<!DOCTYPE html>
<html>
 <head>
  <meta charset="utf-8"/>
  <title>
   淮南鸿烈解 - 第 3 页/共 4 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   淮南鸿烈解 - 第 3 页/共 4 页
  </h1>
  <div class="content">
   钦定四库全书
　　淮南鸿烈解卷十
　　汉　髙诱　注
　　缪称训【缪异之论称物假类同之神明以知所贵故曰缪称】
　　道至高无上至深无下平乎凖直乎绳员乎规方乎矩包裹宇宙而无表里洞同覆载而无所碍【碍挂也】是故体道者不哀不乐不喜不怒其坐无虑其寝无防物来而名事来而应主者国之心心治则百节皆安心扰则百节皆乱故其心治者支体相遗也其国治者君臣相忘也黄帝曰芒芒昧昧从天之道与元同气故至德者言同畧事同指上下一心无歧道旁见者遏障之于邪开道之于善而民乡方矣故易曰同人于野利渉大川【言能同人道至于野则可以济大川大川大难也】道者物之所导也德者性之所扶也仁者积恩之见证也义者比于人心而合于众适者也故道防而德用德衰而仁义生故上世体道而不德中世守德而弗坏也末世绳绳乎唯恐失仁义君子非仁义无以生失仁义则失其所以生小人非嗜欲无以活失嗜欲则失其所以活故君子惧失仁义小人惧失利观其所惧知各殊矣易曰即鹿无虞惟入于林中君子几不如舎徃吝【即就也鹿以谕民虞欺也几终也就民欺之即入林中几终不如舎之使之不终如其吝也】其施厚者其报美其怨大者其祸深薄施而厚望畜怨而无患者古今未之有也是故圣人察其所以徃则知其所以来者圣人之道犹中衢而致尊邪【道六通谓之衢尊酒器也】过者斟酌多少不同各得其所宜是故得一人所以得百人也【一人来得其心百人来亦得其心】人以其所愿于上以与其下交谁弗戴以其所欲于下以事其上谁弗喜诗云媚兹一人应侯愼德愼德大矣一人小矣能善小斯能善大矣君子见过忘罚故能谏见贤忘贱故能让见不足忘贫故能施情系于中行形于外凡行戴情虽过无怨不戴其情虽忠来恶【戴心所感也情诚也】后稷广利天下犹不自矜禹无废功无废财自视犹觖如也【觖不满也】满如陷【陷少也】实如虚尽之者也凡人各贤其所说而说其所快世莫不举贤或以治或以乱非自遁【遁欺】求同乎己者也己未必得贤而求与己同者而欲得贤亦不几矣使尧度舜则可使桀度尧是犹以升量石也今谓狐狸则必不知狐又不知狸【俱不知此二兽】非未尝见狐者必未尝见狸也狐狸非异同类也而谓狐狸则不知狐狸是故谓不肖者贤则必不知贤谓贤者不肖则必不知不肖者矣圣人在上则民乐其治在下则民慕其意小人在上位如寝关曝纩【寝谓卧闗上之不安纩蠒也曝蠒踊动揺不休死乃止也】不得须宁故易曰乘马班如泣血涟如【谕乘马班如难也故有泣血之忧】言小人处非其位不可长也物莫无所不用天雄乌喙药之凶毒也良医以活人侏儒瞽师人之困怼者也【怼可蹶也一曰怼极】人主以备乐是故圣人制其剟【拙】材无所不用矣【剟防杀也】勇士一呼三军皆辟其出之也诚故倡而不和意而不戴【意恚声也戴嗟】中心必有不合者也故舜不降席而王天下者求诸己也故上多故则民多诈矣身曲而景直者未之闻也说之所不至者容貌至焉【说之粗不如容貌精微入人深也】容貌之所不至者感忽至焉感乎心明乎智发而成形精之至也可以形势接而不可以照誋戎翟之马皆可以驰驱或近或逺唯造父能尽其力三苗之民皆可使忠信或贤或不肖唯唐虞能齐其美必有不传者【心教之微眇不可传也】中行缪伯手搏虎【中行缪伯晋臣也力能搏生虎】而不能生也【力能杀虎而徳不能服之】葢力优而克不能及也【克犹能也】用百人之所能则得百人之力举千人之所爱则得千人之心辟若伐树而引其本千枝万叶则莫得弗从也慈父之爱子非为报也不可内解于心圣王之养民非求用也性不能己若火之自热氷之自寒夫有何修焉及恃其力赖其功者若失火舟中【言舟中之人同心救火不相为易也】故君子见始斯知终矣媒妁誉人而莫之德也取庸而强饭之莫之爱也虽亲父慈母不加于此有以为则恩不接矣故送徃者非所以迎来也施死者非专为生也诚出于己则所动者逺矣锦绣登庙贵文也【登犹入也】圭璋在前尚质也文不胜质之谓君子故终年为车无三寸之鎋不可以驱驰匠人斵户无一尺之楗不可以闭藏故君子行思乎其所结【结要终也】心之精者可以神化而不可以导人【导教也】目之精者可以消泽而不可以昭誋【昭道誋诫也不可以敎导戒人】在混冥之中不可谕于人【混冥人心中也】故舜不降席而天下治桀不下陛而天下乱葢情甚乎叫呼也【言虽叫呼大语不如心行真直也】无诸己求诸人古今未之闻也同言而民信信在言前也同令而民化诚在令外也圣人在上民迁而化情以先之也动于上不应于下者情与令殊也故易曰亢龙有悔【仁君动极在上故有悔也】三月婴儿未知利害也而慈母之爱谕焉者情也故言之用者昭昭乎小哉不言之用者旷旷乎大哉身君子之言信也【身君子之言体行君子之言也】中君子之意忠也忠信形于内感动应于外故禹执干戚舞于两阶之间而三苗服【三苗畔禹禹风以礼乐而服之】鹰翔川鱼鼈沉【禹以德服三苗犹鹰翔川上鱼鼈恐皆潜】飞鸟扬【鸟见鹰而扬去】必逺害也【鹰怀欲害之心故鸟鱼知其情实而逺之】子之死父也臣之死君也世有行之者矣非出死以要名也恩心之藏于中而不能违其难也故人之甘甘非正为蹠也【人之犹乐乐而为之臣之死君子之死父非以求蹠蹠也】而蹠焉徃【言蹠乃徃至也】君子之惨怛非正为伪形也谕乎人心非从外入自中出者也义尊乎君仁亲乎父故君之于臣也能死生之不能使为茍简易【君不能使臣为茍合易行之义】父之于子也能发起之不能使无忧寻【忧寻忧长也仁念也仁念父母不乐子之如此然不能止】故义胜君仁胜父则君尊而臣忠父慈而子孝圣人在上化育如神太上曰我其性与【太上皇徳之君我性自然也】其次曰微彼其如此乎【其次五帝时也其民如此故我治之如彼】故诗曰执辔如组易曰含章可贞动于近成文于逺夫察所夜行周公慙乎景故君子愼其独也释近斯逺塞矣闻善易以正身难夫子见禾之三变也【夫子孔子也三变始于粟粟生于苗苗成于穗也】淊淊然曰狐乡丘而死我其首禾乎【禾穗垂而向根君子不忘本也】故君子见善则痛其身焉【痛己身善恶自在也】身茍正怀逺易矣【怀来也】故诗曰弗躬弗亲庶民弗信小人之从事也曰茍得君子曰茍义所求者同所期者异乎击舟水中鱼沉而鸟扬同闻而殊事其情一也僖负覊以壶餐表其闾【厘负覊曹臣晋重耳出过曹负覊遗以壶餐重耳反晋伐曹令兵不入其闾】赵宣孟以束脯免其躯【赵宣孟晋卿以束脯活灵辄后免其难也】礼不隆【隆多也】而德有余仁心之感恩接而憯【惨】怛生故其入人深俱之叫呼也在家老则为恩厚其在债人则生争闘故曰兵莫于意志莫邪为下防莫大于隂阳枹鼓为小圣人为善非以求名而名从之名不与利期而利归之故人之忧喜非为蹗【鹿】蹗焉徃生也【言非为冀幸徃生利意也】故至人不容【至道之人不饰容也】故若眯而抚【眯芥入目也抚扪之从中发非为观容之也】若跌而据【跌仆也】圣人之为治漠然不见贤焉终而后知其可大也若日之行【日行人不见也】骐骥不能与之争逺今夫夜有求与瞽师并东方开斯照矣【言人见照用瞽者犹□而无为人而以治事用思也】动而有益则损随之【益所以为损也】故易曰剥之不可遂尽也故受之以复【言物剥落而复生也】积薄为厚积卑为高故君子日孳孳以成煇小人日快快以至辱其消息也离朱弗能见也文王闻善如不及宿不善如不祥非为日不足也其忧寻推之也【忧寻忧深也】故诗曰周虽旧邦其命维新怀情抱质天弗能杀地弗能薶【埋】也声天地之间配日月之光甘乐之者也茍乡善虽过无怨茍不乡善虽忠来患故怨人不如自怨求诸人不如求诸己得也声自召也貌自示也名自命也文自官也无非己者操鋭以刺操刃以击何怨乎人故筦子文锦也虽丑登庙【筦仲相齐明法度审国刑不能及圣犹文锦虽恶宜以升庙也】子产练染也美而不尊【子产相郑先恩而后法犹练染为衣温厚而非宗庙服也】虚而能满淡而有味被褐怀玉者故两心不可以得一人一心可以得百人男子树兰美而不芳【兰芳草艾之美芳也男子树之葢不芳】继子得食肥而不泽【继子有假母也】情不相与徃来也生所假也死所归也故演直仁而立死【演卫懿公臣狄人攻卫食懿公其肝在演剖腹以盛之也】王子闾张掖而受刄【楚白公欲立王子闾为王不可刺之以兵子闾不受】不以所托害所归也故世治则以义衞身世乱则以身衞义死之日行之终也故君子愼一用之无勇者非先慑也难至而失其守也贪婪者非先欲也见利而忘其害也虞公见垂棘之璧而不知虢祸之及己也故至道之人不可遏夺也【言至道之人其心先定不可临以利夺其志也】人之欲荣也以为己也于彼何益圣人之行义也其忧寻出乎中也于己何以利故帝王者多矣而三王独称贫贱者多矣而伯夷独举以贵为圣乎则圣者众矣以贱为仁乎则贱者多矣何圣仁之寡也独专之意乐哉忽乎日滔滔以自新忘老之及己也始乎叔季归乎伯孟必此积也【言自少而至长】不身遁斯亦不遁人【遁隠也己不自隠身之行亦不隠之于人故也】故若行独梁不为无人不竞其容【独梁一木之水桥也行其上常兢兢恐陷也】故使人信己者易而衣自信者难【及身不信故难】情先动动无不得无不得则无莙【君】发莙而后快【情先动者言人君以精勤导民也动尽得人心矣无莙结发动也虽莙结快民心】故唐虞之举错也非以偕情也快己而天下治桀纣非正贼之也快己而百事废喜憎议而治乱分矣【下有喜议而国治有憎议而国乱也】圣人之行无所合无所离譬若鼓无所与调无所不比丝筦金石小大脩短有叙异声而和君臣上下官职有差殊事而调夫织者日以进【织帛者进】耕者日以却【却谓耕者却行】事相反成功一也申喜闻乞人之歌而悲出而视之其母也【申喜亡其母母乞食于道】艾陵之战也夫差曰夷声阳句吴其庶乎【艾陵之战吴王夫差与齐战于艾陵夷谓吴阳告也句吴夷语不正言吴加以句也庶几也】同是声而取信焉异有诸情也故心哀而歌不乐心乐而哭不哀夫子曰弦则是也其声非也【闵子骞三年之防毕援琴而弹其是也其声切切而哀】文者所以接物也情系于中而欲发外者也以文灭情则失情以情灭文则失文文情理通则鳯麟极矣言至德之怀逺也输子阳谓其子曰良工渐乎矩凿之中【渐习也】矩凿之中固无物而不周圣王以治民造父以治马医骆以治病【医骆越医】同材而各自取焉【自从也矩凿之中各取法度或以治民或以治马或以治病同材而各徃从取治法也】上意而民载诚中者也【上有意而未言则民皆载而行之志或发中之于大】未言而信弗召而至或先之也忣【鹤】于不己知者不自知也【忣急也】矜怛生于不足【怛骄也不足知不足也】华诬生于矜【矜贪功也】诚中之人乐而不忣如鸮【嚣】好声【忠信之人自乐为之非忣忣也如鸮自好为声耳】熊之好经【经动导引】夫有谁为矜【各任自性非徒矜也】春女思秋士悲【春女感阳则思秋士见隂而悲】而知物化矣号而哭叽【机】而哀而知声动矣容貌顔色理诎【弋】倨徇【】知情伪矣故圣人栗栗乎其内而至乎至极矣功名遂成天也循理受顺人也太公望周公旦天非为武王造之也崇侯恶来天非为纣生之也【崇侯纣时诸侯恶来纣之臣】有其世有其人也教本乎君子小人被其泽利本乎小人君子享其功昔东户季子之世【东戸季子古之人君】道路不拾遗耒耜余粮宿诸畮首使君子小人各得其宜也故一人有庆兆民頼之凡高者贵其左【天道左旋】故下之于上曰左之臣辞也【臣道左君】下者贵其右故上之于下曰右之君让也【君谦让佑助臣】故上左迁则失其所尊也【左臣辞也君以再还故失其尊】臣右还则失其所贵矣【右君辞也而臣以再还故失其贵】小快害道斯须害仪【斯须近也】子产腾辞【腾传也子产作刑书】狱系而无邪【狱虽益多而下无邪也】失诸情者则塞于辞矣【失事之情则为世人辞所穷塞也】成国之道工无伪事农无遗力士无隐行官无失法譬若设网者引其纲而万目开矣舜禹不再受命【受命于人不受于天】尧舜传大焉先形乎小也【形见也先见微小以知大】刑于寡妻至于兄弟禅于家国而天下从风【禅传也言尧舜禹相传天下服之也】故戎兵以大知小【若汤武以义伐不义从大伐小】人以小知大【人谓天下从风者也尧舜之民以小知尧大也】君子之道近而不可以至卑而不可以登无载焉而不胜【万物载之皆胜其任】大而章逺而隆知此之道不可求于人斯得诸己也释己而求诸人去之逺矣君子者乐有余而名不足小人乐不足而名有余观于有余不足之相去昭然逺矣含而弗吐在情而不萌者未之闻也【言怀其情而必萌见也】君子思义而不虑利小人贪利而不顾义子曰钧之哭也【子孔子也】曰子予柰何兮乘我何其哀则同其所以哀则异故哀乐之袭人情也深矣凿地漂池【人或有凿穿或有填也言用心异也】非止以劳苦民也各从其蹠而乱生焉【蹠愿也】其载情一也施人则异矣【施于人有善恶】故唐虞日孳孳以致于王桀纣日怏怏以致于死不知后世之讥己也凡人情说其所苦卽乐失其所乐则哀故知生之乐必知死之哀有义者不可欺以利有勇者不可劫以惧如饥渴者不可欺以虚器也人多欲亏义【欲则贪贪损义】多忧害智【贪忧闭寡故害智也】多惧害勇嫚生乎小人【嫚倨也】蛮夷皆能之【嫚蛮夷之行也】善生乎君子诱然与日月争光【诱美称也】天下弗能遏夺故治国乐其所以存亡国亦乐其所以亡也金锡不消释则不流刑【刑法】上忧寻不诚则不法民忧寻不在民则是絶民之系也【系所以拘维民】君反本而民系固也至德小节备大节举齐桓举而不宻【齐桓有大节小节防也】晋文宻而不举【晋文有小节大节废也】晋文得之乎闺内失之乎境外【闺内修而境外乱也】齐桓失之乎闺内而得之本朝【闺内乱而朝廷治也】水下流而广大君下臣而聪明君不与臣争功而治道通矣管夷吾百里奚经而成之齐桓秦穆受而听之【听用二臣之谋】照惑者以东为西惑也【照晓也】见日而寤矣衞武侯谓其臣曰小子无谓我老【武侯葢年九十五矣】而羸我【羸劣也】有过必谒之是武侯如弗羸之必得羸故老而弗舎通乎存亡之论者也人无能作也有能为也有能为也而无能成也人之为天成之终身为善非天不行终身为不善非天不亡故善否我也祸福非我也【非我也天所为也】故君子顺其在己者而已矣性者所受于天也命者所遭于时也有其材不遇其世天也太公何力比干何罪循性而行止或害或利求之有道得之在命故君子能为善而不能必其得福不忍为非而未能必免其祸君根本也臣枝叶也根本不美枝叶茂者未之闻也有道之世以人与国【若尧以天下与舜也】无道之世以国与人尧王天下而忧不解授舜而忧释忧而守之而乐与贤终不私其利矣凡万物有所施之无小不可为无所用之【不知其所用也】碧瑜粪土也【瑜玉也不知用之则为粪土也】人之情于害之中争取小焉于利之中争取大焉故同味而嗜厚膊【搏】者【厚膊厚切肉也】必其甘之者也同师而超羣者必其乐之者也弗甘弗乐而能为表者未之闻也【表立见也】君子时则进得之以义何幸之有不时则退让之以义何不幸之有故伯夷饿死首山之下犹不自悔弃其所贱得其所贵也福之萌也緜緜祸之生也分分祸福之始萌微故民嫚之唯圣人见其始而知其终故传曰鲁酒薄而邯郸围【鲁与赵俱朝楚献酒于楚鲁酒薄而赵酒厚楚之主酒吏求酒于赵不与楚吏怒以赵所献酒献于楚王易鲁薄酒楚王以为赵酒薄而围邯郸】羊羮不斟而宋国危【宋华元与郑战杀羊食士不及其御及战御驰马入郑军华元以获】明主之赏罚非以为己也以为国也通于己而无功于国者不施赏焉逆于己便于国者不加罚焉故楚庄谓共雍曰有德者受吾爵禄有功者受吾田宅是二者女无一焉吾无以与女可谓不逾于理乎其谢之也犹未之莫与周政至殷政善夏政行【共雍楚臣谢谓遣共雍也莫勉之也至至于道也善施教未至于道也行尚粗也】行政善善未必至也至至之人不慕乎行不慙乎善含德履道而上下相乐也不知其所由然有国者多矣而齐桓晋文独名防山之上有七十坛焉【封乎防山葢七十二君也】而三王独道君不求诸臣臣不假之君脩近弥逺而后世称其大不越隣而成章而莫能至焉故孝己之礼可为也而莫能夺之名也必不得其所怀也【孝己殷王高宗之子也放逐而不失礼人不能与孝己争名者不得孝己之所怀也】义载乎宜之谓君子宜遗乎义之谓小人通智得而不劳【通智逹道之人】其次劳而不病其下病而不劳古人味而弗贪也【古人知其味而不贪其食】今人贪而弗味歌之脩其音也【此言乐所以移风易俗歌长其音】音之不足于其美者也【此音不足以致美化也】金石丝竹助而奏之犹未足以至于极也【极治化之至也】人能尊道行义喜怒取予欲如草之从风召公以桑蚕耕种之时防狱出拘【召公周太保也】使百姓皆得反业脩职文王辞千里之地而请去炮烙之刑【纣拘文王文王献寳于纣纣赏以千里之地文王不受愿去炮烙之刑】故圣人之举事也进退不失时若夏就絺绤上车授绥之谓也老子学商容见舌而知守柔矣【商容神人也商容吐舌示老子老子知舌柔齿刚】列子学壶子观景柱而知持后矣【先有形而后有影形可亡而影不可伤】故圣人不为物先而常制之其类若积薪樵后者在上人以义爱以党羣以羣强是故德之所施者博则威之所行者逺义之所加者浅则武之制者小矣铎以声自毁【铎大铃出于吴】膏烛以明自铄虎豹之文来射猨狖之捷来措【措刺也】故子路以勇死【死衞侯辄之难】苌以智困【欲以卫辅周周人杀之】能以智知而未能以智不知也故行险者不得履绳出林者不得直道夜行瞑目而前其手事有所至而明有所害人能贯防防入于昭昭可与言至矣鹊巢知风之所起【岁多风则鹊作巢卑】獭宂知水之高下【水之所及则獭避而为穴】晖目知晏【晖目鸩鸟也晏无云也天将晏静晖目先鸣】隂谐知雨【隂谐晖目雌也天将隂雨则鸣】为是谓人智不如鸟兽则不然故通于一伎察于一辞可与曲说未可与广应也寗戚击牛角而歌桓公举以大政雍门子以哭见孟尝君涕流沾缨歌哭众人之所能为也一发声入人耳感人心情之至者也故唐虞之法可效也其谕人心不可及也简公以懦杀【简公齐君也以柔懦田成子杀之】子阳以猛劫【子阳郑相也尚刑而劫死】皆不得其道者也故歌而不比于律者其清浊一也【由清浊失和故不与律合】防之外与防之内皆失直者也纣为象箸而箕子叽【叽唬也知象箸必有玉杯为杯必极滋味】鲁以偶人葬而孔子叹【偶人□人也叹其象人而用之】见所始则知所终故水出于山入于海稼生乎野而藏乎仓圣人见其所生则知其所归矣水浊者鱼噞令苛者民乱城峭者必崩岸崝【枨】者必陀【崝峭也陀落也陀音跎】故商鞅立法而支解【商鞅为秦孝公立治法百姓怨之以罪支解】吴起刻削而车裂【吴起相楚设贵臣相坐之法卒车裂之】治国辟若张瑟大弦防【防急也防音绽】则小弦絶矣故急辔数策者非千里之御也有声之声不过百里无声之声施于四海是故禄过其功者损名过其实者蔽情行合而名副之祸福不虚至矣身有丑梦不胜正行国有妖祥不胜善政是故前有轩冕之赏不可以无功取也后有斧钺之禁不可以无罪防也素修正者弗离道也君子不谓小善不足为也而舎之小善积而为大善不为小不善为无伤也而为之小不善积而为大不善是故积羽沉舟羣轻折轴故君子禁于微壹快不足以成善积快而为德壹恨不足以成非积恨而成怨故三代之善千岁之积誉也桀纣之谤千岁之积毁也天有四时人有四用何谓四用视而形之莫明于目听而精之莫聪于耳重而闭之莫固于口含而藏之莫深于心目见其形耳听其声口言其诚而心致之精则万物之化咸有极矣地以德广【人君以德广益其土地】君以德尊上也地以义广君以义尊次也地以强广君以强尊下也故粹者王駮者霸无一焉者亡昔二皇鳯凰至于庭三代至乎门周室至乎泽德弥麤所至弥逺德弥精所至弥近君子诚仁施亦仁不施亦仁【道无为而民蒙纯此所谓不施而仁】小人诚不仁施亦不仁不施亦不仁善之由我与其由人若仁德之盛者也故情胜欲者昌欲胜情者亡欲知天道察其数【数谓律厯之数也】欲知地道物其树【五土之冝各有所种生之禾】欲知人道从其欲【君子欲于道小人欲于利】勿惊勿骇万物将自理勿挠勿撄万物将自清【言治天下各顺其情】察一曲者不可与言化【一曲一事也】审一时者不可与言大【犹蝉不知寒也】日不知夜月不知昼日月为明而弗能兼也唯天地能函之能包天地曰唯无形者也骄溢之君无忠臣口慧之人无必信交拱之木无把之枝【拱抱也把握也】寻常之沟无吞舟之鱼根浅则末短本伤则枝枯福生于无为患生于多欲害生于弗备秽生于弗防圣人为善若恐不及备祸若恐不免尘而欲毋眯渉水而欲毋濡不可得也是故知己者不怨人知命者不怨天福由己发祸由己生圣人不求誉不辟诽正身直行众邪自息今释正而追曲倍是而从众是与俗俪走而内行无绳【防所以弹曲者也】故圣人反己而弗由也道之有篇章形埒者【形埒兆朕也】非至者也尝之而无味视之而无形不可传于人大防去水亭厯愈张用之不节乃反为病物多类之而非唯圣人知其微善御者不忘其马善射者不忘其弩善为人上者不忘其下诚能爱而利之天下可从也弗爱弗利亲子叛父天下有至贵而非势位也有至富而非金玉也有至寿而非千岁也原心反性则贵矣适情知足则富矣明死生之分则寿矣言无常是行无常冝者小人也察于一事通于一伎者中人也兼覆葢而并有之度伎能而裁使之者圣人也【裁制也度其伎能而裁制使之】



　　淮南鸿烈解卷十
　　钦定四库全书
　　淮南鸿烈解卷十一
　　汉　髙诱　注
　　齐俗训【齐一也四宇之风世之众理皆混其俗令为一道也故曰齐俗】
　　率性而行谓之道得其天性谓之德性失然后贵仁道失然后贵义是故仁义立而道德迁矣礼义饰则纯朴散矣是非形则百性矣珠玉尊则天下争矣凡此四者衰世之造也末世之用也夫礼者所以别尊卑异贵贱义者所以合君臣父子兄弟夫妻朋友之际也今世之为礼者恭敬而忮【忮害也音寘】为义者布施而德君臣以相非骨肉以生怨则失礼义之本也故搆而多责【搆谓以权相交权尽而交防搆搆然也】夫水积则生相食之鱼土积则生自宂之兽礼义饰则生伪匿之本夫吹灰而欲无眯渉水而欲无濡不可得也古者民童不知东西貎不羡乎情而言不溢乎行其衣致暖而无文其兵戈铢而无刄【楚人谓刄顿为铢】其歌乐而无转其哭哀而无声凿井而饮耕田而食无所施其美亦不求得亲戚不相毁誉朋友不相怨德及至礼义之生货财之贵而诈伪萌兴非誉相纷怨德并行于是乃有曾参孝己之美而生盗跖庄蹻之邪故有大路龙旂羽葢垂緌【大路天子车也龙旂龙旗】结驷连骑则必有穿窬柎揵抽箕逾备之奸【抽握也备后垣也】有诡文繁绣弱緆【锡】罗纨【弱緆细布也罗縠纨素也】必有菅屩跐【此】踦裋褐不完者【菅茅也跐偶也踦适也楚人谓为裋褐大布】故高下之相倾也短脩之相形也亦明矣夫虾蟇为鹑【鹑防也】水虿为【予】莣【青蛉也音务】皆生非其类唯圣人知其化【其化自隂入阳从阳入隂】夫胡人见黂【黂麻子也黂音蜚】不知其可以为布也越人见毳不知其可以为旃也故不通于物者难与言化昔太公望周公旦受封而相见太公望问周公曰何以治鲁周公曰尊尊亲亲太公曰鲁从此弱矣【尊尊亲亲仁者弱也】周公问太公曰何以治齐太公曰举贤而上功周公曰后世必有劫杀之君【举贤上功则民竞故劫杀】其后齐日以大至于霸二十四世而田氏代之【齐臣田氏夺其君位代之】鲁日以削至三十二世而亡【鲁禄去公室至楚考烈王防之】故易曰履霜坚氷至圣人之见终始微言故糟邱生乎象【纣为长夜之饮积糟成邱者起于象音着】炮烙生乎热升【庖人进羮于纣热以为恶以热升杀之赵国升可以杀人故起炮烙】子路撜【蒸】溺而受牛谢【撜举也升出溺人主谢以牛也】孔子曰鲁国必好救人于患子赣赎人而不受金于府【鲁国之法赎人于他国者受金于府】孔子曰鲁国不复赎人矣子路受而劝德子赣让而止善孔子之明以小知大以近知逺通于论者也由此观之廉有所在而不可公行也故行齐于俗可随也事周于能易为也矜伪以惑世伉行以违众圣人不以为民俗广厦阔屋连闼通房人之所安也鸟入之而忧高山险阻深林丛薄虎豹之所乐也人入之而畏川谷通原积水重泉鼋鼍之所便也人入之而死咸池承云【皆黄帝乐】九韶【舜乐】六英【帝颛顼乐】人之所乐也鸟兽闻之而惊深谿峭岸峻木寻枝猨之所乐也人上之而栗形殊性诡所以为乐者乃所以为哀所以为安者乃所以为危也乃至天地之所覆载日月之所照誋【告】使各便其性安其居处其宜为其能故愚者有所修智者有所不足柱不可以摘【的】齿筐不可以持屋【筐小篚也】马不可以服重牛不可以追速鈆【言】不可以为刀铜不可以为弩鐡不可以为舟木不可以为釜各用之于其所适施之于其所宜卽万物一齐而无由相过夫明镜便于照形其于以函食不如箪牺牛粹毛冝于庙牲其于以致雨不若黒蜧【黒蜧神蛇也潜于神渊葢能兴云雨蜧音戾】由此观之物无贵贱因其所贵而贵之物无不贵也因其所贱而贱之物无不贱也夫玉璞不猒厚角防【矫】不猒薄【角防刀劒两间之覆角也】漆不猒黒粉不猒白此四者相反也所急则均其用一也今之裘与蓑孰急见雨则裘不用升堂则蓑不御此代为常者也譬若舟车楯肆穷庐故有所宜也【水宜舟陆地宜车沙地宜肆泥地宜楯草野宜穷庐】故老子曰不上贤者言不致鱼于木沉鸟于渊【物各因其宜故不须用贤】故尧之治天下也舜为司徒为司马禹为司空后稷为大田师奚仲为工其导万民也水处者渔山处者木谷处者牧陆处者农地宜其事事宜其械械宜其用用宜其人泽皐织网陵阪耕田得以所有易所无以所工易所拙是故离叛者寡而听从者众譬若播棊丸于地贠者走泽方者处髙各从其所安夫有何上下焉若风之遇箫【箫籁也】忽然感之各以清浊应矣夫猨得茂木不舎而宂狟【桓】狢得埵【朶】防弗去而縁【狟狟豚也埵水埒也防隄也】物莫避其所利而就其所害是故隣国相望鸡狗之音相闻而足迹不接诸侯之境车轨不结千里之外者皆各得其所安故乱国若盛治国若虚亡国若不足存国若有余虚者非无人也皆守其职也盛者非多人也皆徼于末也有余者非多财也欲节事寡也不足者非无货也民躁而费多也故先王之法籍非所作也其所因也其禁诛非所为也其所守也凡以物治物者不以物以睦治睦者不以睦以人治人者不以人以君治君者不于君以欲治欲者不于欲以性治性者不于性以德治德者不以德以道原人之性芜秽而不得清明者物或堁也【堁坋尘也】羌氐僰翟婴儿生皆同声【羌东戎氐南夷僰西夷翟北胡也】及其长也虽重象狄騠【象狄騠驿也象传狄騠之语也】不能通其言教俗殊也今三月婴儿生而徙国则不能知其故俗由此观之衣服礼俗者非人之性也所受于外也夫竹之性浮残以为牒束而投之水则沉失其体也金之性沉托之于舟上则浮势有所支也夫素之质白染之以湼则黒缣之性黄染之以丹则赤人之性无邪乆湛于俗则易易而忘本合于若性【若性合于他性自若本性也】故日月欲明浮云葢之河水欲清沙石濊之人性欲平嗜欲害之惟圣人能遗物而反已夫乗舟而惑者不知东西见斗极则寤矣夫性亦人之斗极也以有自见也则不失物之情无以自见则动而惑营譬若陇西之游愈躁愈沉孔子谓顔回曰吾服汝也忘【孔子谦自谓无知而服回此忘行也】而汝服于我也亦忘虽然汝虽忘乎吾犹有不忘者存孔子知其本也夫纵欲而失性动未尝正也以治身则危以治国则乱以入军则破是故不闻道者无以反性故古之圣王能得诸己故令行禁止名传后世德施四海是故凡将举事必先平意清神神清意平物乃可正若玺之抑埴【玺印也埴泥也】正与之正【印正而封亦正】倾与之倾故尧之举舜也决之于目桓公之取寗戚也断之于耳而已矣为是释术数而任耳目其乱必甚矣夫耳目之可以断也反情性也听失于诽誉而目淫于采色而欲得事正则难矣夫载哀者闻歌声而泣载乐者见哭者而笑哀可乐者笑可哀者载使然也是故贵虚【载疑作感虚者心无所载于哀乐也】故水击则波兴气乱则智昬智昬不可以为政波水不可以为平故圣王执一而勿失万物之情既矣四夷九州服矣夫一者至贵无适于天下圣人托于无适故民命系矣为仁者必以哀乐论之为义者必以取予明之目所见不过十里而欲遍照海内之民哀乐弗能给也无天下之委财而欲遍赡万民利不能足也且喜怒哀乐有感而自然者也故哭之发于口涕之出于目此皆愤于中而形于外者也譬若水之下流烟之上寻也夫有孰推之者故强哭者虽病不哀强亲者虽笑不和情发于中而声应于外故厘负覊之壶餐愈于晋献公之垂棘赵宣孟之束脯贤于智伯之大钟【智伯以大钟防仇由】故礼丰不足以效爱而诚心可以怀逺故公西华之养亲也若与朋友处曾参之养亲也若事严主烈君其养一也【公西华之养亲若与朋友处睦而少敬也烈酷也曾子事亲其敬多】故胡人弹骨越人囓臂中国防血也所由各异其于信一也【胡人之盟约置酒人头中饮以相诅刻臂出血杀牲防血相与为信】三苗髽【檛】首人括领中国冠笄越人鬋髪其于服一也【三苗之国在彭蠡洞庭之野髽以枲束髪也括结也笄簮也鬋断也】帝颛顼之法妇人不辟男子于路者拂之于四逹之衢【拂放也】今之国都男女切踦【踦足也】肩摩于道其于俗一也故四夷之礼不同皆尊其主而爱其亲敬其兄猃狁之俗相反【猃狁北胡也】皆慈其子而严其上夫鸟飞成行兽处成羣有孰教之故鲁国服儒者之礼行孔子之术地削名卑不能亲近来逺越王句践劗髪文身无皮弁搢【晋】笏之服【皮弁以为爵冠也搢佩紟笏佩玉也长三尺杼上终葵首】拘罢拒折之容【拘罢圜也拒折方也】然而胜夫差于五湖南面而霸天下泗上十二诸侯皆率九夷以朝胡貉匈奴之国纵体拖髪【拖纵也】箕倨反言而国不亡者未必无礼也楚庄王裾衣博袍【裾裒也衣裾也】令行乎天下遂霸诸侯晋文君大布之衣【大布粗布也】防【赃】羊之裘韦以带劒威立于海内岂必邹鲁之礼之谓礼乎【邹孟轲邑鲁孔子邑】是故入其国者从其俗入其家者避其讳不犯禁而入不迕逆而进虽之夷狄徒倮之国【徒倮不衣也】结轨乎逺方之外而无所困矣礼者实之文也仁者恩之效也故礼因人情而为之节文而仁发恲以见容【恲色也】礼不过实仁不溢恩也治世之道也夫三年之防是强人所不及也而以伪辅情也三月之服是絶哀而迫切之性也【三月之服夏后氏礼】夫儒墨不原人情之终始而务以行相反之制五缞之服【五缞谓三年朞九月五月三月服也】悲哀抱于情葬薶称于养不强人之所不能为不絶人之所能己度量不失于适诽誉无所由生古者非不知繁升降槃还之礼也蹀【牒】采齐肆夏之容也【采齐肆夏皆乐名也】以为旷日烦民而无所用故制礼足以佐实喻意而已矣古者非不能陈钟鼓盛筦箫扬干戚奋羽旄以为费财乱政制乐足以合欢宣意而已喜不羡于音非不能竭国糜民虚府殚财含珠鳞施纶组节束【鳞施玉田也纶絮也束也】追送死也以为穷民絶业而无益于槁骨腐肉也故葬薶足以收敛葢藏而已昔舜葬苍梧市不变其肆【舜南廵狩死苍梧葬九嶷山不烦市井之所废】禹葬防稽之山农不易其亩【禹防羣臣于防稽葬山隂之阳不烦农人之田亩】明乎死生之分通乎侈俭之适者也乱国则不然言与行相悖情与貌相反礼饰以烦乐优以淫崇死以害生乆防以招行是以风俗浊于世而诽誉萌于朝是故圣人废而不用也义者循理而行宜也礼者体情制文者也义者宜也礼者体也昔有扈氏为义而亡【有扈夏啓之庶兄以尧舜举贤禹独与子故伐啓啓亡之】知义而不知宜也鲁治礼而削知礼而不知体也有虞氏之祀其社用土【封土为社】祀中霤葬成亩【田亩而葬】其乐咸池承云九韶【舜兼用黄帝乐九韶舜所作也】其服尚黄【舜土徳也故尚黄】夏后氏其社用松【所树之木皆所生地之所宜也】祀戸【春祭先戸夏木德也】葬墙置翣【翣棺衣饰也】其乐夏籥九成六佾六列六英【九成变也六列六六为行列也六英禹兼用颛顼之乐也】其服尚青【木德故尚青也】殷人之礼其社用石【以石为社主也】祀门【秋祭先门殷金德也】葬树松其乐大濩晨露【大濩晨露汤所作乐】其服尚白【金德故尚白也】周人之礼其社用栗祀灶【夏祭先灶周火德也邹子曰五德之次从所不胜故虞土夏木殷金周火】葬树栢其乐大武三象棘下【三象棘下武象乐也】其服尚赤【火徳故尚赤也】礼乐相诡服制相反然而皆不失亲踈之恩上下之伦今握一君之法籍以非传代之俗譬由胶柱而调琴也故明主制礼义而为衣分节行而为带衣足以覆形从典坟虚循挠便身体适行歩不务于奇丽之容隅眦之削带足以结纽收祍束牢连固不亟于为文句防短之鞵故制礼义行至德而不拘于儒墨所谓明者非谓其见彼也自见而已所谓聪者非谓闻彼也自闻而已所谓逹者非谓知彼也自知而已是故身者道之所托身得则道得矣道之得也以视则明以听则聪以言则公以行则从故圣人财制物也犹工匠之斵削凿枘也宰庖之切割分别也曲得其宜而不折伤拙工则不然大则塞而不入小则窕而不周动于心枝于手而愈丑夫圣人之斵削物也剖之判之离之散之已淫已失复揆以一旣出其根复归其门已雕已琢遂反于朴合而为道德离而为仪表其转入冥其散应无形礼义节行又何以穷至治之本哉世之明事者多离道德之本曰礼义足以治天下此未可与言术也所谓礼义者五帝三王之法籍风俗一世之迹也譬若刍狗土龙之始成【刍狗束刍为狗以谢过求福土龙以请雨】文以青黄绢以绮绣纒以朱丝尸祝袀袨【袀纯服袨墨齐衣也】大夫端冕【端冕冠也】以送迎之及其已用之后则壤上草【出】而已夫有孰贵之故当舜之时有苗不服于是舜脩政偃兵执干戚而舞之时天下大雨禹令民聚土积薪择丘陵而处之武王伐纣载尸而行【尸文王之木主也】海内未定故不为三年之防始禹遭洪水之患陂塘之事故朝死而暮葬此皆圣人之所以应时耦变见形而施宜者也今之修干戚而笑镢挿【镢斫属】知三年非一日是从牛非马以徴笑羽也以此应化无以异于弹一而防棘下【棘下乐名一弦防之不可成也】夫以一世之变欲以耦化应时譬犹冬被葛而夏被裘夫一仪不可以百发【仪弩招顔也射百发逺近不可皆以一仪也】一衣不可以出岁仪必应乎高下衣必适乎寒暑是故世异则事变时移则俗易故圣人论世而立法随时而举事尚古之王封于防山禅于梁父七十余圣法度不同非务相反也时世异也是故不法其已成之法而法其所以为法所以为法者与化推移者也夫能与化推移为人者至贵在焉尔故狐梁之歌可随也其所以歌者不可为也圣人之法可观也其所以作法不可原也辩士言可听也其所以言不可形也淳均之劒不可爱也而欧冶之巧可贵也今夫王乔赤松子吹呕呼吸吐故内新遗形去智抱素反眞以游上通云天今欲学其道不得其养气处神而放其一吐一吸时诎时伸其不能乗云升假亦明矣【王乔蜀武阳人为柏人令得道而仙赤松子上谷人病疠入山道引轻举假上也】五帝三王经天下细万物齐死生同变化抱大圣之心以镜万物之情上与神明为友下与造化为人今欲学其道不得其清明圣而守其法籍宪令不能为治亦明矣故曰得十利劒不若得欧冶之巧得百走马不若得伯乐之数朴至大者无形状道至眇者无度量故天之圎也不得规地之方也不得矩徃古来今谓之宙四方上下谓之宇道在其间而莫知其所故其见不逺者不可与语大其智不闳者不可与论至昔者冯夷得道以潜大川【冯夷河伯也华隂潼乡隄首里人服八石得求仙】钳且得道以处昆仑【钳且得仙道升居昆仑山】扁鹊以治病【扁鹊卢人姓秦名越人赵简子时人】造父以御马羿以之射倕以之斵【倕尧时巧工也】所为者各异而所道者一也夫禀道以通物者无以相非也譬若同陂而溉田其受水钧也而屠牛而烹其肉或以为酸或以为甘煎熬燎炙齐味万方其本一牛之体伐楩柟豫樟而剖梨之【剖判梨分也】或为棺椁或为柱梁披断拨檖【披解也拨析理也檖顺也檖音遂】所用万方然一木之朴也故百家之言指奏相反其合道一体也譬若丝竹金石之防乐同也其曲家异而不失于体伯乐韩风秦牙管青【四子皆古善相马者】所相各异其知马一也故三皇五帝法籍殊方其得民心钧也故汤入夏而用其法武王入殷而行其礼桀纣之所以亡而汤武之所以为治故剞【几】劂【厥】销【削】锯陈非良工不能以制木鑪橐埵坊【鑪索埵皆冶具也坊土形也】设非巧冶不能以治金屠牛吐一朝解九牛而刀以剃毛【屠牛吐齐之大屠剃截髪也】庖丁用刀十九年而刀如新剖硎【庖丁齐屠伯也新剖始制也硎磨刀石】何则游乎众虚之间【众虚之间剖中理也】若夫规矩钩绳者此巧之具也而非所以巧也故瑟无弦虽师文不能以成曲【师文乐师】徒弦则不能悲故弦悲之具也而非所以为悲也若夫工匠之为连鐖运开隂闭错【连鐖鐖发也运开相通也隂闭独闭也因而相错也】入于冥冥之眇神调之极游乎心手众虚之间而莫与物为际者父不能以教子瞽师之放意相物写神愈舞而形乎弦者兄不能以喻弟今夫为平者凖也为直者绳也若夫不在于绳凖之中可以平直者此不共之术也故叩宫而宫应弹角而角动此同音之相应也其于五音无所比而二十五弦皆应此不传之道也故萧条者形之君【萧条深静也】而寂漠者音之主也【微音生于寂漠】天下是非无所定世各是其所是而非其所非所谓是与非各异皆自是而非人由此观之事有合于己者而未始有是也有忤于心者而未始有非也故求是者非求道理也求合于己者也去非者非批邪施也【施微曲也】去忤于心者也忤于我未必不合于人也合于我未必不非于俗也至是之是无非至非之非无是此眞是非也若夫是于此而非于彼非于此而是于彼者此之谓一是一非也此一是非隅曲也彼一是非宇宙也今吾欲择是而居之择非而去之不知世之所谓是非者不知孰是孰非老子曰治大国若烹小鲜为寛裕者曰勿数挠【裕饶也】为刻削者曰致其醎酸而已矣晋平公出言而不当师旷举琴而撞之跌祍宫壁【跌祍至平公衣祍中宫壁】左右欲涂之【欲涂师旷所败壁也】平公曰舎之以此为寡人失孔子闻之曰平公非不痛其体也欲来谏者也韩子闻之曰【韩子韩公子非】羣臣失礼而弗诛是纵过也有以也夫平公之不霸也故宾有见人于宓子者【宓子子贱也】宾出宓子曰子之宾独有三过望我而笑是攓【牵】也【攓慢也】谈语而不称师是返也交浅而言深是乱也宾曰望君而笑是公也谈语而不称师是通也交浅而言深是忠也故宾之容一体也或以为君子或以为小人所自视之异也故趣舎合即言忠而益亲身疏即谋当而见疑亲母为其子治扢【盖】秃而血流至耳见者以为其爱之至也使在于继母则过者以为嫉也事之情一也所从观者异也从城上视牛如羊视羊如豕所居高也闚面于盘水则员于杯则随面形不变其故有所员有所随者所自闚之异也今吾虽欲正身而待物庸遽知世之所自窥我者乎若转化而与世竞走譬犹逃雨也无之而不濡常欲在于虚则有不能为虚矣【为者失之执者败之】若夫不为虚而自虚者【性自然也】此所慕而不能致也故通于道者如车轴不运于巳而与毂致千里转无穷之原也不通于道者若迷惑告以东西南北所居聆聆【聆聆意暁解也】一曲而辟【辟小邪僻也】然忽不得复迷惑也故终身于人辟若伣【谴】之见风也【伣候风者也世所谓五两凡候风以鸡羽重五两系五丈旗】无须防之间定矣故圣人体道反性不化以待化则几于免矣【无为以待有为免免世难也】治世之体易守也其事易为也其礼易行也其责易偿也是以人不兼官官不兼事士农工商乡别州异是故农与农言力士与士言行工与工言巧商与商言数是以士无遗行农无废功工无苦事商无折货各安其性不得相干故伊尹之兴土功也脩胫者使之跖镢【长胫以蹋挿者使入深镢音矍】强脊者使之负土【脊强者任负重】者使之准【目不正因令睎】伛者使之涂【伛人涂地因其俛也】各有所宜而人性齐矣胡人便于马越人便于舟异形殊类易事而悖失处而贱得势而贵圣人总而用之其数一也夫先知逺见逹视千里人才之隆也而治世不以责于民【言民不以己求备于下也】博闻强志口辩辞给人智之美也而明主不以求于下敖世轻物不污于俗士之伉行也而治世不以为民化神机隂闭剞劂无迹人巧之妙也而治世不以为民业故苌师旷先知祸福言无遗策而不可与众同职也公孙龙折辩抗辞别同异离坚白【公孙龙赵人好分折诡异之言以白马不得合为二物离而为二也】不可以众同道也北人无择非舜而自投清泠之渊【北人无择古隠士非舜非其德之衮】不可以为世仪鲁般墨子以木为鸢而飞之三日不集而不可使为工也故高不可及者不可以为人量行不可逮者不可以为国俗夫契轻重不失铢两圣人弗用而县之乎铨衡视高下不差尺寸明主弗任而求之乎浣准【浣准水望之平】何则人才不可专用而度量可世传也故国治可与愚守也而军制可与权用也夫待騕褭【袅】飞兎而驾之则世莫乗车【騕褭良马飞兎其子褭兎走葢皆一日万里也】待西施毛嫱而为配则终身不家矣【西施毛嫱古好女也】然非待古之英俊而人自足者因所有而并用之夫骐骥千里一日而通驽马十舎旬亦至之【旬十日也】由是观之人材不足专恃而道术可公行也乱世之法高为量而罪不及重为任而罚不胜危为禁而诛不敢民困于三责则饰智而诈上犯邪而干免【干求也】故虽峭法严刑不能禁其奸何者力不足也故谚曰鸟穷则噣【喙】兽穷则【触】人穷则诈此之谓也道德之论譬犹日月也江南河北不能易其指驰骛千里不能易其处趍舎礼俗犹室宅之居也东家谓之西家西家谓之东家虽臯陶为之理不能定其处故趍舎同诽誉在俗意行钧穷逹在时汤武之累行积善可及也其遭桀纣之世天授也今有汤武之意而无桀纣之时而欲成霸王之业亦不几矣昔武王执戈秉钺以伐纣胜殷搢笏杖殳以临朝【殳木杖也】武王旣没殷民叛之周公践东宫【东宫太子之宫】履乗石【人君升车有乗石也】摄天子之位负扆而朝诸侯【户牖之间谓之扆】放蔡叔诛管叔克殷残商祀文王于明堂七年而致政成王夫武王先武而后文非意变也以应时也周公放兄诛弟非不仁也以匡乱也故事周于世则功成务合于时则名立昔齐桓公合诸侯以乗车退诛于国以斧钺晋文公合诸侯以革车退行于国以礼义桓公前柔而后刚文公前刚而后柔然而令行乎天下权制诸侯钧者审于势之变也顔阖鲁君欲相之【顔阖鲁隐士】而不肯使人以币先焉凿培而遁之【培屋后墙也】为天下显武【楚人谓士为武】使遇商鞅申不害刑及三族又况身乎世多称古之人而高其行并世有与同者而弗知贵也非才下也时弗宜也故六骐骥驷駃騠【駃騠北瞿之良马也】以济江河不若窽木便者【窽空也】处世然也是故立功之人简于行而谨于时今世俗之人以功成为贤以胜患为智以遭难为愚以死节为戆【壮】吾以为各致其所极而已王子比干非不知箕子被髪佯狂以免其身也然而乐直行尽忠以死节故不为也伯夷叔齐非不能受禄任官以致其功也然而乐离世伉行以絶众故不务也许由善卷非不能抚天下宁海内以德民也然而羞以物滑和故弗受也豫让要离【豫让智伯臣要离吴王阖闾臣】非不知乐家室安妻子以偷生也然而乐推诚行必以死主故不留也今从箕子视比干则愚矣从比干视箕子则卑矣从管晏视伯夷则戆矣从伯夷视管晏则贪矣趍舎相非嗜欲相反而各乐其务将谁使正之曾子曰击舟水中鸟闻之而高翔鱼闻之而渊藏故所趍各异而皆得所便故惠子从车百乗以过孟诸【惠子名施仕为梁相视车百乗志尚未足孟诸宋泽】庄子见之弃其余鱼【庄子名周蒙人隐而不仕见惠施之不足故弃余鱼】【提】胡饮水数斗而不足【胡污泽鸟】鱓【善】鲔【委】入口若露而死【鱓鲔鱼名】智伯有三晋而欲不赡【三晋智伯兼范中行地瞻足也】林类荣啓期衣若县衰而意不慊【林类荣啓期皆隐士慊恨也】由此观之则趣行各异何以相非也夫重生者不以利害己立节者见难不茍免贪禄者见利不顾身而好名者非义不茍得此相为论譬犹氷炭钩防也何时而合若以圣人为之中则兼覆而幷之未有可是非者也夫飞鸟主巢狐狸主穴巢者巢成而得栖焉宂者宂成而得宿焉趍舎行义亦人之所栖宿也各乐其所安致其所蹠谓之成人【蹠至也】故以道论者总而齐之治国之道上无苛令官无烦治士无伪行工无淫巧其事经而不扰其器完不饰乱世则不然为行者相揭以高【揭举】为礼者相矜以伪车舆极于雕琢器用逐于刻镂求货者争难得以为寳诋文者处烦挠以为慧争为佹辩乆积而不诀无益于治工为竒器歴岁而后成不周于用故神农之法曰丈夫丁壮而不耕天下有受其饥者妇人当年而不织天下有受其寒者故身自耕妻亲织以为天下先其导民也不贵难得之货不器无用之物是故其耕不强者无以养生其织不强者无以揜形有余不足各归其身衣食饶溢奸邪不生安乐无事而天下均平故孔丘曾参无所施其善孟贲成荆无所行其威【成荆古勇士也】衰世之俗以其知巧诈伪饰众无用贵逺方之货珍难得之财不积于养生之具浇天下之淳【浇薄也淳厚也】析天下之朴牿服马牛以为牢滑乱万民以清为浊性命飞扬皆乱以营贞信漫澜人失其情性于是乃有翡翠犀象黼黻文章以乱其目刍豢黍梁荆吴芬馨以嚂【蓝】其口【荆吴国也芬珍味嚂贪求也】钟鼓管箫丝竹金石以淫其耳趍舎行义礼节谤议以营其心于是百姓縻沸豪乱暮行逐利烦挐浇浅【浅薄也旣薄尚浇也】法与义相非行与利相反虽十管仲弗能治也且冨人则车舆衣纂锦【纂绘也】马饰傅旄象帷幕茵席绮绣绦组青黄相错不可为象贫人则夏被褐带索唅菽饮水以充肠以支暑热冬则羊裘解札【解札裘败解也】短褐不掩形而炀灶口【炀炙也】故其为编戸齐民无以异然贫冨之相去也犹人君与仆虏不足以论之夫乗竒技伪邪施者自足乎一世之间守正修理不茍得者不免乎饥寒之患而欲民之去末反本由是发其原而壅其流也夫雕琢刻镂伤农事者也锦绣纂组害女工者也农事废女工伤则饥之本而寒之原也夫饥寒并至能不犯法干诛者古今之未闻也故仕鄙在时不在行利害在命不在智夫败军之卒勇武遁逃将不能止也胜军之陈怯者死行惧不能走也故江河决沉一乡父子兄弟相遗而走争升陵阪上高丘轻足先升不能相顾也世乐志平见邻国之人溺尚犹哀之又况亲戚乎故身安则恩及邻国志为之防身危则忘其亲戚而人不能解也游者不能拯溺手足有所急也灼者不能救火身体有所痛也夫民有余即让不足则争让则礼义生争则暴乱起扣门求水莫弗与者所饶足也林中不卖薪湖上不鬻鱼所有余也故物丰则欲省求赡则争止秦王之时或人葅子利不足也【生子杀葅之】刘氏持政独夫收孤财有余也【刘氏谓汉也】故世治则小人守政而利不能诱也世乱则君子为奸而法弗能禁也








　　淮南鸿烈解卷十一
　　钦定四库全书
　　淮南鸿烈解卷十二
　　汉　髙诱　注
　　道应训【道之所行物动而应考之祸福以知验符也故曰道应】
　　太清问于无穷曰子知道乎无穷曰吾弗知也【太清元气之清者也无穷无形也】又问于无为曰子知道乎无为曰吾知道【无为有形故知道也】子之知道亦有数乎无为曰吾知道有数曰其数奈何无为曰吾知道之可以弱可以强可以柔可以刚可以阴可以阳可以窈可以明可以包裹天地可以应待无方此吾所以知道之数也太清又问于无始曰【无始未始有之气也】乡者吾问道于无穷曰吾弗知之又问于无为无为曰吾知道曰子之知道亦有数乎无为曰吾知道有数曰其数奈何无为曰吾知道之可以弱可以强可以柔可以刚可以隂可以阳可以窈可以明可以包裹天地可以应待无方吾所以知道之数也若是则无为知与无穷之弗知孰是孰非无始曰弗知之深而知之浅弗知内而知之外弗知精而知之粗太清仰而叹曰然则不知乃知邪知乃不知邪孰知知之为弗知弗知之为知邪无始曰道不可闻闻而非也道不可见见而非也道不可言言而非也孰知形之不形者乎故老子曰天下皆知善之为善斯不善也故知者不言言者不知也白公问于孔子曰人可以微言【白公楚平王孙太子建子胜也建见杀白公怨而欲复讐故问微言也】孔子不应【知白公有隂谋故不应也】白公曰若以石投水中何如曰吴越之善没者能取之矣曰若以水投水何如孔子曰菑【甾】渑【敏】之水合易牙尝而知之【菑渑齐二水名】白公曰然则人固不可与微言乎孔子曰何谓不可谁知言之谓者乎夫知言之谓者不以言言也【不以言心知之】争鱼者濡逐兽者趍非乐之也故至言去言至为无为夫浅知之所争者末矣白公不得也故死于浴室【楚杀白公于浴室之地也】故老子曰言有宗事有君夫唯无知是以不吾知也白公之谓也惠子为惠王为国法【惠王梁惠王惠子惠施也】已成而示诸先生先生皆善之奏之惠王惠王甚说之以示翟煎曰善惠王曰善可行乎翟煎曰不可惠王曰善而不可行何也翟煎对曰今夫举大木者前呼邪许【虎】后亦应之此举重劝力之歌也岂无郑卫激楚之音哉然而不用者不若此其宜也治国有礼不在文辩故老子曰法令滋彰盗贼多有此之谓也田骈以道术说齐王【田骈齐臣】王应之曰寡人所有齐国也道术难以除患愿闻国之政田骈对曰臣之言无政而可以为政譬之若林木无材而可以为材愿王察其所谓而自取齐国之政焉己虽无除其患害天地之间六合之内可陶冶而变化也齐国之政何足问哉此老之所谓无状之状无物之象者也若王之所问者齐也田骈所称者材也材不及林林不及雨【雨然后材乃得生也】雨不及隂阳隂阳不及和和不及道【道者和之由生之本也】白公胜得荆国不能以府库分人七日【白公簒得楚国贪其材积七日】石乙入曰【石乙白公之党】不义得之又不能布施患必至矣不能予人不若焚之毋令人害我白公弗听也九日叶公入【叶公楚大夫子高自方城之外入杀白公】乃发大府之货以予众出高库之兵以赋民因而攻之十有九日而擒白公夫国非其有也而欲有之可谓至贪也不能为人又无以自为可谓至愚矣譬白公之啬也何以异于枭之爱其子也【枭子长食其母】故老子曰持而盈之不如其已揣而锐之不可长保也赵简子以襄子为后董阏于曰无卹贱今以为后何也【董阏于赵氏臣无卹襄子之名简子之庻子也】简子曰是为人也能为社稷忍羞【襄子能柔能忍耻也】异日知伯与襄子饮而批襄子之首大夫请杀之襄子曰先君之立我也曰能为社稷忍羞岂曰能刺人哉处十月知伯围襄子于晋阳襄子防队而击之【防分也队军二百人为一队分斯队卒击之】大败知伯破其首以为饮器【饮溺器椑榼也】故老子曰知其雄守其雌其为天下谿齧缺问道于被衣【齧缺被衣皆尧时老人也】被衣曰正女形壹女视天和将至摄女知正女度神将来含德将来附若美而道将为女居惷乎若新生之犊而无求其故言未卒齧缺继以讐夷【讐夷熟视不言貌】被衣行歌而去曰形若槁骸心如死灰直实不知以故自持墨墨恢恢无心可与谋彼何人哉故老子曰明白四达能无以知乎赵襄子攻翟而胜之尤人终人【尤人终人瞿之二邑】使者来谒之襄子方将食而有忧左右曰一朝而两城下此人之所喜也今君有忧色何也襄子曰江河之大也不过三日【三日而减也】飘风暴雨日中不须防【言其不终日也】今赵氏之德行无所积今一朝两城下亡其及我乎孔子闻之曰赵氏其昌乎夫忧所以为昌也而喜所以为亡也胜非其难者也贤主以此持胜故其福及后世齐楚吴越皆尝胜矣然而卒取亡焉不通乎持胜也唯有道之主能持胜孔子劲杓国门之关【杓引也古者县门下从上古引之者难也】而不肯以力闻墨子为守攻公输般服而不肯以兵知【墨子虽善为兵而不肯以知兵闻也】善持胜者以强为弱故老子曰道冲而用之又弗盈也惠孟见宋康王蹀足謦【】欬【咳】疾言曰寡人所说者勇有功也不说为仁义者也客将何以教寡人惠孟对曰臣有道于此人虽勇刺之不入虽巧有力击之不中大王独无意邪宋王曰善此寡人之所欲闻也惠孟曰夫刺之而不入击之而不中此犹辱也臣有道于此使人虽有勇弗敢刺虽有力不敢击夫不敢刺不敢击非无其意也臣有道于此使人本无其意也夫无其意未有爱利之心也臣有道于此使天下丈夫女子莫不欢然皆欲爱利之心此其贤于勇有力也四累之上也大王独无意邪【此上凡四事皆累于世而男女莫不欢然为上也】宋王曰此寡人所欲得也惠孟对曰孔墨是已孔丘墨翟无地而为君无官而为长【无地为君以道富也无官为长以德尊也】天下丈夫女子莫不延颈举踵而愿安利之者今大王万乗之主也诚有其志则四境之内皆得其利矣贤于孔墨也逺矣宋王无以应惠孟出宋王谓左右曰辩矣客之以说胜寡人也故老子曰勇于不敢则活由此观之大勇反为不勇耳昔尧之佐九人【谓禹臯陶稷契伯夷倕益防龙也】舜之佐七人【皆与尧同臣共七人也】武王之佐五人【谓周公召公太公毕公毛公也】尧舜武王于九七五者不能一事焉然而垂拱受成功焉善乗人之贤也故人与骥逐走则不胜骥托于车上则骥不能胜北方有兽其名曰蹷防前而菟后【防前足短菟后足长故谓之蹷】趋则顿走则颠常为蛩蛩駏【巨】驉【虚】取草以与之【蛩蛩駏驉前足长后足短故能乗虚而走不能上也】蹷有患害蛩蛩駏驉必负而走此以其能托其所不能故老子曰夫代大匠斵者希不伤其手薄疑説卫嗣君以王术嗣君应之曰予所有者千乗也愿以受教薄疑对曰乌获举千钧又况一斤乎杜赫以安天下说周昭文君【昭文君周衰分为西东各自立其君】文君谓杜赫曰愿学所以安周赫对曰臣之所言不可则不能安周臣之所言可则周自安矣此所谓弗安而安者也故老子曰大制无割故致数舆无舆也鲁国之法鲁人为人妾于诸侯有能赎之者取金于府子赣赎鲁人于诸侯来而辞不受金孔子曰赐失之矣夫圣人之举事也可以移风易俗而受教顺可施后世非独以适身之行也今国之富者寡而贫者众赎而受金则为不廉不受金则不复赎人自今以来鲁人不复赎人于诸侯矣孔子亦可谓知礼矣故老子曰见小曰明魏武侯问于李克曰【李克武侯之相】吴之所以亡者何也李克对曰数战而数胜武侯曰数战数胜国之福其独以亡何故也对曰数战则民罢数胜则主防以防主使罢民而国不亡者天下鲜矣防则恣恣则极物罢则怨怨则极虑上下俱极吴之亡犹晩矣夫差之所以自刭于干遂也【越伐吴夫差所以自杀也】故老子曰功成名遂身退天之道也寗越欲干齐桓公困穷无以自逹于是为商旅将任车【任载也】以商于齐暮宿于郭门之外桓公郊迎客夜开门辟任车爝火甚盛【爝炬火也】从者甚众寗越饭牛车下望见桓公而悲击牛角而疾商歌桓公闻之抚其仆之手曰异哉歌者非常人也命后车载之桓公及至从者以请桓公赣之衣冠而见说以为天下桓公大说将任之羣臣争之曰客卫人也卫之去齐不逺君不若使人问之问之而故贤者也用之未晩桓公曰不然问之患其有小恶也以人之小恶而忘人之大美此人主之所以失天下之士也凡听必有验一听而弗复问合其所以也【合已听知之意所以用之】且人固难合也权而用其长者而已矣当是举也桓公得之矣故老子曰天大地大道大王亦大域中有四大而王处其一焉以言其能包裹之也大王亶父居邠翟人攻之事之以皮帛珠玉而弗受曰翟人之所求者地无以财物为也大王亶父曰与人之兄居而杀其弟与人之父处而杀其子吾弗为皆勉处矣为吾臣与翟人奚以异且吾闻之也不以其所养害其养杖策而去民相连而从之遂成国于岐山之下【岐山今之美阳山其下有周地因以为天下号】大王亶父可谓能保生矣虽富贵不以养伤身虽贫贱不以利累形今受其先人之爵禄则必重失之所自来者乆矣而轻失之岂不惑哉故老子曰贵以身为天下焉可以托天下爱以身为天下焉可以寄天下矣中山公子牟【中山鲜虞之国】谓詹子曰身处江海之上心在魏阙之下为之奈何【江海之上言志在于己身心之魏阙也言内守】詹子曰重生重生则轻利【重生己之性也】中山公子牟曰虽知之犹不能自胜则从之从之神无怨乎【言不胜己之情欲则当纵心意则己神无怨也】不能自胜而强弗从者此之谓重伤之人无寿类矣故老子曰知和曰常知常曰明益生曰祥心使气曰强是故用其光复归其明也楚庄王问詹何曰治国奈何对曰何明于治身而不明于治国楚王曰寡人得立宗庙社稷愿学所以守之詹何对曰臣未尝闻身治而国乱者也未尝闻身乱而国治者也故本任于身不敢对以末楚王曰善故老子曰修之身其德乃真也桓公读书于堂轮人斵轮于堂下释其椎凿而问桓公曰君之所读者何书也桓公曰圣人之书轮扁曰其人在焉桓公曰已死矣轮扁曰是直圣人之糟粕耳【糟酒滓也粕已漉之精也】桓公勃然作色而怒曰寡人读书工人焉得而讥之哉有说则可无说则死轮扁曰然有说臣试以臣之斵轮语之大疾则苦而不入【苦急意也】大徐则而不固【缓意也】不不苦应于手厌于心而可以至妙者臣不能以教臣之子而臣之子亦不能得之于臣是以行年七十老而为轮今圣人之所言者亦以懐其实穷而死独其糟粕在耳故老子曰道可道非常道名可名非常名昔者司城子罕相宋谓宋君曰夫国家之安危百姓之治乱在君行赏罚夫爵赏赐予民之所好也君自行之杀戮刑罚民之所怨也臣请当之宋君曰善寡人当其美子受其怨寡人自知不为诸侯笑矣国人皆知杀戮之专制在子罕也大臣亲之百姓畏之居不至期年子罕遂却宋君而专其政故老子曰鱼不可脱于渊国之利器不可以示人王寿负书而行见徐冯于周【王寿古好书之人徐冯周之隐者也】徐冯曰事者应变而动变生于时故知时者无常行书者言之所出也言出于知者知者藏书于是王寿乃焚书而舞之【自喜焚其书故舞也】故老子曰多言数穷不如守中令尹子佩请饮庄王【子佩楚庄王之相请饮请置酒也】庄王许诺子佩防揖北靣立于殿下【防徒跣也揖举手也】曰昔者君王许之今不果徃意者臣有罪乎庄王曰吾闻子具于强台强台者南望料山以临方皇【料山山名方皇水名也一曰山名】左江而右淮其乐忘死若吾薄德之人不可以当此乐也恐留而不能反故老子曰不见可欲使心不乱晋公子重耳出亡过曹无礼焉【曹共公闻重耳骈胁使袒而捕鱼设薄以观之】厘负羇之妻谓厘负羇曰君无礼于晋公子吾观其从者皆贤人也【从者狐偃赵衰之属也】若以相夫子反晋国必伐曹子何不先加德焉厘负羇遗之壶馂而加璧焉重耳受其馂而反其璧及其反国起师伐曹克之令三军无入厘负羇之里故老子曰曲则全正则直越王勾践与吴战而不胜国破身亡困于防稽忿心张胆气如涌泉选练甲卒赴火若灭然而请身为臣妻为妾亲执戈为吴兵先马走果擒之于干遂【先马走先马前而走也】故老子曰柔之胜刚也弱之胜强也天下莫不知而莫之能行越王亲之故覇中国赵简子死未葬中牟入齐【中牟自入臣于齐】已葬五日襄子起兵攻围之未合而城自壤者十丈襄子击金而退之【军法鼓以进众钲以退之】军吏谏曰君诛中牟之罪而城自坏是天助我何故去之襄子曰吾闻之叔向曰君子不乗人于利不迫人于险使之治城城治而后攻之中牟闻其义乃请降故老子曰夫唯不争故天下莫能与之争秦缪公请伯乐曰子之年长矣子姓有可使求马者乎【子姓谓伯乐子】对曰良马者可以形容防骨相也相天下之马者若灭若失若亡【若灭其相不可见也若失乍入乍出也若亡髣髴不及也】其一若此马者絶尘弭辙【絶尘不及也弭辙引迹疾也】臣之子皆下材也可告以良马而不可告以天下之马臣有所与供儋纒采薪者九方堙【纒索也九方堙人姓名也】此其于马非臣之下也请见之缪公见之使之求马三月而反报曰已得马矣在于沙邱缪公曰何马也对曰牡而黄使人徃取之牝而骊缪公不说召伯乐而问之曰败矣子之所使求者毛物牝牡弗能知又何马之能知伯乐喟然大息曰一至此乎是乃其所以千万臣而无数者也若堙之所观者天机也得其精而忘其粗在内而忘其外见其所见而不见其所不见视其所视而遗其所不视若彼之所相者乃有贵乎马者马至而果千里之马故老子曰大直若屈大巧若拙吴起为楚令尹适魏问屈宜若曰【屈宜若楚大夫亡在魏者也】王不知起之不肖而以为令尹先生试观起之为人也屈子曰将奈何吴起曰将衰楚国之爵而平其制禄损其有余而绥其不足砥砺甲兵时争利于天下屈子曰宜若闻之昔善治国家者不变其故不易其常今子将衰楚国之爵而平其制禄损其有余而绥其不足是变其故易其常也行之者不利宜若闻之曰怒者逆德也兵者防器也争者人之所本也今子隂谋逆德好用防器始人之所本逆之至也【本者谓兵争也】且子用鲁兵不宜得志于齐而得志焉【吴起为将伐齐败之】子用魏兵不宜得志于秦而得志焉【吴起为魏西河守秦兵不敢东下也】宜若闻之非祸人不能成祸吾固惑吾王之数逆天道戾人理至今无祸差须夫子也【差须犹意须也】吴起惕然曰尚可更乎屈子曰成刑之徒不可更也【成刑之徒刑祸已成于众】子不若敦爱而笃行之老子曰挫其锐解其纷和其光同其尘晋伐楚三舎不止大夫请击之庄王曰先君之时晋不伐楚及孤之身而晋伐楚是孤之过也若何其辱羣大夫曰先臣之时晋不伐楚今臣之身而晋伐楚此臣之罪也请三击之王俛而泣涕沾襟起而拜羣大夫晋人闻之曰君臣争以过为在己且轻下其臣不可伐也夜还师而归老子曰能受国之垢是谓社稷主宋景公之时荧惑在心公惧召子韦而问焉【子韦司星者也】曰荧惑在心何也子韦曰荧惑天罚也心宋分野【宋之分野上属房心之星】祸且当君虽然可移于宰相公曰宰相所使治国家也而移死焉不祥子韦曰可移于民公曰民死寡人谁为君乎宁独死耳子韦曰可移于岁公曰岁民之命岁饥民必死矣为人君而欲杀其民以自活也其谁以我为君者乎是寡人之命固已尽矣子韦无复言矣子韦还走北靣再拜曰敢贺君天之处高而听卑君有君人之言三天必有三赏君今夕星必徙三舎君延年二十一岁公曰子奚以知之对曰君有君人之言三故有三赏星必三徙舎舎行七里三七二十一故君移年二十一岁臣请伏于陛下以伺之星不徙臣请死之公曰可是夕也星果三徙舎故老子曰能受国之不祥是谓天下王昔者公孙龙在赵之时谓弟子曰人而无能者龙不能与游有客衣褐帯索而见曰臣能呼公孙龙顾谓弟子曰门下故有能呼者乎对曰无有公孙龙曰与之弟子之籍后数日徃说燕王至于河上而航在一汜【汜水涯也】使善呼之一呼而航来故曰圣人之处世不逆有伎能之士故老子曰人无弃人物无弃物是谓袭明子发攻蔡逾之【子发楚宣王之将军逾越胜之也】宣王郊迎列田百顷而封之执圭【楚爵功臣赐以圭谓之执圭比附庸之君】子发辞不受曰治国立政诸侯入賔此君之德也发号施令师未合而敌遁此将军之威也兵陈战而胜敌者此庶民之力也夫乗民之功劳而取其爵禄者非仁义之道也故辞而弗受故老子曰功成而不居夫唯不居是以不去晋文公伐原【原周邑周防王以原赐文公原叛伐之】与大夫期三日三日而原不降文公令去之军吏以原不过一二日将降矣君曰吾不知原三日而不可得下也以与大夫期尽而不罢失信得原吾弗为也原人闻之曰有君若此可弗降也遂降温人闻亦请降【时周人亦以温予文公温相连皆叛】故老子曰窈兮防兮其中有精其精甚眞其中有信故美言可以市尊美行可以加人公仪休相鲁【公仪休故鲁博士也】而嗜鱼一国献鱼公仪子不受其弟子諌曰夫子嗜鱼弗受何也答曰夫唯嗜鱼故弗受夫受鱼而免于相虽嗜鱼不能自给鱼毋受鱼而不免于相则能长自给鱼此明于为人为己者也故老子曰后其身而身先外其身而身存非以其无私邪故能成其私又曰知足不辱狐丘丈人谓孙叔敖曰【丈人老而杖于人者】人有三怨子知之乎孙叔敖曰何谓也对曰爵高者士妬之官大者主恶之禄厚者怨处之孙叔敖曰吾爵益高吾志益下吾官益大吾心益小吾禄益厚吾施益博是以免三怨可乎故老子曰贵必以贱为本高必以下为基大司马捶【朶】钩者年八十矣而不失钩芒【捶锻银击也钩钓钩也】大司马曰子巧邪有道邪曰臣有守也臣年二十好捶钩于物无视也非钩无察也是以用之者必假于弗用也而以长得其用而况持无不用者乎物孰不济焉故老子曰从事于道者同于道文王砥德修政三年而天下二分归之【砥砺也文王三分天下有其二】纣闻而患之曰余夙兴夜寐与之竞行则苦心劳形纵而置之恐伐余一人崇侯虎曰周伯昌行仁义而善谋太子发勇敢而不疑中子旦恭俭而知时若与之从则不堪其殃纵而赦之身必危亡冠虽弊必加于头及未成请圗之屈商乃拘文王于羑里【屈商纣臣也羑里地名在河内汤隂】于是散宜生乃以千金求天下之珍怪得驺虞鸡斯之乗【驺虞白虎黒文而仁食自死之兽日行千里鸡斯神马也】玉百工【二玉为一工也】大贝百朋【五贝为一朋也】豹黄罴青犴【犴胡地野犬犴音岸】白虎文皮千合以献于纣因费仲而通【费仲纣佞臣也】纣见而说之乃免其身杀牛而赐之文王归乃为玉门筑灵台相女童击钟鼓【玉门以玉饰门为柱枢也相女童相视之一曰相匠也】以待纣之失也纣闻之曰周伯昌改道易行吾无忧矣乃为炮烙剖比干剔孕妇杀諌者文王乃遂其谋故老子曰知其荣守其辱为天下谷成王问政于尹佚曰吾何德之行【尹佚史佚也】而民亲其上对曰使之时而敬顺之王曰其度安在曰如临深渊如履薄氷王曰惧哉王人乎尹佚曰天地之间四海之内善之则吾畜也不善则吾雠也昔夏商之臣反雠桀纣而臣汤武宿沙之民皆自攻其君而归神农【伏羲神农之间有共工宿沙霸天下者也】此世之所明知也如何其无惧也故老子曰人之所畏不可不畏也跖之徒问跖曰盗亦有道乎跖曰奚适其无道也夫意而中藏者圣也入先者勇也出后者义也分均者仁也知可否者智也五者不备而能成大盗者天下无之由此观之盗贼之心必托圣人之道而后可行故老子曰絶圣弃智民利百倍楚将子发好求技道之士楚有善为偷者徃见曰闻君求技道之士臣偷也愿以技赍一卒【赍备卒足也】子发闻之衣不给帯冠不暇正出见而礼之左右諌曰偷者天下之盗也何为之礼君曰此非左右之所得与后无几何齐兴兵伐楚子发将师以当之兵三却楚贤良大夫皆尽其计而悉其诚齐师愈强于是市偷进请曰臣有薄技愿为君行之子发曰诺不闻其辞而遣之偷则夜解齐将军之帱帐而献之子发因使人归之曰卒有出薪者得将军之帷使归之于执事明又复徃取其枕子发又使人归之明日又复徃取其簮子发又使归之齐师闻之大骇将军与军吏谋曰今日不去楚君恐取吾头乃还师而去故曰无细而能薄在人君用之耳故老子曰不善人善人之资也顔回谓仲尼曰回益矣仲尼曰何谓也曰回忘礼乐矣【回忘礼乐絶圣弃知入于无为也】仲尼曰可矣犹未也异日复见曰囘益矣仲尼曰何谓也曰囘忘仁义矣仲尼曰可矣犹未也异日复见曰囘坐忘矣【言坐自忘其身以至道也】仲尼遽然曰何谓坐忘顔囘曰隳支体黜聪明离形去知洞于化通是谓坐忘仲尼曰洞则无善也化则无常矣而夫子荐贤【荐先也】丘请从之后故老子曰载营魄抱一能无离乎专气至柔能如婴儿乎秦穆公兴师将以袭郑蹇叔曰不可臣闻袭国者以车不过百里以人不过三十里为其谋未及发泄也甲兵未及锐弊也粮食未及乏絶也人民未及罢病也皆以其气之高与其力之盛至是以犯敌能威今行数千里又数絶诸侯之地以袭国臣不知其可也君重圗之穆公不听蹇叔送师衰经而哭之师遂行过周而东郑贾人高矫郑伯之命以十二牛劳秦师而賔之三帅乃惧而谋曰吾行数千里以袭人未至而人已知之其备必先成不可袭也还师而去当此之时晋文公适薨未葬先轸言于襄公曰【先轸晋大夫也襄公晋文公子】昔吾先君与穆公交天下莫不闻诸侯莫不知今吾君薨未塟而不吊吾防而不假道是死吾君而弱吾孤也请击之襄公许诺先轸举兵而与秦师遇于殽大破之擒其三军以归穆公闻之素服庙临以说于众【説解也】故老子曰知而不知尚矣不知而知病也齐王后死王欲置后而未定使羣臣议薛公欲中王之意【薛公田婴也】因献十珥而美其一旦日因问美珥之所在因劝立以为王后齐王大说遂尊重薛公故人主之意欲见于外则为人臣之所制故老子曰塞其兊闭其门终身不勤卢敖游乎北海【卢敖燕人秦始皇召以为博士使求神仙亡而不反也】经乎太隂入乎阙【太隂地名也阙北方之山也】至于谷之上【谷山名】见一士焉深目而鬓泪注而鸢肩【泪水】丰上而杀下轩轩然方迎风而舞顾见卢敖慢然下其臂遯逃乎碑【慢然止舞也匿于碑阴】卢敖就而视之方倦殻而食蛤梨【楚人谓倨为倦殻甲也蛤梨海蚌也】卢敖与之语曰唯敖为背羣离党穷观于六合之外者非敖而已乎敖幼而好游至长不渝周行四极唯北隂之未闚今卒睹夫子于是子殆可与敖为友乎若士者齤【拳】然而笑曰嘻子中州之民宁肯而逺至此此犹光乎日月而载列星【言太隂之地尚见日月也】隂阳之所行四时之所生其此夫不名之地犹穾奥也【言我所游不可以字名之地以卢敖所行比之则如穾奥奥室中也】若我南游乎冈防【浪】之野北息乎沉墨之乡西穷防防之党东开鸿蒙之先此其下无地而上无天听焉无闻视焉无瞩【属】此其外犹有汰【太】沃之汜【汰沃四海子天之际水流声也汜涯也】其余一举而千万里【千万里汰汜之外也】吾犹未能之在【吾尚未至此地】今子游始于此乃语穷观岂不亦逺哉然子处矣吾与汗漫期于九垓之外吾不可以乆驻若士举臂而竦身遂入云中卢敖仰而视之弗见乃止驾【止其所驾之车】止柸【坯】治【楚人谓恨不得为柸治也】悖若有防也曰吾比夫子犹黄鹄与蠰虫也【蠰虫虫之幼也】终日行不离咫尺【八寸为咫十寸为尺】而自以为逺岂不悲哉故庄子曰小人不及大人小知不及大知朝菌不知晦朔【朝菌朝生暮死之虫也生水上状似蚕蛾一名孳母海南谓之虫邪】蟪蛄不知春秋【蟪蛄貂蟟也】此言明之有所不见也季子治亶父三年【季子子贱也】而巫马期絻【问】衣短褐易容貌徃观化焉见得鱼释之巫马期问曰凡子所为鱼者欲得也今得而释之何也渔者对曰季子不欲人取小鱼也【古者鱼不盈尺不上俎也】所得者小鱼是以释之巫马期归以报孔子曰季子之德至矣使人闇行若有严刑在其侧者季子何以至于此孔子曰丘尝问之以治言曰诫于此者刑于彼季子必行此术也故老子曰去彼取此冈两问于景【罔两水之精物也景日月水光晷也】曰昭昭者神明也【罔两恍惚之物见景光明以为神也】景曰非也罔两曰子何以知之景曰扶桑受谢日照宇宙【扶桑日所出之木受谢扶桑受日旦泽出之也】炤炤之光辉烛四海阖戸塞牖则无由入矣若神明四通并流无所不及上际于天下蟠于地化育万物而不可为象俛仰之间而抚四海之外照照何足以明之故老子曰天下之至柔驰骋天下之至坚光耀问于无有【光耀可见而无有至虚者】曰子果有乎其果无有乎【有形生于无形何以能生物故问果有乎其无有也】无有弗应也光耀不得问而就视其状貌冥然忽然视之不见其形听之不闻其声搏之不可得望之不可极也光耀曰贵矣哉孰能至于此乎予能有无矣未能无无也【言我能使形不可得未能殊无形也】及其为无无又何从至于此哉故老子曰无有入于无间吾是以知无为之有益也白公胜虑乱【白公将为父复讐起兵乱因思虑之】罢朝而立倒杖策錣【针】上贯頥【策马捶端有针以刺马谓之錣倒杖策故錣贯頥也】血流至地而弗知也郑人闻之曰頥之忘将何不忘哉【白公之父死郑人预之故惧之】此言精神之越于外智虑之荡于内则不能漏理其形也【漏补空也】是故神之所用者逺则所遗者近也【近谓身也】故老子曰不出戸以知天下不窥牖以见天道其出弥逺其知弥少此之谓也秦皇帝得天下恐不能守发边戍筑长城修关梁设障塞具传车置边吏然刘氏夺之若转闭锤【闭锤格也上之锤所以编薄席反覆之易】昔武王伐纣破之牧野乃封比干之墓表商容之闾柴箕子之门【纣死箕子亡之朝鲜旧居空故柴护之也】朝成汤之庙发钜桥之粟散鹿台之钱破鼓折枹【浮】防弓絶弦去舎露宿以示平易解劒带笏以示无仇于此天下歌謡而乐之诸侯执币相朝三十四世不夺故老子曰善闭者无关键而不可开也善结者无绳约而不可解也尹需学御三年而无得焉私自苦痛常寝想之【寝坚思之】中夜梦受秋驾于师【秋驾善御之术】明日徃朝师望之谓之曰吾非爱道于子也恐子不可予也今日教子以秋驾尹需反走北靣再拜曰臣有天幸今夕固梦受之故老子曰致虚极守静笃万物并作吾以观其复也昔孙叔敖三得令尹无喜志三去令尹无忧色延陵季子吴人愿一以为王而不肯许由让天下而弗受晏子与崔杼盟临死地不变其仪此皆有所逺通也精神通于死生则物孰能惑之荆有佽【次】非得寳劒于干【寒】队【干国在今临淮出寳劒葢为莫邪洞鄂之形也】还反度江至于中流阳侯之波两蛟夹绕其舩【蛟龙属也鱼满二千五百斤蛟来为之主也】佽非谓枻舩者曰【枻欋也】尝有如此而得活者乎对曰未尝见也于是佽非瞑目防然攘臂防劒曰武士可以仁义之礼说也不可劫而夺也此江中之腐肉朽骨弃劒而已余有奚爱焉赴江刺蛟遂断其头舩中人尽活风波毕除荆爵为执圭孔子闻之曰夫善载腐肉朽骨弃劒者佽非之谓乎故老子曰夫唯无以生为者是贤于贵生焉齐人淳于髠以从说魏王魏王辩之约车十乘将使荆辞而行人以为从未足也复以衡说其辞若然【从説説诸侯之计当相从也衡説从之非是当横更计也】魏王乃止其行而防其身失从心志而又不能成衡之事是其所以固也夫言有宗事有本失其宗本技能虽多不若其寡也故周鼎着倕而使龁其指先王以见大巧之不可也故愼子曰匠人知为门能以门所以不知门也故必杜然后能门【愼子名到齐人不知门不知门之要也门之要在门外】墨者有田鸠者欲见秦惠王约车申辕【申束也】留于秦周年不得见客有言之楚王者徃见楚王楚王甚悦之予以节使于秦至因见予之将军之节惠王见而説之出舍喟然而叹告从者曰吾留秦三年不得见不识道之可以从楚也物故有近之而逺逺之而近者故大人之行不掩以绳【掩犹挥也】至所极而已矣此所谓筦子枭飞而维绳者【言为士者上下无常进退无恒不可绳也以喻飞枭从下绳维之而欲翺翔则不可也】丰水之深千仞而不受尘垢投金铁鍼焉则刑见于外非不深且清也鱼鼈龙蛇莫之肯归也是故石上不生五谷秃山不游麋鹿无所隂蔽隐也昔赵文子问于叔向曰晋六将军其孰先亡乎【六将军韩魏赵范中行知伯也】对曰中行知氏文子曰何乎对曰其为政也以苛为察以切为明以刻下为忠以计多为功譬之犹廓革者也廓之大则大矣裂之道也故老子曰其政闷闷其民纯纯其政察察其民缺缺景公谓太卜曰子之道何能对曰能动地【动震也】晏子徃见公公曰寡人问太卜曰子之道何能对曰能动地地可动乎晏子黙然不对出见太卜曰昔吾见句星在房心之间地其动乎【句星客星也房句星守房心则地动也】太卜曰然晏子出太卜走徃见公曰臣非能动地地固将动也田子阳闻之曰晏子黙然不对者不欲太卜之死徃见太卜者恐公之欺也晏子可谓忠于上而惠于下矣故老子曰方而不割廉而不刿魏文侯觞诸大夫于曲阳饮酒酣文侯喟然叹曰吾独无豫让以为臣乎【豫让事知伯而死其难故文侯思以为臣】蹇重举白而进之【蹇重文侯臣举白进酒也】曰请浮君【浮犹罚也以酒罚君】君曰何也对曰臣闻之有命之父母不知孝子有道之君不知忠臣夫豫让之君亦何如哉【豫让相其君而君见杀亦何如不足贵也】文侯受觞而饮釂不献【釂尽也】曰无管仲鲍叔以为臣故有豫让之功故老子曰国家昏乱有忠臣孔子观桓公之庙【桓公鲁君】有器焉谓之宥巵【宥在坐右】孔子曰善哉乎得见此器顾曰弟子取水水至灌之其中则正【中水半巵中也】其盈则覆孔子造然革容曰善哉持盈者乎子贡在侧曰请问持盈曰益而损之曰何谓益而损之曰夫物盛而衰乐极则悲日中而移月盈而亏是故聪明睿智守之以愚多闻博辩守之以俭武力毅勇守之以畏富贵广大守之以陋德施天下守之以让此五者先王所以守天下而弗失也反此五者未尝不危也故老子曰服此道者不欲盈夫唯不盈故能弊而不新成武王问太公曰寡人代纣天下是臣杀其主而下伐其上也吾恐后世之用兵不休闘争不已为之奈何太公曰甚善王之问也夫未得兽者唯恐其创之小也【猎禽恐不能杀故恐其创小也】已得之唯恐伤肉之多也王若欲乆持之则塞民于兊【兊耳目鼻口也老子曰塞其兊是也】道全为无用之事烦扰之教彼皆乐其业供其情昭昭而道冥冥于是乃去其瞀【茂】而载之木【瞀秛髪也木鹜鸟冠也知文者冠鹜】觧其劒而带之笏为三年之丧令类不蕃高辞卑让使民不争酒肉以通之竽瑟以娱之鬼神以畏之繁文滋礼以弇其质厚葬乆防以亶【丹】其家含珠鳞施纶组以贫其财深凿高垄以尽其力家贫族少虑患者寡以此移风可以持天下弗失故老子曰化而欲作吾将鎭之以无名之朴也













　　淮南鸿烈解卷十二
　　钦定四库全书
　　淮南鸿烈解卷十三
　　汉　髙诱　注
　　汜论训【博说世间古今得失以道为化大归于一故曰汜论】
　　古者有鍪【谋】而绻领以王天下者矣【古者盖三皇以前也鍪头着兠鍪防言未知制冠也绻领皮衣屈而紩之如今胡家韦袭反褶以为领一説鍪放髪也绻绕颈而已皆无饰也】其德生而不辱【刑措不用也】予而不夺【予予民财也不夺无所征求于民也】天下不非其服同怀其德【非犹讥呵也怀归也】当此之时隂阳和平风雨时节万物蕃息【政不虐生无夭折也】乌鹊之巢可俯而探也禽兽可覊而从也【从犹牵也】岂必襃衣博带句襟委章甫哉【襃衣谓方与之衣如今吏人之左衣也博带大带句襟今之曲领襃衣也委委貌章甫冠名】古者民泽处复穴【处居也复宂重窟也一説穴毁隄防崖岸之中以为窟室】冬日则不胜霜雪雾露夏日则不胜暑热蟁防圣人乃作为之筑土构木以为宫室上栋下宇以蔽风雨【栋屋稳也宇屋之垂】以避寒暑而百姓安之伯余之初作衣也【伯余黄帝臣世本曰伯余制衣裳一曰伯余黄帝】緂【恬】麻索缕手经指挂其成犹网罗【緂锐索功也】后世为之机杼胜以便其用而民得以揜形御寒古者剡耜而耕摩蜃而耨【剡利也耜臿属蜃大蛤摩令利用之耨耨除苗秽也】木钩而樵抱甀而汲【钩镰也樵薪蒸甀武今兖州曰小武为甀幽州曰瓦】民劳而利薄后世为之耒耜耰锄斧柯而樵桔臯而汲【防椎三辅谓之儓所以覆种也】民逸而利多焉古者大川名谷冲絶道路不通徃来也乃为窬【俞】木方版以为舟航【窬空也方并也舟相连为航也】故地势有无得相委输【运所有输所无】乃为靻【祖】蹻而超千里肩荷负儋【躭】之勤也【靻蹻靻靸也勤劳也】而作为之楺轮建舆驾马服牛民以致逺而不劳为鸷禽猛兽之害伤人而无以禁御也而作为之铸金锻铁以为兵刃猛兽不能为害故民迫其难则求其便困其患则造其备人各以其所知去其所害就其所利常故不可循器械不可因也【循随也当时之可改则改之也】则先王之法度有移易者矣古之制婚礼不称主人【当婚者之身不称其名也称诸父兄师友】舜不告而娶非礼也立子以长文王舎伯邑考而用武王非制也【伯邑考武王之兄废长立圣以庶代嫡圣人之权也】礼三十而娶文王十五而生武王非法也【三十而娶者隂阳未分时俱生于子男从子数左行三十年立于己女从子数右行二十年亦立于己合夫妇故圣人因是制礼使男三十而娶女二十而嫁其男子自己数左行十得寅故人十月而生于寅男子数从寅起女自己数右行得申亦十月而生于申故女子数从申起岁星十二岁而周天天道十二而备故国君十二岁而冠冠而娶十五生子重国嗣也故不从制】夏后氏殡于阼阶之上【礼饭于牖下小敛于户内大敛于阼阶在牀曰尸在棺曰柩殡于宾位祖于庭葬于墓也于阼阶犹在主位未忍以宾道逺之】殷人殡于两楹之间【楹柱也记曰殷殡之于堂上两柱之间宾主共】周人殡于西阶之上【葢以宾道遣之】此礼之不同者也有虞氏用瓦棺【有虞氏舜世也瓦棺陶瓦】夏后氏堲【即】周【夏后氏禹世无棺椁以瓦广二尺长四尺侧身累之以蔽土曰堲周】殷人用椁【用栢为椁厚之宜以棺为制也】周人墙置翣此葬之不同者也【周人兼用棺椁故墙设翣状如今要扇畵文挿置棺车箱以为饰多少之差各从其爵命之数也】夏后氏祭于闇【于室中中夜祭之也】殷人祭于阳【堂上日平旦祭也】周人祭于日出以朝【于日出时祭于庭中朝者庭也】此祭之不同者也尧大章舜九韶禹大夏汤大濩周武象此乐之不同者也故五帝异道而德覆天下三王殊事而名施后世此皆因时变而制礼乐者譬犹师旷之施瑟柱也所推移上下者无寸尺之度而靡不中音故通于礼乐之情者能作音有本主于中而以知榘【矩】彠【约】之所周者也【榘方也彠度法也】鲁昭公有慈母而爱之死为之练冠故有慈母之服【慈母父所命养己者也此大夫之妾士之妻谓之女母礼为缌麻三月昭公独练也】阳侯杀蓼侯而窃其夫人故大飨废夫人之礼【阳侯阳陵国侯也蓼侯臯陶之后偃姓之国侯也今在庐江古者大飨饮酒君执爵夫人执豆阳侯见蓼侯夫人美艳因杀蓼侯而娶夫人由是废致夫人之礼】先王之制不宜则废之末世之事善则着之是故礼乐未始有常也故圣人制礼乐而不制于礼乐【圣人能作礼乐不为礼乐所制】治国有常而利民为本政教有经而令行为上茍利于民不必法古茍周于事不必循旧夫夏商之衰也不变法而亡三代之起也不相袭而王故圣人法与时变礼与俗化衣服器械各因其宜故变古未可非而循俗未足多也【循随也】百川异源而皆归于海百家殊业而皆务于治王道缺而诗作周室废礼义坏而春秋作诗春秋学之美者也皆衰世之造也儒者循之以教导于世岂若三代之盛哉以诗春秋为古之道而贵之又有未作诗春秋之时夫道之缺也不若道其全也诵先王之诗书不若闻得其言闻得其言不若得其所以言【闻圣人之言不如得其未言时本意】得其所以言者言弗能言也【圣人所言微妙凡人虽得之口不能以言】故道可道者非常道也【常道深隐幽防不可道也犹圣人之言微妙不可言】周公事文王也行无专制【专独制断也】事无由己【请而后行】身若不胜衣言若不出口有奉持于文王洞洞属属如将不能恐失之【洞洞属属婉顺貌如将不能胜之恐失之愼之至也】可谓能子矣武王崩成王防少周公继文王之业履天子之籍听天下之政【籍圗籍也政治也籍或作阼】平夷狄之乱诛管蔡之罪负扆而朝诸侯诛赏制断无所顾问威动天地声慑海内【慑服也】可谓能武矣成王旣壮周公属籍致政北靣委质而臣事之【以圗籍付属成王致犹归也北靣委玉帛之质执臣之礼也】请而后为复而后行无擅恣之志无伐矜之色可谓能臣矣故一人之身而三变者所以应时矣何况乎君数易世国数易君人以其位逹其好憎【人人以其宠位行其所好憎其所憎也】以其威势供嗜欲而欲以一行之礼一定之法应时偶变其不能中权亦明矣【一行之礼非随时礼也一定之法非随时法也】故圣人所由曰道所为曰事道犹金石一调不更事犹琴瑟每改调【金石钟声故曰调而不更琴瑟有数急柱有前却故调事亦如之也】故法制礼义者治人之具也而非所以为治也【言法制礼义可以为治之基耳非所以为治治在其人之德犹弓矢射之具也非能必中中在其人之功】故仁以为经义以为纪此万世不更者也若乃人考其身才而时省其用虽日变可也【言人能考度其才时省其行择其善者而崇用之不必循常故曰虽日变可也唯仁义不可改耳故万世不更】天下岂有常法哉当于世事得于人理顺于天地祥于鬼神则可以正治矣【当合也祥顺也】古者人醇工厐商朴女重【醇厚不虚华也工厐器坚致也商朴不为诈也女重贞正无邪也】是以政教易化风俗易移也今世德益衰民俗益薄欲以朴重之法治旣弊之民是犹无镝衔橜策錣而御馯马也【镝衔口中央铁大如鸡子中黄所制马口也錣揣头箴也馯马突马也】昔者神农无制令而民从【无制令结绳以治也】唐虞有制令而无刑罚【有制令焕乎其有文章其政常仁义民无犯法干诛故曰无刑】夏后氏不负言【言而信也】殷人誓【以言语要誓亦不违】周人盟【有事而防不恊而盟盟者杀牲防血以为信也】逮至当今之世忍訽【后】而轻辱贪得而寡羞欲以神农之道治之则其乱必矣伯成子高辞为诸侯而耕天下高之今之时人辞官而隐处为乡邑之下岂可同哉古之兵弓劒而已矣槽【曹】柔无击脩防无刺【槽柔木矛无击无铁刃也刺锋也】晩世之兵隆冲以攻渠幨以守【隆高也冲所以临敌城冲突坏之渠渐也一曰渠甲名幨幰所以御矢也】连弩以射销车以闘【连车弩通一弦以牛挽之以刃着左右为机开发之曰销车】古之伐国不杀黄口不获二毛【黄口防也二毛有白髪者】于古为义于今为笑古之所以为荣者今之所以为辱也古之所以为治者今之所以为乱也夫神农伏羲不施赏罚而民不为非然而立政者不能废法而治民舜执干戚而服有苗【舜时有苗叛舜执干威而舞于两阶之间有苗服从】然而征伐者不能释甲兵而制疆防由此观之法度者所以论民俗而节缓急也器械者因时变而制宜适也夫圣人作法而万物制焉【制犹从也】贤者立礼而不肖者拘焉【拘犹检也】制法之民不可与逺举拘礼之人不可使应变耳不知清浊之分者不可令调音心不知治乱之源者不可令制法必有独闻之耳独见之明然后能擅道而行矣夫殷变夏周变殷春秋变周【变改也】三代之礼不同何古之从大人作而弟子循【循遵也】知法治所由生则应时而变不知法治之源虽循古终乱今世之法籍与时变礼义与俗易为学者循先袭业据籍守旧教以为非此不治是犹持方枘而周贠凿也欲得宜适致固焉则难矣今儒墨者称三代文武而弗行是言其所不行也非今时之世而弗改是行其所非也称其所是行其所非是以尽日极虑而无益于治劳形竭智而无补于主也今夫圗工好画鬼魅而憎圗狗马者何也鬼魅不世出而狗马可日见也夫存危治乱非智不能道而先称古虽愚有余故不用之法圣王弗行不验之言圣王弗听天地之气莫大于和和者隂阳调日夜分而生物春分而生秋分而成生之与成必得和之精故圣人之道寛而栗严而温柔而直猛而仁【言刚柔寛猛相济也】太刚则折太柔则卷圣人正在刚柔之间乃得道之本积隂则沉积阳则飞隂阳相接乃能成和夫绳之为度也可卷而伸也引而伸之可直而睎【睎望也】故圣人以身体之夫脩而不横短而不穷直而不刚乆而不忘者其唯绳乎故恩推则懦懦则不威【推犹移也】严推则猛猛则不和爱推则纵纵则不令【纵放也】刑推则虐虐则无亲【虐害也喜害人人无亲之】昔者齐简公释其国家之柄而专任其大臣【简公悼公阳生之子任也一德不解曰简大臣陈成子】将相摄威擅势私门成党而公道不行故使陈成田常鸱夷子皮得成其难【难杀简公之难】使吕氏絶祀而陈氏有国者【太公姓吕简公其后也絶祀陈氏代之也】此柔懦所生也郑子阳刚毅而好罚【子阳郑君也一曰郑相】其于罚也执而无赦舎人有折弓者畏罪而恐诛则因猘【制】狗之惊以杀子阳【舎人家臣也国人逐猘狗以乱扰舎人因之以杀子阳】此刚猛之所致也今不知道者见柔懦者侵则矜为刚毅见刚毅者亡则矜为柔懦此本无主于中而见闻舛驰于外者也故终身而无所定趋【舛乖也安定趋归也】譬犹不知音者之歌也浊之则郁而无转【郁湮也转读作传】清之则燋而不讴【憔悴也讴和也】及至韩娥秦青薛谈之讴【三人皆善讴者】侯同曼声之歌【二人善歌一曰曼长】愤于志积于内盈而发音则莫不比于律而和于人心何则中有本主以定清浊不受于外而自为仪表也今夫盲者行于道人谓之左则左谓之右则右遇君子则易道遇小人则防沟壑何则目无以接物也【接见也】故魏两用楼翟吴起而亡西河【魏文侯任楼翟吴起不用他贤秦伐防其西河之地】湣【汶】王专用淖齿而死于东庙【湣王田常之后代吕氏为齐侯春秋之后僣号称王淖齿楚将奔齐为臣湣王无道淖齿杀之擢其筋悬庙门之梁三日而死】无术以御之也文王两用吕望召公奭而王楚庄王专任孙叔敖而覇有术以御之也【孙叔敖楚大夫贾伯盈子】夫歌鼓舞以为乐盘旋揖让以修礼厚葬乆防以送死孔子之所立也而墨子非之兼爱上贤右鬼非命墨子之所立也而杨子非之【兼三老五更是以兼爱选士大射是以上贤宗祀肖父是以右鬼右犹尊也顺四时而行是以非命】全性保眞不以物累形杨子之所立也而孟子非之【全性保眞谓止防骬毛以利天下弗为不以物累己身形也】趋舍人异各有晓心故是非有处得其处则无非失其处则无是丹宂太反踵空同大夏北户竒肱脩股之民是非各异习俗相反【丹宂南方当日下之地太蒙西方日所入处也反踵国名其人南行武迹北向空同戴胜极下之地大夏在西方北户在南方竒肱脩股之民在西南方凡此八者皆九州之外八寅之域者也】君臣上下夫妇父子有以相使也此之是非彼之是也此之非非彼之非也【此近谕诸华也彼逺谕八寅也于诸华所是八寅所非而废也于诸华所非八寅所是而行也】譬若斤斧椎凿之各有所施也禹之时以五音听治悬钟皷磬铎置鼗以待四方之士为号曰教寡人以道者击鼓【道和隂阳鼓一声以调五音故击之】谕寡人以义者击钟【钟金也义者断割故击之】告寡人以事者振铎【铎铃全口木舌合为音声事者非一品故振之】语寡人以忧者击磬【磬石也声急忧亦急务故击之】有狱讼者摇鼗【狱亦讼讼一辩于事故取小鼗摇也】当此之时一馈而十起一沐而三捉髪【馈者食也】以劳天下之民【劳犹忧也】此而不能逹善効忠者则才不足也秦之时髙为台榭大为苑囿逺为驰道铸金人【秦皇帝二十六年初兼天下有长人见于临洮其高五丈足迹六尺放写其形铸金人以象之翁仲君何是也】发适戍入刍稾【戍守长城也入刍稾之税以供国用】头防箕赋输于少府【头防随民口数人责其税箕赋似箕然敛民财多取意也少府官名如今之司农也】丁壮丈夫西至临洮狄道【临洮陇西之县洮水出北狄道汉阳之县】东至防稽浮石【防稽山名浮石随水高下言不没皆在辽西界一说防稽山在太山下封于太山禅于防稽是也防稽或作沧海】南至豫章桂林【豫章豫章郡桂林郁林郡】北至飞狐阳原【飞狐葢在代郡南飞狐山也阳原葢在太原或曰伏郡广昌东五阮门是也】道路死人以沟量【言满沟也】当此之时忠谏者谓之不祥而道仁义者谓之狂逮至高皇帝存亡继絶【汉高祖刘季也】举天下之大义身自奋袂执锐以为百姓请命于皇天【执利兵伐无道以求百姓之命祈之于皇天也】当此之时天下雄儁豪英防露于野泽【才过千人为儁百人为豪万人为英】前矢石而后堕谿壑出百死而绐【代】一生以争天下之权【堕入也绐至也】奋武厉诚以决一旦之命当此之时丰衣博带而道儒墨者以为不肖【言尚武也】逮至防乱已胜海内大定继文之业立武之功【继文王受命之业武王诛无道之功】天子之圗籍造刘氏之貌冠【高祖于新丰所作竹皮冠也一曰委貌冠】总邹鲁之儒墨通先圣之遗教戴天子之旗乗大路建九斿撞大钟击鸣鼓奏咸池扬干戚【周礼天子五路大路上路也王者功成作乐故撞钟击鼓咸池黄帝乐干楯戚斧也春秋舞者所执】当此之时有立武者见疑一世之间而文武代为雌防有时而用也今世之为武者则非文也为文者则非武也文武更相非而不知时世之用也此见隅曲之一指而不知八极之广大也【隅曲室中之区隅言狭小八极八方之极言广大也】故东靣而望不见西墙南靣而视不覩北方唯无所向者则无所不通【无所向则可以见四方也】国之所以存者道德也家之所以亡者理塞也【理也】道尧无百户之郭舜无置锥之地以有天下禹无十人之众汤无七里之分以王诸侯文王处岐周之间也地方不过百里而立为天子者有王道也夏桀殷纣之盛也人迹所至舟车所通莫不为郡县然而身死人手而为天下笑者有亡形也故圣人见化以观其徴【徴成也】德有盛衰风先萌焉【风气也萌见也】故得王道者虽小必大有亡形者虽成必败夫夏之将亡太史令终古先奔于商三年而桀乃亡殷之将败也太史令向艺先归文王朞年而纣乃亡【终古向艺二贤人名】故圣人之见存亡之迹成败之际也非待鸣条之野甲子之日也【汤伐桀禽于鸣条武王诛纣以甲子尅之】今谓彊者胜则度地计众冨者利则量粟称金若此则千乗之君无不霸王者而万乘之国无不破亡者矣存亡之迹若此其易知也愚夫惷妇皆能论之赵襄子以晋阳之城霸智伯以三晋之地擒湣王以大齐亡【为淖齿所杀也】田单以卽墨有功【燕伐齐而灭之得七十城唯卽墨未下田单以市吏率卽墨市民以击燕师破之】故国之亡也虽大不足恃道之行也虽小不可轻由此观之存在得道而不在于大也亡在失道而不在于小也诗云乃眷西顾此惟与宅言去殷而迁于周也【纣治朝歌在东文王国于岐周在西天乃眷然顾西土此唯居周言我宅也】故乱国之君务广其地而不务仁义务高其位而不务道德是释其所以存而造其所以亡也故桀囚于焦门而不能自非其所行而悔不杀汤于夏台【台或作宫】纣居于宣室而不反其过而悔不诛文王于羑里二君处彊大势位修仁义之道汤武救罪之不给何谋之敢当若上乱三光之明下失万民之心虽微汤武孰弗能夺也今不审其在己者而反备之于人【言不愼行己之德而乃反备天下之人来诛也】天下非一汤武也杀一人则必有继之者也且汤武之所以处小弱而能以王者以其有道也桀纣之所以处彊大而见夺者以其无道也今不行人之所以王者而反益己之所以夺是趋亡之道也武王尅殷欲筑宫于五行之山【五行山今太行山也】周公曰不可夫五行之山固塞险阻之地也使我德能覆之则天下纳其贡职者廻也【廻迂难也廻或作固固必也】使我有防乱之行则天下之伐我难矣【周公言我有防乱之行则天下当来伐我无为于五行之山使天下来伐我者难也言其依德不恃险也】此所以三十六世而不夺也周公可谓能持满矣【满而不溢也】昔者周书有言曰【周史之书】上言者下用也下言者上用也【用可否相济也】上言者常也【为君常也】下言者权也此存亡之术也【权谋也谋度事宜不失其道也】唯圣人为能知权言而必信期而必当天下之高行也直躬其父攘羊而子证之尾生与妇人期而死之【尾生鲁人与妇人期于梁下水至溺死也】直而证父信而溺死虽有直信孰能贵之夫三军矫命过之大者也秦穆公兴兵袭郑过周而东【以兵伐国不击鼓宻声曰袭周者王城也】郑贾人高将西贩牛道遇秦师于周郑之间乃矫郑伯之命犒以十二牛宾秦师而却之以存郑国【非君命也而称君命曰矫酒肉曰向牛羊曰犒以其牛犒也秦师曰行千里而袭之逺主有备而师无继不如还遂还师而去也故曰却之】故事有所至信反为过诞反为功何谓失礼而有大功昔楚恭王战于隂陵【恭王与晋□战于隂陵吕□射楚恭王中目因而擒之过而能改故曰恭也】潘尫养由基黄衰微公孙丙相与簒之【四子楚大夫簒晋救恭王衰读维微读救】恭王惧而失体【威仪不如常坐不能起也】黄衰微举足蹵【促】其体恭王乃觉怒其失礼奋体而起四大夫载而行【失礼谓举足蹵君也】昔苍吾绕娶妻而美以让兄此所谓忠爱而不可行者也【苍吾绕孔子时人】是故圣人论事之局曲直与之屈伸偃仰无常仪表时屈时伸卑弱柔如蒲韦非摄夺也刚强猛毅志厉青云非本矜也以乘时应变也夫君臣之接屈膝卑拜以相尊礼也至其迫于患也则举足蹵其体天下莫能非也是故忠之所在礼不足以难之也孝子之事亲和顔卑体奉带运【运正廻也】至其溺也则捽其髪而拯【拯升也出溺曰拯】非敢骄侮以救其死也故溺则捽父祝则名君【孟子曰嫂溺而不拯是豺狼也而况父兄乎故溺则拯之祝则名君周人以讳事神敬之至也】势不得不然也此权之所设也故孔子曰可以共学矣而未可以适道也可与适道未可以立也可以立未可与权权者圣人之所独见也故忤而后合者谓之知权【忤逆不合也权因事制宜权量轻重无常形势能合丑反善合于宜适故圣人独见之也】合而后舛者谓之不知权不知权者善反丑矣故礼者实之华而伪之文也方于卒迫穷遽之中也则无所用矣是故圣人以文交于世而以实从事于冝不结于一迹之涂凝滞而不化是故败事少而成事多号令行于天下而莫之能非矣【结犹众也】猩猩知徃而不知来【猩猩北方兽名人靣兽身黄色礼记曰猩猩能言不离走兽见人徃走则知人姓字又嗜酒人以酒搏之饮而不能息不知当醉以擒其身也】干【干】鹄知来而不知徃【干鹄鹊也人将有来事忧喜之征则鸣知岁多风多巢于木枝人皆探其卵也】此脩短之分也昔者苌周室之执数者也【苌周景王之大夫数厯术也】天地之气日月之行风雨之变律厯之数无所不通然而不能自知车裂而死【晋范中行氏之难以畔其君也周刘氏与晋范氏世为婚姻苌事刘文公故周人助范氏至敬王二十八年晋人让周周为杀苌以释之】苏秦匹夫徒走之人也靻蹻嬴盖经营万乘之主服诺诸侯然不自免于车裂之患【苏秦洛阳人嬴籝囊也盖歩盖也苏秦相赵赵封之为武安君初带籝囊防歩盖厯説万乘之君合山东之从利病之势无所不下使诸侯服从无有不服诺者】徐偃王被服慈惠身行仁义陆地之朝者三十二国然而身死国亡子孙无类【偃王于衰乱之世修行仁义不设武备楚王防之】大夫种辅翼越王句践而为之报怨雪耻擒夫差之身开地数千里然而身伏属镂而死【种佐句践报怨于吴王夫差获千里之地而越王终已疑之赐其属镂以死属镂利劒也】此皆逹于治乱之机而未知全性之具者故苌知天道而不知人事苏秦知权谋而不知祸福徐偃王知仁义而不知时大夫种知忠而不知谋【不知为身谋也】圣人则不然论世而为之事权事而为之谋是以舒之天下而不窕内之寻常而不塞【不窕在大能大也八尺曰寻倍寻曰常在小能小不塞□也】使天下荒乱礼义絶纲纪废彊弱相乘力征相攘臣主无差贵贱无序甲胄生虮虱【乘加也攘平除生虮虱不离体也】燕雀处帷幄而兵不休息【幄幕也处犹巢也】而乃始服属防之貌【谨也】恭俭之礼则必防抑而不能兴矣天下安宁政教和平百姓肃睦上下相亲而乃始立气矜奋勇力则必不免于有司之法矣是故圣人者能隂能阳能弱能彊随时而动静因资而立功物动而知其反事萌而察其变化则为之象运则为之应是以终身行而无所困故事有可行而不可言者有可言而不可行者有易为而难成者有难成而易败者所谓可行而不可言者趋舍也可言而不可行者伪诈也易为而难成者事也难成而易败者名也此四策者圣人之所独见而留意也誳【纳】寸而伸尺圣人为之小枉而大直君子行之周公有杀弟之累齐桓有争国之名然而周公以义补缺【谓翼成王以致太平七年归政北靣为臣】桓公以功防丑【立九合一匡之功以防争国之恶也】而皆为贤今以人之小过揜其大美则天下无圣王贤相矣故目中有疵不害于视不可灼也【疵赘灼燃也】喉中有病无害于息不可凿也【凿穿也】河上之丘冡不可胜数犹之为易也【言河上本非丘垄之处有易之犹多以大言之也以谕万事多覆于少也】水激兴波高下相临差以寻常犹之为平【虽有激波犹以为平平者多也犹橘柚冬生人曰冬死者众也荠麦夏死人曰夏生者多也】昔者曹子为鲁将兵三战不胜亡地千里使曹子计不顾后足不旋踵刎颈于陈中则终身为破军擒将矣然而曹子不羞其败耻死而无功柯之盟揄三尺之刃造桓公之胷三战所亡一朝而反之勇闻于天下功立于鲁国【复汶阳之田也】管仲辅公子糺【紏】而不能遂【遂成也】不可谓智遁逃奔走不死其难不可谓勇束缚桎梏不讳其耻不可谓贞当此三行者布衣弗友人君弗臣【布衣之士不以为益友也人君不以为义臣也】然而管仲免于累绁之中立齐国之政九合诸侯一匡天下使管仲出死捐躯不顾后圗岂有此霸功哉今人君论其臣也不计其大功总其畧行而求小善则失贤之数也【畧大也小善忠也数术也】故人有厚德无问其小节而有大誉无疵其小故夫牛蹏之涔不能生鳣鲔【鳣大鱼长丈余细鳞黄首白身短头口在腹下鲔大鱼亦长丈余仲春二月从西河上得过龙门便为龙】而蜂房不容鹄卵【房巢也】小形不足以包大体也夫人之情莫不有所短诚其大畧是也虽有小过不足以为累若其大畧非也虽有闾里之行未足大举夫顔喙聚梁父之大盗也【梁父齐邑】而为齐忠臣段干木晋国之大驵【祚】也而为文侯师【驵骄怛一曰驵市侩也言魏国之大侩也】孟卯妻其嫂有五子焉然而相魏宁其危解其患【孟卯齐人也及为魏臣能安其危解其患也战国策曰芒卯也】景阳淫酒被髪而御于妇人威服诸侯【景阳楚将】此四人者皆有所短然而功名不防者其畧得也【畧犹道也】季襄陈仲子立节抗行不入洿君之朝不食乱世之食遂饿而死【季襄鲁人孔子弟子陈仲子齐人孟子弟子居于陵】不能存亡接絶者何小节伸而大畧屈【伸用屈废也】故小谨者无成功訾行者不容于众【好揜人之善扬人之短訾毁人行自独卑藏众人所疾而不容之也一説訾毁也行有毁缺者不为众人所容】体大者节疏蹠距者举逺【疏长蹠足距大也】自古及今五帝三王未有能全其行者也故易曰小过亨利贞言人莫不有过而不欲其大也夫尧舜汤武世主之隆也齐桓晋文五霸之豪英也然尧有不慈之名【天下不以予子丹朱】舜有卑父之谤【瞽叟降在庶人】汤武有放弑之事【殷汤放桀南巢周武弑纣宣室】五伯有防乱之谋【齐桓晋文宋襄楚庄秦穆德未能纯皆有争夺之验】是故君子不责备于一人方正而不以割廉直而不以切博通而不以訾文武而不以责【文武备具而不责备于人也】求于一人则任以人力【任其力所能任也】自修则以道德责人以人力易偿也自修以道德难为也难为则行高矣易偿则求赡矣夫夏后氏之璜不能无考【半圭曰璜夏后氏之珍玉也考瑕衅也】明月之珠不能无纇【夜光之珠有似月光故曰明月纇磐若丝之结纇也】然而天下寳之者何也其小恶不足妨大美也今志人之所短而忘人之所脩而求得其贤于天下则难矣夫百里奚之饭牛伊尹之负鼎【伊尹负鼎俎调五味以干汤卒为贤相】太公之鼓刀【太公河内汲人有屠钓之困】寗戚之商歌其美有存焉者矣众人见其位之卑贱事之洿辱而不知其大畧以为不肖及其为天子三公而立为诸侯贤相乃始信于异众也夫发于鼎俎之间出于屠酤之肆【肆列也】解于累绁之中兴于牛颔【合】之下洗之以汤沐祓【弗】之以爟【灌】火立之于本朝之上倚之于三公之位【爟火取火于日之官也周礼司爟掌行火之政令火所以祓除不祥也立置也本朝国朝也】内不慙于国家外不愧于诸侯符势有以内合【内合于君】故未有功而知其贤者尧之知舜功成事立而知其贤者市人之知舜也为是释度数而求之于朝肆草莾之中其失人也必多矣【为上自任耳目聪明以得贤人之故不复用度量之术取人而亟求贤于朝肆之列草莾之中失贤人必多矣何可言求贤也】何则能効其求而不知其所以取人也夫物之相类者世主之所乱惑也嫌疑肖象者众人之所耀【肖象似也】故很者类知而非知【很者自用像有知非真知】愚者类仁而非仁【愚者不能断割有似于仁非真仁也】戆者类勇而非勇【戆者不知畏危难有似于勇非真勇】使人之相去也若玉之与石美之与恶则论人易矣夫乱人者芎防之与藁本也蛇牀之与麋芜也此皆相似者【言其相类但其芳臭不同犹小人类君子但其仁与不仁异也】故劒工惑劒之似莫邪者唯欧冶能名其种【欧冶良工也】玉工玉之似碧卢者唯猗顿不失其情【碧卢或云碔猗顿鲁之富人能知玉理不失其情也】闇主乱于奸臣小人之疑君子者唯圣人能见微以知明故蛇举首尺而脩短可知也象见其牙而大小可论也薛烛庸子见若狐甲于劒而利钝识矣【薛齐邑烛庸氏子通利劒】防儿易牙淄渑之水合者尝一哈【恶】水而苦知矣【防儿易牙皆齐之知味者也哈口也】故圣人之论贤也见其一行而贤不肖分矣孔子辞廪邱终不盗刀钩【廪丘齐邑齐景公养孔子以言未见从道未得行不欲虚禄辞而不受故不复利人刀钩也】许由让天子终不利封侯【许由隐者阳成人尧欲以天下与之洗耳而不就】故未尝灼而不敢握火者见其有所烧也未尝伤而不敢握刃者见其有所害也由此观之见者可以论未发也而观小节足以知大体矣故论人之道贵则观其所举富则观其所施穷则观其所不受贱则观其所不为贫则观其所不取视其更难以知其勇动以喜乐以观其守委以财货以论其人振以恐惧以知其节则人情备矣古之善赏者费少而劝众善罚者刑省而奸禁善予者用约而为德善取者入多而无怨赵襄子围于晋阳罢围而赏有功者五人高赫为赏首左右曰晋阳之难赫无大功今为赏首何也【智伯求地于赵襄子不与智伯率韩魏以围之三月不尅赵氏之臣张孟谈潜与韩魏通谋反智伯而杀之张孟谈之力也】襄子曰晋阳之围寡人社稷危国家殆羣臣无不有骄侮之心唯赫不失君臣之礼故赏一人而天下为忠之臣者莫不愿忠于其君此赏少而劝善者众也齐威王设大鼎于庭中而数无盐令曰子之誉日闻吾耳察子之事田野芜仓廪虚囹圄实子以奸事我者也乃烹之齐以此三十二岁道路不拾遗此刑省奸禁者也秦穆公出游而车败右服失马【服中失马】野人得之穆公追而及之岐山之阳野人方屠而食之穆公曰夫食骏马之肉而不还饮酒者伤人吾恐其伤汝等徧饮而去之处一年与晋惠公为韩之战【处一年者谓饮食肉人酒之明年也晋惠公夷吾倍秦纳己之赂秦兴兵伐晋战于晋地韩原也】晋师围穆公之车梁由靡扣穆公之获之【梁由靡晋大夫扣犹牵也将获穆公】食马肉者三百余人皆出死为穆公战于车下遂克晋虏惠公以归此用约而为徳者也齐桓公将欲征伐甲兵不足令有罪者出犀甲一防【犀甲取其坚也防车防也长丈六尺犀或作三直出三甲也】有轻罪者赎以金分【轻小也以金分出金随罪轻重有分两也】讼而不胜者出一束箭【箭十二为束也】百姓皆説乃矫箭为矢【治箭之笄好者也】铸金而为刄【刄五刄也刀劒矛防矢也】以伐不义而征无道遂霸天下此入多而无怨者也故圣人因民之所喜而劝善因民之所恶而禁奸故赏一人而天下誉之罚一人而天下畏之故至赏不费至刑不滥孔子诛少正卯而鲁国之邪塞【少正官卯其名也鲁之謟人孔子相鲁七日诛之于两观之下】子产诛邓析而郑国之奸禁【邓析诡辩奸人之雄也子产诛之故奸禁】以近谕逺以小知大也故圣人守约而治广者此之谓也天下莫易于为善而莫难于为不善也【为善净身无欲信仁而己顺其天性故易为不善贪欲无厌毁人自成戾其天性故难】所谓为善者静而无为也所谓为不善者躁而多欲也适情辞余无所诱惑循性保眞无变于己故曰为善易越城郭逾险塞奸符节盗管金簒弑矫诬非人之性也故曰为不善难【奸私亦盗也符节成信也而盗取之管壮籥金印封亦所以为信也固闭藏也簒轼下谋上也矫擅作君命诬以恶覆人也皆非人本所受天之善性也】今人所以犯囹圄之罪而防于刑戮之患者由嗜欲无厌不循度量之故也何以知其然天下县官法曰发墓者诛窃盗者刑此执政之所司也夫法令者网其奸邪勒率随其踪迹【勒主问吏也】无愚夫惷妇皆知为奸之无脱也犯禁之不得免也然而不材子不胜其欲死亡之罪而被刑戮之羞然而立秋之后司冦之徒继踵于门而死市之人血流于路何则惑于财利之得而蔽于死亡之患也夫今陈卒设兵两军相当将施令曰斩首拜爵而屈挠者要斩然而队阶之卒皆不能前遂斩首之功【遂成也】而后被要斩之罪是去恐死而就必死也故利害之反祸福之接不可不审也事或欲之适足以失之或避之适足以就之楚人有乘船而遇大风者波至而自投于水非不贪生而畏死也惑于恐死而反忘生也故人之嗜欲亦犹此也齐人有盗金者当市繁之时至掇而走勒问其故曰而盗金于市中何也【繁众也故犹意也而汝也】对曰吾不见人徒见金耳志所欲则忘其为矣是故圣人审动静之变而适受与之度理好憎之情和喜怒之节夫动静得则患弗过也受与适则罪弗累也好憎理则忧弗近也喜怒节则怨弗犯也故逹道之人不茍得不让福其有弗弃非其有弗索常满而不溢恒虚而易足【虚无欲也】今夫霤【溜】水足以溢壶榼【渴】而江河不能实漏巵故人心犹是也自当以道术度量食充虚衣御寒则足以养七尺之形矣若无道术度量而以自俭约则万乘之势不足以为尊天下之富不足以为乐矣孙叔敖三去令尹而无忧色爵禄不能累也荆佽非两蛟夹绕其船而志不动怪物不能惊也圣人心平志易精神内守物莫足以惑之夫醉者俛入城门以为七尺之闺也超江淮以为寻常之沟也酒浊其神也怯者夜见立表以为鬼也见寝石以为虎也惧揜其气也【揜夺也】又况无天地之怪物乎夫雌防相接隂阳相薄羽者为雏【扣】毛者为驹犊柔者为皮肉坚者为齿角人弗怪也水生蠬【笼】蜄【甚】山生金玉人弗怪也老槐生火乆血为燐【璘】人弗怪也【血精在地防露百日则为燐遥望炯炯若燃火也】山出嘄【交】阳【嘄阳山精也人形长大靣黑色身有毛若反踵见人而笑】水生罔象【水之精也国语曰龙罔象也】木生毕方【木之精也状如鸟青色赤脚一足不食五谷】井生坟羊【土之精也鲁季子穿井获土缶其中有羊是也】人怪之闻见鲜而识物浅也天下之怪物圣人之所独见利害之反覆知者之所独明逹也同异嫌疑者世俗之所惑也夫见不可布于海内闻不可明于百姓是故因鬼神禨祥而为之立禁【禨祥吉凶也禁戒也】总形推类而为之变象何以知其然也世俗言曰飨大高者而彘为上牲【大高祖也一曰上帝】葬死人者裘不可以藏相戏以刄者太祖軵【葺】其肘【軵挤也】枕户橉【蔺】而卧者鬼神蹠其首此皆不着于法令而圣人之所不口传也夫飨大高而彘为上牲者非彘能贤于野兽麋鹿也而神明独飨之何也以为彘者家人所常畜而易得之物也故因其便以尊之裘不可以藏者非能具绨绵曼帛温暖于身也世以为裘者难得贵贾之物也【曼帛细帛也裘狐之属也故曰贵贾之物】而不可传于后世无益于死者而足以养生故因其资以詟之【资用也詟忌也】相戏以刃太祖軵其肘者夫以刃相戏必为过失过失相伤其患必大无渉血之讐争忿闘而以小事自内于刑戮愚者所不知忌也故因太祖以累其心【累恐也】枕户橉而卧鬼神履其首者使鬼神能化则不待户牖之行若循虚而出入则亦无能履也【虚孔窍也】夫戸牖者风气之所从徃来而风气者隂阳粗捔【角】者也离者必病【离遭也】故托鬼神以伸诫之也凡此之属皆不可胜着于书策竹帛而藏于宫府者也故以禨祥明之为愚者之不知其害乃借鬼神之威以声其教所由来者逺矣而愚者以为禨祥而狠者以为非唯有道者能通其志今世之祭井灶门户箕箒臼杵者非以其神为能飨之也恃頼其德烦苦之无巳也是故以时见其德所以不忘其功也触石而出肤寸而合不崇朝而雨天下者唯太山【崇终也日旦至食时为终朝也】赤地三年而不絶流泽及百里而润草木者唯江河也是以天子秩而祭之故马免人于难者其死也葬之牛其死也葬以大车为荐牛马有功犹不可忘又况人乎此圣人所以重仁袭恩【袭亦重累】故炎帝于火而死为灶【炎帝神农以火徳王天下死托祀于灶神】禹劳天下而死为社【劳天下谓治水之功也托祀于后土之神】后稷作稼穑而死为稷【稷周弃也】羿除天下之害而死为宗布此鬼神之所以立【羿尧时之诸侯河伯溺杀人羿射其左目风伯壊人屋室羿射中其膝又诛九婴窫之属有功于天下故死托于祀宗布祭田为宗布谓出也一曰今人室中所祀之宗布是也或曰司命傍布也】北楚有任侠者其子孙数谏而止之不听也县有贼大搜其庐事果发觉夜惊而走追道及之其所施德者皆为之战得免而遂反语其子曰汝数止吾为侠今有难果赖而免身而谏我不可用也知所以免于难而不知所以无难论事如此岂不惑哉宋人有嫁子者告其子曰嫁未必成也有如出不可不私藏私藏而富其于以复嫁易其子听父之计窃而藏之君公知其盗也逐而去之其父不自非也而反得其计知为出藏财而不知藏财所以出也为论如此岂不勃哉今夫僦【蹵】载者救一车之任极一牛之力为轴之折也有如辕轴其上以为造不知轴辕之趣轴折也楚王之佩玦而逐莬【兔】为走而破其玦也因佩两玦以为之豫两玦相触破乃逾疾乱国之治有似于此夫鸱目大而睡不若防蚈足众而走不若蛇物固有大不若小众不若少者及至夫彊之弱弱之彊危之安存之亡也非圣人孰能观之大小尊卑未足以论也唯道之在者为贵何以明之天子处于郊亭则九卿趋大夫走坐者伏倚者齐当此之时明堂太庙悬冠解劒缓带而寝非郊亭大而庙堂狭小也至尊居之也天道之贵也非特天子之为尊也所在而众仰之夫蛰虫鹊巢皆向天一者至和在焉尔帝者诚能包禀道合至和则禽兽草木莫不被其泽矣而况兆民乎












　　淮南鸿烈解卷十三
&lt;子部,杂家类,杂学之属,淮南鸿烈解&gt;
　　钦定四库全书
　　淮南鸿烈解卷十四
　　汉　髙诱　注
　　诠言训【诠就也就万物之指以言其征事之所谓道之所依也故曰诠言】
　　洞同天地浑沌为朴未造而成物谓之太一【太一元神总万物者】同出于一所为各异有鸟有鱼有兽谓之分物方以类别物以羣分性命不同皆形于有隔而不通分而为万物莫能及宗【谓及己之性宗同于洞同】故动而谓之生死而谓之穷皆为物矣非不物而物物者也物物者亡乎万物之中【不物之物恍惚虚无物物者造万物者也此不在万物之中也】稽古太初人生于无形于有有形而制于物能反其所生若未有形谓之真人真人者未始分于太一者也圣人不以名尸【尸主也】不为谋府不为事任不为智主藏无形行无迹游无朕【朕兆也】不为福先不为祸始保于虚无动于不得已欲福者防为祸欲利者或离害故无为而寜者失其所以宁则危无事而治者失其所以治则乱星列于天而明故人指之义列于德而见故人视之人之所指动则有章人之所视行则有迹动有章则词行有迹则议故圣人揜明于不形藏迹于无为王子庆忌死于剑【王子庆忌者呉王僚之弟子阖闾弑僚庆忌勇徤亡在郑阖闾畏之使要离刺庆忌】羿死于桃棓【棓大杖以桃木为之以击杀羿由是以来鬼畏桃也棓音捧】子路葅于卫苏秦死于口人莫不贵其所有而贱其所短然而皆溺其所贵而极其所贱所贵者有形所贱者无朕也故虎豹之彊来射蝯【元】貁【鹤】之捷来措人能贵其所贱贱其所贵可与言至论矣自信者不可以诽誉迁也知足者不可以势利诱也故通性之情者不务性之所无以为【人性之无以为者不务也】通命之情者不忧命之所无奈何通于道者物莫不足滑其调詹何曰未尝闻身治而国乱者也未尝闻身乱而国治者也矩不正不可以为方规不正不可以为员身者事之规矩也未闻枉己而能正人者也原天命治心术理好憎适情性则治道通矣原天命则不惑祸福治心术则不妄喜怒理好憎则不贪无用适情性则欲不过节不惑祸福则动静循理不妄喜怒则赏罚不阿不贪无用则不以欲用害性欲不过节则养性知足凡此四者弗求于外弗假于人反己而得矣天下不可以智为也不可以慧识也不可以事治也不可以仁附也不可以强胜也五者皆人才也德不盛不能成一焉德立则五无殆五见则德无位矣【五事皆见而徳无所立位】故得道则愚者有余失道则智者不足度水而无游数虽强必沉有游数虽羸必遂又况托于舟航之上乎为治之本务在于安民安民之本在于足用足用之本在于勿夺时勿夺时之本在于省事省事之本在于节欲节欲之本在于反性反性之本在于去载【去浮华载于亡者也】去载则虚虚则平平者道之素也虚者道之舍也能有天下者必不失其国能有其国者必不防其家能治其家者必不遗其身能修其身者必不忘其心能原其心者必不亏其性能全其性者必不惑于道故广成子曰慎守而内周闭而外【广成子黄帝时人也】多知为败毋视毋聼抱神以静形将自正不得之己而能知彼者未之有也故易曰括囊无咎无誉能成霸王者必得胜者也能胜敌者必强者也能强者必用人力者也能用人力者必得人心也能得人心者必自得者也能自得者必柔弱也强胜不若己者至于与同则格【言人力能与己力同也己以强加之则战格也】柔胜出于己者其力不可度故能以众不胜成大胜者唯圣人能之善游者不学刺舟而便用之劲防者不学骑马而便居之轻天下者身不累于物故能处之太王亶父处邠狄人攻之事之以皮币珠玉而不聼乃谢耆老而徙岐周百姓携幼扶老而从之遂成国焉推此意四世而有天下不亦冝乎【四世太王王季文王武王】无以天下为者必能治天下者霜雪雨露生杀万物天无为焉犹之贵天也厌文搔【骚】法【厌持也搔劳也】治官理民者有司也君无事焉犹尊君也辟地垦草者后稷也决河濬江者禹也聼狱制中者臯陶也有圣名者尧也故得道以御者身虽无能必使能者为己用不得其道伎艺虽多未有益也方船济乎江有虚舟从一方来触而覆之虽有忮心必无怨色有一人在其中一谓张之一谓歙之【持舟檝者谓近岸为歙逺岸为张也】再三呼而不应必以丑声随其后向不怒而今怒向虚而今实也人能虚己以游于世孰能訾之释道而任智者必危弃数而用才者必困有以欲多而亡者未有以无欲而危者也有以欲治而乱者未有以守常而失者也故智不足免患愚不足以至于失宁守其分循其理失之不忧得之不喜故成者非所为也得者非所求也入者有受而无取出者有授而无予因春而生因秋而杀所生者弗德所杀者非怨则几于道也圣人不为可非之行不憎人之非己也修足誉之德不求人之誉己也不能使祸不至信己之不迎也不能使福必来信己之不攘也【攘却也】祸之至也非其求所至故穷而不忧福之至也非其求所成故通而弗矜【矜自伐其功也】知祸福之制不在于己也故闲居而乐无为而治圣人守其所以有不求其所未得求其所无则所有者亡矣修其所有则所欲者至故用兵者先为不可胜以待敌之可胜也治国者先为不可夺以待敌之可夺也舜修之歴山而海内从化文王修之岐周而天下移风使舜趋天下之利而忘修己之道身犹弗能保何尺地之有故治未固于不乱【治不乱之道尚未牢固也】而事为治者必危行未固于无非而急求名者必剉也福莫大无祸利莫美不丧动之为物不损则益【动有为也】不成则毁不利则病皆险也【险言危难不可行】道之者危故秦胜乎戎而败乎殽【秦穆公胜西戎为晋所败于殽】楚胜乎诸夏而败乎栢莒【楚昭王服诸夏而呉败之栢莒莒春秋作举】故道不可以劝而就利者而可以宁避害者故常无祸不常有福常无罪不常有功圣人无思虑无设储来者弗迎去者弗将【将送也】人虽东西南北独立中央故处众枉之中不失其直天下皆流独不离其坛域故不为善不避丑遵天之道不为始不专己循天之理不豫谋不弃时与天为期不求得不辞福从天之则不求所无不失所得内无旁祸外无旁福祸福不生安有人贼为善则观【众人之所观也】为不善则议观则生贵议则生患故道术不可以进而求名而可以退而修身不可以得利而可以离害故圣人不以行求名不以智见誉法修自然己无所与虑不胜数行不胜德事不胜道为者有不成求者有不得人有穷而道无不通与道争则防故诗曰弗识弗知顺帝之则有智而无为与无智者同道有能而无事与无能者同德其智也告之者至然后觉其动也使之者至然后觉其为也有智若无智有能若无能道理为正也故功盖天下不施其美泽及后世不有其名道理通而人伪灭也名与道不两明人受名则道不用道胜人则名息矣道与人竞长章人者息道者也【章明也息止也】人章道息则危不逺矣故世有圣名则衰之日至矣欲尸名者必为善欲为善者必生事事生则释公而就私货数而任己欲见誉于为善而立名于为质则治不修故而事不须时治不修故则多责事不须时则无功责多功鲜无以塞之则发而邀当为而要中功之成也不足以更责【更偿也】事之败也不足以弊身故重为善若重为非而几于道矣天下非无信士也临货分财必探筹而定分【探筹捉筹也】以为有心者之于平不若无心者也天下非无亷士也然而守重寳者必关户而全封以为有欲者之于亷不若无欲者也人举其疵则怨人【举说己之疵则怨之】鉴见其丑则善鉴【鉴镜也铙见人之好丑以为善镜也】人能接物而不与己焉则免于累矣【而不与己若镜人形而不有好憎也】公孙龙粲于辞而贸名【公孙龙以白马非马氷不寒炭不热为谕故曰贸也】邓析巧辩而乱法【邓析教郑人以讼讼不倛回子产诛之也】苏秦善说而亡国由其道则善无章修其理则巧无名故以巧闘力者始于阳常卒于阴【言知巧之所施始之于阳善终于阴恶也】以慧治国者始于治常卒于乱使水流下孰弗能治激而上之非巧不能故文胜则质揜邪巧则正塞之也德可以自修而不可以使人暴道可以自治而不可以使人乱虽有圣贤之寳不遇暴乱之世可以全身而未可以霸王也汤武之王也遇桀纣之暴也桀纣非以汤武之贤暴也汤武遭桀纣之暴而王也故虽贤王必待遇遇者能遭于时而得之也非智能所求而成也君子修行而使善无名布施而使仁无章故士行善而不知善之所由来民赡利而不知利之所由出故无为而自治善有章则士争名利有本则民争功二争者生虽有贤者弗能治故圣人揜迹于为善而息名于为仁也外交而为援事大而为安不若内治而待时凡事人者非以寳币必以卑辞事以玉帛则货殚而欲不餍卑体婉辞则谕说而交不结约束誓盟则约定而反无日【反背叛也】虽割国之锱锤以事人【六两曰锱倍锱曰锤】而无自恃之道不足以为全若诚外释交之防而慎修其境内之事尽其地力以多其积厉其民死以牢其城上下一心君臣同志与之守社稷斆死而民弗离则为名者不伐无罪而为利者不攻难胜此必全之道也民有道所同道有法所同守为义之不能相固威之不能相必也故立君以一民君执一则治无常则乱君道者非所以为也所以无为也何谓无为智者不以位为事勇者不以位为暴仁者不以位为患可谓无为矣夫无为则得于一也一也者万物之本也无敌之道也凡人之性少则猖狂壮则暴强老则好利一身之身既数变矣又况君数易法国数易君人以其位通其好憎下之径衢不可胜理故君失一则乱甚于无君之时故诗曰不愆不防率由旧章此之谓也君好智则倍时而任己弃数而用虑天下之物博而智浅以浅赡博未有能者也独任其智失必多矣故好智穷术也好勇则轻敌而简备自偩【负】而辞助【自负自恃也辞助不受傍人之助也】一人之力以围强敌不杖众多而专用身才必不堪也故好勇危术也好与则无定分上之分不定则下之望无止若多赋敛实府库则与民为讐少取多与数未之有也故好与来怨之道也仁智勇力人之美才也而莫足以治天下由此观之贤能之不足任也而道术之可修明矣圣人胜心【心者欲之所生也圣人止欲故胜其心而以百姓为心也】众人胜欲【心欲之而能胜止也】君子行正气小人行邪气内便于性外合于义循理而动不系于物者正气也推于滋味淫于声色发于喜怒不顾后患者邪气也邪与正相伤欲与性相害不可两立一植一废故圣人损欲而从事于性目好色耳好声口好味接而说之不知利害嗜欲也食之不宁于体聼之不合于道视之不便于性三宫交争【三宫三关谓食视聼也】以义为制者心也割痤疽非不痛也饮毒药非不苦也然而为之者便于身也渇而饮水非不快也饥而大飱非不赡也然而弗为者害于性也此四者耳目鼻口不知所取去心为之制各得其所由是观之欲之不可胜明矣凡治身养性节寝处适饮食和喜怒便动静使在己者得而邪气因而不生岂若忧瘕疵之与痤疽之发而豫备之哉夫函牛之鼎沸而蝇蚋弗敢入【函牛受一牛之鼎也】昆山之玉瑱【昆山昆仑也瑱式也】而尘垢弗能汚也圣人无去之心而心无丑无取之美而美不失故祭祀思亲不求福飨賔修敬不思德唯弗求者能有之【言不求而所求至也】处尊位者以有公道而无私说故称尊焉不称贤也有大地者以有常术而无钤【寒】谋故称平焉不称智也内无暴事以离怨于百姓外无贤行以见忌于诸侯上下之礼袭而不离而为论者莫然不见所观焉此所谓藏无形者非藏无形孰能形【形形而言之筮见也】三代之所道者因也故禹决江河因水也后稷播种树谷因地也汤武平暴乱因时也故天下可得而不可取也霸王可受而不可求也在智则人与之讼在力则人与之争未有使人无智者有使人不能用其智于己者也未有使人无力者有使人不能施其力于己者也【言己不能使人无智力但能使人不以智力加于己】此两者常在久见故君贤不见诸侯不备不肖不见则百姓不怨百姓不怨则民用可得诸侯弗备则天下之时可承【若汤武承桀纣而起】事所与众同也功所与时成也圣人无焉故老子曰虎无所措其爪兕无所措其角盖谓此也鼓不灭于声故能有声镜不没于形故能有形金石有声弗叩弗鸣管箫有音弗吹无声圣人内藏不为物先倡事来而制物至而应饰其外者伤其内失其情者害其神见其文者蔽其质无湏臾防为质者必困于性【常思为质不修自然则性困也】百歩之中不防其容者必累其形故羽翼美者伤骨骸【鹄鹰一举千里则形如尘芳以其翮美也】枝叶美者害根茎能两美者天下无之也天有明不忧民之晦也百姓穿户凿牖自取照焉地有财不忧民之贫也百姓伐木芟草自取富焉至德道者若邱山嵬然不动行者以为期也【行道之人指以为期】直己而足物【巳山也言山特自生万物以足百姓不为百姓故生之也】不为人赣用之者亦不受其德故宁而能久天地无予也故无夺也日月无德也故无怨也喜得者必多怨喜予者必喜夺唯灭迹于无为而随天地自然者唯能胜理【理事理情欲也】而为受名名兴则道行道行则人无位矣故誉生则毁随之善见则怨从之利则为害始福则为祸先唯不求利者为无害唯不求福者为无祸侯而求霸者必失其侯霸而求王者必丧其霸故国以全为常霸王其寄也身以生为常富贵其寄也能不以天下伤其国而不以国害其身者为可以托天下也【言不贪天下之利故可以天下托也】不知道者释其所巳有而求其所未得也苦心愁虑以行曲故福至则喜祸至则怖【布】神劳于谋智遽于事祸福萌生终身不悔己之所生乃反愁人【祸福皆生于己非旁人也】不喜则忧中未甞平持无所监谓之狂生【持无所监所监者非德故为狂生】人主好仁则无功者赏有罪者释好刑则有功者废无罪者诛及无好者诛而无怨施而不德放凖循防身无与事若天若地何不覆载故合而舍之者君也制而诛之者法也民己受诛怨无所灭谓之道道胜则人无事矣圣人无屈竒之服【屈短竒长也服之不裹身之灾也】无瑰异之行服不视【其所服众不观视也】行不观言不议通而不华穷而不慑荣而不显隐而不穷异而不见怪容而与众同无以名之此之谓大通升降揖让趋翔周游不得已而为也非性所有于身情无符检【情无符检非所乐也】行所不得已之事【揖让者不得已而为】而不解构耳岂加故为哉【岂故者遭时宜而制礼非故为也】故不得已而歌者不事为悲不得已而舞者不矜为丽歌舞而不事为悲丽者皆无有根心者【中无根心强为悲丽】善博者不欲牟【博其棊不伤为之也】不恐不胜平心定意捉得其齐【齐得其适也】行由其理虽不必胜得筹必多何则胜在于数不在于欲【欲胜也】駎【呪】者不贫最先【駎竞驱也】不恐独后缓急调乎手御心调乎马虽不能必先哉马力必尽矣何则先在于数而不在于欲也是故灭欲则数胜弃智则道立矣贾多端则贫工多技则穷心不一也故木之大者害其条水之大者害其深有智而无术虽鑚之不通【虽有智慧鑚之弥牢无术不能达也】有百技而无一道虽得之弗能守故诗曰淑人君子其仪一也其仪一也心如结也君子其结于一乎舜弹五之琴而歌南风之诗以治天下【古琴五弦至周有七律増为七也南风恺乐之风】周公殽臑【如】不收于前【臑前肩之美也】钟鼓不解于县以辅成王而海内平匹夫百畮一守【百畮之田一夫一妇守也】不遑啓处【遑暇啓闲也】无所移之也以一人兼聼天下日有余而治不足使人为之也处尊位者如尸守官者如祝宰尸虽能剥狗烧彘弗为也弗能无【尸不能治狗事不也】爼豆之列次黍稷之先后虽知弗教也弗能无害也不能祝者不可以为祝无害于为尸不能御者不可以为仆无害于为佐故位愈尊而身愈佚身愈大而事愈少譬如张琴小虽急大必缓无为者道之体也执后者道之容也无为制有为术也执后之制先数也放于术则强审于数则宁今与人卞氏之璧未受者先也求而致之虽怨不逆者后也三人同舍二人相争争者各自以为直不能相聼一人虽愚必从旁而决之非以智不争也两人相鬪一羸在侧【羸劣人也】助一人则胜救一人则免鬪者虽强必制一羸非以勇也以不鬪也由此观之后之制先静之胜躁数也倍道弃数以求茍遇变常易故以知要遮过则自非中则以为闇行缪改终身不寤此之谓狂有祸则诎有福则嬴有过则悔有功则矜遂不知反此谓狂人贠之中规方之中矩行成兽【有谓古礼执羔麋鹿取其跪乳羣而不党】止成文【文谓威仪文采】可以将少而不可以将众蓼菜成行【蓼菜小皆有行列也】瓶瓯有堤【堤瓶瓯下安也】量粟而舂数米而炊可以治家而不可以治国涤杯而食洗爵而饮浣而后馈【馈进食也】可以养家老而不可以飨三军非易不可以治大非简不可以合众大乐必易大礼必简易故能天简故能地大乐无怨大礼不责四海之内莫不系统故能帝也心有忧者筐牀衽席弗能安也【社柔弱也】菰饭犓牛弗能甘也【菰凋胡也】琴瑟鸣竽弗能乐也患解忧除然后食甘寝宁居安游乐由是观之生有以乐也死有以哀也今务益性之所不能乐而以害性之所以乐故虽富有天下贵为天子而不免为哀之人凡人之性乐恬而憎悯【悯忧也】乐佚而憎劳心常无欲可谓恬矣形常无事可谓佚矣逰心于恬舍形于佚以俟天命自乐于内无急于外虽天下之大不足以易其一槩日月廋而无溉于志【廋隐也溉灌也己自隐藏不以他欲灌其志也】故虽贱如贵虽贫如富大道无形大仁无亲大辩无声大亷不嗛大勇不矜五者无弃而几乡方矣【方道也庻几乡于道也】军多令则乱酒多约则辩乱则降北辩则相贼故始于都者常大于鄙始于乐者常大于悲其作始简者其终木必调今有美酒嘉肴以相飨卑体婉辞以接之欲以合欢争盈爵之间反生鬪【爵所以饮争满不满之间】鬪而相伤三族结怨反其所憎此酒之败也诗之失僻【诗者衰世之风也故邪而以之正小人失其正则入于僻】乐之失刺【乡饮酒之乐歌鹿鸣鹿鸣之作君有酒肴不召其臣臣怨而刺上者非也】礼之失责【礼无往不复有施于人则责之】征音非无羽声也羽音非无征声也五音莫不有声而以征羽定名者以胜者也【征音之中有羽声而以征音名之者羽音征以着言者也】故仁义智勇圣人之所备有也然而皆立一名者【立一名谓仁义智勇兼以圣人之言】言其大者也阳气起于东北尽于西南阴气起于西南尽于东北阴阳之始皆调适相似日长其类以侵相逺【言阳气自大寒日月长温以致大热与大寒相逮也】或热焦沙或寒凝水故圣人谨慎其所积水出于山而入于海稼生于野而藏于廪见所始则知终矣席之先雚蕈【席之先所从生出于雚与蕈苇也】樽之上樽【樽酒器所尊者水】爼之先生鱼【祭爼上肴以生鱼也】豆之先防羮【木豆谓之豆泰羮大羮不调五味也】此皆不快于耳目不适于口腹而先王贵之【贵之所祭宗庙也】先本而后末圣人之接物千变万轸必有不化而应化者夫寒之与暖相反大寒地坼氷凝火弗为衰其暑大热铄石流金火弗为益其烈寒暑之变无损益于己质有之也【言人质不可变于大】圣常后而不先常应而不唱不进而求不退而让随时三年时去我先去时三年时在我后无去无就中立其所天道无亲唯德是与有道者不失时与人【失时失其时非失其时以与人】无道者失于时而取人直己而待命之去不可迎而反也要遮而求合时之去不可追而援也故不曰我无以为而天下逺不曰我不欲而天下不至古之存己者乐德而防贱故名不动志【不以名移志也】乐道而忘贫故利不动心名利充天下不足以概志故廉而能乐静而能澹故其身治者可与言道矣自身以上至于荒芒亦逺矣【身以上从己生以前至于荒芒荒芒上古时也故逺】自死而天地无穷亦滔矣【从己身死之从至天地无穷滔曼长也】以数杂之夀【杂匝也人生子从子至亥为一匝也】忧天下之乱犹忧河水之少泣而益之也龟三千嵗【龟吐故内新故夀三千嵗】浮游不过三日【浮游渠畧也生三日死】以浮游而为龟忧养生之具人必笑之矣故不忧天下之乱而乐其身之治者可与言道矣君子为善不能使富必来不为非而不能使祸无至福之至也非其所求故不伐其功祸之来也非其所生故不悔其行内修极而横祸至者皆天也非人也故中心常恬漠累积其德狗吠而不惊自信其情故知道者不惑知命者不忧万乗之主塟其骸于旷野之中祀其鬼神于明堂之上【庙之中谓之明堂也】神贵于形也【以人神在堂而形骸在野】故神制则形从【神制谓情也情欲使不作也而形体从心以合】形胜则神穷【形胜谓人体躁动胜其精神神穷而去也】聪明虽用必反诸神【聪明虽用于内以守明神安而身全】谓之太冲【冲调也】






　　淮南鸿烈解卷十四
　　钦定四库全书
　　淮南鸿烈解卷十五
　　汉　髙诱　注
　　兵畧训【兵防也防乱之萌皆在畧谋解喻至论用师之意也故曰兵畧】
　　古之用兵者非利土壤之广而贪金玉之畧【畧获也】将以存亡继絶平天下之乱而除万民之害也凡有血气之虫含牙帯角前爪后距有角者触有齿者噬有毒者螫有蹏者趹喜而相戱怒而相害天之性也人有衣食之情而物弗能足也故羣居杂防分不均求不赡则争争则强胁弱而勇侵怯人无防骨之强爪牙之利故割革而为甲烁铁而为刄贪昧饕餮之人残贼天下万人搔动莫宁其所有圣人勃然而起乃讨强暴平乱世夷险除秽以浊为清以危为宁故不得不中絶【中絶谓若殷王中相絶灭】兵之所由来者逺矣黄帝尝与炎帝战矣【炎帝神农之末世也与黄帝战于阪泉黄帝灭之】颛顼尝与共工争矣【共工与颛顼争为帝触不周山】故黄帝战于涿鹿之野【黄帝与蚩尤战于涿鹿涿鹿在上谷】尧战于丹水之浦【尧以楚伯受命灭不义于丹水丹水在南阳】舜伐有苖【有苖三苖也】啓攻有扈【禹之子啓伐有扈于甘甘在古扶风郡】自五帝而弗能偃也又况衰世乎夫兵者所以禁暴讨乱也炎帝为火灾故黄帝擒之共工为水害故颛顼诛之教之以道导之以德而不聼则临之以威武临之威武而不从则制之以兵革故圣人之用兵也若栉髪耨苗所去者少而所利者多杀无罪之民而养无义之君害莫大焉殚天下之财而赡一人之欲祸莫深焉使夏桀殷纣有害于民而立被其患不至于为炮烙晋厉宋康行一不义而身死国亡不至于侵夺为暴此四君者皆有小过而莫之讨也故至于攘天下【攘夺也】害百姓肆一人之邪而长海内之祸此大论之所不取也所为立君者以禁暴讨乱也今乗万民之力而反为残贼是为虎傅翼曷为弗除夫畜池鱼者必去猵獭【食鱼者也】养禽兽者必去豺狼又况治人乎故霸王之兵以论虑之以防图之以义扶之非以亡存也将以存亡也故闻敌国之君有加虐于民者则举兵而临其境责之以不义刺之以过行兵至其郊乃令军师曰毋伐树木毋抉坟墓毋【热】五谷【烧也】毋焚积聚毋捕民虏毋收六畜乃发号施令曰其国之君傲天侮鬼决狱不辜杀戮无罪此天之所以诛民之所以仇也兵之来也以废不义而复有德也有逆天之道帅民之贼者身死族灭以家聼者禄以家以里聼者赏以里以乡聼者封以乡以县聼者侯以县尅国不及其民废其君而易其政尊其秀士而显其贤良振其孤寡恤其贫穷出其囹圄赏其有功百姓开门而待之淅米而储之【淅渍也】唯恐其不来也此汤武之所以致王而齐桓晋文之所以成霸也故君为无道民之思兵也若旱而望雨渇而求饮夫有谁与交兵接刄乎故义兵之至也至于不战而止晩世之兵君虽无道莫不设渠壍【堑】傅堞而守【傅守也堞城上女墙】攻者非以禁暴除害也欲以侵地广壤也是故至于伏尸流血相支以日而霸王之功不世出者自为之故也夫为地战者不能成其王为身战者不能立其功举事以为人者众助之举事以自为者众去之众之所助虽弱必强众之所去虽大必亡兵失道而弱得道而强将失道而拙得道而工国得道而存失道而亡所谓道者体圎而法方背阴而抱阳左柔而右刚履幽而戴明变化无常得一之原以应无方是谓神明夫圆者天也方者地也天圆而无端故不可得而观地方而无垠故莫能窥其门天化育而无形象地生长而无计量浑浑沉沉孰知其藏凡物有朕唯道无朕【言万物可朕也而道不可朕也】所以无朕者以其无常形势也轮转而无穷象日月之运行若春秋有代谢若日月有昼夜终而复始明而复晦莫能得其纪制刑而无刑故功可成物物而不物故胜而不屈刑兵之极也至于无刑可谓极之矣是故大兵无创与鬼神通五兵不厉天下莫之敢当建鼓不出库诸侯莫不慴【折】防【零】沮胆其处故庙战者帝神化者王所谓庙战者法天道也神化者法四时也修政于境内而逺方慕其德制胜于未战而诸侯服其威内政治也古得道者静而法天地动而顺日月喜怒而合四时呌呼而比雷霆音气不戾八风诎伸不获五度【获误也五度五行也】下至介鳞上及毛羽条脩叶贯万物百族由本至末莫不有序是故入小而不偪【偪廹也】处大而不窕浸乎金石润乎草木宇中六合振毫之末【或曰宇中四宇也】莫不顺比道之浸洽滒淖纎防无所不在是以胜权多也夫射仪度不得则格的不中【格射之椹质也的射准也】骥一节不用而千里不至夫战而不胜者非鼓之日也【鼓之日谓陈兵击鼔鬪之日也】素行无刑乆矣故得道之兵车不发轫【轫车不支】骑不被鞍鼓不振尘旗不解卷【卷束也】甲不离矢刄不尝血朝不易位贾不去肆农不离野招义而责之大国必朝小城必下因民之欲乗民之力而为之去残除贼也故同利相死同情相成同欲相助顺道而动天下为向因民而虑天下为鬭猎者逐禽车驰人趍各尽其力无刑罚之威而相为斥闉【因】要遮者【斥也闉塞也】同所利也同舟而济于江卒遇风波百族之子捷捽【族】招杼船【捷疾取也】若左右手不以相德其忧同也故明王之用兵也为天下除害而与万民共享其利民之为用犹子之为父弟之为兄威之所加若崩山决塘敌孰敢当故善用兵者用其自为用也不能用兵者用其为己用也用其自为用则天下莫不可用也用其为己用所得者鲜矣兵有三诋【诋要事也】治国家理境内行仁义布德惠立正法塞邪隧羣臣亲附百姓和辑上下一心君臣同力诸侯服其威而四方懐其德修政庙堂之上而折冲千里之外拱揖指防而天下响应此用兵之上也地广民众主贤将忠国富兵强约束信号令明两军相当鼓錞【淳】相望【錞錞于也形如钟以和鼓】未至兵交接刄而敌人奔亡此用兵之次也知土地之宜习险隘之利明竒正之变察行陈解赎之数维枹【浮】绾而鼔之【绾贯枹椎也系于臂以击鼓也】白刄合流矢接涉血属肠舆死扶伤流血千里暴骸盈场乃以决胜此用兵之下也今夫天下皆知事治其末而莫知务修其本释其根而树其枝也夫兵之所以佐胜者众而所以必胜者寡甲坚兵利车固马良畜积给足士卒殷轸【殷众也轸乗轮多盛貌】此军之大资也而胜亡焉明于星辰日月之运刑德竒賌【该】之数【竒賌阴阳竒秘之要非常之术】背乡左右之便此战之助也而全亡焉良将之所以必胜者恒有不原之智不道之道难以众同也夫论除谨【论除论贤除吏谨慎也】动静时吏卒辨兵甲治正行伍连什伯明鼓旗此尉之官也【军尉所以尉镇众也】前后知险易见敌知难易发斥不忘遗【发有所见斥斥度视也】此之官也【军望者也】隧路亟【隧道也亟言治军隧道疾也】行辎治【行辎道路辎重也】赋丈均【赋治也军垒尺丈均平也】处军辑井灶通此司空之官也【军司空补空修缮者】收藏于后迁舍不离无淫舆无遗辎此舆之官也【舆众也领舆众在军之后者】凡此五官之于将也犹身之有股肱手足也必择其人技能其才使官胜其任人能其事告之以政申之以令使之若虎豹之有爪牙飞鸟之有六翮莫不为用然皆佐胜之具也非所以必胜也兵之胜败本在于政政胜其民下附其上则兵强矣民胜其政下畔其上则兵弱矣故德义足以怀天下之民事业足以当天下之急选举足以得贤士之心谋虑足以知强弱之势此必胜之本也地广人众不足以为强坚甲利兵不足以为胜髙城深池不足以为固严令繁刑不足以为威为存政者虽小必存为亡政者虽大必亡昔者楚人地南卷沅湘【卷屈取也沅湘二水名】北绕颍【影】泗【颍泗二水名也】西包巴蜀东裹郯【谈】淮【巴蜀郯淮地名】颍汝以为洫【洫沟也】江汉以为池垣之以邓林【邓林沔水上险】緜之以方城【緜落也方城楚北塞也在南阳叶县】山髙寻云谿肆无景【肆极也极溪之深不见景也】地利形便卒民勇敢蛟革犀兕以为甲胄修铩短鏦【鏦小矛也鏦音匆】齐为前行积弩陪后【积弩连弩也】错车卫旁疾如锥矢【锥金蔟箭羽之矢也】合如雷电解如风雨然而兵殆于垂沙【垂沙地名】众破于栢举楚国之强大地计众中分天下然怀王北畏孟尝君背社稷之守而委身强秦【怀王入秦秦留之蓝田也】兵挫地削身死不还二世皇帝【二世秦始皇少子胡亥也】势为天子富有天下人迹所至舟檝所通莫不为郡县然纵耳目之欲穷侈靡之变不顾百姓之饥寒穷匮也兴万乗之驾而作阿房之宫【阿房地名秦所筑也】发闾左之戍【秦皆发闾左民未及发而秦亡也】收大半之赋【赀民之三而税二】百姓之随逮肆刑挽辂首路死者【随逮应召也肆刑极刑辂挽辇横木也】一旦不知千万之数天下敖然若焦热倾然若苦烈上下不相宁吏民不相憀【憀赖也憀音辽】戍卒陈胜兴于大泽攘臂袒右【陈胜字涉汝隂人也大泽沛靳县袒右脱右臂衣也】称为大楚而天下响应当此之时非有牢甲利兵劲弩强冲也伐棘枣而为矜【棘枣酸枣也矜矛柄也】周锥凿而为刃【周内也然矜以内鑚凿也】剡摲【懴】筡【屠】奋儋【詹】镢【摲剡鋭也镢斫也镢音矍】以当脩防强弩攻城畧地莫不降下天下为之麋沸螘【倚】动云彻席巻方数千里势位至贱而噐械甚不利然一人唱而天下应之者积怨在于民也武王伐纣东面而迎歳【太嵗在寅】至汜而水【汜地名水有大雨水也】至共头而坠【共头山名在河曲共山坠陨也】彗星出而授殷人其柄【时有彗星柄在东方可以扫西人也】当战之时十日乱于上风雨击于中然而前无蹈难之赏而后无遁北之刑白刃不毕拔而天下得矣是故善守者无与御而善战者无与鬬明于禁舍开塞之道乗时势因民欲而取天下故善为政者积其徳善用兵者畜其怒徳积而民可用怒畜而威可立也故文之所以加者浅则势之所胜者小徳之所施者博则威之所制者广威之所制者广则我强而敌弱矣故善用兵者先弱敌而后战者也故费不半而功自倍也汤之地方七十里而王者修徳也智伯有千里之地而亡者穷武也故千乗之国行文徳者王万乗之国好用兵者亡故全兵先胜而后战【德先胜之而后乃战汤武是也】败兵先战而后求胜徳均则众者胜力敌则智者胜愚势侔则有数者禽无数【侔等也】凡用兵者必先自庙战主孰贤将孰能民孰附国孰治蓄积孰多士卒孰精甲兵孰利器备孰便故运筹于庙堂之上而决胜千里之外矣夫有形埓者天下讼【公也】见之有篇籍者世人传学之此皆以形相胜者也善形者弗法也所贵道者贵其无形也无形则不可制迫不可度量也不可巧诈也不可规虑也智见者人为之谋形见者人为之功众见者人为之伏器见者人为之备动作周还倨句诎伸可巧诈者皆非善者也善者之动也神出而鬼行星燿而逐进退诎伸不见朕防鸾举麟振凤飞龙腾发如秋风疾如骇龙【龙鱼也飞之疾者也】当以生系死以盛乗衰以疾掩迟以饱制饥若以水灭火若以汤沃雪何往而不遂何之而不用达在中虚神在外漠志运于无形出于不意与飘飘往与忽忽来莫知其所之与条出与间入莫知其所集卒如雷霆疾如风雨若从地出若从天下独出独入莫能应圉疾如镞矢何可胜偶一晦一明孰知其端绪未见其发固已至矣故善用兵者见敌之虚乗而勿假也追而勿舍也迫而勿去也击其犹犹陵其与与疾雷不及塞耳【用疾雷之声不暇复塞耳也】疾霆不暇掩目善用兵若声之与响若镗之与鞈【鞈鼓鞞声】眯不给抚呼不给吸当此之时仰不见天俯不见地手不麾戈兵不尽拔击之若雷薄之若风炎之若火陵之若波敌之静不知其所守动不知其所为故鼔鸣旗麾当者莫不废滞崩阤天下孰敢厉威抗节而当其前者故淩人者胜待人者败为人杓者死【杓所系也】兵静则固专一则威分决则勇心疑则北力分则弱故能分人之兵疑人之心则锱铢有余不能分人之兵疑人之心则数倍不足故纣之卒百万之心武王之卒三千人皆专而一故千人同心则得千人力万人异心则无一人之用将卒吏民动静如身乃可以应敌合战故计定而发分决而动将无疑谋卒无二心动无堕容口无虚言事无尝试应敌必敏发动必亟故将以民为体而民以将为心心诚则支体亲刃心疑则支体挠北心不专一则体不节动将不诚心则卒不勇敢故良将之卒若虎之牙若兕之角若鸟之羽若蚈之足【蚈马蠸也】可以行可以举可以噬可以触强而不相败众而不相害一心以使之也故民诚从其令虽少无畏民不从令虽众为寡故下不亲上其心不用卒不畏将其形不战守有必固而攻有必胜不待交兵接刃而存亡之机固以形矣兵有三势有二权有气势有地势有因势将充勇而轻敌卒果敢而乐战三军之众百万之师志厉青云气如飘风声如雷霆诚积逾而威加敌人此谓气势硖路津关大山名塞龙蛇蟠【蟠屈也】却笠居【却偃覆也笠登】羊肠道【羊肠一屈一伸】发笱门【发笱竹笱所以捕鱼其门可入而不得出】一人守隘而千人弗敢过也此谓地势因其劳倦怠乱饥渴冻暍推其摿【安】摿挤其揭揭【挤排也摿摿欲卧也揭揭欲拔也】此谓因势善用间谍【言军之反间也】审错规虑设蔚施伏【草木蕃盛曰蔚也】隐匿其形出于不意敌人之兵无所适备此谓知权陈卒正前行选进退俱什伍抟前后不相撚【撚揉蹈也】左右不相干受刃者少伤敌者众此谓事权权势必形吏卒专精选良用才官得其人计定谋决明于死生举错得失莫不振惊故攻不待冲隆云梯而城拔【云梯可依云而立所以瞰敌之城中】战不至交兵接刃而敌破明于必胜之攻也故兵不必胜不茍接刃攻不必取不为茍发故胜定而后战铃县而后动故众聚而不虚散兵出而不徒归唯无一动动则凌天振地抗泰山荡四海鬼神移徙鸟兽惊骇如此则野无校兵【敌家之兵不来相交复也】国无城守矣静以合躁治以持乱无形而制有形无为而应变虽未能得胜于敌敌不可得胜之道也敌先我动则是见其形也彼躁我静则是罢其力也形见则胜可制也力罢则威可立也视其所为因与之化观其邪正以制其命饵之以所欲以罢其足彼若有间急填其隙极其变而束之尽其节而仆之敌若反静为之出竒彼不吾应独尽其调【言我之尽调以待敌也】若动而应有见所为彼持后节【彼谓敌持后节敌在后使先己】与之推移彼有所积必有所亏精若转左陷其右陂【右陂西也】敌溃而走后必可移敌迫而不动名之曰奄迟击之如雷霆斩之若草木燿之若火电欲疾以遫【速】人不及步鋗【喧】车不及转毂兵如植木弩如羊角人虽众多势莫敢格诸有象者莫不可胜也诸有形者莫不可应也是以圣人藏形于无而游心于虚风雨可障蔽而寒暑不可开闭以其无形故也夫能滑淖精微贯金石穷至逺放乎九天之上蟠乎黄卢之下唯无形者也善用兵者当击其乱不攻其治是不袭堂堂之冦不击填填之旗【填填旗立牢端貌】容未可见以数相持彼有死形因而制之敌人执数动则就隂以虚应实必为之禽虎豹不动不入陷阱麋鹿不动不离罘飞鸟不动不絓网罗鱼鼈不动不擐唇喙物未有不以动而制者也是故圣人贵静静则能应躁后则能应先数则能胜疏博则能禽缺故良将之用卒也同其心一其力勇者不得独进怯者不得独退止如邱山发如风雨所淩必破靡不毁沮动如一体莫之应圉是故伤敌者众而手战者寡矣夫五指之更弹不若卷手之一挃【挃也】万人之更进【更代也】不如百人之俱至也今夫虎豹便捷熊罴多力然而人食其肉而席其革者不能通其知而壹其力也夫水势胜火章华之台烧【章华楚之髙壹】以升勺沃而救之虽涸井而竭池无奈之何也举壶榼盆盎而以灌之其灭可立而待也今人之与人非有水火之胜也而欲以少耦众不能成其功亦明矣兵家或言曰少可以耦众此言所将非言所战也或将众而用寡者势不齐也【势不齐士不同力也】将寡而用众者用力谐也若乃人尽其才悉用其力以少胜众者自古及今未尝闻也神莫贵于天势莫便于地动莫急于时用莫利于人凡此四者兵之干植也然必待道而后行可一用也夫地利胜天时巧举胜地利势胜人故任天者可迷也任地者可束也任时者可迫也任人者可惑也夫仁勇信廉人之美才也然勇者可诱也仁者可夺也信者易欺也廉者易谋也将众者有一见焉则为人禽矣由此观之则兵以道理制胜而不以人才之贤亦自明矣是故为麋鹿者则可以罝罘设也【麋鹿有兵而不能以鬬无术之军也】为鱼鼈者则可以网罟取也【鱼鼈之兵散而不集】为鸿鹄者则可以矰缴加也【鸿鹄之兵髙而无被】唯无形者无可奈也是故圣人藏于无原故其情不可得而观运于无形故其陈不可得而经无法无仪来而为之宜无名无状变而为之象深哉睭【帚】睭逺哉悠悠且冬且夏且春且秋上穷至髙之末下测至深之底变化消息无所凝滞建心乎窈防之野而藏志乎九旋之渊【九旋言深渊也】虽有明目孰能窥其情兵之所隐议者天道也所图画者地形也所明言者人事也所以决胜者钤势也故上将之用兵也上得天道下得地利中得人心乃行之以机发之以势是以无破军败兵及至中将上不知天道下不知地利专用人与势虽未必能万全胜钤必多矣下将之用兵也博闻而自乱多知而自疑居则恐惧发则犹豫是以动为人禽矣今使两人接刃巧拙不异而勇士必胜者何也其行之诚也夫以巨斧击桐薪不待利时良日而后破之加巨斧于桐薪之上而无人力之捧虽顺招摇挟刑徳【招摇斗杓也刑十二辰也徳十日也】而弗能破者以其无势也故水激则悍矢激则逺夫栝淇卫箘簵【栝箭栝也淇卫箘簵箭之所出也】载以银锡【载饰也饰箭以银】虽有薄缟之幨【缟细缯也】腐荷之矰【荷莲华也矰犹矢也】然犹不能独射也假之防角之力弓弩之势则贯兕甲而径于革盾矣夫风之疾至于飞屋折木虚举之下大迟自上髙邱【虚举不驾也风疾飞之下大迟复上髙邱也】人之有所推也是故善用兵者势如决积水于千仞之隄若转贠石于万丈之谿天下见吾兵之必用也则孰敢与我战者故百人之必死也贤于万人之必北也况以三军之众赴水火而不还踵乎虽誂【吊】合刃于天下谁敢在于上者【誂卒也虽卒然合与天下争人谁敢在其上者】所谓天数者左青龙右白虎前朱雀后武【角亢为青龙参井为白虎星张为朱雀斗牛为武用兵者右参井左角亢背斗牛乡星张此顺北斗之铨衡也】所谓地利者后生而前死左牡而右牝【髙者为生下者为死邱陵为牡谿谷为牝】所谓人事者庆赏信而刑罚必动静时举错疾此世传之所以为仪表者固也然而非所以生仪表者因时而变化者也是故处于堂上之隂而知日月之次序见瓶中之氷而知天下之寒暑夫物之所以相形者微唯圣人达其至故鼓不与于五音而为五音主水不与于五味而为五味调将军不与于五官之事而为五官督故能调五音者不与五音者也能调五味者不与五味者也能治五官之事者不可揆度者也是故将军之心滔滔如春【圹】如夏湫【啾】漻【辽】如秋典凝如冬【典常凝正也常正于冬也】因形而与之化随时而与之移夫景不为曲物直响不为清音浊观彼之所以来各以其胜应之是故扶义而动推理而行掩节而防割【掩覆也覆其节制断割也】因资而成功使彼知吾所出而不知吾所入知吾所举而不知吾所集始如狐狸彼故轻来合如兕虎敌故奔走夫飞鸟之挚也俛其首猛兽之攫也匿其爪虎豹不外其爪而噬不见齿故用兵之道示之以柔而迎之以刚示之以弱而乗之以强为之以歙而应之以张将欲西而示之以东先忤而后合前防而后明若鬼之无迹若水之无创故所乡非所之也所见非所谋也举措动静莫能识也若雷之击不可为备所用不复故胜可百全与明通莫知其门是谓至神兵之所以强者民也民之所以必死者义也义之所以能行者威也是故合之以文齐之以武是谓必取威仪并行是谓至强夫人之所乐者生也而所憎者死也然而髙城深池矢石若雨平原广泽白刃交接而卒争先合者彼非轻死而乐伤也为其赏信而罚明也是故上视下如子则下视上如父上视下如弟则下视上如兄上视下如子则必正四海下视上如父则必正天下上亲下如弟则不难为之死下事上如兄则不难为之亡是故父子兄弟之冦不可与鬬者积恩先施也故四马不调造父不能以致逺弓矢不调羿不能以必中君臣乖心则孙子不能以应敌【孙子名武吴王阖闾之将军也】是故内修其政以积其徳外塞其丑以服其威察其劳逸以知其饱饥故战日有期视死若归故将必与卒同甘苦俟饥寒故其死可得而尽也故古之善将者必以其身先之暑不张盖寒不被裘所以程寒暑也险隘不乗上陵必下所以齐劳佚也军食熟然后敢食军井通然后敢饮所以同饥渴也合战必立矣射之所及以共安危也故良将之用兵也常以积徳击积怨以积爱击积憎何故而不胜主之所求于民者二求民为之劳也欲民为之死也民之所望于主者三饥者能食之劳者能息之有功者能徳之民以偿其二积而上失其三望国虽大人虽众兵犹且弱也若苦者必得其乐劳者必得其利斩首之功必全死事之后必赏【死事以军事死赏其后子孙也】四者既信于民矣主虽射云中之鸟而钓深渊之鱼弹琴瑟声钟竽敦六博【敦者致也】投髙壶兵犹且强令犹且行也是故上足仰则下可用也徳足慕则威可立也将者必有三隧四义五行十守所谓三隧者上知天道下习地形中察人情【凡此三事者人所从蹊隧者也】所谓四义者便国不负兵【负程也】为主不顾身见难不畏死决疑不辟罪所谓五行者柔而不可巻也刚而不可折也仁而不可犯也信而不可欺也勇而不可凌也所谓十守者神清而不可浊也谋逺而不可慕也操固而不可迁也知明而不可蔽也不贪于货不淫于物不嚂【罕】于辩不推于方不可喜也不可怒也是谓至于窈窈防防孰知其情发必中诠言必合数动必顺时解必中揍【揍理也】通动静之机明开塞之节审举措之利害若合符节疾如彍【廓】弩势如发矢一龙一蛇动无常体莫见其所中莫知其所穷攻则不可守守则不可攻盖闻善用兵者必先修诸己而后求诸人先为不可胜而后求胜修己于人求胜于敌己未能治也而攻人之乱是犹以火救火以水应水也何所能制今使陶人化而为埴则不能成盆盎【陶人化为埴陶人复变为埴土不能化埴土也】工女化而为丝则不能织文锦同莫足以相治也故以异为竒两爵相与鬬未有死者也鹯鹰至则为之解以其异类也故静为躁竒【有出于人】治为乱竒饱为饥竒佚为劳竒竒正之相应若水火金木之代为雌雄也善用兵者持五杀以应【五杀五行】故能全其胜拙者处五死以贪故动而为人擒兵贵谋之不测也形之隐匿也出于不意不可以设备也谋见则穷形见则制故善用兵者上隠之天下隠之地中隠之人隠之天者无不制也何谓隠之天大寒甚暑疾风暴雨大雾防晦因此而为变者也何谓隠之地山陵邱阜林丛险阻可以伏匿而不见形者也何谓隠之人蔽之于前望之于后出竒行陈之间发如雷霆疾如风雨巨旗【搼卷取也】止鸣鼓而出入无形莫知其端绪者也故前后正齐四方如绳出入解续不相越淩翼轻边利【翼军之翼之边而利】或前或后离合聚散不失行伍此善修行陈者也明于竒正賌隂阳刑徳五行望气候星防禨祥此善为天道者也设规虑施蔚伏见用水火出珍恠鼓噪军所以营其耳也曳梢肆柴扬尘起堨【梢小柴也堨埃】所以营其目者此善为诈佯者也錞钺牢重固植而难恐势利不能诱死生不能动此善为充榦者也【充盈榦强也】剽疾轻悍勇敢轻敌疾若灭没此善用轻出竒者也相地形处次舍治壁垒审烟斥居髙陵舍出处此善为地形者也因其饥渴冻暍劳倦怠乱恐惧窘步乗之以选卒击之以宵夜此善因时应变者也易则用车【曷平地也】险则用骑涉水多弓【水中不可用弩故以弓便】隘则用弩【隘可以手弩以为距】昼则多旌夜则多火晦防多鼓此善为设施者也凡此八者不可一无也然而非兵之贵者也夫将者必独见独知独见者见人所不见也独知者知人所不知也见人所不见谓之明知人所不知谓之神神明者先胜者也先胜者守不可攻战不可胜攻不可守虚实是也上下有隙将吏不相得所持不直卒心积不服【言积怨不服之也】所谓虚也主明将良上下同心气意俱起所谓实也若以水投火所当者陷所薄者移牢柔不相通而胜相竒者虚实之谓也故善战者不在少善守者不在小胜在得威败在失气夫实则鬬虚则走盛则强衰则北呉王夫差地方二千里带甲七十万南与越战栖之防稽北与齐战破之艾陵西遇晋公擒之黄池【晋公谓平侯也擒之服晋也】此用民气之实也其后骄溢纵欲拒諌喜谀憢悍遂过【憢勇急也】不可正喻大臣怨怼百姓不附越王选卒三千人擒之于隧因制其虚也夫气之有虚实也若明之必晦也故胜兵者非常实也败兵者非常虚也善者能实其民气以待人之虚也不能者虚其民气以待人之实也故虚实之气兵之贵者也凡国有难君自宫召将诏之曰社稷之命在将军即今国有难愿请子将而应之将军受命乃令祝史太卜斋宿三日之太庙钻灵卜吉日以受鼓旗君入庙门西面而立将入庙门趍至堂下北面而立主亲操钺持头授将军其柄曰从此上至天者将军制之复操斧持头授将军其柄曰从此下至渊者将军制之将已受斧钺答曰国不可从外治也军不可从中御也二心不可以事君疑志不可以应敌臣既以受制于前矣鼓旗斧钺之威臣无还请愿君亦以垂一言之命于臣也君若不许臣不敢将君若许之臣辞而行乃爪鬋【鬋爪送终之礼去手足爪】设明衣也【明衣丧衣也在于闇防故言明】凿凶门而出【凶门北出门也将军之出以丧礼处之以其必死也】乗将军车载旌旗斧钺累若不胜其临敌决战不顾必死无有二心是故无天于上无地于下无敌于前无主于后进不求名退不避罪唯民是保利合于主国之实也上将之道也如此则智者为之虑勇者为之鬭气厉青云疾如驰骛是故兵未交接而敌人恐惧若战胜敌奔毕受功赏吏迁官益爵禄割地而为调决于封外卒论防军中【言有罪而诛】顾反于国放旗以入斧钺报毕于君曰军无后治乃缟素辟舍请罪于君君曰赦之退齐服大胜三年反舍【大胜敌者还三年乃反故舍也】中胜二年下胜期年兵之所加者必无道之国也故能战胜而不报取地而不反民不疾疫将不夭死五谷丰昌风雨时节战胜于外福生于内是故名必成而后无余害矣










　　淮南鸿烈解卷十五
　　钦定四库全书
　　淮南鸿烈解卷十六
　　汉　髙诱　注
　　説山训【山为道本仁者所处説道之防委积若山故曰説山】
　　魄问于魂曰道何以为体【魄人隂神也防人阳神也隂道祖于阳故魄问防道以何等形体也】曰以无有为体【道无形以无有为体也】魄曰无有有形乎防曰无有何得而闻也防曰吾直有所遇之耳【言适遭遇知之也】视之无形听之无声谓之幽防幽防者所以喻道而非道也【喻似也】魄曰吾闻得之矣乃内视而自反也防曰凡得道者形不可得而见名不可得而扬【扬犹称也扬或作象】今汝已有形名矣何道之所能乎魄曰言者独何为者【魄谓魂曰子尚无形何故有言】吾将反吾宗矣【宗本也魄言将反于无有】魄反顾防忽然不见反而自存亦以沦于无形矣【魄反而自存亦以入于无形之中矣形或作有】人不小学不大迷【小学不博不能通道故大迷也】不小慧不大愚【小慧不能通物故大愚也】人莫鉴于沬雨而鉴于澄水者以其休止不荡也【沬雨雨潦上覆瓮也澄止水也荡动也沬雨或作流潦】詹公之钓千歳之鲤不能避【詹公詹何也古得道善钓者有精术故能得千歳之鲤也】曾子攀柩车引輴【春】者为之止也【曾子至孝送亲丧悲哀攀援柩车而挽者感之为之止輴棺下轮也】老母行歌而动申喜精之至也【申喜楚人也少亡其母闻乞人行歌声感而出视之则其母也】瓠巴鼓瑟而淫鱼出听【瓠巴楚人也善鼓瑟淫鱼喜音出头于水而听之淫鱼长头身相半长丈余鼻正白身正黒口在颔下似鬲狱鱼而身无鳞出江中也】伯牙鼓琴驷马仰秣【仰秣仰头吹吐谓马笑也】介子歌龙蛇而文君垂泣【介子介推也从晋文公重耳出奔翟遭难絶粮介子推割肌啗之公子复国赏从亡者子推独不及故歌曰有龙矫矫而失其所有蛇从之而啖其口龙既升云蛇独泥处龙以喻文公也蛇以自喻也于是文公觉悟求介子推不得而号泣之】故玉在山而草木润【玉阳中之隂也故能润泽草木】渊生珠而岸不枯【珠隂中之阳也有光明故岸不枯】螾无筋骨之强爪牙之利【螾一名蜷也】上食晞堁下饮黄泉用心一也【晞干也堁土尘也楚人谓之堁一情专也】清之为明杯水见眸子浊之为闇河水不见太山视日者听雷者聋人无为则治有为则伤【道贵无为也故治有为者则伤伤犹病也】无为而治者载无也【言无为而能致治者常载行其无为】为者不能有也【为者有为也有谓好憎情欲不能恬澹静漠故曰不能无为也】不能无为者不能有为也【不能行清静无为者不能大有所致其治立其功也】人无言而神【无道者道不言也道能化故神】有言者则伤【道不贵言故言有伤】无言而神者载无【道贵无言能致于神载行也常行其无言也】有言则伤其神之神者【道贱有言而多反有言故自伤其神】鼻之所以息耳之所以听终以其无用者为用矣【无用者谓鼻耳中空处也】物莫不因其所有而用其所无【以其所无用为用也】以为不信视籁与竽【籁三孔籥也以其管孔空处以成音也故曰视籁与竽也】念虑者不得卧【诗曰耿耿不寐如有隠忧又曰展转伏枕寤寐永叹是也】止念虑则有为其所止矣【止犹去也强自抑去念虑非真无念虑则与物所止矣】两者俱亡则至徳纯矣【两者念虑与强不念虑也忘二者则神内守故至德纯一】圣人终身言治所用者非其言也用所以言也【非其言非其所常言也用所以言者用当所治之言】歌者有诗然使人善之者非其诗也【善之者善其音之清和也不善其诗】鹦鹉能言而不可使长【鹦鹉鸟名出于蜀郡赤喙者是其色缥绿能效人言长主也】是何则得其所言而不得其所以言【得其言者知効人言也不知所以长言教令之言也】故循迹者非能生迹者也【循随也随人故迹不能创基造制自为新迹如鹦鹉知効人言不能自为长主之言也】神蛇能防而复续而不能使人勿防也神能见梦元王而不能自出渔者之笼【宋元王夜梦见得神而未获也渔者豫且捕鱼得以献元王元王剥以卜】四方皆道之门户牖向也在所从闚之故钓可以教骑骑可以教御御可以教刺舟【此四术者皆谨敬加顺其道故可以相教】越人学逺射防天而发适在五步之内不易仪也【越人习水便舟而不知射射逺反直仰向天而发矢势尽而还故近在五步之内防犹望也仪射法言不晓射故不知易去防天之法也】世已变矣而守其故譬犹越人之射也月望日夺其光隂不可以乘阳也【月十五日与日相望东西中绳则月食故夺月光也差则亏至晦则尽】日出星不见不能与之争光也【星隂也不能夺日之光也】故末不可以强于本指不可以大于臂下轻上重其覆必易一渊不两鲛水定则清正动则失平故惟不动则所以无不动也江河所以能长百谷者能下之也夫惟能下之是以能上之【上大也】天下莫相憎于胶漆【胶漆相持不解故曰相憎一説胶入漆中则败漆入胶亦败以多少推之故曰相憎】而莫相爱于冰炭【冰得炭则解归水复其性炭得冰则保其炭故曰相爱】胶漆相贼冰炭相息也墙之壊愈其立也【壊反本还为土】冰之泮愈其凝也以其反宗【泮释也反水也宗本也】泰山之容巍巍然髙【容形也】去之千里不见埵堁逺之故也【埵堁犹席翳也埵读似望作江淮间人言能得之也】秋毫之末沦于不测是故小不可以为内者大不可以为外矣【小不可为内复小于秋毫之末谓无有也无有无形者至大不可为外也】兰生幽宫不为莫服而不芳舟在江海不为莫乗而不浮君子行义不为莫知而止休夫玉润泽而有光其声舒【舒缓也扬和也】涣乎其有似也【似君子也】无内无外不匿瑕秽【无内无外表里通也匿藏也】近之而濡望之而隧夫照镜见眸子微察秋毫明照晦防故和氏之璧随侯之珠出于山渊之精君子服之顺祥以安宁【服佩也君子佩而象之无有情欲能顺善以安其身】侯王宝之为天下正【寳重也侯王重其天性若凡民之重珠玉故以为天下正无所阿私也】陈成子恒之劫子渊捷也【陈成子将弑齐简公使勇士十六人胁其大夫子渊捷欲与分国捷不欲故曰劫之】子罕之辞其所不欲而得其所欲【所欲不贪为宝】孔子之见黏【拈】蝉者白公胜之倒杖防也【倒杖防伤其頥血流及屦而不觉言精有所在也】卫姬之论罪于桓公【卫姬卫女齐桓公夫人桓公有伐卫之志卫姬望见桓公色而知之故请公杀赎卫之罪】子见子夏曰何肥也魏文侯见之反被裘而负刍也【知其皮尽则毛无所傅也】儿説之为宋王解闭结也【结不可解者而能解之解之以不解】此皆微眇可以观论者【微眇为见始知终也】人有嫁其子而敎之曰尔行矣慎无为善曰不为善将为不善邪应之曰善且由弗为况不善乎此全其天器者【器犹性也孟子曰人性善故曰全其天性】拘囹圄者以日为修当死市者以日为短日之脩短有度也有所在而短有所在而脩也则中不平也【中心也】故以不平为平者其平不平也嫁女于病消者夫死则后难复处也【以女为妨夫后人不敢娶故难复嫁处也一説女以天下人皆消不肻复嫁之也】故沮舍之下不可以坐【沮舍壊也】倚墙之傍不可以立【为踣压也】执狱牢者无病【执主也厉鬼畏之故不病】罪当死者肥泽【计决心之无外思一説治当死者罪已定无忧故肥泽也】刑者多夀心无累也【刑者宫人也无情欲之累精神不耗故多夀也】良医者常治无病之病故无病圣人者常治无患之患故无患也夫至巧不用劒【巧在心手故不用劒也】善闭者不用关楗【善闭其心故不关楗也】淳于髠之告失火者此其类【淳于髠齐人也告其隣穾将失火使曲穾徙薪隣人不从后竟失火言者不为功救火者焦头烂额为上客刺不备预喻凡人不知豫闭其情欲而思得人救其祸】以清入浊必困辱以浊入清必覆倾君子之于善也犹采薪者见一介掇之见青葱则防之【言无所舍也君子行善亦如之】天二气则成虹地二气则泄藏【隂阳相干二气也】人二气则成病【邪气干正气故成病】隂阳不能且冬且夏【隂不能阳阳不能隂冬自为冬夏自为夏也】月不知昼日不知夜【言不能相兼也】善射者发不失的善于射矣而不善所射【所射者死故曰不善】善钓者无所失善于钓矣而不善所钓【所钓者鱼也于鱼不善也】故有所善则不善矣钟之与磬也近之则钟音充【充大也】逺之则磬音章【磬石也音清明逺闻而章着也】物固有近不若逺逺不如近者今曰稻生于水而不能生于湍濑之流【湍流水也】紫芝生于山而不能生于盘石之上【根无所植也】慈石能引铁及其于铜则不行也【行犹使也不能使随也】水广者鱼大山髙者木脩广其地而薄其徳譬犹陶人为器也揲挺其土而不益厚破乃愈疾【愈益也疾速也】圣人不先风吹不先雷毁不得已而动故无累月盛衰于上则蠃蠬应于下同气相动不可以为逺【月盛则蠃蠬内减故曰蠃蠬应于下月隂精也蠃蠬亦隂也故曰同气也类能相感故曰不可为逺】执弹而招鸟挥棁而呼狗欲致之顾反走故鱼不可以无饵钓也兽不可以虚器召也【召犹致也】剥牛皮鞟以为鼔正三军之众然为牛计者不若服于轭也狐白之裘天子被之而坐庙堂然为狐计者不若走于泽亡羊而得牛则莫不利失也防指而免头则莫不利为也故人之情于利之中则争取大焉于害之中则争取小焉将军不敢骑白马【为见者识一説白防服故不敢骑也传曰晋襄公与姜戎子墨衰败秦师于殽言其变防服也故不敢骑白马也】亡者不敢夜揭炬【亡迯亡也】保者不敢畜噬狗【保城郭居也保饶人也不敢畜噬人狗也】鸡知将旦鹤知夜半而不免于鼎俎【鹤夜半而鸣也以无知谋不能免于鼎俎以喻将军当兼五材不可以无权谲】山有猛兽林木为之不斩园有螫虫藜藿为之不采【言人畏也】为儒而踞里闾【儒尚礼义踞里闾非也】为墨而朝吹竽【墨道尚俭不好乐县名朝歌墨子不入吹竽非也】欲灭迹而走雪中拯溺者而欲无濡是非所行而行所非今夫闇饮者非尝不遗饮也使之自以平则虽愚无失矣是故不同于和而可以成事者天下无之矣【和犹适也】求美则不得美不求美则美矣【心自求美名则不得美名也而自损则有美名矣故老子曰致数舆无舆也】求丑则不得丑求不丑则有丑矣不求美又不求丑则无美无丑矣是谓同【天也天无所求也人能无所求故以之同】申徒狄负石自沉于渊而溺者不可以为抗【申徒狄殷末人也不忍见纣乱故自沉于渊抗髙也】髙诞而存郑诞者不可以为常事有一应而不可循行人有多言者犹百舌之声【百舌鸟名能易其舌効百鸟之声故曰百舌以喻人虽事多言无益于事】人有少言者犹不脂之户也【言其不鸣故不脂之喻无声也一説不脂之户难开闭亦喻人少言语也】六畜生多耳目者不详防书着之【详善也多耳目者以为妖灾也喻人有多言而少诚实比之于不详也】百人抗浮不若一人挈而趋【抗举也浮瓠也百人共举不如一人持之走便也】物固有众而不若少者引车者二六而后之【辕三人两辕六人故谓二六一説十二人】事固有相待而成者两人俱溺不能相拯一人处陆则可矣故同不可相治必待异而后成【同谓君所谓可臣亦曰可君所谓否臣亦曰否犹以水济水谁能食之是谓同故不可以相治异谓济君之可替君之否引之当道是谓异也故可以成事也】千年之松下有茯苓上有兔丝【茯苓千歳松脂也兔丝生其上而无根一名女萝也】上有丛蓍下有伏圣人从外知内以见知隐也喜武非侠也【侠轻也】喜文非儒也好方非医也好马非驺也知音非瞽也知味非庖也此有一槩而未得主名也【此六术者皆善之而未纯无所适名】被甲者非为十步之内也百步之外则争深浅深则达五藏浅则至肤而止矣死生相去不可为道里【言相逺也】楚王亡其猨而林木为之残【楚王庄王旅也猿捷躁依木而处故残林以求之】宋君亡其珠池中鱼为之殚【殚尽也】故泽失火而林忧上求材臣残木上求鱼臣干谷上求楫而下致船上言若丝下言若纶【纶大缴也】上有一善下有二誉上有三衰下有九杀【衰杀皆喻逾也传曰上之所好下尤甚焉故有九杀也】大夫种知所以强越而不知所以存身苌知周之所存而不知身所以亡知逺而不知近【逺谓强越存周也近谓其身也】畏马之辟也不敢骑【辟旁也】惧车之覆也不敢乗是以虚祸距公利也【虚空也】不孝弟者或詈父母生子者所不能任其必孝也然犹养而长之【任保也】范氏之败有窃其钟负而走者【范氏范吉射范防之孙范鞅献子之子昭子也败者赵简子伐之故人窃其钟也一曰知伯灭范氏也】鎗然有声惧人闻之遽掩其耳憎人闻之可也自掩其耳悖矣【悖惑也】升之不能大于石也升在石之中夜之不能脩其歳也夜在歳之中仁义之不能大于道徳也仁义在道徳之包【仁义小道徳大也在道徳包裹犹升在斛之中夜在歳之内也】先针而后缕可以成帷先缕而后针不可以成衣针成幕蔂【罗】成城事之成败必由小生言有渐也【幕帷也上曰幕旁曰帷缕非针无以通故宜先也蔂土笼也始一匮以上于城故曰事之成败必由小生】染者先青而后黑则可先黑而后青则不可工人下漆而上丹则可下丹而上漆则不可万事犹此所先后上下不可不审【审知也】水浊而鱼噞【鱼短气黄噞出口于水上】形劳则神乱【形乱神不治也】故国有贤君折冲万里【衡兵车也所以冲突敌城也言贤君徳不可伐故能折于逺敌之冲车于千里之外使敌不敢至也魏文侯礼下段干木而秦兵不敢至此之谓也】因媒而嫁而不因媒而成【媒人以礼成为室家也】因人而交不因人而亲【以徳亲也】行合趋同千里相从趋不合行不同对门不通海水虽大不受胔【慈】芥日月不应非其气【阳燧取火方诸取水气相应也非此不得故曰不应非其气也】君子不容非其类也人不爱倕之手而爱己之指【倕尧之巧工也虽倕巧人不能以倕巧故爱其手也谓倕手无益于己故自爱其指也】不爱江汉之珠而爱己之钩【江汉虽有美珠不为己用故不爱也钩钩也可以得鱼故爱之】以束薪为鬼以火烟为气以束薪为鬼朅而走【夜行见束薪以为鬼故去而走】以火烟为气杀豚烹狗【以火烟为吉防之气杀牲以攘之惑也】先事如此不如其后【此先事之人也如此不如徐徐出其后者也】巧者善度知者善豫【豫备也】羿死桃部不给射庆忌死劒锋不给抟【桃部地名羿夏之诸侯有穷君也为弟子逢蒙所杀不及摄己而射也抟捷也庆忌呉王僚之子也要离为阖闾刺之故死劒不及设其捷疾之力】灭非者户告之曰我实不与我防乱谤乃愈起止言以言止事以事譬犹扬堁而弭尘抱薪而救火【止言当以嘿止事当以卜今以言止言以事止事犹扬堁止尘尘愈起抱薪救火火愈炽也】流言雪污譬犹以湼拭素也【流放雪除也湼黑素白也】矢之于十步贯兕甲于三百步不能入鲁缟骐骥一日千里其出致释驾而僵【释税僵仆也犹矢于三百歩不能穿鲁缟言矢竭势尽也】大家攻小家则为暴大国并小国则为贤【夏世不能尚徳茍任劳力而以辟土折境并兼人国为贤也】小马非大马之类也小知非大知之类也【小马不可以进道致千里故不得与大马同类小知不可以治世长民故不得与大知同类】被羊裘而赁固其事也貂裘而负笼甚可怪也【笼土笼也】以洁白为污辱譬犹沐浴而抒溷薫燧而负彘【烧薫自香也楚人谓之薫燧】治疽不择善恶丑肉而并割之农夫不察苗莠而并耘之岂不虚哉坏塘以取发屋而求狸掘室而求鼠割唇而治龋【区】桀跖之徒君子不与杀戎马而求狐狸援两鼈而失灵防右臂而争一毛折镆邪而争锥刀用智如此岂足髙乎【髙犹贵也】宁百刺以针无一刺一刀宁一引重无久持轻宁一月饥无一旬饿【饥食不足饿困乏也】万人之蹪愈于一人之隧【隧陷也】有誉人之力俭者舂至旦不中员呈犹讁之察之乃其母也【讁责怒也称誉人力俭呈作不中科员而责怒也君子视之乃自呈作其母以为力挟以此誉人孰如毁之故谚曰问谁毁之小人誉之此之谓也】故小人之誉人反为损【损毁也】东家母死其子哭之不哀西家子见之归谓其母曰社何爱速死吾必悲哭社【江淮谓母为社】夫欲其母之死者虽死亦不能悲哭矣谓学不暇者虽暇亦不能学矣【言有事务不暇学如此曹之人虽闲暇无务亦不能学也】见窽木浮而知为舟见飞蓬转而知为车见鸟迹而知著书以类取之【窽穴读曰科也】以非义为义以非礼为礼譬犹倮走而追狂人盗财而与乞者窃简而写法律蹲踞而诵诗书割而舍之镆邪不防肉执而不释马牦截玉【马尾也】圣人无止无以歳贤昔日俞昨也【贤俞犹胜也言今歳胜于昔歳今日胜于昨日喻圣人自修进也】马之似鹿者千金天下无千金之鹿玉待礛【蓝】诸而成器【礛诸攻玉之石言物有待贱而贵者也礛廉或直言蓝也】有千金之璧而无锱锤之礛诸【六铢曰锱八铢曰锤言其贱也】受光于隙照一隅受光于牖照北壁受光于户照室中无遗物况受光于宇宙乎天下莫不借明于其前矣由此观之所受者小则所见者浅所受者大则所照者博江出岷山河出昆仑济出王屋颍出少室汉出嶓分流斘驰注于东海所行则异所归则一通于学者若车轴转毂之中不运于己与之致千里终而复始转无穷之源不通于学者若迷惑告之以东西南北所居聆聆【聆聆犹了了言迷解也】背而不得不知凡要寒不能生寒热不能生热不寒不热能生寒热故有形出于无形未有天地能生天地者也至深微广大矣【未有天地生天地故无形生有形也】雨之集无能霑待其止而能有濡【集下也此其至未能有所霑止者所至故能有濡也】矢之发无能贯待其止而能有穿唯止能止众止【止喻天止乃能穿物一曰止己情欲乃能止归众物令不得已乎】因髙而为台就下而为池各就其势不敢更为圣人用物若用朱丝约刍狗若为土龙以求雨刍狗待之而求福【求犹得也待刍狗之灵而得福也】土龙待之而得食【土龙致雨雨而成谷故得待土龙之神而得谷食一説土龙待请雨之所得食酒肉者也】鲁人身善制冠妻善织履往徙于越而大困穷以其所修而游不用之乡譬若树荷山上【荷水菜芙渠也其茎曰茄其本曰宻其根曰藕其华曰芙蓉其秀曰菡蓞其寔曰莲莲之茂者花花之中心曰薏】而畜火井中操钓上山掲斧入渊欲得所求难也方车而蹠越乗桴而入胡【方出蹠至桴筏一曰瓠言非其所宜也】欲无穷不可也【无求之处也】楚王有白蝯【猨】王自射之则抟矢而熈【熈戏也】使养由基射之始调弓矫矢未发而蝯拥柱号矣【由基楚王之臣养姓调张矫直拥抱号呼也】有先中中者也【有先未中必中之征精相动也】呙【和】氏之璧夏后之璜揖让而进之以合欢夜以投人则为怨时与不时【不时谓夜也】画西施之面美而不可説规孟贲之目大而不可畏君形者亡焉【生气者人形之君规画人形无有生气故曰君形亡】人有昆弟相分者无量【多不可计】而众称义焉夫唯无量故不可得而量也登髙使人欲望临深使人欲闚处使然也射者使人端钓者使人恭事使然也【端然后中恭然后得故曰事使然也】曰杀罢牛可以赎良马之死莫之为也杀牛必亡之数【牛者所以植谷者民之命是以王法禁杀牛民犯禁杀之者诛故曰必亡之数】以必亡赎不必死未能行之者矣季孙氏劫公家【鲁大夫季桓子斯一曰康子肥胁定公而专其政】孔子説之先顺其所为而后与之入政曰举枉与直如何不得举直与枉勿与遂往此所谓同汚而异涂者众曲不容直众枉不容正故人众则食狼狼众则食人欲为邪者必相明正欲为曲者必相达直公道不立私欲得容者自古及今未尝闻也此以善托其丑【托寄也若丽姬欲杀太子申生先称之于献公然后得行其害此其类也】众议成林无翼而飞【众人皆议平地生林无翼之禽能飞凡人信之以为实然】三人成市虎【三人从市中来皆言市中有虎市非虎处而人信以为有虎故曰三人成市虎】一里挠椎【挠弱一里之人皆言有屈椎者人则信之也】夫游没者不求沐浴己自足其中矣故食草之兽不疾易薮【疾患也】水居之虫不疾易水行小变而不失常【小变易水易草也草食期得草水居期得水故变而不失其常也】信有非礼而失礼尾生死其梁柱之下此信之非也孔氏不丧出母此礼之失者【礼庶子丧出母子上之母死不丧门人问诸子思曰子先君其丧出母乎曰然子不使白丧何也曰昔吾先君无所失道道隆从而隆道汚从而汚伋则安能及乎是不为伋妻是不为白也母孔氏之不丧出母自子思始故曰孔氏之失也】曾子立孝不过胜母之闾墨子非乐不入朝歌之邑曾子立廉不饮盗泉所谓养志者也纣为象箸而箕子唏【唏惊号啼也】鲁以偶人塟而孔子叹故圣人见霜而知冰【见微霜降大寒至必坚冰】有鸟将来张罗而待之得鸟者罗之一目也今为一目之罗则无时得鸟矣今被甲者以备矢之至若使人必知所集则悬一札而已矣事或不可前规物或不可虑卒然不戒而至故圣人畜道以待时【道能均化无不禀受故圣人畜养以待时时至而应若武王伐纣也】【坤】屯犁牛既【科】以【脩】决鼻而羁【屯丑牛貌犁牛不纯色无角无尾决鼻羁头而牵】生子而牺尸祝齐戒以沉诸河【牺者牲也尸祭神之主祝祈福祥之辞祀河曰沉】河伯岂羞其所从出辞而不享哉得万人之兵不如闻一言当【当谓明天时地利知人之言可以不战屈人之兵也】得隋侯之珠不若得事之所由得和氏之璧不若得事之所适【由用适宜适也】撰良马者非以逐狐狸将以射麋鹿砥利劒者非以斩缟衣将以防兕犀故髙山仰止景行行止乡者其人【言有髙山我仰而止之人有大行我则而行之故曰乡者其人也】见弹而求鸮炙【弹可以弹鸮鸟而我因求其炙也】见卵而求晨夜【鸡知将旦鹤知夜半见其卵因望其夜鸣故曰求晨夜】见黂【焚】而求成布虽其理哉亦不病暮【黂麻之有实者可以为布因求其成故曰虽其理哉亦不病暮言其早也】象解其牙不憎人之利之也【利犹取也】死而弃其招蔶【绩】不怨人取之【招蔶称死者浴牀上之栭也怨亦憎也】人能以所不利利人则可【所不利若子罕不利玉人之寳利于玉人自得玉以为宝】狂者东走逐者亦东走东走则同所以东走则异溺者入水拯之者亦入水入水则同所以入水者则异故圣人同死生愚人亦同死生圣人之同死生通于分理愚人之同死生不知利害所在徐偃王以仁义亡国国亡者非必仁义比干以忠靡其体被诛者非必忠也故寒颤【战】惧者亦颤此同名而异实【同名于颤异者寒与惧】明月之珠出于蠬娠周之简圭生于垢石【珠有夜光明月生于蠬中简圭大圭美玉出于石中故曰生垢石】大蔡神出于沟壑【大蔡元之所出地名因名其为大蔡臧文仲所居蔡是也】万乗之主冠锱锤之冠履百金之车牛皮为贱正三军之众【鼔声气故可以齐三军之众也】欲学歌讴者必先征羽乐风【征南方火羽北方水五音正乐夫理性情动天地感鬼神莫近于诗乐风者上以风化下下以风刺上故曰风也】欲美和者必先始于阳阿采菱【阳阿采菱乐曲之和声有阳阿古之名俳善和也】此皆学其所不学而欲至其所欲学者燿蝉者务在明其火钓鱼者务在芳其饵明其火者所以燿而致之也芳其饵者所以诱而利之也【燿明芳香也明火香饵则蝉鱼至以言治国明其徳美其政天下之人如蝉鱼之归明火香饵也】欲致鱼者先通水欲致鸟者先树木水积而鱼聚木茂而鸟集好弋者先具缴与矰好鱼者先具罟与罘未有无其具而得其利【言未见君无道而能得民心也】遗人马而解其羁遗人车而税其轙【轙所以防衡也轙音倚】所爱者少而所亡者多故里人谚曰烹牛而不盐败所为也【烹羮不与盐不成羮故曰败所为也】桀有得事【谓若作瓦以盖屋遗后世也】尧有遗道【遗失谓不能放四防用十六相是也一説不传丹朱而禅舜天下有不慈之名故曰有遗道也】嫫母有所美【嫫母古之丑女而行贞正故曰有所美也】西施有所丑【西施古之好女虽容仪光艳未必贞正故曰有所丑也】故亡国之法有可随者治国之俗有可非者【有可随犹嫫母有所美也有可非犹西施有所丑也】琬【逺】琰【演】之玉在洿池之中虽廉者弗释【琬琰美玉释舎也】弊箄【避】甑瓾【黾】在袇【然】茵之上虽贪者不搏【瓾甑帯搏取也】美之所在虽汚辱世不能贱恶之所在虽髙隆世不能贵【世不能贱者喻贤者在下位卑汚之处世不能贵者喻小人在上位髙显之处】春贷秋赋民皆欣【春饥而予秋丰而收故民欣也】春赋秋贷众皆怨得失同喜怒为别其时异也为鱼徳者非挈而入渊为蝯赐者非负而縁木纵之其所而已【喻为政官方定物能文者居文官能武者居武官故曰纵之其利而已也】貂裘而杂不若狐裘而粹故人莫恶于无常行【无常行犹论语人而无恒不可作为巫医故曰恶也】有相马而失马者【失犹不知也】然良马犹在相之中【良马有夭夀骨法非能相不知故曰在相之中】今人放烧或操火往益之或接水往救之两者皆未有功而怨徳相去亦逺矣郢人有买屋栋者求大三围之木而人予车毂跪而度之巨虽可而长不足【巨大也】蘧伯玉以德化【赵简子将伐卫使史黙往视之曰蘧伯玉为政未可以加兵故曰以徳化】公孙鞅以刑罪所极一也病者寝席【寝卧席蓐也】医之用针石巫之用糈【胥】借所救钧也【医师在男曰觋在女曰巫石针所砥殚人雍座出其恶血糈米所以享神借菅米皆所以疗病求福祚故曰救钧】狸头愈鼠鸡头己瘘【鼠齧人创狸愈之瘘颈肿疾鸡头水中芡幽州谓之鴈头亦愈之也】防散积血斵木愈龋此类之推者也膏之杀鼈鹊矢中猬【中亦杀也】烂灰生绳漆见蠏而不干此类之不推者也推与不推若非而是若是而非孰能通其微天下无粹白狐而有粹白之裘掇之众白也善学者若齐王之食鸡必食其蹠数十而后足【蹠鸡足踵也喻学取道众多然后优】刀便剃毛至伐大木非斧不尅物固有以尅适成不逮者视方寸于牛不知其大于羊总视其体乃知其大相去之逺孕妇见兔而子缺唇见麋而子四目小马大目不可谓大马大马之目眇所谓之眇马物固有似然而似不然者故决指而身死【决伤也】或防臂而顾活类不可必推厉利劒者必以柔砥击钟磬者必以濡木毂强必以弱辐两望不能相和两强不能相服故梧桐防角马牦截玉【言柔胜刚也】媒但者非学谩也但成而生不信【但犹诈也】立慬【勤】者非学鬬争也慬立而生不让故君子不入狱为其伤恩也不入市为其侳廉也【侳辱也】积不可不慎者也走不以手缚手走不能疾飞不以尾屈尾飞不能逺物之用者必待不用者故所以见者乃不见者也使鼓鸣者乃不鸣者也【不鸣乃无声也】尝一脔肉知一镬之味【有足曰鼎无足曰镬】悬羽与炭而知燥湿之气【燥故炭轻也湿故炭重也】以小明大见一叶落而知歳之将暮睹瓶中之冰而知天下之寒以近论逺三人比肩不能外出户【户不容故也】一人相随可以通天下【言不并也】足【蹍】地而为迹暴行而为影此易而难【履也履地迹自成行日中影自生是其易使迹正影直是其难也】庄王诛里史孙叔敖制冠浣衣【里史佞臣恶人死叔敖自知当见用故制冠浣衣也】文公弃荏席从霉【梅】黒咎犯辞归【晋文弃其卧席之下霉黒者咎犯感其捐旧物因曰臣从君周旋臣之罪多矣臣犹自知之况君乎请从此亡故曰辞归】故桑叶落而长年悲也【桑叶时既茹落长年惧命尽故感而悲也】鼎错日用而不足贵【错小鼎虽日见用不能和五味故不足贵】周鼎不防而不可贱【周家大鼎不日炊而能和味故曰不可贱】物固有以不用而为有用者【不用谓鼎不防也为用谓调五味也】地平则水不流重钧则衡不倾【流行倾邪也】物之尤必有所感【尤过也轻重则衡低卬故曰必有所感感动也】物固有以不用为大用者【衡行物物所不用然用之乃知物之轻重故曰以不用为大用也】先倮而浴则可以浴而倮则不可先祭而后飨则可先飨而后祭则不可物之先后各有所宜也祭之日而言狗生取妇夕而言衰麻置酒之日而言上渡江河而言阳侯之波【阳陵侯能为大波为人作害舟人所不欲言也】或曰知其且赦也而多杀人或曰知其且赦也而多活人其望赦同所利害异故或吹火而然或吹火而灭所以吹者异也烹牛以飨其里而骂其东家母徳不报而身见殆文王汚膺鲍申伛背以成楚国之治【文王楚武王之子熊庛污膺陷也鲍申楚相伛背偻成治言贤也】裨谌出郭而知以成子产之事【裨谌郑大夫谋于野则获谋于国则否郑国有难子产载如野与议四国之事故曰成子产之事也】朱儒问径天髙于脩人脩人不知曰子虽不知犹近之于我故凡问事必于近者【脩人长人也】冦难至躄者告盲者盲者负而走两人皆活得其所能也故使盲者语使躄者走失其所也郢人有鬻其母为请于买者曰此母老矣幸善食之而勿苦此行大不义而欲为小义者介虫之动以固【介甲鼈之属动行也】贞虫之动以毒螫【贞虫无牡牝之合而有毒故能螫】熊罴之动以攫抟【攫拨也熊罴多力故能拨攫有所抟也】兕牛之动以觝触【兕有角牛犁牛也】物莫措其所脩而用其短也【措置也】治国者若鎒田去害苗者而已今沐者堕髪而犹为之不止以所去者少所利者多砥石不利而可以利金【金刀劒之属】擏【檠】不正而可以正弓【擏弓之掩牀也】物固有不正而可以正不利而可以利【不正者擏正者弓也不利者砥利者金也】力贵齐【荠】知贵捷得之同遫为上【齐捷皆疾也】胜之同迟为下所以贵镆邪者以其应物而防割也【几】靡勿释牛车絶辚【切楚人谓门切之辚车行其上则防之也】为孔子之穷于陈蔡而废六艺则惑为医之不能自治其病病而不就药则悖矣
  </div>
  <div class="pagination">
   <a href="淮南鸿烈解_page2.html">
    上一页
   </a>
   <a href="淮南鸿烈解.html">
    1
   </a>
   <a href="淮南鸿烈解_page2.html">
    2
   </a>
   <span class="current-page">
    3
   </span>
   <a href="淮南鸿烈解_page4.html">
    4
   </a>
   <a href="淮南鸿烈解_page4.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
