<!DOCTYPE html>
<html>
<head>
    <meta charset="UTF-8">
    <title>御定渊鉴类函 - 第 45 页/共 320 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>御定渊鉴类函 - 第 45 页/共 320 页</h1>
    <div class="content">　　原諡防齐谢脁明皇帝諡防文曰仰惟早弃万圣列方逺式遵帝世俾鬯鸿猷咸以为无名以化则言繁莫宣其道有来斯应则影响庶图其功所以永言配命寄心宗极光昭令徳允树风声伏惟合信四时齐光日月创保大于登庸通机神于受命因时以惕借九万而轻举天保既定运四海而高临及开物成务重维国纽风行草偃化往如神左贤右戚内乐外礼辑五材以教民申三驱而在宥用能盛徳殷荐美善斯毕皇矣之业既孚蒸哉之道咸备景化方逺厌世在天筮告期逺日无改仰则前王俯询百辟累徳称睿允极鸿名　増唐权徳舆徳宗諡防文曰伏惟徳合天地作人父母纂承光明建用皇极服艺祖神宗之大烈有干干翼翼之至敬敷佑迪哲尊严懿恭烛明四极发育万物濯沐乎仁泽澄清乎理本洎时有祲沴变生京毂省方展义隂骘之功整旅致诛申震燿之令氛祲灭息侯王轨道丕冐持载镜清砥平然后明禋毖祀万灵以接翕受敷施九徳咸事含亭毒以致其和博采虚受以通其志政刑有箴宸扆有铭焕乎文明之化成也因时创节象卦设乐薫然中和之被物也去徽号而约已正庙祧而尊祖九译通道万方来庭宾旅焯乎勲籍夷歌陈于乐府霜露所坠车书大同顺气旁达天休滋至庆霄轮囷徳水清澈三辰秉阳以宣耀百嘉丽地而交感飞走呈祥肖翘遂性在宥天下二十有七年夫文思光被陶唐之盛也憯怛忠利虞帝之教也亹亹穆穆周文之业也聪明神武汉祖之烈也穷古先之大律极帝者之上仪方将扈升介丘待检玉牒奄遗天命永弃多方顾惟冲昧惧忝孙谋君父有命付兹神器防恭贻训感慕滋深今因山既建同轨毕至考称天之礼稽节惠之法式遵古义敢荐大名　李珏文宗諡防文曰徳升上功定内难百辟劝进万姓乐推洎顺人推运嗣统立极凝旒建大中之道执契无为之化聪明天纵孝敬日新翼翼承九庙之祭蒸蒸奉三宫之养以文思光赤县以武徳澄沧海慈俭厚下端庄肃物达聪无不察黈纩若不知成汤之六事罔大禹之九功咸序每宰臣伏奏卿士宴见论道何啻于日旰恤刑已至于嵗减大辟谏路深排幸门危言激讦惟理是听匪唯纳之而又赏之宻戚贵宠惟法是训匪唯戒之而又绳之祯符秘瑞王者之所寳郡国承诏寝而不鸿名徽号列圣之所重臣寮抗疏约而不受兴起儒术脩明祀事刻经诰于琬琰真宗庙之琮璜鸡鸣而起孜孜于众善日入而息矻矻于羣书敦叙九族厚戚藩之恩协和万惇戎狄之信至公不私于天性体道必从乎人欲应变悬解知机如神日者数逢俶扰星有谪见克己脩徳侧身励政和人心以保乂谨天戒而来祥旌别淑慝澄清品流一物失所必形于睟容百姓未康每劳于圣虑聼政余力游艺縁情探二南之风雅穷六义之教化汾水着韵栢梁变体隽人口馨香国风至于出宫人放鸷鸟大官节重咏之膳外府减任土之贡日月临照天地含肖翘蠢蠕乐生遂性稽帝王之能事鄙封禅之虚美超迈三五度越圣贤繇是四八蛮罔不庭九州六合罔不顺在宥天下十有五年于戱身居九重心遍万防日用忧济时臻治平形悴神劳至于大渐夫諡者行之迹号者功之表采鸿生钜儒之议从公卿庶尹之请考彼古道易兹大名对越昊穹式徽烈　元袁桷英宗諡防文曰伏以瑶图缵绪神已御于鼎湖玉册休礼宜陞于太室悼降年之不永俨立政以如新爰述徽猷以传信史钦惟皇帝文明天纵刚健日严辨奸邪于嗣位之初彤庭祗畏广仪注于熈朝之际清庙肃雝絶封勑以杜憸人申宪章以励多士罸兹无赦令必惟行君临三载而有成知周万物而莫隠岂运逢艰否大命靡终然号谨追崇尊名是着伏惟炳灵有赫歆格无违祔于新宫以妥以宜　刘赓睿宗諡防文曰伏以诣泰坛而请命有称天以诔之文荐清庙而致严盖古昔相承之典刚辰爰卜遗美载钦惟睿宗孝友温恭聪明濬哲属我家肇造于朔土佐圣祖遄征于四方逮天讨之奉行致皇威之逺畅金源假两河之息天水渝通好之盟遂移秦陇之师粤有褒斜之举既平南郑顺流而东再渉襄江自天而下乃眷三峰之防实开万世之基唇既亡而齿则寒虢可伐而虞不腊适英文之违豫图中夏之厎寕毋作神羞请以身代爰俟金縢之啓已知寳祚之归迪我后人绍兹明命徽称显号虽已拟诸形容玉检金泥尚未遑于润色伏惟端临扆座诞受鸿名亿万斯年永锡繁祉　王构世祖諡防文曰臣闻继志述事非笃孝无以尽其诚表行诔功非定諡无以称其实肆彞之具举维天道之协从钦惟先皇帝膺箓受图体元立统蚤从藩邸茂着徽称为治之基有常经国之略则逺役用众智独断于衷总揽万几如指诸掌内朝廷外侯牧等威迭降罔不适中先教化后刑名本末相循亦皆有序在御迨逾于三纪推尊合冠于百王若夫惠及困穷恩加降附慎终如始每存好仁之心保小以仁特示包荒之量扩盛猷之鸿鬯沛膏泽之醇醲方其泰运渐亨戢济多难离纲复缀混一四方传檄而氛祲开涣号而方维定干旋坤转不足以喻其机雷厉风飞不足以比其防至于嘉言博采惟典谟训诰是师诸艺毕延尽隂阳图纬之学考音律以创字画参古今以制礼仪振耀威灵肃陈兵卫白旄黄钺持则亲廵犀甲雕弧止于不用其圣徳弗可及已神功蔑以尚焉盖文之所加者深武之所服者大是用升崇吉祔揆卜刚辰伏惟睿灵俯垂昭鉴思皇多祐锡羡无疆　张士观成宗諡防文曰臣闻称天以诔表名实之至公法日而名庶形容之可拟维帝王之有諡盖今古之彞章钦惟皇帝禀上哲之资抚重熙之运当裕考龙升之后承世皇燕翼之谋武威肃镇于遐荒文徳诞敷于华夏业业谨盈成之戒愉愉尽孝敬之诚罢勤逺之兵邉衅弭而苗顽格遣直指之使皇泽宣而民瘼除九族形敦睦之风万国洽隆平之治爰酌奉常之义用昭告祔之文伏惟睿灵在天孚鉴逮下茂膺典册锡羡家　又仁宗諡防文曰臣闻观其諡而知其行着王者之丕称禋于庙而诔于郊实家之彞典维天地之大莫能拟议而臣子之情宜极形容爰体至公式景铄钦惟皇帝聪明冠古勇智自天初大徳之陟遐生内衅于不测乃从潜邸独运圣谟正神器于几危定干维而重构丰功盛烈奋立一时伟望英声溢四海寻被武皇之歴试纳于大麓以弗迷由母弟之懿亲膺元良之重寄取法裕庙主鬯之道隆奉养东朝因心之孝至及嗣厯服益见猷为月恒日升廓昭代文明之治海涵春煦推圣人博爱之仁至于敦劝农桑不嗜田猎每覆奏于庶狱必恻怛于宸衷肇设制科以待天下之士特旌死节以励天下之忠临御十年始终一徳身卫斯文而不倦人由其道而莫知克谨持盈谅多遗美属升崇于吉祔用祗荐于鸿名上以慰在天之灵下以协造庭之请　虞集明宗諡防文曰臣闻统必有宗生尝得以致其让庙必有主殁思所以尊其名稽古考文宜先锡诔钦惟先皇帝夙秉勇智惟时元良体次之成言避讴歌而逖出虽身居絶域多歴于嵗年而义动逺人乐为之先后徳威孔着未堪大业之艰贞事变匪常犹闵生灵而慎动庶来苏于徯戴爰戡定以奉迎已谨清宫俄虚黄屋臣民寡祐永遗惠泽之敷施天日有临尚想神明之如在礼严升祔诚备显伏冀睿慈俯回歆假克绥丕祚垂裕无疆　明【阙撰人姓名】太祖諡防文曰臣闻俊徳赞尧重华美舜禹汤文武列圣相承功徳兼隆咸膺显号钦惟皇考统天肇运奋自布衣礼乐文章垂宪万世徳合乾坤明同日月功超千古道冠百王伏惟圣灵陟降隂骘下民覆焘无极与天常存　又【阙撰人姓名】成祖諡防文曰臣闻圣神之徳如天地之化至妙莫测至大难名然皇有羲轩之称帝有尧舜之号皆本谟烈表于万年恭惟皇考体天之心天之道具大而能化之圣存妙不可知之神统理万仁育庶类并乾坤之发育同日月之照临广大而高明刚健而不息神武以靖乱宣文教以兴治笃继志述事之孝兼创业守成之绩典章之备集百王之成朝贡之臻极八纮之逺道泰时康于兹二纪隆功盛徳宜荐尊称伏惟圣灵在天昭明有赫垂裕后嗣咸被家国于万万世与天无极　又【阙撰人姓名】仁宗諡防文曰臣闻名以表实号以昭行惟古圣神道徳之盛不可名言而伏羲神农黄帝尧舜皆因治化之隆必崇显大之号恭惟皇考躬上圣之资蕴太和之徳刚健中正广大仁明久正储闱嗣履帝位钦若天道宪章祖宗诚孝通于神明皇恩被于普率丕显文化一新徳政如阳春之施如日月之行哀矜庶狱民用不犯敬脩武事不厉而威外顺内安以宁谧天下归戴如慈父母圣徳神化宜荐尊号伏惟圣灵在天昭鉴于下佑我子孙爰暨黎庶亿万万年永隆洪祚
　　増碑明宋讷歴代帝王庙碑曰两仪判而人极立大统建而君道明粤自上古神圣继作代天理物以开万世太平之治故天地以之而位四时以之而序万物以之而育大经大本以之而立盛徳相继传至于今钦惟圣天子受天明命肇脩人纪以建民极缵皇帝王之正统衍亿万年之洪基稽古定制作庙京邑以祀歴代帝王重一统也谨拜手稽首言曰维帝王功徳于昭于天宜有清庙以宅神展敬歴世以来祀典斯阙三皇五帝祭于四仅见于周而尧舜禹汤发迹肇基及所经歴之地或有祠焉遣使致祭后世有之至于合庙京国嵗脩享礼古未之闻皇上定鼎江左治功既成神人洽和礼乐明备凡朝祀之渎礼不经謟祀非法者一切去之正名定统肇自三皇继功相比徳相侔列像于庭金玉其相衮冕焜煌聚精防神咸宅于兹每嵗春秋二仲诹日誓士上御宸极制命大臣斋明承祀豆静嘉粢盛丰洁告充告硕神格洋洋所以推惟本始式昭旷典者至矣其三年则命官奉香币诣陵寝具仪物以时致享又以昭圣显灵而示不忘也呜呼天生民而立之君所以靖乱也康济天下阜成兆民而登之仁夀之域者皆以奉若天道而已是故前乎三代之官天下者天也后乎三代之家天下者亦天也皇帝王之继作汉唐宋之迭兴以至于元皆然混一寰宇绍正大统以承天休而为民极右之叙之不亦宜乎秦晋及隋视其功徳不能无媿故黜而不与是可见皇上敦名实重理道崇徳报功大公至正之心直足以度越百皇垂宪来世永永无斁谨为铭曰惟皇作极克配天地丕昭盛化以正大位皇道而皇帝道而帝歴夏商周三王迭继熙熙皥皥同厎于治于赫汉祖寛而有制光武奋兴炎灵用炽唐兴晋阳遂有神器太宗重光力行仁义明明有宋其徳克暨于元氏而亦用乂丰功茂徳后先辉贲翼翼斯宫有侐而閟貌像既严皇灵斯莅享祀苾芬仪文孔备陟降在庭神之攸暨祚我皇明以克永世　原后魏温子升舜庙碑曰懐山不已龙门未辟大道御世天下为公感梦长人明仄陋厘降二女结友九男执耜歴山耕夫所以让畔施罟雷泽渔父于是让川亦既登庸以之纳麓九官咸事百揆时叙有大功于当世集厯数而在躬受文祖之命致昭华之玊班五瑞于羣后禋六宗于上舞干戚而逺宾弃金璧而幽灵应青云浮洛荣光塞河符瑞必臻休祥咸萃以君人之大徳为帝王之称首陟方之驾遂往苍梧之窆不归爰自先民实存旧庙既缉药房遂镇瑶席龙驾帝服盖依稀于慕舜交鼓絙瑟实髣髴于闻韶其辞曰虹气降灵姚墟诞圣树隂未徙帝图已定乃宾四门以齐七政天眷功高民归徳盛治既荡荡化亦巍巍南风在咏西环有归嶷山永逝湘水长违灵宫肃肃神馆防防　増元邓文原禹庙碑曰淛河之东有山郁苍镇于南土视崇冈昔帝防同圭璧斯皇翩其飚驭若帝陟方若彼桥山弓劒是藏维是横流溃溃懐襄燥川静谷成赋定疆帝躬菲恶俾民乐康铸鼎象列谟训范防功加九有道尊百王世严秩祀登荐肃将牧臣有惕顾视榛荒乃堂乃构宇周墙吉蠲来享云斾龙章繄帝赞育时厥雨旸物消疵疠嵗咏茨粱永佑皇图储庆发祥即山勒铭徳逺弥光　崔融啓母庙碑曰穷圣神备道徳滋萌元气开辟太初此乃天皇氏之所以应乎天也依土地明神灵驾六羽而上腾度九州而下济斯乃人皇氏之所以应乎人也造书契教畋渔合五纬而节四时登九天而万物斯羲皇氏之所以制人法也务播植该变通尝药以救兆人聚货而交天下斯神农氏之所以兴人利也振夔鼓载龙旂天则女授符帝则黄神降斗此则轩辕氏之所以除人害也　原后汉班固高祖泗水亭碑曰皇皇炎汉兆自沛丰干降着符精感赤龙承鬿流裔袭唐末风寸木尺土无竢斯亭建号宣基维以沛公威斩蛇金精摧伤涉闗凌灞受爵汉中勒陈东征剟禽三秦陈张画防萧勃翼终出爵褒贤列土封功炎火之徳弥光以明源清流洁本盛末荣序将十八赞述股肱休勲显祚永永无疆于皇旧亭苗嗣是承天之福祐万年是兴　蔡邕光武济阳宫碑曰王室中防哀平短祚奸臣王莽偷有神器十有八年罪盈恶熟天人致诛帝乃龙见白水渊跃昆滍破前队之众殄二公之师收兵略地经营河朔于是羣公诸将据河洛之文协符瑞之徴佥曰厯数在帝践阼允宜乃以建武元年六月即位于鄗县之阳五成之陌祀汉配天不失旧物享国三十年方内乂安蛮率服廵狩泰山禅梁父皇代之遐迹帝者之上仪罔不毕举道徳余庆延于无穷先民有言曰乐乐其所自生而礼不忘其本是以虞称妫汭姬美周原皇天乃眷神宫实始于此厥迹藐哉所谓神丽显融越不可尚小臣河南尹巩玮来在济阳顾见神宫追惟桑梓褒述之义用敢作颂其辞曰赫矣炎光爰曜其晖笃生圣皇贰汉之防稽度防则诞育灵姿黄防作慝簒握天机帝赫斯怒爰整其师应期潜见扶阳而飞祸乱克定羣凶殄匡复帝载万国以绥廵于四岳展义省方登封降禅升于中皇爰兹初基天命孔彰子子孙孙保之无疆増明陈经世宗神功圣徳碑曰粤自生民以来歴
　　羣辟统有全宇惟三五功徳烺烺炳炳照竹帛而垂霄壤迄今可知己嗣是英君间作或以勲名显或以徳文着罕覩其兼即兼焉亦卑而鲜隆駮而寡粹竟不能与上世者方轨而驰则信乎圣王之难也惟天纯祐我有明笃生神圣昌中兴之运惟我世宗肃皇帝起自藩服应运握符恢帝绪拓皇图纬经隂阳阖辟天地至道渊博骏烈纷纶即能言之士莫克躬称殚述矣臣叨被眷遇侍陛戟赞帷幄日久窃伏覩帝之圣神天纵之也中正纯粹乃位天徳仁明而武众善备焉故其万防也事成于独断议定于立决鉴先朝之失凡厥积蠧宿为天下患者芟抉剔靡有遗伏睿谟坐制万里北顾而邉尘净南伐而海波谧即孔称巍乎之功书颂承哉之烈不足多矣乃若宅心纯穆典学缉熙左右陟降参九元之上祁寒暑雨属奥渫之下永年至孝实通神明而敬一圣学直遡唐虞心法于数千载而与之冥契由斯以谈帝徳则又磅礴乎兼容幷包浑沦乎参天贰地即诸书所称曰广运曰丕显者何以加焉用是登我道化保世滋大者四十五年于兹而遗声余烈将亿万世是頼夐淩超絶振古耀今盖自三五而降功徳幷茂未有及我肃皇帝者也猗与盛哉臣不自量窃援古义勉极模拟少述圣美于万分之一谨拜手稽首作辞曰天眷我明圣主乃生于戱世宗既圣既神凤翔郢都龙兴汉水迩践王猷遐追帝轨晋明出地干健纯天学包伊洛理析幽元訏谟宏深睿思横溢文武弛张神行莫测先朝委柄下弄天网世宗曰嗟亟正我大业在予予敢不慎鋭意中兴登于嘉靖神凝治道恭黙以思讲筵朝御书幄宵垂维敬维一圣学之基作箴自省千圣是师孝大尊亲礼严事父旷典肇新鸿仪聿举慈宸上仙经天悼慕迨彼纯山六飞躬赴深知稼穑小人之依大田嵗籍方社时祈一精格帝五气循期沴弭封涤和苕濯枝几务独亲威权由己赏不弃遐刑不阿迩如日之照如风之行端居龙见渊嘿雷声邉尘暂警羽檄孔棘赫然一怒踪潜喙息蠢兹岛毒我东南天戈一指莫我敢当泮水陈俘我亭虚堠鱼服櫜弓虎皮卷胄台阶以正皇路以平上恬下熙时靡有争凡此神功越此圣徳荡荡巍巍濯濯赫赫万世承流首正仰则穹壤悠悠视此贞石

　　御定渊鉴函卷四十三
<子部,类书类,御定渊鉴类函>
　　钦定四库全书
　　御定渊鉴函卷四十四
　　帝王部五【帝王总载】
　　帝王总载八【论　文】
　　论原魏王粲难钟荀太平论曰圣莫盛于尧而洪水方割丹朱滛虐四族凶佞矣帝舜因之而三苖叛戾矣禹又因而防风为戮矣此三圣古所称大圣也继踵相承且二百年而刑罚未尝一世而乏也然则此三圣尚有所不能平则何世能致之乎孔子称曰唯上智与下愚不移不移者丹朱四防三苖之谓也当纣之世殷罔不小大好草窃奸宄周公迁殷顽民于洛邑其下愚之人必有之矣周公之于三圣不能逾也三圣有所不化矣有所不移矣周公之不能化殷之顽民所可知也苟不可移必或犯罪罪而弗刑是失所也犯而刑之刑不可错矣孟轲有言尽信书不如无书有大而言之者刑错之属也岂亿兆之民歴数十年而无一人犯罪一物失
　　所哉谓之无者尽信书之谓也　曹冏六代论曰昔者夏殷周歴世数十而秦二世而亡何则三代之君与天下共其民故天下同其忧秦王独制其民故倾危而莫救先王知独治之不能久也故与人共治之知独守之不能固也故与人共守之兼亲踈而两用参同异而并进是以轻重足以相镇亲疎足以相卫兼并路塞逆节不生及其衰也桓文率礼包茅不贡齐师伐楚宋不城周晋戮其宰王纲弛而复张诸侯傲而复肃二霸之后浸以陵迟吴楚慿江负固方城虽心希九鼎而畏廹宗姬奸情散于胸懐逆谋消于唇吻斯岂非信重亲戚任用贤能枝叶硕茂本根頼之至于王赧降为庶人犹枝干相持得居虚位海内无主四十余年秦据势胜之地骋谲诈之术征伐闗东蚕食九国至于始皇乃定天位旷日若彼用力若此非深根固蔕不拔之道乎汉祖奋三尺之剑骋乌合之众五年之中而成帝业自开辟已来其兴功立勲未有若汉之易者也夫伐深根者难为功摧枯朽者易为力理势然也汉鉴秦之失封植子弟及诸吕擅权图危刘氏而天下所以不倾动百姓所以不易心者徒以东牟朱虚受命于内齐代吴楚作卫于外向使髙祖踵亡秦之法忽先王之制则天下再非刘氏有也大魏之兴观五代之存亡而不用其长策覩前车之倾覆而不改其辙迹子弟王空虚之地君亡使民之失宗室窜于闾阎不闻国之政权均匹夫势齐凡庶内无深根不拔之固外无磐石宗盟之助非所以安社稷为万世之业也　增宋苏辙夏论曰圣人之道苟可安天下不求为异也尧舜之贤而禹传之子后世以为禹无圣人而之而后授之其子孙此以好异期圣人也夫圣人之于天下不从其所安而为之而求异夫天下之人何其用心之浅耶昔者汤有伊尹武王有周公而周公又武王之弟也汤之太甲武之成王皆可以为天下而汤不以予其臣武王不以予其弟诚以为子之才不至于乱天下者则无事乎授之他人而以为异也而天下之人何独疑夫禹哉天下之人不能皆贤而有异人焉为异而震之则天下皆将喜其名而失其真故夫尧舜之贤者是不得已而然也使尧之丹朱舜之商均仅可以守天下而尧肯之舜舜肯之禹以为异而疑天下哉然则禹之不以天下授益非以益为不足受也使天下复有禹予知禹之不以天下授之矣何者啓足以为天下故也启为天下而益为之佐是益不失为伊尹周公其功犹可以及天下也圣人之不喜异也如此　苏辙商论曰商之有天下者三十世而周之世三十有七商之既衰而复兴者五王而周之既衰而复兴者宣王一人而已夫商之多贤君宜若其世之过于周周之贤君不如商之多而其久于商者乃数百嵗其故何也葢周公之治天下务以文章繁缛之礼和柔驯扰刚强之民故其道本于尊尊而亲亲贵老而慈防使民之父子相爱兄弟相悦以无犯上难制之气行其至柔之道以揉天下之戾心而去其刚毅果敢之志故其享天下至久而诸侯内侵京师不振卒于废为至弱之国何者优柔和易可以为久而不可以为彊也若夫商人之所以为天下者不可复见矣尝试求之诗书诗之寛缓而和柔书之委曲而繁重者举皆周也而商人之诗骏发而严厉其书简洁而明肃以为商人之风俗葢在乎此矣夫惟天下有刚强不屈之俗也故其后世有以自振于衰微然至其败也一散而不可复止葢物之彊者易以折而柔忍者可以久存柔者可以久存而常困于不胜强者易以折而其末也乃不可以有所立此商之所以不长而周之所以不振也　原魏髙贵乡公少康汉髙祖论曰上问荀顗等曰有夏既衰后相殄灭少康辑夏众复禹之绩髙祖抜起垄畆芟夷秦项考其功徳谁宜为先顗等曰造之与因难易不同少康功徳虽羙犹为中兴与汉世祖同流可也至如髙祖臣等以为优上曰少康生于灭亡之后降为诸侯之能布其徳而兆有其谋卒灭过戈复禹之绩祀夏配天不失旧物非至徳仁岂济斯勲汉祖因土崩之势一时之权为人子则数危其亲为人君则但除苛禁为人父则不能卫子身殁之后社稷几倾若与少康易地而处或未能复大禹之绩也推此言之宜髙夏康而下汉祖也　后汉孔融周武王汉髙祖论曰周武王从后稷以来至其身相承积五十世俱有鱼鸟之瑞至髙祖一身修徳瑞遽有四吕公望形而荐女吕后见云知其处白蛇分神母哭西入闗五星聚又武王伐纣斩而刺之髙祖入秦赦子婴而遣之是寛裕又不如髙祖也　魏文帝周成汉昭论曰或方周成王于汉昭帝佥髙成而下昭余以为周成王体上圣之休气禀贤妣之贻诲周召为保傅吕尚为太师口能言则行人称辞足能履则相者导仪目厌威容之羙耳饱仁义之声所谓沈渍元流而沐浴清风者矣犹有咎悔聆二叔之谤使周公东迁皇天赫怒显明厥咎犹启诸金縢稽诸国史然后乃悟不亮周公之圣徳而信金縢之教言岂不暗哉夫孝昭父非武王母非邑姜养惟葢主相则桀光体不承圣化不胎育保无仁孝之质佐无隆平之治所谓生于深宫之中长于妇人之手然而徳与性成行与体并年在二七早智夙逹发燕书之诈亮霍光之诚岂将有启金縢信国史而后乃悟哉使夫昭成均平而立易世而化贸臣而治换乐而歌则汉不独少周不独多也魏丁仪周成汉昭论曰成王昭帝俱以襁褓之防托
　　于冡宰流言防兴此其艰险相似者也夫以发金縢然后垂泣与计日力便觉诈书明之迟速既有差矣且叔父兄子非相嫌之处异姓君臣非相信之地霍光罹人谤而不出周公赖天变而得入推此数者齐本而论末计重而况轻汉昭之优周成甚明者也成王秀而获实其美在终昭帝苖而未秀其得在始必不得已而论二主余与夫始者　増宋苏洵六国论曰六国破灭非兵不利战不善在赂秦赂秦而力亏破灭之道也秦以攻取之外小则获邑大则得城较秦之所得与战胜而得者其实百倍诸侯之所亡与战败而亡者其实亦百倍则秦之所大欲诸侯所大患固不在战矣思厥先祖父暴霜露斩荆棘以有尺寸之地子孙视之不甚惜举以予人如弃草芥今日割五城明日割十城然后得一夕安寝起视四境而秦兵又至矣古人云以地事秦犹抱薪救火薪不尽火不灭此言得之齐人未尝赂秦终继五国迁灭何哉与嬴而不助五国也五国既防齐不免矣燕赵之君始有逺略能守其土义不赂秦是故燕虽小国而后亡斯用兵之效也至丹以荆卿为计始速祸焉赵尝五战于秦二败而三胜后秦击赵者再李牧连却之洎牧以防诛邯郸为郡惜其用武而不终也且燕赵处秦革灭殆尽之际可谓智力孤危战败而亡诚不得已向使三国各爱其地齐人勿附于秦刺客不行良将犹在则胜负之数存亡之理当与秦相较或未易量呜呼以赂秦之地封天下之谋臣以事秦之心礼天下之奇才并力西向则吾恐秦人食之不得下咽也苏辙六国论曰尝读六国世家窃怪天下之诸侯以五倍之地十倍之众发愤西向以攻山西千里之秦而不免于灭亡常为之深思逺虑以为必有可以自安之计葢未尝不咎其当时之士虑患之踈而见利之浅且不知天下之势也夫秦之所与诸侯争天下者不在齐楚燕赵也而在韩魏之郊诸侯之所与秦争天下者不在齐楚燕赵也而在韩魏之野秦之有韩魏譬如人之有腹心之疾也韩魏塞秦之冲而蔽山东之诸侯故夫天下之所重者莫如韩魏也秦之用兵于燕赵秦之危事也越韩过魏而攻人之国都燕赵拒之于前而韩魏乗之于后此危道也而秦之攻燕赵未尝有韩魏之忧则韩魏之附秦故也夫韩魏诸侯之障而使秦人得出入于其间此岂知天下之势邪委区区之韩魏以当彊虎狼之秦彼安得不折而入于秦哉韩魏折而入于秦然后秦人得通其兵于东诸侯而使天下徧受其祸夫韩魏不能独当秦而天下之诸侯借之以蔽其西故莫如厚韩亲魏以摈秦秦人不敢逾韩魏以窥齐楚燕赵之国而齐楚燕赵之国因得以自完于其间矣以四无事之国佐当寇之韩魏使韩魏无东頋之忧而为天下出身以当秦兵以二国委秦而四国休息于内以阴助其急若此可以应夫无穷彼秦者将何为哉　原汉贾谊过秦论曰秦孝公据崤函之固拥雍州之地君臣固守以窥周室有席卷天下包举宇内囊括四海之意并呑八荒之心当是时也商君佐之内立法度务耕织修守战之具外连衡而鬭诸侯诸侯恐惧防盟而谋弱秦不爱珍器重寳肥饶之地以致天下之士合縦缔交相与为一当此之时齐有孟尝赵有平原楚有春申魏有信陵此四君者皆明智而忠信寛厚而爱人尊贤重士约縦离横兼韩魏燕楚宋卫中山之众尝以什倍之地百万之师叩闗而攻秦秦人开闗延敌九国之师遁逃而不敢进秦无亡矢遗镞之费天下诸侯已困矣及至秦始皇奋六国之余烈振长防而御宇内呑二周而亡诸侯履至尊而制六合执敲朴以鞭笞天下威振四海南取百越之地以为桂林象郡百越之君俛首系颈委命下吏乃使防恬北筑长城而守藩篱却匈奴七百余里胡人不敢南下而牧马士不敢弯弓而报怨然后践华为城因河为池据亿丈之城临不测之谿以为固良将劲弩守要害之处信臣精卒陈利兵而谁何天下已定始皇自以为闗中之固金城千里子孙帝王万世之业也始皇既没余威振于殊俗然而陈渉瓮牖防枢之子甿隶之人而迁徙之徒也材能不及中人率罢散之卒将数百之众转而攻秦山东豪俊蜂起而亡秦族矣而成败异变功业相反试使山东之国与陈渉度长絜大比权量力则不可同年而语矣然秦以区区之地致万乗之权招八州而朝同列百有余年矣然后以六合为家崤函为宫一夫作难而七庙隳身死人手为天下笑者何也仁义不施而攻守之势异也　魏曹植汉二祖优劣论曰客有问余曰夫汉二帝髙祖光武俱为受命拨乱之君此时事之难易论其人之优劣孰者为先余应之曰昔汉之初兴髙祖因暴秦而起遂诛强楚光有天下功齐汤武业流后嗣诚帝王之元勲人君之盛事也然而名不继徳行不纯道身没之后崩亡之际果令凶妇肆酖酷之心嬖妾被人豕之刑亡赵幽囚祸殃骨诸吕専权社稷几移凡此诸事岂非髙祖寡计浅虑以致然彼之雄才大略俶傥之节信当世至豪健壮杰士也又其枭将画臣皆古今之鲜有歴世之希覩彼能任其才而用之听其言而察之故兼天下有帝位流巨勲而遗元功也世祖体干灵之休徳禀贞和之纯精通黄中之妙理韬亚圣之懿才其为徳也聪达而多识仁智而明恕重慎而周宻乐施而爱人值阳九无妄之世遭炎光厄防之运殷尔雷发赫赫神举用武略以攘暴兴义兵以埽残神光前驱威风先逝军未出于南京莽已毙于西都夫其荡涤凶勦除丑若顺迅风而縦烈火晒白日而埽朝云也尔乃庙胜而后动众计定而后行师故攻无不防之垒战无奔北之卒是以羣下欣欣归心圣徳宣仁以和众迈徳以来逺故窦融闻声而影附马援一见而叹息股肱有济济之美元首有穆穆之容敦睦九族有唐虞之称髙尚纯朴有羲皇之素谦虚纳下有吐握之劳留心庶事有日昃之勤乃规迹而造皇极创帝道而立徳基是以计功而业殊比隆则事异旌徳则靡愆言行则无量力则势微论辅则力劣卒能握干图之休徴应五百之显期立不刋之遐迹建不朽之元功金石播其休烈诗书载其勲懿故曰光武其优也　増宋曾肇汉文帝论曰予尝谓治天下本于躬化而观汉文帝躬行节俭以徳化民宜其有以振起衰俗而贾谊以谓残贼公行莫之禁止其説以背本趋末者为天下大残淫侈之俗为天下之大贼则当时风俗可谓敝矣岂所谓躬化者果无益于治哉葢文帝虽有仁心仁闻而不修先王之政故也先王有不忍人之心则有不忍人之政而其政必本于理财理财之法其定民之大方有四而任民之职有九士农工商以辨其名九谷草木山泽鸟兽材贿丝枲聚敛转移以辨其职又为之屋粟里布夫家之征以待其不勤是故天下无迁徙之业无游惰之民其于生财可谓众矣至于爱养万物必以其道故罻罗网罟斧斤弓矢皆以时入而覆巢麛卵杀胎伐夭皆为之禁取之又有其时也于是制礼以节其用天子都千里之畿诸侯各専百里之国卿士大夫至于庶人莫不有由而视其位之贵贱称其入之厚薄而为之法制度数以待其冠婚宾客死防祭祀之用者隆杀多寡各适其宜为上者谨名分以示天下而人人安于力分之内无觊觎于其外是以淫僻放侈之心不生而贫富均一海内充实无不足之患然后示之以廉耻兴之以徳义故民从之也轻方此之时游惰者无所容而虽有僣侈之心亦安所施于外哉敎化之所以行残贼之所以熄葢出于是也自秦灭先王之籍而汉因之务为一切之制由天子至于庶人无复有度量分畍之限而人人去本趋末争于僣侈髙祖尝禁贾人不得曵丝乗车其令卒于不行至文帝之时商贾富厚力过吏埶而末技游食害农者蕃庶人墙屋饰文绣仆妾之衣皆宗庙之奉天子之服则其俗之不善可知矣而文帝不知修先王之政以救其敝方其开籍田以劝耕者衣弋绨而斥文绣以示敦朴为天下先其意美矣然法度之具不行而欲以区区之一身率四海之众岂非难哉孟子曰徒善不足以为政非虚言也虽然以彼之徳成之以先王之政则庶几三代之贤主哉唐王勃三国论曰汉自顺桓之间国统屡絶奸回窃位阉宦满朝士之蹈忠义履氷霜者居显列则防犯忤之诛伏闾巷则婴党锢之戮当是时也天下之君子埽地将尽虽九伊周十稷契不能振已絶之纲举土崩之势明矣向令何进纳公业之言而不追董卓防汜弃文和之防而不报王允则东京焚如之祸闗右乱麻之尸何由而兴哉至使乗舆防尘于河上天子露宿于曹阳葢由何公之不明贾诩之言过也于是刘岱乔张超孔伷之徒举义兵而天下响应英雄骋其骁悍运其谋能海内嚣然于兹大乱矣袁本初据四州之地南向争衡刘景升拥十万之师坐观成败区区公路欲居列郡之尊琐琐伯珪谓保易京之业瓉旣窘毙术亦忧终谭尚离心琮琦失守其故何哉有大贤而不能用覩长防而不能施便谓力济九区智周万物天下可指麾而定宇宙可大呼而致也呜呼悲夫余观三国之君咸能推诚乐士忍垢藏疾从善如不及闻谏如转规其割裂山河鼎足而王宜哉孙仲谋承父兄之余事委瑜肃之良图泣周泰之痍请吕防之命用能南开交趾驱五岭之卒东界海隅兼百越之众地方五千里带甲数十万若令登不早卒休以永年神器不移于暴酷则彭蠡衡阳未可图也以先主之寛仁得众张飞闗羽万人之敌诸葛孔明管乐之俦左提右挈以取天下庶几有济矣然而防师失律败不旋踵奔波谦瓉之间羁旅袁曹之手岂拙于用武将遇非常敌乎然偹数困败而意不折终能大启西土者其惟雅量最优乎武侯既殁刘禅举而弃之乃知徳之不修栈道灵闗不足恃也魏武用兵髣髴孙吴临敌制竒鲜有防败振威烈而清中夏挟天子以令诸侯信超然之雄杰矣而于刻失于猜诈孔融荀彧终罹其灾孝先季珪卒不能免愚知操之不能懐柔巴蜀砥定东南必然之理也文帝富于春秋光膺禅譲临朝恭俭博览坟籍文质彬彬庶几君子者矣不能恢崇万代之业利建七百之基骨肉齐于匹夫衡枢委乎他姓逺求珠翠废礼谅闇之中近抱辛毗取笑妇人之口明帝嗣位继以奢淫征夫困于兵革人力殚于台榭髙贵乡公明决有余而深沉不足其雄才大略经纬逺图求之数君并无取焉山阳公之坟土未干陈留王之宾馆已启天之报施何其速哉　朱敬则魏武帝论曰皇汉失图网漏防慝贼臣承间摇荡宸居于是九州幅裂四海横流释位勤王天下云集曹公明鋭权略神变不穷兵折而意不衰在危而听不惑临事决机举无遗悔近古以来未之有也虽复名微众寡地小力穷官渡受围濮阳战屈然天下精明之士拓落之材趋若百川之宗巨海游尘之集髙微故有荀彧郭嘉邢颙程昱贾诩朱云等或敛风长感或一见尽愫然后览英雄之心骋熊罴之勇挟天子以崇大顺扶防主而显至公旌贲忠良芟夷叛逆神道辅徳百姓与能武功赫然霸业成矣救即可仁则未知荀文若首预经纶提挈草昧清神昭乎物表妙识出乎机先造我魏繄其是頼一言不合五毒将施无词寄文空器见志可不剧哉加以孔文举与道翺翔尽忠汉室崔季珪天骨髙爽志在扶倾岂大盗之所安也呜呼欲盗之子见锦而不见人弭谤之君尤人而不尤已岂知羣鸥不下众雀遥惊者乎昔武周之泽及昆虫不能感食薇之士汉髙之功济草木未能屈歌芝之贤犹且遂其孤贞容其怨讟况功未半古徳异乐推遭神器之流离问寳鼎之轻重欲使庶人不议宁可得乎杨徳祖才虽清秀志非逺图托事行诛死非其罪司马懿雄才大度勇而有谋审其狼頋知而不剪故知忌小怨而忘逺图料目前而忽身后岂所谓旁求哲人俾辅后嗣者哉或问曰天厌汉徳海内分崩三雄鼎立俱受眷命乃至控御豪杰削平区宇英图逺算何者为先君子曰孙仲谋借父兄之资江海之固未敢争盟上国竞鹿中原自守末余何足言也蜀先主抱英济之器无角逐之材逺窜荆蛮畏曹公神武奄有庸蜀乗刘璋之政衰国小人夷风頽俗陋山川险涩异崤函之奥区江汉通流殊河洛之朝市岂得抗衡中夏齐足当途乎且夫度徳而处量力而行刘偹岂薄先王之旧居轻齐鲁之故俗若泰伯之适吴越孔子之入九夷哉葢不得已也是知才雄者地广国大者兵强地既由才才寕可易也　宋苏轼魏武帝论曰魏武长于料事而不长于料人是故有所重发而防其功有所轻为而至于败刘偹有葢世之才而无应卒之机方其新破刘璋蜀人未附一日而四五惊斩之不能禁释此时不取而其后遂至于不敢加兵者终其身孙权勇而有谋此不可以声势恐喝取也魏武不用中原之长而与之争于舟楫之间一日一夜行三百里以争利犯此二败以攻孙权是以防师于赤壁以成吴之强且夫刘偹可以急取而不可以缓图方其危疑之间卷甲而趋之虽兵法之所忌可以得志孙权者可以计取而不可以势破也而欲以荆州新附之卒乗胜而取之彼非不知其难特欲侥幸于权之不敢抗也此用之于新造之蜀乃可以逞故夫魏武重发于刘偹而防其功轻为于孙权而至于败此不亦长于料事而不长于料人之过欤原晋陆机辨亡论曰昔汉氏失御奸臣窃命祸基京
　　畿毒徧宇内皇纲弛紊王室遂卑于是羣雄蜂骇义兵四合吴武烈皇帝慷慨下国电发荆南权略纷纭忠勇伯世威棱则夷羿震荡兵交则丑虏授馘遂埽清宗祊蒸禋皇祖于时云兴之将带州飚起之师跨邑虽兵以义合同盟戮力然皆包藏祸心阻兵怙乱或师无谋律防威稔寇忠规武节未有如此其著者也武烈既没长沙桓王逸才命世弱冠秀发招揽遗老与之述业神兵东驱奋寡犯众攻无坚城之将战无交锋之虏诛叛柔服而江外厎定饬法修师则威徳翕赫将北伐诸华诛鉏干纪旋皇舆于夷庚反帝座乎紫闼挟天子以令诸侯清天歩而归旧物戎车既次羣凶侧目大业未就中世而殒用集我大皇帝以奇踪袭于逸轨睿心因乎令图从政咨于故寔播宪稽乎遗风而加之以笃固申之以节俭畴咨俊茂好谋善防束帛旅于丘园旌命交乎涂巷故豪彦寻声而响臻志士希光而景骛异人辐辏猛士如林谋无遗谞举无失防故遂割据山川跨制荆吴而与天下争衡矣故魏人请好汉氏乞盟遂跻天号鼎峙而立于是讲八代之礼搜三皇之乐告上帝拱揖羣后虎臣毅卒循江而守长棘劲铩望飚而奋庶尹尽规于上四民展业于下化协殊裔风衍遐圻乃俾一介行人抚廵外域巨象逸骏扰于外闲明珠玮寳耀于内府珍瑰重迹而至竒玩应响而赴輶轩骋于南荒冲輣息于朔野齐民免干戈之患戎马无晨服之虞而帝业固矣爰及末叶羣公既防然后黔首有瓦觧之志皇家有土崩之衅厯命应化而徴王师蹑运而发卒散于陈民奔于邑城池无藩篱之固山川无沟阜之势军未浃辰而社稷夷矣虽忠臣发愤烈士死节将奚救哉夫曹刘之将非一世所选向时之师无曩日之众战守之道抑有前符险阻之利俄然未改而成败贸理古今诡趣何哉彼此之化殊授任之才异也　又辨亡论下曰昔三方之士魏人据中夏汉氏有岷益吴制荆而掩交广曹氏虽功济诸华虐亦深矣其民怨矣刘公因险饬智功力薄矣其俗陋矣夫吴桓王基之以武太祖成之以徳聪明睿达懿度深逺矣其求贤如弗及恤民如稚子接士尽盛徳之容亲仁罄丹府之爱防吕防于戎行擢潘濬于系虏推诚信士不恤人之我欺量能授器不患权之我逼地方几万里带甲将百万其野沃其民练其器利其财丰东负沧海西阻险塞长江制其区宇峻山带其封域国家之利未有巨于兹者矣借使中才守之以道善人御之有术敦率遗典勤民谨政循定防守常险则可以长世永年未有危亡之患易曰汤武革命顺乎天太曰乱不极则治不形言帝王之因天时也古人有言曰天时不如地利易曰王侯设险以守其国言为国之恃险也又曰地利不如人和在徳不在险言守险之由人也吴之兴也参而有焉孙卿所谓合其参者也及其亡也恃险而已又孙卿所谓舍其参者也夫四川之崩非无众也大江之南非乏俊也山川之险易守也劲利之器易用也先政之防易循也功不兴而祸遘何哉所以用之者失也故先王逹经国之长规审存亡之至数谦已以安百姓敦恵以致人和寛冲以夸俊乂之谋慈和以结士民之爱是以其安也则黎元与之同庆及其危也则兆庶与之共患安与众同庆则其危不可得也危与下共患则其难不足恤也夫然故能保其社稷而固其土宇麦秀无悲殷之思黍离无愍周之感矣　干寳晋纪总论曰史臣曰昔髙祖宣皇帝以雄才硕量应运而仕值魏太祖创基之初筹画军国嘉谋屡中遂服舆轸驱驰三世性深隩有如城府而能寛绰以容纳行任数以御物而知人善采拔故贤愚咸懐小大毕力尔乃取邓艾于农隙引周泰于行役委以文武各善其事故能西擒孟达东举公孙渊内夷曹爽外袭王陵神略独断征伐四克维御羣后大权在已屡拒诸葛亮节制之兵而东支吴人辅车之势军旅屡动邉鄙无亏于是百姓与能大象始搆矣世宗承基太祖继业元丰乱内钦诞寇外潜谋虽宻而在机必兆淮浦再扰而许洛不震咸黜异图用光前烈然后推毂钟邓长驱庸蜀三闗电埽刘禅入臣天符人事于是信矣始当非常之礼终受偹物之锡名器崇于周公权制严于伊尹至于世祖遂享皇极正位居体重言慎法仁以厚下俭足以用和而不弛寛而能断故民咏惟新四海悦劝矣聿修祖宗之志思辑战国之苦腹心不同公卿异议而独纳羊祜之防至于咸寜之末遂排羣议而仗王杜之决泛舟三峡介马桂阳役不二时江湖来同掩唐虞之旧域班正朔于八荒太康之中天下书同文车同轨牛马被野余粮栖畆行旅草舍外闾不闭虽太平未洽亦百代一时矣二十余年而河洛为墟戎羯擅制二帝失尊山陵无所何哉树立失权托付非才四维不张而苟且之政多也夫天下者大器也器大者不可以小道治势重者不可以争竞扰古先哲王知其然也是以扞其大患而不有其功御其大灾而不尸其利是以感而应之悦而归之如晨风之鬰北林鱼龙之趋渊泽也然后设礼文以理之断刑罚以威之故众悦其教而安其俗君子勤礼小人尽力防耻笃于家闾邪僻销于胸懐又况可奋臂大呼聚之以干纪作乱之事乎加之朝寡醇徳之士乡乏不二之老风俗淫僻趣向失所学者以庄老为宗而黜六经谈者以虚薄为辨而贱名检当官者以望空为髙而笑勤恪刘颂屡言治道傅咸每纠邪正皆谓之俗吏若夫文王日昃不暇食仲山甫夙夜匪懈者葢共嗤黜以为灰尘而相诟病矣由是毁誉乱于善恶之实情慝奔于货欲之涂者为人择官官者为身择利其妇女庄栉织絍皆取成于婢仆未尝知女功丝枲之业中馈酒食之事也故皆不耻滛佚之过不拘妒忌之恶有杀戮妾媵有黩乱上下父兄不之罪天下莫之非又况责之闻四教于古修贞顺于今以辅佐君子者哉礼法刑政于此大坏如室之斯构而去其凿契如水斯积而决其隄防如火斯畜而离其薪燎也国之将亡本必先颠其此之谓乎　増唐太宗晋书宣帝论曰夫天下之大黎元为本国之贵元首为先治乱无常兴亡有运是故五帝之上居万乗以为忧三王以来处其忧而为乐竞智力争名利大小相吞强弱相袭逮乎魏室三方鼎峙干戈不息氛雾交飞宣皇以天挺之姿应期佐命文以纉治武以陵威用人如在已求贤若不及情深阻而莫测性寛绰而能容和光同尘与时舒卷戢鳞潜翼思属风云饰忠于已诈之心延安于将危之命观其雄畧内断英猷外决殄公孙于百日灭孟达于盈旬自以兵动若神谋无再计矣既而拥众西举与诸葛相持抑其甲兵本无鬭志遗以巾帼方发愤心杖节当门雄图顿屈请战千里诈欲示威且秦蜀之人勇懦非敌夷险之路劳逸不同以此争功其利可见而反闭军固垒莫敢争锋生怯寔而未前死疑虚而犹遁良将之道失在斯乎文帝之世辅翼权重许昌同萧何之委崇华甚霍光之寄当谓竭诚尽节伊傅可齐及明帝将终栋梁是属受遗二主佐命三朝既承忍死之托曽无殉主之报天子在外内起甲兵陵土未干遽相诛戮贞臣之体宁若此乎夫经讨之防岂东智而西愚辅佐之心何前忠而后乱故晋明掩面耻欺伪以成功石勒肆言笑奸回以定业古人有云积善三年知之者少为恶一日闻于天下可不谓然乎虽隠过于当年终见嗤于后世亦犹窃钟掩耳以众人为不闻鋭意盗金以市中为莫覩故知顺理而举易为力背时而动难为功况以未成之晋基逼有余之魏祚虽复道格区宇徳被苍生而天未啓时寳位犹阻非可以知竞不可以力争虽则庆流后昆而身终于北靣矣　原晋干寳晋武革命论曰史臣曰帝王之兴必俟天命茍有代谢非人事也文质异时兴建不同故古之有天下者柏皇栗陆以前为而不有应而不求执大象也鸿荒世及以一民也尧舜内禅体文徳也汉魏外禅顺大名也汤武革命应天人也髙光争伐定功业也各因其运而得天下随时之义大矣哉古者敬其事则命以始今帝王受命而用其终岂人事乎其天意乎　唐太宗晋武帝论曰武皇承基诞膺天命握图御防敷化道是以佚道代劳以治易乱絶缣纶之贡去雕琢之饰制奢俗以变俭约止浇风而反淳朴雅好直言留心采擢刘毅裴楷以质直而见容嵇绍许奇虽仇讐而不弃仁以御物寛而得众宏略大度有帝王之量焉于时民和俗静家给民足聿修武用思啓封疆决神算于深衷断雄图于异表马隆西伐王濬南征师不延时獯虏削迹兵无血刃越为墟通近代之不通服前王之不服祯祥显应风敎肃清天地之功成矣霸王之业大矣虽登封之礼譲而不为骄泰之心因斯以起见土地之广谓万叶而无虞视天下之安谓千年而永治不知处广以思狭则广可长存居治而忘危则治无常治加之建立非所委寄失才志欲就于升平行先迎于祸乱是犹将适越者指沙汉而遵途欲登山者渉舟航而覔路所趣逾逺所向转难南北倍殊髙下相反求其至也不亦难乎况以新集易动之基而无久安难防之虑故贾充凶竖懐奸志而拥权杨骏豺狼包祸心以専辅遂至宫车晚出谅闇未周藩翰变亲以成疎连兵竟灭其本栋梁廻忠而起伪拥众各举其威曾未数年纲纪大乱以至海内板荡宗庙播迁帝道王猷反居文身之俗神州赤县翻成被发之乡弃所大以资人掩其小而自托为天下笑其故何哉良由失慎于前所以贻患于后且知子者贤父知臣者明君子不肖则家亡臣不忠则国乱乱国不可以安也亡家不可以全也是以君子防其始圣人闲其端而世祖惑荀勗之奸谋迷王浑之伪防心屡移于众口事不定于已图元海当除而不除卒令扰乱区夏恵帝可废而不废终使倾覆洪基夫全一人者徳之轻拯天下者功之重弃一子者忍之小安社稷者孝之大况乎资二世而成业延三孽以防之所谓取轻徳而舍重功畏小忍而忘大孝圣贤之道岂若斯乎虽则善始于初而鲜令终于末所以殷勤史防不能无慷慨焉　増唐朱敬则宋武帝论曰葢圣人不能为时亦不能失时歴观帝王之作未有不因人坠涂炭而得志或天下嗷嗷新主之资也是知秦有阎赵之隙汉罹莽卓之灾晋由曹氏之専宋实桓之簒始得奋其智力救此倒悬陈浞羿之辜问滔天之罪况刘裕天锡神勇雄略命世雷动四方风发竹里龙虎歩独决神长劔一呼义声四合摧虐楚已成之业复遗晋久絶之基祀夏配天不失旧物虽古人用兵不足加也至乃网罗俊异待物知人动必应时役无再举西尽庸蜀北划大河自汉末三分东晋拓境未能至也　卢思道北齐兴亡论曰或问主人曰往者魏人失御六合云扰河朔闗右剪为二国永熙西遁天平北廵两朝先主分陜而霸龙战虎争多歴嵗祀既而水运值竭天禄永终齐室比迹于唐虞周人踵武于汉魏齐有五帝周易四王并才逾二纪相继而灭若其元首膺期股肱命世立极补天之业铭常勒鼎之功至于暴君南面孽臣作辅民怨神怒国殄祀絶易世之由虽传之耆旧载于史防通人雅防其详可得闻乎主人应之曰吾少仕齐朝晚归周室近世治乱粤可略陈在魏正光牝鸡司旦尔朱荣乗衅内奰滔天冺夏余烬防扈延祸王城海内生民若崩厥角齐髙祖天縦英明之略神挺雄武之才龙摅豹变投袂而起四明昆弟大防韩陵蚩尤风雨之兵若新都犀象之陈彼曲我直天实賛之日未移晷大纤丑族然后防立宗枝入纂皇统羣后成务天下晏如但芒刺成灾震逼为梗迁鼎旧邺国命惟新朝章国宪灿然毕举渭南失律似乌林之防师洛北先鸣同官渡之凯入虽天命有归而尽于北面方之魏武具体而微文防嗣业始逾弱冠瓌杰之气足称负荷宾礼时秀驱驾羣雄内外肃清朝无粃政侯景背恩弃义狼頋汝颖萧衍失信幸灾蚁聚彭汴于是谋臣运防猛士摧锋涡阳之役凶渠匹马南逝寒山之战吴卒只轮不反王思政入据长安淹歴嵗时神旗蹔临如风埽箨三秦掠敌闭闗自守五湖之长革音请命魏孝静以天厯有在鼎祚将遗大礼偹物率由旧典允恭克譲推而弗居祸生非虑首窃发尔其夷凶剪暴刚断英峙天崩地坼堂构阙如嗣子防冲未堪多难文宣虽云外弟少乏令名人望所归便见推奉于时政有彛伦朝多俊乂爪牙皆韩白之伍心腹尽良平之俦外静方隅内康庶绩主之不才四海弗之觉也洎乎受终文祖燎天改物兵强地广国富刑清发号施令必师古始信赏必罚有如四时年谷屡登灾害不作敌人迹郊境无虞天保受命迄于五祀黄初泰始不能逺尚爰及中年诞縦昏徳赖有尚书令农杨遵彦魏太傅津之子也含章秀出希世伟人风鉴俊朗体局贞固学无不纵才靡不通裴乐谢其清言应刘媿其藻丽每乗舆四廵恒守京邑凡有善政皆遵彦之为朝野贵贱至于今称之储君继体才歴数旬近习预权小人并进杨公虑有危机引身移疾防主若防股肱固相敦勉干明之始难起戚藩变成倐忽殒于殿省诗云人之云亡国殄悴君子是以知齐祚之不昌也孝昭地乃宻亲位居元辅有姬公之戚无复子之心亦由主弱时艰虑深家国当阳正位事出权道兼以天保之后惩其淫縦不迩声色不事晏游孝于太后笃于昆季慎惜名器爱养黎元后庭嫔嫱皆是藩邸之旧数不盈十竟无私宠特觧吏事尤好礼容但政尚苛碎暗于听受降年不永朞嵗而崩武成母弟之亲入主宗祏而少禀凶徳不孝不仁龙攅在殡泪不承脸有和士开者爰自黄门渐至端右尽景娱侍略不休停恩宠势望熏灼朝野甲第当衢侔拟公室富商大贾朝夕盈门筐篚苞苴烟聚波属河清之末长彗为灾太史奏言须有禳救武成便自称太上传位后主胡长粲以从舅之亲冯子琮以姨夫之戚俱受寄托并当枢要或性识庸近或意懐险薄皆不学无术智能浅短及天统末年武成即世和士开一相处内自拟伊周赵郡王叡明徳茂亲聪爽俊悟藩王之内时望隆重以士开凶丑宜加屏黜入践青蒲谠言规谏而少主聪察不成昭母后才明异于马邓遂使宻戚贤王绞缢以戮虽遐迩胥怨愚智同愤而依托城社末如之何司徒琅琊王俨年甫十四兼领宪司愤其所为切齿忿咤执送南防异其身首京师市里儛蹈成羣梁董之庆不足斯比自兹已后政道弥昏髙阿那以牧圉之勤重其佞媚韩长鸾以韝绁之能悦其趋走陆子骆提婆者出于皁本是鞾工愚暗庸短仅辩菽麦与韩髙之徒共持国柄穷极富贵转日回天其反道违常速亡趋灭事非一绪不可胜陈周武大捷平阳乗虚徐入将有降心士无鬭志前世耿贾之雄俛睂顿颡先朝虎之鋭屏气重足举晋阳如拾芥攻邺宫犹振槁万里百城交臂屈膝南极江淮北尽砂塞西界函谷东至沧溟府帑粟帛之饶兵革士民之众齐之所畜尽为周有不亦哀哉　朱敬则北齐髙祖论曰昔张譲段珪浊乱天下汉召董卓将显其诛竟有小平之奔曹氏因之乃创霸业郑俨徐纥防辱皇猷魏尔朱荣欲洗濯宫掖遂至河隂之祸齐人借此用承明命故曰乱者理之源机者命之兆不可失也神武崖岸髙竦器宇深沉望之俨然风尘自逺听之愈厉雷霆或闻因天下之心覧英雄之议以普泰元年六月建旗于信都以讨尔朱兆为名当时赵魏之豪尽其死力葢代之杰共其奔走然后数乱常之罪显安忍之辜发义帝之防三军缟素承防汜之逼万里同心莫不精勇感神人雄略出天地檄词未草声已振于贼庭王诛欲加命乃悬于鬼録既而龙骧虎歩髙下在心开幕府以临外藩分腹心而统京邑虽生我者父母立我者髙王既懐震逼之威易为芒刺之説周郑交恶衍殖构气赵鞅畏防遂起晋阳之甲襄王失据乃有居汜之悲虽表数相仍公怒未怠紫宸不可久旷丹穴难以更熏遂应飞来之謡乃议迁都之便闗西河北剪为寇讐天平永熙便成敌国于是疆场大骇钲鼓相闻邙山之师杖马捶而自免砂苑之役跨驼以遁归胜负相参波澜不定丰功厚利各有可观者焉若乃推诚与人懐旧不舍择子如之虱看尉景之肱喻髙昂于肝胆委侯景于半体此明达也牵马麦田不饮社酒此严断也放李穆之归使其富贵感虎兕之对以劝事君此宏量也故能废立虽多不失臣节兵锋屡折人望攸存即与夫嬖贾充忌荀彧不同时也　卢思道后周论曰周太祖防而机警智数过人属魏多故召募闗陇值二将相屠三军未一见推为主遂握兵符俄而魏武西廵奉迎车驾扶天子以防诸侯万世一时也抚养荒余鸠聚兵甲同心之旅不满万人齐神武以大兵数十万将清灞浐雷动云移萃于渭曲太祖以数千卒振旅而还遂基王业窦泰以劲兵深入一战防元髙敖曹以鋭气先登临陈授首兵革嵗动败鲜胜多髙氏虽怙其众力莫敢先至及萧氏亡邉服震扰荆郢内附庸蜀来王器械完整货财充实带甲百万骁将如林晏驾之辰国与齐人相埒矣　朱敬则梁武帝论曰梁髙祖聪明文思寛厚通博生而神异动多竒怪此天表也永元之初羣贤受命竭懐辅正尽力康衢细隙未开纤尘不动而雄图英算孤识独见审长河之将决知昆山之必焚理欲先天未遑后举呌啸龙虎合集风云驰两函以取荆州连五营以震都邑长流逺迈独决方寸霜风飞埽云雨霑沐白旄一麾顽童授首乃吊寃魂而谢牛酒昭筐篚而轼善人师不疲劳人无怨讟讴歌是逼狱讼攸归代徳立成眷命斯在然躬览载籍偹睹兴亡留心求瘼励精纳善虽化未大道时亦小康也若寻其徳音讨其风俗尚根浅易拔源涸难流祸乱相仍葢其宜矣昔魏太祖兵锋无敌神机独行百姓与能天下慕徳犹且翼戴弱主尊奨汉室防及宋髙剪平伪孽安复王家义声薄天髙诚动日然更悬兵四岳决胜五湖北静燕尘西清秦雾宏勲不譲盛徳见推偹物满庭犹非所望故晋帝今日之所事本所甘心义士犹或非之通人尚为薄徳况梁取天下又甚于斯南康主盟实称齐帝奉之以成大顺承之而动义兵国歩既宁家怨又雪君称主祭臣复何猜寻其锡文考其谦让事同对面理非饰词宁知悠悠江山相去千里矫情伪迹顿至于斯欲令节义行于比屋其可得乎夫君人者日月齐其明隂阳资其信江海同其量天地偕其容未有饰智惊愚衒材惑众每事皆欲先人所唱复须称賛浮华道长轻薄路开以天谴为嘉祥用妖怪为休祉聚敛俱极赏罚无章有识为之寒心羣寮曾不先觉利器不藏奸夫得志然侯景之兵我人也仗我器也岂异术哉由上之失敎也帝子王孙跨州连郡未有晋郑齐心牟虚合契五侯九伯列海分山罕闻申包胥之顿哭秦庭茅夷鸿之币谒吴国户口徒众不覩死战之人宠遇虽多宁有报恩之士长洲杜若一旦凋零稽山竹箭忽然摧折可不慎欤或问曰梁王不以黄屋为尊紫宸为贵离欲絶爱遣色归空有汤武之忧劳若尧舜之臞腊享国五十若登春防忽为羇旅叛臣鸣吠逋丑长防指阙强弩临城兵折意穷忿毒而没善不可恃岐路何归君子曰武帝暮年荒诞实甚殚守县之力不充自縦之资尽丁口之租才足缁衣之费昔夏桀以九州之富秦皇以六合之尊造琼室而天下土崩作阿房而寰中瓦觧况地比一郡国乃三分外有征戍之勤内有雕靡之弊加以金利寳柱烂漫云霞至于银榜朱帘的歴星月神怒人怨祸积患生何足疑也　梁何元之梁典论曰歴究前书详观往行昭晰千载氛氲万古考其寛猛知布政之善恶验其黜陟识其主之是非以曩求今工拙可见齐季昏虐政由羣小朝宰被无辜之诛藩戚惧淫刑之害髙祖痛兄弟之戮因天下之心举荆雍之师兴汤武之伐指挥则智勇风从号令则遐迩响应取鄢郢若拉枯定金陵如沃雪黄钺既斩白旗乃悬师不疲劳民无怨讟乐推斯在代徳是膺逆取顺治享年四纪万几事广六职务殷负扆君临勤于听览兢兢罔倦干干不已加以艺业之美莫以比伦洞晓儒元该罗内外举洙泗之余敎针其膏肓采周孔之遗文正其鱼鲁于是开广庠序敦劝后生执经者连袂负笈者排肩济济多士于斯为盛至若御民之术未为得也夫根深者叶茂源逺者流长是以择沃壌以置王畿国都圜于六乡封城号于千里其外则布之以五等列之以万国分疆画野立树党闾境陇以懐其仁桑梓以安其俗诸侯守境土以事于上天子执赏罚以临于下有功则褒无道则废二伯弼于内朝九牧佐于外政间之以贤戚参之以懿亲仁义于区中被礼乐于遐表忠信之礼达谦让之风行然后龙游于池沼鸾凤栖于苑囿及其末世虽主昏于上民乱于下犹晋郑有依桓文是相絶而更续颠而必扶数百年外方至于灭周道既没斯风渐防洎于后代其弊尤甚罔恤民之不存而忧士之不禄莅民之长守次更为前人未安后人便及迎新送故疲于道途髙祖博覧今古偹观兴亡犹复蹑其遗风袭其弊法浇薄逾甚淆紊日滋梁氏之有国少汉之一郡大半之人并为部曲不耕而食不蚕而衣或事王侯或依将帅缚无罪逼廹善人加以朝务内丛官方外旷有其位而无其职非其事而侵其官四海至殷机事辐辏人君虽敏有所不周人君虽明有所不照岂可専于亲览忘彼责成就此而言大失有二习守胶之弊弃更张之善屈子投江宁伦其痛贾生恸哭岂逾斯悲自晋室东徙权寓江濵桓伐燕秦而不振刘克函洛而还亡至于宋齐疆场侵蹙髙祖蹑斯頽运有志呑并斯实王者之宏材有国之通准然六纳魏主一入洛阳竟无所成得不补失民既劳止汔可小康昔勾践之欲灭吴前为其政兵强国富然后用之一举而虏夫差再举而霸中国髙祖进不择退不教民虽慕古人安能有济孙子曰善战者前胜而后求战善胜者前战而后求胜明者出师必前料敌岂可暗兹人事幸彼天时哉且国有累卵之忧俗有土崩之势开幸人之志兆乱臣之心遂使侯景被吾甲而尅王城驱我人而围天阙势如破竹易若转圜万里靡沸四方瓦觧事非一夕其所由来渐矣世祖聪明特达才艺兼美诗笔之丽罕与为匹伎能之事无所不该极星象之功穷蓍之妙明笔法于马室不媿郑辨云物于鲁防无惭梓慎至于帷筹将略朝野所推遂乃拨乱反正夷凶殄逆纽地维之已絶扶天柱之将倾黔首防拯溺之恩苍生荷仁夀之恵微管之力民其戎乎鲸鲵既诛天下且定早应移銮西楚旋驾东都禋祀宗祊清跸宫阙西周岳阳之败绩信任宇文之和通以万乗之尊居二境之上率土分崩莫知攸暨谋之不善乃至于斯敬皇世祖之裔允应下武天不福善早世登遐土徳代兴火行告谢骠王琳懐申胥之志蕴荀息之忠爰纳嗣君更绍頽运于是啸命方岳大兴师旅龙虎战鬭水溃山崩君臣播越寄命齐土若乃苌兴周而速咎王永复秦而延殃天欲亡之非人能救夫创天下者至明者也防天下者至暗者也是以禹汤兴其功桀纣废其业莫不得之者前主失之者后君逮兹梁室有异于此何则髙祖拨乱除残反身招于祸乱世祖复雠雪耻翻手命于冦讐敬皇继祀而鼎移后嗣绍基而祚徙书曰皇天无亲惟徳是辅自天所祐归于有徳元之官自有梁偹观成败昔因出轴流寓齐都穷愁著书窃慕虞子采其闻见撮其众家一代之事可得观矣　唐朱敬则陈武帝论曰梁自侯景入寇萧詧外奔西邻责言南风不竞是以大命集于有陈也武帝身长七尺垂手过膝葢姚襄刘偹之俦也惟寛以容物明以知人旷荡不羁雄勇葢世声振岭表功济日南属王室不纲大难未已江湖羣盗日寻戈戎是以投袂而呼夕不待旦以梁大寳三年二月防王僧辨于白茅湾齐小白之合诸侯以谋王室子源之要天地惟讨贼臣故戮力尽心有死无二义声一发其从如云荡徧地之横流廓溥天之巨浸脔侯景于竹里执王伟于草间爰其息归瞻乌遂止仍以新不间旧踈不间亲髙譲近臣方求别统昔魏推袁绍汉谢项王道贵能伸理不嫌屈及江陵不守防君有君疆场无虞郡臣辑睦足以摅三瞳之遗愤歇万国之夙悲既上宰变图假立非次晋出子圉秦纳贞阳陵谷迁移对之长叹君臣易位但觉悲哉况乃居汜不归焉用方伯在郑未纳谁曰勤王于是潜谋腹心阴召武旅囚杜陵于别室告文帝于临时舟乗旦潮旗寝夜月埽重氛于绛阙反宸极于紫微役不浃辰区宇大定加以北挫萧轨西拒王琳圣徳日新元勲渐茂然后继宋齐之丕业承舜禹之大名升坛而告上元分珪以揖羣后大哉美哉人无间焉但云雷尚屯邉尘未辑翌日告渐缀衣在庭楚之王孙叹布衣之未返燕之太子践机桥而不归悲夫　原唐太宗隋髙祖论曰夫帝王受命非因众人之所举既乗便之取不同优劣之势各异或雄图内断英谋外决海纳山容如覆如载磊磊落落真帝王者也只如文皇起自布衣临驭四海欺孤儿以致天下夺寡妇而登神器复留心万姓务从俭约自金陵灭后奢泰日滋起仁寿于五柞移新都于灞防合浦珠玑填于帑藏江南姬媛纳于椒掖仁夀之役万姓力殚雕琢之功中民竭产从渭至灞宁不为劳移故就新理多其弊心随地广意逐时骄猜忌无端触途多讳文母夷戮儿母被诛牝鸡晨鸣皇枝勦絶废长立少付托失人功臣良将诛夷偹尽享年不永岂非天乎増唐朱敬则隋髙祖论曰昔孙资隂谋晋宣入辅郑译矫制隋文受遗自此而有魏人从斯以迁周鼎葢天厌乱徳神诱其衷若妄指河氷遂成王业误击金鼓仍啓霸图也况体貎竒特仪表絶人周太祖之钦明异其风骨齐宪王之聪察惮以非常韦鼎一见以委诚赵公闻名而进女属周多世故祸难洊臻始以后父之尊遂受托孤之寄虎不下犄角是因不利孺子非唯管叔之言社稷输人宁止休公之对所以尉迟举魏从乱如云王谦据蜀其徒若市遂能驱驾豪杰委任忠良不下庙堂天下大定然后讴歌允集文物满庭卿云晓聚长星夜埽拱揖而朝羣后升坛而上帝绍舜禹之遗躅光汉魏之大名于是流旷荡之元风浸淳古之膏泽削秋荼之繁令革亡国之哀声加之以恪勤广之以质素太阳满昆虫之穴湛露垂竹苇之苕教人七年亦可以即戎矣俄属陈朝防徳江海波自絶于天结怨于下乃以开皇八年十月承少昊之秋气动文昌之将星下蜀汉之舟翩翩龙跃集幽并之萧萧马鸣一苇而可以横大江三令而可以陵汤火蒋山苦战子文之魂魄飞建业大崩叔寳之金汤不守既遭岸上之虎非复水中之龙斩伯噽以谢陈人礼陆机而慰吴士春波暂洗污俗咸新秋露一零弊化斯改故使六合之中如观晓日八纮之内若遇新晴况复尽力于人厉精为政躬亲以率下因心以感物烟火万里风两四时野有击壌之歌天无垂象之诫元菟丹徼烟燧不惊玉槛金河波澜久息天子登云防而访道寔垂拱而无为公卿指日观以推诚愿升中而每竭可谓尽美矣未尽善也然天性既猜素无学术意不及逺政惟目前是以牝鸡司晨防人罔极剖符罕山河之誓同盟多翦黜之悲恩不终于有功罸每深于无罪是以知隋运之不永矣君子曰昔陆孟知中兴之微宣帝始重儒术李通称汉家之命世祖専信谶文时好既行其流遂广故子云符命尹敏伪言即其也髙祖少爱不经之谈遂好迂诞之説所以王韶顺防袁充取容赏溢丘山恩深江海岂不弊乎又祥瑞者圣人之应也至若八百集于孟津六王至于陔下周人岐山之北晋众江汉之南负乐就陈手适宋牛马内向羣盗外奔宗社乂安民不散此瑞之上也若乃连珠共轸的皪清汉之涯合璧齐辉光芒黄道之上四时不爽百谷用成家有孝慈人懐礼义此善之应也至如白鹿朱鴈璚露卿云鸠雀异毛草木殊状此并沐我皇泽煦我帝春圣人圆城之中天子生成之物岂足表太平之日显休明之辰而隋主好之意不能尽遂令巧伪相半何其薄哉　杨夔创守论曰贞观中文皇帝听政之暇问房魏以创业守文之难易房对以创业魏对以守文葢房以经纶之始备极勤劬所以见创业之难矣魏以升平之后率多懈怠所以见守文之难也然创业之初雄豪未宾生民嗷嗷唯徳是归所以开基之主皆乗衅而起覩覆车之辙焉肯更脩其轨哉当其云雷未亨天地犹防龙虎交驰烟尘昼昏故得一士则前席以待问闻一言则倾耳而耸听用人若不及从諌若转圜勇于得而踈于失冐履锋镝渉歴险危其取也既劳其得也亦勤诚为创业之难也及乾坤雾霁山河有主四海之内罔不臣妾言而必从如影之附欲而必至如响之应爱之可以升九霄怒之可以挤九泉顺意者骈肩逆耳者畏忌好恶之情不由其臧否赏罚之道匪闗于功过下慑以求命众怒而莫諌此所以为守文之难也然则自汉而下有天下者孰不始则孜孜以亲万机将徯乎治及时既平俗既康以泰自逸怠于庶务者多矣且创业之主既得之后犹堕夙志以坏大业而况求既治之后即已安之朝其能纳谠言任正人屈己以顺民抑心以从下者不亦鲜乎魏文贞公守文之难岂初心盈中心昃也总而论之疗饥者易为食其创业乎医疾者难为药其守文乎　明周如砥本朝立国规模纲目如何论曰立国其犹作室者其经营之始必相度方隅诹咨广狭鸠工庀材絜短计长大匠者乃引防持墨剏趾辟基卒之崇卑数隘举不出范围疆理之中此其规模也垣墉必固藩卫必严栋梁必择而凡所以维持措置于其间者此其纲也若夫勤朴斲涂塈茨列榱桷通户牖纤微曲折亦绸缪脩饰焉此其目也惟规模宏逺纲目具备斯可以称巨丽矣立国之道何以异于是葢自古英君谊辟创业垂统有一代之兴必有一代之制惟其议法于初也至精至偹故其贻谋于久也不愆不忘即三代称比隆矣而以成周为独盛焉亦以其规模纲目监夏殷而益之谟烈佑启咸正罔缺使子孙千万世守之虽至今存焉可也太祖天挺神智躬擐甲胄提尺劒逐羣雄得正统膺大寳经纶草昧讲画精详而成祖兴师靖难践阼承干运英睿之谋计灵长之防当其时名臣硕辅毕智殚忠相与考究賛襄于其下监歴代之流弊仿成周之遗规凡钩极敷猷体国经野设官分职立纲陈纪所以着之章程颁之法制者二祖之立国固卓越百王范围千载矣今载在祖训防典诸令甲等书方册所陈科条至宻固未易以更仆数也如削平僣伪肃清华夏严明廸乱威懐并流至于鼎新以革其弊贲饰以厘其蛊者悉裁自渊衷出于独断如两京并建形胜得矣十三省分列疆域理矣尊号未上而立宗社以定本也戎务方殷而设学校以崇文也改元三中书省而置六卿使政本有所归去宋之枢宻院而立五府使兵权有所统阉寺止给埽除之役后戚弗干政事之权五刑不得复用钦恤之仁也四夷不得轻伐穷黩之戒也南郊飨帝而一嵗一举足以通幽明之故初服纪元而一世一改足以正厯数之祀典举而四渎五岳之封号尽除经术明而诸子百家之偏駮无取春宫之属不设宦官杜巫蛊之祸也藩国之封不摄民事防淮齐之变也殷启萌贤之篇昭臣度也存心省躬之録示君范也卧碑监规之班正士习也资世敎民之训淑民行也别善恶则有大诰以示劝惩诘奸慝则有大明律令以权轻重诸司有职掌而内外大小之相属稽古有定制而尊卑贵贱之相安此则举其纲尔至若朝觐贡献之仪章服品式之制爵禄等威之辨奢阶侈逾之防兵食屯盐之法征输税役之务至烦委也亦莫不变通尽利经理适宜统纪相维纤悉具举岂不灿然明秩然偹哉葢二祖创之歴圣守之润饰鸿猷昭垂燕翼培植既固缔造惟勤将使后之嗣基绍服者即委裘之存而亦可以享垂衣之休也今夫守三尺出一令于殿陛之间薄海内外朝发夕驰雷厉风飇无敢有心越志者威名灵爽侔乎造化而纪纲法守足以詟服华夷固如此也譬之作室然虽公输运巧班倕矢能其所范围疆理之者既极其宏大而所以维持措置绸缪修饰之者细微周折靡弗至焉固可以系苞桑奠磐石也虽风雨之或侵扄钥之偶失茍一葺整而缄固之又奚损于室之巨丽乎噫旧章俱在成宪可监也是在圣君贤相主持于上率作以省其成而已矣书曰有典有则贻厥子孙丕显丕承先于谟烈愚何幸躬逢其盛文原宋顔延之为湘州祭虞帝文曰惟哲化神继天作圣藏器渔陶致身爱敬是以二妃嫔徳九子观命在麓不迷御衡以正唐厯既终虞道乃光咨尧授禹素爼采堂百龄厌世万里陟方敬询故老钦咨圣君职奉西湘防属南云神之聼之匪酒伊荤　増唐吕温谒舜庙文曰恭惟至仁无方大孝不匮徳馨升闻允厘百揆以圣授圣犹言歴试择人之君良不可易圣功克賛相待而宣雷驱四凶云起八元火治陶土璿玑转天垂衣岩庙万物浩然是称至理是曰帝者混成雍熙永锡大嘏乃眷南頋苍梧之野归尧鸿名付禹天下茫茫推迁邈万斯年三代之后谁为圣贤政如頽波俗若壊山韶乐犹在薫风不还于戯道有通变事有同异官帝家王随时之义揖让而禅固非力致所以识者存而不议若辅相之宜则成之规焕乎文章百代可知九官惟旧七政有彝道在人太平无时如何后王曾莫是思其甚易简舍而弗为歴山岿然河水东注唐虞日逺杨墨谁拒瞻彼歴山薄言往诉庶几精诚必我依据　宋之问祭禹庙文曰昔者巨浸横流下民交防惟后得流星贯昴之梦受括地治水之符厎定九州弼成五服遂上帝乃延羣公自有生灵树之司牧大灾莫逾于尧日勤人不越于夏君向微随山奠川之功苍生为鱼至今二千九百年矣肇为父子始生君臣兴用天之道广分地之利者呜呼皆后之功也之问移班会府出佐计乡遂得载践遗尘逺探名穴朝玉帛于斯地声存而处亡留精灵于此山至诚而响发先王为心享是明徳后之从政忌此奸慝酌镜水而励清援竹箭而自直谒上帝之休祐期下人之蘓息日之吉神之歆激楚舞奏越吟芳俎溢醇罍深遗羞厌于鱼鸟余沥醉于山林忽云遥兮凤举空夀堂兮隂隂　原陈沈炯祭汉武帝陵文曰臣闻乔山虽掩鼎湖之灵可祠有鲁遂荒大庭之迹不冺伏惟陛下降徳猗兰纂灵丰谷汉道既登神仙可望射之罘于海浦礼日观而称功横中流于汾河指柏梁而髙宴何其甚乐岂不然欤既而运属上僊道穷晏驾翠幕珠帘一朝零落茂陵玉椀遂出人间陵云故基与原田而膴膴扶风余迹带陵阜而茫茫羇旅缨臣岂不落涙昔者承明见罢严助东归驷马可乗长卿西返恭闻故实窃有愚黍稷非馨敢望徼福爵台之心空怆魏君雍立之祠未光夏后瞻仰徽猷伏增凄惧　唐太宗祭魏太祖文曰夫大徳曰生资二仪以成化大寳曰位应五运而递昌贵贱废兴莫非天命故龙顔日角显帝王之符电影虹光表乾坤之瑞不可以智竞不可以力争昔汉室豆分羣雄岳立夫民离政乱安之者哲人徳防时危定之者贤辅伊尹之臣殷室王道昏而复明霍光之佐汉朝皇纲否而还泰立忠履节爰在于斯帝以雄武之姿当艰难之运栋梁之任同乎曩时匡正之功异于往代观沈溺而不拯视颠覆而不持乖狥国之情有无君之迹既而三分肇庆黄星之应久彰主卜啓期真人之运斯属其天意也岂人事乎　増唐贾曽髙祖受禅告南郊文曰伏以生人以来树之司牧眷命所瞩谓之大寳厯数弗在罔或偷安故舜禹至公揖譲而兴虞夏汤武兼济干戈以定殷周事乃殊途功成一致后之创业咸取则焉臣恭承家庆世禄降及曰祖曰考累功累徳赐履参墟建侯唐社地居戚里门号公宫丕绪隆基足为荣矣但有隋爽徳属餍大业饥馑师旅民胥怨咨谪见咎徴昭于元鉴偹闻卑聼所不忍言臣恭守晋阳驰心魏阙被首濡足拯溺救焚大举义兵式宁区宇徴要荒之辫髪辑兆庶之离心誓以捐躯救兹人命指陈防乱期之乂安有功继世无希九五惟身与子竭诚尽力率先锋镝誓以无贰载防诱克济艰难电埽风驱廓清天邑传檄而定岷峨拱手而平闗陇西戎即叙东夷厎定非啓非賛孰能兹速尊位世嫡翊奉宗隋戮力辅政无臣节值鼎祚云革天禄告移讴歌狱讼聿来唐邸人符神瑞辐辏微躬逺近宅心华夷请命少帝知期运已去大命有适逊位而禅若隋之初譲徳不嗣羣臣逼请今六宗乏祀七政未齐罪有所归恐当天谴请因吉日设坛告祗畏上帝惠兹下民翼子谋孙罔敢愆徳则小则大无惑无违对越鸿休伏深慙惧












　　御定渊鉴函卷四十四
<子部,类书类,御定渊鉴类函>
　　钦定四库全书
　　御定渊鉴函卷四十五
　　帝王部六【帝王总载】
　　帝王总载九【表　批答　章諡号】
　　让禅劝进表原魏文帝让授禅表曰臣闻尧禅重华举其克谐之徳舜受文命采其齐圣之美犹下咨四岳上观璇玑今臣徳非虞夏行非二后而承厯数之诏应选授之命内自揆抚无徳以称且许由匹夫犹拒帝位善卷布衣而逆虞诏臣虽鄙蔽敢忘守节　梁江淹齐髙帝让禅表曰陛下逺视唐虞永揖之典近摹汉魏髙谢之礼既鉴金水昏眀之数又协云雷兴替之征若乃与能之交禅锡之防岂伊虚薄所可遵拟昔傅岩佐商秩终上公磻谿翼周名极列伯臣才非半古功愧逮圣狱讼不往讴歌宁归河乏马圗之寳天无乗龙之锡伏愿陛下遗舜禹之心俾臣守巢由之节则道曜日月泽浸飞泳　魏辛毗等劝进表曰古先圣王所以授天命而
　　不辞者诚急于荅皇天之意副四海之望不得已也桓阶等劝进表曰臣等以为天命不可稽神器不可黩昔周武中流有白鱼之应不待济而大号以建舜受禅大麓桑隂未移而已陟帝位所以只承天命者若此之速也故无固让之义不以守节为贵必信于神灵而符合于天地也　晋刘琨劝进元帝表曰否泰之运古今迭有宗子有眀徳曷常不由多难以隆中兴故猃狁残周以启宣王巨猾窃汉乃发光武陛下天授至徳聪明神武劳谦恭已卑以自牧体伯禽经营之诚行公旦吐握之事上崇勤王之义下垂庇民之量罗俊又任贤以能绥爰陜东化流无外戎狄荒服请事率职重译纳贡不逺万里功髙徳劭遐迩归心况陛下道迈太宗勲莫与二且以亲以贤义实兼之是以琨敢缘天文人事征祥之应昧死上事以奉尊号愿陛下无常心以羣心为心忘其身以万物为公则宗庙蒸尝不替于今逆虏逋冦一讨而灭无于天下无愧于七后矣　又表曰臣闻台宿在天实承辰极股肱虽卑同体元首臣乗前朝过充三吏国之崇替有与忧喜臣闻徳合两仪者固以四海为公智周万物者不以一身为私舜禹揖让以陟帝位汤武征伐以济时难彼四王者遘防不同登受有异至夫外已存物忧世遗躬其致一也期于爱民治国应变合道以为天下利而已矣况宗庙是陛下之宗庙百姓是大晋之百姓耶陛下若忽七庙之重拒天人之心絶而不继困而不拯则宗庙不歆其禋祀羣生无所措其手足矣况臣班具臣之列荷累世之恩上懐国家之统俯絶乌鸟之情者哉昔伍员发怒手挞平王之墓灌夫慷慨身搴吴濞之旗皆能宣其臣节摅其私忿戮尸斩将存亡罔恨臣诚无若人之才实有此人之愤茍得上凭天威展其微効虽陨九泉犹以明白　又表曰陛下之躬执谦光允恭克让俛从吏议示总万机布旷荡之诏开自新之路海隅渐惠朔南暨声有生之伦咸备嘉庆陛下量包宇宙明侔三辰灵祗稽应华戎同戴加以王室中微基将絶遗民元元属命陛下陛下以徳则无所与让言事则固所荷诚宜遗小礼存大务援据圗録居正宸极上副祖宗之心下一兆庶之望臣闻必也正名前圣大之春秋传曰名以出信名茍不正则事有不从信茍不立则礼义或愆乃载籍之眀诫开塞之所由也　又表曰臣闻天生蒸民之以君所以对越天地司牧黎元圣帝明王鉴其若此知天地不可以无飨故屈其身以奉之知黎元不可以无主故不得已而临之社稷时难则戚藩定其倾郊庙或替则宗哲纂其祀所以振遐风式固万世自元康以来艰祸繁兴永嘉之际氛厉弥昏宸极失御登遐丑裔国家之危有如缀旒天不悔祸大灾洊臻国未忘难冦害寻兴逆胡刘曜纵逸西都主上幽刼复沈敌庭神器流离再辱荒逆臣每览史籍观之前载厄运之极古今未有在食土之毛含气之莫不叩心絶气行号巷哭况臣荷宠二世位厠司承问震惶精爽飞越臣闻昏明迭用否泰相济天命无改厯数有归或多难以固国或隠忧以啓圣明是以齐有无知之祸而小白为五伯之长晋有骊姬之难而重耳以主诸侯陛下元徳通于神明圣姿合于两仪应命世之期绍千载之运符瑞之表天人有征中兴之肇图谶垂典自京畿殒防九服崩离陛下抚宁江左奄有旧吴柔服以徳伐叛以刑抗明威以摄不仗大顺以肃宇内纯化既敷则率土宅心义风既畅则遐方企踵昔少康之隆夏训以为美谈宣王之兴周诗以为休咏况茂勲格于皇天清晖光于四海苍生颙然莫不欣戴声教所加愿为臣妾者哉且宣皇之唯有陛下亿兆攸归曾无与二天祚大晋必将有主主晋祀者非陛下而谁是以迩无异言逺无异望讴歌者无不吟咏徽猷狱讼者无不思于圣徳天地之际既交华裔之情允洽一角之兽连理之木以为休征者盖有百数冠带之伦要荒之众不谋而同辞者动以万计是以臣等敢考天地之心因函夏之趣昧死上尊号愿陛下存舜禹至公之情狭巢由矫之节以社稷为务不以小行为先以黔首为忧不以克让为事上以慰宗庙乃顾之懐下以释普天倾首之望臣闻尊位不可乆虚万机不可乆旷虚之一日则尊位以殆旷之浃辰则万机以乱陛下虽欲逡巡其若宗庙何其若百姓何齐谢脁为百官劝进齐明帝表曰臣闻时乗在御必
　　待先天之业神化为皇乃叶应期之运况复汤孙有绪纂尧惟徳旧伫新复禹归祉大齐之权舆寳厯孕育前古昭假四海克酬三灵而嗣命疾威蕃鄙叛涣委裘御防彞如忽陛下文思体道狥齐作圣翦应龙于冀州戮长蛇于沮水荣光之瑞昭回延喜之寳润色天睠爰发人谋咸赞伏愿陛下仰答灵祗宣景命诞受多方奄宅万国　陈沈炯为羣臣劝进梁元帝初表曰蠢尔羯胡遂凭天邑阊阖受白登之辱象魏致尧城之疑臣闻防君有君春秋之茂典以徳以长先王之通训少康则众抚职祀夏所以配天平王则居正东迁宗周所以卜世汉光以能捕不道故景厯重昌中宗以不违羣议故江东可立天其祚梁必将有主轩辕得姓存者二人髙祖五王代实居长功髙九有道济生民非奉圣明谁嗣下武日月贞明太阳不可以阙照天地贞观乾道不可以乆息寳器存乎至重介石慎于易差黔首岂可以少选无君宗社岂可以一日无主　第二表曰紫宸旷位赤县无主百灵耸动万国回遑虽醒醉相扶同归景亳或讴且诵总赴唐郊陛下俛首潜然让徳不嗣臣闻星回日薄击雷鞭电者之谓天岳立川流吐雾蒸云者之谓地包天地之混成洞隂阳之不测而以则成万物者其在圣人乎故云天地之大徳曰生圣人之大寳曰位黄屋庙堂之下大非获已所安明镜四衢之尊盖由应物取训陛下稽古文思英雄特达比以周旦则文王之子方之放勲则帝挚之季千年旦暮可不在斯庭阙湮亡钟沦覆嗣膺景业非陛下而谁岂可使赤眉更立盆子隗嚣托置髙庙陛下方复从容髙让用执谦尊展其矫行伪书诞罔正朔见机而作断可识矣不疑何卜无待蓍日者公卿失驭祸纒霄极宗社不坠繄在圣眀今也何时而申帝啓之避凶危若此方陈太伯之辞国有具臣谁敢奉诏　第三表曰日者百司岳牧仰祈宸鉴以锡珪之功既归有道当璧之礼允属圣明而优诏谦冲窅然凝貌讴歌载驰是用翘首楚人固执熏丹穴以求君周民乐归越岐山而事主汉王不即位无以贵功臣光武止萧王岂谓绍宗庙陛下英威茂略雄圗武算指防则丹浦不战顾盼则陂泉自荡地维絶而重组天柱倾而更植纵陛下拂衣而游广成登弇山而去东土羣臣安得仰诉万物何所归仁况郊祀配天罍篚礼旷斋宫清庙匏竹不陈岂可乆稽众议有旷彞典　徐陵劝进梁元帝表曰臣闻封唐有圣还承帝喾之家居代维贤终纂髙皇之祚至如金行重作源出东莞炎运犹昌枝分南顿莫不因时多难俱继神宗者也陛下握符执钺将在御天玉胜珠衡先章元后神祗所命非惟太室之祥圗书斯归何止尧门之瑞星东井时破崤潼雷震南阳初平寻邑宗王啓霸非劳武徳之侯清跸无虞何事长安之邸正应龙旂以飨帝御凤扆以承天厯数在躬畴与为让岂可逡巡固让方示石戸之农髙谢君临徒引箕山之客未知上徳之不徳唯见圣人之不仁　沈炯为百官劝进陈武帝表曰臣闻春荣秋落四时所以迭代金行水流五徳所以互序昔陶唐告终有虞氏作汉魏禅让晋宋以之登庸夫有非常之功有非常之赏能利天下者受天下之利陛下造化之功日用之徳褰裳去之物谁仰诉顷五星夜聚八风通吹丰露呈甘卿云舒簇白狼逺至素雉朝飞天意显然灵贶可覩　增明成祖劝进表曰臣闻鉏奸去恶式神圣之谟附翼攀鳞幸际风云之防功光前烈徳振中兴恭惟殿下文武英明寛裕仁孝为太祖之嫡嗣实国家之长君天生不世之资民仰太平之主曩因奸恶逞毒鞠凶祸既覃于宗藩机欲倾于社稷集天下之兵以相围逼使国中之众不能逃生乃赫怒而奋一隅之师遂呼吸而定九州之众战必胜攻必取实由天命之有归近者悦逺者来爰见人心之有在今内难已平之日正万方忻戴之时宜登宸极之尊以慰臣民之望臣等忝随行陈仰仗威灵素无逺大之谋窃效分毫之力虽不敢冀云台之圗像实欲慕竹帛之垂名　又诸王劝进表曰天眷皇明宏开景运宜正大寳永系万恭惟殿下龙凤之姿天日之表祯祥昭应于圗书尧舜之徳汤武之仁勲华已彰于宗社迩因憸邪搆祸毒害宗亲辄动干戈几危社稷乃遵承祖训奉行天诛以一怒而安斯民备文王礼义之勇不四载而固帝业同世祖中兴之功武以翦戡克全皇考之天下文以经纬聿明洪武之典章实天命之所归岂人力之能强愿俯狥于众志庶永绍于洪圗某等谊重天伦情深手足荷蒙拯溺得遂生全只迓龙舆早正天位庶皇考之天下永有所托四海之赤子永有所归幸鉴微忱毋频谦让登极表增唐栁宗元贺登极表曰臣闻天地泰而圣人出雷雨觧而品物荣是以五行迭用水火更其位十叶重光宗庙辅其徳殷宗恭黙再开成汤之业汉文聪明克承髙祖之绪陛下重离出曜体干继统主鬯彰孝恭之美抚军着神武之功钦承遗训永保鸿业遏宻之中施雨露以被物遐迩之地覩日月之继明则四维之外八极之表人神胥悦草木皆春煦妪生成不失覆载况臣谬膺守土累受国恩爰自出身洎乎领镇沐浴圣泽优游昌时不获覩阙庭之礼展臣庶之分戴天荷圣倍万恒情　王超代李相贺登极表曰臣闻大明继照虽昧者必昭其视霆雷发声虽聩者必逹其聪是以圣人鼓万物而耳目咸革感人心而天下太平致理兴率由兹道伏惟陛下绍累圣之鸿绪冠前王之盛烈祥符荐委景福攸臻纂武继文重光累洽自宣猷上嗣育徳储闱仁孝表于域中慈俭彰于天下由是馁者思食瘠者思丰曶爽咸耀于光明枯朽更延于惠泽颙颙亿兆咸沐惟新鼓舞而四表欢心运行而二仪贞观臣夙承朝奬谬列藩条欢忭之诚倍万恒品　宋真徳秀贺登极表曰炎正中兴适际百年之盛真人继作聿新万防之瞻河海晏清玑衡明润恭惟陛下天开睿哲神授竒英朱邸宣猷已慰亿兆人之望大横应卜嗣承十三圣之休祗遹文谟仰承慈极紫宸南面时聆任姒之徽音长乐东朝日致闵曾之徳孝以副遗大投艰之托以昭继志述事之功臣逖守价藩欣附景运班聫近侍莫陪兽舞之廷身接遐甿共仰龙飞之造　陈【阙撰人名】贺登极表曰厯数承尧禆千嵗皇圗之正讴歌归舜焕一时帝位之新庙社安寰区泰定窃以百年南渡四世中兴继体守文之功固永扶于基绪拨乱反正之略将侵复于土疆人未占以有孚天不言而善应是生上圣以开重明恭惟陛下性徳靖渊几神濬哲韬除外邸隐然天日之姿出入内朝允矣宗祊之望共识五马之渡谁知六龙之潜迨此承祧决于与子合夷夏之无外庆帝王之有真伫歌周宣复古之诗并拟元结齐天之颂含齿之众企足以湏臣猥守京畿欣逢御极风云从而万物覩已丕耸于八垠日月照而四时行幸光辉于三辅元虞集贺登极表曰鸿业啓圗世守肇基之迹龙庭受贺躬膺大厯之归欣戴云初讴歌为盛钦以世祖绍统干之运裕皇隆出震之名推一本之均齐累四朝之继及于惟景命监至徳之无私粤在太宗御祯符而有庆天心攸属国势以安钦惟陛下道协弥纶功存绥抚立长式遵于家法计宜允协于舆情车服旌旗皆我祖宗之旧星辰河岳赫乎宇宙之新时开太平人用宁一臣等叨承重任适际昌期建皇极以敷言亲彛训坐明堂而布政永赞成能　明李善长贺太祖登极表曰天生圣智宏开基创业之功运际亨嘉仰济世安民之主万方欣戴四海更新恭惟陛下禀聪明睿智之资备圣神文武之徳首出庶物卓冠羣伦初无尺地一人之阶而致溥天率土之防东征西怨犹大旱之望云霓外攘内安措颠连而置衽席兵威所向靡坚不摧徳意所加无逺不服平羣雄而僭乱息埽六合而烟尘清拯其涂炭之氓布以寛仁之政四维张而风俗美三纲正而伦理明天命攸归实茂膺于厯数人心所属咸鼓舞于讴歌冕旒端拱于宸居华夏统承于正朔乃继天而立极爰定而建都臣等幸际亨嘉获叨任使忝居鹓列上祝鸿圗偃武脩文开太平于万世制礼作乐妙化育于两间　苏伯衡贺登极表曰皇穹垂佑诞锡贞符哲后挺生丕承正统钦惟陛下匹马渡江六龙御极大明建国八埏咸囿于昭临洪武纪元九域同归于戡定于昭骏烈有赫鸿猷臣等仰沐恩波叨居翰苑云从龙风从虎幸逢千载之昌期河出圗洛出书愿启万年之文运尊号表增唐李峤贺加尊号表曰陛下俯顺羣情懋膺大典垂休光于百代被鸿私于万族凡在含生孰不庆幸臣闻太朴既谢旦昏之迹已殊圣道不追王霸之风且杂虽崇号广溢逓享于尊名而徳薄政衰不光于神器伏惟陛下承大云之法纪应荣河之寳箓以天上天下之尊为隆平太平之主不言而理三阶正而六气调不怒而威万防清而百蛮服延富夀于和平制雍熙于易简懐恩慕化之党雨占风畴徳瑞圣之符非烟若雾青衿咏叹于庠塾黄发讴吟于衢路固可使尧舜拥篲禹汤扶毂岂登三咸五迈昔超今而已哉嘉号初登殊章备举铺帝容而建皇极大寳重光抚干轴而正坤维洪鑪再造仙涣与祥风俱动湛恩将洊雷并作缓姬文之狱既削爰书锡汉后之酺且颁戎级滂流之泽出九液而浸羣方抃跃之音自三川而周四海加以崇祗肃于梵宇致严恭于清庙申寃举滞而有善必甄享徳报功而无文咸秩规模粲而洋溢道徳纷而布濩岂徒朝野称庆覩美化之维新故亦神祗降祥见鸿基之载永臣叨延组谬分虎符千年有遇更逢开辟之初百辟相欢不预趋驰之末瞻云路而式怍仰天庭而载伫踊跃之懐企耸无极　白居易代宰相请上尊号表曰臣等已陈表章请上尊号愚诚恳切圣鉴未回蹐地局天不胜大愿臣闻大道者无求于物物尊而不辞至公者非欲其名名至而不让不让故与天合徳不辞故率土归心斯所谓应乎天顺乎人也伏惟陛下嗣兴一徳统牧万方致时俗于和平纳生灵于福夀金革已偃销七十载之厉阶玊烛方调启一千年之圣运天人合应书轨混同而鸿名未加盛典犹缺华夷失望史册无光此诚君上之谦然亦臣下之罪也今臣所以上啓天意下酌人情再黩皇明重陈丹慊谨按书曰惟睿作圣又曰乃圣乃神乃武乃文又经曰明王之以孝理天下凡此五者歴观列辟虽甚盛徳莫能兼之伏以陛下自临大位及兹二年无巾车汗马之劳而坐平镇冀无亡弓遗镞之费而立定幽燕可不谓睿文乎削平天下震曜八荒北虏求婚以禀命西戎乞盟而纳威灵所及奔走来賔可不谓神武乎陛下以万乗之尊四海之富供养长乐道光化成推而致之可塞天地可不谓孝徳乎故臣等敢冐死稽首上尊号曰睿文神武孝徳皇帝伏惟陛下略防谦之小节祖宗之大猷惟十二圣在天岂忘继其志以亿兆人为子宁忍阻其心特回宸衷俯受徽号在元功不为主宰于盛徳有所形容焕乎大哉垂裕无极此实天下之幸非独臣之幸也　崔元翰请徳宗复尊号第一表曰臣窃观前代之盛列辟之英咸保鸿名而崇明号或配其徳或昭其功盖所以耿光彰淳懿而示逺也其有暗然不耀后嗣何观蔽而不羣臣之罪伏惟陛下由正统而临阼承圣绪而受圗禀髙明之姿于天侔博厚之徳于地端教化之本制行礼之中声震八区威加六合运造化之柄靡有不通成隂骘之功众莫能测是用光膺圣神文武之号其后虽逢阨运寻睹昌期诚我武之埽清犹自咎而抑损同罪已之义明爱人之仁羣臣等上顺圣心以成恭徳退懐大惧谓掩全功五年于兹若坠冰谷方今百职皆理庶绩其凝人用咸和俗惟丕变陈师鞠旅无犯塞之虞封疆画界无专地之患四海宁谧万蕃滋薄刑溢不寃之声逋赋勿之惠西成有穰嵗之报南极见寿星之祥灵贶屡加天恩允答岂宜固为菲薄以掩盛明尊号之崇愿复如旧　又第三表曰臣等前再上表请加尊号实以功徳俱茂典礼宜崇然而不能铺陈无以动寤愚诚虽竭天鉴未回臣等谨按白虎通曰号者功之表也神农有教田事之勤燧人有兴火食之利伏羲正五始祝融续三皇人为之名以美其事其后帝王之盛洎我祖宗之明咸因人心而慎古道虽损益或异其于表功明徳一也臣等所以遵有国之令典采上古之遗文察人志于讴謡观天意于符瑞敢以为请累表陈诚曩者运丁艰难时或顺动陛下思成汤之罪己念周宣之侧身去徽号而不称垂炯诫而自儆应天以徳示人以恭闻于蛮貊戎夷告于天地宗庙是故咸知陛下之志慕义而归仁潜感陛下之诚垂灵而助顺今者君臣和徳上下叶心百职毕脩庶官以序法令明具教化流行方内欢康天下宁壹四民遵业万乐生嘉应休征神物灵贶形于草木着于星辰而辞之以仁夀未臻至化犹郁遂使徳诚可纪名号未崇不告于明神不示于殊俗将何以知陛下之戡难将何以表陛下之致平下无以光于四方上无以报于九庙其不可一也淳古之至化邈而不追烈祖之盛仪废而不续其不可二也庶正羣官宗室支属西土耆老太学诸生黄冠之伦缁衣之侣万众伏阙弥旬织路而乃不从人心以违公议其不可三也守谦恭卑让之志忽光大逺之圗臣等诚虽至愚以为大谬伏以恒乆之徳贞夫一也元始之义善之长也并包覆露天之大也清净元黙道之妙也睿知之周物不可以不称夫圣也妙算之无方不可以不称夫神也行仁义脩典法歌诗颂考文章不可以不称夫文也攘却戎夷戡翦暴逆边兵以整禁卫以严不可以不称夫武也臣等谨稽以干符叶于古典侔徳泽之广配功业之崇冐昧万死伏请上尊号曰贞元大道圣神文武皇帝臣等竭其愚悃发于交感庶以回日其能动天　又第五表曰臣等上援天地神灵次奉祖宗典法列经义而顺古因人心以从时词繁而不能陈明诚竭而未察纳徳美盛而犹蔽宪度缺而莫脩罪戾是忧冰炭交集臣等伏读诏书曰遐想哲王则自燧人神农殷汤之时有其事也又曰钦若典训则自代宗肃宗宗而上有其仪也又曰所诫者满所尚者谦守之以诚期于终始臣等以为去鸿名而贬损谦之始也遵旧典而奉承谦之终也造次而未尝违于礼守之以诚也敬恭而无或蹈于专所诫者满也又曰虚美崇饰所不敢当伏惟陛下恤人之心动天之徳致理之文教戡难之武功着于颂声光于史氏上有其实无虚美之谦下尽其诚非崇饰之伪又曰勉一乃心共康庶政曩者公卿大夫侍御携仆或从扞牧圉或备持戈矛葢有同力之诚而无离徳之间今者四岳羣后九土庶外自藩维内及宗室黄髪耆老青衿诸儒或佥以同辞或逺而抗疏一心之效也羣材序进百职交脩烽燧不惊兵戈以息钻凿不用狱讼以清六气和而风雨时五谷昌而仓廪实庶政之康也诚由教化以致雍熙自当冠于皇王宁复谢于尧禹宜加明号以表成功陛下虽以为辞臣等未知其説又伏奉诏防令臣等断表伏以君亲一致臣子一例而春秋之义以王父命辞父命不以父命辞王父命则臣等得遵先帝之典以违陛下之诏　又第六表曰臣等感谦冲于盛徳而私有旧典隳废之忧惧烦渎于圣听而内懐微诚恳迫之切进退兢惕不知所措伏以事贵举其中名恶浮于实得其中不宜变之而失正有其实不必避之以为恭况以祖宗之矩仪国家之典制陛下道尊教备徳博化光奚取于贬损而自卑朴略而太简者也昔汉宣帝谓元帝曰我汉家自有制度诸葛孔明诫其主曰不宜妄自菲薄前史载之详矣幸陛下思之臣等又为执小让之贤不足以方得礼合度之善去鸿名之敬不足以补变法改作之专陛下行之将何所守伏以髙祖受兹明命歴代承以圣徳至陛下又有下武继文重熙累盛之美不可谓徳之不嗣也躬上圣之资合至圣之化戡祸乱制狄之武脩礼乐垂宪度之文不可谓实之不孚也比年以来俗化斯厚人少犯法吏无舞文狱犴将空桎梏不用可谓人皆迁善岂曰俗未胜残若固辞之所未悟也况于尊号之美陛下已受于初去之既由于艰虞复之宜因于康靖若示其罚不旌其功何以知区宇之削平何以知宗庙之绍复似乎陛下之本意但自欲改先祖之遗仪耳内外臣庶跋履山川思报主恩誓雪讐耻亦欲摅其宿愤表其成劳陛下犹掩鸿名不彰其事则此等有如未尽不以为欢傥陛下以自咎责之心尚或未弭则羣臣不能匡辅之罪是亦未除将何以陛下之恩私将何以受陛下之爵赏君犹含垢臣以偷荣羣下之情必深反侧伏惟陛下思聿脩无念之言顾屈己从人之义再膺大典俯狥羣心实臣等之至诚实臣等之厚幸　栁宗元请徳宗复尊号表曰某月日诸县耆老诣臣陈状辞意迫切以陛下尊号未复请诣阙下表者人心已鬱安可乆违天意实勤谅难固拒抚状感悦深契微诚伏惟陛下圣神之功贯于天地文武之道超乎古今盛徳愈大而谦光益深元化已成而徽号未复遂使神祗觖望人庶怨思沐浴鸿泽者敢懐晷刻之安捧戴皇恩者不知寝食之适愧懐愤万方一心日日以冀遂淹星嵗况今地不爱寳致百谷之丰穰天惟降衷呈众瑞而繁委污莱瘠卤之地混成大田草木虫兽之微化为神贶万灵垂鉴昭然甚明此而不从臣所大惑矧又兵戎永戢狄咸懐煦然长春乐以终日是以耆老等深感圣育踊跃不宁上奉天心局蹐知惧顿颡阙下愿复鸿名不谋而同无期而至此皆上元幽赞以诱其衷列圣垂灵以悟其意臣以为陛下当敬于斯防不可忽也臣又伏以陛下赏功与能举贤出滞小言不废片善是褒岂可使臣子之效虽微而必旌君父之徳尽美而无称凡在覆载孰不惊惶　第二表曰臣伏以耆老等并发丹诚将贯白日请复徽号以光圣谟臣以其恳款自中不可禁止遂抗表陈情备述微诚伏奉墨诏批答未允许众心尚阻天意未从恳迫逾深战兢无措伏惟陛下道大益谦化成弥损虽江海善下每应朝宗之心而日月居髙乆称照临之位况复上承天命下覩人诚若坚辞之理有不可伏以陛下功参造化政体乾坤万宅心百灵效职此圣之至也明并两曜信如四时先天不违穷神知化此神之极也道徳纯被礼乐兴行宸翰动于三光睿藻穷于六义此文之备也五兵不试七徳咸宣殊方者知归固者率服此武之成也黄龙皓兔甘露庆云神禾嘉祥莲瑞木万物畅遂百谷茂滋此天之至灵也老斑白伏守阙庭鳏嫠童幼謡歌道路此人之至诚也有其徳而无其号拒乎天而违乎人虽陛下谦让之至美抑非臣心之所安也伏以贱志虽明微诚莫逹戴天弥惧履地益慙不任恳迫屏营之至　上宪宗尊号表【阙撰人姓名】曰臣闻皇阶肇典必夲其丕烈明号允属将御其成功所以开天地命厯之符合人灵庆感之运臣等辄敢上稽天鉴下采人謡沥恳陈辞冀孚睿听九重尊秘万有颙颙诚未动天心如履薄伏惟陛下一徳继统上符十天六龙时乗下压羣岳张寳圗以光帝载悬玉镜以澈襟灵休明防期则百神宜卫清浄子物而万式孚夫隂夲于刑阳称其徳以刑则右武以徳则尚文今陛下宣威纪功示人以武也创业垂统示人以文也纂炎唐十一之盛陋宗周八百之期序庶征于域中推赐履于阃外宇宙至广每惊符瑞之繁动植殊轻奚答生成之造昔之述夏禹美宣王虽外轶其声而中未尽善孰若陛下虑深一物精入万枢发挥盛祉啓迪鸿业自彼元和至于兹嵗埽羣妖清巨祲率黎崇之不恪刬节枿之方圗或身暴都市或首悬藁街天英神继不疾而速虽尧伏四罪殷征三年揆之于今彼有慙徳固当仰应名实丕陟鸿徽辟干位于象帝之文饬宸耀于恶气之岂可抱让冲之微事旷祖宗之大猷伏愿纳天人之贶采臣庶之诚昭示至公允塞羣议韩愈贺宪宗尊号表曰伏闻宰相公卿百官及闗辅百姓耆老等以陛下功崇徳钜天成地平宜加号于殊常以昭示于来代载陈情款恳至再三陛下仰稽干文俯顺人志乃以新秋首序令月吉辰发鸿休膺受显册天人交庆日月光寰海之间含生之抃欢踊跃以歌以舞臣闻体仁长人之谓元发而中节之谓和无所不通之谓圣妙算无方之谓神经纬天地之谓文戡定祸乱之谓武先天不违之谓法天道济天下之谓应道伏惟元和圣神文武法天应道皇帝陛下子育亿兆视之如伤可谓体仁长人矣喜怒以刑赏不差可谓发而中节矣明照无私幽隐毕达可谓无所不通矣发号出令云行雨施可谓妙算无方矣三光顺轨草木遂长可谓经纬天地矣除刬寇盗宇县清可谓戡定祸乱矣风雨以时祥瑞辐辏可谓先天而天不违矣国内无饥寒四皆朝贡可谓道济天下矣众美备具名寔相当赫赫巍巍超今冠古方当讲明堂辟雍之事撰太山梁父之仪捜三代之逸礼补百王之漏典时乗六龙肆觐东后微臣幸生圣代触犯刑章假息海隅死亡无日不与鸟兽率舞蛮纵观为此衔酸抱痛耻且慙李商隐贺武宗尊号表曰臣闻善言天者必推功于广覆善言日者必咏徳于大明然后物仰苍穹人知景曜皇王拟象今古同规伏惟陛下体天垂防法日轮辉上徳以缵戎啓下武而应运顷从临御旋致治平雨顺风调时推顺适苖螟叶虫坐致消亡是以银瓮石碑非烟浪井神而告瑞史不絶书且獯鬻为灾周秦乏策金行火运不絶于侵陵瀚海隂山几渝于约誓陛下乃赫以天威授之宏略一伐而单于仅免三鼓而贵主来还灭大之仇讐摅累圣之忿愤及晋阳逐帅代马斥羁陛下又濬发宸襟委诸庙画浃辰而前军就路逾月而元恶膏碪浄丰派之遗疆举陶唐之故俗蕞尔潞子复生孽童脱缞冀恩止柩拒诏据九折之险有五州之人薮泽逋逃冀土租税陛下又逺神断深诏徂征合镇魏之强藩出韩彭之鋭将其巢窟去彼根株清明王之旧宫复金桥之故地曾非旷嵗集此丕功固已至化潜融事光于玊板元机独运理溢于瑶编况又志切希道存冲漠慕遗踪于姑射载动尧心思顺请于崆峒欲劳轩拜将以休有万龄临兹兆众使咸践夀昌之域俱游富庶之乡巍乎焕乎盛矣美矣故得人祗叶欲华夏均懐愿加尊显之称以报裁成之美宰臣等能陈大义允建鸿名伊尹暨汤咸有一徳咎繇谟禹克赞九功述尽善于王猷标具羙于帝箓南山称夀北辰降光永终无极之年长奉上清之号臣幸丁昌运方守洛京空深恋阙之诚不在称觞之列举头见日虽悲千里之遥测管窥天且庆百生之幸
　　请听政表增唐于邵中书门下请听政表曰臣等钦承顾命遵守旧章冐陈至理上喧霄极冀回三舍以幸万方而呼天未闻触地无厝庶僚何恃而不恐率土何仰而不忧窃以三汉成规备乎六册六宗遗范列在史官歴羣圣无以易其仪贯百王无以更斯制则知圣人达节而俯就王者屈己以狥时故周发誓师当未之日康王作诰继凭几之辰夫大孝在于述先执礼惩乎废命所以伯鱼止恸禀趋庭之规孝景抑情循易月之制今中夏虽宁而外郊犹警幸属千年嗣圣九有惟新顾循问竖之初迨今宅忧之日已交朏魄不决外虞普天率土任重事殷一日暂旷万务所拥况翌日之诏手泽犹存敢忘导以塞恩顾且小大之理湏禀圣规听断之期已违先防惟上帝之降命属陛下以黎元宜以阐皇纲创帝范副灵祗之望悦兆庶之心焉得极蓼莪之哀忽宗社之重伏惟陛下仰思无改之道俯戒在茅之责抑损至情览决庶务存万代之圗遗一介之善率繇大道克允至公天下幸甚　林逢宰臣等请聼政表曰伏以万机事繁不可乆旷今则披沥血诚乞亲庶政圣情哀塞未允愚衷夙夜兢忧是再陈啓伏惟皇帝诞受钦明夙着睿哲道光王室运属承天而孝感因心悲摧过毁万灵颙若未覩乾坤伏冀思继体之大猷弃执哀之小节行帝王代天之法薄曾闵匹夫之情特抑哀懐俯躬朝政宗庙之业永遂和宁社稷之灵知其允答况事非为己道本狥公仰惟圣慈俯塞羣望臣等叨逢景运获列枢衡昧死竭愚布露丹恳伏纸殒越庶垂天鉴又表曰臣闻之元后以牧蒸人犹日月之照临不
　　可以少旷如天地之覆育不可以暂亏故歴代明王取鉴于此必屈己以狥物遂抑哀而从宜期为彛章行于往古圣心哀迫未体至公羣臣忧疑罔知所措伏惟陛下温恭允塞迈徳文明承二百载之丕圗当十三圣之大业生灵所属荷不轻岂宜直貌棘心蹈小节而自遂寳符神器委大计而未临且万机事殷九有望切运当克构政在惟新颙颙苍生日有所冀伏乞皇帝以安黎庶为念以保社稷为心对越上克顾命俯从人愿用答天休臣之慺慺实在于此况万国将至七月匪遥湏务山陵以申孝敬在于营奉不可旷违抑有前规固无狥己伏惟特膺顺变允叶情文抑至性而副羣诚略小善而彰大道则天下幸甚宇内和宁臣等生忝明时位当枢轴敬同羣品重啓宸严悃愊之诚至于死请又表曰伏惟汉朝诸帝文称明圣而着易月之典以
　　为后代之法光武已降迄于我唐继有睿哲之君不无明圣之主岂皆乏殷宗之孝岂尽无陛下之心但以所守者祖考之丕圗所临者生灵之重事不敢狥己以屈万姓不欲申志以葢百王具在典谟莫得逾越况元和以前十一圣矣皆以孝理化于万国迭承次守无议改缞伏惟以社稷为心以国为念以奉山陵为至敬以安社稷为至勤薄曾闵之菲名纂尧舜之盛业副中外之丹款济苍生之血诚臣等备任宰衡时逢昌运答先朝之眷遇承陛下之文明伏乞俯察愚心允兹羣望期于得请昧死上陈　栁宗元为百官请听政表曰臣闻圣凡殊途家异礼故王者舍己从物用身许天虽居达防犹以事夺皇帝道成铸仙等驭龙万姓长号九有颙望陛下以聪明睿圣嗣守寳圗爰及宅忧迨兹累日而孝思罔极尚辍乃懽之言庶政未厘颇阙如丝之命臣等尝览载籍粗知防纪若成周顾命歴代犹遵西汉遗诏前王所奉我国家以孝理天下文明应期亦用此法胥以传授盖事归至当则不可不遵礼贵从宜则不得不守理固然也臣等是以上陈愚恳轻黩宸严冀遂血诚俯亲国政而陛下执防逾切听政未闻亿兆嗷嗷不知所诉臣以为天子之孝在于保安社稷司牧蒸黎功超百王庆流万代亦何必守臣下之小节皇王之大猷固阻羣情务成谦徳伏愿以遗诏为念夺在疚之懐就临轩之制天下幸甚
　　御殿表增唐李峤贺元日御正殿表曰上正三辰下临万国事虽举旧命则维新臣闻圣祖垂训王者处域中之尊公羊纪时春者为一嵗之始载稽故寔抑有典章近嵗以来此礼多阙或事因惜费或时属告休伏惟陛下道际无垠政敷有纪全被发生之徳无非防合之仁苍旻降符黄舆告瑞石碑既见文作太平银瓮旋臻字成万嵗而又忧勤不辍克责方深精诚旁照于八纮恳恻上通于九庙仙厨彻味兽馆休畋遂使化妖宿为夀星变小戎为饿殍庆由圣感令属神行爰在新正式脩阙典彤庭列位丹陛陈仪凝旒而天啓其门服衮而日升于观防风发越兑泽滂沱左右贤臣骏奔多士国无防佞擢灵草而不摇朝絶奸邪俨神羊而莫动礼成而退物有其容况以光耀瑶圗丹青玉板辉前映后迈五登三臣窃访硕儒逺征旧典帝尧华封之祝唯止匹夫神禹涂山之仪且非元会然犹尧有多忧之戒禹存后至之诛在和平而尚乖孰欢呼之可致岂与兹日而得同年臣方守河潼正分符竹不获躬陈玊帛首率梯航况又尝以艺文叨居禁密虽逺离天上犹近接闗西抃贺空深就望无所心驰紫阙非梦寐而不通魂绕皇闱羡归飞而莫及　宋方岳贺御正殿表曰天临南面于赫当阳星拱北辰惟皇建极离丽于恭嘿无为之后干行于始初观政之时恭惟皇帝濬哲睿明广渊齐圣三年无改父道谦未处于法宫一徳克享天心涣已新于大号时乗龙御当宁虎门臣越在侯藩瞻言帝座朝既盈矣勤劳愿警于鸡鸣夜如何其箴美莫陪于鸾哕洪平斋贺御正殿表曰阊阖之开皇道旷脩日御之仪钩陈之卫紫垣肇正辰居之象万星拱百辟云从恭惟皇帝继体守文宅中圗大讲朝元之典册方重于建储循大厯之规礼将严于享帝适逢纯吉首饰常居俨扆以端临肃奉圭而入觐屹壮泰山之势欢传嵩岳之呼臣心切倾葵职縻分竹愿借方寸之地莫遂就尧不违咫尺之天惟知戴舜　李梅亭贺御福宁殿表曰秘殿新昭鸿名而日揭宸居离丽肃龙御以天临风来南面之薰星拱北辰之所恭惟陛下体元居正圗大宅中福庶民以是训之宁万国以惟和之政尽力致孝既卑夏禹之宫脩政攘复考宣王之室栋取诸壮蔀转而丰鸾声既便于观旂鹤驾仍通于问寝诞敷文徳聿观舞羽于两阶载缵武功式燕跻堂之万夀臣摄麾黔鄙驰梦清都四海为家更愿绸缪于牖戸万民安宅益坚壮丽之山河
　　批答增永贞元年答宰臣上尊号表【阙撰人姓名】曰髙祖太宗接千载之统垂无疆之休太上皇承九圣之烈传莫大之庆嗣徳缵业允武允文帝尧之钦明宗元之清静付朕天下颐神保和至道光于唐虞至仁合于天地卿等防述休徳只献鸿名循省再三允符朕志朕获守寳位丕承睿训虽严恭寅畏不敢怠遑而泽未洽于羣生理未臻于皇极遽言徽号何以当之虽嘉乃诚难遂来请其上献太上皇尊号宜依所奏凡百卿士当体至懐　元和二年答宰臣请上尊号第三表【阙撰人姓名】曰朕获承丕绪以抚万照临无日月之明膏润无江海之浸常恐吉蠲虽备未享于天心教导虽勤未谐于人欲谅慙菲徳敢议鸿名而臣宗公羣后庶尹上引祖宗之丕矩下述黎献之深诚诫予以处泰而思劳告予以受名而务实陈以恳迫至于再三先典不可以固违羣情不可以屡阻与其牢让而繁饰不若纳规而狥公遂抑至懐勉从来请顾惟不称兢惕殊深　寳厯元年答百寮上尊号表【阙撰人姓名】曰前上三章皆有报防推夲帝王之道研究天人之际可谓尽矣能无亮哉朕辞愈坚来奏愈恳考蓍之意酌卿士之心义贵从人事难狥志然体未济之象敬慎居方复大畜之文模法往行虞舜勤人以恭己文王事帝而小心自励则鉴乎殷汤盘铭持盈则戒乎周庙敧器还珠却马使无愧于前修菲食罢防冀有示于来代率是道也庶无悔乎勉狥羣心只循祖训敬允诚请愧惕良深　元和十四年常衮答南省上徽号表曰朕缵嗣鸿业托于王公之上常恐渉道犹浅烛理未明夙夜只畏罔或宁逸至于法天象以垂制顺人心而平乱立刑辟而不峻兴礼乐而不倦简饬浇浮延纳忠直思济于道保合太和今寰海削平载櫜弓矢皆頼于辅弼之诚尽规于左右将帅之略宣力于家循省表章请崇徽号武功文徳美于予用愧于懐何以及此尚以昆夷未叙边鄙犹虞不果允从宜断来表　长庆二年元稹批宰臣上尊号第二表曰朕闻天职生植圣职敎化天职举则四时行圣职脩则万方理然而天不以行四时为徳故荡荡无名圣不以理万物为功故谦谦不宰顾朕小子获承丕圗上頼祖宗之灵下托股肱之力先定镇冀次来幽燕皆吾日月之所照临车书之所辙迹失之则有以自愧得之则何足自多况今四海虽清物力方困六戎虽伏边备尚劳百吏虽存官业多旷万目虽设纪律未张有此四者不敢遑宁思与卿等夙夜俾乂卿宜为我提振大法脩明政经詟窜戎阜康黎庶四者既理名焉用之朕方以臯夔之务委卿卿宜以尧舜之事教我骤加徽号深耻近名循省表章难遂来请　元稹批第三表曰昔齐桓议封禅管仲骤谏其未宜晋武平江东何曾深惟于逺驭彼二臣者居安思危之志明而有隐无犯之诚切也况朕寡徳谬膺昌期頼先帝削平之威列圣浸渍之泽聿来燕冀甫靖华既无徳而有成寔以祥而为惧卿等所宜朝夕纳诲警予荒宁虽休勿休日慎一日而乃过为溢美频上鸿名谅多丹赤之诚殊非药石之爱汝为予砺为朕揣摩汝为予舟为朕康济强我懿号不若使我为有道之君加我虚名不若居我于无过之地宜罢来请用副乃懐　元稹批第四表曰朕以正月元日只见于九庙对越于上千官在前万乗在后覩声明文物之盛望城社宫阙之尊尚念髙祖太宗艰难于经营徳宗宪考殷勤于丕绪复惧不克荷以羞前人寅畏严恭式冀无过而燕赵厎定戎獯和宁寔惟列圣之休安敢自大其义左右辅弼庶尹师长猥以鸿名愿加薄徳三诏执事抑而不行物议逾坚予衷未信四陈章表备引古今且曰告防之时宁忘继志问安之下胡不慰心事有切于显荣理难从于拘执于戏允恭克让既见夺于羣情克己为仁庶自勤于三省勉依来奏深用愧懐　白居易答宰相贺徳音表曰古先圣王既托人上与百姓同其欲与天下同其忧唯是推心可厎于道朕临御万国迨兹五年惕厉之懐虽勤于夙夜伏腊之犹害于嵗时思革弊以救灾在济人而损己是用轻刑缓死责己恤贫罢郡国之珍贡省宫廏之烦费延春令而布仁行惠先南风而觧愠阜财庶凭欢心以召和气卿等或匪躬献替或悉力弼谐啓沃之间己申霖雨之用爕理之际伫见隂阳之和各宜勉之以辅予理章原魏曹植庆文帝受禅章曰陛下以圣徳龙飞顺天革命允答神符诞作民主乃祖先后积徳累仁世济其美以暨于先王先王勤恤民隐劬劳戮力以除其害经营四方不遑啓处是用降兹福庆光啓于魏陛下承统缵戎前绪克广徳音绥静内外绍先周之旧迹袭文武之懿徳保大定功海内为一岂不休哉　又庆文帝受禅上礼章曰陛下以眀圣之徳受天显命良辰即阼以临天下洪化宣流洋溢宇内是以溥天率土莫不承风欣庆执贽奔走奉贺阙下况臣亲体至戚懐欢踊跃諡议原宋顔延之武帝諡议曰以为圣哲同风功美殊称葢出乎道者无方故刑于物者不一伏惟道塞人神信通期运爱敬所禀因心则逺英粹之照正性自天体苞潜跃虑周卷舒龙徳在隂虽艰贞而不闷因时而惕故有来其必亨在晋之季皇涂荐阻欃枪干纪璿玑失驭天鉴灵武民属圣明不假十室之资不借百乗之赋首义驰风一鼔静乱涤除泰阶消殒薄蚀斯亮登庸之基经纶之始者也内难虽弭外圗未辑河华海岱固相望荆濮燕亳侯服交侵眷言帝畿思康王路戎不再驾遗氓即序斥堠之所未羇亭徼之所不译莫不饰诚请罪款塞来賔故能洒埽中岳致庙九山神道防昌寳命既集损之而益后身愈先既而仪刑帝载揖让天厯改玉乎文祖班瑞于神宗贯革寝机文武搢笏故宸居两楹坐一八表国训成均之学家沾抚辜之仁大美配天必终之以俭徳道固万叶犹申之以话言允所谓教思无穷之长世取髙上代顾邈前王矣　梁沈约齐武帝諡议曰臣闻天徳平分而四时之名或异圣功一揆而皇王之称不同盖迹因随事名由义立尧臣禹佐咸率兹典伏惟尽寂穷微含神独照徳茂始裳之主道冠初耜之君含精灵于五纬驾贞眀于三象初九勿用英气凌云负掲日月仰霄汉龙姿凤采焕若丽天登庸在试盛绩云举虽屈景潢污降情尺木而拯世济民浚发懐抱昔成汤百家仁被比屋文王十里化先寡妻前圣后贤重规沓矩震雄圗于九江播灵威于夏汭旌旗未麾鲸鲵自殒弗劳羌僰之长无待六事之人义等伐谋功髙善陈建有国之符成定之业防朝清眀事资于牧野受命作周非止于西伯视瞻寝门孝徳光备守器宗祧元良载逺嗣大寳以君百辟敷景化以致隆平守在四威行海内囹圄寂寞礼让交兴八柄驭下九官咸事临朝凝黙尊严若神风行日烜无思不畅至仁与造化争流灵威与雷霆齐轨上贯苍昊下洞深泉春无凄风夏无苦雨时若罔愆多稔如积三革不累五刃不砥庠塾大啓儒雅云集训阅得宜搜狩有序丹徼青丘之野跂踵反舌之民浮深驾阻回首革靣北畏力献琛内款不借终军之使无假絶漠之威嘉祥雾合秘瑞泉涌史不辍文简无虚日方当垂七曜之旗驾八龙之乗望礼中岳肆觐羣后造化不仁穆卜愆应慕切遗弓哀同遏密晦朔不居殡宫将啓勤兹大名宜尽徽极　又齐明帝諡议曰臣闻君徳靡二辟王之名不一圣功无爽尧禹之称或殊兼以拯世宁乱致平未必同道崇墠増祧嘉号不可相袭伏惟自天诞睿英圣在躬皇矣之符夙着烝哉之謡早集賔门纳揆天平地成自南自北无思不韪在属圗导末命值嗣主狂凶人伦道尽宗社阽危瞻乌靡托国难立长乱极治刑四海乐推三灵以眷东向而让天下功髙代入流涕而膺寳位如就重日昃劬劳躬亲庶事抚辜纳隍之念义同于罪已振民厚下之情无废于终食聪眀神武逖听迩闻万目备张纮纲靡漏御辔不迷宁借听于襄野大川可济不待备于舟檝峥嵘之下泽靡不懐寥廓之上眀无不烛包以宇宙润以风雨霜露所交人迹所至百姓仰之而不知其始万物用之而罔识其终上庠废业忽焉已乆三载弗为沦弛将及临朝引领思隆雅训贵游胥萃俊造成羣方将驱世反本既仁且夀告成东岳髙宴汾阳造化不仁厌世云及放勲之慕不追乡之思空逺殡宫将撤輴轸难留英声茂实于是乎在　任昉齐明帝諡议曰以为穷神之迹无继于成名教思所宗言归于有称是以则天为大义尽于翼善武功受命理贯于斯文伏惟功髙五让道冠三极爱敬始于名孝飨终乎严配寥廓大度诞君人之符闺庭小节应轨物之训歴试允谐纳揆时序贻厥之寄义均圗榱栋惟新压焉将及于是承制宣徳定防公卿登嗣后于西钟反独夫于侯服既而主幼时艰仍离屯蹇应当璧之祥注息肩之愿立徳以长绍开中兴拟度天行取则干健日昃罢朝幽枉必达官曹寂寞圄犴空虚虎门肆义大足协律岩廊有缙绅之谈乡塾无横议之士既富而教此孝治遂使家无荡子野有栖畆置天下于掌握览八荒于戸牖宠微金穴之家恩絶椒风之馆天应民和祥符总暨故能上变云物下漏深泉若乃青丘丹陵之国黄银紫玉之瑞幽符逺萃询徳报功方将驰道日观清宫鸣泽为而不恃髙揖成功百川所以朝宗参辰于焉取正岂所谓中衢均奠县衡共轨者欤　梁元帝髙祖武皇帝諡议曰臣闻翼善传圣曰尧仁圣盛眀曰舜受禅成功曰禹除虐去残曰汤諡者行之迹号者功之表虽贱不诔贵卑不诔尊而彰乎名者盛徳之嘉号也被于物者治定之实録也斯所以声名焕乎钟石昭晰备于管弦者焉伏惟天纵钦明惟睿作圣功超三五声逾七十仰之弥髙就之弥逺载潜载跃乃武乃文先是木运告终羣后改属干维罔搆坤纽如崩祧祀阽危公卿旰食九牧有沦胥之悲八表兴横流之叹乃凝威黑水表瑞丹陵云合景从表里禔福受终文祖允恭克让知黔首不可以无归苍生不可以无主降汾阳之逺志不得已而临之于是帝禋宗革命创制禘郊式展殷荐斯洁临兹大寳化与和气俱宣扇此王风政与秋霜并肃言悬日月功格区宇不以紫宸为贵不以黄屋为尊政谧刑措民殷国阜虹旌式卷堡燧载清胥象相因环楛无旷天衢亨泰王道升平南海风东溟奉贡膏露凝枝庆云触石山开苍璧地出元珪骠把钺则休屠款塞太尉抗旌则名王蹷角声教所渐浃灵虵之都威令所行通烛龙之外开庠建序布濩于成均正俗移风氛氲于司乐虚纳十乱引谅直之规广辟四门招贤之徳青衿知击壤之性黄发恣鼓腹之欢加以钻味微言研精至道文终所牧之典史倚所读之书无辍万机日且千遍驰郁郁之声表干干之徳允所谓皇哉君哉日用而不知者矣方且告成岱岳镂升平之玉简昭事梁甫秘礼首之金绳而文王明事侔往册黄帝桥山痛深前典万有沦伤三辰掩曜人祗轸慕山海含悲恸切陟方哀深遏宻烦寃荼毒贯切心髓风不静陟岵何期思所以钦若九功仰稽七徳　北齐邢子才文宣帝諡议曰伏惟圣徳光逺神猷大初自登庸民誉所集把尺持刀成务斯在百揆载清四门唯穆及天眷既属人谋所归鸟兽迁情士女革靣敬顺天人拱揖羣后处无上之尊居域中之大礼盛乐脩时和嵗稔海内有截天下泰然犹忧劳亿兆经营四国同虞舜之巡省若轩辕之靡宁威武纷纭神功四畅怨西以东化南自北临瀚海以浴兵登天山而绁马左萦右拂拟歌成章方朝百神于太华受万国于稽岭升中增封髙拱垂衣而天防黎庶奄捐四海考妣之慕实被含生称天作诔抑唯恒数故以名追实尽物未臻其美屈道从制一日可以成名　增唐苏颋中宗諡议曰臣闻圣人极天下之赜以象其物宜成天下之文以察其时变加于百姓之谓徳刑于四方之谓风徳也者动于神明风也者由于教化伏惟皇帝缵武之命允文之基肇承于宥宻以至乎缉熙若乃含青云之符耀赤光之瑞履顺而一险安贞而在潜跃由是恭于三朝服兹四罪傒予之始祀夏而无改旧物若帝之初迁周而有膺新命既而三年谅隂九族敦叙免防问道穆乎天子之容退朝宻藏怡若家人之礼约躬而厚物尽下以推人翺翔乎儒雅之林经营于文章之囿不伤麛卵不夭卉木体仁也行于蛮貊暨于部防施惠也酌中衢之尊不竭也陈太庙之器不盈也故能百寳用四灵臻嘉禾神芝日献于府柔逺格懐荒至名驹钜象嵗填于牧方采原陵之露华感而通梦遂昊坛之烟燎严以配尊然后心游絶冥神寄恺乐在云台之上希于真谛之门追汾水之阳缥缈乎列仙之馆岂圗变生氛沴凶遘霄极龙攒既啓鸟耘逾慕礼彻三献北有因山之名法崇二言南有至郊之议　贾餗敬宗諡议曰定尊号考列圣终古之重事有司冝用大者逺者上质百王之明烈下开千载之成法参天人之意极臣下之诚酌而举之以正大諡故称天以诔大莫加焉微臣得议公莫至焉所谓大者逺者盖总夫一朝之治化四海之恵泽夏之率职元元之受赐皇明所临之逺近睿断所系之巨小何如耳其他茍不足以升降盛徳者固得略而不论伏惟皇帝以英睿之资绍膺丕厯啓皇辉于磐石浴圣徳于少海每钦承册命天下感悦既即尊位孝思逾显列圣之道率履不违礼行乎郊禋敬达乎宗庙冨四海以致养荣两宫以问安推恩广爱累霑鸿渥发号施惠洽于百灵而又天资严正睿徳沉毅时海内承宪宗穆宗威灵徳泽之厚朝野无事生人休息初临大寳委政宰庭春秋至富而逺畜刚辩既阅庶务四聪益达英断自己任贤不疑故卒能光啓诚明载安天下横议或炽圣衷愈坚忠勲内外叶赞雄畧于是举兵食之大计示经营乎四方而不庭之藩首自殄砺志奋节视师于朝承风向化遐迩耸动夫不怒而威不战而胜王者之武也惜乎号未光乎天地泽未浸乎四海而变生非虑遐抱天关生灵之惋愤其可既乎臣谨上稽国典旁考物情约以经义合诸諡法表功节恵庶叶大中　苏涤宣宗諡议曰皇天平分盛王全用施雷雨之广泽则庶物生成务恩威之至仁则四海亭育遂使含灵受泰触知懐羙諡大名固当称谓伏维皇帝爰自盘维膺兹九五行越今古仁被黔黎孝惟生知略不代出以天下为己任视宇内于掌中坐朝而不问风霜弭乱而不恡府帑动惟师古虑必归周闻善若惊去疾务尽前王之羙事列圣之令典必扩而行之加以讲信脩睦任贤兴能思念勲庸则发凌烟之彩绘敦序友于则置雍和之宴锡俯阅才彦则命法官谏官之次对爱悯生育则禁三月五月之采捕一物之不得其冝纳隍在虑四方之稍有未泰降食为心命将则千里坐知指纵则三边克定是以人并为使物得自安加以西平羌戎南征蛮防三州七闗之地坦然无虞四征际海之毗晏然自静然后赈廪恤人蠲农命使逺无不肃迩无不安奸宄戢心权豪屏息京辇絶桴鼓之响边陲无烽爟之虞可谓超三跻五度契逾绳者矣　明杨廷和武宗諡议曰古先哲王继天立极凢有圣徳大功显被于当时必有鸿名羙諡垂示于后世盖古今之通义臣子之至情自周以来未之有改也然而諡以易名节以一恵要其终而原其始表其大而着其微号必称情非虚羙稽诸典礼而无愧质诸神而无疑又先王所以闲万世匪敢私一人者也恭惟皇帝首出庶物天挺英贤育徳青宫讲诵不分于寒暑谈经翠幄兴衰备览于古今即位之初躬亲理政诏令之下究极民情纂脩孝宗实録以铺张丕之谟续成通鉴纂要以继述先朝之绪再举尊崇之典孝事重闱特颁御制之诗睦亲宗室屡增额数而嘉重进士之科创立规条而申严武举之选防时艰之洊至劳圣虑以多方变起维城衅生藩镇边尘惊于河曲烽火达于甘泉命将出师声罪致讨大憝既获磐宗载安受脤于社而振旅于疆战胜于外而福生于内除恶务本去邪勿疑几席之忧弭之于顷刻萧墙之变扑之于劻勷内外无患是曰圣人威严不杀乃称神武人方荐瘥天未悔祸盗贼满野流亡载途自青兖以达两河由楚越而亘西蜀数勤大将累发内兵授成算于九重坐胜于万里此则武功之再见也粤自丁丑讫于庚辰属边境之不寜致皇舆之逺狩天戈至止月防频闻日毂才临风烟顿息岂意南昌之地复为逆狄之圗流言外闻甚于管蔡之恶奸党内应急于吴楚之谋六飞亲征万军齐发曾无亡矢之费遂除蔓之功兹岂人为实有天助此又武功之屡见也念天下之重事在嗣统之得人逺遵皇祖之眀训上承母后之懿旨奉迎圣眀付托神器此又汉唐以下人主传受之明且正未有若今日之事者也臣等尝徧观史册所载歴代帝王前啓后承必有文徳以兴炳蔚之教必有武功以振恬熙之风汉之武帝唐之武宗皆以聪明果毅蹈厉发思欲震殊俗而威逺夷勤耿谟而大烈以今方之殆同条而共贯也











　　御定渊鉴函卷四十五
<子部,类书类,御定渊鉴类函>
　　钦定四库全书
　　御定渊鉴函卷四十六
　　帝王部七【帝王总载】
　　帝王总载十【诏　敕　令　笺序　启　赋　诗】
　　诏增唐永昌元年改正朔诏曰朕闻上皇纂厯则天地以裁规大圣握圗法隂阳以施化故能牢笼品陶铸生灵敷景运于休期阐洪基于光大昔有隋失驭率土分崩赤县为禾黍之塲苍生遇涂炭之酷我髙祖龙兴汾晋凤起寰区殄枭獍而安八荒翦鲸鲵而清四海太宗膺昊穹之厯数鼓雷电之雄威服逺冠巢燧之前开边越羲农之际鸿名迈于三五茂绩隆于往初髙宗禀雷泽之祯符降天纵之神器湛恩所被匝乾坤覆载之乡至化所覃尽舟车所通之境抚璇丹极辑瑞苍严天平地成淳风启千年之运乐和礼备寳祚隆三圣之基逖听王猷熙开帝载朕以虚薄防奉叡圗业业兢兢不遑寝食幸穹昊贻祐宗社延祥河荐合天之符洛出永
　　昌之箓时和嵗稔逺肃迩安斯皆先徳所延屡彰嘉贶自恭临兆庶已积炎凉尚想移风未臻于至道顾循菲徳媿切于深衷思顾托之恩再阐混元之始夫穹列象三辰以之丽天厚载含章五行于焉纪地易曰三五以变错综其数遂成天下之文定天下之象水火相变其卦为革彖曰天地革而四时成言五徳更相生变革万象故帝者改正施教明受之于天不定之于人者也自五帝纉统三王驭宇或父子相承同体异徳或金木迭改应天顺人故纳麓登庸粤受终于文祖干戈革命必理厯于明时然则开元配永肇自阳来之旦统厯履端基于朔易之首孳萌发内气律由中品物任而昭苏生荡而敷革是知夏之人统不逮殷之地正殷之地正有劣周之天统元命所苞实在兹矣周文稽古制礼于成王之日汉髙握徳改元于武皇之代则知文制大备未遑于上业损益之道谅属于中平朕所以遵饰礼经奉成先志今推三统之次国家得天统当以建子之月为正考之羣艺厥义明矣　中宗兴复神龙开创诏曰闻天地盈虚四时有消息之度皇王兴替五运有迁革之期称号斯殊骊騵亦异受明命者罔不由兹我大唐髙祖圣期首出天与神器有大功于区夏有大造于生灵太宗道则继明业推搆极商汤之起亳若姬发之承周弹压九皇牢笼万古髙宗上圣御圗大明司契手调元气心运洪炉齐五纬而平太阶应三神而登日观罗网开辟包冠羲胥大猷备阐能事斯毕僊驾不追逆臣开衅敬业挺炎于淮甸务挺潜应于沙塲天柱将摇地维方扰非拨乱之神功不能定人之危矣太后亶聪成徳濬哲应期用初九之英谋开太一之宏略振玊铃而殪封豕仗金钺而斩长鲸受河洛之圗书当昊穹之厯数惠育黎献并登仁夀既而凝懐问道属想无为以大寳为劳生遂复忝于明辟且有后命俾承先绪光启大唐之国用崇兴复之基交际在辰情深感怆奉髙祖之宗庙尊太宗之社稷不失旧物实在于兹业既惟新事宜更始　苏颋睿宗禅位诏曰天下神器非上圣无以运其机域中大业非元良无以固其本钦若灵命寅奉神宗屈己顺人用安四海承祧主鬯实贞万国顷者家臻大悯在疚惟忧枭獍满衢豺狼塞路社稷之守但望苞桑忠义之懐谁期艾棘阶祸稔恶伺隙乗间烦言碎辞所不胜述皇太子隆基正气凝姿端命毓徳自家刑国英徽日甚移孝为忠雄谟电发北军驰入埽欃枪于紫微南宫反正开日月于黄道平乱宁国翼戴朕躬一旅不劳功逾复禹七徳咸举事邈兴周声应吹铜望当归璧令司空读册侍中授玺实由立义岂曰尚亲承华肇开元嗣以建方流乐风之绪宜申洊雷之泽朕爰初践极喜气呈祥天人叶心象纬昭贶官名有纪年号用凭　开元受禅诏曰继明嗣徳王者所以承天尊祖奉先圣人所以崇孝敬上之礼着乎重华月朔之祠袭乎文命猗欤作颂发流濬哲之祥清庙升歌思表配天之业歴选前载可得而言我国家首出开元继文膺统七代观徳至道洽于生人三后在天垂裕光于后嗣太上皇帝道超寰表功轶帝先名言不测于干行仁智不知于日用累让神器非以黄屋为尊俯膺大寳葢为苍生屈志黎人于变淳化斯登载懐脱屣畴咨菲薄竭让徳之志天眷莫逥陈拜首之诚中襟逾邈遂以寡昧只践宸居循顾绍庭载深寅畏爰撰初吉躬展肃雍防肆献之仪申大号之典神保之飨斯洽介福之道攸宣亿兆同欢人祗共庆　苏颋开元元年诏曰朕闻圣人无心同于吹万上皇有道契于明一居天下之尊者至大体其大以照临成天下之务者至公顺其公以康济故能稽昌厯考元符通于神祗格于上下鸿名不可以深拒盛典不可以固违斯岂在予而狥物也朕以菲徳丕承圣训埽除欃枪保卫宗稷内问安以承志外聼理以推诚始自朝廷纳之以轨物终加蛮陌洎之以声教欲令跂行喙饮含齿戴髪去其夭札蠲其疵疠每兢兢于紫座寜自贵于黄屋而凡我羣辟顾斯兆庶以为人谋协从天意钦若王者人所归也帝者天之号也归之者以徳号之者以功然号以功成则功不可以不表归以徳厚则徳不可以不励朕猥属与能之运遂忘冲让之私将逮建寅之嵗首甫择建子之天统是用发挥景运受兹礼册夫循名者责实谋始者虑终勉而全之非敢自满所以克己思政惟懐永圗惧弗胜荷用多慙惕　天寳改元诏曰古先哲王之致理也皆上顺天心下稽人事时令赞发生之重祥符叶纪年之称考彼前载斯为大猷朕嗣守丕业洎三十年实頼宗社降灵昊穹孚祐万方无事六府惟修寰宇晏然庶臻于理然则乾元在上仁覆为首皇王临下惠化攸先恩善贷用广慈育尊天寳之建元畅皇风于不宰况属阳和布气献嵗发生宜覃在宥之恩式降维新之泽　元稹文武孝徳皇帝册尊号诏曰昔我髙祖太宗化隋为唐奄宅区夏包举四海全付子孙其何事哉彼昏盈而我劳敬也眀皇承之能大其业六戎八蛮罔不贡奉由是庶尹弛政庶吏弛刑视人不勤视神不谨燕防防起洞无藩篱其何事哉据逸安而易萌渐也逮我圣父勤身披攘斩断诛除天下略定曾是幽冀赐予懐来荷頼景灵丕训不坠环嵗之内四方平宁粤予何功时帝之力而卿大夫猥以大号加于眇身让于四三益甚其请皇太后如闻其事欢然慰心慈防下临臣诚上迫只受大礼凛乎余懐今卿大夫谓我为文武孝徳矣其将何道以匡予予其业业兢兢日慎一日慕陶尧虞舜之行以自勉思文祖宪考之道以自勤予茍不思无忘纳诲于戏溢美之名既不克让及物之泽夫何爱焉　宪宗上尊号诏曰朕闻惟人戴后因事必极于推尊惟辟奉天有善必归于让徳在敷景化以答元功居有劳谦之思进多满假之惧缅自古何尝不由是而致理焉朕获缵睿圗只膺神器上奉大祭下安羣生恭己临轩兢懐驭朽志欲周于四海念常切于一夫旰食宵兴唯恐失坠运属休泰时丁小康方隅廓清氛祲销荡斯乃上荷乾坤之垂祐宗社之降灵下頼卿士之叶心戎臣之宣力端拱向道推诚任能岂予寡昧用集丕绩况至化犹鬱勤忧未宁而中外臣僚文武多士累陈恳疏并进昌言愿献鸿名以增虚美拒众心而率吁转切顾眇身而内愧靡安乃撰吉辰爰受典册禋告于清庙防闻于昊天当兹盛仪夕惕增厉于戱朕自御极再加景号在徽章而孔备谅浮实而多慙宜因行庆之辰诞布惟新之泽与物咸遂永孚于休　武宗上尊号诏曰昔我髙祖太宗始造区夏辟乾坤以覆载掲日月以照临盛徳耿光格于上下昊天有成命我二后受之列圣丕圗克大其绪文绥武靖奕叶连枝逮予缵脩罔敢失坠诚欲追踪在昔贻范将来陶末俗于至和返太朴于已散而道不足以居域中之大文不足以成天下之化恭己南面夙兴夕惕遐想理古歉然于懐至于嗣嵗丰穰寰海康静妖沴灭息华大同兹实监祐自天匡救在下谅非己出安敢自多而三台百辟陈忠沥恳加我大号其何以堪谓予守文宜述先志抑而不行者三请确而不拔者羣诚岂贪在己之名姑念从人之欲只膺典防良深惕励今维夏长养之时动植之物莫不自遂思有以导迎和气生活吾人是用稽牺经之作觧法虞书之肆赦推恩宥过思与同休　宣宗册尊号诏曰我国家披皇圗以立极执大象以升中睿父嗣孙重熙累盛逮予稽古圣孝诏复中兴洗涤宿氛廓开昌运天命不易赐予元符荷宗社之耿光致寰瀛之小泰干戈载戢风顺雨时岂予菲薄汔此肃清皆中外元僚文武多士同心协赞而使之然益用兢慙以戒盈满而乃累陈丹恳愿上鸿名牢让不从沥诚弥切于戱昔贤有云舜何人也我何人也茍或让之不遂予亦敢不思齐今百执事谓予曰圣敬敢忘继志之义以是自勗庶无悔焉浮实之名既不获已乗春之泽当务惟新　懿宗嗣登寳位诏曰朕闻龙之腾天汉也则必乗风云鼓雷电以震六合君之践大寳也则必敷仁惠焕号令以煦万方是以地不间于幽遐事防论于轻重洪圣兴而皇渥溥徳音振而庶苏故愆咎咸除枯沈尽起斯皆前代令典国朝成规委辔谅戒于惠奸凝命始懐于布泽肆予寡徳嗣缵丕圗夙夜干兢若俯泉谷永维我髙祖太宗之艰难缔构又维我列圣之慈俭统承思所以克绍休眀济亿兆刬甿俗之清理化之源肇祥导和应天顺物致驩心于率土知恭己以临人爰申在宥之恩用洽维新之庆宋太祖登极诏曰五运推移上帝于焉睠命三灵改卜王者所以膺圗朕起自侧微备尝艰苦当周草昧从二帝以徂征洎虞舜陟方翊嗣君而纂位但罄一心而事上敢期百姓之与能属以北敌侵疆边民罹苦朕长驱禁旅往殄尘氛鼓旗才出于国门将校共推于天命廹回亰阙欣戴眇躬防主以厯数有归寻行禅让兆民不可以无主万机不可以旷时勉狥羣心已登大寳昔汤武革命发大号以顺人唐汉开基因始封而建国乗时抚运既叶于讴謡及物推恩宜周于华夏于戏革故新景物初隆于王室眚灾肆赦鸿恩普洽于民心更頼将相王公协谋同力共禆寡昧以致升平凡尔万方咸知朕意　元王鹗世祖即位诏曰朕惟祖宗肇造区宇奄有四方武功迭兴文治多阙五十余年于此矣葢时有先后事有缓急天下大业非一圣一朝所能兼备也先皇帝即位之初风飞雷厉将大有为忧国爱民之心虽切于己尊贤使能之道未得其人方董夔门之师遽遗湖之泣岂期余恨竟弗克终肆予冲人渡江之后盖将深入焉乃闻国中重以佥军之扰黎庶惊骇若不能一朝居者予为此惧驿驰归目前之急虽纾境外之兵未戢乃会羣议以集良规不意宗盟辄先推戴左右万里名王巨僚不召而来者有之不谋而同者皆是咸谓国家之大统不可乆旷神人之重寄不可暂虚求之今日太祖嫡孙中先皇母弟之列以贤以长止予一人虽在征伐之间每存仁爱之念博施济众实可为天下主天道助顺人谋与能祖训传国大典于是乎在孰敢不从朕峻辞固让至于再三祈恳益坚誓以死请于是俯循舆情勉登大寳自惟寡昧属时多艰若渉渊冰防知攸济爰当临御之始宜新逺之规祖述变通正在今日务施实徳不尚虚文虽承平未易遽臻而饥渇所当先务略举其切时便民条列于后呜呼厯数攸归钦应上天之命勲亲斯托敢忘烈祖之规建极体元与民更始朕所不逮更頼我逺近宗族中外文武同心协力献可替否之助也　又中统建元诏曰祖宗以神武定四方淳徳御羣下朝廷草昩未遑润色之文政事变通渐有纲维之目朕获缵旧服载扩丕圗稽列圣之洪规讲前代之定制建元表嵗示人君万世之传纪时书王见天下一家之义法春秋之正始体大易之乾元炳焕皇猷权舆治道可自庚申嵗五月十九日建号为中统元年惟即位体元之始必立经陈纪为先故内立都省以总权纲外设总司以平庶政仍以兴利除害之事补偏捄之方随诏以颁申画于后于戏秉箓握枢必因时而建号施仁发政期与物以更新敷宣恳恻之辞表着忧劳之意凡在臣庶体于至懐　徒单公履建国号诏曰诞膺景命奄四海以宅尊必有美名绍百王而纪统肇从隆古匪独我家且唐之为言荡也尧以之而著称虞之为言乐也舜因之而作号驯至禹兴而汤造互名夏大以殷中世降以还事殊非古虽乗时而有国不以义而制称为秦为汉者葢从初起之地名曰隋曰唐者又即始封之爵邑是皆狥百姓见闻之狃习要一时经制之权宜槩以至公得无少贬我太祖皇帝握干符而起朔土以神武而膺帝圗四振天声大恢土宇舆圗之广歴古所无顷者耆宿诣庭奏章伸请谓既成于大业宜早定于鸿名在古制以当然于朕心乎何有可建国号曰大元葢取易经乾元之义兹大治流形于庶品孰名资始之功予一人厎宁于万尤切体仁之要事从因革道协天人于戏称义而名故匪为之溢美孚休惟永尚不于投艰嘉与敷天共隆大号　明太祖登极诏曰朕惟中国之君自宋运既终天命真人于沙漠入中国为天下主传及子孙百有余年今运亦终海内土疆豪杰分争朕本淮右庶民荷上天眷顾祖宗之灵遂乗逐鹿之秋致英贤左右凡两淮两浙江东江西湖湘汉沔闽广山东及西南诸部蛮各处冦攘屡命大将军与诸将校奋威武已皆戡定民安田里今文武大臣百司众庶合辞劝进尊朕为皇帝以主黔黎勉狗舆情即皇帝位于南郊定有天下之号曰大眀以是年为洪武元年追尊四代考妣为皇帝皇后建大社大稷于京师立妃马氏为皇后长子标为皇太子布告天下咸使闻知　成祖登极诏曰昔我皇考太祖髙皇帝龙飞淮甸汛埽区宇东抵虞渊西逾昆仑南跨南交北际瀚海仁风义声震荡六合曶爽闇昩咸际光明三十年间九有宁谧煌煌功业恢于汤武徳泽广布至仁弥流少主以防冲之姿嗣守大业秉心不顺崇信奸囬改更成宪戕害诸王放黜师保祸机四发将及于朕朕为髙皇帝嫡子祖有明训朝无正臣内有奸恶王得兴兵讨之朕遵奉条章举兵以清君侧之恶盖出于不得已也使朕兵不举天下亦将有声罪而攻之者少主曾不反躬自责肆行旅拒朕荷天地祖宗之灵战胜攻克捣之于埧上歼之于白沟破之于沧州溃之于藁城鏖之于夹河之于灵璧六战而已不国朕于是驻师畿甸索其奸囬庶几周公辅成王之谊而乃不究朕懐阖宫自焚自絶于宗社朕整师入京秋毫无犯诸王大臣谓朕太祖之嫡顺天应人天位不可以乆虚神器不可以无主上章劝进朕拒之再三而不获乃俯狥舆情即皇帝位　洪熙登极诏曰朕惟上天生民爰立君主仁育兆庶咸底于泰和统御华彞同跻于熙皥我先皇帝奉天抚运治化髙于百王文徳武功声教被于四海比缘边警厪龙驭以亲征逮及凯旋竟湖之升逝遗命神器付予眇躬顾哀疚之方深岂遵承之遽忍亲王公侯驸马伯文武臣僚君民耆老四朝贡之使俯伏阙下奉表劝进以为天位不可以乆虚生民不可以无主长嫡承统国家常经陈辞再三沥恳勤切用是仰遵遗命俯狥舆情祗告天地宗庙社稷即皇帝位奉祖考之洪祐仰圣神之永圗属兹莅祚之初宣布维新之命敕原梁沈约武帝践阼后与诸州郡敕曰钦惟防古爰及近代虽禅代异时而成功一揆岂惟静民宁乱实由符运总集故能启业垂统光宅区夏齐氏遘兹昏诐斯亡奄及民命蠢蠢倒悬非喻朕大惧四海舟覆二象云倾亿兆与昆冈并燎缙绅与蕴崇共日永言凄悼发愤经营推投袂电击风埽借上天之灵因熊罴之用徳未半古功侔前烈齐氏既钦若虞夏髙揖万兼以符先着乐推攸在幽显宅心辞不获命猥以虚寡君临万国川壑之懐寤寐盈虑方欲昧旦丕显日昃忘劳思与贤能康济世道卿拥旄万里共治是寄当求民瘼留念狱市威断以御强猾仁惠以抚贫孤使逺近幽深咸得其所方虚位钦能悬爵伫効勿令汉代玺书独行于自古晋世班条靡用于兹日想加克勉副其侧席　增唐张九龄处分朝集使敕曰朕恭己承天守文继位布一心于兆庶明四目于万方恒恐道或未周物不遂性旁求俊乂共理黎元于咨羣辟宁不我副凡今政要更有四端衣食本于农桑礼乐兴于学校流亡出于不足争讼由于无耻故先王务其三时将以厚生也脩其五教将以惇俗也有国有家同知此义不患不知患在不行耳必若县得良宰万户息肩州有贤牧千里觧带仁政不遥行之则是皆能励节朕复何忧卿等还州逓相劝勉遵此王度恤彼下人敬顺天常无违月令夫星列次土分区域休咎之征惟人所感善必知生恶亦有由每至嵗成当加赏罚
　　令原晋元帝答刘琨等令曰方今岳牧伯之任股肱腹心之臣万之内九服之外咸见翼戴以隆天威是用辞不获已而居王位寻览所陈防优逺孤方当匡复帝祚岂可猥居极位昔有夏克复頼靡艾之勲周宣中兴由申召之佐二公镇御幽朔忠以卫上建功拯难寔凭逺略难雪耻于是乎在　梁任昉齐宣徳皇后临朝答梁王令曰承固兹谦抑未膺大典敬复雅防良有怃然夫至寂难原言象所絶教思有律感通斯在所以异人者神明同人者用舎王诞兹上睿对越天行徳冠二仪化周羣动生民以来一人而已但达节道每濡迹于中庸神照惟几不抑心于钻仰范宣既让其下取则况圣圗睿范歌思是归廉约虽庆赏遂替诚贤者悦义长难进之风不肖者矜功沮竭力之効劝沮之间所差已逺王何得不暂纡雅尚允答天人使朕夜艾以安早朝有预今遣率兹百辟申荐诚欵万致一涂烦言可略　又敦劝梁王令曰夫功不在赏故庸勲之典葢阙施侔造物则谢徳之涂已寡要不得不强为之名使铨宰有寄王实天生徳齐圣广渊重搆参辰而九星仰止不易日月而二仪贞观在昔晦明隐鳞戢翼博通羣籍而让齿乎一卷之师剑气凌云而屈迹于万夫之下辩析天口而似不能言文擅雕龙而成辄削槀爰在弱冠首应弓旌客游梁朝声华借甚隆昌季年勤王始着建武惟新缔搆斯在功隆赏薄嘉庸莫畴一马之田介山之志愈厉六百之秩大树之号斯存及拥旄司部代马不敢南牧推毂樊邓胡尘罕尝夕起惟彼狡童穷凶极虐衣冠泯絶礼乐崩防既而鞠旅誓众言谋王室白羽一麾黄鸟底定甲既鳞下车亦瓦裂致天之届拱揖羣后丰功厚利无得而称是以祥光总至休气四塞五老游河飞星入昴元功茂勲若斯之盛而地狭乎四履势卑乎九伯帝有恧焉輶轩萃止今遣某等率兹百辟人致其诚庶匪席之防不逺而复　又重敦劝梁王令曰朕闻匹夫好仁义在摩踵君子行道达斯兼济未有尽器穷神蕴徽章乎天植髙奠中尊覩倾罍而弗拯惟王徳冠往初功无与二四时等契两曜齐眀拟度天行取则干健而运距艰季道极百王援义而起一戎大定罗山革草罔不率从用使商庭产周阙树梓倾宫既散鹿防靡蓄盛徳大业巍巍若此日者事岐之号爰发帝言殊物备礼率由寡昧虽复云防载路清跸啓行昭徳报功未臻其极而髙揖天休逺存克让俾予未亡与慙日昃今遣某等率兹百辟人致诚请庶有感睿心霈然降志
　　牋原梁任昉为百辟劝进梁王牋曰伏承嘉命伫防明公逡廵盛礼斯寔谦尊之防未穷逺大之致向者嗣君弃常自絶宗社国命民生翦为仇讐折栋崩榱压焉自及卿士懐脯斮之痛黔首惧比屋之诛明公亮格天之功拯水火之切再踵日月重缀参辰反玊于涂泥济斯民于阬岸使夫匹妇儿童羞言伊吕乡校里塾耻谈五霸位卑乎阿衡地狭于曲阜明公宜祗奉天人允膺大礼无使后予之歌同彼胥怨兼济之仁翻为独善又牋曰近以朝命蕴策冒奏丹诚奉被还令未虚受缙绅颙颙深所未达葢闻受金于府通人之致髙蹈海隅匹夫之小节是以履乗石而周公不以为疑増玉璜而太公不以为让况世哲继轨先徳在民经纶草昧叹深微管加以朱方之役荆河是依班师振旅大造王室虽累茧救宋重胝存楚居今观古曾何足云而惑甚盗钟功疑不赏皇天后土不胜其酷是以玉马骏奔表微子之去金版出地告龙逢之怨明公据鞍辍哭厉三军之志独居淹涕激义士之心故能使海若登祗罄圗効祉山戎孤竹束马景从伐罪吊民匡时靖乱匪叨天功实勤濡足且明公本自诸生取乐名教道风素论坐镇雅俗不习孙吴搆兹神武驱尽诛之氓济必封之俗玊不毁谁之功欤独为君子将使伊周何地某等不达通变寔有愚诚不任悾欵棘心重谒伏愿特膺典防式副民望
　　序增宋顔延之三月三日曲水诗序曰夫方防既载皇王之迹已殊钟石毕陈舞咏之情不一虽渊流遂往详略异闻然其宅天衷立民极莫不崇尚其道神明其位拓世贻统固万叶而为量者也有宋函夏帝圗逺髙祖以圣武定规同造物皇上以叡文承厯景属宸居隆周之卜既永宗汉之兆在焉正体毓徳于少阳王宰宣哲于元辅晷纬昭应山渎效灵五方杂遝四隩来暨选贤建戚则择之于茂典施命发号必酌之于故实大予协乐上庠肆教章程明密品式周备国容眡令而动军政象物而具箴阙记言校文讲艺之官采遗于内輶车朱轩懐荒振逺之使论徳于外頳茎素毳并柯共穗之瑞史不絶书栈山航海逾沙轶漠之贡府无虚月列燧千城通驿万里穹居之君内首禀朔卉服之酋回面受吏是以异人慕响俊民间出警跸清表里悦穆将徙县中宇张乐岱郊增帝之坛饰礼神之馆涂歌邑诵以望属车之尘者乆矣　齐王融三月三日曲水诗序曰我大齐之握机创厯诞命建家接礼贰宫考庸太室幽明献期雷风通响昭华之珍既徙延喜之玊攸归革宋受天保生万国度邑静鹿丘之叹迁息大坰之慙绍清和于帝猷聨显懿于王表骏发开其逺祥定尔固其洪业皇帝体膺上圣运钟下武冠五行之秀气迈三代之英风昭章云汉晖丽日月牢笼天地弹压山川设神理以景俗敷文化以柔逺泽普汜而无私法含而不杀犹且具明废寝昃晷忘餐念重于春冰懐御奔于秋驾可谓巍巍弗与荡荡难名秉灵圗而非泰渉孟门其何险用能免羣生于汤火纳百姓于休和草莱乐业守屏称事引镜皆明目临池无洗耳沈冥之怨既缺薖轴之疾已消兴亷举孝嵗时于外府署行议年日夕于中甸协律总章之司序伦正俗崇文成均之职道徳齐礼挈壶宣夜辨气朔于灵台书笏珥彤纪言事于仙室褰帷断裳危冠空履之吏彯摇武猛扛掲旗之士勤恤民隐纠逖王慝射集隼于髙墉缴大风于长隧不仁者逺惟道斯行谗莠蔑闻攘争掩息稀鸣桴于砥路鞠茂草于圜扉耆年阙市井之游稚齿丰车马之好宫邻昭泰荒憬清侮食来王左言入侍离身反踵之君髽首贯胸之长屈厥角请受缨縻文钺碧砮之琛竒干善芳之赋纨牛露犬之玩乗黄兹白之驷盈衍储邸充牣郊虞匦牍相寻鞮译无旷一尉于西东合车书于南北畅毂埋辚辚之辙緌旌卷悠悠之斾四方无拂五戎不距偃革辞轩销金罢刃天瑞降地符升泽马来器车出紫脱华朱英秀佞枝植厯草孳云润星晖风月至江海呈象龙载文方握河沈璧封山纪石迈三五而不追践八九之遥迹功既成矣世既贞矣信可以优游暇豫作乐崇徳者与　梁陆倕石阙铭序曰昔在舜格文祖禹至神宗周变商俗汤黜夏政虽革命殊乎因袭揖让异于干戈而晷纬合天人啓惎克明峻徳大庇生民其揆一也在齐之季威侮五行怠弃三正刑酷然炭暴逾膏柱民怨神怒众叛亲离蹐地无归瞻乌靡托于是我皇帝拯之乃操斗极把钩陈翼百神禔万福龙飞黒水虎歩西河雷动风驱天行地止命旅致屯云之应登坛有降火之祥筮协从人祗响附穿胸露顶之豪箕坐椎髻之长莫不援旗请奋执鋭争先夏首凭固庸岷负阻协彼离心抗兹同徳帝赫斯怒秣马训兵严鼓未通凶渠泥首舸连舳巨舰接舻铁马千羣朱旗万里折简而禽庐九传檄以下湘罗兵不血刃士无遗镞樊邓威懐巴黔底定于是流汤之党握炭之徒守似藩篱战同枯朽革车近次师营商牧华士女冠葢相望扶老携防一旦云集壶浆塞野箪食盈涂似夏民之附成汤殷士之窥周武安老懐少伐罪吊民农不迁业市无易贾八方入计四隩奉圗羽檄交驰军书狎至一日二日非止万机而尊严之度不諐于师旅渊黙之容无改于行阵计如投水思若转规防定帷幄谋成几案曾未浃辰独夫授首乃焚其绮席弃彼寳衣归璇防之珠反诸侯之玉指麾而四海隆平下车而天下大定拯兹涂炭救此横流功均天地明并日月于是仰协三灵俯从亿兆受昭华之玊纳龙叙之圗帝禋宗光有神器升中以祀羣望摄袂而朝诸夏布教都畿班政方外谋协上防刑从中典南服缓耳西羁反舌劒穹庐之国同川共穴之人莫不屈交臂厥角稽颡凿空万里攘地千都幕南罢鄣河西无警于是治定功成迩安逺肃忘兹鹿骇息此狼顾乃正六乐治五礼改章程创法律置博士之职而着録之生若云开集雅之馆而欵闗之学如市兴建庠序啓设郊丘一介之才必记无文之典咸秩于是天下学士靡然向风人识亷隅家知礼让教臻侍子化洽期门区宇乂安方面静息役休务简嵗阜民和厯代规模前王典故莫不芟翦截允执厥中　原梁沈约武帝集序曰文思安安钦明所以光宅日月光华南风所以兴咏日角之主出自诸生鋭顶之君少明古学汉髙宋武虽阙章句歌大风以还沛好清谈于暮年夫成天地之大功膺乐推之寳运未或不文武兼资能事斯毕者也我皇诞纵自天生知在御清明内发疏通外典爰始贵游笃志经术究淹中之雅防尽曲防之奥义莫不因流极源披条振藻若前疑往滞旧学罕通而超然直诣妙援终古善发谈端精于持论置垒难逾摧锋莫拟有同成诵无假含毫兴絶节于髙唱振清辞于兰畹至于春风秋月送别望归皇王髙宴心期促赏莫不超挺睿兴濬发神衷及登庸歴试辞翰繁蔚牋记风动表议云飞雕虫小艺无累大道懐君人之大徳有事君之小心为下奉上形于辞防虽密奏忠规遗稾必削而国谟藩政存者犹多逮乎俯应归运仰脩干録载笔握简各有司存如纶之防时或染翰暨于设簴灵囿恺乐在镐鹿鸣四牡皇华棠棣之歌伐木采薇出车杕杜之防皆咏志摛藻广命羣臣上与日月争光下与钟石比韵事同观海义等窥天观之而不测游之而不知者矣窃惟左史记言右史记事君举必书无论大小况乎感而后思思而后积积而后满满而后言若斯而已哉谨因事立名随源编次　増唐太宗帝范序曰朕闻大徳曰生大寳曰位辨其上下其君臣所以抚育黎元陶钧庶自非克明克哲允武允文皇天眷命厯数在躬安可以滥握灵圗叨临神器是以翠妫荐陶唐之徳圭锡大禹之功丹羽呈祥周开七百之祚素灵表瑞汉啓重华之基由此观之帝王之业非可以智竞不可以力争者矣昔隋季板荡海内分崩先皇以神武之姿当经纶之防斩灵蛇而定王业啓金镜而握天枢然犹五岳含气三光戢耀豺狼尚梗风尘未定余以弱冠之年懐慷慨之志思靖大难以济苍生躬擐甲胄亲当矢石夕对以鱼丽之陈朝临以鹤翼之围敌无大而不摧兵无坚而不破翦长鲸而清四海埽欃枪而廓八纮既而承佑天潢澄清璇极袭重光之永业继寳箓之隆基战战兢兢若御深而驭朽日慎一日冀善始而令终汝以幼年偏钟慈爱未辨君臣之礼度不知稼穑之艰难余每思此为忧未尝不废寝忘食今自轩昊以降迄于周隋经天纬地之君纂业承基之主兴亡治乱其道焕然所以披镜前踪博采史籍聚其要言以为近诫云尔　王勃九成宫颂序曰国家梯霄架极罄域裁基纂髙丘白云之鬱函都紫气之兆宸扉既辟一宇宙而来王圣箓潜跻贰乾坤而作帝髙祖天旗夜立制黄鸟而九驱太宗日驭晨飞緑蟠而首出虽立极承祧之业进烛前文而重光累洽之符归功下武陛下承灵太乙踵睿登三星虹沓祉电虬发庆丹书碧篆神符焕河洛之文玊斗珠衡天骨挺皇王之表用能舍桐珪而瑄鬯肃玊籍而揖宗祧写霭九天腾景万里御风雷七曜于上博临之功显用山川六府于下辅相之宜得元功密运敷造化于灵襟黄屋神凝创经纶于寳思凤帏宵静隂灵宣玊阃之华鹤禁朝趋离象峻铜楼之景川分帝子控鲲壑而疏源岳动天孙拥熊山而列镇其成化也如彼其强干也如此犹乃停旒正室严纩中轩玊阶匪泰金门为险伫虹防于月涧岳渎生光飞鹤椠于烟皋江湖动色桃溪逸彦塞丹井而归风松磴遗英斩元闗而奉制位兼河海九卿参巨济之功道合星辰三事鬱经天之象朱轓缉化泣故老于中溪墨绶宣风绕春童于上陌王化之基已洽天上之代有序建铜仪而测曜象纬齐悬按璿玑而书云祯氛叠举祥嗈十二紫鹓调夏谷之音大礼三千赪蛇应黄钟之曲蚕功顺令业着于青裳蜃磨迎春恩周于黛耜黄沙静谳鸠兴顿足之悲丹石销寃神獬辍推锋之计咏时和于地壤动植咸驩歌道泰于华封昆虫自乐星墟列将辉玊节而长驱天防神兵下金坛而决胜横麾赤版葱山成不战之郊防缴青丘桃野见其亡之兆烟驰火徼励珠产而移琛雪骛氷洲驾瑶谿而纳賮乾坤径复载遵赤县之封曦望环周未出黄圗之域故夫含吐万物至功也制平八表大业也一隂一阳神道也乃文乃武圣圗也用能使天不爱寳地不藏珍日月五行风云四序龙章凤彩舄奕于郊墟黄铉紫玉磊砢于坰囿集风云于翠箑浴甘露于朱英泽马飞镳山舆结辙殊徽狎至祥书竭东郭之毫累译同归朝册尽南山之竹然后瑶坛备物陈帝服而展皇仪后室畴庸登泰山而小天下功事毕狭广宙而三迁风举云摇歴神都而一憩考遗基于汶上稽故典于淹中光总章之瑞纪嗣干封之寳厯大矣哉升中作睿握四海而为尊则大斯模肇三宫而配永　明宋濓洪武圣政记序曰自古帝王创业垂统方有事于征伐而于弥纶天下之治具势或未遑及其大统既集亦不过振厥宏纲而万目未尽举焉如汉之髙帝得国最正虽曰算无遗防而施之政令犹乏精详故史臣赞之亦但云规模宏逺而已夫以髙帝之雄杰尚如此则其余从可知矣洪惟皇上以布衣受天命葢与髙帝同虽当开拓土疆之际停戈讲艺息马论道夜以继日无一夕之宁迨正天位朝万国孳孳圗治恒若不足于是纲举于上目备于下诚有非髙帝所可及是故郊庙以及百神之祭礼文咸秩则祀事严矣御极之日即立储位以正青宫则大本定矣众建诸王列封功臣则大分昭矣兵戎之众自京师逹于郡府率皆设卫权一出于朝廷而为将者不得私而军政肃矣中外官有定制一革冗滥之而幸位絶矣冠服有别防范有严而民志自定无僭侈矣他如申禁令覈实效育人才优前代正礼仪之失去海岳之封严宫壸之法励忠节之训刷积歳之獘如斯之不一而足或前王所未得或行之有未至者皆焕然有条可以垂法后世此其故何哉葢自近代以来习俗圯壊殆将百年而天生大有为之君首出庶物一新旧染之俗与民更始是故睿思所断动契典则度越千古咸无与让此正所谓锡智勇而正万也臣备位词林以文字为职业亲见盛徳大业日新月着于是与僚属谋取其有闗政要者编集成书名曰洪武圣政记然而天之髙明也万物莫不覆焉地之博厚也万物无不载焉圣人之作也万物咸兴欣覩焉故凡金科之颁玉律之列着之于商书刻之于琬琰传之于圣子神孙者将与天地相为无穷书曰惟天聪明惟圣时宪诗曰贻厥孙谋以燕翼子此之谓也其所以致四海雍熙之洽比隆于唐虞三代者岂不在于兹乎
　　啓原梁沈约贺齐明帝登阼啓曰惟皇源浚逺帝寳连晖基深庆厚道贯万叶而鬱林凶徳早行悖人经逖听之所未书宗庙之殆如缀百灵耸动九服回遑结后来之望思庇民之主日月以冀遐迩翘心伏惟陛下大圣在躬君徳夙表龙章日采焕若丽天纳麓賔门道风遐被睿化神行无思不洽狱讼允归天人戴仰屈飞龙之眇辔纡汾阳之逺情运尧心以临亿兆敷舜烈以膺寳命虽中宗之兴殷道宣后之汉徳异世同符千载一揆刑措之业方逺平之基在焉率土含欣懐生戴頼况臣早覆润夙荷恩灵踊跃外畿心不胜庆谨縃民和式流皇泽涂歌里抃载懐鳬藻
　　赋增汉班固东都赋曰往者王莽作逆汉祚中缺天人致诛六合相灭故下人号而上诉上帝懐而降监乃致命乎圣皇于是圣皇乃握干符阐坤珍披皇圗稽帝文赫然发愤应若兴云霆击昆阳凭怒雷震遂超大河跨北岳立号髙邑建都河洛绍百王之荒屯因造化之荡涤体元立制继天而作系唐统接汉绪茂育羣生恢复疆宇勲兼乎在昔事勤乎三五岂特方轨并迹纷纶后辟治近古之所务蹈一圣之险易云尔哉且夫建武之元天地革命四海之内更造夫妇肇有父子君臣初建人伦实始斯乃伏羲氏之所以基皇徳也分州土立市朝作舟舆造器械斯乃轩辕氏之所以开帝功也龚行天罚应天顺人斯乃汤武之所以昭王业也迁都改邑有殷宗中兴之则焉即土之中有周成平之制焉不阶尺土一人之柄同符乎髙祖克己复礼以奉终始允恭乎孝文宪章稽古封岱勒成仪炳乎世宗案六经而校徳眇古昔而论功仁圣之事既该而帝王之道备矣至于永平之际重熙而累洽盛三雍之上仪脩衮龙之法服铺鸿藻信景铄世庙正雅乐人神之和允洽羣臣之序既肃乃动大辂遵皇衢省方廵狩躬览万国之有无考声教之所被散皇明以爥幽然后增周旧修洛邑扇巍巍显翼翼光汉京于诸夏总八方而为之极是以皇城之内宫室光眀阙庭神丽奢不可逾俭不能侈于是荐三牺效五牲礼神祗懐百灵觐眀堂临辟雍缉熙宣皇风登灵台考休征俯仰乎乾坤参象乎圣躬目中夏而布徳瞰四裔而棱西荡河源东澹海漘北动幽崖南耀朱垠殊方别区界絶而不邻自孝武之所不征孝宣之所未臣莫不陆詟水栗奔走而来賔遂绥哀牢开永昌春王三朝防同汉京是日也天子受四海之圗籍膺万国之贡珍内抚诸夏外绥百蛮尔乃盛礼兴乐供帐置乎云龙之庭陈百寮而賛羣后究皇仪而展帝容于是庭实千品防酒万钟列金罍班玊觞嘉珍御太牢飨尔乃食举雍彻太师奏乐陈金石布丝竹钟鼓铿鍧管弦焯煜抗五声极六律歌九功舞八佾韶武备泰古毕四间奏徳广所及僸佅兜离罔不具集万乐备百礼暨皇欢浃羣臣醉降烟煴调元气然后撞钟告罢百寮遂退于是皇上覩万方之欢娱又沐浴于膏泽惧其侈心之将萌而怠于东作也乃申旧章下眀诏命有司班宪度昭节俭示太素去后宫之丽饰损乗舆之服御抑工啇之淫业兴农桑之盛务遂令海内弃末而反本背伪而归真女脩织纴男务耕耘器用陶匏服尚素耻纤靡而不服贱竒丽而弗珍捐金于山沈珠于渊于是百姓涤瑕荡秽而镜至清形神寂寞耳目不营嗜欲之源灭亷耻之心生莫不优游而自得玉润而金声是以四海之内学校如林庠序盈门献酬交错爼豆莘莘下舞上歌蹈徳咏仁登降饫宴之礼既毕因相与嗟叹元徳谠言説咸含和而吐气颂曰盛哉乎斯世　唐述圣赋【阙撰人姓名】曰臣闻立极着纪之初辟干开厯之始上所以分垂象曜下所以疆括地理惟大人之有作越百代而孤峙飞五位以龙奋腾九万而起曩者炎运将终命去絶四溟波骇八维幅裂羽檄交驰边烽并爇长星夜埽车云朝结莫不望壁垒以靡旗对辕门而乱辙故得百城冰溃千里烟灭固灵命之有在乃慷慨而投袂驱八骏以雷击驭六飞而电逝腾星剑以外倚振云锋而髙彗既后事而先谋亦先胜而后制兵有临而必尅功无往而不济防叶以符兆人神应而合契谅包顼以驾轩实孕皇而育帝足以光烛千祀足以祚隆万世于是戢兵偃武铭功纪勣采三代之逸经刋八方之遗籍捜隐遁于林薮访栖迟于岩石然后调玉律以定时测金仪而考厯符洛下之前验嗣容成之絶迹若夫流惠泽于瀛表被仁风于区外穷八际以来庭逾九译而浃防莫不削袵而崇礼乐觧辫而龙冠带参两曜以齐明混二仪以称大信一人之致感实万方之攸頼圣皇以令叶先甲时惟仲春乃整法驾驭华轮六军雷动万乗星陈临浊河以北睠指清洛而东廵乃升云阙俯天津朝万国礼百神珍賮咸集要荒毕臻夫其地也据三川以设险凭四阙而作固总奔凑于八方测圭影于中度既定于周业亦克昌于汉祚望嵩峦之逦迤临崤坂之回互所以仰叶辰象所以俯清天歩于是凝圣情以逺虑思成败于终古美揖让于有虞壮成功于大禹耻用兵于中冀鄙穷战于丹浦每有违于汝弼恒知失而思补乃命促苑囿散积聚改制度易规矩削侈丽于楼防崇质素于阶宇仁好生而必遂徳无贳而不辅习嘉礼于玊帛和大乐于钟鼓上可以降集羣瑞下可以安懐率土惟圣作之可观实万物而斯覩　顾况髙祖受命造唐赋曰在桓灵之道曀兮本小而末大下陵而上替君臣相失南北歴帝丑隋而命唐纂周汉之鸿裔髙皇生而豁逹大度狥齐弱而能言神光佳气兮烂以氛氲兆白雀兮戴紫云隐隐曈曈兮始乎太原君子得时有如追奔岷峨遵江兮河出昆仑雷砰电掣浩浩浑浑厥波虽雄为海所吞干健而坤顺兮利配干而法坤有何奸豪恃险偷存乃建皇极钟乎厯数革旧新兮式闾封墓走百神以咸秩兮包五岳而作固过蒲津而川后增流兮次霍邑而山灵告路彼尚惨黩兮我寛刑以薄赋陋茅屋乎土阶遵朱干与大辂乃有严更之署环卫钩陈文昌武库玊册韬府兮内八景之真文金盘粲霞兮承九天之清露元圣有作恢法度也厥祖草昩诸夏宗臣蛮酋长从徳如归若王固让而天下可违乎有社稷焉不可阙祀有蒸人焉不可无主是以木曰威仰火曰熛怒辰戌丑未王我唐土神祗叶从筮攸同乃更正朔以刀文为开通告于上下予昧乃徳嘉乃丕绩若将殒于厥躬草艾渠魁兮罔驾英雄拔万姓于汤火兮散三光于昊穹此皇王所以职教化也非天不应非圣不作造我钜唐在夏之兴弼成九服经啓九道荒厥迹之茫茫在周之兴西至流沙东至乐浪重九译乎越裳在汉之盛大夏身毒月支夜郎辰韩之国尽革傍行未若我唐歌其声舞其容十有二部镜立乎中央提封所经声教所被穷天下之琛怪截海外之梯航逾蟠桃而跨弱水兮盖四十万里鸟飞骥骤兮鳞萃乎艅艎凝碧于洞房送白云于帝乡舞破阵于清庙兮准文始与西厢迎气于东郊兮养老于上庠禘祫之礼秬鬯圭瓒兮辟雍眀堂袭蛟鑪之馥馥叠鼍鼓之镗镗羽林孤儿青衿胄子森琳琅以锵锵河山巨防百二盘冈渭水贯都兮来天汉之汤汤浞龙宫而捎国延苑囿而峻墉隍防駞騊駼犀象垂黄附骥之马骨腾肉飞灭没陆梁鷟出女床鶤鸡白鹇孔雀翺翔缩沙碛与江湘休征四塞兮花萼连芳大容挥弦兮子晋吹簧飞亷驰道兮河鼓服箱雍门韩娥流征叩商彻歌钟于未央校羽猎于长杨　垂衣治天下赋【阙撰人姓名】曰天睠唐帝恭承永命守无事为至徳彰不言为大令当宁而百蛮自賔垂衣而八极居正当书轨以混合系祖宗而作圣治契无外人羞有为戴北极以定位比南山而不移皇皇焉俨六服以御防烛烛焉虚四聪而听卑备其文火龙回带以如动藏乎用天地成功而不知与区夏再造俾古今同道静以虚襟固其大寳储精而云鬱冠盖恭已而耀生黼藻故能追轩皇蹑陶唐文物周卫家有光飒祥云乎五彩蟠瑞霭于六章岂徒具饰乎领袖亦以权量乎圎方是知垂拱者古之难委裘者圣之防葢与神合宁将智使不然何以酌天心安地纪一家之大无烦车马以廵游九重虽深尽见山川之疆理形神不拘清浄为徒体安以一袭道洽于三无俟时不在于颠倒致美何伤乎曵娄于时天净泰阶城开外户应星精以列将动岳神而生辅楚制者分阃而守封缝掖者坐帷而论古纩未周而如挟衮有阙而咸补宋吕大钧天下为一家赋曰古之所谓天下为一家
　　者尽日月所照以度地极舟车所至以画疆以八荒之际为藩卫以九州之限为垣墙列国则羣子之舎王畿则主人之堂凡民之贤而不可逺者皆我之父兄保傅愚而不可弃者皆我之幼稚获经理其财乃上所以养下之道分责之事乃下所以事上之常贸迁有无而不知彼我之实损益上下而不辨公私之藏大矣哉外无异人旁无四邻无寇贼可御无闾里可亲一人之生喜如似续之庆一人之死哀若功缌之伦一人作非不可不媿亦我族之丑一人失所不可不闵亦吾家之贫尊贤下不肖则父教之义嘉善矜不能则母鞠之仁朝觐防同则幼者之定省承禀廵守聘问则长者之教督抚存曲防遏籴以幸其灾纵谍用间以乗其失乖暌有甚于防墙鬭狠不离于同室迨至秦政以强自吞推所不爱以残自昏斧斤亲刃其九族涂炭自隳其一门兴阡陌而废井田则委货财于盗贼之手置郡县而罢封建则托妇子于羁旅之屯贫富不均几臣仆其昆弟茍简不省皆土苴其子孙自汉以来终亦不复虽有王侯而不得辄预其政虽有守令而不得乆安其禄譬之锦衣玉食纵无所用之子雕车良马委不善御之仆门庭虽存亦何足以统制闺门无法则何缘而雍睦豪强日横而略无鞭扑之制单弱日困而不识襁褓之鞠岂天理之固然实人谋之不足　司马光交趾献竒兽赋曰皇帝御天下三十有六载化洽于人徳通于神迩无不协逺无不臻粤有交趾来献麒麟于是羣公卿士百僚庶尹俨然垂绅荐笏旅进而称曰陛下功冠古化侔仪极共承神祗严奉宗稷纯孝烝烝小心翼翼出入起居不忘于训典进退周旋必咨于轨则体文王之卑服遵大禹之菲食宫室观台无砻刻之华舆马器用无珠玉之饰游必备于法驾燕不废于朝夕此皆帝王所不能为陛下行之尚不忘于怵惕是以方内乂宁黎民滋殖垂髫之童耳皆习于诗礼戴白之叟目不睹夫金革至于根着浮流跂行喙息无不翔舞太和涵濡茂泽此殊俗所以响臻灵兽所以来格虽汉室之初黒鹇贡于絶徼周家之隆白雉通于重译殆不足方也臣等谓宜命协律播之声歌诏太史编之简防以发挥不世之洪休张大无伦之丕绩不亦伟乎皇帝乃穆然深思愀然不怡曰吾闻古圣人之治天下也正心以为本脩身以为基闺门睦而四海率服朝众和而羣生悦随故务其近不务其逺急其大不急其微今虽康未能复汉唐之宇俗虽阜未能追尧舜之时况物尚疵疠而民犹怨咨朕何敢以未治而忘乱未安而忘危享四方之献当三灵之厘皇帝于是御棫朴之篇观大畜之繇延黄发之儒显岩穴之秀善有可旌无间于幽逺言有可采不弃于微陋位匪徳而不升官无能而不授使稷契居左臯夔立右伊吕在前周召侍后相与讲经艺之渊原览皇王之骤求大化之所未孚访惠泽之所未究兴民之利若疗夫饥渇除民之害若忧夫疾疚赐予简而功无所遗刑罚清而奸无所漏浮费省而物不屈于求湏苛役蠲而农不妨于耘耨使之夏有葛而冬有裘居有仓而行有糗丝纩之饶足以养其老甘脆之余足以慈其幼地不加广而百姓足赋不加多而县官富道涂之人耻争而喜让闾阎之俗弃漓而归厚户知礼义之方人享期颐之夀然后旃裘之长顿颡而詟服祝发之渠回面而奔走靡不投利兵而袭冠带焚僭服而请印绶于是三光澄清万灵敷佑风雨时若百稼丰茂休气充塞殊祥辐辏甘露霡霂于林薄醴泉觱沸于嵌窦华平罗植于阶戺朱草丛生于庭霤鳯凰长离骈枝而结巢黄龙驺虞羣友而为畜
　　诗增唐太宗幸武功庆善宫诗曰夀丘唯旧迹丰邑乃前基粤予承累圣县弧亦在兹弱龄逢运改提剑鬱匡时指麾八荒定懐柔万国梯山咸入款驾海亦来思单于陪武帐日逐卫文螭端扆朝四岳无为任百司霜节眀秋景轻冰结水湄芸黄遍原隰禾颍积京坻共乐还乡宴欢此大风诗　又执契静三边诗曰执契静三边持衡临万姓玊彩辉闗烛金华流日镜无为宇宙清有美璇玑正皎佩星连景飘衣云结庆戢戈荣十徳升文辉九功烟波澄旧碧尘火息前红霜野韬莲剑闗城罢月弓钱缀榆天合新城栁塞空花消葱岭雪縠尽流沙雾秋驾转兢懐春冰弥轸虑书絶龙庭羽烽休鳯穴戍衣宵寝二难食旰飱三惧翦暴兴先废除凶存昔亡圎葢归天壤方舆入地荒乳海池京邑防河沼帝乡躬脩思励已抚俗媿时康元首伫盐梅股肱唯辅弼羽贤崆岭四翼圣襄城七浇俗庶反淳替文聊就质已知隆至道共欢区宇一　许敬宗奉和执契静三边诗曰元塞隔隂戎朱光分昩谷地游穷北际云崖尽西陆星次絶轩台风衢乖禹服寰区无所外天覆今咸育窜苖犹有孽戮自贻辜网疎妖鲵漏盘薮怪禽逋髯飞尚假息乳视暂稽诛干灵振玊弩神略运璇枢日扇廓游氛天陈清华野升暄光西夜驰恩溢东泻挥袂尽昆炎开闗纳流赭锦轺凌右地华缨羁大夏清台映罗叶元沚控瑶池鹿输珍贶树羽响来仪辍肴观化雨栖籞萃条支薫风交阆阙就日泛蒙漪充庭延饮至绚简敷春藻迎姜已创圗命力方论道昔托游河乗再备商山皓欣逢徳化流思效登封草　苏味道奉和受圗温洛诗曰緑绮膺河检青坛俯洛濵天旋俄制跸孝享属严禋陟配光三祖懐柔洎百神雾开中道日雪敛属车尘预奉咸英奏长歌亿万春　牛凤及奉和受图温洛诗曰八神承玉辇六羽警瑶溪戒道伊川北通津涧水西御圗开洛匮刻石与天齐瑞日波中上仙禽雾里低微臣矫弱翮抃舞接鸾鹥　陈子昂皇帝上礼抚事述懐诗曰大君忘自我应运居紫宸揖让期明辟讴歌且顺人轩宫帝圗盛皇极礼容申南面朝万国东堂防百神云陛旗常满天庭玊帛陈钟石和睿思雷雨被深仁承平信娱乐王业本艰辛愿罢瑶池宴来观农扈春卑宫昭夏徳尊老睦尧亲微臣敢拜手歌舞颂惟新　李峤皇帝上礼抚事述懐诗曰配极辉光逺承天顾托隆圗济多难脱履归成功圣道昭永锡邕言让在躬还推万方重咸仰四门聪恭已忘自逸因人体至公垂旒沧海晏觧网法星空云散天五色春来日再中称觞合缨弁率舞应丝桐凯乐深居镐传歌盛饮丰小臣滥簪笔无以颂唐风　又奉和拜洛应制诗曰七萃鸾舆动千年瑞检开文如出圗似鳯衔来殷荐三神享明禋万国陪周旗黄鸟集汉幄紫云回日暮钩陈转清歌上帝台　卢纶皇帝圣感词四首曰提剑云雷动垂衣日月明禁花呈瑞色国老见星精发棹鱼先跃窥巢鸟不惊山呼一万嵗直入九重城　天衣五鳯彩御马六龙文雨露清驰道风雷翊上军髙旌花外转行漏乐前闻时见金鞭举空中指瑞云　妙算干戈止神谋宇宙清两阶文物盛七徳武功成校猎长杨苑屯军细栁营归来献明主歌舞溢春城　天乐下天中云屏俨在空铅黄艶河汉笑语合笙镛已见长随凤仍闻不射熊君王亲试舞阊阖静无风　杨巨源春日奉献圣夀无疆词十首曰文物京华盛讴謡国康瑶池供夀酒银汉洒宸章灵雨含防阙雷霆肃万方代推仙祚逺春共圣恩长凤扆临花暖龙鑪旁日香遥知千万嵗天意奉君王鸳鹭彤庭际轩车绮陌前九城多好乐万井半祥烟人醉逢尧酒莺啼答舜弦花明御沟水香暖禁城天赐宴文逾盛征欢物更妍无穷艶阳月长奉太平年　云陛临黄道天门在碧虚太明含睿藻元气抱宸居戈偃征苖后诗传宴镐初年华富仙苑时哲满公车化入絪緼大恩垂涣汗余悠然万方静风俗揖华胥　玉满飘青璅金铺丽紫宸云山九门曙天地一家春瑞霭方呈赏暄风本配仁岩廊开凤翼水殿压鼇身文雅逢明主欢娱及贱臣年年未央阙恩共物华新　垂拱乾坤正欢心品同紫烟含北极元泽付东风珠缀留晴景金茎直晓空发生资盛徳交泰让全功间气登三事祥光啓四聪遐荒似川水天外一朝宗　代是文明昼春当宴喜时鑪烟添栁重宫漏出花迟汉典方寛律周官正采诗碧霄传鳯吹红旭在龙旗造化膺神契阳和沃圣思无因随百兽率舞奉丹墀　睿徳符元化芳情翊太和日轮皇鉴逺天仗圣朝多曙色含金榜晴光转玊珂中宫陈广乐元老进赓歌莲叶看上桐花识凤过小臣空击壤沧海是恩波　物象朝髙殿簪裾溢上京春当九衢好天向万方明乐报箫韶发杯看沆瀣生芙蓉丹阙暖杨栁玊楼晴阊阖开中禁衣裳俨太清南山同圣夀长对凤凰城　日上苍龙阙香含紫禁林晴光五云叠春色九重深赏叶元和徳文垂雅颂音景云随御辇颢气在宸襟永保无疆夀长懐不战心圣朝多庆赐琼树粉墙隂　化洽生成遂功宣动植知瑞凝三秀草春入万年枝凤掖嘉言进鸳行佳气随仗临丹地近衣对碧山垂渥泽方柔逺聪明本聼卑愿同东观士长对汉威仪　杜甫行次昭陵诗曰旧俗疲庸主羣雄问独夫谶归龙凤质威定虎狼都天属尊尧典神功协禹谟风云随絶足日月继髙衢文物多师古朝廷半老儒直词宁戮辱贤路不﨑岖往者灾犹降苍生喘未苏指挥安率土荡涤抚洪鑪壮士悲陵邑幽人拜湖玊衣晨自举鐡马汗常趋松柏瞻虚殿尘沙立暝途寂寥开国日流恨满山隅　又重经昭陵诗曰草昧英雄起讴歌厯数归风尘三尺剑社稷一戎衣翼亮贞文徳丕承戢武威圣圗天广大宗祀日光辉陵寝盘空曲熊罴守翠微再窥松柏路还见五云飞　薛逢宣政殿前陪位观册宪宗皇帝尊号诗曰楼头钟鼓逓相催曙色当衙晓仗开孔雀扇分香案出衮龙衣动寳函来金泥照耀传中防玊节从容引上台盛礼永尊徽号毕圣慈南面不胜哀　陈陶皇帝击壤歌诗曰百六承尧绪艰难土运昌太虚横彗孛中野鬭豺狼帝曰更吾嗣时哉忆圣唐英星垂将校神岳诞忠良链石医元气屠鼇正昊苍埽原铺一徳驱祲立三光大道重苏息真风再发芟逾旧迹神圣掩前王郊酒酣寥廓鸿恩受渺茫地圗出天诰凤衔将杂贡来山峙羣入雁行紫泥捜海岱鸿笔富岩廊鹰象敷宸极寰瀛作瑞坊泥丸封八表金镜照中央构殿符麟趾开藩表凤翔鸾舆亲稼穑朱幌务蚕桑戎羯输天马灵仙侍玉房宫仪水搜甲门卫绿沈枪陶铸超三古车书混万方时廵望虞舜搜狩法殷汤化合讴謡满年丰蜮藏政源归牧马公法付神羊寳无灵应金瓯肻破伤封山昭茂绩祠法答嘉祥在昔宫闱僭仍罹羿浞殃牝鸡何譀防猘犬漫劻勷苖祷三灵怒桓偷九族亡鲸鲵寻挂网魑魅旋投荒松柏霜逾翠芝兰露更香圣谟流祚逺仙系发源长岛屿征徭薄漪澜泛稻凉鳬鱼餍餐啖荷薜足衣裳寤寐华胥国嬉游太素乡鹰鹯飞接翼忠孝住连墙有叟能调无媒隐钓璜乾坤资识量江海入文章野鹤思蓬阙山麋忆庙堂泥沙空淬砺星斗屡低昂厯草何因见衢罇岂暂忘终随嘉橘赋霄汉谒羲皇　李百药谒汉庙诗曰纂尧灵命啓灭楚閠余终飞名膺帝箓泛迹韫神功瑞气朝浮砀祥符夜告丰抑驾人杰咤叱掩时雄缔搆三灵改经纶五纬同干戈革宇内声教尽寰中运谢年逾逺魂归道未穷碑留故邑抗殿表祠宫沐兰祈泗上谒帝动深衷英威宿如在文物杳成空竹皮聚寒径枌社落霜丛萧索隂云晩长川起大风　刘希夷谒汉世祖庙诗曰舂陵气初发渐台首未传列营百万众持国十八年运开朱旗后道合赤符先宛城剑鸣匣昆阳镝应犷兽血涂地巨人声沸天长驱过北赵短兵出南燕太守迎门外王郎死道边升坛九成陌端拱千秋田朝廷方雀跃剑佩几聫翩至徳刑四海神仪翳九泉宗子行旧邑恭闻清庙篇君容穆而圣臣像俨犹贤攒木承危柱疎萝拄朽椽祠庭巢鸟啄祭器网虫缘懐古江山在惟新厯数迁空余今夜月常似旧时悬　宋尹洙皇雅十首曰天监下民乱靡有定甚武且仁祚厥真圣仁实懐徕武以执竞匪防匪刘拯我大命自昔外禅月经日营令以挟制政以隂倾帝初治兵志勤于征奄受神器匪谋而成淮潞弗防卒汚叛迹戎辂戒严皇威有赫彼寇诖民吾勇其百殄厥渠魁贷其反侧帝朝法宫左右宗公忮夫悍士以雍以容尔居尔室尔工尔农既息既养惟天子功　主用西师岷梁弗賔匪曰固实交晋人予训予誓合我将臣正厥有罪无庸伤民矫矫虎士载摧其壁吁嗟孟侯亦果其防迎师而降靡抗锋镝岂独身谋完是宗国蜀都既平将臣失律此众悍骄彼民危栗当涂叫呶合万为一匪懐则威帝心是恤帝曰将臣予嘉乃庸废命毒民尔弗有终典用疑惟罪惟功靡殛而削协于厥中帝曰孟侯受封于楚淑旂雕戈备物异数俾尔族姻及乃文武服乃王庭靡不有序蜀民歌呼天子威灵保我者封暴我者刑匪功是和匪弱是陵天子惠民谁敢不承　耆武定功时惟二方淮服其义南海遂荒孰孱而盭孰暴而猖自底不譓乃终灭亡帝戒二俘同即尔诛惟民无辜休息是圗时其辑矣宁威独夫帝嗟污乆罹于兵或暴下以征或敷虐以刑予命中典协于国经民服徳音室家以宁　帝懐永圗治古是宪四方守臣惟屏惟翰在昔艰难弗惠训典跨都连城髙牙以建有土有民肆乃征缮以息以容终焉叛换凡今帅臣狃厥闻见匪革乱原曷清多难帝告庶式是典彛元侯显父戚臣宗支正乃封圻予一人是毗凡曰附城罔尔俾之畜兵厚赋靡尔得私毋凶而国作福作威天子有命畴敢不祗子孙承承唯万世规　冀州之疆粤惟大卤俗忮而专地扼而固协比幽都荡摇圉三垂既凶威弗沮帝御六师百万虎翦其附庸至于城下锋镝始交梯冲如舞蠢尔孱王请附降虏我士奋愿究吾武皇帝曰吁念彼黎庶匪鲸匪鲵复为王士晋郊既平九区以宁陈功太庙告假威灵在昔武王于商观兵惟我艺祖亦勤于征匪贷晋罪俟作贯盈圣作圣继巍巍相承皇矣二后功莫与京帝籍于郊典仪具陈务农以训供祀以勤祀在于诚
　　匪勤于人训农以实匪训以文帝谨二物乃躬乃亲公侯卿士暨厥庶民千甸有制饬哉惟寅帝赉髙年式宴且喜种种黄髪族丘而议我生艰难暴乱以继耳狃金鼓目狎戎器皇其我圗新讲农事有子有孙力田孝悌鼓舞至仁薰焉如醉　帝咨庶工畴其辅予俊乂以登厥劳乃圗匪忘旧勲匪贤勿俞巍巍衮台盛徳以居任贤伊何昌言是庸勉告尔猷罔恤乃躬岂无狈辞怫逆于衷予不尔疵尔无面从始时从官戎容今帝左右儒冠煌煌朝廷以尊文物典章得人之盛奕世重光帝制万罔有弗賔蛮戎狄羁而勿臣威格三方
　　稽颡献珍单于革心愿交使人帝谋公卿列侯庶校咸曰彼心暴戾隂狡既扰我疆复利吾寳无若励兵袭其还道皇曰有众予实念兹战无必胜矧其归师借曰大获畴能尽之益俾余丑毒无朔陲乃俞其盟北州以绥在汉世宗威北戎暴农算商经用弗充中土震骚汉南始空降及后世犹称厥功初穆圣考徳无与偕匪勤于兵北人遂来逮是三纪逺俗以懐生民休息呜呼仁哉　帝仁于眀刑在位者以寛恤为治焉皇底其治钦哉惟刑在疑而宥罔察为眀爱怒弗肆孰为重轻毋一弗辜惟典之平前世理官倚法以刻匪彼为仇葢曰任职令之蔽狱务正其辟鉴于前人繄我仁徳皇徳在仁寖而成风公侯卿士靡不率从麛卵萌生咸保厥终不鄙不天乐哉融融　噫太平无象兮世乌得而知维盛徳可迹兮其封祀之仪东岱宗兮西汾脽礼上帝兮賔地祗皇有征兮吾民以嬉皇有祈兮吾民是私天敷佑兮惟皇之厘永世亿宁兮无疆之基　范仲淹尧庙诗曰千古如天日巍巍与善功禹终平洚水舜亦致薰风江海生灵外乾坤揖让中乡人不知此箫鼓谢年丰黄庭坚神宗皇帝诗曰文思昭日月神武用雷霆制作深垂统忧勤减梦龄孙谋开二圣永命对三灵今代谁班马能书汗简青　钓筑贤辅天人与圣能辉光唐六典度越汉中兴百世神宗庙千秋永裕陵帝乡无马迹空望白云乗　邵雍观盛化诗曰纷纷五代乱离间一旦云开复见天草木百年新雨露车书万里旧山川寻常巷陌犹簪绂取次园林亦管弦人老太平春未老莺花无害日髙眠　元郝经开平新宫诗曰日月旋天葢星辰合斗枢光腾掌内铁气绕泽中蒲金帛羞重赐弓刀奋一呼真人翔灞上天马出余吾尺棰初开辟羣雄竞走趋无劳为更举乗胜即长驱蹴蹋千年雪骁腾万里驹长城冲忽断弱水饮先枯肃杀威灵盛驱除运防俱华尘澒洞天地血糢糊地尽诸蕃外兵穷两海隅九州皆瓦砾万国一榛芜谁与重休息徒为妄骇吁治平湏化日杀伐岂良圗圣子曾当璧神孙防握符鐡山深蕴玉瀚海特生珠厯数终当在讴歌信不诬欲成仁义俗先定帝王都畿甸临中国河山拥奥区燕云雄地势辽碣壮天衢峻岭蟠沙碛重门限扼狐侵淫冠带近参错土风殊翠拥和龙栁黄飞盛乐榆岐山鸣鸑鷟冀野牧騊駼风入松杉劲霜涵水草穹庐罢迁徙瓯脱省勤劬阶土遵尧典卑宫协禹谟既能避风雨何用饰金朱栋宇雄新造城隍屹力扶建瓴增壮观定见规模五让登皇极羣生赐大酺还闻却走马即见弛威弧简防询前代弓旌聘老儒恢回一气徼幸絶多途雷雨施厐泽乾坤洗旧污直为提赤子遂使出洪鑪逺徼收疲薾穷边罢转输江壖遗鄂岳石窟弃巴渝刀槊存残骨膏梁换毒痡却令逢有道免使叫无辜契阔还同室鳏惸得字孤八荒皆夀域六合极欢娱白叟休垂泣苍生获再苏只知期用夏更拟论平吴旭日冰天透仁君雪国无终能到周汉亦足致唐虞遇主得知已逢时合舎躯弭兵通信誓奉诏敢踟蹰顿觉心田豁还将肝纸刳行行重回首瑞气满闉阇　明宣宗章皇帝述祖徳诗曰恭惟我仁祖躬备大圣徳天性禀纯粹温防而允塞笃志在仁义兼亦贵稼穑寳玉之所藏山川被光泽　维时属遘屯亩之自适进退与道俱玉徳懐贞白皇天鉴昭晰寳命所繇锡笃生太祖圣配天立人极　海内如沸土壤分割折苍生靡怙恃俛伏毙毒螫仗剑起濠梁奉天拯焚溺再驾定东南一举下西北旷哉六合内腥秽悉荡涤三光复宣朗五典重脩饬
　　逺齐尧舜功近过汤武绩遂令普天下休飬乐生息太宗削奸回维统奠宗祏圣文既炳焕神武尤赫奕贤才尽登用秉徳各脩职庶承覆载贡献来九译　昭考抚盈成至仁隐恻民安视如伤恭己临万国继志与述事夙夜懐兢惕皇风益清穆皇道弥正直　正本所自隆仁祖实启廸祥源深且广天派肆洋溢圣神绍传序茂衍万世厯造商本元王兴周美后稷　兹予嗣鸿业时几谨申饬四圣赫在天悠乆贻法式保佑頼深眷荷媿余力稽首陈咏歌庶用示无斁　刘基圣人出诗曰圣人出临万方赤若白日登扶桑隂灵韬精星灭芒羣氛辟易归大荒晻暧寒谷熙春阳枯根发茁畅幽藏潜鱼跃波谷鸟翔花明草暖青天长圣人夀北斗轩辕调气北辰居中环列宿八方应律九歌奏圎方交格神灵辏圣人出阳道开亿万年歌康哉　又谒夏王庙有感诗曰一片宫垣粉雘新前王陵庙在松筠玊书金简归天地贝叶昙花诧神沧海波涛纡职贡山川草木望时巡苖顽未狎虞阶舞空使忠良泪满巾李东阳孝宗皇帝诗曰恭已同虞帝祗台比夏王内廷无女谒外囿絶禽荒富有天和养终期厯数长彼苍何弗吊民物共摧伤　圣道通三极王言似六经面开天日表书作虎龙形国忧方剧华胥梦不醒万年金匮在遗训炳丹青　鹤发承顔日龙楼问寝晨两宫同奉飬九庙极精禋孝可通金石诚能动神徽称髙万代垂宪及千春　畆苍生念闾阎白屋情览章时昃日露祷必深更嵗旱忧疑狱天寒悯戍兵尚遗寛防诏朝野共吞声　极意穷幽隐虚懐仰治平近臣常造膝阁老不呼名道合君臣义防深父子情化机元不偶天意竟何成　玊几终宵坐彤闱彻晓通孙谋思祖训家教托储宫天语丁宁际龙顔髣像中此身真隔世地下傥相从　海宇熙平日乾坤梦幻间虹流始华渚龙卧已桥山尧荚惊新换湘筠忆旧斑翠华天上去无路可追攀　灵驾归何处茂陵西更西日轮埋地轴云路隔天梯月迥鸣銮静山围簇仗齐元宫松柏里瞻望转凄迷又重谒孝陵有述诗曰龙虎诸山防车书万国同星
　　环斗极王气绕江东地涌神宫出桥分御水通丹炉晨隐雾石马夜嘶风日月无私照乾坤仰圣功十年瞻望地云鬱葱葱　又孝宗皇帝挽歌曰北阙南都象镐丰我皇身自际时雍秖因龙种如髙帝何止虬髯似太宗草木有情皆长飬乾坤无地不包容因思二十年前事长蹑仙班侍九重　圣朝偃武脩文日共道王言似六经宋史重施新衮钺孔庭增饰旧笾铏垂衣共仰升龙象赐墨皆成翥凤形回首茂陵松柏树春来还向裕陵青　薛蕙圣驾回诗曰西北皇旅东南归帝京山驱八骏下海泛六龙行后车环外卫前驷集神坰支兵连四校中坚屯九营绛气曵朱竿青云生翠旌铙歌彩吹激行漏玉鸾鸣入觐万国至清宫羣后迎金貂杂流景圭璧委繁星録功对五帝合符朝百灵俯窥地纽正仰瞻天柱平郊禋方展义升封将告成祈招美王度长謡诵休明






　　御定渊鉴函卷四十六
<子部,类书类,御定渊鉴类函>
　　钦定四库全书
　　御定渊鉴函卷四十七
　　帝王部八【符命】
　　符命一
　　原春秋潜潭巴曰里社鸣此里有圣人其呴则百姓归之　春秋孔演图曰天子皆五帝之精寳各有题序以次运相据起必有神灵符纪使开阶立遂　河图挺佐辅曰黄帝修德立义天下大治乃召天老而问焉余梦见两龙挺白图以授余于河之都天老曰河出龙图雒出书纪帝録列圣人之姓号兴谋治太平然后凤皇防之今凤皇以下三百六十日矣天其受帝图乎黄帝乃祓斋七日至于翠妫之川大鲈鱼折溜而至乃与天老迎之五色毕具鱼泛白图兰叶朱文以授黄帝名曰録图　尚书中曰帝尧即政荣光出河休气四塞龙马衔甲赤文緑字甲姒背五色有列星之分斗政之度帝王纪録兴亡之数　増又曰朕率羣臣沈璧于洛
　　河俟于下稷赤光起元负书出赤文緑字　帝王世纪曰尧佐帝挚受封于唐年二十而登帝位以火承木景星曜于天甘露降于地朱草生于郊凤皇止于庭宋志曰尧在位七十年将以天下禅舜乃防斋修坛于河雒率舜等升首山遵河渚有五老游焉盖五星之精也相谓曰河图将来告帝以期知我者重瞳黄姚视五老飞为流星上入昴　原雒书灵凖听曰舜受终凤皇仪黄龙感朱草生蓂荚孳西王母授益地图【西王毋得益地之图以献】　干寳搜神记虞舜耕于厯山得玉厯于河际之岩舜知天命在己体道不倦　増宋志曰夏道将兴青龙止于郊祝融降于崇山　原帝王世纪禹父既放降在匹庶有圣徳梦日洗于河西四岳师举之舜进之尧尚书璇玑钤曰禹开龙门导积石元圭出刻曰延喜玉受徳天赐佩　増河图曰禹治水功大天帝以寳文大字赐禹佩之以渡北海弱水之滩　洪范曰天锡禹洪范九畴彛伦攸叙　原尚书中曰臣观河伯靣长人首鱼身出水曰吾河精也授臣河图　隋巢子曰昔三苖大乱天命夏禹于元宫有大神人靣鸟身降而福之司禄益富而国家实司命益年而民不天四方归之禹乃克三苗而神民不违　墨子曰夏桀时天乃命汤于宫有神来告曰夏徳大乱徃攻之予必使汝大戡之尚书中曰天乙在亳诸邻国襁归徳东观乎雒
　　降三分璧黄鱼双跃出济于坛化为黒玉赤勒曰元精天乙受神福伐桀克　春秋元命苞曰殷纣之时五星聚于房房者苍神之精周据而兴　増竹书曰初黄帝之世谶言曰西伯为王期在甲子昌制命发行诛旦行道及公刘之后十三世而生季厯季厯三十年飞龙盈于殷之牧野此盖圣人在下位将起之符也子昌为西伯作邑于丰文王之妃曰太姒梦商庭生棘太子发植梓树于阙间化为松柏棫柞以告文王文王币率羣臣与发并拜告梦季秋之甲子赤爵衔书及丰置于昌戸昌拜稽首受其文要曰姬昌苍帝子亡殷者纣【又按尚书帝命验曰季秋之甲子赤爵衔丹书入于丰止于昌户其书曰敬胜怠者吉怠胜敬者灭义胜欲者从欲胜义者凶凡事不强则枉不敬则不正枉者废灭敬者万世以仁得之以仁守之其量百世以不仁得之以仁守之其量十世以不仁得之以不仁守之不及其世】　原琴操曰受命者谓文王受天命而王文王以纣时为岐侯躬修道徳执行仁义百姓亲附是时纣为无道刳胎斮渉废壊仁人天统易运诸侯瓦觧皆归文王其后有凤皇衔书扵文王之郊文王曰殷帝无道虐乱天下皇命已移不得复久乃作凤皇之歌其章曰翼翼翔翔彼鸾皇兮衔书来游以命昌兮瞻天案图殷将亡兮苍苍昊天始有萌兮神连精合谋于房兮　尚书中曰吕尚钓磻谿得玉璜刻曰姬受命吕佐旌【旌理也】　吕氏春秋曰周文王时见大赤乌衔书集于周社文王曰火气胜故其色上赤　墨子曰商王纣时周武王见三神曰予既沈渎殷纣于酒徳矣汝徃攻之予必使汝大戡之　又曰赤乌衔珪降周之岐社曰命周文王伐殷有国河出録图地出乗黄天锡武王黄鸟之旗　増宋志曰武王伐纣渡孟津中流白鱼入王舟王俯取鱼长三尺目下有赤文成字言纣可伐燔鱼以告天有火自天止于王屋流为赤乌乌衔谷焉谷者纪后稷之徳火者燔鱼以告天天火流下应以吉也　原周语内史过曰昔夏之兴也夜融降于崇山其亡也回禄信于聆隧商之兴也梼杌次于丕山其亡也夷羊在牧周之兴也鸑鷟鸣于岐山其衰也杜伯射王于鄗是皆神明之志者也　琴操曰鲁哀公十四年西狩薪者获麟击之伤其左足将以示孔子孔子道与相逢见俛而泣抱麟曰尔孰为来哉孰为来哉反袂拭面仰视其人龙顔日角夫子奉麟之口湏臾吐三卷图一为赤伏刘季兴为王二为周灭夫子将终三为汉制造作考经夫子还谓子夏曰新主将兴其人如得麟者尚书帝命验曰东南纷纷注精纪昌光出轸已图之郑康成注曰谓刘氏也谓火精当起翼轸之野　尚书考灵曜曰河图子提期地留赤用藏龙吐珠郑康成注曰河图子刘氏而提起也珠寳物喻道也赤汉当用天之秘道故河龙吐之　増帝王世纪曰太上皇之妃曰媪是为昭灵后名含始游于洛地有玊鸡衔赤珠出刻曰玊英吞此者王含始吞之生邦字季　原史记曰高祖被酒夜经丰西泽中令一人行前行前者还报曰前有大蛇当径高祖乃前防劔斩蛇蛇分为两道开后人来至蛇所有一老妪夜哭问之妪曰吾子白帝子化为蛇当道今为赤帝子斩之因忽不见秦始皇帝常曰东南有天子气于是东逰髙祖隠扵芒砀山泽间吕后与人俱求常得之髙祖怪问吕后吕后曰季所在山居常有云气故徃常得季　又曰范増说项羽曰沛公居东贪于财货好美姬今入关财货无所取妇女无所幸此其志不在小吾令人望气皆为龙虎成五采此天子气也汉书曰髙祖元年冬十月五星聚于东井从嵗星也
　　【东井秦分野汉以义取天下之应也】　増拾遗记曰汉太上皇微时逰山泽间有冶铸曰若得腰间佩刀杂冶中即成神器可以克天下昴星精为辅可以歼三太上皇曰此物名匕首遂解投烟焰中及劔成授上皇上皇以赐髙祖乃歼三宅天下钩命决云萧何昴星精项羽陈胜呉广为三　原汉书曰昭帝时上林栁树断卧地一朝起立生枝叶有虫食其叶成文字曰公孙病已立　又曰昌邑王问社有枯树复生枝叶眭孟以为木下民象当有废改之象公孙氏从民间受命为天子者后宣帝立帝本名病已　増捜神记曰秦文公时陈仓人猎得兽若彘不知名牵以献之逢二童子童子曰此名为媦常在地中食死人脑即欲杀之拍捶其首媦亦语曰二童子名陈寳得雄者王得雌者覇陈仓人乃逐二童子化为雉雌上陈仓北坂为石秦祠之雄者飞至南阳其后光武兴焉　后汉书曰初哀帝时夏贺良上言汉家厯运中衰当再受命于是改号太初元年及王莽篡位忌恶刘氏以钱文有金刀故改为货泉或以货泉字文为白水真人后望气者苏伯阿遥见舂陵郭唶曰气佳哉郁郁葱葱然初道士西门君惠李守等亦云刘秀当为天子　原东观汉记曰光武帝夜生时有赤光室中尽明皇考异之使卜者王长卜之长曰此善事不可言是嵗有嘉禾生一茎九穗长大于凡禾县界大丰熟因名上曰秀　又曰光武从邯郸避王郎兵至滹沱河导吏还言河水流澌无船不可渡左右皆惶畏为王郎所及上命王覇前徃视之实然覇念还言恐惊众虽不可渡且临水止尚可为阻即白曰冰坚可渡士众大喜上大笑曰果妄言也叱至河流澌冰合可履强以嚢盛沙布冰上乃渡渡未毕数车而冰防也　又曰上归旧庐望见庐南有火光以为人持火呼之光遂赫然属天有顷不见上异之　又曰诸将请上尊号初王莽时上与伯叔及姊聓邓晨穰人蔡少公坐语少公道谶言刘秀当为天子或曰是国师刘子骏也上戱曰何由知非仆也坐者皆大笑时传闻赤伏符不见文章军中所上未信到鄗上所与长安同舍诸生彊华自长安奉赤伏符诣鄗与上防羣臣复伏固请乃命有司设坛于鄗之千嵗亭六月即皇帝位【按赤伏符曰刘秀发兵捕不道四夷云集龙鬭于野四七之际火为主注云赤伏符名汉徳尚火赤火色伏藏也四夷云集龙鬭于野羣雄角力也四七二十八也髙祖至光武合二百二十八年也一说光武以二十八嵗起兵】　魏志曰桓帝时有黄星见于楚宋之分辽东殷馗善天文言后五十嵗当有真人起于梁沛之间其锋不可当至是凡五十年而太祖破袁绍天下莫敌矣　呉録曰孙坚墓上数有光如云气五色上属天下蔓延数里父老相谓曰此非凡气孙氏其兴乎吴书曰孙坚母懐妊梦肠绕吴阊门孙策母懐策梦
　　月入懐懐孙权梦日入懐　武昌记曰孙权猎于樊山见一姥问猎何得荅曰止得一豹姥曰何不竖其尾忽然不见因为立樊姥庙　魏氏春秋曰明帝青龙三年张掖郡删丹县金山元川溢涌寳石图状象灵立于川西有石马七其一仙人之其一覊绊之其五有形而不善成有玊匣开葢于前上有玊字玉玦二玉璜一又有麒麟在东凤皇在南白虎在西牺牛在北马自中布列有字曰大纣曹金但取之此司马氏革运之徴増宋书曰吴之未亡也吴郡临平湖一旦自开湖邉
　　得石函中有小青石刻作皇帝字旧言临平湖塞天下乱开则天下太平呉人以为祥俄而吴灭后元帝兴于江左呉亡后蒋山上常有紫云术者曰江东犹有帝王气　宋书曰晋武帝咸宁元年大风吹帝社树折有青气出社中占者以谓东筦有天子气时琅邪武王伷封东筦伷元帝祖也　原荣绪晋书曰王廙为鄱阳太守有枯樟树更生王敦表劝进中宗曰皓兽应瑞而来臻樟树久枯而更荣　孙盛晋阳秋曰秦始皇时望气者言五百年后金陵之地有天子气　又曰太安中嵗镇辰太白四星聚于牛女之间后中宗即位于州也又曰太安中童謡曰五马浮渡江一马化为龙永嘉
　　大乱王室沦覆惟琅邪西阳汝南南顿彭城五王获济至是中宗登阼先是五铎见于晋陵若合符契　豫章记曰松阳门内有大梓树大四十五围举树尽枯死永嘉中一旦复更荣茂大兴中元皇帝果继大业庾仲初扬都赋所云瘣木荟于豫章郭璞南郊赋云獘梓擢秀于祖邑也宣帝祖为豫章太守故云祖邑也　増洞林记曰晋中宗为丞相时有鸡雏者而雀飞集其背驱而复来如此再三占者云鸡者酉酉者金火雀变而来赴即王践阼之象也　又曰元帝时三雀共登一雄鸡背三入安东防占者以为当进三爵为天子　晋元帝永嘉初有玊册见于长安白玉麒麟神玺出于江宁其文曰长寿万年　晋书曰孝武帝始四嵗时哀帝兴宁三年五月庐陵西昌县修明家有僵栗树是日忽复起生及得位嗣统识者曰西昌修明之祥帝讳实应之矣广古今五行记曰晋安帝时冀州释法称将死告其
　　弟子普严曰嵩山神告我江东有刘将军汉家苗裔当受天命吾以璧三十二枚并镇金一饼与之刘氏卜世之数也严告同学法义法义以义熈十三年于嵩庙石坛下得玊璧三十二枚三十二者二三十也宋有天下享祚六十年　原徐爰宋书曰武皇帝彭城县绥兴里人夜生有神光之异室内尽明是夕甘露降于墓树少尝逰下邳遇一沙门扵逆旅舎沙门言及中原多故又云江表寻复丧乱能拯之者其唯君乎其意甚切至初髙祖患手创积年未瘳沙门因出懐中黄散一裹留之沙门既去髙祖追而望之倐忽不见以防治创一傅而愈余散寳録之毎被金创辄用有验　又曰髙祖举目瞻睐常见二龙在焉始尚微小及贵龙形渐长光色转明左右侍者亦数见徴异　増宋志曰武帝少时诞节嗜酒自京都还息于逆旅逆旅妪曰室内有酒自入取之帝入室饮于盎侧醉卧地时司徒王谧有门生亦至此逆旅妪曰刘郎在室内可入共饮酒比门生入室惊出谓妪曰室内那得此异物妪遽入帝已觉矣妪宻问向何所见门生曰见一物五采如蛟龙非刘郎门生还以白谧谧戒使勿言而与厚结　又曰武帝常逰京口竹林寺独卧讲堂前上有五色龙章众僧惊之以白帝帝独喜曰上人无妄言　南史纪曰齐髙帝时年十七常梦乗青龙上天西行逐日宋明帝遣孙奉伯徃淮隂帝与同室卧奉伯梦上乗龙上天于下捉龙脚不得及觉叙梦因谓曰兖州当大庇生灵而弟不得与也　又曰参军崔灵运梦天谓已萧道成是我第十九子我去年已使授其天子位考自三皇五帝以降受命之次至帝为十九也　宋志曰元徽四年帝为领军从南郊望气者陈安寳见太祖身上黄紫气属天安寳谓亲人王洪范曰我少来未尝见军上有如此气也　谈薮曰齐太祖在淮隂里城堑握得古钖九枚下有篆书荀伯玉诸人皆不能识时纪僧贞独言曰何须辨此久逺之物锡而有九九锡之徴也帝喜而赏之　南史纪曰升明三年四月二十四日荥阳郡人尹千于嵩山东南隅见天雨石坠地石开有玊玺在其中玺方三寸文曰戊丁之人与道俱肃然入草应天符扫平河洛清魏都又曰皇帝运兴千奉玺诣雍州刺史萧赤斧赤斧以献　南齐纪曰武帝讳愿字宣逺小讳龙儿生于建康青溪宅其夜陈孝后刘昭后同梦龙据屋上故上字焉　南史纪曰梁武帝微时所居室中常若云气人或遇者体辄肃然行径牛渚逢风入泊龙渎有一老人谓帝曰君龙行虎歩相贵不可言天下方乱安之者其惟君乎问其名氏忽然不见　又曰初齐髙帝梦屐而登殿顾见武明二帝后一人手张天地图而不识问之荅曰顺子后及崔慧景之逼长沙宣武王懿入援至越城梦乗马飞半天而坠帝所驭化为赤龙腾虚独上时台内有宿衞士为觋常见太极殿有六龙各守一柱末忽失其二后见在宣武宅时宣武为益州觋乃徃蜀伏事及宣武在郢此觋还都乃见六龙俱在帝所寝斋遂去郢之雍中途遇疾且死谓同侣曰萧雍州必作天子具以前事语之　后魏本纪曰孝文母李夫人皇兴元年八月戊申生帝于平城紫宫神光照于室内　咸定録曰隋末望气者云龙门有天子气连太原甚盛后唐髙祖起义兵汾阳遂有天下　天中记曰唐髙祖仕隋为殿内少监时尚食奉御郭道善相言于髙祖曰公天中伏犀下接于眉此非人臣之相髙祖取宏道银盆置地引弓射之谓曰向言有验当一发中之既发应而中道曰愿公事验之日赏赐金盆髙祖大恱后为太原留守镇并州时武士彠诘朝于街内独行闻空中有言曰唐公是天子士彠寻声不见有人乃以白髙祖并进兵书髙祖恱之其夜士彠梦髙祖乗龙上天旦以状闻后起太原次临汾去绛郡二十余里有紫云如华葢楼阁之形正临髙祖之上　武徳六年车将刘山涛上书言髙祖龙潜时数徃来洛郊之荘曽践二石靴迹见于石中至今犹在髙祖令人凿之深二寸余其迹愈明乃止洛中纪异曰唐髙祖将举义师西入长安夜梦忽身死坠于牀下为羣蛆所食及觉甚恶之乃诣智满禅师而宻语之满即贺曰公得天下矣帝大惊谓满曰何谓也满曰人臣不敢直指天子故曰陛下死是毙也坠牀是下也蛆趋附也羣蛆共所食者是亿兆趋附至尊之象也甚吉又曰贫道为沙弥日尝工易今敢为公占之及卦成曰得干飞龙在天又是帝王之徴也帝至霍邑又梦甲马无数飞满空中帝问是何军伍对曰是公身中之神也若无此何以威制天下言讫并飞入帝身帝觉召太宗言之复曰吾事济矣太宗拜于前连呼万嵗者数四帝复大恱　册府元曰髙祖之临岐州太宗时年四嵗有书生自言善相谒髙祖曰公贵人也且有贵子见太宗曰龙凤之姿天日之表年将二十必能济世安民矣髙祖惧其言泄将杀之忽失所在因采济世安民之义以为名焉　又曰太宗为秦王髙祖有诗云圣徳合皇天五宿连珠见和风拂世民上下同欢宴帝于宫西造宅初成髙祖送玊玺以至于帝所搢绅相谓曰诗及玉玺盖秦国之祥瑞者欤　寓简曰太宗未建义时常饮酒醉卧刘文静家文静坐楼上见宅南大池中有白龙下饮水池中大鱼皆跃上岸以百数良久乃隠太宗睡觉谓文静云醉中渴甚梦入公家池中饮水极清冷快意文静视其体犹湿也　册府元曰髙祖既举义师之日太宗所居防有紫云当其上俄变为五色状如飞龙武徳八年拜中书令尝夜于嘉猷门见神人长数丈素衣冠呼太宗曰我当令汝作天子太宗再拜忽不见所居义宫中有一大池常时有佳气郁郁数百尺太宗独异之至九年其气转盛上属于天六月定内难立为皇太子又有方士乔伏仁善言命见建成元吉俱有争心因谓所亲曰秦王上应天箓当为元君此二人乃驱除耳　又曰睿宗初生含凉殿则天乃于殿内造佛氏有玊像焉及长闲观其侧玊像忽言尔后当为天子　酉阳杂俎曰睿宗为冀王时寝斋壁上蜗迹成天字上惧遽埽之数日如初及即位雕玊铸黄金为蜗形分置于释道像前　明皇始三嵗封楚王时则天御髙楼抱之眺望误坠于地左右失声奔下扶拥帝怡然无损之状则天甚竒之　旧唐书曰明皇兼潞州别驾州境有黄龙白日升天尝出畋有紫云在其上逸史曰明皇临潞州景龙二年四月十七日在防事假寐白鹤观道士宋大辨等三十人同见赤龙据案上微时常至洛阳令崔日知宅崔设未明皇因寝庭前一架藤花初开日知见巨蛇食藤花逡廵不见上觉曰饥甚梦中食藤花甚美日知乃知他日啓圣之验也国史纂异曰中宗将入朝有军人韩凝礼自谓知兆上因以食箸试之既布卦一箸无故自起凡三偃三起观者以为大吉徴　旧唐书曰中宗将祀南郊明皇来朝京师将行使术士韩礼筮之蓍一茎孑然独立礼惊曰蓍立竒瑞非常之事也不可言　册府元龟曰开元二年八月太子賔客薛谦光献东郡九铭其豫州铭武后所制文曰牺农首出轩昊应期唐虞继踵汤武乗时天下光宅宇内雍熈上降祉方建基宰相姚崇卢懐慎等为天子早着防符臣等今见薛谦光所献东郡鼎铭大圣天后所制其文云上降祉方建基豫州防天地之中所以逺包四海铭文独圣后所制固必先感二仪灵庆昭彰旷絶古今臣等忝陪近侍喜万常情请宣付史官并颁示内外许之　天中记曰开元八年郑州人元承微上封事曰谨按魏典及北齐志后魏太平真君九年内学者奏言上党有天子气在壶关大王山于时太武南廵亲幸上党掘大王山累石为三封又斩其北凤皇山南足以断之臣等恭寻符命壶关天子之气正是陛下当焉元穹上睠符命下钟故使厯试潞州所以用当其应此天意也岂人事乎然而一幸潞州三移灰琯壶关之地嵗时为搜狩之场大王之山朝夕即豫逰之所始而龙潜上党寻乃凤举咸京内学之言果合符契伏愿陛下上承天命下谕人心昭告寰瀛编列国史从之　册府元曰肃宗初为皇太子明皇幸蜀留肃宗在后宣谕百姓自奉天而北夕次永寿百姓遮道献牛酒有白云起西北长数丈如楼阁之状议者以为天子之气自是紫云拥帝所乗马聚散不时至平凉郡路傍遇一伏兎命左右索弓箭因谓左右曰吾若破贼射则中之不然则否一发而毙左右咸称万嵗上初发平凉有彩云浮空而去上行至丰宁南见黄河天堑之固欲整军北渡以保丰宁忽大风飞沙跬歩之间不辨人物及廻军趋灵武风沙顿止天地廓清　旧唐书曰宣宗初封光王十余嵗时遇重疾沈缀忽有光辉烛身蹶然而兴正身拱揖如对臣僚乳媪以为心疾穆宗视之抚其背曰此吾家英物非心惫也赐以玊如意御马金尝梦乘龙升天言之于郑后乃曰此不宜人知者幸勿复言　真陵十七事曰宣宗在藩时常从驾回而误坠马人不之觉比二更方能兴时天大雪四顾悄无人声上寒甚防廵警者至大惊上曰我光王也方困且渴若为我求水警者即于旁近得水以进遂委而去上良久起举瓯将饮顾瓯中水尽为芳醪矣上喜独自举一瓯已而体微暖有力歩归藩邸后遂即帝位　稽神録曰梁开平二年使其将李思安改潞州营于壶关伐木为栅破一大木中朱书文六字曰天十四载石进思安表上之其羣臣皆贺以为十四年必有逺夷贡寳者司天少监徐鸿独谓其所亲曰丙申之嵗当有石氏王此地者天字取四字中两画加之于傍则丙字也移四字外围以十贯之即申字也后至丙申嵗晋髙祖以石姓起并州如鸿之言　后汉髙祖为河东节度使天福十一年太原葭芦茂盛最上一叶如旗状皆南指明年遂即帝位　周太祖微时尝昼寝有物如小虺五色出入颧鼻之间在太原时有神尼同姓见太祖谓李琼曰我宗天上大仙当为世界主琼诘其故曰顶上有肉角也及为枢宻时北征如澶渊旭旦日邉有紫光当太祖马首之上髙不及百尺从官异之至邺都一夕在亭院斋忽有黄气起于前缭绕而上遽际于天太祖于黄气中仰见星文紫微文昌烂然在目骇曰予在室中而见天象不其异乎宻告知星者乃拜贺曰坐见天衢物不能隔至贵之祥也异日又于署衙中有紫气起于旙竿龙头之上凡二日观者异之及讨李守真于河中守真登陴瞰阵气色不怿独言曰是何妖变后城中人言见太祖军上有紫气如楼阁车盖之状故也五代史补曰世宗在民间尝至江陵有卜者王处士世宗因徃问焉方布卦忽有一蓍跃出卓然而立卜者大惊曰吾家蓍法十余世矣常记曽祖以来遗言凡卜筮而蓍自跃出者其人贵不可言况久卓然不倒得非为天下之主乎遽起再拜世宗虽佯为诘责而私心甚喜通鉴曰董遵诲父宗本仕汉为隋州刺史宋太祖防
　　时客游至汉东依宗本遵诲凭藉父势常侮之一日谓太祖曰每见城上紫云如盖又梦登髙防遇黒蛇约长百丈余俄化龙飞腾东北去雷电随之是何祥也太祖皆不对后太祖辞宗本去自是紫云渐散及即位一日便殿召见遵诲因谕之曰卿尚记徃日紫云及龙化之梦乎遵诲再拜呼万嵗　宋史纪曰太祖尝试恶马不施衔勒马逸上城斜道额触门楣坠地人以为首必碎太祖徐起更追马腾上一无所伤又尝与韩令坤博土室中雀鬭戸外因竞起掩雀而室随坏　邵氏闻见録曰宋艺祖防时入洛至长寿寺大佛殿枕柱础昼寝有藏经院僧见赤蛇入帝鼻帝寤僧问所向帝曰欲见柴太尉于澶州无资僧曰某有一驴可乘又以钱币为献帝遂行太尉一见竒之留幕府未几柴即天子位是为周世宗帝与宣祖俱事之后遂受禅于周　宋刘原父尝斋太乙宫与王尧臣夜语曰嵗星徃来虗危间其色甚明以吾观之当有兴于齐者嵗余英宗以齐州防御使入继大统　续夷坚志曰靖康之变康王尝质金人军中及遣还康王奔相州召兵勤王因登郡圃飞仙亭视其牌额持弓矢而祝曰若中此牌则必闻京师音耗三发三中左右动色相贺又语幕府曰夜来梦皇帝脱所御袍赐吾吾解旧衣而服所赐此何祥也顷时诏来命为大元帅领兵入卫时王发兵相州使臣驰报黄河未冻众失色王祷天地河神而河冰冻已合遂渡河挥麈録曰显仁后在北地未知髙宗即位尝用象棊
　　局裹以黄罗书康王字贴于将上焚香祷曰令三十二子俱掷于局若康王字入九宫者必得天位一掷其将子果入九宫他子皆不近后喜甚即具奏徽庙大喜谓后曰瑞卜昭应异常可无虑矣　嘉兴志曰佛宇挂钟之阁多虚其中宋孝宗防嵗时偶至秀州东塔寺登钟楼游戯而僧徒先以蘧蒢覆空防上误履其上遂并坠焉旁观者失色亟视之乃屹立席上畧无怖容先夕主山者梦金龙挂于楼阁间翌日而见孝宗之事　辽史曰太祖防时自言左右若有神人翼卫　金太祖本纪曰辽道宗时有五色云气屡出东方大若二十斛囷仓之状司天孔致和窃语人曰其下当生异人建非常之事后咸雍四年金太祖生　金史曰太祖亲征黄龙府次混同江无舟上乘赭白马径渉曰视吾鞭所指而行诸军随之水及马腹后使舟人测其渡防深不得其底又曰金世祖为东京留守时一日方寝红光照室及
　　黄龙见寝室上　通鉴曰元兵至浙驻师于钱塘沙上宋太后遥祝曰海若有灵当使波涛大作一洗而空之潮汐三日不至　名山藏曰元时太史言圣人生江淮帝实应之【谓明太祖】　又曰太祖初生浴汲河水水浮红罗遂取为衣　又曰元末羣盗四起郭子兴据濠梁太祖在皇觉寺欲从子兴卜珓于伽蓝神数祝皆隂帝曰莫不容予举大事否请复隂珓果隂再决之珓跃然再立又曰太祖为吴王时有一老人告省局匠曰吴王即
　　位三年当平一天下匠惊问之曰我太白神也忽不见又曰明成祖初举兵风雨四起咫尺昏迷少焉东方
　　云开露青天尺许有光烛地暎彻上下将士皆喜
　　符命二
　　原天锡洪范　河出马图【尚书云天乃锡禹洪范九畴彛伦攸叙　易曰河出圗洛出书圣人则之】　受命　藏气　荣光　休气【俱尧】　増河游五老　周见三神【五老尧之瑞三神武之瑞】　黄鱼化玉　赤雀衔书【黄鱼汤之瑞　赤雀文王之瑞】　翠妫鱼跃　陈寳鸡鸣【翠妫尧之瑞陈寳光武之瑞】　龙马甲　凤凰衔书【龙马尧之瑞　凤凰文王之瑞】　朱草茁蓂荚滋【尧】　流星入昴　五纬聚房【流星尧之瑞五纬周之瑞】
　　岐山鸣凤　牧野飞龙【俱周之瑞】　黄鸟之旗　白蛇之劔【黄鸟旗武王事　白蛇劔汉髙帝事】　滹沱冰合　临平湖开【冰合汉光武之瑞湖开晋元帝之瑞】　期在甲子　人是戊丁【甲子武王事　戊丁南史升明三年事以上俱见符命一】　赤雁白麟　黄旗紫盖【汉书武帝幸东海获赤雁幸雍获白麟遂作赤雁白麟之歌　吴志陈纪曰黄旗紫盖运在东南】　桑隂似盖　芦叶如旗【蜀志曰先主舍旁有桑树髙五丈余遥望如车盖或谓当出贵人先主少时与诸儿于树下戯言吾必当乘此羽葆车盖　下后汉髙祖事详符命一】　五马渡江　六龙守柱【五马晋元帝事　六龙齐髙帝事】　白鱼入舟　赤龙据案【白鱼武王之瑞赤龙唐明皇之瑞】　龙渎告祥　智满贺梦【龙渎梁武帝事智满唐高祖事】　食箸三起　蓍草独立【食箸唐中宗事蓍草周世宗事】　西昌修明之祥　东筦琅邪之瑞【西昌晋孝武事　东筦晋元帝事以上俱详符命一】　五运推移三灵改卜【宋太祖即位赦诏】　披皇圗　稽帝文　握干符叶灵圗【俱出文】　原荀卿传秘记　尹敏増圗谶【后汉荀卿临终戒子统曰吾绨帙中有光祖所传秘记为汉家所用尔其修之统遂学焉朝廷多访之　尹敏博通经史帝使挍圗谶敏増之曰帝无可为辅帝不之罪亦以沈滞】　龙马出圗于河伏羲观之以画八卦　神书于洛夏禹衍之以成九畴　増魏膺当途之谶　晋有石瑞之文　流火赤雀实纪周祚　雕云素灵发祥汉氏【俱南齐祥瑞志】
　　符命三
　　原神武有徴应【班彪王命论】　里社鸣圣人出　黄河清圣人生　夜融降于崇山　梼杌次于丕山【并详符命一】　姬受命【尚书中】　卯金兴　河出圗　雒受法【尚书中】　黄精受道　河精受圗【尚书中】　握图书　得地符　女授符【详武功篇】　汤受金符【详应运篇】　奉赤伏符【光武详符命一】　苍代元　持金精　握金镜　击玊鼓　朕由薄承　出轸握命【尚书考灵曜】　仁命在丰　当璧而拜【详恒山篇】　代殷者为姬昌　代汉者当涂髙　五曜霄映　五星聚房井【详符命一】　四星聚牛女【晋阳秋】　镇星入关　黄星见楚宋【魏志】　参御马　卯生虎　青云扶日　黄云盖之【并详云】紫云见于车上【宋书】　嘉气飞于庭前【千秋镜赋】　御天社
</div>
    <div class="pagination">
<a href="御定渊鉴类函_page44.html">上一页</a><span>...</span><a href="御定渊鉴类函_page40.html">40</a><a href="御定渊鉴类函_page41.html">41</a><a href="御定渊鉴类函_page42.html">42</a><a href="御定渊鉴类函_page43.html">43</a><a href="御定渊鉴类函_page44.html">44</a><span class="current-page">45</span><a href="御定渊鉴类函_page46.html">46</a><a href="御定渊鉴类函_page47.html">47</a><a href="御定渊鉴类函_page48.html">48</a><a href="御定渊鉴类函_page49.html">49</a><a href="御定渊鉴类函_page50.html">50</a><span>...</span><a href="御定渊鉴类函_page46.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
