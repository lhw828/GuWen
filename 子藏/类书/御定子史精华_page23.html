<!DOCTYPE html>
<html>
 <head>
  <meta charset="utf-8"/>
  <title>
   御定子史精华 - 第 23 页/共 31 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   御定子史精华 - 第 23 页/共 31 页
  </h1>
  <div class="content">
   【道为至矣则又有至焉者矣壶子曰吾与汝无其文未既其实而固得道与众雌而无雄而又奚卵焉而以道与世抗必信夫故使人得而相汝尝试与来以予示之明日列子与之见壶子出而谓列子曰譆子之先生死矣弗活矣不可以旬数矣吾见怪焉见湿灰焉列子入涕泣沾衾以吿壶子壶子曰向吾示之以地文罪乎不誫不止是殆见吾杜徳几也尝又与来明日又与之见壶子出而谓列子曰幸矣子之先生遇我也有瘳矣灰然有生矣吾见杜权矣列子入告壶子壶子曰向吾示之以天壤名实不入而几发于踵此为杜权是殆见我善者几也尝又与来明日又与之见壶子出而谓列子曰子之先生坐不斋吾无得而相焉试斋将且复相之列子入告壶子壶子曰向吾示之以太冲莫眹是殆见吾衡气几也鲵旋之潘为渊止水之潘为渊流水之潘为渊滥水之潘为渊沃水之潘为渊汛水之潘为渊雍水之潘为渊汧水之潘为渊肥水之潘为渊是为九渊焉尝又与来明日又与之见壶子立未定自失而走壶子曰追之列子追之而不及反以报壶子曰已灭矣已失矣吾不及也壶子曰向吾示之以丨丨丨丨丨吾与之虚而猗移不知其谁何因以为茅靡因以为波流故逃也然后列子自以为未始学而归三年不出为其妻防食狶如食人于事无亲雕瑑复朴块然独以其形立防然而封戎壹以是终按酉阳杂俎曰相传云一公初谒华严严命坐顷曰尔看吾心在何所一公曰师驰白马过寺门矣又问之一公曰危乎师何为处乎刹末也华严曰聪明果不虚试复观我一公良久泚颡面赤作礼曰师得无入普贤地乎集贤校理郑符云柳中庸善易尝诣普寂公公曰筮吾心所在也柳曰和尚心在前檐第七题复问之在某处寂曰万物无逃于数也吾将逃矣尝试测之柳久之瞿然曰至矣寂然不动吾无得而知矣又诜禅师本传云日照三藏诣诜诜不迎接直责之曰僧何为俗入嚣湫处诜微矉亦不答又云夫立不可过人头岂容摽身鸟外诜曰吾前心于市后心刹末三藏果聪明者且复我日照乃弹指数十曰是境空寂诸佛从是出也又按大藏振字函第四卷云西京光宅寺慧忠国师肃宗待以师礼有西天大耳三藏到京云得他心慧眼勅令与师试验师问曰汝得他心通耶对曰不敢师曰汝道老僧即今在什麽处曰和尚是一国之师何得却去西川看竞渡师再问汝道老僧即今在什麽处曰和尚是一国之师何得却在天津桥看弄猢狲师第三问语亦同前三藏良久罔知去处师叱曰这野狐精他心通在什麽处此数公案皆与季咸相壶子一例段成式亦云恐诸书皆防窜列子事也】湿灰【见上】地文【见上】杜徳几【见上】灰然有生【见上】天壤【见上】杜权【见上】善者几【见上】太冲莫眹【见上】衡气几【见上】茅靡波流【见上】视听不用耳目【列子陈大夫聘鲁私见叔孙氏叔孙曰吾国有圣人曰非孔子邪曰是也何以知其圣乎叔孙曰吾尝闻之顔囘曰孔子能废心而用形陈大夫曰吾国亦有圣人子弗知乎曰圣人孰谓曰老之弟子有亢仓子者得之道能以耳视而目听鲁侯闻之大惊使上卿厚礼而致之亢仓子应聘而至鲁侯卑辞请问之亢仓子曰传之者妄我能丨丨丨丨丨丨不能易耳目之用鲁侯曰此增异矣其道柰何寡人终愿闻之亢仓子曰我体合于心心合于气气合于神神合于无其有介然之有唯然之音虽逺在八荒之外近在眉睫之内来干我者我必知之乃不知是我七孔四支之所觉心腹六藏之所知其自知而已矣按此即所为圆通三摩地也】视人如豕视吾如人【列子龙叔谓文挚曰子之术微矣吾有疾子能已乎文挚曰唯命所听然先言子所病之证龙叔曰吾乡誉不以为荣国毁不以为辱得而不喜失而不忧视生如死视富如贫丨丨丨丨丨丨丨丨处吾之家如逆旅之舎观吾之乡如戎蛮之国凡此众疾爵赏不能劝刑罚不能威盛衰利害不能易哀乐不能移固不可事国君交亲友御妻子制仆此奚疾哉奚方能巳之乎文挚乃命龙叔背明而立文挚自后向明而望之既而曰嘻吾见子之心矣方寸之地虚矣几圣人也子心六孔流通一孔不逹今以圣智为疾者或由此乎注文挚春秋时宋国良医按此即吾手何如佛手吾脚何如驴脚之説也】废而任之【列子孟孙阳问杨子曰有人于此贵生爱身以蕲不死可乎曰理无不死以蕲久生可乎曰理无久生生非贵之所能存身非爱之所得厚且久生奚为五情好恶古犹今也四体安危古犹今也世事苦乐古犹今也变易治乱古犹今也既闻之矣既见之矣既更之矣百年犹厌其多况久生之苦也乎孟孙阳曰若然速亡愈于久生则践锋刃入汤火得所志矣杨子曰不然既生则丨丨丨丨究其所欲以俟于死将死则废而任之究其所之以放于尽无不废无不任何遽迟速于其间乎按此即贵舍生而又禁自贼其生之防也坐脱立亡于师有分祖师的的意未梦见在谓其不能废而任之也】秋毫大太山小殇子寿彭祖天【庄子天下莫大于秋毫之末而太山为小莫寿乎殇子而彭祖为夭天地与我并生而万物与我为一按芥子须弥阎浮枣叶此其义也】心斋【庄子顔囘曰囘之家贫唯不饮酒不茹荤者数月矣若此则可以为斋乎曰是祭祀之斋非丨丨也囘曰敢问心斋仲尼曰若一志无听之以耳而听之以心无听之以心而听之以气听止于耳心止于符气也者虚而待物者也惟道集虚虚者心斋也按此即禅那波罗蜜也日观水观皆听之以气俾道集于虚也】惟道集虚【见上】以无知知【庄子闻以有翼飞者矣未闻以无翼飞者也闻以有知知者矣未闻丨丨丨丨者也按此即防落第八识方得眞实谛之防也】防足犹遗土【庄子物视其所一而不见其所防视丨其丨丨丨丨也按释氏所以截体称髓也】县觧火传【庄子老死秦失吊之三号而出弟子曰非夫子之友邪曰然然则吊焉若此可乎曰然始也吾以为其人也而今非也向吾入而吊焉有老者哭之如哭其子少者哭之如哭其母彼其所以防之必有不蕲言而言不蕲哭而哭者是遁天倍情忘其所受古者谓之遁天之刑适来夫子时也适去夫子顺也安时而处顺哀乐不能入也古者谓是帝之丨丨指穷于为薪丨丨也不知其尽也按此即列子废而任之谓也安时处顺犹云废而任之现在如来也县觧火传过去与未来也】有人之形无人之情【庄子丨丨丨丨丨丨丨丨有人之形故羣于人无人之情故是非不得于身乎小哉所以属于人也謷乎大哉独成其天按有人之形无人之情至此则五波罗蜜已究竟而般若波罗蜜在其中圆而通之则形情多忘而有无胥泯也】翛然而徃翛然而来【庄子古之真人不知説生不知恶死其出不防其入不距丨丨丨丨丨丨丨丨而已矣不忘其所始不求其所终受而喜之忘而复之是之谓不以心捐道不以人助天是之谓真人按头头无取舍处处勿争乖其斯之谓欤】尊足者存【庄子无趾曰吾唯不知务而轻用吾身吾是以亡足今吾来也犹有丨丨丨丨吾是以务全之也按截指竪指尊指者存也断臂求道务全尊臂也】万化而未始有极【庄子特犯人之形而犹喜之若人之形者丨丨丨丨丨丨丨也其为乐可胜计耶按即狗子皆有佛性又所为下地狱即下者也】外物外生朝彻见独【庄子南伯子葵曰道可得学邪曰恶恶可子非其人也夫卜梁倚有圣人之才而无圣人之道我有圣人之道而无圣人之才吾欲以教之庶几其果为圣人乎不然以圣人之道告圣人之才亦昜矣吾犹守而告之参日而后能外天下已外天下矣吾又守之七日而后能丨丨已外物矣吾又守之九日而后能丨丨已外生矣而后能丨丨朝彻而后能丨丨见独而后能无古今无古今而后能入于不死不生杀生者不死生生者不生其为物无不将也无不迎也无不毁也无不成也其名为撄宁撄宁也者撄而后成者也南伯子葵曰子独恶乎闻之曰闻诸副墨之子副墨之子闻诸洛诵之孙洛诵之孙闻之瞻明瞻明闻之聂许聂许闻之需役需役闻之于讴于讴闻之元冥元冥闻之参寥参寥闻之疑始按外物外生朝彻见独则戒定慧之义也副墨以下云云者则实无所得不可思议之谓也】无为首生为脊死为尻【庄子子祀子舆子犂子来四人相与语曰孰能以丨丨丨以丨丨丨以丨丨丨孰知死生存亡之一体者吾与之友矣四人相视而笑莫逆于心遂相与为友俄而子舆有病子祀徃问之曰哉夫造物者将以予为此拘拘也曲偻发背上有五管颐隐于齐肩髙于顶句赘指天隂阳之气有沴其心间而无事跰而鉴于井曰嗟乎夫造物者又将以予为此拘拘也子祀曰女恶之乎曰亡予何恶浸假而化予之左臂以为鸡予因以求时夜浸假而化予之右臂以为弹予因以求鸮炙浸假而化予之尻以为轮以神为马予因而乘之岂更驾哉且夫得者时也失者顺也安时而处顺哀乐不能入也此古之所谓县觧也而不能自觧者物有结之且夫物不胜天久矣吾尤何恶焉俄而子来有病喘喘然将死其妻子环而泣之子犂往问之曰叱避无怛化倚其戸与之语曰哉造化又将奚以汝为将奚以汝适以汝为防肝乎以汝为虫臂乎子耒曰父母于子东西南北唯命是从隂阳于人不翅于父母彼近吾死而我不聼我则悍矣彼何罪焉夫大块载我以形劳我以生佚我以老息我以死故善吾生者乃所以善吾死也今大冶铸金金踊跃曰我且必为镆铘大冶必以为不祥之金今一犯人之形而曰人耳人耳夫造化者必以为不祥之人今一以天地为大鑪以造化为大冶恶乎往而不可哉成然寐蘧然觉按无为首生为死为尻究竟此义则常乐我净矣由是而充之以至于鸡弹轮马防肝虫臂则蛤中一佛二菩萨勿第作感应因縁观也又按罗大经鹤林玉露曰禅家有观白骨法谓静坐澄虑存想自身血肉腐壊唯存白骨与吾相离自一尺以至寻丈要见形神元不相属则自然超脱矣余观庄子浸假而化予之左臂以为鸡予因此求时夜浸假而化予之右臂以为弹予因以求鸮炙浸假而化予之尻以为轮以神为马予因而乘之岂更驾哉浸渐也假借也葢积渐假借化此身为异物则神与形离超然无所往而不可矣又何疾又何病于拘拘哉视白骨之法盖本于此佛法出于老庄于此尤信】鸡弹轮马防肝虫臂【见上】在蝼蚁在稊稗在瓦甓【庄子东郭子问于庄子曰所谓道恶乎在庄子曰无所不在东郭子曰期而后可庄子曰丨丨丨曰何其下耶曰丨丨丨曰何其愈下耶曰丨丨丨曰何其愈甚耶曰在屎溺按如何是佛干屎橛辞防皆合】无言【庄子言丨丨终身言未尝言终身不言未尝不言按此即击地公案】西方之教【文中子或问佛子曰圣人也曰其教何如曰丨丨丨丨也中国则泥】金人【史记匈奴传汉使骠骑将军去病将万骑出陇西过焉支山千余里击匈奴破得休屠王祭天丨丨注正义曰金人即金佛像是其遗法立以为祭天主也按魏书释老志云金人率长丈余不祭祀但烧香礼拜而已此则佛道流通之渐也】身毒【史记大宛传大夏东南有丨丨国注索隐曰身音干毒音笃孟康云即天竺也所谓浮图胡也正义曰万震南州志云地方三万里佛道所出其国王居城郭殿皆雕文刻镂街曲市里各有行列左右诸大国凡十六皆共奉之以天地之中也浮屠经云临儿国王生隠屠太子父曰屠头邪母曰莫邪屠身色黄髪如青丝乳有青色爪赤如铜始莫邪梦白象而孕及生从母右脇出生有髪堕地能行七歩又云太子生时有二龙王左右吐水一龙水暖一龙水冷遂成二池今犹一冷一暖初行七歩处琉璃上有太子脚迹见在生处名祗洹精舍在舍衞国南四里是长者须逹所起又有阿输迦树是夫人所攀生太子树也括地志云沙祗大国即舍衞国也在月氏南万里即波斯匿王浚处此国其九十种知身后事城有祗树给孤园又云天竺国有东西南北中央天竺国国方三万里去月氏七千里大国属凡二十一天竺在昆仑山南大国也治城临恒水又云阿耨逹山亦名建末达山一名昆仑山水出一名拔扈利水一名恒伽阿即经称恒河者也自昆仑山以南多是平地而下湿土肥良多种稲四熟留役駞马粒亦极大又云佛上忉利天为母説法九十日波思匿王思欲见佛即刻牛头旃檀像置精舍内佛坐此像是众象之始后人所法也佛上天青梯今变为石没入地唯余十二蹬蹬间二尺余彼耆老言梯入地尽佛法灭又云王舍国胡语曰罪悦祗国其国灵鹫山胡语曰耆阇崛山山是青石石头似鹫鸟名耆阇鹫也崛山石也山周四十里外周围水佛于此坐禅及诸阿难等俱在此坐又云小姑石石上有石室者佛坐其中天帝释以四十二事问佛佛一一以指画石其迹尚存又于山上起塔佛昔将阿难在此上山四望见福田疆畔因制七条衣割截之法于此今架裟衣是也】天地之中【见上】乳有青色爪赤如铜【见上】堕地能行七歩【见上】二龙吐水【见上】阿输迦树【见上】阿耨达山【见上】恒河【见上】上忉利天为母説法【见上】牛头旃檀像【见上】上天青梯【见上】梯入地尽佛法灭【见上】耆阇崛【见上】福田衣【见上】设华葢以祠【后汉书桓帝纪丨丨丨丨丨浮图老子注浮图今佛也】此但革囊盛血【后汉书襄楷传或言老子入夷狄为浮屠浮屠不三宿桑下不欲久生恩爱精之至也天神遗以好女浮屠曰丨丨丨丨丨丨遂不盻之其守一如此乃能成道】不三宿桑下【见上】仁祠【后汉书楚王英传英少时好游侠交通宾客晚而更喜黄老学为浮屠斋戒祭祀八年诏令天下死罪皆入缣赎英遣郎中令奉黄缣白纨三十匹诣国相曰托在籓辅过恶累积欢喜大恩奉送缣帛以赎愆罪国相以闻诏报曰楚王诵黄老之微言尚浮屠之丨丨洁斋三月与神为誓何嫌何疑当有悔吝其还赎以助伊蒲塞桑门之盛馔】助伊蒲塞桑门盛馔【见上】长丈六尺而黄金色【后汉书西域传世传明帝梦见金人长大顶有光明以问羣臣或曰西方有神名曰佛其形丨丨丨丨丨丨丨丨帝于是遣使天竺问佛道法遂于中国图画形象焉楚王英始信其术中国因此颇有奉其道者后桓帝好神数祀浮屠老子百姓稍有奉者后遂转盛】理絶人区事出天外【后汉书西域传论佛道神化兴自身毒而二汉方志莫有称焉张骞但着地多暑湿乘象而战班勇虽列其奉浮图不杀伐而精文善法导达之功靡所传述余闻之后説也其国则殷乎中土玉烛和气灵圣之所防集贤懿之所挺生神迹诡怪则丨丨丨丨感验明显则丨丨丨丨而骞超无闻者岂其道闭往运数开叔叶乎不然何诬异之甚也汉自楚英始盛斋戒之祀桓帝又修华葢之饰将微义未译而但神明之邪详其清心释累之训空有兼遣之宗道书之流也且好仁恶杀躅敝崇善所以贤达君子多爱其法焉然好大不经竒谲无已虽邹衍谈天之辩庄周蜗角之论尚未足以槩其万一又精灵起灭因报相寻若晓而昧者故通人多惑焉葢导俗无方适物异会取诸同归措夫疑説则大道通矣】精文善法【见上】清心释累之训空有兼遣之宗【见上】白净王摩邪夫人【后汉书西域传论注本行经曰释迦菩萨在兜率陁天为诸天无量无邉诸众説法又观我今何处成道利益众生乃观见宜于南阎浮提生有大利益又云谁中与我为父母者观见宜于天竺刹利种迦毗罗城丨丨丨丨丨丨丨可为父母又云四生之中何生利益观见同众生胎生我若化生诸外道等即诽谤我是幻术也尔时菩萨观已示同诸天五衰相现命诸同侣波斯匿王等诸王中生皆作国王与我为檀越命阿难及诸人等司生为弟子命舍利佛等外道中生我成道时当受我化囘邪入正又有无量众生同随菩萨于天竺受生多所利益也】舒五指为五师子儿【后汉书西域传论注湼槃经曰阿阇王令醉象蹋佛佛以慈善根力丨其丨丨遂丨丨丨丨丨尔时醉象惶惧而退又百羣贼刼夺人庶波斯匿王收捉剜其两目弃入阬中尔时羣贼苦痛不已同时发声念南无佛陁达摩佛以慈善根力雪山吹药令入贼眼皆悉平复如本】雪山吹药【见上】四大海水入一毛孔【后汉书西域传论注维摩经曰以丨丨丨丨丨丨丨丨中不挠鱼鼈等而彼大海本相如故又舎利佛往不思议菩萨断取三千大千国界如陶家轮着右掌中掷过恒河沙国界之外其中众生不觉不知又复还本处都不使人有往来相按国界本作世界唐人避太宗讳改】断取三千大千国界掷过恒河沙国界外【见上】五百宝葢合成一葢徧覆大千【后汉书西域传论注维摩经曰尔时毗邪离有长者子名曰宝积与丨丨长者子俱持七丨丨来诣佛所头靣礼足各以其葢共供养佛佛威神力令诸宝葢丨丨丨丨丨丨三千丨丨国界诸须弥山乃至日月星宿并十方诸佛説法皆现于宝葢中又维摩诘三万二千师子坐髙八万四千由旬髙广严净来入维摩方丈室包容无所妨碍又四大海水入毛孔须弥山入芥子等也】维摩丈室【见上】须弥山入芥子【见上】浴佛【吴志刘繇传笮融督广陵彭城大起浮图祠以铜为人黄金涂身衣以锦采垂铜槃九重下为重楼阁道可容三千余人悉课读佛经令界内及旁郡人有好佛者听受道复其他役以招致之由此逺近前后至者五千余人戸每丨丨多设酒饭布席于路经数十里民人来观及就食且万人费以巨亿】立精舍殿内【晋书孝武帝纪帝初奉佛法丨丨丨于丨丨引诸沙门以居之】五诫为教【晋书会稽文孝王道子传佛者清逺元虚之神以丨丨丨丨】腹孔出光照于一室【晋书佛图澄传善诵神咒能役使鬼神丨旁有一丨常以絮塞之每夜读书则拔絮孔中丨丨丨丨丨丨又常斋时平旦至流水侧从腹旁孔中引出五脏六腑洗之讫还内腹中】洗脏腑【见上】鉢生青莲花【晋书佛图澄传勒召澄试以智术澄即取鉢盛水烧香咒之湏臾丨中丨丨丨丨光色曜日勒由此信之按勒石勒】勑龙取水【晋书佛图澄传襄国城堑水源在城西北五里其水源暴竭勒问澄何以致水澄曰今当丨丨丨丨乃与弟子法首等数人至故泉源上坐绳牀烧安息香呪愿数百言如此三日水然微流有一小龙长五六寸许随水而来诸道士竞往视之有顷水大至隍堑皆满】相轮铃音【晋书佛图澄传刘曜遣从弟岳攻勒勒遣石季龙距之岳败退保石梁坞季龙坚栅守之澄在襄国忽叹曰刘岳可悯弟子法祚问其故澄曰昨日亥时岳已败被执果如所言及曜自攻洛阳勒将救之其羣下咸諌以为不可勒以访澄澄曰丨丨丨丨云秀支替戻冈仆谷劬秃当此羯语也秀支军也替戻冈出也仆谷刘曜胡位也劬秃当捉也此言军出捉得曜也又令一童子絜斋七日取麻油合胭脂躬自研于掌中举手示童子粲然有辉童子惊曰有军马甚众见一人长大白晳以朱丝防其肘澄曰此即曜也勒甚悦遂赴洛距曜生擒之】秀支替戻冈仆谷劬秃当【见上】麻油研掌粲然有辉【见上】取杨枝沾水洒呪遂苏【晋书佛图澄传勒爱子斌暴病死将殡勒叹曰朕闻虢太子死扁鹊能生之今可得効乎乃令告澄澄丨丨丨丨丨丨而丨之就执斌手曰可起矣因此丨丨有顷平复】五明【晋书鸠摩罗什传博览丨丨诸论及阴阳星算莫不必尽妙逹吉凶言若符契】举匕进针与常食不别【晋书鸠摩罗什传兴尝谓罗什曰大师听明超悟天下莫二何可使法种少嗣遂以伎女十人逼令受之尔后不住僧坊别立解舍诸僧多效之什乃聚针盈鉢引诸僧谓之曰若能见效食此者乃可畜室耳因丨丨丨丨丨丨丨丨丨诸僧愧服乃止按兴姚兴】舌不烂【晋书鸠摩罗什传死于长安姚兴于逍遥园依外国法以火焚尸薪灭形碎惟丨丨丨】灌佛【宋书刘敬宣传四月八日敬宣见众人丨丨乃下头上金镜以为母灌】鹿野灵鹫坚固庵罗【宋书谢灵运传敬承圣诰防窥前经山野昭旷聚落羶腥故大慈之誓拯羣物之沦倾岂寓地而空言必有贷以善成钦丨丨之华苑羡丨丨之名山企丨丨之贞林希丨丨之芳园虽粹容之缅邈谓哀音之恒存建招提于幽峯冀振锡之息肩庶镫王之赠席想香积之惠餐事在而思通理匪絶而可温注鹿苑説四真谛处灵鹫山説般若法华处坚固林説泥洹处庵罗园説不思议处今旁林蓺园制苑彷佛在昔依然托想虽粹容缅邈哀音若存也招提谓僧不能常住者可持作坐处也所谓息肩镫王香积事出维摩经】招提【见上】镫王赠席香积惠餐【见上】丽塔【宋书谢灵运传谢丨丨于郊郭殊世间于城傍欣见素以抱朴果甘露于道】甘露道场【见上】观三世以其梦抚六度以取道【宋书谢灵运传苦节之僧明发怀抱事绍人徒心通世表是游是憩倚石构草寒暑有移至业莫矫丨丨丨丨丨丨丨丨丨丨丨丨乗恬知以寂泊含和理之窈窕指东山以冥期实西方之潜兆虽一日以千载犹恨相遇之不早注谓昙防法流二法师也按六度谓布施持戒忍辱精进静虑智慧各造其极也梵书谓之檀波罗蜜尸罗波罗蜜羼提波罗蜜毘棃耶波罗蜜禅那波罗蜜般若波罗蜜】散华霏防流香飞越【宋书谢灵运传安居二时冬夏三月远僧有来近众无阙法鼓即响颂偈清发丨丨丨丨丨丨丨丨析旷刼之微言説像法之遗防乘此心之一豪济彼生之万理启善趣于南倡归清畅于北机非独防于予情谅佥感于君子】得道应湏慧业【宋书谢灵运传太守孟顗事佛精恳而为灵运所轻尝谓顗曰丨丨丨丨丨丨丈人生天当在灵运前成佛必在灵运后顗深恨此言】诵经千遍免刑【宋书王元谟传上大举北征以元谟为寜朔将军前锋入河受辅国将军萧斌节度元谟向碻磝戍主奔走遂围滑台积旬不克麾下散亡畧尽萧斌将斩之沈庆之固諌乃止初元谟始将见杀梦人告曰诵观音经千遍则免既觉诵之得千遍明日将刑诵之不辍忽传呼停刑】因造前定果报指期【宋书顾顗之传天竺遗文星华方策丨丨丨丨丨丨丨丨贫豪莫差修夭无爽】草腐入天【宋书周朗传自释氏流敎其来有源渊检精测固非深矣舒引容润既亦广矣然习慧者日替其修束诫者月繁其过遂至糜散锦帛侈饰车从复假粗医术托杂卜数延姝满室置酒浃堂寄夫托妻者不无杀子乞儿者继有而犹倚灵假像背亲傲君欺费疾老震损宫邑是乃外刑之所不容戮内敎之所不悔罪而横天地之间莫不紏察人不得然岂其鬼欤今宜申严佛律裨重国令其疵恶显著者悉皆罢遣除则随其蓺行各为之条使禅义经诵人能其一食不过蔬衣不出布若应更度者则令先习义行本其神心必能丨丨丨丨竦精以往者虽侯王家子亦不宜拘】习慧束诫【见上】立顿悟义【宋书天竺迦毘黎国传宋世名僧有道生彭城人也父为广武令生出家为沙门法大弟子幼聪悟年十五便能讲经及长有异解丨丨丨丨人推服之】白学黑学【宋书天竺迦毘黎国传慧琳者秦郡人姓刘氏少出家住冶城寺有才章兼外内之学为庐陵王义眞所知尝着均善论其词曰有丨丨先生以为中国圣人经纶百世其徳矣智周万变天人之理尽矣道无隠防敎防遗筌聪叡廸哲何负于殊论哉有丨丨道士陋之谓不照幽冥之途弗及来生之化虽尚虚心未能虚事不逮西域之深也于是白学访其所以不逮云尔又释迦闗无穷之业拔重闗之险陶方寸之虑宇宙不足盈其明设一慈之救羣生不足胜其化叙地狱则民惧其罪敷天堂则物欢其福指泥洹以长归乘法身以遐览神变无不周灵泽靡不覃先觉翻翔于上世后悟腾翥而不绍坎井之局何以识大方之家乎】兼外内学【见上】泥洹长归法身遐览【见上】鬭塲襌师窟东安谈议林【宋书天竺迦毘黎国传元嘉中又有慧严慧议道人并住东安寺学行精整为道俗所推时鬭塲寺多禅僧京师为之语曰丨丨丨丨丨丨丨丨丨丨】多出新经见重内学【宋书天竺迦毘黎国传大明中外国沙门摩诃衍苦节有精理于京都丨丨丨丨胜鬘经尤丨丨丨丨】赋食行水躬亲其事【齐书竟陵王子良传与文惠太子同好释氏甚相友悌子良敬信尤笃数于邸园营斋戒大集朝臣众僧至于丨丨丨丨或丨丨丨丨世颇以为失宰相体】造经呗新声【齐书竟陵王子良传招致名僧讲论佛法丨丨丨丨丨道俗之盛江左未有也】诵经感梦见优昙鉢华【齐书竟陵王子良传世祖不豫诏子良甲仗入延昌殿侍医药子良启进沙门于殿戸前丨丨世祖为丨丨丨丨丨丨丨子良按佛经宣防使御府以铜为华插御牀四角】三宗【齐书周颙传颙音辞辩丽出言不穷宫商朱紫发口成句泛渉百家长于佛理着丨丨论立空假名立不空假名设不空假名难空假名设空假名难不空假名假名空难二宗又立假名空西凉州智林道人遗颙书曰此义防趣似非始开妙声中絶六七十载贫道年二十时便得此义窃每欢喜无与共之年少见长安耆老多云闗中髙胜乃旧有此义当法集盛时能深得斯趣者本无多人过江东畧是无一贫道捉尘尾来四十余年东西讲説谬重一时余义颇见宗录唯有此涂白黑无一人得者为之发病非意此音猥来入耳始是真实行道第一功徳其论见重如此】真实行道第一功德【见上】周妻何肉【齐书周颙传时何亦精信佛法无妻妾太子问颙卿精进何如何颙曰三涂八难共所未免然各有其累太子曰所累伊何对曰丨丨丨丨】罪髙佛图有何功徳【齐书虞愿传帝以故宅起湘宫寺费极奢侈以孝武庄严刹七层帝欲起十层不可立分为两刹各五层新安太守巢向之罢郡还见帝曰卿至湘宫寺未我起此寺是大功徳愿在侧曰陛下起此寺皆是百姓卖儿贴妇钱佛若有知当悲哭哀悯丨丨丨丨丨丨丨丨尚书令袁粲在坐为之失色帝乃怒使人驱下殿愿徐去无异容】净妙【齐书顾欢传欢著论曰道经云老子入闗之天竺维衞国国王夫人名曰丨丨老子因其昼寝乘日精入净妙口中后年四月八日夜半时剖左掖而生坠地即行七歩于是佛道兴焉】在鸟鸟鸣在兽兽吼【齐书顾欢传岂伊同人爰及异物鸟王兽长徃往是佛无穷世界圣人代兴或昭五典或布三乘丨丨而丨丨丨丨而丨丨敎华而华言化夷而夷语耳】注经讲义【齐书刘虬传虬精信释氏衣麤布衣礼佛长斋丨法华丨自丨佛丨以江陵西沙洲去人远乃徙居之】探机扣寂以大苞小【齐书髙逸传论史臣曰顾欢论夷夏优老而劣释佛法者理寂乎万古迹兆乎中世渊源浩博无始无边宇宙之所不知数量之所不尽盛乎哉真大士之立言也丨丨丨丨有感必应丨丨丨丨无细不容若乃儒家之敎仁义礼乐仁爱义宜礼从乐和而已今则慈悲为本常乐为宗施舎惟机低举成敬儒家之敎宪章祖述引古证今于学易悟今树以前因报以后果业行交酬连璅相袭阴阳之敎占气歩景授民以时知其利害今则耳眼洞达心智他通身为奎井岂俟甘石法家之敎出自刑理禁奸止邪明用赏罚今则十恶所坠五及无间刃树剑山焦汤猛火造受自贻罔或差贰墨家之敎遵上俭薄磨踵灭顶且犹非吝今则肤同断瓠目如井星授子捐妻在鹰庇鸽从横之敎所贵权谋天日连环归乎适变今则一音万斛无待户説四辩三会咸得吾师杂家之敎兼有儒墨今则五时所宣于何不尽农家之敎播植耕耘善相五事以艺九谷今则郁单稉稻已异阎浮生天果报自然饮食道家之敎执一虚无得性亡情凝神勿扰今则波若无照万法皆空岂有道之可名宁余一之可得道俗对校真假将讐释理奥藏无往而不有也能善用之即真是俗】慈悲常乐【见上】前因后果【见上】他通【见上】刃树剑山焦汤猛火【见上】授子捐妻在鹰庇鸽【见上】一音万斛四辩三会【见上】郁单稉稻已异阎浮生天果报自然饮食【见上】波若无照万法皆空【见上】四部无遮大会【梁书武帝纪舆驾幸同防寺设丨丨丨丨丨丨】乞受菩萨戒【梁书江革传时髙祖盛于佛敎朝贤多启求受戒革精信因果而髙祖未知谓革不奉佛敎乃赐革觉意诗五百字云惟当勤精进自彊行胜修岂可作底突如彼必死囚以此告江革并及诸贵游又手敕云世间果报不可不信岂得底突如对元延明邪革因启丨丨丨丨丨按江革为魏元延明所执不屈故云岂得底突如对元延明】见苦断习证灭循道明因辨果偶凡成圣【梁书王规传褒着幼训以诫诸子云道家则堕支体黜聪明弃义絶仁离形去智释氏之义丨丨丨丨丨丨丨丨丨丨丨丨丨丨丨丨斯虽为敎等差而义归汲引吾始乎幼学及于知命既崇周孔之敎兼循老释之谈江左以来斯业不坠汝能修之吾之志也按褒规子】神光自树而起俄见佛像【梁书滕昙防传每至忌日思慕不自堪昼夜哀恸其门外有冬生树二株时忽有丨丨丨丨丨丨丨丨丨丨及夹侍之仪容光显著自门而入昙恭家人大小咸共礼拜乆之乃灭】先燔鬓髪【梁书刘勰传勰为文长于佛理京师寺塔及名僧碑志必请勰制文有敕与慧震沙门于定林寺撰经证功毕遂启求出家丨丨丨丨以自誓敕许之乃于寺变服改名慧地】鹿趋鸟集【梁书何传至吴居虎邱西寺讲经论学徒复随之东境守宰经途者莫不毕至常禁杀有虞人逐鹿丨径来丨伏而不动又有异丨如鹤红色丨讲堂驯狎如家禽焉初开善寺藏法师与防遇于秦望后还都卒于钟山其死日在般若寺见一僧授香奁并函书云呈何居士言讫失所在防开函乃是大庄严论世中未有又于寺内立明珠柱乃七日七夜放光太守何远以状启昭明太子钦其徳遣舎人何思澄致手令以褒羙之】明珠柱放光【见上】心力勇猛能精死生【梁书刘歊传歊幼时尝独坐空室有一老公至门谓歊曰丨丨丨丨丨丨丨丨但不得久滞一方耳因弹指而去歊既长精心学佛有道人释寳志者时人莫测也遇歊于兴皇寺惊起曰隐居学道清净登佛如此三説】隐居学道清净登佛【见上】环绕礼忏六时不辍【梁书庾诜传晚年以后尤遵释敎宅内立道塲丨丨丨丨丨丨丨丨诵法华经每日一遍后夜中勿见一道人自称愿公容止甚异呼诜为上行先生授香而去中大通四年因昼寝忽惊觉曰愿公复来不可久住顔色不变言终而卒时年七十八举室咸闻空中唱上行先生已生弥陀净域矣】上行先生已生弥陀净域【见上】阿育王像【梁书扶南国传晋咸和中丹阳尹髙悝行至张侯桥见浦中五色光长数尺不知何怪乃令人于光处掊视之得金像未有光趺悝乃下车载像还至长干巷首牛不肯进悝乃令驭人任牛所之牛径牵车至寺悝因留像付寺僧每至中夜常放光明人闻空中有金石之响经一嵗捕鱼人张系世于海口忽见有铜花趺浮出水上系世取送县县以送台乃施像足宛然合会简文咸安元年交州合浦人董宗之采珠没水于底得佛光艶交州押送台以施像又合焉自咸和中得像至咸安初歴三十余年光趺始具初髙悝得像后西域胡僧五人来诣悝曰昔于天竺得丨丨丨造丨来至邺下值胡乱埋像于河边今寻覔失所五人尝一夜俱梦见像曰已出江东为髙悝所得悝乃送此五僧至寺见像嘘欷涕泣像便放光照烛殿宇又瓦官寺慧邃欲模写像形寺主僧尚虑亏损金色谓邃曰若能令像放光囬身西向乃可相许慧邃便恳到拜请其夜像即转坐放光回身西向明旦便许模之像趺先有外国书莫有识者后有三藏郍求跋摩识之云是阿育王为第四女所造也及大同中出旧塔舎利勅市寺侧数百家宅地以广寺域造诸堂殿并瑞像周囬阁等穷于轮奂焉其图诸经变并吴人张繇运手繇丹青之工一时冠絶】转坐放光回身西向【见上】阿育王为第四女所造【见上】佛发青而细犹如藕茎丝【梁书扶南国传又言其国有佛发长一丈二尺诏遣沙门释云宝随使往迎之先是三年八月髙祖改造阿育王寺塔出旧塔下舎利及佛爪髪髪青绀色众僧以手伸之随手长短放之则旋屈为蠡形案僧伽经云丨丨丨丨丨丨丨丨丨丨佛三昧经云我昔在宫沐头以尺量发长一丈二尺放已右旋还成蠡文则与髙祖所得同也】发成蠡文【见上】一日一夜造八万四千塔【梁书扶南国传阿育王即铁轮王王阎浮提一天下佛灭度后丨丨丨丨役鬼神丨丨丨丨丨丨此即其一也吴时有尼居其地为小精舎孙琳寻毁除之塔亦同泯吴平后诸道人复于旧处建立焉晋中宗初渡江更修饰之至简文咸安中使沙门安法师程造小塔未及成而亡弟子僧显继而修立至孝武太元九年上金相轮及承露其后西河离石县有胡人刘萨何遇疾暴亡而心下犹暖其家未敢便殡经十日更苏説云有两吏见录向西北行不测远近至十八地狱随报重轻受诸楚毒见观世音语云汝缘未尽若得活可作沙门洛下齐城丹阳会稽并有阿育王塔可往礼拜若寿终则不堕地狱语竟如堕髙岩忽然醒悟因此出家名慧达游行礼塔次至丹阳未知塔处乃登越城四望见长千里有异气色因就礼拜果是育王塔所屡放光明由是定知必有舎利乃集众就掘之入一丈得三石碑并长六尺中一碑有铁函函中有银函函中又有金函盛三舎利及爪发各一枚发长数尺即迁舎利近北对简文所造塔西造一层塔十六年又使沙门僧尚伽为三层即髙祖所开者也初穿土四尺得龙窟及昔人所舍金银镮钏钗镊等诸杂宝物可深九尺许方至石磉磉下有石函函内有铁壶以盛银坩坩内有金镂罂盛三舎利如粟粒大圆正光洁函内又有琉璃椀内得四舎利及发爪爪有四枚并为沈香色至其月二十七日髙祖又到寺礼拜设无防大会大赦天下是日以金鉢盛水泛舎利其最小者隐鉢不出髙祖礼数十拜舎利乃于鉢内放光旋囬久之乃当鉢中而止髙祖问大僧正慧念今日见不可思议事不慧念答曰法身常住湛然不动髙祖曰弟子欲请一舎利还台供养至九月五日又于寺设无防大会遣皇太子王侯朝贵等奉迎是日风景明和京师倾属观者百数十万人所设金银供具等物并留寺供养并施钱一千万为寺基业至四年九月十五日髙祖又至寺设无防大会竪二刹各以金罂次玉罂重盛舎利及爪发内七宝塔中又以石函盛宝塔分入两刹下及王侯妃主百姓富室所舍金银镮钏等珍宝充积十一年十一月二日寺僧又请髙祖于寺发般若经题尔夕二塔俱放光明敕镇东将军邵陵王纶制寺大功德碑文先是二年改造会稽鄮县塔开旧塔出舎利遣光宅寺释敬脱等四僧及舎人孙照暂迎还台髙祖礼拜竟即送还县入新塔下此县塔亦是刘萨何所得也】法身常住湛然不动【见上】师子国玉像【梁书师子国传晋义熙初始遣献玉像经十载乃至像髙四尺二寸玉色洁润形制殊特殆非人工此像歴晋宋世在瓦官寺寺先有徴士戴安道手制佛像五躯及顾长康维摩畵图世人谓为三絶至齐东昏遂毁玉像前截臂次取身为嬖妾潘贵妃作钏】习成实论义【陈书王固传清虚寡欲居防以孝闻又崇信佛法及丁所生母忧遂终身蔬食夜则坐禅昼诵佛经兼丨丨丨丨丨而于元言非所长尝聘于西魏因宴飨之际请停杀一羊羊于固前跪拜又宴于昆明池魏人以南人嗜鱼大设罟网固以佛法咒之遂一鳞不获】羊跪拜【见上】一鳞不获【见上】黄金胜地【陈书江总传奉盛徳之鸿祀寓安禅之古寺实豫章之旧圃成丨丨之丨丨】喜园乐树【陈书江总传尔乃野开灵塔地筑禅居丨丨迢遰丨丨扶踈经行籍草宴坐临渠持戒振锡度影甘蔬坚固之林可喻寂灭之塲蹔如】持戒振锡度影甘蔬【见上】四辩三乘十纒五惑【陈书江总传幸避地而髙栖凴调御之遗旨折丨丨之微言悟丨丨之妙理遣丨丨之系防祛丨丨之尘滓】龙树创源提婆防【陈书傅縡传丨丨丨其丨除内学之偏见丨丨丨其丨荡外道之邪执】松枝代麈【陈书张讥传后主尝幸钟山开善寺召从臣坐于寺西南松林下勅召谶竪义时索麈尾未至后主勅取丨丨手以属讥曰可丨丨尾顾谓羣臣曰此即是张讥后事】得果【南史到溉传及卒顔色如恒手屈二指即佛道所云丨丨也】既有叙勲僧正何为无队父道人【南史陆厥传时有王斌者尝衣于瓦官寺听云法师讲成实论无复坐处唯僧正慧超尚空席斌直坐其侧慧超不能平乃骂曰那得此道人禄防似队父唐突人因命驱之斌笑曰丨丨丨丨丨丨丨丨丨丨丨丨丨不为动】分身易所【南史陶景传时有沙门释宝志者不知何许人有于宋太始中见之出入钟山往来都邑年已五六十矣齐宋之交稍显灵迹被发徒跣语嘿不伦或被锦袍饮啖同于凡俗恒以镜铜剪刀镊属挂杖负之而趋或征索酒肴或累日不食预言未兆识他心智一日中丨丨丨丨远近惊赴所居噂齐武帝忿其惑众收付建康狱旦日咸见游行市里既而检校犹在狱中其夜又语狱吏门外有两舆食金鉢盛饭汝可取之果是】辟支佛牙【魏书宣武帝纪景明四年夏四月庚寅南天竺国献丨丨丨丨】练行尼【魏书孝文废后冯氏传车驾南伐后留京师髙祖又南征后率六宫迁洛阳及后父熙兄诞薨髙祖为书慰以叙哀情及车驾还洛恩遇甚厚髙祖后重引后姊昭仪至洛稍有宠后礼爱渐衰昭仪自以年长且前入宫掖素见待念轻后而不率妾礼后虽性不妬忌时有愧恨之色昭仪规为内主谮搆百端寻废后为庶人后贞谨有徳操遂为丨丨丨后终于瑶光佛寺】散生齐【魏书京兆王太兴传初太兴遇患请诸沙门行道所有资财一时布施乞求病愈名曰散生齐及齐后僧皆四散有一沙门方云乞齐余食太兴戏之曰齐食既尽唯有酒肉沙门曰亦能食之因出酒一斗羊脚一只食尽犹言不饱及辞出后酒肉俱在出门追之无所见】食后酒肉俱在【见上】至心诵经枷鎻自脱【魏书卢景裕传景裕之败也系晋阳狱丨丨丨丨丨丨丨丨是时又有人负罪当死梦沙门敎讲经觉时如所梦嘿诵千遍临刑刀折主者以闻赦之此经遂行于世号曰髙王观世音】髙王观世音【见上】祗洹精舎图偈【魏书赵柔传陇西王源贺采佛经幽防作丨丨丨丨丨丨六卷柔为之注解咸得理为当时儁僧所钦味焉】昼坐读经鸽飞入怀【魏书崔光传崇信佛法礼拜读诵老而逾甚终日怡怡未曾恚忿曾于门下省丨丨丨丨有丨丨集膝前遂丨于丨縁臂上肩久之乃去道俗赞咏诗颂者数十人】覆盆浮图【魏书于阗传城南五十里有赞摩寺即昔罗汉比邱卢防为其王造丨丨丨丨之所石上有辟支佛跣处防迹犹存于阗西五里有比摩寺云是老子化胡成佛之所】佛衣【魏书防勒传髙宗末其王遣使送释迦牟尼佛袈裟一长二丈余髙宗以审是丨丨应有灵异遂烧之以騐虚实置于猛火之上经日不然观者莫不悚骇心形俱肃】百丈佛图【魏书小月氏传其城东十里有佛塔周三百五十歩髙八十丈自佛塔初建计至武定八年八百四十二年所谓丨丨丨丨也】雀离佛图【魏书干陁传所都城东南七里有佛塔髙七十丈周三百歩即所谓丨丨丨丨也】伊存口授浮屠经【魏书释老志汉哀帝元寿元年博士弟子秦景宪受大月氏王使丨丨丨丨丨丨丨中土闻之未之信了也后孝明帝夜梦金人顶有白光飞行殿庭乃访羣臣傅毅始以佛对帝遣郎中蔡愔博士弟子秦景等使于天竺写浮屠遗范愔仍与沙门摄摩腾竺法兰东还洛阳中国有沙门及跪拜之法自此始也愔又得佛经四十二章及释迦立像明帝令畵工图佛像置清凉台及显节陵上经缄于兰台石室愔之还也以白马负经而至汉因立白马寺于洛城雍闗西摩腾法兰咸卒于此寺】白马负经【见上】经无数形澡练神明乃致无生而得佛道【魏书释老志浮屠正号曰佛陁佛陁与浮图声相近皆西方言其来转为二音华言译之则谓净觉言灭秽成明道为圣悟凡其经防大抵言生生之类皆因行业而起有过去当今未来歴三世识神常不灭凡为善恶必有报应渐积胜业陶冶麤鄙丨丨丨丨丨丨丨丨丨丨丨丨丨丨丨丨其间阶次心行等级非一皆縁浅以至深借微而为着率在于积仁顺蠲嗜欲习虚静而成通照也故其始修心则依佛法僧谓之三归若君子之三畏也又有五戒去杀盗婬妄言饮酒大意与仁义礼智信同名为异耳云奉待之则生天人胜处亏犯则坠鬼畜诸苦恶生处凡有六道焉诸服其道者则剃落须髪释累辞家结师资遵律度相与和居治心修净行乞以自给谓之沙门或曰桑门亦声相近总谓之僧皆胡言也僧译为和命众桑门为息心比邱为行乞俗人之信凴道法者男曰优婆塞女曰优婆夷其为沙门者初修十诫曰沙弥而终于二百五十则具足成大僧妇人道者曰比邱尼其诫至于五百皆以五戒为本随事增数在于防心摄身正口心去贪忿痴身除杀婬盗口断妄杂诸非正言总谓之十善道能具此谓之三业清净凡人修行粗为极云可以逹恶善报渐阶圣迹初阶圣者有三种人其根业太差谓之三乘声闻乘縁觉乘大乘取其可乘运以至道为名此三人恶迹已尽但脩心荡累济物进徳初根人为小乘行四谛法中根人为中乘受十二因縁上根人为大乘则修六度虽阶三乘而要由修进万行拯度亿流弥长远乃可登佛境矣】十善道【见上】三业清净【见上】三乘【见上】能仁【魏书释老志所谓佛者本号释迦文者译言丨丨谓徳充道僃堪济万物也释迦前有六佛释迦继六佛而成道处今贤刼又言将来有弥勒佛方继释迦而降世释迦即天竺迦维衞国王之子天竺其总称迦维别名也初释迦于四月八日夜从母右胁而生既生姿相超异者三十二种天降嘉瑞以应之亦三十二】释迦前有六佛【见上】贤刼【见上】弥勒继释迦【见上】姿相超异者三十二种【见上】恒星不见【魏书释老志释迦生时当周庄王九年春秋鲁庄公七年夏四月丨丨丨丨夜明是也】真实身权应身【魏书释老志诸佛法身有二种义一者真实二者权应丨丨丨谓至极之体妙絶拘累不得以方处期不可以形量限有感斯应体常湛然丨丨丨者谓和光六道同尘万类生灭随时修短应物形由感生体非实有权形虽谢真体不迁但时无妙感故莫得常见耳明佛生非实生灭非实灭也】阿难亲承嘱授多闻总持【魏书释老志释迦虽般湼槃而留影迹爪齿于天竺于今犹在中土来徃并称见之初释迦所説敎法既湼槃后有声闻弟子大迦叶阿难等五百人撰集着録丨丨丨丨丨丨丨丨丨丨葢能综覈深致无所漏失乃缀文字撰载三藏十二部经如九流之异统其大归终以三乘为本后数百年冇罗汉菩萨相继著论赞明经义以破外道摩诃衍大小阿毗昙中论十二门论百法论成实论等是也皆傍诸藏部大义假立外问而以内法释之】假立外问而以内法释之【见上】昙柯迦罗宣译诫律【魏书释老志后冇天竺沙门丨丨丨丨入洛丨丨丨丨中国诫律之始也】晋世洛中佛图有四十二所【魏书释老志自洛中构白马寺盛餙佛图畵迹甚妙为四方式凡宫塔制度犹依天竺旧状而重构之从一级至三五七九世人相承谓之浮图或云佛图丨丨丨丨丨丨丨丨丨丨丨矣】皆衣赤布【魏书释老志汉世沙门丨丨丨丨后乃昜以杂色】东方圣人【魏书释老志石勒时有天竺沙门浮图澄少于乌苌国就罗汉入道刘曜时到襄国后为石勒所宗信号为大和尚军国规模颇访之所言多騐道安曾至邺候澄澄见而异之澄卒后中国纷乱道安乃率门徒南游新野欲令元宗在所流布分遣弟子各趣诸方法汰诣扬州法和入蜀道安与慧远之襄阳道安后入苻坚坚素钦徳问既见宗以师礼时西域有胡沙门鸠摩罗什思通法门道安思与讲释每劝坚致罗什什亦承安令问谓之丨丨丨丨或时遥拜致敬道安卒后二十余载而罗什至长安恨不及安以为深慨道安所正经义与罗什译出符会如一初无乖舛于是法防大着中原】老夀将军【魏书释老志初皇始中赵郡有沙门法果诫行精至开演法籍太祖闻其名诏以礼徴赴京师后以为道人统绾摄僧徒每与帝言多所惬允供施甚厚至太宗弥加崇敬永兴中前后授以辅国宜城子忠信侯安成公之号皆固辞帝尝亲幸其居以门小狭不容舆辇更广大之年八十余防常中卒未殡帝三临其丧追赠丨丨丨丨赵胡灵公】罗什更定章句【魏书释老志是时鸠摩罗什为姚兴所敬于长安草堂寺集义学八百人重译经本罗什聪辩有渊思达东西方言时沙门道彤僧略道恒道□僧肇昙影等与丨丨共相提挈发明幽致诸深大经论十有余部丨丨丨丨辞义通明至今沙门共所祖习道彤等皆识学洽通僧肇尤为其最罗什之撰译僧肇常执笔定诸辞义注维摩经又着数论皆有妙防学者宗之】法显僧祗律【魏书释老志又沙门法显慨律藏不具自长安游天竺歴三十余国随有经律之处学其书语译而写之十年乃于南海师子国随商人泛舟东下昼夜昏迷将二百日乃至青州长广郡不其劳山南下乃出海焉是岁神瑞二年也丨丨所经诸国传记之今行于世其所得律通译未能尽正至江南更与天竺禅师跋陁罗辩定之谓之丨丨丨大僃于前为今沙门所持受】随有经律之处学其书语译而写之【见上】白脚师【魏书释老志统万平惠始到京师多所训导时人莫测其迹世祖甚重之每加礼敬始自习禅至于没世称五十余年未尝寝卧或时既行虽履泥尘初不汚足色愈鲜白世号之曰丨丨丨】神出五寸志入四行【魏书释老志髙祖二十一年五月诏曰罗什法师可谓丨丨丨丨丨丨丨丨者也】阿秃师【北齐书文宣帝纪晋阳有沙门乍愚乍智时人不测呼为丨丨丨帝曾与诸童共见之歴问禄位至帝举手再三指天而已】佛性法性止是一理【北齐书杜弼传奉使诣阙魏帝见之于九龙殿曰朕始读庄子便值秦名定是体道得眞元同齐物闻卿精学聊有所问经中佛性法性为一为异弼对曰丨丨丨丨丨丨丨丨诏又问曰佛性既非法性何得为一对曰性无不在故不説二诏又问曰説者皆言法性寛佛性狭寛狭既别非二如何弼又对曰在寛成寛在狭成狭若论性体非寛非狭诏问曰既言成寛成狭何得非寛非狭若定是狭亦不能成寛对曰以非寛狭故能成寛狭寛狭所成虽异能成恒一上悦称善乃引入经书库赐地持经一部帛一百匹】赞呗【北齐书崔暹传魏梁通和要贵皆遣人随聘使交昜暹惟寄求佛经梁武帝闻之为缮写以幡花寳葢丨丨送至舘焉】造浮图掘基得瓦鉢锡杖【周书罗光传光性崇佛道至诚信敬尝从太祖狩于檀台山时猎围既合太祖遥指山上谓羣公等曰公等有所见不咸曰无所见光独曰见一桑门太祖曰是也即解围而还令光于桑门立处丨丨丨丨丨一丈丨丨丨丨丨各一太祖称叹因立寺焉】四果【隋书经籍志由其道者有丨等之丨一曰湏陁洹二曰斯陁舎三曰阿那舎四曰阿罗汉至罗汉者则出入生死去来隠显而不为累阿罗汉已上至菩萨者深见佛性以至成道】正象末【隋书经籍志每佛灭度遗法相传有丨丨丨三等淳醨之异年嵗逺近亦各不同末法已后众生愚钝无复佛教而业行转恶年夀渐短经数百千载间乃至朝生夕死然后有大水大火大风之灾一切除去之而更立生人又归淳朴谓之小刼每一小刼则一佛出世佛所説我灭度后正法五百年像法一千年末法三千年】每一小劫则一佛出世【见上】黄初中中国人始为僧【隋书经籍志三国时有西域沙门康僧会赍佛经至吴译之吴主孙权甚大敬信魏丨丨丨丨丨丨丨依佛戒剃发丨丨】佛经多于六经数十百倍【隋书经籍志初晋元熈中新丰沙门智猛防杖西行到华氏城得泥洹经及僧祗律东至髙昌译泥洹为二十卷后有天竺沙门昙摩罗谶复赍胡本来至河西沮渠逊遣使至髙昌取猛本欲相参验未还而防逊破灭姚苌始十年猛本始至长安译为三十卷昙摩罗谶又译金光明等经时胡僧至长安者数十辈惟鸠摩罗什才徳最优其所译则维摩法华成实论等诸经及昙无忏所译金光明昙摩罗谶所译泥洹等经并为大乘之学而什又译十诵律天竺沙门佛陀邪舎译长阿含经及四方律兜法勒沙门云摩难提译增一阿含经昙摩耶含译阿毗昙论并为小乘之学其余经论不可胜记自是佛法流通极于四海矣东晋隆安中又有宾沙门僧伽提婆译增一阿含经及中阿含经义熈中沙门支法领从于阗国得华严经三万六千偈至金陵宣译又有沙门法显自长安游天竺经三十余国随有经律之处学其书语译而写之还至金陵与天竺禅师跋罗参共辩定谓僧祗律学者传之齐梁及陈并有外国沙门然所宣译无大名部可为沙门者梁武大崇佛法于华林园中总集释氏经典凡五千四百卷沙门宝唱撰经目录又后魏时太武帝西征长安以沙门多违佛律羣聚秽乱乃诏有司尽坑杀之焚破佛像长安僧徒一时歼灭自余征镇豫闻诏书亡匿得免者十一二文成之世又使修复熈平中遣沙门慧生使西域采诸经律得一百七十部永平中又有天竺沙门菩提畱支大译佛经与罗什相埒其地持十地论并为大乘学者所重后齐迁邺佛法不改至周武帝时蜀郡沙门卫元嵩上书称僧徒猥滥武帝出诏一切废毁开皇元年高祖普诏天下任听出家仍令计口出钱营造经像而京师及并州相州洛州等诸大都邑之处并官写一切经置于寺内而又别写藏于袐阁天下之人从风而靡竞相景慕民间丨丨丨丨丨丨丨丨丨丨大业时又令沙门智果于东都内道塲撰诸经目分别条贯以佛所説经为三部一曰大乘二曰小乘三曰杂经其余似后人假托为之者别为一部谓之疑经又有菩萨及诸深解奥义赞明佛理者名之为论及戒律并有大小及中三部之别又所学者录其当时行事名之为记凡十一种】佛日【隋书李士谦传客问三教优劣士谦曰丨丨也道月也儒五星也】调忏身心舍诸染着【旧唐书髙祖纪释迦阐教清净为先逺离尘垢断除贪欲所以宣胜业修植善根开导愚迷津梁品庶是以敷演经教检约学徒丨丨丨丨丨丨丨丨衣服饮食咸资四辈】净居【旧唐书高祖纪伽蓝之地本曰丨丨栖心之所理尚幽寂】法乐【旧唐书裴休传家世奉佛休尤深于释典太原凤翔近名山多僧寺视事之隙防歴山林与义学僧讲求佛理中年后不食荤血常斋戒屏嗜欲香炉贝典不离斋中咏歌赞咏以为丨丨与尚书纥干臮皆以法号相字时人重其髙洁而鄙其太过】盂兰盆【旧唐书徳宗纪秋七月丁丑罢内出丨丨丨不命僧为内道塲】唯拟饶益众生非要营修土木【旧唐书李峤传长安末则天将建大像于白司马坂峤上疏諌之其略曰臣以法王慈敏菩萨防持丨丨丨丨丨丨丨丨丨丨丨丨伏闻造像税非戸口钱出僧尼不得州县祗承必是不能济辨终须科率岂免劳扰天下编戸贫弱者众亦有佣力客作以济糇粮亦有卖舎贴田以供王役造像钱见有一十七万余贯若将散施广济贫穷人与一千济得一十七万余戸拯饥寒之省劳役之勤顺诸佛慈悲之心霑圣君亭育之意人神胥悦功徳无穷】正法在心【旧唐书姚崇传遗令诫子孙曰夫释迦之本法为苍生之大汝等各宜警策丨丨丨丨勿效儿女子曹终身不悟也】不可以诸相见【旧唐书张廷珪传则天税天下僧尼出钱欲于白司马坂营建大像廷珪上疏諌曰夫佛者以觉知为义因心而成丨丨丨丨丨丨也经云若以色见我以音声求我是人行邪道不能见如来此真如之果不外求也】就西域广求异本【旧唐书僧元焋传僧元焋姓陈氏洛州偃师人大业末出家博渉经论尝谓翻译者多有讹谬故丨丨丨丨丨丨丨以参验之贞观初随商人往游西域元焋既辩博出羣所在必为讲释论难蕃人逺近咸尊防之在西域十七年经百余国悉解其国之语仍采其山川謡俗土地所有撰西域记十二卷贞观十九年归至京师太宗见之大悦与之谈论于是诏将梵本六百五十七部于福寺翻译仍勅右仆射房元龄太子左庶子许敬宗广召硕学沙门五十余人相助整比髙宗东宫为文徳太后追福造慈恩寺及翻经院内出大幡勅九部乐及京城诸寺幡葢众伎送元焋及所翻经像诸髙僧等入住慈防寺显庆元年髙宗又令左仆射于志宁侍中许敬宗中书令来济李义府杜正伦黄门侍郎薛元超等共润色元焋所定之经国子博士范义硕太子洗马郭瑜文舘学士髙若思等助加翻译凡成七十五部奏上之后以京城人众竞来礼谒元焋乃奏请逐静翻译勅乃移于宜君山故玉华宫】樵汲求道【旧唐书僧神秀传隋末出家为僧后遇蕲州防峰山东山寺僧忍以坐禅为业乃叹伏曰此真我师也便往事忍专以丨丨自役以丨其丨】衣鉢为记【旧唐书僧神秀传昔后魏末有僧逹摩者本天竺王子以防国出家入南海得禅宗妙法云自释迦相传有丨丨丨丨世相付授逹摩赍衣鉢航海而来至梁诣武帝帝问以有为之事逹摩不説乃之魏隐于嵩山少林寺遇毒而卒其年魏使宋云于葱岭囬见之门徒发其墓但有衣履而已】宋云见于葱岭【见上】断臂求法【旧唐书僧神秀传达摩传慧可慧可尝丨其左丨以丨其丨慧可传璨璨传道信道信传忍忍姓周氏黄梅人初忍与道信并住东山寺故谓其法为东山法门】东山法门【见上】南缘【旧唐书僧神秀传神秀同学僧慧能者新州人也与神秀行业相捋忍卒后慧能住韶州广果寺韶州山中旧多虎豹一朝尽去逺近惊叹咸归伏焉神秀尝奏则天请迫慧能赴都慧能固辞神秀又自作书重邀之慧能谓使者曰吾形貌短陋北土见之恐不敬吾法又先师以吾丨中有丨亦不可违也竟不度岭而死天下乃散传其道谓神秀为北宗慧能为南宗】北宗南宗【见上】后生顔子【旧唐书僧一行传一行少聪敏博览经史尤精歴象隂阳五行之学时道士尹崇博学先达素多坟借一行诣崇借扬雄太元经将归读之数日复诣崇还其书崇曰此书意指稍深吾寻之积年尚不能晓吾子试更研求何遽见还也一行曰究其义矣因出所撰大衍元图及义决一卷以示崇崇大惊因与一行訤其奥甚嗟伏之谓人曰此丨丨丨丨也一行由是大知名】门前水西流【旧唐书僧一行传初一行求访师资以穷大衍至天台山国济寺见一院古松十数门有流水一行立于门屏间闻院僧于庭布算声而谓其徒曰今日当有弟子自远求吾算法已合到门岂无人导达也即除一算又谓曰丨丨丨当却西丨弟子亦至一行承其言而趋入稽首请法尽授其术焉而门前水果却西流道士邢和璞尝谓尹愔曰一行其圣人乎汉之洛下闳造歴云后八百嵗当差一日必有圣人政之今年期毕矣而一行造大衍正其差谬则洛下闳之言信矣非圣人而何】可以悟取不可以相求【唐书萧仿传咸通初为左散骑常侍懿宗怠政事喜佛道引桑门入禁中为祷祠事数幸佛庐广施予仿諌以为天竺法割爱取灭非帝王所尚慕今笔梵言口佛音不若惩谬赏滥罚振殃祈福况佛者丨丨丨丨丨丨丨丨丨帝虽昏纵犹嘉叹其言】三涂六道【唐书傅奕传武徳七年上疏极诋浮图法曰西域之法无君臣父子以丨丨丨丨吓愚欺庸追既往之罪窥将来之福至有身防恶逆狱中礼佛口诵梵言以图偷免】使苍生安穏是谓佛理【唐书姚崇传中宗时近戚奏度僧尼温戸彊丁因避赋役至是崇建言佛不在外悟之于心行事利益丨丨丨丨丨丨丨丨丨乌用奸人以泪真教帝善之诏天下汰僧伪滥髪而农者余万二千人】膜呗【唐书韩愈传宪宗遣使者往凤翔迎佛骨入禁中王公士人奔走丨丨】有毒龙五百【五代史唐太祖家人传僧诚惠自言能防龙尝过镇州王镕不为之礼诚惠怒曰吾丨丨丨丨丨当遣一龙揭片石常山之人皆鱼鼈也会明年滹沱大水瓌镇州闗城人皆以为神】然顶炼臂刺血断指【宋史徽宗纪大观四年二月庚午朔禁丨丨丨丨丨丨丨丨】大觉金仙【宋史徽宗纪宣和元年春正月乙卯诏佛改号丨丨丨丨余为仙人大士僧为徳士女冠为女道尼为女徳】德士【见上】女德【见上】食鲙化为小鲜【宋史方技传僧志言自言姓许夀春人有具斋荐鲙者并食之临流而吐化为小鲜羣泳而去】操絙引舶【宋史方技传海客遇风且没见僧丨丨丨丨而济客至都下遇言忽谓之曰非我汝柰何记其貎真引舟者也按言僧志言】糠禅瓢禅【金史世宗纪禁丨丨丨丨其停止之家抵罪】佛顶金轮会【元史世祖纪勅圣安寺作丨丨丨丨丨】三禅会【元史世祖纪诏谕总统所僧人通五大部经者为中选以有徳业者为州郡僧録判正副都纲等官仍于各路设三学讲丨丨丨】咒师【元史世祖纪命国师诸僧丨丨修佛事七十二会】佩国公印【元史仁宗纪大万宁寺住持僧米普云济以所丨丨丨丨移文有司勅禁止之】劫烧余灰【三辅黄图武帝初穿池得黑土帝问东方朔东方朔曰西域胡人知乃问胡人胡人曰丨丨之丨丨也】瞿摩帝【释法显佛国记在道一月五日得到于阗其国丰乐人民殷盛尽皆奉法以法乐相娱众僧乃数万人多大乘学皆有众食彼国人民星居家家门前皆起小塔最小者可髙二丈许作四方僧房供给客僧及余所须国主安堵法显等于僧伽蓝僧伽蓝名丨丨丨是大乘寺三千僧共犍槌食入食堂时威仪齐肃次第而坐一切寂然器鉢无声净人益食不得相唤但以手指麾】三千僧共犍槌食【见上】行像【释法显佛国记从四月一日城里便扫洒道路庄严巷陌其城门上张大帏幙事事严饰王及夫人采女皆住其中瞿摩帝僧是大乗学王所敬重最先丨丨离城三四里作四轮像车高三丈余状如行殿七寳庄校悬缯幡盖像立车中二菩萨侍作诸天侍从皆金银雕莹悬于虚空像去门百歩王脱天冠易着新衣徒跣持华香翼从出城迎像头靣礼足散华烧香像入城时门楼上夫人采女遥散众华纷纷而下如是庄严供具车车各异一僧伽蓝则一日行像四月一日为始至十四日行像乃讫行像讫王及夫人乃还宫耳】般遮越师【释法显佛国记到竭又国与慧景等合值其国王作丨丨丨丨般遮越师汉言五年大会也会时请四方沙门皆来云集已庄严众僧坐处悬缯幡葢作金银莲华着缯座后铺净坐具王及羣臣如法供养或一月二月或三月多在春时王作会已复劝诸羣臣设供供养或一日二日三日五日供养都毕王以所乘马鞍勒自副使国中贵重臣骑之并诸白防种种珍宝沙门所湏之物共诸羣臣发愿布施布施已还从僧赎】佛唾壶【释法显佛国记其国中有丨丨丨以石作色似佛鉢】人持一印印封守防【释法显佛国记西行十六由延便至那竭国界醯罗城中有佛顶骨精舎尽以金薄七宝校国王敬重顶骨虑人抄夺乃取国中豪姓八人丨丨丨丨丨丨丨丨清晨八人俱到各视其印然后开户开户已以香汁洗手出佛顶骨置精舎外高座上以七寳圆碪碪下琉璃钟覆上皆珠玑校饬骨黄白色方圆四寸其上隆起每日出后精舎人则登髙楼击大鼓吹螺敲铜钹王闻已则诣精舎以华香供养供养已次第顶戴而去从东门入西门出王朝朝如是供养礼拜然后听国政居士长者亦先供养乃修家事日日如是初无懈倦供养都讫乃还顶骨于精舎中】柱头师子乃鸣吼见证【释法显佛国记佛从忉利天上来向下下时化作三道宝阶佛在中道七宝阶上行梵天王亦化作白银阶在右边执白拂而侍天帝释化作紫金阶在左边执七宝葢而侍诸天无数从佛下佛既下三阶俱没于地余有七级现后阿育王欲知其根际遣人掘看下至黄泉根犹不尽王益信敬即于阶上起精舎当中阶作丈六立像精舎后立石柱髙三十肘上作师子柱内四边有佛像内外映彻净若琉璃有外道论师与沙门诤此住处时沙门理屈于是共立誓言此处若是沙门住处者今当有灵验作是言已丨丨丨丨丨大丨丨丨丨于是外道惧怖心伏而退】身作天香【释法显佛国记佛以受天食三月故丨丨丨丨不同世人即便浴身后人于此处起浴室浴室犹在】白耳龙作檀越【释法显佛国记此处僧及尼可有千人皆同众食杂大小乘学住处一丨丨丨与此众僧丨丨丨令国内丰熟雨泽以时无诸灾使众僧得安众僧感其惠故为作龙舎敷置坐处又为龙设福食供养众僧日日众中别差三人到龙舎中食每至夏坐讫龙辄化形作一小蛇两耳邉白众僧识之铜盂盛酪以龙置中从上座至下座行之似若问讯遍便化去年年一出】嚼杨枝刺土中即生长七尺不增不减【释法显佛国记从此东南行十由延到沙祗大国出沙祗城南门道东佛本在此丨丨丨丨丨丨丨丨丨丨丨丨丨丨丨诸外道婆罗门嫉妬或斫或抜逺弃之其处续生如故】得眼【释法显佛国记精舎西北四里有榛名曰丨丨本有五百盲人依精舎住此佛为説法尽还得眼盲人欢喜刺杖着地头靣作礼杖遂生长大世人重之无敢伐者遂成为榛是故以得眼为名祗洹众僧中食后多徃彼榛中坐禅】使鬼神累作大石山【释法显佛国记阿育王弟得罗汉道常住耆阇崛山志乐闲静王敬心请于家供养以乐山静不肯受请王语弟言但受我请当为汝于城里作山王乃具饮食召鬼神而告之曰明日悉受我请无坐席各自赍来明日诸大鬼神各持大石来辟方四五歩坐讫即丨丨丨丨丨丨丨丨又于山底以五大方石作石室可长三丈广二丈髙丈余】于石窟前诵首楞严【释法显佛国记窟前有四佛坐处又诸罗汉各各有石窟坐禅处动有数百佛在石室前东西经行调达于山北崄巇间横掷石伤佛足指处石犹在佛説法堂已毁坏止有塼壁基在其山峰秀端严是五山中最高法显于新城中买香华油灯倩二旧比邱送法显上耆阇崛山华香供养然灯续明慨然悲伤收涙而言佛昔于此住説首楞严法显生不值佛但见遗迹处所而已即丨丨丨丨丨丨丨丨停止一宿】仙人鹿野苑【释法显佛国记今现有僧复顺恒水西行十二由延到迦尸国波罗捺城城东北十里许得丨丨丨丨丨精舎此苑本有辟支佛住常有野鹿栖宿世尊将成道诸天于空中唱言白净王子出家学道却后七日当成佛辟支佛闻已即取泥洹故名此处为仙人鹿野苑世尊成道已后人于此处起精舎】道整不归法显独还【释法显佛国记法显本求戒律而北天竺诸国皆师师口传无本可写是以逺歩乃至中天竺于此摩诃衍僧伽蓝得一部律是摩诃僧祗众律佛在世时最初大众所行也于祗洹精舎传其本余十八部各有师资大归不异于小小不同或用开塞但此最是广説备悉者得一部抄律可七千偈是萨婆多众律即此秦地众僧所行者也亦皆师师口相传授不书之于文字复于此众中得杂阿毗昙心可六千偈又得一部延经三千五百偈又得一卷方等般泥洹经五千偈又得摩诃僧祗阿毗昙故法显住此三年学梵语写律丨丨既到中国见沙门法则众僧威仪触事可观乃遣叹秦上边地众僧戒律残缺誓自今已去至得佛愿不生边地故遂停丨丨丨丨本心欲令戒律流通汉地于是丨丨】登龙门【莲社髙贤传法师慧持至成都俾县居龙渊寺大佛寺升其堂者号丨丨丨】羣石防头【莲社髙贤传法师道生入虎邱山聚石为徒讲湼槃经至阐提处则説有佛法且曰如我所説契佛心否丨丨皆为丨丨】足迹长短在人心念【郦道元水经注乌苌国即是北天竺佛所到国也佛遗丨丨于此其迹丨丨丨丨丨丨至今犹尔及晒衣石尚在】舎利八解四斗【郦道元水经注支僧载外国事曰佛泥洹后天人以新白緤裹佛以香花供养满七日盛以金棺送出王宫渡一小水水名醯兰那去王宫可三里许在宫北以旃木为薪天人各以火烧薪薪了不然大迦叶从流沙还不胜悲号感动天地从是之后他薪不烧而自然也王敛丨丨用金作斗量得丨丨丨丨诸国王天龙神王各得少许赍还本国以造佛寺】乳作五百道俱坠千子口中【郦道元水经注城之西北三里塔名放弓仗恒水上流有一国王王小夫人生肉胎大夫人妬之言汝之生不祥之征即盛以木函掷恒水中下流有国王游观见水上木函开看见千小儿端正殊特王取养之遂长大甚勇健所徃征伐无不摧伏次欲伐父王本国王大愁忧小夫人问何故愁忧王曰彼国王有千子勇健无比欲来伐吾国是以愁尔小夫人言勿愁但于城东作高楼贼来时置吾楼上则吾能却之王如是言贼到小夫人于楼上语贼云汝是吾子何故反作逆事贼曰汝是何人云是吾母小夫人曰汝等若不信者尽张口仰向小夫人即以两手将乳丨丨丨丨丨丨丨丨丨丨丨贼知是母即放弓仗二父王作是思惟皆得辟支佛今二塔犹在后世尊成道告诸弟子是吾昔日放弓仗处后人得知于此处立塔故以名焉千小儿者即贤劫千佛也】各持半舎利还起二塔【郦道元水经注阿难从摩竭国向毗舎离欲般泥洹诸天告阿阇世王王追至河上毗舎离诸梨车闻阿难来亦复来迎俱到河上阿难思惟前则阿阇世王致恨却则梨车复怨即于中河入火光三昧烧身而般泥洹身二分分各在一岸二王丨丨丨丨丨丨丨丨丨】天魔化雕鹫恐阿难【郦道元水经注入谷搏山东南上十五里到耆阇崛山未至顶三里有石窟南向佛坐禅处西北三十歩复有一石窟阿难坐禅处丨丨波旬丨作丨丨丨丨丨佛以神力隔石舒手摩阿难肩怖即得止鸟迹手孔悉存故曰雕鹫窟也】三女变为老姥【郦道元水经注菩萨前到贝多树下敷吉祥草东向而坐时魔王遣三玉女从北来试魔王自从南来试菩萨以足指按地魔兵却散丨丨丨丨丨丨】掷鉢水中逆流百歩【郦道元水经注外国事曰毗婆梨佛在此一树下六年长者女以金鉢盛乳糜上佛佛得乳糜住足尼连河浴浴竟于河边噉糜竟丨丨丨丨丨丨丨丨鉢投河中迦梨郊龙王接取在宫供养】树名春浮维摩所处【郦道元水经注竺法维曰波罗奈国在迦维罗衞国南千二百里中间有恒水东南流佛转法轮处在国北二十里丨丨丨丨丨丨丨丨也】鉢缘未至【郦道元水经注法显传曰国有佛鉢月氏王大兴兵众来伐此国欲持鉢去置鉢象上象不能进更作四轮车载鉢八象共牵复不进王知丨丨丨丨于是起塔畱鉢供养鉢容二斗杂色而黑多四际分明厚可二分甚光泽贫人以少华投中便满富人以多华供养正复百千万斛终亦不满佛图曰佛鉢青玉也受三斗许彼国宝之供养时愿终日香华不满则如言】贫人少华便满富人多华不满【见上】并以静外致称【郦道元水经注导源太山朗公谷谷旧名琨瑞溪有沙门竺僧朗少事佛图澄硕学渊通尤明气纬隠于此谷因谓之朗公谷故车频秦书云苻坚时沙门竺僧朗尝从隠士张巨和游巨和尝穴居而朗居琨瑞山大起殿舎连楼叠阁虽素饰不同丨丨丨丨丨丨即此谷也】西制甚妙工在寡双【郦道元水经注又南迳皇舅寺西是太师黎昌慿晋国所造有五层浮图其神图像皆合青石为之加以金银火齐众防之上炜炜有精光又南迳水寜七级浮图丨丨丨丨丨丨丨丨】东都西域俱为庄妙【郦道元水经注水西有永宁寺熙平中始创也作九层浮图浮图下基方一十四丈自金露柈下至地四十九丈取法代都七级而又髙广之虽二京之盛五都之富利刹灵图未有若斯之构按释法显行传西国有爵离浮图其髙与此相状丨丨丨丨丨丨丨丨矣】取法代都七级【见上】榆欓盛经【郦道元水经注谷水入南迳白马寺东是汉明帝梦见大人金色项佩白光以问羣臣或对曰西方有神名曰佛形如陛下所梦得无是乎于是发使天竺写致经像始以丨丨丨丨白马负图表之中夏故以白马为寺名此榆欓后移在城内愍怀太子浮图中近世复迁此寺然金光流照法轮东转创自此矣】绳坐疏班锡鉢闲设【郦道元水经注阳水东迳故七级寺禅房南水北则长庑徧驾逈阁承阿林之际则丨丨丨丨丨丨丨丨所谓修修释子禅栖者也】修修释子禅栖【见上】百里遥见宝铎声闻十余里【杨衒之洛阳伽蓝记永宁寺熙平元年灵太后胡氏所立也中有九层浮图一所架木为之举髙九十丈有刹复髙十丈合去地一千尺去京师丨丨已丨丨之初掘基至黄泉下得金像三十躯太后以为信法之徴是以营建过度也刹上有金宝瓶容二十五石宝瓶下有承露金盘三十重周匝皆金铎复有铁鏁四道引刹向浮图四角鏁上亦有金铎铎大小如一石瓮子浮图有九级角角皆悬金铎合上下有一百二十铎浮图有四面面有三戸六窻戸皆朱漆扉上有五行金钉合有五千四百枚复有金环铺首殚土木之功穷造形之巧佛事精妙不可思议绣柱金铺骇人心目至于高风永夜丨丨和鸣铿锵之丨丨丨丨丨时有西域沙门菩提逹摩者波斯国胡人也起自荒裔来游中土见金盘炫日光照云表宝铎含风响出天外歌咏赞叹实是神功自云年一百五十嵗歴渉诸国靡不周遍而此寺精丽阎浮所无也极佛境界亦未有此】金盘日光照林表【见上】像与菩萨合声喝贼【杨衒之洛阳伽蓝记寺南有宜夀里内有苞信县令段晖宅地下常闻钟声时见五色光明照于堂宇晖甚异之遂掘光所得金像一躯可髙三尺有二菩萨趺上铭曰晋大始二年五月十五日侍中中书监荀朂造晖遂舍宅为光明寺时人咸云此荀朂旧宅其后盗者欲窃此像丨丨丨丨丨丨丨丨盗者惊怖应即殒倒众僧闻像叫声遂来捉得贼】鸠鸽不入鸟雀不栖【杨衒之洛阳伽蓝记修梵寺有金刚丨丨丨丨丨丨丨丨菩提逹磨云得其眞相也】面恒东立不肯西顾【杨衒之洛阳伽蓝记从末城西行二十二里至捍城南十五里有一大寺三百余众僧有金像一躯举高丈六仪容超絶相好炳然丨丨丨丨丨丨丨丨父老传云此像本从南方腾空而来于阗国王亲见礼拜载像归中路夜宿忽然不见遣人寻之还来本处即起塔封四百戸供洒扫戸人有患以金箔贴像所患处即得阴愈后人于像边造丈六像者及诸宫塔乃至数千悬防幡葢亦有万计魏国之幡过半矣幡上书多云太和十九年景明二年延昌二年唯有一幡观其年号是姚秦时幡】佛影【杨衒之洛阳伽蓝记道荣传云至那迦罗阿国有佛顶骨方圆四寸黄白色下有孔受人手指闪然似仰蜂窠至耆贺滥寺有佛袈裟十三条以尺量之或短或长复有佛锡杖长丈七以水筩盛之金箔其上此杖轻重不定值有重时百人不举值有轻时一人胜之那竭城中有佛牙佛发并作宝函盛之朝夕供养至瞿罗罗尘见丨丨入山窟十五歩四靣向户遥望则众相炳然近看瞑然不见以手摩之惟有石壁渐渐却行始见容顔挺特世所希有】佛晒衣石【杨衒之洛阳伽蓝记水东有丨丨丨处初如来在乌塲国行化龙王瞠怒兴大风雨佛僧迦梨表里通湿雨止佛在丨下东面而坐晒袈裟年嵗虽乆彪炳若新非直条缝明见至于细缕亦彰乍往观之如似未彻假令剖削其文转明】以清静慈悲为宗【唐六典凡天下寺总五千三百五十八所每寺上座一人寺主一人都维那一人共纲统众事而僧持行者有三品其一曰禅二曰法三曰律大抵皆丨丨丨丨丨丨丨】搅鉢水【李徳裕柳氏旧闻明皇尝幸东都会天大旱且暑时圣善寺有天竺干僧无畏号三藏者善召龙致雨之术上遣髙力士疾召无畏请雨无畏奏曰今旱数当然耳召龙必兴烈风雷雨适足暴物不可为之也上强使之曰人苦暑疾虽暴风疾雷亦足快意无畏不得已乃奉诏有司为陈请雨之具幡仪俱备无畏笑曰斯不足以致雨而悉命去之独盛一鉢水以小刀搅旋之胡言数百祝水湏臾有如龙状其大类指赤色首噉水上俄复没于鉢中无畏复以刀搅水顷之白气自鉢中兴如炉烟上数飞稍稍引出讲堂外无畏谓力士曰亟去雨至矣力士疾驰去顾见白气疾起自讲堂而西如一疋练既而昏霾大风雷霆而雨力士才及天津之南风雨亦随马而去驰至衢中大树多拔力士比复奏衣尽沾湿】八字佛【韩鄂岁华纪丽丨丨之丨爰来五香之水乃浴】五香水【见上】象河【段成式酉阳杂爼大丨百头头有十牙牙端有百浴池顶有山名曰界庄严鼻有丨如阎牟那河水散落世界为雾脇有二园一名喜林二名乐林】菩萨身没佛法亦尽【段成式酉阳杂爼西域佛金刚座有标界铜观自在像两躯国人相传丨丨丨丨丨丨丨丨隋末已没过胷臆矣】往返一日万里【段成式酉阳杂爼僧万逥年二十余貌痴不语其兄戍辽阳久绝音问或传其死其家为作斋万回忽卷饼茹大言曰兄在我将馈之出门如飞马驰不及及暮而还得其兄书缄封犹湿计丨丨丨丨丨丨因号焉】如意影【段成式酉阳杂爼明皇又尝召术士罗公逺与不空同祈雨互校功力上俱召问之不空曰臣昨焚白檀香龙上令左右掬庭水嗅之果有檀香气又与罗公逺同在便殿罗时反手搔背不空曰借尊师丨丨殿上花石莹滑遂激窣至其前罗再三取之不得上欲取之不空曰三郎勿起此丨耳因举手示罗如意】水有檀气【见上】垢面不洗洗之辄雨【段成式酉阳杂爼苏州贞元中有义师状如风狂有百姓起店十余间义师忽运斤坏其檐禁之不止其人素知其神礼曰弟子活计頼此顾曰尔惜乎乃掷斤于地而去其夜市火唯义师所坏檐屋数间存焉常止于废寺殿中无冬夏常积火坏幡木象悉火之好活烧鲤鱼不待熟而食丨丨丨丨丨丨丨丨吴中以为雨】虮像【段成式酉阳杂爼丨丨健防逻国石壁上有佛像初石壁有金色虮大者如指小者如米齧石壁如雕镌成立佛状】发塔【段成式酉阳杂爼丨丨有隋朝舎利塔下有记云爰在宫中兴居之所舎利感应前后非一时仁夀元年十二月八日】桐无汗【段成式酉阳杂爼东廊之南素和尚院庭有青桐四株素之手植元和中卿相多逰此院丨至夏有汗汚人衣如輠脂不可浣昭国东门郑相尝与丞郎数人避暑恶其汗谓素曰弟子为和尚伐此树各植一松也及暮素戏祝树曰我种汝二十余年汝以汗为人所恶来嵗若复有汗我必薪之自是无汗寳歴末予见説已十五余年丨丨矣素公不出院转法华经三万七千部夜尝有貉子听经斋时鸟鹊就掌取食长庆初庭前牡丹一朶合欢有僧元幽题此院诗警句曰三万莲经三十春半生不踏院门尘今有梵僧防陈如难陁以粉画坛性猾急我慢未甚通中华经】左顾蛤像【段成式酉阳杂爼丨丨丨丨旧传云隋帝嗜蛤所食必兼蛤味数逾数千万矣忽有一蛤椎击如旧帝异之寘诸几上一夜有光及明肉自脱中有一佛二菩萨像帝悲悔誓不食蛤非陈宣帝】束草师【段成式酉阳杂爼有僧不言姓名常负束藁坐卧于寺两廊下不肯住院经数年寺纲维或劝其住房曰尔厌我耶其夕遂以束藁焚身至明唯灰烬耳无血膋之臭众方知异人遂塑灰为像今在佛殿上世号丨丨丨】掘地至泉不遇虫蚁【段成式酉阳杂爼建中中有僧竭造曼殊堂将版基于水际虑伤生命乃建三月道塲祝一足至多足无足令他去及丨丨丨丨丨丨丨丨】正塔僧【赵璘因话录文宗时有丨丨丨履险若平换塔杪一柱倾都奔走皆以为神】会稽二清东阳二干【赵璘因话录江南多名僧贞元元和以来越州有清江清昼婺州有干俊干辅时谓之丨丨丨丨丨丨丨丨】碎金面棊盘【冯贽云仙杂记苏尚书年八十犹参禅大为访之以手拍丨丨丨丨丨尚书寻有悟解】眉睫间化佛【冯贽云仙杂记清凉僧海丰苦行二十余年人见其丨丨丨常丨丨千百大如黍米往来游行已不觉也】上属宿【李绰尚书故实佛敎丨丨丨丨葢神之事暗则佛敎衰矣吴先生有灵録佛乃一灵耳】万佛山【苏鹗杜阳杂编上崇奉释氏每舂百品香和银粉以涂佛室遇新罗国献五彩毺制度巧丽亦冠絶一时每方寸之内即有歌舞伎乐列国山川之象忽微风入室其上复有蜂蝶动揺鷰雀飞舞俯而视之莫辩真假又献丨丨丨可髙一丈因置山于佛室以毺籍其地焉万佛山则雕沉檀珠玉以成之其佛之形大者或逾寸小者七八分其佛之首有如黍米者有如半菽者其眉目口耳螺髻毫相无不悉具而更镂金玉水精为幡葢流苏庵罗薝卜等树搆百珤为楼阁台殿其状虽防而势若飞动又前有行道僧徒不啻千数下有紫金钟径阔三寸上以龟口衔之每击其钟则行道之僧礼首至地其中隠隠谓之梵音葢闗戻在乎钟也其山虽以万佛为名其数则不可胜纪】蛤中二菩萨【苏鹗杜阳杂编上好食丨蜊一日左右方盈盘而进丨有擘之不裂者上疑其异乃焚香祝之俄顷自开中有丨人形端秀体质悉备螺髻璎珞足履菡萏谓之丨丨遂置之于金粟檀香合以玉屑覆之赐兴善寺令致敬礼至会昌中毁佛舎遂不知所在按此与酉阳杂爼所载相似而异】羣卵呼观音菩萨【张读宣室志唐敬宗皇帝御歴以天下无事视政之余因广浮屠教由是长安中缁徒益多及文宗嗣位亲阅万几思除其害于人者尝顾左右曰自吾为天子未能有补于人今天下幸无兵革吾将尽除害物者使亿兆之民指今日为尧舜之世足矣有不能补化而蠧于物者但言之左右或对曰独浮屠氏不能有补于大化而蠧于物亦甚可以斥去于是文宗病之始命有司诏中外罢缁徒説佛书义又有请斥其不修敎者诏命将行防尚食厨吏修御膳以鼎烹鸡卵方燃火于其下忽闻鼎中有声极微如人言者廹而听之乃丨丨丨丨世丨丨丨也声甚凄咽似有所诉尚食吏异之具其事上闻文宗命左右验之如尚食所奏文帝叹曰吾不知浮屠氏之力乃如是耶翌日勅尚食吏无以鸡卵为膳因颁诏郡国各于精舎塑观音菩萨像】开山石【袁郊甘泽謡懒残者名明攅天宝初衡岳寺执役僧也刺史祭岳修道甚严忽中夜风雷而一峯頽下其缘山磴道为大石所拦乃以十年縻绊以挽之又以数百人鼓噪以推之物力竭而石愈固更无他途可以修事懒残曰不假人力我试去之众皆大笑以为狂人懒残曰何必见试可乃已寺僧笑而许之遂履石而动忽转盘而下声若震雷山石既开寺僧皆罗拜一郡皆嘑至圣刺史奉之如神】迎真身【康骈剧谈录咸通十四年诏自凤翔丨丨丨至于辇下都城士庶奔走云集自开逺门逹于岐川车马昼夜相属饮馔盈溢路衢谓之无碍檀施自京日上与诸王亲御城楼坊市以缯防结为龙凤象马之形纸竹作僧佛神之状幡花幢葢之属罗列二十余里间之歌舞管弦杂以禁军兵仗缁徒梵诵之声沸聒天地民庶间有嬉笑踊跃者有悲怆涕泣者真身以宝轝舁之居于内殿数月俄属懿皇厌代宻使送于凤翔】无碍檀施【见上】试经【孟启本事诗太和末敕僧尼丨丨若干纸不通者勒还俗】西方逹人【宋祁笔记余谓佛丨丨之丨丨也其言汪茫漫诞贯生死神无有濵涯合万物之妄言以为一真真立而妄随又去真掊妄以无修无证为极】剟言之瘢刮法之痕【宋祁笔记法待言而立不得无言迷待法而悟不得无法故唯释迦文殊丨丨丨丨丨丨丨丨矣】佛牙生舎利【沈括梦溪笔谈熈宁中予察访过咸平是时刘定子先知县事同过一佛寺子先谓予曰此有一丨丨甚异予乃斋洁取视之其牙忽丨丨丨如人身之汗防然涌出莫知其数或飞空中或坠地人以手承之卽透着榻摘然有声透下光明莹彻烂然满目予到京师盛传于公卿间后有人迎至京师执政官取入东府以次流布士大夫之家神异之迹不可悉数有诏留大相国寺创造木浮图以藏之今相国寺西塔是也】蛤筒【沈括梦溪笔谈郢州渔人掷网于汉水至一潭底举之觉重得一石长尺余圆直如断椽细视之乃群小蛤鳞次相比绸缪巩固以物试扶其一端得一书卷乃唐天宝年所造金刚题志甚详字法竒古其末云医博士摄比阳县令朱均施比阳乃唐州属邑不知何年坠水中首尾略无沾渍为土豪李孝源所得孝源素奉佛宝藏其书丨丨复养之水中客至欲见则出以视之孝源因感经像之胜异施家财万余缗写佛经一藏于郢州兴阳寺特为严丽】小龙求夹注维摩经【孙升谈圃荆公为江西漕梦丨丨呼相公丨丨丨丨丨丨十卷久而忘之后至友人家见佛堂中有是经因録而送庙及在相府梦小龙来谢】无缝塔【张邦基墨庄漫录东坡自常州赴登州经过扬州石塔寺长老戒公来别东坡云经过草草恨万一别石塔塔起立云这个是砖浮图耶坡云有缝答曰若无缝何以容得世间蝼螘坡首肯之元丰八年八月二十七也明日坡又作诗以赠之云升西失却上方老石塔还逢惠照师我亦化身东汉去姓名莫遣世人知】比七贤【叶梦得避暑录话孙绰道贤论以当时七僧丨丨丨竺法防比山巨源帛法祖比嵇叔夜竺法乘比王濬冲竺法深比刘伯伦支道林比向子期竺法兰比阮嗣宗于道邃比仲容各以名迹相类者为配】五家宗【叶梦得避暑录话传禅者以云门临济潙仰洞山法眼为丨丨丨丨】十六僧来挂塔【周煇清波杂志向见苏后湖之子扶擕古画罗汉十有六入闗出以相示且云家世珍藏殆百余年大父昔在庐山下一日闻山谷先生在山中亟擕画谒之求题尊者名号时死心禅师住归宗一见笑曰夜来梦丨丨丨丨丨丨命洒扫新浴宝陈焉死心偈之山谷书之扶又言家有玛瑙盂用以食饭一尊者失具饭太夫人夜必梦求斋其灵异如此】梦求斋【见上】一苇浮渡【范成大吴船录丙辰发建康丁巳泊长芦襆被宿寺中此为达磨丨丨丨丨处】探钗投江【陆游老学庵笔记僧法一宗杲自东都避乱渡江各擕一笠杲笠中有黄金钗每自检视一伺知之杲起奏厠一亟丨丨掷江中杲还亡钗不敢言而色变一叱之曰与汝共学了生死大事乃眷眷此物耶我适已为汝丨之丨流矣杲展坐具作礼而行】戴花和尚【王明清挥尘后录张懐素本舒州僧也元丰末客畿邑之陈留常挿花满头佯狂县中自称丨丨丨丨言人休咎颇验】伏蜡【曾三异同话录僧家所谓丨丨者谓削髪之后即受戒若或断酒色等若干件每歳禁足结夏自四月十五日至七月十五日终西方之教结夏之时随其身之轻重以蜡为其人解夏之后以蜡人为验轻重无差即为验定而无妄想其有忘想者气血耗散必轻于蜡人矣】结夏解夏【见上】六根六入【王逵蠡海集释氏有十八地狱之説脍炙人口矣其义未详然释氏有丨丨丨丨三毒之分缘六根眼耳鼻舌身意因六入色声香味触法皆有三毒贪嗔痴之恶业故三六共成十八之数也又九地而两之亦具十八之数焉】闲云孤鹤何天不可飞【文莹续湘山野录唐昭宗以钱武肃镠平董昌于越拜镠为镇海镇东节度使中书令赐铁券恕九死子孙二死罗隠撰表畧曰镌金作誓指日成文葢陛下悯臣处极多虞忧臣防奸未至所以广开圣泽永保私门屈以常刑宥其必死虽君亲属意在其必恕必容而臣子尽心亦岂敢伤慈伤爱谨当日慎一日戒子戒孙不可以此累恩不可因兹而贾祸殆庄宗入洛又遣使贡奉恳承防改回请玉册金劵有司定仪非天子不得用后竞赐之镠即以节钺授其子元瓘自称吴越国王名其居曰殿官属悉称臣又于衣锦军大建玉册金券诏书三楼复遣使册东夷诸国封拜其君长几极其势与向之谢表所陈处极防微累恩贾祸之诫殊相戻矣禅月贯休尝以诗投之曰贵极身来不自由几年勤苦踏山邱满堂花醉三千客一剑光寒十四州莱子衣裳宫锦窄谢公篇咏绮霞羞他年名上凌烟阁岂羡当时万户侯镠受其诗遣客吏谢之曰教和尚改十四州为四十州方与见休性褊介谓吏曰州亦难添诗亦不改然丨丨丨丨丨丨而丨丨丨邪遂飘然入蜀以诗投孟知祥有一瓶一鉢垂垂老万水千山得得来之句知祥厚遇之】供羊心【陶宗仪辍耕录累朝皇帝先受佛戒九次方正大宝而近侍陪位者必九人或七人译语谓之暖答世此国俗然也今上之初入戒坛时见马哈喇佛前有物为丨因问学士沙刺班曰此何物曰丨丨上曰曾闻用人心肝者有诸曰尝闻之而未尝目覩请问刺马刺马者帝师也上遂命沙刺班传防问之答曰有之凡人萌歹心害人者事觉则以其心肝作供耳以此言复奏上再命问曰此羊曾害人乎帝师无答】如黄金【陶宗仪辍耕録孛木鲁翀子翚公在翰林时进讲罢上问曰三敎何者为贵对曰释丨丨丨道如白璧儒如五谷上曰若然则儒贱耶对曰黄金白璧无亦何妨五谷于世岂可一日阙哉上大説】梵嫂【陶宗仪辍耕録唐郑熊番禹杂记广中僧有室家者谓之火宅僧宋陶谷清异录京师大相国寺僧有妻曰丨丨】刻像腾空【陶宗仪辍耕录京师旃檀佛以灵异着闻海宇王侯公相士庶妇女捐金庄严以丐福利者歳无虚日故老相传云其像四体无所倚着人君有道则至其国国初时尚可通一线无碍今则不然矣按翰林学士程钜夫瑞像殿碑刻云释迦如来初为太子生七日母摩耶弃世生忉利天佛既成道思念母恩遂升忉利天为母説法优填国王自以久失瞻仰于如来欲见无从乃丨旃檀为丨目犍连尊者虑有阙陋躬以神力摄三十二匠升忉利天谛观相好三返乃得其真既成国王臣民奉之犹真佛焉及佛自忉利天复至人间王率臣庶同往迎佛此像丨歩丨中向佛稽首佛为摩顶授记曰我灭度千年之后汝从震旦广利人天】









　　御定子史精华卷一百七
　　钦定四库全书
　　御定子史精华卷一百八
　　释道部二
　　释下
　　知足即是富乐安隐【四十二章经佛告比邱若欲脱诸苦恼当观知足丨丨之法丨丨丨丨丨丨之处知足之人虽卧地上犹为安乐不知足者虽处天堂亦不称意不知足者虽富而贫知足之人虽贫而富不知足者常为五欲所牵为知足者之所怜愍】二亲最神【四十二章经凡人事天地神不如孝其亲丨丨丨丨也】六根六尘六识【般若经丨丨者谓眼耳鼻舌身意根丨丨者谓色声香味触法也眼见为色尘耳闻为声尘鼻齅为香尘舌尝为味尘身染为触尘意着为法尘合为十二处也复次丨丨者本自一心遍由六根门头而成六识谓从见为眼识从闻为耳识从齅为鼻识从尝为舌识从染为身识从分别为意识如是根尘识三事和合为十八界若如实知自性皆空是为能学六根六尘六识】恶不善者谓贪瞠痴【般若经丨丨丨丨丨丨丨丨贪复有三谓上中下上品贪者闻欲境名举心踊跃深心欢喜不观欲过非理追求心心相续曽无暂舍唯见妙好不知过患此类命终当堕恶趣中品贪者离欲境时欲心不起下品贪者但共笑言欲情便歇瞠亦有三上品瞠者愤恚若发心惛目乱或造无间或谤正法或复造余诸重罪业中品瞠者以瞠恚故虽造诸恶寻即生悔下品瞠者心无嫌恨但口诃毁即便追悔痴亦三品如埋应知虽作是观而知诸法皆如幻梦虚妄不实颠倒故见灭外境界内心寂静不见能行及】
　　【所行法无二无别自性离故】师子逐人犬唯逐块【般若经最胜天王白佛云何菩萨于无生法而见有生佛告天王当知诸法无灭是故无生何以故性不变故但由世俗见有生灭皆是虚妄非真实有若诸菩萨行深般若即如实知无明因縁故生诸行依行生识广説乃至由有故生生即有老老故有死愁叹苦恼是故修行为断无明无明若断余十有支展转随灭如身若断命则随灭天王当知邪见外道为求解脱但欲断死不知断生若法不生即无有灭譬如有人块掷师子丨丨丨丨而块自息菩萨亦尔但断其生而死自灭丨丨丨丨不知逐人块终不息外道亦尔不知断生终不离死菩萨行深般若善知因縁诸法生灭】一切善法皆是菩提资粮【般若经复次善现白佛何等名为菩萨菩提资粮要具如是资粮乃能证得菩提佛答丨丨丨丨丨丨丨丨丨丨修令圆满乃能证得一切智智】菩萨魔【般若经佛告善现弃舍般若经典求学余经当知是为丨丨丨事何以故弃舍一切智智根本甚深般若而攀枝叶诸余经典终不得佛菩提善现白佛何等余经佛答若説二乗相应之法谓四念住乃至八圣道支三解脱门四谛智等于中修学但得预流一来不还阿罗汉果独觉菩提不得无上正等菩提是名余经犹如枝叶不能引发一切智智甚深般若能引智智有大势用犹如树根】八解脱【般若经丨丨丨者谓有色观诸色是第一解脱内无色想观外诸色是第二解脱浄胜解身作证是第三解脱超一切色想灭有对想不思惟种种想入无邉空处定具足住是第四解脱超一切空无邉处入无邉识处定具足住是第五解脱超一切识无邉处入无少所有处定具足住是第六解脱超一切无所有处入非想非非想处定具足住是第七解脱超一切非想非非想处入灭想受定具足住是第八解脱】六通【般若经一神境通能起种种神变宸动十方变一为多变多为一或隐或显迅速无碍山崖墙壁直过如空凌虚往来犹如飞鸟地中出没如出没水身出烟焰如燎髙原体注众流如销雪岭日月神徳威势难当以手杖摩光明隐蔽转身自在二天耳通过人天耳能如实闻十方各如殑迦沙界情非情类种种音声大小悉闻无障无碍三他心通能如实知十方沙界他有情类心心所法谓遍知他贪瞠痴等心离贪瞠痴等心乃至聚心散心小心大心寂静不寂静心解脱不解脱心皆如实知四宿住随念通能如实念十方沙界一切有情一心十心乃至多百千心若一日若二日至多百千年劫如是时处如是名姓死此生彼若广若畧若自若它诸宿住事皆能随念五天眼通能如实见十方沙界情非情类种种色像死时生时妙色麤色善趣恶趣若胜若劣复知随业受生差别或成就身语意恶行诽毁贤圣邪见因縁身壊命终当堕恶趣或成就身语意妙行赞美贤圣正见因縁身壊命终当堕善趣六漏尽通能如实知十方有情若自若他漏尽不尽此通依止金刚喻定断诸障习方得圆满得不退转菩萨地时于一切漏不现前故亦名为尽菩萨得漏尽通不堕声闻独觉之地唯趣无上菩提】十八不共法【般若经一无有悮失二无卒暴音三无忘失念四无不定心五无种种想六无不择拾七志欲无退八精进无退九忆念无退十般若无退十一解脱无退十二智见无退十三若智若见于过去世无着无碍十四若智若见于现在世无着无碍十五若智若见于未来世无着无碍十六一切身业智为前导随智而转十七一切语业智为前导随智而转十八一切意业智为前导随智而转此十八法唯佛独不与二乘共】十力【般若经如来应正等觉于是处非处皆如实知是第一力于诸有情三世异熟皆如实知是第二力于诸世界种种差别皆如实知是第三力世间种种胜解差别皆如实知是第四力于诸有情诸根胜劣皆如实知是第五力于遍趣行皆如实知是第六力于诸静虑乃至染静安立差别皆如实知是第七力见诸有情生死善恶皆如实知是第八力于诸有情无量劫中诸宿往事皆如实知是第九力于诸漏尽证真解脱所作已办不受后有是第丨丨】四无所畏【般若经一一切智无畏二漏尽无畏三説障道无畏四説苦尽道无畏如是四种天人外道无能难其过失】三十二相【般若经如来足下有平满相犹如奁底地虽髙下随足所蹈坦然等触是为第一如来足下千辐轮文辋毂众相无不圆满是为第二如来手足并皆柔软如覩罗绵是为第三如来两足一一指间犹如雁王鞔网交络文同绮画是为第四如来手足诸指圆满纎长可爱是为第五如来足跟广长圆满与趺相称是为第六如来足趺修高光满与跟相称是为第七如来双腨渐次纎圆如鹿王腨是为第八如来双臂平立摩膝如象王鼻是为第九如来隂相势峯蔵宻其犹龙马是为第十如来毛孔各一毛生绀青宛转是为第十一如来发毛端皆上摩右旋宛转是为第十二如来身皮细薄润滑垢水不住是为第十三如来身皮金色晃耀诸寳庄严是为第十四如来两足两掌中颈双肩七处充满是为第十五如来肩项圆满殊妙是第十六如来膊腋悉皆充实是第十七如来容仪洪满端直是第十八如来身相修广端严是第十九如来体相量等圆满如诺瞿陀是第二十如来额臆并身上半威容广大如师子王是二十一如来常光面各一寻是二十二如来齿相四十齐平浄宻根深白逾珂雪是二十三如来四牙鲜白锋利是二十四如来常得味中上味是二十五如来舌相薄浄广长能覆面轮至耳髪际是二十六如来梵音词韵和雅随众多少无不等闻是二十七如来眼睫犹若牛王绀青齐整是二十八如来眼睛绀青鲜白红环闲饰皎洁分明是二十九如来面轮其犹满月眉相皎浄如天帝弓是第三十如来眉间有白毫相柔软如绵白逾珂雪是三十一如来顶上乌瑟腻沙髙显周圆犹如天盖是三十二】是法平等无有髙下【金刚经佛告须菩提丨丨丨丨丨丨丨丨是名阿耨多罗三藐三菩提】菩萨无住相布施【金刚经菩萨于法应无所住行于布施所谓不住色布施不住声香味触法布施菩萨应如是布施不住于相何以故若菩萨不住相布施其福徳不可思量须菩提于意云何东方虚空可思量不不也世尊须菩提南西北方四维上下虚空可思量不不也世尊须菩提丨丨丨丨丨丨丨福徳亦复如是不可思量须菩提菩萨但应如所敎住】化城【法华经佛告比邱当知如来方便深入众生之性知其志乐小法深着五欲为是等故説于湼槃是人若闻则便信受譬如五百由旬险恶之处有一导师善知险道通塞之相将导众人欲过此难至珍寳处所将人众中道懈退白导师言我等疲极前路犹逺今欲退还导师悯彼舍大珍寳以方便力于险道中丨作一丨告众人言汝莫退还今此大城可于中止是时疲极之众心大欢喜前入化城生安隠想尔时导师知此人众既得止息无复疲倦而灭化城语众人言寳所在近向者大城我所化作为止息耳如来导师亦复如是知诸生死恶道悬逺若诸众生闻一乘者便作是念佛道长逺久受勤苦乃可得成佛知怯劣以方便力而于中道为止息故説二湼槃若众生生于二地如来即便为説汝等所作未办汝所住地近于佛慧应当筹量所得湼槃未真实也但是如来方便之力于一佛乘方便説三】既已成金不重为鑛【圆觉经金刚蔵菩萨白佛言十方异生本成佛道后起无明一切如来何时复生一切烦恼佛答如销金鑛金非销有丨丨丨丨丨丨丨丨经无穷时金性不壊不应説言本非成就如来圆觉亦复如是】此身毕竟无体非幻不灭【圆觉经我今此身四大和合所谓髪毛爪齿皮肉筯骨髓脑垢色皆归于地唾涕脓血津液涎沬痰泪精气大小便利皆归于水暖气归火动转归风四大各离今者妄身当在何处即知丨丨丨丨丨丨和合为相实同幻化四缘假合妄有六根六根四大中外合成妄有縁气于中积聚似有縁相假名为心善男子此虚妄心若无六尘则不能有四大分解无尘可得于中縁尘各归散灭毕竞无有縁心可见善男子彼之众生幻身灭故幻心亦灭幻心灭故幻尘亦灭幻尘灭故幻灭亦灭幻灭灭故丨丨丨丨譬如磨镜垢尽明现】如标月指【圆觉经修多罗敎丨丨丨丨若复见月了知所标毕竟非月一切如来种种言说开示菩萨亦复如是】风轮金轮水轮【楞严经佛告富楼那如汝所言清净本然云何忽生山河大地云云觉非所明因明立所所既妄立生汝妄能无同异中炽然成异异彼所异因异立同如是扰乱相待生劳劳久发尘自相混浊由是引起尘劳烦恼起为世界静成虚空虚空为同世界为异彼无同异真有为法觉明空昧相待成揺故有丨丨执持世界因空成揺坚明立碍彼金寳者明觉立坚故有丨丨保持国土坚觉寳成揺明风出风金相摩故有火光为变化性寳明生润火光上蒸故有丨丨含十方界火腾水降交发立坚湿为巨海干为洲潬以是义故彼大海中火光常起彼洲潬中江河常注水势劣火结为江山是故山石击则成焰融则成水土势劣水抽为草木是故林薮遇烧成土因绞成水交妄发生递相为种以是因缘世界相续】不依正觉修三摩地有十种仙【楞严经丨丨丨丨丨丨丨丨别修妄念存想固形丨丨丨丨坚固服饵而不休息食道圆成名地行仙坚固草木而不休息药道圆成名飞行仙坚固金石而不休息化道圆成名游行仙坚固动止而不休息精气圆成名空行仙坚固津液而不休息润徳圆成名天行仙坚固精色而不休息吸粹圆成名通行仙坚固禁咒而不休息术法圆成名道行仙坚固思念而不休息思忆圆成名照行仙坚固交遘而不休息感应圆成名精行仙坚固变化而不休息觉悟圆成名絶行仙是等皆于人中链心不修正觉别得主理寿千万嵗妄想流转不修三昧报尽还来散入诸趣】不可説佛刹微尘数香水海在华蔵世界海中【华严经丨丨丨丨丨丨丨丨丨丨丨丨丨丨丨丨丨丨如天帝网分布而住此最中央无邉妙华光香水海出一切香摩尼王庄严大莲华安住普照十方炽然寳光明世界种其最下方最胜光遍照世界浄眼离垢灯佛此上第二重种种香莲华妙庄严世界师子光胜照佛此上第三重一切寳庄严普照光世界浄光智胜幢佛乃至第十三重娑婆世界毗卢遮那佛最上第二十重妙寳熖世界福徳相光明佛】普贤愿海【华严行愿品普贤告诸菩萨及善财言如来功徳假使十方诸佛经不可説佛刹微尘数劫相续演説不可穷尽若欲成就此功徳门应修十种广大行愿一愿常修礼敬者尽法界虚空界十方三世一切诸佛我以普贤行愿力故深心信解如对目前悉以清浄身语意业现不可説身一一身遍礼不可説佛二愿常修称赞者尽法界虚空界十方三世一切诸佛我以胜觧现前知见各以出过辨才天女微妙舌根一一舌根出无量音声海一一音声出一切言辞海称赞诸佛诸功徳海穷未来际相续不断三愿广修供养者尽法界虚空界十方三世一切诸佛我以信解现前知见悉以香云华云鬘云衣云幢幡云音乐云种种上妙诸供养云一一量如须弥山王燃种种灯油如大海水诸供养中法供养最如説修行供养利益众生供养不舍菩萨业供养不离菩提心供养如前供养比法供养算数譬喻所不能及何以故如是修行是真供养故四愿懴除业障者念自无始劫中由贪瞠痴发身口意作诸恶业无量无邉若此恶业有体相者尽虚空界不能容受我今悉以清浄三业遍于法界极微尘刹一切诸佛菩萨众前诚心懴悔后不复造恒住浄戒五愿随喜功徳者尽虚空遍法界三世诸佛从初发心所修福聚圆满菩提至般湼槃分布舍利所有善根乃至一切菩萨一切二乘有学无学所有功徳及十方界六趣四生所有功徳乃至一尘我皆随喜六愿请转法轮者尽虚空遍法界十方三世一切刹中佛成正觉我悉慇勤请转法轮七愿请佛住世者尽虚空遍法界诸佛菩萨大善知识二乘圣人将欲入灭我悉劝请莫般湼槃八愿常随佛学者如此娑婆毗卢遮那如来从初发心种种修行至成菩提或处菩萨声闻或处天龙八部种种众会以圆满音成熟众生至般湼槃我皆随学尽法界虚空界一切如来我亦如是念念随学九愿恒顺众生者尽法界虚空界十方刹海四生六道我皆于彼随顺而转于失道者示其正路在防闇者为作光明于贫穷者令得伏蔵种种承事供养如敬父母师长若众生欢喜则诸佛欢喜何以故佛以悲心为体因于众生而起大悲因于大悲生菩提心因菩提心成等正觉是故菩提属于众生若无众生一切菩萨终不成道应如是解于诸众生心平等故十愿普皆回向者从初礼拜乃至随顺皆悉回向尽法界虚空界一切众生愿令安乐恶业不成善根成就若因积恶所感苦果我皆代受令彼解脱究竟菩提如是所修十愿虚空界尽众生界尽众生业尽众生烦恼尽我此十愿无有穷尽念念相续无有间断身语意业无有疲厌若诸菩萨于此十愿随顺趣入则能成熟一切众生则能随顺阿耨菩提则能成满丨丨丨丨复次持诵者灭五无间业福聚无邉善神守防临命终时亲属财寳一切威势无复相随唯此愿王不相舍离引导其前徃生极乐如是功徳除佛世尊余无知者莫生疑念应当谛受】余四波罗蜜是六波罗蜜伴【解脱了义经观世音菩萨白佛言何故六波罗蜜作如是次第説答曰彼上上招引依故菩萨弃舍身财受持浄戒防戒故忍忍已精进进已能禅禅具足已得出世慧复问何故施设丨丨丨丨丨佛言此等丨丨丨丨丨丨于彼方便波罗蜜又是三波罗蜜之伴复告观世音菩萨现法多行烦恼不能堪任常修习忍受行少福愿未来世烦恼微薄能勤精进是愿波罗蜜为精进波罗蜜伴亲善知识聼闻善法希望胜力是力波罗蜜为禅波罗蜜伴于菩萨蔵闻縁修禅堪能开引出世间慧是智波罗蜜为般若波罗蜜伴】慧母方便父法妻慈悲女【无垢称经室中有一天女舍利子言天止此室经今几何天女答曰我止此室如舍利子所住解脱天谓舍利子曰为诸増上慢者説离一切贪瞠痴等以为解脱若为逺离増上慢者即説一切贪瞠痴等本性解脱即説偈曰丨度菩萨丨善丨丨为丨妙丨乐为丨大丨丨为丨真实谛法男烦恼为贱仆使随意转觉分成亲友六度为眷属四摄为妓女结集正法言以为妙音乐或现作媱女引诸好色者先以欲相招后令修佛智总持作园苑大法成林树觉品华庄严解脱智慧果八解之妙池定水湛然满神通为象马大乘持作车游八道支路调御菩提心】一子名罗防罗【起世因本经是平等王子孙相承三十三世善思王后乃证转轮圣王之位王四天下直至师子颊王凡一百丹一万五十六王师子颊生四子一名浄饭二名白饭三名斛饭四名甘露饭浄饭王生二子一名悉达多一名难陁白饭二子一名帝沙一名难提迦斛饭二子一名阿尼娄防一名防提梨迦甘露饭二子一名阿难陁一名提婆达多且悉达多丨丨丨丨丨丨】吹彼水聚建立天地【起世经云何世间壊已复成谓过去世界磨灭之后经无量时起大重云徧覆梵天注大洪雨滴如车轴经歴百千万年彼雨水聚渐渐増长乃至梵天雨止之后水还自退无量万亿由旬有大风起名阿那毗罗丨丨丨丨波涛沸涌生大沬聚吹置空中从上至下依旧丨丨造化丨丨自此始也】阎浮提树影现月轮【因本经以何因縁月宫有影此大洲中丨丨丨丨髙大丨丨丨丨以此有影】旦天食午法食暮畜生食夜鬼神食【毗罗三昧经佛説食有四种丨丨丨时丨丨丨时丨丨丨丨时丨丨丨丨时佛断六趣因令同三世佛故曰午时是法食时也过此已后同于下趣非上食时故曰非时也】寄水【泥洹经佛告阿难若有众生于诸佛所一发信心如是善根终不败亡何况复作诸余善根譬如有人毛端霑一滴水持至我所而作是言我以此水寄付瞿昙莫令风日飘曝干竭不令鸟兽饮之令尽勿使异水而有和杂如来即受彼寄置恒河中随流而去使不入洄复无遮碍诸鸟兽等不能饮尽如是水滴共大水聚渐入大海毗岚风起壊世界时而来我所言所丨丨今有无耶如来知我水滴住处不杂余水不増不减平等如故持还彼人如是如来应正遍知大智多能于受寄人中最尊最胜经于久逺而不损此义应知毛端者喻心意识恒河者喻生死流一滴水者喻一发微少善根大海者喻佛如来所寄人者喻彼长者居士等久逺不者喻善根不失】若在中者此则上行【阿含经有尊者名二十耳亿昼夜修行精勤不舍于欲漏心不能解脱而白佛言沙门甚难今欲舍服还作白衣持物广施佛问在家善弹琴不对曰能佛告若太急响不齐等音可聼不对曰不也又问若稍缓可采聼不又对不也复问不急不缓可采聼不对曰可聼世尊告曰此亦如是极精进者犹如调戏若懈怠者此堕邪见丨丨丨丨丨丨丨丨如是不久成无漏人尔时二十耳亿思惟佛教在闲静处修行其法如实知之证阿罗汉】身衣随意禅定法喜为食【阿含经四天王天身长半由旬衣重半两寿五百嵗以人间五十嵗为一日身身相近成隂阳切利天身长一由旬衣重六铢寿千嵗以人间百嵗为一日相抱成隂阳阿修罗身衣等与忉利天同焰摩天身长二由旬衣重三铢夀二千嵗以人间二百嵗为一日相近成隂阳兠率天身长四由旬衣重二铢夀四千嵗以人间四百嵗为一日执手成隂阳化乐天身长八由旬衣重一铢夀八千嵗以人间八百嵗为一日熟视成隂阳他化自在天身长十六由旬衣重半铢夀一万六千嵗以人间一千六百嵗为一日暂视成隂阳魔身天夀三万二千嵗身衣不载以下皆有嫁娶之法如人间唯北郁人无我我所树枝若垂男女便合无有婚嫁梵迦夷三天夀一劫以上诸天丨丨丨丨无复男女媱欲以丨丨丨丨丨丨光音三天夀二劫火灾至此为际遍浄三天寿三劫水灾至此为际果实三天寿四劫风灾至此为际无想天寿五百劫无造天夀千劫无热天夀二千劫善见天寿三千劫大善天夀四千劫色究竟天夀五千劫空处天夀一万劫识处天夀二万一千劫不用处天夀四万二千劫有想无想天夀八万四千劫齐此为众生生老病死往来所趣界隂入聚也】地肥【阿含经世界初成光音天人下来各有身光飞行自在见有丨丨极为香美取食多者即失神足体重无光日月始生因贪食故地肥灭没复生婆罗婆罗灭没复生粳米长四寸许朝割暮生食佊米故方分男形女相行不浄行彼便作家于中懒堕众生便作是念多取粳米为一日食乃至积聚渐至七日米随所割暮不复生因此造作田种立以标榜于是有一众生而入他田窃取他稲便相拳鬬众生举一智者三摩多为守田主若可诃者当令彼诃我曹所得稻谷当以输送是田主谓之刹利种其有舍家入山求道逺离恶法谓婆罗门种习业自营谓之居士种习诸伎艺以为生活谓之首陁罗种是四种中有人思惟世间恩爱污秽不净何足贪着所以舍家剃除须发法服求道我是沙门】地动因縁【阿含经佛言丨丨丨丨有八地在水上水止于风风止于空空中风大有时自起则大水扰大水扰则普地动是为一也有时得道比邱比邱尼及大神尊天观水性多地性少欲自试力则普地动是为二也若始菩萨从兠率天降神母胎专念不乱地为大动是为三也菩萨始出母胎从右脇生专念不乱地为大动是为四也菩萨初成无上正觉地大震动是为五也佛初成道转无上法轮魔若魔天沙门婆罗门诸天世人所不能转则普地动是为六也佛教将毕专念不乱欲舍性命则普地动是为七也如来于无余湼槃界而般湼槃时大地震动是为八也】半摩勒菓最后檀波罗蜜以阎浮提施与三寳【杂阿含经阿育王问诸比邱言谁于佛法中行大布施诸比邱言给孤独长者舍百亿千金乃大檀越王亦欲施百亿千金时造八万四千寳瓶及诸幡盖付诸夜义于阎浮提一切国土乃至大海起塔谘耶舍尊者云欲于一日一念之中起八万四千寳塔一时俱成于彼一一塔中复施百千金复作五嵗大会会有三百千比邱用三百亿金供飬如是计用九十六亿千金王后得病以未满愿即办珍寳送鸡雀寺中诸臣白太子库藏已竭令典藏者勿复出与大王用之时王既知索物不得所食金器尽送寺中太子令断金器敕以银器王复送寺铜器亦与至用瓦器时大王只有丨个诃丨丨丨在手悲涙呼傍臣言此阎浮提是我所有今于财寳不得自在惟此半菓我得自由令送寺中研磨为浆和石榴供飬众僧庶得周遍此是丨丨丨丨丨丨哀悯我故受纳此施时王复问羣臣谁是阎浮提王臣奏大王是也王曰我今丨此丨丨丨丨丨丨丨随意用之而説偈曰今此阎浮提多有珍寳饰施与良福田果报自然得以此施功徳不求天帝释梵王及人主世界诸妙乐如果等果报我悉不用受以是施功徳疾得成佛道为世所遵仰成得一切智世间作善友导师最第一】盗香【杂阿含经时有比邱患眼师教应齅鉢昙摩华比邱遂至彼华池侧迎风而坐齅之池神语比邱为丨丨贼比邱説偈不坏亦不夺远住随齅香汝今何故言我是盗香贼天神复答偈言不求而自取世间名为贼汝今人不与而自一向取是则名世间真实盗香贼时有一士夫取彼藕根重负而去比邱为彼天神説偈如今彼士夫断截芬陁利拔根重负去便是奸狡人汝何故不遮而言我盗香天神答偈狂乱奸狡人犹如乳母衣何足加其言且堪与汝语袈裟汚不现黑衣墨不汚奸狡凶恶人世间不与语蝇脚污素帛明者小过现如墨防珂贝虽小悉皆现常从彼求浄无结离烦恼如髪毛之恶人见如泰山比邱复説偈言善哉善哉説以义安慰我汝与常为我数数説斯偈天神答偈我非汝买奴亦非人与汝何为常随汝数数相告语汝今自当知彼彼饶益事比邱闻已专精静坐断诸烦恼得阿罗汉】唯忍能止诤【中阿含经时诸比邱数共鬬诤于是世尊説偈曰若以诤止诤至竟不见止丨丨丨丨丨是法当尊贵】鸟于髻中生卵【智度经释迦昔为螺髻仙人名尚阇梨常行第四禅出入息断在一树下兀坐不动丨以为木即丨丨丨丨丨是菩萨从禅觉知顶有鸟卵即自思惟若我起动鸟不复来卵必尽坏即还入定至鸟生子飞去乃起】如彼婴儿谓珠生囊瓮【杂譬喻经阿难白佛佛生王家坐于树下念道六年得佛如是易耳佛告阿难昔有长者大富众寳备具惟无赤色眞珠以为不足即便将人深入大海经歴险阻乃到寳所刺身出血油囊裹之悬着海应珠珨闻香唼而食之乃得出蚌剖蚌出珠待采三年方得一佩还到海边同伴谋心因行取水推着井中覆之而去后寻孔出还到本土呼其伴曰卿得我之一佩殊无人知可密归还吾终不言也其人怖惧送以归之然后两儿着珠共戏而相问曰此珠产于何处一儿曰生我囊中一儿曰生室瓮中父闻笑之妇曰何笑答曰我取此珠勤苦乃尔小儿依而得之不识本末谓生囊瓮之中佛告阿难汝但见我成佛不知我从无数劫之勤苦至今乃得谓之为易丨丨丨丨丨丨丨丨丨矣】尼拘类树下数万斛实【杂譬喻经舍衞城外有清信女佛至舍衞饭着鉢中作礼佛为咒愿种一生十种十生百种百生千乃至生万生亿得见道谛其夫不信问佛何过甚哉施一鉢饭得尔多福复见道谛佛言卿见丨丨丨丨髙几许答髙四十里嵗丨丨丨丨丨佛言汝语何过甚乎种如纎芥髙四十里下万斛子答曰实尔佛言地者无知其报力尔何况欢喜持一鉢饭上佛其福不可称量夫妇心意开解得须陁洹道】徳瓶【杂譬喻经持戒之人无事不得破戒之人一切皆失譬如有人常供飬天其人贫穷四方求乞经十二年奉天不舍祝愿富贵人心既至天即愍之现身问曰汝求何等我求富贵天与一器名曰丨丨凡所愿者悉从瓶出客问汝贫今何骤富答言我得天瓶出种种物故如是富客借瓶视其人骄逸执之不固失手瓶破一切诸物俱时灭去持戒之人种种妙好无愿不得若毁戒者骄逸自恣瓶破物失亦复如是】称体【度无极经昔萨婆达王普施众生恣其所索天恐夺位徃而试之帝释即现命边王曰萨婆逹王慈润滂沛福徳巍巍惧夺我位即化为鹰边王作鸽趣王足下恐怖告曰哀哉大王吾命穷矣王曰莫恐吾今活汝鹰防后至云鸽此来鸽是吾食愿王见还王曰鸽来逃命终始无违茍欲得肉即当相与鹰曰唯愿得鸽不用余肉王曰以何等物令汝置鸽欢喜而去鹰曰若王慈惠悯众生者割王肥肉而以易鸽吾当欣受王乃大喜自割髀肉对鸽称之令与鸽等鸽之愈重割身肉尽故未能敌疮痛无量王以慈忍又命近臣曰杀我丨丨令与鸽等吾奉佛戒济众危厄虽有众恼由如防风焉能动太山耶鹰复本身稽首问曰大王何志苦恼若兹曰吾不志天帝释及飞行皇帝吾观众生没于盲防誓愿求佛救度彼众帝释惊曰我谓大王欲夺吾位是以相试王曰使吾身疮瘳复如旧志常布施天药傅之疮痍顿愈稽首绕王三匝欢喜而去】求福无有厌足【增一阿含经阿那律尊者以凡常之法而缝衣裳便作是念得道阿罗汉谁与我贯鍼世尊至而告曰汝持鍼来吾为汝贯阿那律曰向所称説者谓世间欲求福者与吾贯鍼世尊告曰世间丨丨之人丨丨丨丨无复过我】以土为麨奉上世尊【阿育王经佛在世时入王舍城乞食见二小儿一名徳胜二名无胜弄土为戏拥以为城舍宅仓库丨丨丨丨着于仓中见佛相好徳胜欢喜掬仓中土名为麨者丨丨丨丨而发愿言使我将来盖于天地广施供飬縁是善根发愿功徳佛般湼槃一百年后作转轮王王阎浮提】舌覆面【普曜经诸婆罗门因共立制若与佛食共佛语者罚金钱五百时佛入城乞食人皆闭门空鉢而出有一使女以破瓦器盛臭淀出门弃之见佛空鉢信心清净欲兴供飬无由如愿云此食须者可取佛知彼意即受其施而説女人施食十五劫中天上人间受福快乐不堕恶道后得男身出家学道成辟支佛婆罗门云佛为食故妄语如此不堪臭食果报尔重佛即出丨丨丨上至髪际语婆罗门汝见经书颇有此舌作妄语不婆罗门言如此舌者必不妄言礼佛悔过佛为説法得初道果即大声告众曰甘露门开如何不出诸婆罗门迎佛供飬皆得净信】投身虎前【金光明经曩世有王摩诃罗陁生三太子长子名曰摩诃波那罗次子名曰摩诃提婆小子名曰摩诃萨埵出游林野见有一虎适产七日而有七子周匝围绕饥饿欲絶第一王子怪其饥逼必还噉子第三王子问言此虎所食何物第一王子报言此虎食新肉血第三子言君等谁能与此虎食第二子言此虎饥困余命无几不容余处为其求食设余求者命必不济谁能为此不惜身命第三王子作是念言我从昔来多弃是身都无利益复观是身如水上沫多诸虫戸不净可恶我今舍离以求寂灭无上法身虑兄遮难同还中路萨埵潜身复至虎所作是誓言我今为利一切众生求于菩提舍难舍故卧饿虎前虎无能为求刀不及即以干竹刺颈出血于髙山上丨丨丨丨于时大地六种震动是虎即防王子身血噉食其肉唯留余骨二兄见地大动疑弟舍身共复虎前果见如此佛言尔时萨埵今我身是大王罗陁今头檀是王妃夫人今摩耶是第一王子今弥勒是第二王子今调达是虎瞿夷是虎七子者今五比邱及舍利弗目揵连是】坐花上已乐着彼花取彼香味【宝积经此识从众生身内移于彼处有取有受而住或受福或受罪从于此世移至彼世犹如蜜蜂取诸花味而舍其花更移别花或舍恶花移至好花丨丨丨丨丨丨丨丨丨丨丨丨然此神识以多善根或受天身受天身已以恶果故复受地狱畜生饿轮回不已】四无碍辩【宝积经一义无碍者于诸色义无罣碍故云何色义谓第一义云何第一义谓色不可得故成就如是第一义智名义无碍二法无碍者于诸色法如实观察如实了知三词无碍者谓于诸色以无碍智善巧言词种种分别四説无碍者谓于诸色随众生机开示演説而于法界不作二相香味触法亦复如是】理不可説是名为义【宝积经菩萨修行般若波罗蜜多故于四依趣善能具足所谓依趣于义不依趣文依趣于智不依趣识依趣于了义经不依趣不了义经依趣于法不依趣数取趣者云何名为依趣于义不依文所言文者谓世间法传习文词所言义者谓通达出世间法乃至如来所演八万四千法藏声教皆名为文诸离一切言音文字丨丨丨丨丨丨丨丨云何依趣于智不依趣识谓善巧了知诸有言教数取趣义是名为识此不应依诸有言教如法性义即是于智此应依趣云何不依趣不了义经依趣了义经若诸经中説世俗谛名不了义説胜义谛名为了义乃至经中所説厌背生死欣乐湼槃名不了义若有宣説生死湼槃二无差别是名了义云何依趣于法不依趣数取者若有依止数取之见诸所縁因如是之相名数取者如来依世俗谛为众生説若有众生于此言敎起于执着如是等类不应依趣何以故如来欲令于彼正依趣故説如是法汝等依趣诸法实性无宜依趣彼数取者何等是为诸法实性谓无有变异无有増益无作无不作不住无根本如是之相是名法性】五百银钱雇五茎花【过现因果经至普光佛出兴于世尔时善慧仙人因与五百外道论议破其异见时五百人求为弟子各以银钱一枚上之善慧闻佛出兴令灯照王迎请供养击皷唱令国内名花皆不得买悉以输王善慧闻已心大懊恼欲访花所忽遇瞿夷持花七茎畏王制令藏着瓶中善慧至诚感花踊上追呼就买此女答言当送内宫欲以上佛不可得也善慧告言丨丨丨丨丨丨丨丨瞿夷问曰欲花何用善慧答言欲以献佛瞿夷又问献佛何为善慧答曰为欲成就一切种智度脱众生瞿夷念言令此男子乃尔志诚不惜钱宝即语之曰我今当以此花相与愿我生生常为君妻善慧答言吾修梵行求无为道不得相许生死之縁瞿夷即言不从吾愿花不可得善慧又曰汝若决定不与我花当从汝愿我好布施不逆人意若使有来从我求乞头目髓脑及与妻子汝莫生碍壊吾施心瞿夷答曰敬从来命令我女弱不能得前并寄二花以献于佛使吾生生不失此愿好丑不离必置心中令佛知之时灯照王领诸官庶持妙香花种种供具出城迎佛王臣礼敬散献名花花悉堕地善慧见诸人众供养毕已谛观如来相好之容欲满种智度众生故即散五花皆住空中化成花台后散二茎亦止于空尔时王民龙天八部见此竒特叹未曾有于是普光如来赞曰善哉汝以是行过僧祗劫当得成佛号曰释迦牟尼既授记已佛经行处而地浊湿善慧即脱所着鹿皮之衣以用布地解发覆之佛践而度复记之曰汝后得佛当于五浊恶世度诸天人不以为难必如吾也是时善慧投佛出家白言世尊我昨得此五种竒梦一者梦卧大海二者梦枕须弥三者梦诸众生入我身内四者梦手执日五者梦手执月唯愿世尊为我解説普光答言梦卧海者汝在生死大海之中梦枕须弥者出于生死梦诸众生入身内者为彼作归依处梦执日者智光普照梦执月者清凉度生令离热恼此梦因缘是汝将来成佛之相善慧闻已不胜踊跃后至普光如来入灭善慧比邱防持正法满二万歳度生莫计命终上生为四天王化诸天众尽彼天夀下生人间为转轮王王四天下七宝具足一金轮宝二白象宝三绀马宝四神珠宝五玉女宝六主藏臣宝七主兵臣宝千子具足皆悉勇健能伏怨敌十善化民于此夀终上生忉利为彼天主夀终下生复为轮王又升梵天上作天帝下为圣主各三十六反终而复始其间或为仙人或为外道六师或为婆罗门或为小王如是变现不可称数】五梦【见上】五衰相【因果经天人身净不受尘垢有大光明心常欢悦无不适意之事犹为欲火所然福尽之时丨丨丨现一者头上华萎二者眼瞬三者身上光灭四者液下汗出五者自然离于本座】三因三缘能感后有【本事经佛告苾刍当知丨丨丨丨丨丨丨丨云何为三所谓无明未断故爱未弃故业未息故由是因缘能感后有所以者何业为良田识为种子爱为溉灌无明无智无了无见之所覆蔽识便安住欲有色有无色有处欲最为下色为其中无色为妙由欲界业感异熟果正现在前故可施设此欲为有当于尔时业为良田识为种子爱为漑灌识便安住下欲有处若色界无色界感异熟果亦复如是】归依佛归依法归依僧【羯磨经丨丨丨者归于法身谓一切智无学功徳五分所成丨丨丨者归于自他尽处谓断欲无欲灭谛湼槃丨丨丨者归于第一义僧谓良祐福田声闻学无学功徳也】一毛孔出无数华云供一切佛【三昧海经佛告阿难若礼一佛当作是念诸佛心智无有限碍我今礼一佛即礼一切佛若思惟一佛即见一切佛见一一佛前有一行者接足作礼皆是已身若以一华供养佛时即当作想身诸毛孔令丨丨丨丨丨丨丨丨运想拟意丨丨丨丨一一佛上化成华台诸佛受之于十方界施作佛事供养香等亦复如是当发是愿愿此华香满十方界供养一切佛化佛并菩萨无数声闻众受此香华云以为光明台广于无边界无量作佛事礼佛若坐禅起是供养心常当发是愿缯盖幢幡音乐偈颂亦作是愿我今设此少分供具愿此供具遍供十方一切诸佛诸佛受之于幢幡中化光明云于伎乐中偈颂之中演好法音】文殊乃佛道中父母【普超三昧经佛言我今得佛皆文殊之恩本是我师过去无央数佛皆其弟子当来者亦是恩力所致丨丨丨丨丨丨丨丨也尔时众念文殊既在佛前何不成佛耶佛言文殊深入善权广化众生故未取道】净五眼【五眼度世品经佛言随时开化入于五道而丨丨丨一肉眼处于世间现四大身因此开化度脱众生二天眼诸天在上及在世间未识至道示以三乘三慧眼其不能解智度无极皆开化之使入大慧四法眼其在褊局不能恢泰悉开化之解法身一无去来今平等三世五佛眼其迷惑者不识正真隂盖所覆譬如睡眠示以四等四恩之行布施持戒忍辱精进一心智慧善权方便进退随宜不失一切令发正真道意】化身应身法身【三身金光明最胜王经一切如来有三种身丨丨丨丨丨丨如是三身具足摄受阿耨菩提云何化身如来昔在修行地中为诸众生修种种法得自在力随众生意随众生界现种种身是名化身云何应身谓诸如来为诸菩萨説于真谛令其解了生死湼槃是一味故为除身见众生怖畏欢喜故为无边佛法而作本故如实相应如如如如智本愿力故具三十二相八十种好项背圆光是名应身云何法身为除烦恼等障为具诸善法故唯有如如如如智是名法身有二种身是假名有后第三身是真实有为前二身而作根本何以故离法如如离无分别智一切诸佛无有别法复次诸佛利益自他自利益者是法如如利益他者是如如智复次法身三昧智慧过一切相不着于相不可分别非断非常是名中道虽有分别体无分别虽有三数而无三体不增不减犹如梦幻亦无所执亦无能执法体如如譬如有人愿欲得金既而矿已销链成金随意回转作诸镮钏虽有诸用金性不改】五分香璎珞其身【璎珞经五分法身以识徃别戒香摄身定香摄意慧香摄乱解脱摄倒见知见摄无明是丨丨丨丨丨丨丨】八胜处【法集经丨丨丨者有色见色知彼色中得自在见是名初胜处内身有色相见外色好丑知彼色中得自在见是名第二胜处内身有色相见外色无量若好若丑知彼色中得自在见是名第三胜处内身有色相见外色少若好若丑知彼色中得自在见是名第四胜处内身有色相见外色青譬如优摩歌华青色青光知彼色中得自在见是名第五胜处内身有色相见外色黄譬如伽尼歌罗华黄色黄光知彼色中得自在见是名第六胜处内身有色相见外色赤譬如胜头视婆华赤色赤光知彼色中得自在见是名第七胜处内身有色相见外色白譬如优沙私多罗华白色白光知彼色中得自在见是名第八胜处】三明【法集经一天眼智明者谓声闻辟支菩萨诸佛于天胜妙得彼天眼是名天眼智明二宿命智明者佛于三世境界无有不知不同二乘是名宿命智明三漏尽智明者证见道时逺离四漏及烦恼习气所谓欲漏有漏见漏无明漏不同二乘所证是名漏尽智明】如来具足十种名号【菩萨善戒经丨丨丨丨丨丨丨丨所谓如来应供正遍知明行足善逝世间解无上士调御丈夫天人师佛世尊无虚妄故为如来良福田故名为应供知法界故名正徧知具三明故名明行足不来还故名为善逝知二世间故是名世解能调伏众生身心恶故名调御丈夫能为众生作眼目故为天人师知善法聚不善法聚非善非不善法聚是名为佛一土之中无二佛故名为世尊】放下中间底【梵志黒氏经佛説梵志得四禅定具五神通善能説法阎王来听不觉啼泣梵志云仁者何悲王曰师善説法争奈七日后舍命来生我界志曰我得四禅定王曰亦不免恶业志曰如何可免王曰可问佛志即两手持梧桐花上佛佛云放下着乃放下一手花佛复云放下着又放一手中花佛复云放下着志曰我两手花俱已放下更放下什麽佛云丨丨丨丨丨志顿悟无生法忍免业】五浊恶世【文殊所问经云何丨丨丨丨谓劫浊众生浊命浊烦恼浊见浊云何劫浊三灾起时更相杀害饥馑疾病云何众生浊恶众生善众生胜劣众生云何命浊十嵗众生二十三十乃至千嵗有长短故云何烦恼浊多贪多瞠多痴云何见浊邪见戒取见取常见断见有无见我见众生见如是五浊如来悉无】如是五浊如来悉无【见上】若如汝者终身饮酒有何恶哉【未曾有经祗陀太子白佛言向受五戒酒戒难持畏脱得罪今欲舍戒受十善法佛言汝饮酒时有何恶耶答曰国中豪族虽时时相率赍持酒食共相娱乐自余无恶得酒念戒不行恶也佛言丨丨丨丨丨丨丨丨丨丨丨丨】毱打【杂宝藏经昔有比邱年老昏塞见少比邱说四果法心生羡尚语少比邱愿以四果见受于我诸少比邱嗤而语之我有四果湏得好食然后相与时老比邱欢喜即办肴饍待之既已诸少比邱弄老比邱语曰大徳汝在此舍一角头坐当与汝果时老比邱欢喜如语诸少比邱即以皮毱打其头上而语之言此是湏弥洹果老比邱闻已系念不散即获初果诸少比邱复弄之言汝今虽得湏弥洹果然其故有七生七死更移一角诸少比邱复以丨丨而语之言与汝斯陁舎果时老比邱益加专念即证二果诸少比邱复弄之言汝今已得斯陁舎果犹有往来生死之难汝更移坐诸少比邱复以毱打而语之言与汝阿那含果时老比邱倍加至心复证第三果诸少比邱复弄之言汝今已得不还果故于色无色界受有漏身无常迁变念念是苦汝更移坐诸少比邱复以毱打而语之言与汝阿罗汉果时老比邱证四果已心大欢喜设诸肴饍种种香华请少比邱报其恩徳与少比邱共论道品诸少比邱发言滞塞时老比邱方语之言我已证得阿罗汉果诸少比邱咸皆懴悔戯弄之罪是故行人若至心者求无不获】汝既无心云何言犯【净诸业障经无垢光比邱持鉢遇媱女咒术因共行欲归以自责投佛佛问汝有心耶曰我无心也佛云丨丨丨丨丨丨丨丨】欲漏有漏无明漏【湼槃经丨丨者一切内恶觉观因于外縁名之为欲是名欲漏丨丨者色无色界内诸恶法外诸因縁是名有漏丨丨丨者不能了知我及我所不别内外名无明漏】生灭灭已寂灭为乐【湼槃经过去佛日未出我于尔时作婆罗门修菩萨行遍求经典不闻名字雪山坐禅精修苦行释提桓因变作罗刹形甚可畏唱过去佛所説半偈诸行无常是生灭法说已便住是苦行者闻此半偈心生欢喜四顾无人唯见罗刹而作是语适所闻偈啓悟吾心罗刹说耶或非说耶他答我言我不食来已经多日饥渴所廹心乱谬语非吾本心之所知也我复语之汝所说者义犹未备若能为吾说是偈竟我当终身为汝弟子罗刹答曰汝但念法不念我饥实不能说我即问言所食何物答所食者惟人暖肉及所饮者惟人热血我语但为全举是偈当以身施罗利答言谁当信汝为八字故弃所爱身我即答言舍不坚身得金刚身诸佛菩萨能证是事罗刹即说丨丨丨丨丨丨丨丨语汝已闻具足偈义当施我身时我踊跃若石若树处处写已即上髙木自投而下罗刹复还帝释之身接我至地以是因縁超十二劫在弥勒前成就菩提】众盲言象【湼槃经一切众生不退佛性名之为有决定得故譬如王者告一大臣汝牵一象以示盲者时彼丨丨各以手触王问之曰象为何类其触牙者即丨丨形如芦菔根其触耳者言象如箕其触头者言象如石其触鼻者言象如杵其触脚者言象如臼其触脊者言象如床其触腹者言象如瓮其触尾者言象如绳善男子如彼众盲不説象体亦非不说若是众相悉非象者离是之外更无别象善男子王喻如来正徧知也臣喻此经象喻佛性盲喻一切无明众生是诸众生闻佛说已或作是言色是佛性何以故是色虽灭次第相续是故获得如来三十二相如来色常如来色者常不断故乃至受想行识亦复如是善男子如彼盲人各各说象虽不得实非不说象说佛性者亦复如是非即六法不离六法是故我説众生佛性非色不离色乃至非我不离我众生我者即是五阴离阴之外更无别我譬如墙壁草木合之为舍离是之外更无别舍】杨叶止啼【湼槃经何为婴儿行如彼婴儿啼哭之时父母即以丨树黄丨而语之言莫啼莫啼我与汝金婴儿见已生真金想便丨不丨然此杨叶实非金也若有众生欲造众恶如来为说三十三天常乐我净受五欲乐众生闻是乐故心生贪乐止不为恶勤作三十三天善业实是生死无常无乐无我无净方便说言常乐我净若有众生厌生死时如来为说二乘然本无有二乘之实以二乘故知生死过见湼槃乐以是见故则知有断不断有真不真有修不修有得不得】慧灯【正法经佛告迦叶譬如空舎无其户牗经百千年无其人物是室防暗忽有天人于彼舎中然其灯明迦叶于意云何如是黒暗我经百千年住此我今不去有此事不迦叶答言不也世尊彼黑暗无力灯光若生决定湏去佛言迦叶彼业烦恼亦复如是经百千劫住彼识中或彼行人于一昼夜正观相应生彼丨丨迦叶如是圣者慧根若生此业烦恼定无所有】光暗皆空无得无舍【正法经佛告迦叶譬如灯光能破一切黑暗而彼黑暗从何而去非东方去乃至北方去去亦非去来亦非来迦叶复次灯光又亦非我能破黑暗若非黒暗何显灯光迦叶灯丨黑丨本无自性此二丨丨丨丨丨丨迦叶是故智慧亦复如是有智若生无智即舍而彼无智归于何去非从东方至北方去去既非去来亦非来迦叶复次有智若生无智即舍非彼有智能壊无智无智本无有智何显迦叶有智无智俱无自性此二皆空无得无舍】过一木患【木患经波瑠琉王白佛我国中灾患使我忧劳不得修行愿赐易修要法佛告王言若欲灭烦恼障报障者当贯木患子一百一八以常自随行住坐卧恒当志心无分散意称佛佗逹磨僧伽名乃丨丨丨丨子如是渐次度木患子若十若二十若百若千乃至百千万若能满二十万遍身心不乱无诸謟曲舍命得生第三炎天满百万遍当得断除百八结业始名背生死流趣向泥洹断烦恼根获无上果大王礼谢即办木患以为千具六亲国戚皆与一具王常诵念虽亲军旅亦不废置又作是念世尊大慈普应一切若我此善得免长沦苦海佛当现身为我説法愿乐廹心三日不食佛即应形至其宫内而告王曰莎斗比邱诵三寳名经歴十歳得成斯陀舍果渐次习行今在普香世界作辟攴佛王闻是已倍复修行佛告阿难何况能诵三寳名经歴万数但能闻此人名生一念随喜者未来生处常闻十善众喜奉行】光音天人【释迦谱刧初天地大水弥满风吹渐减次第结沬化为天宫乃至山岳平陆成洲深堰成海从上至下依旧建立丨丨丨丨乃飞下来各有身光飞行自在地味香甘因食彼故体重光灭复飞不起日月始生乃分昼夜因贪食故地味遂灭复生婆罗婆罗灭故复生粳米长四寸半朝割暮生因食米故方分男形女相后贪积聚割不复生后相侵盗无能决者议立一智者三摩多为平等王赏善罚恶众共给之】火光三昧龙投佛鉢【释迦谱佛告诸比邱众宜各游方度诸众生我今独往摩竭提国彼国优楼频螺迦叶兄弟学于仙道王臣归信佛至彼住日暮求宿迦叶答言石室洁浄可得相容内事火龙其性暴恶恐相害尔佛言但借龙恶不妨迦叶答言宜自随意佛入室中结跏跌坐恶龙吐火发欿冲天石室洄镕世尊即入丨丨丨丨丨反遭火藏身无地輙丨丨丨迦叶师徒以为佛遭毒龙所害翌朝往防佛言我内清凉终不为彼外火之焚君所事龙今降鉢中迦叶叹服未曾有也复言虽则沙门神通不如我道真世尊住此第二夜四天王众第三夜帝释众第四夜大梵众各下听法身光洞耀迦叶问佛夜夜光现汝事火耶佛言不也诸天每夜下来闻法是其身光迦叶乂言虽沙门神妙不如我道真迦叶晨朝烧火不然怪其所以即往白佛佛令归去见火已然事毕灭之又不能灭复至白佛佛令归去见火已息次早劈薪斧莫能举次斧既举又莫能下皆至佛所乃举乃下迦叶请佛归家供养佛言先去我随后往迦叶既去佛趣阎浮提洲取菓持来迦叶未至佛已先到即便问言从何道来佛以菓示而语之曰过数万逾阇那取此菓来汝可噉之然后如是三请佛亦三往余三天下取彼所产之菓皆于先到此等神变凡十八种迦叶各各强言是大沙门神则神矣不如我道真也佛语迦菓汝非阿罗汉道何故虚妄起大我慢于是迦叶自知非真心怖毛竪见佛种种神变殊胜即与五百弟子投佛出家事火之具悉皆捐弃尼连禅河是故迦叶二弟一名那提迦叶一名伽阁迦叶各有弟子二百五十居于下流忽见厥兄所事火器随流而下必不祥也同奔兄所见兄与其眷属削髪被缁愕然咨兄既大罗汉聪慧过人名闻十方莫不宗仰何舍此道还从人学迦叶答言然我所学非究竟法唯佛所説能尽生死既遇此等大圣之尊而不师彼则是无眼二弟启言我等亦愿随兄同学并领弟子投佛出家】香臭并兼盛者先显【宗镜録贤防童真问佛识舍此身随善恶业迁受余报其事云何佛答譬如风大出深山谷入薝卜林其风便香经于粪秽其风便臭若风香臭俱至则风丨丨丨丨丨丨丨丨风大无形香臭无质然风持香臭迁之于逺此识舍身持善恶业迁受余报亦复如是】五隂【宗镜录丨丨者谓色受想行识歴歴分明即是识隂领纳在心即是受隂心縁此理即是想隂行用此理即是行隂污秽真性即是色隂此五隂者举体即是一念一念者举体全是五隂此一念中无有主宰即人空慧见如幻化即法空慧】八种识【宗镜录有丨丨丨眼耳鼻舌身意六识七末那识八阿頼耶识问此八种识行相如何答此八识具三能变一异熟即第八识多异熟性故二思量即第七识恒审思量故三了境即前六识麄了境故解深密经颂云阿陁那识甚深细一切种子如瀑流我于凡愚不开演恐彼分别执为我此第八识能发起前六转识故第八识谓前世中以善不善业为因招感今生第八异熟心是果间此识周徧凡圣境通为当离此别有真性为复即是答非一非异得此识名不合而合成其藏义此阿頼耶识即是真心不守自性随染净縁不合而合能含藏一切真俗境界故名藏识如明镜不与影像合而含影像此约有和合义邉若不和合义者即体常不变故号真如因合不合分其二义本一真心湛然不动若有不信阿頼耶识即是如来藏别求真如理者如离像覔镜即是恶慧以未了不变随縁随縁不变之义而生二执起信论云以四种法熏习义一净谓真如二染谓无明三妄心谓业识四妄尘为六尘】体一是真名二是假【宗镜録万境无明与一心法性为是一为是二若是一不分染净二名若是二云何教中说无明即法性答丨丨丨丨丨丨丨丨名因情立真以智明情智自分真原不动不可定同不壊世谛故不可定异不失真谛故】自性不归无所归处【宗镜録教中道自归依佛等终不云归依于他故云丨丨丨丨丨丨丨丨夫归者是还源义众生六根从一心起既背自原驰散六尘令举命根总摄六尘还归其本一心之原故曰归命一心即具三寳又云一体三寳者只是一心心性自能觉照即佛寳心体本自性体名法寳心体无二即僧寳又云璨大师问可大师曰但见和尚即知是僧未审何者是佛云何为法答曰是心是佛是心是法法佛无二汝知之乎】福从心生不在田【宗镜録如舍利弗以一鉢饭上佛佛即囬施狗而问舍利弗汝以饭施我我以饭施狗谁得福多舍利弗言如我解佛法义佛施狗得福多舍利弗者于一切人中智慧最上而佛福田最为第一不如佛施狗恶田得福极多以是故知大丨丨丨丨丨丨丨也如舍利弗千万亿倍不及佛心问曰如汝説福田妙故得福多而舍利弗施佛不得大福答曰良田虽复得福多而不如心所以者何心为内主田是外事菩萨本縁经偈云若行恵施时福田虽不净能生广大心果报无有量故知福从心生不因田出别请五百阿罗汉不如依次一凡僧何者以平等心福胜取舍心福微则胜劣由心岂在田乎施法既尔六度万行亦然】立教皆为对机【宗镜録故知丨丨丨丨丨丨机宜不同教分多种且如观色一法五教证入不同初小乘见是实色不说性空初教见此色法从缘所成必无自性即空无所有如波归水终敎见色空无碍以真空不守自性随缘成色即是幻色虚相无体是故色即空而常泯空即色而常存要由自尽之色方是空色成色之空乃是真空举体互融无有障碍如水入波顿敎一色法无非真理所收是故此色即真理一味更无别法而可显说水波双絶圆教起即全收一多互摄同时成立一块圆明随举即色随举即空义味自在随智取用何以故随举一门无不显现古徳云皆本一心而贯诸法】水波双絶【见上】九结【毗婆沙论丨丨者爱结恚结慢结无明结见结取结疑结嫉结悭结】十纒【毗婆沙论丨丨者忿纒覆纒睡纒掉纒眠纒悔纒嫉纒悭纒无慙纒无愧纒】十使【华严论丨丨者一贪二瞠三痴四慢五疑六身见七邉见八见取九戒禁取十邪见】大昊本应声大士仲尼即儒童菩萨【辩正论丨丨丨丨丨丨丨丨丨丨丨丨丨丨先游兹土权行渐化愍济五浊宣布五常】五色光焰照瓶之上【三宝録沙门康僧会初达吴地营立茅茨设像行道吴人初见谓其妖异有司奏闻吴主问曰佛有何验僧会答曰佛晦灵迹出余千载遗身舍利应现无方吴主曰若得舎利当为起塔如其虚妄国有常刑请期七日会乃谓其属曰法之兴废在斯一举今不至诚后将何及精持斋戒铜瓶盛水烧香礼请七日寂然求申二七亦复无应权曰欺诳将欲加罪更请三七权又听之会谓伴曰宣尼有言文王既没文不在兹乎法灵应降而吾等无感何待王宪当誓死为期三七日暮犹无所覩莫不震惧既入五更忽闻瓶中锵然有声会即往视果获舍利明旦呈权举朝集观丨丨丨丨丨丨丨丨权自执瓶写铜盘中舍利所冲盘即破损权大惊曰希有瑞也会复奏言舍利威神岂止如此直得劫烧之火不能焚金刚之杵不能碎权命试之置于铁砧之上使有力者用槌一击砧杵俱防舍利无损权甚嗟服即为建防大法复兴】蛤生忉利【经律异相迦罗池中有一丨儿闻佛説法即从池出入草根下是时一牧牛人见众围绕听佛説法前诣佛所欲闻法故以杖刺地误刺蛤头蛤即命终丨丨丨天寻即思惟我先为畜何因縁故生此天宫观见因于听法得此果报时蛤天人即乗宫殿往至佛所礼谢佛为説法得须陁洹果】皮纸骨笔【智度论释迦文佛为菩萨时名曰乐法时世无佛不闻法语四方勤求了不能得尔时有魔变作婆罗门语我有佛所説一偈汝能以丨为丨以丨为丨以血为墨书写此偈当以与汝乐法念言防身无数不得是利即自剥皮曝之令干欲书其偈魔便灭身佛知至心即从下方涌出为説深法得无生忍】一念中能行六波罗蜜多【智度论丨丨丨丨丨丨丨丨丨丨谓布施时如法舍财是檀波罗蜜安住大善道中布施不向二乗是尸波罗蜜悭等烦恼及魔等来不能动心是羼提波罗蜜布施不息是精进波罗蜜摄心不散无凝无悔是禅波罗蜜与者受者乃至财物俱不可得是般若波罗蜜】檀为大将妙果【智度论出世间檀清净不杂诸垢智慧和合是圣人所称誉世间檀不清净杂诸结使颠倒心着是圣人所不称誉问曰云何名檀答曰布施心相应善思是名为檀又云有信有福田有财物三事和合时心生舍法能破悭贪是名为檀檀有种种利益檀为寳藏常随逐人檀为破苦能与人乐檀为善御开示天道檀为善府摄诸善人檀为安隐临终不怖檀为集乐能破苦贼丨丨丨丨能伏悭敌檀为丨丨人天所爱檀为净道圣贤所由富贵安乐之林薮得道湼槃之津梁】若清水珠入水即净【智度论若唯有心而无心法者不应有垢有净譬如清净池水狂象入中令其混浊丨丨丨丨丨丨丨丨不得言水外无象无珠心亦如是烦恼入故能令心浊诸慈悲等善法入心令心清净以是故不得言烦恼慈悲等法即是心】待先辈得似百丈时一切皆无【綂要智藏禅师因张拙秀才问山河大地是有是无三世诸佛是有是无师皆曰有张云错师云先辈参见什麽人来张云曾参百丈凡有问诘皆云无师曰先辈有甚血属曰有一山妻两个痴顽又问百丈有甚血属云百丈占佛和尚莫谤渠好师云丨丨丨丨丨丨丨丨丨丨丨丨张俛首而已】那个是不精底【綂要盘山寳积禅师因行市肆见一客人买猪肉语屠家曰精底割一觔来屠家放下刀义手云长史丨丨丨丨丨丨师于言下有省】秪这个便是漂堕罗刹国【綂要唐州紫玉山道通祖师因于頔丞相问如何是黑风吹其船舫漂堕罗刹国师云于頔这汉问汝麽事作麽于当时失色师云丨丨丨丨丨丨丨丨丨丨丨也于闻已信受】贵要天下太平【綂要世尊才下生乃一手指天一手指地周行七歩目顾四方云天上天下唯我独尊云门云我当时若见一棒打杀与狗子吃丨丨丨丨丨丨琅瑘觉云云门可谓将此身心奉尘刹是则名为报佛恩】谛观法王法法王法如是【綂要又一日陞座文殊白椎云丨丨丨丨丨丨丨丨丨丨世尊便下座】真珠【綂要一日示随色摩尼珠问五方天王此珠作何色时五天王互説异色世尊藏珠入袖却擡手云此珠何色王答手中无珠何处有色世尊叹云汝何迷倒之甚吾将此珠示之便説青黄赤白吾将丨丨示之便总不知时五天王言下悟道】海有八味曾有【五分律佛告阿难丨丨丨丨丨丨大海渐深潮不过限不宿死尸百川来会无复异称万流悉归而无增减出真珠等寳大身众生皆住其中同一咸味是为八我此正法亦复如是渐渐制渐渐教渐渐学我诸弟子于所制戒终不敢越有犯必黜不宿容之杂类出家皆舍本姓称释子沙门诸善男子出家多得无余湼槃而无增减有种种法寳所谓四念处乃至八圣道分有诸大人四果等众住正法中若有入者同一解脱味】人中有卵生湿生化生【鞞婆沙论问曰未知卵生云何答曰所谓众生入于卵中卵所纒卵所裹啄破而生如雁鸳鸯孔雀鹦鹉鹆鹆千秋或金翅鸟或龙或人问曰胎生云何答谓众生入胎网中胎裂而生如象马猪羊骡驴骆驼水牛野鹿或金翅鸟或龙或人问曰湿生云何答谓众生因竹苇孔腐树孔臭肉秽食围厠泥粪热气蒸鬰相近相逼相因而生如蛣蚊蝱蛾蠋虫蚁或金翅鸟或龙或人问曰化生云何答谓众生或就一切根具足身肢节一时而生如一切地狱一切饿一切中隂一切天金翅鸟或龙或人问曰四生界有几生答曰欲界一切四生可得色无色界唯一切化生问曰此四生趣有几生答曰地狱饿天唯一化生且饿亦胎生畜生及人一切四生可得问曰云何知丨丨丨丨丨答曰阎浮利地多有商人入海采寳得二鹄鸟形仪极妙随意所化一失一在在者共卧一室彼会合时遂生二卵产二童子后大出家证阿罗汉一名耆尸披罗尊者二名复鉢尸披罗尊者问曰云何知人中有丨丨答曰顶生王尊者遮罗尊者问曰云何知人中有丨丨答曰劫初人也】黑半白半【立世论若日随月后行日光翳月渐渐掩覆至十五日覆月都尽是名丨丨若日在月前行日日开净亦复如是至十五日具足圆满是名丨丨】久舍寃亲心【庄严经论尸利毱多因设火坑并毒食害佛不得悔过号泣世尊告言汝勿忧怖即説偈言起我我无瞠丨丨丨丨丨右以旃檀涂左以利刀割于此二人中其心等无异】金山被瞠恚泥封虚空被愚痴云蔽【大乗法界论众生法身既与功徳相应何故无有如来徳用应知此如莲华未闻诸恶见叶共包裹故亦如丨丨丨丨丨丨所丨着故亦如丨丨丨丨丨丨之所丨故总为颂曰如莲金等未开显佛体客尘翳亦然是时功徳不自益反此则能为大利】磨砖作镜【传灯録南岳让禅师见马祖坐禅次师欲接之故将片砖于祖庵前石上磨之复磨祖曰作什麽师曰丨丨丨丨祖曰磨砖岂得成镜师曰磨砖既不成镜坐禅岂得成佛祖曰如何即是师曰如牛驾车车若不行打牛即是打车即是祖无对师又问汝学坐禅为学坐佛若学坐禅禅非坐卧若学坐佛佛非定相于无住法不应取舍汝若坐佛即是杀佛若防坐相非逹其理】裴休在甚麽处【传灯録裴相国名休入寺烧香因观壁画乃问真仪可观髙僧何在僧皆无对裴曰此间有禅人不曰有一运师后住黄蘖请相见曰休有一问请下一语师曰请相公问裴举前话师震声曰丨丨裴应诺师曰丨丨丨丨裴当下知音】既无舍利再烧两尊【传灯録丹霞禅师宿慧林寺大寒乃取木佛焚之院主诃责师曰我烧取舍利主曰木头何有师曰丨丨丨丨丨丨丨丨后院主眉须堕落】世尊拈花迦叶微笑【传灯録初祖迦叶尊者于灵山会上百万众前因丨丨丨丨独丨丨破顔丨丨世尊云吾正法眼藏湼槃妙心分付于汝汝可流布无令断絶仍授金缕僧伽梨衣入鸡足山俟当来佛慈氏下生传付也】倒却门前刹竿着【传灯録二祖阿难尊者问迦叶师兄世尊传金襴袈裟外别传个什麽迦叶召云阿难阿难应诺迦叶云丨丨丨丨丨丨丨】非性十七【传灯録三祖商那和修尊者得优波毱多为给侍因问毱多汝年几耶曰我年十七师口汝身十七性十七耶答曰师髪已白为髪白耶心白耶师曰我但髪白非心白耳毱多曰我身十七丨丨丨丨也】度人筹【传灯録四祖优波毱多尊者尊者每丨一丨以一丨置于石室其室纵十八肘广十二肘充满其中尊者入灭以筹焚之舍利建塔】心不生灭即是常道【传灯録五祖提多迦尊者因求出家毱多问曰汝身出家心出家答曰我来出家非为身心毱多曰不为身心复谁出家答曰夫出家者无我我故即心不生灭丨丨丨丨丨丨丨丨诸佛亦常心无形相其体亦然】诸佛亦非【传灯録十一祖富那夜奢尊者谒脇尊者问汝从何来师曰我心非往脇曰汝何处往师曰我心非止脇曰汝不定耶师曰诸佛亦然脇曰汝非诸佛师曰丨丨丨丨脇印可度之】锯义木义【传灯録十二祖马鸣大士见富那问曰我欲识佛何者即是富曰汝欲识佛不识者是马曰佛既不识焉知是乎富曰既不识佛焉知不是马曰此是丨丨富曰彼是丨丨富复问曰锯义者何马曰与师平出马又问曰木义者何富曰汝被我解马乃豁悟】鉢水针投【传灯録十五祖迦那提婆尊者因谒龙树知是智人令侍者以满丨丨置于座前提婆覩之乃以丨丨契于龙树即为法嗣】答无者谁【传灯録十九祖鸠摩罗多尊者因伽邪行化至扣其门鸠摩曰此舍无人伽邪曰丨丨丨丨鸠摩闻语知是异人开闗延入以续祖灯】一切善恶有为无为皆如梦幻【传灯録二十祖阇夜多尊者遇鸠摩入国问曰我家父母素信三寳而常萦疾瘵凡所营作皆不如意而我隣家久为旃陀罗行而身常勇健所作和合彼何幸而我何辜鸠摩曰善恶之报有三时焉凡人但见仁夭暴夀逆吉义凶便谓亡因果虚罪福殊不知影响相随纵经万劫亦不磨灭时阇夜多顿释所疑鸠摩曰汝虽已信三业而未明业从惑生惑因识有识依不觉不觉依心心本清净无生灭无造作无报应无胜负寂寂然灵灵然汝若入此门可与诸佛同矣丨丨丨丨丨丨丨丨丨丨丨丨阇夜多夙慧顿发】不起无相【传灯録二十八祖菩提逹磨乃南天竺国香至王第三子因般若多罗尊者受父王供施无价珠乃问诸王子此珠圆明有能及此否第一子月净多罗第二子功徳多罗皆曰此珠七寳中尊固无逾也第三子菩提多罗曰此是世寳未足为上于诸寳中法寳为上此是世光未足为上于诸光中智光为上此是世明未足为上于诸明中心明为上此珠光明不能自照要假智光光辨于此既辨此已即知是珠既知是珠即明其寳若明其宝寳不自寳若辨其珠珠不自珠珠不自珠者要假智珠而辨世珠寳不自寳者要假智寳以明法寳然则师有其道其寳即现众生有道心寳亦然般若多罗叹其辩慧复问于诸物中何物无相曰于诸物中丨丨丨丨又问于诸物中何物最髙曰于诸物中人我最髙又问于诸物中何物最大曰于诸物中法性最大而般若多罗谓曰汝于诸法已得通量宜名菩提逹磨师乃告曰我既得法当往何国而作佛事般若多罗答曰待吾灭后当往震旦直接上根不可胜数时有一师名佛大胜分为六宗一有相宗二无相宗三定慧宗四戒行宗五无徳宗六寂静宗徒众甚盛磨乃叹曰彼之一师已防牛迹况复支离而分六宗我若不除永纒邪见徧往论议六众咸归由是声驰五印六十余载度无量众后值异见王轻毁三寳师遣无相宗中首领波罗提谏之王怒问曰何者是佛答曰见性是佛王曰性在何处答曰我见佛性王曰性在何处答曰性在作用王曰是何作用吾今不见答曰今见作用王自不见王曰于吾有否答曰王若作用无有不是王若不用体亦难见王曰若当用时几处出现答曰若出现时当有其八即説偈曰在胎为身处世名人在眼曰见在耳曰闻在鼻辨香在口议论在手执提在足运奔徧现俱该沙界收摄在一微尘识者知是佛性不识唤作精防王闻偈已心即开悟悔谢前非咨询法要王问波罗提曰仁者智辩尝师何人答曰即大王叔逹磨是也遽诏磨至王闻规诫涕泣而谢王后疾作医治弗瘳复诏叔磨为王忏悔厥疾有间磨念震旦縁熟具舟凡三寒暑逹于南海实梁普通八年丁未歳也广州表闻武帝诏至金陵帝问曰朕造寺写经度僧不可胜纪有何功徳师曰并无功徳帝曰何无功徳师曰此但人天小果有漏之因如影随形虽有非实帝曰如何是真功徳答曰净智圆妙体自空寂如是功徳不以世求帝又问如何是圣谛第一义师曰廓然无圣帝曰对朕者谁师曰不识帝不领悟师知机不契渡江寓于少林寺终日面壁而坐有僧神光晨夕参承莫闻诲励光自惟昔人求道尚防命亡躯我又何人立雪过膝师悯而问久立雪中当求何事光悲泪曰惟愿和尚慈悲开甘露门师曰诸佛妙道旷劫精勤难行能行非忍而忍岂以小徳小智轻心慢心欲冀真乗光即取刀断臂师知法器乃曰诸佛最初求道为法忘形汝今断臂吾前求亦可在易名慧可可曰诸佛法印可得闻乎师曰法印匪从人得可曰我心未寕乞师与安师曰将心来与汝安可曰覔心了不可得师曰我与汝安心竟自尔缁白信向迄九年已欲返天竺乃命门人盍各言所得乎时道副对曰不执文字不离文字而为道用师曰汝得吾皮尼总持曰如庆喜见阿问佛国一见更不再见师曰汝得吾肉道育曰四大本空五隂非有无一法可得师曰汝得吾骨最后慧可礼拜依位而立师曰汝得吾髓而告可曰昔如来以正法眼付迦叶大士展转嘱累而至于我我今付汝并授袈裟以为法信吾灭后二百年衣止不传法周沙界听吾偈曰吾本来兹土传法救迷情一花闲五叶结果自然成端坐而逝葬熊耳山后三歳宋云奉使西域囬遇师于葱岭手携只履翩翩独逝云西天去云至具奏帝令啓圹只见空棺只履存焉】廓然无圣【见上】与汝安心竟【见上】一花开五叶结果自然成【见上】本来无一物何假拂尘埃【传灯録三十三祖慧能大师仕宦之后家贫卖薪闻客读金刚经悚然问曰得于何人客曰得于黄梅师抵韶州复闻尼无尽藏读湼槃经乃为解释其义尼遂执卷问字师曰字即不识义即可问尼曰字尚不识曷能会义师曰诸佛妙理非闗文字人皆异之谒祖问曰汝自何来曰岭南祖曰欲湏何事曰唯求作佛祖曰岭南人无佛性曰人有南北佛性岂然祖知异人乃诃曰着槽厰去遂入碓坊因祖一日告众曰各述一偈语意相符则付衣法防下七百余僧上座神秀者众所宗仰于壁书一偈云身是菩提树心如明镜防时时勤拂拭莫使有尘埃众皆诵念师闻此偈谓同学曰羙则羙矣了则未了有偈和之同学皆笑夜深师宻令一童子于秀偈之侧写云菩提本非树心镜亦非台丨丨丨丨丨丨丨丨丨丨祖见此偈乃潜召师告曰诸佛出世为一大事故随机小大遂有三乘顿渐以为教门后以正法眼藏付于迦叶传授二十八世至逹磨届于此土迨及于吾今以法寳及所传衣用付于汝师曰法则既授衣付何人祖曰逹磨初至人未知信所以传衣以明得法今信心已熟衣乃争端止于汝身不复传也师即南迈众知共逐至大庾岭忠明先到师掷衣鉢于磐石上曰此衣表信任君将去明遂举之如山不动乃曰吾来求法非为衣也愿行者开示师曰不思善不思恶正恁麽时阿那个是明上座本来面目明当大悟师过南海寓广州法性寺因风飏刹旛二僧对论一云旛动一云风动师曰风旛非动动自心耳二僧闻语悚然异之后中宗遣使薛简驰诏不赴因问心要曰明喻智慧暗况烦恼倘不以智慧照破烦恼无始生死凴何出离师曰若以智慧照烦恼者此是二乘小儿羊鹿等机上智不尔简曰如何是大乘见解师曰明与无明其性无二处凡不减在圣不增住烦恼而不乱居禅定而不寂不断不常不来不去不在中间及其内外不生不灭性相如如常住不迁名之曰道简曰师説不生不灭何异外道师曰外道説不生不灭者将灭止生以生显灭灭犹不灭生説无生我説不生不灭者本自无生今亦无灭所以不同外道汝若欲知心要但一切善恶都莫思量自然得入清净心体湛然常寂妙用恒沙简言下悟礼谢还阙】旛动风动【见上】一切善恶都莫思量【见上】佛来亦不着无汝止泊处【传灯録润州鹤林元素禅师有僧扣门师问什麽人曰是僧师曰非但是僧丨丨丨丨丨曰佛来为什麽不着师曰丨丨丨丨丨】拈起布毛吹之【传灯録杭州鸟窠道林禅师侍者会通忽一日辞去师问何往对曰诸方学佛法去师曰佛法吾此间亦有少许曰如何是和尚佛法师于身上丨丨丨丨丨丨通乃领悟】以目开合示之【传灯録嵩岳慧安国师有坦然懐让二人参问如何是祖师西来意师曰何不问自己意曰如何是自己意师曰当观宻作用曰如何宻作用师丨丨丨丨丨丨然言下知归】视身与空等视吾与汝等【传灯録嵩岳元珪禅师一日有异人峩冠而至从者极多称谒大师师曰善来仁者胡为而至彼曰师寕识我耶师曰吾观佛与众生等吾一目之岂分别耶曰我此岳神也能生死于人师安得一目我哉师曰吾本不生汝焉能死吾丨丨丨丨丨丨丨丨丨丨汝能壊空与汝乎茍能壊空及汝吾则不生不灭也汝尚不能如是又焉能生死吾耶神稽首曰我亦聪明正直于余神讵知师有广大之智辩乎愿授以正戒令我度世师曰汝既乞戒即既戒矣所以者何戒外无戒又何戒哉神曰此理也我闻茫昧只求师戒师于是为授五戒也】任他非佛非心我祗即佛即心【传灯録明州大梅法常禅师问如何是佛祖云即心是佛师言下契直入大梅山住二十年祖令一僧去问和尚见马祖得个仆麽便住此山师云马祖向我道即心是佛僧云马祖近日佛法又别师云作麽生别僧云近日又道非心非佛师云这老汉惑乱人去丨丨丨丨丨丨丨丨丨丨丨丨僧囘举似祖祖曰梅子熟也】梅子熟【见上】饥来吃饭困来即眠【传灯録源律师问和尚修道还用功否师曰用功曰如何用功师曰丨丨丨丨丨丨丨丨曰一切人总如是同师用功否师曰不同曰何故不同师曰他吃饭时不肯吃百种须索睡时不肯睡千般计较所以不同律师杜口按师大珠海慧禅师】不昧因果【传灯録师凡参次有一老人常随众听法忽一日既散老人不退而白云某甲曾住此山因学人问大修行底人还落因果也无某甲对云不落因果五百生堕野狐身今请和尚代一转语贵脱狐身遂问大修行底人还落因果也无师云丨丨丨丨老人言下省悟作礼云某甲已脱狐身住在山后乞依亡僧例师次领众云送亡僧众皆罔测直诣后岩以杖挑出一枚死狐依法火至晚上堂举前因縁黄蘖便问古人错对一转语堕野狐身转转不错合作个什麽师云近前来与你道蘖近前与师一掌师笑云将为胡须赤更有赤须胡按师百丈懐海禅师】打地【传灯録忻州丨丨和尚凡学者致问唯以棒打地而示之一日被僧藏却棒然后问但张其口】待汝一口吸尽西江水即向汝道【传灯録襄州居士厐蕴字道元世儒为业少悟尘劳家珍数万沉弃洞庭有女灵照常随制竹漉篱令鬻之以供朝夕谒马祖问曰不与万法为侣者是什麽人祖云丨丨丨丨丨丨丨丨丨丨丨丨丨居士言下顿领元要曽有偈曰有男不婚有女不嫁大家团栾头共説无生话一日因丹霞相访见女灵照问曰居士在否灵照放下蓝子敛手而立霞又云居士在否灵照便提篮而去居士将入灭令灵照出视日午否照曰日中矣而有蚀也居士出防照登父坐合掌而逝居士笑曰我女锋防矣于是更延七日州牧于公頔问疾居士谓曰但愿空诸所有慎勿实诸所无好住世间皆如影响枕公膝而化】但愿空诸所有慎勿实诸所无【见上】谁在井中【传灯録潭州石霜山性空禅师僧问如何是西来意师曰若人在千尺井中不假寸绳你若出得此人即答汝西来意仰山后问躭源如何出得井中人躭源曰痴汉丨丨丨丨仰山再问为山如何出得井中人沩山乃呼慧寂寂应诺沩山曰出也仰山曰我在躭源处得名沩山处得地】牧牛【传灯録福州大安禅师问曰学人欲识佛何者即是丈曰大似骑牛覔牛师曰识后如何丈曰如人骑牛至家师曰始终如何保任丈曰如丨丨人执杖视之不令犯人苗稼师自兹领旨更不驰求上堂云大安在沩山三十来年吃沩山饭屙沩山尿不学沩山禅只防一头水牯牛若落路入草便牵出若犯人苖稼即鞭挞调伏既久可怜生如今变作个露地白牛常在面前终日露逈逈地赶亦不去也按丈百丈】露地白牛【见上】有句无句如藤倚树【传灯録又云丨丨丨丨丨丨丨丨疎山闻遂径往彼请问值师泥壁次便问有句无句如藤倚树岂不是和尚道师云是疎云忽遇树倒藤枯时如何师放下泥盘呵呵大笑归方丈疎随后云某甲四千里卖却布单特为此因縁来和尚何得相弄师云侍者讨钱还伊去嘱云后有独眼龙为汝防破在疎后到明招举前话招云大沩可谓头正尾正秪是不遇知音疎却问树倒藤枯时如何招云更使沩山笑转新疎忽有省乃云沩山元来笑中有刀遂遥礼悔过】趣向即乖【传灯録赵州从谂禅师问如何是道泉云平常心是道师云可趣向否云丨丨丨丨师云不拟又争知是道泉云道不属知不知知是妄觉不知是无记若直逹不疑之道犹如太虚廓然虚豁岂可强是非耶师顿悟元防按泉南泉】庭前栢树子【传灯録师寻常见僧来问云曾到此间麽云曾到师云吃茶去或云不曾到师亦云吃茶去僧问如何是祖师西来意师云丨丨丨丨丨僧云和尚莫将境示人云我不将境示人云如何是祖师西来意云庭前栢树子按师从谂禅师】忍辱仙人【法苑珠林贤劫中有王名歌利与内宫眷林间娯乐王倦少憇诸女因寻花果遥见丨丨丨丨在彼林中端然静坐便驰趣之皆集其所顶礼而仙人即为説欲之过所谓诸欲皆是不净臭秽之法是可厌患谁有智者当习近之诸姊皆应厌离王从睡觉不见诸女仗剑求覔见彼围绕仙人而坐王大瞠怒问之谁耶何诱诸女答曰我是仙人修忍辱道王念此人见我瞠故便言修于忍辱我今试之汝得非非想处定耶答言不得次第责问汝得初静虑耶答言不得王语汝是未离欲人何观诸女复言我是修忍辱人王令可伸一臂试能忍不仙人便伸以剑斩之再问何人答言我是修忍辱人复令再伸一臂斩之王如前问仙如前答如是斩两足及两耳鼻王心既止仙人告言王今何故自生疲厌假使断我一切身分犹如芥子我亦不生一念瞠忿所言忍辱终无有二复发是愿如汝今日我实无辜我未来世得菩提时不待汝请最初度脱当知忍辱仙人者即今释迦是歌利王者即今防陈那是防陈那闻已极怀耻愧】











　　御定子史精华卷一百八
&lt;子部,类书类,御定子史精华&gt;
　　钦定四库全书
　　御定子史精华卷一百九
　　释道部三
　　道上
　　长年长心长徳【管子公曰请问为身对曰道血气以求丨丨丨丨丨丨此为身也】扫除不洁【管子虚其欲神将入舎丨丨丨丨神乃留处】养生【管子以此知象乃知行情既知行情乃知丨丨】节欲【管子丨丨之道万物不害】食莫若无饱思莫若勿致【管子思之而不舍内困外薄不蚤为圗生将巽舎丨丨丨丨丨丨丨丨丨丨节适之齐彼将自至】不和不生【管子丨丨丨丨察和之道其精不见其征不丑平正擅胸论治在心此以长夀】万物之母【老子无名天地之始有名丨丨丨丨】虚心实腹弱志强骨【老子是以圣人之治丨其丨丨其丨丨其丨丨其丨常使民无知无欲】象帝之先【老子吾不知谁之子丨丨丨丨】槖籥【老子天地之间其犹丨丨乎虚而不屈动而愈出】守中【老子多言数穷不如丨丨】谷神【老子丨丨不死是谓元牝元牝之门是谓天地根绵绵若存用之不勤】天地根【见上】不自生故能长生【老子天长地乆天地所以能长且乆者以其丨丨丨丨丨丨丨】载营魄抱一【老子丨丨丨丨丨能无离専气致柔能婴儿】能婴儿【见上】天门开阖【老子丨丨丨丨能为雌注天门谓鼻孔开谓喘息阖谓呼吸也】夷希微【老子视之不见曰丨听之不闻曰丨抟之不得曰丨此三者不可致诘故混而为一】
　　致虚极守静笃【老子丨丨丨丨丨丨万物并作吾以观其复】归根复命【老子夫物芸芸各复归其根丨丨曰静静曰复命丨丨曰常知常曰明】见素抱朴【老子丨丨丨丨少私寡欲】未孩【老子众人熙熙如享太牢如登春台我独泊兮其未兆如婴儿之丨丨】食母【老子我独异于人而贵丨丨】恍忽窈防【老子道之为物唯恍唯忽忽兮恍兮其中有象丨兮丨兮其中有物丨兮丨兮其中有精】有物混成先天地生【老子丨丨丨丨丨丨丨丨寂兮寥兮独立而不改周行而不殆可以为天下母吾不知其名字之曰道强为之名曰大】道法自然【老子王法地地法天天法道丨丨丨丨】善闭【老子丨丨无闗犍而不可开注善以道闭情欲守精神不如门户有闗犍可得开】安平太【老子徃而不害丨丨丨注治身不害神明则身安而大夀也】无名之檏【老子化而欲作吾将镇之以丨丨丨丨】下士大笑【老子上士闻道勤而行之中士闻道若存若亡丨丨闻道丨丨之不笑不足以为道】知子守母【老子天下有始以为天下母既知其母复知其子既丨其丨复丨其丨没身不殆】塞其兊闭其门【老子丨丨丨丨丨丨终身不勤开其兊济其事终身不救】骨弱筋柔而握固【老子含徳之厚比于赤子毒虫不螫猛兽不据攫鸟不搏丨丨丨丨丨丨丨】长生乆视【老子有国之母可以长乆是谓深根固柢丨丨丨丨之道注国身同也母道也人能保身中之道使精气不劳五神不苦则可以长乆】三气【子华子夫混茫之中是名太初实生丨丨上气曰始中气曰元下气曰元元资于元元资于始始资于初太真剖割通三而为一离之而为两各有精专是名隂阳两两而三之数登于九而究矣】三三六六【子华子上决而成天下决而成地既已决也命之曰中决必有所合也命之曰和中和元同万物化生夫是之谓丨丨丨丨】坎离独斡乎中气【子华子上赤之象其宫成离下黑之象其宫成坎夫两端之所以平者以中存乎其间故也中名未立两端不形是以丨丨丨丨丨丨丨中天地而立生生万物新新而不穷】风轮水枢【子华子是以栖三隂之正气于丨丨其专精之名曰太元栖三阳之正气于丨丨其专精之名曰太一】神之舍【子华子古之知道者务全其生务全其生者不亡其所有也不亡其所有者道之守也道之守者丨丨丨也】太初中气【子华子元者丨丨之丨丨也天地得之运乎无穷后土得之溥博无疆人之有元百骸统焉】精气以三成【子华子天之精气其大数常出三而入一其在人呼则出也吸则入也是故一之谓専二之谓耦三之谓化専者才也耦者干也化者神也凡丨丨丨丨丨三者成数矣宓牺轩辕所柄以计者也赫胥大庭惝恍而有所遗者也故曰出于一立于两成于三连山以之而呈形归藏以之而御气大易以之而立数也】浑沦鸿蒙【子华子丨丨丨丨道之所以为宗也】空洞【子华子大道有源其源甚真名曰丨丨空洞无有是生三元三元之功同立于元纵而守之是谓三极衡而施之是谓三纪上下贯焉是谓三才一之所成万纪以生一之所纲万有以藏是故空者无不备之谓也洞者无不容之谓也】三元【见上】太一天一帝一【子华子万物元同孰是而孰非孰知其初孰知其终吾无得其所以然也命之曰一一者众有之宗也道得之谓之丨丨天得之谓之丨丨帝得之谓之丨丨】太易太初太始太素【列子有丨丨有丨丨有丨丨有丨丨太易者未见气也太初者气之始也太始者形之始也太素者质之始也气形质具而未相离故曰浑沦浑沦者言万物相浑沦而未相离也】无为之职【列子有生者有生生者有形者有形形者有声者有声声者有色者有色色者有味者有味味者生之所生者死矣而生生者未尝终形之所形者实矣而形形者未尝有声之所声者闻矣而声声者未尝发色之所色者彰矣而色色者未尝显味之所味者尝矣而味味者未尝呈皆丨丨丨丨也】藐姑射神人【列子丨丨丨之山在海河洲中山上有丨丨焉吸风饮露不食五谷心如渊泉形如处女不偎不爱仙圣为之臣不畏不怒原慤为之使不施不惠而物自足不聚不敛而已无愆隂阳常调日月常明四时常若风雨常均字育常时年谷常丰而土无札伤人无大恶物无疵疠无灵响焉】仙圣为臣【见上】乗风而归【列子师老商氏友伯髙子进二子之道丨丨丨丨眼如耳耳如鼻鼻如口无不同也心凝形释骨肉都融不觉形之所倚足之所履随风东西犹木叶干殻竞不知风乗我耶我乗风乎】心凝形释骨肉都融【见上】潜行不空蹈火不热【列子列子问闗尹曰至人丨丨丨丨丨丨丨丨行乎万物之上而不慓请问何以至于此闗尹曰是纯气之守也非智巧果敢之列】纯气之守【见上】其天守全其神无郤【列子处乎不深之度而藏乎无端之纪防乎万物之所终始壹其性养其气含其徳以通乎物之所造夫若是者丨丨丨丨丨丨丨丨物奚自入焉】挥斥八极【列子夫至人者上闚青天下潜黄泉丨丨丨丨神气不变】处石入火【列子赵襄子率徒十万狩于中山借芿燔林扇赫百里有一人从石壁中出随烟烬上下众谓物火过徐行而出若无所经渉者襄子怪而留之徐而察之形色七窍人也气息音声人也问奚道而丨丨奚道而丨丨其人曰奚物而谓石奚物而谓火襄子曰而向之所出者石也而向之所渉者火也其人曰不知也魏文侯闻之问子夏曰彼何人哉子夏曰以商所闻夫子之言和者大同于物无得伤阂者防金石蹈水火皆可也文侯曰吾子奚不为之子夏曰刳心去智商未之能虽然试语之有暇矣文侯曰夫子奚不为之子夏曰夫子能之而能不为者也】游金石蹈水火【见上】瑶池西王母【列子遂宾于西王母觞于瑶池之上西王母为王謡王和之其辞哀焉】冬起雷夏造冰【列子老成子学幻于尹文先生三年不告老成子请其过而求退尹文先生揖而进之于室屛左右而与之言曰昔老聃之徂西也顾而告予曰有生之气有形之状尽幻也造化之所始隂阳之所变者谓之生谓之死穷数逹变因形移易者谓之化谓之幻造物者其巧妙其功深故难穷难终因形者其巧显其功浅故随起随灭知幻化之不异生死也始可与学幻矣吾与汝亦幻也奚须学哉老成子归用尹文先生之言深思三月遂能存亡自在憣校四时丨丨丨丨丨丨飞者走走者飞终身不着其术故世莫传焉】学幻【见上】仙圣之种飞相徃来【列子渤海之东不知几亿万里有大壑焉实惟无底之谷其下无底名曰归墟八纮九野之水天汉之流莫不注之而无增无减焉其中有五山焉一曰岱舆二曰员峤三曰方壶四曰瀛洲五曰蓬莱其山髙下周旋三万里其顶平处九千里山之中间相去七万里以为邻居焉其上台观皆金玉其上禽兽皆纯缟珠玕之树皆丛生华实皆有滋味食之皆不老不死所居之人皆丨丨丨丨一日一夕丨丨丨丨者不可数焉而五山之根无所连着常随潮波上下徃还不得暂峙焉仙圣毒之诉之于帝帝怒流于西极失羣圣之居乃命禺彊使巨鳌十五举首戴之迭为三番六万岁一交焉五山始峙】六万岁一交五山始峙【见上】乗云气御飞龙【庄子藐姑射之山有神人居焉肌肤若氷雪绰约若处子不食五谷吸风饮露丨丨丨丨丨丨而防乎四海之外】肌肤冰雪【见上】泠然善【庄子夫列子御风而行丨丨丨也旬有五日而后反】陶铸尧舜【庄子之人也物莫之伤大浸稽天而不溺大旱金石流土山焦而不热是其尘垢粃糠将犹丨丨丨丨者也孰肯以物为事】道枢【庄子彼是莫得其偶谓之丨丨枢始得其环中以应无穷】环中【见上】葆光【庄子注焉而不满酌焉而不竭而不知其所由来此之谓丨丨】真宰【庄子非彼无我非我无所取是亦近矣而不知其所为使若有丨丨而特不得其朕可行已信而不见其形有情而无形】真君【庄子其递相为君臣乎其有丨丨存焉】骑日月【庄子王倪曰至人神矣大泽焚而不能热河汉沍而不能寒疾雷破山风振海而不能惊若然者乗云气丨丨丨而防乎四海之外死生无变于已而况利害之端乎】参万岁而一成纯【庄子众人役役圣人愚芚丨丨丨丨丨丨丨万物尽然而以是相蕴】天倪【庄子何谓和之以丨丨曰是不是然不然是若果是也则是之异乎不是也亦无辨然若果然也则然之异乎不然也亦无辨】寥天一【庄子安排而去化乃入于丨丨丨注安于推移而与化俱去故乃入于寂寥而与天为一】虚室生白吉祥止止【庄子瞻彼阕者丨丨丨丨丨丨丨丨夫且不止是之谓坐驰夫徇耳目内通而外于心知神将来舎而况人乎】神来舎【见上】入水不濡入火不热【庄子若然者登髙不栗丨丨丨丨丨丨丨丨是知之能登假于道也若此古之真人其寝不梦其觉无忧其食不甘其息深深真人之息以踵众人之息以喉屈服者其嗌言若哇其耆欲深者其天机浅】其息深深【见上】息踵【见上】可传而不可受可得而不可见【庄子夫道有情有信无为无形丨丨丨丨丨丨丨丨丨丨丨丨自本自根未有天地自古以固存】神神帝生天生地【庄子丨丨丨丨丨丨丨丨在太极之先而不为髙在六极之下而不为深先天地生而不为乆长于上古而不为老】西王母坐乎少广【庄子丨丨丨得之丨丨丨丨莫知其始莫知其终】登天游雾【庄子孰能相与于无相与相为于无相为孰能丨丨丨丨挠挑无极相忘以生无所终穷】万物【庄子许由曰噫未可知也我谓汝言其大畧吾师乎吾师乎丨丨丨而不为义泽及万世而不为仁长于上古而不为老覆载天地刻雕众形而不为巧此所游已】刻雕众形【见上】广成子千二百岁【庄子黄帝立为天子十九年令行天下闻丨丨丨在于空同之上故徃见之曰我闻吾子逹于至道敢问至道之精吾欲取天地之精以佐五谷以养民人吾又欲官隂阳以遂羣生为之奈何广成子曰而所欲问者物之质也而所欲官者物之残也自而治天下云气不待族而雨草木不待黄而落日月之光益以荒矣而佞人之心翦翦者又奚足以语至道黄帝退捐天下筑特室席白茅闲居三月复徃邀之广成子南首而卧黄帝顺下风膝行而进再拜稽首而问曰闻吾子达于至道敢问治身奈何而可以长乆广成子蹷然而起曰善哉问乎来吾语汝至道至道之精窈窈防防至道之极昏昏默默无视无听抱神以静形将自正必静必清无劳汝形无揺汝精乃可以长生目无所见耳无所闻心无所知汝神将守形形乃长生慎汝内闭汝外多知为败我为汝遂于大明之上矣至彼至阳之原也为汝入于窈防之门矣至彼至隂之原也天地有官隂阳有藏慎守汝身物将自壮我守其一以处其和故我脩身丨丨丨丨矣吾形未尝衰黄帝再拜稽首曰广成子之谓天矣广成子曰来余语汝彼其物无穷而人皆以为终彼其物无测而人皆以为极得吾道者上为皇而下为王失吾道者上见光而下为土今夫百昌皆生于土而反于土故余将去汝入无穷之门以游无极之野吾与日月参光吾与天地为常当我缗乎逺我昏乎人其尽死而我独存乎】抱神以静【见上】无劳汝形无揺汝精乃可长生【见上】守一处和【见上】与日月参光与天地为常【见上】觧心释神【庄子丨丨丨丨莫然无魂】上僊【庄子天下有道则与物皆昌天下无道则脩徳就闲千岁厌世去而丨丨乗彼白云至于帝乡】明白入素无为复朴【庄子夫丨丨丨丨丨丨丨丨体性抱神以游世俗之间者汝将固惊耶】中无主而不止外无正而不行【庄子孔子行年五十有一而不闻道乃南之沛见老聃老聃曰子来乎吾闻子北方之贤者也子亦得道乎孔子曰未得也老子曰子恶乎求之哉曰吾求之于度数五年而未得也老子曰子又恶乎求之哉曰吾求之于隂阳十冇二年而未得老子曰然使道而可献则人莫不献之于其君使道而可进则人莫不进之于其亲使道而可以告人则人莫不告其兄弟使道而可以与人则人莫不与其子孙然而不可者无他也丨丨丨丨丨丨丨丨丨丨丨丨由中出者不受于外圣人不出由外入者无主于中圣人不隐】采真之游【庄子古之至人假道于仁托宿于义以逰逍遥之虚食于茍简之田立于不贷之圃逍遥无为也茍简易养也不贷无出也古者谓是丨丨丨丨】吐故纳新熊经鸟申【庄子吹呴呼吸丨丨丨丨丨丨丨丨为夀而已矣此道引之士养形之人彭祖夀考者之所好也】道引【见上】守神【庄子纯素之道惟神是丨守而勿失与丨为一一之精通合于天伦】以恬养知以知养恬【庄子古之治道者丨丨丨丨生而无以知为也谓之丨丨丨丨知与恬交相养而和理出矣】弃事遗生【庄子丨丨则形不劳丨丨则精不亏夫形全精复与天为一天地者万物之父母也合则成体散则成始形精不亏是谓能移精而又精反以相天】鞭后【庄子善养生者若牧羊然视其后者而鞭之】游于物之初【庄子孔子见老老新沐方将被髪而干慹然似非人孔子便而待之少焉见曰丘也与其信然与向者先生形体掘若槁木似遗物离人而立于独也老聃曰吾丨丨丨丨丨】扁然而万物自古以固存【庄子今彼神明至精与彼百化物以死生方圆莫知其根也丨丨丨丨丨丨丨丨丨丨六合为巨未离其内秋豪为小待之成体天下莫不沈浮终身不故隂阳四时运行各得其序惛然若亡而存油然不形而神万物蓄而不知此之谓本根可以观于天矣】内揵外揵【庄子夫外韄者不可繁而捉将丨丨内韄者不可缪而捉将丨丨】卫生之经【庄子老子曰丨丨丨丨能抱一乎能勿失乎能无卜筮而知吉凶乎能止乎能己乎能舎诸人而求诸己乎能翛然乎能侗然乎能儿子乎儿子终日嘷而嗌不嗄和之至也终日握而手不掜共其徳也终日视而目不瞚偏不在外也】儿子【见上】嗌不嗄手不掜目不瞚【见上】发天光【庄子宇泰定者丨乎丨丨】天均【庄子万物皆种也以不同形相禅始卒若环莫得其伦是谓丨丨】入天成【庄子顔成子游谓东郭子綦曰自吾闻子之言一年而野二年而从三年而通四年而物五年而来六年而丨丨七年而丨丨八年而不知死不知生九年而大妙】毋易天生毋散天檏【鹖冠子丨丨丨丨丨丨丨丨自若则清动之则浊】神不淫于外【韩非子上徳不徳言其丨丨丨丨丨也神不淫于外则身全身全之谓徳】外景内景【茍子故浊明丨丨清明丨丨】禁重【吕氏春秋黄帝言曰声丨丨色禁重衣禁重香禁重味禁重室禁重】精气之集必有入【吕氏春秋丨丨丨丨也丨丨丨也集于羽鸟与为飞扬集于走兽与为流行集于珠玉与为精朗集于树木与为茂长集于圣人与为夐朗】啬其大寳【吕氏春秋凡事之本必先治身丨丨丨丨用其新弃其陈腠理遂通精气日新邪气尽去及其天年此之谓真人】电为鞭策雷为车轮上游霄雿下出无垠【淮南子令雨师洒道风伯埽尘丨以丨丨丨丨以丨丨丨丨丨于丨丨之野丨丨于丨丨之门】抱德炀和【淮南子古之真人立于天地之本中至优防丨丨丨丨而万物杂累焉孰肯觧构人间之事以物烦其性命乎】臣雷公役夸父妾宓妃妻织女【淮南子若夫真人则动溶于至虚而游于灭亡之野骑蜚防而从敦圄驰于方外休乎宇内烛十日而使风雨丨丨丨丨丨丨丨丨丨丨丨丨天地之间何足以留其志】太帝之居【淮南子禹乃以息土填洪水以为名山掘昆仑虚以下地中有增城九重其髙万一千里百一十四歩二尺六寸上有木禾其脩五寻珠树玉树璇树不死树在其西沙棠琅玕在其东绛树在其南碧树瑶树在其北旁有四百四十门门间四里里间九纯纯丈五尺旁有九井玉横维其西北之隅北门开以内不周之风倾宫旋室县圃凉风樊桐在昆仑阊阖之中是其疏圃疏圃之池浸之黄水黄水三周复其原是谓丹水饮之不死河水出昆仑东北陬贯渤海入禹所导积石山赤水出其东南陬西南注南海丹泽之东赤水之东弱水出自穷石至于合黎余波入于流沙絶流沙南至南海洋水出其西北陬入于南海羽民之南凡四水者帝之神泉以和百药以润万物昆仑之邱或上倍之是谓凉风之山登之而不死或上倍之是谓悬圃登之乃灵能使风雨或上倍之乃维上天登之乃神是谓丨丨丨丨】疏圃悬圃【见上】奔月【淮南子羿请不死之药于西王母姮娥窃以丨丨】凫浴蝯躩鸱视虎顾【淮南子真人之所游若吹呴呼吸吐故纳新熊经鸟申丨丨丨丨丨丨丨丨是养形之人也不以滑心使神滔荡而不失其充日夜无伤而与物为春则是合而生时于心也】与物为春【见上】幻化之事九百有余【抱朴子若道术不可学得其变易形貌吞刀吐火坐在立亡兴云起雾召致虫蛇合聚鱼鼈三十六石立化为水消玉为渍金为浆入渊不没就刃不伤丨丨丨丨丨丨丨丨按而行之无不皆効何为独不肯信仙之可得乎】风驷云轩【抱朴子仙人蹈炎颷而不灼蹑元波而轻歩鼔翮清尘丨丨丨丨仰凌紫极俯栖昆仑行尸之人安得见之】息【抱朴子仙家象丨之丨】与天相毕延夀无极【抱朴子仙经曰服丹守一丨丨丨丨还精胎息丨丨丨丨此皆至道要言也】召神劾【抱朴子又神仙集中有丨丨丨丨之法又有使人见之术俗人闻之皆为虚文】天仙地仙尸觧仙【抱朴子按仙经云上士举形升虚谓之丨丨中士游于名山谓之丨丨下士先死后蜕谓之丨丨丨】咽九华咀六气【抱朴子丨丨丨于云端丨丨丨于丹霞】还丹金液【抱朴子余考览养性之书鸠集乆视之方曾所披渉篇卷以千计矣莫不皆以丨丨丨丨为大要者焉】九丹【抱朴子丨丨之要非凡人所当闻见也第一之丹名曰丹华当先作元黄用雄黄水矾石水一鉢作汞戎盐卤咸矾石牡蛎赤石脂滑石胡粉各数十觔以六一泥封之火之三十六日成服之七日仙又以元膏丸此丹置猛火上须臾成黄金又以二百四十铢合水银百觔火之亦成黄金金成者药成也金不成更封药而火之日数如前无不成也第二之丹名曰神丹亦曰神符服之百日仙也行度水火以此丹涂足可歩行水上服之三刀圭三尸九虫皆即消坏百病皆愈也第三之丹名曰神丹服之一刀圭百日仙也以与六畜吞之亦终不死又能辟五兵服百日仙人玉女山川神皆来侍之见如人形第四之丹名曰还丹服一刀圭百日仙也朱鸟凤凰翔覆其上玉女至傍以一刀圭合水银一觔火之立成黄金以此丹涂钱物用之即日皆还以此丹书凡人目上百走避第五之丹名饵丹服之三十日仙也神来侍玉女至前第六之丹名錬丹服之十日仙也又以汞合火之亦成黄金第七之丹名柔丹服一刀圭百日仙也以缺盆汁和服之九十老翁亦能有子与金公合火之即成黄金第八之丹名伏丹服之即日仙也又辟盗贼虎狼第九之丹名寒丹服一刀圭百日仙也仙童仙女来侍飞行轻举不用羽翼凡此九丹但得一丹便仙不在悉作之在人所好者耳凡服九丹欲升天则去欲且止人间亦任意皆能出入无间不可得而害之矣】丹华【见上】神丹柔丹寒丹【见上】宕人水居梁母火化【抱朴子丨丨丨丨丨丨丨丨子伯耐至热仲都堪酷寒】正机平衡飞授祑【抱朴子灵寳经有丨丨丨丨丨丨丨丨凡三篇皆仙术也】紫文金简【抱朴子吴王伐石以治宫室而于合石之中得丨丨丨丨之书不能读之使使者持以问仲尼而欺仲尼曰吴王闲居有赤雀衔书以置殿上不知其义仲尼曰此乃灵寳之方长生之法禹之所服隠在水邦年齐天地朝于紫庭者也禹将仙化封之名山石函之中乃今赤雀衔之殆天授也】禹将仙化封之石函【见上】顾影含欢潄流忘味【抱朴子是以好色不可谏甘旨可忘忧而昔有絶谷弃美不畜妻妾超然独徃悟言得意丨丨丨丨丨丨丨丨者又难胜记也】石熟如芋子【抱朴子又有引石散以方寸七投一斗白丨子中以水煮亦立丨丨丨丨可食以当谷也】黄裳子【抱朴子或思脾中神名名丨丨丨但合口食内气】乗龙驾虎箫鼓嘈嘈【抱朴子侍从暐□力士甲卒丨丨丨丨丨丨丨丨】鹿卢蹻【抱朴子若能乗蹻者可以周流天下不拘山河凡乗蹻道有三法一曰龙蹻二曰虎蹻三曰丨丨丨或服符精思若欲行千里则以一时思之若昼夜十二时思之则可以一日一夕行万二千里】龙虎蹻【见上】谪守天厨【抱朴子昔淮南王刘安升天见上帝而箕坐大言自称寡人遂见丨丨丨丨三年】流霞一杯【抱朴子河东蒲坂有项防都者与一子入山学仙十年而归家家人问其故防曰在山中三年精思有仙人来迎我共乗龙而升天良乆低头视地杳杳防防上未有所至而去地已絶逺龙行甚疾头昻尾低令人在其脊上危怖崄巇及到天上先过紫府金牀玉几晃晃昱昱真贵处也仙人但以丨丨丨丨与我饮之辄不饥渇忽然思家到天帝前谒拜失仪见斥来还今当更自修积乃可得更复矣】眼有方瞳耳出长顶【抱朴子若今吾丨丨丨丨丨丨丨丨亦将控飞龙而驾庆云凌流电而造倒景子又将安得而诘我设令见我又将呼为天神地祗异类之物岂谓我为学之所致哉】咀吸寳华【抱朴子尔乃丨丨丨丨浴神太清外除五曜内守九精坚玉钥于命门结北极于黄庭引三景于则堂飞元始以链形味灵液于金梁长驱白而留青凝澄泉于丹田引沈珠于五城瑶鼎俯爨藻禽仰鸣瑰华擢颖天鹿吐琼懐重规于绛宫潜九光于洞房宴云苍郁而连天长谷湛而交经履蹑干兊召呼六丁坐卧紫房咀吸金英】履蹑干兊召呼六丁【见上】二山【抱朴子或曰窃闻求生之道当知丨丨不审此山为何所在愿垂告悟以袪其惑抱朴子曰有之非华霍也非嵩岱也夫大元之山难知易求不天不地不沈不浮絶险缅邈崔嵬﨑岖和气絪緼神意并逰玉井邃灌溉匪休百二十官曹府相留离坎列位元芝万株绛树特生其寳皆殊金玉嵯峨醴泉出阿还年之士挹其清流子能脩之松乔可俦此一山也长谷之山杳杳巍巍元气飘飘玉液霏霏金池紫房在乎其隈愚人妄狂至皆死归有道之士登之不衰采服黄精以致天飞此二山也皆古贤之所秘子精思之】六甲行厨至【抱朴子淳漆不沾者服之则令人通神长生饵之法或以大无肠公子十枚投其中或以云母水或以玉水合服之九虫悉下恶血从鼻去一年丨丨丨丨丨也】毛女【抱朴子汉成帝时猎者于终南山中见一人无衣服身生黑毛猎人见之欲逐取之而其人逾坑越谷有如飞腾不可逺及于是乃宻伺候其所在合围得之乃是妇人问之言我本是秦之宫人也闻闗东贼至秦王出降宫室烧燔惊走入山饥无所食垂饿死有一老翁教我食松叶松实当时苦涩后稍便之遂便不饥不渇冬不寒夏不热计此女定是秦王子婴宫人至成帝之世三百许岁乃将归以谷食之初闻谷臭呕吐累日乃安如是二年许身毛乃脱落转老而死向使不为人所得便成仙人矣】入海求仙【史记秦始皇纪齐人徐市等上书言海中有三神山名曰蓬莱方丈瀛洲仙人居之请得斋戒与童男女求之于是遣徐市发童男女数千人丨丨丨丨人】三神山【见上】羡门髙誓【史记秦始皇纪三十二年始皇之碣石使燕人卢生求丨丨丨丨】不死之药【史记秦始皇纪因使韩终侯公石生求仙人丨丨丨丨】形觧销化【史记封禅书自齐威宣之时驺子之徒论著终始五徳之运及秦帝而齐人奏之故始皇采用之而宋无忌正伯侨充尚羡门子髙最后皆燕人为方仙道丨丨丨丨依于神之事】金银宫阙望之如云【史记封禅书自威宣燕昭使人入海求蓬莱方丈瀛洲此三神山者其传在渤海中去人不逺患且至则船风引而去盖尝有至者诸仙人及不死之药皆在焉其物禽兽尽白而黄丨丨为丨丨未至丨丨丨丨及到三神山反居水下临之风辄引去终莫能至云】却老方【史记封禅书是时李少君亦以祠灶谷道丨丨丨见上】丹沙化为黄金【史记封禅书少君言上曰祠灶则致物致物而丨丨可丨丨丨丨黄金成以为饮食器则益夀益夀而海中蓬莱仙者乃可见】食巨枣大如【史记封禅书安期生丨丨丨丨丨丨】衣羽衣立白茅上受印【史记封禅书于是天子又刻玉印曰天道将军使使衣羽衣夜立白茅上五利将军亦丨丨丨夜丨丨丨丨丨丨以示不臣也而佩天道者且为天子道天神也】老父欲见巨公【史记封禅书公孙卿持节常先行候名山至东莱言夜见大人长数丈就之则不见见其迹甚大类禽兽云羣臣有言见一老父牵狗言吾丨丨丨丨已忽不见上即见大迹未信及羣臣有言老父则大以为仙人也】好楼居【史记封禅书仙人丨丨丨】殊廷【史记封禅书上亲禅髙里祠后土临渤海将以望祠蓬莱之属冀至丨丨焉】石闾【史记封禅书丨丨者在太山下阯南方方士多言此仙人之闾也】无为自化清静自正【史记老子传李耳丨丨丨丨丨丨丨丨】本师河上丈人【史记乐毅传乐臣公学黄帝老子其丨丨号曰丨丨丨丨不知其所出河上丈人教安期生安期生教毛翕公毛翕公教乐瑕公乐瑕公教乐臣公乐臣公教盖公盖公教于齐髙宻胶西为曹相国师】阳子纎阿【史记司马相如传丨丨骖乗丨丨为御注汉书音义曰阳子仙人阳陵子纎阿月御也】偓佺【史记司马相如传丨丨之伦暴于南荣注索隠曰韦昭云古仙人姓偓列仙传云槐里采药父也食松形体生毛数寸方眼能行逮走马也】灵圉【史记司马相如传丨丨燕于间观注郭璞曰灵圉淳圉仙人名也索隠曰张楫云灵圉众仙号淮南子云骑飞龙从灵圉是也】淳圉【见上】青琴【史记司马相如传丨丨宓妃之徒注索隠曰伏俨曰青琴古神女也】玉女【史记司马相如传载丨丨而与之归注正义曰张云玉女青要乗弋等也】噍咀芝英【史记司马相如传丨丨丨丨兮叽琼华】芝成宫阙【史记淮南王安传又使徐福入海求神异物还为伪辞曰臣见海中大神言曰汝西皇之使邪臣答曰然汝何求曰愿请延年益夀药神曰汝秦王之礼薄得观而不得取即从臣东南至蓬莱山见丨丨丨丨有使者铜色而龙形光上照天于是臣再拜问曰宜何资以献海神曰以令名男子若振女与百工之事即得之矣秦皇帝大说遣振男女三千人资之五谷种种百工而行徐福得平原广泽止王不来注徐广曰西京赋曰振子万童骃按嶭综曰振子童男女】铜色而龙形光上照天【见上】献令名男子振女【见上】枕中洪寳苑秘方【汉书郊祀志大夫刘更生献淮南丨丨丨丨丨丨之丨令尚方铸作事不验更生坐论】不终【汉书郊祀志谷永说上曰臣闻明于天地之性不可惑以神怪知万物之情不可罔以非类诸背仁义之正道不遵五经之法言而盛称竒怪神广崇祭祀之方求报无福之祠及言世有仙人服食丨丨之药防兴轻举登遐倒景览观县圃浮防蓬莱耕耘五徳朝种暮获与山石无极黄冶变化坚冰淖溺化色五仓之术者皆奸人惑众挟左道懐诈伪以欺罔世主听其言洋洋满耳若将可遇求之荡荡如系风捕景终不可得是以明王距而不听圣人絶而不语】倒景【见上】耕耘五徳【见上】黄冶变化坚冰淖溺化色五仓【见上】谷仙【汉书郊祀志又种五梁禾于殿中各顺色置其方面先鬻鹤髓毒冐犀玉二十余物渍种计粟斛成一金言此黄帝丨丨之术也按此王莽事】荡意平心同死生之域【汉书艺文志神仙者所以保性命之真而防求于其外者也聊防丨丨丨丨丨丨丨丨丨而无怵惕于胸中】练臧适神【汉书王吉传吸新吐故以丨丨専意积精以丨丨】赤精子【汉书李寻传初成帝时齐人甘忠可诈造天官歴包元太平经十二卷以言汉家逢天地之大终当更受命于天天帝使真人丨丨丨下教我此道】祠老子用郊天乐【后汉书祭祀志桓帝即位十八年好神仙事延熹八年初使中常侍之陈国苦县丨丨丨九年亲祠老子于濯龙文罽为坛饰淳金扣器设华盖之坐丨丨丨丨也】托身于月【后汉书天文志注张衡灵宪曰羿请无死之药于西王母姮娥窃之以奔月将徃筮之于有黄有黄筮之曰吉翩翩归妹独将西行逢天晦芒毋惊毋恐后其大昌姮娥遂丨丨丨丨是为蟾蠩】合金沙臼【后汉书郡国志注荆州记曰县东四十里有大山山有三石室室中有石牀石臼父老相传昔有道士学仙此室即丨丨丨之丨】太平清领书【后汉书襄楷传初顺帝时琅琊宫崇诣阙上其师干吉于曲阳泉水上所得神书百七十卷皆缥白素朱介青首卷曰号丨丨丨丨丨其言以隂阳五行为家而多巫觋杂语有司奏崇所上妖妄不经乃收藏之后张角颇有其书焉】能作五里雾【后汉书张楷传性好道术丨丨丨丨丨时闗西人裴优亦能为三里雾】方囘支父【后汉书周磐传丨丨丨丨啬神养和不防荣利滑其生术】毁壊房祀剪理奸巫【后汉书栾巴传再迁豫章大守郡土多山川怪小人常破赀产以祈祷巴素有道术能役神乃悉丨丨丨丨丨丨丨丨于是妖异自消百姓始颇为惧终皆安之】叶君【后汉书王乔传王乔者河东人也显宗世为叶令乔有神术每月朔望常自县诣台朝帝怪其来数而不见车骑宻令太史伺望之言其临至辄有双鳬从东南飞来于是候鳬至举网张之但得一只舄焉乃诏上方诊视则四年中所赐尚书官属履也每当朝来叶门下鼓不击自鸣闻于京师后天下玉棺于堂前吏人推排终不揺动乔曰天帝独召我邪乃沐浴服饰寝其中盖便立覆宿昔葬于城东土自成坟其夕县中牛皆流汗喘乏而人无知者百姓乃为立庙号叶君祠】双鳬【见上】鼓不击自鸣闻于京师【见上】天下玉棺【见上】五禽之戏【后汉书华陀传广陵吴普彭城樊阿皆从佗学普依凖佗疗多所全济佗语普曰人体欲得劳动但不当使极耳动揺则谷气得消血脉流通病不能生譬户枢终不朽也是防古之仙者为导引之事熊经鸱顾引挽腰体动诸闗节防求难老吾有一术名丨丨丨丨一曰虎二曰鹿三曰熊四曰猨五曰鸟亦以除疾兼利蹏足以当导引体有不快起作一禽之戏怡而汗出因以着粉身体轻便而欲食普施行之年九十余耳目聪明齿牙完坚】壶中老翁【后汉书费长房传费长房者汝南人也曾为市掾市中有老翁卖药悬一壶于肆头及市罢辄跳入壶中市人莫之见惟长房于楼上覩之异焉因徃再拜奉酒脯翁知长房之意其神也谓之曰子明日可更来长房旦日复诣翁翁乃与俱入壶中唯见玉堂严丽旨酒甘肴衍其中共饮毕而出翁约不聴与人言之】摩挲铜人【后汉书蓟子训传时有百岁翁自说童儿时见子训卖药于防稽市顔色不异于今后人复于长安东霸城见之与一老翁共丨丨丨丨相谓曰适见铸此已近五百岁矣】青牛师【后汉书甘始传甘始东郭延年封君达三人者皆方士也率能行容成御妇人术或饮小便或自倒悬爱啬精气不极视大言甘始元放延年皆为操所録问其术而行之君达号丨丨丨凡此数人皆百余岁及二百岁也】山图【后汉书西南夷传莋都夷者武帝所开以为莋都县其人皆被发左衽言语多好譬类居处畧与汶山夷同土出长年神药仙人丨丨所居焉】投数万斤金于海【魏志华佗传注辨道论曰甘始语余吾本师姓韩字世雄尝与师于南海作金前后数四丨丨丨丨丨丨丨】养性服食【晋书嵇康传常修丨丨丨丨之事弹琴咏诗自足于懐以为神仙禀之自然非积学所得至于导养得理则安期彭祖之伦可及乃着养生论】神仙禀之自然【见上】石室素书【晋书嵇康传康又遇王烈共入山烈尝得石髓如饴即自服半余半与康皆凝而为石又于丨丨中见一卷丨丨遽呼康徃取辄不复见】石髓【见上】栖心絶谷【晋书郄愔传与姊夫王羲之髙士许询并有迈世之风俱丨丨丨丨修黄老之术】葛仙公【晋书葛洪传尤好神仙导养之法从祖元吴时学道得仙号曰丨丨丨以其炼丹秘术授弟子郑隠洪就隠学悉得其法焉后以师事南海太守上党鲍元元亦内学逆占将来见洪深重之以女妻洪】内学【见上】炼丹祈夀【晋书葛洪传以年老欲丨丨以丨遐丨闻交阯出丹求为句漏令帝以洪资髙不许洪曰非欲为荣以有丹耳帝従之洪遂将子侄俱行至广州刺史邓岳留不聴去洪乃止罗浮山炼丹】天师道【晋书何充传于时郄愔及弟昙奉丨丨丨而充与弟凖崇信释氏谢万讥之云二郄謟于道二何佞于佛】一气千息【晋书许迈传初采药于桐庐县之桓山饵术渉三年时欲断谷以此山近人不得专一四面藩之好道之徒欲相见者登楼与语以此为乐常服气丨丨丨余丨永和二年移入临安西山登岩茹芝尔自得有终焉之志乃改名元字逺防与妇书告别又着诗十二首论神仙之事焉羲之造之未尝不弥日忘归相与为世外之交元遗羲之书云自山隂南至临安多有金堂玉室仙人芝草左元放之徒汉末诸得道者皆在焉羲之自为之传述灵异之迹甚多不可详记元自后莫测所终好道者皆谓之羽化矣】登岩茹芝【见上】金堂玉室仙人芝草【见上】三日不读道德经便觉舌本间强【晋书殷仲堪传能清言善属文每云丨丨丨丨丨丨丨丨丨丨丨丨丨】煮白石【晋书鲍靓传为南海太守尝行部入海遇风饥甚取白石煮食之以自济】白羽扇画水而渡【晋书吴猛传年四十邑人丁义始授其神方因还豫章江波甚急猛不假舟楫以丨丨丨丨丨丨丨观者异之】服细石子【晋书单道开传常衣麤褐或赠以缯服皆不着不畏寒暑昼夜不卧恒丨丨丨丨一吞数枚日一服或多或少好山居而山树诸神见异形试之初无惧色】如蝉蜕【晋书单道开传入罗浮山独处茅茨萧然物外年百余岁卒于山舎勑弟子以尸置石穴中弟子乃移入石室陈郡袁宏为南海太守与弟颍叔及沙门支法防共登罗浮山至石室口见道开形骸如生香火瓦器犹存宏曰法师业行殊羣正当丨丨丨耳】五斗米道【晋书孙恩传恩字灵秀琅琊人孙秀之族也世奉丨丨丨丨恩叔父泰字敬逺师事钱唐杜子恭而子恭有秘术尝就人借刀其主求之子恭曰当即相还耳既而刀主行至嘉兴有鱼跃入船中破鱼得刀其为神效徃徃如此】破鱼得刀【见上】见西王母谒东君交赤松及羡门【宋书乐志驾虹蜺乗赤云登彼九疑歴王门济天汉至昆仑丨丨丨丨丨丨丨丨丨丨丨丨丨受要秘道爱精神食芝英饮醴泉拄杖桂枝佩秋兰絶人事游浑元若疾风防歘飘飘景末移行数千夀如南山不忘愆】食芝英饮醴泉拄杖桂枝佩秋兰【见上】絶人事游浑元【见上】参驾六龙游戏云端【宋书乐志淮南八公要道不烦丨丨丨丨丨丨丨丨】乗白马西行【宋书刘懐慎传亮在梁州忽服食修道欲至长生迎武当山道士孙道令合仙药药成而未出火毒亮取井华水服心动如刺中间便絶后人逢见丨丨丨将数十人出闗丨丨共语分明此乃道家所谓尸觧者也按亮刘亮】手自书章【宋书羊欣传素好黄老常丨丨丨丨有病不服药饮符水而已】饮符水【见上】柱下经二濠上篇七【宋书谢灵运传哲人不存懐抱谁质糟粕犹在啓縢剖袠见丨丨之丨丨覩丨丨之丨丨承未散之全朴救已□于道术】云飞天居风行水息【宋书顾恺之传神仙所序显明修习齐彊燕平厥验未着李覃董芬其效安在乔松之侣丨丨丨丨夷列之徒丨丨丨丨良由理数悬挺实乃钟兹景命】乗黄鹄【齐书州郡志夏口城据黄鹄矶世传仙人子安丨丨丨过此上也】若士神中琴髙道外【齐书张融传丨丨丨丨丨丨丨丨袖轻羽以衣风逸元裾于云带筵秋月于源潮帐春霞于秀瀬晒蓬莱之灵岫望方壶之妙阙树遏日以飞柯岭回峯以蹴月】事黄老道觧隂阳书【齐书顾欢传欢晚莭服食不与人通每旦出户山鸟集其掌取食丨丨丨丨丨丨丨丨为数术多效验】质而精实而抑简而幽【齐书顾欢传佛教文而博道教丨丨丨精非麤人所信博非精人所能佛言华而引道言丨丨丨抑则明者独进引则昧者竞前佛经繁而显道经丨丨丨幽则妙门难见显则正路易遵此二法之辨也】山中养防【齐书杜京产传永明中防稽钟山有人姓蔡不知名丨丨丨丨数十头呼来即来遣去便去言语狂易时谓之谪仙不知所终】苏生骑龙处静驾鹿【梁书张缵传至于殊庭之客帝乡之贤神奔化吐吸云烟玉笥登之而却老金人植杖以导泉丨丨丨丨而出入丨丨丨丨以周旋配北烛之神女偶南荣之偓佺时髣髴其遥见亦徃徃而有焉】北烛神女【见上】仰青云覩白日不觉为逺【梁书陶景传幼有异操年十岁得葛洪神仙传昼夜研寻便有养生之志谓人曰丨丨丨丨丨丨丨丨丨丨矣】三茅君【梁书陶景传句容之句曲山恒曰此山下是第八洞宫名金坛华阳之天周囘一百五十里昔汉有咸阳丨丨丨得道来掌此山故谓之茅山】太山录事【南史沈僧昭传僧昭另名法朗少事天师道士常以甲子及甲午日夜着黄巾衣褐醮于私室时记人吉凶颇有应验自云为丨丨丨丨幽司中有所收录必僧昭署名中年为山隂县梁武陵王纪为防稽太守宴坐池亭蛙鸣聒耳王殊废丝竹之聴僧昭呪厌十余口便息及日晚王又曰欲其复鸣僧昭曰王欢已阑今恣汝鸣即便喧聒又尝校猎中道而还左右问其故答曰国家有邉事须还处分问何以知之曰向闻南山虎啸知耳俄而使至复谓人曰吾昔为幽司所使实为烦碎今已自觧乃开匣出黄纸书上有一大字字不可识曰教分判如此】呪蛙【见上】闻虎啸知有邉事【见上】胜憙作此州【南史齐始兴王鉴传自晋以来益州刺史皆以良将为之宋太始中益州市桥忽生小洲道士邵硕见之曰当有贵王临州刘亮为刺史斋前石榴树陵冬生华亮以问硕硕曰此谓狂华宋诸刘灭亡之象后二年君当终后九载宋当灭灭后有王丨丨来丨丨丨冀尔时蜀土平硕始康人元徽二年忽告人云吾命终因卧而死后人见硕在荆州上明以一只故履防左脚而行甚疾遂不知所之永明二年武帝不复用诸将为益州始以鉴为益州刺史督益寜二州军事加鼔吹一部胜憙仄语为始兴硕言于此乃验】散发黄衣【南史梁宗室昻传征为琅琊彭城二郡太守时有女子年二十许丨丨丨丨在武窟山石室中无所修行惟不甚食或出人间时饮少酒鵞卵一两枚人呼为圣姑就求子徃徃有效造者充满山谷昻呼问无所对以为妖惑鞭之二十创即失所在】印树树枯【南史顾欢传欢好黄老通觧隂阳书为数术多效验弟子鲍灵绶门前有一株树大十余围上有精魅数见影欢丨丨丨即丨死】涧水服云母屑日夜诵大洞经【南史邓郁传少而不仕隐居衡山极峻之岭立小板屋两间足不下山断谷三十余载唯以丨丨丨丨丨丨丨丨丨丨丨丨梁武帝敬信殊笃为帝合丹帝不敢服起五岳楼贮之供养道家吉日躬徃礼拜白日神仙魏夫人忽来临降乗云而至従少妪三十并着绛紫罗绣袿防年皆可十七八许色艳桃李质胜琼瑶言语良乆谓郁曰君有仙分所以故来寻当相候至天监十四年忽见二青鸟悉如鹤大鼓翼鸣舞移晷方去谓弟子等曰求之甚劳得之甚逸近青鸟既来期防至矣少日无病而终山内唯闻香气世未尝有】魏夫人【见上】青鸟既来期会至矣【见上】飞丹【南史陶景传景既得神符秘诀以为神丹可成而苦无药物帝给黄金朱砂曾青雄黄等后合丨丨色如霜雪服之体轻帝服飞丹有验益敬重之】色如霜雪【见上】一眼时方【南史陶景传年逾八十而有壮容仙书云眼方者夀千岁景末年丨丨有丨而丨】







　　御定子史精华卷一百九
　　钦定四库全书
　　御定子史精华卷一百十
　　释道部四
　　道下
　　家人筐箧中物【魏书崔浩传性不好老庄之书每读不过数十行辄弃之曰此矫诬之説不近人情必非老子所作老聃习礼仲尼所师岂设败法文书以乱先王之教袁生所谓丨丨丨丨丨丨不可扬于王庭也】神中录图新经【魏书崔浩传既得归第因欲修服食养性之术而防谦之有丨丨丨丨丨丨浩因师之】餐玉法【魏书李子预传歴秘书令齐郡王友出为征西大将军长史带冯翊太守积数年府解罢郡遂居长安每羡古人丨丨之丨乃采访蓝田躬徃攻掘得若环璧杂器形者大小百余稍得麤黑者亦箧盛以还而至家观之皆光润可玩预乃椎七十枚为屑日服食之余多惠人】神王之宗飞仙之主【魏书释老志道家之原出于老子其自言也先天地生以资万类上处玉京为丨丨丨丨下在紫微为丨丨丨丨千变万化有德不德随感应物厥迹无常授轩辕于峩嵋教帝喾于牧德大禹闻长生之诀尹喜受道德之防至于丹书紫字升元飞歩之经玉石金光妙有灵洞之説如此之文不可胜纪其为教也咸蠲去邪累澡雪心神积行树功累德增善乃至白日升天长生世上】丹书紫字升元飞歩之经玉石金光妙有灵洞之説【见上】天官章本【魏书释老志及张陵受道于鹄鸣因传丨丨丨丨千有二百弟子相授其事大行斋祠跪拜各成法道有三元府百二十官一】
　　【切诸神咸所统摄又称刼数颇类佛经其延康龙汉赤明开皇之属皆其名也及其刼终称天地俱壊其书多有禁秘非其徒也不得辄观至于化金销玉行符勅水竒方妙术万等千术上云羽化飞天次称消灾灭祸故好异者徃徃而尊事之】化金销玉行符勅水【见上】仙人博士【魏书释老志太祖好老子之言诵咏不倦天兴中仪曹郎董谧因献服食仙经数十篇于是置丨丨丨丨立仙坊煮链百药封西山以供其薪蒸令死罪者试服之非其本心多死无騐太祖犹将修焉太医周澹苦其煎采之役欲废其事乃隂令妻货仙人博士张曜妾得曜隐罪曜惧死因请辟谷太祖许之给曜资用为造静堂于苑中给洒扫民二家而錬药之官仍为不息久之太祖意少懈乃止】未便得仙政可为帝王师【魏书释老志世祖时道士防谦之字辅眞南雍州刺史赞之弟自云冦恂之十三世孙早好仙道有絶俗之心少修张鲁之术服食饵药歴年无效幽诚上逹有仙人成公兴不知何许人至谦之从母家佣赁谦之尝觐其姨见兴形貎甚彊力作不倦请囘赁兴代己使役乃将还令其开舍南辣田谦之树下坐算兴恳一发致勤时来防算谦之谓曰汝但力作何为看此二三日后复来看之如此不已后谦之算七曜有所不了惘然自失兴谓谦之曰先生何为不怿谦之曰我学算累年而近算周髀不合以此自愧且非汝所知何劳问也兴曰先生试随兴语布之俄然便决谦之叹伏不测兴之深浅请师事之兴固辞不肯但求谦之为弟子未防谓谦之曰先生有意学道岂能与兴隐遁谦之欣然从之兴乃令谦之絜斋三日共入华山令谦之居一石室自出采药还与谦之食药不复饥乃将谦之入嵩山有三重石室令谦之住第二重歴年兴谓谦之曰兴出后当有人将药来但得食之莫为疑怪寻有人将药而至皆是毒虫臭恶之物谦之大惧出走兴还问状谦之具对兴叹息曰先生丨丨丨丨丨丨丨丨丨丨耳兴事谦之七年而谓之曰兴不得久留明日中应去兴亡后先生幸为沐浴自当有人见迎兴乃入第三重石室而卒谦之躬自沐浴明日中有叩石室者谦之出视见两童子一持法服一持鉢及锡杖谦之引入至兴尸所兴歘然而起着衣持鉢执杖而去先是有京兆覇城人王胡儿其叔父亡颇有灵异曾将胡儿至嵩高别岭同行观望见金室玉堂有一舘尤珍丽空而无人题曰成公兴之舘胡儿怪而问之其叔父曰此是仙人成公兴舘坐失火烧七间屋被讁为寇谦之作弟子七年始知谦之精诚远通兴乃仙者讁满而去】仙人成公兴舘【见上】云中音诵新科之诫【魏书释老志谦之守志嵩岳精专不懈以神瑞二年十月乙邜忽遇大神乘云驾龙道从百灵仙人玉女左右侍卫集止山顶称太上老君谓谦之曰徃辛亥年嵩岳鎭灵集仙宫主表天曹称自天师张陵去世已来地上旷诚修善之人无所师授嵩岳道士上谷冦谦之立身直理行合自然才任轨范首处师位吾故来观汝授汝天师之位赐汝丨丨丨丨丨丨丨丨二十卷号曰并进言吾此经诫自天地开辟以来不传于世今运数应出汝宣吾新科清整道教除去三张伪法租米钱税及男女合气之术大道清虚岂有斯事专以礼度为首而加之以服食闭练使王九疑人长客之等十二人授谦之服气导引口诀之法遂得辟糓气盛体轻颜色殊丽弟子十余人皆得其术】牧土宫王【魏书释老志奉常八年十月戊戌有收圭师李谱文来临嵩岳云老君之元孙昔居代郡桑干以汉武之世得道为丨丨丨丨领治三十六土人之政地方十八万里有竒盖歴术一章之数也其中为方万里者有三百六十万遣弟子宣教云嵩岳所綂广汉平土万万里以授谦之作诰曰吾处天宫敷演眞法处汝道年二十二岁除十年为竟蒙其余十二年教化虽无大功且有百授之劳今赐汝迁入内宫太眞太宝九州眞师治师治民师继天师四录修勤不懈依劳复迁赐汝天中三眞太文録劾召百神以授弟子文録有五等一曰隂阳太官二曰正府眞官三曰正房眞官四曰宿宫散官五曰并进録主坛位礼拜衣冠仪式各有差品凡六十余卷号曰録图眞经付汝奉持转佐北方泰平眞君出天宫静论之法能兴造克就则起眞仙矣又地上生民末刼垂及其中行教甚难但令男女立坛宇朝夕礼拜若家有严君功及上世其中能修身练药学长生之术即为眞君种民药别授方销练金丹云英八石玉浆之法皆有决要上师李君手笔有数篇其余皆正眞书曹赵道覆所书古文鸟迹篆杂体辞义约辩婉而成章夫自与世礼相准择贤推德信者为先勤者次之又言二仪之间有三十六天中有三十宫宫有一主最高者无极至尊次曰大至眞尊次天覆地载隂阳眞尊次洪正眞尊姓赵名道隐以殷时得道牧土之师也牧土之来赤松王乔之伦及韩终张安世刘根张陵近世仙者并为翼从牧土命谦之为子与羣仙结为徒友幽冥之事世所不了谦之具问一一告焉】嵩岳所綂广汉平土万万里授谦之【见上】恒岳仙人【北齐书由吾道荣传晋阳人某大明法术乃寻是人为其家庸力无识之者久乃访知其人道家符水禁呪阴阳歴数天文药性无不通解以道荣好尚乃悉授之是人谓道荣云我夲丨丨丨丨有少罪过为天官所谪今限满将归乡宜送我至汾水及河値水暴长桥壊船渡艰难是人乃临水禹歩以一符投水中流便絶俄顷水积将至天是人徐自沙石上渡唯道荣见其如是傍人咸云水如此长此人遂能浮过共惊异之】开心符【北齐书呉遵世传少学易入恒山从隐居道士游处数年忽见一老翁谓之云授君丨丨丨遵世跪取吞之遂明占候后出游京洛以易筮知名】金科玉篆秘迹元文【周书武帝纪诏曰至道深混成无际体包空有理极幽元但岐路既分源愈远淳离朴散形气始乖遂使三墨八儒朱紫交竞九流七畧异説相腾道隐小成其来旧矣不有防归争驱靡息今可立通道观圣哲微言先贤典训丨丨丨丨丨丨丨丨所以济养黎元扶成教义者并宜阐一以贯之俾夫玩培塿者识嵩岱之崇崫守碛砾者悟渤澥之澄不亦可乎】天书【隋书经籍志道经者云有元始天尊生于太元之先禀自然之气冲虚凝远莫知其极所以説天地沦壊刼数终尽畧与佛经同已而天尊之体常存不灭每至天地初开或在玉京之上或在穷桑之野授以秘道谓之开刼度人然其开刼非一度矣故有延康赤明龙汉开皇是其年号其间相去经四十一亿万载所度皆诸天仙上品有太上老君太上文人天眞皇人五方天帝及诸仙官转共承受世人莫之豫也所説之经亦禀元一之气自然而有非所造为亦与天尊常在不灭天地不壊则蕴而莫传刼运若开其文自见凡八字尽道体之奥谓之丨丨方一丈八角芒光辉照燿惊心目虽诸天仙不能省视】授道者经四十九年始得授人【隋书经籍志天尊之开刼也乃命天眞皇人改啭天音而辩析之自天眞以下至于诸仙展转节级以次相授诸仙得之始授世人然以天尊经歴年载始一开刼受法之人得而寳秘亦有年限方始传授上品则年久下品则年近故今丨丨丨丨丨丨丨丨丨丨丨丨推其大防盖亦归于仁爱清静积而修习渐致长生自然神化或白日登仙与道合体】剖环【隋书经籍志其受道之法初受五千文箓次受三洞箓次受洞元箓次受上清箓箓皆素书纪诸天曹官属佐吏之名有多少又有诸符错在其间文章诡怪世所不识受者必先洁斋然后赍金环一并诸贽币以见于师师受其贽以箓授之仍丨金丨各持其半云以为约弟子得箓缄而佩之其洁斋之法有黄箓玉箓金箓涂炭等斋为坛三成每成皆置緜蕝以为限域傍各开门皆有法象斋者亦有人数之限以次入于緜蕝之中鱼贯面防陈説愆咎告白神只昼夜不息或一二七日而止其斋数之外有人者并在緜蕝之外谓之斋客但拜谢而已不面防焉而又有诸消灾度厄之法依隂阳五行数术推人年命书之如章表之仪并具贽币烧香陈读云奏上天曹请为除厄谓之上章夜中于星辰之下陈设酒脯防饵币物歴祀天皇太一祀五星列宿为书如上章之仪以奏之名之为醮又以木为印刻星辰日月于其上吸气执之以印疾病多有愈者又能登刃入火而焚勅之使刃不能割火不能热而又有诸服饵辟谷金丹玉浆云英蠲除滓秽之法不可殚记云自上古黄帝帝喾夏禹之俦并遇神人咸受道箓年代既远经史无闻焉】上章【见上】汉时道流无上天官符箓之事【隋书经籍志推寻事迹丨丨诸子丨书之丨有三十七家大防皆去徤羡处冲虚而已丨丨丨丨丨丨丨丨其黄帝四篇老子二篇最得深防故言陶景者隐于句容好隂阳五行风角星算修辟谷导引之法受道经符箓武帝素与之游及禅代之际景取图谶之文合成景梁字以献之由是恩遇甚厚又撰登眞隠诀以证古有神仙之事又言神丹可成服之则能长生与天地永毕帝令景试合神丹竟不能就乃言中原隔絶药物不精故也帝以为然敬之尤甚】道月【隋书李士谦传客问三教优劣士谦曰佛日也丨丨也儒五星也】跨石梁而去【隋书徐则传初在缙云山太极眞人徐君降之曰汝年出八十当为王者师然后得道也晋王广鎭杨州知其名手书召之曰夫道得众妙法体自然包涵二仪混成万物人能道道不虚行先生履德养空宗元齐物深明义味晓逹法门悦性冲元怡神虚白餐松饵术栖息烟霞望赤城而待风云游玉堂而驾龙凤虽复藏名台岳犹且腾实江淮借甚嘉猷有劳寤寐钦承素道久积虚襟侧席幽人梦想巗穴霜风已冷海气将寒偃息茂林道体休愈昔商山四皓轻举汉庭淮南八公来仪藩邸古今虽异山谷不殊市朝之隠前贤已説导凡述圣非先生而谁故遣使人徃彼延请想无劳束帛贲然来思不待蒲轮去彼空谷希能屈已竚望披云则谓门人曰吾今年八十一王来召我徐君之防信而有征于是遂诣扬州晋王将请受道法则辞以时日不便其后夕中命侍者取香火如平常朝礼之仪至于五更而死支体柔弱如生停留数旬颜色无变晋王下书曰天台眞隠东海徐先生虚确居宗冲元成德齐物处外检行安身草褐蒲衣餐松饵术栖隠灵岳五十余年卓矣仙才飘然胜气千寻万顷莫测其涯寡人钦承道风久餐德素频遣使乎逺此延屈冀得防受上法式建良縁至止甫尔未淹旬日厌尘羽化反眞灵府身体柔软颜色不变经方所谓尸解地仙者哉诚复师礼未申而心许有在虽忘怛化犹怆于懐丧事所资随须供给霓裳羽葢既且腾云空椁余衣讵借坟垄但杖锡犹存示同俗法宜遣使人送还天台定葬是时自江都至于天台在道多见则徒歩云得放还至其旧居取经书道法分遗弟子仍令净扫一房曰若有客至宜延之于此然后丨丨丨丨丨不知所之须臾尸柩至方知其灵化时年八十二晋王闻而益异之】望赤城而待风云游玉堂而驾龙凤【见上】全眞【旧唐书高祖纪且老氏垂化夲实冲虚养志无为遗情物外丨丨守一是谓元门驱驰世务尤乖宗防】神仙不烦妄求【旧唐书太宗纪十二月壬午上谓侍臣曰神仙事夲虚妄空有其名秦始皇非分爱好遂为方士所诈乃遣童男女数千人随徐福入海求仙药方士避秦苛虐因留不归始皇犹海侧踟蹰以待之还至沙邱而死汉武帝为求仙乃将女嫁道术人事既无騐便行诛戮据此二事丨丨丨丨丨丨也】女冠【旧唐书则天皇后纪夏四月令释教在道法之上僧尼处道士丨丨之前】尹喜故宅【旧唐书明皇纪陈王府叅军田同秀上言元元皇帝降见于丹凤门之通衢告赐灵符在丨丨之丨丨上遣使就函谷故关尹喜台西发得之乃置元元庙于大寜坊】置博士助教【旧唐书明皇纪庄子号为南华眞人文子号为通元眞人列子号为冲虚眞人庾桑子号为洞虚眞人其四子著书改为眞经崇元学丨丨丨丨丨各一员学生一百人】赐名摘盈【旧唐书明皇纪玉眞公主先为女道士让号及实封丨丨丨丨】服食求神仙多为药所误【旧唐书宪宗纪八月乙巳朔乙亥上顾谓宰臣曰神仙之事信乎李藩对曰神仙之説出于道家所宗老子五千文为本老子指归与经无异后代好怪之流假托老子神仙之説故秦始皇遣方士载童女入海求仙汉武帝嫁女于方士求不死药二主受惑卒无所得文皇帝服胡僧长生药遂致暴疾不救古诗云丨丨丨丨丨丨丨丨丨丨诚哉是言也君人者但务求理四海乐推社稷延永自然长年也上深然之】金箓道塲【旧唐书武宗纪帝在籓时颇好道术修摄之事是秋召道士赵归眞等八十一人入禁中于三殿修丨丨丨丨帝幸三殿于九天坛亲受法箓右拾遗王哲上疏言王业之初不宜崇信过当疏奏不省】两卷老子一躯天尊【旧唐书辛替否传臣闻出家修道者不预人事专清其身心以虚泊为高以无为为妙依丨丨丨丨视丨丨丨丨无欲无营不损不害】莫知甲子【旧唐书张果传有邢和璞者善算人而知夭寿善恶元宗令算果则懵然丨丨其丨丨】饮堇汁【旧唐书张果传元宗谓力士曰吾闻丨丨丨无苦者眞竒士也会天寒使堇汁饮果果乃引饮三巵醺然如醉曰非佳酒也乃寝顷之取镜视齿则尽燋且黧命左右取铁如意击堕藏于乃懐中出神仙药微红傅隋齿之龂复寐良久齿皆出矣粲然洁白】金骨珠光【旧唐书叶法善传诏曰故道士鸿胪员外置越国公叶法善胜气絶俗贞风无尘丨丨外耸丨丨内应斯乃体应中仙名升上德】神仙宗伯【旧唐书王远知传父昙选母梁驾部郎中丁超女也尝昼寝梦灵凤集其身因而有娠又闻腹中啼声沙门寳志谓昙选曰生子当为丨丨之丨丨也】太上元元皇帝【唐书髙宗纪己未如亳州祠老子追号丨丨丨丨丨丨县人宗姓给复一年】先天太后【唐书武后纪追尊老子母为丨丨丨丨】道举【唐书选举志开元二十九年置崇元学习老子庄子文子列子亦曰丨丨】养和【唐书李泌传泌尝取松樛枝以隠背名曰丨丨后得如龙形者因以献帝四方争效之】杖端有气如烟【宋史方技传秦州民家子赵抱一者常牧羊田间一夕有叩门召之者以杖引行丨丨丨丨丨丨其香可悦俄至山崖絶顶见数人食饮音乐交奏与人间无异抱一骇而不测防廵检司过其下闻乐声疑羣盗欢聚集村民梯崖而上至则无所覩抱一独在援以下之具言其故凡经夕若俄顷自是不喜熟食凡火化者未尝歴口】霞裾云袂鞚鲤辔龙【宋史夏侯嘉正传覩一异人于岩之际丨为丨丨为丨冰肤雪肌金玦玉佩浮邱羡门斯实其对彼丨丨之贤丨丨之仙乃吾之肩也】三茅上清【元史世祖纪以丨丨山丨丨四十三代宗师许道杞祈祷有验命别主道教】黄金神仙符命【元史文宗纪铸丨丨丨丨丨丨印赐掌全眞教道士苗道一】三山符录【元史张与材传大德五年召见于上都幄殿八年授正一教主主领丨丨丨丨】豹尾虎齿蓬髪戴胜【山海经玉山是西王母所居也西王母其状如人丨丨丨丨而善啸丨丨丨丨是司天之厉及五残】昆仑九井【山海经海内昆仑之墟在西北帝之下都丨丨之墟方八百里高万仞上有木禾长五寻大五围面有丨丨以玉为槛面有九门门有开明兽守之百神之所在在八隅之岩】十洲【东方朔十洲记汉武帝既闻王母説八方巨海之中有祖洲瀛洲元洲炎洲长洲元洲深洲生洲凤麟洲聚窟洲有此丨丨乃人迹所稀絶处又始知东方朔非世常人是以延之曲室而亲问十洲所在所有之物名故书记之】养神芝【东方朔十洲记祖洲近在东海之中地方五百里去西岸七万里上有不死之草草形如菰苖长三四尺人已死三日者以草覆之皆当时活也服之令人长生昔秦始皇大苑中多枉死者横道有鸟如乌状衘此草覆死人面当时起坐而自活也有司闻奏始皇遣使者赍草以问北郭谷先生谷先生云此草是东海祖洲上有不死之草生琼田中或名为丨丨丨其叶似菰苗丛生一株可活一人始皇于是慨然言曰可采得否乃使使者徐福发童男童女五百人率摄楼船等入海寻祖洲遂不返】风俗似吴人山川如中国【东方朔十洲记瀛洲在东海中地方四千里大抵是对防稽去西岸七十万里上生人芝仙草又有玉石高且千丈出泉如酒味甘名之为玉醴泉饮之数升辄醉令人长生洲上多仙家丨丨丨丨丨丨丨丨丨丨也】反魂树却死香【东方朔十洲记聚窟洲在西海中申未之地地方三千里北接昆仑二十六万里去东岸二十四万里上多眞仙灵官宫第比门不可胜数及有狮子辟邪凿齿天鹿长牙铜头铁额之兽洲上有大山形似人鸟之象因名之为神鸟山山多大树与枫木相类而花叶香闻数百里名为丨丨丨扣其树亦能自作声声如羣牛吼闻之者皆心震神骇伐其夲根心于玉釡中煮取汁更微火煎如黒状令可丸之名曰惊精香或名之为震灵丸或名之为反生香或名之为震檀香或名之为人鸟精或名之为丨丨丨一种六名斯灵物也香气闻数百里死者在地闻香气乃却活不复亡也以香薫死人更加神验】阆风元圃金台玉楼【东方朔十洲记昆仑号曰昆崚在西海之戍地北海之亥地去岸十三万里又有弱水周廻绕帀山东南接积石圃西北接北戸之室东北临大活之井西南至承渊之谷此四角大山实昆仑之支辅也积石圃南头是王母告周穆王云咸阳去此四十六万里山髙平地三万六千里上有三角方广万里形似偃盆下狭上广故名曰昆仑山三角其一角正北干辰之辉名曰丨丨巅其一角正西名曰丨丨堂其一角正东名曰昆仑宫其一角有积金为天墉城面方千里城上安丨丨五所丨丨十二所其北戸山承渊山又有墉城金台玉楼相鲜如流精之阙光碧玉之堂琼华之室紫翠丹房锦云烛日朱霞九光西王母之所治也眞官仙灵之所宗上通璿玑元气流布五常玉衡理九天而调隂阳品物羣生希竒特皆在于此天人济济不可具记】紫水汚衣过虞渊湔浣【郭宪洞冥记东方朔字曼倩父张夷字少平妻田氏女夷年二百岁顔如童子朔生三日而田氏死时景帝三年也邻母拾而养之三歳天下秘谶一览防诵于口居常指防天下空中独语邻母忽失朔累月方归母笞之后复去经年乃归母忽见大惊曰汝行经年一归何以慰我耶朔曰儿至紫泥海有丨丨丨丨仍丨丨丨丨丨朝发中返何云经年乎母问之汝悉是何处行朔曰儿湔衣竟暂息都崇堂王公饴之以丹霞浆儿食之太饱闷防死乃饮元天黄露半合即醒既而还路遇一苍虎息于路傍儿骑虎还打捶过痛虎啮儿脚伤母悲嗟乃裂青布裳褁之朔复去家万里见一枯树脱布挂于树布化为龙因名其地为布龙泽朔以元封中游蒙鸿之泽忽见王母采桑于白海之濵俄有黄翁指阿母以告朔曰昔为吾妻托形为太白之精今汝此星精也吾却食吞气已九千余歳目中瞳子色皆青光能见幽隠之物三千歳一反骨洗髓二千岁一刻骨伐毛自吾生已三洗髓五伐毛矣】饴丹霞浆饮元天黄露【见上】捶虎【见上】脱布于树布化为龙【见上】三洗髓五伐毛【见上】负五岳眞图【郭宪洞冥记李充冯翌人也自言三百歳荷草畚丨丨丨丨丨而至帝礼待之亦号负图先生也】手摩成王足周公以玉笏与之【郭宪洞冥记孟岐河清之逸人也年可七百歳语及周初事了然如目前岐侍周公升坛上岐以丨丨丨丨丨丨丨丨丨丨丨丨岐尝寳执毎以衣袂拂拭笏厚七分今鋭防恒切桂叶食之闻帝好仙披草盖而来谒帝焉】行地无迹【郭宪洞记郭琼东郡人也形貎丑劣而意度过人曾宿人家輙乞薪自照读书昼眠眼不闭丨丨丨丨帝闻其异徴焉】坐神龟【郭宪洞记黄安代郡人也为代郡卒自云卑猥不获处人间执鞭懐荆而读书画地以记数日久地成池矣时人谓黄安年可八十余视如童子常服朱砂举体皆赤冬不着裘丨一丨丨广二尺人问子坐此龟几年矣对曰昔伏羲始造网罟获此龟以授吾吾坐龟背已平矣此虫畏日月之光二千岁即一出头吾坐此龟已见五出头矣行即负龟以趋世人谓黄安万岁矣】夜暝时转见腹光通外【郭宪洞记天汉二年帝升苍龙阁思仙术召诸方士言远国遐方之士唯东方朔下席操笔跪而进帝曰大夫为朕言乎朔曰臣游北极至种火之山日月所不照有青龙衘烛火以照山之四极亦有园圃池苑皆植异木异草有明茎草夜如金灯折枝为炬照见物之形仙人封常服此草于丨丨丨丨丨丨丨丨丨亦名洞冥草帝令剉此草为泥以涂云眀之馆夜坐此馆不加灯烛亦名照魅草以借足履水不沉】欲徃草中隔红泉不得渡【郭宪洞冥记武帝末年弥好仙术与东方朔狎昵帝曰朕所好甚者不老其可得乎朔曰臣能使少者不老帝曰服何药耶朔曰东北有地日之草西南有春生之草帝曰何以知之朔曰三足乌数下地食此草羲和欲驭以手揜乌目不听下也食草能不老他鸟兽食此草则美闷不能动矣帝曰子何以知乎朔曰臣小时掘井防落地下数十年无所托寄有人引臣丨丨此丨丨丨丨丨丨丨丨其人以一只屐与臣臣泛红泉得至此草之处臣采而食之其国人皆织珠玉为业邀臣入云煓之幕设元珉雕枕刻黒玉铜缕为日月云霄之状亦曰缕云枕又荐蛟毫之白褥以蛟毫织为褥也此毫柔而冷常以夏日舒之因名柔毫褥又有水藻之屏臣举手拭之恐水流湿其席乃其光也】折虾须为杖【郭宪洞冥记有丹虾长十丈须长八尺有两翅其鼻如锯载紫桂之林以须纒身急流以为栖息之处马丹尝丨丨丨丨丨后弃杖而飞须化为丹亦在海傍】玉女投壶【东方朔神异经东荒山中有大石室东王公居焉长一丈头发皓白人形鸟面而虎尾载一黒熊左右顾望恒与一丨丨丨丨毎投千二百矫设有入不出者天为之嘘矫出而脱悮不接者天为之笑】生不知老与天相保【焦氏易林弱水之西有西王母丨丨丨丨丨丨丨丨行者危殆利居善喜】为门为戸【严遵道徳指归论老子之作也効经列首垂符列验以见端绪下经丨丨上经丨丨智者见其经効则通乎天地之数隂阳之纪夫妇之配父子之亲君臣之仪万物敷矣】通乎数纪【见上】一如麋鹿一如鸿雁【严遵道德指归论其次情无所乐性无所喜心无所安志无所利疾不知孝病不知弟既不识仁又不识义无有典礼守其眞干丨丨丨丨丨丨丨丨不在忧喜亦不离乱若盲若聋无所闻见】王子登【班固武帝内传帝闲居承华殿东方朔董仲舒在侧忽见一女子着衣美丽非常帝愕然问之女对曰我墉宫玉女丨丨丨也乃为王母所使从昆仑山来语帝曰闻子轻四海之禄寻道求生降帝王之位而屡祷山岳勤哉有似可教者也从今日清斋不闲人事至七月七日王母暂来也帝下席跪诺言讫玉女忽然不知所在帝问东方朔此何人朔曰是西王母紫兰宫玉女常使命徃来扶桑出入灵州交关常阳传言元都阿母昔出配北烛仙人近又召还使领命禄眞灵官也】紫兰宫玉女【见上】七月七日王母暂来【见上】仙灵方目可得瞻盻【班固武帝内传帝又见王母巾笈中有一卷书盛以紫锦之囊帝问此书是丨丨丨邪不审其丨丨丨丨丨否王母出以示之曰此五岳眞形图也】三光陆沈【魏伯阳参同契内以养已安静虚无原本隐明内照形躯闭塞其兑筑固灵株丨丨丨丨温养子珠视之不见近而易求黄中渐通理润泽逹肌肤初正则终修干立末可持一者以掩蔽世人莫知之】偃月炉【魏伯阳参同契火记不虚作演易以明之丨丨法鼎丨白虎为熬枢汞日为流珠青龙与之俱举东以合西魂魄自相拘上兑数八下艮亦八两合其精乾坤体乃成二八应一斤易道正不倾】黄舆【魏伯阳参同契以金为隄防水入乃优游金计有十五水数亦如之临炉定铢两五分水有余二者以为眞金重如本初其三遂不入火二与之俱三物相合受变化壮若神下有太阳气伏蒸须臾间先液而后凝号曰丨丨焉岁月将欲讫毁性伤寿年形体为灰土状若明窓尘捣治升合之持入赤色门固塞其际防务令致完坚炎火张于下昼夜声正勤始文使可修终竟武乃除候视加谨愼审察调寒温周旋十二节节尽更须亲气索命将絶休死亡魄魂色转更为紫赫然称还丹粉提以一丸刀圭最为神】文武【见上】刀圭【见上】阳神日魂隂神月魄【魏伯阳参同契将欲养性延命却期审思后末当虑其先人所禀躯体本一无元精云布因气托初隂阳为度魂魄所居丨丨丨丨丨丨丨丨魂之与魄互为室宅性主处内立置鄞鄂情主营外筑垣城郭城郭完全人物乃安爰斯之时情合乾坤干动而直气布精流坤静而翕为道舍庐刚施而退柔化以滋九还九返八归六居男白女赤金火相拘则水定火五行之初上善若水清而无瑕道之形象眞一难图变而分布各自独居类如鸡子白黒相符纵广一寸以为始初四肢五脏筋骨乃俱弥歴十月脱出其胞骨弱可卷肉滑若饴】骨弱可卷肉滑若饴【见上】眞人潜深渊浮游守规中【魏伯阳参同契耳目口三寳闭塞勿发通丨丨丨丨丨丨丨丨丨丨旋曲以视聼开阖皆合同为已之枢辖动静不竭穷离气内营衞坎乃不用聪兑合不以谈希言顺鸿蒙三者既关犍缓体处空房委志归虚无无念以为常证验以推移心专不纵横寝寐神相抱觉寤候存亡顔色浸以润骨节益坚强排却众隂邪然后立正阳修之不辍休庻气云雨行滛淫若春泽液液象解冰从头流逹足究竟复上升徃来洞无极沸沸彼谷中反者道之验弱者德之柄耕耘宿汚秽细微得调畅浊者清之路昏久则昭明】流珠金华【魏伯阳参同契太阳丨丨常欲去人卒得丨丨转而相因化为白液凝而至坚金华先唱有顷之间解化为水马齿防干阳乃徃和情性自然廹促时隂拘畜禁门】首尾武中间文【魏伯阳参同契圆三五寸一分口四八两寸唇长尺二厚薄均腹齐三坐垂温隂在上阳下奔丨丨丨丨丨丨始七十终三旬二百六善调匀隂火白黄芽银雨七窍辅翼人赡理脑定升元子处中得安存来去游不出门渐成大情性纯却归一还夲元善爱敬如君臣至一周甚辛勤密防防莫迷昏途路远复幽元若逹此防乾坤刀圭霑净魄魂得长生居仙村乐道者寻其根审五行定铢分谛思之不须论深藏守莫传文御白鹤驾龙鳞游太虚谒仙君箓天图号真人】黄芽【见上】居月之旁其寒凄怆【王充论衡曼都好道学仙委家亡去三年而返家问其状曼都曰去时不能自知忽见若卧形有仙人数人将我上天离月数里而止见月上下幽冥幽冥不知东西丨丨丨丨丨丨丨丨口饥欲食仙人辄饮我以流霞一杯每饮一杯数日不饥不知去几何年月不知以何为过忽然若卧复下至此河东号之曰斥仙】色如桃华【三辅黄图汉武帝内传曰鲁女生长乐人初饵胡麻乃永絶谷八十余年少壮丨丨丨丨一日与亲知故人别入华山后五十年先识者逄女于庙前乘白鹿从王母人因识之谢其乡里而去】五彩囊盛柏叶露【三辅黄图华山记农邓绍八月暁入华山见童子执丨丨丨丨丨丨丨食之武帝即其地造宫殿歳时祈祷焉】常致气于关【荀悦申鉴隣脐二寸谓之关关者所以关藏呼吸之气以禀受四气也故气长者以关息气短者其息稍升其脉稍促其神稍越至于以肩息而气舒其神稍専至于以关息而气衍矣故道者丨丨丨丨丨是谓要术】存吾春【荀悦申鉴夫物不能为春故候天春而生人则不然丨丨丨而已矣】太阳之草名曰黄精饵而食之可以长生【张华博物志黄帝问天老曰天地所生岂有食之令人不死者乎天老曰丨丨丨丨丨丨丨丨丨丨丨丨丨丨丨丨太隂之草名曰钩吻不可食入口立死人信钩吻之杀人不信黄精之益寿不亦惑乎】万民皆付西王母【张华博物志老子云丨丨丨丨丨丨丨唯王圣人真人仙人道人之命上属九天君耳】乘青牛车过关【皇甫谧髙士传仲尼至周见老子知其圣人乃师之后周德衰乃丨丨丨丨去入大秦丨西丨关令尹喜望气先知焉乃物色遮候之】随老子二百余年【葛洪神仙传老子有客徐甲少赁于老子约日雇百钱计欠甲七百二十万钱甲见老子出关游行速索偿不可得乃倩人作辞诣关令以言老子而为作辞者亦不知甲已丨丨丨丨丨丨丨矣唯计甲所应得直之多许以女嫁甲甲见女美尤喜遂通辞于尹喜得辞大惊乃见老子老子问甲曰汝久应死吾昔赁汝为官卑家贫无有使役故以太元清生符与汝所以至今日汝何以言吾吾语汝到安息国固当以黄金计直还汝汝何以不能忍乃使甲张口向地其太元眞符立出于地丹书文字如新甲成一聚枯骨矣喜知老子神人能复使甲生乃为甲叩头请命乞为老子出钱还之老子复以太元符投之甲立更生喜即以钱二百万与甲遣之而去】假借爻象以论作丹之意【葛洪神仙传魏伯阳作参同契五行相类凡三卷其説是周易其实丨丨丨丨丨丨丨丨丨丨而世之儒者不知神丹之事多作隂阳注之殊失其防矣】隐遁仙人【葛洪神仙传白石先生性好朝拜事神好读幽经及太素传彭祖问之曰何不服升天之药答曰天上复能乐比人间乎但莫使老死耳天上多至尊相奉事更苦于人间故人呼白石先生为丨丨丨丨以其不汲汲于升天为仙官亦犹不求闻逹者也】叱石变羊【葛洪神仙传黄初平者丹溪人也年十五家使牧羊有道士见其良谨便将至金华山石室中四十余年不复念家其兄初起行山寻索初平歴年不得后见市中有一道士初起召问之曰吾有弟名初平因令牧羊失之四十余年莫知死生所在愿道君为占之道士曰金华山中有一牧羊儿姓黄字初平是卿弟非疑初起闻之即随道士去求弟遂得相见悲喜语毕问初平羊何在曰近在山东耳初起徃视之不见但见白石而还谓初平曰山东无羊也初平曰羊在耳兄但自不见之初平与初起俱徃看之初平乃丨曰羊起于是白丨皆丨为丨数百头】见东海三为桑田【葛洪神仙传麻姑至蔡经举家见之入拜王远远为之起立麻姑自説云接待以来已丨丨丨丨丨丨丨向到蓬莱又水浅于徃日防时畧半耳岂将复为陵陆乎远叹曰圣人皆言海中行复扬尘也】去三尸【葛洪神仙传必欲长生先丨丨丨三尸去即志意定嗜欲除也】八公【葛洪神仙传汉淮南王刘安笃好儒学兼占候方术天下道书及方术之士不逺千里卑辞重币请致之于是乃有丨丨诣门皆须眉皓白门吏先密以白王王使阍人自以意难问之曰我王上欲求延年长生不老之道中欲得博物精义入妙之大儒下欲得勇敢武力扛鼎暴虎横行之壮士今先生年已耆矣似无驻衰之术又无贲育之气岂能究于三坟五典八索九邱钩深致逺穷理尽性乎三者既乏余不敢通八公笑曰我闻王尊礼贤士吐握不倦逺致其身且欲一见王虽使无益亦岂有损何以年老而逆见嫌耶薄吾老今则少矣言未竟八公皆变为童子年可十四五角髻青丝色如桃花门吏大惊走以白王王闻之足不履跣而迎登思仙之防张锦帐象牀烧百和之香进金玉之几执弟子之礼】鸡鸣天上犬吠云中【葛洪神仙传八公使刘安登山大祭埋金地中即白日升天时人传八公安临去时余药器置在中庭鸡犬防啄尽得升天故丨丨丨丨丨丨丨丨也】黄栌简青玉函【葛洪神仙传隂君自叙云汉延光元年新野山北予受仙君神丹要诀道成去世付之名山如有得者列为真人行乎去来何为俗闻不死之要道在神丹行气导引俛仰屈伸服食草木可得延年不能度世以至乎仙子欲闻道此是要言积学所致无为合神上士为之勉力加勤下愚大笑以为不然能知神丹久视长安于是隂君裂黄素冩丹经一通封一文石之函置嵩髙山一通丨丨之丨漆书之封以丨丨之丨一置太华山一通黄金之简刻而书之封以白银之函置蜀绥山一封缣书合为十篇付弟子使世世当有所传付又着诗三篇以示将来】青泥如髓【葛洪神仙传王烈字长休邯郸人也中散大夫谯国叔夜甚敬爱之数数就学共入山逰戏采药后烈独之太行山中忽闻山东崩地殷殷如雷声烈不知何等往视之乃见山破石裂数百丈雨畔皆是青石石中有一穴口径阔尺许中有丨丨流出丨丨烈取泥试丸之须臾成石如投熟蜡之状随手坚凝气如粳米饭嚼之亦然烈合数丸如桃大用擕少许归乃与叔夜曰吾得异物叔夜甚喜取而视之已成青石击之如铜声叔夜即与烈徃视之断山已复如故】病愈者使栽杏【葛洪神仙传董奉者字君异侯官人也奉居山不种田日为人治病亦不取钱重丨丨丨丨丨丨五株轻者一株如此数年计得十万余株郁然成林】米成眞珠【葛洪神仙传麻姑欲见蔡经母及妇侄时弟妇新产数十日麻姑望见乃知之曰噫且止勿前即求少许米得米便撒之掷地视其丨皆丨丨丨矣方平芙曰姑故年少吾老矣了不喜复作此狡狯变化也】唾盘成鱼【葛洪神仙传樊夫人者刘纲妻也庭中两株桃夫妻各呪一株使相鬭击良久纲所呪者不知数走出篱外纲丨丨中即丨鲤丨夫人唾盘中成獭食鱼纲与夫人入四明山路阻虎纲禁之虎伏不敢动适欲徃虎即灭之夫人径前虎即面向地不敢仰视夫人以防系虎于牀脚下】系虎牀脚【见上】青牛道士【葛洪神仙传封衡字君逹陇西人也防学道通老庄学勤访眞诀遇鲁生女授还丹诀及五岳眞形图遂周游天下故山官水神潜相迎伺而凶怪物无不窜避人或疑之以矢刃刺御皆不能害常驾一青牛人莫知其名因号丨丨丨丨】简松【干宝捜神记偓佺者槐山采药父也好食松实形体生毛长七寸两目更方能飞行逐走马以松子遗尧尧不暇服松者丨丨也时受服者皆三百岁】得绥山一桃虽不得仙亦足以豪【干宝搜神记前周葛由蜀羗人也周成王时好刻木为羊卖之一旦乘木羊入蜀中蜀中王侯贵人追之上绥山绥山多桃在峨嵋山西南高无极也随之者不复还皆得仙道故里谚曰丨丨丨丨丨丨丨丨丨丨丨丨丨】生羽毛腾青云【干宝捜神记淮南王安好道术设厨宰以候賔客正月上午有八老公诣门求见门吏白王王使吏自以意难之曰吾王好长生先生无驻衰之术未敢以闻公知不见乃更形为八童子色如桃花王便见之盛礼设乐以享八公授琴而歌曰明明上天照四海兮知我好道公来下兮公将与余丨丨丨兮升丨丨丨蹈梁甫兮观见三光遇北斗兮驱乘风云使玉女兮今所谓淮南操是也】青鸟衔符白羽画江【干宝搜神记吴猛濮阳人仕吴为西安令因家分寜性至孝遇至人丁义授以神方又得秘法神符道术大行尝见大风书符掷屋上有青鸟衔去风即止或问其故曰南湖有舟遇此风道士求救验之果然西安令于庆死已三日猛曰数未尽当诉之于天遂卧尸傍数日与令俱起后将弟子回豫章江水大急人不得渡猛乃以手中白羽扇画江水横流遂成陆路徐行而过过讫水复观者骇异】饵飞鱼【王嘉拾遗记仙人寗封食飞鱼而死二百年更生故寗先生游沙海七言颂云青渠灼烁千载舒百龄暂死丨丨丨】贯月挂星【王嘉拾遗记尧登位三十年有巨查浮于西海查上有光夜明昼灭海人望其光乍大乍小若星月之出入矣查常浮绕四海十二年一周天周而复始名曰丨丨查亦曰丨丨查羽人栖息其上羣仙含露以潄日月之光则如暝矣】玉帐高防【王嘉拾遗记西玉母乘翠凤之辇而来前导以文虎文豹后列雕麟紫麏曵丹玉之履敷碧蒲之席黄莞之荐共丨丨丨丨荐清澄琬琰之膏以为酒】耳出于顶瞳子皆方【王嘉拾遗记老聃居反景日室之山与世人絶迹惟有黄发老叟五人或乘鸿鹤或衣羽衣丨丨丨丨丨丨丨丨面色玉洁手握青筠之杖与共谈天地之数五老即五方之精也】玉牒金绳【王嘉拾遗记浮提之国献神通善书二人佐老子撰道德经十万言写以丨丨编以丨丨贮以玉函老子曰更除其繁紊存五千言及至经成工毕二人亦不知所往】存五千言【见上】血清骨劲肤实肠轻【王嘉拾遗记燕昭王召其臣甘需曰寡人志于仙道欲学长生乆视之法可得遂乎需曰臣游昆台之山见有垂白之叟宛若少童貎如氷雪行如处子丨丨丨丨丨丨丨丨乃歴蓬瀛而超碧海经渉升降游徃无穷此为上仙之人也】芝田蕙圃【王嘉拾遗记昆仑山第九层山形渐小狭下有丨丨丨丨皆数百顷羣仙种耨焉】金堂玉女【王嘉拾遗记洞庭山浮于水上其下有丨丨数百间丨丨居之四时闻金石丝竹之声彻于山顶】斧柯已烂朽【虞喜志林信安山有石室王质入其室见二童子方对棋看之局未终视其所执伐薪丨丨丨丨丨遽归乡里已非矣】金鸡玉犬【任昉述异记济阳山麻姑登仙处俗説山上千年丨丨鸣丨丨吠】羣仙不欲升天者皆徃来【郦道元水经注东方朔十洲记曰方丈在东海中央东西南北岸相去正等方丈面各五千里上専是羣龙所聚有金玉琉璃之官三天司命所治处丨丨丨丨丨丨丨丨丨丨也按今夲十洲记无此语】不恨汝故使人知我耳【郦道元水经注昔邑人班邱仲居水侧卖药于寗百余年人以为寿后地动宅壊仲与里中数十家皆死民人取仲尸弃于延水中收其药卖之仲被裘从而诘之此人失怖叩头求哀仲曰丨丨丨丨丨丨丨丨丨去矣后为大余王驿使来寗北方人谓之谪仙也】子晋控鹤【郦道元水经注又发侧缑氏原开山图谓之缑氏山也亦云仙者升焉言王丨丨丨丨斯阜灵王望而不得近举手谢而去其家得遗屣俗亦谓之为抚父堆堆上有子晋祠或言在九山非此世代已远矣莫能辨之刘向仙传云世有箫管之声焉】能忍寒暑【郦道元水经注桓谭新论称元帝被病广求方士汉中送道士王仲都诏问所能对曰丨丨丨丨乃以昆明池上环水而驰御者厚衣狐裘寒战而仲都独无变色卧于池台上曛然自若夏大暑日使曝坐环以十炉火不言热又身不汗】隐沦仙路骨谢懐灵无防而返【郦道元水经注昔费长房为市吏见王壶公悬壶郡市长房从之因而自退同入此壶丨丨丨丨丨丨丨丨丨丨丨丨虽能役使神而终同物化】乘赤鲤鱼【郦道元水经注赵人有琴髙者以善鼓琴为康王舍人行彭涓之术浮游砀郡间二百余年后入砀水中取龙子与弟子期曰皆洁斋待于水傍设屋祠果丨丨丨丨出入坐祠中砀中有千万人观之留月余复入水也】卖药齐市【郦道元水经注列仙传曰鹿皮公者淄川人也少为府小吏才巧举手成器岑山上有神象人不能到小吏白府君请木工斤斧三十人作转轮造县阁意思横生数十日梯道成上其巅作祠屋留止其傍其二间以自固食芝草饮神泉七十余年淄水来山下呼宗族得六十余人命上山半水出尽漂一郡没者万计小吏辞遣家室令下山着鹿皮衣升阁而去后百余年下丨丨丨丨也】鼠乃惑激吐肠胃更生【郦道元水经注唐君字公房城固人也学道得仙入云台山合丹服之白日升天鸡鸣天上狗吠云中唯以鼠恶留之丨丨丨丨以月晦日丨丨丨丨丨故时人谓之唐鼠也公房升仙之日壻之行未还不获同阶云路约以此川为居言无繁霜蛟虎之患其俗以为因号为壻乡故水亦即名焉】问钓车所在【郦道元水经注水出陵阳山下迳陵阳县西为旋谿水昔县人阳子明钓得白龙处后三年龙迎子明上陵阳山山去地千余丈后百余年呼山下人令上山半与语谿中子安丨子明丨丨丨丨后二十年子安死山下有黄鹤栖其冢树鸣常呼子安故县取名焉】不谈不对【郦道元水经注东北海中有大洲谓之郁洲山海经所谓郁山在海中者也言是山自苍梧徙此云山上犹有南方草木今郁洲治故崔季珪之叙述初赋言郁洲者故苍梧之山也心悦而怪之闻其上有仙士石室也乃徃观所见一道人独处休休然丨丨丨丨顔非已及也即其赋所云吾夕曰济于郁洲者也】窃宝欲示世人梁即化如指【郦道元水经注寻阳记曰庐山上有三石梁长数十丈广不盈尺杳然无底吴猛将弟子登山过此梁见一翁坐桂树下以玉杯承甘露浆与猛又至一处见数人为猛设玉膏猛弟子丨一丨丨以来丨丨丨丨丨丨丨丨猛使送寳还手牵弟子令闭眼相引而过】化鹄履【郦道元水经注邓德明南康记曰昔有卢耽仕州为治中少栖仙术善解云飞毎夕辄凌虚归家晓则还州尝于元会至朝不及朝列丨为白丨至阁前廻翔欲下威仪以石掷之得一只丨耽惊还就列内外左右莫不骇异】以虚寂自然无为为宗【唐六典凡天下观总一千六百八十七所每观观主一人上座一人监斋一人共纲綂众事而道士修行有三号其一曰法师其二曰威仪师其三曰律师其德高思精谓之练师而斋有七名其一曰金录大斋其二曰黄录斋其三曰明眞斋其四曰三元斋其五曰八节斋其六曰涂炭斋其七曰自然斋而禳谢复三事其一曰章其二曰醮其三曰理沙大抵丨丨丨丨丨丨丨丨丨】屏风上立薰笼上行【李蘩邺侯外传当其为儿童时身轻能于丨丨丨丨丨丨丨丨】脩月戸【叚成式酉阳杂俎大和中郑仁夲表弟不记姓名常与一王秀才游嵩山扪萝越涧境极幽夐遂迷归路将暮不知所之徙倚间忽觉丛中鼾睡声披榛窥之见一人布衣甚洁白枕一襆物方眠熟即呼之曰某偶入此径迷路君知向官道否其人举首略视不应复寝又再三呼之乃起坐顾曰来此二人因就之且问其所自其人笑曰君知月乃七寳合成乎月势如丸其影日烁其凸处也常有八万二千戸脩之予即一数因开襆有斤凿数事玉屑饭两褁授与二人曰分食此虽不足长生可一生无疾耳乃起二人指一支径但由此自合官道矣言已不见】仙位有九【叚成式酉阳杂俎官有七十五品丨丨丨丨太帝二十七天君一千二百仙官二万四千灵司三十二司命三品九品七城九阶二十七位七十二万之次第也】白志见腹名在璚简【叚成式酉阳杂俎太极眞仙中庄周为闱编郎八十一戒千二百善入洞天二百三十戒二千善登山上灵官万善升玉清丨丨丨丨丨丨丨丨者目有緑筋名在金赤书者隂有伏骨名在琳扎青书者胸有偃骨名在星书者眼四规名在方诸者掌理廻菌名在緑籍者有前相皆上仙也可不学其道自至其次鼻有元山腹有元邱亦仙相也或口气不洁性耐秽则壊元邱之相矣】目有绿筋名在金赤书【见上】隂有伏骨名在琳扎青书【见上】求者投金环二双石间【叚成式酉阳杂俎句曲山五芝丨之丨丨丨丨丨丨于丨丨勿顾念必得矣第一芝名龙仙食之为太极仙第二芝名参成食之为太极大夫第三芝名燕胎食之为正一郎中第四芝名夜光洞鼻食之为太清左御史第五芝名料玉食之为三官眞御史】蝉化上品【叚成式酉阳杂俎眞人用宝剑以尸解者丨丨之丨丨也鍜用七月庚申八月辛酉日长三尺九寸广一寸四分厚三分半杪九寸名子干字良非青乌公入华山四百七十一岁十二试三不过后服金汋而升太极以为试三不过但仙人而已不得眞人位】十二试【见上】木钻穿盘石石穿得神丹【段成式酉阳杂俎有傅先生入然山七年老君与之丨丨使丨一丨丨石厚五尺曰此石穴当得道积四十七年丨丨丨丨丨】穴口有数个欲取乃化为石【叚成式酉阳杂俎卫国县西南有穴冬夏常出水望之如练时有叶出焉相传符秦时有李班者颇好道术入穴中行可三百歩廓然有宫宇牀榻上有经书见二人对坐须髪皓白班前拜于牀下一人顾曰卿可还无宜久住班辞出至丨丨丨丨丨丨丨丨丨丨丨丨寻故道得还至家家人云班去来已经四十年矣】二桃兆二年【叚成式酉阳杂俎长白山相传古肃然山也岘南有钟鸣燕世桑门释惠霄者自广固至此岘听钟声稍前忽见一寺门宇炳焕遂求中食见一沙弥乃摘一桃与霄须臾又与一桃语霄曰至此已淹留可去矣霄出廻头顾失寺至广固见弟子言失和尚已二年矣霄始知丨丨丨丨丨矣】元晖升楼【叚成式酉阳杂俎贝邱西有玉女山传云晋大始中北海蓬球字伯坚入山伐木忽觉异香遂遡风寻之至此山廓然宫殿盘郁楼台博敞球入门窥之见五株玉树复稍前有四妇人端妙絶世自弹碁于堂上见球俱惊起谓球曰蓬君何故得来球曰寻香而至遂复还戏一小者便上楼弹琴留戏者呼之曰丨丨何谓独丨丨球树下立觉少饥乃以舌防叶上垂露俄然有一女乘鹤而至逆恚曰玉华汝等何故有此俗人王母即令王方平行诸仙室球惧而出门廻顾忽然不见至家乃是建平中其旧居闾舍皆为墟墓矣】炭化玉女【叚成式酉阳杂俎晋许旌阳吴猛弟子也当时江东多蛇祸猛将除之选徒百余人至高安令具丨百斤乃度尺而断之寘诸坛上一夕悉丨为丨丨惑其徒至晓吴猛悉命弟子无不湼其衣者唯许君独无乃与许至辽江及遇巨蛇吴年衰力不能制许遂禹歩勑剑登其首斩之】龙宫仙方【叚成式酉阳杂俎孙思邈尝隠终南山与宣律和尚相接每来徃互宗防时大旱西域僧请于昆明池结坛祈雨诏有司偹香灯凡七日缩水数尺忽有老人夜诣宣律和尚求救曰弟子昆明池龙也无雨久匪由弟子胡僧利弟子脑将为药欺天子言祈雨命在旦夕乞和尚法力加防宣公辞曰贫道持律而已可求孙先生老人因至思邈石室求救孙谓曰我知昆明丨丨有丨丨三千首尔传与予予将救汝老人曰此方上帝不许妄传今急矣固无所恡有顷奉方而至孙曰尔第还无虑胡僧也自是池水忽涨数日溢岸胡僧羞恚而死孙复着千金方三千卷每卷入一方人不得晓及卒后时有人见之元宗幸蜀梦思邈乞武都雄黄乃命中使赍十斤送于峨嵋顶上中使上山未半见一人幅巾被褐须鬓皓白二童青衣丸髻夹侍立屏风侧手指大盘石臼可致药于此上有表录上皇帝使视石上朱书百余字遂录之随写随灭写毕上无复字矣须臾白气漫起因忽不见】走入殿柱中【叚成式酉阳杂俎元宗学隠形于罗公逺或衣或巾脚不能隠上诘之公逺极言曰陛下未能脱屣天下而以道为戏若尽臣术必懐玺入人家将困于鱼服也元宗怒慢骂之公逺遂丨丨丨丨丨极疏上失上愈怒令易柱破之复大言于石磶中乃易磶观之磶明莹见公远形在其中长寸余因碎为十数叚悉有公远形上惧谢焉忽不复见后中使于蜀道见之公远笑曰为我谢陛下】帖月壁上朗若张烛【叚成式酉阳杂俎长庆初山人杨隠之在郴州常寻访道者有唐居士土人谓百歳人杨谒之因留杨止宿及夜呼其女曰可将一下月子来其女遂丨丨于丨丨如片纸耳唐即起祝之曰今夕有客可赐光明言讫一室丨丨丨丨】天钟天磬天鼓【叚成式酉阳杂俎夫学道之人须鸣天鼓以召众神也左相叩为丨丨卒遇凶恶不祥叩之右相叩为丨丨若经山泽邪僻威神大祝叩之中央上下相叩名丨丨存思念当道鸣之叩之数三十六或三十二或二十七或二十四或十二】婉衿【叚成式酉阳杂俎西王母姓杨讳囘治昆仑西北隅以丁丑日死一曰丨丨】脉望【叚成式酉阳杂俎建中末书生何讽常买得黄纸古书一卷读之卷中得发卷规四寸如环无端何因絶之断处两头滴水升余烧之作髪气讽尝言于道者吁曰君固俗骨遇此不能羽化命也据仙经曰蠧鱼三食神仙字则化为此物名曰丨丨夜以规映当天中星星使立降可求还丹取此水和而服之即时换骨上賔因取古书阅之数处蠧漏寻义读之皆神仙字讽方哭伏】流绿渠【苏鹗杜阳杂编处士元藏几自言是后魏清河孝王之孙也隋炀帝时官奉信郎大业元年为过海使判官遇风浪壊船黒雾四合同济者皆不救而藏几独为破木所载殆经半月忽逹于洲岛间洲人问其从来藏几具以事对洲人曰此乃沧浪洲去中国数万里乃出菖蒲酒桃花酒饮之而神气清爽焉其洲方千里花木常如二三月地土宜五谷人多不死亦出凤凰孔雀灵牛神马之属又产分蔕长二尺其色如椹一颗二蔕有碧枣丹栗皆大如梨其洲人多衣缝掖衣戴远游冠与之语中华事则歴歴如在目前所居或金阙银防玉楼紫阁奏箫韶之乐饮香雾之醑洲上有久视山山下出澄绿水其泉濶一百歩亦谓之丨丨丨虽投之金石终不沉没故洲人以瓦铁为船舫又有良金池可方数十里水石沙泥皆如金色其中有四足鱼又有金莲花洲人研之如泥以间彩绘光影焕烁与眞金无异但不能入火而已更有金茎花其花如蝶每微风至则揺荡如飞妇人竞采之以为首饰且有语曰不戴金茎花不得在仙家又有强木造舟楫其上多饰珠玉以为游戏强木不沉木也方一寸重百斤巨石锤之终不没藏几淹驻既久忽思中国洲人遂制凌风舸以送之激水如箭不旬日即逹于东莱问其国乃是唐也询年号则贞元也访乡里则榛芜也追子孙皆疎属也自隋大业元年至贞元末殆二百年矣有二鸟大小类黄鹂毎翔翥空中藏几呼之则至或令衘珠或令授人语乃谓之传信鸟夲出沧浪洲也藏几工诗好酒混俗无拘检数十年间遍游无定人莫知之惟赵归眞常与藏几弟子九华道士叶通微相遇遂得其实归眞徃徃以藏几之异偹奏于上上令谒者赍手诏急徴及至中路忽然亡去谒者惶怖即上疏具言其故上覧疏咨嗟曰朕不能如明皇帝以降异人后有人见藏几泛小舟于海上者至今江表道流大传其事焉】不戴金茎花不得在仙家【见上】凌风舸【见上】目光长数丈飞篆空中可届千里【苏鹗杜阳杂编罗浮先生轩辕集年过数百而顔色不老立于牀前则发垂至地坐于暗室则丨丨可丨丨丨毎采药于深岩峻谷则有毒龙猛兽徃来衞防或晏然居家人有具斋邀之虽一日百处无不分身而至或与人饮酒则袖出一壶才容一二升纵客满座而倾之弥日不竭或他人命饮即百斗不醉夜则垂发于盆中其酒沥沥而出麴蘖之香辄无减耗或与猎人同羣有非朋游者俄而见十数人仪貎无不间别或丨朱丨于丨丨则丨丨丨丨有病者以布巾拭之无不应手而愈】能言汉武时事【张读宣室志开元二十三年秋元宗皇帝狩于近郊驾至咸阳原有大鹿兴于前赑然其躯颇异于常者上命弓射之引发一中及驾还乃勅防吏炙其防以进而尚食具熟俎献时张果老先生侍上命果坐于前以其肉赐之果谢而食既食且奏曰陛下以此鹿为何如上曰吾只知其鹿也亦安知何如果曰此鹿年且千歳矣陛下幸闻之上笑曰此一兽耳何遂言其千歳耶果曰昔汉元狩五年秋臣侍武帝猎于上林其从臣有生获此鹿而献者帝以示臣奏曰此仙鹿也寿将千歳今既生获不如活之会武帝尚神仙由是纳臣之奏上曰先生误矣且汉元狩五年及今八百歳其鹿长寿岂歴八百歳而亦为畋所获乎况苑圃内麋鹿亦多今所获何妨为他鹿耶果曰曩时武帝既获此鹿将舍去之但命东方朔以练铜为牌刻成文字以识其年系于左角下愿得验之庶表臣之不诬也上即命致鹿首如前诏内臣力士具验之凡食顷絶无所见上笑曰先生果误矣左角之下铜牌安在果曰臣请自索之即顾左右命铁钳令出一小牌实铜制者可二寸许葢以年月悠久为毛革蒙蔽殆不可见且持以进上命磨拭视之其文字芜殆不可识矣上于是验果之言不谬又问果曰汉元狩五年甲子何次史编何事吾将徴诸记传先生第为我言之果曰是歳歳次癸亥武帝始开昆明池用习水战因搜狩以顺礼焉迨今甲戌歳八百四十二年上即命按汉史其昆明池果元狩五年所开其甲子亦无少差顾谓力士曰异哉张果丨丨丨丨帝丨丨眞所谓至人矣吾固不可得而知也】前宵盗吃却今日碧空飞【张读宣室志河中永乐县道净院居蒲中之胜境道士寓居常以千数文宗时道士邓太元炼丹于药院中丹成疑转功未完留贮苑内后人共掌之太元观化其徒周悟仙主院事蒲人侯道华侍悟仙为供给者诸道士皆以奴视之洒扫井臼无所不为而道华愈欣然性好子史常不释卷一览必诵之于口众或问之要此安用答曰天上无愚懵仙人咸大笑之蒲中多大枣天下人传歳中不过一二无核者道华比三年辄得食之一旦道华执斧斫古松垂枝且尽如削院中人无谕其意明日昧爽众晨起入道华房中一无所见惟古松设案下置一杯水案上仍脱双履于前道华衣挂松上院中人视之惟留偈一首云帖褁大还丹多年色不移丨丨丨丨丨丨丨丨丨丨慙愧深珍重珍重邓天师他年炼得药留着与肉芝吾师知此术速炼莫教迟三清专相待大罗的有期下列细辞称去年七月一日蒙韩君赐姓李名肉芝配住上清进善院以次十数言时唐大中五年五月二十一日院中人方验道华窃太元药仙去因相率白节度使尚书郑公光按视踪迹不诬即以其事闻奏诏赍绢五百疋并赐御衣修饰廊殿赐观额名升仙院】玉蘂院眞人降【康骈剧谈录上都安业坊唐昌观旧有玉蘂花甚繁每发若瑶林琼树元和中春物方盛车马寻玩者相继忽一日有女子年可十七八衣绣绿衣乘马峩髻双鬟无簪珥之饰容色婉约出于众从以二女冠三女仆仆者皆丱头黄衫端丽无比既下马以白角扇障面直造花所异香芬馥闻于数十歩之外观者以为出自宫掖莫敢逼而视之伫立良久令小仆取花数枝而出将乘马廻谓黄冠者曰曩者玉峯之约自此可以行矣时观者如堵咸觉烟霏鹤唳景物煇焕举辔百歩有轻风拥尘随之而去须臾烟灭望之已在半天方悟神仙之游余香不散者经月余日时严给事休复元相国刘賔客白醉吟俱有闻丨丨丨丨丨丨诗严给事诗曰味道斋心祷至神魂销眼冷未逄眞不知满树琼瑶蕊笑对藏花洞里人又云羽车潜下玉龟山尘界无由覩蕣顔唯有无情枝上雪好风吹缀緑云鬟元相国诗曰弄玉潜过玉榭时不教青鸟出花枝的应未有诸人觉只是严郎卜得知刘賔客诗云玉女来看玉树花异香先引七香车攀枝弄雪时廻首惊怪人间日易斜又云雪蕊琼枝满院春羽衣轻歩不生尘君王帘下徒相问长记吹箫别有人白醉吟诗云嬴女偷乘鸾去时洞中潜歇弄琼枝不縁啼鸟春饶舌青仙郎可得知】严使君遇终南山隐者【康骈剧谈録丨丨丨丨丨丨丨丨丨大中末建州刺史严士则夲穆宗朝为尚医奉御颇好眞道因午日于终南山采药迷悮于岩嶂之间不觉遂行数日所赍糗粮既尽四逺复无居人计其道路去京不啻五六百里然而林岫深僻风景明丽忽有茅屋数间出于松竹之下烟萝四合才通小径士则连扣其门良久竟无出者窥其篱隙之内有一人于石榻偃卧看书推戸直造其前方乃摄衣而起士则拜罢自陈行止因遣坐于盘石之上亦问京华近事复询天子嗣位几年云自安史犯阙居此迄于今日士则具陈奔驰渉歴资粮已絶廹于枵腹请以食馔救之隠者曰自居山谷且无烟防有一物可以疗之念君远来相遗自起于梁栋之间脱纸囊开启其中有百余颗如豆之状俾于药室取铛拾薪汲泉而煮良久甚有香气视之已如掌大曰可以食矣渴取铛中余水饮之士则方防其半已渇丰饥复曰汝得至此当有宿分自兹三十年间不饥渇俗情虑将淡泊也他时位至方伯当取罗浮相近倘能脱去纷华兼获长生之道辞家日久可以还矣士则将欲告归因述虑失道曰勿忧此去二三里与采薪人相値可以随之而至国门不远既出于山隅果有采薪者在路侧或问隠者姓名竟无所对才经信宿已及樊川村野既还辇毂不喜更尝滋味日觉气壮神清有骖鸾驭鹤之意衣褐杖藜多止岩岫居守卢仆射躭味元黙思覩异人有道流述其事延之致于门下及闻方伯之説因以处士奏官自梓州别驾作牧建溪时年已九十到郡才经周歳解印乃归罗浮及韦相公宙出镇广南使人访之犹在山谷大中十四年之任建安路由江浙时萧相国观风浙右于桂楼宿宴召之唯饮酒数杯他皆无食也】叱白龙【杜光庭录异记鄂州黄鹤楼前江中云有罗眞人碑言是罗眞人曾于鄂州化见头为双髻年可四十余于民家佣力未尝言语忽一旦郡中大设于众中叱责一人令其速去此人惊惧拜谢奔入楼下江中众皆异之太守问其所以答云此丨者江中丨丨也潜欲害此城池吾故叱之遣去太守疑其诈试请一见白龙验其虚实此人与太守登楼以符投之俄而江上晦暝白龙即见长数百丈众皆见之寻复遣去】文五常武七德枝百英寿千龄叶万椿鸣九臯修三田岑一峯【杜光庭录异记淮南王安好神仙之道海上方士从其游者多矣一旦有八公诣之王曰髙山远降何以教寡人问其姓名答曰我等之名所谓丨丨丨丨丨丨丨丨丨丨丨丨丨丨丨丨丨丨丨丨丨丨丨丨也各能吹嘘风雨震动雷电倾天骇地廻日驻流役使神鞭挞魔魅出入水火移易山川变化之事无所不能也】白日判阳夜判隂【杜光庭録异记袁起者后汉时湘中人在乡忽醉三日始醒起吐皆闻酒气自云起与天人共饮后任汉阳令逆説豊俭有验丨丨丨丨丨丨丨忽乘云而上天不知所在】身居赤城名在绛阙【邵博闻见后录谢自然欲过海求师或谓蓬莱隔弱水三万里不可到天台有司马子微丨丨丨丨丨丨丨丨可徃从之自然乃还授道于子微白日仙去】卖墨【张邦基墨庄漫録世传吕公得道之士唐僖宗时进士能作诗传者仅百首徃徃丨丨世间毗陵士人姓邵忘其名善谈易众请讲于佛舍至小畜有墨者青巾布衣褰帏直入邵恶之卷卷而问曰何来曰卖墨耳适闻讲易至小畜其説非是邵惊遽揖之坐墨者脱履置案上取墨一丸曰此墨价十千一坐皆笑墨者纳履取砚涤之试墨置日影中贮墨而出曰抵暮复来当知十千非贵也邵且笑且骇少顷视砚墨之所濡彻底为黄金与日影相耀邵惋恨不已必吕公也】吸初日光【苏轼仇池笔记洛下有洞穴深不可测有人堕其中不能出饥甚见龟蛇无数毎旦辄引首东望丨丨丨丨咽之其人亦随其所向效之不已遂不复饥身轻力强后卒还家不食不知其所终】十赉【赵徳麟候鲭录少游尝作游仙词坡称之云夲自庐山种杏人出山来事碧虚君上清欲问因何到请看仙家丨丨文余闻仙家十赉犹人间九锡也】与蛇虎杂居数十年顔鬓不少异【陆游南唐书陈曙传乡人有防集或祭神曙不待召而至醉饱乃辞去由是人多设虚座陈酒肴以俟之同日或至数家舍中惟一榻素书数卷丨丨丨丨丨不设窓户雨雪满室亦自若人有乘其出徃闚之者曙必自外来凡丨丨丨丨丨丨丨丨元宗命中书舍人髙越召之不肯起后徙居鄂渚及洪之西山不知所终】醉岳阳【郑景望蒙斋笔谈余记童子时见大父魏公自湖外罢官还道岳州客有言洞賔事者云近歳常过城南一古寺题二诗壁间而去其一云朝游北海暮苍梧袖有青蛇胆气粗三丨丨丨人不识朗吟飞过洞庭湖其二云独自行时独自坐无限时人不识我惟有城南老树精分明知道神仙过説者云寺有一大古松吕始至时无能知者有老人自松巅徐下致恭故诗云然先大父使余诵之】过洞庭【见上】负笈卖药如韩康伯【王楙野客丛书仆观徐铉序中谓有彭汭者于会稽郡之延寿院泥中得一石乃许鼎所撰通和祖先生碑其间载贺监知章得摄生之妙不死丨丨丨丨丨丨丨丨近于台州上升徧于人听元和己亥先生遇之云云此碑正元和间所作相去未远也】绿毛覆体【王楙野客丛书逸史载唐南岳僧有人丨丨丨丨来僧前云是晋姚当时我国为刘裕所灭求我不得遂假一人貎类我者斩之以立威我实也因陈晋末歴代事如指诸掌】水仙【王楙野客丛书神河图曰河伯姓吕名公子夫人姓冯名夷圣贤冡墓记亦曰冯夷者农华隂隄首人服八石得为丨丨为河伯妇】河伯妇【见上】吉人之津【谭子化书大人体物知身体身知神体神知真是谓丨丨丨丨】正一【谭子化书太虚一虚也太神一神也太气一气也太形一形也命之则四根之则一守之不得舍之不失是谓丨丨】荡秽召五帝之气伏虺役五星之精【谭子化书云龙风虎得神气之道者也神由母也气由子也以神召气以母召子孰敢不至也夫丨丨者必丨丨丨丨丨茍召不至秽何以荡丨丨者必丨丨丨丨丨茍役不至虺何以伏小人由是知隂阳可以作风云可以会山陵可以拔江海可以发然用之于外不如守之于内然后用之于外则无所不可】为珠玉之房【谭子化书大人节悲辛诫愤怒得灏气之门所以收其根知元神之舍所以收其光若蚌内守若石中藏所以丨丨丨丨丨】魄藏魂藏【张仲才文始眞经精主水魄主金金生水故精者丨丨之神主火魂主木木生火故神者丨丨之】如白璧【陶宗仪辍耕录释如黄金道丨丨丨儒如五谷】骑鹤化【陶宗仪辍耕录王氏守素钱唐民家女其夫丁弃家为全眞道士于吴山之紫阳庵一日召守素入山自付四句云嬾散六十三妙用无人识逆顺两俱忘虚空鎭常寂坐抱一膝而逝方外者流谓之丨丨丨】借鹤【陶宗仪辍耕录道家者流为人典行醮事曰高功其有行业精白者则必移檄南岳魏夫人请丨仙丨或二只或四只青鸾导衞翔鹜澄空昭扬道妙徃徃亲见之偶读夲草有云降真香出黔南伴和诸杂香烧烟直上天召鹤得盘旋于上注按仙传云烧之或引鹤降醮星辰烧之甚为第一度箓烧之功力极验若然则鹤之来香所致也非欤】浴室有光昱然圆如初日【陶宗仪辍耕录赵公琪字元德官至赠湖广行省叅政谥文惠临淄人飘然有神仙思尝使方士烧水银硫黄朱砂黄金等物为神丹以资服食有玉溪李简易先生者得道为神仙数访公授以竒术久久隠去人或以为不死公思之一日见其至喜而固留之先生曰吾逺来甚热请具浴公即具浴先生就丨丨久之不闻声日且暮公亲候之见丨丨丨丨在水上丨丨丨丨出不复见先生所在】碧落侍郎【林坤诚斋杂记沈羲为仙人所迎见老君以金桉玉盘赐之后授官为丨丨丨丨】种顷刻花【刘斧青琐高议韩退之侄湘有仙术方退之在朝暇日湘丨丨丨丨上拥出诗一聨云云横秦岭家何在雪拥蓝关马不前未几退之言佛骨贬潮州一日途中遇雪俄有一人冐雪而来乃湘也湘曰忆花上之句乎公询其地乃蓝关嗟叹久之为续其诗载集中】

　　御定子史精华卷一百十
　　钦定四库全书
　　御定子史精华卷一百十一
　　灵异部一
　　神上
　　流于天地之间【管子丨丨丨丨丨丨谓之神】祥使【管子神以丨丨】役使神【管子龙鬭于马谓之阳牛山之隂管子入复于桓公曰天使使者临君之郊请使大夫初饬左右元服天之使者乎天下闻之曰神哉齐桓公天使使者临其郊不待举兵而朝者八诸侯此乗天威而动天下之道也故智者丨丨丨丨而愚者信之】尧五吏【管子昔丨之丨丨五官无所食君请立五厉之祭祭尧之五吏春献兰秋敛落原鱼以为脯鲵以为殽】清商【管子其下丨丨不可得泉注清商神怪之名】庆忌于蟡【管子故涸泽数百岁谷之不徙水之不絶者生丨丨庆忌者其状若人其长四寸衣黄衣冠黄冠戴黄盖乗小马好疾驰以其名呼之可使千里外一日反报此涸泽之精也涸川之精者生丨丨蟡者一头而两身其形若蛇其长八尺以其名呼之可使取鱼鳖此涸川水之精也】长尺而人物具【管子桓公北伐孤竹未至卑耳之谿十里闟然止瞠然视援弓将射引弓而未敢发也谓左右曰见是前人乎左右对曰不见也公曰事其不济乎寡人大惑今者寡人见人丨丨丨丨丨丨焉冠右袪衣走马前疾事其不济乎寡人大惑岂有人若此者乎管仲对曰臣闻登山之神有俞儿者长尺而人物具焉霸王之君兴而登山神见且走马前疾道也袪衣示前有水也右袪衣示従右方渉也至卑耳之谿有赞水者曰従左方渉其深及冠从右方】
　　【渉其深至膝若右渉其大济】冠右袪衣走马前疾【见上】俞儿【见上】以道涖天下其不神【老子治大国若烹小鲜丨丨丨丨丨丨丨丨丨非其不神其神不伤人非其神不伤人圣人亦不伤神夫两不相伤故徳交归焉】辅道徳【文子积道徳者天与之地助之神辅之】山水神【墨子子墨子曰古今之为非他也有天者亦有山水神者亦有人死而为者】天【见上】生者理之必终【列子道终于本无始进乎本不乆有生则复于不生有形则复于无形不生者非本不生者也无形者非本无形者也丨丨丨丨丨丨者也终者不得不终亦如生者之不得不生而欲恒其生画其终惑于数也】归其真宅【列子精神者天之分骨骸者地之分属天清而散属地浊而聚精神离形各归其眞故谓之归也丨丨丨丨】入门返根【列子黄帝书曰精神丨其丨骨骸丨其丨我尚何存】夸蛾氏二子【列子太形王屋二山方七百里髙万仞本在冀州之南河阳之北北山愚公者年且九十面山而居惩山北之塞出入之迂也聚室而谋曰吾与汝毕力平险指通豫南逹于汉隂可乎杂然相许其妻献疑曰以君之力曾不能损魁父之邱如太行王屋何且焉置土石杂曰投诸渤海之尾隠土之北遂率子孙荷担者三夫即石垦壤箕畚运于渤海之尾邻人京城氏之孀妻有遗男始龀跳徃助之寒暑易节始一反焉河曲智叟笑而止之曰甚矣汝之不以残年余力曾不能毁山之一毛其如土石何北山愚公长息曰汝心之固固不可彻曾不若孀妻弱子虽我之死有子存焉子又生孙孙又生子子又有子孙又有孙子子孙孙无穷匮也而山不加增何苦而不平河曲智叟亡以应操蛇之神闻之惧其不已也告之于帝帝感其诚命丨丨丨丨丨负二山一厝朔东一厝雍南自此冀之南汉之隂无陇断焉注形当作行】操蛇之神【见上】化人【列子周穆王时西极之国有丨丨来入水火贯金石反山川移城邑乘虚不坠触实不硋千变万化不可穷极既已变物之形又且易人之虑穆王敬之若神事之若君推路寝以居之引三牲以进之选女乐以娱之化人以为王之宫室卑陋而不可处王之厨馔腥蝼而不可飨王之嫔御膻恶而不可亲穆王乃为之改筑土木之功赭垩之色无遗巧焉五府为虚而台始成其髙千仞临终南之上号曰中天之台简郑卫之处子娥媌靡曼者施芳泽正蛾眉设笄珥衣阿锡曵齐纨粉白黛黑佩玉环杂芷若以满之奏承云六莹九韶晨露以乐之日日献玉衣旦旦荐玉食化人犹不舎然不得已而临之】变物形易人虑【见上】委蛇【庄子桓公田于泽管仲御见焉公抚管仲之手曰仲父何见对曰臣无所见公反诶诒为病数日不出齐士有皇子告敖者曰公则自伤恶能伤公夫忿滀之气散而不反则为不足上而不下则使人善怒下而不上则使人善忘不上不下中身当心则为病桓公曰然则有乎曰有沈有履灶有髻户内之烦壤雷霆处之东北方之下者倍阿鲑蠪跃之西北方之下者则泆阳处之水有罔象邱有崒山有夔野有方皇泽有丨丨公曰请问委蛇之状何如皇子曰委蛇其大如毂其长如辕紫衣而朱冠其为物也恶闻雷车之声则捧其首而立见之者殆乎霸桓公冁然而笑曰此寡人之所见者也于是正衣冠与之坐不终日而不知病之去也】沈有履灶有髻【见上】户内烦壤雷霆处之【见上】倍阿鲑蠪【见上】泆阳【见上】方皇【见上】无命有命无有【庄子莫知其所终若之何其丨丨也莫知其所始若之何其丨丨也有以相应也若之何其丨丨耶无以相应也若之何其丨丨耶】风采光景【鹖冠子神徴者丨丨丨丨所以序怪也】伏立魅【荀子夏首之南有人焉曰涓蜀梁其为人也愚而善畏明月而宵行俯见其影以为丨丨也卬视其髪以为丨丨也背而走比至其家者失气而死】勾芒【吕氏春秋其神丨丨注勾芒少皥氏之裔子曰重佐木徳之帝死为木官之神】祝融【吕氏春秋其神丨丨注祝融颛顼氏后老童之子吴囘也为髙辛氏火正死为火官之神】蓐收【吕氏春秋其神丨丨注少皡氏裔子曰该有金徳死托祀为金神】元防【吕氏春秋其神丨丨注少皥氏之子曰循为元冥师死祀为水神】黎邱竒【吕氏春秋梁北有丨丨部有丨丨焉喜效人之子侄昆弟之状邑丈人有之市而醉归者黎邱之效其子之状扶而道苦之丈人归酒醒而诮其子曰吾为汝父也岂谓不慈哉我醉汝道苦我何故其子泣而触地曰孽矣无此事也昔者徃责于东邑人可问也其父信之曰譆是必夫竒也我固尝闻之矣明日端复饮于市欲遇而刺杀之明旦之市而醉其真子恐其父之不能反也遂逝迎之丈人望其真子抜剑而刺之】伤死娆时既神漠【淮南子是故丨丨者其丨丨丨丨者其丨丨注娆烦娆善行病祟人】九婴大风【淮南子尧之时十日并出焦禾稼杀草木而民无所食猰貐凿齿丨丨丨丨封豨修蛇皆为民害尧乃使羿诛凿齿于畴华之野杀九婴于凶水之上缴大风于青邱之泽上射十日而下杀猰貐断脩蛇于洞庭擒封豨于桑林万民皆喜置尧以为天子注九婴水火之怪为人害大风风伯也能壊人屋舎】循虚出入【淮南子枕户橉而卧神履其首者使神能元化则不待户牖之行若丨丨而丨丨则亦无能履也夫户牖者风气之所从徃来而风气者隂阳相捔者也离者必病故托神以伸诫之】上骈桑林【淮南子黄帝生隂阳丨丨生耳目丨丨生臂手此女娲所以七十化也注上骈桑林皆神名】圣人曼云【扬子或问赵世多神何也曰神怪茫茫若存若亡丨丨丨丨】灵场宜夜【扬子丨丨之威丨丨矣乎注吴秘曰灵坛神之威施于暮夜则见悚】司过之神【抱朴子按易内戒及赤松子经及河圗记命符皆云天地有丨丨丨丨随人所犯轻重以夺其筭】神降于莘【国语十五年有丨丨丨丨王问于内史过曰是何故固有之乎对曰有之国之将兴其君齐明衷正精洁和其徳足以昭其馨香其足以同其民人神飨而民聴民神无怨故明神降之观其政徳而均布福焉】道【国语展禽曰夏父弗忌必有殃夫宗有司之言顺矣僖又未有明焉犯顺不祥以逆训民亦不祥易神之班亦不祥不明而跻之亦不祥犯丨丨二犯人道二能无殃乎】面白毛虎爪执钺立西阿【国语虢公梦在庙有神人丨丨丨丨丨丨丨丨于丨丨公惧而走神曰无走帝命曰使晋袭于尔门公拜稽首觉召史嚚占之对曰如君之言则蓐收也天之刑神也天事官成】刑神【见上】神丛【战国策应侯谓昭王曰亦闻恒思有丨丨与恒思有悍少年请与丛博曰吾胜丛丛籍我神三日不胜丛丛困我乃左手为丛投右手自为投胜丛丛借其神三日丛徃求之遂弗归五日而丛枯七日而丛亡】借神三日【见上】阳侯【战国策塞漏舟而轻丨丨之波则舟覆矣】湘君【史记秦始皇纪始皇还过彭城齐戒祷祠欲出周鼎泗水使千人没水求之弗得乃西南渡淮登衡山南郡浮江至湘山祠逢大风几不得渡上问博士曰丨丨何神博士对曰闻之尧女舜之妻而葬此于是始皇大怒使刑徒三千人皆伐湘山树赭其山】滈池君【史记秦始皇纪使者从闗东夜过华隂平舒道有人持璧遮使者曰为我遗丨丨丨因言曰今年祖龙死使者问其故因忽不见置其璧去使者奉璧具以闻始皇黙然良乆曰山固不过知一岁事也退言曰祖龙者人之先也使御府视璧乃二十八年行渡江所沉璧也】山不过知一岁事【见上】白帝子【史记汉髙祖纪髙祖被酒夜径泽中令一人行前行前者还报曰前有大蛇当径愿还髙祖醉曰壮士行何畏乃前抜剑击斩蛇蛇遂分为两径开行数里醉因卧后人来至蛇所有一老妪夜哭人问何哭妪曰人杀吾子故哭之人曰妪子何为见杀妪曰吾子丨丨丨也化为蛇当道今赤帝子斩之故哭人乃以妪为不诚欲笞之妪因忽不见后人至髙祖觉后人告髙祖髙祖乃心独喜自负诸从者日益畏之】老妪夜哭【见上】如苍犬【史记吕后纪三月中吕后祓还过轵道见物丨丨丨据髙后掖忽弗复见卜之云赵王如意为祟髙后遂病掖伤】光辉若流星【史记封禅书文公获若石于陈仓北阪城祠之其神或岁不至或岁数来来常以夜丨丨丨丨丨从东南来集于祠城则若雄鸡其声殷云野鸡夜雊以一牢祠命曰陈寳】陈寳【见上】八神【史记封禅书于是始皇遂东逰海上行礼祠名山大川及丨丨求仙人羡门之属八神将自古而有之或曰太公以来作之齐所以为齐以天齐也其祀絶莫知起时八神一曰天主祠天齐天齐渊水居临菑南郊山下者二曰地主祠太山梁父盖天好隂祠之必于髙山之下小山之上命曰畤地贵阳祭之必于泽中圆丘云三曰兵主祠蚩尤蚩尤在东平陆监乡齐之西境也四曰隂主祠三山五曰阳主祠之罘六曰月主祠之莱山皆在齐北并勃海七曰日主祠成山成山斗入海最居齐东北隅以迎日出云八曰四时主祠琅邪琅邪在齐东方盖岁之所始皆各用牢具祠而巫祝所损益珪币杂异焉】小之神者【史记封禅书杜主故周之右将军其在秦中最丨丨丨丨丨】气成五采若人冠絻【史记封禅书赵人新垣平以望气见上言长安东北有神丨丨丨丨丨丨丨丨焉】若见五人于道北【史记封禅书文帝出长安丨丨丨丨丨丨丨遂因其直北立五帝坛祠以五牢具】闻其言不见其人【史记封禅书上求神君舎之上林中氏观神君者长陵女子以子死见神于先后宛若宛若祠之其室民多徃祠平原君徃祠其后子孙以尊显及今上即位则厚礼置祠之内中丨丨丨丨丨丨丨云】峄山君地长【史记封禅书后人复有上书言古者天子常以春觧祠祠黄帝用一枭破镜冥羊用羊祠马行用一青牡马太一丨丨丨丨丨用牛武夷君用干鱼隂阳使者以一牛今祠官领之如其方】武夷君【见上】隂阳使者【见上】八通道【史记封禅书亳人谬忌奏祠太一方曰天神贵者太一太一佐曰五帝古者天子以春秋祭太一东南郊用太牢七日为坛开丨丨之丨丨于是天子令太祝立其祠长安东南郊常奉祠如忌方】灶【史记封禅书齐人少翁以神见上上有所幸王夫人夫人卒少翁以方盖夜致王夫人及丨丨之貌云天子自帷中望见焉于是乃拜少翁为文成将军赏赐甚多以客礼礼之】神君书法【史记封禅书神君最贵者太一其佐曰大禁司命之属皆从之弗可得见闻其言言与人音等时去时来来则风肃然居室帷中时昼言然常以夜天子祓然后入因巫为主人闗饮食所以言行下又置夀宫北宫张羽旗设供具以礼神君丨丨所言上使人受书其言命之曰丨丨按汉书作画法孟康曰策画之法也史记作书疑传写之误】闻若有言万岁【史记封禅书遂东幸缑氏礼登中岳太室从官在山下丨丨丨丨丨丨云】当道野人【史记赵世家简子出有人丨丨辟之不去曰吾欲有谒于主君从者以闻简子召之曰譆吾有所见子晰也当道者曰主君之疾臣在帝侧简子曰然有之子之见我我何为当道者曰帝令主君射熊与罴皆死简子曰是且何也当道者曰晋国有大难主君首之帝令主君灭二卿夫熊与罴皆其祖也简子曰帝赐我二笥皆有副何也当道者曰主君之子将克二国于翟皆子姓也简子曰吾见儿在帝侧帝属我一翟犬曰及尔子之长以赐之夫儿何谓以赐翟犬当道者曰儿主君之子也翟犬者代之先也主君之子且必有代及主君之后嗣且有革政而胡服并二国于翟简子问其姓而延之以官当道者曰臣丨丨致帝命耳遂不见简子书藏之府】宣室前席【史记贾生传后岁余贾生征见孝文帝方受厘坐丨丨上因感神事而问神之本贾生因具道所以然之状至夜半文帝丨丨既罢曰吾乆不见贾生自以为过之今不及也】所以然之状【见上】长桑君【史记扁鹊传少时为人舎长舎客丨丨丨过扁鹊独竒之常谨遇之长桑君亦知扁鹊非常人也出入十余年乃呼扁鹊私坐间与语曰我有禁方年老欲传与公公毋泄扁鹊曰敬诺乃出其懐中药予扁鹊饮是以上池之水三十日当知物矣乃悉取其禁方书尽与扁鹊忽然不见殆非人也扁鹊以其言饮药三十日视见垣一方人以此视病尽见五脏症结特以诊脉为名耳】灵之下若风马【汉书礼乐志九重开灵之斿垂恩鸿祐休灵之车结元云驾飞龙羽旄纷丨丨丨丨丨丨左苍龙右白虎灵之来神哉沛先以雨般裔裔灵之至庆隂隂相放震澹心灵已坐五音饬虞至旦承灵亿】富媪【汉书礼乐志后土丨丨昭明三光注张宴曰媪老母称也坤为母故称媪海内安定富媪之功耳】廸尝【汉书礼乐志登成甫田百丨丨】金马碧鸡之神【汉书郊祀志或言益州有丨丨丨丨丨丨可醮祭而致于是遣谏大夫王褒使持节而求之】火祖【汉书五行志古之火正谓火官也掌祭火星行火政季春昏心星出东方而咮七星鸟首正在南方则用火季秋星入则止火防顺天时救民疾帝喾则有祝融尧时有阏伯民赖其徳死则以为丨丨配祭火星故曰或食于心或食于咮也相土商祖契之曾孙代阏伯后主火星宋其后也世司其占故先知火灾】五帝【汉书魏相传东方之神太昊乗震执规司春南方之神炎帝乗离执衡司夏西方之神少昊乗兊执矩司秋北方之神颛顼乗坎执权司冬中央之神黄帝乗坤艮执绳司下土兹丨丨所司各有时也】瞰室【汉书扬雄传髙明之家丨其丨】还帷坐而歩【汉书外戚传上思念李夫人不已方士齐人少翁言能致其神廼夜张灯烛设帐帷陈酒肉而令上居他帐遥望见好女如李夫人之貌丨丨丨丨丨又不得就视上愈益相思悲感为作诗曰是邪非邪立而望之偏何姗姗其来迟】白衣老父【后汉书光武纪至呼沱河无船适遇冰合得过未毕数车而防进至下博城西遑惑不知所之有丨丨丨丨在道傍指曰努力信都郡为长安守去此八十里光武即驰赴之信都太守任光开门出迎注老父盖神人也今下博县西犹有祠堂】凡千五百一十四神【后汉书光武帝纪注续汉书曰制郊兆于洛阳城南七里为坛八陛中又为重坛天地位皆在坛上其外坛上为五帝位青帝位在甲寅赤帝位在丙巳黄帝位在丁未白帝位在庚申黑帝位在壬亥其外为壝重营皆紫以象紫宫营有通道以为门日月在营内南道日在东月在西北斗在北道之西外营中营丨丨丨丨丨丨丨丨髙皇帝配食焉北郊在洛阳城北四里方坛四陛地祗位南面西上髙皇后配西面皆在坛上地理羣后従食皆在坛下中岳在未四岳各依其方淮海俱在东河在西济在北江在南余山川各如其方汉初土徳色尚黄至此始明火徳徽帜尚赤服色于是廼正】地理羣后从食山川各如其方【见上】伏闭【后汉书和帝纪六月己酉初令丨丨尽日注汉官旧仪曰伏日万行故尽日闭不干它事】伏日万行【见上】桃印五色难止恶气【后汉书礼仪志仲夏之月万物方盛日夏至隂气萌作恐物不楙其礼防朱索连荤菜弥牟朴蛊钟以丨丨长六寸方三寸丨丨书文如法防施门户代以所尚为饰夏后氏金行作苇茭言气交也殷人水徳以螺首慎其闭塞使如螺也周人木徳以桃为更言气相更也汉兼用之故以五月五日朱索五色印为门户饰防丨丨丨丨】苇茭螺首桃更【见上】十二神【后汉书礼仪志先腊一日大傩谓之逐疫其仪选中黄门子弟年十岁以上十二以下百二十人为侲子皆赤帻皂制执大鼗方相氏黄金四目防熊皮元衣朱裳执戈扬盾十二兽有衣毛角中黄门行之冗从仆射将之以逐恶于禁中夜漏上水朝臣防侍中尚书御史谒者虎贲羽林郎将执事皆赤帻陛卫乗舆御前殿黄门令奏曰侲子备请逐疫于是中黄门倡侲子和曰甲作食胇胃食虎雄伯食魅腾简食不祥揽诸食咎伯竒食梦强梁祖明共食磔死寄生委随食观错断食巨穷竒腾根共食蛊凡使丨丨丨追恶凶赫女躯拉女干节觧女肉抽女肺肠女不急去后者为粮因作方相与十二兽儛嚾呼周徧前后省三过持炬火送疫出端门门外驺骑传炬出宫司马阙门门外五营骑士传火弃雒水中百官官府各以木面兽能为傩人师讫设桃梗郁儡苇茭毕执事陛者罢苇防桃杖以赐公卿将军特侯诸侯云】后者为粮【见上】东陵圣母【后汉书郡国志注博物记女子杜姜左道通神县以为妖闭狱桎梏卒变形莫知所极以状上因以其处为庙祠号曰丨丨丨丨】山神谓我人【后汉书郡国志注三齐记曰南有蹲犬山似犬蹲有神刘宠出西都经此山山犬吠之宠曰丨丨丨丨丨也】松子亭神【后汉书郡国志注襄阳耆旧传曰有丨丨丨下有丨陂中有鱼人捕不可得南都赋所称】以杖撞地辄成井【后汉书郡国志注荆州记曰县南十里有平冈冈有金井数百浅者四五尺深者不测俗传云有金人丨丨丨丨丨丨丨】援之余灵【后汉书马援传注武陵记曰壶头山邉有石窟即援所穿室也室内有蛇如百斛船大云是丨丨丨丨也】灶神形见【后汉书隂兴传宣帝时隂子方者至孝有仁恩腊日晨炊而丨丨丨丨子方再拜受庆家有黄羊因以祀之自是以后暴至巨富田有七百余顷舆马仆比于邦君子方常言我子孙必将强大至识三世而遂繁昌故后常以腊日祀灶而荐黄羊焉】腊日荐黄羊【见上】灶神黄衣被髪【后汉书隂识传注杂五行书曰丨丨名禅字子郭衣丨丨夜丨丨从灶中出知其名呼之可除凶恶宜市猪肝泥灶令妇孝】子郭【见上】神数下言【后汉书琅琊孝王传京国中有城阳景王祠吏人奉祀丨丨丨丨宫中多不便利京上书愿徙宫开阳以华盖南武阳厚邱赣榆五县易东海之开阳临沂肃宗许之】江有子胥神【后汉书张禹传建初中拜扬州刺史当过江行部中土民皆以丨丨丨丨之丨难于济涉禹将渡吏固请不聴禹厉言曰子胥如有神知吾志在理察枉讼岂危我哉遂鼓楫而过】女魃【后汉书张衡传丨丨北而应龙翔】防光【后汉书马融传导区径神塲诏灵保召方相驱厉疫走蜮祥捎罔两拂丨丨枷天狗緤坟羊】敇葛陂君【后汉书费长房传汝南岁岁常有魅伪作太守章服诣府门椎鼓者郡中患之时魅适来而逢长房谒府君惶惧不得退便前觧衣冠叩头乞活长房呵之云便于中庭正汝故形即成老鼈大如车轮头长一丈长房复令就太守服付其一札以丨丨丨丨魅叩头流涕持札植于陂邉以颈绕之而死】主地上神【后汉书费长房传长房辞归翁与一竹杖曰骑此任所之则自至矣既至可以杖投葛陂中也又为作一符曰以此丨丨丨丨丨长房乗杖须臾来归自谓去家适经旬日而已十余年矣即以杖投陂顾视则龙也】盐水神女【后汉书南蛮传廪君乃乘土船从夷水至盐阳丨丨有丨丨谓廪君曰此地广大鱼盐所出愿君共居廪君不许盐神暮辄来取宿旦即化为虫与诸虫羣飞掩蔽日光天地晦防积十余日廪君思其便因射杀之天乃开明廪君于是君乎夷城四姓皆臣之】光景时时出见【后汉书西南夷传青蛉县禺同山有碧鸡金马丨丨丨丨丨丨注今褒州扬波县王褒碧鸡颂曰持节使王褒谨拜南崖敬移金精神马票碧之鸡处南之荒深谿囘谷非土之乡归来归来汉徳无疆防平唐虞泽配三皇华阳国志曰碧鸡光景人多见之前汉音义曰金形似马碧形似鸡也】黄衣拄杖【魏志三少帝纪襄武县言有大人见三丈余迹长三尺二寸白髪着丨单丨黄巾丨丨呼民王始语云今当太平】为求相代【魏志杜畿传注魏氏春秋曰初畿尝见童子谓之曰司命使吾召子畿固请之童子曰今将丨君丨丨丨者君其慎勿言言卒忽然不见至此二十年矣畿乃言之其日而卒】遣婢相闻【吴志吴主传初临海罗阳县有神自称王表周旋民间语言饮食与人无异然不见其形又有一婢名纺绩是月遣中书郎李崇赍辅国将军罗阳王印绶迎表表随崇俱出与崇及所在郡守令长谈论崇等无以易所歴山川丨丨与其神丨丨】石印三郎【吴志三嗣主传江表传曰歴阳县有石山临水髙百丈其三十丈所有七穿骈罗穿中色黄赤不与本体相似俗相传谓之石印又曰石印封发天下当太平下有祠屋巫祝言丨丨神有丨丨】闻车马声【晋书魏舒传舒常诣野王主人妻夜产俄而丨丨丨之丨相问曰男也女也曰男书之十五以兵死后问寝者为谁曰魏公舒后十五载诣主人问所生儿何在曰因条桑为斧伤而死舒自知当为公矣】即仆便是【晋书阮瞻传瞻素执无论物莫能辨每自谓此理足可以辨正幽明忽有一客通名诣瞻寒温毕聊谈名理客甚有才辨瞻与之言良乆及神之事反覆甚苦客遂屈乃作色曰神古今圣贤所共传君何得独言无丨丨丨丨丨于是变为异形须臾消灭】谈老子【晋书陆云传初云尝行逗宿故人家夜暗迷路莫知所従忽望草中有火光于是趣之至一家便寄宿见一年少美风姿共丨丨丨辞致深逺向晓辞去行十许里至故人家云此数十里中无人居云意始悟却寻昨宿处乃王弼冡云本无元学自此谈老殊进】蒋侯【晋书王恱传恱少侍讲东宫歴吴王友中书侍郎先导卒谥贞世子先是导梦人以百万钱买恱潜为祈祷者备矣寻掘地得钱百万意甚恶之一皆藏闭及恱疾笃导忧念特至不食积日忽见一人形状甚伟披甲持刀导问君是何人曰仆是丨丨也公儿不佳欲为请命故来耳公勿复忧因求食遂噉数升食毕勃然谓导曰中书患非可救者言讫不见恱亦陨絶】朱衣介帻敛板【晋书陶侃传尝如厠见一人丨丨丨丨丨丨曰以君长者故来相报君后当为公位至八州都督】罪福不虚【晋书王坦之传初坦之与沙门竺法师甚厚每共论幽明报应便要先死者当报其事后经年师忽来云贫道已死丨丨皆丨丨惟当勤脩道徳以升济神明耳言讫不见】自称徐伯元【晋书殷仲堪传先是仲堪逰于江滨见流棺接而葬焉旬日间门前之沟忽起为岸其夕有人通仲堪丨丨丨丨丨曰感君之惠无以报也仲堪因问门前之岸是何祥乎对曰水中有岸其名为洲君将为州言终而没至是果临荆州】予舎西土瓦中人【晋书邹澄传初澄尝见一人自称甄舒仲余无所言如此非一乆之乃悟曰吾宅西有积土败瓦其中必有死人甄舒仲者丨丨丨丨丨丨丨也检之果然厚加敛葬葬毕遂梦此人来谢】天使为酒藏吏【晋书戴洋传年十二遇病死五日而苏说死时丨丨其丨丨丨丨授符录给吏従幡麾将上蓬莱昆仑积石太室恒庐衡等诸山既而遣归逢一老父谓之曰汝后当得道为贵人所识】天上京兆【晋书王矩传美姿容每出逰观者盈路初为南平太守豫讨陈恢有功迁广州刺史将赴軄忽见一人持奏谒矩自云京兆杜灵之矩问之答称丨丨丨丨被使召君为主簿矩意甚恶之至州月余卒】草木皆类人形【晋书符坚载纪谢石等以既败梁成水陆继进坚与符融登城而望王师见歩阵齐整将士精锐又北望八公山上丨丨丨丨丨丨顾谓融曰此亦勍敌也何谓少乎怃然有惧色初朝廷闻坚入寇防稽王道子以威仪鼓吹求助于钟山之神奉以相国之号及坚之见草木状人若有力焉】深山父老【晋书符坚载记王猛字景略北海剧人也家于魏郡少贫贱鬻畚为业尝货畚于洛阳乃有一人贵买其畚而云无直自云家去此无逺可随我取直猛利其贵而従之行不觉逺忽至丨丨见一丨丨须发皓然踞胡牀而坐左右十许人有一人引猛进拜之父老曰王公何缘拜也乃十倍偿畚直遣人送之猛既出顾视乃嵩髙山也】十倍偿畚値【见上】苑窳妇人寓氏【宋书礼志汉仪皇后亲桑东郊苑中蚕室祭蚕神曰丨丨丨丨丨丨】歌子夜【宋书乐志子夜歌者有女子名子夜造此声晋孝武太元中琅琊王轲之家有丨丨丨丨殷允为豫章时豫章侨人庾僧度家亦有歌子夜】三十二璧镇金一饼【宋书符瑞志冀州有沙门法称将死语其弟子普严曰嵩皇神告我云江东有刘将军是汉家苗裔当受天命吾以丨丨丨丨丨丨丨丨与将军为信三十二璧者刘氏卜世之数也普严以告同学法义法义以十三年七月于嵩髙庙石坛下得玉璧三十二枚黄金一饼】殿窓戸应声开【宋书文帝哀皇后传后亡后尝有小小灵应沈美人者太宗所生也常以非罪见责应赐死従后昔所住徽音殿前度此殿有五间自后崩后常闭美人至殿前流涕大言曰今日无罪就死先后若有灵当知之丨诸丨丨丨丨豁然丨职掌遽白太祖太祖惊徃视之美人乃得释】钱二十八文薶宅四角【宋书徐羡之传初羡之年少时尝有一人来谓之曰我是汝祖羡之因起拜之此人曰汝有贵相而有大厄可以丨丨丨丨丨丨丨丨丨可以免灾过此可位极人臣后羡之随亲之县住在县内尝暂出而贼自后破县县内人无免者鸡犬亦尽惟羡之在外获全】长【宋书谢微传时有一丨丨寄司马文宣家云受遣杀微微病增剧辄豫告文宣微既死与文宣分别而去】刘湛为祟【宋书殷景仁传刘湛与景仁素善湛居外任景仁引湛还朝湛既入乃深结司徒彭城王义康欲倚宰相之重以倾之义康纳湛言毁景仁于太祖太祖遇之益隆收湛之日诛讨处分一皆委之代义康为扬州刺史仆射领吏部如故性本寛厚忽更苛暴问左右曰今年儿婚多女嫁多是冬大雪景仁乗舆出聴事观望忽惊曰当阁何得有大树既而曰我误邪疾转笃太祖谓不利在州司使还什仆射下省为州凡月余卒或云见丨丨丨丨】蒋王出荡【齐书东昏侯记又信神崔慧景事时拜蒋子文神为假黄钺使持节相国太宰大将军録尚书扬州牧钟山王至是又尊为皇帝迎神像及诸庙杂神皆入后堂使所亲巫朱光尚祷祀祈福又虚设铠马齐仗千人皆张弓抜白出东掖门称丨丨丨丨】百谷总神【齐书礼志稷是丨丨之丨丨非隂气之主】还神十牛并斩诸刼【齐书王敬则传军荒之后县有一部刼逃入山中为民患敬则遣人致意刼帅可悉出首当相申论治下庙神甚酷烈百姓信之敬则引神为誓必不相负刼帅既出敬则于庙中设防于座收缚曰吾先启神若负誓丨丨丨丨今不违誓即杀十牛觧神丨丨丨丨百姓恱之】不与神牛【齐书李安民传吴兴有项羽神防郡聴事太守不得上太守到郡必须祀以轭下牛安民奉佛法丨丨丨丨着屐上聴事又于聴上八闗齐俄而牛死葬庙侧今呼为李公牛塜及安民卒世以神为祟】足狗肉便了事何用阶级为【齐书周山圗传义乡县长风庙神姓邓先经为县令死遂发灵山圗启乞加神位辅国将军上答曰丨丨丨丨丨丨丨丨丨丨丨】事神谨得美迁【齐书萧惠基传惠基弟惠休従吴兴太守征为右仆射吴兴郡项羽神旧酷烈世人云惠休丨丨丨故丨丨丨】赐弓二张【齐书扶南国传在日南之南其先有女人为王名桞叶又有激国人混填梦神丨丨丨丨教乗舶入海混填晨起于神庙树下得弓即乗舶向扶南桞叶见舶率众欲御之混填举弓遥射贯船一面通中人桞叶怖遂降混填取以为妻】摩防降灵【齐书扶南国传永明二年阇邪跋摩遣天竺道人释那迦仙上表那迦仙诣京师言其国俗事摩防首罗天神神尝降于摩耽山诏报曰具丨丨丨丨流施彼土虽殊俗异化遥深欣赞】愤王【梁书萧琛传迁吴兴太守郡有项羽庙士民名为丨丨甚有灵验遂于郡聴事安施牀幕为神座公私请祷前后二千石皆于聴拜祠而避居他室琛至徙神还庙处之不疑】见识贵臣被知英主【梁书周兴嗣传尝歩自姑熟投宿逆旅夜有人谓之曰子才学迈世初当丨丨丨丨卒丨丨丨丨言终不测所之】此中殊吉【梁书何传以若邪处势廹隘不容生徒乃迁秦望山山有飞泉西起学舎即林成援因岩为堵别为小阁室寝处其中躬自启闭僮仆无得至者山侧营田二顷讲隙从生徒防之初迁将筑室忽见二人着元冠容貌甚伟问曰君欲居此邪乃指一处云丨丨丨丨忽不复见依其言而止焉寻而山发洪水树石皆倒抜惟所居室岿然独存】手各有所持【梁书扶南国传俗事天神天神以铜为像二面者四手四面者八手丨丨丨丨丨或小儿或鸟兽或日月】自称少从武帝征伐【南史宋孝武帝纪三月乙未建牙于军门是时多不悉旧仪有一翁班白丨丨丨丨丨丨丨丨颇悉其事因使指挥事毕忽失所在】患腰痛请疗【南史张融传东海徐秋夫仕至射阳令尝夜有呻声甚凄惨秋夫问何须答言姓某家在东海丨丨丨死虽为痛犹难忍丨丨之秋夫曰云何厝法请为刍人按孔穴鍼之秋夫如言为鍼四处又鍼肩井三处设祭埋之明日见一人谢恩忽然不见当世伏其通灵】顾吴郡部伍寻至【南史顾琛传初琛景平时为朝请假还东日晚至方山于时商旅数十船悉泊岸侧有一人元衣介帻执鞭屛诸船云丨丨丨丨丨丨丨应泊此岸于是诸船各东西俄有一假装至事力甚寡仍泊向处人问顾吴郡早晚至船人答无顾吴郡人问何船曰顾朝请耳莫不惊怪琛意窃知为善征因誓之曰若得郡当于此立庙至是果为吴郡乃立庙方山号白马庙云】方山白马庙【见上】授玉手板【南史齐豫章王嶷传嶷薨后尝见形于第后园乗腰舆指挥处分呼直兵直兵无手板左右丨一丨丨丨与之谓曰橘树一株死可觅补之因出后园阁直兵倒地仍失手板】尧庙重去四凶【南史崔祖思传年十八为都昌令随青州刺史垣防之入尧庙庙有苏侯神偶坐防之曰唐尧圣人而与苏侯神共坐今欲正之何如祖思曰使君若清荡此座则是丨丨丨丨丨丨由是诸杂神并除按监本作唐尧重去四凶】神影有酒色【南史梁宗室猷传猷为吴兴郡守性倜傥与楚王庙神交饮至一斛每酹祀尽懽极醉丨丨亦丨丨丨所祷必従后为益州刺史侍中中防军时江阳人齐狗儿反众十万攻州城猷兵粮俱尽人有异心乃遥祷请救是日有田老逢一骑浴鐡従东方来问去城几里曰百四十时日已晡骑举矟曰后人来可令之疾马欲及日破贼俄有数百骑如风一骑过请饮田老问为谁曰吴兴楚王来救临汝侯当此时庙中祈请无验十余日乃见侍卫土偶皆泥湿如汗者是月猷大破茍儿】巨蛇绕坛【南史梁始兴王憺传天监四年荆州大旱憺使祠于天井有丨丨长二丈出丨祠丨俄而注雨岁大丰】庙中人马脚尽有泥湿【南史曹景宗传旱甚诏祈蒋帝神求雨十旬不降帝怒命载荻欲焚蒋庙并神影尔日开朗欲起火当神上忽有云如繖倐忽骤雨如防台中宫殿皆自震动帝惧驰诏追停少时还静自此帝畏信遂深自践阼以来未尝躬自到庙于是备法驾将朝臣修谒是时魏军攻围钟离蒋帝神报敕必许扶助既而无雨水长遂挫敌人亦神之力焉凯旋之后丨丨丨丨丨丨丨丨丨当时并目覩焉】此中有王有相【南史范云传尝与梁武同宿顾暠之舎暠之妻方产有在外曰丨丨丨丨丨丨】时时有弹指声【南史傅縡传縡虽强直有才而毒恶傲慢为尝世所疾及死有恶蛇屈尾来上灵牀当前受祭酹去而复来者百余日丨丨丨丨丨丨】三寸绢丹书日月字【南史萧叡明传叡明字景济南兰陵人也母病风积年沉卧叡明昼夜祈祷时寒叡明下泪为之冰如筯额上叩头血亦冰不溜忽有一人以小石函授之曰此疗夫人病叡明跪受之忽不见以函奉母函中惟有丨丨丨丨丨为丨丨丨母服之即平复】枯桑君【南史萧矫妻羊淑祎传性至孝母尝有疾淑祎于中夜祈祷忽见一人在树下自称丨丨丨曰若人无患令泄气在亥西南求白石镇之言讫不见明日如言而疾愈】天女相偶【魏书圣武帝纪初圣武帝常率数万骑田于山泽歘见辎軿自天而下既至见美妇人侍卫甚盛帝异而问之对曰我丨丨也受命丨丨遂同寝宿旦请还曰明年周时复防此处言终而别去如风雨及期帝至先所田处果复相见天女以所生男授帝曰此君之子也善养视之子孙相承当世为帝王语讫而去子即世祖也故时人谚曰诘汾皇帝无妇家力微皇帝无舅家】希恩感梦【魏书宗室澄传髙祖至北邙遂幸洪池命澄侍升龙舟因赋诗以叙懐髙祖曰朕昨夜梦一老公头鬓皓白正理冠服拜立路左朕怪而问之自称晋侍中嵇绍故此奉迎神爽卑惧似有求焉澄对曰晋世之乱嵇绍以身卫主殒命御侧亦是晋之忠臣比干遭纣凶虐忠谏剖心可谓殷之良士二人俱死于王事坟茔并在于道周然陛下徙御殷洛经瀍墟而吊比干至洛阳而遗嵇绍当是丨丨而丨丨髙祖曰朕何徳能幽感逹士也然实思追礼先贤标扬忠懿比干嵇绍皆是古之诚烈而朕务浓于比干礼畧于嵇绍情有愧然既有此梦或如任城所言于是求其兆域遣使吊祭焉】请雨不验鞭像一百【魏书南安王桢传以旱祈雨于羣神邺城有石虎庙人奉祠之桢告虎神像云三日不雨当加鞭罚丨丨丨丨遂丨丨丨丨是月疽发背薨】山云雾【魏书和跋传时羣臣皆敦尚恭俭而跋好脩虚誉曜于时性尤奢淫太祖戒之弗革后车驾北狩山收跋刑之路侧妻刘氏自杀以従初将刑跋太祖命其诸弟毗等视诀跋谓毗曰灅北地瘠可居水南就耕良田广为产业各相勉励务自纂脩令之背已曰汝曹何忍视我之死也毗等觧其微意诈称使者去奔长安追之不及太祖怒遂诛其家后世祖西廵五原囘幸丨丨校猎忽遇暴风丨丨四塞世祖怪而问之羣下佥言跋世居此土祠冡犹存其或者能致斯变帝遣建兴公古弼祭以三牲雾即除散后世祖搜狩之日每先祭之】太山府君子【魏书叚承根传叚承根武威姑臧人自云汉太尉颎九世孙也父晖字长祚身长八尺余师事欧阳汤汤甚器爱之有一童子与晖同志后二年童子辞归从晖请马晖戏作木马与之童子甚恱谢晖曰吾丨丨丨丨丨奉敕逰学今将欲归烦子厚赠无以报徳子后位至常伯封侯非报也且以为好言终乗木马腾空而去晖乃自知必将贵也】被处分为髙崇妻【魏书宋颍传颍前妻邓氏亡后十五年颍梦见之向颍拜曰新妇今丨丨丨丨丨丨丨故来辞君然流涕颍旦而见崇言之崇后数日而卒按邓氏北史作刘氏】执杯酒似若献酬【魏书夏侯夬传初夬与南人辛谌庾遵江文遥等终日逰聚酣饮之际恒相谓曰人生局促何殊朝露坐上相看先后之间耳脱有先亡者当于良辰美景灵前饮宴傥或有知庶共歆飨及夬亡后三月上已诸人相率至夬灵前酌饮时日晚天隂室中微闇咸见夬在坐衣服形容不异平昔时丨丨丨丨丨丨丨但无语耳时夬家客雍僧明心有畏恐披帘欲出便即彊仆状若被殴夬従兄欣宗云今是节日诸人忆弟畴昔之言故来共饮僧明何罪而被瞠责僧明便寤而欣宗语如夬平生并怒家人皆得其罪又发擿隂私窃盗咸有次绪】缩水脉【魏书尒朱兆传尒朱荣死也兆自汾州率骑据晋阳元晖立授兆大将军爵为王兆与世隆等定谋攻洛兆遂率众南出进逹太行大都督源子恭下都督史仵龙开垒降兆子恭退走兆轻兵倍道从河梁西渉渡掩袭京邑先是河邉人梦神谓已曰尒朱家欲渡河用尔作灅波津令为之丨丨丨月余梦者死及兆至有行人自言知水浅处以草徃徃表挿而导道焉忽失其所在兆遂策马渉渡】君自是学士何为每见毁辱【魏书刘兰传兰学徒前后数千成业者众而排毁公羊又非董仲舒由是见讥于世永平中为国子助教延昌中静坐读书有人叩门门人通焉兰命引入其人葛巾单衣入与兰坐谓兰曰丨丨丨丨丨丨丨丨丨丨丨理义长短竟知在谁而过无礼见陵也今欲相召当与君正之言终而出出后兰告家人少时而患卒】自称湘女【魏书慕容暐传有神降于邺丨丨丨丨有声与人相接数日而去】车骑声从北门入【魏书礼志帝尝于白登庙将荐熟有神异焉太庙博士许钟上言曰臣闻圣人能飨帝孝子能飨亲伏惟陛下孝诚之至通于神明近尝于太祖庙有丨丨丨丨丨丨丨殷殷轞轞震动门阙执事者无不肃栗斯乃国祚永隆之兆宜告天下使咸知圣徳之深逺】暗相【北齐书神武帝纪与懐朔省事云中司马子如及秀容人刘贵中山人贾显智为奔走之友懐朔户曹史孙腾外兵史侯景亦相友结刘贵尝得一白鹰与神武及尉景蔡防子如贾显智等猎于沃野见一赤每辄逸遂至廻泽泽中有茒屋将奔入有狗自屋中出噬之鹰免俱死神武怒以鸣镝射之狗毙屋中有二人出持神武襟甚急其母两目盲曵杖呵其二子曰何故触大家出瓮中酒烹羊以饭客因自言善丨丨遍扪诸人皆贵而指麾俱由神武又曰子如歴位显智不善终饭竟出行数里还更访之则本无人居乃向非人也由是诸人益加敬异】青衣人拔刀叱【北齐书神武帝纪従荣徙据并州抵扬州邑人厐苍鹰止团焦中每従外归主人遥闻行响动地苍鹰母数见团焦赤气赫然属天又苍鹰常夜欲入有丨丨丨丨丨丨曰何故触王言讫不见始以为异宻觇之惟见赤蛇蟠牀上乃益惊异因杀牛分肉厚以相奉苍鹰母求以神武为义子及得志以其宅为第号为南宅虽门巷开广堂宇崇丽其本所住团焦以石垩涂之留而不毁至文宣时遂为宫】阵外士马四合【北齐书神武帝纪初未战之前月章武人张绍夜中忽被数骑将逾城至一大将军前敕绍为军导向邺云佐受命者除残贼绍廻视之兵不测整疾无声将至邺乃放焉及战之日尒朱氏军人见丨丨丨丨丨丨盖神助也】两齿絶白长出于唇【北齐书武成帝纪又有神见于后园万夀堂前山穴中其体壮大不辨其面丨丨丨丨丨丨丨丨帝直宿嫔御已下七百人咸见焉帝又梦之】壝蕝之内忽有车轨之辙【北齐书后主纪癸丑祈皇祠坛丨丨丨丨丨丨丨丨丨丨按验傍无人迹不知车所从来】城隍神【北齐书慕容俨传梁司徒陆法和仪同宋茝等率其部下以郢州城内附时清河王岳帅师江上乃集诸军议曰城在江外人情尚梗必须才畧兼济忠勇过人可受此寄耳众咸共推俨岳以为然遂遣镇郢城始入便为梁大都督侯瑱任约率水陆军奄至城下俨随方御备瑱等不能克又于上流鹦鹉洲上造荻葓竟数里以塞船路人信阻絶城守孤悬众情危惧俨导以忠义又恱以安之城中先有神祠一所俗号丨丨丨公私每有祈祷于是顺士卒之心乃相率祈请冀获防祐须臾冲风歘起惊涛涌激漂断荻葓约复以鐡鏁连缉防御弥切俨还共祈请风浪夜惊复以断絶如此者再三城人大喜以为神助】神皆从行【北齐书陆法和传景遣将任约击梁湘东王于江陵法和乃诣湘东乞征约召诸蛮弟子八百人在江津二日便发湘东遣胡僧祐领千余人与同行法和登舰大笑曰无量兵马江陵多神祠人俗恒所祈祷自法和军出无复一验人以为丨丨丨丨故也】囘动轻漂有异生人【北齐书权防传防本贫生无仆初任助教之日恒乗驴上下且其职事处多每须经歴及其退食非晚不归曾夜出城东门钟漏已尽防唯独乗驴忽有二人一人牵头一人随后有似相助其丨丨丨丨丨丨丨丨渐渐失路不由本道防心甚怪之遂诵易经上篇一卷不尽前后二人忽然离散防亦不觉堕驴因尔遂闷至明始觉方知堕驴之处乃是郭外才去家数里】白衣人【周书逹奚武传武之在同州也时属天旱髙祖敕武祠华岳岳庙旧在山下常所祷祈武谓僚属曰吾备位三公不能燮理隂阳遂使盛农之月乆絶甘雨天子劳心百姓惶惧忝寄既重忧责实深不可同于众人在常祀之所必须登峯展诚寻其灵奥岳既髙峻千仞壁立岩路险絶人迹罕通武年逾六十惟将数人攀藤援枝然后得上于是稽首祈请陈百姓恳诚晚不得还即于岳上借草而宿梦见一丨丨丨来执武手曰快辛苦甚相嘉尚武遂惊觉益用祗肃至旦云雾四起俄而澍雨逺近霑洽】生为上柱国死作阎罗王【隋书韩擒传邻母见擒门下仪卫甚盛有同王者母异而问之其中人曰我来迎王忽然不见又有人疾笃忽惊走至擒家曰我欲谒王左右问曰何王也答曰阎罗王擒子弟欲挞之擒止之曰丨丨丨丨丨丨丨丨丨丨斯亦足矣因寝疾数日竟卒】舆马自止飘风旋绕【隋书周罗防传汉王谅反诏副杨素讨平之谅余党据晋绛等三州未下诏罗防行绛晋吕三州诸军事进兵围之为流矢所中卒于师时年六十四送柩还京行数里无故丨丨丨丨策之不动有丨丨丨丨焉绛州长史郭雅稽颡呪曰公恨小冦未平邪寻即除殄无为恋恨于是风静马行见者莫不悲叹其年秋七月子仲隐梦见罗防曰我明日当战其灵坐所有弓箭刀剑无故自动若人持之状绛州城防是其日也】弓箭刀剑无故自动【见上】三童子【隋书王劭传陈留老子祠有枯柏世传云老子将度世云待枯柏生东南枝廻指当有圣人出吾道复行至齐枯柏従下生枝东南上指夜有丨丨丨相与歌曰老子庙前古枯树东南状如繖圣主从此去及至尊牧亳州亲至祠树之下自是柏枝廻抱其枯枝渐指西北道教果行】



　　御定子史精华卷一百十一
　　钦定四库全书
　　御定子史精华卷一百十二
　　灵异部二
　　神下
　　此神不欺赵无恤【旧唐书高祖纪秋七月壬子髙祖率兵西图关中以元吉为镇北将军太原留守癸丑发自太原有兵三万丙辰师次灵石县营于贾胡堡隋武牙郎将宋老生屯霍邑以拒义师防霖雨积句餽运不给高祖命旋师太宗切谏乃止有白衣老父诣军门曰余为霍山神使谒唐皇帝曰八月雨止路出霍邑东南吾当济师高祖曰丨丨丨丨丨丨丨岂负我哉八月辛已高祖引师趋霍邑斩宋老生平霍邑】少姨庙【旧唐书高宗纪亲谒丨丨丨赐故玉清观道士王逺知谥曰升眞先生赠太中大夫】水中涌沸【旧唐书罗道琮传贞观末上书忤防配流岭表时有同被流者至荆襄间病死临终泣谓道琮曰人生有死所恨委骨异壤道琮曰我若生还终不独归弃卿于此瘗之路左而去嵗余遇赦得还至殡所属霖潦弥漫尸柩不可复得道琮设祭恸哭告欲与俱归之意若有灵者幸相警示言讫路侧丨丨忽然丨丨道琮又呪云若所沸处是愿更令一沸呪毕又沸道琮便取得其尸铭志可验遂附之还乡】天帝人帝【唐书礼乐志以高祖配五丨丨太宗配五丨丨】为公呵御【唐书萧遘传咸通中擢进士第辟节度府入朝拜右拾遗与韦保衡聨第而遘姿宇秀伟气孤峻尝慕李徳裕为人保衡才下诸儒靳薄之不甚齿独呼遘太尉保衡憾焉于是保衡已为相摭遘罪由起居舍人斥播州司马道三峡方廹畏不瞑若有人谓曰公无恐予】
　　【丨丨丨丨遘怳悟俄谒白帝祠见帝貎类向所覩异之】妬女祠【唐书狄仁杰传帝幸汾阳宫为知顿使并州长史李冲元以道出丨丨丨俗言盛服过者致风雷之变更发卒数万改驰道仁杰曰天子之行风伯清尘雨师洒道何妬女避邪止其役帝壮之曰眞丈夫哉】鬭战神【唐书安禄山传本姓康母阿史徳为觋居突厥中祷子于轧荦山虏所谓丨丨丨者既而姙及生有光照穹庐野兽尽鸣望气者言其祥】室中光曜见星冠綘衣【宋史礼志先是大中祥符元年正月乙丑帝谓辅臣曰朕去年十一月二十七日夜将半方就寝忽丨丨丨丨丨神人丨丨丨丨告曰来月三日宜于正殿建黄箓道塲一月将降天书大中祥符三篇朕竦然起对已复无见命笔识之】人皇九人中一人【宋史礼志帝于大中祥符五年十月语辅臣曰朕梦先降神人传玉皇之命云先令汝祖赵某授汝天书令再见汝如唐朝恭奉元元皇帝翼日复梦神人传天尊语吾坐西斜设六位以候是日即于延恩殿设道塲五鼓一筹先闻异香顷之黄光满殿蔽灯烛覩灵仙仪卫天尊至朕再拜殿下俄黄雾起须臾雾散由西陛升见侍从在东陛天尊就坐有六人揖天尊而后坐朕欲拜六人天尊止令揖命朕前曰吾丨丨丨丨丨丨丨也是赵之始祖再降乃轩辕皇帝凡世所知少典之子非也母感电梦天人生于夀邱后唐时奉玉帝命七月一日下降总治下方主赵氏之族今已百年皇帝善为抚育苍生无怠前志即离坐乘云而去王旦等皆再拜称贺即召旦等至延恩殿歴观临降之所并布告天下】有形有像若人若持矛执防列于空际【宋史礼志政和三年帝制神应记略云羽卫多士奉辇武夫与陪祀官顾瞻中天丨丨丨丨丨丨丨丨丨丨丨丨丨丨丨丨见者骇愕】文成声息【宋史辛弃疾传谢枋得过弃疾墓傍僧舍有疾声大呼于堂上若鸣其不平自昏暮至三鼔不絶声枋得秉烛作文旦且祭之丨丨而丨始丨】舌三叠如饼【宋史文同传崔公度尝与同同为舘职见同京南殊无言及将别但云明日复来乎与子话公度意以话为画明日再往同曰与公话则左右顾恐有听者公度方知同将有言非画也同曰吾闻人不妄语者舌可过鼻即吐其丨丨丨之丨丨状引之至眉间公度大惊及京中传同死公度乃悟所见非生者】覩红衣军来【元史王伯顔传至正九年迁知福宁州居三嵗陞福建盐运副使将行宪府以时方俶扰留伯顔仍领州事未几贼自邵武间道偪福宁乃与监州阿撒都刺募壮兵五万分扼险阻贼至杨梅岭立栅伯顔与子相驰破之贼帅王善俄拥众直压州西门胥皆解散伯顔麾下惟白挺市儿数百人尔伯顔射贼不复反顾贼以长鎗舂马马仆遂见执善说伯顔曰闻公有惠政此州那可无尹公为我尹可乎伯顔诃善曰我天子命官不幸失守义当死肯从汝反乎善怒叱左右搤以跪弗屈遂殴之伯顔嚼舌出血噀善靣骂曰反贼杀即杀何以殴为吾民天民也汝不可害大丞相亲讨叛逆百万之师雷击电扫汝軰小丑将无遗种顾敢尔耶贼亦执阿撒都刺至善厉声责其拒鬭噤不能对伯顔复唾善曰我杀贼何言拒耶我死当为神以杀汝言讫挺颈受刃颈断涌白液如乳暴尸数日色不变州人哭声连巷贼既杀阿撒都刺欲释相官之相詈曰吾与汝不共戴天恨不寸斩汝我受汝官耶贼杀之相妾潘氏挈一女为贼所获亦骂贼母子同死伯顔既死贼时覩其引兵出入明年州有僧林徳诚者起兵讨贼乃望空呼曰王州尹王州尹宜率隂兵助我斩贼时贼正祠神丨丨丨丨丨以为伪帅康将军亟往迎之无有也四靣皆青衣官军贼大败斩其酋江二蛮福宁遂平事闻赠嘉议大夫济南路总管上轻车都尉追封太原郡侯】飞兽【山海经凡西次二经之首自钤山至于莱山凡十七山四千一百四十里其十神者皆人靣而马身其七神皆人靣牛身四足而一臂撡杖以行是为丨丨之神其祠之毛用少牢白菅为席其十軰神者其祠之毛一雄鸡钤而不楈毛采】十軰【见上】各在一搏【山海经东望恒山四成有穷居之丨丨丨丨爰有滛水其清洛洛注搏犹胁也言羣各以类聚处山四胁】帝江【山海经天山多金玉有青雄黄英水出焉而西南流注于汤谷有神焉其状如黄囊赤如丹火六足四翼浑敦无靣目是识歌舞实惟丨丨也】红光【山海经又西二百九十里曰泑山神蓐收居之其上多婴短之玉其阳多瑾瑜之玉其隂多青雄黄是山也西望日之所入其气负神丨丨之所司也】天吴【山海经有神人八首人靣虎身十尾名曰丨丨】帝之二女【山海经洞庭之山其上多黄金其下多银鐡其木多柤梨橘櫾其草多葌蘪芜芍药芎防丨丨丨丨居之是常游于江渊澧沅之风交潇湘之渊是在九江之间出入必以飘风暴雨是多怪神状如人而载蛇左右手蛇多怪鸟】二八连臂【山海经有神人丨丨丨丨为帝司夜于此野在羽民东】视为昼瞑为夜吹为冬呼为夏【山海经钟山之神名曰烛隂丨丨丨丨丨丨丨丨丨丨丨丨不饮不食不息息为风身长千里在无防之东其为物人靣蛇身赤色居钟山下】烛龙【山海经西北海之外赤水之北有章尾山有神人靣蛇身而赤直目正乘其瞑乃晦其视乃明不食不寝不息风雨是谒是烛九隂是谓丨丨】后世为声响【越絶书公孙圣至姑胥之台谒见吴王吴王劳曰越弟子公孙圣也寡人昼卧姑胥之台梦入章明之宫入门见两防炊而不蒸见两黒犬噑以北噑以南见两铧倚吾宫堂见流水汤汤越吾宫墙见前园横索生树桐见后房鍜者扶挟鼔小震子为寡人精占之吉则言吉凶则言凶无谀寡人心所从公孙圣伏地有顷而起仰天叹曰悲哉夫章者战不胜走傽傽明者去昭昭就暝暝见两防炊而不蒸者王且不得火食见两黒犬嘷以北嘷以南者大王身死魂魄惑也见两铧倚吾宫堂者越人入吴邦伐宗庙掘社稷也见流水汤汤越吾宫墙者大王宫堂虚也前园横索生树桐者桐不为器用但为俑当与人俱葬后房鍜者鼓小震者大息也王毋自行使臣下可矣王乃使力士石番以鐡杖击圣中断之为两头圣仰天叹曰苍天知寃乎直言正谏身死无功令我家无葬我提我山中丨丨丨丨丨吴王使人提于秦余杭之山虎狼食其肉野火烧其骨东风至飞扬汝灰汝更能为声哉伐齐大尅师兵三月不去过伐晋晋知其兵革之罢倦粮食尽索兴师击之大败吴师渉江流血浮尸者不可胜数吴王不忍率其余兵相将至秦余杭之山饥饿足行乏粮视瞻不明据地饮水持笼稻而餐之顾谓左右曰此何名羣臣对曰是笼稻也吴王曰悲哉此公孙圣所言王且不得火食太宰嚭曰秦余杭山西坂闲燕可以休息大王亟飡而去尚有十数里耳吴王曰吾尝戮公孙圣于斯山子试为寡人前呼之即尚在耶当有声响太宰嚭即上山三呼圣三应吴王大怖足行属腐靣如死灰色】三呼圣三应【见上】彷佛之间音兆常在【越絶书吴王将杀子胥使冯同征之胥见冯同知为吴王来也泄言曰王不亲辅弼之臣而亲众豕之言是吾命短也高置吾头必见越人入吴也我王亲为禽哉捐我深江则亦已矣胥死之后吴王闻以为妖言甚咎子胥王使人捐于大江口勇士执之乃有遗响发愤驰腾气若奔马威万物归神大海丨丨丨丨丨丨丨丨后世称述葢子胥水仙也】神不胜道妖不胜徳【刘向新序晋文公出猎前驱曰前有大蛇高如隄阻道竟之文公曰寡人闻之诸侯梦恶则修徳大夫梦恶则修官士梦恶则修身如是而祸不至矣今寡人有过天以戒寡人还车而反前驱曰臣闻之喜者无赏怒者无刑今祸福已在前矣不可变何不遂驱之文公曰不然夫丨丨丨丨而丨亦丨丨丨祸福未发犹可化也还车反宿斋三日请于庙曰孤少牺不肥币不厚罪一也孤好弋猎无度数罪二也孤多赋敛重刑罚罪三也请自今以来者关市无征泽梁无赋敛赦罪人旧田半税新田不税行此令未半旬守蛇吏梦天帝杀蛇曰何故当圣君道为而罪当死发梦视蛇臭腐矣谒之文公曰然夫神果不胜道而妖亦不胜徳奈何其无究理而任天也应之以徳而已】婴【焦氏易林朝生夕死名曰丨丨不可得祀】风吹云却【焦氏易林魃为菑虐丨丨丨丨】瓦聚【焦氏易林众鬼丨丨中有大怪】守门破盆毁罂伤瓶【焦氏易林贫丨丨曰丨我丨丨丨丨丨空虚无子】贫相责【焦氏易林齧齧丨丨丨丨无有懽怡一日九结】治隂杀偶【严遵道徳指归论神丨丨圣人治阳治隂者丨丨治阳者杀奇】养物于隂【严遵道徳指归论圣人在上故以其神丨丨丨丨圣人以其道养物于阳】风雨还军【吴越春秋越王追奔攻吴兵入于江阳松陵欲入胥门未至六七里望吴南城见伍子胥头巨若车轮目若耀电须髪四张射于十里越军大惧留兵假道即日夜半暴风疾雨雷奔电激飞石扬砂疾如弓弩越军壊败松陵却退兵士僵毙人众分解莫能救止范蠡文种乃稽颡肉袒拜谢子胥愿乞假道子胥乃与种蠡梦曰吾知越之必入吴矣故求置吾头于南门以观汝之破吴也惟欲以穷夫差定汝入我之国吾心又不忍故为丨丨以丨汝丨然越之伐吴自是天也吾安能止哉越如欲入更从东门我当为汝开道贯城以通汝路于是越军明日更从江出入海阳于三道之翟水乃穿东南隅以逹越军遂围吴】前潮水伍子胥后重水大夫种【吴越春秋越王葬种于国之西山楼船之卒三千余人造鼎足之羡或入三峰之下葬一年伍子胥从海上穿山胁而持种去与之俱浮于海故丨丨丨潘侯者丨丨丨也丨丨丨者丨丨丨也】食虎【王充论衡古之人有神荼郁垒者昆弟二人性能执鬼居东海度朔山上立桃树下简阅百无道理妄为人祸荼与郁垒缚以卢索执以丨丨】思念存想所致【王充论衡凡天地之间有非人死精神为之也皆人丨丨丨丨之丨丨】象气为【王充论衡天文垂象于上其气降而生物气和者养生不和者伤害本有象于天则其降下有形于地矣故鬼之见也象气为之也象星之体为人与鸟兽故其病人则见人与鸟兽之形】度朔山东北有门万所出入【蔡邕独断疫神帝颛顼有三子生而亡去为鬼其一者居江水是为瘟鬼其一者居若水是为魍魉其一者居人宫室枢隅处善惊小儿于是命方相氏黄金四目蒙以熊皮元衣朱裳执戈扬楯常以嵗竟十二月从百及童儿而时傩以索宫中敺疫也桃弧棘矢土鼔鼔旦射之以赤丸五谷播洒之以除疫殃已而立桃人苇索儋牙虎神荼郁垒以执之儋牙虎神荼郁垒二神海中有丨丨之丨上有桃木蟠屈三千里卑枝丨丨丨丨丨丨丨丨丨丨也】太乙之精【三辅黄图刘向于成帝之末校书天禄阁专精覃思夜有老人着黄衣植青藜杖叩阁而进见向暗中独坐诵书老父乃吹杖端烟然因以见向授五行洪范之文恐词说繁广忘之乃裂裳及绅以记其言至曙而去请问姓名云我是丨丨丨丨天帝闻卯金之子有博学者下而观焉乃出懐中竹牒有天文地图之书曰余略授子焉至子歆从授其术向亦不悟此人焉】司命【应劭风俗通谨按诗云芃芃棫朴薪之槱之周礼槱燎司中丨丨文昌也司中文昌上六星也槱者积薪燔柴也今民间独祀司命耳刻木长尺二寸为人像行者襜箧中居者别作小屋齐天地大尊重之汝南余郡亦多有皆祠以腊率以春秋之月】立服带绶满置官属【应劭风俗通谨按汉书朱虚侯刘章齐悼惠王子高祖孙也自琅琊青州六郡及渤海都邑乡亭聚落皆为立祠造饰五二千石车商人次第为之丨丨丨丨丨丨丨丨烹杀讴歌纷籍连日转相诳曜言有神明其谴问祸福立应歴载弥久莫之匡纠惟乐安太傅陈蕃济南相曹操一切禁絶肃然政清陈曹之后稍复如故】鲍君神【应劭风俗通谨按汝南鲖阳有于田得麏者其主未往取也商车十余乘径泽中行望见此麏着防因持去念其不事持一鲍鱼置其处有顷其主往不见所得麏反见鲍鱼泽中非人道路恠其如是大以为神转相告语治病求福多有效验因为起祠舍众巫数十帷帐钟鼓方数百里皆来祷祀号丨丨丨其后数年鲍鱼主来歴祠下寻问其故曰此我鱼也当有何神上堂取之遂从此壊传曰物之所聚斯有神言人共奬成之耳】李君令我目愈【应劭风俗通谨按汝南南顿张助于田中种禾见李核意欲持去顾见空桑中有土因殖种以余浆溉灌后人见桑中反复生李转相告语有病目痛者息隂下言丨丨丨丨丨丨谢以一豚目痛小疾亦行自愈众犬吠声因盲者得视逺近翕赫其下车骑常数千百酒肉滂沱间一嵗余张助逺出来还见之惊云此有何神乃我所种耳因就斮也】石贤士【应劭风俗通谨按汝南汝阳彭氏墓路头立一石人在石兽后田家老母到市买数片饵暑热行疲顿息石人下小瞑遗一片饵去忽不自觉行道人有见者时客适防问因有是饵客聊调之石人能治病愈者来谢之转语头痛者摩丨人头腹痛者摩其腹亦还自摩他处于此凡人病自愈者因言得其福力号曰丨丨辎辇毂击帷帐绛缯丝竹之音闻数十里尉部常往防视数年亦自歇末复其故矣】天孙【张华博物志泰山一曰丨丨言为天帝孙也主召人魂魄东方万物始成知人生命之长短】破鱼腹得书刀【干寳搜神记宫亭湖孤石庙尝有估客下都经其庙下见二女子云可为买两量丝履自相厚报估客至都市好丝履并箱盛之自市书刀亦内箱中既还以箱及香置庙中而去忘取书刀至河中流忽有鲤鱼跳入船内丨丨丨丨丨丨焉】巨灵手迹【干寳搜神记二华之山本一山也当河河水过之而曲行河神丨丨以手擘开其上以足蹈离其下中分为两以利河流今观丨丨于华岳上指掌之形具在脚迹在首阳山下至今犹存故张衡作西京赋所称巨灵赑屭高掌逺迹以流河曲是也】催放防甘乃听汝去【干寳搜神记南康郡南东望山有三人入山见山顶有果树众果毕植行列整齐如人行甘子正熟三人共食致饱乃懐二枚欲出示人闻空中语云丨丨丨丨丨丨丨丨】如愿【干寳搜神记庐陵欧明从贾客道经彭泽湖每以舟中所有多少投湖中云以为礼积数年后复过忽见湖中有大道有数吏乘车马来候明云是青洪君使要须臾逹见有府舍门下吏卒明甚怖吏曰无可怖青洪君感君前后有礼故要君必有重遗君者君勿取独求丨丨耳明既见青洪君乃求如愿使逐明去如愿者青洪君婢也明将归所愿辄得数年大富】夜义驹跋【王嘉拾遗记丹邱之地有丨丨丨丨之鬼能以赤马脑为瓶盂及乐器皆精妙轻丽中国人有用者则魑魅不能逢之】蛇身人靣【王嘉拾遗记禹凿龙门之山亦谓之龙门至一空岩深数十里幽暗不可复行禹乃负火而进有兽状如豕衘夜明之珠其光如烛又有青犬行吠于前禹计可十里迷于昼夜既觉渐明见向来豕犬变为人形皆着元衣又见一神丨丨丨丨禹因与语神即示禹八卦之图列于金板之上又有八神侍侧禹曰华胥生圣子是汝耶答曰华胥是九河神女以生余也乃探玉简授禹长一尺二寸以合十二时之数使量度天地】雷杼【常璩华阳国志汉中志梓潼县有善板祠一日恶子民嵗上丨丨十枚嵗尽不复见云雷取去】后帝【刘敬叔异苑陶侃曽如厠见数十人悉持大印有一人朱衣平上帻自称丨丨云以君长者故来相报三载勿言富贵至极侃便起旋失所在有大印作公字当其秽处杂五行书曰厠神曰后帝】青溪小姑【刘敬叔异苑丨丨丨丨庙云是蒋侯第三妹庙中有大谷扶疎鸟尝产育其上晋太元中陈郡谢庆执弹乘马缴杀数头即觉体中栗然至夜梦一女子衣裳楚楚怒曰此鸟是我所养何故见侵经日谢卒庆名奂灵运父也】紫姑【宗懔荆楚嵗时记正月十五日其夕迎丨丨以卜将来蚕桑并占众事注按刘敬叔异苑云紫姑本人家妾为大妇所妬正月十五日感激而死故世人作其形迎之呪云子胥不在云是其壻曹夫人已行云是其姑小姑可出于厠边或猪栏边迎之捉之觉重是神来也平原孟氏尝以此日迎之神遂穿屋而去自尔着以败衣葢为此也】朝产暮食【任昉述异记南海小虞山中有鬼母能产天地鬼一产十鬼丨丨之丨丨之今苍梧有鬼姑神是也虎头龙足蠎目蛟眉今吴越间防风庙土木作其形龙首牛耳连眉一目】神女捣衣【任昉述异记捣衣山一名灵山在琅琊郡山南絶险岩有方石昔有丨丨于此丨丨其石明莹谓之玉女捣练碪】捧珠献帝前【任昉述异记秦始皇帝至东海海神丨丨丨于丨丨今海畔有秦皇受珠台】金鱼神【任昉述异记关中有丨丨丨云周平二年十旬不雨遣祭天神俄而生涌泉金鱼跃出而雨降】唐述【郦道元水经注羌目鬼曰丨丨】祀祠有感则云与之平【郦道元水经注南上四里路到石壁缘傍稍进迳一百余歩自此西南出六里又至一祠名曰胡趋寺神像有童子之容从祠南歴夹岭广裁三尺余两箱崖数万仞窥不见底丨丨丨丨丨丨丨丨丨也然后敢度】石养父母【郦道元水经注从北南入谷七里又届一祠谓之丨丨丨丨石龛木主存焉】造山川出河【郦道元水经注华岳本一山当河河水过而曲行河神巨灵手荡脚蹋开而为两今掌足之迹仍存华岩开山图曰有巨灵胡者偏得神元之道能丨丨丨丨丨所谓巨灵赑屭首冠灵山者也】璧流渚上波荡上岸【郦道元水经注建武中造浮桥于津上采石为中济石无大小下辄流去用功百万经年不就石虎亲阅作工沈璧于河明日丨丨丨丨丨丨丨丨遂斩匠而还】悲鸣则河决驰走则山崩【郦道元水经注西南侧城有神马寺树木修整西去白马津可二十许里东南距白马县故城可五十里疑即开山图之所谓白马山也山下常有白马羣行丨丨丨丨丨丨丨丨丨丨】鼓动泉流声絶水竭【郦道元水经注霍太山有岳庙庙甚灵鸟雀不栖其林猛虎常守其庭又有灵泉以供祭事丨丨则丨丨丨丨则丨丨湘东隂山县有侯昙山上有灵坛坛前有石井深数丈居常无水及临祈祷则甘泉涌出周用则已亦其比也】祈祷则甘泉涌出周用则已【见上】首阳之神有犬狸身狐尾【郦道元水经注晋平公与齐景公乘至于浍上见乘白骖八驷以来有犬狸身而狐尾随平公之车公问师旷对丨丨丨丨丨丨丨丨丨丨其名曰者饮酒得福则徼之葢于是水之上也注名曰一作逢君】鬼见白日【郦道元水经注汉光武建武二年西河鲜于冀为清河太守作公廨未就而亡后守赵高计功用二百万五官黄秉功曹刘适言四百万钱于是冀乃丨丨丨丨道从入府与高及秉等对共计校定为适秉所割匿冀乃书表自理其畧言高贵不尚节亩垄之夫而箕踞遗类研密失机婢妾其性媚世求显偷窃银艾鄙辱天官易讥负乘诚高之谓臣不胜鬼言谨因千里驿闻待高上之便西北去三十里车马皆灭不复见秉等皆伏地物故高以状闻诏下还冀西河田宅妻子焉兼为差代以旌幽中之讼】幽中之讼【见上】改葬孤竹君子【郦道元水经注汉灵帝时辽西太守廉翻梦人谓已曰余孤竹君之子伯夷之弟辽海漂吾棺椁闻君仁善愿见藏覆明日视之水上有浮棺焉嗤者皆无疾而死于是改葬之】海神竖柱【郦道元水经注三齐畧记曰始皇于海中作石桥丨丨为之丨丨始皇求为相见神曰我形丑莫图我形当与帝相见乃入海四十里见海神左右莫动手工人潜以脚画其状神怒曰帝负约速去始皇转马还前脚犹立后脚随崩仅得登岸画者溺死于海众山之石皆倾注今犹岌岌东趣】百虫将军【郦道元水经注又有丨丨丨丨显灵碑碑云将军姓伊氏讳益字隤敳帝高阳之第二子伯益者也】忖留神【郦道元水经注渭水又东注此水水上有梁谓之渭桥秦制也亦曰便门桥秦始皇作离宫于渭水南北以象天宫故三辅黄图曰渭水贯都以象天汉横桥南度以法牵牛桥广六丈南北二百八十步六十八间七百五十柱北冯翊立之有一百二十二梁桥之南北有隄激立石柱柱南京兆立之柱北冯翊立之有令丞各领徒一千五百人桥之北首垒石水中故谓石柱桥也旧有丨丨丨像此神尝与鲁班语班令其人出忖留曰我貎狞丑卿善图物容我不能出班于是拱手与言曰出头见我忖留乃出首班于是以脚画地忖留觉之便还没水故置其像于水唯背以上立水上后董卓入关遂焚此桥魏武帝遂更修之桥三丈六尺忖留之像曹公乘马见之惊又命下之】圣女【郦道元水经注故道水又西南入秦冈山尚婆水注之山高入云逺望増状若岭纡曦轩峯驻月驾矣悬崖之侧列壁之上有神象若图指状妇人之容其形上赤下白世名之曰丨丨神至于福应愆违方俗是祈】不斋者至藏辄有兽噬其足【郦道元水经注山有梁孝王墓其冡斩山作郭穿石为藏行一里到藏中有数尺水水有大鲤鱼黎萌谓藏有神不敢犯之凡到藏皆洁斋而进丨丨丨丨丨丨丨丨丨丨丨兽难得见见者似狗所未详也】酒杯恒澹澹【郦道元水经注风俗通曰秦昭王使李氷为蜀守开成都两江溉田万顷神嵗取童女二人为妇氷以其女与神为婚径至神祠劝神酒丨丨丨丨丨氷励声以责之因忽不见良乆有两牛鬭于江岸傍有间氷还流汗谓官属曰吾鬭疲极当相助也南向腰中正白者我绶也主簿刺杀北靣者江神遂死蜀人慕其气决凡壮徤者因名氷儿也】衣苔带藻扬声悲歌【郦道元水经注扬雄琴清英曰尹吉甫子伯奇至孝后母谮之自投江中丨丨丨丨忽梦见水仙赐其美药惟养亲丨丨丨丨船人闻之而学之吉甫闻船人之声疑似伯奇援琴作子安之操】布裹篙足【郦道元水经注峡中有瞿塘黄龙二滩夏水廻复防沂所忌瞿塘滩上有神庙尤至灵验刺史二千石迳过皆不得鸣角伐鼓商旅上水恐触石有声乃以丨丨丨丨】以三月还乡水暴长【郦道元水经注有车骑将军冯绲桂阳太守李温冡二子之灵常丨丨丨丨丨丨丨丨郡县吏民莫不于水上祭今所为冯李也】精魂为草实为灵芝【郦道元水经注天帝之季女名曰瑶姬未行而亡封于巫山之台丨丨丨丨丨丨丨丨】枝江白虎王君【郦道元水经注县有陈留王子香庙颂子香于汉和帝之时出为荆州刺史有惠政天子征之道卒枝江亭中常有三白虎出入人间送防逾境百姓追美甘棠以永元十八年立庙设祠刻石铭徳号曰丨丨丨丨丨丨】何不竖豹尾【郦道元水经注武昌记曰樊口南有大姥庙孙权常猎于山下依夕见一姥问权猎何所得曰正得一豹母曰丨丨丨丨丨忽然不见】分风擘流【郦道元水经注山下又有神庙号曰宫亭庙故彭湖亦有宫亭之称焉余按尔雅云大山曰宫宫之为名葢起于此不必一由三宫也山庙甚神能丨丨丨丨住舟遣使行旅之人过必敬祀而后得去故曹毗咏云分风为贰擘流为两】摘花钓鱼皆当先请【郦道元水经注溪水西南潜穴穴在射堂射东六七里谷中有石穴清泉溃流三十许歩复入穴即长杨之源也水中有神鱼大者二尺小者一尺居民钓鱼先陈所须多少拜而请之拜讫投钓饵得鱼过数者水辄波涌暴风卒起树木摧折水侧生异花路人欲摘者皆当先请不得辄取】风吹别分随偃而输【郦道元水经注从平乐顺流五六里东亭村北山甚高峻上合下空空徼东西广二丈许高起如屋中有石林甚整顿傍生野韭人往乞者神许则丨丨丨丨丨丨丨丨不得过越不偃而输辄凶往观者去时特平暨处自然恭肃矣】君奴不谨盗银三饼【郦道元水经注王歆始兴记曰林水源里有室室前磐石上列罗十瓮中悉是饼银采伐遇之不得取取必迷闷晋太元初民封驱之家仆密窃三饼归发看有大蛇螫之而死湘州记曰其夜驱之梦神语曰丨丨丨丨丨丨丨丨即日显戮以银相备视则奴死银在矣】河伯下林【郦道元水经注溱水又西南迳中宿县防一里水其处隘名之为观岐连山交枕絶岸壁竦下有神庙背阿面流坛宇虚肃庙渚攅石巉岩乱峙中川时水洊至鼓怒沸腾流水沦没必无出者世人以为丨丨丨丨晋中朝时县人有使者至洛事讫将还忽有一人寄其书云吾家在观前石间悬藤即其处也但扣藤自当有人取之使者谨依其言果有二人出外取书并延入水府衣不霑濡言此似不近情然造化之中无所不有穆满西游与河宗论寳以此推之亦为类矣】桃人茅马【杨衒之洛阳伽蓝记准财里内有开善寺京兆人韦英宅也英早卒其妻梁氏不治防而嫁更约河内人向子集为夫虽云改嫁仍居英宅英闻梁氏嫁白日来归乘马将数人至于庭前呼曰阿梁卿忘我也子集惊怖张弓射之应而倒即变为丨丨所骑之马亦变为丨丨从者数人尽化为蒲人梁氏惶惧舍宅为寺】女青亭【顔之推还寃记丨丨丨者是第三地狱名在黄泉下专治女鬼】五通【栁宗元龙城录桞州旧有鬼名丨丨余始到不之信一日因发箧易衣尽为灰烬余乃为文醮诉于帝帝恳我心遂尔龙城絶妖邪之怪而庶士亦得以宁也】覆鼎【李徳裕栁氏旧闻元献皇后得幸方娠明皇惧太平欲令服药隂除之而无可与言者张说以侍读得进见太子宫中明皇从容谋及说说亦密赞其事他日说又入侍因懐去胎药三煮剂以献明皇得药喜尽去左右独搆火于殿煮未及熟怠而假寐肹蠁之际有神人长丈余具装身披金甲操戈绕药鼎三匝煮尽覆无余焉明皇起视异之复増火又投一剂煮于鼎因就榻瞬目以候之而神丨丨如初凡三煮皆覆之乃止】无支奇【李肇国史补楚州有渔人忽于淮中钓得古鐡鏁挽之不絶以告官刺史李阳大集人力引之鏁穷有青狝猴跃出水复没而逝后有验山海经云水兽好为害禹鏁于军山之下其名曰丨丨丨按今本山海经无】防鲤咤于营门【段成式酉阳杂俎肃宗将至灵武一驿黄昏有妇人长大丨丨丨丨丨丨丨曰皇帝何在众谓风狂遽白上潜视举止妇人言已止大树下军人有逼视见其臂上有鳞俄天黒失所在及上即位归京阙虢州刺史王奇光奏女娲坟云天寳十三载大雨晦冥忽沉今月一日夜河上有人觉风雷声晓见其坟涌出上生防栁树高丈余下有巨石兼画图进上初克复使祝史就其所祭之至是而见众疑向妇人其神也】数人运斤造雷车【段成式酉阳杂俎栁公权侍郎尝见亲故说元和末止建州山寺中夜半觉门外喧閙因潜于窓櫺中观之见丨丨丨丨丨丨丨如图画者久之一气忽斗暗其人两目遂昏焉】愿得大臣为夫【段成式酉阳杂俎旃檀鼓于阗城东南有大河溉一国之田忽然絶流其国王问罗洪僧言龙所为也王乃祠龙水中有一女子凌波而来拜曰妾夫死丨丨丨丨丨丨水当复旧有大臣请行举国送之其臣车驾白马入水不溺中河而后白马浮出负一旃檀鼓及书一函发书言大鼓悬城东南防至鼓当自鸣后防至鼓辄自鸣】为天帝督使下为地精【段成式酉阳杂俎灶神名隗状如美女又姓张名单字子郭夫人字卿忌有六女皆名察洽常以月晦日上天白人罪状大者夺纪纪三百日小者夺算算一百日故丨丨丨丨丨丨丨丨丨己丑日日出卯时上天禺中下行署此日祭得福其属神有天帝娇孙天帝大夫天帝都尉天帝长兄硎上童子突上紫官君太和君玉池夫人等一曰灶神名壤子也】弓隆执明【段成式酉阳杂俎甲子神名丨丨欲入水内呼之河伯九千导引入水不溺甲戌神名丨丨呼之入火不烧】驱除大将军【段成式酉阳杂俎虞道施义熙中乘车山行忽有一人乌衣径上车言寄载头上有光口目皆赤面被毛行十里方去临别语施曰我是丨丨丨丨丨感尔相容因留赠银镮一防】鬼言三年人间三日【段成式酉阳杂俎元和初上都东市恶少李和子父努眼和子性忍常攘狗及猫食之为坊市之患常臂鹞立于衢见二人紫衣呼曰公非李努眼子名和子乎和子即遽祗揖又曰有故可隙处言也因行数歩止于人外言冥司追公可即去和子初不受曰人也何绐言又曰我即鬼因探懐中出一牒印窠犹湿见其姓名分明为猫犬四百六十头论诉事和子惊惧乃弃鹞子拜祈之且曰我分死尔必为我暂留具少酒鬼固辞不获已初将入毕罗肆鬼掩鼻不肯前乃延于旗亭杜家揖让独言人以为狂也遂索酒九盌自饮三盌六盌虚设于西座且求其为方便以免二鬼相顾我等既受一醉之恩须为作计因起曰姑迟我数刻当返未移时至曰君办钱四十万为君假三年命也和子诺许以翌日及午为期因酬酒直且返其酒尝之味如水矣冷复氷齿和子遽归货衣具凿楮如期备酬焚之自见二鬼挈其钱而去及三日和子卒丨丨丨丨葢丨丨丨丨也】色如藕丝日中无影【段成式酉阳杂俎元和中有淮西道军将使于汴州止驿夜久眠将熟忽觉一物压已军将素徤惊起与之角力其物遂退因夺手中革囊鬼闇中哀祈甚苦军将谓曰汝语我物名我当相还良久曰此搐气袋耳军将乃举甓击之语遂絶其囊可盛数升无缝丨丨丨丨擕于丨丨丨丨】墙上有青乌子噪即是富贵时【段成式酉阳杂俎李正巳本名懐玉侯希逸之内弟也侯镇淄青署懐玉为兵马使寻搆飞语侯怒囚之将寘于法懐玉抱寃无诉于狱中累石象佛黙期冥报时近腊日心慕同侪叹咤而睡觉有人在头上语曰李懐玉汝富贵时至即惊觉顾不见人天尚黒意甚怪之复睡又听人谓曰汝看丨丨丨丨丨丨丨丨丨丨丨丨及觉不复见人有顷天曙忽有青鸟数十如雀飞集墙上俄闻三军呌唤逐出希逸壊链取懐玉扶知留后成式见台州乔庶说乔之先官于东平目击其事】鬼市【辇下嵗时记俗说务本坊西门是丨丨或风雨曛晦皆闻其喧聚之声秋冬夜闻卖亁柴云是枯柴精也又或中秋望夜闻鬼吟六街鼓絶行人歇九衢茫茫空有月有和者云九衢生人何劳劳长安土尽槐根高】主三品以上食料【钟辂前定录韩晋公滉在中书尝召一吏不时至怒将挞之吏曰某有所属不得遽至乞寛其罪晋公曰宰相之吏更属何人吏曰某不幸兼属隂司晋公以为不诚怒曰既属隂司有何所主吏曰某丨丨丨丨丨丨丨晋公曰若然某明日当以何食吏曰此非细事不可显之请疏于纸过后为验乃恕之而系其吏明旦遽有诏命既对适遇太官进食有餻糜一器上以一半赐晋公食之美又赐之既退而腹胀归私第召医者视之曰食物所拥宜服少橘皮汤至夜可啖浆水粥明旦疾愈思前夕吏言召之视其书则皆如其说公因复问人间之食皆有籍也答曰三品以上日支五品以上而有权位者旬支凡六品至九品者季支其不食禄者嵗支】段司农刘海宾杖戈执防相敌【苏鹗杜阳杂编朱泚走泾原而兵士才余数百人昏忽迷路不辨南北因问路于田父田父对曰岂非朱太尉耶伪宰相源休止之曰汉皇帝田父曰天不长凶地不生恶蛇不为龙鼠不为虎天网恢恢去将何适泚怒将杀之忽亡其所在及去泾州百余里泚忽马上叩头称乞命而手足纷纭若有拒捍因之坠马良久复苏左右扶上马问其故泚曰见丨丨丨丨丨丨丨丨丨丨与朕丨丨不堪其苦也时将士闻者益懐异意】神人足迹【张读宣室志至徳二年十月二十三日丰乐里开业寺有丨丨丨丨甚长自寺门外至佛殿先是阍人宿门下梦一人长二丈余披金甲执银槊立于寺门外俄而以手轧其门扄鐍尽解神人即俛而入寺行至佛殿顾望久之而没阍人惊寤及曙视其门已辟矣即日以梦白于寺僧众往共视见神人之迹告于京兆尹尹具表以闻肃宗命使验之果如其言】陆大夫神【张读宣室志故相李囘少时尝久疾其兄軿召巫祝于庭中设酒食以乐神方面壁而卧忽闻庭中喧然囘视见堂下有数十人或衣黄衣绿竞接酒食而啖之良久将散巫欲撒其席忽有一神自空中而降左右两翅诸鬼皆辟易四散且曰丨丨丨丨至矣巫者亦惊曰陆大夫神来即命致酒食于庭其首俯于筵上食之且尽乃就饮其酒俄顷其貎頳然若有醉色遂飞去羣鬼亦随而失后数日囘疾愈】天鼓动【张读宣室志娄师徳布衣时尝因沉疾夜梦一人紫衣来榻前再拜曰君之疾且间矣幸与某偕去即引公出忽觉力甚捷自谓疾愈行数里见路傍有廨署左右吏卒朱门甚高曰地府院惊曰何地府院而在人间乎紫衣者对曰冥途固与人接迹世人又安得而知之公入其院吏卒辟易而退见一室曰司命署问职何如对曰主世人禄命之籍也公因入室视之有书数千幅在几上傍有绿衣者称为按掾公因命出已之籍按掾取十轴以进公阅之书已名载其禄位年月履歴清贵出入台辅夀至八十有五览之喜谓按掾曰某一布衣耳无饥冻忧足矣又安敢有他望乎言未毕忽有一声防空而下震动檐宇按掾惊曰丨丨且丨君宜疾归不可留矣闻其声遂惊始悟为梦游尔时天已曙其所居东隣有佛寺击晓钟葢按掾所谓天鼓者也自是疾亦间焉】拥婴儿魂【张读宣室志吴郡任生者善视鬼庐于洞庭山貎常若童儿吴楚之俗莫能究其甲子寳歴中有前昆山尉杨氏子侨居吴郡常一日里中三数辈相与泛舟俱游虎邱寺时任生在舟中且语及鬼神事杨生曰人鬼殊迹故鬼卒不可见矣任生笑曰鬼甚多人不能识耳我独识之然顾一妇人衣青衣拥竖儿歩于岸生指语曰此鬼也其丨者乃丨丨也生丨耳杨曰然则何以辨其鬼耶生曰君第观我与语卽厉声呼曰尔鬼也窃生人之子乎其妇人闻而惊慑遂疾囘去歩未十数遽亡见矣杨生且叹且异及晚还去郭数里岸傍一家陈筵席有女巫鼓舞于其左乃醮神也杨生与任生俱问之巫曰今日里中人有婴儿暴卒今则寤矣故设筵以谢遂命出婴儿以视则眞妇人所拥者诸客惊叹之谢任生曰先生眞道术者吾不得而知也】陆乔见沈约范云【张读宣室志元和初有进士丨丨者好为歌诗人颇称之家于丹阳所居有台沼号为胜境乔家富而好客一夕风月晴莹有扣门者出视之丨一丈夫衣冠甚伟仪状秀逸乔延入与生谈议朗畅出于意表乔重之以为人无及者因请其名氏曰我丨丨也闻君善诗故来候耳乔惊起曰某一贱士不意君之见临也愿得少留以侍谈笑既而命酒约曰吾生平不饮酒非阻君也又谓乔曰我友人丨仆射丨子知之乎乔对曰某尝读梁史熟范公之名久矣约曰我将邀之乔曰幸甚约乃命侍者邀范仆射顷之云至乔即拜延坐云谓约曰休文安得而至是耶约曰吾慕主人能诗且好宾客歩月至此遂相谈谑久之约呼左右曰往召青箱来俄有一儿至年可十嵗余风貎明秀约指谓乔曰此吾爱子也少聪明好读书吾甚怜之因以青箱名焉欲使传吾学也不幸先我逝今令谒君因命其子拜乔又曰此子亦好为诗近从吾与仆射同过台城因命为感旧援笔立成甚有可观即讽之曰六代旧江川兴亡几百年繁华今寂寞朝市昔喧阗夜月琉璃水春风卵色天伤时与懐古垂泪国门前乔叹赏久之因问约曰某常览昭明所集之选见其编录诗句皆不拘音律谓之齐梁体自唐朝沈佺期宋之问方好为律诗青箱之诗乃效今体何哉约曰今日为之而为今体亦何讶乎云又谓约曰昔我与君及元晖彦升俱游于竟陵之门日夕笑语卢博此时之懽不可追矣及萧公禅代吾与君俱为佐命之臣虽位甚崇恩愈厚而心常忧惕无曩日之懽矣诸葛长民有言贫贱常思富贵富贵又践危机此言不虚哉约亦吁嗟久之又叹曰自梁及今四百年矣江山风月不异当时但人物潜换耳能不悲乎既而谓云曰吾辈为蔡公郢州记室常梦一人告我曰吾君后当至端揆然终不及台司及吾为仆射尚书令论者颇以此见许而终不得乃知人事无非命也时夜已分云谓约曰可归矣因相与去谓乔曰此地当有兵起不过二嵗乔送至门行未数歩俱亡所见乔话于亲交后嵗余李锜叛又一年而乔卒】上帝责蛟螭词【张读宣室志泉州之南有山焉其山峻起壁立下有潭水深不可测周十余亩中有鲛鳄常为人患人有误近或马牛就而饮者辄为吞噬泉人苦之有年矣由是近山居者咸挈引妻子徙去他郡以逃其患元和五年一夕闻南山有雷震暴声闻数百里若山崩之状一郡惊惧里人泊牛马鸡犬俱失声仆地汗流被体屋瓦交击木树颠防自戍及子雷电方息明日往视之其山摧劈石壁数百仞殆尽俱塡其潭潭水溢流注满四野鲛鳄之血遍若元黄而石壁之上有凿成文字一十九言字势甚古郡中士庶无能知者自是居人无复患矣惧者俱息迁者亦归结屋架庐接比其地郡守因名其地为石铭里葢因字为名且识其异也后有客于泉者能传其字持至东洛时故吏部侍郎韩愈自尚书郎为河南令见而识之其文曰诏赤黒示之鳄鱼天公卑杀牛人壬癸神书急急然则详究其义似丨丨丨丨丨之丨令戮其害也其字则科斗书故泉人无有识者矣】常有二物状如猿玃出入寝兴无不相逐【康骈剧谈录通事舎人郭鄩罢栎阳县尉久不得调穷居京辇委困方甚盻蠁间丨丨丨丨丨丨丨丨衣以青衣碧衣丨丨丨丨丨丨丨丨凡欲举意求索必谓与鄩俱往所造之间如碍枳棘匪惟干禄不遂方且病于寒馁亲友见之俱为讐隟或厌之以符术或避之于山林如此数年竟莫能絶一夕处于静室忽来告别云某等承君厄运不相离者久焉今则候晓而行无复至矣鄩既喜其去遂询所之云世路如某者甚多但人不见耳今之所诣乃胜业坊王氏其家大积金帛将往散之不久当竭鄩复问云彼之聚敛丰盈何以遽令散去云先得计于安品子其余氷销雾散而暁钟忽鸣遂失所在鄩既兴盥潄便觉愁愤开豁是日试诣亲友无不改观相接未渉旬于政事堂见宰相自白遂除通事舎人鄩有表弟张生者为金吾卫佐交游皆豪侠少年骋骏好奇闻之未甚为信知胜业坊王氏于古广列职其后往伺之王氏润屋之资几侔倚顿然为性俭约所费未尝过分家有姬仆声乐其间端丽者至多外之服冶容造次莫廻其意一旦与宾朋骤过鸣珂曲有妇人靓妆立于门首王氏驻马迟留喜动顔色因召同列者命酒开筵为懽颇甚时张生预其末密访于左右即安品子善歌是日歌数曲王氏悉以金防赠之众皆讶其广费自此舆辇资货日输其门每懽洽酒酣畧无所恡繇是治生之业渐属他门未经数年遂至贫匮】何似当时惜酒【康骈剧谈录咸通中有中牟尉李鄩寓居圃田别墅禀性刚戾不以鬼神为意每见人衔杯酹酒无不怒而止之一旦暴得风方卧檐庑之下忽有田父立于榻前云隣伍间欲来省疾见数人形貎尫劣服饰或青或紫后有矮仆提酒两壶相与歴阶而上左右妻孥悉无所覩谓鄩曰尔常日负气忽于我曹至于醪醴之间必为他人爱惜今有醇酎数斗众欲遗君一醉俄以巨盆满酌逼饮两壶俱尽牀第衾裯皆是余沥将出谓鄩曰丨丨丨丨丨丨自兹百骸昏悴如病宿酲寝瘵惙然数月方愈冯给事为郑州刺史亲召李生而说之】钟离大王【杜光庭录异记遂州东岸唐村云古有一人寛衣大袖着古冠帻立于道左与村人语曰我丨丨丨丨也旧有庙在下流十余里因水摧壊今形像泝流而上即将至矣汝可于此为我立庙村人诣江视之得一木人长数尺遂于所见处立庙号唐村神至今水旱祷祈无不征验或云初见时似道流形】盘古三郎【杜光庭录异记广都县有丨丨丨丨庙颇有灵应民之过门稍不致敬必加显验或为人殴击或道途颠蹶由是逺近畏而敬之县人杨知遇者尝受正一盟威箓一夕醉甚将还其家路逺月黒因庙门过大呼曰余正一弟子也酒醉月黒无伴还家愿得神力示以归路俄有巨火自庙门出前引之比至其家二十余里虽狭桥细路略无蹉跌火炬亦无见矣乡里之人尤惊异之】岳神迎天官【杜光庭录异记进士崔升自关东赴举早行潼关外十余里夜方五鼓路无人行惟一仆一担一驴而已忽遇列炬呵殿旗帜戈甲二百许人若节使行李生映槐树以自匿既过乃行不三二里前之队仗复廻又避之然后徐行随之有一歩健押茶担其行甚迟生因问为谁曰丨丨丨丨丨也天官姓崔呼侍御秀才方入关应举何不一谒以卜身事生谢以无由自逹歩徤许侦之既及庙门天犹未曙歩徤约生伺于门侧押茶担先入良久出曰侍御请矣遽引相见欣喜异常即留于下处逡廵岳神至立语便邀崔侍御入庙中陈设帐幄筵席妓乐极盛顷之张乐饮酒崔临赴宴约敕侍者祗待于生供以汤茶所须情防敦厚饮且移时生倦徐行周览不觉出门忽见其表丈人顔色憔悴衣服防缕泣而相问生因曰丈人却似久辞人间何得于此相过答曰仆离人世十五年矣未有所诣近作敷水桥神倦于送迎而窘于衣食穷困之状迨不可济知侄与天官侍御相善又宗姓之分必可相荐故来求诚愿为述姓字若得南山觜神即粗免饥穷此后迁转得居天秩去离幽苦矣生辞以乍相识不知果可相荐否然试为道之言罢复下处侍御寻亦罢宴而归顾问久之曰后年方及第今年不就试亦得余少顷公事亦毕即当归去程期甚廹不可久留生因以表丈人所告求之侍御曰觜神似人间遗补极是清资敷水桥神其位卑杂岂可便得然试为言之岳神必不相阻即复诣岳神道之生潜近伺之歴歴闻所托岳神果许之即出牒补署俄而受牒入谢迎官将吏一二百人侍从甚齐整生因出门相贺觜神沾泪相感曰非吾侄之力不可得此位也他后一转便入天司矣今年地神所申渭水泛溢侄庄当漂壊上下隣里一道所损三五百家已令为侄防之五六月必免此祸更有五百缣相赠须臾觜神驱殿而去侍御亦发岳神出送生独在庙中歘如梦觉出门访仆使只在店中一无所覩于是不复入关却囘止别墅其夏渭水泛溢漂损甚多唯崔生庄独得免庄前泊一空船水洄之后船有绢五百匹生益信不虚复明年果擢第矣宗正王大卿鄑说】乘白马臂朱弓撚彤矢【孙光宪北梦言唐杨相国收贬死岭外于时郑愚尚书镇南海忽一日客将报云杨相公在客次欲见尚书八座惊骇以农近有复命安得此来乃接延之杨相国曰某为军容使杨元价所谮不幸遭害今已得请于上帝赐隂兵以复仇欲托尚书宴犒兼借钱十万缗荣阳诺之唯钱辞以军府事多许其半杨相曰非铜钱也烧时幸勿着地荣阳曰若此则固得遵副从容间长揖而灭荣阳令于北郊具酒馔素钱以祭之杨相犹子有典夀阳者见相国丨丨丨丨丨丨丨丨丨有朱衣天吏控马谓之曰上帝许我讐杀杨元价我射着其脚必死也俄而杨中尉暴染脚疾而殂】十神【沈括梦溪笔谈丨丨太一一曰太一次曰五福太一三曰天一太一四曰地太一五曰君基太一六曰臣基太一七曰民基太一八曰大游太一九曰九气太一十曰十神太一唯太一最尊更无别名止谓之太一三年一移后人以其别无名遂对大游而谓之小游太一此出于后人误加之京师东西太一宫正殿祠五福而太一在廊庑甚为失序熙宁中初营中太一宫下太史考定神位予亦领太史时预其议论今前殿祠五福而太一别为后殿各全其尊深为得礼然君基臣基民基避唐明帝讳改为棊至今仍袭旧名未曽改正】钟馗始于开元时【沈括补笔谈禁中旧有吴道子画钟馗其卷首有唐人题记曰明皇开元讲武骊山幸翠华还宫上不怿因痁作将逾月巫医殚伎不能致良忽一夕梦二鬼一大一小其小者衣綘犊鼻屦一足跣一足悬一屦搢一大筠纸扇窃太眞紫香囊及上玉笛绕殿而奔其大者戴防衣蓝裳袒一臂鞹防足乃捉其小者刳其目然后擘而啖之上问大者曰尔何人也奏云臣钟馗氏即武举不防之士也誓与陛下除天下之妖孽梦觉痁苦顿瘳而体益壮乃召画工吴道子告之以梦曰试为朕如梦写之道子奉防恍若有覩立笔图讫以进上瞠视久之抚几曰是卿与朕同梦耳何肖若此哉道子进曰陛下忧劳宵旰以衡石妨膳而痁得犯之果有触邪之物以卫圣徳因舞蹈上千万嵗夀上大悦劳之百金批曰灵祗应梦厥疾全瘳烈士除妖实须称奬因图异状须显有司嵗暮驱除可宜徧识以祛邪魅兼静妖氛仍告天下悉令知委熙宁五年上令画工摹榻镌板印赐两府辅臣各一本是嵗除夜遣入内供奉官梁楷就东西府给赐丨丨之象观此题相记似丨丨丨丨丨皇祐中金陵上元县发一塜有石志乃宋征西将军宗慤母郑夫人墓夫人汉大司农郑众女也慤有妹名钟馗后魏有李钟馗隋将乔钟馗杨钟馗然则钟馗之名从来亦逺矣非起于开元之时开元之时始有此画耳钟馗字亦作钟葵】福庆【何防春渚纪闻政和二年襄邑民因上元请紫姑神为戏既书纸间其字径丈或问之曰汝更能大书否即书曰请连粘襄表二百幅当为作一丨字或曰纸易耳安得许大笔也曰请用麻皮十斤缚作令径二尺许墨浆以大器贮备濡染也诸好事因集纸笔就一富人麦塲铺展聚观神至书云请一人系笔于项其人不觉身之腾踔往来塲问须臾字成端丽如顔书复取小笔书于纸角云持往宣徳门卖钱五百贯文既而县以妖捕羣集之人大府闻之取就鞠治讫无他状即具奏知有防令就后苑再书验之上皇为幸苑中临视乃书一丨字与前书福字大小相称字体亦同上皇大奇之因令于襄邑择地建祠嵗祀之】危髻古裳笑语花圃【邵博闻见后录近李西美帅成都士陈甲者舘于便斋夜月色中有丨丨丨丨衣妇人数辈丨丨前丨丨中甲殊不顾有甚丽者诵诗旧时衣服尽云霞不到迎仙不是家今日楼台浑不识只余古木记宣华又小雨帘纤梅子黄晚云收尽月侵廊树隂把酒不成醉何处无情枉断肠忽然不见】防舟妇人【马令南唐书义养传知诲先娶吴功臣吕师道女非嫡出知诲常切齿因醉刺杀之后吕氏数为厉知诲恶之请僧诵经为陈因果僧亦见吕氏曰吾不解此志在报寃尔及镇江西嵗余吕氏不复见知诲喜甚有家人自淮南回于江心过丨丨有丨丨渐迩视之乃吕氏也招家人曰为我谢相公善自爱我今他适矣因遗绣履曰相公谓尔不信以此示之家人至江西首语其事以履示知诲知诲熟视未毕辄见吕氏在侧曰尔谓我眞不来耶顷刻知诲暴卒】黒牛冲突越兵【马令南唐书柴克宏传常州有隋末陈果仁祠果仁见梦于克宏曰吾与隂兵助尔及战有丨丨二头丨丨丨丨克宏继之大败越人俘馘甚众克宏奏封果仁为武烈大帝】衣黄半臂举手障面【马令南唐书义死传金陵既平改葬乔初求乔尸不得或见丈夫丨丨丨丨丨一丨丨丨及发其瘗以右手加额如所见焉按乔陈乔】丝竹之声起于舟下【孙升谈圃吕相端奉使高丽过洋祝之曰囬日无虞当以金书维摩经为谢比囘风涛辄作遂取经沉之闻丨丨丨丨丨丨丨丨音韵清越非人间比经沉隐隐而去】苍王【叶梦得石林燕语京师百司胥吏每至秋必醵钱为赛神防往往因剧饮终日苏子美进奏院防正坐此余尝问其何神曰丨丨葢以仓颉造字故胥吏祖之固可笑矣官局正门里皆于中间用小木龛供佛曰不动尊佛虽禁中诸司皆然其意亦本吏畏罢斥以为祸福甚验事之极恭此不惟流俗之谬可笑虽神佛亦可笑也】空中黒旗【鲁应龙闲括异志绍兴间方腊叛浙右惊恐时鲁氏居东武家尚单微溃卒之留于苏秀奔走四出村落居民大不安鲁氏家事眞武极灵因祷谋逺迁以避难神不许未几溃卒将及境忽丨丨有丨丨现冥雾四合卒大恐引去閤境获免遂于市西建道院事之至今有祷辄应】西山十二眞君【陆游老学庵笔记丨丨丨丨丨丨各有诗多训诫语后人取为籖以占吉凶极验】笕头神【陆游老学庵笔记临江萧氏之祖五代时仕于湖南为将校坐事当斩与其妻亡命焉王捕之甚急将出境防夜阻水不能去匿于人家霤槽中湘湖间谓霤为笕天将旦有扣笕语之曰君夫妇速去捕者且至矣因亟去遂得脱卒不知告者何人以为神物乃世世奉祀谓之丨丨丨今参政照隣乃其后也】四金甲人【王明清挥麈后录曹功显勋语明清云昨从徽宗北狩至燕山逃归显仁令奏高宗曰上为康王再使虏中欲就鞍时二后洎宫人送至防前有小婢招儿者见丨丨丨丨状貎雄伟各执弓剑拥卫上体婢指示众虽不见然莫不畏肃后即悟曰我事四圣香火甚谨必其隂助】麻胡【王楙野客丛书防稽录载防稽有鬼号丨丨好食小儿脑遂以恐小儿】乌野七神【王楙野客丛书老杜诗家家飬乌鬼说者不一嬾真子以为猪蔡寛夫以为丨丨丨丨泠斋夜话以为乌蛮鬼沈存中笔谈缃素杂记渔隐樷话陆农师埤雅以为鸬鷀四说不同惟泠斋之说为有据观唐书南蛮传俗尚巫鬼大部落有大鬼主百家则置小鬼主一姓白蛮五姓乌蛮所谓乌蛮则妇人衣黒缯白蛮则妇人衣白缯又以验泠斋之说刘禹锡南中诗亦曰滛祀多青鬼居人少白头又有所谓青鬼之说葢广南川峡诸蛮之流风故当时有青鬼乌鬼等名杜诗以黄鱼对乌鬼知其为乌蛮鬼也审矣】乌蛮鬼【见上】觅经幡【郭彖暌车志泉司干官陈子永泳每夜用释氏法诵呪施食仍爇尊胜呪幡数纸常宿铅山驿舎中夜有妇人立牀前叱之云无恐我来从官人丨丨丨耳许之忽不见明日祝而烧之夜复来拜谢而去】碧衣赤帻引臂登云【马总唐年补录泗州门监王忠政云开成中死十二日复活始见一人丨丨丨丨丨丨丨丨曰天召汝行雨于左落队其左右落队各有五方甲马簇于云头俯向下重楼深室囊匮之内纤细悉见更异者见米粒长数尺凡两队而一队于小项缾子贮人间水一队所贮如马牙硝末谓之干雨雨皆在前风车为殿】牀婆子【曾三异同话录崔大雅在翰苑夜直玉堂忽有内降撰文字秉烛视之乃撰祭丨丨丨文恍然不知格式又无旧案可据甚以为窘忽思周丞相为翰长来早有朝见使人邀过院中请问云亦有故事但如常式皇帝遣某人致祭于牀婆子之神曰汝典司牀箦云】索索如蟹行声【异闻总录邢大尉初南渡寓家湖州徳清驿湫隘不足容谋居于临安甚切得荐桥门王太尉宅才得钱三千缗或曰都城中如此第舎当直五万缗今不能什一亦知其说乎是宅久为妖属所据人不复堪处故以相付耳邢之内子及姑庆国夫人者皆倡言不可用邢患之稍稍语内子曰人言是否固未定我将先验之然我或云无汝终不以为信盍择谨厚二婢子偕行庶可证其实遂往凡留半月中外奥僻无不临履夜寝于正堂寂无一怖归家具言且力诋前妄二妾亦深赞屋宇之美始尽室徙之徙之日物怪即见家人闺帏间密语辄应于屋上嬉侮浑防无所间断至蛊惑姬妾恬不避人于是尽悔其来时宋安国在徳清亟遣招致为作法考摄获一鬼械而囚诸北隂已复一鬼出又捕治之俄复然鬼自述兄弟四人又有他宗从眷属并同侪极多宋施术已穷亦厌倦乃告邢氏曰兹地经兵虏之变杀人无数今日何胜治不若建黄箓大醮拯拔之吾当为主行使超然受生不与鬼为怨府亦上计也邢如其戒捐钱二百万办醮筵餗之夕置瓮架上羃以布悉召滞魄集于中宋约邢亲舁至前罄力不能举但觉瓮内丨丨丨丨丨丨讫事用八徤卒负出门皆云压肩上甚重各若荷百斤耳瘗之竹园深坎下宅至今平宁】长恩【秘阁闲话司书鬼曰丨丨除夕呼其名而祭之鼠不敢啮蠧鱼不生】力小地卑不能兴致云雨【释文莹续湘山野录太平兴国五年秘书丞安徳裕知广济军是嵗亢旱因祷于髣山神祠方注香神自帏中冉冉而出古服峩冠拱揖而前立安以至诚所感殊不为惧遂诉愆亢之灾答曰某堆阜之神也窃乡人之荐愧无酬答恨丨丨丨丨丨丨丨丨丨丨虽云龙司厥职动息由天某当为公至主者之所密候雨信必先期奉报言讫而隐安是夕梦神曰雨候甚迩只在来朝及期大澍千里告足翌日公具牢醴以谢之】盘塘江水仙【陶宗仪辍耕录揭曼硕先生未逹时多游湖湘间一日泊舟江涘夜二鼓揽衣露坐仰视明月如昼忽中流一櫂渐近舟侧中有素妆女子敛袵而起容仪甚清雅先生问曰汝何人答曰妾商妇也良人久不归闻君逺来故相迎耳因与谈论皆世外恍惚事且云妾与君有夙缘非同人间之滛奔者幸勿见却先生深异之迨暁恋恋不忍去临别谓先生曰君大富贵人也亦宜自重因留诗曰丨丨丨上是奴家郎若闲时来吃茶黄土筑墙茅葢屋庭前一树紫荆花明日舟阻风上岸沽酒问其地即盘塘镇行数歩见一丨丨祠墙垣皆黄土中庭紫荆芬然及豋殿所设像与夜中女子无异余往闻先生之侄孙立礼说及此亦一奇事也今先生官至翰林侍讲学士可知神女之言不诬矣】







　　御定子史精华卷一百十二
&lt;子部,类书类,御定子史精华&gt;
　　钦定四库全书
　　御定子史精华卷一百十三
　　灵异部三
　　征应
　　黒牛生白犊【列子宋人有好行仁义者三世不懈家无故丨丨丨丨丨以问孔子孔子曰此吉祥也以荐上帝居一年其父无故而盲其牛又复生白犊其父又复令其子问孔子其子曰前问之而失眀又何问乎父曰圣人之言先迕后合其事未究姑复问之其子又复问孔子孔子曰吉祥也复教以祭其子归致命其父曰行孔子之言也居一年其子又无故而盲其后楚攻宋围其城民易子而食之析骸而炊之丁壮者皆乗城而战死者大半此人以父子有疾皆免及围觧而疾俱复】视门见血便上北山【淮南子歴阳之都一夕反而为湖注昔有老妪常行仁义有二诸生过之谓曰此国当没为湖谓妪视东城门阃有血便走上北山勿顾也自此妪便往视门阃阍者问之妪对曰如是其暮门吏故杀鸡血涂门阃眀旦老妪早往丨丨丨丨丨丨丨丨国没为湖】援戈防日【淮南子鲁阳公与韩搆难战酣日暮丨丨而丨之丨为之退三舍】杀降不得侯【史记李将军传广常与望气王朔燕语曰自汉击匃奴而广未尝不在其中诸部校尉以下才能不及中人然以击胡军功取侯者数十人而广不为后人然无尺寸之功以得封邑者何也岂吾相不当侯耶且固命也朔曰将军自念岂尝有所恨乎广曰吾尝为陇西守常反吾诱而降降者八百余人吾诈而同日杀之至今大恨独此耳朔曰祸莫大于丨已丨此乃将军所以丨丨丨者也】一
　　身尽痛若有击者【汉书田蚡传蚡疾丨丨丨丨丨丨丨丨謼服谢罪上使视鬼者瞻之曰魏其侯与灌夫共击笞欲杀之竟死】高大门闾令容驷马【汉书于定国传始定国父于公其闾门坏父老方共治之于公谓曰少丨丨丨丨丨丨丨丨高葢车我治狱多隂徳未尝有所寃子孙必有兴者至定国为丞相永为御史大夫封侯传世云】祭孝妇天立雨【汉书于定国传东海有孝妇少寡亡子养姑甚谨姑欲嫁之终不肻姑谓隣人曰孝妇事我勤苦哀其亡子守寡我老反累丁壮奈何其后姑自经死姑女告吏妇杀我母吏捕孝妇孝妇辞不杀姑吏验治孝妇自诬服具狱上府于公以为此妇飬姑十余年以孝闻必不杀也太守不听于公争之弗能得乃抱其具狱哭于府上因辞疾去太守竟论杀孝妇郡中枯旱三年后太守至卜筮其故于公曰孝妇不当死前太守强断之咎傥在是乎于是太守杀牛自丨丨丨冡因表其墓丨丨大丨嵗熟】水示虏【后汉书耿恭传恭以疏勒城傍有涧水可固五月乃引兵据之七月匈奴复来攻恭恭募先登数千人直驰之胡骑散走匃奴遂于城下拥絶涧水恭于城中穿井十五丈不得水吏士渇乏笮马粪汁而饮之恭仰叹曰闻昔贰师将军防佩刀刺山飞泉涌出今汉徳神明岂有穷哉乃整衣服向井再拜为吏士祷有顷水泉奔出众皆称万嵗乃令吏士丨丨以丨丨虏出不意以为神明遂引去】冠雀三鳣飞集讲堂前【后汉书杨震传常客居于湖不答州郡礼命数十年众人谓之晚暮而震志愈笃后有丨丨丨丨丨鱼丨丨丨丨丨都讲取鱼进曰蛇鳣者卿大夫服之象也数三者法三台也先生自此升矣】大鸟【后汉书杨震传顺帝即位樊丰周广等诛死震门生虞放陈翼诣阙追讼震事朝廷咸称其忠乃下诏除二子为郎赠钱百万以礼改于华隂潼亭逺近毕至先十余日有丨丨高丈余集震防前俯仰悲鸣涙下霑地毕乃飞去郡以状上】兎扰室木连理【后汉书蔡邕传邕性笃孝母常滞病三年邕自非寒暑节变未尝觧襟带不寝寐者七旬母卒庐于冡侧动静以礼有丨驯丨其丨傍又丨生丨丨逺近竒之多往观焉】窦氏之祥【后汉书窦武传初武母产武而幷产一蛇送之林中后母卒及塟末窆有大蛇自榛草而出径至防所以头击柩涕血皆流俯仰蛣屈若哀泣之容有顷而去时人知为丨丨丨丨焉】舎侧涌泉味如江水【后汉书姜诗妻传姑嗜鱼鲙又不能独食夫妇尝力作供鲙呼邻母共之丨丨忽有丨丨丨丨丨丨每旦辄出防鲤鱼常以供二母之膳】玉衣覆【魏志甄皇后传注魏书曰后每寝寐家中髣髴见如有人持丨丨丨其上者常共怪之】天子羡思慈亲【魏志甄皇后传太和元年四月初营宗庙得玉玺一方一寸九分文曰丨丨丨丨丨丨明帝为之改容以太牢告庙】入林哀叹笋为之出【吴志三嗣主传注楚国先贤传曰孟宗母嗜笋冬节将至时笋尚未生宗丨竹丨丨丨而丨丨丨丨得以供母皆以为至孝之所致感】氷解鲤跃【晋书王祥传母常欲生鱼时天寒氷冻祥觧衣将剖氷求之氷忽自解防鲤跃出持之而归母又思黄雀炙复有黄雀数十飞入其幙复以供母乡里惊叹以为孝感所致焉】黄雀入幙【见上】放【晋书毛宝传初宝在武昌军人有于市买得一白长四五寸养之渐大放诸江中邾城之败飬龟人被铠持刀自投于水中如觉堕一石上视之乃先所飬白龟长五六尺送至东岸遂得免焉】鹰雉栖梁猛兽扰庭【晋书许孜传立宅墓次烝烝朝夕奉亡如存丨丨丨其丨檐鹿与丨丨丨其丨圃交颈同游不相搏噬】锡金莳玉【晋书孝友传序亦有至诚上感眀祗下赞郭巨致丨丨之庆阳雍标丨丨之祉乌驯丹羽巢叔和之室鹿呈白毳扰功文之庐】乌驯丹羽鹿呈白毳【见上】防鹤警呌【晋书吴隠之传事母孝谨及其执防哀毁过礼家贫无人呜鼔每至哭临之时恒有丨丨丨丨及祥练之夕复有群雁俱集时人咸以为孝感所致】收泪视地便有堇生【晋书刘殷传曾祖母王氏盛冬思堇而不言食不饱者一旬矣殷怪而问之王言其故殷时年九嵗乃于凙中恸哭曰殷罪衅深重幼丁艰罚王母在堂无旬月之飬殷为人子而所思无获皇天后土愿垂哀悯声不絶者半日于是忽若有人云止止声殷丨丨丨丨丨丨丨丨焉因得斛余而归食而不减至时堇生乃尽又尝夜梦人谓之曰西篱下有粟寤而掘之得粟十五钟铭曰七年粟百石以赐孝子刘殷自是食之七载方尽】七年粟【见上】诵经械脱【晋书符丕载记徐义为慕容永所获械埋其足将杀之义丨观世音丨至夜中土开丨丨于重禁之中若有人导之者遂奔杨佺期佺期以为洛阳令】砖灶前忽生泉水【宋书王彭传少防母元嘉初父又防亡家贫力弱无以营兄弟二人昼则佣力夜则号感乡里并哀之乃各出夫力助作砖砖须水而天旱穿井数十丈泉不出墓处去淮五里荷担逺汲困而不周彭号天自诉如此积日一旦大雾雾散丨丨丨丨丨丨丨乡隣助之者并嗟叹神异县邑近逺悉往观焉事既竞水便自竭元嘉九年太守刘伯龙依事表言改其里为通灵里蠲租布三世】越王石清彻无隠【齐书虞愿传海邉有丨丨丨常隐云雾相传云清防太守乃得见愿往观视丨丨丨丨蔽】两楯流来接之得过【齐书顾欢传始兴人卢度亦有道术少随张永北征永败虏追急阻淮水不得过度心誓曰若得免死从今不复杀生须臾见丨丨丨丨丨丨丨丨】鹿应声去鱼次第来【齐书顾欢传始兴人卢度亦有道术后隠居西昌三顾山鸟兽随之夜有鹿触其壁度曰汝坏我壁丨丨丨丨屋前有池飬鱼皆名呼之丨丨丨丨取食乃去】朝采苽子暮已复生【齐书韩灵敏传早孤与兄灵珍并有孝性寻母又亡家贫无以营防兄弟共种苽半亩丨丨丨丨丨丨丨丨以此遂办葬事】雀三足飞集庐戸【梁书夏侯祥年十六遭父艰居防哀毁三年庐于墓尝有丨丨丨丨来丨其丨丨众咸异焉】空中忽见圣僧【梁书鄱阳王恢传恢有孝性初镇蜀所生费太妃犹停都后于都下不豫恢未之知一夜忽梦还侍疾既觉忧惶便废寝食俄而都信至太妃已瘳后又目有疾久废视瞻有北渡道人慧龙得治眼术恢请之既至丨丨丨丨丨丨及慧龙下针豁然开朗咸谓精诚所致】当避善人【梁书傅昭传出为信武将军安成内史安成自宋以来兵乱郡舍号防及昭为郡郡内人夜梦见兵马铠甲甚盛又闻有人云丨丨丨丨军众相与腾虚而逝梦者惊起俄而疾风暴雨倐忽便至数间屋俱倒即梦者所见军马践踏之所也自后郡舍遂安咸以昭正直所致】诣门货浆量如方剂【梁书陆襄传襄母常卒患心痛医方须三升粟浆是时冬月日又逼暮求索无所忽有老人丨丨丨丨丨丨丨丨始欲酬直无何失之时以襄孝感所致也】两分一相遗【梁书滕昙恭传滕昙恭豫章南昌人也年五嵗母杨氏患热思食寒土俗所不产昙恭歴访不能得衔悲哀切俄值一桑门问其故昙恭具以告桑门曰我有丨丨丨丨丨丨昙恭拜谢因捧还以荐其母举室惊异寻访桑门莫知所在】慧眼水【梁书江紑传江紑字含洁济阳考城人也父蒨光禄大夫紑幼有孝性年十三父患眼紑侍疾将期月衣不觧帯夜梦一僧云患眼者饮丨丨丨必差及觉说之莫能觧者紑第三叔禄与草堂寺智者法师善徃访之智者曰无量夀经云慧眼见真能渡彼岸蒨乃因智者启舍同夏县界牛屯里舍为寺乞赐嘉名勅答云纯臣孝子徃往感应晋世顔含遂见防中送药近见智者知卿第二息感梦云饮慧眼水慧眼则是五眼之一号若欲造寺可以慧眼为名及就创造泄故井井水清冽异于常泉依梦取水洗眼及煮药稍觉有瘳因此遂差时人谓之孝感】稽颡北辰求以身代【梁书庾黔娄传齐永元初除孱陵令到县未旬昜在家遘疾黔娄忽然心惊举身流汗即日弃官归家家人悉惊其忽至时易疾始二日医云欲知差剧但尝粪甜苦易泄痢黔娄辄取尝之味转甜滑心逾忧苦至夕每丨丨丨丨丨丨丨丨俄闻空中有声曰征君夀命尽不复可延汝诚祷既至止得申至月末及晦而昜亡按易黔娄父】至性防通【梁书阮孝绪传后于钟山听讲母王氏忽有疾兄弟欲召之母曰孝绪丨丨丨丨必当自到果心惊而反隣里嗟异之合药须得生人葠旧传钟山所出孝绪躬歴幽险累日不值忽见一鹿前行孝绪感而随后至一所遂灭就视果获此草母得服之遂愈时皆叹其孝感所致】鹿灭所获葠【见上】枯苖更生【陈书吴眀彻传眀彻幼孤性至孝年十四感坟茔未备家贫无以取给乃勤力耕种时天下亢旱苖稼焦丨眀彻哀愤每之田中号泣仰天自诉居数日有自田还者云丨已丨丨明彻疑之谓为绐已及往田所竟如其言秋而大获足充用】表奏通天台【陈书沈烱传荆州防为西魏所虏魏人甚礼之授烱仪同三司烱以母老在东恒思归国恐魏人爱其文才而留之恒闭门却扫无所交游时有文章随即弃毁不令流布尝独行经汉武通天台为表奏之陈已思归之意其辞曰臣闻桥山虽掩鼎湖之灵可祠有鲁既荒大庭之迹无冺防惟陛下降徳猗兰纂灵丰谷汉道既登神仙可望射之罘于海浦礼日观而称功横中流于汾河指栢梁而高宴何其乐也岂不然与既而运属上仙道穷晏驾甲帐珠帘一朝零落茂陵玉捥宛出人间陵云故基共原田而膴膴别风余趾对陵阜而茫茫覊旅缧臣能不落泪昔承明既厌严助东归驷马可乗长卿西返恭闻故实窃有愚心黍稷非馨敢忘徼福奏讫其夜烱梦见有宫禁之所兵卫甚严烱便以情事陈诉闻有人言甚不惜放卿还几时可至少日便与王克等竝获东归】甚不惜放卿还【见上】白鷰巢庭【陈书马枢传少属离乱每所居之处盗贼不入依托者常数百家目精洞黄能视闇中物常有丨丨一防丨其丨树驯狎栏庑时集几案春来秋去几三十年】豺狼絶迹【陈书司马暠传丁父艰哀毁逾甚庐于墓侧一日之内惟进薄麦粥一升墓在新林连接山阜旧多猛兽暠结庐数载丨丨丨丨尝有两鸠栖宿庐所驯狎异常新林至今犹传之】华竟斋不萎【南史齐晋安王子懋传母阮淑媛尝病危笃诣僧行道有献莲花供佛者众僧以铜甖盛水渍其茎欲花不萎子懋流涕礼佛曰若使阿姨因此和胜愿诸佛令丨丨丨丨丨七日斋毕华更鲜红视甖中稍有根须当世称其孝感】竹为灯缵枝叶大茂【南史齐南海王子罕传母尝寝疾病子罕昼夜祈祷于时以丨丨丨丨照夜此缵宿昔丨丨丨丨母病亦愈咸以为孝感所致】防鹤来下【南史庾域传母好鹤唳域在外营求孜孜不怠一旦丨丨丨丨论者以为孝感所致】滛预如幞本不通瞿塘水退为庾公【南史庾子舆传及父卒哀恸将絶者再奉防还乡秋水犹壮巴东有滛预石高出二十许丈及秋至则才如见焉次有瞿塘大滩行侣忌之部伍至此石犹不见子舆抚心长呌其夜五更水忽退减安流南下及度水复旧行人为之语曰丨丨丨丨丨丨丨丨丨丨丨丨丨丨】三丸药【南史邱杰传十四遭防以熟菜有味不尝于口嵗余忽梦见母曰死止是分别耳何事乃尔荼苦汝啖生菜遇虾蟇毒灵牀前有丨丨丨可取服之杰惊起果得瓯瓯中有药服之下科斗子数升邱氏世保此瓯】旱疫平【魏书太武帝纪去春小旱东作不茂忧勤克己祈请灵祗上下咸秩岂朕精诚有感何报应之速云雨震洒流泽霑渥有鄙妇人持方寸玉印诣潞县侯孙家既而亡去莫知所在玉色鲜白光照内映印有三字为龙乌之形要妙竒巧不类人迹文曰丨丨丨推寻其理葢神灵之报应也朕用嘉焉】捐灰【魏书崔浩传浩非毁佛法而妻郭氏敬好释典时时读诵浩怒取而焚之丨丨于厠中及浩幽执置之槛内送于城南使卫士数十人溲其上呼声嗷嗷闻于行路自宰司之被戮辱未有如浩者世皆以为报应之验也】绣衣丈夫再拜谢徳【魏书裴安祖传安祖曾行值天热舎于树下鸷鸟逐雉雉急投之遂触树而死安祖愍之乃取置隂地徐徐防视良久得苏安祖喜而放之后夜忽梦一丈夫衣冠甚伟着绣衣曲领向安祖再拜安祖怪而问之此人云感君前日见放故来谢徳闻者异焉】龙道无风雨之异【魏书崔挺传除昭武将军光州刺史威恩并着风化大行十九年车驾幸兖州召挺赴行在所及见引谕优厚又问挺治邉之略因及文章高祖甚恱谓挺曰别卿以来倐焉二载吾所缀文已成一集今当给卿副夲时可观之又顾谓侍臣曰拥旄者悉皆如此吾何忧哉复还州及散骑常侍张彛兼侍中廵行风俗见挺政化之羙谓挺曰彛受使省方采察謡讼入境观政实愧清使之名州治旧掖城西北数里有斧山峰岭高峻北临沧海南望岱岳一邦游观之地也挺于顶上欲营观宇故老曰此岭秋夏之际常有暴雨迅风巗石尽落相传云是丨丨恐此观不可久立挺曰人神相去何逺之有虬龙倐忽岂惟一路乎遂营之数年间果丨丨丨丨丨挺既代即为风雹所毁于后作复寻坏遂莫能立众以为善化所感】地防得铭【魏书吴悉达传刺史以悉达兄弟行着乡里板赠悉达父渤海太守悉达后欲改塟亡失坟墓推寻弗获号哭之声昼夜不止呌诉神祗忽于悉达足下丨丨丨父丨记因迁塟曾祖已下三世九防倾尽资业不假于人哀感毁悴有过初防有司奏闻标闾复役以彰孝义】蛇头齚袴裆【北齐书陆法和传有小弟子戯截蛇头来诣法和法和曰汝何意杀蛇因指以示之弟子乃见丨丨丨丨丨而不落法和使懴悔为蛇作功徳又有人以牛试刀一下而头断来诣法和法和曰有一断头牛就卿征命殊急若不为作功徳一月内报至其人弗信少日果死】断头牛征命【见上】孝鱼泉【周书陆通传父政性至孝其母吴人好食鱼北土鱼少政求之常苦难后宅侧忽有泉出而有鱼遂得以供膳时人以为孝感所致因谓其泉为丨丨丨】猫为犬所乳【旧唐书李逈秀传景龙中累转鸿胪卿修文舘学士又持节为朔方道行军大总管所居宅内生芝草数茎又有丨丨丨丨丨中宗以为孝感所致使旌其门闾】漂材木充堰【旧唐书张守珪传守珪都督州地多沙碛不宜稼穑每年少雨以雪水溉田至是渠堰尽为贼所毁既地少林木难为修葺守珪设祭祈祷经宿而山水暴至大丨丨丨塞涧而流直至城下守珪使取丨丨于是水道复旧州人刻石以纪其事】青虵乗高而下【旧唐书杨朝晟传军次方渠无水师徒嚣然遽有丨丨丨丨丨丨视其迹水随而流朝晟令筑防环之遂为停泉军人仰饮以足图其事上闻诏置祠焉】茅土之庆【旧唐书李全忠传广眀中为棣州司马有芦生于室一尺三节心恶之谓别驾张建曰吾室生芦毋乃怪欤建曰芦茅类得泽而滋公家有丨丨丨丨殆天意乎其生三节必传节钺者三人公勉树功名无忘斯言】卢老【旧唐书崔咸传咸父鋭初佐李抱真为泽潞从事有道人自称卢老曾事隋朝云际寺李先生预知过徃未来之事属河朔禁游客鋭舘之于家一旦辞去且曰我死当与君为子因指口下黒子愿以为志咸之生也果有黒子其形神即丨丨也父即以卢老字之既冠栖心高尚志于林壑往往独游南山经时方还】禬解必雨出游必霁【唐书叚文昌传文昌帅荆南州或旱丨丨丨丨或乆雨遇丨丨丨丨民为语曰旱不苦祷而雨雨不愁公出游】堂产芝草【唐书李逈秀传母少贱妻尝詈媵婢母闻不乐逈秀即出其妻或问之答曰娶妇要欲事姑茍违顔色何可留武后尝遣内人其母或迎置宫中后所居丨丨丨丨犬乳隣猫中宗以为孝感旌大门闾】神许【唐书郑潜曜传郑潜曜者父万钧驸马都尉荣阳郡公母代国长公主开元中主寝疾潜曜侍左右造次不去累三月不靧面主疾侵刺血为书请诸神丐以身代火书而丨丨二字独不化翌日主愈】剑跃【唐书王潮传时望气者言军中当有暴兴者绪潜视魁梧雄才皆以事诛之众惧次南安潮语行全曰子羙须睂才絶众吾不知子死所而行全怪寤亦不自安与左右数十人伏丛翳狙防绪以狥众呼万嵗推行全为将军辞曰吾不及潮请以为主潮苦譲不克乃除地剚剣祝曰拜而剑三动者吾以为主至审知丨丨于地众以为神皆拜之审知譲潮自为副绪叹曰我不能杀是子非天乎】羣鹿驯扰【唐书禇无量传庐墓左鹿犯所植松栢无量号诉曰山林不之忍犯吾茔树耶自是丨丨丨丨不复枨触无量为终身不御其肉】马不嘶【五代史唐本纪克用栅常山西以十余骑渡滹沱觇敌遇大雨平地水深数尺镇人袭之克用匿林中祷其马曰吾世有太原者丨丨丨马偶不嘶以免】六子皆赤【五代史吴世家徐温与刘信博信敛骰子厉声祝曰刘信欲背吴骰为恶采茍无二心当成浑化温遽止之一掷丨丨丨丨】浑化【见上】髻上花【宋史五行志绍兴间郡狱有诬服孝妇杀姑妇不能自眀属行刑者揷丨丨丨于石隙曰生则可以验吾寃行刑者如其言后果生】凿氷得鳜【宋史查道传侍母渡江奉飬以孝闻母尝病思鳜羮方冬苦寒市之不获道泣祷于河丨丨取之丨丨尺许以馈】竹杙生柯叶【宋史孝义传王珠以孝谨闻建炎间居父忧芝数本生墓侧倒植丨以为丨后丨丨丨绍兴间再罹母防复有防竹云芝之祥】空中大星如月者三【宋史列女传吕仲洙女名良子父得疾濒殆女焚香祝天请以身代刲股为粥以进时夜中羣鹊绕屋飞噪仰视丨丨丨丨烨烨丨丨丨丨越翌日父瘳】牍上书皆验【辽史孩里传孩里素信浮圗清宁初从上猎堕马愦而复苏言始见二人引至一城宫室宏敞有衣绛袍人坐殿上左右列侍导孩里升阶持牍者示之曰本取大腹骨欲悮执汝丨丨丨官至使相夀七十七须臾还挤之大壑而寤道宗闻之命书其事后丨丨】蛇自鞾中坠【元史察罕传常行困脱鞾借草而寝鸮鸣其傍心恶之掷鞾击之有丨丨丨丨丨归以其事闻帝曰是禽人所恶者在尔则为喜神宜戒子孙勿杀其类】湖生雕胡【葛洪西京杂记防稽人顾翺少失父事母至孝母好食雕胡饭常帅子女躬自采撷还家水凿川自种供飬每有赢储家亦近太湖丨中后自丨丨丨无复余草虫鸟不敢至焉遂得以为飬郡县表其闾舎】青衣童子授蚺蛇胆【干寳捜神记顔含字都次嫂樊氏因疾失明医人疏方须蚺蛇胆而寻求僃至无由得之含忧叹累时尝昼独坐忽有一青衣童子年可十三四持一青囊授含含开视乃蛇胆也童子逡廵出户化成青鸟飞去得胆药成嫂病即愈】种玉【干寳捜神记杨公伯雍雒阳县人也本以侩卖为业性笃孝父母亡塟无终山遂家焉山高八十里上无水公汲水作义浆于坂头行者皆饮之三年有一人就饮以一斗石子与之使至高平好地有石处种之云玉当生其中杨公未娶又语云汝后当得好妇语毕不见乃种其石数嵗时时往视见玉子生石上人莫知也有徐氏者右北平着姓女甚有行时人求多不许公乃试求徐氏徐氏笑以为狂因戏云得白璧一防来当听为婚公至所丨丨田中得白璧五防以聘徐氏大惊遂以女妻公天子闻而异之拜为大夫乃于种玉处四角作大石柱各一丈中央一顷地名曰玉田】虎送野肉【干宝搜神记苏易者庐陵妇人善看产夜忽为虎所取行六七里至大圹厝昜置地蹲而守见有牝虎当产不得觧匍匐欲死辄仰视易怪之乃为探出之有三子生毕牝虎负易还再三送野肉于门内】鹤衔眀珠以报【干寳捜神记哙参飬母至孝曾有元鹤为弋人所射穷而归参参收养疗治其疮愈而放之后鹤夜到门外参执烛视之见丨雌雄防至各丨丨丨丨丨参焉】飞鸟衔火【王嘉拾遗记郅竒字君珍居防尽礼所居去墓百里每夜行常冇丨丨丨丨夹之登山济水号泣不息以泪洒石则成痕着朽木枯草皆重茂以泪浸地即醎俗谓之醎乡昭帝嘉其孝异表铭其邑曰孝感乡】醎乡【见上】甘泉自涌【王嘉拾遗记曹曾本名平慕曾参之行改名为曾事亲尽礼日用三牲之飬一味不亏为客于人家得新味则含怀而归时亢旱井池皆竭母思甘清之水曾跪而操瓶则丨丨丨丨清羙于常】应声荣茂【吴均续齐谐记京兆田真兄弟三人共议分财生赀皆平均惟堂前一株紫荆树共议欲破三片明日就截之其树即枯状如火然真往见之大惊谓诸弟曰树夲同株闻将分斫所以顦顇是人不如木也因悲不自胜不复解树树丨丨丨丨兄弟相感合财宝遂为孝门真仕至大中大夫】衔环报徳【吴均续齐谐记农杨宝年九嵗至华隂山见一黄雀为防枭所抟逐树下伤瘢甚多宛转复为蝼蚁所困寳懐之以归置诸梁上夜闻啼声甚切亲自照视为蚊所啮乃移置巾箱中啖以黄花逮十余日毛羽成飞翔朝去暮来宿巾箱中如此积年忽与羣雀俱来哀鸣绕屋数日乃去是夕三更宝读书有黄衣童子曰我王母使者昔使蓬莱为鸱枭所君之仁爱见救今当受赐南海别以四白环与之曰令君子孙洁白从登三公事如此环矣寳之孝大闻天下名位日隆子震震生秉秉生赐赐生彪四世名公】榆鞭竪地成林【郦道元水经注梁晖字始娥汉大将军梁冀后冀诛入羌后其祖父为羗所推为渠帅而居此城土荒民乱晖将移居枹罕出顿此山为羣围廹无水晖以所执丨丨丨丨以青羊祈山神泉涌出榆木丨丨】紫云沓起甘雨登降【郦道元水经注长沙耆旧传云祝良字石卿为洛阳令嵗时亢旱天子祈雨不得良乃曝身阶庭告诚引罪自晨至午丨丨丨丨丨丨丨丨人为歌曰天久不雨烝人失所天王自出祝令特苦精符感应滂沱下雨】曾参居此枭不入郭【郦道元水经注门南隔水有雩坛坛高三丈曾防所欲风舞处也高门一里余道西有道儿君碑是鲁相陈君立昔丨丨丨丨丨丨丨丨】虎乳【郦道元水经注河南秦氏性至孝事亲无倦亲没之后负土成坟常泣血墓侧人有咏蓼莪者氏为泣涕悲不自胜于墓所得病不能食丨常丨之百余日卒今林木幽茂号曰孝子墓也】天为出平石至江膂中【郦道元水经注水有孝子石西县人有隗叔通者性至孝为母给江膂水丨丨丨丨丨丨丨丨丨今犹谓之孝子石可谓至诚发中而休应自天矣】敬君之义悉还二女【郦道元水经注昔吴郡太守张公直自守征还道由庐山子女观祠婢指女戏妃像人其妻夜梦致聘怖而遽发明引中流而舩不行合舩惊惧曰爱一女而合门受祸也公直不忍遂令妻下女于江其妻布席水上以其亡兄女代之而舩得进公直方知兄女怒妻曰吾何面于当世也复下已女于水中将渡径见二女于岸侧傍有一吏立曰吾庐君主簿丨丨丨丨丨丨丨丨故干宝书之于感应焉】羣乌衔鼓【郦道元水经注异苑曰东阳顔乌以淳孝着闻后有丨丨丨丨集顔乌所居之邨乌口皆伤一境以为顔乌至孝故致慈乌欲令孝声逺闻又名其县曰乌伤矣】郑风【郦道元水经注谿水下注大湖邪谿之东又有寒谿谿之北有郑公泉泉方数大冬温夏凉汉太尉郑宿居潭侧因以名泉少以苦节自居恒躬采伐用贸粮膳每出入谿津常感神风送之虽慿舟自运无杖檝之劳邨人贪借风势常依随往还有淹留者徒辈相谓汝不欲及丨丨邪其感致如此】诵书愈病【栁宗元龙城录国初有孝子王渐作孝经义成五十卷事亦谈僃而渐性鄙朴凡乡里有鬭讼渐即诣门高声颂义一卷反为渐谢后有病者即请渐来诵书寻亦得愈】兵曹鸟【刘肃大唐新语崔希高以仁孝友悌丁母忧哀毁过礼为邺县丞芝草生所居堂一宿而葩葢盈尺州以闻迁监察御史转并州兵曹冯翊令贫乏徒荷其仁恤时有云气如葢当其防事须臾五色错杂遍于州郭以状闻勅编入史其在并州防前藂苇有小乌如鹪鹩来巢孕卵五色旦如鸡子数日□毁雏见已大于母月余五色成文大如鹅驯扰闲暇顷之飞翔时归旧所人到于今号为丨丨丨】芝生一防葩葢盈尺【见上】云气五色遍于州郭【见上】放鼋报恩【李肇国史补韦丹少在东洛尝至东桥见数百人喧集水濵乃渔者网得大鼋系之桥柱引颈四顾似有求救之状丹问曰几千钱可赎答曰五千文丹曰吾祗有驴直三千可乎曰可于是与之丨丨水中徒歩而归后丨丨】一酧而坚氷防一钓而沉诏获【叚成式酉阳杂爼李彦佐在沧景太和九年有诏诏浮阳兵北渡黄河时冬十二月至济南郡使击氷延舟氷触舟舟覆诏失李公惊惧不寝食六日鬓发暴白至貌侵肤削从事亦讶其仪形也乃令津吏不得诏尽死吏惧且请公一祝沉浮于河吏慿公诚明以死索之李公乃令具爵酒言祝传语诘河伯其防曰明天子在上川渎山岳祝史咸秩予境之内祀未尝匮尔河伯洎鳞之长当卫天子诏何返溺之予或不获予斋告于天天将谪尔吏酧氷辞已忽有声如震河氷中断可三十丈吏知李公精诚已达乃沉钩索下一钓而出封角如旧唯篆印微湿耳李公所至令务严简推诚于物着于官下如河水色浑驶流大木与纤芥顷而千里矣安有舟覆六日丨丨丨丨丨丨丨丨丨丨丨丨得非精诚之至乎】犊顶白毛若缕织成文字【张读宣室志有崔君者贞元中为河内守崔君贪而刻河内人苦之尝于佛寺中假佛像金凡数镒而竞不酧其寺僧亦以太守终不敢言未几而崔君卒于郡是日寺有牛产一犊者其丨丨上有丨丨丨丨丨丨丨丨曰崔某者寺僧相与观之且叹且异曰崔君为吾郡太守尝假此寺中佛像金而竟不还今日事果何如哉崔君之家闻之即以他牛易其犊既至命剪去毛上文字已而复生回至其家虽豢以蒭粟卒不食崔氏且以为异亦竟归其寺焉】犬能感惠报德【张读宣室志郭司空钊大和中自梓潼移镇西京府时有阍者甚谨朴钊念之多委以事尝一日钊命市纹缯丝帛百余匹其价倍且以为欺我即囚于狱用致其罪狱既具钊命笞于夜忽有十余犬争拥其背吏卒莫能制钊大异之且讯其事阍者曰某好阅佛氏金刚经自童丱尝以食饲羣夫不知其他钊叹曰丨尚丨丨其丨丨其丨吾安可不施恩信遂释之】羣防人立以前足相鼓【张读宣室志寳应中有李氏子亡其名家于洛阳其世以不好杀故家未尝蓄狸所以宥防之死也迨其孙亦能世祖父意尝一日李氏大集其亲友防食于堂上而门外有丨丨数百俱丨丨丨丨丨丨丨如甚喜状家童惊异告于李氏李氏亲友乃空其堂而纵观人去且尽堂忽摧圯其家无一伤者堂既摧而羣鼠亦去悲夫防固微物也尚能识恩而知报况人乎如是则施防者宜广其泽而报徳者亦宜竭其诚有不顾者当视此以愧诸】归鱼直【张读宣室志宣城郡当涂民有刘成者李晖者俱不识农事尝用巨舫载鱼蟹鬻于吴越间唐天宝十三年春三月皆自新安江载往丹阳郡行至下查浦去宣城四十里防天暮泊舟二人俱登陆时李晖往浦岸村舍中独刘成在江上四顾云岛閴无人迹忽闻舫中有连呼阿弥陀佛者声甚厉成惊而视之见一大鱼自舫中振须揺首人声而呼阿弥陀佛焉成且惧且悚毛发尽劲即匿身芦中以伺之俄而舫中万鱼俱跳跃呼佛声动地成大恐遽登舫尽投羣鱼于江中有顷而李晖至成具以告晖晖怒曰竖子安得为妖妄乎唾而骂言且乆成无以自白即用衣资酬其直既而余百钱昜荻草十余束致于岸明日迁于舫中忽觉重不可举解而视之得缗十五千签题云丨汝丨丨成益竒之是日于洲防羣僧食并以缗施焉时有万庄者自泾阳令退居洲备得其事传于纪述】防报【玉泉子进士李昭暇举十上不第时登科年已有主司并无荐托之地主司昼寝忽寤见一轴文卷在枕前看其题处乃昭暇之卷令选于架上复寝暗视有一大防取其卷衔其轴复还枕前再三如此昭暇来春及第主司问其故乃三世不飬猫皆云丨丨】不根而生滋茂殆一亩【彭乗墨客挥犀冦莱公卒于海康诏许归塟道出荆南之公安县邑人迎祭于道断竹揷地以挂纸钱竹遂丨丨丨丨丨丨丨丨丨邑人神之立庙于侧祠宇严洁祀奉甚谨今侍读王公乐道文其事于石】城破乃批奏状之日【司马光涑水纪闻太祖皇帝潜龙时虽屡以善兵着竒功而天性不好杀故受命之后其取江南也戒曹秦王潘郑王曰江南本无罪但以朕欲大一统容他不得卿等至彼慎勿杀人曹潘兵临城下久之不下乃草奏曰兵久无功不杀无以立威太祖览之赫然批还其奏曰朕宁不得江南不可辄杀人也逮批诏到而城已破契勘丨丨丨丨丨丨丨丨也】菜花成荷佛坐花中【沈括梦溪笔谈菜品中芜菁菘芥之类遇旱其标多结成花如莲花或作龙蛇之形此常性无足怪者熙宁中李賔客及之知润州园中丨丨悉丨丨花仍各有一丨丨于丨丨形如雕刻莫知其数暴干之其相依然或云李君之家敬佛甚笃因有此异】出入羊犬联随【马令南唐书归眀传黄载字元吉其先江夏人诸生醵金市羊以僃馔载梦一羊前跪请命晨出见羊跪伏如所梦载以已缗偿诸生而畜其羊又畜一犬亦颇驯每丨丨则丨丨丨丨潭倅夏中正为作犬羊仙序以记其事】天赐酒量【叶梦得石林燕语王审琦微时与太祖相善后以佐命功尤为亲近性不能饮太祖毎宴近臣常尽懽而审琦但持空杯太祖意不满一日酒酣举杯祝曰审琦布衣之旧方共享富贵酒者天之美禄可惜不令饮之祝毕顾审琦曰丨必丨汝丨丨可试饮审琦受诏不得已饮趣连数大杯无苦自是每侍宴辄能与众同饮退还私第则如初】饮水不饥【郭彖暌车志沧州有妇人不食惟日饮水数杯年四十五六而面貌恱怿人问不食之因自言防年母病卧床无父兄日卖果于市得赢钱数十以飬母值嵗歉谷贵艰食乃仰天祷曰今日所获不足以活二人愿天悯之使我丨丨丨丨庶所得可尽以供母遂临井饮一杯果不饥自是亦不思食又数嵗而母卒时不食已三十年矣】防筑般若台【祥异记陈文达持诵金刚经有人入丨见丨台云名丨丨丨待文达也】金虾蟇【李玫纂异记陈宏泰家富于财有人假贷钱一万宏泰征之甚急其人曰请无虑吾先飬虾蟇万余头鬻之足以奉偿泰闻之恻然已其偿仍别与钱十千悉令放之江中经月余泰因夜归马惊不进前视之乃一丨丨丨跃出也】
　　谶
　　大螾大蝼【吕氏春秋凡帝王者之将兴也天必先见祥乎下民黄帝之时天先见丨丨丨丨黄帝曰土气胜土气胜故其色尚黄其事则土及禹之时天先见草木秋冬不杀禹曰木气胜木气胜故其色尚青其事则木及汤之时天先见金刃生于水汤曰金气胜金气胜故其色尚白其事则金及文王之时天先见火赤乌衔丹书集于周社文王曰火气胜火气胜故其色尚赤其事则火代火者必将水天且先见水气胜水气胜故其色尚黒其事则水水气至而不知数僃将徙于土】草木秋冬不杀【见上】金刃生于水【见上】赤乌衔书【见上】瞽史记【国语丨丨之丨曰唐叔之世将如商数】有人不短不长出自燕之乡【史记三代世表传曰汉兴百有余年丨丨丨丨丨丨丨丨丨丨丨持天下之政时有婴儿主郤行车霍将军者本居平阳自燕臣为郎时与方士考功防旗亭下为臣言岂不伟哉】秦谶【史记赵世家赵简子疾五日不知人大夫皆惧医扁鹊视之出董安于问扁鹊曰血脉治也而何怪在昔秦缪公尝如此七日而寤寤之日告公孙支与子舆曰我之帝所甚乐吾之所以乆者适有学也帝告我晋国将大乱五世不安其后将覇未老而死覇者之子且令而国男女无别公孙支书而藏之丨丨于是出矣】三神之令【史记赵世家知伯率韩魏攻赵襄子保晋阳原过从后至于王泽见三人自带以上可见自带以下不可见与原过竹二节莫通曰为我以是遗赵毋防原过既至以告襄子襄子斋三日亲自剖竹有朱书曰赵毋防余霍泰山山阳侯天使也三月丙戌余将使汝反灭知氏女亦立我百邑余将赐女林胡之地至于后世且有伉王亦黒龙面而鸟噣鬓麋髭大膺大胸修下而冯左袵界乗奄有河宗至于休溷诸貉南伐晋别北灭黒姑襄子再拜受丨丨丨丨】朱书【见上】颍水清灌氏宁颍水浊灌氏族【史记灌夫传夫不喜文学好任侠已然诺诸所与交通无非豪杰大猾家累数千万食客日数千百人陂池田园宗族賔客为权利横于颍川颍川儿乃歌之曰丨丨丨丨丨丨丨丨丨丨丨丨】赤精子之谶【汉书哀帝纪待诏夏贺良等言丨丨丨丨丨汉家歴运中衰当再受命注应劭曰高祖感赤龙而生自谓赤帝之精良等因是作此谶文】璧有七张伯盗一【后汉书郡国志注汉晋春秋曰钟离意相鲁见仲尼庙頺毁防诸生于庙中慨然叹曰蔽芾甘棠勿剪勿伐况见圣人庙乎遂躬留治之周观舆服之在焉自仲尼以来莫之开也意发视之得古文防书曰乱吾书董仲舒治吾堂钟离意丨丨丨丨丨丨丨意寻案未了而卒张伯者治中庭治地得六璧上之意曰此有七何以不遂伯惧探璧懐中鲁咸以为神】当涂高【后汉书公孙述传述得龙兴之瑞数移书中国冀以感动众心帝患之乃与述书曰图谶言公孙即宣帝也代汉者丨丨丨君岂高之身邪乃复以掌文为瑞王莾何足效乎】刘氏复兴李氏为辅【后汉书李通传莾末百姓愁怨通素闻守说防云丨丨丨丨丨丨丨丨私常懐之】彭亡【后汉书岑彭传彭所营地名丨丨闻而恶之欲徙防日暮蜀刺客诈为亡奴降夜刺杀彭】王梁主卫作元武【后汉书王梁传世祖议选大司空而赤伏符曰丨丨丨丨丨丨丨帝以野王卫之所徙元武水神之名司空水土之官也于是擢拜梁为大司空封武彊侯】增益圗书矫称谶记【后汉书桓谭传今诸巧慧小才伎数之人丨丨丨丨丨丨丨丨以欺惑贪邪诖误人主乌可不抑逺之哉臣谭伏闻陛下穷折方士黄白之术甚为眀矣而乃欲听纳防记又何误也其事虽有时合譬犹十数只偶之类陛下宜垂眀听发圣意屏羣小之曲说述五经之正义略雷同之俗语详通人之雅谋】孔为赤制【后汉书郅恽传汉歴乆长丨丨丨丨注言孔子作纬着歴运之期为汉家之制汉火徳尚赤故云为赤制即春秋感精符云墨孔生为赤制是也】五七【后汉书苏竟传丨丨之家三十五姓彭秦延氏不得与焉注春秋运斗枢曰五七三十五人皆共一徳】绨袠秘记【后汉书杨厚传祖父春卿善圗谶学为公孙述将汉兵平蜀春卿自杀临命戒子綂曰吾丨丨中有先祖所传丨丨为汉家用尔其修之统感父遗言服阕辞家从犍为周循学习先法又就同郡郑伯山受河洛书及天文推歩之术统作家法章句及内谶二卷觧说】内学【后汉书方术传序汉自武帝颇好方术天下懐挟道蓺之士莫不负策抵掌顺风而屈焉后王莾矫用符命及光武尤信谶言士之赴趋时宜者皆驰骋穿凿争谈之也故王梁孙咸名应圗箓越登槐鼎之任郑兴贾逵以附同称显桓谭尹敏以乖忤沦败自是习为丨丨尚竒文贵异数不乏于时矣】白首同所归【晋书潘岳传石崇已送在市岳后至崇谓之曰安仁卿亦复尔耶岳曰可谓丨丨丨丨丨岳金谷诗云投分寄石友白首同所归乃成其谶】截齐便去【晋书齐王冏传初冏之盛也有一妇人诣大司马府求寄产吏诘之妇人曰我丨丨丨丨耳识者闻而恶之又謡曰着布袒腹为齐持服俄而冏诛】张字分眀【晋书张轨传张掖临松山石有金马字磨灭粗可识而丨丨丨丨又有文曰初祚天下西方安万年姑臧又有元石白防成二十八防】白防成二十八宿【见上】华山玉版【晋书慕容儁载记初石季龙使人探防于丨丨得丨丨文曰嵗在申酉不絶如线嵗在壬子真人乃见及此燕人咸以为儁之应也】以栗掷柱【宋书刘秀之传秀之迁丹阳尹先是秀之从叔穆之为丹阳与子弟于防事上饮宴秀之亦与焉防事柱有一穿穆之谓子弟及秀之曰汝等试丨丨遥丨此丨若能入穿后必得此郡穆之诸子并不能中惟秀之独入焉】锡尔金钩既公且侯【梁书夏侯详传先是荆府城局参军吉士瞻役万人浚仗库防火池得金革带钩隐起雕镂甚精巧篆文曰丨丨丨丨丨丨丨丨士瞻详兄女壻也女窃以与详详喜佩之期嵗而贵矣】得八车幅【梁书乐蔼传天监初迁御史中丞初蔼发江陵无故于船丨丨丨丨如中丞健歩辟道者至是果迁焉】鱼登日辅帝室【南史宋武帝纪初雍州刺史鲁宗之负力好乱且虑不为帝容常为防曰丨丨丨丨丨丨与休之相结至是率其子竟陵太守轨防于江陵帝济江休之众溃与轨等奔襄阳】樵所得貂蝉一具【南史江淹传初淹年十三时孤贫常采薪以飬母曾于丨丨丨丨丨丨丨将鬻以供养其母母曰此故汝之休徴也汝才行若此岂长贫贱也可留待得侍中时着之至是果如母言】蝉珥之兆【南史朱异传除中书郎时秋日始拜有飞蝉正集异武冠上时咸谓丨丨丨丨】太原王宅【魏书王椿传初椿于宅构起防事极为髙壮时人忽云此乃丨丨丨丨岂是王太原宅椿往为本郡世皆呼为王太原未几尔朱荣居椿之宅荣封太原王焉】铜防打鐡防【北齐书神武帝纪初孝明之时洛下以两防相击謡言曰丨丨丨丨丨元家世将末好事者以二防为拓防贺防言俱将衰败之兆】高末【北齐书幼主纪游童戯者好以两手持绳拂地而却上跳且唱曰丨丨高末之言葢高氏运祚之末也】姓是卯金刀名是一万日【隋书刘昉传昉入佐相府便为非法三度事废二度其妇自论常云丨丨丨丨丨丨丨丨丨丨刘氏应王为万日天子】射雉之符【隋书厐晃传高祖出为随州刺史路经襄阳卫王令晃诣高祖晃知高祖非常人深自结纳及高祖去官归京师晃迎见高祖于襄邑高祖甚欢晃因白高祖曰公相貌非常名在圗箓九五之日幸愿不忘高祖笑曰何妄言也顷之有一雄雉鸣于庭高祖命晃射之曰中则有赏然富贵之日持以为验晃既射而中高祖抚掌大笑曰此是天意公能感之而中也因以二婢赐之情契甚密武帝时晃为常山太守高祖为定州总管屡相往来俄而高祖转亳州总管将行意甚不悦晃因白高祖曰燕代精兵之处今若动众天下不足图也高祖握晃手曰时未可也晃亦转为车骑将军及高祖为扬州总管奏晃同行既而高祖为丞相进晃位开府命督左右甚见亲待及践祚谓晃曰丨丨丨丨今日验不晃再拜曰陛下应天顺民君临防内犹忆曩时之言不胜庆跃上笑曰公之此言何得忘也】黄班青骢【隋书韩擒传先是江东有謡歌曰丨丨丨丨马发自夀阳涘来时冬气末去日春风始皆不知所谓擒本名豹平陈之际又乗青骢马往反时节与歌相应至是方悟】焦梨狗子【北史魏孝武帝纪宣武孝明间謡曰狐非狐貉非貉丨丨丨丨齧断索识者以为索谓本索髪焦梨狗子指宇文泰俗谓之黒獭也】藁然两头河邉羖防【北史齐文宣帝纪先是童謡曰一束藁两头然河邉羖防飞上天丨丨丨丨于文为高丨丨丨丨为水邉羊指帝名也于是徐之才盛陈宜受禅帝曰先父亡兄功徳如此尚终北面吾又何敢当之才曰正为不及父兄须早升九五如其不作人将生心且谶云羊饮盟津角拄天盟津水也羊饮水王名也角拄天大位也又阳平郡界回星驿傍有大水土人常见羣羊数百立卧其中就视不见事与防合愿王勿疑】羊饮盟津角拄天【见上】防晕【旧唐书懿宗纪又大中末京城小儿叠布渍水纽之向日谓之丨丨帝果以郓王即大位】豆入牛口【旧唐书窦建徳传建徳结阵于汜水秦王大破之建徳中枪窜于牛口渚车骑将军白士让杨武威生获之先是军中有童謡曰丨丨丨丨势不得久建徳行至牛口渚甚恶之果败于此地】起梁【旧唐书萧铣传大业十三年岳州校尉董景珍雷世猛旅帅郑文秀许元彻万瓉徐徳基郭华沔州人张绣等同谋叛隋郡县官属众欲推景珍为主景珍曰吾素寒贱虽假名号众必不从今若推主当从众望罗川令萧铣梁氏之后寛仁大度有武皇之风吾又闻帝王膺箓必有符命而隋氏冠带尽号丨丨斯乃萧家中兴之兆今请以为主不亦应天顺人乎众乃遣人喻意铣大恱】五娘子【旧唐书李君羡传贞观初太白频昼见太史占曰女主昌又有謡言当有女武王者太宗恶之时君羡为左武卫将军在元武门太宗因武官内宴作酒令各言小名君羡自称小名丨丨丨太宗愕然因大笑曰何物女子如此勇猛又以君羡封邑及属县皆有武字深恶之】牛继马后【旧唐书元行冲传初魏明帝时河西栁谷瑞石有丨丨丨丨之象魏收旧史以为晋元帝是牛氏之子冐姓司马以应石文行冲推寻事迹以后魏昭成帝名犍继晋受命考校謡谶特著论以明之】打麦麦打三三三舞了也【旧唐书武元衡传先是长安謡曰丨丨丨丨丨丨丨既而旋其袖曰丨丨丨觧者谓打麦者打麦时也麦打者葢谓暗中突击也三三三谓六月三日也舞了也谓元衡之卒也】日月照霜雪【唐书五行志贞观十四年交河道行军大总管侯君集伐高昌先是其国中有童謡曰高昌兵马如霜雪汉家兵马如日月丨丨丨丨丨回首自消灭】侧堂堂挠堂堂【唐书五行志永徽后民歌武媚娘曲调露初京城民謡有丨丨丨丨丨丨之言太常丞李嗣真曰侧者不正挠者不安自隋以来乐府有堂堂曲再言堂者唐再受命之象】契苾儿歌【唐书五行志永淳后民歌曰杨栁杨栁漫头驼垂拱后东都有丨丨丨丨皆滛艳之词契苾张易之小字也】心卜【宋史后妃传李宸妃既有娠从帝临砌台玉钗坠妃恶之帝丨丨钗完当为男子左右取以进钗果不毁帝甚喜】左持干戈右持爼豆【宋史曹彬传彬始生周嵗父母以百玩之具罗于席观其所取彬丨手丨丨丨丨手丨丨丨斯须取一印他无所视人皆异之】六齿皆赤【宋史王继升传子昭逺喜与里中恶少游处一日众祀里神昭逺适至众以博投授之谓曰汝他日倘有节钺试掷以下之昭逺一掷丨丨丨丨】古砖书【宋史聂冠卿传初世卿监延丰仓掘地得丨丨有丨丨字半漫灭其可辨者云公先世饵霞栖云高尚不仕累石于江濵又云昭王大丞相聂又云水龙夜号夕鸡骇飞其年九月十二日卒年五十有五冠卿始见而恶之至是校所卒嵗月及其享年无少异者按世卿冠卿弟】秦亭【宋史余靖传靖尝梦神人告以所终官而死之故靖常畏西行及卒则江寜府丨淮丨也】抽书占【宋史陈埙传埙家居时自娯于泉石四方学者踵至轻财急义明白洞达一言之出终身可复忽卧疾戒其子丨架上丨丨之得吕祖谦文集其墓志曰祖谦生于丁巳嵗没于辛丑嵗埙曰异哉我生于庆元丁巳今嵗在辛丑于是一甲矣吾死矣夫】天水碧【宋史南唐世家煜之妓妾尝染碧经夕未收令露下其色愈鲜明煜爱之自是宫中竞收露水染碧以衣之谓之丨丨丨及江南灭方悟天水赵之望也】柴入火必焚【辽史魏璘传应历中周兵犯燕上以胜败问璘璘曰周姓柴也燕分火也丨丨丨丨丨其言果验】风吹幞头与浮图齐【辽史张孝杰传初孝杰及第诣佛寺忽迅丨丨孝杰丨丨丨丨丨丨坠地而碎有老僧曰此人必骤贵然亦不得其死竞如其言】玉版金璧【王嘉拾遗记帝尧在位圣徳光洽河洛之濵得丨丨方尺图天地之形又获丨丨之瑞文字炳列记天地造化之始】鸟鸣似语虫叶成字【刘勰文心雕龙昔康王河图陈于东序故知前世符命歴代寳传仲尼所撰序録而已于是伎数之士附以诡术或说隂阳或序灾异若丨丨丨丨丨丨丨丨篇条滋蔓必假孔氏通儒讨覈谓起哀平东序秘宝朱紫乱矣】菟见犬其势必惊【郦道元水经注典略曰睢固字白菟或戒固曰将军字菟而此邑名犬丨丨丨丨丨丨丨宜急去莬不从汉兴平四年魏太祖斩之于此】鸜鹆衔一鱼袋【刘餗隋唐嘉话秘书少监崔行功未得五品前忽有丨丨丨丨物入其堂置案上而去乃丨丨怏怏数日而加大夫】鹊坠寸纸有补阙二字【赵璘因话録河南孔尹温裕任补阙日谏讨党项事贬郴州司马久之得堂兄尚书温业书报云宪府欲取尔作侍御史日望勅下忽又得书云宰相以右史处之皆无音耗一日有鹊喜于庭直若语状孩稚拜且祝云愿早得官丨既飞去丨下方丨丨丨丨丨丨丨极异之无几却除此官】我兄即到岂奈我何【钟辂续前定録长庆中鄂州里巷人每语辄以牛字助之又有僧号牛师乍愚乍智人有忤之者必云丨丨丨丨丨丨丨丨未几而相国竒章公带平章事节制武昌军其语乃絶而牛师尚存僧者牛公之名也方知将相之位岂偶然哉】遇牛廻【苏鹗杜阳襍编代宗广徳元年上至陕因望鉄牛蹶然谓左右曰朕年十五六宫中有尼号功徳山言事往往神验屡抚吾背曰天下有灾丨丨方丨今见牛也朕将廻尔】镜影成相字【王仁裕开天遗事宋璟未第时因于日中览镜丨丨忽丨丨丨】眀堂火珠诗【孟启本事诗崔曙进士作丨丨丨丨丨赎帖曰夜来防月满曙后一星孤当时以为警句及来年曙卒惟一女名星星人始悟其自防也】紏绕成及字【张采续眀道杂志某应举时已获荐赴南省僦居省前汴上散屋中初入屋悬寝帐忽见余帐后有一黄草新防子垂下草甚劲自相丨丨丨一丨丨余曰此乃佳兆葢闻人谓登科及第也省试罢归省榜将出复至京师寓相国一乡僧院中晨起口喷水门上觉水湿处隠然有字因洗视之乃四字云荣登在即也是时余叨忝】荣登在即【见上】赌彩选【吴处厚青箱襍记原武郑公戬天圣中举进士尝与同辈丨丨丨一坐皆负独戬赢数百缗是嵗第三人及第】半堂食【吴处厚青箱襍记李璟时朝中大臣多蔬食月为十斋至明日大官具晚膳始复常珍谓之丨丨丨其后周师至淮上取濠泗杨楚泰五州而璟又割献滁和庐舒蕲黄六州果去唐国土疆之半则半堂食之应也】龙举头猳掉尾【吴处厚青箱襍记唐末刘建峰定长沙遣马殷领众浚城濠得石碣有古篆十八其文曰丨丨丨丨丨丨羊为兄猴作弟羊归穴猴离次觧者以殷干寜三年丙辰嵗代立乃龙举头也至干祐辛亥嵗国亡乃猳掉尾也殷子希范以己未嵗生又以开运丁未嵗薨乃羊归穴也又子希崇壬申嵗生后为江南所俘乃猴离穴也】三羊五马【吴处厚青箱襍记厐巨昭善星纬之学唐末为容州刺史恶刘隠残虐乃归长沙或问湖南与淮南国祚短长巨昭曰吾入境来闻童謡曰丨丨丨丨马子离羣羊子无舍自今以后马氏当五主杨氏当三主后皆如其言】去海十里过山万重【吴处厚青箱襍记冦莱公少时作诗曰丨丨止丨丨丨丨应丨丨及贬至雷州吏呈州图问州去海几里对曰十里则南迁之祸前诗已预防也】人踏金鼇背上行【吴处厚青箱襍记本朝翰林苏公绅尝题润州金山寺一聨云僧依玉鉴光中住丨丨丨丨丨丨丨时公方举大科识者以人踏鼇背上行乃荣入玉堂之兆已而果然公位止于内相岂亦诗之防耶】秋风亭句【王偁东都事略冦凖举进士为巴东令巴东有丨丨丨凖析韦应物一言为二丨曰野水无人度孤舟尽日横识者知其必大用】黄楼玉局【张邦基墨庄漫録东坡知徐州作丨丨未几黄州安置为定帅作松醪赋有云遂从此而入海渺翻天之云涛俄贬惠州移儋耳竟入海矣在京师送人入蜀云莫欺老病未归身丨丨他年第几人比归果得提举成都玉局观三事皆防也】冩八赋不脱误一字【周辉清波襍志东坡在海外语其子过曰我决为海外人近日颇觉有还中州气象乃涤砚焚香丨平生所作丨丨当丨丨丨丨丨以卜之冩毕大喜曰吾归无疑矣后数日防州之命至】金带围出则城中当有宰相【周辉清波襍志红药而黄腰号丨丨丨初无种有时而丨丨丨丨丨丨丨丨韩魏公为守一出四枝公自当其一选客具乐赏之时王岐公为倅王荆公为属皆在席缺其一莫有当之者防报过客陈太博入门亟招之乃秀公也酒半折花歌以揷之四公后皆为首相】一出四枝【见上】曹门高【陆游老学庵笔记天圣明道间京师盛歌一曲曰丨丨丨未几慈圣太后受册中宫人以为验矣其后宣仁与慈圣皆垂箔摄政而宣仁实慈圣之甥则征兆之意若曰曹门之高当相继而起也何其神哉】玉带围頳【周密齐东野语郑丞相清之在太学十五年殊困滞无聊乙亥嵗甫升舎选而以无名阙未及奏名遂仍赴丁丑省试临期又避知举袁和叔亲试别头愈觉不意及试青紫眀主防诗押明字短晷逼暮思索良艰漫检韵中有頳字可用为末句云他年防渥泽方丨丨丨丨归为同舍道之皆大笑曰緑衫尚未能得着乃思量系玉带乎已而中选攀附骤贵官至极品竟此赐遂成吉防以此知世之叨窃富贵皆非偶然也】一竿岐为二【陶宗仪辍耕録白廷玉先生号湛渊钱塘人家多竹忽丨丨上丨丨丨人皆异之赋防竹杖诗未几先生殁先生有二子或以为先兆云】凿成金世昌三字【陶宗仪辍耕録松江在城金世昌者出继夏氏尝买废宅修葺前防梁内有丨丨丨丨丨丨丨必昔时客商所记姓名人以为有定数云】唱胡十八小令【陶宗仪辍耕録至元甲子阿合马拜中书平章领制国用使司时乐府中盛丨丨丨丨丨丨知谶纬者谀其当擅重权十八年人未之信果于至元壬午伏诛越五年丁亥闰二月桑哥拜中书平章立尚书省贪暴残忍又十倍于阿合马人亦谓桑字拆而为四十八桑字后改作相字亦拆为四十八竟不知应之于夀或应之于职然自立省之日至辛夘正月败绩恰四十八月其神验如是】自题桃符【陶宗仪辍耕録张之翰字周卿邯郸人由翰林学士除授松江知府丨丨丨丨云云间太守过三载天下元贞第二年是嵗卒亦防也】









　　御定子史精华卷一百十三
　　钦定四库全书
　　御定子史精华卷一百十四
　　灵异部四
　　梦
　　二丈夫【晏子景公举兵将伐宋师过泰山公梦见丨丨丨立而怒其怒甚盛公恐觉辟门召占梦者至公曰今夕吾梦二丈夫立而怒不知其所言其怒甚盛吾犹识其状识其声占梦者曰师过泰山而不用事故泰山之神怒也请趋召祝史祠乎泰山则可公曰诺明日晏子朝见公告之如占梦之言也晏子俯有问对曰占梦者不识也此非泰山之神是宋之先汤与伊尹也公疑以为泰山神晏子曰公疑之则婴请言汤伊尹之状也汤质哲而长顔以髯兑上丰下倨身而扬声公曰然是已伊尹黒而短蓬而髯丰上下兑偻身而下声公曰然是已散师不果伐宋】五丈夫【晏子景公畋于梧邱夜犹早公姑坐睡而梦有丨丨丨北靣韦庐称无罪焉公觉召晏子而告其所梦公曰我其尝杀不辜诛无罪耶晏子对曰昔者先君灵公畋五丈夫罟而骇兽故杀之断其头而葬之命曰五丈夫之邱此其地耶公令人掘而求之则五头同穴而存焉公曰嘻令吏葬之】二日鬭【晏子景公病水卧十数日夜梦与丨丨丨不胜晏子朝公曰夕者梦与二日鬭而寡人不胜我其死乎晏子对曰请召占梦者出于闺使人以车迎占梦者至曰曷为见召晏子曰夜者公梦二日与公鬭不胜公曰寡人死乎故请君占梦是所为也占梦者曰请反其书晏子曰毋反书公所病者隂也日者阳也一隂不胜二阳故病将已以是对占梦者入公曰寡人梦与二日鬭而不胜寡人死乎占梦者对曰公之所病】
  </div>
  <div class="pagination">
   <a href="御定子史精华_page22.html">
    上一页
   </a>
   <span>
    ...
   </span>
   <a href="御定子史精华_page18.html">
    18
   </a>
   <a href="御定子史精华_page19.html">
    19
   </a>
   <a href="御定子史精华_page20.html">
    20
   </a>
   <a href="御定子史精华_page21.html">
    21
   </a>
   <a href="御定子史精华_page22.html">
    22
   </a>
   <span class="current-page">
    23
   </span>
   <a href="御定子史精华_page24.html">
    24
   </a>
   <a href="御定子史精华_page25.html">
    25
   </a>
   <a href="御定子史精华_page26.html">
    26
   </a>
   <a href="御定子史精华_page27.html">
    27
   </a>
   <a href="御定子史精华_page28.html">
    28
   </a>
   <span>
    ...
   </span>
   <a href="御定子史精华_page24.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
