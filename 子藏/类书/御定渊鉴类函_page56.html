<!DOCTYPE html>
<html>
 <head>
  <meta charset="utf-8"/>
  <title>
   御定渊鉴类函 - 第 56 页/共 320 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   御定渊鉴类函 - 第 56 页/共 320 页
  </h1>
  <div class="content">
   &lt;子部,类书类,御定渊鉴类函&gt;
　　钦定四库全书
　　御定渊鉴函卷六十
　　帝戚部【诸王　公族　外戚】
　　诸王一
　　原案周易称先王建万国亲诸侯史记云黄帝置左右太监以监万国尧典云协和万左传云禹防诸侯于涂山执玉帛者万国万国之数盖亲贤兼封夏列九州制五服立爵五等分地有三公侯方百里伯方七十里子男五十里不足五十里曰附庸殷则爵列三等周又列为五等则公方五百里侯伯子男各百里为差不满百里为附庸凡王之子弟并参封之秦称皇帝除五等之制以郡县子弟为匹夫汉兴立爵二等大者王小者侯而王之号谓为诸侯后汉建武初朱祐议以为土无二王臣爵者不过公于是悉封郡公十七年又依旧称王魏改封郡王晋又封国宋齐以后皆封郡隋复封国公【以上并见齐职仪及五代史志初学记】　增唐髙祖初欲强宗室以镇
　　天下故皇再从三从弟及兄弟之子虽童孺皆为王王者数十人太宗贞观元年问羣臣封宗子于天下利乎封徳彛对曰前世唯皇子及兄弟乃为王自余非有大功无为王者上皇敦睦九族大封宗室自两汉以来未有如今日之多者爵命既崇多给力役恐非示天下以至公也上曰然朕为天子所以养百姓也岂可劳百姓以养已之宗族乎乃诏降宗室郡王皆为县公惟有功者数人不降【文献通考】　宋稽汉非刘氏不王之制封皇之期亲为王其次属近行尊者止封郡王若皇子出閤亦封郡王及纳妃就外第始封王仁宗语辅臣曰自荆王没而祖宗之后未有封王爵者乃封皇叔徳文等为郡王【翰苑新书】　宋制宗室襁褓即裂土而封然名存实亡无封建之实故不获维城之助云【宋史】　金熙宗天眷元年始定封国制凡封王大国号二十次国三十小国三十封王之郡号十【以汉辽唐宋梁秦殷楚皆昔有天下之号不宜封臣下遂皆改之】　其封爵正从品级髙下正从一品曰郡王曰国公正从二品曰郡公正从三品曰郡侯正从四品曰郡伯正五品曰县子从五品曰县男海陵正隆二年改定亲王以下封爵等第存者二品以上死者一品参酌削降公私文移但有王爵字者皆立限毁抹　元宗室驸马通诸王初制简朴位号无惟视印章以为轻重后虽有国邑之名而印章之等如旧封一字王者金印兽钮两字王者金印螭钮次有金印驼钮金镀银印驼钮钮有止用银印钮等级不同如此又同姓有无国邑而王者但宗王　明太祖既正大位封王子十人为王置相傅设官属定礼仪列爵而不临民分土而不任事凡亲王嫡长子为王世子次长子及庶子年十嵗封郡王郡王子授镇国将军孙授辅国将军曾孙授奉国将军元孙授镇国中尉五世孙授辅国中尉六世孙以下授奉国中尉着为令【续文献通考】　原汉书表曰诸侯王髙帝初置金玺组绶　蔡邕独断曰汉制皇子封为王其实古诸侯也周末诸侯或王而汉天子自以皇帝为故以王号加之总名诸侯王法律家皆曰列侯天子太社以五色土为坛皇子封为王者受天子太社之土以所封之方色东方受青南方受赤他如其方色借以白茅归国以立社故谓之茅土【孔安国注曰王者分五色土为社则各割方色土与之使立社焘以黄土苴以白茅茅取其洁黄取王者覆被四方】　贾谊书曰髙帝分天下以王有功之臣反者如猬毛而起髙皇帝以为不可制故削去不义诸侯空其国择良日立诸子洛阳上东门外诸子毕王而天下乃安　汉书曰楚元王交髙帝弟自帝即位交与卢绾常侍上出入卧内传语言诸内事隠谋文帝尊宠元王子爵比皇子　又曰初楚元王敬礼申公等穆生不嗜酒元王每置酒尝为穆生设醴　又曰齐悼恵王肥髙帝子食七十余城诸民能齐言者皆与齐　又曰梁孝王文帝窦皇后少子爱之赏赐不可胜道孝王筑东苑方三百里得赐天子旌旗从千乗万出警入言跸拟于天子招延四方豪杰自山东游士莫不踵至【师古曰警者戒肃也止行人也言出入者互文耳】　又曰河间献王徳字文载景帝子脩学好古从民得善书必为好写与之留其真本加金帛赐以招之由是四方道术之人不逺千里或有先祖旧书多奉以奏献王者故得书与汉朝等被服儒术造次必于儒者武帝时献王来朝献雅乐对三雍之宫及诏防所问三十余事其对推道术而言得事之中【应劭注曰三雍辟雍明堂灵台也】　又曰鲁恭王余景帝子好治宫室苑囿狗马王初壊孔子旧宅以广其居闻钟磬琴瑟之声遂不敢壊于其壁中得古文经传　又曰淮南王安为人好书善鼔瑟【一作琴】不喜弋猎狗马驰骋亦欲以隂行徳拊循百姓招致賔客方术之士数千人为作内书三十一篇外书甚众又有中篇八卷言神仙黄白之术　又曰淮阳宪王钦宣帝子好经书法律聪逹有才帝甚爱之数嗟叹宪王曰真我子也　后汉书曰清河王庆多被病或时不安帝朝夕问讯　东观汉记曰齐武王縯字伯升有二子建武二年立长子章为太原王兴为鲁王十一年徙章为齐王十五年追諡伯升为齐武王章少孤光武感伯升功业不就抚育恩养甚笃以其少贵欲令亲吏事故试守平隂令　又曰东平王苍少有孝友之质寛仁宏雅帝即位诏以为骠将军位在三公上四年苍上疏愿朝上以王触寒渉道使中谒者赐乗舆豹裘苍到洛阳使鸿胪持节郊迎引入不在赞拜之位升殿乃拜上亲答拜诸王归国上特留苍八月饮酎毕大鸿胪奏遣苍发上亲临送流涕赏赐以亿万数　又明帝诏书示诸国曰诏问东平王苍处家何等最乐王对曰为善最乐帝曰其言甚大副其腰腹苍体长美眉腰带八尺二寸又曰北海靖王兴每朝廷有异政京师雨泽秋稼好丑辄驿马下问兴其见亲重如此　又曰广平钜鹿乐成王在邸入问起居车马鞍勒皆纯黒无金银彩饰马不逾六尺于是以白太后即赐钱各五百万　魏志曰邓哀王冲字苍舒少聪察岐嶷生五六嵗智意所及有若成人孙权曾致巨象太祖欲知其斤重访之羣下咸莫能出其理冲曰置象大船之上而刻其所至物斤以载之则斤可知矣太祖大悦即施行焉时军国多事用刑严重太祖马鞍在库而为防所齧库吏惧必死冲谓曰待三日中然后自归冲于是以刀穿单衣如防齧者谬为失意貎有愁色太祖问之冲对曰世俗以为防齧衣者其生不吉今单衣见齧是以忧戚太祖曰此妄言耳无所苦也俄而库吏以齧鞍闻太祖大笑曰儿衣在侧尚齧况鞍悬柱乎一无所问　又曰中山王衮少好学生十余嵗能属文每读书文学左右常恐以精力为患数谏止之然性所乐不能废也文学防辅相与言曰受诏察公举错有过当奏及善亦宜以闻遂共表陈衮美衮闻之大惊责让文学曰脩身自守常人之行耳而诸君乃以上闻是适所以增其负累也　又曰任城威王彰字子文少善射御力过人手格猛兽不避险阻数从征伐志意慷慨太祖常折之曰汝不念读书慕圣道而好乗马击劔此一夫之用何足贵也彰谓左右曰大丈夫一为卫霍将十万驰沙漠驱戎狄立功建号尔奈何作博士邪　又任城王传曰太祖尝问诸子所好使各言其志曰好为将披坚执鋭临难不顾为士卒先　魏志曰陈思王植字子建年十余嵗诵读诗论及辞赋数十万言能属文太祖常视其文谓植曰汝倩人尔植跪曰言出为论下笔成章愿当面试奈何倩人时铜雀台新成太祖悉将诸子登台使各为赋植援笔立就可观太祖甚异之　王隐晋书曰齐王攸好学不倦就人借书皆为治防然后还之太康三年诏攸当出统方岳抚其国家加都督青州增封济南郡备物典策轩悬之乐六佾之舞赐金钺朝车乗舆之副　又曰安平献王孚世祖受禅为太宰四年正防上见太宰身执子孙之礼舆车上殿上于阼阶下迎拜王既坐上又亲奉上夀孚虽见尊宠不以为荣常有戚容献王一门三世同时十人封王二人世子父位极人臣子孙咸居大官出则旌旗节钺入则貂蝉衮冕自公族之宠未始有也又云长沙厉王乂字士度封长沙王性果厉有成断晋书云西阳王羕字延年文成王亮子也辅成帝时
　　帝幼冲诏羕依安平献王孚故事设牀帐于殿上帝亲迎拜　晋百官表曰王古号也夏殷周王金玺钮细纁朱绶五时朝服逺游冠佩山元玉　又注曰今制王国户二万为大国不满万户为小国也　沈约宋书曰衡阳王义季为荆州刺史先是临川王义庆在任巴蜀乱扰师旅应接府库空虚义季躬行节俭蓄财省用数年间还复充实队主续丰母老家贫无以充飬遂断不食肉义季哀其志给丰每月白米二斛钱一千并制丰噉肉义季素拙书上听使余人书啓事唯自署名而已素嗜酒自彭城王义康废遂为长夜之饮畧无少醒日太祖累加诘责义季引愆陈谢上诏报诫语终不改以至于终　又曰始平孝敬王子鸾字季羽孝武帝第八子也母殷淑仪宠倾后宫子鸾爱冠诸子凡为上所聘遇者莫不入子鸾府国及为南徐州又割吴郡以属之　又曰建平宣简王宏字休度文帝第七子也少而闲素笃好文籍太祖宠爱殊常为立第于鸡笼山尽山水之美建平国髙他国一阶　齐书曰竟陵王子良开西第延才俊以为士林自永明末京邑人士盛为文章谈议皆奏于西邸　梁书曰梁南平元襄王伟好学重士四方游士当世知名者莫不毕至齐世有青谿宫改为华林苑赐伟为宅穿渠种植与賔客游其中梁世藩邸之盛无过也　语林曰谯王承作相州遇大将军曰卿才堪廊庙自无间外　世説曰海西时诸公每朝朝堂犹暗唯防稽王来轩轩如朝霞举【艺文聚】　增太平御览曰后魏任城王澄字道镜少好学文明太后引见诫励之顾谓中书令李冲曰此儿风神秀发徳音闲婉当为宗室领防后为中书令萧使庾荜来朝见澄音韵遒雅风仪秀逸谓主客郎张彛曰往魏任城以武着今魏任城乃以文见美也　又曰临淮王彧字文若少有才学时誉甚羙侍中崔光见彧退而谓人曰黒头三公当是此人琅邪王诵有名人也见之未尝不心醉忘疲　事词竒曰临淮王彧博通典籍辨慧清恬性爱林泉又重賔客至于春风扇花树如锦晨食南馆夜游后园俊民满席羽觞流行诗赋并陈清言乍起莫不饮其元奥忘其褊恡是以入彧室者谓为登仙　唐书曰马周言汉晋以来乱天下者何尝不在诸王皆由树置失宜不预为节制以至灭亡人主岂不知其然溺于私爱尔今天下百姓尚少而诸王已多其宠遇从厚者臣愚虑之且帝子身食大国何患不富而嵗别优赐曾无限极今大圣创业岂唯处置见子弟而已当制长乆之法使万代奉行　又曰河间元王孝恭少沉敏有识量髙祖已定京师诏拜山南招慰大使徇巴蜀下三十余州遂围江陵降萧铣迁荆州大总管诏图破铣状以进时岭表未平乃分遣使者绥辑安慰其款附者四十有九州朝廷威令畅南海矣太宗身自讨乱谋臣帅并麾下无特将专勲者惟孝恭独有方面功以自见云【史赞曰河间之功江夏之畧可谓宗室标的者也】　又曰太宗时髙冯上言密王元晓等皆陛下懿亲当正其礼比见帝子拜诸叔诸叔答拜爵封既同当明昭穆愿垂训正以为彛法太宗善　又曰贞观时诸王奉给薄于帝子道孝王元庆数窘乏大臣莫敢言后禇遂良为太宗从容言之不能行　又曰武后时诸王能者皆诛死幼皆没为官奴或匿民间佣保至神龙中诸王子孙自岭外还入见中宗皆号恸帝为泣下随属逺近封拜云　又曰嗣王守礼太子贤子也武后革命守礼与睿宗诸子闭处宫中十余年睿宗封相王许出外邸于是守礼等始居外开元初累为州刺史时宁申岐薛王同为刺史守礼惟弋猎酣乐不领事后还诸王京师守礼以外支为王不甚才而多宠嬖子六十余人常负息钱数百万或劝少治居产守礼曰岂天子兄无者邪诸王每白上以为欢又曰岐王尝奏守礼知雨旸帝问故答曰臣无他当
　　天后时太子被罪臣幽宫中嵗被勅杖凡三四累创痕肤前雨则沉懑霁则佳以此知之帝为恻然　又曰初隋亡禁内图书湮放唐兴募访稍稍复出藏秘府长安初张易之奏天下善工潢治乃密使摹肖殆不可辨窃其真藏于家既诛悉为薛稷取去稷败岐王范得之后卒为火所焚　又曰中宗失道身为母所废妻所弑而四子皆不得其死嗣亦不传殆天其徳而絶之邪睿宗有圣子一受命一追帝三赠太子天与之报福流无穷　又曰开元初潘好礼为邠王府长史王为滑州刺史好礼兼府司马知州事王每游观好礼必諌谕禁切农月王出猎家奴罗列好礼遮道諌王初不许乃卧马下謼曰今农在田王何得非时暴禾稼以损下人要先践杀司马然后听所为王惭为还　又曰贺兰进明有憾于房琯因进言于肃宗曰琯为圣皇建诸王为都统节度乃谓陛下为元子而付以朔方河东河北空虚之地永王丰王乃统四节度此于圣皇似忠于陛下非忠也帝由是恶琯　又曰刘晏避地襄阳永王璘署以右职固辞移书房琯论封建与古异今诸王出深宫一旦望桓文功不可致　又曰舒王谊初名谟昭靖太子邈之子也徳宗爱之取为子于诸王最长帝欲试以事故拜泾原节度使时尚父郭子仪病笃帝临轩遣谟持节往视谟冠逺游冠御绛袍乗象辂四马飞龙士三百国府官皆袴褶以从谟宣诏己乃易服劳问还　又曰宣宗十一子帝初诏郓王居十六宅余五王处大明宫内院以諌议大夫郑漳兵部郎中李邺为侍读五日一谒干符门为王授经郓王立是为懿宗乃罢昭宗干宁三年通王滋等领侍卫诸军是时诛王行瑜而李茂贞怨以兵入觐诏滋与诸王分统安圣捧宸保宁安化军卫京师天子将狩太原韩建道迎之留次华州建畏王等有兵遣人上急变告诸王欲杀建胁帝幸河中帝惊召建谕之疾不肯入勅滋与诸王诣建自解建奏言中外异体臣不可以私见又言晋八王擅权卒败天下请归十六宅悉罢所领兵帝不许建以兵环行在请诛大将李筠尽逐卫兵自是天子孤弱矣后建与刘季述矫诏以兵攻十六宅诸王披发乗垣走或升屋极号曰帝救我建乃将十一王并其属至石堤谷杀之徐以谋反闻天下寃之　又曰昭宗十七子始帝幸华州韩建夺诸王兵不自安乃请王皇子之未王者既又杀诸王因请立皇子裕为皇太子朱全忠自鳯翔还见王春秋盛标宇轩秀忌之宻语崔颖曰帝以罪杀之帝不许帝迁洛他日谓蒋元晖曰徳王朕爱子全忠奈何欲杀之言已泣下全忠恚帝被弑元晖置酒邀诸王九曲池饮酣皆杀之投尸水中　宋史曰魏悼王廷羙太宗弟也或谓昭宪太后本意命太祖传位太宗太宗传之廷羙而廷羙复传之徳昭故太宗既立即令廷羙尹开封徳昭实皇子及徳昭不得其死徳芳相继夭絶廷羙始不自安而柴禹锡等告廷羙隂谋上召问赵普普对曰臣愿备枢轴以察奸变退复宻奏金匮誓书他日太宗访以传国之意普曰太祖已误陛下岂容再误邪于是廷羙遂得罪　又曰武功郡王徳昭以太尉从征幽州军中尝夜惊不知上所在有谋立徳昭者上闻不悦及归以北征不利乆不行太原之赏徳昭以为言上大怒曰待汝自为之赏未晚也徳昭退而自刭上闻惊悔往抱其尸大哭曰痴儿何至是邪追封魏王又改越王　又曰淳化中皇子益王元杰改封吴王行州润州大都督府长史领淮南镇江两军节度张洎当草制因上疏议曰谨按前史皇子封王以郡为国置傅相及内史中尉等佐王为治自汉魏以降所封之王始不之国朝廷命卿大夫行郡即内史行郡事东晋永和太元之际有琅邪王防稽王临川王故谢灵运王羲之等为防稽临川内史即其事也唐有天下以益潞幽荆五郡为大都督置长史司马为上佐即前代内史之也其大都督之号非亲王不授者益等郡或有亲王遥领朝廷命大臣临郡者即皆长史副大使知节度事也如段文昌出镇州云淮南节度副大使知节度事兼州大都督府长史李载卢龙节度副大使知节度事兼幽州大都督府长史即其例也今益王以润二郡建社为吴国王居大都督之任又已正领节度事岂宜加长史之号乃是国王自为上佐矣傥他日别命守将俾临本郡不知以何名目而授除也上命异日除授并改正之　又曰楚王似神宗第十三子哲宗母弟也哲宗崩皇太后议所立宰相章惇以似对太后曰均是神宗子何必然乃立端王徽宗定位改司徒徙王蔡以王府史语言指斥送大理寺验治似上表待罪左司諌江公望上疏以为亲隙不可开开则言可离贰疑迹不可显显则事难磨灭若以暧昧无根之语加诸至亲骨肉之间则有魏文相煎太急之讥而忘大舜亲爱之道愿陛下宻诏有司凡无根之言勿形案牍倘有瑕可指一有浸淫旁及蔡王之语陛下将何以处之陛下何顔见神考于太庙乎疏入公望罢知淮军然徽宗颇思其言止治王左右而已　又曰镇王竑希瞿之子也初沂靖恵王薨无嗣以竑为之后寻立为皇子竑好鼔琴丞相史弥逺买羙人善鼔琴者纳之而厚廪其家使羙人竑动息必以告宫壁有舆地图竑指崖州曰他日置史弥逺于此又尝呼弥逺为新恩以他日非新州则恩州也弥逺闻之尝因七月七日进乞巧竒玩以觇之竑乗酒碎于地弥逺大惧日夕思以处竑而竑不知也及宁宗崩竑跂足以需宣召乆而不至属目墙壁间见快行过其府而不入疑焉已而拥一人径过天已暝不知其为谁甚惑昀既至弥逺引入柩前举哀毕然后召竑竑闻命亟赴至则每过宫门禁卫拒其从者弥逺亦引入柩前举哀毕引出帷既而召百官立班听遗制则引竑仍就旧班竑愕然曰今日之事我岂当仍在此班未防遥见烛影中一人已在御座宣制毕閤门赞呼百官拜舞贺新皇帝竑不肯拜殿帅夏震捽其首下拜帝加竑少保进封济王令就赐第　又曰寳庆元年湖州人潘壬与弟丙谋立竑竑闻变匿水窦中壬等得之拥至州治加以黄袍竑号泣不从不获已与之约曰汝能勿伤太后官家乎众许诺遂发军资库金帛防子犒军比明视之皆太湖渔人及廵尉兵卒不满百人耳竑知其谋不成率州兵讨之遣王元慎告于朝弥逺命殿司将彭任讨之至则事平弥逺令客余天锡托召医治竑疾因逼缢于州治帝辍朝赠右正言李知孝累奏追夺王爵降封巴陵郡公于是廷臣真徳秀魏了翁洪咨夔胡梦昱等每以竑为言弥逺辄恶而斥逺之　金史曰宗弼本名鄂尔多又作乌珠太祖第四子也宗望伐宋宗弼从军后伐宋康王自江宁取广徳至湖州遂攻杭州取之宋主奔明州宗弼留杭州使阿里哈冨埒珲攻明州克之宋主走入于海又自温州趋福宁州追三百余里不及乃还宗弼军自杭州取秀州平江宋韩世忠以舟师扼江口转战乃北还天眷元年置行台于燕京诏宗弼为太子领行台尚书省都元帅如故天眷三年又伐江南宋人请和　又曰宗弼蹙宋主于海岛卒定画疆之约世宗尝曰宗翰之后唯宗弼一人而已　又曰镐王永中世宗子也世宗幸上京显宗居守并留永中显宗先遣章宗宣宗奉表起居于上京既而遣永中子光禄大夫锡衮乃奉表世宗喜谓豫国公主曰皇太子孝徳天成先遣二子继遣此子兄弟之际相友爱如此也　通纪曰太祖洪武三年封诸王诏曰朕闻古昔帝王之子居嫡长者必正储位其众子当封以王爵分茅胙土以名其国朕今有子十人即位之初已立长子标为皇太子诸子之封本待报赏功臣之后然尊卑之分所宜早定乃封诸子为王皆授以册寳设置相傅官属　明纪事本末曰明太祖崩遗诏诸王临国中无得至京王国所在文武吏士听朝廷节制惟防卫官军听王及孝陵援遗诏止诸王会诏下诸王不悦谓此齐尚书疎间也　又曰户部侍郎卓敬密奏裁抑宗藩于是燕周齐湘代岷诸王颇相煽动有流言闻于朝上患之谋诸齐泰泰与黄子澄首建削夺议泰曰燕握重兵且素有大志当先削之子澄曰燕预备乆卒难图宜先取周翦燕手足乃命曹国公李景隆调兵猝至河南围之执周王及其世子妃媛送京师削爵废为庶人迁之云南又曰代王居藩有贪虐状方孝孺请以德化导之帝遣之入蜀使与蜀王居时蜀王素以贤闻故也　又曰都督府断事髙巍上书曰髙皇帝上法三代之公下洗嬴秦之陋封建诸王为计至逺也无何地大兵强易以生乱今诸藩骄逸违制不削则废法削之则伤恩贾谊曰欲天下治安莫若众建诸侯而少其力臣愚谓今宜师其意勿施鼂错削夺之防效主父偃推恩之令西北诸王子弟分封于东南东南诸王子弟分封于西北小其地大其城以分其力如此则藩王之权不削自弱矣上嘉之然不能用　又曰人告岷王梗不法事削其防卫废为庶人又以湘王柏伪造钞及擅杀人降勅切责仍遣人以兵迫执之湘王曰吾闻前代大臣下吏多自引决身髙皇帝子南面为王岂能辱仆手求生活乎遂阖宫自焚死又以人告齐王槫隂事诏至京废为庶人拘繋之幽代王桂于大同废为庶人未防靖难兵起　弇山堂别集曰仁宗谓户部尚书夏原吉曰朕诸叔在者无防诸兄弟惟赵王居京师余皆守藩于外朕旦夕在念盖帝王之治莫先亲亲况朕亲嗣大位于此尤当加意其增诸王嵗禄及汉庶人以宣徳元年反国除而赵王亦辞所加之禄矣　又曰仁宗朝韩王冲襄王冲秋乐平王冲烋各献诗颂上叹而嘉之赐勅奬谕比之东平河间仍赐金币有差　明纪事本末曰天顺复辟襄王瞻墡来朝先是土木之变王两上疏慰安皇太后乞命皇太子摄位急发府库募勇敢之士务图迎复仍乞训谕郕王尽心辅政疏上景帝已立八日矣至是得疏宫中上览之感叹手勅取王入朝礼待甚隆王辞归上送至午门王伏地不起上曰叔父欲何言王顿首曰万方望治如饥渇愿皇上省刑薄敛上拱手谢曰敬受教　通纪曰宁王宸濠天顺间以事革去南昌防卫及屯田陆完先为江西按察使与宸濠交厚至武宗时完为兵部尚书宸濠遂遗完书欲乞复防卫完答书湏以祖训为言时伶人臧贤有宠于上宸濠通于贤辇载金寳藏贤家分馈诸权要大学士费宏知之大言于内阁曰今宁王以金寳钜万谋复防卫茍听其所为吾江西无噍矣陆完知宏必为梗乃宻谋于朱宁杨廷和时三月既望廷试进士内阁官与部院大臣皆在东阁读卷完于十四日投覆宁王乞复防卫疏次日中官卢明过东阁只请廷和趋出拟防复给宁王既复防卫益骄横矣　又曰正徳十二年秦王三疏请陜之邉境益其封壤朱宁江彬辈皆受其赂助之请上许之兵部及科道交章执奏谓太祖髙皇帝有令兹土不得畀藩封不可听许上曰朕念亲亲与之勿拒大学士杨廷和当草制遂引疾不视事蒋冕亦继引疾梁储曰皆引疾孰与事君于是上震怒内臣督促草制储承命草上制曰昔太祖髙皇帝着令曰此土不畀藩封非吝也念此土广且饶藩封得之多蓄士马饶富而骄奸人诱为不轨不利宗社今王请祈恳笃朕念亲亲畀地于王王得地宜益谨毋聚奸人毋多养士马毋听狂人劝为不轨震及邉方危我社稷是时虽念保全亲亲不可得已王慎之毋忽上览制骇曰若是其可虞其勿与事遂寝梁储从容回天时咸服其善諌
　　诸王二
　　原麟趾　犬牙【毛诗曰麟之趾振振公子于嗟麟兮注云趾足也麟信而应礼以足至者振振信厚也于嗟叹辞也　汉书曰髙帝王子弟犬牙相制所谓磐石之固】　磐石　维城【上详犬牙注　毛诗曰懐徳维宁宗子维城】　藩屏皇家　维翰帝室【魏志曹植传植初封册书曰爰兹青社封于东土以藩屏皇家为魏藩辅　晋百官表注云封皇子及公族亲属为王所以维翰帝室诗云大维翰】　焘土苴茅　金玺驼钮【上详聚　初学记汉旧仪曰诸侯王黄金玺橐驼钮】　增厯数　建国【唐书曰李百药厯数之长短不在封建　杜佑言天为人置君欲其蕃息则在郡县然而主祚常促为君置人不病其寡则在建国然而主祚常永故曰建国利一宗建郡利百姓】　青社　赤社【翰苑新书受封防曰受兹青社盖东曰青南曰赤广陵厉王防曰受兹赤社】　主陜　徙封【唐书曰髙祖初命秦王还洛阳行台自陜以东悉主之建天子旌旗如梁孝王故事王将行建成等使人宻説髙祖沮之事遂寝　鬰林王恪贞观十年改王吴与魏齐蜀蒋越纪六王同徙封授安州都督帝赐书曰汝惟茂亲勉思所以藩王室以义制事以礼制心外为君臣内为父子今当去膝下不遗汝以珍而遗汝以言其念之哉】　胜衣　赐紫【翰苑新书曰史三王世家云能胜衣趋拜宜因盛夏吉时定位号以广藩辅　唐书曰唐制嗣郡王加四品阶亲王子服绯开元中张九龄奏宁薛及邠王三子为王者赐紫余皆服绯后从帝至蜀者皆服紫】　出閤　朝庙【宋史曰宋故事皇子出閤即封王太祖以徳昭冲年欲其由渐而进授贵州防御使至检校太傅同中书门下平章事终太祖世不封王爵太平兴国间始封武功郡王　五代史曰后唐明宗长兴元年封长子从荣为秦王故事诸王受封不朝庙而有司希防欲重其礼乃建议告庙于是从荣朝服乗辂车具卤簿至朝堂受册出载册以车朝于太庙京师之人皆以为荣】　不出閤　领镇军【唐书曰明皇三十子长琮十三年十一王同封十五年与十王并领节度不出閤　代宗大厯间田承嗣不臣而昭靖太子薨无疆土帝乃悉王诸子领诸镇军威天下然皆不出閤】　归南班　减嵗禄【宋史曰光宗时臣僚上言治平中追崇濮邸王子孙防二十人皆自环卫序迁其官今居南班者止师防一人前未建秀邸时欲赋以禄则不免责以吏事今已建邸而犹责吏事他日或不免于议治则伤恩不则废法盍归之南班俾无吏事而享富贵遂诏伯圭诸子得换班　弇山堂别集曰明世宗时礼部覆丰林王疏议处宗室事上自为书欲将朝廷皇子皆封郡王亲王次子皆封镇国将军书成未发以示张孚敬孚敬言诸王封爵原有定制恐一旦减降有失亲睦之道莫若量减禄而不降封郡王以下凡全支俸者量为逓减以示撙节上不果行嘉靖末礼部议上宗藩条例于是郡王以下各辞减嵗禄矣】　屏京维服　分封太侈【翰苑新书顔延年应诏曲水曰昔在文昭今维武穆于赫王宰屏京维服注王宰谓宋彭城王也为京室之藩屏维持五服之诸侯也　明纪事本末曰太祖九年训导叶居升应诏陈言极论分封太侈畧曰国家惩宋元孤立宗室不竞之弊秦晋燕齐呉闽诸国各尽其地而封之都城宫室之制亚于天子之都赐之以甲兵卫士之盛臣恐数世之后尾大不掉然后削地而夺之权则起其怨如汉之七国晋之诸王否则恃险争衡否则拥众入朝防之无及也愿及今诸王未之国之先节其都邑之制减其卫兵限其疆里亦以待封诸王之子孙此制一定可以世为藩辅太祖怒以为离间骨肉系死狱中后无敢言者】　诸王为将　百子并封【弇山堂别集曰诸王将兵者明初皇侄文正以总兵镇洪都诸将悉聴节制后秦王征西晋王燕王征北楚王湘王征五开洞蛮俱领勅为大将军统兵公侯皆节制永乐元年初下京师制髙阳郡王髙煦充副将军北平开元诸卫及从征官军悉聴节制　庆成王生一百子俱成长自封长子外余九十九人并封镇国将军每防紫玉盈坐至不能相识而人皆龙准极异事也　以上总载封建】　原二南　两东【毛诗叙曰周南召南正始之道王化之本潘岳西征赋曰我徂安阳言陟陜郛羙哉邈乎兹土之旧也固乃周召之所分二南之所交麟趾信于闗睢驺虞应乎鹊巢　东观汉记曰东平宪王苍寛仁宏雅光武崩明帝诏曰东平王苍寛博有谋可以托六尺之孤临大节而不可夺其以苍为骠将军魏志曰临淄侯善属文徙封东阿王】　鲁卫　梁楚【左传曰管蔡郕霍鲁卫毛郜雍曹滕毕原丰郇文之昭也汉书曰汉兴之初海内新定同姓寡少惩戒亡秦孤立之败于是割裂疆土立二等爵尊王子弟大启九国奄有防为梁楚也】　晋桐叶　卫梓材【史记曰唐叔虞者武王子成王与叔虞戏削桐叶为珪以封叔虞史佚因言请择日立叔虞成王曰与之戏耳史佚曰天子无戏言于是遂封叔虞于唐后为晋故毛诗曰此晋也而谓之唐　又曰卫康叔名封周武王同母弟也封为卫君居河淇间周公惧康叔齿少乃申告康叔作梓材篇言为政之道如梓人理材马】　增狭小　并邉【山堂肆考曰汉景帝二年诸王来朝有诏更前舞夀长沙定王但张袖小举左右笑其拙上怪问之对曰臣国小地狭不足回旋帝乃以武陵零陵桂阳益焉　明纪事本末曰初明太祖建都金陵去邉塞六七千里故命并邉诸王得专制国中拥三防卫重兵遣将征诸路兵必闗白亲王乃发】　据名藩　择形胜【弇山堂别集曰明封秦晋诸王皆据名藩控要害以分制海内置相傅以下官属与京师亚冕服则九旒九章车旗服饰仅下天子一等天子之臣贵重至太师丞相公侯不得与讲分礼伏而拜谒　续文献通考曰髙巍上言太祖既定中国体三代之良法择形胜之重地建封诸子陜西百二山河其人鸷悍故以藩王之长秦府王之山西表里山河地产良马其人刚壮故以晋府王之燕国虽无名山大川之限隔其南冀州真保大名所谓桑土之野坦平肥沃供赋饶衍其北虽沙漠不毛然广蓄马羊其人不耕不蚕弓马是务辽金元借之以兴故以燕府王之四川虽西南一隅山川阻深故以蜀府王之其余楚湘齐兖宁辽代谷庆肃星罗棋布比之古制分封过当】　优以大封　止食数县【山堂肆考曰汉光武建武二十八年徙鲁王兴为北海王以鲁益东海帝以东海王疆去就有礼故优以大封食二十九县　明帝永平中封王子恭等六人为王帝亲定其封域裁令半楚淮阳马后曰诸子止食数县于制不已俭乎帝曰我子岂宜与先帝子等】　清漳名不称　财赋地不封【太平御览曰杨雄隋文帝族子也初封清漳王仁夀初文帝曰清漳之名未允声望命职方进地图上指安徳郡谓羣臣曰此号足为名徳相于是改封安徳王　续文献通考曰明周王橚太祖第五子初封呉国钱塘已而上谓浙江财赋地不以封改开封国号周　弇山堂别集曰明诸王所封之国独河南山东山西湖广陜西江西而已蜀仅有一王而他省不与焉　续文献通考曰宁王权太祖第十七子十四年封国大宁从成祖起兵靖难及成祖正大位因乞改南王初欲得苏州帝曰苏州圻内不许又欲得杭州帝曰五弟初封钱塘为呉王皇考以为不可改开封建文封其弟允熥为呉王竟不克享宁王后乞封南昌从之　以上载所封国】　原共室　同辇【后汉书清河王庆传云帝初勅皇后令衣服与太子齐等太子特亲爱入则共室出则同舆　汉书曰淮南厉王长髙帝少子孝文帝初即位自以最亲骄蹇数不奉法上寛赦之三年入朝甚纵横尝从上入苑猎与上同辇】　入宿北宫　因留国邸【东观汉记曰清河王庆永元四年移幸北宫章徳殿讲白虎观庆得入省宿止　汉书宣元六王传曰成帝无嗣体常不平定陶共王来朝上谓共王曰我未有子人命不讳一旦有他且不复相见尔长留侍我矣因留国邸朝夕侍上甚见亲重】　礼如家人　爵比皇子【汉书曰齐悼恵王孝恵二年入朝帝与齐王宴饮太后前孝恵以齐王为兄置上坐如家人礼　下详聚】　御云母辇　设钟簴悬【傅畅晋公卿礼秩曰安平王孚假黄钺前后羽葆建九旒驾驷马御云母车　东观汉记曰东海恭王疆兼食二郡二十九县租十倍诸王赏赐恩宠絶于伦比置虎贲旄头宫殿设钟簴之悬】　增五王供帐　千鸰集庭【山堂肆考曰明皇置五王帐为长枕大被与兄弟同寝朝罢多从诸王游禁中拜跪如家人礼按诸王宋王成器申王成义岐王范薛王业豳王守礼后成器改名宪宋王改宁王　唐书曰帝于敦睦盖天性然虽防邪乱其间而卒无以摇时有鹡鸰千数集麟徳殿廷树翔栖浃日魏光乗作颂以为天子友悌之祥帝喜亦为作颂】　临观行幸【宋史曰真宗时宁王元偓首冠藩戚益自脩励上每制篇什必令属和一日谓宰臣曰朕每令宗子作诗习射闻颇精习将临观焉因幸元偓邸第宴从官宫僚毕防试七言诗元偓奉觞上夀赐袭衣金带器币缗钱又与宗室射于西南亭日晡从官退上独以中官从幸元偁元俨宫如家人礼夜二鼓而罢】　小舆入朝　劒履上殿【唐书曰唐襄邑恭王神符擢宗正卿以足不良归第太宗就第慰问又令乗小舆入紫微殿三卫士挟舆以升　宋史曰楚王元佐真宗兄也加太师尚书令兼中书令遂拜天防上将军兴元牧赐劒履上殿诏书不名】　偕长龄　陪幼学【唐书曰明皇尝以书赐宁王宪等曰魏文帝诗西山一何髙髙髙殊无极上有两仙童不饮亦不食赐我一丸药光耀有五色服之四五日身体生毛翼朕每言服药而求羽翼宁如兄弟天生之羽翼乎陈思王才足以经国絶其朝谒卒使忧死魏祚未终司马氏夺之岂神丸效耶顷因余暇选仙録得神方云饵之必夀今赐此药愿与兄弟共之偕至长龄永永无极也　宋史曰华隂郡王宗旦楚王元佐孙也年七嵗如成人选为仁宗伴读帝即位超迁为羣从所诋上书言状帝曰宗旦陪朕防学勤劳居多此出朕意岂宜诉以常格】　来朝侍宴　宠行制诗【通纪曰明文皇帝友爱诸弟每来朝侍宴于华盖殿辞亦如之世子郡王则皇太子宴于文华殿　续文献通考曰天顺尊礼襄王瞻墡来朝上为岘山汉水赋襄阳四景歌以赐之　以上并王亲宠】原好书　乐善【并详聚】　楚诗　沛易【汉书曰楚元王交字孝游髙祖同父少弟也好书多材艺元王好读诗诸子皆读诗号曰元王诗　续汉书曰沛献王辅性务严矜有威好经书善説京氏易】　蚁封　象船【东观汉记曰沛献王辅善京氏易永平五年少雨上御灵台自卦以周易林占之其繇曰蚁封穴户大雨将至上问辅辅曰蹇艮下坎上为水山出云雨蚁穴居其知雨将至　下详聚】　食时　七歩【汉书曰淮南王安始入朝为离骚传朝受诏食时上　刘义庆世説曰魏文帝令东阿王七歩成诗不成将行大法遂作诗曰煑豆燃豆萁豆在釡中泣本是同根生相煎何太急文帝大有惭色】　对三雍　论五经【上详聚　东观汉记曰沛献王辅性好经书论集经传图谶作五经通论奉蕃以至没遵履法度未尝犯禁为贤王】　北海善书　东平工颂【后汉书曰北海敬王睦善大书当时以为楷则寝疾帝于马上令作草书尺牍十首　又曰东平王苍尝上光武中兴颂帝甚羙之】　钱缣助国　租秩赈人【东观汉记曰东海恭王疆孙顷王肃性谦俭永初中以西羗未平上钱二千万元初中上缣万匹以助国费　王隠晋书曰齐王攸国中文武下至士卒法令不食廪赐者皆以秩赋与疾病死亡者时有水旱出租税加十二赋以赈国人湏丰年乃入本直】　增懿矩　材略【初明皇以永王等尚幼诏不入谒夀王瑁七嵗请与诸兄众谢拜舞有懿矩帝异之　建宁王倓英毅有材畧善射禄山乱典亲兵扈车驾度渭百姓遮留太子倓力赞之于是议定】　才士　凌云【唐书曰太宗尝持魏王泰表语左右曰泰文辞可喜岂非才士我心念泰无已时但为社稷计遣居外使两相完也翰苑新书吴郡张融曰衡阳王飘飘有凌云气】　无长却誉【天中记曰霍王元轨唐髙祖子也太宗尝问羣臣曰朕子弟孰贤魏征对曰臣愚闇不能尽知】
　　【其能惟霍王数与臣言未尝不自失上曰卿以为前代谁比征曰经学文雅亦汉之间平也后在徐州惟与处士刘元平为布衣之交人或问元平王之长答曰无长问者怪之元平曰夫人有短所以见其长至于霍王无所不备吾何以之哉　翰苑新书后魏髙阳王雍曰吾为诸王用声誉何为】　辞蝉冕　偿鳯尾【山堂肆考曰后魏主容诏太子曰汝叔父勰清规懋徳松竹为心吾百年后其聼勰辞蝉冕以遂其冲挹之性　翰苑新书曰南齐江夏王锋字宣颖髙帝子年四嵗好学书倚栏为书书满则洗之晨兴不肯拂窗尘而先画尘上学为书五嵗髙帝使学鳯尾书一学即工髙帝大悦以玉麒麟赐之曰麒麟偿鳯尾矣】草露布　议卜郊【太平御览曰后魏彭城王勰字产和生而岐嶷姿性不羣博综经史雅好属文从征河北大破新野南阳髙祖令勰为露布勰辞曰臣闻露布者布于四海露之耳目以臣小才岂足大用髙祖曰但为之及就尤帝文有不知者咸谓御笔髙祖曰汝所为者人谓吾制非兄则弟谁能辨之　宋史曰宗晟濮王允让子也好古学藏书数万卷仁宗嘉之益以国子监书治平中将郊而雨或议改祫享英宗访诸宗晟对曰陛下初郊见上帝盛礼也岂宜改卜至诚感神在陛下精意而已帝嘉纳及郊雨霁】　好吏职　着政绩【太平御览曰宋彭城王义康性好吏职鋭意文案糺剔是非凡所陈奏入无不可由是朝野辐辏势倾天下义康亦自彊不息无有懈怠　宋史曰嗣秀王伯圭字禹锡孝宗同母兄也孝宗受禅上皇诏除集英殿脩撰知台州伯圭在郡颇着政绩改知明州海寇猖獗伯圭谕降其豪又擒其党二人素号桀防伯圭悉抚而用之贼党遂散进一官在郡十年政寛和浚湖陂均水利辨寃狱尝获铸钱者不忍置诸法谕令易业民由是无再犯】　轻度辽　单受降【唐书曰江夏王道宗年十七从秦王讨贼屡立大功太宗伐髙丽先遣都督张俭轻度辽窥形势俭畏不敢深入道宗请以百往帝许之约其还曰臣请二十日行留十日观览山川因旁南山入贼地相易险度营阵便处将还防髙丽兵断其路更走间道如期谒帝帝曰贲育之勇何以过　建中初嗣曹王臯拜湖南观察使前帅辛京杲贪虐部将王国良戍武冈据县反敛荆黔洪桂兵讨之再嵗不能下臯至遗书劝之降国良得书且喜且畏因请降然尚首防臯即日单使者造国良垒赋延使者入臯大呼其军曰有识曹王者乎乃我也来受良降今安在一军愕眙不敢动国良迎拜叩头请罪臯执手约为昆弟则尽焚攻守具散其兵有诏赦之　以上王之才能】原曲观　平台【曹植娯賔赋曰感夏日之炎景兮游曲观之清凉　汉书曰梁孝王广睢阳城七十里大脩宫室为复道自宫连属于平台四十余里】　兰坂　桂山【曹植诗曰明月澄清景列宿正参差秋兰被长坂朱华冐绿池　王逸刘安招隠士诗序曰招隠士者淮南王之所作也昔淮南王博雅好古招懐天下俊伟之士八公之徒感慕其徳而归其仁各竭才智着为篇章分造辞赋以相从故或小山或大山其义犹诗有小雅大雅词曰桂丛生兮山之幽偃蹇连拳枝相樛】　猨岩雁沼【西京杂记曰梁孝王好宫室苑囿之乐作曜华之宫营兔园园中有百室山山上有落猨岩雁池池间有鹤洲鳬渚广雅云沼池也】　檀栾竹　连拳桂【枚乗兔园赋曰脩竹檀栾而夹池兔园梁孝王园也下详桂山注】　玳瑁筵　琉璃盌【刘桢赋序曰在曹植坐厨人进植命为赋促立成辞曰布象牙之席薫玳瑁之筵凭彤玉之几酌缥碧之樽　鲍昭淮南王宫使曲曰淮南王好长生服食链气读仙经琉璃玉盌牙作盘金玉匕合神丹】　宴平乐　望髙唐【初学记曹植诗曰鬬鸡东郊道走马长楸间观者咸善众工归我妍归来宴平乐美酒斗十千　宋玉髙唐赋曰昔者楚襄王游于云梦之台望髙唐之观】　增居宫殿　处嫌疑【唐髙祖令秦王居西宫承干殿齐王居武徳殿与上台东宫昼夜往来　太宗勅魏王泰入居武徳殿魏征言王为陛下爱子欲安全之不当使处嫌疑之地今武徳殿在东宫之西愿罢之成王以宠为惧之羙帝悟乃止】　五王宅十王宅【初睿宗五子列第东都积善坊号五王子宅及赐第上都隆庆坊亦号五王宅明皇立尽】
　　【以隆庆旧邸为兴庆宫而赐宪及薛王第于胜业坊申岐二王居安兴坊环列宫侧天子于宫西南置楼其西署曰花萼相辉之楼南曰勤政务本之楼　开元后皇子幼多居禁内既长诏附苑城为大宫分院而居号十王宅以十举全数也中人押之就夹城参天子起居家令每进膳引词学士入授经书谓之侍读】　百孙院　维城库【唐书曰又诸孙多则于宅外更置百孙院天子嵗幸华清宫又置十王百孙院于宫侧　禁中置维城库以给诸王月俸诸孙纳妃嫁女就十王宅太子不居东宫处乗舆所幸别院此承平制云】　睦亲宅　亲贤第【翰苑新书宋仁宗谓辅臣曰宗室邸第散居京师燕集非便当建大第以处之诏以玉清宫地为潞王等宅赐名睦亲又秦悼恵王之第赐名广亲　宋史曰呉王颢英宗次子也自熙宁以来颢屡请居外章上辄却至元祐初乃赐咸宁坊第一区榜曰亲贤与弟頵对邸车驾偕三宫临幸留宴终日拜太尉诸子皆命赐官制曰先皇帝笃兄弟之好以思胜义不许二叔出居于外盖武王待周公之意太皇太后严朝廷之礼以义制恩始从其请出就外宅得孔子逺其子之意二圣不同同归于道皆可以为万世法朕奉侍两宫按行新第顾瞻懐思然出涕王诸子性于忠孝渐于礼义自胜衣以上颀然皆有成人之风朕甚嘉之其各进一官】　第宅丰大　服膳异等【事词竒曰后魏清河王怿亲王中最有名行第宅丰大逾于髙阳西北有楼出凌云台楼下有儒林馆退賔堂土山钓台冠于当世斜峯入牖曲沼环堂响飞嘤堦丛花药　唐书曰髙宗即位诏魏王泰开府置僚属车服膳羞异等】作假山　请脩府【宋史曰兖王元杰好学善为词工草飞白建楼贮书二万卷及为髙游息之所常作假山既成置酒召僚属观之翊善姚坦独頫首不视元杰强之坦曰但见血山安得假山言州县鞭挞微民以取租税假山实租税所为耳　续文献通考曰崇王封汝寜嘉靖间乞脩府下廵抚议费银八万七千两工部言亲王脩府例役防卫仪仗人不得辄劳民上不允】　并湖阁　飞桥道【宋史曰孝宗尝欲为嗣秀王广其居并湖为阁有司既度材矣伯圭固辞而止　郓王楷徽宗第三子政和八年廷防进士唱名第一母王妃方有宠遂超拜太傅仍提举皇城司出入禁省不复限朝暮于外第作飞桥道以通往来　以上王之居处】　原忘忧观　思仙台【西京杂记曰梁孝王游于忘忧观集诸游士各使为赋　葛洪神仙传曰淮南王刘安好神仙黄白之事于是八公乃往迎之登思仙台】　置馆　筑宫【西京杂记曰河间王徳筑日华宫置客馆二十余区以待学士　史记曰燕昭王即位卑身厚礼以招贤者谓郭隗曰诚得贤士与共报先王之耻孤之愿也隗曰王必欲求士请以隗为始况贤于隗者岂逺千里哉于是昭王为隗版筑宫而师事之】　康衢　碣石【史记曰邹奭齐诸邹亦颇采邹衍之术以纪文于是齐王嘉之自淳于髠以下皆命曰列大夫为开第康庄之衢天下言齐能致天下贤士也　又曰邹衍如燕燕王筑碣石宫身亲往师之】　赐田　置醴【宋玉小言赋曰楚襄王既登阳云之台命诸大夫景差唐勒宋玉等并造大言赋卒而宋玉受赏又作小言赋王曰善赐云夣田下详聚】　娯賔　敬客【上详曲观注　又曹植诗云公子敬爱客终宴不知疲清夜游西园飞盖相追随】　唐宋　应刘【宋玉大言赋曰楚襄王与唐勒景差宋玉游于阳云之台王曰能为大言者上坐　魏志曰应玚刘桢等俱为五官中郎将文学咸善属诗赋后玚桢等卒文帝与呉质书曰昔年疾疫亲故多罹其灾徐陈应刘一时俱逝】　游梁　趋燕【汉书曰司马相如防景帝不悦文士齐人邹阳淮隂枚乗呉人严忌夫子之徒相如见而悦之因病免客游梁得与诸侯游士居数嵗乃着子虚赋　史记曰燕昭王师事郭隗于是乐毅自魏往邹衍自齐往剧辛自赵往是以士争趋燕】先拥篲　不及履【史记曰邹衍如燕昭王拥篲先驱请列弟子之坐而受业碣石宫】
　　【葛洪神仙传曰淮南王刘安好儒学兼该占候方术作内书言神仙黄白之事名鸿寳于是八公乃往八公初诣门睂皓素门吏先宻以闻安门吏自以意难问之言毕八公皆化成十五童子云髻色如桃花于是门吏惊竦以白王王闻之不及履即出迎之以登思仙之台】　曳长　飞广防【初学记邹阳上呉王书曰臣闻蛟龙骧首奋翼则浮云出流雾雨咸集圣人砥节脩徳则游谈之士归义思名今臣尽智毕议易精极虑则无国而不可干饰固陋之心则何王之门不可曳长乎　西京杂记曰梁孝王游忘忧之观集诸游士各使为赋邹阳为酒赋曰哲王临国绰矣多暇召皤皤之臣聚肃肃之賔锦绮为席犀璩为镇曳长飞广防奋长缨英伟之士莞尔而即之】　增倾意賔客　賔接宫僚【太平御览曰齐竟陵王子良礼才好士居不疑之地倾意宾客天下才学皆游集焉　宋史曰益王頵宾接宫僚嵗满当去辄奏留久者至十余年】　文学著书　佳賔满席【唐书曰蘓朂劝魏王泰延賔客著书于是引著作郎萧徳言秘书郎顾頴记室参军蒋亚卿功曹参军谢偃等撰括地志士有文学者多与焉　天中记曰北魏清河王怿爱賔客重文藻至于清晨明景骋望南台芳醴盈垒佳賔满席使梁王愧兔园之游陈思慙雀台之燕】　讲道论文　酌酒赋诗【续文献通考曰明蜀献王太祖第十一子最有贤徳沉志学问受命阅武于中都比至首辟西堂以读书自娯每暇即召儒士探讨经史商异同沉潜殆忘寝食时翰林编脩李叔荆掌中都国子监事大被亲宠每召蘓伯衡等与叔荆入西堂讲道论文无虚日　唐书曰岐王范好学工书爱儒士无贵贱为尽礼与阎朝隠刘延琦张谔郑繇等善酌酒赋诗相娯乐】　与山人交　与布衣交【翰苑新书曰防稽孔珪家多搆山泉衡山王钧往游之珪曰殿下处朱门游紫闼而意在青云　唐书曰邓康王元裕好学善谈名理与典籖卢照邻为布衣交以上王之好士】
　　诸王三
　　原始封为王【史记云自汉帝子弟始封为王适子袭父位为王也】　推恩分邑【史记王子侯年表云制诰御史诸侯王或欲推恩分子弟邑者令各条上朕且临定其号名】　镇天下【汉书云荆王刘贾髙祖从父兄也不知其初起时汉王使贾将九江兵与太尉卢绾击临江王共尉尉死以临江为南郡贾既有功而髙祖子弱昆弟少又不贤欲王同姓以镇天下乃下诏曰将军刘贾有功及择子弟可以为王者羣臣皆曰立刘贾为荆王王淮东】　设蕃屏【晋百官表注曰王者亲建设蕃屏故封皇子也】　拟于天子【史记曰髙祖时诸侯王皆自除吏汉独为置丞相拟于天子也】　位次三公【汉官解诂云诸王在长安位次三公】　金玺盭绶【汉书百官公卿表云诸侯王髙帝初置金玺盭绶掌治其国也】　金玺朱绶【详聚】　御史授玺绶【续汉书云拜诸侯王之仪百官防位定御史授玺绶】　尚书名尺一【挚虞决疑注云尚书名王公及位班王公者皆用尺一】　赐防申戒【汉书齐懐王传云齐懐王闳与燕王旦广陵王胥同日立皆赐防各以国土风俗申戒焉曰惟元狩六年四月乙巳皇帝使御史大夫张汤庙立子闳为齐王曰呜呼小子闳受兹青社承天序惟稽古建尔国家封于东土世为汉藩辅】　保国乂民【史记世家齐王防文云于戏保国人民可不慎与】　齐拜三子【史记三王世家云齐王闳燕王旦广陵王胥为诸侯王孝武同日齐拜】　连城数十【袁子云汉监秦之孤立于上封子弟或连城数十】　封各四县【汉官解诂云光武封诸子各四县】　户皆五万【晋官品令云太康十年封皇子三人为郡王皆五万户】　申以丹书之信重以白马之盟【汉书皇子侯表尊王子弟其誓曰使黄河如带泰山如砺】　镇卫九服置兵三千【晋起居注武帝太始二年诏曰列土藩镇卫九服　下详封爵总载】　去丞相【史记曰诸侯王自呉楚反后尽为置二千石去丞相曰相】　为置吏【汉书百官公卿表景帝为诸侯王国置吏】　皆以郡为国【魏志云明帝太和六年改封诸侯王皆以郡为国】　改守为内史【王隠晋书云太始十年令诸王国置相改太守为内史也】　食租税【诸侯王表云诸侯王自呉楚反后悉夺之权食租税而已】不治民【诸侯王表云景帝时呉楚七国作乱景帝遂令诸侯王不复治民】　仁恵谦
　　约【王隠晋书云齐王冏字景治少仁恵谦约好赈施】　刚毅慷慨【后汉四王传齐武王縯字伯升光武之长兄也性刚毅慷慨有大节自王莽簒汉帝愤愤怀复社稷之虑不事家人居业倾身破产交结天下雄俊莽末盗贼羣起南方尤甚縯召诸豪杰计议曰王莽篡虐百姓分崩今枯旱连年兵革并起此亦天亡之时复髙祖之业定万世之秋也众皆然之】　雅有智慧【东观汉记云东平王苍少好经书雅有智慧】　雅性严恭【王隠晋书曰齐献王攸少以英竒见长好经书雅性严恭　按攸特为文帝所宠爱每见攸辄抚牀呼其小字曰此桃符座也防为太子者数矣】　畏事慎法【后汉书云清河王庆小心恭孝自以废黜尤畏事慎法每朝谒陵庙尝夜分严装衣冠待明约勅不得与诸王车并驱】行徳尚义【王隠晋书武帝纪云永康元年秋八月朔诏曰淮南王允克行徳尚义贞心云云】夙夜滋恭【东观汉记云北海敬王睦时法网尚疎睦性好士夙夜滋恭通賔客以千里人民土】
　　【地财贿结欢由是宿徳名儒造门者陆沉】　年少果鋭【晋书云楚隠王玮字彦度武帝第五子也武帝崩入为卫将军领北中军侯加侍中行太子少傅杨骏之诛也玮屯司马门玮年少果鋭多立威刑朝廷忌之】　戚属有名【王隠晋书齐王冏传云冏在戚属中最有名】　中外所宗【晋书东海献王越字元起有令名谦虚持布衣之操为中外所宗】　诸国仪表【王隠晋书曰河间王颙少有清名轻财爱士与诸王俱朝武帝叹颙可以为诸国仪表】　宗室仪表【汉书云河间恵王良脩献王之行母太后薨服防如礼哀帝下诏褒扬曰河间王良防太后三年为宗室仪表其益封万户】聪敏畏慎【续汉书光武十三王传云河间孝王开忠贞谨恭聪敏畏慎上以开小弟特亲友爱】聪逹恭谨【东观汉记东海恭王疆传云疆聪逹恭谨兼食鲁郡合二十九县数上书让东海又】
　　【因皇太子固辞上不许以章宣示公卿】　送终竭哀【后汉书制诏大将军大鸿胪曰东海王臻以近蕃之尊少袭王爵事亲尽爱送终竭哀降仪徙事寝苫三年和睦兄弟防飬孤弱至孝纯偹仁义兼】哀毁过礼【晋书云齐献王攸居文帝防哀毁过礼杖而后起左右以稻米干饭杂理中丸进之】
　　【攸泣而不受太后自往勉谕曰若万一加以他疾将复如何宜逺虑深计不可专守一志常遣人逼进饮食】受拜流涕【晋中兴书威蕃録云武陵威王晞为桓温所忌表晞废王徙新安郡受拜流涕】
　　重行丧制【后汉书东海恭王疆传云永建二年封曾孙孝王臻二弟敏俭为乡侯臻及弟蒸乡侯俭并有笃行母卒皆吐血毁瘠至服练緅兄弟追念初丧父幼小哀礼有阙因复重行丧制】　孝友笃于骨肉【续汉书五王传云北海敬王睦性孝友笃于骨肉】　孝友甚得名称【王隠晋书下邳王云献王晃字子明孝友恭顺甚得名】　覃思经典【魏志中山恭王衮云衮少好学每兄弟游娯衮独覃思经典】　敦尚经术【续汉书宗室四王传云北海敬王睦敦尚经术】难问应声而对【魏志邓哀王冲】　好学博通书传【四王传云北海敬王】
　　【睦少好学博通书传光武爱之】　善为文辞【汉书淮南王安传云武帝方好艺文以安属为诸父辨博善为文辞甚尊重之】　数上诗赋【续汉书云琅邪孝王京性恭孝好学数上诗赋颂徳帝嘉羙】　着文论【王隠晋书扶风武王骏传云骏少好学能着文论　案晋书扶风武王骏幼聪慧年五六嵗能书疏讽诵经籍见者竒之及长清贞守道宗室之中最为隽望】　为箴诔【晋书云齐王攸为太子太傅献箴与太子　案箴畧云无曰父子不间昔有江充无曰至亲匪贰或容潘崇谀言乱真润离亲骊姬之防晋侯疑申固亲以道勿固以恩脩身以敬勿托以尊自损者有余自益者弥昏】　讲论白虎殿【后汉书云陈敬王羡博渉经书有威严与诸儒讲论于白虎殿】　屯兵云龙门【王隠晋书云东安王繇羙髯性刚毅有威望博学多才事亲孝居丧尽礼诛杨骏之际繇屯云龙门兼统诸军】　求絶常赐【晋书云齐献王攸表租秩足以自供求絶常赐表前后十余上帝不许】数受赏赐【后汉书楚王英传云自显宗为太子时英常独归附太子太子特亲爱之及即位数受赏赐】　好辟名士【王隠晋书云齐王攸好辟名士降身虚己待物以信】　尽从傅相【汉定陶王入朝尽从傅相中尉时中山王亦来朝独从傅上怪问定陶王王对曰令云诸侯王朝得从其国二千石故尽从问中山王不能对】　结民心【晋书云齐王攸在国仁化洽于万物徳意结于民心】传后意【魏志邓哀王传云太祖数对羣臣述有欲传后意及亡哀甚文帝寛喻太祖太祖曰此我之不幸汝曹之幸也】　轻财爱士【汉书云河间献王好清尚有检操轻财爱士】　侧身下士【王隠晋书云长沙王乂侧身下士以要人誉】　租秩赈昆弟【后汉书云东海恭王臻性敦厚有恩常分租秩赈给诸父昆弟】　亲待隆诸弟【魏畧云赵王干一名良良本陈妾子良生而陈氏死太祖令王夫人飬之年五嵗而太祖疾因遗令语太子言此儿三嵗亡母五嵗失父以累汝也太子由是亲待隆于诸弟】　容貎羙【魏志云邓哀王冲容貎姿羙有殊于众故特见宠异】　形状羙【晋书云成都王颖字章度形羙而神昏不知书然器性敦厚委事卢志故得成其羙焉】　出则同车【汉书文三王传云梁孝王武入朝景帝使使持乗舆驷马迎王于阙下既朝上疏因留以太后故入则侍帝同辇出则同车游猎上林中梁之侍中郎谒者着引籍出入天子殿门与汉宦官无异】　辇迎答拜【后汉东平王苍既至升殿乃拜天子亲答之其后诸王入宫辄以辇迎至省闼乃下苍以受恩过礼情志不宁上疏辞之】　髙选参佐【王隠晋书云梁王彤宣帝子髙选参佐拜为大将军领西戎校尉】　自选长吏【又齐献王攸传云诏议藩王令自选国内长吏攸奏诸选宜由天台书三上不报】　独留京师【东观汉记中山简王传云焉以郭太后少子独留京师】　皆留京师【后汉书云陈敬王羡建初三年有司奏遣羡与钜鹿王恭乐城王党俱就国肃宗性笃爱不忍与诸王乖离遂皆留京师朞年案与地图令诸国户口皆等租入嵗各八千万】　黄门侍疾【后汉东平王苍还国后疾病帝驰遣名医小黄门侍疾使者冠盖不絶于道】　太医侍疾【魏志云青龙三年秋中山恭王衮得疾病诏遣太医侍疾殿中虎贲赍手诏赐珍膳相属】　膏大国【汉书文三王传云梁孝王武最亲有功又为大国居天下膏地】　卑湿贫国【汉书景十三王传云长沙定王发以母唐姬故程姬侍者景帝召程姬程姬有所避不愿进而饰侍者唐儿使夜进上醉不知以为程姬而幸之遂有身已乃觉非程姬也及生子因名曰发以孝景前二年立以其母微无宠故王卑湿贫国】食租且饿【东观汉记明帝纪二十八年】　帛布单衣【汉书曰赵敬肃王彭祖每相二千石至彭祖衣帛布单衣北堂书钞】　增备物典防【晋齐王攸出封事详聚】　传嫡承袭【宋史曰神宗诏宣祖太祖太宗之子皆择其后一人为宗世世封公以奉其祀不以服属尽故杀其恩礼太常礼院言本朝近制诸王之后皆用本宫最长一人封公继袭今诏祖宗之子皆挥其后一人为宗世世封公即与旧制有异按礼文诸王公侯伯子男皆子孙传嫡者承袭合依礼令传嫡承袭制曰可】　扶下诸王【太平御览曰汉自王莽之乱国无制度皇太子与诸王同席尊卑无别是时上下莫之是正太尉赵憙乃正色横劒殿阶扶下诸王以明尊卑】　出为刺史【唐书曰睿宗时太平公主干政宋王成器等分典闲廐禁兵姚崇与宋璟请主就东都出诸王为刺史以壹人心】　与亲王等【弇山堂别集曰明太祖时皇侄文正以大都督总制南昌摧陈友谅后虽以骄奢致殒而念亲念勋上实不忘故其子守谦虽封郡王冠止七旒禄止二千石而特设内外承奉长史等官宫城庄田宗社之与亲王等】与诸王埒【宋史曰徳昭子惟吉太宗即位犹在禁中日侍食太平兴国八年始出居遥封安定郡公至道二年授阆州观察使凡邸第供亿车服赐予皆与诸王埒自余王子不及也】　髙他国一阶【太平御览曰宋建平宣简王宏字休度文帝第七子也少而闲素笃好文籍太祖宠爱殊常为立第鸡笼山尽山水之羙建平国髙他国一阶】　授官俱一品【弇山堂别集曰亲王授官明初文正为同佥书枢宻院事特拜大都督秦王为宗人令晋王燕王为左右宗人正周王楚王为左右宗人俱正一品】与宰相分班居右【五代史曰后唐明宗时皇子秦王从荣加兼中书令有司言故事亲王班宰相下今秦王位髙而班下不于是与宰相分班而居右】　诏宰相班亲王上【太宗时元僖封广平郡王与兄卫王徳崇同日受封诏自今宰相宜班亲王上宰相宋琪李昉请遵旧制不允琪等恳请乆之上曰宰相之任实总百揆与羣司礼絶藩邸之设止奉朝请而已元佐等尚幼欲其知谦逊之道卿等无固让也】　安定世封【宋史曰熙宁中诏封楚康恵王之孙从式为安定郡王奉太祖祀绍兴元年诏曰太祖皇帝创业垂统徳被万世神宗诏封子孙一人为安定郡王世世勿絶今其封不举朕甚悯之有司其上合封人名遵故事施行时燕秦二王后争袭封礼部员外郎王居正上言燕王亲太祖长子其后当袭封议遂定自绍兴至嘉定袭封者十五人燕王徳昭之后秦王徳芳之后也】　防卫罢革【续文献通考曰明初封诸王皆置防卫有兵权自太宗靖难后皆罢革　弇山堂别集曰天顺复辟襄宪王属尊且贤勅来朝特置防卫卫王时防卫不置乆矣　按宸濠请复防卫叛灭以后防卫永不置】　诏入朝【山堂肆考曰魏明帝诏先帝着令不欲使诸王在京师者防微杜渐闗诸盛衰也朕惟不见诸王十有二载悠悠之懐能不兴思其令诸王及宗室公侯各将嫡子一人来朝】　勅迎请【弇山堂别集曰明自宣徳初止许汉赵二邸入临大行以后亲王无入朝者惟襄宪王瞻墡为英宗叔父及复辟于宫中得王旧疏上大感悦特许入朝赐御书遣太监夏时赍奉勅符迎请朝复如之】　乗驿问政【详聚】密驿咨逮【唐书曰太宗时呉王元轨每朝数上疏陈得失多所禆正帝尊重之有大事尝密驿】
　　【咨逮帝崩与侍中刘齐贤同知山陵事元轨练故事齐贤叹曰是非吾等及已】　亲制诗【金史曰金豫王永成贤明有文章帝以永成诞日亲为诗以赐有曰羙誉自应辉玉牒忠诚不待啓金滕当世荣之】手调药【宋史曰周王元俨仁宗亲政益加尊宠凡有请报必手书谢牍既而元俨病甚上忧形于色亲至卧内手调药屏人与语久之赐白金千两固辞不受】　家人礼【金史曰太祖即位后诸王萨拉噶等奏事前跪上起泣止之曰今日成功皆诸君协辅之力吾虽处大位未易改旧俗也凡臣下宴集太祖尝赴之主人拜上亦答拜天辅后始正君臣之礼焉】　同堂燕【元史曰至大三年彻伯尔来归宗亲皆防楚王雅克呼都克进曰太祖皇帝削平四方惟南土未定世祖皇帝混一四海顾惟宗室诸王弗克同堂而燕今陛下洪福齐天巴圗罕之裔首已附顺叛王彻伯尔举族来归人民境土悉为一家】　执手嘉劳【秦王宗翰本名尼玛哈劝太祖伐辽宗翰为元帅遂定辽太宗即位宗翰宗望又请伐宋既克汴州宋降诏使勗就军中劳赐宗翰宗望皆执其手以劳之】　归朝定防【金史曰史赞宗翰内能谋国外能谋敌决防制胜有古名将之风甫释干戈敛祍归朝以定熙宗之位精诚之发孰可掩哉】　谙练邉务【续文献通考曰明辽王植太祖第十五子谙练邉务屡竒功后改封荆】　莅事精简【辽史曰耶律厚太宗时为南院大王莅事精简人不敢以年少易之】　仪刑匡辅【太平御览曰后魏东平王匡字建扶性耿介有气节髙祖器之谓曰叔父必能仪刑社稷匡辅朕躬】　引古制今【金史曰太宗诏议制度礼乐往往因仍辽旧钜鹿郡王宗宪曰方今奄有辽宋当逺引前古因时制宜成一王之法何乃近取辽人制度哉】　明徳属尊【太平御览曰晋安平王孚武帝以孚明徳属尊当宣树教化为羣后作则遂偹置官属焉】　阖门谢事【宋史曰仁宗冲年即位章献太后临朝周王元俨自以属尊望重恐为太后所忌深自沉晦因阖门谢絶人事故谬语佯狂不复预朝谒】　北海畏慎【山堂肆考曰东汉北海王睦少好学光武明帝皆爱之尝遣中大夫诣京师朝贺召谓之曰朝廷若问寡人大夫将何以对使者曰王忠孝仁慈敬贤乐士臣敢不以实对睦曰子危我哉大夫具言孤袭爵以东志意衰惰声色是娯犬马是好乃为相爱耳其志虑畏慎如此】　安平履冰【太平御览曰安平献王孚位极人臣享年九十然而夙夜滋恭恒有履冰之惧】　不以近属自居【嗣秀王伯圭性谦谨不以近属自居每日见行家人礼虽宴私隆洽执臣节愈恭】　不对龙潜时事【宋史曰一日孝宗问龙潜时事伯圭辞曰臣老矣不复能记忆问至三终不言帝笑曰何太谨也益爱重之】　天性贤者【金太祖诸孙中惟胙王元天性贤者也死海陵之谮子哈凖大定间迁大宗正上问宰臣曰哈凖为人如何平章政事襄参政宗浩对曰为人清亷干治上曰乃父亦然】　乐善居士【金史曰豫王永成丰姿竒伟博学善属文世宗尤爱重之自幼喜读书晚年所学益醇每暇日引文士相切劘自号乐善居士有文集行于世】　不建假节【唐书曰颖王璬喜读书好文辞安禄山反诏领劔南节度使以出遽不及受节司马史贲诣建大槊防油囊先驱以威道璬笑曰既为真王矣安用假节为】　不言宫禁【宋史曰允成子宗保出后昭成太子为孙宗保生二嵗抱以入见章献后后留与处宗保七嵗授左侍禁帝亲为巾其首久之归本宫性仁恕主藏吏盗米至千斛贳不问尝书忍字于座右以为戒及卒神宗临奠其子仲鞠泣曰先臣幼飬宫中终身不自言帝感悼优赠靖难军节度使新平郡王】　忠孝为藩【明蜀献王椿尝揭忠孝为藩四大字以自警　辽王植撰忠孝为藩诗】　孝友小心【续文献通考曰楚王孟烷天性孝友小心畏义以故靖难初不被谴责所着乐善堂记求放心论无妄齐説等篇以自省览】　毁瘠三年【太平御览曰后魏彭城王勰生而母潘氏卒及有所知求服丧文明太后不许乃毁瘠三年不参吉庆】　蔬布终身【唐书曰魏征尝言霍王元轨孝行曾闵不能过帝由是遇益厚及髙祖崩去官毁瘠甚服除遂蔬食布衣终身至忌日辄累昼不食】　昼夜哀号【宋史曰徳昭子惟吉字国祥生甫弥月太祖命辇至内廷择二女媪养视之三嵗作弱弓轻矢植金钱为的俾之戏射十发八中帝甚竒之常乗小乘舆及小鞍马命黄门拥抱出入常侍太祖崩惟吉才六嵗昼夜哀号孝章皇后慰谕再三始进饘粥】　偃庐柴毁【唐书曰胶东郡王道彦幼孝谨贞观初为相州都督以父丧解荷土就坟躬莳松柏偃庐柴毁虽亲友不复识太宗嘉叹】　诵蓼莪必涕泗【惟吉性至孝孝章皇后抚飬备至亲为栉沐咸平初以太祖孝章画像服玩器用赐惟吉歳时奠享哀慕甚至每诵诗至蓼莪篇涕泗交下宗室推其贤孝】　语平生辄掩泣【宋史曰东阳郡王宗悌所生母早世宗悌不识也闻父婢语平生辄掩泣继得其肖貎绘而奉之如生】　惧忧其母【唐书曰嗣曹王臯事母郑太妃以孝闻安禄山反奉母逃民间走蜀谒明皇后为衡州刺史为观察使谩劾贬潮州防杨炎为宰相知臯直复用为衡州刺史初御史覆讯臯惧忧其母出则囚服入则衣冠言貎如常及为潮以迁入告至是复位乃言其实】　忧念不食【周恭肃王元俨事母王徳妃孝妃每有疾躬侍药晨夕盥洁焚香以祷至忧念不食】　不忍为人后【乗城郡王宗祐亦濮王子嘉祐中从父允初未立嗣咸推其贤诏以宗祐为后泣曰臣不幸防失怙恃将终身悲慕忍为人后乎敢以死请仁宗怜而从之】　请如心丧礼【宋史曰吴王颢初居英宗丧乞解官终制以压于至尊不克遂服慈圣光献太后之服易月当除颢曰身为孙而情文缺然若是可乎请如心丧礼湏上禫除即吉诏可】　十行俱下【北齐河南王孝瑜读书十行俱下覆碁不失一道】　一览便诵【衡阳王昌武帝子也性聪辨明习故事帝遣呉郡杜伟之授昌经昌读一览即诵】　闭閤读书【霍王元轨少多才艺为徐州刺史唯闭閤读书吏事责成长史司马】　采录规谏【翰苑新书曰宋神武大将军宗谔上治原十五卷上曰宗谔采录祖宗所行善事而为是书意存规谏亦宗室之良也】　谏表诗文甚有典则【金源郡王朂好学问天防六年诏求访祖宗遗事以备国史命朂与耶律廸越掌之朂等采摭遗言旧事自始祖以下十帝综为三十卷上之熙宗亲射虎获之朂献东狩射虎赋上悦能以本国字为诗文大定间诏曰太师朂谏表诗文甚有典则朕自即位以来未尝见其谏表可入实录其射虎赋诗文篇什可镂版行之】　焚香煑茗剧谈古今【金史曰宻国公璹字仲实越王永功子也资质简重博学有俊才喜为诗工真草书奉朝请四十年日以讲诵吟咏初宣宗南迁诸王宗室颠沛奔走璹乃尽载其家法书名画一帙不遗居汴中家人口多俸入少客至贫不能具酒殽蔬饭共食焚香煑茗尽出藏书谈大定明昌以来故事终日不听客去乐而不厌也】　安城撰述【翰苑新书曰安城王秀精意学术招学士刘孝标使撰苑书未及毕而已行于世】　宁王审音【唐书曰明皇时凉州献新曲帝御便坐召诸王观之寜王宪言曲虽佳然宫离而不属商乱而暴君卑逼下臣僭犯上发于忽微形于音声播之咏歌见于人事臣恐一日有播迁之祸帝黙然及安史乱世乃思宪审音云】　鄱桂【翰苑新书曰鄱阳王锵桂阳王铄皆齐髙帝子锵好文章铄好名理人为鄱桂】　纪越【太平御览曰纪王慎少好学善星歩与越王齐名世号纪越皆唐太宗子】　闻笛音【唐中山王瑀寜王宪次子为特进太常卿知音尝早朝过永兴里闻笛音顾左右曰是太常乐工乎曰然他日识之曰何故卧吹笛工惊谢】　奏琵琶【唐书曰又闻康昆仑奏琵琶曰琵声多琶声少是未可弹五十四丝大也乐家以自下逆鼔曰琵自上顺鼓曰琶云】行履有寒素【翰苑新书曰齐始兴王鉴性甚清为溢州刺史在郡积年未尝有所营造资用一嵗不满三万王俭尝叹云始兴王虽尊贵而行履有寒素】　居室不庇风雨【嗣呉王巘代宗时为宗正卿检校刑部尚书性介直面刺人短歴官清白居室不能庇风雨】　推让天下【唐书曰明皇以寜王宪实推让天下有髙世之行非大号不乃追諡让皇帝】　复归藩邸【元史曰晋王噶玛拉裕宗长子日侍世祖未尝离左右畏慎不妄言言必无隠至元中奉防镇北邉及世祖崩晋王闻讣奔赴上都诸王大臣咸在晋王曰昔皇祖命我镇抚北方以卫社稷乆歴事愿服厥职母弟特穆尔仁孝宜嗣大统于是成宗即帝位而晋王复归藩邸王天性仁厚御下有恩为朝廷所重】　姿貎魁壮【太平御览曰后魏永昌王徤姿貎魁壮善弓马通兵法所征战常有大功】　睂宇秀整【唐书曰汝阳王璡宁王宪子也睂宇秀整性谨洁善射帝爱之歴太仆卿与贺知章禇庭诲梁渉等善】　武艺英姿【翰苑新书曰北齐文襄诸子咸有风骨虽文雅之道有谢间平然武艺英姿多堪御侮】广颡丰頥【宋史曰周恭肃王元俨广颡丰頥严毅不可犯平生寡嗜欲唯喜聚书颇善二王书飞白】进止恂雅【金史曰钜鹿郡王宗宪年十六选入学太宗幸学宗宪与诸生俱谒宗宪进止恂雅】
　　【太宗召至前令诵所习语音清亮善应对上嗟赏久之】　睂目秀耸【续文献通考曰明晋王防太祖第三子王聪明英鋭睂目秀耸羙髯顾盼有威容尝学文于学士宋濓学书于录事杜环】　呼名止啼【翰苑新书曰宋燕王有盛名于天下中外皆以八王呼之幽燕间呼之以止儿童之啼】分朋角胜【山堂肆考曰唐髙宗上元元年上御翔鸾阁观大酺分音乐为东西朋使雍王贤主东朋周王显主西朋角胜为乐郝处俊谏曰二王春秋尚少志趣未定当推梨让枣相亲如一今分朋逓相夸竞非所以崇礼义劝敦睦也上瞿然曰卿逺识非众人所及也遽止之】　帆樯鹊巢【太平御览曰呉南阳王和被遣长沙行过芜湖有鹊巢于帆樯官僚皆忧惨以为樯非久安之象或言鹊巢之诗有积行累功以致爵位之言今王至徳荗行当复国傥神灵以此告寤人意乎】　城门酹輴【唐书曰建宁王倓为张良娣谮死及代宗立诏以倓当艰难时首定大谋于中兴有功进諡承天皇帝遣使迎防彭原至城门丧輴不动帝谓李泌曰岂有恨邪卿往祭之以白朕意且卿及知倓艰难定策者泌为挽词二解追述倓志命挽士唱泌因进酹輴乃行观者皆为垂泣】　原大脩宫室【东观汉记曰济南安王康多殖财货大脩宫室起内第奴婢至千四百人廐马千二百匹私田八百顷奢侈恣欲游观无节】　雅好宫室【又琅邪孝王京云光烈皇后崩帝悉以太后遗金寳赐京京好脩宫室穷极伎巧殿馆壁带皆饰以金银】　侈府第【王隠晋书曰齐王攸子耽酒色侈其府第案性强暴使酒数凌侮弟冏冏以兄故容之冏起义兵赵王伦及弟北海王实系廷尉当诛】　开东第【晋防稽王道子宠嬖人赵牙牙为道子开东第筑山穿池列竹木功用钜万】　好气力【汉书江都易王非传云非好气力治宫馆招四方豪杰骄奢特甚】　好狗马【详聚】　好射猎【汉书燕剌王旦壮大就国为人辩畧博学好经书杂説星厯数术倡优射猎之事】　好逸游【汉书武五王云广陵王胥壮大好倡乐逸游力扛空手搏熊彘猛兽动作无法度故终不得为汉嗣】　好声色【后汉任城贞王安传云安性轻易好声色】　好为吏【汉书景十三王传云赵敬肃王彭祖不好治宫室禨祥好为吏师古曰禨俗也字或作畿淮南子曰荆人越人畿禨祥总谓神之事也】　好游侠【后汉书曰楚王英少时好游侠通賔客晚节喜黄老学为浮屠斋戒祭祀】　距谏饰非【汉书云胶西王端彊足以距谏智足以饰非】　通奸犯法【汉书宣元六王传云东平思王宇甘露二年立元帝即位就国壮大通奸犯法】　巧佞卑謟【汉书景十三王传云赵敬肃王彭祖为人巧佞卑謟足恭】奢泰骄佚【东观汉记云阜陵质王延在国奢泰骄佚云】　傲狠不法【后汉书云河间孝王开薨子恵王政嗣政傲狠不奉法宪】　骄淫犯禁【汉书云常山宪王舜以孝景中五年立舜帝少子骄滛数犯禁上常寛之】　私聘小妻【后汉宗室五王传云赵王良元孙干居父丧私聘小妻又白衣歩出司马门坐削中丘县】　好内多子【汉书景帝十三王传云中山靖王胜为人乐酒好内有子百二十余人】　作圗谶【后汉书云永平中有司奏楚王英招聚奸猾造作圗谶擅相官秩置诸王公将军二千石大逆不道请诛之帝以亲亲不忍乃废英徙丹阳泾县】　使祝诅【汉书广陵王胥传云昭帝时胥见上少年无子有觊欲心而楚地巫胥迎女巫李女湏使下神祝诅昌邑王废女湏等数赐予钱物宣帝即位胥曰太子孙何以反得立复令女湏祝诅如前】　作节绶【汉书景十三王传云江都王建作汉使节二十绶千余】　建鼓车【汉书曰燕剌王旦建旌旗鼔车旄头先敺】刻皇帝玺铸将军印【汉书江都王建云建自知罪多恐诛与其后成光共使越婢】
　　【下神祝诅作治黄屋盖刻皇帝玺铸将军印】　环城过市入狱视囚【汉书景十三王传云常山宪王舜薨太子勃嗣勃私奸饮酒博戏击筑与女子载驰环城过市入狱视囚天子遣大行张骞验问逮诸证者王又匿之吏求捕勃使人殴击笞掠擅出汉所疑囚有司请诛勃上曰勃无良师傅不忍致诛有司请废勿王徙王勃以家属处房陵上许之】　诏削四县【汉书云济北王子思王终古使所爱奴与八子及诸御婢奸终古辄或参预被席云云】　贬食一县【后汉书千乘贞王伉传云渤海王悝谋为不道有司请废之帝不忍乃贬为婴陶王食一县悝伉之曾孙也】　入朝堕马【汉书文三王传云梁懐王楫文帝少子也好诗书帝爱之异于他子五年一朝凡再入朝因堕马死】　上车折轴【汉书景十三王传云临江闵王荣三嵗坐侵庙堧地为宫上征荣荣行祖于江陵北门既上车轴折车废江陵父老流涕言曰吾王不反矣】　废为庶人【又文三王传云梁共王买立十一年薨子平王襄嗣济川王明以桓邑侯立七年坐射杀其中尉有司请诛武帝勿忍废为庶人徙房陵国除】　以民礼【史记赵王友传云王以诸吕女为妃又爱他姬诸吕女妒防于太后诬以罪过召赵王至置令卫守之弗与食幽死以民礼之】　不食而死【汉三王传云淮南厉王被废谓侍者曰谁谓乃公勇者吾以骄不闻过故至此乃不食而死】　以绶自绞【汉书武五王传云燕剌王旦武帝崩太子立是为孝昭帝赐诸侯王书旦得书以绶自绞】　发纷纷骨籍籍【汉书燕剌王旦传云左将军上官桀等専为燕王谋反皆伏诛旦闻之自歌曰归空城兮狗不吠鸡不鸣横术何广广兮固知国中之无人华容夫人起舞曰髪纷纷兮寘渠骨籍籍兮亡居母求死子兮妻求死夫徘徊两渠间兮君子独安居】增留侍【明纪事本末曰汉王髙煦改封青州奏愿常侍左右不欲之国成祖赐勅曰既受藩封岂】
　　【可常在侍下前封云南惮逺不行与尔青州今又托故如果诚心留侍去年在此何以故欲南还留侍之言殆非实意青州之命更不可辞】　专杀【唐书曰长乐郡王幼良天资暴急髙祖数晓勅不悛有盗其马者辄杀之帝怒曰盗信有罪王而専杀可乎召宗室即朝堂杖之百】　鹰视【五代史曰后唐明宗子从荣于诸皇子最长又握兵柄然其为人轻隽而鹰视颇喜儒学为歌诗多招文学之士赋诗饮酒故后生浮薄之徒日逞防佞以骄其心】　狙诈【明纪事本末曰汉王髙煦狙诈多智以材武自负英武颇上两腋若龙鳞者数片自请天防卫为防卫曰唐太宗天防上将吾英武岂不世民乎】　酣寝【宋史曰华原郡王允良仕至太保中书令好酣寝以日为夜由是一宫之人皆昼寝夕兴及薨有司以其反易晦明諡曰荣易】　庸迷【唐书曰江安王元祥性庸迷所至营财产无厌时滕蒋虢三王皆贪暴得其府官者恶之不愿行时语曰宁向儋崖振白不事江滕蒋虢】　举孝行【明纪事本末曰宁王宸濠居丧矫情饰礼令南昌生徒保举孝行挟孙燧并廵按御史王金奏其事武宗见奏惊曰百官贤当陞宁王贤欲何为且将置我何地邪】　盗羙名【道古嗣曹王臯子也巧于宦使佞倾下游公卿间常与奕博伪不胜厚进所偿嗜利者多得其欢心故少盗羙名】　虎怖官属【虢庄王秀成喜畋游遇官属尤嫚使奴防虎皮怖其参军陆英俊防死因大笑为乐】　弹人观走避【唐书曰滕王元婴骄纵失度在太宗丧集官属燕饮歌舞狎昵厮飬廵省部内从民借狗求罝所过为害以丸弹人观其走避以为乐】　漆皮为船【明纪事本末曰髙煦私造兵器及漆皮为船教习水战上知之乃禠其衣冠絷之西华门内皇太子力为营救乃削防卫迁山东乐安州】　宫奴击刺【齐王元吉猜鸷好兵常令宫奴等数百人被甲习战相击刺死伤甚众】　手摇泰山【齐王祐狎眤劔客燕亮等发兵反引徇邑聚野人髙君状曰上亲平寇难土地甲兵不胜计今王以数千人为乱犹一手摇泰山又如君父何祐愧其言不能杀】　意闚江左【唐书曰永王璘少失母肃宗自养视之既封领荆州大都督安禄山反诏趣赴镇璘至江陵时江淮租赋钜亿万所在山委璘生宫中于事不通晓见富且强遂有闚江左意防呉郡采访使李希言平牒璘璘怒曰寡人上皇子皇帝弟地尊礼絶今希言乃平牒抗威落笔署字何邪乃遂举兵反后兵败为皇甫侁所杀】　天下大元帅【五代史曰后唐潞王从荣加天下兵马大元帅有司言元帅或统诸道或专一面自前世无天下大元帅之名其礼无所考请自节度使以下凡领兵职者皆具橐鞬以军礼庭参其兼同中书门下平章事初见亦如之从荣大宴元帅府又请严卫捧圣千人为牙兵每入朝先后张弓挟矢驰走道上见者震慑大臣见从荣权位日隆而轻脱如此皆知其祸而莫敢言】　神呼老天子【明纪事本末曰庆府安化王寘鐇素有逆谋与宁夏卫生员孙景文孟彬往来甚宻觋王九儿降鹦鹉神每见寘鐇辄呼老天子寘鐇益懐不轨】　给麻二车【滕王元婴及蒋王皆贪黩帝常赐诸王防五伯下书曰滕叔蒋弟不湏赐给麻二车助为钱緍二王大慙】　赐绢二百【陇西恭王博又骄奢不循法度伎妾数百曵罗纨甘粱肉放于声乐以自娯其弟奉慈亦荒纵皆为帝所鄙髙宗各赐市书绢二百疋以愧其心然不自克也】　丹青饰成庆　玉帛礼专诸【唐书曰齐王元吉多匿亡命壮士厚赐之使为用记室参军荣九思为诗刺之云云元吉见之弗悟也】　事湏有实【明纪事本末曰宣宗亲征擒髙煦还驻跸献县之单桥户部尚书陈山迎驾言宜乘胜移师向彰徳袭执赵王则朝廷永安矣上召杨荣蹇义夏原吉以山言谕之皆不敢异议杨荣请先勅赵王诘其与髙煦连谋之罪而六师奄至可擒也从之令杨士竒草诏士竒曰事湏有实天地神其可欺乎且勅防以何为辞荣厉声曰此国家大事庸可沮乎令锦衣卫责所系汉府人状云与赵连谋即事之因何患无辞士竒曰锦衣卫责状何以服人心士竒因往见蹇义夏原吉义原吉曰上意已定何能中沮且即如公言今若何士竒曰为今之计朝廷重尊属厚待之有疑则严防之亦必无虞而于国体亦正矣义原吉曰公言固当然上特信杨荣言不系吾二人可否也士竒退谓荣曰太宗皇帝惟三子今上亲叔二人一人有罪者不可恕其无罪者当厚之庶防仰慰皇祖在天之灵荣不肯时杨溥亦与士竒意合溥曰吾二人请入见上言兵必不可移荣闻溥言即趋入见溥士竒亦踵其后而门者止二人不得入已有防召蹇义夏原吉义以士竒言白上不怿然亦不复言移兵矣】　思保全之【上至京始思士竒言不复及彰徳事然言者犹喋喋请尽削防卫且请拘赵王京师上皆不聴乃召士竒谕曰言者论赵王益多如何对曰今日宗室惟赵王最亲当思保全之毋惑羣言上曰吾亦思之皇考于赵王最友爱且吾今惟一叔奈何不爱然当思所以保全之道乃封羣臣言章遣驸马都尉广平侯袁容左都御史刘赍以示之使自处士竒曰更得玺书亲谕之尤善上从之容等至赵王大喜曰吾生矣即献防卫且上表谢恩而言者始息】
　　诸王四
　　原诗宋刘孝义行过康王故第苑诗曰入梁逢故苑度薛见余宫尚识招贤阁犹懐爱士风光灵一超逺衡馆亦茏洞门余旧邑甘棠留故丛送禽悲不去过客慕难穷池竹徒如在林台暧已空逺桥隔树出回涧隠崖通芳流小山桂尘起大王风具物咸如此是地感余衷隋薛昉巢王座分韵得余字诗曰平台爱賔友逢掖
　　齿簪借卉懐春暮开近夏初嫩枝犹露鸟细藻欲藏鱼舞防临飞阁歌声出绮疏莫虑归衢晚驰轮待兴余　于仲文答谯王诗曰梧台开广宴竹苑列英贤景差方入楚乐毅始游燕折角挥谈柄重席吐言泉武初摛翰文学正题鞭玉徽调绿绮璧散沈青田晚霞澹逺岫落景藻长川未陪东阁赏独咏西园篇　唐禇亮和望月应魏王教诗曰层轩澄皎月流照满中天色共梁珠逺光随赵璧圆落影临秋扇虚轮入夜筵所欣东馆里预奉西园篇　李敬元奉和别鲁王诗曰绿车旋楚服丹跸伫秦川珠臯转归金岸引行旃一朝限原隰千里间风烟鸎喧上林谷鳬响御沟泉断云移鲁盖离歌动舜弦别念凝神扆崇恩洽玳筵顾惟慙叩寂徒自仰钧天　又奉和别越王诗曰飞盖廻兰坂宸伫栢梁别馆分泾渭归路指衡漳闗山通曙色林籞遍春光帝念纡千里词波照五潢　杨思元奉和别鲁王诗曰元王诗传博文后宠灵优鹤盖动宸眷龙章送逺游函闗疎别道灞岸引行舟北林分苑树东流溢御沟鸟声含羽碎影曳花浮圣泽九垓普天文七曜周方圗献雅乐簪带奉鸣球　张大安奉和越王诗曰盛藩资右戚连萼重皇情离怆睢苑分途指邺城丽日开芳甸佳气积神京何时骖驾入还见谒承明　刘祎之奉和别越王诗曰周屏辞金殿梁骖整玉珂管声依折栁琴韵动流波鹤盖分隂促龙轩别念多延襟小山路还起大风歌　增唐杜甫赠汝阳王璡诗曰特进羣公表天人夙徳升霜蹄千里骏风翮九霄鹏服礼求毫发推忠忘寝兴圣情常有眷朝退若无凭仙醴来浮蚁竒毛或赐鹰清闗尘不杂中使日相乘晚节嬉游简平居孝义自多亲棣萼谁敢问山陵学业醇儒富辞华哲匠能笔飞鸾耸立章罢鳯鶱腾精理通谈笑忘形向友朋寸长堪缱绻一诺岂骄矜己忝归曹植何知对李膺招要恩屡至崇重力难胜披雾初欢夕髙秋爽气澄樽罍临极浦鳬雁宿张灯花月穷游宴炎天避郁蒸砚寒金井水檐动玉壶冰瓢饮惟三径岩栖在百层谬持蠡测海况挹酒如渑鸿寳宁全秘丹梯庶可陵淮王门有客终不愧孙登　又寄汉中王诗曰西汉亲王子成都老客星百年双白一别五秋萤忍断杯中物祗看座右铭不能随皂盖自醉逐浮萍其二曰羣盗无归路衰年防逺方尚怜诗警防犹记酒颠狂鲁卫弥尊重徐陈畧丧亡空余枚叟在应念早升堂　又絶句曰云里不闻双雁过掌中贪看一珠新秋风嫋嫋吹江汉只在他乡何处人其二曰谢安舟楫风还起梁苑池台雪欲飞杳杳东山携汉妓泠泠脩竹待王归　又滕王亭子诗曰君王台谢枕巴山万丈丹梯尚可攀春日莺啼脩竹里仙家犬吠白云间清江锦石伤心丽嫩蕊浓花满目斑人到于今歌出牧来游此地不知还
　　增制唐蘓颋封衡阳郡王成义为申王等制曰门下古者帝王受命以临万国子弟建封用尊五等其所由来尚矣尚书右卫大将军衡阳郡王成义等敦诗执礼本仁祖义名教之乐得自防深温良之容发于忠孝晨趋魏阙则望掩轩霞夕赋曹园则思含澄景朕祗奉厯数旁稽载籍克辅王室所谓通邑大都俾为唐藩故能带河砺岳分膺往命咨尔眷与可依前件仍各实封一千户余并如故主者施行　又上官仪册虢王鳯为青州刺史文曰翦商胙邑宠秩盛于隆周惩秦锡社徽名崇于有汉况乎爵穷五等荣总六条乃茂徳之攸升固非贤之罕择泌州刺史上柱国虢王鳯履局端严神秀整道光懿戚望重宗维恭慎之心符小言而缉誉虚凝之度包大雅而声体备刚柔艺殚文武腾芳桂巘动贞韵而锵金写照荷池向清文而振玉若廼淄源回跨岱址斜临人被莱风俗兼齐旧布中和之化申简恵之风观政所先建邦斯在是用命王使持节青州诸军事青州刺史勲封如故往钦哉王其克迈十伦稽往贤之峻躅勤宣九徳蹈前哲之英规絶浮竞之津广真淳之路光昭淑问可不慎欤　又陆扆封棣王防王沂王遂王制曰门下我国家奄宅中区光启祖业析珪胙土惟亲与贤故本根茂而枝叶荣王室尊而藩屏壮肆予末叨获纂承爰稽典谟用建邦土第三男祤星辰毓瑞岳渎降灵早彰岐嶷之姿克禀徇齐之度第五男禊龙应瑞雕鹗凌空温恭自得于天和颖悟实由于神赋第六男禋璆琳挺秀鸑鷟呈祥爰当好防之年雅号夙成之器第七男祎珠玑耀彩箘簵含贞风神潜茂于端庄质性已彰于恵敏而皆生知孝敬志乐文儒问安靡旷于晨昏禀训每由于诗礼智有刻舟之妙辩多对日之竒是宜分以白茅锡其朱邸叶犬牙于汉制光麟趾于周诗厌次名邦境连于齐鲁南康粤壤上接于荆呉琅邪廓儒素之风遂寜实阜殷之俗咸重地各服徽章于戏器以琢成道由学显勉禀君亲之教敬承友傅之规勿追平乐之欢无好任城之勇懋建厥徳永享于休
　　增手诏金章宗赐豫王永成手诏曰卿亲实肺腑夙着忠纯侍显考于春宫曲尽友于之爱洎冲人之继统愈明忠赤之心艰难之中多所禆益朕心简在毫楮莫穷用是起之苫块之中授以维城之任自典藩服嵗月荐更蕞尔赵邦知骥足之难展哉镇府固牛刀之莫施方思驿召以赴朝何意遽罹于国宪偶因时猎颇扰部民法所不寛宪台闻上朕尚含容累月未忍即行虽欲遂于私恩竟莫违于公议解卿前职即乃世封噫祖宗立法非一人之敢私骨肉至亲岂千里而能间以此退闲之小诫欲成终始之鸿恩经云在上不骄髙而不危是以知节慎者脩身之本骄矜者败徳之源朕每自励今以戒卿昔东平乐善能成不朽之名梁孝奢淫卒致忧疑之悔前人所行可为鉴卿兼资文武多艺多才履道而行何施不可如能徳业日新无虑牵复之晚朕素不工词翰临文草草直写所懐冀不以辞害意也增手书明英宗赐襄王瞻墡手书曰侄御名奉书叔父襄王承谕具悉尊意所以恶景讳之僭分而嘉侄之复位及曩有陈言慰安章初未尝逹皇太后所盖为景讳之所蔽匿也今已于景讳宫检而得之侄亲览之再三深见叔父忠爱之诚发于谠论抑邪扶正防微杜渐无非为宗庙社稷计惟叔父之心即周公之心也叔父二章亦即金縢之书之比也皇太后闻之感叹不已承畀防云捧日玉带谨以领讫叔父云欲亲行朝见本不敢烦逺来苐念先帝同气至亲惟叔父宗室至贤亦惟叔父于情于谊不可不重得一见以笃亲亲今遣太监夏时赍奉勅符及书迎请即时气候清和叔父宜从容就道宫眷世子郡王宜留藩邸其当从行之人亦随尊意带来竚俟其至惟叔父亮之【出弇山堂别集】
　　原碑梁沈约齐司徒安陆昭王碑曰稷契身佐唐虞功大于天地商武姬文所以膺图受箓萧曹扶翼汉祖灭秦项以宁乱魏氏时乘于前皇齐握符于后灵源与积石争流神基与极天比峻公含辰象之秀徳体河岳之上灵气蕴风云身负日月姑蘓奥壤任切闗河都防殷阜提封百万全赵之袨服丛台方此为劣临淄之挥汗成雨曾何足乃鸿骞旧呉作守东楚夏首藩要任重推毂带中流地殷江汉南接衡巫风云之路千里西通鄾邓水陆之涂三七是惟形胜阃外莫先建麾作牧明徳攸存以戎羯窥窬伺我隙北风未起马首便以南向塞草未衰严城于焉早闭至公以奉上鸣谦以接下抚僚庶尽盛徳之容交士林忘公侯之贵虚懐博纳幽阐洞开宴语谈笑情澜不竭凡我僚属均哀共戚怨天徳之无厚痛棠隂之不留思所以克播遗尘敝之穹壤天命鸟降而生商是开金运祚始玉筐三仁去殷五曜入房亦白其马服襄周王恵露霑呉仁风扇越渉夏逾汉政成朞月　北齐邢子才广平王碑文曰公分气氤氲禀灵昭晋基构轮奂源流濬逺积石莫之方委水不能喻山渎效神辰昴降徳自天攸纵郁为时宗墙宇淹旷标格秀逺道亚生知徳均殆庶日月在躬水镜被物望青松而比秀干白云而上征侍讲金华参游铜雀出陪芝盖入奉桂室充防友之选当拾遗之举发言为论受诏成文碧鸡自口灵虵在握方见建安之体复闻正始之音公年方弱冠而位居僚右道被生民恵渐万物郁为雅俗之表峩成社稷之镇公孙声动天下已非其伦管子光照邻国孰云能拟方谓膺兹多福降此永年夺搏风之逸羽穷送日之逺路同岐山之嘉防陪岱宗之盛礼而羣飞在辰横流具及山崩川竭星霣日销昆岳既毁玉石俱烬兰挺则芬玉生则润泱泱万源落落千仞我有徽猷金声玉振志犹学海业比登山踟蹰缇衮綘帐韦编寻微啓奥敷理入元天地或终山河匪夀昔曰先民谁堪长久立言立事责之身后式铭景行是为不朽　增唐张説赠陈州刺史义阳王神道碑曰昔髙祖之起唐侯革隋命太宗之威四海正万作藩帝家用建王国二十一族尧之昭也十有一宗文之穆也王讳琮字某文帝之孙纪王之子龙种异品鳯毛秀色仁义天啓徳威日就学无不探艺无不究总角封义阳郡王弱冠拜归州刺史遭王运中微投于南海书大去悯失土之诸侯礼不逃诛议无辜之王子某年月日遘六道酷吏薨于桂林之野春秋五十神龙之初兴废继絶追赠陈州刺史王生不得志殁受遗荣季子豫州刺史行休髫龀羇旅托身炎厉藐是余庆岿然独存泣血上请迎丧逺裔开元四年二月至桂州王同气三人往皆遇祸殡殓无主封树缺如嵗月茫茫尽为野草问邻母而失处访樵童而莫识议者以为不可复得宜招魂而改行休拊心苍昊誓不徒还乃扫亭馆设地席洁斋恳恻觊乎幽报遂频夜髣髴曲示其端梦王乘舟舟分为两既而适野见东洲中断因忽悟焉隂隠微明率此也又灵堂锁茎一夕自屈管上有三指凹迹一竒二并其旁鐡生文理布列成卦众骇其异使善易者张法蓍之曰屈者于文为尸出指者于义为指纵一竒二并三殡近阙若引涡上拨之可以察先王之心矣考夣协卜定处刻辰以某月二十八日于桂城东洲发见神柩举体咸备而一节阙焉行休甚痛惋若身毁裂其夜又夣王告在南洛州厥明直旧殡而南十有九歩沙洲痕下掘而得之安合如故他日北郭之外又并二叔父焉于是乎验蓍之有征也孑孑三旐连轴归飞遥遥百越经途瞻叹零桂人士以为羙谈夫至孝潜通精魄昭应虚无之见推歩而有窈之体寻求而致虽前志所详未有幽感反覆若斯之昭晰矣以某年月日陪于昭陵柏城妃汝南周氏祔焉礼也妃以王故薨于掖宫初永昌之难王下河南狱妃录司农寺唯有崔氏女屝履布衣往来供馈徒行悴色伤动人伦中外咨嗟目为勤孝王之二子配在巂州及六道使之用刑也长曰行逺以冠就戮次曰行芳以童当舍芳啼号抱行逺乞代兄命既不见听固求同尽西南伤之为死悌君子谓勤孝者仁之厚也死悌者友之难也感神者诚之至也此三者有以见义阳之义方贤妃之内训继体之崇徳夫如是淳羙上归乎本朝盛烈延耀乎族安可阙而不饰碑版无文而已哉铭曰髙丘白云维尧大理函谷紫气维周柱史百代福流千龄运起富有海内贵为天子圣帝才子于穆纪王贤王祚倬哉义阳慎徽九徳九徳有常允厘三郡三郡以康明夷于飞丹崖之下梁木其壊桂林之野不识阡陌无存松槚于以求之人莫知者哀哀孝子眷眷灵夣语妙常閤文微甄仲南洛占从东洲亿中旧穸移偏新棺改赠既克返亦附山陵卜云其吉神心允凭人非地是迹谢名青青松柏丕显丕承
　　原墓志齐王融豫章文献王墓志铭曰领袖倾沦人纲弛没半岳摧峯中河坠月眷然晓隧如何夜台鲸骖惋慕葆吹徘徊千秋万祀顾有余哀　谢朓郁林王墓志铭曰绿车旖旎翠蕤掩映癸贰戏良临祧弛盛毁徳归桐弃尊居郑　又海陵王墓志铭曰景祚云及多难攸啓载驱軨辖髙辟代邸西光已谢东又良龙纛夕俨葆挽晨锵风摇草色月照松光春秋非我晓夜何长梁简文安成蕃王墓志铭曰许氏犹龙荀家鸣鹤岂如宗子分聫华萼对防云台观书麟阁官羙登朝文髙入洛得意琴书忘言丘壑　任昉抚军桂阳王墓志铭曰于昭帝绪擅羙前王绿图丹纪金简玉筐世载台地居鲁卫沛易且传楚诗将説桐圭谁戏甘棠何憩　沈约丞相长沙宣武王墓志铭曰山岳镇地日月丽天邻防者庶亚极贤峩峩哲人实维天纵徳基内羙功成日用亦既东辕实拯朝难迅锋雷骇霜戈电断震主必危功髙不赏哀动上霄痛铭壤圣武爰发后耻申寃大礼空备幽驾莫援　陈徐陵司空河东康简王墓志铭曰夫圣人至徳天道福谦大哉尧舜贻庆长逺明两之盛中阳纂于豢龙百世之祀皇家兆于鸣鳯违青丘于海北应紫盖于江南帝系皇基重光累叶髙祖之建天柱列圣之补地维荡荡乎民无得而名焉者也王资神昴纬托曜房灵体斯孝烈不由师保月生之对曾何用于拟议日近之言亦无阶于等级封河东王加侍中淑貎与金燧相宜清顔与玉壶同照授使持节南徐州刺史武羗旅拒亭障迁移漠草非长广之东湖莱近荆门之北王常讥庾翼使白面之非才深慕曹彰叹黄之为可火精不退奚应善言冰蛭难消徒持隂徳薨于沙镇时年一十有七追赠司空加鼓吹班劔諡曰康简王洛北占坟河南除道葭悲烟殿之声劔动丰城之气岂惟晋王宠悼重琅邪之赠官魏后髙文制苍舒之哀诔
　　原诔后汉傅龙北海王诔曰永平六年北海静王薨于是境内市不交易涂无征旅农不脩畆室无女工感伤惨怛若丧厥亲俯哭后土仰愬皇旻于是羣英列俊静思勒铭惟王勲徳是昭是明存隆其实光曜其声始终之际于斯为荣乃作诔曰览视昔初若论往代有国有家篇籍攸载贵尠不骄满罔不溢莫能履道声色以卒惟王建国作此蕃弼抚绥方域承翼京室对休嘉光昭其则温恭朝夕敦循伊徳　魏文帝苍舒诔曰建安十二年五月甲戍童子曹苍舒卒乃作诔曰于惟淑弟懿矣纯良诞丰令质荷天之光既哲且仁爰柔克刚彼徳之容慈我聿行宜逢分祚以永无疆如何昊天凋斯俊英呜呼哀哉惟人之生忽若朝露促促百年亹亹行暮矧尔既夭十三而卒何辜于夭景命不遂　曹植任城王诔曰昔二虢佐文旦奭翼武于休我王魏之元辅将崇懿迹等号齐鲁如何奄忽命不是与仁者悼没兼彼殊矧我同生能不憯悴目想宫墀心存平素髣髴魂神驰情陵墓凡夫爱命逹者徇名王虽薨殂功着丹青人谁不没贵有遗声乃作诔曰防有令质光耀珪璋孝殊闵氏义逹参商温温其恭爰柔克刚心存建业王室是匡矫矫元戎雷动雨徂横行燕代威慴北胡奔虏无窜还战髙栁王率壮士常为军首宜究长年永保皇家如何奄忽景命不遐同盟饮泪百僚咨嗟　宋谢灵运庐陵王诔曰事非淮南而痛深于中雾迹非任城而暴甚于仰毒托体皇极衔怨至尽岂惟有识伤慨故亦率土凄心盖出罔己之悲以陈酸切之事云尔哀哀君王终仁且徳在枉无言即罪有黙曾是忍虐古来一酷身微咎累痛逾酖毒何斯祸斯乃怨乃辱命如可延人百其赎务急景之难留悼惊波之易沦自君王之防漠歴弥稔于此春聆鸣禽之响谷视乔木之陵云咸感节而兴悦独懐悲而莫申侯射隼于髙墉赫王典以正刑服二臯于狴犴致九伐于南荆发酸痛于仁诏令宠赠于哀心布凄楚于帝言摅绸缪于皇音
　　原行状梁任昉齐竟陵文宣王萧子良行状曰公道亚生知照邻防庶孝始人伦忠为令徳公实体之非毁誉所至天才博赡学综兼明至曲台之礼九师之易乐分龙赵诗析齐韩有一于此罔不兼综昔沛献访对于云台东平齐声于杨史淮南取贵于食时陈思见于七歩方斯蔑如也夫家国之道互为公私君亲之义逓为隠犯公二极一致爱敬同归亮诚尽规谋猷宏逺矣他人之善若已有之民之不臧公实贻耻诱接恂恂降以顔色人有不及内恕诸已非意相干每为理屈任天下之重体生民之俊华衮与缊同归山藻与蓬茨俱逸良田广宅符仲长之言邙山洛水协应叟之志丘园东国锱铢轩冕乃依林构宇傍岩拓架清猨与壶人争旦缇幙与素瀬交辉置之虚室人野何辨髙人何防蹑履于钟阿征士刘虬献书于衡岳赠以古人之服以度外之礼　沈约齐临川王行状曰公遵元源于陵壑禀黄中之正气其性逸其神凝端华表羙弱齿贵至乎将立云虚景暧岳秀川渟兰桂不逾其质珪璋未究其羙幼而悦学业茂从师洽贯书场该综文圃清晖秘誉烛野光朝　裴子野司空安城康王行状曰降七纬之祯灵五行之正性珪璋博逹清明在躬学无常师希追风乎孔父防神殆庶谅亚迹乎顔生説礼敦诗方昔人而有裕既明且哲体大雅而弗渝若乃慈明外朗淑徳内润夏侯玉树之谈卫玠璧人之目又授使持节郢州刺史公四居方岳政刑克举仁恕以懐君子刑宪以肃小人位烦以简居难则易霈如时雨芬若兰荪所去见思所居治遘疾薨竟陵之石梵时年四十四皇上震天伦之悼庶僚懐人百之感诏赠司空常侍王如故礼也自巴濮以东郾邓以北方舟连赴者如云昔王猛及仁禽有践境之识羊祜云亡市人有罢归之恸若公恩结三楚亦异出一时公幼无择言长无择行立功以庇物执徳以居宗重以道性虚闲居处冲约终日清净如布素焉
　　原表梁沈约为南郡王譲中军表曰臣闻建侯茂则非贤罔树分器鸿典惟懿实先而臣挹道未践义多缺徒升国彛空袭宸宠光珪华组晻霭于闗垂令采徽猷寂寥于甸表晨伸委带夕轸临顔皇衢肇啓运始资鲁卫兼啓义邈周年齐楚并建礼髙汉日臣以末第聫辉上序祐履荆阿懐玺梦曲拊志惟熏佩握如捣　刘孝绰为鄱阳嗣王初譲雍州表曰臣闻大邦维屏既慙宗子之诗思乐泮宫有缺僖公之颂特以周兴九伯锡壤参虚汉啓二河分珪旧楚身私家庆总集微躬雍部带跨制数州西拒峣闗北跨邓塞虽复呼韩来朝槀街纳质二虏寻戈四郊无警犹当王戎雅识羊祜尚义臣退求诸己无或宴安进思尽忠防乎私竭
　　原章梁沈约为晋安王谢南兖州章曰臣以莱孱幼无秀业依天宅照借海凭澜王爵早加藩麾夙树进不能闲诗西楚好礼北河退无以振采六条宣风万里懐慙起惧载溢心顔而皇明辉烛照被弥逺遂乃徙斾淮区迁金济服朱骖出邸青组临方瞻惟征宠俯仰忘厝又为安陆王谢荆州章曰臣托景宸区早延休宠身班帝穆爵首藩珪好礼慙河敦诗愧楚悬斾出闗徒违绛阙拟金入济识谢戎麾而照临弥广复叨匪服纪南形胜任总上游西纬岷卭北继崤陜六辔在手犹或难羣牧禀威兹道孰易是以摅情陆白布款幄垂宵途严逺事隔披照腆冐斯顔膺此谬荷祗奉兢惧罔知攸托
　　公族【离弃公族　公族刑附】
　　原帝子　天孙　皇家　天族　金枝　朱邸　麟角【诗麟之角振振公族】　燕毛【所以序齿】　周亲【虽有周亲不如仁人】　晋宗【传晋吾宗也】　朝内【公族朝于内朝内亲也虽有贵者以齿明父子也】　向方【古者庶子之官治而国有伦国有伦而众向方矣注言知所向也】　授事【宗人授事以爵以官尊贤也】　为位【宗庙之中以爵为位崇徳也】　族食【其族食世降一等亲亲之杀也杀差也谓燕有差数】丧纪【以服之轻重为序不夺人伦之亲】　合食【君子因族以合食合食谓与族人合食也】尚齿【礼周人贵亲而尚齿】　合族【礼有合族之道族不得以其戚戚君位也注君恩虽可以下施而族人皆臣不得以父兄之尊加于君也】　展亲【时庸展亲】　叙族【敦叙九族】　睦人【礼以教睦人】　既睦【九族既睦】　不咸【传昔周公吊二弟之不咸咸和也吊伤也】　亲亲【周礼太宰八统驭万民一曰亲亲亲九族也】　长长　分寳玉【于伯叔之国】托肺腑【刘向曰臣幸托肺腑言国亲如肺腑之附身】　正公族【周公践祚庶子之正于公族者教之以孝悌睦友子爱明父子之义长幼之序】　紏宗族【紏合宗族于成周】　人道之先【亲亲也】　异姓为后【周之宗盟异姓为后】　立爱自亲【敎民睦也】立爱惟亲【立敬惟长】　理亲存爱【礼理正也】　先亲后疎【魏曹植表曰尧之为敎先亲后疎】　支子为公【晋诸王之支庶皆王家之近属至亲亦各以土推恩承其大国始封王之支子为公承封王支子为侯继承封王之支子为伯次国始封王之支子及始封公之支子皆为男】皇族降公【后魏皇子封王皇族皆降为公诸公降为侯侯子亦为此差】　逹孝悌
　　之道【公与族人燕则以兄弟齿而孝悌之道逹矣以至尊不自异于亲列之中】　见亲疎之杀【礼白帖】　增玉林【翰苑新书曰慕容超传天族多竒玉林皆寳】　寳胄【苑详注曰天子之族姓也蝉聫寳胄】　根源【事词竒曰唐呉兢疏根朽者叶枯源涸者流竭弟子国之根源可使枯竭哉】　枝叶【左传曰宋昭公将去羣公子乐豫曰不可公族公室之枝叶也若去之则本根无所庇防矣　山堂肆考曰刘裕志移晋鼎先除枝叶于是宗室司马国璠逺祸出奔于秦】　揖同姓【周礼曰土揖庶姓天揖同姓】　朝内朝【翰苑新书曰记公族朝于内朝】　忝属籍【事词竒曰唐舒王元名髙宗欲授以大州辞曰臣忝属籍岂以州郡为仕进资耶】　举异能【唐书曰李麟裔举宗室异能转殿中侍御史】　察人材【金史曰世宗廵幸上京宴宗室于皇武殿上谓宗尹曰赏赐宗室亦是小恵又不可一槩迁官其间人材孰可者宗尹对曰奉国威凖之子安济库豫国公昱之曾孙阿噜可任使诏以为奉御】　与轮对【宋史曰希言嘉定间迁宗正丞请南班得与轮对许之】　在省闼【唐书曰嗣泽王璆为宗正卿宗子有一善无不荐延宗室在省闼者多璆所啓】优疎属【宋史曰凡疎属宗正有籍玉牒有名宗学有敎郊祀明堂遇国庆典皆有禄秩所寓州县月有廪饩宗女适人亦有恩数】　千里驹【山堂肆考曰唐孝节曾孙暠少孤事母孝始为枝江丞荆州长史张柬之曰帝宗千里驹吾得其人】　宗室老【唐书曰嗣呉王祗代宗大厯间为宗室老以太子賔客为集贤院待制】　乘牛车【汉朱浮传光武时自宗室诸侯王外家后戚皆遵奉绳墨无亲党之名至或乘牛车齐于编人斯固法令整齐下无作威者也】　弱马【山堂肆考曰李贺唐宗室也七嵗能词章每旦出弱马从小奚奴背古锦囊】　宗臣表【事词竒曰唐李勉内沉雅外清整其在朝廷鲠亮亷介为宗臣表】　同姓卿【宋史曰赵汝愚使重华宫提举闗礼以内禅事请于宪圣太后礼曰今丞相已去所頼者赵知院旦夕亦去矣宪圣惊曰知院同姓事体与他人异乃亦去乎礼曰知院未去非但以同姓故以太皇太后为可恃耳后除右丞相汝愚辞不拜曰同姓之卿不幸处君臣之变敢言功乎】宗室为贤相【翰苑新书曰唐相以宗室进者九人皆以材号贤宰相】　文章第
　　进士【饶阳侯子叔韶字君和庆厯八年与诸宗子帝前临真宗御书选第一皇祐初进所为文召试学士院中等赐进士及第自太子右监门府副率迁右领军将军入谢命坐赐茶仁宗曰宗子好学者颇多独尔以文章第进士前此盖未有也朕欲天下知属籍有贤者宜勿忘所学】　宗室入学【安僖秀王子偁孝宗生父也孝宗既封建国公就傅子偁召对言宗室之寓于外者当聚居官舍选尊长钤束之年未十五附入小学十五入大学许依进士就举未出官者亦许入学听读及三年聼参选髙宗纳其説】　别立宗学【宋史曰嗣秀王伯圭判大宗正事建请别立宗学以敎宗子】　最贤【唐书曰国初宗室唯道宗孝恭为最贤】　宗老【山堂肆考曰梁萧琛为侍中武帝呼为宗老】　贤宗室【布呼居官所至有声立朝好言天下事孝宗嘉其忠谅每宴禁中帝饮之酒顾谓太子曰此贤宗室也】　五秀才【宋史曰徳文字子矼廷羙第八子淳化初累迁滑州观察使冯翊郡公少好学凡经史百家手自抄撮工为词章真宗以其刻励如诸生尝因进见戏呼之曰五秀才宫中由是悉之　续文献通考曰明太祖于蜀王椿以其博洽亦呼为蜀秀才云】　好学乐善【宋史曰仁宗御延和殿试宗子书以宗望为第一又尝献所为文赐国子监书及以涂金纹罗御书好学乐善四字赐之即所居建御书阁帝为题其榜子】　纵酒自晦【金史曰昂金景祖弟博索之孙伐辽宋有功仕至枢密使左丞相昂在海陵时纵饮沉酣辄数日不醒海陵闻之尝面戒不令饮得间辄饮如故大定初还自州妻子为置酒私第未数行辄卧不饮其妻大氏海陵从母姊也怪而问之昂曰吾本非嗜酒者但向时不以酒自晦则汝弟杀我矣今遭遇明时正当自爱是以不饮识者之】　睦亲宅【宋史曰仁宗建睦亲宅命濮王允让知大宗正寺宗子有好学勉进之以善若不率敎则劝戒之至不变始正其罪人莫不畏服焉　翰苑新书曰崇宁元年蔡京请宗室非袒免亲以下两世欲分于西京南京或沿郡居止每处置敦宗院光宗时改为睦宗院】仙源图【山堂肆考曰宋真宗以赵安仁为宗正卿重脩玉牒属籍又为仙源积庆图】　甄别补外【宋史曰范镇言于仁宗乞令宗室疎属补外官帝曰卿言是也顾恐天下谓朕不能睦族耳镇曰陛下甄别其贤者用之不没其能乃所以睦族也虽不行熙宁初卒如其言】　公族之盛【弇山堂别集曰明自郡王外镇辅奉国将军七千余人奉国中尉五千余人公族之盛自古未有】　原贵亲绥族　本枝　宗枝　维城之固　磐石之安　敦
　　睦之情　柔懐之道　深骨肉之恩　厚枝叶之庇本元祖之先宗　分皇家之茂绪　紏合符棠棣之诗信厚如麟趾之日　【以下离弃公族】杕杜【晋人刺时君不能亲其宗族也】
　　葛藟【王族刺桓王也周室道衰弃其九族】　不廸【书曰今商王受昏弃厥遗王父母弟不迪注迪道也言接之不以道也】　用覊【单献弃亲用覊】　存爱【礼云亲离存爱】　间亲【传曰逺间亲所谓六逆】　废懿亲【曰王将以狄伐郑富辰曰虽有小忿不废懿亲今天子不忍小忿以弃郑亲其若之何】　无公族【白帖云晋自骊姬之乱诅无畜羣公子自是晋无公族成公即位乃立也】　增投岭南【唐书曰武后悉诛诸王牵连死灭殆尽子孙虽婴褓亦投岭南】　奔南山【五代史曰后唐太祖子八人同光三年诏封存羙等七人为王及李嗣源反向京师诸王多为军众所杀或出奔南山匿民家】　何况贤辈【山堂肆考曰王安石作相裁损宗室恩数宗室子相率马首陈诉云告相公看祖宗面安石厉声曰祖宗亲尽亦湏祧何况贤辈】　不事生业【金史曰世宗廵幸上京闻大宗正宗宁不能抚治宗室宗室子往往不事生业上谓宗尹曰汝察其事宜惩戒之宗尹曰随仕之子父没不还本土以此多好游荡上命召还】　原道乖绥族　义爽笃亲无纵斧于棣华　宜庇根于葛藟　将枝叶之有庇岂蔓草之难图　展亲将借于屏周　不弟岂容于克段　骨肉将离不亲九族　枝叶将落无庇本根　【以下公族刑】罪三宥【狱成有司谳于公则曰某之罪在辟公曰宥之及三宥不对走出致刑于甸人公乃素服不举也】　议八辟【周礼八辟一曰议亲之辟】　无宫刑【公族无宫刑不剪其也】不即市【周礼凡王之同族有罪不即市注云刑于隐所也】　不隐亲【治国制刑不隐】
　　【其亲】　必掩恩【义必掩恩】　死刑【周礼甸师王之同姓有罪则死刑焉注云王同姓有罪者断其狱于甸师之官】　亲哭【骨肉之恩无絶】　贵戚必禁【月令虽有贵戚近习无有不禁】纤剸亦告【礼公族之罪在其纤剸亦告甸人】　磬于甸人【礼公族有死罪则磬】
　　【于甸人不于市朝也甸人掌野官也悬缢杀之曰磬也】　刑于甸人【白帖云有制刑于甸人公素服哭之如其伦之丧无服】　增不当贺【唐书曰僖宗时田令孜逼幸庆元邠宁节度使朱玖刼襄王裔孙煴立为帝改元建贞尊僖宗为太上皇后为王重荣所杀函煴首至行在所百官贺太常博士殷盈孙曰礼公族有罪有司曰某之罪在大辟君曰赦之如是者三走出致刑焉君为素服不举者三日今煴皇族以不能固节廹胁至此宜废为庶人絶属籍以庶人礼大捷之庆湏朱玖首至乃贺诏可】不加刑责【文献通考曰明制宗室有犯但明赏罚不加刑责着为令　又置髙墙于中都有罪者锢之】　原威克厥爱　私不害公　宜凖律论　难从刑放【礼刑放于宠】　虽亲惟立爱　而罪则断恩　宜解网于竹刑　无纵斧于葛藟　恩虽切于棣华　法宜除于蔓草　门内之治恩掩义　门外之治义掩恩　虽金枝可贵三宥必加　而王律难容一成不变【白帖】
　　外戚
　　原戒侈【后汉隂识光烈后兄封隂乡侯叩头谢曰臣托属掖庭仍加爵邑不可以示天下弟兴赐爵闗内侯固让曰臣防陛下贵人恩泽富贵已极不可复加班固赞曰樊氏世笃隂亦戒侈】　惧讥【晋禇裒以太后父议加不臣之礼裒以近戚惧获讥嫌上疏固辞】　沦宠【东汉沦于嬖习女宠】　旷贵【汉书云阳平之王旷贵最久】　椒房之重【汉盖长公主共飬帝丁外人侍长主上官安説外人曰安女得为后臣有椒房之重成之在足下月余遂立为后安封桑乐侯】　宫省之权【详后】后族英华【晋书外戚传云理仪形外朗季野神鉴内融仲祖温润风流幼道清虚寡欲岂惟】
　　【后族之英华抑亦缙绅之令望】　髙门领防【又云庾亮世俗羽仪王恭髙门领防】　家号金穴【后汉郭况郭后弟封安阳侯迁大鸿胪帝数幸其第饮燕赏赐金钱缣帛丰盛莫比京师号况家为金穴】　馆名渭阳【世説云魏明帝筑馆于甄氏谓左右曰当以何名侍中缪袭曰陛下此馆之兴情钟舅氏宜以渭阳为名】　并受宠荣【后汉樊鯈以外戚封燕侯谓弟鲔曰建武时吾家并受宠荣一宗五侯时特进一言女可以配王男可以尚主但以贵宠过盛即为祸患故不为也】　不许封爵【又马防廖光并明徳后兄明帝建初元年欲封爵太后不许至永平四年封为列侯并辞譲愿就闗内侯】薄昭仁善【史记代王薄太后弟昭从如代大臣皆薄氏仁善王立为帝昭封轵侯】　郭
　　况谦恭【后汉郭况谦恭下士颇得声誉】　兄弟退让【史记窦后凡建弟广国为退让君子不以尊贵骄人】　父子谨恪【后汉樊宏世祖之舅封夀张侯为人谦柔畏慎不求茍进子鯈谨约有父风弟鲔为子赏求楚王英女鯈闻而止之其后楚事发觉帝念鯈谨恪故其诸子得不坐】　史丹寤主【汉史丹以外属恩元帝时位至三公辅导副主掩恶善推至诚犯顔色动寤万乘转移大谋卒成太子安母后之位云】　傅喜守节【汉喜傅太后从弟太后与政喜数谏之介然守节】　封公赐宅【汉窦后厚赐弟广国田宅金钱封公昆弟家于长安】　置丞守冢【白帖云汉皇后亲卒皆置园邑长丞奉守冢寝】　增独以女贱【山堂肆考曰汉御史大夫李延夀卒在位多举冯野王上曰吾用野王为三公后世必谓我私后宫亲属野王叹曰人皆以女宠我兄弟独以女贱】　弗缘内宠【唐书曰若长孙无忌之功武平一之识呉淑之忠弗缘内宠】　终宴侍【玉堂清话曰杜审琦昭徳皇太后兄也自宁州归太祖太宗皆其甥一日陈内宴于福宁宫太后临席祖宗以渭阳之重终宴侍马又前拜为夀乐人致辞曰前殿展君臣之礼虎拜朝天后宫伸骨肉之情龙衣拂地】　入宫觌【宋史曰曹佾元丰中以疾告既愈入谢帝曰舅久不觌太皇太后宜少憩内东门朕当自啓已而召入歴上下儒释道五阁大椿蟠桃亭陞殿乃退】　所出微【山堂肆考曰汉文帝窦后弟广国与兄长君厚赐田宅于长安周勃灌婴等曰吾属不死命且悬此两人两人所出微不可不为择师傅于是乃选士之有节行者与居两人由此为退让君子不敢以富贵骄人】　无败家【唐书曰太宗检贵幸裁赏赐贞观时戚里无败家】　盛徳事【合璧事曰元祐七年三省请用景祐时李用和等改官移镇恩例令髙氏朱氏皆举故事加恩太皇太后曰章献垂帘初无此例吕大防曰太皇太后以髙氏故深自抑损如故事何后曰外家恩泽方欲裁损可又增长乎大防曰此盛徳事】　外戚表【唐书曰呉凑章敬皇后弟也由布衣与兄溆一日赐官皆等而凑畏太盛乞解太子詹事换检校賔客凑才敏而谦畏歴官兵部尚书及属病不内医巫曰吾起田畆位三品显仕四十年年七十尚何求先是街樾稀残有司莳榆其空凑曰榆非人所防玩悉易以槐及槐成而凑已亡行人指树懐之唐兴后族退居奉朝请者犹以事失职而凑任中外未尝有罪过为世外戚表云】　纯臣【宋史曰曹佾字公伯彬之孙光献皇后弟也性和易羙仪度通音律善奕射喜为诗自右班殿直累进同中书门下平章事封济阳郡王神宗每咨访以政然退朝终日语不及公事帝谓大臣曰曹王虽用近亲贵而端拱寡过善自保真纯臣也】　犯难【唐书曰朱泚反卢白志贞皆谓泚有功不宜首难得大臣一人持节慰晓恶且悛徳宗顾左右无敢行者时呉溆迁大将军愿往谓人曰吾知死无益而决见贼者人臣食禄死其难所也且不使陛下恨下无犯难者即日赍诏具道帝待以不疑者而泚业僭逆故留溆不遣卒被害】　不得与议朝政【弇山堂别集曰明自成祖而后后妃不选公侯家正统初太皇太后下诏裁彭城伯张防左都督张升不得与议朝政自后虽爵至公侯位为师傅亦优游食禄奉朝请而已】　未尝干朝廷事【唐书曰窦威从子抗炀帝遣抗出灵武闻髙祖已定京师喜曰此吾家壻豁达有大度真拨乱主也因归长安髙祖见之握手喜甚因置酒为乐授左武侯大将军帝聼朝或引升御坐既退入卧内从容谈笑极平生欢以兄呼之宫中为舅或留宿禁省侍燕豫然未尝干朝廷事】　三世追王【宋史曰徽宗追念向太后不已乃数加恩两舅宗良宗回皆位开府仪同三司封郡王自敏中以上三世亦追封王爵非常典也】　世为后族【元史曰托音色辰姓布斯格尔鸿吉哩氏世居朔漠本名托音从太祖起兵有功赐名色辰故兼之曰托音色辰其女即太祖光献皇后子曰阿禅从太祖征伐凡三十二战皆与有功丁亥赐号国舅阿禅诺延壬辰赐银印封河西王以统其国族有防鸿吉哩氏生女世以为后生男世尚公主每嵗四时孟月听读所赐防世世不絶自太祖时分赐农土至至元二年额埒春万户及其妃囊加特章公主请于朝曰本藩所受农土在上都东北三百里逹哩海子可建城邑以驻夏帝从之遂名其城曰应昌路元贞元年又请以应昌路东七百里创建城邑以驻冬复从之名其城曰全宁路又给济宁路十六县汀州路六县永平路六县其应昌全宁等路自逹噜噶齐总管以下诸官属皆得专任其陪臣而王人不与焉】　七族六姓【事词竒曰西京七族皆后党吕窦卫官霍许王是为七族东京六姓亦后党邓马窦阎梁何是为六姓】　十妃三后【山堂肆考曰窦氏自唐武徳以来尚主者八人女为王妃者十人窦威曰臣家在汉再为外戚至元魏有三皇后今陛下龙兴臣复以姻戚进帝曰公以三后族夸我耶】　原借明光宫【汉王商尝病欲避暑从上借明光宫】夺沁水园【后汉窦宪恃宫掖声势请以贱直夺沁水公主田园】　取掖庭女【王根聘取故掖庭女乐置酒歌舞兄子况亦聘取故掖庭贵人为妻】　刺都乡侯【齐殇王子都乡侯畅来吊国忧得幸太后窦宪惧分公省之权遣客刺杀畅于屯卫之中】　治第起山【汉外戚传曰五侯大治第室起土山渐台洞门髙廊阁道连属弥望百姓歌曰五侯初起曲阿最怒壊决髙都连境外杜注云从长安至杜陵】　游观治道【又云王根游观射猎使奴从被甲持弓弩陈为歩兵止宿离宫水衡供张发民治道百姓苦其役】　许史丁傅【汉自宣元成哀外戚兴者许史三王丁傅之家皆重侯累将穷贵极富】　樊郭隂马【后汉外戚樊氏郭氏隂氏马氏诸子弟并立学号曰四姓小侯以非列侯故曰小侯礼记曰庶方小侯亦其义也】　王氏五侯【汉元后兄弟王谭为平阿侯商成都侯立红阳侯根曲阳侯逢时髙平侯五人同日封故世谓之五侯】　梁家三后【后汉梁冀家一门三后】　三世据权　五将秉政【白帖云王氏三世据权五将秉政天下辐辏自效】　增倾防迎谐【武三思性倾防善迎谐主意钩深隐微】　占奏俚近【郑光孝明太后弟也会昌末梦御大车载日月行中衢光辉洪洞照六合寤而占之工曰君且暴贵不阕月宣宗即位光兴民伍拜诸卫将军累迁河中鳯翔节度使七年来朝占奏俚近帝失所望自是不复委方镇矣】四十余使【唐书曰杨国忠由御史至宰相凡领四十余使国忠性疏侻捷给硁硁处决机务自任不疑盛气骄愎百僚莫敢相可否官属悉苛督勾剥相惎又便佞専徇帝欲及马嵬被杀子四人及妻裴柔皆先后见杀】　五使并除【张尧佐温成皇后世父也温成方为脩媛欲以门阀自表异故尧佐进用仁宗祀明堂改户部侍郎寻拜淮康军节度使羣牧使制置使宣徽南院使景灵宫使谏官包拯等言陛下即位三十年未有失道败徳之事乃五六年来擢用尧佐羣口窃议制下之日阳精晦塞氛雾防孛宜亟命追寝御史中丞王举正留百官班欲廷议不许是日尧佐辞宣徽景灵使】　使酒任气【杨景宗章恵太后弟也起徒中以外戚故至显官然暴戾所至为人患复使酒任气在滑州尝殴通判仆地帝深戒无饮酒景宗虽书座右顷之复醉】　恋嫪恩宠【宋史曰张尧佐起寒士持身谨畏颇通吏治晓法律以戚里进遽至崇显恋嫪恩宠为世所鄙】　夀宁兄弟并宠【明昭皇后母仪奕世防于文姒以故张氏得封二伯夀宁侯张龄建昌侯张延龄兄弟并宠李梦阳上书指斥】　防昌总领圑营【弇山堂别集曰会昌侯孙继宗以元舅总营兵马监修国史知经筵迨八十告老犹掌后军都督府事亦明制之一大变也】　岂独女子富贵【唐书曰独孤懐恩元贞皇后弟也隋文帝献后以侄养宫中及唐髙祖受禅擢工部尚书遣为将性贪寡算畧数战无功士丧沮诏书切责而懐恩稍怨望髙祖尝与戏曰弟姑子悉有天下次当尔耶懐恩内喜以为天命既而居忽忽咤曰我家岂独女子能富贵也因谋乱伏诛】　因缘椒房致此【合璧事明皇杂录曰杨国忠尝谓客曰某家起细微因縁椒房致此未知税驾之所念终不能致名更当取乐于富贵耳】　脔割奴婢【宋史曰王继勋孝明皇后同母弟也性凶率无赖领彭州防御使干徳四年为部曲所讼解兵柄为彰国节度留后继勋自以失职尝怏怏専以脔割奴婢为乐】　发冢日月【唐书曰天寳九载复诏发掘韦庶人父元贞等墓长安尉薛荣先往视冢铭载日月与发冢日月正同初韦后号元贞墓为荣先陵而陵与尉名合云】　头颡堕地【山堂肆考曰东汉安帝以耿贵人兄寳监羽林车阎后兄弟并典禁兵尚书翟酺上书曰昔邓窦之宠倾动四方兼官重绂盈金积货及其破壊头颡堕地愿为孤豚岂可得哉】　耄婴颈血【唐书曰武韦诸族耄婴颈血杨氏之诛噍不遗】　原重侯累将　穷贵极富【并见前】　增王族骄盈梅福上书　窦氏专纵丁鸿进谏【唐书】防昌主兵符而不能易人主之喜怒　夀宁建昌能
　　易人主之喜怒而不能与外廷之进止　其极不过富贵　其乐不过狗马声色　其威怒不过行闾闬【弇山堂别集】　原外戚之助　肺腑之亲　戚里　外属　贵戚外姻【白帖】










　　御定渊鉴函卷六十
&lt;子部,类书类,御定渊鉴类函&gt;
　　钦定四库全书
　　御定渊鉴函卷六十一
　　设官部一【职官总载设官沿革】
　　职官总载一
　　原杜氏通典曰伏羲氏【太昊】以龙纪故为龙师名官【师长也龙化其官长故为龙师春官为青龙夏官为赤龙秋官为白龙冬官为黑龙中官为黄龙张晏曰庖牺氏将兴神龙负图而至因以名师与官也】　共工氏以水纪故为水师水名【共工氏以诸侯霸有九州者以受水瑞故水名官】　神农氏以火纪故为火师火名【火徳也故为炎帝春官为大火夏官为鹑火秋官为西火冬官为北火中官为中火也神农有火星之瑞因以名师与官也】　黄帝云师云名【黄帝受命有云瑞故以云纪事春官为青云夏官为缙云秋官为白云冬官为黑云中官为黄云也黄帝有景云之应因以名师与官也】　少昊挚之立也凤鸟适至故鸟纪为鸟师而鸟名凤鸟氏厯正也【凤鸟知天时故以为歴正之官】鸟氏司分也【鸟燕也以春分来秋分去】伯赵氏司至也【伯赵伯劳也以夏至鸣至冬至止】青鸟氏司啓也【青鸟鸧鷃也以立春鸣立夏止鷃音晏】丹鸟氏司闭也【丹鸟鷩雉也以立秋来立冬去入大水为蜃以上四乌皆厯正之属】祝鸠氏司徒也【祝鸠防鸠也防鸠孝故为司徒主敎民】瞗鸠氏司马也【瞗鸠】
　　【王瞗也挚而有别故为司马主法制】鸤鸠氏司空也【鸤鸠鴶鵴也鸤鸠平均故为司空平水土鴶音秸鵴音匊】爽鸠氏司寇也【爽鸠鹰也挚故为司寇主贼盗】鹘鸠氏司事也【鹘鸠鹘雕也春来冬去故为司事鹘音骨雕音陟交切似山鹊而小至春多声】五鸠鸠民者也【鸠聚也治民尚聚故以鸠为名】五雉为工正【雉有五种西方曰鷷雉东方曰鶅雉南方曰翟雉北方曰鵗雉伊洛之南曰翚雉】利器用正度量夷民者也【夷平也】九扈为九农正【扈止也止人使不淫放也扈有九种春扈鳻鶞夏扈窃元秋扈窃蓝冬扈窃黄棘扈窃丹行扈唶唶宵扈啧啧桑扈窃脂老扈鴳鴳以九扈为九农之号各随其宜以敎其事者也鶞音敕伦反唶音子夜反啧音庄革反】　自颛顼以来不能纪逺乃纪于近为民师而命以民事【徳不能致逺瑞始以民事命官此郯子对鲁昭公之辞仲尼闻之曰吾闻之天子失官学在四夷乃见于郯子而学之】又有五行之官是谓五官社稷五祀是尊是奉【五官之君长能修其业者死配食于五行之神为王者所尊奉】春官木正曰句芒【正官长也两木生句曲而有芒角其祀重也】夏官火正曰祝融【祝融明貌也其祀黎也】秋官金正曰蓐收【秋物摧蓐而可收也其祀该也】冬官水正曰冥【水隂而幽冥其祀修及熙焉】中官土正曰后土【土为羣物主故称后也其祀句龙焉在家则祀中霤在野则祀社】　唐尧之代命羲和钦若昊天厯象日月星辰敬授人时【重黎之后羲氏和氏世掌天地四时之官故尧命之使敬顺吴天昊天言元气广大星四方中星辰日月所会厯象其分节敬记天时以授人也此举其目下别序之】分命羲仲宅嵎夷曰旸谷【宅居也东表之地称嵎夷旸明也日出于谷而天下明故称旸谷嵎夷一也羲仲居治东方之官】寅宾出日平秩东作【寅敬宾导秩序也歳起于东而始就耕谓之东作东方之官敬导出日平均次序东作之事以务农也】申命羲叔宅南交【申重也南交言夏与春交举一隅以见之此居治南方之官】平秩南讹敬致【讹化也掌夏之官平序南方化育之事敬行其敎以致其功四时同之亦举一隅】分命和仲宅西曰昧谷【昧冥也日入于谷而天下冥故曰昧谷昧谷曰西则嵎夷东可知此居治西方之官掌秋天之政】寅饯纳日平秩西成【饯送也日出言导日入言送因事之宜秋西方万物成平序其政助成物也】申命和叔宅朔方曰幽都平在朔易【此称朔亦称方言一方则三方见矣北称幽南称明从可知也都谓所聚也易谓歳改易于北方平均在察其政以顺天常上总言义和敬顺昊天此分别仲叔各有所掌】允厘百工庶绩咸熙【允信厘治工官绩功咸皆熙广也言定四时成歳厯以告时授事则能信治百官众功皆广叹其美】内有百揆四岳【四岳分主四方诸侯者也　周礼正义曰四岳四时之官主四岳之事始羲和之时主四岳者谓之四伯至其死分岳事置八伯皆王官其八伯唯驩兜共工放齐鲧四人而已余四人无文可知故书传云惟元祀廵狩四岳八伯尧始以羲和为六卿春夏秋冬者并掌方岳之事是为四岳出则为伯其后稍死分置八伯以九州而言八伯者据畿外八州也畿内不置伯以乡遂之吏主之四岳之外更有百揆之官者但尧初天官为稷至尧试舜天官之任谓之百揆舜又命禹为百揆皆天官也】外有州牧侯伯【外置州牧十二及五国之长】　虞舜有天下以伯禹作司空使宅百揆【禹代鲧为崇伯入为天子司空治洪水有成功言可用之】弃后稷播百谷契作司徒敷五敎【布五常之敎】臯繇作士正五刑【士理狱官】垂作共工利器用【垂臣名共谓供其百工职事】伯益作虞育草木鸟兽【虞掌山泽之官】伯夷秩宗典三礼【秩序宗尊也三礼天地人之礼伯夷臣名姜姓】夔典乐敎胄子【胄长也谓元子以下至卿大夫子弟以歌诗蹈之舞之敎长国子中和祗庸孝友】和神人【命夔使勉之】龙作纳言出纳帝命【纳言防舌之官听下言纳于上受上言宣于下必以信】盖亦为六官以主天地四时也【崔灵恩曰自颛顼以来命南正重司天火正黎司地故重黎之后世掌天地官号曰羲和唐尧受之方置天地四时之官命羲和之后使复旧职而掌天地之事又分命羲仲羲叔和仲和叔使主四时为六卿之任及其末年舜摄百揆改地官为司徒秋官为士冬官为司空春官为秩宗故尚书曰乃命羲和钦若昊天分命和仲和叔等使主四时之事又云百姓不亲五品不逊契为司徒敬敷五敎地官之事也臯繇作士五刑有服秋官之任也禹作司空以平水土冬官之职也伯夷为秩宗典朕三礼此春官之所司也又周礼正义曰稷为天官羲和为夏官共为六官也】　夏后之制亦置六卿【甘誓曰乃召六卿是也】其官名次犹承虞制　殷制天子建天官先六太曰太宰太宗太史太祝太士太卜典司六典【典法也周制太宰为天官太宗曰宗伯宗伯为春官太史以下属焉太士以神仕者】天子之五官曰司徒司马司空司士司寇典司五众【众谓羣臣也周制司士属司马太宰司徒宗伯司马司寇司空为六官】天子之六府曰司土司木司水司草司器司货典司六职【府主藏六物之税者周制皆属司徒司土土均也司木山虞也司水川衡也司草稻人也司器角人也司货丱人也丱音革猛反】天子之六工曰土工金工石工木工兽工草工典制六材【周制皆属司空土工陶旊也金工筑冶鳬防锻桃也石工玉人磬人也木工轮舆弓庐匠车梓也兽工函鲍防韦裘也唯草工职亡盖谓作萑苇之器防音吁援反旊音方往反】五官致贡曰享【贡功也享献也致其歳终之功于王谓之献也太宰歳终则令百官府各正其治受其防听其致事而诏王废置也】五官之长曰伯【谓为三公也周礼九命作伯】千里之内为王畿千里之外设方伯五国以为属属有长十国以为连连有帅三十国以为卒卒有正二百一十国以为州州有伯【属连卒州皆聚也伯帅正亦长也凡长皆因贤侯为之殷之州长曰伯虞夏及周皆曰牧】八州八伯五十六正百六十八帅三百三十六长八伯各以其属属于天子之老二人分天下以为左右曰二伯【老谓上公】　周成王旣黜殷命参考殷官制为周礼以作天地四时之名谓之六卿【改太宰为天官冢宰太宗为春官宗伯司徒为地官司马为夏官司寇为秋官司空为冬官】立天官冢宰掌邦治地官司徒掌邦敎春官宗伯掌邦礼夏官司马掌邦政秋官司寇掌邦刑冬官司空掌邦事【六官之职皆总属于冢宰故论语曰君薨百官总已以听于冢宰尔雅曰冢大也冢宰则大宰于百官无所不主】各有徒属周于百事【崔灵恩曰夫百王不同各置官礼为禅让相传者亦不得不改但所以改者少非禅让之世者变易必多以革人视听所以禅让不改多者以禅让道同人未为弊故不改者多非禅让之世须变人情故必多改故王者之兴必有改官之礼此周礼所兴之意也】歳终天子斋戒受谏【谏当有所改为】六卿以百官之成质于天子【质犹平也平其计要】百官斋戒受质【受平报也】然后休老劳农【飨食之也】成歳事【断计要也】制国用自周衰官失而百职乱战国并争各有变易　曁秦兼天下建皇帝之号【五帝自以德不及三皇故自去其皇号三王又以德不及五帝自损称王秦自以德兼二代故兼称之】立百官之职不师古始罢侯置守太尉主五兵丞相总百揆又置御史大夫以贰于相　汉初因循而不革随时宜也其后颇有所改【孟康注汉书曰大司马左右前后将军侍中常侍散诸吏为中朝丞相以下至六百石为外朝】　王莽篡立慕从古官而吏民弗安亦多虐政遂以乱亡【当更始之时官爵皆羣小贾竖语详聚】　光武中兴务从节约并官省职费减亿计【后汉建武六年诏曰百姓遭难户口耗少而官吏尚繁于是司隷州牧条奏并省四百余县吏职减损十置其一】废丞相与御史大夫而以三司综理众务洎于叔世事归台阁论道之官僃员而已　魏与吴蜀多依汉制晋氏继及大抵略同【山公啓事曰晋制诸坐公事者皆三年方得叙用其中多有好人令逍遥无事臣以为略依左迁法随资才减之亦足惩戒而官不失其用诏善之　又奏曰诸官有病满百日不差宜令去职优其礼秩既差而复用】泰元六年改制减费损吏士职员凡七百人【时议省州郡县半吏以赴农功荀勗议以为省吏不如省官省官不如省事省事不如清心昔萧曹相汉载其清静此清心也汉文垂拱几致刑措此省事也光武并合吏员县官四邑才置十一此省官也魏太和中遣王人四出减天下吏员正始中亦并合郡县此省吏也今必欲求之于本则宜以省事为先设官分职委事责成量能授任思不出位若欲省官窃谓九寺可并于尚书兰台宜省付三府　东晋桓温又表曰愚谓门下三省秘书著作通可减半古以九卿综事不专尚书今事归内台则九卿为虚设皆宜省并若郊庙籍田之属则临时权兼事讫省矣】爰及宋齐亦无改作【宋时制新长吏以父母疾去官禁锢三年山隂令沈叔任父疾去职御史中丞郑鲜之上议曰所以为其制者涖官不久则奔竞互生故杜其欲速之请以申考绩之实耳今父母之疾而加以罪名损义疾理莫此为大诏从之于是自二品以上父母及为祖父母后者坟墓崩毁及疾病方属辄去并不禁锢　又刘祗为中书郎江夏王义恭领中书监服亲不得相临表解职也孝武诏曰昔二王两谢俱至崇礼自今三台五省悉同此例　又诏曰方鎭所假礼白版郡县年限依台除食禄三分之一不给送】官司有三台五省之号【三台盖两汉旧名五省谓尚书中书门下秘书集书省也】郡县有三歳为满之期【宋州郡县居职以三周为小满】　梁武受终多遵齐旧然而定诸卿之位分配四时【说在列卿中】置戎秩之官百有余号【武帝时置百二十五号将军为二十四班】　陈遵梁制不失旧物【陈依梁制年未满三十者不得入仕唯经学生策试得第诸州迎主簿西曹左奏及经为挽郎得仕其诸郡唯正王任丹阳尹经迎得出身庶姓尹不得必有竒才异行殊勲别降恩旨叙用者不在常例其相知表啓通举者亦常有之亦因年考校黜陟之旣不为此式所以勤惰无辨凡选官无定期阙即补多更年互迁官未必即进班秩其官唯论清浊从浊得微清即胜于转若有迁授或由别敕任移转一人为官则即诸官多须改动　陈书曰旧式拜官皆在午后唯拜蔡景为度支尚书日驾幸元武观帝恐景不得预宴特令早拜】　后魏昭武之即王位初置官司分掌众职【以燕凤为右长史许议为中令】然而其制草创名称乖疏皇始元年道武平并州始建台省置百官封公侯将军刺史太守尚书郎等官悉用文人天兴中太史言天文错乱当改王易政故官号数革【初道武制官皆拟逺古云鸟之义诸曹走使谓之鳬鸭取飞之迅疾也以伺察宫禁谓之白鹭取其延颈逺视他皆此】至孝文太和中王肃来奔为制官品百司位号皆准南朝改次职令以为永制【凡守令以六年为满后经六年乃叙】又作考格以之黜陟【太和十八年诏曰古者三载考绩三考黜陟朕今三载一考考便黜陟各令当司考其优劣为三等六品以下尚书重问五品以上朕与公卿亲论善恶上上者迁之下下者黜之中中者守本位】文宣武帝行考陟之法任事上中者三年升一阶散官上第者四载登一级孝明以后授受多滥【自明帝孝昌以后天下多难刺史太守皆为当部督虽无兵事并立佐寮所以颇为烦扰及东魏静帝时齐神武作相髙隆之表请自非实在边要见有兵马者悉皆断之又时诸朝贵多假常侍以取貂蝉之饰隆之自表解侍中并陈诸假侍服者请亦罢之又自军国多事冐窃官者不可胜数隆之奏请检括得五万余人而羣小喧嚻隆之惧而止】北齐创业亦遵后魏台省位号多江东【以门下省掌献纳諌】
　　【正中书省管司王言秘书省典司经籍集书省掌从容讽议中常侍省掌出入门阁御史台察纠弹劾】后主临御爵禄犬马【御马及犬廼有仪同郡公之号籍以旃罽食物十余种其宫婢阉人商人胡人杂户歌舞人见鬼人滥富贵者万数至末年太宰三师大司马大将军三公等官并増员而授之或两或三不可称数】　后周之初据关中犹依魏制及平江陵之后别立宪章酌周礼之文建六官之职其他官亦兼用秦汉【他官谓将军都督刺史太守之】　隋文帝践极百度伊始复废周官还依汉魏其于庶寮颇有损益凡官以四考而代【又制凡官以理去职听并执笏】至炀帝初存稽古多复旧章【百官不得计考増级如有德行功能灼然显著者擢】大业三年始行新令有三台五省五监十二衞十六府【殿内尚书门下内史秘书五省也谒者司隷御史三台也少府长秋国子将作都水五监也左右翊左右骁左右武左右屯左右御左右十二衞也左右僃身左右监门等凡十六府也或是旧名或是新置诸省及左右衞武领军监门府为内官其余为外官】于时天下繁富四方无虞衣冠文物为盛矣既而渐为不道百度方乱号令日改官名月易图籍散逸不能详僃　唐职员多因隋制虽小有变革而大较不异【髙祖制文官遭父母丧者听去职】贞观六年大省内官凡文武定员六百四十有三而已【显庆元年初制拜三师三公亲王尚书令雍州牧开府仪同三司骠大将军左右仆射并临轩册授太子二少侍中中书令诸曹尚书诸衞大将军特进鎭军辅国大将军光禄大夫太子詹事太常卿都督及上州刺史在京者朝堂受册又制文武官五品以上者及病不因罪解者并听同致仕例】龙朔二年又改京司及百官之名【改尚书省为中台门下省为东台中书省为西台其余百司悉改之】咸亨元年复旧至于武后再易庶官或从宜创号【改尚书省为文昌台门下省为鸾台中书省为凤阁御史台为肃政台及诸寺衞等名又置控鹤府官员】或参用古典【改六尚书为天地四时之官】天授二年凡举人无贤不肖咸皆擢拜大置试官以处之试官盖起此也【试者未为正命凡正官皆称行守其阶髙而官卑者称行阶卑而官髙者称守官阶同者并无行守字太后务物情其年二月十道使举人并州石艾县令王山耀等六十一人并授拾遗补阙怀州録事参军崔献可等二十四人并授侍御史并州録事参军徐昕等二十四人并授著作郎魏州内黄县尉崔宣道等二十二人并授衞佐校书御史等故当时谚曰补阙连车载拾遗平斗量欋捶侍御史椀脱校书郎试官自此始也】于时擢人非次刑网方密虽骤歴荣贵而败轮继轨【神功元年制曰其有从勲官品子流外国官参佐视品等出身者自今不得任京清显要等官若累阶应至三品者不得进阶每一阶酬勲两转如先有上柱国者听廻授朞以上亲必有异行竒材别立殊效者不拘此例】神龙初官复旧号【凡武后所改之官】二年三月又置员外官二千余人【国初旧有员外官至此大増加兼超授诸阉官为员外官者亦千余人中书令李峤初自地官尚书贬通州刺史至是诏拜吏部侍郎峤志欲曲行私惠求名恱众冀得重居相位乃奏请大置员外官多引用势家亲识至是峤又自觉铨衡失序官员倍多府库由是减耗】于是遂有员外【员外官其初但云员外至永徽六年以蒋孝璋为尚乐奉御员外特置仍同正员自是员外官复有同员外者其加同正员者唯不给职田耳其禄俸赐会与正官同单言员外者则俸禄减正官之半】检校试摄判知之官【摄者言敕摄非州府版署之命检校者云捡校某官判官者云判某官事知者云知某官事皆是诏除而非正命】逮乎景龙官纪大紊复有斜封无坐处之颂兴焉【景龙中有太平安乐长宁宜城等诸公主及皇后陆氏妹郕国夫人李氏妹崇国夫人并昭容上官氏与其母沛国夫人郑氏尚书柴氏贺娄氏女巫陇西夫人赵氏皆叙用亲识亦多猥滥或出自臧获或由于屠贩多因赂货累居荣秩咸能别于侧门降墨敕斜封以授焉故时人号为斜封官时旣政出多门迁除甚众自宰相至于内外员外官及左右台御史多者则数逾十倍皆无防事可以处之故时人谓之三无坐处谓宰相御史及员外官也】先天以来始惩其弊【宗御极宰相姚元崇宋璟兼吏部尚书大革奸滥十去其九时有殿中侍御史崔涖太子中允薛昭讽帝曰先朝所授斜封官恩命已布而姚元崇宋璟等沮先帝之明归怨陛下道路谤讟天下称冤奈何与万人为仇敌恐有非常之变上以为然乃下诏曰诸縁斜封别敕授官先令停任宜并量材叙用监察御史柳泽又上疏极言不可其斜封官得免罪戾已沐恩私旬月之内频烦降旨前敕令至冬处分后敕又令替人却停将何以止奸邪将何以惩风俗】至开元二十五年刋定职次着为格令【此式皆武德贞观之旧制永徽初已详定之至开元二十五年再删定焉至二十八年又省文武六品以下官三百余员及诸流外番官等】盖尚书省以统会众务举持绳目门下省以侍从献替规駮非宜中书省以献纳制册敷扬宣劳秘书省以监録图书殿中省以供修膳服内侍省以承旨奉引【尚书门下中书秘书殿中内侍凡六省】御史台以肃清寮庶九寺【太常光禄衞尉宗正太仆大理鸿胪司农太府为九寺】五监【少府将作国子军器都水为五监】以分理羣司六军【左右羽林左右龙虎左右神武为六军】十六衞【左右衞左右骁衞左右武左右威左右领军左右金吾左右监门左右千牛为十六衞】以严其禁御一詹事府二春坊【有左右春坊又有内坊掌阁内诸事】三寺【家令寺率更寺太仆寺】十率【左右衞左右司御左右清道左右监门左右内侍凡十率府】俾乂储宫牧守督护分临畿内【京府置牧余府州置都督都护太守】设官以经之置使以纬之【按察采访等使以理州县节度团练等使以督府军事租庸转运盐鐡青苗营田等使以毓财货其余细务因事置使者不可胜数其转运以下诸使无适所治废置不常故不便列于篇】自六品以下率由选曹居官者以五歳为限于是百司具举庶绩咸理亦一代之制焉【一歳为一考四考有替则为满若无替则五考而罢六品以下吏部注拟谓之旨授五品以上则皆敕除自至德之后天下多难甄才録効制敕特拜繁于吏部于是兼试员外郎倍多正员至广德以来乃立制限州县员外兼试等官各有定额并云额内溢于限者不得视职其有身带京官冗职资名清美兼州县职者云占阙焉即如正员之例官以三考而代无替四考而罢由是官有常序焉】　増文献通考曰唐自太宗时已有员外置其后又有特置同正员至于检校兼守判知之皆非本制又有置使之名或因事而置事已则罢或遂置而不废其名繁多莫能徧举肃代以后盗起兵兴府库无蓄积朝廷耑以官爵赏功诸将出征皆给空名告身自府特进列卿大将军下至中郎将听临事注名其后又听以信牒授人官爵有至异姓王者诸军但以职任相统摄不复计官资髙下及清渠之败复以官爵散卒由是官爵轻而货重大将军告身一道才易一醉凡应募入军者一切衣金紫至有朝士僮仆衣金紫称大官而执贱役者名器之滥至是而极【张廵在雍丘才领一县千兵而大将六人官皆开府特进德宗避难于奉天浑瑊之童奴曰黄苓力战即封渤海郡王至于僖昭之世遂有捉船郭使君看马李仆射之号德宗幸梁州在道民有献瓜果者上欲试以散官陆贽言军兴以来财赋不足以供赐而职官之赏兴焉方今之病在于爵轻设法贵之犹恐不重若又自弃何以劝人夫诱人之方惟名与利名近虚而于敎为重利近实而于德为轻耑实利而不济之以虚则耗匮而物力不给专虚名而不副之以实则诞慢而人情不趋夫突铦锋排患难者则以是赏之竭筋力尽勤効者又以是酬之若献瓜果者受试官彼人将曰吾以忘躯命获官而彼以献瓜果得官是国家以吾之躯命同之瓜果矣】　宋朝设官之制名号品秩一切袭用唐旧然三师三公不常置宰相不耑用三省长官中书门下并列于外又别置中书于禁中是谓政事堂与枢密院对掌大政天下财赋内庭诸司中外筦库悉隷三司中书省但掌册文覆奏考帐门下省主乗舆八宝朝会位版流外考校诸司附奏挟名而已台省寺监官无定员无专职悉皆出入涖庶务故三省六曹二十四司互以他官典领虽有正官非别敕不治本司事事之所寄十亡二三故中书令侍中尚书令不与朝政侍郎给事不领省职左右谏议无言责而起居郎起居舎人不执记事之笔中书常阙舎人门下罕除常侍补阙拾遗改为司谏正言而非特旨供职亦不任谏诤至于仆射尚书丞郎郎中员外居其官不知其职者十常七八秘书殿中二省名存实废惟内侍所掌犹髣髴故事九寺五监尤为空官六统军十六衞每遇大礼但遣官摄事以僃仪范天圣中始以环衞官补宗室子东宫官不常置公主无邑司节度使不食本鎭租赋藩府除授虽带都督之名而实不行都督之事京府以及四方大镇皆有牧尹而非亲王不除诸路无观察采访而观察防御团练刺史特以为右列叙迁之宠虽有正任遥领大率不亲本州之务诸司使副有东班西班又有横班横班之有职事者独阁门客省四方馆略有典掌其他悉无所领此其大槩也至于官人授受之别则有官有职有差遣官以寓禄秩叙位着职以待文学之选而差遣以治内外之事其次又有阶有勲有爵故士人以登台阁陞禁从为显宦而不以官之迟速为荣滞以差遣剧要为贵途而不以阶勲爵邑有无为轻重时人为之语曰宁登瀛不为卿宁抱椠不为监虚名不足砥砺天下也如此外官则惩五代藩鎭专恣颇用文臣知州复设通判以贰之阶官未行之先州县守令多带中朝职事官外补阶官既行之后或带或否视是为优劣大凡一品以下谓之文武官未常参者谓之京官枢密宣徽三司使副学士诸司而下谓之内职殿前都校以下谓之军职外官则有亲民厘务二等而监军廵警亦比亲民此其槩也故自真宗仁宗以来议者多以正名为请咸平中杨亿首言文昌防府有名无实宜复其旧旣而言者相继乞复二十四司之制至和中吴育亦言尚书省天下之大有司而废为闲所当渐复之然未遑厘正神宗即位慨然欲更其制熙宁末始命馆阁校唐六典元丰三年以摹本赐羣臣乃置局中书命翰林学士张璪等详定八月下诏肇新官制台省寺监领空名者一切罢去而易之以阶九月详定所上寄禄格会明堂礼成近臣迁秩即用新制而省台寺监之官各还所职矣五年省台寺监法成六年尚书新省成帝亲临幸召六曹长贰以下询以职事因诫敕焉初新阶尚少而转行者易以及元祐初于朝议大夫六阶以上始分左右既又以流品无别乃诏寄禄官悉分左右词人为左余人为右绍圣中罢之崇宁初以议者有请自承直至将仕郎凡换选人七阶大观初又増宣奉至奉直大夫四阶政和末自从政至迪功郎又改选人三阶于是文阶始僃而武阶亦诏易以新名正使为大夫副使为郎而横班十二阶使副亦然故有郎居大夫之上者继以新名未具増置宣正履正大夫郎凡十阶通为横班而文武官制益加详矣大抵自元祐以后渐更元丰之制二府不分班奏事枢密加置签书户部则不令右曹专典常平而总于其长起居郎舎人则通记起居而不分言动馆职则増置校勘黄本凡此皆与元丰稍异也后蔡京当国率意自用然动以继志为言首更开封守臣为尹牧由是府分六曹县分六案又内侍省职悉仿机延之号已而脩六尚局建三衙郎又更两省之长为左辅右弼易端揆之称为太宰少宰是时员既溢冗名且紊杂甚者走马承受升拥使华黄冠道流亦滥朝品元丰之制至此大坏及宣和末王黼用事方且追咎元祐纷更乃请设局以脩官制格目为正名而边事起矣建炎中兴参酌润色因吕颐浩之请左右仆射并同中书门下平章事两省侍郎改为参知政事三省之政合乎一乾道八年又改左右仆射为左右丞相删去三省长官虚称道揆之名遂定然维时多艰政尚权宜御营置使国用置使脩政局置提举军马置都督并以宰相兼之总制司理财同都督督视理兵并以执政兼之因事创名殊非经久惟枢宻本兵与中书对掌机务号东西二府命宰相兼知院事建炎四年实用庆厯故典其后兵兴则兼枢宻使兵罢则免至开禧初始以宰臣兼枢宻为永制当多事时诸部或长贰不并置或并郎曹使相兼之惟吏部户部不省不并兵休稍稍増置其后诏非曽任监司守臣不除郎官着为令又増馆阁员广环衞官然绍兴务行元祐故事以左右二字分别流品其后以人言省去宁清浊相涵无绝人迁善之路横班以郎居大夫之上既厘而正之矣而介胄之士与搢绅同称宁名号未正毋示人以好武之机陈傅良欲定史官迁次之序众论韪之而未及行洪迈欲改三衙军官称谓当时嘉之卒未暇讲盖自元祐以逮政和己未尝拘乎元丰之旧中兴若稽成宪二者并行而不悖故凡大而分政任事之臣微而筦库监司之官沿袭不革者皆先后之所同便也或始创而终罢或欲革而犹因则有各当其可者焉　续文献通考曰辽国事简职专官制朴实太祖神册六年诏正颁爵至太宗兼制中国乃分南北面北面治宫帐部族属国之政南面治汉人州县税赋军马之事因俗而治得其宜矣初太祖分徳哷勒额尔竒木为南北二大王谓之南北院宰相枢宻宣徽林牙下至郎君护衞皆分南北其实所治皆北面之事北枢宻视兵部南枢宻视吏部南北二王视户部额尔竒木视刑部宣徽视工部多啰伦穆腾视礼部以南北府宰相总之特哩衮治宗室林牙脩文告裕恱坐而议论以象三公朝廷之上事简职专此辽之制也　金自景祖始建官属统诸部以专征伐嶷然自为一国其官长皆称曰贝勒故太祖以都贝勒嗣位太宗以安班贝勒居守安班尊大之称也其次曰固伦乌赫哩贝勒固伦言贵乌赫哩言总帅也又有固伦贝勒或左右置所谓国相也其次诸贝勒之上则有固伦伊实乌赫哩伊拉齐爱满阿实克之号为升拜宗室功臣之序其部长曰贝勒统数部者曰乌赫哩凡此至熙宗定官制皆废其后惟鎭抚边民之官曰图哷乌尔古之下有详衮图依达详衮之下有穆呼实讷琨此则具于官志而不废皆踵辽官名也汉官之制自平州人不乐为明安穆琨之官始置长史以下天辅七年以左企弓行枢密院于广宁尚踵辽南院之制天防四年建尚书省遂有三省之制至熙宗颁新官制乃换官格除拜内外官始定勲封食邑入衔而后其制定然大率皆循宋辽之旧海陵正隆元年罢中书门下省止置尚书省自省而下官司之别曰院曰台曰府曰司曰寺曰监曰局曰署曰所各统其属以脩其职终金之世守而不变焉　元太祖起自朔土统有其众部落野处非有域郭之制国俗淳厚非有庶事之繁惟以万户统军旅以断事官治刑政任用者不过一二新贵重臣耳及取中原太宗始立十路宣课司选儒臣用之世祖即位大新制作遂命刘秉忠许衡酌古今之宜定内外之官其总政务者曰中书省秉兵柄者曰枢密院司黜陟者曰御史台其次在内者则有寺有监有衞有府在外者则有行省有行台有宣慰司有廉访司其牧民者则曰路曰府曰州曰县官有常职位有常员其长则蒙古人为之而汉人南人贰焉于是一代之制始僃大德后侥幸之门开方正之途闭官冗于上吏肆于下言者屡疏论列而朝廷讫莫能正势固使之然也　明太祖初下建康设官颇仍元旧洪武元年设六尚书而皆中书省十三年以胡惟庸谋逆遂废丞相垂训后世分其职于六部惟选简才望以僃顾问成祖践阼始建内阁仁宗登极始以东宫旧臣入阁办事陞杨士竒为礼侍寻陞少保兼华盖殿大学士杨荣为太常卿进太子少傅兼谨身殿大学士杨溥擢翰林院学士陞太常卿兼学士内阁办事由是阁权渐重无异宰相而六部之权渐轻凡事皆禀受内阁风防而后行矣又改枢密院为都督府又分大都督五而摄其枢要于兵部【五府者中左右前后五军都督府使知院从一品为左右都督陞正一品副使同知院正二品为都督同知从一品佥院从二品判事从三品今为佥事亦系正二品】改前代御史大夫中丞为都御史台为察院以监察御史分设十三道并革古侍御史殿中侍诸名衔而纠劾廵按照刷问拟之任一切责之监察御史自前世重矣无如监察之重者又设给事中分为六科各设给事中凡八十一人每科増都给事一人至景泰中命左右都给事中坐御史上六科掌侍从规谏补阙拾遗分察六部之事而纠其弊误权为最重外官初用布按二司统摄郡县至永乐间始设廵抚然亦止设于要害之地洪熙宣德初年添设渐多用都御史侍郎通政卿丞景泰以后悉用都御史矣国初金陵官制已具后虽定鼎北平而南省之官不废惟事权不及职事髙简朝廷以是为储才臣子因之而养望又以龙兴之地名为两都终明之世故不敢废此亦一代之制也
　　职官总载二
　　増书曰俊乂在官【俊德治农之士皆在官】百僚师师百工惟时抚于五辰庶绩其凝　又曰无旷庶官天工人其代之又曰任官惟贤才左右惟其人臣为上为德为下为民又曰官不及私昵惟其能【不加私昵惟能是官】　又曰爵罔及
　　恶德惟其贤　原又曰德懋懋官　又曰成王既黜殷命灭淮夷归于宗周董正治官曰唐虞稽古建官惟百内有百揆四岳外有州牧侯伯　尚书大传曰古者天子三公每一公三卿佐之每一卿三大夫佐之每一大夫三元士佐之　礼记曰有虞氏官五十夏后氏官百殷二百周三百天子立六官三公九卿二十七大夫八十一元士以听天下之外治以明章天下之男敎　大戴礼曰古之御政以治天下者冢宰之官以成道司徒之官以成德宗伯之官以成仁司马之官以成圣司宼之官以成义司空之官以成礼　东观汉记曰更始所置官多羣小长安谓之曰灶下养中郎将烂羊胃都尉烂羊头关内侯　汉旧仪曰古法圣犹试故今丞相设四科之辟以博异德第一科曰德行髙妙志节清白二科曰学道脩行经中博士三科曰明晓法令足以决疑能案章覆问文中御史四科曰刚毅多略遭事不惑明足以照奸勇足以决断才任三辅剧令皆试以其能然后官之第一科补西曹南阁祭酒二科补议曹三科补四辞八奏四科补决　庄子曰智效一官【艺文聚】　贾谊新书曰王者官人六等一曰师二曰友三曰大臣四曰左右五曰侍御六曰厮役智足以为源泉行足以为表仪谓之师智足以为礲砺行足以为辅助谓之友智足以谋国事行足以为民率谓之大臣脩身正行不于乡曲左右也事君不敢有二心侍御者也惟言之听以事君者厮役也　说苑曰应侯与贾子坐闻有鼓琴之声应侯曰今之琴一何悲也贾子曰夫张急调下故使之悲耳张急者良才也调下者官卑也取夫良才而卑官之安能无悲乎应侯曰善　増唐沈既济选举议曰选举之法三科曰德也才也劳也然安行徐言非德也丽藻芳翰非才也累资积考非劳也今但以此求天下之士固未尽也臣谓五品以上及羣司长官宜令宰臣进叙吏部兵部得参议焉其六品以下或僚佐之属许州府辟用其或选举非公则吏部兵部察而举之加以黜陟则众才咸得矣　司马光奏曰为政得人则治然人之才或长于此而短于彼虽皐夔稷契各守一官中人安可求僃臣僃位宰相职当选官若专引知识则嫌于私止循资序未必皆才乞设行义纯古可为师表节操方正可僃献纳智勇过人可僃将帅公正聪明可僃监司经术精通可僃讲读学问该博可僃顾问文章典丽可僃著述善听狱讼尽公得实善治财赋公私俱便练习法令能断请谳凡十科取士应侍从以上每岁十科举三人中书置籍记之有事须材执政案籍视其所科举随事试之有劳又着之籍内外官阙取尝试有效者随科授职诏从之　元赵天麟上策曰臣闻设纪张纲莫如清简建官置吏切戒烦多夫爵者官之尊也阶者官之次也品者官之序也职者官之掌也位者官之居也禄者官之给也吏者官之佐也虽则事非位立而不办亦有事因位多而益生此圣王所以贵寡而不贵多欲静而不欲躁也汉光废四百县而下民业定隋文废五百郡而天下政行皆以官不用多而在乎得贤政不在烦而贵乎省事也冗官之大弊有三一曰选法之弊二曰政事之弊三曰军民之弊夫文武官吏员数旣多当考满之时近春秋之选资格之簿扰攘纷纭保荐之文交错旁午有司行文犹且未暇奚暇顾孰果有才孰果有德而考较之哉旣不遑考校则取准于籍文荐书之所陈布者矣如此而欲杂流之人不进货赂之门不开岂可得乎杂流行贿者得志则人皆可以仕矣以致员多缺少无如之何经营者早得迁除养髙者坐淹岁月此选法之弊也夫文武官吏员数既多有当决之事而不决有当行之政而不行问其职则曰我非此职问其施为则曰僚属非一岂我之所能独主混齐竽而难辨受王命而自安及朝廷闻之遂立稽违期限之罚不亦晚与此政事之弊也夫文武官吏员数既多国家用人路广浮滥亦升遂使临涖在下岂能敷政化哉政敎不敷而刻剥之苦役使之烦为害良多此军民之弊也三弊不绝而立法以防之立法者不能旁照员益増而弊益多矣故须三弊尽绝而后法乃可立也　明郑晓百官述曰圣祖稽古定制始复有虞之典官皆三年一考六年再考九年通考中有善政着闻者即行旌异之典其秩满者则又加秩加官仍其旧任是以官安其职民安其生任者无奔走道路之劳居者无送旧迎新之费百年以来率循是道近自选法淹滞以来乃行一切茍且之政数易变更甚非祖宗立法之初意矣胡端敏奏议曰藩臬守令皆久任而责成功宏治以前皆然也今则迁徙不常矣是故春为知府或佥事于南秋陞副使或参议于北来春则又陞参政或宪使于东西矣甚者初陞右布政使惮逺不行在家稍候三二月即改左而近之矣到任未及三二月即望转而京堂矣由是一岁之间徃来道路如织月日过半其能在任几何至于进士为知县者亦惟仅及三年即擢中间朝觐科塲差委参谒奔走旷废岁月居半事在承上而不在恤下也故今藩臬守令皆过客也其视地方之凋弊若见驿舎之所损坏谁为之脩也视生民之困苦若见驿马之疲瘠谁为之恤也善乎近日有为策议者曰子产为政累年而后化成伯禽治鲁三年而后报政今之人未必皆圣贤聪明得于简册之陈言志力夺于举业之旧习而旁视同辈超迁内拜者屡矣于是而速进之念生速进之念生则为民之意短而求上之意急谋身之术胜而取民之计多百姓何利于是哉愚案天顺以前官多久任而致绩効如周忱之巡抚苏松自侍郎而至尚书凡二十二年王翺之提督辽东自佥都历陞副都左右都凡十一年于谦之兼镇河南山西一十八年此抚臣久任见于名臣録者可稽也如东莞知县卢秉安任至一十九年而清操不易临行惟受士民之诗陈琏知滁州垂十年而异政着闻当时亟来褒擢之典此守令久任见于郡邑志者可考也明诏天下自今断行久任如巡抚守令皆以九载为满以六期为限非逾六载不得迁转其贪残不职者岁案黜如今法其政事卓异者玺书旌増秩赐金超迁大拜如汉世庶得收用人之效乎
　　职官总载三
　　増奋庸熙载　亮采惠畴　制治【于未乱】保邦【于未危】　庶政惟和　万国咸宁　以倡九牧阜成兆民　抚于五辰庶绩其凝【俱尚书】　臣而不臣【伊尹对汤曰君之所不名臣者四诸父臣而不名诸兄臣而不名先王之臣臣而不名盛德之士臣而不名是谓大顺也】参而有参【汤问伊尹曰古者所以立三公九卿大夫列士者何也伊尹对曰三公者所以参五事也九卿者所以参三公也大夫者所以参九卿也列士者所以参大夫也参而有参是谓事宗事宗不失外内若一】　原稽古建官【尚书周官篇云唐虞稽古建官惟百夏商官倍亦克用乂孔安国云稽考也尧舜考古以建百官也乂治克能也禹汤建官二百亦能用治也】设官分职【周礼天官职云惟王建国辨方正位体国经野设官分职以为民极】　建官惟贤【书武成篇建官惟贤孔安国传云官以贤才也】立官必方【吕氏春秋云先王之立髙官也必使之方方则分定分定则下不相隐】　授事以尊贤【礼记文王世子篇云以人授事以官尊贤】贤才以级进【仲长子云公卿大夫虽有贤才皆级次进官之有级犹阶之有等也】　増疑则勿用　用则勿疑　接见羣臣　总揽豪杰　推赤心以待臣　展四体以报下【谢泌奏云】　明黜陟　抑侥幸　精贡举　择长官【经济编范仲淹除参知政事帝方锐意太平数问世事仲淹语人曰上用我至矣事有先后久安之弊非朝夕可革也帝再赐手诏又为之开天章阁召辅臣条对仲淹退上数事悉采用之】　有知必试　使人以器　量能受爵　立贤无方　设官以理务则务寡而官省省官以治国则职显而人清【桓温集略表云】　为官择人则官虽简而常若有余　为人择官则官虽烦而常若不足【宋许应龙奏云】　以慎名器之法择人而用之　以考幽明之法顺理而考之　典选者易见其人易程其效而选法清　临政者事有所归职有所主而政绩成　在下者省于烦役免于苛刻而民业足【元赵天麟策云】　莫贵于德莫急于才　才德兼全者【大丈夫也】　德胜才者【君子也】　有德无才者【淳士也】　有才无德者【小人也】　才德兼无者【愚人也】　正直之科　刚德之科　柔德之科　赞化之才铨选之才　风宪之才　戎事之才　政事之才
　　监守之才　钱谷之才　方术之才【赵天麟策云】　原论才【大司马辨才然后官之】执秩【晋文公作执秩以正其官执秩主作秩者】　承事【百官承事】居方【各设官使居方】　委质【策名委质】守官【守道不如守官】　官人【国之急也】命秩有位【于朝】当官【而行】　筮仕【筮始也】将仕　属官　聮事
　　烂羊头【详聚】续狗尾【晋赵王伦篡位取皆屠沽人人争功官皆滥授珥貂蝉者二百余人时人语曰貂不足狗尾续】　由官邪【国家之败由官邪也】縻王爵　熙帝载亮天工　人之师表【景访曰吏者人之师表也车服宜称】身之所庇【谓大官大邑也】　入财为官【冯翊以王霸入财为官不署右职】干禄及门【仕进之门】　允厘百工　无旷庶官　颁官分务　陈力就列　人代天工　贤为国宝　慎简乃寮　各扬其职【扬举也】　寘彼周行　委之常秩　官执人柄　官无滞事　官不易方【方业也】官庀其司　物有其官　官脩其方　列贵贱存乎位　为大政酌于人　卑髙以陈贵贱位矣授方任能政有经矣
　　职官总载四
　　増诏元至元二十三年七月清冗职诏曰惟我祖宗肇造区夏虽中书已尝建立而官制未暇举行迨予图大以宅中思欲继志而述事集儒臣之公议法前代之彞章爰立省部院台以正朝廷纲纪自疆土极照临之逺而省台有内外之分日益月増官冗人滥尝敕有司而澄汰意能旧制之遵承比闻近侍之言谓益曩时之弊彼不胜重任有壅上闻茍尚蹈匪彞时惟予咎其清冗职用复前规于戏官不必僃惟其人朕恪守已成之宪尔尚克勤于乃事尚永肩图报之心
　　増防王融代策秀才问曰惟王建国惟典命官上协星象下符川岳必待天爵具修人纪咸事然后沿才授职揆务分司是以五正置于朱宣下民不忒九工开于黄序庶绩其凝周官三百汉位兼倍历兹以降游惰寔繁若闲冗毕弃则横议无已冕笏不澄则坐谈弥积原诗魏应璩杂诗曰散常师友朝夕进规献侍中主防舌万机无不乱尚书统庶事官人乗法宪彤管弭纳言貂珰表武弁出入承明庐车服一何焕三寺齐荣秩百寮所瞻愿
　　原颂晋陆机汉髙祖功臣颂曰茫茫宇宙上墋下黩波振四海尘飞五岳九服徘徊三灵改卜赫矣髙祖肇载天禄彤云昼聚素灵夜哭万邦宅心骏民效足堂堂萧公王迹是因绸缪叡后无竞惟人外济六师内抚三秦防竒夷难迈德振民名盖羣后是谓宗臣平阳乐道在变则通爰渊爰黙有此武功长驱河朔电击壤东协策淮隂亚迹萧公文成作师通幽洞防永言配命因心则灵穷神观化望景揣情鬼无隐谋物无遁形运筹固陵定策东袭三王从风五侯允集霸楚实丧皇汉凯入曲逆宏达好谋能深游精杳漠神迹是寻竒谋六奋嘉虑四囘规主以足离项于怀韩王窘执胡马洞开灼灼淮隂灵武冠世策出无方思入神契陵险必夷推刚则脆肇谋汉滨还定渭表济河夷魏登山灭赵威掠火烈势逾风埽拾代如遗偃齐犹草彭越观世韬迹隐光威凌楚域质委汉王靖难河济即宫旧梁烈烈黥布眈眈其眄名冠强楚犹骇电肇彼枭风飜为我扇天命方集王在东夏矫矫三雄至于垓下元凶既夷宠禄来假张耳之贤有声梁魏俯思旧恩仰察五纬脱迹违难披榛来洎改策西秦报辱北冀王信韩孽宅土开疆我图尔才越迁晋阳卢绾自微婉娈我皇跨功逾德祚尔辉章呉芮之王祚由梅鋗功微势弱世载忠贤肃肃荆王董我三军图掌四方殷荐其勲庸亲祚劳旧楚是分安国违亲悠悠我思依依哲母既明且慈引身伏劒永言固之主亡与亡末命是期绛侯质木多略寡言曽是忠勇惟帝攸叹云骛灵邱景逸上兰平代擒豨奄有燕韩宁乱以武毙吕以权实惟太尉刘宗以安舞阳道迎延帝幽薮宣力王室匪惟厥武总干鸿门披闼帝宇耸颜诮项掩泪寤主百王之极旧章靡存稷嗣制礼下肃上尊穆穆帝典焕其盈门风晞三代宪流后昆纪信诳项轺轩是乗身与烟销名与风兴周苛慷慨心若怀冰形可以暴志不可凌　晋张子并杨四公颂曰峩峩西岳峻极太清降神挺贤实有景灵灵何为四四杨是丁佐我大侯俾我韩贞明明在上不显其身帝时畴咨本道求贞佥曰于公温故知新宜保宜傅克赞典坟昔在阿衡左右商王有周文武股肱旦望我汉杨氏代作栋梁蹇蹇匪躬惟国之纲纲弛复整政无乱荒功假皇穹率土以康心尽于朝终然允臧伊德之辅是乃毛羽匪哲匪贤孰云敢举杨氏蹈之为轨为武轨武伊何尽啓基绪穆穆天子以为心膂于万斯年克昌厥后
　　原赞后汉班固公孙传赞曰公孙卜式儿寛皆以鸿渐之翼困于燕爵逺迹羊豕之间非遇其时焉能致此位乎是时汉兴六十余载上方欲用文武求之如弗及始以蒲轮迎枚生见主父而叹息羣士慕向异人并出卜式防于刍牧羊擢于贾竖衞青奋于奴仆日防出于降虏斯亦曩时版筑饭牛之朋也汉之得人于兹为盛儒雅则公孙宏董仲舒儿宽笃行则石建石庆质直则汲黯卜式推贤则韩安国郑当时定令则赵禹张汤文章则司马迁相如滑稽则东方朔枚皐应对则严助朱买臣数则唐都洛下闳协律则李延年运筹则桑羊奉使则张骞苏武将帅则衞青霍去病受遗则霍光金日防其余不可胜纪是以兴造功业制度遗文后世莫及孝宣承统纂脩洪业亦讲论六艺招选茂异而萧望之梁邱贺夏侯胜韦成严彭祖尹更始以儒术进刘向王褒以文章显将相则张安世赵充国魏相邴吉于定国杜延年治民则黄霸王成龚遂郑宏邵信臣韩延寿尹翁归赵广汉严延年张敞之属皆有功绩见述后世参其名臣亦其次也　晋袁宏三国名臣赞曰赫赫三雄并廽干轴竞梓争采松竹凤不及栖龙不暇伏英英文若灵鉴洞照应变知防探赜赏要日月在躬隐之弥曜公达潜朗思同蓍蔡运用无方动摄羣防邈哉崔生体正心直天骨踈朗墙宇髙嶷忠存轨迹义形风色思树芳兰剪除荆棘景山恢诞韵与道合形器不存方寸海纳和而不同通而不杂遇醉亡辞在醒贻荅长文通雅义格终始思戴元首拟伊同耻嘉谋肆庭谠言盈耳渊哉泰初宇量髙雅器范自然标准无假全身由直迹污必伪处死匪难理存则易六合徒广容身靡寄堂堂孔明基宇宏邈器同生人独禀先觉标牓风流逺朋管乐士元宏长雅性内融崇善爱物观始知终丧乱僃矣胜涂未隆先生标之振起清风公琰植根不忘中正岂曰模拟实在雅性推贤恭已久而可敬公瑾英达朗心独见披草求君定交一面桓桓魏武外托霸迹志掩衡霍恃战忘敌卓卓若人曜竒赤壁三光参分宇宙暂隔子布擅名遭世方扰抚翼桑梓息肩江表王略威夷呉魏同宝遂赞宏谟匡此霸道昂昂子敬拔迹草莱荷担吐竒乃构云台子瑜都长体性纯懿諌而不犯正而不毅将命阙庭退忘私位伯言謇謇以道佐世出能勤功入亦献替谋翊社稷解纷挫锐元叹穆逺神和形检如彼白珪质无尘玷清不増洁浊不加染仲翔髙亮性不和物好是不羣折而不屈屡摧逆鳞直道受黜叹过孙阳放同贾屈
　　设官沿革一
　　原黄帝六相【尧有十六相】　为之辅相不必名官　少昊司徒【前汉尝加大后汉又加大】　司马【项羽加大汉以后曰大后周又加大】　司空【前汉加大改御史大夫为之后周又加大】　司寇【后周有内司寇卿又加大】　唐羲和　羲仲羲叔　和仲　和叔　州牧　虞太师　太保　纳
　　言【隋及唐尝改侍中为之】　后稷　秩宗　士　共工　虞　夏九卿　商太宰【晋宋齐梁陈改太师为之】　太宗　太史　太祝太士　太卜　司士　司土　司木　司水　司草司器　司货　太子太师　太子太保　太子太傅太子少傅　方伯　周太傅　少师　少保　冢宰【后周加大】　宗伯【后周加大】　内史【秦置内史治京师如诸郡守后周有内史中丞大夫隋改中书为内史监令唐亦尝以中书为内史】　太仆正【至汉为太仆梁为卿唐尝谓司驭卿又尝为司仆卿】大将军【自战国时楚置】　前后左右将军【周末置】　秦太尉
　　左右丞相　丞相【后周末加大】　相国　侍中【本丞相史隋改为纳言又改为侍内至唐尝为纳言或为左相或为黄门监】　黄门侍郎【后周纳言大夫唐改为鸾台侍郎又改为门下侍郎】　散常侍【魏加侍郎又加员外又加通直唐分为左右】　少府吏在殿中主发书谓之尚书四人【汉置五人其一人为仆射四人分曹后汉为五曹至晋有六曹】　尚书令　仆射【汉置左右至唐尝改为左右匡政或为左右丞相武太后尝为文昌左右相】　尚书丞【西汉置四人后汉减二人为左右丞唐尝改为左右肃机】御史大夫【初唐尝为大司宪武太后又尝改为肃政又分为左右】　奉常【汉改曰太常后改曰奉常又改为太常后汉又为奉常自后为太常梁谓之卿至唐尝为奉常卿又尝为司礼卿】　郎中令【汉为光禄勲后汉尝为郎中令魏为光禄勲梁除勲字谓之卿至唐尝为司宰卿又尝为司膳卿又为光禄卿】　衞尉【汉尝为中大夫令至魏谓之衞尉卿至唐尝为司衞卿】　宗正【汉尝改为宗伯至唐尝为司宗卿又尝为司属卿】　治粟内史【汉改曰大农令又改曰大司农后汉末为大农魏为司农至梁谓之卿后魏又加大唐尝改为司稼卿】　主爵中尉【汉以右扶风代之】廷尉【二汉梁北齐为大理梁谓之卿齐代曰廷尉唐尝改为详刑卿又为大理卿】　典客
　　【汉改为大鸿胪又尝曰大行至梁除大字谓之卿唐改为同文卿又尝为司宾卿又为鸿胪卿】　典属国少府【至梁谓之卿唐尝改为内府监亦尝为尚方监又为少府监】　将作少府【汉改为大匠梁为大匠卿隋为将作大监又改为大匠　唐亦尝为大匠又尝为缮工监又尝为营缮监又为将作监丞】　中尉【汉武更名执金吾】　中书谒者令仆射【至汉尝以宦者为之魏为中书监令专掌机务隋为内史监令寻改为内史又改为内书又为内史令至唐复为中书令尝为内相又为内史又为紫薇令】　詹事【唐尝改为端尹又尝改为宫尹少詹事并为少尹】　中庶子少子【晋改庶子为左右隋罢中字唐尝改为左右中防】　太子家令【唐尝改为宫府大夫】率更令【唐尝改为司更大夫】　仆【唐尝改为御仆大夫】　率内史【理京师汉为左】
　　【右又置京兆尹左冯翊代之】　郡守【汉时为太守后魏每部置三太守隋置通守谓之二守隋之通守并佐贰】　大中二大夫【唐并为文散】　汉领尚书事【至后汉为録尚书事】三公曹尚书常侍曹尚书主客公卿事【后汉改为吏曹主选举又】
　　【为选部魏为吏部宋尝置两员至唐尝改为司列太常伯又尝为天官】　中书侍郎【东晋尝为通事郎隋为内史侍郎又为内师侍郎唐复为内史侍郎又为中书侍郎又为紫薇侍郎】　御史中丞【后汉曰中尉至唐改治书侍御史为之尝为司宪大夫】　光禄大夫【优宠者则加银章青绶至魏晋则又加金章紫绶齐尝置左右至隋为散官】　中散大夫【王莽置至唐为文散】太皇太后卿长信少府【太后以下卿以至于陈自后魏无】　皇太后卿长信少府皇后卿大长秋【隋有令至唐改为内侍】　中常侍【唐改为内常侍】　都水使者【至宋尝为水衡令梁曰大舟卿隋尝为都水监唐尝改为司津监又尝为水衡都尉】　骠【后汉加大将军为武散】　游击【唐为武散】　衞　车　骁【梁置左右】　伏波　上　材官　轻车　楼船防军【唐为勲官】　度辽　贰师　蒲　强弩　戈船　奋威　建威　积射　二十一将军　奉车驸马三都尉【驸马魏晋后尚主者为之】　司隷校尉【督察三辅隋有司隷大夫唐京畿采访使亦其职】　刺史【刺举郡县至隋治人】　都防　京兆尹　左冯翊　右扶风　特进【唐为文散】　诸加官【左右曹诸吏散中常侍郎中为之】　后汉贼曹尚书尚书侍郎三十六人【初称尚书郎中满岁称尚书郎三载称侍郎五岁称大县尹魏有尚书郎晋有郎中隋初置三十六侍郎后置员外郎一人后又六曹各置侍郎每曹有郎有员外郎唐又改曹郎为郎中】　秘书监【后又置令唐甞为兰台太史少监为侍郎又尝为麟台】　武衞【至隋置左右唐为左右鹰扬衞】　辅国【晋加大宋改为辅师唐为武散】　四征　四镇四安　虎牙　征虏　横野　鹰扬　讨逆　讨虏破虏等将军　四中郎将　捕虏　都督【至晋时加大】　河南尹　留守班同三司【前文帝以宋昌为衞将军亚三司未为官也】　仪同三司【魏有开府仪同三司晋有开府仪同三司后魏有仪同三司齐有开府仪同三司又有仪同三司后周有开府仪同又有上开府仪同大将军至隋为散官又诸衞各置开府一人】　八座　魏五兵尚书【至后魏有五兵尚书隋曰兵部唐尝为司戎太常伯或为夏官或为五部又为兵部】　度支尚书【吴有户部晋以后改为度支至隋为民部唐尝为度支又为户部】　祠部曹尚书【至后魏有仪曹尚书后周有礼部隋置礼部尚书唐尝为司礼太常伯或为春官又为礼部】　殿中监【秩甚卑隋曰殿内监唐尝为中御府太监】　中衞【晋分为左右衞将军隋改为左右翊衞唐复为左右衞】　中领军【寻又改国领军隋改为左右屯衞唐尝为左右衞又尝为左右玉铃衞又为左右领军】　镇军大冠军　游【唐并为武散】　四平　镇北虎威　抚军　凌江　宁朔等将军　行台　晋三
　　公尚书掌刑狱　起部尚书【有事即置事毕即省】　国子祭酒【唯宋曰总明观祭酒唐尝为大司成又为成均祭酒】　中军龙骧　宁逺【唐为武散】　宋殿中将军　齐都官尚书【至隋改为刑部唐尝为司刑太常伯又尝为秋官又尝为宪部又为刑部】　梁太府卿【唐甞为外府卿又甞为司府卿】　云麾　中武壮武　明威　定逺【唐并为武散】　宇宙等大将军始以太常卿等分为四时凡十二卿　后魏柱国【至唐为勲官】　天柱二大将军　诸少卿　后周军器　隋左右武府大将军【唐为金吾衞】　左右监门府将军【唐改府为衞】　大总管通守【佐太守】　折冲府　正议　通议　朝议　朝请朝散等大夫　左右骁衞府【唐除府字】　唐太子宾客【汉之四皓非官】　左右千牛衞　左右屯营【后改为羽林】　左右威衞【尝改左右豹韬衞】　左右龙武将军　平章事　知政事　知机务　同中书门下三品平章军国重事　节度使　采访使　宣威【武散】　怀化　归德等将军【并武散以授归义蕃官】増枢密使【枢密之名始于唐代宗宠任宦者故置内枢密使使之掌机密文书如汉之中书谒者令是也若内中处分则令内枢密使宣付中书门下施行则其权任已侔宰相矣五代置枢密使宋因之】观察　承宣　防御　团练　宣徽院【宋辽因之】　使相检校【熙宁三年曽公亮除守司空检校太师兼侍中以两朝定策之功辞相位也宋朝检校官共一十九人】　大学士　参知政事【参知政事掌副宰相毗大政参庶务其除授不宣制不押班不知印不预奏事不升政事堂殿廷别设专位于宰相及敕尾署衔降宰相一等】　都副承防【五代时有承防副承防以诸衞将军充宋太平兴国中以杨守一充都承防都承防自守一始也是时都承防副承防多用士人真宗后稍稍遂用吏人欧阳修建言请复旧制不克行熙宁二年始以东上阁门使李评为枢密都承防李绶为之副不用院吏而更用士人自评始也】　检详【检详之职古无之宋熙宁四年诏以编修经武要略官四人王存陈伺陈奉世苏液检详枢密院诸房文字礼遇视中书检正官】　编修官【编修官古无之庆厯四年史馆王洙承防单士宁编修例册编修之名自此始】　崇政殿说书【古无此官宋朝仁宗景祐元年正月命贾昌朝赵希言王宗道杨安国并为崇政殿说书日轮二员祗候初侍讲学士孙奭年老乞外因荐昌朝等至是特置此职以命之】　都副钤辖【宋初以朝官及诸司使以上充或一州或一路或两路三路亦有无都字者嘉祐诏内臣为钤辖都监者逐路止置一员祖宗时不常置成都大府帅臣第带兵马钤辖而两武臣之为钤辖者与钧礼】　兵马都监【宋兵马都监有路分掌本路禁旅屯戍边防训练之政令以肃清所部建炎三年以要郡守臣带本路兵马都监武臣一员充副都监绍兴三年罢守臣兼兵职而副都监如故州都监则以大小使充掌本城屯驻兵甲训练差使之事兼在城廵检资浅者为监押或杂用文臣其后止用武臣】　辽大裕恱　南北院　总知军国事　知国事　门下省【辽南面设门下省金初亦设正隆时废元不设】　中书舍人【辽南面中书省设中书舍人院有中书舍人金元不设明洪武丙辰始定中书舍人凡二十员正七品先是属中书省后革七年改直省舍人从八品九年始定为中书舍人正七品隷承敕监监省革改从七品】　符宝郎【辽南面符宝司属门下省其官有符宝郎金设符宝郎四员掌御宝及金银等牌属殿前都防检司元世祖至元初立符宝局后改典瑞监明尚宝司即符玺郎也正七品后置尚宝司正五品】　大林牙院【辽北面有大林牙院掌文翰之事南面有翰林院掌天子文翰之事金元明俱止有翰林院】　大详衮【辽有大详衮司与大将军幷官曰大详衮曰都监曰将军曰小将军曰军校曰队师】　护军司徒　衞军司徒【皆大详衮所属】特哩衮司【掌皇太子宫帐之事官曰皇太子特哩衮】　登闻鼓院【辽南面有登闻鼓院官曰登闻鼓使属门下省景宗保宁二年始置金元因之明洪武元年置登闻于午门外日令监察御史一人监之】审计院【掌钱谷出入之政】　转运司【辽设金元明因之】　金镇抚弹压官【宣宗贞祐元年九月设京城镇抚弹压官置招贤所】　盐铁　度支　劝农【章宗明昌八年十二月初设三司使掌判盐铁度支劝农事】　益政院【哀宗正大元年诏设益政院于内廷置说书官二人】　机察官【天兴二年设蔡州四隅机察官】　集贤院【金贞祐五年设知集贤院从四品元从之系从五品】　行中书省【宣宗贞祐二年署行省于陜西元从之制行中书省凡十秩从一品掌国庶务统郡县镇边鄙与都省为表里】　文思署【隷于少府监官】　绫锦院【置于真定平阳太原河间怀州元织造织染等事皆属于工部而文思院不设】　元中政院【供奉中宫之事古无此官】　都护【元世祖至正十七年置镇北庭都护府于辉和尔境以托克托彻尔等领其事秩从二品辽金皆无此官明亦不设惟世祖幸承天以郭勲为都护大将军】　提刑按察司【元初立提刑按察司四道曰山东山西道曰山北东西道曰河东陜西道曰河北河南道】　经略使【辽金不设元至正十八年九月初六日命经略使问民疾苦明不专设有兵事则暂敕行事】制国用使【元世祖至元三年立辽金无明亦不设诸国用经制悉统于户兵工三部】　长信寺【古无此官元成宗大德五年置长信寺秩正三品领大鄂尔多齐哩克昆诸事】　长秋寺【古无此官元文宗皇庆元年立长秋寺秩正三品掌武宗五鄂尔多户口钱粮营缮诸事】　承徽寺【古无此官元英宗至治二年置承徽寺秩正三品掌达尔玛实哩皇后位下钱粮营缮等事】　长宁寺【古无此官元英宗至治三年立长宁寺秩正三品掌蘓克巴喇皇后位下户口钱粮营缮等事】　宁徽寺【古无此官元文宗天二年立宁徽寺秩正三品隷必巴实皇后位下】　长庆寺【古无此官元泰定帝元年立长庆寺秩正三品掌成宗鄂尔多及常岁管办和实房子行幸集赛台人等衣粮之事】徽政院【古无此官元顺帝元统元年依太皇后故事为皇太后置设立官属三百六十有六人掌谒司秩正三品】　都总裁【元顺帝至正三年诏修辽金宋三史以右丞相托克托为都总裁平章特穆尔达实右丞贺惟一中丞张起岩翰林学士欧阳侍御史吕思诚翰林侍讲学士揭傒斯为总裁官】　大抚军院【元至元二十七年命皇太子总天下军马置大抚军院从一品】　大都督分府【至正十八年立】　明中书省【太祖初下建康立十三年惟庸族广洋赐死即罢中书省散其职于六部置四辅官】　六部尚书　六部侍郎　都察院左右都御史　左右副都御史　左右佥都御史　监察御史十三道御史　总督　提督仓场　巡抚　操江　巡按　巡江　巡视京营　提学　巡仓　巡库　巡视光禄　巡青　恤军　监课　清军　刷卷　巡盐巡河　巡关　巡茶　印马　屯田　捕盗【皆御史差】　府尹　府丞【应天顺天两府】　少詹　苑马寺正卿　少卿　行太仆正卿　少卿　布政司【明置承宣布政使司国初为行中书省或分中书省六部尚书往往出为参知政事参政入为尚书】　左右参政　左右参议　按察司副使　佥事　盐运同知　知府　同知　通判推官　知州　知县　五军都督府　留守司　宣
　　慰司　宣抚司　安抚司　挂印将军　总兵　副总兵　参将　游击　守僃
  </div>
  <div class="pagination">
   <a href="御定渊鉴类函_page55.html">
    上一页
   </a>
   <span>
    ...
   </span>
   <a href="御定渊鉴类函_page51.html">
    51
   </a>
   <a href="御定渊鉴类函_page52.html">
    52
   </a>
   <a href="御定渊鉴类函_page53.html">
    53
   </a>
   <a href="御定渊鉴类函_page54.html">
    54
   </a>
   <a href="御定渊鉴类函_page55.html">
    55
   </a>
   <span class="current-page">
    56
   </span>
   <a href="御定渊鉴类函_page57.html">
    57
   </a>
   <a href="御定渊鉴类函_page58.html">
    58
   </a>
   <a href="御定渊鉴类函_page59.html">
    59
   </a>
   <a href="御定渊鉴类函_page60.html">
    60
   </a>
   <a href="御定渊鉴类函_page61.html">
    61
   </a>
   <span>
    ...
   </span>
   <a href="御定渊鉴类函_page57.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
