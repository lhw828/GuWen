<!DOCTYPE html>
<html>
 <head>
  <meta charset="utf-8"/>
  <title>
   白孔六帖 - 第 13 页/共 50 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   白孔六帖 - 第 13 页/共 50 页
  </h1>
  <div class="content">
   孝【一】
　　白诗凯风美孝子也能尽其孝道以慰其母心【七子之母】白华美孝子之洁白也　南陔孝子相戒以养也　书奉先思孝　克谐以孝烝烝又不格奸　人之行莫大于孝　圣人之徳无以加于孝乎　君子务夲夲立而道生孝悌也者其为仁之本与　事父母能竭其力　父兮生我母兮鞠我【长我育我出入腹我欲报之徳昊天防极】宗族称孝焉迩之事父　弟子入则孝【出则悌】子生三年【然后免于父母之懐】予也有三年之爱【于其父母乎】州闾乡党称其孝也　父父子子天之经地之义人之行也　君子顷【音跬】歩之间【不敢防孝】
　　颍考叔纯孝也【爱其母施及庄公传】孝子不匮【永锡尔类】曾闵之行防衣为戏【老莱子年八十衣防衣为婴儿戏于父母之前】扇枕温席【罗威】孝闻当时生则敬飬　无违【孟孙问孝子曰无违】用孝【飬厥父母】五常之首【百行之先】君子笃于亲【笃厚也】当孝理之时【懐归厚之徳】天地之经膝下【故亲生之膝下】日严【严致敬于父母也】天性【父子之道天性也】行以内成【孝由中出】孝哉【闵子骞】乌反哺　六行之先【周礼六行孝友为先】父在观其志【父没观其行】请敦不匮【无抑有辞】仁亲之道执以为恭尔虽有说【谓之曰孝吾则不知】家统乎尊【行先乎孝】行成于内陶乎孝理【根以天性】因心之孝　名以孝闻【礼由恩制】棘心【天天母氏劬劳】兰陔　庭闱　陟岵【孝子行役思念父母】师氏三徳教国子【三曰孝徳以知恶逆】三行【一曰孝行以亲父母】不遗恶名【礼父母既没慎行其身不遗父母恶名可谓能终矣】啮指【蔡顺字君仲飬母求薪客至母望顺不还母乃啮指顺心动弃薪走归母畏雷云云】巨孝【江革事具下注】事亲孝【与士信临财防取与义分别有让恭俭下人】孔晋阳公主【文徳皇后所生后崩主始孩不之识及五嵗经后所游地哀不自胜】宗室暠【事母孝】韩思复【少孤年十嵗母为语父亡状感咽防絶】赵来章【时人哀来章孝】岑文本【自以兴孤生事母以孝显】李日知【母未及封而卒方吏乃赍赠制曰知殒絶于道左右为泣莫能视廵察使路敬僣欲表其孝使求状辞不报】表所居为孝慈里【刘子翼贞观初召之辞以母老诏许终飬江南道廵察使李袭誉嘉其孝表所居为孝慈里】貎类父既孤不复视鉴【韩臯】三世以孝行闻【杨为三世以孝行闻至门树六阙古所未有】顺色柔声【崔彦昭虽为相退朝侍母膳与家人齿顺色柔声在左右无违士人多其孝】丐粟以飬【刘三复少孤母病废三复丐粟以飬】海东曾子【海东王义慈事亲孝于弟兄友时号海东曽子】以孝悌名通朝廷者多闾巷刺草之民【孝友序唐受命二百八十八年以孝悌名通朝廷者多闾巷刺草之民皆得书于史官】以孝悌自修于一乡【一行传五代之乱君不君臣不臣父不父子不子至于兄弟夫妇人伦之际无不大壊而天理防乎其灭矣于此之时能以孝悌自修于一乡而风行于天下者犹或有之然其事迹不着而无可纪次五代史】求孝悌之士【石昻晋髙祖时诏天下求孝悌之士户部尚书王权宗正卿石光賛国子祭酒田敏兵部侍郎王延等相与诣东土阁上昻行义可以应诏】孝者所以教人为善【五代周世宗家人传】体常流血【刘敦儒母病狂易非笞掠人不能安左右皆亡去敦孺日侍疾体常流血母乃能下食敦儒怡然不为痛隐留守韦夏卿表其行诏标阙于闾】徒歩号泣省父【宇文融劾张说引术士解祷出为魏州又贬洪州刺史子审与兄弟侍母京师及闻融再贬不告其家徒歩号泣省父使者怜之以车共载达于岩州】力耕飬母【王质力耕以飬母】父诛解衣请代【髙郢父伯祥为好畤尉安禄山陷京师将诛之郢尚防父诛解衣请代贼义并贷之】孝闻里闾【髙霞寓五代不异居孝闻里闾徳宗初采使洪经纶言之诏表阙于门】路隋【父泌从浑瑊防盟平凉为虏所执死焉时隋方婴孺以恩授八品官逮长知父执虏中日夜号泣坐必西向不食肉母告以貎类泌者终身不引镜】路岩【志纯洁亲殁终身不食肉】闗中曾子【贾防时号闗中曾子】赐鸩代饮【贾直言父道冲以艺待诏代宗时坐事赐鸩将死直言绐其父曰当谢四方神祗使者少怠辄取鸩代饮迷而踣明日毒溃足而出乆乃苏帝怜之免父死俱流岭南直言犹足躄】自负母入京师【元徳秀少孤事母举进士不忍去左右自负母入京师】奉禄不入私舎【司马锽事继母孝奉禄不入私舎】六阙相望【朱敬则以孝义世被旌显一门六阙相望】去病孤【王忠嗣父海宾战死元宗怜其忠赠左金吾大将军忠嗣时年九嵗始名训授尚辇奉御入见帝伏地号泣帝抚之曰此去病孤也湏壮而将之更赐令名飬禁中】李光弼【事继母至孝见本传賛】第五琦【子峰妇郑皆以孝着表阙于门】李晟【防孤奉母孝】李源【以父死贼手常悲愤不仕不娶絶酒荤恵林佛祠灯旧墅也源依祠居阖户日一食祠殿其先寝也每过必趋未始践阶】穆宗诏曰【源有曾参之行怡然无营夫旌孝所以激人伦也并本传】未尝与人争【沈季诠少孤事母孝未尝与人争皆以为怯季诠曰吾怯乎为人子者可遗忧于亲乎哉】郑善果【父诚战死善果方九嵗以死事子袭爵家人为其防弗告也及受诏号恸不自胜】顔真卿【事亲孝】十嵗有至性【独孤庠父防始十嵗有至性闻呼父官及吊客来辄号恸防絶】欲与人游必先白母【五代王殷事母以孝闻欲与人游必先白母母所不可者未常敢往及为刺史政事有小失母责之殷即取杖授婢仆自笞于母前】睦亲化人【韦万石始万石奏太乐博士弟子遭防者请以卒哭追集侍御史刘思立劾奏万石曰睦亲化人莫善于孝】母食必侍立左右【五代张希崇事母至孝朝暮母食必侍立左右彻馔乃敢退】负王妣登楼【钱镠尝于后庭树层楼王妣春秋髙不能上乃亲负而登焉吴越备史】入防具甘防上堂问起居【韩愈董召南诗】贼闵其孝【支叔才隋末荒馑夜丏食野中还进母为贼执欲害之告以情贼闵其孝为解防】佣书【萧铣后梁宣帝曾孙少佣书事母孝】匹夫单人行孝一槩而凶盗不敢凌【天子喟而旌之者以其教孝而求忠也孝友賛】天寳三载诏天下家藏孝经【本纪】孝徳传【郎余令孝敬在东宫余令以梁元帝有天寳三载撰后传数十篇献太子太子嗟重改著作佐郎卒】人知孝慈则气感和乐【薛放曰孝经人伦之本也光武令虎贲士皆习孝经元宗亲为注训盖人知孝慈则气感和乐也帝曰圣人以孝为至徳要道信然】事亲飬志为大【穆宁尝撰家令训诸子人一通又戒曰君子之事亲飬志为大吾志直道而已茍枉道而三牲五鼎非吾飬也】灵武二孝【李华二孝賛序灵武二孝曰侯知道程具罗所见戎马旃裘叅于夷狄而能生以孝飬没奉以哀穿墉起坟庐于冢次根于天性陶我孝理二子之孝过
&lt;子部,类书类,白孔六帖,卷二十五&gt;于曾氏故为之賛云】肇有二位孝道爰兴【桞宗元孝门铭肇有二位孝道爰兴克修厥猷载籍是登在帝有虞以孝烝烝仲尼述经以教于曾惟昔鲁侯见命夷宫亦有考叔寤庄称纯显显李氏实与之伦】矮子劝吾食辄饱【李建母怜其孝每字之曰矮子劝吾食辄饱进药吾意其瘳】衣布饭蔬【虞世南所继父寄陷于陈世南虽服除仍衣布饭蔬寄还乃释服啗肉本传】
　　飬礼【二】
　　白南陔孝子相戒以飬也　采兰　有事弟子服其劳有酒食先生馔曾是以为孝乎【言未足为孝也】服勤至　凡为人子者冬温而夏凊昏定而晨省【定安牀袵省问安否】曾子曰君子所谓孝者先意承志谕父母于道参直飬者也安能为孝乎　小人皆能飬其亲君子不敬何以辨　陆绩懐橘【九嵗字公纪】子路负米　下气怡声　和气愉色　啜菽饮水【子路曰伤哉贫也生无以为飬孔于曰啜菽饮水以尽其欢斯之谓孝】礼曰君子之孝飬也乐其心不违其志　生则亲安之【祭则鬼享之】居则致其敬【飬则致其乐】子曰今之孝者是谓能飬【至于犬马皆能有飬不敬何以别乎语】文王之为世子朝于王季日三鸡鸣而衣服至寝门外问内竖之御者曰【今日安否】食上必在【在察】视寒暖之节食下问所膳【问所食】命膳宰曰末有原【末勿也原再也令其食物无再进也】问所欲而敬进之【内则】父母在朝夕恒食子妇佐馂【子与妇食其余食】父没母在冢子御食【侍母食也】羣子妇佐馂如初礼烹熟羶芗尝而荐之非孝也飬也飬可能也敬为难敬可能也安为难　孟子云曾子飬曾晳既食问有余乎曰有【恐曾晳要分赐与人】曾元飬曾子既食问有余乎曰无矣将以复进也若曾子者所谓飬志也曾元者飬口也事亲如曾子可也　父母何尝【何食诗刺勤劳不得飬父母也】慈以甘防【礼】就飬无方　大飬【后汉书曰夫钟鼓非乐之本而不可去三牲非孝之主而飬不可废言能大飬则周公致四海之祭以义则仲由之菽甘于东邻之牲也】行佣供母【江革字次翁客下邳行佣供母母老恐揺动自在辕中挽母车】父母老不辞官【晋贾充责桑纯父母老不归飬中丞孔恂劾诏下议何曾等曰稽之礼律八十者一子不从政九十者家不从政新令亦如之桑纯父年八十兄弟六人三人在家不废侍飬于礼律未有违】解职就飬【傅咸字长虞出为兾州刺史继母杜氏不肯随咸之官咸自表解职也】祖母老辞官【李宻字令伯征为太子洗马宻以祖母刘氏年髙无人奉飬上表陈情不应命】孔阳城【迁国子司业引诸生告之曰凡学者所以学为忠与孝也诸生有久不省亲者乎明日谒城还飬者二十軰有三年不归省者斥之】防制苛严不可省飬【韦温入为监察御史以防制苛严不可收省飬不拜换著作郎既谢輙解归】力耕飬母【王质力耕以飬母】三时侍食【吾小时犹省长防每日两时节盥起居尊行三时侍食饮食讫然后敢食犹责不如礼今者诸子日出髙眠争览盘器何曾有此仪可为太息李华与外孙书】
　　孝行【三】
　　白子曰父母唯其疾之忧　色难【承顺顔色为难】父母之年不可不知也一则以喜一则以惧【见其夀考则喜见其衰老则惧】孝哉闵子骞人不间于其父母昆弟之言　为人子者出必告反必面所游必有常所习必有业恒言不称老【广也】不登髙不临深不茍訾不茍笑孝子不服闇【服事也暗中为事好生嫌疑】不登危惧辱亲也　父母在不许友以死【不有私财】父母命呼唯而不诺手执业则投之食在口则吐之走而不趋曾子曰身者父母之遗体【敢不敬乎】居处不庄事君不忠
　　涖官不敬朋友不信战阵无勇非孝也【五者不遂灾及其亲敢不敬焉遂成也】一举足不敢父母是以道而不径【径邪道也】舟而不游不敢以先父母之遗体行危殆一出言不敢忘父母是故恶言不出于口忿言不反于身不辱其身不羞其亲【可谓孝矣】父母在不称老闺门之内戏而不叹【君子以此坊民人犹薄于孝而厚于慈】烝烝【舜也】孜孜【汉眀也】鲍永去妻【永字君长妻于母前叱狗永遂去之】违命则不孝【左】敬亲者不敢慢于人【孝经】事亲者居上不骄为下不乱在丑不争【三者不除虽日用三牲之飬犹为不孝也】孝莫大于严父【尊严其父】敬其父则子恱　修身慎行恐辱先也居父旧官【汉杜延年拜御史大夫居父旧官不敢当其旧位坐卧皆易其处所】子曰孟庄子之孝也【其他可能也其不改父之臣与父之政是难能也】为人子者三赐不及车马【恐尊逾于父】孝有三【小孝用力中孝用劳大孝不匮慈爱劳可谓用力矣尊仁安义可谓用劳矣博施备物可谓不匮矣】父母在不敢有其身不敢私其财【示民有上下也】伤足不出【乐正子春下堂而伤足数月不出犹有忧色】全归【父母全而生之子全而归之可谓孝矣】三年无改于父之道【可谓孝矣】不择禄【子路曰家贫亲老不择禄而仕】倚门【王孙贾年十五母曰汝朝出晚来倚门望暮出不归倚闾望】最孝【万石君子孙咸孝建为最】号哭救父【乐恢年十一父为县吏得罪将杀恢伏寺中昼夜号哭令哀之而赦其父】遇贼【江革字次翁临淄贼起负母逃走遇贼不忍害】傍无几杖【胡广年八十继母在堂口不称老傍无几杖】忌日三日不食【申屠蟠字子龙】驴鸣【戴良字叔鸾母好驴鸣良常学之以恱母】手不驱蚊【晋吴猛常手不驱蚊畏其去噬母也】眇目【殷仲堪父病积年拭泪眇一目】不许友以死【聂政不受严仲子金以母在未敢许人之死】取江水【姜诗母好江水诗皃为母常取之后被江水溺死恐伤母情诈言防学俄而舎傍涌泉如江水并双鲤同出】慰母心【有子七人莫慰母心】扬名后世【见下注】身挽车【江革事见上注】闻父耕泣【晋赵至景真诣师受业闻父耕叱牛声投书而泣师恠问之曰我未能养使老父劳苦师甚异之】扇枕【王延字元事亲夏则扇枕冬则以身温之】洗浣【石建为郎中令每五日洗沐归舎窃问侍者取亲中帬厠牏身自浣涤注亲父也中帬言中衣也厠近身衣也牏音投】持遗劒【张武父业战失尸骸武每节持遗劒至亡处祭酹而还】拜画图【金日防见母画象则拜】又【晋许孜生有孝行图父母象于庙朝夕拜之】郭巨瘗子【见宋畧】孔李安期【父贬桂州遇盗将加以刃安期跪泣请代盗哀释之】号伏叛垒【李甘杨牢有至行甘方未显以书荐于尹曰执事之部孝童杨牢父茂卿从田氏府赵军反杀田氏茂卿死牢之兄蜀三往索父丧虑死不果至牢自洛阳走常山二千里号伏叛垒秃发羸骸有可怜伏讐意感解以尸还之单缞冬月往来太行间冻肤皲瘃衘哀雨血行路稠人为牢泣防责其子以牢免之牢为儿践操如此未闻执事问唁而书显之岂树风扶教意耶】以身蔽父【霍王元轨历定州刺史王文璪者与贼战战败二子凤贤更以身蔽父得全二子死县抑不为言元轨防知之遣使吊祭上其事】行积雪中【五代张策李克用攻王行瑜防与婢肩舆其母东归行积雪中行者怜之】侍父母丧还乡【徒跣数千里服虽除容貌癯瘠李百药】里中一龙【贾防有髙节不答辟置里中号一龙亲亡负土成墓庐其左手莳松栢时号闗中曾子】髙堂九仞【曽舆有北向之悲积粟万钟季路有南游之叹骆賔王上裴侍郎】
　　禄养【四　荣亲附】
　　白孝乃行先【禄宜亲及】禄非为己【养贵逮亲】鸿既渐而于干【乌岂忘于反哺】欲养而亲不待【韩诗曾子曰往而不还者亲也故孝子欲养而亲不待是故椎牛而祭不如鸡豚之逮亲存也初吾为吏禄不过钟釡尚忻然而喜者乐其逮亲也既没之后尝事楚堂髙九尺转毂百乗犹北向而泣者悲其不逮吾亲也】家贫亲老不择禄而仕【家语子路曰家贫亲老不择禄而仕昔者由也为亲百里负米亲没南防于楚从车百乗累茵而坐列鼎而食愿负米百里岂可得乎树欲静而风不止子欲养而亲不待枯鱼衘索防何不蠧二亲之夀忽如过隙子曰由也可谓思之也】毛义捧檄【毛义家贫养亲张奉慕其名诣义防府檄至以义为守令义捧檄入喜动顔色奉心贱之及义母死除服举贤良方正不就奉叹曰徃日之喜为亲也】干及亲之禄　立身扬名【以显父母】日用三牲之养　嗷嗷林乌【受哺于子】耿弇省疾【后汉耿弇父况疾兄弟三人皆垂青紫侍省疾当世荣之】虞谭母孙氏加金章【虞谭母孙氏夫死不改节训谭忠义后苏峻反谭有功拜武昌侯太夫人加金章紫绶谭立养堂于家王已下皆拜】感汝坟之就举【周磐坚伯居贫飬母俭薄不充读诗至汝坟之卒章慨然而叹乃解韦带就养孝亷之举卒章曰虽则如燬父母孔迩】公卿奉夀【后汉张酺家孟疾为太尉虽在公位父尝归田里酺每迁职辄一诣京师适防嵗公卿罢朝酺府奉酒上夀极欢卒日众人皆荣庆之】将吏拜迎【魏张辽文逺屯合肥时辽母至屯辽从出迎所督诸军将吏皆罗拜迎侧观者荣之】顾雍母【吴志顾雍为尚书令迎母于吴既至权临贺之亲拜其母于庭大臣毕防后太子往庆之】孔頼禄而养【姜公辅为翰林学士嵗满当迁上书以母老頼禄而养求兼京兆户曹】不得就养【李光弼帝幸陕数存问其母令郭子仪辇其母还京二年光弼疾笃将吏问后事答曰吾淹军中不得就养为不孝子尚何言哉】未尝豫宴乐【令狐楚观察使王珙爱其材将辟楚楚虽在珙所以父官并州不得奉养未尝豫宴乐满嵗谢归】求为知院官【许康佐家苦贫母老求为知院官人讥其不择禄及母丧已除凢辟命皆不答人乃知其为亲屈】嵗月其滔【王勃倬彼我系篇有鸟反哺其声嗷嗷今我不养嵗月其滔】循陔思养【李賛皇赐何敬诏卿奉亲之孝朕所深知陟屺有怀循陔思养违离周嵗固切归心】一钟信荣禄【可以展惧忻韦应物送邹少府诗】士皆艳其荣【萧嵩请老家饶财而华为二部侍郎衡以尚主位三品就养年逾八十士皆艳其荣】
　　父母疾【五】
　　白喜惧之年【父母之年不可不知一则以喜一则以惧】左右就养无方【方常也左右扶持也】昬定而晨省【定谓牀衽省问安否】父母有疾【冠者不栉行不翔言不惰琴瑟不御食肉不至变味饮酒不至变貌笑不至矧怒不至詈矧见齿也】行不能正履不脱冠帯而养亲有疾饮药子先尝之【礼】病则致其忧　色不满容　色忧【王季不安节则内竖以告文王文王色忧王季复膳然后复初】文王有疾【武王不脱冠带而养文王一饭亦一饭文王再饭亦再饭旬有二日乃间间瘳也】礼曰下气怡声问衣燠寒【疾痛疴痒而敬抑搔之出入则或先或后而敬扶持之】礼曰亲老出不易方复不过时　黄雀【王祥至孝后母病思黄雀求之不得忧叹乃有雀数十飞入幕母感怜之】母失明【盛彦母王氏因疾失明彦不应辟召躬奉病乆婢使数见捶楚婢恨伺彦行取蛴螬炙饴之母食以为美然疑是异物藏以示彦彦见而抱母恸哭絶而后苏目豁然即开也】奉孝行【刘为荆州奏仇敎母老疾困贼至守卫不移以致栲掠防至殒命可以训奬臣子长益风教臣请教为归乡令】黔娄【父痢而私甞其粪】孔取急调侍【李日知为给事中母老病取急调侍数日须发辄白】涕泣不食【韩王元嘉闻太妃病涕泣不食】孝童【段秀实六嵗母疾病不勺饮至七日病间乃肯食时号孝童】衣不防帯【韦温侍亲疾调适汤剂弥二十年衣不防带】不饮乳【许法谨甫三嵗已有知时母病不饮乳惨惨有忧色或以珍饵诡恱之辄不食还以进母】刲股膳母【章全益少孤为兄全启所鞠母病全启刲股膳母而愈】侍汤液未甞离【刘澭怦之次子怦得幽州不三月病且死澭侍汤液未尝离】亲絜汤剂【玉焘性至孝为徐州司马母有疾弥年不废帯亲絜汤剂】东光县主【纪王谨女东光县主始八嵗闻谨有疾不食父哀之绐云已愈主察顔色未平终不肯御内外称之】十旬不解衣【房龄父疾緜十旬不解衣】心悸而痛【裴敬彛补陈王府典籖一日忽泣涕谓左右曰大人病痛吾辄然今心悸而痛事叵测乃请急倍道归而父已卒】束帯五旬【窦抗侍父疾束帯五旬不弛】尝唾【焦怀肃母病尝其唾若味异辄悲号防絶】獭衔鱼【张生岩父病药湏鲤鱼冬月冰合有獭衘鱼至前得以供父父遂愈】逹于神祗【李华崔沔集序公之侍疾也孝逹于神祗】母病十旬不禠帯药不尝不进【程袁师】心痛知母病【旧史孝友张志寛隋末丧父哀毁骨立为州里所称贼帅闻其名不犯其闾后为里正诣县称母疾急求归县令问其故对曰母尝有所苦志寛亦有所苦向患心痛知母有疾令怒曰妖妄之辞也系之于狱驰验其母竟如所言令异之慰喻遣去旌表门闾】齧疽刳防急亲之病【李甘杨牢有至行以书荐于尹曰且乡人能齧疽刳防急亲之病皆一时决耳犹蒙表其闾脱其役上有大礼则差问以粟帛】
　　违离【六觐省附】
　　白陟彼岵兮胆望父兮陟彼屺兮瞻望母兮父曰嗟予子行役母曰嗟予季行役　父母在不逺防防必有方喜惧之年　靡瞻匪父【靡依匪母】凡为人子所防必有常亲老出不易方复不过时【不使忧也】扇枕之恋倚门之恩
　　【并见上注】晨昏之礼【朝夕之膳】眷恋庭闱【心不遑安】父母何尝【何食】夫为人子者出必告反必面觐省胡威问绢【后汉胡威父质为荆州威自京来省父辞归父赐绢一匹跪曰大人清苦安得此缣父曰吾俸禄之余】又【袁宏字夏甫父贺为彭城相宏往省谒变姓名徒行既至吏不为通防阿母出惊乃自呼入】敬父书讯【吴顾恺字子通每得父书必埽儿按致书于上拜跪读之每句应诺毕后再拜若父有疾即临书垂泣其声哽咽】孔狄仁杰【亲在河阳仁杰登太行山反顾见白云孤飞谓左右曰吾亲舎其下瞻望久之云移乃得去】违离周嵗因切归心【一品集赐何宏诏】手取连环持【答我事不尔吾亲属吾思昨宵梦倚门手取连环持今日有书至问我归何时韩愈送张道士】徒歩号泣省父【宇文融劾张说引术解祷出为魏州又贬汝州刺史予审与兄弟侍母京师及闻融再贬不告其家徒歩号泣省父使者怜之以车共载逹于岩州】省亲鴈门【郑从谠为河东节度使明年贼平诏克用代领河东克用使来曰方省亲鴈门愿公徐行】来告来宁朝夕侍侧【韩文送郑十校理序】
　　孝感【七】
　　白曽子至孝三足乌栖其冠【家语】姜诗江泉【见孝门】孟宗泣而冬笋出【孟宗后母好笋令宗冬月求之宗入竹林恸哭笋为之出】刘殷哭而霜堇开【刘殷祖母冬月思生堇殷哭感堇生满地】王祥感而黄雀至【见父母疾门】又剖冰而双鲤跃出【王祥母欲得鱼时天寒祥剖氷求之氷开忽有双鲤跃出】动天之徳【感神之诚】天祚大孝【物感精诚】孝非外至【思自中来】蛇胆【顾含字肌都养嫂失明含尝药视瞻不冠不入嫂目疾湏蚺蛇胆含计尽求不得有一童子以合受含含开视之乃蛇胆也童子出门化为青鸟而去嫂目遂差】灭火【后汉郅恽为长沙太守有孝子古初遭父防未葬邻妇失火火起初匍匐柩上号哭以身捍火火为之灭恽甄异举之】鹤叫【晋吴隠之执丧过礼家贫无人助哭每至哭卧之时常有双鹤鸣叫也】七年粟【刘殷至孝梦西篱下有粟掘之得十五钟铭曰七年粟赐孝子刘殷又二白鸠巢于庭】赤乌巢门【华阳国志吴顺养母赤乌巢门】白兔防墓【后汉方储字明防丧父事母母终负土成坟白兔游其下】乌助成坟【萧广济孝子传文让养母至孝母亡兄弟二人役力葬不用僮仆之力葬之日羣鸟数千衔土壤助而成坟也】又【李陶母死陶墓侧自治墓羣鸟衘土助成坟】坟自成生松竹【孝子传宗承父资丧旧茔负土作一夕而成坟上自髙五尺松竹自生】火越烧【蔡顺君仲母终未葬里有火发偪顺舎顺抱棺呌哭火遂越烧他舎】驯兔连理【蔡邕庐墓有白兎驯扰木生连理】感鸟兽【晋许孜季义亲没柴毁负土成坟不受乡人之助有哀其苦助者昼不逆夜除之每一悲号鸟兽翔集列植松栢五六里一日鹿犯松栢栽叹曰鹿独不念我乎明日见鹿为猛兽所杀置所犯栢处孜怅惋不已作冢埋鹿猛兽即于孜前自扑而死孜叹而埋之后树木滋茂立宅墓侧奉亡如在鹰雉同栖鹿兽扰庭中】失明后开【见父母疾门】又冰鱼【王延后母勑延求鱼不得杖之流血延叩头于冰而哭有一鱼跃长五尺】孝女沉江【后汉叔先防父坠湍水防感念常有自沉之意家人防之百余日稍懈因乗船于父坠处哭自投水其家夕梦防曰却后日当共父同出至期候之果与父相扶持出】投牋河伯【异苑荀林宗君儒乗水省舅防河而死兄沦于水侧投牋与河伯岸侧水开儒执牋浮出】曹娥【曹娥父为巫祝于县江泝涛迎婆娑神溺死不得尸娥年十四縁江号哭昼夜不絶旬有七日遂投江而死抱父尸而出】孔旌大门闾【李逈秀武后尝遣内人其母犬乳邻猫中宗以为孝感旌大门闾】白鹊驯扰【狄仁杰始居母丧有白鹊驯扰之祥】燕更巢共乳【崔元暐居父丧尽礼节有燕更巢共乳】甘露降树【母亡哀毁甘露降庭树】紫芝产坐侧白鸠白雀巢树【张九龄迁中书侍郎以母丧解毁不胜哀有紫芝产坐侧白鸠白雀巢于家树】庭木连理【同上居父丧哀毁庭中木连理】芝生壤树【赵憬进太子舎人母丧免有芝生壤树】牛徽【其父蔚避地于梁道病徽与子扶篮舆历阁路盗击其首血流靣持舆不息盗廹之徽拜曰人皆有父今亲老而疾幸无骇惊盗感之乃止及前谷又逄盗盗辄相语曰此孝子也共举舆舎之家进帛褁创以饘饮奉蔚留信宿去】王少元【父隋末死乱兵遗腹生少元甫十嵗问父所在母以告即哀泣求尸时野中白骨覆压或曰以子血渍而渗者父胔也少元馋肤阅旬而获遂以葬创甚弥年乃兴】神许二字【郑潜曜侍左右造次不去累三月不靧靣主疾侵刺血为书请诸神丏以身代火书而神许二字独不化】生祥下瑞【嗟哉董生孝且慈人不识惟有天翁知生祥下瑞无时期家有狗乳出求食鸡来哺其儿韩愈董生行】忽有泉出【宋思礼事继母徐孝防大旱井池涸母羸疾非泉不适口思礼忧惧且祷忽有泉出诸庭味甘寒日不乏汲县人异之栁冕为刻石颂其感】芝草生所居堂【新説崔希乔以仁孝友悌忧哀毁过礼为郑县丞芝草生所居堂一宿而葩盖盈尺州以闻迁监察御史】杨炎【父丧庐墓有紫芝白雀之祥诏表其闾炎三世以孝闻至门尌六阙】许灋谨【三嵗母病不饮乳后亲丧常庐于茔有甘露嘉禾芝草连理白兔之祥天寳中表异其闾本传】神锡秘祉三秀灵泉【栁宗元孝门铭】
　　毁伤【八】
　　白身为亲后【孝乃行先】将使全归【必思淑慎】曾子有疾【召门弟子曰启予手启予足而今而后吾知免夫小子言全而归也】曾子曰身者父母之遗体【敢不敬乎】全而归之　不亏其体【乐正子春下堂伤足足瘳数月不出犹有忧色门弟子问之对曰吾闻之夫子曰父母全而生之子全而归之可谓孝矣不亏其体不辱其身可谓全矣】君子顷【音跬】歩之间不敢忘父母　乗险回车【汉王阳为益州长史行至九折坂叹曰奉先人之遗体奈何数乗此险遂以疾去后王遵除为益州刺史至坂问曰此非王阳廻车之坂乎吏曰然遂叱其御曰王阳为孝子王遵为忠臣】淑慎其身　不敢毁伤【曾子曰身体髪肤受之父母不敢毁伤孝之始也】不辱【曾子曰孝有三大孝尊亲其次不辱其下能养】慎行其身亲之枝也【孔子曰身也者亲之枝也敢不敬与】千金之子坐不垂堂【百金之子立不倚衡汉书】持遗劒【张武父业战死不获尸武每节持劒于亡处祭酹而还】哀絶【第五伦举孝防后遭母丧过毁伤魂灵不反因哀恸絶命】　孔韩愈鄠人对【鄠有以孝子为旌门者乃本其自于鄠人曰彼自刲股以奉母疾瘳鄠大夫常曰他邑有是人乎曰母疾则止于烹粉药石以为是未闻毁伤支体以为养在教未闻有如此者茍不伤于义则圣贤当先众而为之也是不幸因而致死则毁伤灭絶之罪有归矣】残肌败形【栁宗元为夀州安丰孝门铭序安丰县编氓李兴父病自刃股肉父老病已不能啖啜宿而死铭曰黙祷隠冥引刃自向残肌败形羞缮奉进忧劳孝诚创钜痛仍号子空旻捧上濡漾顿首成坟陷膺腐眦】剔股【王怀贞母病毉言得人肉啖良已怀贞刲股以进母病愈诏旌表其门】委巷之陋非有学术礼义之资能忘身以及其亲出于诚心【亦足称者列十七八焉孝友传】唐时陈藏器着本草拾遗谓人肉治羸疾【自是民间以父母疾多刲股肉而进同上】
　　不孝【九】
　　白不爱其亲而爱他人者【谓之悖徳不敬其亲而敬他人者谓之悖礼以顺则逆民无则焉】凶徳【不在于善而皆在于凶徳凶徳谓悖徳礼】薄于孝【以此坊民民犹有薄于孝而厚于慈大为之坊民犹有逾之】匪人　不子【遗亲】败因严之教【曽莫敬亲】正惩恶之刑【岂容悖礼】徳非归厚【罪岂从轻】既不念于采兰【安可逃乎寘棘】弃色难之训【曽是遗亲】当孝治之朝【敢思悖徳】犹为不孝【子曰居上而骄则亡为下而乱则刑在丑而争则兵三者不除虽日用三牲之养犹为不孝也】莫大于不孝【五刑之属三千而罪莫大于不孝也三千件也】非人孝者无亲【非人之孝者是有无亲之心】执以从宜【尔虽有说】谓之敦孝【吾则不知】其父攘羊而子证之【语】杀父【传曰楚欲诛令尹子南子南之子弃疾为王御士王每见之必泣弃疾曰君三泣臣矣谁之罪也王曰令尹之不能子所知也国将讨焉尔其居乎对曰父戮子居安用之泄命重刑臣亦不为遂诛子南既葬其徒曰行乎弃疾曰吾与杀吾父行将焉入曰臣王乎曰弃父事雠吾不忍也遂缢而死】不孝之刑【周礼以八刑纠万民一曰不孝之刑】纠孝【纠察也周礼以乡刑纠孝】伤考【书子不祗服厥父事大伤厥考心】母亡不归【史吴起与母别啮臂而盟曰不为卿相不归遂事曾子顷之其母死起终亡不归曾子薄之而与起絶】伤父之心【礼】有无父之国【则可逃刑】当笃亲之朝【如何获宥】此孝子之防节也【言非至孝也】子曰断一树杀一兽【不以其时非孝】寡人尝学断斯狱矣【子弑父凡在官者杀无赦杀其人坏其室汚其宫而潴焉弑君父之刑也】子弑其父【易】莫慰母心【诗曰有子七人莫慰母心】　孔母殡不展【崔损母殡不葬亦不展殡】宦既遂母穷不自给【宗室臯贬温州长史摄州事时殿中侍御史李钧与其弟京兆法曹参军锷宦既遂不肯还乡母穷不自给臯行县见之叹曰入则孝出则悌有余力则学若二子可与事君乎哉举劾之并锢死】事后母不谨【元璹父译事后母不谨隋文帝尝赐孝经愧朂之至元璹亦不以孝闻士丑其行】诏赐孝经罢归田里【于公异擢进士不能事后母既仕不归省及陆贽当政奏其状诏赐孝经罢归田里】不诤于父【苏源明上疏子不诤于父不孝也不孝不忠为茍荣冒禄圈牢之物不若也】坐不孝免【祝钦明于五经该淹自见坐于不孝免无以澡祓】鸱枭啄母脑母死子始蕃蝮蛇生子时坼裂膓与肝【韩愈孟东野失子诗】恶子不可说鸱枭蝮虵然【上】不能事父【栁珪迁右拾遗而给事中萧仿郑裔绰谓珪不能事父封还其诏仲郢诉其子冒处谏职为可谓不孝则诬请勒就养诏可】不能养母【李渤父钧殿中侍御史以不能养母废于世渤耻之不肯仕】
　　天子孝【十】
　　白至徳要道【子曰先王有至徳要道以顺天下民用和睦上下无怨】徳之本【夫孝徳之本也教之所由生也】加于百姓刑于四海【以徳教盖天子之孝】君子笃于亲则民兴于仁【君子谓在上也】民徳归厚圣人则之　夫孝天之经也地之义也【是以其教不肃而成其政不严而治其所因者本也本谓孝也】因亲以教爱【先王见教之可以化民也故因严以教敬因亲以教爱】先之以博爱【而民莫遗其亲】孝理天下【先王之以孝治天下也故得万国之欢心是以天下和平灾害不生】礼曰至孝近乎王【至悌近乎霸】塞乎天地【曽子曰夫孝置之而塞乎天地溥之而横乎四海施诸后世而无朝夕之期】孟子曰舜其大孝矣五十而慕吾于大舜见之矣不以天下俭其亲　子曰舜其大孝也与【徳为圣人尊为天子富有四海之内】孔过庆善宫览观梗欷【髙祖皇后窦氏太宗后即位过庆善宫览观梗欷顾侍臣曰朕生于此今母后永违育我之徳不可报因号恸左右皆流涕乃享后于正寝】髙郢【臣闻圣人受命于天以人为主茍功济于人天人同和则宗庙受福子孙庆传曰徳教加于百姓刑于四海天子之孝也又曰无念尔祖聿修厥徳既受帝祉施于孙子是知王者之孝在于承顺天地严配祖考恭谨徳教以临兆民俾四海之内懽心助祭延福流祚永永无穷】莫大于承纉【穆宗皇后韦氏崩武宗立下诏朕因诞日展礼于太皇太后谓朕曰天子之孝莫大于承纉今穆宗皇帝虚合享之位而宣懿太后实生嗣君当以祔庙繇是奉后合食穆宗室】安国家定社稷【崔日用因言太平公主逆节有萌陛下徃以宫府讨有罪臣子势湏谋与力今据天位一下制书足矣帝曰畏惊太上皇奈何日用曰庶人之孝承顺顔色天子之孝惟安国家定社稷若令奸宄窃发以亡大业可谓孝乎请先安北军而后捕逆党于太上皇固无所惊帝纳之】每怀嗣徽蒸蒸而慕【一品集上尊号又以敬养不逮于长乐昭配未升于禄宫毎怀嗣徽蒸蒸而慕所以奉若慈训对越两仪因心制名永锡其孝】荐飨新宫【正月元日初见宗祖躬执百礼登降拜俯荐飨新宫视瞻梁梠戚见容色泪落入爼韩愈元和圣徳诗】大孝因心与天罔极蒸蒸之思【惟舜其难至徳要道无以加也然臣伏见以毕力追孝诚有所益文粹髙郢谏造章敬寺】未闻崇建梵宫【雕琢金玉之为孝同上】圣徳孝思【格于天地湛恩霈泽济乎生灵同上】
　　诸侯孝【十一】
　　白在上不骄髙而不危所以长守贵也制节谨度满而不溢所以长守富也【制节俭费用谨度守礼法】富贵不离其身【然后能保其社稷而合其民人盖诸侯之孝也】不敢侮于鳏寡【治国者不敢侮于鳏寡而况于士民乎故得百姓之欢心以事其君】
　　卿大夫士孝【十二】
　　白非先王之灋服不敢服非先王之灋言不敢道非先王之徳行不敢行【是故非法不言非道不行口无择言身无择行言满天下无口过行满天下无怨恶三者备矣然后能守其宗庙盖卿大夫之孝也】治家者【不敢失于臣妾而况于妻子乎故得人之欢心以事其亲】士孝资于事父以事母【而爱同资于事父以事君而敬同故母取其爱而君取其敬兼之者父也】故以孝事君则忠【以敬事长则顺忠顺不失然后能守其祭祀而保其禄位盖士之孝也】以显父母【子扬名于后世以显父母孝之终也】夫孝始于事亲【中于事君终于立身】事君不忠【朋友不信战阵无勇非孝也】
　　庶人孝【十三】
　　白用天之道分地之利谨身节用以养父母【此庶人之孝也】礼曰庶人有善本诸父母　书曰肇牵车牛逺服贾用孝养厥父母父母庆自洗腆致用酒孔承顺顔色【崔日用曰庶人之孝承顺顔色余见天子孝门】孝门铭【孝友夀州安丰李兴有至行栁宗元为作孝门铭谨按兴匹庶贱陋循习浅下性非文字所生与耒耨为业而能钟彼醇孝超出古烈】生养以孝【李华二孝賛灵武二孝曰侯知道程具罗目不覩朝廷之容耳不闻韶夏之声足不登齐鲁之境所见戎马旃裘叅于夷狄而能生养以孝】青阳孝子【何澄粹亲病日锢俗尚鬼病者不进药澄粹剔股肉进亲疾为瘳后亲没伏于墓哭踊无数以毁卒当时号青阳孝子】刻志从学【任敬臣五嵗丧母哀毁至七嵗问父英曰若何可以报母答曰扬名显亲可也乃刻志从学】诏吏敦驾【程袁师母病十旬不禠药不尝不进代弟戍洛州闻讣日走二百里因负土筑坟号癯人不复识改葬曽门以来阅二十年乃毕常有白狼黄蛇驯墓左每哭羣鸟鸣翔永徽中刺史状诸朝诏吏敦驾既至不愿仕授儒林郎遣之】匹夫单人【行孝一槩而凶盗不敢凌天子谓而旌之】
　　事亲礼【十四】
　　白内则曰予事父母鸡初鸣咸盥潄栉縰笄緫拂髦【縰束髪音史】冠緌缨左右佩用【用器也左佩纷帨刀砺小觿金燧右佩玦捍管遰大觿木燧遰刀鞞】以适父母舅姑之所下气怡声问衣燠寒疾痛苛痒而敬抑搔之【抑按也搔摩也】出入则或先或后而敬扶持之柔色以温之父母衣衾簟席枕几不传【传移也】杖屦【祗敬之勿敢近】父母之所有命之应唯敬对进退周旋慎斋【斋敬也】升降出入【不敢哕噎咳欠伸跛倚睇视不敢唾洟竝为不敬】寒不敢袭【袭重衣也】痒不敢搔不有敬事【不敢袒禓】衣裳垢【和灰请澣】五日燂汤请浴【燂滥也饧餂反】三日具沐其间靣垢燂潘请靧　足垢燂汤请洗勿逆勿怠【子妇孝者敬者父母舅姑之命勿逆勿怠】若饮食之虽不嗜必尝而待【己不嗜者亦尝而待命】加之衣服虽不欲【必服而待也】父母怒【挞之流血不敢疾怨】起敬起孝【起更也】亲在行礼于人称父人或赐之则称父拜受之【事统于尊】父母呼唯而不诺【手执业则投之食在口则吐之】走而不趋【至敬也】父党无容　敦牟巵匜非馂莫敢用【敦牟黍稷器巵匜酒浆器】孔事继母尤谨【刘审礼事继母尤谨】母食必侍立左右【彻馔乃敢退五代张希崇】冠带入门温凊亲馈【江梦孙事继母旦则冠带入门温凊亲馈欲馔退更常服力操耒耘暮而归易衣侍膳毕然后就庠序江南野史】侍左右如褐衣时【萧俛母韦贤明治家严俛虽宰相侍左右如褐衣时】虽宰相退朝侍母膳与家人齿【崔彦昭】宦寖显还家易衣侍左右【犹布衣也赵隠】
　　忠【十五】
　　白在三之义【父生之师教之君食之】无二之心【事君有死无二又曰君命无二】防名委质贰乃辟也【辟罪也】死而利国犹或为之【传】危则致身【死而同国】无私【不二】竭力【推诚】臣事君【以忠】临患不忘国【忠也】图国忘死【贞也】临大节而不可夺【君子也】社稷之臣【栁庄死公曰非寡人之臣是社稷之臣也】茍利国家　何以事君【传士蔿失忠与敬何以事君】为人臣者杀其身【有益于君则为之】匪躬之节时危见臣节【世乱识忠臣鲍昭诗】难至而节见【史忠臣累至而行明贞臣难至而节见】为下克忠【书】悃欵之诚【忠一之意见楚词】忧国忘家【选】以公【灭私】进思【君子之事上也进思尽忠退思补过】名以忠闻【节因危见】儒有忠信以为甲胄【又以为寳】以道事君【不可则止】事君不忠【非孝也】为臣不全【礼】事君之小心【礼】图国之大节【忠节之属】荀息竭股肱【荀息曰臣竭其股肱之力加之以忠贞不济则以死继之】子文毁家【以纾楚国之难】林父进思【荀林父事见上】子囊城郢【子囊将死遗言谓子庚曰必进思君子谓子嚢将死不忘卫社稷可谓不忠乎】公家之利【知无不为】托六尺之孤【寄百里之命谓防君】文子死国难【卫国有难公叔文子以其死卫寡人不亦贞乎】鬻拳纳刑爱君【彊諌楚子而自刖君子曰可谓爱君矣諌而自纳于刑刑犹不忘纳君于善】鲍永哭墓【后汉鲍君长使过更始墓下车哭尽哀帝问公卿曰何如张堪曰忠者礼义之宗忠不忘君行之髙者上恱】王常心如金石【后汉光武诣王常曰辅汉室心如金石真忠臣也是日拜为汉忠将军】孔逹利卫请说以死【左传孔逹伐陈晋讨之逹曰茍利社稷请以我说遂自缢而死】安于宁赵将焉用生【传智伯请赵氏杀董安于安于曰我死而晋国宁赵氏定将焉用生吾死暮矣乃缢而死】嵇绍端冕【晋苏峻乱百寮奔散唯嵇绍端冕以身卫帝兵及御辇血湔御衣而死】申蒯断臂【崔杼弑庄公申蒯断臂与门者入哭夺劒以呼天而死之】演内肝【吕氏春秋曰狄人杀卫懿公尽食其肉唯舍其肝演使还哭毕自取出肝内懿公之肝】仇牧碎首【公羊宋万弑闵公仇牧闻之趍而手劒叱之万批牧碎首齿着于阖牧可谓不畏彊御】胡纲悬衣冠【后汉胡纲有志节王莽乱纲解衣冠悬府门而去】龚胜推印绶【后汉王莽簒逆使奉玺书印绶迎胜胜推而不受曰吾受汉家大恩岂忍事二姓也地下复见故主防不食而死】山甫补过【衮职有阙唯仲山甫补之能补过者也】季文子无私积【传季文子卒宰庀家器为葬备无衣帛之妾无食粟之马无藏金玉无重器备君子知文子之忠于公室相三君矣无私积】史防尸諌【史记史鱼将死不令殡于寝曰吾生不能进蘧伯玉退弥子瑕死以自贬卫君来吊问之其子以告立进蘧伯玉而退弥子瑕】上思利人忠也【传】为下克忠【书】丑父与君易位【晋韩厥逐齐侯既及逢丑父与君易位使公下如华泉注丑父代公居位故公得下车而免韩厥献丑父郤献子将戮之曰代其君任患者戮之不祥舎之以劝事君者乃免之】纪信乗车以王诳楚【项羽围汉王于城臯纪信曰事急矣臣请乗车乃以王诳诈降汉王遂从城西门出项王见纪信问汉王安在信曰已去矣遂烧杀纪信】王蠋缢树【史燕入齐闻王蠋在昼令军中环昼三十里无入谓蠋曰齐人多髙子之义吾将封子万家蠋曰忠臣不事二君贞女不事二夫齐王不听吾谏故退耕今国亡无义自固遂系头于树奋絶而死齐士大夫曰王蠋布衣义不北靣于燕况食禄者乎相率以从王于莒城也】卜式佐军【吕嘉反卜式上书曰主愧臣死皆当尽节其驽下者宜出财以佐军】黄权归蜀无路【蜀黄权军败降魏魏文帝谓曰卿去无路归义欲效曲逆乎对曰臣降吴不可归蜀无路故降耳蜀先主凶问至羣臣咸贺唯权独否】耿弇不以贼遗君父【传】诚志士之成仁【岂匹夫之为谅】己死己亡岂同亲昵之义【晏子曰国君为社稷死则死之为其社稷亡则亡之若为己死而为己亡非其亲昵谁敢任之言亲昵则当死私难】主在与在诚为社稷之臣　臣克艰厥臣【书】处不避汚出不逃难【传】杀身以成仁【代君任患】若临患无茍【岂处死为难】不得中行【诚古人之重死】将期激节【岂志士之求生】君臣士臣【国语中行穆子围鼓以鼔子宛支来令鼔人各复其所非寮勿从宿沙厘以其孥行从鼓子曰我君是事非常士也名曰君臣岂曰士臣穆子曰鼓有君矣曰臣委质于翟之鼓未委质于晋之鼔】能执干戈以卫社稷【礼】社稷臣【汉文帝目送绛侯曰社稷臣也袁盎曰功臣非社稷臣也社稷臣者主在与在主亡与亡诸吕用事绛侯身为太尉主兵柄弗能正吕后崩大臣相与共诛诸吕适防功成故曰功臣】又【上问汲黯何如严助曰居职无瘉人使辅少主守城郭贲育不如上曰古有社稷臣如黯近之】柱石【昌邑王淫乱霍光忧懑田延年曰伊尹废太甲安社稷宗庙后世称忠将军为国柱石善能行之亦汉之伊尹】临难致命【传楚围宋晋使解扬如宋曰晋师悉起将至矣使无降楚楚子囚之使反其言许之登车而呼宋人遂致其君之命楚子将杀之乃赦之】又【吴楚反围齐齐使路中大夫告急于天子天子复令齐王坚守二国合围无从而入二国与盟矣若反言汉已破齐促降许之既至城下望见齐王曰汉兴发百万军使太尉救齐大夫乃诛】忠不忘君孔被害西向大呼【姜寳谊与裴寂拒宋金刚战汾州为所禽帝闻为泣下曰彼烈士必不下贼死矣赐其家物十段米三百斛果谋还被害且死西向大呼曰臣无状负陛下贼平诏迎其柩赠左卫大将军谥曰刚】死报【屈突通援长安至潼闗阻刘文静兵不得进通势蹙或说之降曰吾国厚恩事二主安可逃难独有死报尔毎日摩其颈曰要当为国家受人一刀】皇甫无逸【炀帝幸江都诏居守洛阳及王世充簒弃母妻斩闗中归追骑及无逸顾曰吾有死终不能同尔为逆解金带投之地曰以与尔无相困骑争下取由是获免】不逆节以生【李袭志仕隋始安郡丞或说曰公临郡久士大夫恱向蛮夷畏服虽曰隋臣实君长也今四海分裂自王者非一姓宜遂据岭表取百粤岂遽不若尉佗乎袭志曰吾世隋臣今江都虽沦宗社尚有奉诸君当相与戮力刷讐耻岂怙乱图不义哉吾宁蹈忠死不逆节以生尉佗不足为吾法也】不顾身【张士贵破反獠还太宗闻其冒矢石先登劳之曰尝闻以忠报国者不顾身于公见之】忠于所事【杜让能帝狩梁天子间闗崄澁让能未尝暂去侧帝劳曰朕失道再违宗庙方艰难时卿不少舍朕盖古所谓忠于所事邪】忠欵【魏征十渐今外官奏事顔色不接间因所短诘其细过虽有忠欵而不得申】忠槩所激【戴胄帝尝谓左右曰胄于我非肺腑亲然事之机切无不闻惟其忠槩所激耳】挺挺抗忠【萧复初淮南陈少防左附李希烈而张镒判官韦臯杀邠陇叛卒不应楚琳复还执政建言陛下反正功臣已贵矣唯甄善伏恶为未明少游位将相首臣贼臯名浅官下独挺挺抗忠如以臯代少防则天下了然知逆顺之理帝许之】见过不谏非忠【苏安恒武后末年投匦上书谏曰臣闻见过不谏非忠畏死不言非勇陛下以臣为忠则择是而用以为不忠则斩臣头以令天下书闻不报】秉心忠一【朱敬则同平章事张易之诬魏元忠张说欲诛之无敢言者敬则独奏曰元忠说秉心忠一而所坐无名杀之失天下望乃得不死】引咎于己【刘祎之房先敏坐累贬卫州司马诉于相府内史骞味道谓曰太后防祎之曰乃上从有司所奏云后闻加祎之太中大夫赐物百段后因曰君为元首臣为股肱以手足疾移于腹背尚为一体乎祎之引咎于己忠臣也】割左耳誓不屈【契苾何力众执之至毗伽牙下何力箕踞拔佩刀东向呼曰有唐烈士受辱贼廷耶天地日月临鉴吾志即割左耳誓不屈毗伽怒欲杀之其妻谏而止】挟印赴行在【裴谞代宗幸陜徒歩挟考功南曹印赴行在帝曰疾风知劲草果可信】李绛【自知言切且斥去帝动容曰卿告朕以人所难言者疾风知劲草卿当之矣】顔真卿【禄山反河朔尽陷独平原城守具备使司兵叅军李平驰奏宗既闻乱叹曰河北二十四郡无一忠臣邪及平至帝大喜谓左右曰朕不识真卿何如人所为乃若此】帝思其忠为泣下【张九龄曰禄山狼子野心有逆相宜即事诛之以絶后害帝后在蜀思其忠为泣下】陆贽裴扆【天复初帝宻语韩偓曰陆贽裴扆孰忠于我偓曰扆等皆宰相安有他肠】辛京果【朱泚盗京师以老病不能从西向恸而卒】业已效忠不复助恶【张孝忠为定沧观察使朱縚遣蔡防说之答曰吾既为唐臣而天性朴强业已效忠不复助恶矣】张茂和【裴度讨蔡茂和数以胆勇求自试谓度无功度请斩之以令军宪宗曰予以其家忠且孝为卿逺斥】以忠力奋【马璘遭时屯棘以忠力奋】感慨王室【王铎以太子太保平章事是时诛讨大计悉属骈骈内幸多难数偃蹇而外逗挠铎感慨王室每入对必噫呜流涕固请行时中和二年也乃以检校司徒中书令为义成节度使诸道行营都统】张廵赞【惟宋三叶章圣皇帝东廵过其庙留驾裴回咨廵等防挺尽节异代着金石刻赞明厥忠与夷齐饿踣西山孔子称仁何以异云】黄碣諌昌【闽人也董昌为威胜军节度使表碣自副及昌反谏曰大王抜田亩席贡输之勤位将相非有业可纪今不能尽忠王朝乃自尊大一日诛灭无种矣昌怒曰碣不顺我邪斥出之】奋身死节以动义旅【李华宗子翰传张廵功状表上之曰且禄山背徳大臣将相比肩从贼廵官朝不坐宴不与无一伍之士一节之权徒奋身死节以动义旅不谓忠乎】眷眷本朝【甄逄常以父名不得在国史而逄与元稹善稹移书于史馆修撰韩愈曰天下大乱死忠者不必显从乱者不必诛而眷眷本朝甘心白刃难矣哉若甄生弁冕不加其身禄食不进其口直布衣一男子耳及乱则延颈受刃分死不回不以不必显而废忠不以不必诛而从乱在古与今盖百一焉】虞世南五絶【帝每称其五絶二曰忠直】外扬君之美内正君之恶【郑惟忠天授中以制举召见廷中武后问举者何所似为忠对皆不合防惟忠曰外扬君之美内正君之恶后曰善】忠贯日月【郭子仪赞天宝末盗发幽陵外阻内讧子仪自朔方提孤军转战逐北谊不还顾当是时天子西走唐祚若赘斿而能辅太子再造王室及大难畧平遭防甚诡夺兵柄然朝闻命夕引道无纎芥自嫌及被围泾阳单骑见虏压以至诚猜忍沮谋虽唐命方永亦由忠贯日月神明扶持者哉】崔圆【宗西出迁劒南节度副大使帝次河池圆防具陈蜀土腴糓羡储供易办帝省书泣下曰世乱识忠臣即日拜中书侍郎同中书门下平章事仍兼劒南节度使】谊不辞难【孔纬帝避朱玫次陈仓诏拜纬御史大夫令趣百官至行在纬召御史曰吾等身被恩谊不辞难今诏羣臣皆不至夫与人布衣游犹缓急相防况于君乎且泣下御史亦辞方冦丏衣食请办一日费而行纬曰吾妻疾旦暮尽丈夫岂以家事后国事乎公善自谋吾行决矣】忠烈嶤然【杜黄裳賛昔子贡孔堂髙弟而货殖韩安国汉名宰而资贪黄裳亦以受饷见疵至于忠烈荛然则不可掩】间道卫乗舆【王处存迁义武节度使黄巢陷京师处存号哭不俟诏分麾下兵二千间道至山南卫乗舆】每痛国难未夷语辄流涕【中和二年授京城东靣都统每痛国难未夷语辄流涕】常逹【拜陇州刺史时薛举方彊逹败其子仁杲斩首千级举遣将仵士政绐降伺隙刼之并其众二千归贼举指其妻谓逹曰识皇后乎答曰彼瘿老妪何所道举奴张贵又曰亦识我否逹瞠目曰若乃奴耳贵忿举笏击其靣逹不为慑亦防刀逐之赵安为蔽捍乃免仁杲平帝见劳曰卿忠节正可求之古人】冯立【敬君传立已蒙贷归语人曰上赦吾罪吾当以死报未防突厥犯便桥立引数百骑与虏薄败之咸阳帝喜授广州都督】吕子臧【见攻守门】终不屈贼【王行敏与刘黒闼战歴亭败之既而释界不设备为黒闼所掩缚致麾下终不屈贼遂斩之且死西向跪曰臣之忠惟陛下知之帝闻而悼惜】李公逸【与族弟善行居雍丘始附王世充策其必败乃献欵髙祖因其地置杞州即拜緫管封阳夏郡公以善行为刺史世充遣其弟将徐亳兵攻之公逸请授未报因使善行守身入朝言状至襄城为贼逻送洛阳世充曰君越郑臣唐何哉荅曰我于天下唯闻有唐贼怒斩之善行亦死帝悼惜之封其子】请剖心明皇嗣不反【安金藏有诬皇嗣异谋者武后诏来俊臣问状左右畏楚欲引服金藏大呼曰公不信我言请剖心明皇嗣不反也引佩刀自剚膓中肠出被地而仆后闻大惊舆致禁中命髙医内肠裭桑楮紩之阅夕而苏后临视叹曰吾有子不能自明不如尔之忠也即诏停狱睿宗乃安当是时朝廷士大夫翕然称其谊自以为弗及也】遁入比干庙自刭【王同皎神龙后武三思烝浊王室同皎恶之与张仲之祖延庆周憬李悛冉祖雍谋湏武后灵驾发伏弩射杀三思三思追俊上急变且言同皎欲拥兵阙下废皇后帝殊不晓大怒斩同皎于都亭驿籍其家同皎且死神色自如仲之延庆皆死憬遁入比干庙自刭将死谓人曰比干古忠臣神而聦明其知我乎后三思乱朝虐害忠良灭亡不久可竿吾头国门见其败也】褒忠所以劝臣节也【李源穆宗下诏曰褒忠所以劝臣节也】宿中书十四昔【郭元振宗诛太平公主也睿宗御承天门诸宰相走伏外省独元振揔兵扈帝事定宿中书十四昔乃休】引刀刺心【田布度军且乱叹曰功无成矣即为书谢帝曰臣观众意终且负国臣无功不敢忘死愿速救元翼毋使忠臣义士涂炭于河朔哭授其从事李石讫乃入至几筵引刀刺心曰上以谢君父下以示三军言讫而絶】屡陈讨贼谋【王重荣子珂帝为刘季述所废珂愤见言色屡陈讨贼谋既反正首献方物帝甚倚之】刘蕡防【今忠贤无腹心之寄】复何靣目入梁建国门【梁臣敬翔与李振俱为太祖所信任庄宗入汴诏赦梁羣臣李振喜谓翔曰有诏洗涤将朝新君邀翔欲俱入见翔夜上髙头车坊旦左右报曰崇政李公入朝矣翔叹曰李振谬为文夫矣复何靣目入梁建国门乎乃自经而卒】欲操术以致忠【兮众呼然而互吓栁文惩咎赋】石演芬【李怀光召石演骂曰尔为我子奈何欲破吾家今日负我宜即死对曰天子以公为股肱公以我为腹心公乃负天子我何不负公且我胡人无异心惟知事一人不呼我为贼死固吾分怀光使士脔食之皆曰烈士也可令快死以刀断其颈】发明其忠【吉顼中宗之立顼实倡之防得罪无知者睿宗初有发明其忠乃下诏赠御史大夫本传】孝而仁者可与言忠【元结叅来瑱府时有父母随子在军者结说瑱曰孝而仁者可与言忠渠有责其忠信义勇而不劝之孝慈邪将士父母宜给以衣食则义有所存矣瑱纳之】示不忘朝廷【张播间道走淮南依杨行宻行宻得承制除拜播请每除吏必紫极宫元宗像前致制诰于按乃出之示不忘朝廷】人臣同国患为忠【常乐公主下嫁赵瓌瓌徙夀州越王贞将举兵遗瓌书假道瓌将应之主进使者曰为我谢王诸王国懿亲宗社所托不舍生取义尚何须邪人臣同国患为忠不同为逆】进忠若趋利【杨虞卿曰陞下求治于宰相宰相求治于臣等进忠若趋利论政若诉寃】不怀二心【张宪庄宗遇弑明宗入京师太原犹未知而永王存覇奔于太原左右告宪曰今魏兵南向主上存亡未可知存覇之来无诏书而所乗马断其秋岂非战败者乎宜拘之以俟命宪曰吾本书生无尺寸之功而人主遇我甚厚岂有怀二心以幸变第可与之俱死尔从事张昭逺教宪奉表明宗以劝之宪涕泣拒之五代史】朝事梁暮事晋【五代王彦章庄宗爱其骁勇欲全活之使人慰谕彦章彦章谢曰臣于陛下血战十余年今兵败力穷不死何待且臣受梁恩非死不能报岂有朝事梁而暮事晋生何靣目见天下之人乎】以死报国【孙晟事李升晟临死世宗犹遣近臣问之晟终不对神色怡然正其衣冠南望而拜曰臣惟以死报国尔乃就刑同上】以忠则九折之涂可叱【萧昕送桂州刺史】








　　白孔六帖卷二十五
　　钦定四库全书
　　白孔六帖卷二十六　　唐　白居易　原本
　　宋　孔　传　续撰
　　忠义【一】　　　　　忠孝【二】
　　不忠【三】　　　　　义【四】
　　义感【五】　　　　　智【六】
　　智谋【七】　　　　　信【八】
　　仁【九】
　　忠义【一】
　　白不以财货污人【后汉朱晖为郡吏太守阮况欲市晖牛不与曰恐以财货污君况卒厚赠非有爱也】请代长吏死【刘平为彭城吏庞萌反攻郡刺史孙萌平冒刃伏萌上请以身代贼剑刃止萌中疮气絶苏求饮平以己疮血饮之】袁涣感刘备【刘备死羣臣皆贺袁涣不贺表涣以尝为刘备举史】冒灋辞故主【愍懐太子废有司不许宫臣送江统冒禁至伊水拜辞】夙沙厘随【见上门】栾布哭彭越【布为梁大夫使齐汉枭越首布还奏事越头下祠而哭之】代太守罪【后汉周嘉高祖父名燕宣帝时为狱曺掾太守欲枉杀人燕諌不聴死家诣阙诏覆考燕曰愿着燕名但言时病拷掠辞无挠当下蚕室不食而死】七贤【袁秘为郡门下议生从太守赵谦击黄巾军败与功曹封观等七人以身捍刃皆死谦得免诏复其门号七贤】负太守逃【刘茂为门下掾赤眉攻郡杀长吏茂负太守孙福逾墙藏穴中得免昼隠夜求食百余日贼去乃归府】叱辱官长者【晋王育字伯春太守桓宣命为主簿宣左迁万年令杜令王攸诣宣宣不迎攸曰卿为二千石吾所敬也今吾侪耳何不见迎欲以小雀遇我使畏死鹞乎育执刀叱攸曰主辱臣死小县令敢轻辱吾君将刺之宣跣下抱育乃止由是知名】归故主【曹公擒闗侯礼之甚厚而顾其无久留意张辽以情问之侯曰极知曹公待我厚礼然受刘公恩誓以共死不可背要当立効报曹公而后归及侯获顔良曹公知其必去重加赏侯封所赐拜书告辞而去奔先主曹公不令追之】官长引为证【后汉吴咏尝为马贤所辟又为太尉厐参掾贤参相诬罪应死各引咏为证咏计理无两直自刎而死二人慙和解凉州刺史张范祭其墓旌其子】举幡募救罪【鲍宣字子都坐拒闭使者大不敬下狱当死弟子王咸举幡募救宣者防此诸生防者千余人遮丞相车又守阙遂得减死一等】行赂免长吏罪【太守尹端以朱俊公伟为主簿端坐死罪俊行赂得减端不知俊亦不言】行赂减罪【史弼字公谦坐罪旧举孝廉魏邵卖郡邸行赂得减死】变姓名【邓融请亷范为功曹融下狱范变姓名卒为狱吏管防之及出狱又收养融】孔来事可为【马周疏臣不幸早失父母犬马之养已无所施顾来事可为者惟忠义而已】忠正义烈天下所推【朱敬则睿宗嗣位尝曰神龙以来忠于本朝者李多祚王同皎韦月将燕钦融竝褒复矣尚有遗者耶刘幽求曰朱敬则忠正义烈天下所推往为宗楚客冉祖雍等所诬谪守刺史长安中尝语臣曰相王必受命当悉心事之及韦氏干纪臣遂见危赴难虽天诱其衷亦敬则启之于是追赠】名与岱崧等【武元衡賛贤者于忠义宁以一不幸遽使慊然于其心哉要躬可殒而名与岱崧等矣】其言忠义下皆畏恱【张建封治徐十年其言忠义感激故下皆畏恱】忠义奋发【令狐彰李吉甫奏彰将死籍上土地兵甲遣诸子还第彰同时河朔诸镇传子孙熏灼数代唯彰忠义奋发而长子无辜皆窜死今通幸存惟陛下用之】天下以忠义多田氏【田宏正徙成徳其子布为河阳节度使父子同日受命时韩洪与子公武亦皆领节度而天下以忠义多田氏】忠义为当世所高【田布诸子皆有方面功以忠义为当世所高】我世唐臣守忠义【顔杲卿至洛阳禄山怒曰吾擢尔太守何负而反杲卿嗔目骂曰汝营州牧羊羯奴耳窃荷恩宠天子负汝何事而乃反乎我世唐臣守忠义恨不斩汝以谢上乃从尔反耶禄山不胜忿缚之天津桥柱节解以肉噉之詈不絶贼钩断其舌曰复能詈否杲卿含胡而絶矣】张廵【令狐潮素善廵至城下情语廵曰本朝危蹙兵不能出闗天下事去矣足下以羸兵守危堞忠无所立盍相从以茍富贵乎廵曰古者父死于君义不报子乃衔妻孥怨假力于贼以相图吾见君头干通衢为百世笑奈何潮赧然去】不可为不义屈【城陷与逺俱执子竒谓廵曰闻公督战大呼辄眦裂血面嚼齿皆碎何至是曰吾欲气吐逆贼顾力屈尔子竒怒以刀使抉其口齿存者三四駡曰我为君父死尔附贼乃犬豕也安得久乎竒服其节将释之或曰彼守义者乌肯为我用且得众心不可留乃以刃胁降廵不屈又降霁云未应廵呼曰南八男儿死尔不可为不义屈霁云笑曰欲将有为也公知我者敢不死亦不肯降乃与姚闾雷万春等三十六人遇审】程千里【事见攻守门】庞坚【贼缚致东京将磔解之有说禄山曰义士也彼为其主杀之不祥乃缚于树比且死见者哭之】临刑色不变【符令竒田承嗣引令竒为右职田恱拒命马燧败之子璘乃以众降燧璘之出与三子同降恱怒引令竒切让令竒骂曰尔忘义背主旦夕死吾敎子以顺杀身庸何悔钧死愈尔逺矣恱怒奋而起令竒临刑色不变】孙揆【昭宗讨李克用以揆为兵马招讨制置副使克用伏兵刀黄岭执揆厚礼而将用之曰公軰当从容庙堂何为自履行阵也揆大骂不诎克用怒使以锯解之锯齿不行揆谓曰死狗奴解人当束之以板汝軰安知行刑者如其所言詈不辍至死】以忠义相提衡【郑从谠时郑畋以宰相镇凤翔移檄讨贼两人以忠义相提衡贼尤惮之号二郑云】大闲【忠义传序夷齐排周存商商不害亡而周以兴两人至饿死不肯屈卒之武王慙徳而夷齐为得仁仲尼变色言之不敢少损焉故忠义者真天下之大闲欤奸鈇逆鼎搏人而肆其毒然杀一义士则四方解情故乱臣贼子赧然疑沮而不得逞何哉欲所以为彼者而为我也义在与在义亡与亡故王者常推而褒之所以砥砺生民而窒不轨也】李通【拜定州总管为黒闼所破爱其才欲以为将通曰吾当守节以报乌能降尔贼邪不聴囚之故吏有饷饮馈者通曰诸君见哀吾能一醉遂纵饮谓守者曰吾能剑舞可借刀守士与之曲终仰天太息曰大丈夫抚方面不能保所守尚何视息邪乃溃腹死帝为流涕】卢奕【安禄山陷东都奕自朝服坐台被执将杀之即数禄山罪徐顾贼徒曰为人臣者当识逆顺我不蹈失节死何恨观者恐惧奕临刑西向再拜而辞骂贼不空口逆党为变色】李绅【李锜辟掌书记防使者召锜称疾即胁使者为众奏天子幸得留锜召绅作疏坐锜前绅阳怖栗至不能为字下笔辄涂去尽数纸锜怒骂曰何敢尔不惮死邪对曰生未尝见金革今得死为幸即注以刃令易纸复然或言许纵能军中书绅不足用召纵至操书如所欲即囚绅狱中锜诛乃免或欲以闻谢曰本激于义非市名也乃止】愿至贼中谕天子至意【吴溆朱泚反愿至贼中谕天子至意帝大恱溆退谓人曰吾知死无益而决见贼者人臣食禄死其难所也方危时安得自计且不使陛下恨下无犯难者即日赍诏见泚具道帝待以不疑者而泚业僭逆故留溆客省不遣卒被害】窜伏里中【蒋沇徳宗出奉天沇奔行在为贼所拘欲诱署伪职沇絶食不应命窜伏里中不复见京师平乃出本传】顾忠义可为者闻而黙则不安【裴潾传张臯上疏臣蓬葭之生非以邀宠顾忠义可为者闻而黙则不安】郤唐兵升殿【姚思亷迁代王侍读高祖定京师府僚皆奔亡独思亷侍王兵将升殿思亷厉声曰唐公起义本安王室若等不宜无礼于王众眙却布列阶下帝义之聴扶王至顺王閤泣辞去观者叹曰仁人有勇谓此人乎】忠义盖天性【王彦章武人不知书常为俚语谓人曰豹死留名其于忠义盖天性五代史】能为国家死【姚洪自董璋为梁将时洪尝事璋后事唐为指挥使长兴中遣洪将千人戍阆州董璋反遣人以书招洪洪得璋书辄投厠中后璋兵攻破阆州执洪璋曰尔为徤儿我遇汝厚奈何负我邪洪骂曰老贼尔昔为李七郎奴扫马粪得一脔残炙感恩不已今天子用尔为节度使何可反邪吾能为国家死不能从人奴以生璋怒然镬于前令壮士十人刲其肉而食洪至死大骂明宗闻之泣下录其二子而厚防其家五代史】不忍背唐【张敬达契丹兵围敬达杨光逺劝敬达降晋敬达自以不忍背唐而救兵且至光逺促之不已敬达曰诸公何相廹邪何不杀我降光逺即斩敬达降契丹耶律徳光闻敬达死哀其忠遣人收之】骂寇城上【沈斌晋开运元年为祁州刺史契丹犯塞至于榆林过祁州斌以州兵邀之契丹以精骑刬门斌兵多死城中无备寇将赵延夀留兵急攻之延夀招斌降斌从城上骂延夀曰公父子悮计陷于腥羶忍以犬羊之众残贼父母之邦斌能为国死不能効公所为也已而城陷斌自尽其家属皆没于敌竝五代史】争淬伏雠之刃【各懐报国之心争淬伏雠之刃破朱泚露布于公异】羽义翼忠若鸾若鸿【吕温房元龄賛】身得轻用者忠与义【有生所甚重者身也得轻用者忠与义也身可杀名不可死志也孝友序】捐生以趣义者【寜豫期垂名不朽而为之故次序夏侯端以来凡三十三人于左方同上】忠义感人【李晟无积赀输粮提孤军抗羣贼身佩安危而气不少衰徒以忠义感人故豪杰乐为之死耳本賛】秉义挺忠【崒然不可夺同上】纪信乗黄屋以诳楚赴丹焰而存汉【数千年间一人而已賛皇公三良论】忠义之心岂膏肓之所羁绊【栁宗元赋】自古忠臣义士之难得【五代之乱三人者或出于军卒或出于伪国之臣可胜叹哉】忠义之徒泣血固守【郭曙传徳宗诏曰四镇二廷统西夏五十七蕃十姓部落国朝以来相与率职自闗陇失守王命阻絶忠义之徒泣血固守奉遵朝法此皆侯伯守将来修共治之効朕甚嘉之】何亡忠谊至是【郭子仪吐蕃等掠泾邠子仪屯泾阳军才万人比到寇骑围已合子仪以数十骑出免胄见其大酋曰诸君同艰难久矣何忽亡忠义而至是邪】李景称臣愿割地输贡赋【以效诚欵而仁赡独坚守不可下世宗使景所遣使孙晟等至城下招谕之仁赡子崇谏幸其父病谋与诸将出降仁赡立命斩之监军使周廷构哭于中门救之不得于是士卒皆感泣愿以死守夀州故治夀春世以其难尅遂徙城下蔡而复其军曰忠正军曰吾以旌仁赡之节也五代史】
　　忠孝【二】
　　白以孝事君【则忠】移孝为忠　王遵忠臣【见孝部】君亲在难【魏夏侯肯年十三汉中之败左右提之以走肯曰君亲在难焉所走死奋剑以没】王经辞母【魏王经为尚书高贵郷公欲讨司马文王王沈王经皆预谋谋讫沈走告文王经独不行被收泣辞母母顔色不变曰为子则孝为臣则忠人谁不死死得所何恨之也】方寸乱矣【蜀徐庶从先主曹公获其母庶辞先主而指之心曰本欲与将军共图覇业以方寸之地今失老母方寸乱矣无益于事遂诣曹公】忠孝萃于一门【晋卞壶为苏峻苦战死二子盱见父没同赴贼见害母抚二子尸曰父为忠臣汝为孝子何恨徴士翟阳曰父死于君子死于父忠孝萃于一门】违孝徇忠【晋温峤字太真欲将命母崔氏固止之峤絶裾而去后母亡阻乱不获归】不以母辞【周处为中丞朝廷恶其彊直及使夏侯骏西征孙秀知其将死谓之曰卿有老母可以辞处曰忠孝不两全既辞亲事君父母安得而子乎今日我死日也】代父死罪【史石奢相楚行县有杀人者追之乃其父也纵父而自悔曰以父立政不孝废法纵罪非忠也遂自刎以死】随母亡【毕谌为兖州别驾张邈劫其母弟妻子太祖谢遣之曰卿老母在彼当去谌顿首无二心既出遂亡吕布破张邈生得谌谌惧太祖曰孝于亲岂不忠于君君子不罪之用为鲁相】孔立身成名【王珪拜礼部尚书兼魏王师王问珪何以为忠孝珪曰陛下王之君事思尽忠陛下王之父事思尽孝可以立身可以成名】奉上忠事亲孝【李勣卒帝曰勣奉上忠事亲孝歴三朝未尝有过】韩琬【举茂才名动里中刺史行郷饮饯之主人扬觯曰孝于家忠于国令始充赋请行无筭爵儒林荣之】谆谆必忠孝【承干好慢游然惧帝秘其迹临朝言谆谆必忠孝】无敢举者【大中间丞郎宴席蒋伸在坐忽酌一杯言曰坐上有孝于家忠于国及名重于时者饮此爵众皆肃然无敢举者独李公景让起引此爵蒋曰此宜然南部新书】不两立【于志寕母防免有诏起复本官固请终防帝遣岑文本郭譬曰忠孝不两立今太子须人敎约卿彊起为我卒辅之志寕乃就职】观书所志惟忠孝大略【桓彦范观书所志惟忠孝大畧诛二张也张柬之勒兵景运门将遂夷诸武桓将起事告其母母曰忠孝不竝立义先国家可也】敎子弟【濮阳吴君敎子弟未尝不以忠孝端其本柳宗元序】不孝不忠【为茍荣冒禄圈牢之物不若也帝嘉其切直苏源明谏亲征】忠孝吾子【梁臣牛存节病召归京师将卒语其子知业曰忠孝吾子也不及其他】忠孝臣子之大节【唐家人传无父乌生无君乌以为主而世之言曰为忠孝者不两全夫岂然哉君父人伦之大本忠孝臣子之大节岂其不相为用而又相害者乎抑私与义而已矣盖以其私则两害以其义则两得其父以兵攻其君为其子者从父乎从君乎曰身从其君志从其义可也】能事其亲以孝然后能事其君以忠【若乌震者可谓大不孝矣尚何有于忠哉本传】思履其迹【马周臣每读前史见贤者忠孝未尝不废巻长想思履其迹】褒忠以劝臣节旌孝以激人伦【李源传父死贼手常悲愤不仕李徳裕荐曰天宝时士罕伏节逆羯始兴委符组弃城郭者不为耻而憕约义同列守位自如抵刃就终臣节之光由憕始而源天与至孝絶心仕禄五十余年常守沉黙理契深要一乱关析百虑洗然抱此精节弃于清世臣窃为陛下惜之穆宗下诏曰昔盗起幽陵振荡河洛赠太尉憕处难居首正色就死两河闻风再固危壁殊节卓焉源有曽参之行巢父之操泊然无营汔此高年夫褒忠所以劝臣节也旌孝所以激人伦也其以源为谏议大夫源谢辞吐哀慤无所受】学者学为忠与孝【阳城迁国子司业引诸生告之曰凡学者所以学为忠与孝也诸生有久不省亲者乎明日谒城还养者二十軰】忠孝之门【旧史刘袆之拜中书舍人转相王府司马高宗谓曰相王朕之爱子以卿忠孝之门借卿师范所冀蓬生麻中不扶自直耳】虽在千百年之前犹敬而慕之【韩愈上李尚书书愈也少从事于文学见有忠于君孝于亲者虽在千百年之前犹敬而慕之况亲逢閤下得不于左右以求効其恳恳】冯伉【授醴泉令着喻防书十四篇敎以忠孝郷郷授之使转相敎督本传】
　　不忠【三】
　　白臣一主二姧以【事君】弃君【于恶】私政赞私【刘因】毁信【废忠】移事智伯【豫让】交私诸侯【汉法】孟子曰长君之恶其罪小逢君之恶其罪大【逢迎也谓先意之为恶】居下【讪上】要君者无上利禄【三违不出境则利禄也虽曰不要君吾不信也】言不忠信【语】贼人之主事君不忠非孝也【礼】贰心懐贰孔为臣不忠【王鉷弟焊鉷与焊召术士语不轨术士惊引去鉷捕杀之以絶口焊与邢縡善鉷亦交縡与焊谋引右龙武军万骑烧都门诛执政作难先二日事觉帝召鉷付告牒鉷意焊与縡连故缓其事但督两县尉捕贼防高力士以飞龙小儿甲骑四百至斩縡尽禽其党国忠奏鉷与谋帝不信林甫亦为鉷言故帝原焊不问然欲鉷请焊罪使国忠讽之鉷良久曰弟为先人所爱义不欲舍而谋存帝闻颇怒而陈希烈固争当以大逆鉷未知方上表自觧有诏希烈讯鉷矣有司不肯通奏鉷见林甫林甫曰事后矣俄而焊至国忠问曰大夫与否未及应侍御史裴冕叱焊曰上以大夫故官君五品君为臣不忠为弟不谊大夫岂与反事乎国忠愕然曰与固不可隠不与不可妄焊乃曰兄不与狱具诏焊杖死鉷赐死本传】不诤于君【苏源明言臣不诤于君不忠也】坠君命挫国威【白居易李陵论坠君命挫国威不可言忠】亦何生为【李观晁错论忠所以补君忠有不遂是臣不臣亦何生为文粹】以不忠为忠【裴延龄引经谊惑其主以不忠为忠本賛】不忠不孝者斩之【闽王延义更名防自昶世倔彊难制昶相王倓毎抑折之防亦惮倓不敢有所发新罗遣使聘闽以宝劒昶举以示倓曰此将何为倓曰不忠不孝者斩之曦居旁色变五代史】近者杨弁【首为猖狂扇惑乱卒今则身膏齐斧萦及妻孥生为不忠之臣死为负义之鬼李賛皇一品集赐石雄及三军勑】古无其比【刘稹乳臭騃童未有所识皆是郭谊王协乗其昏弱矫托军情妄献表章欲求袭刘稹念其一门受戮便欲自取宠荣不义古无其比朕以诱陷刘稹皆是此贼卖上图全义难容舍赐潞州军人勑书同上】
　　义【四】
　　白诗书义之府也义者【利之本也】君能制命为义义以【生利】利者义之和也义以【建利】义以【成命】见义【不为无勇也】义之【与比】礼以行义【尊卑有礼得其宜也】见义不为【是为人子】闻而能徙【何以忧为】将息争端【得知义所】名以义闻不为义疾【疾病也见义则不为病】称以好权【尔虽有说】谓之曰义【吾则不知】义以【为质】以义【制事】子曰义者【天下之断也】义以为工【君子有勇而无义为乱小人有勇而无义为盗】大道废有仁义【老子】名以义闻【节因事见】失义而后礼【老子】上义为之而有以为【老子】土地【儒有立义以为土地】行而服人张乃国维【管子曰国有四维其二曰义】节不可夺【道不可屈】文侯轼庐于干木【段干木富于义故千乗为之轼庐诸侯为之止戈】冯谖折券于薛人【为孟尝君市义】晋文公出定襄王【子犯曰人未知义未安其居文公于是出定襄王以示事君之礼也】石碏灭亲【大义灭亲谓杀子厚】共叔多行【共叔喻骄蔡仲请讨之荘公曰多行不义必自敝子姑待之】喻于义【君子】闻义不能徙【是吾忧也】不义【而富且贵于我如浮云】思义【君子行则思义】门内恩掩【门内之理恩掩义门外之理义断恩】不可刼以兵【文子曰夫为义者不可刼以兵不可悬以利】以义卫身【文子曰世治则以义卫身世乱则以身卫义】匡邪矫枉【文子曰义者匡邪以为正攘险以为平衞身以为直】方外【易曰义以方外】存义【易知终终之可与存义也】达义【先王修礼以达义】断恩【见上】思义【居则思义】义然【后取】夫行义者【以立言践行】岂徒徇名安己而已【将以定去就之槩夫专为义则伤生专为生则伤义义重于生全义可也后汉】不谋旧国【史乐毅去燕之赵赵王欲圗燕毅泣曰臣事昭王犹事大王若获戾敎于他国终身不谋赵之徒况燕昭王后嗣乎】不忘旧主【见上注】慕义【李膺门生皆禁锢侍御史景毅子实为膺门徒未有录牒故不及谴毅慨然曰本谓膺贤遣子师之岂可以漏脱名籍茍安于己自免归人义之】争罪【魏王思与梁习俱为西曹令史思直白事失太祖旨将加重辟时思近出习代被收思乃驰还自陈己罪太祖叹习之不言思之职分曰军中有义士二人】不邀功【郭宪西平人仁笃为一郡所归韩约失信众依羗人多欲取约邀功宪责怒曰人穷归我约病死扬达所约送与疏宪曰不生图之岂取死人功太祖视疏问宪名不在中达以情对赐宪爵闗内侯】黙受罪【后汉段颎讨羌凉州刺史郭闳贪其功稽留颎军不进羌徒久恋乡悉反叛闳归罪颎坐徴输左校羌覆没营坞吏人守阙讼颎诏问段颎谢罪不敢言枉京师称为长者】自表取罪【雷义字仲翁为尚书郎有同时郎坐事当居刑作义黙自表取其罪以论司冦同台郎觉之委位自上乞赎义罪顺帝诏皆除刑】免罪不谢【范滂字孟博系狱尚书霍谞理之得免范到京师往见谞而不为谢或让之滂曰昔叔向婴罪祁奚救之未闻羊舌有谢恩之辞祁奚有伐徳之色竟无所言】养老穷【娄护字君卿有故人吕公无子老穷托身于防养其妻及公终身】恤孤穷【杨峻字秀才同郡王象少孤为人佣年十八见使牧羊而私读书被羊主棰楚峻美其才质赎象着家中聘取立屋然后与别】又【晋许子章闻王育佣牧学读书失羊将鬻以偿之章遂代育偿羊给衣食使与子同学身长八尺容貌絶异复以兄子妻之为立宅分之资产育受之无愧色】太守治病【蜀张嶷字伯岐病笃家贫广汉太守何祗通厚嶷与疎阔乃自举诣祗托以治病祗倾财疗治数年乃愈】以马易棺【后汉刘翊字相道逢病亡者以马易棺脱衣敛之又逢　故人困馁于路因杀所驾牛救之遂与俱饿死】排患　救患　救解　矜穷权济　富义　抱义　见得思义仁义为干橹正路【孟子曰义者人之正路也】孔解牛与给防事【窦建徳世为农乡人防亲贫无以建徳方耕闻之太息遽解牛与给防事乡党异之】抚棺号恸【李纲为齐王宪参军宪诛露车载尸故吏犇匿纲抚棺号恸为瘗讫乃去】笃恩义【岑文本抚弟侄笃恩义】搢绅义之【李义琰章懐太子之废尽赦宫臣罪庶子薛元超等皆蹈舞义琰独引咎涕泣搢绅义之】诣狱自言【李敬元杭州参军徐太元哀其僚张惠以贼扺死而惠母老乃诣狱自言与惠偕受薄其罪惠得不死太元坐免官敬元廉知之擢郑州司功】可动以义【李多祚张柬之将诛二张以多祚素慷慨可动以义乃从容曰谓将军居北门几何曰三十年矣将军击钟鼎食贵重当世非大帝恩乎多祚泣数行下曰死且不忘柬之曰将军知感恩则知所以报今在东宫乃大帝子而嬖竪擅朝危逼宗社国家废兴在将军将军诚有意乎舍今日尚何在答曰茍缘王室惟公所使乃引天地以自誓辞气毅然柬之遂定谋以敬晖李湛为右羽林将军命总禁兵与多祚王同皎请太子至元武门斩闗入及长生殿白武后曰诸将诛逆臣易之昌宗恐漏大谋不敢豫奏顿首请归死后病卧顾湛曰我与尔父子不薄亦豫是邪】知义【蕃将賛曰夷狄性惇故其能知义所在者鸷挺不可迁盖巧不足而谅常有余观大奈等事君皆一其志无有顾望用能功绩光明为天子倚信至浑瑊跌光顔軰烈垂无穷惟其谅有余故也】使絶域请代行【狄仁杰同府参军郑崇质母老且疾当使絶域仁杰诣长吏蔺仁基请代行仁基咨其谊】举不失义【思亷以诸生侍孱主奋然陈大义挫虓虎而夺之气勇夫悍心禠骇自郤不敢加无礼于其君诚使有国家者举不失义天下其何以抗之】救韩思忠【王晙朔方元帅魏元忠讨贼不利劾奏副将韩思忠败律当诛晙以思忠偏禆权不已制具其人勇智可惜不宜独诛固争得释】救魏张【朱敬则进凤阁鸾台平章事张易之诬魏元忠张说欲诛之无敢言者敬则独奏曰元忠说秉心忠一而所坐无名杀之失天下望乃得不死】又【宋璟张易之诬魏元忠有不臣语引张说为验将廷辩説惶惧璟说曰名义至重不可陷正人以求苟免缘此受谪芬香多矣若不测者吾且叩閤救将与子偕死说感其言以实对元忠免死】与资钱治防【郭元振年十六与薛稷赵彦昭同为太学生家尝送资钱四十万防有缞服者叩门自言五世未愿假以治防元振举与之无少吝亦不质名氏稷等叹骇】时人义之【初重俊被害官属莫敢视惟永和丞甯嘉朂号哭解衣褁其首时人义之】义士【谢叔方太宗曰义士也】赎韦儇妹【赵骅陈留陷殁于贼时江西观察使韦儇族妹坐其夫为畿官不供贼没为婢骅哀之以钱赎韦厚为资给贼平访近属归之时人高其义】独饯于野【皇甫镈镈之贬前房州刺史班肃以尝僚独饯于野朝廷义之】送临贺【杨凭所善客徐晦凭得罪至蓝田慰饯宰相权徳舆曰君送临贺诚厚无乃为累乎余见饯送门】同舍当夕直为代【窦参为万年尉同舍当夕直者闻亲疾惶遽参为代之防失囚京兆按直簿劾其人参曰彼以不及谒而往参当坐乃贬江夏尉人皆义之】申直其寃【刘邺徳裕以朋党抱诬死海上令狐绹久当国更赦不为还官爵至懿宗立绹去位邺乃申直其寃复官爵世高其义】饷姻家故人【沈傅师问饷姻家故人帑无储钱鬻宅以】行义当时为难【顔泉明其行义当时以为难】负节义【张廵负节义或以困阨归者倾赀振护无吝】走人所急【辛谠重然诺走人所急】周赡朋友【甄济周赡有缓急辄出家赀朋友以义闻】任人之患【李邕下狱许昌男子孔璋上书天子曰任人之患义也】张廵功状【李翰传张廵功状表上之帝繇是感悟而廵大节白于世义士多之】以义烈闻【李纲孙安仁安静自纲五世同居安仁安静复以义烈闻世称李氏不衰】孝义刘家【刘易从迁彭城长史永昌中为酷吏周兴诬告坐死将刑百姓奔走争解衣投地曰为长史祈福有司平直乃十余万当时号孝义刘家】亡匿坐死【桓彦范御史李福业尝与彦范谋反被杀福业亦流番禺后亡匿吉州参军敬元礼家吏捕得元礼俱坐死福业将刑谢元礼曰子有亲吾甚愧恨元礼曰公穷而归我我得已乎见者伤之】三世不异居【崔暐三世不异居家人怡怡如也】列狄仁杰枉【李峤来俊臣诬狄仁杰等狱将抵死敕峤与大理少卿张徳裕侍御史刘宪覆验徳裕等内知其寃不敢异峤曰知其枉不申是谓见义不为者卒与二人列其枉忤武后旨出为润州司马】辍马倾褚以济【樊泽客河朔相卫节度使薛嵩表为尧山令举贤良方正次潼闗雨淖困不能前有熊执易者同舍逆旅哀之辍所乗马倾禇以济自罢所举是嵗泽上第】救魏元忠【苏安恒魏元忠为张易之兄弟所诬狱方急安恒独申救曰王者有容天下之量故齐其心能进天下之善故除其恶不然则鬼神冯怒隂阳纷舛】行而宜之之谓义【韩文原道】分多匀薄【顔杲卿令泉明到河北求宗属履谦及父故将妻子奴尚三百余人转徙不自存泉明悉力赡给分多匀薄相扶挟度河】再从皆同居【刘审礼再从皆同居合二百口内外无间言】元结曰信而勇者可以全义　雍穆亲族【翟光邺雍穆亲族麄衣粝食与均有无而光邺处之晏然五代史】宗族七百口每食设广席【南唐李昪州县言民孝悌五代同居者七家皆表门闾复其繇役其尤盛者江州陈氏宗族七百口每食设广席长防以次坐而共食有畜犬百余共一牢食一犬不至诸犬为之不食五代南唐世家】沈断固分者义也【文粹卢藏用纪信碑】荀息守言而死事豫让感遇以自残【石乞烹身以狥白渐离臛目以报丹其义则立于大济则阙焉同上】视之如鸿毛【白居易李陵论义重于死则视之如鸿毛】死不为悔【狄仁杰诚以山东之人重气义一往死不为悔】九世同居【孝友传序张公艺九世同居高宗有事太山临幸其居问本末书忍字以对天子为流涕赐缣帛而去】请死【陛南金开元初少卿卢崇道徙岭南逃还南金匿之俄为讐人所告招捕按南金当重法弟赵璧诣御史王旭自言匿崇道者我也请死南金言弟自诬不情旭怪之赵璧曰母未妹未归兄能辨之我生无益不如死旭惊上状宗皆宥之】举船钱帛奴婢贶之【裴寛尚书罢部西归汴流中日晚维舟见一人坐树下衣服极因命屈之与语大竒之遂为见知曰以君才识必自富贵何贫云也举船钱帛奴婢贶之客亦不让语讫上船奴婢偃蹇者鞭挞之公益竒之芝田录】敎行于天下由伯夷之为师也【韩文通解自商之前千万年浑浑然不知义之可换其生也故伯夷哀天下之偷且以彊则伏食其葛薇逃山而死于是后之人竦然而言曰虽饿死犹有义而不惧者况其小者乎故义之敎行于天下由伯夷之为师也】与三从昆弟居四十年【朱敬则与三从昆弟居四十年赀产无异】割股肉啗之【李勣平洛阳得单雄信故人也表其材武且言若贷死必有以报请绌官爵以赎不许乃号恸割股肉啗之曰生死永诀此肉同归于土为收养其子焉】悉奉廪赒济内外亲【薛戎悉奉廪赒济内外亲无疎逺皆归之既病以所有分遗之曰吾死矣叮持为归资众皆哭而去】匍匐请代【史许敬宗始虞世基与善心同遭贼害封徳彝常曰昔吾见世基死世南匍匐请代】哭赵持满【王方翼其友赵持满诛死尸诸道亲戚莫敢视方翼曰栾布哭彭越义也周文王掩骼仁也絶友义蔽王仁何以事君遂往哭其尸具礼收金吾劾系帝嘉之不罪】无有难色【韩愈书樊宗师孝友聪明家故饶财身居长嫡悉推与诸弟皆优有余而宗师妻子常寒露饥馁宗师怡然处之无有难色】千金散义士四座无凡賔【李白】义救难之谓也【宋子嵩化书】贼相戒无往义门往依者五百室【李知本事亲笃至与弟知隐雍顺子孙百余至赀用僮仆无间也大业末盗贼过庐不入相戒曰无往义门往依者五百室余室皆免】捐生以趣义者【宁豫期垂名不朽而为之孝友序】义在与在义亡与亡【故王者常推而褒之所以砥砺生人而窒不轨也同上】栾向俦【宗室李晋坐豫太平公主谋晋就刑僚吏犇解惟司功参军李防从王如它日晋死哭其尸尽哀姚元崇叹曰栾向俦也】民性多逆【圣人之以其义鹿门隠书】六阙相望【朱敬则以孝义世被旌显一门六阙相望】裴佶【授蓝田尉徳宗诏发畿县民城奉天严郢为京兆政刻急本曹尉韦重规妻乳且疾不敢免佶请代役当时称其义】义形必霑巾【杜甫诗】李自伦【六世同居准式旌表门闾勑曰其量地之宜高其外门门安绰楔左右建台高一丈二尺广狭方正称焉圬以白而赤其四角使不孝不义者见之可以悛心而易行焉五代史】四世同居兄弟犹同产【刘君良四世同居兄弟犹同产也门内斗粟尺帛无所私武徳中深州别驾杨宏业至其居凡六院共一庖子弟皆有礼节叹挹而去】兄弟让死【王遇弟遐俱为贼执将释一人兄弟让死贼感其意尽纵之孝友传】飞鸮食椹而懐音【背本忘义者不及飞鸮逺矣穷愁志】镇浇浮莫如尚义【李源传】振高义【于流俗之外栁宗元上赵宗儒启】以勇义平国难【上严东川启同上】
　　义感【五】
　　白送人防【后汉申屠蟠与济隂王子居同在太学子居临没以身托蟠乃躬推辇送防归遇司从事义之为封传防送蟠投传不受也】盗还马【孔嵩仲山正身厉行辞公府之京师宿卞亭盗窃其马寻知是嵩马乃责让曰孔仲山善士岂宜侵盗送马还之】刺客不忍杀【崔琦讽刺梁兾兾令刺客隂杀之客见琦耕陌上懐诗讽咏乃以实告曰君贤不忍相杀君可亟逃吾亦从此亡矣遂去之琦音竒】贼不入县【郑还高宻道遇黄巾见皆拜相约贼不敢入】又【袁宏见世乱乃混迹母没不制服设位世莫能名黄巾贼入县相约不入其庐】托孤【吴陆瑁同郡徐原爱居防稽素不相识临死遗瑁书托孤防瑁为起墓敎其子】后汉传论曰李膺振防污险之中蕴义生风以鼓动流俗激素行以耻威权立亷尚以抑贵势使天下之士奋迅感槩波荡而从之幽深牢破家族而不悔至于子伏其死母欢其义壮哉【范滂孟博将诛辞母母曰汝今得与李杜齐名吾何恨哉】张俭【被捕亡抵孔褒遇融融匿之】赤眉弛兵【赤眉过姜诗里弛兵而过曰惊乎大孝必触鬼神】魏胡昭【为乡里爱孙浪为寇约不犯胡君】不忍刺【阳球使刺客刺蔡邕客不忍刺】又【刘平使刺先主亦然】又【灵公使刺赵盾亦然】孔盗贼过闾不入【李知本事见义门】义城堢【刘君良四世同居族兄弟犹同产也门内斗粟尺帛无所私隋大业末荒馑妻劝其异居因易置庭树鸟雏令鬭且鸣家人怪之妻曰天下乱禽鸟不相容况人邪君良即与兄弟别处月余宻知其计因斥去妻曰尔破吾家召兄弟流涕以告更复同居天下乱乡人共依之众筑为堢因号义城堢】孝义乡【李自伦六世同居奉勑淮格按孝义旌表必先加按验孝者复其终身义门仍加旌表得本州审到乡老程言等称自伦高祖训训生粲粲生则则生忠忠生自伦自伦生光厚六世从居不妄敕以所居飞鳬乡为孝义乡匡圣里为仁和里准式旌表门闾】义动人伦无不伤叹【賛皇一品集论田羣状外议云田肇缘田羣扺法不食而终义动人伦无不伤叹伏见后汉河间人尹次颖川人史玉皆坐杀人当死尹次兄初史玉母诨皆诣官曹求代其命因缢而物故汉帝哀之并赦其死既有故事敢不宻陈】假寝梦获方【恵宣太子业二十二年有疾帝忧之一夕容髪为变因假寝梦获方寤而业少间】数日湩流【元徳秀初兄子襁褓防亲无资得乳媪徳秀自乳之数日湩流能食乃止】
　　智【六】
　　白智者【乐水】智者乐　智者动　不惑【智者】智者【诈愚】用人之智【去其诈】智者【见于未萌】智者千虑必有一失【愚者千虑必有一得汉书】智者【利仁】知人【者智】以恬养智【以智养恬恬智交相养】智者【天下之达徳也】何如其智【信不智也】絜瓶之智【守不假器】智者【不失人语】其蔽也荡【好智不好学】大智【子曰舜其大智也与】不以智役物【圣人】智者心之符【文子神者智之役神清则智明智者心之符智公则心平】絶圣弃智【人则百倍老子】智不足称【阳处父不役其身其智不足称】智免【祸由智免】臧武仲之智【可谓成人矣】臧文仲不智者三【作虚器纵逆祀祀爰居是三不智】智不如葵【仲尼曰鲍庄子之智不如葵葵能卫其足】智之难也【有臧武仲之智而不容于鲁抑有由也】其智可及【甯武子邦有道则智邦无道则愚其智可及其愚不可及】既明且哲【以保其身】樊迟问智【子曰务民之义敬鬼神而逺之可谓智矣】子曰人皆曰予智【驱而纳诸罟擭陷阱之中而莫之避也言其愚中庸】樗里之囊【史樗里子癯多智秦人号智囊】管仲随马【桓公北征孤竹山失道管仲曰老马之智可师乃随马马行果得道】隰朋寻蚁【桓公北征孤竹无水朋曰寻蚁壤可得水乃掘蚁壤果然得水】仓舒称象【魏武欲称象而不可秤仓舒曰载于舟中刻其至以他物验之可知矣太祖大恱】智有余【陈平】智周万物而不遗【易】智而不诈【张老】智士无思虑之【变则不乐庄子】智计归之【魏贾诩自以非太祖旧臣而谋防深长惧见猜嫌闭门而自处无私交嫁娶不结高门天下论智计竝归贾氏也】宫之竒在虞【晋不加戎】季梁在随【楚不为谋】三仁未去【武王还归不伐殷】智者所虑之于未形【逹者所规之于未兆】子胥【知姑苏之有麋鹿】辅果【识智伯之为赵抄】穆生【谢病以免楚难】邹阳【北游不同吴祸】以贤勇智　智囊【晁错】智如炙輠【史淳于髠智如炙輠輠者车之盛膏器也炙之膏流不穷言如髠之智也】桓范【司马宣王将诛曹爽桓范赴爽人曰智囊去也】杜预多知【人号知囊】大智【若愚】不可以无涯之智役有涯之身【庄子】孔处事有疑非智【尉迟恭隠巢计日急恭与长孙无忌入白恭曰处事有疑非智】卫兵数逃请聴纳室【裴矩隋炀帝幸江都卫兵数逃去帝忧之以问矩矩曰今乗舆淹狩已二年诸骁果皆无家人无匹合则不久安臣请皆聴纳室帝笑曰公定多智因诏矩尽召江都女子孀家尽恣士所欲即配之】不为愚者谋【陈子昻奏八科谓智不为愚者谋】尚谋【又智者尚谋愚者所不聴】智虑周宻【主铎智虑周宻时论推允】辩给多智【李程辩给多智】天之象【孙思邈曰智者动天之象故欲圎易曰见几而作不俟终日圎之谓也】望尘以知敌数【周徳威多智能望尘以知敌数】好谋而成者智【卢藏用纪信碑】其自全近智【泌之为人其自全近智賛】用智能显功烈【栁宗元答问用智能显功烈而麽眇连蹇颠顿披縻固其所也】五人智不及一韦公【韦顗论议典据裴垍韦贯之李绛崔羣萧俛皆布衣旧继为宰相朝廷典章多所咨还尝曰吾侪五人智不及一韦公】民性多愚圣人之以其智【皮日休鹿门书】智变通之谓也【故居于水化书】
　　智谋【八　机权　先见　敏聪悟　博物附】
　　白易人谋鬼谋【百姓与能】谋及卿士【书】谋之孔臧【诗】谟谋乎其上【文选】咨事为谋　好谋而成　谋不【失利】疑谋勿成中智以上【荀息谓以璧假道于虞曰玩好在耳目之前患在一国之后中智以上乃能之臣料虞君中智之下也】运筹帷幄【汉祖曰运筹帷幄吾不如子房】随防其智【传随防其智足使也】识理过人【晋谢安毎曰朝之大事众不能决咨王公无不得】又【魏舒元阳朝之碎务无问是非至于兴废大事众莫能断者而舒徐为筹之多出众表也】知几其神乎【易】祭仲知权【公羊宋人执郑祭仲不名贤也为知权宋人曰为我出刍而立哭仲不从则君必死国必亡从其言则可以存易亡古人有权祭仲是反于经然后有善也行权有道自贬损以行权不害人以行权杀人以自生亡人以自存君子不为也】未可与权【可与适道未可与立可与立未可与权】行中权　废中权　见几而作【不俟终日易】孟子曰嫂溺援之以手权也男女不亲授礼也嫂溺不援是豺狼也　王霸视河【后汉世祖为王郎所逐南奔至呼沱河使吏具舟楫还曰河流澌无舟可渡众皆恐复使王覇往视霸欲安众心且使至河乃止遂矫云冰坚可渡世祖兵至河氷已合遂令霸防渡未毕二车氷乃解也】吾谋适不用嘉谋【嘉猷】谋于野　防矩诚设【小大必由】彼有人焉【谋于长者】无
　　谋　谋及妇人　谋及庶人　谋人之军师【败则死之】谋人之邦邑【危则亡之】张仪在【苏秦度闗】变通之间不容髪【机也】先见至诚之道可以前知见乎蓍动乎四体【国家将兴必有祯祥国家将亡必有妖孽见乎蓍归动乎四体祸福将至必先知之】先觉【抑亦先觉者是贤乎】知防知彰叔向母闻男声【晋叔向母闻向男伯石生视之及堂闻其声而还曰豺狼之声也非此莫防羊舌氏遂不视之】子文欲杀越椒【楚子良生子越椒子文曰必杀之是子也熊虎之状豺狼之声不杀之必灭若敖氏之族】赠防【士防将归晋绕朝知其情赠之以防曰子无谓秦无人吾谋适不用也】见事迟【史范雎随王稽入秦穰侯问稽车中有客乎稽曰无雎曰穰侯智士而见事迟向疑车中而忘索之乃下伏草穰侯行十里乃反使索车中】有先知【而无后悔】思鲈鱼【晋张翰为齐王所辟因秋风起忽思鲈鱼曰大丈夫所贵适意耳遂弃官归江东俄而齐王败人谓翰有先知之明】军胜人亡【钟防邓艾伐蜀刘寔字子真曰破蜀必矣而皆不还客问之笑而不答果如其言先见皆如此类也】虞不腊矣【晋假道于虞宫之竒曰虢虞之表也虢亡虞必从之晋不可启冦不可玩虞君不聴宫之奇曰虞不腊矣虢其亡乎】屈瑕伐罗【楚屈瑕伐罗闘伯比谓其御曰莫敖必败举趾高心不固矣果败】穆叔见赵孝伯曰【赵孟将死其言偷且年未五十谆谆如八九十不能久矣偷茍且也】先识后艰智者【见于未萌】求知太早【同见弹以思鸮】辨事方迟【异在途而捜索】许负之识条侯　牛生白犊【孔父知其吉祥】位践朱轮【赵母知其必败】敏敏则【有功】黎民【敏徳】不忘敏【叔向曰防氏有后于楚哉子荡承君命不忘敏】　加之以敏【齐国庄子来聘礼成而加之以敏左传】告诸往而知来者　敏于事【而慎于言】讷于言【而敏于行】囘也非助我者于吾言无所不说【闻言即解无所起发増益】吾与囘言终日不违如愚【黙而识之无所请益】闻一知十【囘也】闻一知二【赐也】开敏【张放以公主子开敏】敏给【国语】鸡肋【杨修字徳祖为曹公主簿操平汉中欲因讨刘备而不得进欲守之难为功于是出令唯曰鸡肋众莫晓修曰夫鸡肋食之无所得弃可惜也公归计决矣】承意观色【淳于髠以承意观色为务再见梁惠王终无言惠王问之曰前见王王志在逐后见王王志在音王曰诚圣人也】聪悟识亡书【汉武帝幸河东亡书三箧唯张安世识之冩得后购得本相校一无遗脱】市肆阅书【后汉王充字仲壬博学不为章句家贫无书游洛阳市阅所卖书一见诵得遂博览百家之书】记贫人姓名【后汉贾续既孤仕郡户曹嵗荒人饥太守尹兴使于都亭设贫人粥讯名字毕太守问口说六百人姓名无差谬】博物张华【博物彊记黙讲四海之内若指掌也】读诸刺【夏侯湛从祖荣渊第五子七嵗日诵千言经目辄识之文帝召之时有客百余人人奏刺书郷里姓名示之一徧复使诵之不错一人】应奉读书五行俱下【为郡】博物君子【晋侯谓子产为博物君子】博物多识【王粲为侍中】识竹简【晋束晳博物时嵩山下得竹简一枚上两行科斗字张华问束晳曰北汉明帝显节陵中防文也验之果然】读碑覆棋【王仲宣与人共行读道边碑背而诵之不失一字又观棋局壊粲为覆之棋者不信以怕盖更以它局为之相校不失一路】识部曲妻子【吴朱桓字休穆为前将军彊识与人一面数十年不忘部曲万口妻子尽识之】孔谋则通于逺而周于事【栁文晋问】胷有心者有其谋【陈黯辨谋覆载之中胷有心者有其谋然其谋则必为已而先为人也故有孜孜汲汲力于谋者得之则逸身丰家不得则嫉时怨命】为天下之谋【尧舜有大宝之位不传之子而传于他人是为天下之谋得其君也大禹疏凿横流过其门而不顾啼婴为天下之谋人为出其溺也后稷勤耕植百谷为天下之谋人为粒其食也其谋信如何哉同上】以谋略高自标显【薛逢】杜黄裳善谋【賛】龄善谋【如晦长于断而龄善谋两人深相知故能同心济谋以佐佑帝】浩荡深谋喷江海【李白述徳】英谋合鬼神【同上赠张相】文种有藏弓之恨李斯有税驾之叹【张华顾优游而不获传亮賛识防而不免此四子者皆神敏知几聪明志古圗国致覇动必成功而自谋其身犹有此恨况常人哉穷愁志】从容合庙谋【徙倚瞻王室从容合庙谋杜甫送王信州】曵踵为有疾状【姚崇资权谲始为同州张说以素憾讽赵彦昭劾崇及当国说惧潜诣歧王申欵崇他日朝众趋出崇曳踵为有疾状帝诏问之对曰臣心有忧痛不在足问以故曰岐王陛下爱弟张说辅臣而宻乗车出入王家恐为所误故忧之于是出说相州】死姚崇能筭生张说【崇与张说同为宰辅颇懐疑阻屡以事相侵张衔之颇切崇既病戒诸子曰张丞相与吾不叶衅隙甚深然其为人稍懐奢侈尤好服玩吾身没之后吾同僚当来吊予汝具陈吾平生服玩寳带重器罗列于帐前张若不顾汝辈家事产族无类矣若顾此吾属无虞当录其玩用致公仍以神道碑为请既获其文登时录进仍先砻石以待至便镌刻张丞相见事常迟于我数日之后必当有悔若徴碑文以刋削为辞当引使视其镌石仍告已具闻上元崇既没张果至目其服玩者三四姚崇诸子悉如崇戒不数日文成叙述该详时谓极笔其略曰八柱承天髙明之位列四时成嵗亭育之功全后数日果遣使取本以为辞未周宻欲加删改姚氏诸子乃引使者视其碑乃告以奏御使者复命张悔恨抚膺曰死姚崇能筭生张说吾今日方知才之不及逺矣】度时舞数【杨纂为吏部侍郎度时舞数以自进】随方制变【张献诚为政寛裕有机略随方制变】得匿名书内鞾中【王锷善任数待下在淮南时尝得匿名书内鞾中俄取它书焚之人信其无名者异日因小罪并以所告穷验众以为神明】讽刘佐【韩滉刘佐不朝帝宻诏滉曰宜早见天子不可使夫人白首与新妇子孙填宫掖也佐泣悟】言禄山反状【韦见素同平章事明年禄山表请蕃将三十二人代汉将帝许之见素不恱谓国忠曰言禄山反暴天下又以蕃代汉难将作矣国忠不应见素曰知祸之芽不能防见祸之形不能制焉用彼相毎进见未尝不为帝状之帝不内其语未几禄山果反】机辩横生【郑注守澄与语机辨横生钧达其意恨相见晚】辩对纵横【皆合旨要又言辞敏速还同宿构马上即成曽无防窜薛收旧史】智数敏给【李懐光】人服其敏【杨纂从子昉武后时为肃机宇文化及子诉治先防昉方食未即判遽曰肃机而未食庸知天下有寃而求食乎昉怒取牒署曰父弑隋主子诉隋资可乎人服其敏】思致华敏【刘祎之擢中书侍郎方是时诏令丛繁祎思致华敏裁可占授少选可待也】属文敏无留思【韦承庆掌天官选属文敏无留思虽大诏令未尝着藁】为祝成不淹顷【李嗣真高宗东封还诏赠孔子太师命有司为祝司文郎中雷少頴文不称旨更命嗣真成不淹顷】闇诵六经日数千言【刘廼少警颖闇诵六经日数千言】敏于占对【高士廉观书一见辄诵敏于占对】口记徒籍千人无差【顔春卿调犀浦主簿尝送徒于州亡其籍至廷口记物色凡徒籍千余人长史陆象先异之】呼指无悮【崔涓性开敏为兖刺史受署未尽识卒吏乃以纸各署姓名传襟上过前一阅后数百人呼指无悮本传】厮竪一阅辄记姓名【李畬遇事蠭鋭虽厮竪一阅辄记姓名】士卒居人一见无不识【张廵守睢阳士卒居人一见问姓名其后无不识】官万贠未尝忘姓氏【李敬性彊记虽官万贠遇诸道未尝忘姓氏】一览诵千言有若素习【公在两台有送别四韵诗四十余首令公诵之一遍倒覆之遂不错一字其敏悟也如此韩休苏颋文集序】条神防军建置本末【蒋乂迁起居舍人防诏问神防军建置本末中书讨求不获时集贤学士甚众悉亡以对乃访又又条据甚详宰相高郢郑珣瑜叹曰集贤有人哉明日诏兼判集贤院】五十年有圣人出【孙思邈隋文帝辅政以国子博士召不拜宻语人曰后五十年有圣人出吾且助之太宗初召诣京师】吾孙为属吏【孙处约尝以诸子见思邈曰俊先显侑晚贵佺福在执兵后皆騐太子詹事卢齐卿之少也思邈曰后五十年位方伯吾孙为属吏愿自爱时思邈之孙溥尚未生及溥为萧丞而齐卿徐州刺史】倚冰山【杨国忠权倾天下四方之士争诣其门陜州进士张彖力学有大名志气高大未尝低节于人人有劝彖令修谒国忠可圗荣显彖曰尔軰以杨公之势倚靠如山以吾所见乃冰山耳或皎日大明之际则此山当悮人矣后果如其言时人美其先见开元天宝遗事】千里外犹对面语【房龄高祖曰若人机识是宜委任毎为吾儿陈事千里外犹对面语】
　　信【九】
　　白大信不约　小信未孚　人未知信【末宣其用】信以守礼失信不立　信以接事　小所以事大【信也】仗徳莫如
　　信　言以出信【敦信书】匹夫一为不信【犹不可也】可复之言【信近于义言可复也】车无輗軏【子曰人而无信不知其可也大车无輗小车无軏其何以行之哉】用情【上好信则民莫敢不用情】着诚【去伪礼之经也】作大事【不以信未尝可也】寡信【轻诺必寡信】国宝【信国之宝也】信人之所庇　言要　争端　好信不好学【其蔽也绞】伐原示信【晋文公】二三其徳【不信】信及豚鱼阙而不立【宁去兵食】失则何行【譬无輗軏】守约【推诚】忠信以为宝【以为甲胄】是曰行先【不为人下】君之所司也名以出信【名位不愆则为民所信】信以行义【义以成命小国所望而懐也信不可知义无所立四方诸侯其谁不解体】信以守器【动则不失信则车服可保】节以诚着【名以信闻】子路之言【传千乗之国不信其盟而信子路之言言诚信】季布之诺【谚曰黄金百斤不如布之一诺】澶渊之防【卿不书不信也夫诸侯之上卿防而不信宠名皆弃】文子不为人下【赵文子能敦信不为人下也】孔防去食【不得已而去于斯二者何先曰去食自古皆有死人无信不立】子路无宿诺【慎于信也】退三舍【晋文公与楚战退三舍以报其徳守信也】冒赴期【魏文侯与虞人期猎雨甚文侯曰与人期不可失信乃冒雨而赴也】吴起终日不食【吴起与故人期食不至起终日不食来乃食】郭细侯竹马之期【郭伋字细侯行县有童儿骑竹马迎曰闻使君来喜故迎问伋何日廻伋与之期及廻先期不入留一日以示信也】范巨卿鸡黍之防【范巨卿张元伯千里为鸡黍之防及期果至登堂拜母】尾生抱桥而死【与女子期也】匹夫匹妇自经于沟渎【子曰匹夫匹妇之为谅也自经于沟渎而莫之知也】信士分财【文子曰使信士分财不如定分而探筹何则有心者之平不如无心者之平】晋侯存信去原【晋侯围原命三日之粮原不降命去之曰信人之所庇得原失信云云】子木弃信【不及三年】巨卿赴期【无差千里】进徳【易曰忠信所以进徳也】人之所助【者信也】信以结人　周仁之谓信复言非信也【言无善恶而必复之非义信也】不欺之臣【公羊曰区区宋国犹有不欺之臣】修辞立诚【易曰闲邪存其诚修辞立诚所以居业也】不勉而中【诚者不勉而中不思而得】相在尔室尚不愧于屋漏【着诚之义】小人闲居为不善无所不至见君子而后厌然掩其不善而着其善人之视己如见其肺肝然诚于中形于外故君子必慎其独　茍无【盟信】信以发志　茍信不继【盟无益也】言忠信【行笃敬】忠信【礼之本也】忠信之人【可以学礼】臣能承命【为信】信于民【未施信于民而民信之矣】情欲信　信而后劳其民　信而后谏【未信则以为谤己也】信之所劝者【信也】积善之应【传子曰管宁在辽东三十七年归海中遇暴风船没惟宁船自若时夜晦暝望见火光趣之得岛岛无居人又无火烬行者咸异皇甫谧曰积善之应也】耿恭拜井【后汉耿恭字伯宗守疎勒城城中无水穿井十丈无水恭整衣冠拜井泉涌出】神告亭崩【晋徐苗有志行常宿亭舍有神告曰亭欲崩遽走出得免】耻费轻实【耻为辞费也礼】践言诺责【与其有诺责宁有已怨也】茍欲全吾言安得全吾身【史】要盟无质【礼子曰负蒲人之盟云云】大道既隠【小信未孚】称以行权【尔虽有说】谓之守信【吾则不知】节以名闻【名以信闻】苏秦以百诈成一信【淮南子云】孔上不信则无以使下下不信则无以事上【魏徴陈事曰上不信则无以使下下不信则无以事上信之为义大矣】疏曰【贞观之初求士如渇贤者所举即信而任之取其所长常恐不及比来由心好恶以众贤举而用以一人毁而弃虽积年任而信或一朝疑而斥】为国保于诚信【又陈事曰为国基于徳礼保于诚信诚信立则下无二情徳礼形则逺者来格故徳礼诚信国之大纲不可斯须废也传曰君使臣以礼臣事君以忠自古皆有死人旡信不立又曰同言而信信在言前同令而行诚在令外然则言而不行言不信也令而不从令不诚也不信之言不诚之令君子弗为也】信为万事本【百姓所归禇遂良论延陀请婚】信者疾伪【陈子昻谓信者疾伪】以信质伪势不相和【同上】强循遇人尽信不疑　雨雪与相期【萧至忠少与友期诸路防雨雪人引避至忠曰宁有与人期可以失信卒友至乃去众叹服】推诚待士【李愬沉鸷务推诚待士故能张其卑弱而用之贼来降辄聴其便】人之所助在信信之所本在诚【陆贽帝曰朕岂不推诚哉然顾上封者惟讥斥人短长类非忠直往谓君臣一体故推信不疑至憸人卖为威福今兹之祸推诚之敝也贽曰人之所助在信信之所本在诚一不诚心莫之保一不信言莫之行故圣人重焉】开心待人【南霁云至睢阳与张廵计事退谓人曰张公开心待人真吾所事也遂留廵所】精慤而诚【孔述睿贞元四年帝念平凉之难尤恻怛以述睿精慤而诚故遣持祠具称诏临祭】与人期雨雪虎狼不避【陆羽】奚伪【诚信喜之】披心示诚【李尚隠再选河南尹论议皆披心示诚】厮防待以诚信【曹华至厮防必待以诚信人以为难】不负约【元徳秀】信者美徳【且夫信者美徳也秦缪尚之而贤臣莫赎刘禹锡论书】有死无二者信【卢藏用纪信碑】鲁阳廻日邹子动天【更无有他只在诚信代李石与刘稹书】受君命至于触槐【贼入赵孟之门者覩其盛服将朝不忘恭敬悔受君命至于触槐所以知其不为患也向使赵孟未辟寝门尚安衽席思变计之数无肃敬之容为盗者必激其怒心増其勇气焉得保其首领哉推是而言人不可不诚矣穷愁志】相欺也为之符玺斗斛权衡以信之【韩文】民性多妄圣人之以其信【皮日休鹿门书】信慤然之谓也【故居于土宋子嵩化书】智有诚实之谓信【同上】诚切【李綘尝因浴堂北廓奏对极论中官纵侈方镇进献之事宪宗怒厉声曰卿所论奏何大过耶绛前论不已曰臣所諌论于臣无利是国家之利宪宗见其诚切改容慰喻旧唐书】
　　仁【十】
　　白仁者天下之表　亲为国宝【为仁善邻国之宝也】神福仁【而祸滛】体仁【足以长人】仁之本与　仁者安仁【智者利仁】君子去仁【恶乎成名】仁者乐山　仁者静　仁者夀【知者乐】可谓仁之方　仁逺【乎哉】为仁【由己】仁者【不忧】甚于水火【民之于仁也甚于水火水火吾见蹈而死者未见蹈仁而死者也】蹈仁【同上】当仁【不让于师】有仁义【大道废】仁者【汉书仁者百行之宗】称曰用权【尔虽有说】谓之仁徳【吾则不知】上仁为之【而有以为老子】三月不违仁【囘也三月不违仁其余则日月至焉而已矣】克寛克仁【民罔常懐懐于有仁】达徳【仁者天下之达徳】仁者必有勇【勇者不必有仁】宣尼训人一日能用其力【子曰有能一日用其力于仁矣我未见力不足者】顔子好学三月不违其心【见上注】仲尼曰臧文仲不仁者三【下展禽废六闗妾织蒲】违仁【君子无终食之间违仁】求仁得仁【伯夷叔齐不食周粟】无求生以害仁【有杀身以成仁】好仁不好学【其蔽也愚】仁亲以为宝【舅犯曰人无以为宝仁亲以为宝注云仁亲行仁也】仁之为器【子曰仁之为器重其为道逺举者莫能胜行者莫能致也】与仁【子罕言利与命与仁】若圣与仁【则吾岂敢】仁则吾不知也　仁以自卫【家语古之君子以仁自卫】恻隠之心【孟子曰有恻隠之心仁也无恻隠之心非人也】仁而不武【无能逹也】里仁【为美】处仁【择不处仁焉得智】依于仁【游于艺】天下归仁【一日克己复礼天下归仁焉】仁有三与仁同功而异情【有安仁有利仁有勉彊为仁】仁之难成久矣　君子而不仁者有矣夫【未见小人而仁者】人而不仁【如礼何】其仁不足称也【舅犯见利不顾其君其仁不足称也】放麑【董仲舒春秋决狱曰君猎得麑使大夫持以归大夫道见其母随而鸣感而纵之君愠议罪未定君病恐死欲托孤防乃觉之大夫其仁乎遇麑以恩况人乎乃释之以为子傅于议何如】又【淮南子孟孙猎得麑使秦巴持归烹之其母随而啼巴不忍去之孟孙怒逐秦巴西居一年取为子傅曰夫一麑犹不忍况人乎董仲舒曰君子不麛不卵大夫不諌使持归非也然而中感母恩难废君命徙之可也】力行近乎仁【礼】不背本【范子曰不背本仁也不忘旧信也无私忠也尊君敏也仁以接事信以守之忠以成之敏以行之事虽大必济】取数多者【仁也】田子方养老马孔仁者有勇【段秀实賛曰栁宗元曰太尉为人常低首拱手行歩言气卑弱未尝以色待物视之儒者也遇不可必其志决非偶然者宗元不妄许人谅其然也非孔子所谓仁者必有勇乎】临事或折正【韩休萧嵩以休柔易故荐之休临事或折正嵩嵩不能平宋璟闻之曰不意休能尔仁者之勇也】仁恩溥博【郝处俊帝曰朕昔从幸未央宫羣仗既过有横刀伏草中者先帝敛辔却谓朕曰事发当死者数十人汝可命出之史臣惟叙此为实处俊曰先帝仁恩溥博类非一臣之弟处杰被择供奉时有三卫误拂御衣者惧甚先帝曰左右抚御史我不汝罪】有仁心下懐其恩【杨晟王建使王宗裕围晟晟有仁心下懐其恩虽城中食尽无叛者】博爱之谓仁【韩愈原道】忘生从道者仁【卢藏用纪信碑】以仁厚蓄生人【栁宗元启】本柔仁而立极【佩韦赋尼丘戮齐而诛夘兮本柔仁而立极】柔仁博爱之道洽乎鳏【同上】民性多暴圣人之以其仁【皮日休鹿门书】徳出之为仁【宋子嵩化书】仁者发生之谓也【故居于木同上】














　　白孔六帖卷二十六
&lt;子部,类书类,白孔六帖&gt;
　　钦定四库全书
　　白孔六帖卷二十七　　唐　白居易　原本
　　宋　孔　传　续撰
　　寛恕【一】　　　　　直【二】
　　徳【三】　　　　　　规诲【四】
　　贤徳【五】　　　　　行【六】
　　性情【七】　　　　　命【八】
　　寛恕【一】
　　白包荒【易】尔无忿疾于顽【书】无求备于一人【语】必有忍【乃有济】有容徳乃大　不恕【臧武仲作不顺而施不恕】勿施于人【己所不欲】其恕乎【子曰有一言而可以终身行之其恕乎】躬自厚而薄责于人【则逺怨矣】人之过也各于其党观过斯知仁矣【小人不能为君子之行非小人之过也当恕而勿责】寛则得众　国君含垢【传天之道也】曹参【见人有细过掩匿覆盖之】丙吉不罪驭吏【驭吏频醉西曹请罪之吉曰以醉饱之过斥人欲令安归乎不过吐呕丞相车茵西曹第忍之】蒲鞭示耻　羮烂汝手【汉刘寛字文饶吏人有过但蒲鞭示耻而已又夫人欲试之趋朝装毕使婢奉肉羮翻汚朝衣上遽收寛神色不异徐谓婢曰羹烂汝手耶】宋则苍头误杀子【宋则子年十岁与苍头共弩射断矢缴误杀则子死则恕不诛荀爽美之】不加声于僮仆【晋郑黙】忠恕【违道不逺】兼容【借孺劝魏其侯】不以已能责人不能【王褒】忠恕【而已】认物与【具刑法部猜认门注】避盗【具凶恶门杂盗注】不见吏过【曹参为国相舍后园近吏舍日夜饮呼从吏患之引参游园幸国相召按之乃反取酒张坐饮亦歌呼相应见人细过专掩匿盖覆】败面【蔡系与谢万争言推万落牀冠帽倾脱万徐起曰卿几败面神气自安】理遣【卫玠叔寳尝云人有不及可以情恕非理相干可以理遣故终身无喜愠之色】孔马蹶鞍壊【裴行俭尝赐马及珍鞍军吏私驰马马蹶鞍壊惧而逃行俭招还之不之罪初平都支遮匐获瓌寳不赀蕃酋将士愿观焉行俭因宴徧出示坐者有码碯盘二尺文彩灿然军吏趋跌盘碎惶惧叩头流血行俭笑曰尔非故也何至是色不少吝】性寛简【郭翰者性寛简】人有忤己逊以自免【娄师徳有度量人有忤己輙逊以自免不见容色】临事不苛细【杨恭仁迁甘州刺史临事不苛细徼人安之】众服其量【窦徳帝封禅次濮阳问古谓帝丘徳不能对许敬宗具道其然帝称善敬宗自矜于人徳知不为忤众服其量】长厚【常衮与杨绾同执政绾长厚通可而衮苛细】于人无所不容【薛存诚性和易于人无所不容】政尚寛简【顾少连政尚寛简不为灼灼名】夷粹无竞【沈传师性夷粹无竞】寛厚人皆安之【髙固拜邠宁节度使固夲宿将且寛厚人皆安之然久在散位数为侪类轻笑及受命众多惧固一释不问】敦大则有以容而思【韩愈释言】刘鼎风棱【五代刘鼎性若寛易而与选曹案吏有风棱】性寛【宗既命萧嵩为相嵩性寛博多可及嵩引韩休同列】有博厚恢之徳【能并容善伪柳宗元】羽化【栁公权凡公卿以书贶遗盖钜万而主藏奴或盗用尝贮杯盂一笥縢识如故而器皆亡奴妄言叵测者笑曰银杯羽化矣不复诘】为父禳灾【李勉为江西观察使部人有父病以蛊道为木偶人署勉名位瘗于其垅或以告勉勉曰为父禳灾亦可矜也旧史】寛博多可【韩休与萧嵩同相嵩寛博多可休峭鲠】寛恕退抑【河间王孝恭寛恕退抑无矜伐色】苗晋卿【知选事选人诉索好官厉言倨色纷于前晋卿与相对终日无愠顔进侍郎积寛纵而吏下因縁作奸本传】居官有绩根仁恕【卢钧所居官必有绩大扺仁恕至诚而施于事】奴以米易酒【阳城尝絶粮遣奴籴米奴以米易酒醉卧于路城怪其故与弟迎之奴未醒乃负以归及觉奴痛咎谢城曰寒而饮何责焉】僚史非大过不榜责【吴凑僚史非大过不榜责召至廷诘服原去其下传相训朂举无稽事】家僮折马足不责【归登性温恕家僮为马所踶笞折马足登知不加责有遗金石不死药者绐曰已尝及登服几死讯之乃未之甞人皆为怒而登不为愠】寛和【髙瑀寛和居官无赫然誉所至称治士人懐之】断速则寡恕于人【陆贽断速则寡恕于人而疑似不容辨也寡恕而下惧祸故反侧之衅生】不责奴僮相诟【朱朴每对客不责奴僮曵仆诸前相之诟曰若持怒心即自挠矣】人伏其长者【戴至徳迁尚书右仆射时刘仁轨为左人有所诉率优容之至徳乃诘究本末理直宻为奏终不显私恩由是当时多称仁轨者号仁轨为解事仆射常更日听讼有妪诣省至徳已收牒妪乃复取曰初以为解事仆射今乃非是至徳笑还之人伏其长者本传】不知钱陌铢两之数【五代姚顗为人仁恕不知钱陌铢两之数】墨污尔【娄师徳在夏官注选选者就按阅簿师徳曰容我择之可乎选者不去乃洒笔曰墨污尔】盗饮具【九国志王潜夜宴盗入其家尽取饮具逮明方知笑曰亦好饮耶竟不问】性寛易【袁滋性寛易与之接者皆自谓可见肺腑】
　　直【二】
　　白正曲为直　直哉惟清　司直【彼己之子邦之司直】直如朱丝绳　如矢之直　如之心【直如死道邉】举直错诸枉【能使枉者直】民之生也直罔之生也幸而免【言人生所以自终以正直】直而无礼则绞好直不好学【其蔽也绞】子贡曰恶讦以为直者【讦发人之隂私】曰思无邪【诗三百一言以蔽之】古之愚也直【今之愚也诈】庸为直乎【言非直也】恶直丑正【言害正直也】可谓直矣　大直若曲【老子】身由正立【名以直闻】友直【子曰益者三友友直友谅友多闻】獬廌【宅买反】触邪本无好恶【屈轶指佞岂惮悔尤】称以为权【尔虽有说】谓之曰直【吾则不知】尽忠事上【正色率下】立身励物　轨俗　端表虽表【必正其景】精钢可折【不屈其锋】中正无邪【廉直劲正】砥砺【名节】仲尼曰叔向古之遗直【言叔向之直有古之遗风】治国制刑不隐于亲三数叔鱼之恶不为末减【末薄也】曰义也夫可谓直矣【叔向刑以杀弟故仲尼以为于义未安直则有也】伯宗直言及难【伯宗直言其妻戒之曰子好直言必及于难】微生乞邻【子曰孰谓微生髙直或乞醯焉乞诸其邻而与之】父子相隐直在其中【叶公曰吾党有直躬者其父攘羊而子证之孔子曰吾党之直者异于是父为子隐子为父隐直在其中矣】直哉史鱼【邦有道如矢邦无道如矢】柳下惠以直道而三黜【栁下惠为士师三黜人曰子未可以去乎曰直道而事人焉往而不三黜枉道而事人何必去父母之邦】有觉徳行【觉然正直貌】身有危而志不可夺　见利不亏其义见死不更其守　朱云直臣【云直諌帝令斩之云攀折槛成帝命令勿易折槛以旌直臣】汲黯正直【黯字长孺】朱云请劎【断佞臣张禹头】张纲埋轮【请诛梁冀】董宣强项不拜【杀公主奴上令谢主宣手据地不肯因谓之强项令】任座之言文侯尚喜【翟璜曰君仁则臣直任座之言宜文侯大喜也】朱云之节成帝犹旌【见上注】执徳【不廻】杨恽曰劲直者未必全【直貌】王陵任气【好直言】虞诩【字升卿刺举无所廻容有谴栲三曹刑罪刚直之性终不可逾】免仇【盖勲为濮阳长史武威太守贪猾从事苏正和案致其罪梁州刺史梁鹄畏贵戚欲诛正和访于勲勲素与正和有仇及问对曰絏食鹰鸢欲有鸷鸷而杀之何哉鹄乃止和闻言诣勲勲不见曰吾为梁使君不为苏正和也】弹射【蜀孟光曰吾好直言每弹射利病为世所嫌】方直之士【晁错曰奉法令不容私尽心力不敢矜遭患难不避死见贤不居其上受禄不过其量不以无功居尊显之位可谓方直之士矣】不事权贵【汉严彭祖为太傅廉直不事权贵或说天时不如人事君不修小礼曲意无左右之助愿勉强之彭祖曰通经术修先王道何可委曲也】又【魏刘放孙资用事辛毗独不交好子弟劝之毗曰吾立身有本末孙刘不平不过不作三公何害者也】怒鸭栏【刘逊伯言时建昌侯虑于堂前作闘鸭栏颇施小巧逊正色曰君侯宜勤览经典用此何为虑即时毁彻也】面折长官【郅恽事见政部属吏门注】孔方挺【李栖筠方挺无所屈】直道而行【长孙无忌帝曰朕当评公等可否谓马周评裁人物直道而行】面刺人短【嗣吴王子巘性介直面刺人短】无所囘畏【魏謩为宰相议事天子前谠切无所囘畏】谓彊直为擅权【魏徴曰便佞之徒谓彊直为擅权】令狐峘諌【诏答曰朕顷议山陵荒哀迷缪以违先防卿引据典礼非惟中朕之失亦使朕不遗君亲于患敢不闻义而从奉以终始虽古遗直何以加焉】鲠切【李义琰帝每顾问必鲠切不囘】主圣则臣直【栁范曰主圣则臣直陛下仁明臣敢不尽愚】见王公未尝屈礼【韦思谦进御史大夫性謇谔顔色庄重不可犯见王公未尝屈礼】峭直有行【刘子翼峭直有行】孤直【宪宗皇后郭氏崩太常官王皡请后合景陵以主附宪宗室帝不恱令宰相白敏中让之皡曰后乃宪宗东宫元妃事顺宗为妇歴五朝母天下不容有异论敏中亦怒周墀又责谓皡终不挠墀曰皡性孤直俄贬皡句容令】世路孔艰直者先祸【杨再思居相十余年阿匿取容无所荐达人主所不喜毁之所喜誉之畏谨足恭未尝忤物或曰公位尊何自屈折答曰世路孔艰直者先祸不尔岂全吾躯】非公言直道不萌于心【顔真卿立朝正色刚而有礼非公言直道不萌于心】以直道进退【李绛以直道进退望冠一时贤不肖太分屡为谗说所中】激浮竞【宋申锡素孤直少与及进用议者谓可以激浮竞】元稹上疏【人君始即位萌象未见必有狂直敢言者上或激而进之则天下君子望风曰彼狂而容于上其欲来天下士乎吾之道可以行矣其小人则竦利曰彼之直得幸于上吾将直言以徼利乎】彊直守正【徐晦彊直守正不浮沉于时】世推敢直【段平仲朝廷有得失未尝不论奏世推其敢直云】气谠言直【吕元膺为同州刺史既谢帝延问政事所对详诣明日谓宰相曰元膺气谠言直宜留左右奈何出之李藩裴垍谢因言陛下及此乃宗社无疆之休臣等昧死请留元膺给事左右】矜严悻直【窦参为人矜严悻直果于断】以直言相【周墀议河湟不合旨罢都尉郑颢言于帝曰世谓墀矜严悻直以直言相亦以直言免】性狷直【张籍性狷直尝责韩愈喜博簺及为駮杂之说论议好胜人其排释老不能著书】峭鲠【李翺性峭鲠论议无所屈】直道是陈【柳宗元作阳城碣曰惟兹阳公乃作谏臣抗志厉义直道是陈】鲠亮知名【崔邠迁补阙上疏论裴延龄奸以鲠亮知名】帝思质直【贾隐林属朱泚难率众扈行在封武威郡王贼围解从臣称庆隐林流涕前曰泚已奔羣臣大庆宗社无疆之休然陛下资性急不能容掩若不悛虽今贼亡忧未艾也帝不以为忤拜神防统军卒帝思其质直赠尚书左仆射】谷那律【从太宗出猎遇雨霑渍因问曰油衣若为而无漏耶那律曰以瓦为之当不漏帝恱其直】清直亡欲【席豫清直亡欲当官不为权直所憾】资质朴直【蒋乂资质朴直遇权臣秉政輙数岁不迁】遇事不囘【崔祐甫性刚直遇事不囘】未始降屈【鱼朝恩凡诏防羣臣计事朝恩怙贵诞辞折愧坐人出其上虽元载辨彊亦拱黙惟礼部郎中相里造殿中侍御史李衎酬诘往返未始降屈】搢绅赖以为彊【李石当轴秉权亡所挠方是时宦侍气盛陵暴朝廷每对延英而仇士良等往往斥训以折大臣石徐谓曰乱京师者训注也然其进孰为之先士良等恧缩不得对气益夺搢绅赖以为彊】愿任直臣【郭子仪愿任直臣则中兴之功日月可兾】容直臣【田布入为左金吾卫将军谏官尝论事帝前同列将麾却之布止曰使天子容直臣毋轻进】犯顔冒祸人之甚害存焉【陆贽】直而无隐【裴皡性刚急直而无隐五代史】盆池鱼【明皇以李林甫为相一日曲宴近臣于禁苑中帝指示张九龄李林甫曰槛中盆池新鱼数头鲜活可爱林甫曰赖陛下恩波所飬九龄曰盆中之鱼犹陛下用人但能装景致助儿女之戯耳帝不恱人皆美九龄之直天寳遗事】赐筯表直【宋璟为相朝野归美时春御宴帝以所用金筯令内臣赐之曰赐筯以表卿之直也天宝遗事】谐附者无黜剥之忧正直者有后时之叹【韩琬】公异时有奸邪譛斥又可尔乎【杨凭与御史中丞李夷简素有隙因隙劾凭江西奸赃及凭罪姻友惧素无往候者徐晦至蓝田慰饯宰相权徳舆谓晦曰独君送临贺诚厚无乃为累晦曰方布衣时临贺知识今忍遽弃耶有如公异时有奸邪譛斥又可尔乎徳舆叹其直称之朝夷简遽表为监察御史晦过谢问所以举之之由夷简曰君不负杨临贺肯负国乎】明目张胆以报天子【韦思谦禇遂良市地不如直思谦劾之出为清水令或吊之答曰吾狷直触机輙发何暇恤身乎丈夫当敢言地要须明目张胆以报天子焉能録録保妻子邪】先朝纳諌诤直气横乾坤【杜甫别李义诗】徳宗谓姜公辅为卖直而不能容【徳宗賛】王魏善諌而房杜让其直【唐賛】三代遗直【魏徴賛栁芳称徴死知不知莫不恨惜以为三代遗直】疏直【刘蕡与诸儒偕进独讥切宦官然亦太疏直矣】显身以直遂兮众之所宜蔽也【栁宗元惩咎赋】茍纵直而不羁兮乃变罹而祸俱【同上佩韦赋】覩直道【守节者则壮盖有激也同上】羣邪沮谋直道不胜【陆贽翰苑集序权徳舆】忠直孝友羽仪王室【张荐顔真卿】视端形直心无岐径【柳宗元书曰状貌嶷然类丈夫视端形直心无岐径其质气诚可尚也】韩休峭鲠【韩休峭鲠时政得失言之未尝不切直上每从禽苑圃张乐禁中稍为过差必顾左右曰韩休知否言毕而諌书輙至上尝引镜自照黙然不乐左右曰自韩休入相陛下无一日尽欢何不逐去使天顔戚戚上曰吾貌虽痩天下必肥】恃直而不戒【韩愈释言今我恃直而不戒祸其至哉】直不近祸【栁玭家训】徳【三　徳量　隂徳　徳服人　世徳】
　　白君子以振民育徳　徳言盛美【言徳以盛为美】进徳脩业【欲及时也】君子以懿文徳　天地之大徳曰生　臯陶迈种徳失道而后徳【老子】皇天无亲【惟徳是辅】徳无常师　太上贵
　　徳　润身【礼徳润身】徳以柔中国【礼】上徳不徳是以有徳【老子曰】树徳务滋　威懐【非威非懐何以示徳】雅颂者美盛徳之形容大徳不逾闲【语】吉徳　凶徳　晋文公能以徳政
  </div>
  <div class="pagination">
   <a href="白孔六帖_page12.html">
    上一页
   </a>
   <span>
    ...
   </span>
   <a href="白孔六帖_page8.html">
    8
   </a>
   <a href="白孔六帖_page9.html">
    9
   </a>
   <a href="白孔六帖_page10.html">
    10
   </a>
   <a href="白孔六帖_page11.html">
    11
   </a>
   <a href="白孔六帖_page12.html">
    12
   </a>
   <span class="current-page">
    13
   </span>
   <a href="白孔六帖_page14.html">
    14
   </a>
   <a href="白孔六帖_page15.html">
    15
   </a>
   <a href="白孔六帖_page16.html">
    16
   </a>
   <a href="白孔六帖_page17.html">
    17
   </a>
   <a href="白孔六帖_page18.html">
    18
   </a>
   <span>
    ...
   </span>
   <a href="白孔六帖_page14.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
