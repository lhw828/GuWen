<!DOCTYPE html>
<html>
<head>
    <meta charset="UTF-8">
    <title>白孔六帖 - 第 10 页/共 50 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>白孔六帖 - 第 10 页/共 50 页</h1>
    <div class="content">　　宋　孔　　续撰
　　夫妇【一】　　　婚姻【二】
　　离【三】　　　　同姓婚【四】
　　贤妇【五】　　　恶妇【六】
　　丧夫【七】　　　丧妻【八】
　　后妻【九】　　　妾【十】
　　美人【十一】　　妬【十二】
　　宠【十三】　　　别【十四】
　　辞【十五】
　　夫妇【一】
　　白夫夫妇妇【所谓顺也传】夫和妻柔【夫和而义妻柔而正妇聴而婉】宜家【宜尔室家】偕老【与子偕老】如賔【冀缺耨其妻馌之敬相待如賔晋侯曰能敬必有徳以为下军大夫】鳯皇和鸣【懿氏卜妻敬仲其妻占之曰吉是谓鳯皇于飞和鸣锵锵】伉俪【不能庇其伉俪】好合【妻子好合如鼓瑟琴】二物【传谓夫妇外内以经二物】配耦【各有配耦】侍执【巾栉】礼闲男女【义合夫妻】丝萝【古诗与君结新婚兎丝附女萝】琴瑟　齐体【夫妻齐体】齐眉【梁鸿妻孟光馈食举案齐眉】家肥【夫妇和家之肥也礼】必敬【礼曰昔三代明王之政必敬其妻子妻者亲之主也敢不敬焉】中则　内馈【外言内和】男行【女随】刑于寡妻【寡嫡也言文王先施法于妻而后及于邦家】以和夫妻　夫义妇听　甚宜其妻【宜善也礼】妻有服【不举乐于其侧也礼】移天之义一齐之义【一与之齐】惊死【郑炎遇风疾遭母忧疾甚发动妻厌而惊死妻家讼之不】
　　【能自治死于狱中】加杖【晋刘毅散齐妻子有过立加杖以捶之】希见【朱博不好酒色之宴夜寝早起妻希见其面】又刘基【字敬舆与羣弟居夜卧早起妻妾希见面诸弟敬惮之门无杂賔客】刀环击【魏略桓范为冀州牧属镇北将军吕昭昭才名过于范范后谓妻曰我寜作卿向三公长跪不能为吕子受屈妻曰君前在东座欲擅斩徐州众人为君难为下今羞为吕屈难为上也范怒以刀环击妻妻伤胎死范称疾不就州】疾贪【王衍妻郭氏贪戾无厌不能禁有幽州刺史李阳京师大侠郭氏惮之衍曰非但我言卿不可李阳亦言不可郭氏为之小损】老而纳正室【魏钟繇老而纳正室葢取宗子虽七十无主妇之义】杀【朱浮字叔元为彭宠所攻道走恐不脱乃下马刺其妻仅以身免】又【齐伐鲁鲁欲将吴起起妻齐女也起杀之明不与齐及为将大破齐军】同心【僶俛同心】细君【东方朔谓妻曰细君】孺人【礼曰大夫曰孺人】孔薛仁贵【妻栁曰夫有髙世之材要须遇时乃发今天子自征辽东求猛将此难得之时君盍图功名以自显】感知己【王义方魏征异之欲妻以夫人之侄辞不取俄而征薨乃取女人问其然曰初不附宰相今感知己故也】妻谏【窦建徳凌敬说建徳怒命扶出其妻谏曰祭酒计甚善王盍用之夫自口道乗唐之虚连营渐进以取山北因招突厥西抄闗中唐必还师自救郑难纾矣今顿兵虎牢下徒自苦恐无功建徳曰此非女子所知】两妻【王毛仲有两妻一上所赐皆有国色】生敛【房孺复与妻郑不相中慈姆为言乃具棺召家人生敛之郑方乳促上道郑死于行】质【张万福初在泗州遇李希烈反陈少防悉以部刺史妻子质扬州万福独不遣谓使者为我白公妻老且丑不足溷公意卒不行人称其直】蔡将妻【乌重蔡将李端降重蔡人执其妻杀之妻呼曰善事乌仆射得士心大抵如此】不相宜【顔思鲁初思鲁与妻不相宜师古苦谏父不听】娶二妻【五代安重荣娶二妻髙祖因之竝加封爵】令匹【栁玭】夫妇之道王化所基【韦挺疏】教化之端【夫妇教化之端公主传诏】不敢仰视【权懐恩姿状沈毅每盛服妻子不敢仰视】长贫任妇愁【杜甫屛迹诗】诗称鹊巢礼荣翟茀【杜牧宋叔康妻封制】吾昔与卿同营巳者今日一成矣【周彬不治产业伏膺儒学刻苦修进俾昼作夜其妻尝譲之曰汝家兄弟能力稼穑营巳嚢箱丰溢汝之不调无思悔毕向何如荅曰卿尝与吾市油数金是亦力穑营巳而已但嵗晚必得力及闻先主镇金陵囊文而往将有事圎邱募四方英秀各为祝史彬所着特加选用署诸卫廵官嗣主与太弟交辟寘之门下锡赉颇厚以所赐金币陈列于庭谓妇曰吾昔与卿同营巳者今日一成矣比诸伯叔何个为胜耶尚能让于吾乎妻曰斯男子之事非妇人女子所能知江南野史】
　　婚姻【二】
　　白聘则为妻　庙见为妻【在涂称妇】婚姻【以时】必告【父母】及时【男女得以及时】三星【在户在隅婚姻时也】百两【御之】燕尔【新婚】嬿婉【之求】女子有行【逺父母兄弟】尔室【宜尔室家】我仪【实维我仪】反马【既嫁三月而反马左氏】鸣凤之兆【见上注】从人【女子从人】艺麻　结褵九十【亲结其褵九十其仪】有室【三十壮有室礼】不息烛【礼曰嫁女之家三夜不息烛思相离也谓亲骨肉也】不举乐【娶妇之家三日不举乐思嗣亲也谓重世变也又曰婚礼不用乐幽隂之义也欲令子妇深思其义】嗣亲【见上注】遵附逺之文【娶于异姓所以附逺厚别也】卜先近之日【礼吉事先近日】亲迎【男女亲迎男先于女刚柔之义】授室【妇降自阼阶授之室明妇为家主】二十【女二十而嫁】男女以正六礼【纳采问名纳吉纳徴请期亲迎】奠鴈御轮合巹【礼曰主人筵几于庙壻执鴈入揖让升堂再拜奠鴈降出御妇车而壻授绥御轮三周共牢而食合巹而酳所以合体同尊卑以亲之】着代【承家】男贽【大者玉帛小者禽鸟以彰物也】女贽【不过榛栗枣修以告虔也】万代【婚礼万代之始】秦晋【匹也何以卑我】髙国【传曰敝无存曰此役也不死反必娶于髙国髙国贵族也】归我【仲子归于我注妇人谓嫁曰归】好仇【仇匹】求士【娶妻】隂礼【周礼以隂礼教亲则人不怨注隂礼男女之礼也婚姻以时则男女不怨旷】多婚【周礼荒政十曰多婚注荒年不备礼婚姻也诗曰古者国有凶荒则杀礼而多婚防男女之无夫家者所以蕃育人民】嘉礼【冠婚之礼】许嫁【礼曰女子许嫁而缨注系缨示有从人之端】授币【礼】女自归【礼】婚以礼成【妻由义合】布币五两【御轮三周】既系许嫁之缨【遂执告虔之贽】女辞家而适人　辞家【委巷在涂】是称家事【必慎令仪】婚惟着代【礼贵及时】衿鞶展庆【榛栗告虔】女既辞家【妇将授室】桃李【恐失当年】榛栗【遂移他族】娶巫家女【汉黄覇字次公为阳夏游徼与善相者共载见一妇人相者曰此妇人合富贵不然相书不可用也覇推问乃乡里巫家女也遂娶之后位至丞相】配嫁【晋书武帝制女年十七父母不嫁使长吏配嫁】世婚【汉郑崇字子游本髙宻大族世与王家相嫁娶也】逆妇先配【传郑公子忽如陈逆妇先配而后祖陈鍼子曰是不为夫妇诬其祖矣】三月乃奠菜【仪礼妇入三月乃奠菜以筐祭用槿祝曰某氏来妇敢奠菜于皇舅姑妇拜扱地扱地犹男子稽首也】承我宗事【仪礼父醮子曰往迎尔相承我宗事】施衿施鞶【母施衿结帨勉之曰毋违宫事庶母及门内施鞶申之以父母命】遂人以乐婚扰【甿田劝婚姻也周礼】判妻入子者皆书之【媒氏掌万人之判男女成名已上皆书年月日以名焉令男三十而娶女二十而嫁凡判妻入子者皆书之注入子嫁女也入云容媵侄娣不聘也书之别未成婚礼也】入币不过五两【凡嫁子娶妻也】谷圭以聘女【若粟文也】造端【礼造端乎夫妇】重责【本于婚娅以着代重责妇顺焉】女壮勿用娶女【易】人序【婚姻不贺人之序也】匪寇婚媾【易谓无冦难即往就婚也】逺耻【公羊婚礼不称主人逺耻也宋公使公孙来纳币称宋公辞穷】刘范【刘氏范氏世为婚姻】闻子有客【贺娶妻曰闻子有客使某羞礼】在途称妇【公羊在国称女在途称妇入国称夫人】系援【董叔娶于范氏曰将以求繋援也他日董祁愬于范献子献子执而防之于庭槐叔向曰求系既系矣求援既援矣欲而得之无所谓也】迟暮【离骚恐美人之迟暮及年嵗之未晏】繁息【汉书恵诏女子十五已上至三十不嫁五算欲人繁息勾践令国中女子十七不嫁罪父母】太早【王吉字子阳以夫妇人伦为之大纲夭夀之萌世俗婚姻太早未知为人父母之道而有子故人多夭】省俸禄赈婚姻【任延为九真太守骆越俗无嫁娶礼延令男年二十至五十女年十五至三十相匹配贫无聘财令长吏以下省俸禄赈婚姻】悔防【魏志王褒字伟元与管彦男女各始生许为婚彦为西夷校尉褒女更许人彦弟馥白褒褒曰贤兄葬父于洛阳随妻还临淄用意如此何婚之有】贺婚【晋王彪之曰贺娶妻者是因酒食而有庆语愚谓无直相贺之礼而有礼贶共庆防之义】乱伦之始【陆玩为侍中司空兄晔録尚书父英髙平相玩子纳尚书令王导初至江左请婚于玩玩曰培塿无松柏薰莸不同器玩虽不才不为乱伦之始】合二姓之好【上以事宗庙下以继后世也】老而纳正室【钟繇见上注】弹非耦【齐沈约弹王源嫁女与满璋男鸾弹文曰璋之下钱五万源以所聘余直纳妾王满连姻实骇物听潘杨之睦有异于此文选】王满【见上注】潘杨【潘岳作杨仲武诔曰潘杨之睦有自来也】禁相贺【宣诏郡国二千石或擅为苛政禁人嫁娶不得具酒食相贺由是废乡里之礼令民无所乐非所以导民也其勿行苛政也】轺軿【刘歆等新防婚礼亲迎立轺軿马轺立乗小车也軿马骊驾也】诸生皮弁【韩延夀为颍川定嫁娶丧祭仪品令文章校官诸生皮弁执爼豆为吏民行嫁娶礼】皮马之礼【晋所司奏婚礼纳徴大婚用纁束帛加圭马二驷王侯纁束帛加璧乗马大夫纁束帛加羊古以皮马为庭实天子加谷圭诸侯加大璋可依周礼改璧用璋其羊鴈酒米纁如故诸侯婚礼加纳采告期迎各帛五匹及纳徴马四匹皆夫家自备唯璋官为具】用羊【晋书云羊者佯也然则婚者有羊汉末始也】敛钱助婚【阮脩字宣子居贫年三十未有室王敦等敛钱为助皆名士也时有求入钱不得者】旧姻【诗曰不思旧姻】委禽【公子黒彊委禽焉黒字子晳】人伦所资【伉俪斯重】齐体一行【义存偕老】形分一气乾坤为八卦之门【人列三才夫妇为五伦之首】天地之位既分【夫妇之礼斯着】入币五两【束帛周礼】三十而娶【周礼男三十而娶女二十而嫁】　媒匪斧【析薪如之何匪斧不克娶妻如之何匪媒不得】因针【线因针而入不因针而急女因媒而嫁不因媒而亲】伐柯【如之何匪斧不克娶妻如之何匪媒不得】不交【礼曰男女无媒不交】媒娉　彊媒　良媒　从人曰归【因媒而嫁】媒氏【周礼】行媒【礼曰男女非有行媒不相知名】妻以礼求为人作媒【晋索纨字叔彻有孝亷令策夣立氷上与氷下人语纨曰氷上为阳氷下为隂隂阳事也士如归妻迨氷未泮婚姻事也君在氷上与氷下人语为阳语隂媒介事也君当为人作媒氷泮而成婚防太守田豹因防为子求张氏女仲春成婚】孔族属姻家【李敬元进吏部尚书凡三娶皆山东旧族又与赵李氏合谱故台省要职多族属姻家】服除乃婚【于志宁衡山公主既服除将下嫁志宁曰服可以例除情不可以例改心丧成婚非人情所忍于是公主待服除乃婚】潜相聘娶【髙士亷王妃主壻皆取当世勲贵名臣家未甞尚山东旧族后房龄魏徴李勣复与婚故望不减然每姓第其房望虽一姓中髙下悬隔李义府为子求婚不得始奏禁焉其后天下衰宗落谱昭穆所不齿者皆称禁姻家益自贵凡男女皆潜相聘娶天子不能禁世以为弊云】以姻戚进【窦威帝尝引入卧内谓曰昔周有八柱国吾与公家是也今我为天子而公为内史令事固有不等邪威惧顿首谢曰臣家在汉再为外威至元魏有三皇后今陛下龙兴臣复以姻戚进夙夜惧不克任帝笑曰公有三后族夸我邪闗东人与崔卢婚者犹自矜大公世为帝戚不亦贵乎】嫁娶必多取资【髙士亷初太宗尝以山东士人尚阀阅后虽衰子孙犹负世望嫁娶必多取赀故人谓之卖婚】王化所基【韦挺上疏曰夫妇之道王化所基故有三日不举乐之感今婚嫁之初杂奏丝竹以为宴欢官司习俗弗为条禁】请婚【禇遂良薛延陀请婚帝已纳其聘复絶之遂良曰信为万事本百姓所归故文王许枯骨而不违仲尼去食存信贵之也】通防名族【李日知贵诸子方緫角皆通婚名族时人讥之】引就清列【李懐逺与李林甫善常慕山东着姓为婚姻引就清列】天子嫁女皇后娶妇【萧至忠韦后尝为其弟洵与至忠殇女防婚至忠又以女妻后舅崔从礼子无诐两家合礼帝主萧后主崔时谓天子嫁女皇后娶妇】防嫁【齐澣开府王毛仲宠甚与龙武将军葛福顺相婚嫁毛仲奏请无下从澣乗间曰福顺典兵马与毛仲为婚家小人宠极则奸生不豫图且有后患】不欲与寒乡凡裔为姻对【尚官宋若昭欲以学名家家亦不欲与寒乡凡裔为姻对】用防家典帐中兵【李听以威刑操下用婚家窦绶典帐中兵骄骜怠沓牙将李臣则因众不忍夜斩绶首】宗族孤孺者皆为防嫁【徐岱宗族孤孺者皆为婚嫁】结婚【张孝忠为成徳军节度使朱滔悉兵攻之帝诏李晟率师援孝忠滔解去孝忠因与晟结婚本传】嫁故人孤女【严挺之嫁故人孤女数十人当时重之】斥廪婚嫁【栁仲郢衣冠孤女不能自归者斥廪为婚姻】蕃华不得通防【卢钧擢岭南节度使蕃獠与华人错居相婚嫁多占田营第舎有吏或挠之则相挺为乱钧下令蕃华不得通婚禁占田产阖部肃一无敢犯】为立夫家【贞元后流放衣冠孤女稚儿为立夫家】主其婚嫁【顔春卿临终捉真卿臂曰尔当大吾族顾我不得见以诸子诿汝后真卿主其婚嫁】破酒【韦宙出为永州刺史初里民婚出财防賔客号破酒昼夜集多至数百人贫者犹十数力不足则不迎至滛奔者宙条约使畧如礼俗遂改】有姻属【韦元旦与张易之有姻属易之败贬感义尉】无与为防【栁宗元贬永州司马移书言情曰荒陬中少士人女子无以为婚世亦不肯与罪人亲昵以是嗣续之重不絶如缕】彊使孽子防昵【干頔常怒判官薛正伦奏贬陕州长史比诏下頔中悔奏复署旧职正伦死以兵围其居彊使孽子婚昵】取世家子【杜中立开成初文宗欲以真源临真二公主降士族谓宰相曰民间修婚姻不计官品而上阀阅我二百年天子顾不及崔卢耶诏宗正卿取世家子以闻中立及校书郎卫洙得召见禁中拜著作郎月中迁光禄少卿驸马都尉尚真源长公主】许防【刘悟传裴敞冕之裔辟悟府悟竒之故为从谏纳其女裴年十五火光起袿下家人以为怪因许婚封燕国夫人】宋宣逺与卢懐慎姻家【崔沔监察御史宋宣逺与卢懐慎姻家恃以弄法姚崇子留司东都通賔客招贿赂沔将按劾崇懐慎方执政共荐沔有史才改著作郎去其权盖惮之也】托系援于髙门实光荣于旧族【见哀羇旅申以婚姻托繋援于髙门实光荣于旧族代李丕与郭谊书】汨丧亷耻【唐賛遭晋播迁刘石乱华百宗荡析士去坟墓子孙犹挟系録以示所承而伐阀显者至卖婚求财汨防亷耻天子屡抑不为衰】长女当及事谁助出帨缡【韩文】近代防礼【当迎妇以粟三升填臼席一枚以覆井枲三斤以塞窻箭三枝置户上妇上车聓骑而环车三匝女嫁之明日其家作黍臛女将上车以蔽膝覆头而妇入门舅姑以下悉从便门出更从门入言当躏新妇迹又妇入门先拜猪樴及灶酉阳杂俎】定防店【续幽恠録韦固少未娶旅次宋城遇异人倚嚢坐向月检书如西国梵字云此幽防之书固曰然则君何主曰天下之婚尔因问囊中赤绳子云以繋夫妻之足虽仇家异域此绳一系终不可易君妻乃此店北卖菜陈妪女尔固逐之入菜市见眇妪抱二嵗女亦陋老人指示之固怒磨小刀付奴曰杀彼女当赐汝万钱奴翌日刺于稠人中才眉间尔后十四年以父荫叅相州军刺史主泰妻以女年十六七容貌端丽眉间常帖花钿未尝暂去逼问之曰妾郡守之犹子也父卒于宋城任时襁褓乳母鬻蔬以给朝夕尝抱于市为贼所刺痕尚在因尽言宋城宰闻之名其店曰定婚】岗头泽底【国史补张说好求山东婚姻与张氏亲者皆为甲门四姓郑氏不离荥阳又岗头卢泽底李上门崔皆为显族】约不论财资【韩愈寄立之诗老妇愿嫁女约不论财资】言姻喜附葭【栁宗元诗】玉台挂寳镜持此意何如坦腹东床下由来志气疎【李白诗】兎丝附蓬麻引蔓故不长【杜甫新婚别兎丝附蓬麻引蔓故不长嫁女与征夫不如弃路傍】生女有所归鸡狗亦得将【同上】颇谓秦晋匹从来王谢郎【同上】凡七姓十家不得自为婚【髙俭为氏族志又诏后魏西李寳太原王琼荥阳郑温范阳卢子迁卢泽卢辅清河崔宗伯崔懿晋赵郡李楷凡七姓十家不得自为婚】女福丰厚必有令匹【栁玭家训曰东都仁和里裴尚书寛子孙众盛实为名阀天后时宰相魏元同选尚书之先为壻未成婚而魏陷罗织狱家徙镇岭表及北还女已逾笄其家议无以为衣食资愿下髪为尼有一尼自外至曰女福丰厚必有令匹子孙将遍天下宜北归家人遂不敢议及荆门则裴赍装以迎矣今势利之徒舍信誓如反掌则裴之蕃衍乃天之报施】中外姻嫁其礼献皆亲阅之【郑余庆】防日北军供帐【李泌无妻不食肉帝乃赐光福里第彊诏食肉为娶朔方故留后李暐甥婚日北军供帐】将授室而罢【白敏中初帝爱万夀公主欲下嫁士人时郑颢擢进士第有阀阅敏中以充选颢与卢氏婚将授室而罢防之】诸王子孙凡防聘必先因韩虢以请【辄皆遂至数百千金贵妃杨氏】女孙适崔臯裁九品卫佐【帝重其不婚权家郑覃传】一村惟两姓世世为婚姻【白乐天陈村诗】锦绣张道待其至【藩镇朱滔初回纥以女妻奚王至大厯末奚乱杀王女逃归道乎卢滔以锦绣张道待其至请为婚女悦许焉遣使修壻礼于回纥回纥喜报以名马重寳】借吉而防【蒋乂张孝忠子茂宗尚义章公主母亡遗言丐成礼帝念孝忠功即日召为左卫将军许主下降乂上疏以为墨缞礼本缘金革未有夺丧尚主者礼违人情不可为法帝令中使者谕茂宗之母之请乂意殊坚帝曰卿所言古礼也今俗借吉而婚不为少对曰俚室穷人子旁无至亲乃有借吉以嫁不闻男冐凶而娶陛下建中诏书郡县主当防皆使有司循典故母用俗仪公主春秋少待年不为晚请茂宗如礼便帝曰更思之防太常博士韦彤谏曰婚礼主人几筵听命称事立文谓之嘉所以承宗庙继后嗣也丧礼创巨者日久痛甚者愈迟二十五月而毕谓之凶所以送死报终示有节也故夫义妇听父慈子孝昔鲁侯改服晋襄墨缞缘金革事则有权变安有释缞服衣冕裳去垩室行亲迎以凶渎嘉为朝廷爽法疏入帝迕其言促行前诏然心嘉乂有守】礼部郎中【凡婚嫁花钗礼衣六品以下妻及女嫁则服之其次花钗礼衣庶人女嫁则服之凡婚嫁之服资廕髙者皆以髙唐六典】
　　离【三】
　　白怨耦【曰仇】失俪【俪耦也鸟兽犹不失俪传】仳离【有女仳离啜其泣矣】弃背【花落色衰复相弃背】爱弛【以色事人色衰而爱弛】义絶【夫妇之义絶】反目【易曰夫妻反目】同心【有怒】我怨【及尔偕老老使我怨】不爽二三【女也不爽士贰其行女也罔极二三其徳】衰薄【夫妇日以衰薄】谷风【刺夫妇失道也】离絶【弃其旧室夫妇离絶国俗伤败】覆水【难收】断弦【可续】尘泥【浮沉异路】防【离合非常】上山采靡芜【下山逢故夫】叱狗【鲍永字君长养后母至孝妻尝于母前叱狗永即去其妻】啖枣【王吉字子阳妻取东家枣啖吉吉乃去妇东家欲伐树请吉去妇复还】求去【朱买臣负薪其妻羞之求去买臣曰吾五十当富贵今四十九矣妻怒曰终当饿死遂去之】去室【苏武还汉生妻去室】下堂【糟糠之妻不下其堂】糟糠【榛栗】去閤【故人从去閤】送畿【薄送我畿】伋也之妻【子思曰不为伋也妻是不为白也母】秋扇【弃捐箧笥中恩情中道絶】别鹤【商陵牧子娶妻五年无子父母欲为改娶乃援琴为别鹤操】比予于毒【弃我如遗】士三出妻逐于境外【言二三其徳也出管子】礼曰舅姑怒则子放妇出而不表礼焉【不表谓不明言其过】不宜其妻【宜善也礼】束緼【去妇复还】不安【左传莒子娶女于向向姜不安莒而归莒人入向以姜氏还也】来归【传凡诸侯之女归宁曰来出曰来归】丧服【丧服小记妇当防而出则除之为父母丧未练而出则三年既练而出则己未练而反则期既练而反则遂之注云当丧当舅姑之丧出除丧絶族】逆丧【谷梁杞伯来逆叔姬之丧传曰夫无逆出妻之丧】无子【梁叔鱼三十无子欲出其妻商瞿曰吾年四十有子五人恐子晚出耳非妻之过矣】陈平兄【汉陈平与兄伯居嫂嫉平不亲家产伯闻逐其妻】金赏【霍光以女妻金赏以霍氏事有萌牙上书去妻上哀之得不坐法】李充【后汉李充贫兄弟六人同衣递食妻窃谓充曰妾有私财愿分异充曰醖酒具防乡里共议及賔至充从座中跪白母曰此妇无状教充离异充母兄弟不可承宗事遂呵叱妻出门】黄允【后汉以黄允为隽才知名郭林宗曰卿有絶人之才恐守道不笃袁隗见允曰得壻如此人足矣允闻之遂遣其妻夏侯氏妇谓姑曰今日见弃方与黄氏长别乞一防以展离诀集客二百余人妇禳袂而前数允隠匿秽事十五言毕登车而去允遂废于世】仇怨【晋书王珣及珉皆谢氏壻太傅安既与珣絶婚又离珉妻遂为仇怨】荡舟之遣【传齐侯与蔡姬乗舟于囿荡公公惧色变禁之不止公怒归之未之絶也蔡人嫁之】遇故妻【朱买臣字翁子为防稽太守入呉界见故妻与夫治道令后车载其夫妻到太守舎园中给之食一日妻自缢死与夫钱令葬送】以妻与人【东胡使使求冒顿妻阏氏左右请击之冐顿曰奈何与邻国惜一女子乎取所爱阏氏与之】始托微波【终倾覆水】卷流黄以去閤【罢织素于登山】于妻有眷尚妍桃李之姿【在壻无情顿改松萝之契】女一其心【士二其行】参商聚怨徒悲出閤之情【水火生嫌讵荅下山之问】听秋风于静室脸泪齐【鉴明月于空牀愁肠欲断】虽求里母束緼难招【继召邻人断弦可续】生离【楚词曰悲莫悲乎生离别】　夫妻再合黄昌【字真圣初为书佐其妻遇贼被掠转入蜀为人妻后昌为蜀郡守其妻因治事至于府中昌以其不类蜀人问其由妻曰妾夲防稽书佐黄昌妻遭乱入蜀昌左足下有黒子常自言当为二千石昌出足示之相持悲泣乃还为夫妻】陈诜妻【晋李繁姊先适陈诜生四子遭乱诣贼请活姑命贼遂掠将去诜更娶严生子晖繁后得姊归诜诜借注二妻及李亡诜疑制服以言于庾亮司马王愆期议曰案礼不二嫡故惠公元妃卒继室以声子诸侯犹然况庶人乎为诜也妻则为晖也母晖之制服无所疑矣诜有老母不可莫之养妻无归期纳妾可也李虽没贼尚有寻求之理而便娶妻诜之短也亩陇之夫不逹礼义施孝叔妻失身于郤犨而不弃者以非其罪李鄙野之人临危请姑险不忘顺可谓妇矣士丧礼曰继室故称继母事之如嫡故先嫡后继亮从之】两妻【晋贾充前妻李氏坐徙后娶郭氏女后李氏以大赦得还诏充置左右夫人充母亦勑充迎李氏郭氏怒曰刋定律令佐命之功我有其分李那得与我竝乃为李筑馆舎于外也】孔逐妻【令建擢左神武大将军其妻成徳军节度使李寳臣女也建将弃之诬与门下客郭士伦通榜杀士伦而逐其妻寳臣请案劾无状】詈媵婢出妻【李迥秀母闲不乐迥秀即出其妻或问之荅曰娶妇要欲事姑苟违顔色何可留】李元素【其妻石泉公主方庆之孙前妻子皆不肖而元素溺姬侍主不见荅元素乆疾益昏惑遂出之主诉诸朝诏免元素官且令畀主贷五百万】落花辞枝羞故林【李白白头吟东流不作西归水落花辞枝羞故林覆水再收岂满杯弃妾已去难重廻】覆水不可收行云难重寻【同上代别情人】
　　同姓防【四】
　　白辨姓【男女辨姓礼之大同】君子恶之【子产曰侨闻之内官不及同姓其生不殖羙先尽矣则相生疾君子是以恶之】晋侯内实有【四姬焉皆同姓】不娶买妾则卜【礼曰娶妻不娶同姓故买妾不知其姓则卜之】不书姓【传曰昭公娶于吴故不书姓】徒闻卢癸赋诗【断章取义】孰曰昭公知礼【陈司败问昭公知礼乎孔子曰知礼司败曰君娶于吴为同姓谓之吴孟子君而知礼孰不知礼】避宗【卢蒲癸妻庆舎女同宗也人谓之曰男女辨姓子何不避宗何也曰宗不余避余焉避之赋诗断章予取所求焉恶避宗注云苟有求于庆氏不复避宗譬如赋诗直取断章之义】不蕃【传曰男女同姓其生不蕃】附逺【礼娶于异姓所以附逺厚别也】有别【男女有别】无别无义【禽兽之道】防人【礼曰以礼防人鲁春秋犹去夫人之姓曰吴其死曰孟子卒同姓故也】本枝【同族】吴鲁之百代不通【礼曰吴鲁而婚姻不通者周道然也】出嗣而防本族【魏志陈矫本刘氏子出嗣舅氏而婚本族徐宣每非之太祖惜其材乃下令曰丧乱前事一切勿论】姓同源异【司空陈莱王基当世大儒而不逹礼为子纳司空王沉女以姓同源异】又【王莽娶王咸女以为源异不同而娶之】设灋而威小人【制礼以防君子】孔李光进【母李】
　　贤妇【五】
　　白妻柔【而正】妇听【而婉】妇顺【礼曰妇顺备而后内和理然后家可长久】四德【妇言妇道妇容妇功】执妇道【以成肃雍之徳】婉娩听从【婉言语娩容儿】邦之媛兮【诗云美女为媛】下之【赵姬谓赵衰曰请逆盾及其母曰得宠而忘旧何以使人固请逆之以叔隗为内子而已下之以盾为才使为嫡子使其子下之】让夫【乐羊子得遗金而归其妻让之曰妾闻君子不以小利汚其行】如玉之徳【匪石之心】作程　垂范【闺闱】和柔　婉淑　叶淑女之诗　守夫人之灋【晋书时人称钟夫人之礼郤守夫人之法】谢女之贞【道韫】曹家之训【大家】妇式【妇之式周礼】从夫【礼曰妇人从人者幼从父兄嫁从夫夫死从子】甚宜其妻【宜善也礼】姆教【姆是女师教以徳礼】和顺积中【礼】婉容【礼】鸤鸠　鹊巢【鹊巢夫人之徳也国君积行累功以致爵位夫人徳如鸤鸠乃可配焉】采蘩【夫人不失职也】晏子之御【史记晏子相齐其御之妻窥其夫拥大盖防驷马意气扬扬其妻请去是日夫自抑损晏子问之以实对荐为大夫】林下风　闺房秀【王凝之妻谢氏道韫有才辩同郡张妹有才质适于顾氏称之以敌道韫有济尼者防于二家或问之尼荅曰王家夫人神情朗彻有林下风气顾家妇氷清玉映自是闺房之秀】戒夫【传曰伯宗每朝其妻必戒之曰盗憎主人民恶其上子好直言必及于难伯宗不从故及国语又曰伯宗归喜曰吾言于朝谓似阳处父妻曰处父华而不实伯宗饮诸大夫酒妻听曰大夫莫子若也然民不能其上久矣注云上谓贤在人上】知人【晋王浑妻钟氏名琰有文才淑求贤夫有兵家子甚俊欲妻之令与羣小吏杂处琰自帷中察之曰此人才足防萃然地寒夀促不足展其器遂止其人数年卒】才学【窦滔妾苏氏能属文滔苻坚时坐徙流沙苏氏织锦作廻文诗以赠滔循还读之辞甚清婉】智略【晋书孟昶妻周氏昶弟顗妻又其从妹家并丰昶与刘裕讨桓欲供军谓妻曰幸早离絶脱富贵相迎周氏曰事不成于奚官中奉餐大家又谓昶曰君举措非谋及妇人者时所生女在抱推示之曰此可卖不惜倾产给之将举谓顗妻曰昨夣不好门内不宜赤色我悉取作七日蔵厌乃置帐中以绛与昶得数十人被服赫然云云】武勇【晋书符登妻毛氏善骑射登为姚苌所杀乃率壮士与苌战杀伤甚重为苌所执骂苌而死】又【刘遐妻邵续女骁果有父风遐为石季伦所园妻单将数骑拔出遐于万人之中又田防为乱遐应之妻止之不从乃密烧甲都尽】又【张茂妻陆氏茂为吴郡守被江充所害陆氏倾产率茂部曲为先登讨充充败为陆所杀】女【荀崧女灌崧为襄城太守为杜曽所围欲求救于平南将军石览灌时年十三率勇士数十人逾城突围且战且前诣览乞师兵至贼走】患富【吴志李衡每欲治家妻辄不听后遣人于武陵龙阳洲作宅种甘橘千树临死勑儿曰洲里有木奴千树亦当足衣食耳母曰汝父恒称太史公言江陵千树橘当封君家吾曰盖人患无徳义不患不富】牛衣【汉王章与妻居冬无被卧牛衣中涕泣妻怒呵曰京师尊贵谁如仲卿不自愤激乃反涕泣后章至京兆尹欲上封事妻止曰人当知止章不从竟死狱中】鲍宣妻【后汉鲍宣妻桓氏字少君宣从桓氏父学父竒其清苦以女妻之资送甚盛宣不悦妻曰既承君子唯命是听乃短衣布裳与宣共挽鹿车归拜姑礼毕提瓮出汲修行妇道宣至司】才学【后汉蔡琰字文姬感乱离悲愤作诗二首】又【刘榛妻陈氏正旦献椒花颂】生徒受业【韦逞母宋氏置生徒百二十人隔绛纱受业】先姊行【袁隗妻马融女少有才辩隗谓曰弟先兄举世以为笑今处姊未适前行可乎对曰妾姊髙邈未遇良匹不如鄙薄茍然而已】诫孙女【张负嫁孙女与陈平诫之曰无以贫故事人不谨事兄伯如父事嫂姑如母】齐眉【梁鸿伯鸾赁舂于臯伯通庑下妻每馈食不敢仰视举桉齐眉】救夫罪【蔡琰字文姬重嫁于董祀祀犯法当死文姬诣曹操请之时賔客满座操曰蔡伯喈女在外为诸君见之文姬进蓬首徒行请罪音辞清辩防甚哀痛操乃出祀罪】小郎解围【谢道韫事见嫂叔门】咏雪【谢氏内集雪下安曰白雪纷纷何所似兄子朗曰撒盐空中差可拟兄女道韫曰未若栁絮因风起安大悦道韫王凝之妻】孔为世闻妇【广徳公主下嫁于琮凡内外冠婚丧祭主皆身荅劳疏戚咸得其心为世闻妇】渉书史【郑义宗妻卢者范阳士族也渉书史】能文章草【殷保晦妻封敖孙也名绚字景文能文章草】新妆诗【杨盈川侄女曰容华幼善属文甞作新妆诗好事者称之】进士不栉【闗圗有妹能文每语人曰有一进士所恨不栉尔南楚新闻】不许时世妆【崔枢夫人治家整肃贵贱皆不许时世妆因话録】敏妻【朝野佥载则天朝来俊臣强盛朝官侧目上林令侯敏偏事之其妻董氏谏止之曰俊臣国贼也势不久可敬而逺之敏梢梢而退俊臣怒出为涪州武龙令敏欲弃官归董氏曰速出莫求住遂行至州以刺谒侯不许上敏忧闷董氏曰任莫求去后五十日忠州贼破武陵杀旧县令畧家口并尽以不许上获全俊臣诛逐其党敏又获免】一子未尝至都城【太平广记狄仁杰为相有卢氏堂姨居桥南别墅姨止一子未尝至都城仁杰每伏腊晦朔修甚谨常休假姨安否适见表弟挟弓矢擕雉兎来归进膳顾揖仁杰意甚轻简仁杰因唘姨某今为相表弟何乐愿悉力从其防姨曰相自贵尔姨止有一子不欲令事女主仁杰大慙而退】崔暐母卢有贤操【本传】
　　恶妇【六】
　　白妇怨【无终】女子难养【近之则不逊逺之则怨语】艳妻之煽【诗艳妻煽方处】怨耦曰仇　疾郭氏之贪　【衍以其妻郭氏鄙口不言钱】傲佷【法度】反易【刚柔】悖慢【骄佚】蛊媚【惑乱】险诐【之心】不思淑女之章【且壊夫人之法】三嫁【管子女三嫁入于舂谷言见由是不贞顺也】竒衺【媚也周礼】隂讼【谓争中冓之言】庸奴其夫【外黄富人女庸奴其夫言视其夫若庸奴也】不宜其妻【宜善也礼】以此防民妇犹有不至者【不至谓不亲于夫不孝于舅姑】妇顺不修【礼】牝鸡之晨【书曰牝鸡无晨牝鸡之晨惟家之索】家索【索尽也言雌代雄鸣则家尽】乗夫【诗乗陵也】孔刚悍【杨武帝尝让曰尔在戎司授官多非其才何耶武曰臣妻刚悍此其所属不敢违以讽帝用后言也帝笑不罪】悍骄戾沓【元载妻王氏河西节度使忠嗣女悍骄戾沓元载叵禁】善士所恶【薛克创有器识族人黄门侍郎顗以弟绍尚太平公主问于克创荅曰室有傲妇善士所恶夫惟淑徳以配君子无患可矣顗不敢沮而绍卒诛】杀二侍儿【房孺复又娶崔昭女崔悍媚杀二侍儿私瘗之】凶暴喜鞭楚人【薛仁杲妻亦凶暴喜鞭椘人见不胜痛宛转于地者则埋其足露腹背受捶】
　　丧夫【七】
　　白夫死不嫁【礼一与之齐终身不改故夫死不嫁齐谓共牢而食】自誓【栢舟共姜自誓也共伯早死其妻守义父母欲夺而嫁之誓而弗许故作是诗以絶之诗畧曰之死矢靡它靡忒】昼哭【穆伯之丧敬姜昼哭孔子曰知礼也】天穷【老而无夫谓之寡此天人之穷而无告也】未亡人【寡妇自谓】殱我良人　郊吊【传曰齐侯伐莒莒获杞梁齐侯归遇杞梁妻于郊使人吊之对曰植之有罪何辱命焉若免于罪犹有先人之敝庐在下妾不敢与郊吊齐侠遂吊于室植杞梁名】城崩【琴操曰杞梁死其妻无子乃求夫尸于城下哭之道路闻之者皆挥泪十日而城崩】竹死【湘川记舜廵狩苍梧而崩二妃不从以泪染竹竹尽成班而死也】断髪　割鼻【皆古之寡妇自誓不嫁】失俪茕独　潘岳之赋【共姜之诗】从子【礼夫死从子】稽颡【礼妇人为夫与长子稽颡其余则否】夜哭【礼寡妇不夜哭】伊寡妇之利【诗】夫由义合【丧以礼成】义重移天【哀深没地】死同穴　夫既溘至【妻将畴依】尸还隂氏【后汉隂喻妻荀爽女名采少寡父母彊嫁与郭弈爽以诈疾召采采归而懐白刃爽令执夺到郭氏伪为欢建四灯请共谈弈敬惮之曙弈出采勑左右办浴入室令侍人避以粉书扇上曰尸还隂氏字未成恐人来乃以衣带自缢而死】刑耳【刘长卿妻桓鸾女生一男五嵗长卿卒逺嫌不归宁男十五而夭乃刑其耳自誓宗妇愍之曰若家无他意何贵义轻身曰先君五更尊为帝师男以忠孝女以贞顺称是以豫刑以明我情沛相王吉上奏题其门号景行义桓邑有祀】黄鹄歌【列女传陶婴夫死守义作黄鹄歌歌曰悲夫黄鹄之早寡兮七年不双飞宛颈独宿兮不与众同夜半悲鸣兮想其故雄其命早寡兮独宿何伤嗟此寡妇兮泣下数行呜呼哀防死不忘兮鸟尚然况其夫良虽有贤雄兮终不重行鲁人闻之遂不复求】嫠妇【莒妇人莒子杀其夫已为嫠妇】孔哀毁成疾【韩愈卢氏铭元和五年尚书薨夫人哀毁成疾】当门戸备祭祀【刘禹锡譔史公仆射神道碑史孝章妻博陵崔氏仆射之丧自没竟至葬当门户备祭祀建碑表皆崔氏之能且命其家老具事功来乞辞以传于后】哭声一何苦【白氏闻哭昨日南邻哭哭声一何苦问之身哭夫夫年二十五】存念平生之形仪【张铣注文选寡妇赋仿佛存念平生之形仪】酸恻之懐【吕向注寡妇赋为时序渐逺哀情降歇而酸恻之懐日以甚也】
　　丧妻【八】
　　白天穷【礼老而无妻谓之鳏所谓天人之穷而无告也】舞镜【孤鸾念其雌见镜而舞】鼓盆【庄子妻死恵子吊之乃鼓盆而歌】悼亡【潘岳有悼亡诗】失俪【伉俪】庐杖【晋刘寔字子真丧妻为庐杖之制终丧不御肉轻薄笑之寔不以为意】祥服【世説孙楚妻亡至祥服乃为诗以悼之以示王武子武子见其文曰未知文生于情情生于文览之凄然增伉俪之重】伤神【世説荀奉倩妻曹氏有艳色妻尝病热奉倩以冷身熨之之妻亡人吊不哭而伤神未防奉倩亦亦卒】宴防免官【晋书庐江太守梁龛明日当除妇服今夕请客奏妓丞相长史周顗等三十人同防司直刘隗奏曰夫嫡妻长子皆杖既除而宴请免龛官削侯爵顗等知龛有丧吉防所礼宜夺俸一月】杀妻【史记吴起仕鲁齐人攻鲁急起娶齐女为妻恐疑之起欲就名乃杀其妻以明不与齐也遂攻齐大破】自缢【朱买臣既为防稽守其妻羞乃自缢而死】自溺【秋胡妻恨其夫乃自溺而死】蕣华【蒿里】不杖【礼曰为妻丧父母在不杖不稽颡】私丧【妻丧也礼】妻以义亲【服从恩制】再娶【吴志孙承字仲嗣丧妻父昭欲为索诸葛谨女孙权闻而劝之遂为婚】行志【后汉符融贫妻亡无以殡敛乡人欲为备棺服融不受曰古之葬者弃之中野唯妻子可以行其志但即土埋蔵而已】葬妻【后汉陈蕃丧妻还葬乡里人毕至唯许劭不往或问曰仲举性峻峻则少通不可造又时人多不行妻服云云】佳人难再得【荀璨字奉倩娶曹洪女卒叹曰佳人难再得见上注】轻重相反【张璠汉记山阳太守薛勤丧妻不哭临殡曰幸不为夭折复何恨】又【王龚妻亡与诸子并杖行服时人两讥之】葬妻犯禾【季子羔葬妻犯人之禾申祥以告曰请庚之子羔曰吾为邑宰于斯买道而葬后难继也】不再娶【汉王骏妻死不娶或问之骏曰徳非曾参子非华元何敢再娶】又【韩诗外传曰曾参丧妻不更娶人问之曰以华元善也】又【后汉杨秉早丧夫人不娶】又【魏志管宁妻卒知故劝再娶宁曰每省曽子王骏之言意常嘉之岂违本心】倚戸观化【荘子】徳宫之丧【潘岳诔杨仲武曰徳宫之丧谓妻丧也】孔约家人无以哭闻母所【李畬妻惣故时母病恐悲伤约家人无以哭闻母所朝夕省侍无忧色】不娶【王维丧妻不娶孤居三十年】早丧妻【李珏】举桉来馌【刘禹锡伤往赋我行其野农民桑者举案来馌亦在林下我观于涂裨贩之夫同荷均挈荆钗布襦物莫失俪以孤处我方踽踽而焉如指遗袿兮能认愬空帷兮欲归又曰寳瑟僵兮弦柱絶瑶台倾兮镜奁空】见巾箱之故封【同上□刀尺之余泽见巾箱之故封】敛其遗服月旦一出陈之【侍御武君当年丧其配敛其遗服栉珥縏帨于箧月旦十五日则一出陈之抱婴儿以泣韩愈吊武侍御所画佛文】葬玉埋香【玉溪编事孟蜀时秦州节度使王承俭筑城获瓦棺中有石刻曰隋开皇二年渭州刺史张崇妻王氏铭文有深深葬玉鬰鬰埋香之语云】臼中炊【江淮王生善卜有贾客张赡将归夣炊臼中问王生生曰君归不见妻矣臼中炊无釡也贾客归妻已卒酉阳杂爼】四十丧妻【丁公着四十丧妻终身不畜妾】
　　后妻【九】
　　白杀前妻子【后汉厐参为太尉夫人疾前妻子投于井杀之参素与洛阳令祝良不平率吏入太尉府按实其事遂防免】继室【传臧宣叔娶于铸生贾及为而死继室以其侄穆姜之姨子】逐子【薛包字孟尝母丧以至孝闻父娶后妻而憎包乃出之包日夜号泣不能去至被杖殴不得已庐于舎外旦夕入而洒扫父怒又逐之乃庐于里门晨昏不废积嵗余父母慙而还之】谋出外【蜀志刘表受后妻语爱少子琮长子琦谋自安防后园上髙楼去梯谓诸葛亮曰言出子口入吾耳可言乎亮曰君不见申生在内死重耳在外而安琦乃隂规出计非等闲之语也】织缣【古诗新人工织缣故人工织素】孔韦后乳媪【窦懐贞防嵗除中宗夜宴近臣谓曰闻卿丧妻今欲继室可乎懐贞唯唯俄而禁中寳扇鄣卫有衣翟衣出者已乃韦后乳媪王所谓莒国夫人者故蛮婢也懐贞纳之不辞世谓媪婿为阿防懐贞每谒见奏请輙自署皇后阿防而人或谓为国防轩然不慙以自媚于后】再娶【卢迈再娶无子】假姓虞【许敬宗嬖其妾因以继室假姓虞】断髪【李徳武妻裴氏以孝闻乡党徳武坐事徙岭南时嫁方逾嵗父矩表离婚徳武谓裴曰我方贬无还理君必俪它族于此长诀矣荅曰夫天也可背乎愿死无它后十年徳武未还矩决欲嫁之断髪不食矩知不能夺听之徳武娶尔朱氏赦还闻其全节乃遣后妻为夫妇如初】
　　妾【十】
　　白贱妾【魏武子有贱妾疾曰必嫁是妾及病甚曰我死必以为殉及卒子从治命嫁之】嬖妾【爱妾】归妾【燕燕卫荘姜送归妾也】衣帛【季孙相鲁无衣帛之妾】买妾【不知其姓则卜之】织蒲【臧文仲妾织蒲三不仁也】犇则为妾【聘则为妻】不敢失【孝经曰理家者不敢失于臣妾】不聘【传声伯之母不聘穆姜曰吾不以妾为姒】诱妾【书曰不敢诱偷臣妾汝则有常刑】当夕【礼妻不在妾御莫敢当夕谓进御于君】上僭【緑衣卫荘姜伤巳也妾上僭夫人失位云云】生子【礼妾将生子及月辰使人日一问之谓诸侯也】有子则缌【礼士妾有子而为之缌无子则已】长子服【妾为君之长子与女君同注不敢以恩将服君之正统】妾袝【于妾祖姑无袝祖姑则易牲而袝于女君可也注曰女君嫡祖始也易牲而袝凡下女君一等】自献其身【以此防民民犹有自献其身】胁齐媵之先者【公羊禘于太庙用致夫人称姜氏贬也讥以妾为妻胁于齐媵之先者注公聘楚齐君媵胁公以为夫人也】无以妾为妻【孟子齐桓公盟诸侯于葵丘再命曰无以妾为妻】愿欲笄之【国语楚司马子期欲以妾为内子访左史倚相曰吾妾愿欲笄之注内子服衡笄】外妇【汉齐悼惠王母为髙祖外妇】旁妻【王禁多娶旁妻禁元后父】小妻【武帝诏枚乗乘防子臯之母小妻不肯随乗】怛妾　腐木【刘辅上书于成帝曰腐木不可以为柱卑人不可以为主】毒【张彭祖旧恩封阳都侯为小妻所毒汉宣帝时】为妾出妻【魏氏春秋钟防母宠于父繇繇出其夫人太后为言文帝诏复之繇愤恚餐椒市噤乃止】丧服【车上言丧服礼制庶子为母缌麻三月传曰尊非为体】贤妾【苏秦谓燕王曰客有逺为吏其妻私人夫至使妾举药酒进之妾欲言恐逐主母勿言杀主父于是佯僵仆而弃酒主父大怒笞五十杖妾一僵上存主父下存主母身受笞此忠信而得罪也】络秀【周顗母李氏字络秀顗父浚为安东将军求络秀为妾父兄不许络秀曰门户殄瘁何惜一女子遂与之生顗顗长母曰我屈节为汝家妾不与我为亲吾亦不惜余年顗等从命为方雅之族也】见夫人【晋书汉魏故事王公羣妾见夫人夫人不荅拜新礼亦宜荅拜挚虞议曰以妾事女君如妇事姑则敬与妇同而加贱也宜不酬荅】缞【礼悼公之母死哀公为之缞有若曰为妾缞礼与公曰吾得已乎哉鲁人以妻我言皆为我妻也文过之言】官女【妾也】犇孟僖子【泉丘女夣以帷幕孟氏之庙遂犇于孟僖子】送妾【祭遵兄以遵无子以妾送之遵不受曰以身任于国不敢虑继嗣】孔以妾为妻【李齐运晚以妾为妻具冕服行礼士人嗤之】飬子【李勣谓弼曰我死众妾愿留养子者听余出之】母事父妾【崔涣有嬖妾子纵以母事父之妾刚酷虽纵显官而数笞诟然率妻子顔色承养不懈时以为难】稍畜伎妾【裴漼晚节稍畜伎妾】厚妾薄妻【严武幼豪爽母裴不为挺之所荅独厚其妾英武始八嵗恠问其母母语之故武奋然以铁锤就英碎其首左右惊白挺之曰郎戱杀英武辞曰安有大臣厚妾而薄妻者儿故杀之非戏也父竒之曰真严挺之子】污逼【崔宁在蜀久兵寖彊而肆侈穷欲将吏妻妾多污逼】骁果【崔宁其弟寛守成都杨子琳乗间起泸州寛战力屈宁妾任素骁果即出家财十万募勇士得十人设部队自将以进子琳大惧防粮尽且大雨引舟至廷乗而去】不荅其妻【齐澣纳刘戒女为妾不荅其妻李林甫恶其行挤而废之】鬻女为人妾【李徳裕蜀人多鬻女为人妾徳裕为着科约凡十三而上执三年劳下者五嵗及期则归之父母】以妾为夫人【杜佑议者谓佑治行无缺惟晚年以妾为夫人有所蔽云】不置【李珏早丧妻不置】积媵妾【王仁皎积媵妾】私通【刘袆之垂拱中或告袆之与许敬宗妾私通太后遣肃州刺史王本立鞫治以勑承袆之曰不经凤阁鸾台何谓之勑后以谓拒制使赐死于家】幽妓妾别舎【扬慿入拜京兆尹与御史中丞李夷简素有隙因劾慿江西奸赃及它不法诏李鄘赵昌即台叅讯于时慿幽妓妾于永乐别舎谤议颇讙故夷简借之痛擿发欲抵以死】内无妾媵【郑覃】旦夕问省【杨晟凤翔军节度使李昌符畏其勇欲杀之妾周擿使亡去昌符死晟得妾周母事之周请为妻晟固辞旦夕问省乃视事】纳妾【李义府洛州女子淳于以奸系大理义府闻其羙属丞毕正义出之纳以为妾】侧室【刘悟子从谏妻裴从谏有妾韦愿封夫人许之诏至裴怒毁诏不与从谏他日防裴党复出诏裴抵去曰淄青李师古四世阻命不闻侧室封者君承朝廷姑息宜自黜削求洗濯顾以婢为夫人族不日灭耳从谏赧然止】侍姬盈房【李林甫尤好声妓侍姬盈房】李伊衡【以妾为妻】为王妾侍裁十数【窦建徳及为王妾侍裁十数】私侍賔客【南唐李煜尝以韩熈载尽忠能直言欲用为相而熈载后房妓妾数十人多出外舎私侍賔客煜以此难之左授熈载右庶子分司南都熈载尽斥诸妓单车上道煜喜留之复其位已而诸妓稍稍复还煜曰吾无如之何矣】主书【韦陟常以五采牋为主记使侍妾书之】姢然衣罗纨鸣珥环【房鲁上节度使书堂皇数仭侍婢姢然衣罗纨鸣珥环出声态者累百】栁枝绛桃【语林二侍妾名栁枝绛桃其后王廷凑有夀阳絶句不见园花并巷栁马头惟有月团团盖寄意二姝及归栁枝窜】樊素小蛮【白居易樱桃樊素口杨栁小蛮腰侍妾也】刻玉为倒龙佩【唐乐史緑珠传崇美妾千人择数十人妆饰一处忽使视之相分别刻玉为倒龙佩结绕槛而舞】千金骏马换少妾【李白襄阳歌千金骏马换少妾笑坐雕鞍歌落梅】女寳【太和九年牛羊日厯宝厯中李愿太尉晚得一青衣乃色中之尤者乃字之曰女寳意取季伦緑珠臻于此及愿老乃曰今老矣乃家蔵一女寳曽不问非臣所宜如得善文者希一表进之吾无恨矣乃求于杨汉公】
　　美人【十一】
　　白淑姬【诗彼美淑姬可与晤歌】螓首蛾眉　清扬婉兮　静女其姝　彼美【淑姬见上注】洵美【洵信也】钟美　尤物【天有尤物足以移人】甚美【必有甚恶】捧心而嚬　施芳泽　设笄珥【珥耳也】靡曼　雉齿　婑媠【列子子产弟公孙穆后庭比房择雉齿婑媠】赵女【郑姬】北方【有佳人美者顔如玉】如玉【见上注】姱容修态【楚辞】云雨【巫山神女朝为行云暮为行雨】千金【买笑】巧笑之瑳【瑳巧笑儿】佩玉之傩【乃可反行有节也】孔惟择美者【崔颢娶妻惟择美者】矫诏强娶【来俊臣传王庆诜女适叚简而美俊臣矫诏强娶】逼乱之【王旭为侍御史纪希虬兄为南剑令坐赃旭奉使临讯见其妻美逼乱之因杀其夫】云鬓俨分行【翠眉萦度曲云鬓俨分行杜甫】华屋艳神仙【同上秋日咏懐】雾中花【有邻夫自外归见妇吹火赠诗曰吹火朱唇动添薪玉腕斜遥看烟里面一似雾中花出笑林】诸将【有掠得人之美女者以遗道道不能却寘之别室访其主而还之五代史冯道】非人所有【毕諴上恩顾特异许以为相令狐绹所忌连徙之镇皆绹缓其入相之谋也諴思有以结绹在此门得絶色非人所有者盛饰珠翠専使献绹绹一见心为之动谓其子曰尤物必害人毕太原于吾无分今以是饵吾将倾吾家族也一见立反之使人不敢将回驿諴意諴又沥血书输唘事于绹绹终不纳乃命吏货之东头医李伯上所狎昵者以钱七十万致于家乃舎上堂坐之伯执贱役以事之逾月尽得其欢心焉乃进于上上见大惑之宠冠六宫伯烧伏火丹进以市恩泽上疮疾作伯之罪也懿宗即位与山人王岳道士卢仙芝俱弃市东观奏记】
　　妬【十二】
　　白螽斯美后妃无妬也【言若螽斯不妬忌则子孙众多也螽斯羽诜诜兮宜尔子孙振振兮】逮下【樛木后妃逮下也言能逮下而无嫉妬之心焉】夫人无妬忌之行【则恵及贱妾】入宫而妬【史记女无美恶入宫而见妬】专房之宠　贾氏之种【晋武帝欲为太子纳妃帝曰贾氏之种妬而少子】樊氏之贤【楚荘王樊姬进女于王胜巳者二人如巳者七人】恶女之仇【史记好女入室恶女之仇】不宜其妻【宜善也礼】夫妇之道苦【苦谓不至不荅】不使视【叔向之母妬叔虎之母美而不使视谓叔向曰深山大泽实生龙蛇予惧生龙蛇以祸汝予何爱焉】弃子【后汉厐参妻弃前妻子于井中】絶嗣【晋书贾充妻郭槐疑充视乳母笞杀之其子黎人思慕乳母不食他乳遂死及生小子亦然充遂絶嗣】无此句【谢太傅刘夫人不令公有别房公颇欲立妓妾生侄等微逹此防共讯夫人因方便称关睢螽斯有不妬之徳夫人问谁撰此诗荅云周公周公是男子相为耳使周姥撰诗当无此句】南郡主欲杀李氏【妬记曰桓司马以李势女为妾南郡主防刀率婢数十人往李所因欲斫之见李在窻前梳头髪垂委地姿貌絶丽乃徐下地结髪敛手向主曰国破家亡无心以至今日若能见杀犹生之年神色闲正辞防凄惋主乃掷刀抱之曰我见犹怜何况老奴】害色谓之妬　密置妾【王导妻曹氏性妬导惮之乃密置众妾于别馆以处之曹氏知而将往导恐被妻辱遽命驾犹恐迟以所执麈尾柄驱牛而进】求絶【谢邈茂度妻郑氏妬怨怼与邈书邈以书非妇人之辞疑其门生仇逹为之作遂斥逐逹】被伤【晋祖约妻无男性妬约亦不敢违忤常夜寝于外为人所伤疑妻所为求去职不许刘隗劾曰约新荷殊宠当敬以直内而患为婢妾身被刑戮宜贬黜帝不罪】孔悍妬【张亮更娶李氏李悍妬】刵耳劓鼻【宜城公主下嫁裴巽巽有嬖姝主怒刵耳劓鼻断巽髪帝怒斥为县主】刻眉【酉阳杂爼房孺复妻崔氏性忌左右婢不得浓妆髙髻月给燕脂一豆粉一钱有一婢新买妆稍佳崔怒曰汝好妆耶我为汝妆乃令刻其眉以青填之烧鏁梁灼其两眼角皮随手燋卷以朱傅之及痂脱瘢如妆焉】庄宗爱姬【甚有色而生子后心患之荘宗燕居宫中元行钦侍侧荘宗问曰尔新丧妇其复娶乎吾助尔聘后指爱姬请曰帝怜行钦何不赐之荘宗不得已阳诺之后趋行钦拜谢行钦再拜起顾爱姬肩舆已出宫矣荘宗不乐称疾不食者累日】以铁锥刺【闽王延翰妻崔氏延翰多选良家子为妾崔氏性妬良家子之美者辄幽之别室系以大械刻木为人以手击其颊又以铁锥刺之死者八十四人五代史】妬妇津【临济有妬妇津相传言晋太始中刘伯玉妻叚氏性妬忌伯玉常于妻前诵洛神赋语其妻曰娶妇得如此吾无憾焉段氏曰君何以水神美而欲轻我吾死何愁不为水神其夜乃自沈而死死后七日托夣语伯玉曰君本愿神吾仐得为神也伯玉寤而觉之遂终身不复渡水有妇人渡此津者皆壊衣杜妆然后敢济不尔风波暴发丑妇虽妆饰而渡其神亦不妬也出酉阳杂俎】不可以死恐【朝野佥载兵部尚书任瓌赐二艳姬妻妬烂其髪秃尽太宗闻之赐金缾酒曰饮之立死不妬即不湏饮栁氏拜敕曰妾与瓌俱出微贱更相辅翼遂致荣官今多内嬖诚不如死乞饮尽无他帝谓瓌曰人不畏死不可以死恐朕尚不能禁卿其奈何其二女令别宅安置】君王虽爱蛾眉好无奈宫中妬杀人【李白玉壶吟西施宜美复宜嚬丑女效之徒嫉身君王虽爱蛾眉好无奈宫中妬杀人】月防钱防【仐妇人面饰用花子起自昭容上官氏所制以掩防迹大厯以前士大夫妻多妬悍者婢妾小不如意辄印面故有月防钱防杂俎】宁知赵飞燕夺宠恨无穷【李白怨歌行荐枕娇夕月卷衣恋春风宁知赵飞燕夺宠恨无穷】李益少痴而忌克【世谓李益少痴而忌克防闲妻妾苛严】
　　宠【十三】
　　白画眉【汉京兆尹张敞为妇画眉长安传张京兆眉有司奏宣帝问之对曰臣闻闺房之中夫妇之私有过于画眉上爱其能不责之】遗肉【汉武帝令东方朔自责朔曰防剑割肉一何壮也割之不多又何亷也归遗细君又何仁也上笑赐酒一石赐肉百斤将遗细君】悦己【女为悦己者容】荀奉倩之深情【钟夫人之重爱】小吏为妻先引【萧望之为御史大夫使小吏冠法冠为妻先引迁太子太傅】甚宜其妻【宜善也礼】择珰【赋珥】食残桃【窃王车】　孔自为小君裁衣【凤池编李绅为相时俗尚轻绡紫蘸碧为妇人衣绅自为小君裁衣】宠极爱还歇【李白妾薄命】妍好【去妇词新宠方妍好】宠煽赫然【武后】淑丽冠后廷【郭贵妃淑丽冠后廷故宠异之】汉帝宠阿娇【贮之黄金屋咳唾落九天随风生珠玉李白妾薄命】萧良娣方幸【后引内后宫以挠妃宠武后】与后争宠【萧良娣有宠而武才人以先帝宫人与后争宠更相毁短废后王氏传】智算警頴迎意輙悟帝大悦遂専房【杨妃传】造芸辉堂【紫绡帐龙绡衣元载姬薛瑶英杜阳杂编】五代唐庄宗先时攻梁军【于夹城得符道昭妻侯氏宠冠诸宫宫中谓夹寨夫人】
　　别【十四】
　　白思伯树萱【诗曰焉得萱草言树之背愿言思伯使我心痗】望夫化石【望夫不归身化石于山之上】飞蓬【诗曰自伯之东首如飞蓬岂无膏沐谁适为容】廻文【窦滔妻见贤妇门注】荡子不归【古诗荡子去不归空牀难独守】牵衣【魏文帝诗将适千里道妻子牵衣袂】敛枕【礼夫不在敛枕箧簟席襡器而藏之襡示藏】尘泥之难【古诗君为清路尘妾作浊水泥】攀桃李兮不忍别孔团雪散雪辞【魏国宪穆公主下嫁王士平主恣横不法帝幽之禁中锢士平于第坐交中人贬贺州司戸门下客蔡南史独孤申叔为主作雪散雪辞壮离旷意帝闻怒捕南史等逐之防废进士科】思相离【汉阳公主名畅下嫁郭鏦辞归第泣不自胜徳宗曰儿有不足邪荅曰思相离无它恨也帝亦泣顾太子曰真而子也】暮婚晨告别【嫁女与征夫不如弃路傍结髪为妻子席不暖君林暮防晨告别无乃太怱忙杜甫新防别】泣尽影伤【刘良注文选别赋织锦为廻文诗使成章句以寄于夫思念别离故泣尽影伤】愁如廻飚【乱白雪李白久别离】南楚材妻诗【进士南楚材始娶薛氏后防頴川欲别婚贵族遣奴取琴书以示无归意薛知见絶乃自图其形题诗其侧以寄有云恐君湏忘却时展画图看楚材大慙云溪友议】髙城已不见况乃城中人【欧阳詹寄太原官妓丽情集】金瓶落井无消息【李白寄逺忆昨东园桃李红碧枝与君此时初别离金瓶落井无消息令人行叹复坐思】空留锦字表心素【至今缄愁不忍窥上】肠随廻纹结【织锦作短书肠随廻纹结相思欲有寄恐君不见察】覆水不可收行云难重寻【代别同上】常嫌玳瑁孤【去妇词自从离别久不觉尘埃厚常嫌玳瑁孤犹羡鸳鸯偶李白】寒沼落芙蓉秋风散杨栁【同上】赵瑟初倾凤凰柱蜀琴欲奏鸳鸯弦【此曲此意无人传愿随春风寄燕然长相思上】汉口双鱼白锦鳞【赠辅録事汉口双鱼白锦鳞令传尺素报情人其中字数无多少秪是相思秋复春】别时双鸳绮留此千恨情碧草生旧迹緑琴歇芳声【韦应物诗】心逐江水流【自从为夫妻何曽在乡土去年下扬州相送黄鹤楼眼看帆去逺心逐江水流李白江夏行】
　　辞防【十五】
　　白非偶【左传郑公子忽有功于齐齐侯请妻之忽辞人问其故忽曰人各有偶齐大非吾偶也今奔齐之急而受室以归是以师婚也】辞与弟【传敝无存之父将室之辞以与其弟曰此役也不死反必娶于髙国注言欲立功娶卿相之女】又【后汉王谦为何进长史以谦名公之胄欲与为婚见其二子使择焉谦不许以疾免】又【魏志贾诩字文和嫁娶不结髙门天下之论智计者归之】又【魏志张范字公仪袁隗欲以女妻范范辞不受】又【桓阶字伯绪刘表欲妻之侄女阶自陈结婚处拒不受】又【陆玩为侍中司空兄晔尚书仆射録尚书事父英髙平相玩子纳尚书令王导初至江左请婚于陆陆曰培塿无松栢薰莸不同器玩不为乱伦之始】又【汉儁不疑字曼倩为京兆尹大将军欲以女妻之固辞久之以病免】又【杨骏欲以女妻郑黙曰每读儁不疑传常嘉之】中官女【典畧曰中官常侍唐衡欲以女妻汝南傅公明公明不娶转以女妻荀彧彧父绲慕衡势诫彧娶之为论者所讥臣松之云时阍竖用事四海屏气尤惧唐衡威权莫二顺则六亲以安违则大祸立至斯以存易亡之由昔蒋诩姻于王氏无损清髙之操绲之此婚庸何伤乎彧字文若】不许婚【孙权遣使为子索关侯女侯骂辱其使不许婚权大怒】悔婚【王褒伟元与管彦为友约男女为婚彦后葬父于洛阳褒遂别嫁其女谓彦弟馥曰昔嫁妹妹皆逺吉凶絶断今贤兄葬父洛阳则京邑之人岂吾结好之意防馥曰嫂是齐人也当还齐哀曰岂有葬父洛阳而随妻还齐如此去就复何婚之有】谏婚【晋刘寔妻卒华氏将以女妻寔弟智谏曰华家贫类必汚门户寔辞不得已竟婚而生子夏寔后坐夏受赂免官顷之为大司农又以夏犯罪免官】丧婚【见哀部注】　孔为子请婚【张延赏与李晟有夙憾及俱入朝韩滉从容邀晟平憾且使荐延赏于帝复拜平章事既而宴禁中帝出瑞锦一端以示和解因为子请婚延赏不许晟曰吾武夫虽有旧恶杯酒可解儒者难犯外睦而内含怒今不许婚衅未忘也】

　　白孔六帖卷十七
　　钦定四库全书
　　白孔六帖卷十八　　　唐　白居易　原本
　　宋　孔　　续撰
　　择夫【一】　　　　待妻以礼【二】
　　烈妇【三】　　　　家道【四】
　　父子【五】　　　　母子【六】
　　择夫【一　女自择冥婚附】
　　白美如陈平【陈平长欲娶冨者莫肯与贫者平亦耻之冨人张负有女五嫁而夫辄死人莫敢娶平欲娶之负谓其子仲曰吾欲以女妻平仲曰平贫不事产业负曰人有美如陈平肯长贫贱乎遂以女妻平】徐吾犯妹【左传郑徐吾犯之妹美公孙楚聘之矣公孙黑又使彊委禽焉犯请于二子请使女自择焉子晳盛饰而入布币而出子南戎服入左右射超乘而出女自房观之曰子晳信美矣抑子南夫也夫夫妇妇所谓顺也遂适子南公孙楚也】王濬妻【晋王濬字士冶为河东从事刺史徐邈有女才淑择夫未嫁邈乃大防佐史令女于内观之指濬告母邈遂妻焉】季芉【楚昭王出嫁妹季芉曰所谓女子逺丈夫也钟建负我矣请妻钟建吴人入郢之时昭王奔随钟建负季芉走而从王】贤如伯鸾【后汉梁鸿字伯鸾同县孟氏有女状肥丑而黑力举石臼择对不嫁年至三十父母问故女曰欲得贤如伯鸾者鸿闻而娶之】吕子衡【吕范字子衡邑人刘氏家富女美范求之女母嫌欲勿许与刘氏曰吾观吕子衡寕当乆贫者乎遂与婚】　防嫁殇【周礼媒氏禁嫁殇者迁葬者】合葬【魏武帝爱子苍舒卒欲求邢原女合葬原拒之曰合葬非礼也又聘甄氏亡女合葬也】又【明帝爱女淑薨取甄氏亡从孙合葬】死则同穴孔画孔雀屏间请防者射【髙祖顺圣皇后窦氏父毅在周为上柱国尚武帝姊襄阳长公主常谓主曰此女有竒相且识不凡何可妄与人因画二孔雀屏间请防者射二矢隂约中目则许之射者阅数十皆不合髙祖最后射中各一目遂归于帝】碧鹳鹊【裴寛景云中为润州参军事刺史韦诜有女择所宜归引为按察判官许妻以女归语妻曰常求佳壻今得矣明日帏其族使观之寛时衣碧瘠而长既入族人皆笑呼为碧鹳鹊诜曰爱其女必以为贤公侯妻也何可以貌求人卒妻寛】择壻车【新进士大防于曲江其日公卿家倾城纵观有若东榻之选者十八九细车珠映擳比摭言】折节晚学【陜州刺史王当有女令袁天纲择壻曰惟果毅姚某有贵子嫁之时人笑焉乃元崇也时二十三好猎都未知书母劝令读书折节晚学以晚节入仕至宰相出太平广记】牵丝为防【张嘉贞有五女皆絶色欲纳郭元振为壻令五女各持一丝元振从便牵之】
　　待妻以礼【二】
　　白始由义合【终以礼成】如賔　齐眉　见面【汉朱博字子元夜寝早起妻稀见其面】若严君【后汉张湛字子孝矜严好礼居处必自修整虽遇妻子若严君】如君臣【后汉冯良字君卿志行髙整非理不动遇妻子如君臣乡党以为仪表】荅拜【后汉樊英有疾妻使婢拜问英下牀荅拜陈寔怪问之英曰妻者齐也供奉祭祀礼无不荅】待妻有礼【吴志顾恺字子通待妻有礼常夜入晨出罕见其面疾笃妻出省之恺令左右扶起冠帻加袭趣令妻还其贞防不浊乱如此】南面北面【晋何曽闺门整肃年老相见皆整衣冠相待如賔巳南面妻北面拜上酒酬酢既毕便出一嵗如此不过再三焉】自责【后汉仇览虽在燕居必以礼自整妻子有过免冠自责妻子庭谢候览冠乃敢升堂】孔相待如賔【五代苌从简许州冨人有玉带欲之而不可得遣二卒夜入其家杀而取之卒夜逾垣隠木间见其夫妇相待如賔二卒叹曰吾今欲夺其寳而害斯人吾必不免因跃出而告之使其速以带献逾垣而去不知所之】见妻子必正衣冠【唐临】
　　烈妇【三】
　　白聂政姊【史记聂政杀韩相侠累破面抉目自屠死韩购以千金久之政姊荣闻之曰吾弟为吾在重自刑以絶妾奈何畏没身之诛灭贤弟之名乎乃之韩市呼天者三死政之旁】磨笄山【赵襄子登夏屋山请代王使厨人操铜斗行鍖代王杀之其姊闻之呼天磨笄自杀因以为其山名也】代夫留狱中【盛道妻赵氏字媛姜益部乱道聚众败当死媛姜夜告道速逃建立门户妾留狱代君媛姜乃解道桎梏子翔五嵗令携走度道逺以实告应时见杀道防赦放归终身不娶】夫恶自杀【沛国周都妻赵宗女字阿少闲妇道而都多行无礼都父伟谓阿少曰当以道匡夫阿少退曰我言不用君必谓我不奉教若言见用是谓子违父而从妇不如死乃自杀】手刃夫讐【吴许升妻吕氏字荣升为博徒不治行荣流涕进规荣父欲改嫁之荣终不肯升乃感励改行遂成名本州辟至夀春盗害之刺史尹曜捕得盗荣手断其头而归祭升】临危请姑【晋礼志云李繁姊先适陈诜为妻而遭贼于贼请活姑命贼掠将去繁后得消息往迎还诜王愆期议李鄙野人而临危请姑险不忘顺可谓孝妇矣议者欲令在没畧之中有殒无二是望人人为宋伯姬也】孝妇【陜妇人居事叔姑甚谨家欲嫁之毁面自誓后叔姑病死有女在夫家从妇乞假不得因诬杀其母有司诛之鸟哀鸣尸上盛夏暴之十日不腐虫兽亦不败境内经年不雨呼延谋为太守访其墓谥曰真烈妇其日大雨】孔崇义夫人【薛仁杲其降将旁仚地复叛所过剽害掠王氏女醉寝于野王取仚地所佩刀斩之送首梁州诏封女为崇义夫人】刻石表曰烈女【成汭王建遣将屯忠州与夔州刺史毛湘相唇齿厚屯白帝汭率存乗二军之间攻之二军使人谇辱汭韩楚言尤甚汭耻之曰有如禽贼当支解以逞防存夜斩营袭厚破之厚奔万州为刺史张造所拒走绵州存入夔州楚言妻李语夫曰君常辱军且支觧不如前死椘言不决李砺刀席下方共食复语之夫曰未可知李取刀防其首并杀三子乃自刭汭畏其烈礼葬之刻石表曰烈女】割耳【李徳武妻裴徳武在隋坐事徙岭南时嫁方逾嵗父矩表离婚徳武谓裴曰我方贬无还理君必俪它族于此长诀矣荅曰夫天也可背乎愿死无它欲割耳誓保母持不许本传】剔目【房龄妻卢龄微时病且死诿曰吾病革君年少不可寡居善事后人卢泣入帷中剔一目示房云无他防龄良愈礼之终身】啖土饮水【王兰英独孤师仁之姆师仁之父武都谋归唐王世充杀之师仁始三嵗免死禁锢兰英请髠钳得保养许之时防乱饿死者借借逰丐道路以食师仁身啖土饮水后诈为采薪窃师仁归京师髙宗嘉其义诏封兰英永夀郡君】抵甓杀父寃【卫孝女绛州夏人字无忌父为乡人卫长则所杀无忌甫六嵗无兄弟母改嫁逮长志报父仇防从父大延客长则在坐无忌抵以甓杀之诣吏称父寃已报请就刑廵察使禇遂良以闻太宗免其罪给驿徒雍州赐田宅州县以礼嫁之】冒刃立姑侧【郑义宗妻卢夜有盗持兵刼其家人皆匿窜惟姑不能去卢冒刃立姑侧为贼捽棰几死贼去人问何为不惧荅曰人所以异鸟兽者以其有仁义也今邻里急难尚相赴况姑可委弃邪若百有一危我不得独生姑曰嵗寒然后知松栢后凋吾乃今见妇之心】妇人以节【楚王灵妃上官灵卒防除兄弟共谕妃少又无子可不有行泣曰丈夫以义妇人以节我未能殉沟壑尚可以御妆泽祭他胙乎将自劓刖众遂不敢彊】蓬头跣而负土【汴女李母防卢于墓蓬头跣而负土以完园茔莳松数百武后时按察使薛季昶表之诏树阙门闾】断发自誓【崔绘妻卢绘防卢年少家欲嫁之卢称疾不许女兄适工部侍郎李思冲早亡思冲方显重表求继室诏许家内外姻皆然可思冲归币三百举卢不可曰吾岂再辱于人乎宁没身为婢是夕出自窦粪秽蔑面还崔舎断发自誓思冲以闻武后不夺也诏为浮屠尼以终】骂贼沈海【符凤妻某氏尤姝美凤以罪徙儋州至南海为獠贼所杀胁某氏私之对曰一妇人不足事众男子请推一长者贼然之乃请更衣有顷盛服立于舟骂曰受贼辱不如死自沉于海】着女训【王琳妻韦者士族也琳卒时韦年二十五家欲彊嫁之韦固拒至不听音乐处一室或终日不食卒年七十五着女训行于世】卢惟清妻徐【惟清坐僚姻贬播州尉徐还乡里粝食斥鈆膏柔絺不御防大赦徐间关迎惟清至荆州惟清死二髯奴将劫徐归下江徐知之数其罪奴不敢逼劫其赀去徐倍道行至播州足茧流血得惟清尸以还】饶娥【饶州乐平人父勣渔于江遇风涛舟覆尸不出娥年十四哭水上不食三日死俄大震电水虫多死父尸浮出郷人异之归赗具礼葬父及娥鄱水之阴河东柳宗元立碑云】义声动江南【邹待徴妻薄者从待徴官江阴袁晁乱薄为贼所掠将污之不从语家媪使报待徴曰我义不辱即死于水贼去得其尸义声动江南闻人李华作哀节妇赋】再拜就死【髙愍女名姝姝父彦昭事李正已及纳拒命质其妻子使守濮阳建中二年挈城归河南都统刘佐纳屠其家时女七嵗母李怜其防请免死为婢许之女不肯曰母兄皆不免何頼而生母兄将被刑徧拜四方女问故荅曰神可祈也女曰我家以忠义诛神尚何知而拜之问父在所西向哭再拜就死徳宗骇叹诏太常諡曰愍诸儒争为之诔】引防束髪【贾直言妻董直言坐事贬岭南以妻少乃诀曰生死不可期吾去可亟嫁无湏也董不荅引绳束髪封以帛使直言署曰非君手不可解直言坐贬二十年乃还署帛宛然乃汤沐髪堕无余】父亡间道犇丧【李孝女名妙法安禄山乱被劫徙它州闻父亡欲间道犇防一子不忍去割一乳留以行】自刵陈寃【衡方原妻程大和中方厚为邕州録事参军招讨使董昌龄治无状方厚数争昌龄怒将执付吏辞以疾不免即以死告卧棺中昌龄知之使阖棺甚牢方厚闭久以攫棺尽乃絶程惧并死不敢哭昌龄恬不疑厚遣其丧程徒行至阙下叩右银防门自刵陈寃下御史鞠治有实昌龄乃得罪文宗诏封程武昌县君赐一子九品正贠官】不嫁【止阳女赵者父盗盐当论死女诣官诉曰廹饥而盗救死尔情有可原原之否则请俱死有司义之许减父死女曰身今为官所赐愿毁服依浮屠法以报即截耳自信侍父疾卒不嫁】名寒如霜雪【唐兴风化陶淬且数百年而闻家令姓窈窕淑女至临大难守礼节白刃不能移与哲人烈士争不朽名寒如霜雪亦可贵矣】提刀逐之【仆固怀恩反郭子仪至河中玚攻榆次未抜追兵于祁责其缓鞭之众怒是夕偏将焦晖白玉等斩其首献阙下懐恩闻以告母母曰我戒汝勿反国家酬汝不浅今众变祸且及我奈何怀恩再拜出母提刀逐之曰吾为国杀此贼取其心以谢军中怀恩走乃与部曲三百北渡河走灵武稍稍引亡命军复振帝念旧勲不加罪诏辇其母归京师厚防之以夀终】仆固怀恩赞曰【其母拔刀逐贼烈妇人也】引斧自断其臂【五代王凝妻李氏凝家青齐之间时任虢州司户参军以疾卒于官凝家素贫一子尚防李氏携其子负其遗骸以归东过开封止旅舍旅舍主人见其妇人独携一子而疑之不许其宿李氏顾天已暮不肯去主人牵其臂而出之李氏仰天长恸曰我为妇人不能守节而此手为人执邪不可以一手并汚吾身即引斧自断其臂路人见者环聚而嗟之或为之弹指或为之泣下开封尹闻之白其事于朝官为赐药封疮厚防李氏而笞其主人呜呼士不自爱其身而辱耻以偷生者闻李氏之风宜少知愧哉】秦拒黙啜【髙叡妻叡为赵州刺史为黙啜所攻州防髙叡仰药不死至黙啜所示以寳帯异袍曰降我赐尔官不降且死叡视秦秦曰君受天子恩当以死报贼一品官安定荣自是皆瞑目不语黙啜知不可屈乃杀之】杨完项城【杨烈妇者李侃妻也侃为项城令李希烈分兵数千略定诸县侃以城小贼锐欲逃去妇曰冦至当守力不足则死焉君而逃尚谁守乃募死士固守贼引去卒完】
　　家道【四】
　　白家人女正位乎内男正位乎外【易】家有严君【家人有严君焉父母之谓也】夫子之家事理【隋武子】刑于寡妻【至于兄弟以御于家邦言文王自家刑国】万石君【汉石奋子孙为小吏来谒必朝服见之有过失不诮让为便坐对案不食子孙相责因长老谢改之乃许子孙在侧虽宴必冠申申如也注便坐非正寝也】闺门自守【魏司马朗父防闺门自守诸子虽冠成人不命进则不敢进不命坐不敢坐不指所问不敢言父子之间整肃如此】整肃【晋何曽至孝闺门整肃自少及长无声乐嬖幸之好与妻相见正衣冠相待如賔巳南向妻北面再拜上酒酬酢既毕便出一嵗如此不过再三曽字頴考】又【庾亮字元规羙姿容谈论风格峻整动由礼节闺门之内不肃而成或以为夏侯泰初陈长文之伦人惮其方严而莫敢造】率子抱孙【王羲之率子抱弱孙一味之甘割而分之以娱目前教飬子孙敦厚退让依陆贾班嗣杨王孙之处世也】家人嗃嗃【严酷甚也】妇子嘻嘻【失家节也】免冠自责【见上】孔治家以严【李晟治家以严子侄非晨昬不輙见所与言未甞及公事】家灋修整【韦陟家灋修整敕子允就学夜分视之见其勤旦日问安色必怡稍怠则立堂下不与语】集古今家诫书为屏风【房龄治家有法度常恐诸子骄侈席势凌人乃集古今家诫书为屛风今各取一具曰留意于此足以保躬矣】闺门雍穆【冯元常闺门雍穆有礼法】家灋可称【张知謇每敕子孙经不明不得举家灋可称】闺门友睦【刘徳威于闺门有睦】家为贼质【李晟家为贼质左右有言者晟涕数行下曰陛下安在而欲防家乎朱泚使晟吏王无忌壻欵壁门曰公等家无恙晟怒曰尔乃与贼为间乎叱斩之】家行修治【李防让家行修治闺门惟谨】保家【源洧雍睦保家士友推之】徳星堂【崔郸四世缌麻同防居光徳里宣宗闻而叹曰郸一门孝友可为士族法因题曰徳星堂后京兆民即其里为徳星社云】私居内斋正色【柳仲郢私居内斋正色服用简素】治家【柳珪以不孝勒就养柳公绰治家埒韩滉及珪被废士人愧怅】言家灋者尚韩穆【穆宁居家严甞譔家令训诸子人一通又戒曰君子之事亲养志为大吾志直道茍枉而道三牲五鼎非吾养也先是韩休家训子姓至严正元间言家灋者尚韩穆二门云】三世一爨【崔邠父倕三世一爨当时言治家者推其法】述家训戒子孙【栁玭常述家训戒子孙夫门第髙者一事坠先训则异他人虽生可以茍爵位死不可见祖先地下门髙则自骄族盛则人窥至于孝慈友悌忠信笃行乃食之醢酱可一日无哉】过家十余未甞见妻子【辛谠初谠之求救也过家十余未甞见妻子】家风【杨元礼素弟之子太宗征辽东拜兵部侍郎驻跸之役领歩骑二十四军跳出贼背所向摧靡帝自山下望其众袍仗精整人人尽力壮之谓许敬宗曰越公儿郎故有家风】孝睦【裴向门户内外亲属百余口禄俸必均世称其孝睦】君子重其家灋【崔祐甫朱泚乱祐甫妻王防贼中泚尝与祐甫同列遗以缯帛菽粟受而缄鐍之帝还京具封以献士君子重其家灋本传】孝慈【韦伦居家以孝慈称】成立覆坠【栁玭尝述家训戒子孙曰夫名门右族莫不由祖考忠孝勤俭以成立之莫不由子孙顽率奢傲以覆坠之成立之难如升天覆坠之易如燎毛】击鼔防饭【裴寛兄弟八人于东都置第八院相对甥侄亦有名称尝击鼔防饭】子父女母【白居易賛】子孙众盛实为名阀【柳玭】孝友闻家【賛】诸子【李华与外孙崔氏书云予小时起居尊行三时侍食今诸子日出髙眠争览盘器何尝有此仪】肥家以忍顺【柳玭家训】省事而后可以言家灋家灋备然后可以言养人【同上】务以门族相髙【宰相世系表唐为国乆传世多而诸臣亦各修其家法务以门族相髙】礼灋称于士林【柳玭家训余家本以学识礼灋称于士林】我子孙今以付汝【李勣弟弼为晋州刺史以勣疾召为司卫卿使省视忽语曰我似少愈可置酒相乐于是奏乐宴饮列子孙于下将罢谓弼曰我即死欲有言恐悲哭不得尽故一诀尔我见房龄杜如晦髙季辅皆辛苦立门户亦望诒后悉为不肖子败之我子孙今以付汝汝可谨察有不厉言行交非类者急榜杀以闻毋令后人笑吾犹吾笑房杜也】
　　父子【五训子不训不慈　防子　无子　孤遗知子　　业官　父子同戮　假父附】
　　白天性【父子之道】父道子道人父【人子】才不才【亦各言其子也】各子其子【各亲其亲】为孺子牛【齐景公御绳为孺子牛而折其齿孺子荼也】斯子【吾有斯子】亲后【子者亲之后也敢不敬与礼】莫知其恶【谚曰人莫知其子之恶】堂构【书曰若考作室既底法厥子乃不肯堂矧肯构】父慈【子孝所谓六顺】负荷【古人言其父析薪其子不克负荷】天明【传曰为父子兄弟以象天明】冬夏之【日赵衰冬之日赵盾夏之日冬日可爱夏日可畏】双珠【韦端有二子元将仲将孔融与端书曰不意双珠生于老蚌】荀陈之防【世说曰陈太丘诣荀季和贫俭无仆乃使元方将车季方持杖长文尚小着车中既至荀使叔慈应门慈明行酒余六龙下食文若小坐膝前于时太史奏五百里内贤人聚长文犀也】阿戎谈【王戎字濬仲父浑阮籍谓曰濬仲清赏非卿伦也与卿言不如与阿戎谈】厚于慈【礼以此防人人犹有薄于孝而厚于慈】父为子隠【直在其中】以笃父子【礼】家肥【礼曰父子笃夫妇和家之肥也】异宫【礼曰命士以上父子皆异宫宗敬也】见父子之伦焉【礼】厚敬【礼父子不同位以厚敬也】无能【礼父之亲子也亲贤而下无能故父尊而不亲】父止于慈【礼为人子止于孝为人父止于慈】父兮生我身之贰也【礼】椒聊有实【螽斯之咏】孝养厥父母【书】陟彼岵兮瞻望父兮　从命【礼从命不忿微谏不倦劳而不怨可谓孝矣】馈献【父母在馈献不及车马示人不敢专】不奸【传父子不奸之谓礼】有子有父【公羊曰父有子子不得有父注云有子谓废辄之义可立不以父命辞王父命卫侯辄也】子由父疎【谷梁仲婴齐卒此公孙也子由父踈也】视友【史记赵禹谓将军曰不知其子视其友】遗体【霍去病至河东传舎入迎父仲孺仲孺趍拜谒将军迎跪曰不早知为大人遗体】父子之间【人所难言武帝谓田千秋】三君【陈纪元方弟谌季方与父寔齐徳同行号三君】一而已【传父一而已】惟其疾之忧　喜惧【父母之年不可不知一则以喜一则以惧】子为亲后【慈乃行先】祸患相收【荘子假之亡也林回弃千金之璧负赤子而趍为其布与赤子之布寡矣为其累与赤子之累多矣弃千金负赤子者彼以利合此以天属天属之亲穷廹祸患相收也】子为三公【张酺为太尉父在田里每有迁职輙一诣京师适防歳节公卿诣酺府奉酒上夀极欢人皆庆羡之】兼爱敬【故母取其爱而君取其敬兼之者父也】托子于人【子胥使齐托其子于鲍氏吴王闻之怒赐子胥属镂劒自刎而死】敬父书讯【吴顾恺字子通每得父书常扫洒几筵舒书于上拜跪读之每句应诺毕复再拜若父有疾耗之问即临书垂泣语声哽咽】　训子不训义方【石碏曰臣闻爱子教之以义方】过庭【孔子甞独立鲤趍而过庭曰不学诗无以言不学礼无以立鲤退而学诗语】逺子【又闻君子之逺其子】教忠【狐突曰子之能事父教之忠古之制也父教子贰何以事君】慈教【父慈而教子孝而忠】七子之业【晋刘殷字长盛有子七人各受一经一门之内七业俱成】严父　爱子　天性之恩【日严之敬】父父【子子】诗礼之训　防子【防子常视无诳长者与之提携则两手捧长者之手负劒辟咡诏之则掩口而对皆防子之教】防学【人生十年曰防学余具儒教防学门】不就师傅【子既生不免于水火母之罪也成童不就师傅父之罪也】将绍家声【必资庭训】严君之道【教子之方】居家【自相朂导岂不优于严君邪万石君也】尊严【之仪】冯奉世【奉世子野王通诗次逡通易次立通春秋次参通尚书】刑国【自家刑国】不教吏职【汉薛宣子惠为彭城令宣过其县桥梁邮亭不修宣心知惠不能留数日终不问惠以吏事惠知不称宣意使椽送宣令椽自从其所问宣以不教戒惠吏职之意宣笑曰吏道以法令为师可问而知自有资才何可学也】各使守一艺【后汉邓禹子十三人各使守一艺教养子孙为后世法】临刑告子【范滂字孟博被诬下狱谓其子曰吾欲使汝为恶恶不可为使汝为善我亦不为恶行路闻之莫不流涕】又【郑字康成戒子益恩曰吾年七十自非拜国君命亲族之忧展敬坟墓当杖而出门家事大小汝一承之尔茕茕无同生之相依朂求君子之道云云】不训【后汉马廖不训诸子友人杨终戒之廖曰皎皎练丝所在染也】八务七识【魏氏春秋诸葛亮作八务七识六怒五惧皆有条章诫励诸子弟】睡不听训【陈万年疾召子咸教诫之咸睡头触屏风万年怒将杖之咸曰具防所言大抵教咸謟也万年遂不复言】挞子【崔烈有重名灵帝时入钱五百万为司徒名誉遂减问子钧曰议者何如钧曰嫌其铜臭烈举杖击之钧服武弁而走烈曰死死卒父挝而走孝乎钧曰大杖则走小杖则受烈慙而止】又【王丹子有同门生遭防在山中请徃吊之丹怒挞之令遗缣而已人问之丹曰交友之道未易言也全者鲜矣】斑白逾峻【孙盛安国年老还家性方严有宪虽子孙斑白而庭训逾峻】　不慈乃疾厥子【书曰父不能字厥子乃疾厥子言不慈也】匪人　不父【父不父子不子】灭亲【传石碏纯臣也大义灭亲其子厚与州吁同弑君碏杀之】不慈【父不慈子不孝祗服厥父】瘗子【郭巨】无儿【邓攸字伯道弃子活兄子后竟无儿人曰皇天无知使伯道无儿】易子【宋人易子而食】父顽【母嚚】信谗【琴操尹吉甫信后妻之谗而逐伯竒伯竒自伤无罪乃援琴作履霜操而死故文选曰掇蜂灭天性】弃子【邓攸事见上注】慈防【周礼以保息六养万民一曰慈防爱小防也】犂牛之子【骍且角虽欲勿用山川其舎诸言父虽恶不害子善】杀子【晋献公骊姬谋杀太子申生太子归胙于公公田姬寘诸宫六日公至毒而献之公祭之地地坟与犬犬毙与小臣小臣毙姬曰贼由太子太子奔新城戊申缢死】劫货不救【后汉桥字公祖迁侍中以疾罢就医里舎少子十歳独游门次卒有三人持杖劫之入舎登楼求货不与司围守恐杀其子未欲廹之瞑目呼曰奸人无状岂以一子之命而纵国贼遂进攻子亦死乃诣阙谢罪请下天下凢有劫质皆倂杀之不得赎以财寳开长奸路】三纲絶矣【汉逄萌见王莽杀子宇曰三纲絶矣不去祸及遂隠】杀子【汉金日防子爲帝弄児上前骄逸后于殿下与宫人戱曰防遂杀之】食羮【乐羊食肉羮】弃子【蜀程畿子都在郡厐义使告畿曰尔子在郡不从及祸畿曰乐羊食子羮非无父子之防】为国【邵续字嗣祖初王浚假续乐陵太守石勒破浚遣续子乂招续权附于勒勒以乂为督护叚匹防要续俱归元帝其子谏曰今弃勒归防任子危矣续泣曰我出身为国岂得顾子为叛臣哉遂絶勒勒乃害乂】父兮母兮【畜我不卒】　丧子丧明【子夏防其子而防其眀曽子吊而怒之曰丧尔子而丧其眀尔罪三也子夏投其杖而拜之曰吾过矣】嬴愽【延陵季子适齐其长子死葬于嬴之间还封且号者三曰骨肉复于土命也夫】七旬【潘岳西征赋曰夭赤子于新安坎路侧而瘗之亭有千秋之号子无七旬之期虽勉励于延吴实憯恸于子慈注岳子以三月壬寅生五月甲辰夭六十余日也】恸【见上注】珠碎【于掌上】兰败【于庭中】投车挤于沟壑【楚灵闻羣公之子死自投于车下曰人之爱其子也亦如予乎侍者曰甚焉小人老而无子知挤于沟壑矣】情钟【晋王衍字夷甫防防子山简吊之衍悲不自胜简曰孩抱中物何至于此衍曰圣人忘情最下不及情情之所钟正在我辈简服其言更为之恸】仁与逹【晋书王祥二子烈芳同时而亡将死烈欲还葬旧土芳欲防葬京邑祥流涕曰不忘故乡仁也不恋本土逹也仁与逹二子俱有】稽颡【礼为长子稽颡重正体也】子既不幸【老将畴依】长子服【礼庶子不得为子服三年不继祖与祢故也注眀遵一统】不哭【列子东门吴子死不哭其相曰公之爱子天下无有今死而不哭何也吴曰吾尝无子无子时无忧今子死乃与向无子同吾何忧】无益自损【晋魏舒字阳元子混先卒舒每哀恸退而叹曰不及荘生远矣岂以无益自损】封箧【王导还台其子恱未尝不送又为母襞敛箱箧中物恱亡导还台至常送处哭至台其母封箧不忍开之】赍金赎弟【陶朱公中子杀人于楚朱公遣少子赍金千斥赎罪长子请行到楚遗荘生荘生言王将赦天下长子以弟自当免遂不与荘生怒反言于王先杀朱公子而后赦长子持弟防归朱公曰吾固知必杀汝弟汝见吾贫苦时重惜金所以卒杀汝弟】　无子天穷【老而无子天人之穷】叔向之忧【无子也】伯道无儿【皇天无知使伯道无儿伯道邓攸字也】挤沟【小人老而无子知挤于沟壑见上注】绛人【绛县人老而无子预于城杞之食辱在泥涂赵孟谢之】无后【子文无后何以劝善】妻无子【衞荘公娶于齐东宫得臣之妹曰荘姜羙而无子卫人为赋硕人】又【晋献公娶于贾而无子】何以能育　托身于人【楼护字君卿故人吕公无子归护护养之终身】为将不爱妾【后汉祭遵为征虏将军同产兄午以遵无子取妾送遵不受曰自以身任于国不敢虑继嗣之计】　遗孤孤儿【爱子】托子　恤后【遑恤我后】负薪【孙叔敖死无立锥之地其子负薪于楚】牧豕【陈祐年二十而孤家贫牧豕于长垣泽中其父之友谓曰子二千石子牧豕纵子无耻奈何先君】六尺之孤【可以托六尺之孤谓防君】少孤【孔子少孤不知其墓】孤子【死王事者之子周礼】不逮事父母【谓少孤也】以缞抱之【礼父没子防则以缞抱之】慈防【见上】恤孤【礼】字孤【不能字人之孤】无父何怙【有子畴依】汉帝既临张禹有托【安昌侯张禹疾病罢侯车驾亲临令防子拜于床下】山公尚在嵇绍不孤【嵇康临刑谓子曰山公在汝不孤】仲宣无后【魏王粲死后二子犯法诛絶后时太祖在汉中闻粲子死叹曰孤若在彼不使仲宣无后也】虎子【吴凌统卒二子皆孙权收养宫中爱遇与诸子同賔客进见呼之曰此吾虎子八岁令读书十日一令乘马及长追録统功封亭侯还其故兵】　知子莫若父【知子莫若父知臣莫若君】举子【祁奚请老晋侯问嗣焉称觧孤其讐将立而卒又问焉对曰午也可午奚子】赵奢【史赵括少学兵法父奢不能难然不谓之善曰兵死地而括易言之败赵军者必括也】吴恢【后汉吴祐父恢为南海欲杀青简冩经祐諌曰逾越五岭俗多珍怪此书若成载必兼两昔马授以薏苡兴谤王阳以衣嚢徼名恢曰吴氏世不乏季子】石苞【石苞临终分财与诸子不及崇崇母为言苞曰小儿虽小后自得之】王昶【晋王湛有隐徳兄弟以为痴父昶独异焉】索靖【每曰吾子琳廊庙器非简札之用州县吏不足汚吾儿】姚弋仲【仲令子防讨石闵谓曰汝才十倍于闵】谓不从坐【吴志驺子张叔累迁司真封侯父山阴徳卒知淑不良表请有罪谓不从坐诏许之】业官明经丞相【汉书韦贤字长孺子成字少翁俱以明经位至丞相故语曰遗子黄金满籝不如一经】司徒【缁衣美郑武公父子并为周司徒善于其职也】父作子述【礼父作之子述之谓文王武王之业】清白问绢【晋书胡质仕魏为荆州刺史子威自京师省父自驱驴不止传舍留十数日告归父赐缣一匹威跪曰大人清贫何以得此曰吾俸禄之余及威为徐州刺史武帝问之卿清孰如父对曰臣父清畏人知臣清畏人不知】业书【晋书王羲之子献之竝能书谢安问献之君书何如君家君荅曰固当不同】大夫【汉书杜延年为御史大夫以居父官不敢当父旧位坐卧皆易其处也】张奂生男复临此郡【魏畧张奂为武威太守时猛母方孕梦印绶登楼而歌旦告奂奂讯占梦占夣曰夫人生男复临此郡必死官乎及生猛以建安中为武威太守杀刺史邯郸商州兵围之猛急耻见擒曰岂使我头过华阴歴先君之墓乎乃登楼自烧而死】替代【汉公孙贺自太仆卿迁丞相其子敬声代父为太仆卿】韦康【三辅録曰康字元将代父端为荆州刺史父老止传舍康入官时人荣之】辛毗【魏志辛毗为卫尉卿子敞亦为卫尉卿】同官隔坐【吴録记亮为尚书令子隲为中书令每朝防诏以御屏风隔其坐】周公拜前鲁公拜后【尚书】刘馥【为扬州太守恩化大行子静为卢江守诏曰卿父昔为彼郡可谓能克负荷也】三代为司【后汉赵兴不恤忌讳三代为司】司下着姓【世祖令鲍昱封降故檄问有所怪否昱曰通官文书不着姓怪司下着姓世祖曰吾欲令天下知忠臣子复为司也】　父子同戮父子伏诛【汉书周纾字文通为沛郡守为人酷虐后坐事父子皆伏诛】及宗【后汉公孙贺为丞相子敬声为太仆敬声有罪贺请捕朱安世以赎子罪安世曰丞相祸及宗矣】子代父死【史石奋相楚行县有杀人者追之乃其父也纵其父还而自拘曰杀父立政非孝也废法纵罪非忠也臣当死乃自刎而死】　假父假子何晏【魏略太祖纳何晏母收何晏养宫中服饰拟太子文帝憎之谓之假子】秦朗【献帝春秋曰秦朗父为张飞所杀太祖纳其母爱朗谓人曰岂有爱假子如孤者】孔治命【韦温为翰林学士先是绶在禁廷积忧畏病废故诫温不得任近职至是固辝帝怒曰宁绶治命邪礼部侍郎崔蠡曰温用乱命益所以为孝帝意释然换知制诰】赋诗【同上既疾召亲属赋绶诗在室愧屋漏因泣下曰今知没身不负斯诫矣】同在禁筦【苏瓌子颋迁给事中拜中书舎人时瓌同中书门下三品父子同在禁筦朝廷荣之】俳儿【荘恪太子永暴薨帝悔之明年下诏以陈王为太子置酒殿中有俳儿縁撞父畏其防环走撞下帝感动谓左右曰朕有天下返不能全一儿乎因泣下】继为宰相【窦至徳父子继为宰相世诧其荣】同为侍郎【崔挹子湜景龙二年迁兵部侍郎而挹为礼部侍郎武徳已来父子同为侍郎惟挹湜云】相失【挹得谢而性贪数为人请托以干湜湜多不从由是父子相失】庐陵在逺【王方庆賛曰李徳裕著书称方庆为相时子为眉州司士叅军武后曰君在相位何子之逺对曰庐陵是陛下爱子今尚在逺臣之子庸敢相近以比仓唐悟文侯君子哉】父称忠孝【韦嗣立与承庆异母武后召嗣立谓曰尔父常称二子忠且孝堪事朕比兄弟称职如而父言今使卿兄弟相代】竝为宰相【及知政事父子并为宰相世罕其比】有父风采【崔谨由有父风采】彊干【李昭徳彊干有父风】殢爱多愆【禇遂良以为父子殢爱者多愆】善教【杨恭仁隋观王雄子也仁寿中累迁甘州刺史临事不苛细徼人安之文帝谓雄曰匪特朕得人乃卿善教子矣】吾家有子【苏诜十余嵗彊学有成人风颋曰吾家有子】称尊【桓彦范曰父在子称尊为逆子】善训子手诏褒善【舒王元名子豫章王亶治江州有羙政高宗以元名善训子手诏褒善】不肖【髙俭为氏族志崔干仍居第一帝曰我于崔卢李郑无嫌顾其世衰不复冠冕犹持旧地以取赀不肖子偃然自髙贩鬻松槚不觧人间何为贵之】功名之竒近世所未有【李愬始晟克京师市不改肆愬平蔡亦如之功名之竒近世所未有】同拜【李宗闵进中书舍人父防为华州刺史父子同拜世以为宠】挞【潘好礼子请举明经好礼曰经不明不可妄进乃自试之不能通怒挞之而徇于门】有父风矩【栁仲郢牛僧孺辟武昌幕府有父风矩僧孺叹曰非积习名教安及此邪】不能事父【栁珪与璧继擢进士杜牧李商隐称之以蓝田尉直洪文馆迁右拾遗给事中萧仿郑裔绰谓不能事父封还其诏】卖子【朱忠亮授四镇节度使泾俗旧多卖子忠亮以财赎免者前后数百】属无亲踈【沈传师治家不严威闺门自化兄弟子姓属无亲疎衣服饮食如一】【崔衍继母李不慈伦使吐蕃归李赦衣以见问故曰衍不吾给伦怒召衍将袒而鞭之衍泣无所陈伦弟殷趍白衍所廪举送夫人所尚何云伦悟由是谮无入】令子【郑余庆子涵为右补阙敢言无所讳宪宗谓庆余曰涵卿令子而朕直臣也可更相贺】继美【贾至明皇幸蜀帝传位至当譔册既进藁帝曰昔先天诰命乃父为之辞今兹命册又尔为之两朝盛典出卿家父子可谓继美矣至顿首呜咽流涕】率门生出迎【杨嗣复父于陵嗣复领贡举时于陵自洛入朝乃率门生出迎置酒第中于陵坐堂上嗣复与诸生坐两序始于陵在考功擢浙东观察使李师稷及第时亦在焉人谓杨氏上下门生世以为美】龙【崔珙父頴生八子皆有才世以拟汉荀氏入龙】密语【符令琦幽州乱挈子璘奔昭义田承嗣盗其地引令琦为右职田恱拒命马燧败之洹水令琦宻语璘曰吾阅世事多矣自安史干纪无噍吾观田氏覆亡无时安用茍朝夕系缧京师宗族屠地汝能委质朝廷为唐忠臣吾亦名扬后世矣璘泣曰恱忍人也近祸可畏荅曰今王师四合吾属俎中醢儿今行吾死不朽不行吾亦死尸叠逆地云何璘俯泣不能对】得父一絶【宋之问父令文富文辞且工书有力絶人世称三絶既之问以文章起其弟之悌以蹻勇闻之愻精草世谓皆得父一絶】求降外官増父秩【孙逖父嘉之逖迁中书舎人拜嘉之且八十犹为令逖求降外官増父秩帝嘉纳拜嘉之宋州司马聴致仕】显名【甄逢常以父不得在国史而逢与元稹善稹移书于史舘修撰韩愈愈荅逢能行身幸于方州大臣以标目其先人事载之天下耳目彻之天子追爵其父第四品赫然惊人逢与其父俱当得书矣由是父子俱显名】访索【吕向向之生父岌客逺方不还后有传父犹在者访索累年不获它日自朝还道见一老人物色问之果父也下马抱父足号恸行人为流涕帝闻咨叹官岌朝防大夫】杜门不出【韦陟以父不得志殁乃与斌杜门不出八年亲友更徃孰晓乃强调洛阳令宋璟见陟叹曰盛徳遗范尽在是矣】不私【姚崇二子在洛通賔客馈遗凭旧请托魏知古归悉以闻他日帝召崇曰卿子才乎皆安在崇揣知帝意曰臣二子分司东都其为人多欲而寡谨是必尝以事干魏知古帝始以崇私其子或为隠微言动之及闻乃大喜问安从得之对曰知古臣所荐也臣子必谓见徳而请之帝于是爱崇不私而薄知古欲斥之崇曰臣子无状挠陛下法而逐知古外必谓陛下私臣乃止】广平风衰【宋璟子升尚浑怒华衡天寳中浑怒尚竝以赃败流贬华衡亦皆坐广徳中浑起为太子谕徳物议秽薄之流死江岭兄弟皆荒饮俳嬉而衡最险悖广平之风衰焉】父子为学士【蒋乂父子为学士儒者荣之】有方面功【田布诸子皆有方面功】諌【史孝章父宪诚得魏迁士曹参军孝章见父数奸命内非之承间諌曰大河之北号富强然而挺乱取地天下指河朔若夷狄然今大人身封侯家富不赀非痛洗溉竭节事上恐吾踵不旋祸且至因涕下沾衿父武不尽听文宗贤之】峭立有父风【郑裔绰】试文【韦温以防萃高等补咸阳尉父愕然疑假权谒进召而试诸廷文就无留思喜曰児无愧矣】吾儿不及若儿【许敬宗孙彦伯昻子也颇有文敬宗晚年不复下笔凡大典册悉彦伯为之尝戏昻曰吾児不及若児答曰渠父不如昻父】请二息补外【源乾曜进侍中建言大臣子倂求京职俊乂率任外官非平施之道臣三息俱任京师请二息补外以示自近始诏可乃以子河南参军弼为绛州司功太祝洁为郑尉】苏氏宰相【苏廷硕与宋璟同当国璟尝曰吾与苏氏父子同为宰相仆射长厚自是国器献可替否事至即断尽公不顾私则今丞相过之】不亲教子【张士衡父文庆士衡九歳居母防哀慕过礼博士刘轨思见之为泣下竒其操谓文庆曰古不亲教子吾为君成就之乃授以诗礼】有父风【萧頴士子有亮直有父风】庶事无间【张曲江集勑突厥可汗书与儿情为旣深庶事无间父子之国直往直来何异一家直无别也】其在家无子弟之过【居京兆之侧遇事辄争不从其令而従其义求子弟之贤而能业其家者韦羣玉也韩文】盛徳遗范【韦陟为洛阳令宋璟见陟叹曰盛徳遗范尽在是矣】异类合为父子【义儿传世道衰人伦坏而亲疎之理反其常干戈起于骨肉异类合为父子开平显徳五十年间天下五代而实八姓其三出于丐养盖其大者取天下其次立功名位将相岂非因时之隙以利合而相资者邪五代史】固宜长有人文章绍编刬【韩愈赠张籍诗】
　　母子【六　贤母　恶母　姙孕生育防生遗腹　出母　母贱　后母附】
　　白母慈【子育】有慈【无威】母取其爱【孝经】厚其慈母也【天只】水火【子旣生不免水火母之罪】母徳　母仪　陟屺【诗】母氏【劬劳圣善】何恃【无母何恃诗】靡依【匪母】母兮鞠我【腹我育我畜我长我欲报之徳吴天罔极】三年免懐【子生三年然后免于父母之懐】不独子其子【礼各子其子】从子【妇人从人者也嫁从夫夫死従子】慈爱　无能【礼母之亲子也贤则亲之无能则怜之】母养【如母而飬之】傍无几杖【后汉胡广年八十心力克壮为太傅继母在堂朝夕省膳傍无几杖言不称老母卒居丧尽礼三年】母为敌获【徐庶母为曺公所得庶谓刘备曰本欲为明公効愚欵今失老母方寸乱矣备遂聼庶降曹公】拜畵像【汉金日防母教诲两子有法度上闻嘉之病死诏圗畵日防每见像常涕泣】　贤母圣善【母氏圣善我无令人】三徙【孟轲之母三徙择邻以教子】买猪【韩诗曰孟子少时问东家杀猪何为母曰欲啖汝既而悔曰吾闻胎教割不正不食席不正不坐今适有知而欺之是教之不信乃买猪肉以食之】寄鲊【吴録孟仁字防武本名宗为监鱼池司马自结网捕鱼作鲊寄母母还之曰汝为鱼官以鲊寄母非避嫌疑也】隂徳【孙叔敖防时逢两头蛇畏后人见乃杀埋之其母曰汝有阴徳必有阳报汝无忧矣】埽墓【严延年为河东太守峻刑酷法吏人号曰屠伯其母知终伏诛乃曰不意当老见壮子被刑戮今去汝东归埽除墓地耳言待其灵柩也遂归见昆弟宗人复言之后嵗余延年果弃市东海莫不贤其母】不食【汉书嶲不疑为京兆尹每録囚徒其母问以平反喜而食否则怒不食故不疑为吏严而不酷】以为己子【庄姜无子戴妫生桓公荘姜以为己子言若已生】以为嫡子【赵姬请逆盾与其母来以盾为才以为嫡子而使其己子下之】不哭【礼公父文伯之丧敬姜据其牀而不哭曰吾有斯子也吾以为贤人也及其死也朋友诸臣未有出涕者而内人皆行哭失声斯子也必多旷扵礼矣注内人妻妾也】举徳【晋吴隐之字处黙居丧过礼与韩康伯母邻康伯母闻隐之哭谓其子曰汝居铨衡当举此人及康伯为吏部尚书遂举隐之阶清级】赵括母【史赵王使括为将代防颇其母请于王曰括必败请不从坐后果败王乃原其母】王陵母【在楚使人于汉谓陵曰汉王长者善事之无以吾为念因对使者自刎以固陵志】叔向母【叔向欲娶申公巫臣氏其母止之曰甚美必有甚恶叔向惧不敢娶平公彊使娶之生子伯石其母将视之及堂闻其声而还曰豺狠之声是必防羊舌氏遂不视之】陈婴母【秦末天下兵起婴亦起众母曰自吾为汝家妇长见贫贱卒富贵不祥不如以兵属人事成少受其利】王经母【魏王经为尚书髙贵乡公欲讨司马文王经及王沉王业谋经谏以鲁昭公不忍季氏卒有干侯之祸沉业驰出告文王经独不告被収辞母母顔色不变笑而应曰人谁不死恐不得死以此并命何恨之有】才学【汉崔篆母师氏能通经学百氏之言王莾宠以殊礼赐号义成夫人】崔实母【后汉崔实母刘氏博覧书传寔为五原太守有能政母助也】生徒受业【晋韦逞母宋氏父世儒学卢壸奏就家立讲堂置生徒百二十人隔纱幔受业号文宣君侍婢十人】智略【何无忌母刘氏弟牢之为桓所杀常思报及无忌与刘裕定谋夜于屏风内制檄刘氏以器覆烛窥之泣曰我不如东海吕母既孤其诚常恐哀促其夀】养前妻子【羊祜前母孔融女兄发初与祜同母兄弟俱病祜母度不能两存乃専心于发遂淂济也】截发待客【陶侃字士衡孝防范逵尝过侃时仓卒无以待客母谓侃曰汝但留賔客吾为计乃截发为防鬃卖易酒殽极豊偹欢乐従者亦过望逵至京师称述侃侃遂知名】骂贼而死【杨阜字义山防冀州军事马超攻破冀城杀刺史阜外兄姜叙屯厯城阜见叙母説冀中事责叙不讨贼叙母慨然救叙与阜起兵超禽得叙母母骂超杀之太祖下诏褒美之】遗母鲊【陶侃母谌氏侃少为县吏尝监鱼池以鱼鲊遗母母封鲊责之曰尔以官物遗我不能益我乃増吾忧耳】　恶母母嚚【舜】不安其室【卫之滛风流行虽有七子之母犹不能安其室言欲去嫁也】许穆夫人公子顽烝于宣姜生也　掇蜂之谮【伯竒后母令竒掇蜂因而谮之其父尹吉甫乃逐之欲罪也】寤生遂恶【郑公公寤生惊姜氏遂恶之后遂复为母子如初也】弃子【路有饥妇人抱子弃草间文选】弃女堤下【宋芮司徒生女子赤而毛弃之恭姬之妾取以入名之曰弃】弃于冰上【史记姜嫄践巨人迹而孕生子为不祥弃之冰上飞鸟以翼覆之故名弃周祖后稷也】新息妇人杀子【后汉贾彪为新息令人贫困多不养子彪严为制与杀人同罪城南有盗害人城北妇人杀子彪出案掾吏欲引南彪怒曰贼害人此有常理母子相残逆天违道遂先北也】慈防【周礼】弃子【后汉厐参妻弃前妻子于井】畜我不卒【父兮母兮】　姙孕生育【既生既育比予于毒】嗣续【以嗣以续】续莫大焉【父母生之】梦兰【郑文公有贱妾燕姞梦天使与已兰曰以是为尔子既而文公与之兰而御之曰妾不才幸而有子将不信敢徴兰】椒聊之实【繁衍盈升】芣苢【妇人乐有子也采采芣苢薄言掇之】男子之祥【吉梦维何维熊维罴男子之祥维虺维蛇女子之祥】弄璋弄瓦【乃生男子载衣之裳载寝之牀载弄之璋其泣喤喤乃生女子载寝之地载衣之禓载弄之瓦】赠鲤【孔子子生三月有赠鲤鱼者乃名子曰鲤字伯鱼】珠生老蚌【孔融与韦端书曰不意双珠生于老蚌】继体承家【继代保家】有文在手【传宋武公生仲子有文在其手曰为鲁夫人故仲子归于我又邑姜方娠太叔梦帝谓己子召曰虞乃生有文在手曰虞遂以名之】同物【传云桓公是其生也与吾同物命之曰同谓同日生也】三月【礼子生三月而父名之】闻声不视【叔向娶夏姬之女生子伯石其母及堂闻其声曰豺狼之声是必丧羊舌氏遂不视之】闻声观状【椘司马子良生子越椒良兄子文曰必杀之是子也熊虎之状豺狼之声不杀必灭若敖氏矣良不可后果灭若敖氏】掌上之珠　悬弧之庆【男子初生以桑弧蓬矢六射天地四方示男子有事于四方又男女生男子设桑弧蓬矢于门左女子设帨于门右也】月辰【礼妻将生子及月辰居侧室夫使人日再问之至于生子复使人问之诸侯之礼也】翦发【子生三月之未择日翦发为鬌男角女羇委则男左女右鬌遗发也】负发【子生三月始负子以桑弧蓬矢射也】父母全而生之孩而名之【子生三月妻以子见夫入门升阼阶妻抱子出升自西房父执子之右手父母全而抚其首也皆诸侯之礼】食母【礼诸侯子生卜士之妻大夫之妾使食之大夫之子有食母士之妻自养其子】庶人【礼庶人无侧室生子及月辰夫出居羣室其问之与子见父之礼无以异也子既生见父父必循其首也】厥初之生【有后之庆】寝牀【见上注】妇孕不育【易】乃多女灾【孕者伤也】胎夭多伤胎生者不防卵生者不殈【防败也殈裂也】毛者孕育【礼】能育　不坼不疈无灾无害【谓姜嫄生后稷也疈音芳反毛诗】似已【庄子厉人生子恐其似已夜生取火视之厉丑人也】三歳不孕【易】诞弥厥月先生如逹【乐羊子言易产姜嫄】弥月不迟【弥终也十月生子不迟】接子【凡接子择日子则太牢谓天子世子太牢庶人特豚士特豕大夫少牢】缓带【谷梁一人生子三人缓带】赐酒【句践令有娩者以告公令医守之生男壷酒一犬生女壶酒一豚生三人公与之乳母二人与之饩】给复【汉书民产子复二嵗】胎教谷【后汉章帝赐姙者胎教谷三斛夫复一嵗着于令】神光【应妪生四子见神光照室试探之乃得黄金诸子宦学竝有才名】兆叶熊罴【庆传嗣续】从在手之文徇徴兰之请【名子】双生梁嬴【见下过斯注】居上为兄【公羊言古人尚质防生以后生者居上取以为兄】则百斯男【诗太姒嗣徽音则百斯男】螽斯【子孙众多宜尔子孙】陆终生六子【史记陆终氏生六子拆剖而生焉】不夫而孕【列子曰思女不夫而孕】又【汉书哀牢夷者其先有妇名纱壹居牢山捕鱼水中触沉木若有感因怀姙十月产子十人】产惊死【郦炎字文胜好学风病恍忽至孝母忧其疾发动妻始产而惊死妻家讼之不能理死狱中】弃之不死【韩朗字伯竒生三日遭乱弃于荆棘数日兵解母往视之有气息乃収飬及长举为孝防】居然生子【姜嫄无人道居然生后稷】鬻子之闵斯【鬻雉也雉之病也】脩已【背坼而生禹】简狄【胷剖而生契】生齿【家语男子八月生齿七歳而齓】堕地【范晔母如厠而生华额为塼伤因小字塼】天地相应乃得化淳男女匹配乃得化生阴阳不对生可得乎【易损卦注】过期【梁嬴孕过期卜将生一男一女男为人臣女为人妾过期谓十月不生】　遗腹小同【郑别传曰子为孔融吏举孝防融被围往赴难被贼害有遗腹子以丁夘日生以丁夘歳生故名曰小同】李陵【汉书李广子当户当户早卒有遗腹生子陵有广之风烈】泗水王【汉泗水戴王前薨无嗣国除后宫有遗腹子暖相内史不奏言上闻而怜之立暖为泗水王相内史皆下狱】　出母白也之母【子思曰为伋也妻是为白也母不为伋也妻是不为白也母故孔氏不丧出母自子思始也】不丧【见上注】子上之母【礼曰子上之母死而不丧问诸子思曰昔者子之先君子丧出母乎曰然子之不使白也防之何也子思曰吾先君子无所失道道隆则从而隆道汚则従而汚伋则安能为伋也妻云云注为礼出母期父卒为父后者则不服】无服【礼为父后者为出母无服之云不敢以私丧废宗祀之礼】慰心　凯风【羙孝子也衞之滛风流行虽有七子之母犹不能安其室故美七子能尽其孝道以慰母心诗曰有子七人莫慰母心】辞母不顾【吴骆统字公绪母改适为华歆小妻统时八歳遂与亲客归防稽其母送之拜辞上车面西母不顾泣于后御者曰夫人犹泣统曰不欲増母思乃不顾也】　母贱子贵【史记姑布子卿见无恤曰此真将军也简子曰此母贱翟婢也子卿曰天之所授虽贱必贵】母微【裴秀母妾也秀年十八有令望而嫡母犹妬令秀母进馔于客賔见并拜之母曰防贱如此应为小儿矣】不聘【传声伯之母不聘穆姜曰吾不以妾为姒也】后母织屦给子【汉翟方进为小吏蔡文伯有封侯骨西至京师受经后母随之长安织屦以给子射策甲科】迎后母不至【汉何武后母在遣使迎防盗贼留乆不至哀帝策免曰君孝声不闻其上印绶】事逾谨【后汉冯衍子约年十嵗后母恶之因夜行毒而约敬事逾谨】旁无几杖【胡广见上】双鱼跃出【晋王祥继亲朱氏欲生鱼祥觧衣将剖冰冰觧双鱼跃出又思黄雀炙有数雀飞入幕中庭有丹柰母令守之风雨抱树而泣】羊祜母【羊祜前母孔融女生兄发初与祜同母兄承同得病祜母度不能两存乃专心飬发得济】不肯随之官【传咸为州继母杜氏不肯随咸之官表觧职又防继母见下注中】官舎设灵【传咸继母丧以无兄弟乃使官舍设灵坐】诬盗【阎纉后母诬缵盗父时金讼于有司被清议所弃十年无怨色孝谨不怠母意觧乃移中正复品】蒲麻纻衣【王延后母以蒲麻与延纻衣姑问之不言夏扇枕席冬以身温母爱鱼求不淂杖之流血叩而哭忽有一鱼长五尺跃出水母食之积日不尽扵是抚之如己之子】逐不能去【薛包字孟常后母憎包分出之包日夜号泣不能去被打不得已庐于舍外旦入而洒埽父怒又逐之乃庐于里门晨夜不废积嵗余父母慙而还之后六年服丧过乎哀戚】慈爱【程文矩妻穆姜有二男而前妻有四子四子以母非所生憎毁日积而穆姜抚字益隆衣食皆兼倍所生文矩卒防谓母曰四子不孝何不分母曰方以义之使善及前妻长子兴遇病困母亲调药饵防情笃宻久乃瘳谓三弟曰继母慈仁我曺过深矣遂将三弟诣南郑狱陈母之徳状已之过乞就刑县言于郡郡守表异其母蠲徭遣四子许以脩革】托疾求和【杨厚守仲植母与前妻子博不相安厚年九嵗思令和亲乃托疾不言不食母知其旨惧然后改意防飬加笃】谏母【王祥弟览字通母朱氏遇祥无道览数歳见祥被挞辄流涕抱持及长每諌母少止使祥非理覧亦与焉虐使祥妻覧妻亦趍往祥渐有时誉朱深疾乃酖祥覧知取酒祥亦争之不与朱遽翻之后母食覧必尝之朱意乃止】孔杜羔【母更兵乱不知所之羔毎忧号终日及兄兼为泽潞判官鞠狱有媪辨对不凡乃羔母得奉飬】以母子天性为言【狄仁杰陛下欲三思为后且姑侄与母子孰亲毎以母子天性为言后虽忮忍不能无感故卒复唐嗣】贤明【郑善果母崔贤明晓政治尝坐阁内聼善果处决防当理则悦有不可则引至牀下责愧之】治家严【萧俛母韦贤明治家严俛虽宰相侍左右如褐衣】问计于母【王义方拜御史且疾当世附离匪人以欺朝廷内决劾奏意得罪问计于母母曰昔王母伏劔成陵之谊汝能尽忠吾愿之死不恨】贤操【崔暐母卢有贤操常戒暐曰吾闻姨兄辛驭云子姓仕宦有言其贫寠不自存此善也若赀货盈衍恶也吾尝以为确论比见亲表仕者务多财以奉亲而亲不究所従来必出于禄则善如其不然何异盗乎若今为吏不能忠清无以戴天履地宜识吾意故暐所守以清自名】王琚【始为中书侍郎母居洛阳来京师让琚曰尔家上世皆州县职今汝无攻城野战劳以謟佞取容海内切齿吾恐汝家坟墓无人复扫除也琚卒不免】义先国家【桓彦范诛二张也初将起事告其母母曰忠孝不并立义先国家可也】问所安【张镒华原令卢摐以公事谯责邑人齐令诜宦人也防之结摐罪镒案验当免官有司承风以死论镒不直之乃白其母曰今理摐摐免死而镒坐贬黜则负官贬则为太夫人忧敢问所安母曰儿无累于道吾所安也遂执正其罪摐得流镒贬抚州司户】讼其子不孝【五代史安重荣拜成徳军节度使有夫妇讼其子不孝重荣防劔授其父使自杀之其父泣曰不忍也其妇从旁诟骂夺其剑而逐之问之乃继母也重荣叱其母出従后射杀之】躬加训导【顔真卿师古五世从孙少孤母商躬加训导既长博学工辞章】训教诸子【李景譲母郑治家严躬训教诸子始贫乏时治墙得积钱僮婢奔告母曰士不勤而禄犹灾其身况无妄而得我何取亟使闭坎】棰敕【同上为浙西观察使母问行日景譲率然对有日郑曰如是吾方有事未及行盖怒其不尝告也且曰已贵何庸母行景譲重请罪乃赦虽老犹加棰敕已起欣欣如初尝怒牙将杖杀之军且谋变母欲息众讙召景譲责将鞭其背吏大恐再拜请不许皆泣谢乃罢一军遂定】授经【薛播早孤伯母林通经史善属文射授经诸子及播兄弟】训道有方【杨凭少孤其母训道有方长善文辞与弟凝凌皆有名】母忧【潘孟阳初为侍郎年未四十其母谓曰以尔之材而位丞郎使吾忧之】矮子【李建母怜其孝每字之曰矮子劝吾食吾辄饱进药吾意其瘳】母不肯去乡里【张九龄为冀州刺史以母不肯去乡里表换洪州都督】免为官婢【严武卒母哭且曰而今而后吾知免为官婢矣】事后母【栁公绰事后母薛谨甚虽姻属不知非薛所生】善训子【栁仲郢母韩即臯女也善训子故仲郢防而能嗜学尝和熊胆丸使夜咀咽以助勤长工文着尚书二十四司箴本传】亲导母舆【崔邠为太常卿故事太常视事大阅四部乐都人纵观邠自第去防亲导母舆公卿见者皆避道都人荣之】廻班夫人【赵隐既执政它宰相及百官皆诣第升堂庆母嵗时公卿必多许懿宗诞日宴慈恩寺隐等侍母以安舆临观宰相方率百官拜防于廷即廻班夫人起居缙绅以为荣】迎还京师【陆贽久之不得宰相还京但为中书舍人母韦犹在江东帝遣中人迎还京师】不闻无母之人【王潮王绪刘行全南走初以粮少故兼道驰约军中曰以老孺従者斩潮与弟审邽审知奉母以行绪切责潮曰吾闻军行有法无不法之军对曰人皆有母不闻无母之人绪怒欲斩其母三子同辞曰事母犹事将军也杀其母焉用其子绪杀之】刘佐母【贵母尚在贤妇人也常月织絁一端示不忘本数教敕佐尽臣节见县令走庭中白事退戒曰长吏恐惧卑甚吾思而父吏于县亦当尔而据案当之何安乎佐感悟故待下益加礼】不贻亲忧【刘禹锡出为播州刺史诏下御史中丞裴度为言播极逺猿狖所宅禹锡母八十余不能往当与其子诀恐伤陛下孝治请稍内迁帝曰为人子者当谨事不贻亲忧若禹锡望它人尤不可赦度不敢对帝改容曰朕所言责人子事终不欲伤其亲乃易连州】游猎以所获馈母不食【赵武孟少逰猎以所获馈其母泣曰汝不好书而敖荡吾安望哉不为食】杨収母长孙【七嵗而孤母长孙亲授经】母躬训教【孔若思早孤其母躬训教长以博学闻】为母执辔【五代张遂清尝为淄州刺史迎其母及郊遂清为母执辔行数十里州人以为荣】临政问法如何【同上马全节事母至孝其临政治事必问法如何】汤饼客【刘禹锡送张盥童子赴举诗云尔生始悬弧我作坐上賔引箸举汤饼祝词天麒麟】满孺月【安乐公主】而鞭之【崔衍父伦衍继母不慈伦自吐蕃归李敝衣以见问故曰衍不吾给伦怒召衍将而鞭之衍涕泣无所陈弟殷趍白衍所廪举送夫人所尚何云伦悟由是譛无入】长为母所训【江南野史彭昌世习儒学长为母所训遂习先业】逺冬笋味更觉防衣春【杜甫贺正夫人加防】芬芳孟母邻【同上】











　　白孔六帖卷十八
<子部,类书类,白孔六帖>
　　钦定四库全书
　　白孔六帖卷十九　　　唐　白居易　原本
　　宋　孔　传　续撰
　　兄弟一　　　　　叔侄【二】
　　甥舅【三】　　　　　内外兄弟【四】
　　嫂叔【五】　　　　　姑【六】
　　姊妹【七】　　　　　祖孙
　　兄弟【一　不睦　分财　死防　用刑患难　离别　义兄弟附】
　　白天伦【春秋公羊传兄弟天伦也】鴈行【兄弟之齿鴈行】燕兄弟【诗常棣燕兄弟也闵管蔡之失道故作常棣焉】棣蕚【常棣之华蕚不韡韡】莫如【凡今之人莫如兄弟】终鲜兄弟【维予与汝】外御【其侮】致美【史佚有言兄弟致美】陟冈【陟彼冈兮瞻望兄兮兄曰嗟予季行役夙夜无寐】予弟【吾兄】鹡鸰【在原】急难【兄弟急难】鲁卫【鲁卫之政兄弟也】兄爱弟敬不间于言【孝哉闵子骞人不间于其父母昆弟之言】兄良【弟悌】共被【后汉姜肱字伯】
　　【淮家世名旅与弟仲海季江俱以孝行着闻友爱天至兄弟共被而寝不入房室以慰母心】易衣【汝南记李充兄弟六人家贫易衣而出倂日而食】两骥【刘正兄弟二人时号两骥】八龙【荀爽兄弟八人时号八龙】连枝　同气　同胞　三荆【周景式孝子传曰古有兄弟三人意欲分异出见三荆同株接叶连隂叹曰木犹欣聚况我而殊异哉】闺门雍睦【汝南先贤传颍川陈寔有子曰元方次曰仲方并以名徳称兄弟孝养闺门雍睦慕其风兄弟尝过同郡荀爽夜防饮宴大史奏徳星聚】因心【唯此王季因心则友则友其兄则笃其庆】二陆入洛三张减价【陆机士衡云士龙张载孟阳协景阳亢季阳】友于　五常【蜀志马良字季常眉间有白毫兄弟五人时人为之语曰兄弟五常白眉最良】贵介【左传曰王子围寡君之贵介弟也介大也】弟悦【敬其兄则弟悦】人兄【教以弟所以敬天下之为人兄也】骨肉之恩　血属　手足之爱仁兄【令弟】哲兄【宠弟】季孟之间　以睦兄弟【礼】长幼顺【礼】家肥【兄弟睦家之肥礼】旁理【礼曰旁理兄弟理正也】敬长【礼曰敬长为其近于兄也】至悌【礼】立敬【礼曰立敬自长始教人顺长类兄也】令兄【诗此令兄弟绰绰有裕】兄必长之【辛廖语】恩推形影　寡兄【书曰乃寡兄朂】诸兄之言【亦可畏也】兄及弟矣【式相好矣无相犹矣】匪他【岂伊异人兄弟匪他】具来【兄弟具来】莫逺具尔【戚戚兄弟莫逺具尔】倡予和汝【伯兮叔兮倡予和汝】和协【寡人有弟不能和协】辞辟【后汉钟昭字季明以二兄未显故不受公府辟】夹河为郡【杜周二子夹河为郡】敌吾一体【汉诏兄弟敌吾一体一支谓同父母也】令兄北向【丞相田蚡召客饮生其兄盖侯北向自坐东向为汉相尊不可以兄故私挠由此渐骄】托病不仕【鲁恭怜弟平小欲就其名托病不仕】佯喑不仕【后汉董恢弟翊名髙于恢宰府先辟之翊佯喑不肯仕及恢被命乃就孝亷】俱在朝【赵孝辟太尉府显宗闻其行官至长乐卫尉弟礼为御史中丞帝嘉笃行宠异之诏礼卜日就长乐卫尉府太官送供具对尽欢数年礼卒令孝从官属送丧归也】丧毁【刘纡早失母同产弟平尚幼鞠育与同起卧及成人未尝相离平卒纡哭泣欧血而死】王祥弟览【见后母门注】难为兄【陈元方季方共论其父因白寔曰元方难为兄季方难为弟】又【王珉字秀璨少有才艺名出珣之右语曰法防非不嘉僧弥难为兄法防珣小字僧弥珉小字】六龙【卞壶兄弟并登宰辅世称卞氏六龙】第五之名【晋何凖兄为骁骑劝凖仕凖曰第五之名何减骁骑凖兄弟中居第五也】优劣【戴逮逵之弟并骁果多权畧逵厉操山东而逮以武勇显谢安问志业何如逮曰下官不堪其忧家兄不改其乐】俱病【王徽之与献之俱病术人曰应终而有生人乐代则死者可生徽之曰吾才不如弟请代术人曰凡代死者已年有余今君与弟筭俱尽何可代献之卒徽之奔丧不哭直上灵牀坐取献之琴弹之久而不调曰子敬人琴俱亡因一恸而絶】八达【安平王兄弟八人时号八达】出下防【周顗字伯仁友爱过常弟嵩因酒曰兄才不及弟横得重名然蜡烛投之顗神无忤徐曰阿奴火攻诚出下防】竞爽【二竞爽竞爽犹皆善】累世同居【后汉蔡邕与从弟同居三世不分财乡里服其义】又【桑虞累世同居闺门雍穆云云】谏兄【郑均仲虞兄为县吏颇受礼遗均谏不从乃为佣得钱帛归与兄曰物尽可复得为吏坐赃终见捐弃兄感悟遂为亷洁】托疾求母【见后母门注】不过从兄饭【帝问第五伦伯鱼曰闻卿为吏不过从兄饭有之乎对曰臣少遭饥乱实不敢妄过人饭帝大笑】刘束带【兄毎隔壁呼束带而后语】连枝同气【无鸣四鸟之悲】金友玉昆【讵见三荆之茂】陟冈之望已深【在原之情逾切】偕崇共被之仁【并笃同居之爱】不睦不悌　失教【传叚不悌故不言弟称郑伯讥失教也】不义【不昵】防墙【兄弟防于墙】管蔡【闵管蔡之失道】小忿【兄弟虽有小忿不废懿亲】义乖【不问】恩匪【相容】不令为瘉【不令兄弟交相为瘉】不能和协【郑荘公曰寡人有弟不能和协而使糊其口于四方】不可以据【诗亦有兄弟不可以据据依也】纵寻斧焉【传宋昭公逐羣公子乐豫曰公族公室之枝叶也葛藟犹庇其本根故君子以为比而纵寻斧焉不可用也】不友【书云兄不友弟不恭】不相能也日寻干戈【髙辛二子长曰阏伯季曰实沈居于旷林不相能也日寻干戈以相征讨】不协【吾兄弟之不协焉怨诸侯之不睦】匪人于弟不念天显大不克恭厥兄【言为人弟不念天之明道不能恭事其兄】
　　【出书】兄亦不念鞠子哀大不友于弟【言为人兄不念稚子之可哀大不能和友于弟】不悌之刑【周礼以八刑紏万民二曰不睦之刑四曰不悌之刑】亏【失信】信蛮夷之诉絶兄弟之国【晋信莒祁诉以絶鲁】无复入偃之门【主父偃为齐相徧召昆弟散五百金与曰无复入偃之门】火攻【见前注】攻弟【袁谭欲攻弟尚王脩諌曰败亡道也兄弟左右手譬人将鬪防右手曰我必胜乎】排摈【蜀志许靖与从弟劭俱知名有人伦盛名私情不协劭为郡功曹排摈靖不得齿叙也】教败五常【忍亏一体】旣彰寻斧之丑【岂慙尺布之謡】道旣爽于家肥【罪宜论于邦宪】旣亏鲁卫之义【是同齐楚之失】弟虽乖于克顺【兄亦爽于相容】情虽不同无絶其爱【传谓兄弟】奴畜【卫青少时自平阳公主家归其父父使牧羊先母之子皆奴畜之不以为兄弟】皆能刷羽【懐彼兽心】异和氏之兄弟侧目生嫌【遵薛包之轨模脱身而去】须敦友于之心【遽失孔懐之礼】事乖友弟【迹忝参商】虽有兄弟【不如友生】尺布可缝【汉文徙淮南于蜀严道不食而死人謡曰一斗粟尚可舂一尺布尚可缝兄弟二人不相容】分财不相容【见上注】推弟【汉南记隂庆为朝阳侯其弟员与丹皆为郎庆推其居第园田奴婢分与员丹但佩印而已当代称美之】让田【益部传李孟元性恭顺与叔子就同居就有痼疾孟元推所有田园悉以让就夫妇纺绩日给而已】推财【王商为侯推财与弟身无所受】脱身【史卜式脱身出分取羊百余口余田宅财物悉与弟式乃入山牧羊】去妇【汝南记李充兄弟六人贫无担石之储其妻谓充曰我有私财可异居充乃集宗族起白母曰此妇令充异居叱之出门】讼田【汉韩延夀为左冯翊行县至髙陵有兄弟讼田延夀伤曰骨肉争讼是教化不至乃闭閤自思过于是讼者相责让肉愿以田相和终死不争延夀恩信如此无有讼人也】班诸贫者【礼子桞之母死旣葬子硕请以赙布之余具祭器子桞曰君子不家于防请班诸兄弟之贫者】自挝【缪彤字公豫兄弟四人同财及各娶兄弟求分异彤乃掩户自挝曰修身谨行学圣人法将以齐整风俗奈何不能正家及诸妇闻之叩头谢过更为敦睦之门】取肥田【许荆祖父武第五伦举武乃为孝亷以二弟普晏未显欲成之乃谓曰礼有别居乃剖财为三分自取肥田彊奴婢乡人皆称二弟义让普晏等以得举武乃会宗族泣曰吾盗声位二弟未立所以自取大讥令理产所増三倍于前悉推二弟一无所留】取荒田【薛包好学敦行弟求分财异居包不能止乃中分其财奴婢取老弱者曰与我共事久矣田园取其荒者曰吾少时所理意所恋也器物取其朽败者曰吾素所服食身口所安也】亏鲁卫之义【旣不相容】听齐楚之辞【是为俱失】情乖致美【分且求多】多自与【项羽】短于财【卜商】均分　君子取分　分争辩讼【非礼不决礼】躬自厚也分无求多　临财无茍得　割豆分死丧天伦【之慼】
　　孔怀【死防之慼兄弟孔怀】哭庙【孔子曰兄弟吾哭诸庙】寡兄弟【子路曰吾寡兄弟而不忍除也姊防】洒血【陈业兄渡海同死六十人骨肉消烂面不可别业乃剖臂流血以洒骨上而后别也】含痈【徐苗弟亡临殡口中有痈脓苗含去之】独亡之忧【司马牛忧曰人皆有兄弟我独亡】不缞【礼郕人有兄弟死而不为缞者闻子臯为郕宰遂为之缞郕人曰蚕则绩而蟹有匡范则冠而蝉有緌兄则死而子臯为之缞】终鲜兄弟惟予与汝【诗】断手【之悲】同母异父【礼公叔木有同母异父昆弟死问于子游子游曰其大功乎狄仪有同母异父昆弟死问于子夏子夏曰我未之前闻也鲁人则为之齐衰今之齐衰狄仪之问也】奔丧【礼奔兄弟丧先之墓而后之家为位而哭】旁杀【礼谓兄弟之丧以亲疎为轻重】存乎书防【子曰兄弟之丧存乎书防矣言其有常礼也】内除【礼兄弟之丧内除哀随礼杀也】　如剡【期之丧如剡言痛也】人琴俱亡【见上注】哀毁【见上注】棣蕚凋零　形影増悲　不离墓所【后汉马援兄卒行服期年不离墓所】心丧三年【马棱字伯威少孤依从兄毅共居恩犹同产毅卒棱心丧三年】用刑【事具刑法罚亲事中】郑伯克段【传郑伯克段于鄢段不弟故不言弟称郑伯讥失教】周公杀管叔【管蔡流言以乱周室周公乃杀管叔而放蔡叔】无使滋蔓【叚不弟祭仲諌曰无使滋蔓难图也蔓草犹不可除况君之宠弟乎】迁蜀严道【见上注】荆虽念于同根草宜除于滋蔓　孽由自作法岂相容【汉书兄弟二人不相容汉文淮南王也】扬干乱行晋侯不罪其用钺【传晋侯弟扬干乱行于曲梁魏綘戮其仆晋侯谓綘曰寡人有弟不能教训使干大命綘谢曰不敢废命至于用钺】鲋也鬻狱叔向亦明其正刑【鲋叔鱼也叔鱼为理官纳雍子之女蔽罪邢侯邢侯杀雍子叔向曰三人同罪施生戮死可也雍也买直鲋也鬻狱邢侯专杀其罪一也仲尼曰叔向古之遗直也治国制刑不隐于亲】絶爱【防恩】断手【之痛】天伦【固絶】不友【匪人】失教【亏恩】虽义除一恶【而教失五常】虽存国禁【终爽家肥】恩旣遗于形影【义遂爽于急难】非大义之可诛【亦小过而宜忍】患难争死【孔融兄褒以容张俭事发兄弟争死竟坐褒】让生【令平】代死载旌【史卫宣公与伋子白旄告盗曰见白旄杀之夀子闻之载其旌而徃盗杀之伋子至曰我之求也彼何罪焉盗又杀之】二子同舟【思伋夀也二子争相为死卫人嘉之而作是诗】见危授马【秦録姚襄战马中流矢弟苌下马授襄曰天下可无我不可无兄】患难相死　诣贼相代【后汉赵孝弟礼为贼所得将食之孝自缚诣贼曰礼痩不如孝肥贼感其意而俱舍之】遇赤眉【王琳弟】又【儿萌梁国车成弟为贼所得与赵孝事同】又【淳于恭弟为贼所得请代得免死】争死【姜肱与弟季江谒郡夜于道逢贼欲杀之肱兄弟争前死贼遂两释之但夺衣资】急难【兄弟急难】别离四鸟之悲【孔子闻妇人哭声谓顔渊曰此非独防哀又有别离之苦何以知之曰昔恒山萌鸟生四子羽翼既成将欲分飞声类于此问之果然父死卖子以葬】三荆之变【田真兄弟欲分其夜庭前三荆便枯兄弟叹之却合树还荣茂】陟冈之望【见上】在原之恩　叔出【季处】义兄弟孔子兄事子产【史记孔子过郑与子产如兄弟兄事子产】张汤赵禹【汉张汤赵禹共定律令务在深文禹至少府汤为廷尉交懽汤兄事禹】季心【心长事袁盎以兄事之而弟畜灌夫籍孺子】立侍终日【蜀志关侯张飞为别部司马先主与二人寝则同牀恩若兄弟稠人广坐立侍终日】孙权母【谓权曰公瑾伯符同年小一月耳我视之如子汝可兄事之】孔名重当时【韦绶韦纁兄弟皆名重当时】闻哭麻恚不食【刘崇龟其弟崇鲁与崔纬善帝以李磎辅政纬惧见夺共谋沮之及磎黒麻出崇鲁辄掠麻大哭帝问焉崇鲁曰今虽乏人岂宜取憸人为宰相磎由是不得相崇龟闻哭麻恚不食曰吾兄弟未始以声利败名今不幸乃生是儿】哀恸过期【赵智父事兄安俸禄归之不敢私宏安卒哀恸过期】兄弟情天至【文太子范驸马都尉裴虚已坐私与范游徙岭南然帝与范无少间也谓左右曰兄弟情天至于我岂有异哉】对管华近【温大雅迁黄门侍郎而彦博亦为中书侍郎对管华近帝尝从容谓曰我起晋阳为卿一门耳】同气【尉迟恭隐巢计日急恭与长孙无忌入白曰大王不先决社稷危矣秦王曰我惟同气所不忍】尚节义【李勣季弟感年十五有竒操李宻败陷于世充令作书召勣对曰兄尚节义今已事主昆弟不能移也】杜楚客【杜如晦弟楚客贞观四年召为给事中太宗曰人不防无官患才不副而兄与我异支一心者尔当以兄事吾而辅我楚客顿首谢】毎宴自比东晋王谢【崔湜与弟液澄从兄涖并以文翰居要官毎宴私自比东晋王谢曰吾一门入仕厯官未尝不为苐一丈夫当先据要路以制人岂能黙黙受制于人哉】河东三鳯【薛元敬隋选部郎迈之子与収及族兄徳音齐名世号河东三鳯収为长雏徳音为鸑鷟】奏事升殿【郑善果诏与裴寂等十人毎奏事得升殿而从父兄元璹亦与时以为荣】明经髙第【张知謇兄弟五人知知晦知泰知黙皆明经髙第】容而才【兄弟容而才谓之两絶】华首同贵【帝复位拜知謇左卫将军知泰御史伯仲华首同贵】母所钟念【岑文本弟文昭任校书郎多交轻薄帝不悦谓文本曰卿弟多过朕将出之文本曰臣少孤母所钟念者弟也不欲离左右令若出外母必忧无此弟是无老母也泣下呜咽帝愍其意召文昭让勅卒无过】同受学【虞世南与兄世基同受学于吴顾野王】哀毁骨立【宇文化及已杀帝欲杀世基而世南抱持号诉请代不能得自是哀毁骨立】兄弟优劣【李义琰使髙丽其王据榻召见义琰不拜曰吾天子使可当小国之君奈何倨见我王词屈为加礼及义琛再使亦坐召之义琛匍匐拜伏时人由是见兄弟优劣】与弟为闻友【刘审礼与弟延景为闻友得禄多资之】友睦【郝处俊兄弟友睦】异母【韦嗣立与承庆异母少友悌母遇承庆严毎笞辄解衣求代母不听即遣奴自捶母感悟为均爱】人多其友【陆景融于象先后母弟也象先被笞景融谏不入则自楚母为损威人多其友】三列宿【韦凑祖叔谐贞观中为库部郎中与弟吏部郎中叔谦兄主爵郎中季武同省时号三列宿】教之耐事【娄师徳其弟守代州辞之官教之耐事弟曰人有唾面洁之乃已师徳曰未也洁之是违其怒正使自干尔】抚昆媦友爱【姚璹】李氏花蕚集【李乂事兄尚一尚贞孝谨甚又俱以文章自名同为一集号李氏花蕚集】从祖弟【白居易与弟行简从祖弟敏中友爱】相恃以长【张嘉贞奏事京师元宗善其政数慰劳嘉贞自陈少孤与弟嘉祐相恃以长今为鄯州别驾愿内徙使少相近兾尽力报死无恨帝为徙嘉祐忻州刺史本传】哀毁如大丧【毕构弟栩大府留司东都闻疾驰归及卒哀毁如大丧虽变服未尝笑天下称其友悌】文词类其兄【白敏中武宗雅闻居易名欲召用之是时居易足病衰废宰相李徳裕言其衰薾不任事既荐敏中文词类其兄而有器识即日知制诰】兄弟八人皆擢明经【裴寛兄弟八人皆擢明经任台省州刺史】兄弟终不相下【唐髙祖谓建成世民】见权宠太盛极言【皇甫镛见兄镈权宠太盛毎极言镈不悦乃求分司镈败朝廷贤之】时号三杨【杨凭与弟凌凝皆有名大厯中踵擢进士第时号三杨】营丐【李建初建为学时家苦贫兄造知其贤为营丐使就之故逊建皆举进士】兄弟皆有志行【裴子余家闱友爱兄弟六人皆有志行】三品【崔鄯兄弟六人至三品邠郾郸凡为礼部五吏部再唐兴无有也】搢绅景重【高釴诸弟皆检愿友爱为缙绅景重】言兄才可任【髙元裕自侍讲为中丞文宗难其代元裕表言兄少逸才可任因以命之世荣其迁】士林器许【韦绶弟纁有精识为士林器许兄弟皆名重当时】荣冠当时【李光进为都将光顔亦至大夫故军中呼大小大夫俄为振武军节度使赐姓以光宠之别诏光顔拜洛州刺史兄弟荣冠当时】人之杞梓【韦述弟逌廸学业亦亚述与逌对为学士与廸并礼官搢绅髙之时赵冬曦兄弟亦各有名张説尝曰韦赵兄弟人之杞梓】辕门二龙【乌承玼与族兄承恩皆为平卢先锋沈勇而决号辕门二龙】兄弟和粹【穆賛兄弟皆和粹世以珍味目之賛少俗然有格为酪质美而多文为酥员为醍醐赏为乳腐】弟病弃官【杜牧分司东都以弟觊病弃官】笃行【杜祐从弟郁痼疾躬为营方药羞膳及死期而泣世称其笃行】并据显剧【崔琯进右丞时弟珙任京兆尹并据显剧处世以为荣】兄弟同台【杨収弟严自浙西判官擢监察御史而収亦自西川迁兄弟同台世荣其友】张廵【廵与兄晓名称重一时】不娶终身【阳城年长不肯娶谓弟曰吾与若孤惸相育既娶则间外姓虽共处而益踈我不忍弟义之亦不娶遂终身】太冲无兄孝端无弟【李知本父孝端事隋为获嘉丞与族弟太冲俱有世阀而太冲官婚最髙乡人语曰太冲无兄孝端无弟】徳望相埒【李志逺兄弟皆徳望相埒】比汉荀氏【贺徳仁兄弟八人时比汉荀氏】请告往视【孙成为洛阳令兄宿为华州刺史因悸病瘖成请告往视不待报辄行代宗嘉其弟不责也】世推显家【孙简厯河中兴元宣武节度使而弟节亦为淄青节度使世推显家】俱列棨防【崔琳事见防门】又【张暐赠开府仪同三司子履冰金吾将军弟季良殿中监俱列棨防】死难【薛膺其弟齐佐兴元李绛幕府绛遇害齐死于难膺闻不及请驰赴之哀甚闻者垂泣】不能容弟【萧至忠泣谏帝】名相上下【卢奕与兄奂名相上下而刚毅过之】坐死不及兄弟【有司建议谋反大逆惟父母坐死不及兄弟请更议诏羣臣大议播曰兄弟虽孔怀之重然比于父子则轻故生有异室死有别宗今髙官重爵本防惟逮子孙而不及昆弟乌得荣隔其防而罪均其罚诏从播议】三株树【王勃初勔剧勃皆着才名故杜易简称三株树】不得迁【李揆兄楷有时称滞冗官不得迁】自劾【郑云逵弟方逵悖悍结徒剽刼父欲杀之不克云逵自劾不能教恐赤臣家诏锢死黔州】五短五长【王维三迁尚书右丞缙为蜀州刺史未还维自表已有五短缙五长臣在省户缙逺方愿归所任官放田里使缙得还京师议者不之罪】弟兄六人俱有名【刘知几与兄知柔俱以善文词知名乡人以其弟兄六人俱有名号其乡曰髙阳里曰居巢】兄弟天生之羽翼【宗赐让皇帝】昆令季彊【兮乡党附杜牧望故园赋】急热【同手足感怀诗】与弟友爱【王鉷与弟焊友爱焊疾鉷宦达常忿慢鉷终不异情】与三从昆弟居【朱敬则与三从昆弟居四十余年赀产无异】杨穆兄弟优劣【贞元中杨氏穆氏兄弟人物槩不相下或云杨氏賔客皆同穆氏賔客皆殊以此优劣之李肇国史补遗】况弟欲行凝涕留孤飞一鴈秦云秋【李白送族弟诗】故乡有弟妹流落随丘墟【杜甫诗】兄弟七人皆擢进士第为衣冠光韪【薛播】兄弟衎衎以相友【栁宗元序】飞鸣还接翅行序宻衔芦【得观书杜甫诗】皆有美誉【陆象先弟景倩景融景献景裔僧一行少时与象先兄弟相善尝谓人曰陆氏兄弟皆有士行古之荀陈亡以加之也】兄弟相代【阎立本代兄立徳为工部尚书兄弟相代为八座时人荣之】间以兄弟嗣来京师【防于旧里若璩玚在魏机云入洛栁宗元诗序】
　　叔侄【二　侄女　侄继叔附】
　　白犹子引进【礼兄弟之子犹子也盖引而进之】广受之荣【汉疏广为太子太傅兄子受为少傅朝廷以为荣】籍咸之防竹林南阮北阮【晋书阮咸字仲容任达不拘与叔籍为竹林之兴诸阮居道北籍咸居道南南阮冨而北阮贫】吐哺【世説郄鉴遇永嘉乱穷馁乡人共食之常擕兄子外甥就食乡人辞不能兼济乃独往辄含饭于两颊归吐与二子】垂诫【马援有诫兄子严书】香囊【晋书谢尝佩紫罗香囊叔安恶之而不欲伤其意因戱赌得焚之】杖【晋谢安尝欲诣陆纳纳兄子俶宻作食供之纳设茶果而已俶下精饭食客罢纳大怒杖四十曰不能光我叔父而乃秽我素风】千里驹【晋书苻朗字文达坚从兄子也坚常目之曰吾家千里驹】诸父【诗我有肥羜以速诸父】里言【传曰寡人之出叔父无里言】笃犹子之爱【文选】痴叔【晋王湛字叔仲兄弟宗族皆以为痴兄子济因共谈易剖析精妙大竒之初武帝见济辄曰卿家痴叔死未济常无以答复问济曰臣叔不痴山涛已下魏舒已上由是显名】十起【后汉第五伦字伯鱼或问伦有私乎曰余兄子尝病一夜十起退而安寝余子有病虽不省视而通夕不寝若是可谓无私乎】雪诗【晋谢安常内集俄而雪下安曰白雪纷纷何所似兄子朗曰撒盐空中聊可拟】林下之情【见上】幼侄早孤恩深伯道【晋书邓攸字伯道永嘉乱走担其儿及其弟子绥度不能两全乃谓妻曰吾弟早亡唯有一息理不可絶耳应自弃我儿妻泣从之】与夷【宋穆公疾嘱兄子与夷曰先君舍与夷而立寡人寡人不敢忘若弃徳不让是废先君之举先君若问与夷其将何辞以对乃立之】自捶【后汉淳于恭兄崇卒恭养孤幼教训学问有不如法反自捶以感悟之儿慙改过】辞辟命避叔父【后汉刘矩有高节以叔父辽未仕絶州郡之命太尉朱宠嘉其志义故辽为诸公所辟至大尉号为贤相】推与伯父【后汉张禹字伯达推田宅与伯父身自寄止】分封【魏志云王基封安乡侯上疏求分封二百户赐叔父子乔爵闗内侯以报叔父诏特听之】诣贼【张范字公仪子凌及弟子畿为山贼所执范诣贼贼还范子范曰君厚矣吾怜畿小请以易之贼美其言感而悉还之】叔母劝【晋书皇甫谧字士安年二十时不好学游荡得果与叔母任氏曰三牲之飬无慰我心昔孟母三徙终身笃学对之流涕谧感激带经而农】又【羊助妻辛氏字宪英钟防为镇西宪英谓従子祜曰防非处下之道畏有他志云云祜常送锦被宪英反覆之】芝兰玉树【谢与従兄朗为叔父安所器因戒约子侄曰子弟何预人事譬如芝兰玉树欲使生于阶庭也】伯兮叔兮燕私【诸父兄弟备言燕私】又千里驹【魏曹休字文烈太祖侄子太祖曰吾家千里驹也】
　　卖子活侄【晋孔严字彭祖为吴兴太守时余杭妇人经年荒卖其子以活夫之兄子又武康有兄弟妻各有孕弟逺行未反遇嵗荒不能两全弃其子而活弟之子严并褒荐之论者美焉】伯叔之丧踊不絶地如此者由文矣哉【义服恩轻也】　侄女兄之子【子谓南容邦有道不废邦无道免于刑戮以其兄之子妻之】篚器之训【晋书庾衮孤兄女曰芳将嫁美服既备衮乃艾荆若为箕箒命芳曰汝将事舅姑洒埽庭内妇人道也故赐汝篚器之为美欲使汝温恭朝夕】栁絮之诗【晋书王凝之妻谢氏道韫叔安常问毛诗何句最嘉道韫曰吉甫作诵穆如清风又尝内集俄而雪下安曰何所似道韫曰未若栁絮因风起安大恱适凝之不乐安曰王郎谢氏之子不恶汝何恨也道韫曰不意天壤之中乃有此王郎也】南宫縚【礼南宫縚之妻之姑之丧夫子诲之髽曰尔无従従尔尔无扈扈尔盖榛以为筓长尺而总八寸注从从谓大高扈扈谓大广总束髪垂为饰齐缞之緫八寸也縚南宫阅字子容其妻孔子兄女也】夏侯渊【魏志渊字妙才时大乱饥乏弃其子而沾亡弟孤女】遗腹侄女【后汉刘平弟仲为贼所杀扶母犇逃仲遗腹女一嵗平抱仲女而弃其子母欲取之平曰力不能两活仲不可絶类】　侄继叔恭继黯宗【后汉伏恭字叔高湛之兄子湛弟黯字雉文治齐诗位至光禄无子以恭为嗣】少继从父【宋书谢宏微本名宻年十嵗出继从叔父峻】长还本生【晋皇甫谧字士安汉太尉嵩之曾孙也出继叔父徙居新安谧年四十叔父有子谧丧本生遂还其父】孔慈均所生【赵宏智抚兄子慈均所生】门内几尽【杜楚客与叔父淹皆投于王世充淹与如晦有隙譛其兄杀之并囚楚客濒死世充平淹当诛楚客请于如晦不许楚客曰叔残兄今兄又弃叔门内几尽岂不痛哉如晦感悟】请封兄子【魏徴以定五礼当封一子县南徴请封孤兄子叔慈帝怆然曰此可以励俗即许之】抚诸侄同己侄【徐彦伯抚诸侄同己侄】与羣子侄均指使【卢迈叔下邽令休沐过家迈终日与羣子侄均指使无位貌之异时已进中书侍郎迈再娶无子或劝畜姬媵对曰兄弟之子犹子也可以主后】寄门户【任瓌父陈将忠之兄为定逺太守瓌早孤忠抚爱甚常曰吾子虽多庸保耳所以寄门户者瓌也】南北郑相【郑余庆与从父絪家昭国坊絪第在南余庆第在北世谓南郑相北郑相云】从父【贾循从子隐林徳宗问家世答曰故范阳节度副使循臣从父也帝异之】二父【韩子公武从宏入朝为右金吾将军出河中宏弟充徙宣武乃曰二父居重镇我以孺子又当执金吾职乎因固辞改右骁卫大将军】兄弟子【李泌太子妃萧母郜国公主也坐蛊媚幽禁中帝怒责太子太子不知所对泌入帝数称舒王贤泌揣帝有废立意曰臣衰老位宰相以谏而诛分也使太子废他日陛下毎曰我惟一子杀之泌不吾谏吾亦杀尔子则臣絶祀矣虽有兄弟子非所歆也】抚孤侄【韦夏卿抚孤侄恩逾已子】笃恩义【岑文本抚弟侄笃恩义】剖竹赤城邉【李白送杨山人我家小阮贤剖竹赤城邉】诗人多见重官烛未曽然【同上】推为叔父【罗威赋咏甚有情致钱塘人罗隠有诗名自号江东生威遣使赂遗叙其宗姓推为叔父威酷嗜其诗目已所为曰偷江东集旧史】族子【李栖筠族子华毎称有王佐才多慕向治居汲共城山下华因请举进士俄擢髙第】伯父【杜兼禄山乱兼尚幼逃入终南山伯父存介为贼执临刑兼号呼愿为奴以赎遂皆免】兴门【栁公绰始生三日伯父子华曰兴吾门者此儿也因小字起之】
　　甥舅【三】
　　白诸舅【诗曰既有肥羜以速诸舅】展我甥兮　渭阳【渭阳康公念母也秦康公送晋文公于渭之阳曰我见舅氏如母存焉何以赠之路车乘黄】白水之誓【晋文公谓子犯曰所不与舅氏同心者有如白水投其璧于河】明珠【王武子卫玠之舅也武子语人曰与吾甥坐炯然若明珠之在侧】宋郑【传曰宋郑甥舅】我之自出【谓我甥也】酷似其舅【何无忌】吐哺【见叔侄门注】属从【礼属从者所从没也亦服注属从为母虽没亦为之服】母党【礼曰睦于父母之党可谓孝矣党亲也】岂伊异人【兄弟甥舅】伯舅叔舅【长曰伯舅少曰叔舅】元舅【王之元舅文武是宪】汾王之甥【韩侯娶妻汾王之甥】宅相【晋魏舒字元阳少孤为外家氏所养氏起宅相者曰当出贵甥舒曰当为外氏成此宅相】赏爱【殷浩甥韩伯浩素赏爱之浩被废徙东阳韩随至徙所经嵗余还都浩送至渚侧咏曹顔逺诗云富贵他人合贫贱亲戚离因而泣下】乞墅【谢安与侄
<子部,类书类,白孔六帖,卷十九>睹墅顾谓甥羊昙曰以墅乞汝安薨昙辍乐弥年行不由西门路尝因石头大醉不觉至州门左右曰此西门昙悲感以马策叩扉咏曹子建诗生存华屋处零落归山丘恸哭而去】焉有此甥【王悦造其舅范曰卿风流隽望后来之秀悦曰不有此舅焉有此甥】元舅【谢绚于公座戱调其舅袁湛湛不堪曰汝父轻舅汝今复加我可谓世无渭阳情绚父重即正胡外甥与舅有不叶之论绚子宣美】食肉【国语晋公子重耳以戈逐其舅子犯曰若吾无济吾食舅氏之肉】不讨贼【汉郭解甥恃解强人酒人不堪怒杀之而逃解以甥不直不为讨贼】周翼无托【养存郤家】孔帝甥【窦抗母隋文帝姊安成公主也抗以帝甥蚤贵入太学释褐】宫中称舅【归长安髙祖以兄呼之宫中称为舅】请度为浮屠【张知黙掌诏狱数陷大臣虽甥恶鞠引之暴不得去请度为浮屠后许之】舅许【长孙无忌太子承干废帝曰我欲立晋王无忌曰谨奉诏异议者斩帝顾王曰舅许汝矣宜即谢之王乃拜】事舅谨甚【郝处俊事诸舅谨甚】宦达【与舅许圉师同里俱宦达】识略过人【封伦年方少舅卢思道曰是儿识略过人当自致卿相】使舅家移茔【李义琰改葬其先使舅家移茔而兆其所帝闻怒曰是人不可使秉政】悉廪禄【裴守贞闗中旱悉廪禄奉姊及诸甥】给与【王佖李晟之甥武敢闲骑射晟在师佖无不从晟视佖与子侄等其给与过之】引庇它族【张克勤左将卫大将军有诏赐一子五品官克勤以息幼推与其甥裴宜直劾曰克勤轨有司法引庇他族开后日卖爵之端不可许诏听遂着于令】无罪斩甥【刘昌寜陵之围昌令守陴内顾者斩昌孤甥张俊守西北未尝内顾捽下斩之士有死志史臣谓勒兵乘城与贼抗所頼惟赏罚尔今无罪而斩其甥士心离离不祥莫大焉】少依舅家【韩充少亦依舅家】约为甥舅【王重荣子珂全忠自洛至全忠王出也始背贼事重荣约为甥舅得以全已指日月曰我得志凡氏王者皆事之至是忘誓言过重荣墓伪哭而祭次虞卿珂欲面缚牵羊以见全忠报曰舅之恩无日可忘君若以亡国见黄泉其谓我何珂出迎握手泣下骈辔以入居旬日以存敬守河中举珂室从于汴】抵舅罪【王师范舅醉杀人其家诉之师范厚赂谢诉者不置师范曰法非我敢乱乃抵舅罪母恚之师范立堂下日三四至不得见三年拜省户外不敢觧】殊宗而代疎【姚崇外甥任弈任异少孤长于崇家乃与之立家产谓之曰尔吾无间然矣惜殊宗而代疎矣命与其子同名兾无以别也时人多之】真珠室【皇甫松牛竒章公之甥怨公不荐作谤诗曰夜入真珠室朝游玳瑁筵真珠公侍妾名也摭言】不时至斩之【窦轨以甥为腹心尝夜出呼不时至斩之】负以出入【阳城寡妹依城居其子四十余痴不知人城常负以出入】季父母舅反拜侄甥【豆卢革传吏部铨文书不完吏至有私鬻告勑乱易昭穆而季父母舅反拜侄甥者五代史】甥侄亦有名称【裴寛】
　　内外兄弟【四】
　　白合谋【魏志杨阜与外兄姜叙合谋攻马超大败之以报杀本州刺史太守雠】令鼓琴【晋阮瞻字千里读书不甚硏而黙识其要善弹琴伯兄潘岳毎令弹琴终日逵夜无忤色不可得以荣辱】让封【羊祐进爵乞封舅子蔡袭】不饯送【城阳太守梁栁皇甫谧从姑子之官有劝谧饯之谧曰栁为布衣送迎不出门食不过盐菜贫不以酒肉为礼今作郡送之是贵城阳太守而贱栁岂中古之人情非吾心所安也】朗陵公【文选诗序曰朗陵公何敬祖余之从外兄也】孔为育其女【栁公绰外兄薛宫早卒为育其女嫁之】外家之寳【韦述父景骏元行冲景骏姑子也为时儒宗常载书数车自随述入其室观书不知寝食行冲异之试与语前世事熟复详谛如指掌然使属文受纸辄就行冲曰外家之寳也】中外属【我与子当中外属当为伯仲其扺我书执礼太卑刘禹锡答薛郎中论书仪】励志于学【孔若思陈亡客居鄠励志于学外兄虞世南曰本朝沦覆吾分湮灭有弟若此知不亡矣】时以为荣【郑善果兼民部尚书与裴寂等十人毎奏事及侍立并令升殿与从兄元璹在其数时以为荣旧史】倨不冠带【崔彦昭与王凝外昆弟也凝太中初先显而彦昭未仕尝见凝凝倨不冠带嫚言曰不若从明经举彦昭为憾至是凝为兵部侍郎母闻彦昭相敕婢多制履袜曰王氏妹必与子偕逐吾将共行彦昭闻之泣且拜不敢为怨而凝竟免本传】帝问童子俶跪奏臣舅子李泌【李泌开元十六年悉召能言佛老者相答难禁中有贠俶者九嵗升座词辨注射帝因问童子岂有类若者俶跪奏臣舅子李泌帝即驰召之泌既至帝方与张説观奕因使赋方圆动静泌即答説因贺帝得竒童】
　　嫂叔【五】
　　白不通问【礼嫂叔不通问问遗也】无服推逺【礼嫂叔之无服也盖推而逺之】不抚【礼嫂不抚叔叔不抚嫂为丧服中】为位【礼子思之哭嫂也为位】为别【世説阮籍嫂常还家籍见之为别或讥之籍曰礼岂为我设耶】溺【孟子曰嫂溺援之以手权也嫂溺不援豺狼也】前倨后恭【史记苏秦顦顇而归兄嫂弟妻不下机嫂不为炊及为秦相佩六国相印归昆弟妻嫂侧目不敢视秦秦笑谓曰何前倨而后恭嫂谢曰见季子位高多金也】不长者【汉髙祖微时尝与賔客过其丘嫂嫂厌叔佯为羮尽轇釡客已去而视釜中有羮由是怨嫂羮尽及立独不封其子太上皇为言髙祖曰非敢忘也为其母不长故封其子为颉羮侯轇音厯】不冠【后汉马援敬事寡嫂不冠不入庐】争田【逸民传高鳯为太守所召恐不得免乃与寡嫂争田由是不得仕】不如无【陈平与兄伯居伯常纵平游学人或谓平何食而肥其嫂嫉平不视家产曰食糠覈耳有叔如此不如无伯闻之遂弃其妇覈音核麦糠中不破者】小郎新妇【魏志王澄字平子衍季弟衍妻郭氏贪鄙令婢担粪澄年十四谏郭郭怒谓澄曰太夫人临终以小郎嘱新妇不以新妇嘱小郎投裾杖之澄逾窻得免】解围【晋王凝之妻谢氏道韫献之与客谈议辞理将屈道韫遣婢白献之曰欲与小郎解围乃施青纱歩障自蔽论献之前议客不能屈也】亲省青囊药【晋书顔含字都嫂老失明含躬亲省视病须蚺虵胆为药含求不得有童子持一青嚢授含开视乃蚺蛇胆出戸化为青鸟飞去嫂疾便愈】养嫂【东方朔上书曰臣少失父母长养兄嫂】又【后汉第五访字子谋少孤贫佣耕以养嫂魏舒曰得八百户长将老嫂入官舍斯愿足矣】杀嫂【晋书慕容熙字道文僣即尊位宠苻氏立为皇后苻氏没嫂张氏美姿容熈乃杀之以为苻氏墓殉葬】白团扇歌【乐志云白团扇歌者晋中书令王珉与嫂婢有情其婢制扇歌以赠珉】可谓之母【礼谓弟之妻妇者是嫂亦可谓之母乎】家嫂【晋谢朗父据早卒总角时病新起体羸未堪劳于叔父安前与沙门支遁讲论遂至相苦嫂王氏再遣信令还安留使竟论王氏因出云新妇少遭艰难一生所寄唯在此儿因流涕擕朗去安谓座客曰家嫂辞情慷慨恨不使朝士见之】盗【汉书人言陈平善盗嫂】又【直不疑为郎朝廷毁不疑曰状貌虽美善盗嫂不疑曰我无兄然终不自明】孔奉嫂【赵智奉嫂谨甚】家事咨而后行【王珪奉寡嫂家事咨而后行】事寡嫂谨【徐彦伯事寡嫂谨】韩愈【生三嵗而孤随伯兄防卒嫂郑鞠之】躬践教义【魏征定服制议且事嫂见称载籍非一郑仲虞则恩礼甚笃顔宏都则端肃致感马援则其见必冠孔伋则哭之为位此并躬践教义仁深孝友】
　　姑【六】
　　白诸姑【诗曰问我诸姑遂及伯姊】从姑【传侄其从姑】絶地【礼曰姑姊妹之大功踊絶于地如知是者由文矣哉注降服恩重也】受我而厚【礼姑姊妹之薄也盖有受我而厚之者所以夫家厚故我薄也】孔谏【李昭徳武承嗣任文昌左相昭徳諌曰承嗣已贵不宜典机衡以惑众庶且父子犹相簒夺况姑侄乎后矍然曰我未之思也乃罢】姑侄母子【狄仁杰曰姑侄与母子孰亲见母子门】张廵姊军中号陆家姑【张廵传】姑所服何年灋【汉阳公主文宗尤恶世流侈因主入问曰姑所服何年灋今之弊何代而然对曰妾自贞元间辞宫所服皆当时赐未尝敢变元和后数出禁藏纎丽物赏战士由是散于人间内外相矜狃以成风】防从姑【周世宗柴后兄守礼子防从姑长太祖家以谨厚见爱】
　　姊妹【七　贤姊　姊丧　寡姊　嫁姊妹姊妹婿附】
　　白伯姊【见上注】归妹【既嫁妹也】女弟　月为姊【王者姊事月】留钱【风俗通太原郝子亷饥不可得食寒不可得衣一分及一芥不取诸人过姊留饭宻留五十钱于席上而去】姊亲【传君子曰礼谓其姊亲而先姑】刖姊【韩子梁车为邺令其姊徃见之暮而后至闭门因逾郭而入梁车刖其足赵成侯以为不慈夺玺而逐之】同气【共胞】血属　骨肉之爱　汉杜周诚哀老姊　东宫之妹【诗硕人美荘姜曰东宫之妹】内賔【仪礼有司彻曰主人洗献内賔于房中内賔姑姊妹也】从妹【传连称有从妹在公宫无宠使间公】收育从妹【后汉卢延遭王莾乱延从女弟年在孩乳其母不能活之弃于沟中延哀而収养遂至成人】不留【沐竝徳信尝过姊姊为杀鸡炊黍沐不留饭】恶姊夫留钱【范丹字史云候姊姊饭之以姊夫不徳留钱二百文】　贤姊詈【楚辞曰女嬃之婵娟兮申申詈余注嬃屈原姊也申重言也言嬃责原不与众合乃见流故来牵引数怒也余犹我也】义烈【史记聂政姊事见上烈妇门】教弟【贾逵年五嵗其姊闻邻家读书毎抱逵聴之逵年十嵗乃暗诵六经姊曰吾未有教入门汝安得三坟五典读之逵曰忆昔抱聴邻家读书】与粟【吴志骆统字公绪年八嵗时饥多有困者统为减饮食饲之其姊仁爱见统甚哀曰何不告我而乃自苦以私粟与统】磨笄自杀【赵襄子诱杀代王王夫人襄子之姊闻之磨笄自杀】托弟于人【梁兾诛李固固少子燮字徳公姊文姬贤而有智谋匿燮乃告父吏王成曰君执义于先公今委君以六尺之孤李之休戚在君矣成乃将爕□下得全】　姊丧尚右【礼孔子与门人立拱而尚右二三子亦皆尚右孔子曰二三子之嗜学也我则有姊之丧故也二三子亦皆尚左】不忍除【子路有姊之丧可以除而不除孔子问之曰何不除也子路曰吾寡兄弟而不忍也孔子曰行道之人皆不忍也先王制礼过之者俯而就之不及者跂而及之不可逾也遂除之】　寡姊不嫁【东观汉记秦彭字伯平为山阳太守欲嫁寡姊姊不嫁乃引防自害】引刃【烈女传桓林姊姊夫刘敬仲早亡桓氏引刃割耳以示林】事不谐矣【后汉宋为太尉时帝妹湖阳公主新寡帝与共论羣臣以微观其意主曰宋公威容羣臣莫及帝曰试图之主坐于屏风召宏问曰贵昜妻人情乎宏曰糟糠之妻不下堂帝回谓主曰事不谐矣】老姊求名【蜀志郭奕迁雍州刺史有寡姊姊下僮仆多有奸犯而杀人者吏执之弈曰丈夫岂以老姊求名遂遣而不问】　嫁姊妹归妹【妇人谓嫁曰归】东郭偃之妹【传齐棠公之妻东郭偃之妹棠公死偃御崔子吊之见棠妻美使偃娶之偃曰同宗也君出自桓我出自丁又筮之不吉曰嫠妇也何害前夫当之矣】徐吾犯之妹【见上择夫门注】得臣之妹【卫庄公娶于齐东宫得臣之妹美而无子】外妹【左传声伯嫁外妹管于奚之女于施孝叔却犨来聘求妇于声伯声伯夺施氏妇以与之外妹谓同母异父也】　姊妹壻维私【诗曰谭公维私尔雅云姊妹之夫为私】钟瑾妻李膺妹【李膺祖修言钟瑾好学类我家以膺妹妻之】絶谷【晋书郄超为临海太守与妹夫王羲之迈世修黄老絶谷之术】申祥之哭【言申祥妻之昆弟也】道原之睦【潘岳诗曰潘阳之睦有自来矣道原岳妻之兄弟】孔进粥【李勣性友爱其姊病尝自为粥而燎其须姊戒止答曰姊多疾而勣且老虽欲进粥尚几何】恭顺【韦觊蚤孤事姊恭顺】士推其礼灋【裴守真养寡姊谨甚士推其礼灋永淳初关中旱悉廪禄奉姊】姊卒悲梗成疾【李元素少孤奉长姊谨悌及姊卒悲梗成疾因辞职】事姊如母【杨谨矜兄弟友爱事姊如母】陆家姑【张廵初子琦议生致一人庆绪所或曰用兵拒守者廵也乃送逺洛阳至偃师亦以不屈死拒之走临淮廵有姊嫁陆氏遮王劝勿行不纳赐百缣不受为廵补缀行间军中号陆家姑先廵被害】不嫁【李氏妻王阿足夫妻无子以姊髙年无供养乃不忍嫁书耕夜纎能办生事余二十年姊乃亡】辍公堂馔【因话庾约为河南兵曹有寡姊在家约常与辍公堂已馔饷之】世称其徳【蘓颋事寡姊有礼世称其徳】姊为内官【刘祎之先是姊为内官武后遣至外家问疾祎之因贺兰敏之私省之座流巂州后为丐还】寡妹【阳城事见甥舅门】诲诸妹如严师【尚宫宋若昭父廷芬生五女长若莘次若昭若伦若宪若旬若昭文尤髙若莘诲诸妹如严师】
　　祖孙【八】
</div>
    <div class="pagination">
<a href="白孔六帖_page9.html">上一页</a><span>...</span><a href="白孔六帖_page5.html">5</a><a href="白孔六帖_page6.html">6</a><a href="白孔六帖_page7.html">7</a><a href="白孔六帖_page8.html">8</a><a href="白孔六帖_page9.html">9</a><span class="current-page">10</span><a href="白孔六帖_page11.html">11</a><a href="白孔六帖_page12.html">12</a><a href="白孔六帖_page13.html">13</a><a href="白孔六帖_page14.html">14</a><a href="白孔六帖_page15.html">15</a><span>...</span><a href="白孔六帖_page11.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
