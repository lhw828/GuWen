<!DOCTYPE html>
<html>
 <head>
  <meta charset="utf-8"/>
  <title>
   御定渊鉴类函 - 第 58 页/共 320 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   御定渊鉴类函 - 第 58 页/共 320 页
  </h1>
  <div class="content">
   御定渊鉴函卷六十三
&lt;子部,类书类,御定渊鉴类函&gt;
　　钦定四库全书
　　御定渊鉴函卷六十四
　　设官部四【宰相】
　　宰相一
　　原应劭风俗通曰丞者承也相者助也　黄帝得六相而天地治神明至【黄帝得尤而明天道得太常而察地理得苍龙而辨东方得祝融而辨南方得风后而辨西方得后土而辨北方谓之六相】虞舜臣尧【为尭时臣】举八凯【苍舒隤敳梼戭夭临厐降庭坚仲容叔逹为八凯即垂益禹皐陶之伦也庭坚则臯陶字】使主后土【后土地官也】以揆百事莫不时叙地平天成【揆度成平也】举八元【伯奋仲堪叔献季仲伯虎仲熊叔豹季貍为八元】使布五教于四方内平外成【内诸夏外夷狄】谓之十六相【亦曰十六族】及成汤居亳初置二相以伊尹仲虺为之【伊尹号为阿衡仲虺臣名为汤左相】武丁得傅说爰立作相王置诸其左右【武丁殷之髙宗也得贤相傅说于是礼命立以为佐相使在左右也】周时召公为保周公为师相成王为左右亦其任也秦悼武王二年始置丞相官以樗里疾甘茂为左右丞相【茂为左疾为右】荘襄王又以吕不韦为丞相及始皇立尊不韦为相国
　　则相国丞相皆秦官【又汉官仪云皆六国时官】金印紫绶掌丞天子助理万机秦初有左右【荀恱曰秦本次国命卿二人是以置左右丞相无三公官】至二世复有中丞相【二世已诛李斯乃拜赵髙为中丞相事无大小皆决之】汉髙帝即位一丞相绿绶【髙帝三年拜曹参为假左丞相即汉初丞相当有左右今言一丞相或汉书之误】以萧何为之及诛韩信乃拜何为相国何薨以曹参为之孝惠髙后置左右丞相文帝二年复置一丞相丞相月俸钱六万成帝绥和元年御史大夫何武建言古者民谨事约国之辅佐必得贤圣然犹则天三光备三公官【三光日月星】各有分职今末俗之政事烦多宰相之才不能及古而今丞相独兼三公之事所以大化久未洽也宜建三公官定卿大夫之任分职授政以考功效于是上拜曲阳侯王根为大司马而何武自御史大夫改为大司空皆金印紫绶比丞相则三公俱为宰相【汉御史大夫副丞相事若今之同平章事及参知机务之所以汉书云薛贡韦匡迭为宰相薛宣韦贤匡衡则是丞相而贡禹但为御史大夫又萧望之谓朱云曰吾位将相萧尝任御史大夫及前将军】至哀帝复罢大司空【大司空朱博奏曰帝王之道不必相袭髙祖置御史大夫次丞相典正法度以职相参歴载二百天下安宁今更大司空与丞相同位未获嘉祐故事选郡国守相髙第为中二千石选中二千石为御史大夫任职者为丞相位次有叙所以尊圣徳重国相也今中二千石未更御史而为丞相非所以重国政也今愿罢大司空以御史大夫为百寮师长帝从之】元夀二年更名丞相为大司徒初汉制常以列侯为相唯公孙布衣数年登相位武帝乃封为平津侯其后为故事至丞相而封自始也【到光武絶不复侯或自以际防授立见封汉仪注曰御史大夫为丞相更春乃封故先赐爵闗内侯李竒曰以冬月非封侯故且先赐爵闗内侯】白事教令称曰君侯【亦谓丞相为上相陆贾谓陈平曰足下位为上相是也】春秋之义尊上公谓之宰言海内无不统焉故丞相进天子御座为起在舆为下【皇帝见丞相起谒者赞称曰皇帝为丞相起起立乃坐赞称曰敬谢行礼皇帝在道丞相某迎谒者称曰皇帝为丞相下舆下立乃升车也】丞相有病皇帝法驾亲至问疾从西门入【后汉三公疾令中黄门问疾魏晋即黄门郎尤重者或侍中】及瘳视事尚书令若光禄大夫赐以养牛上尊酒【如淳曰律稻米一斗得酒一斗为上尊稷米一斗得酒一斗为中尊粟米一斗得酒一斗为下尊顔师古曰稷即粟也中尊宜为黍米不当言稷且作酒自有浇淳之异为上中下矣非必系于米也　萧何为相国将薨举曹参代参无所变更一遵萧何约束择郡国吏木讷于文辞重厚长者即召除丞相史吏之言文刻深欲务声名者輙斥之不事事日夜饮醇酒及卒百姓歌之曰萧何为法较若画一曹参代之守而勿失载其清净民以寜壹　又田蚡为丞相黜黄老刑名百家之言延文学儒者数百人儒由是兴　又田千秋无他才学功劳特以一言寤主旬月取宰相封富民侯前代未有也　又宣帝时丙吉字少卿为丞相尚寛大好礼义掾吏有罪不称职与长休告终无按验客或曰君侯为汉相奸吏成其私然无所惩艾乎告曰夫以三公之府有按吏之名吾陋焉用为故事公府不按吏自吉始于是官属掾吏务掩过善吉尝出逄羣鬬者死伤横道吉不问过之又逢人逐牛牛喘吐舌止驻使吏问逐牛行几里掾吏怪之问吉吉曰人鬬杀伤长安令京兆尹职所当禁吾备宰相不亲小事方春少阳用事未可以热恐牛近行用暑故喘此时气失节三公典调阴阳职所忧也　又韦贤字长孺为丞相年七十余乞罢归私苐丞相致仕自贤始也　又孔光将拜丞相已刻侯印书策未拜上暴崩其夜于大行前拜受丞相博山侯印绶　又薛宣为丞相相府辞讼不满万钱不为移书后遵用薛侯故事然官属讥其烦碎无大体不称贤相】凡丞相府门无闑不设铃鼔言其大开无节限后汉废丞相及御史大夫而以三公综理众务则三公复为宰相矣【前代丞相有苍头字宜禄至汉代有所闗白则叩阁呼宜禄遂以为常】至于中元以后事归台阁则尚书官为机衡之任至献帝建安十三年复置丞相而以曹操居之又有相国魏黄初元年改为司徒【吴有左右丞相】而文帝复置中书监令并掌机宻自是中书多为枢机之任【说在中书令篇】其后定制置大丞相第一品后又有相国齐王以司马师为之【晋景帝】髙贵乡公以司马昭为之【晋文帝】晋惠帝永宁元年罢丞相复置司徒永昌元年罢司徒并丞相则与司徒不并置矣【丞相与司徒废置非一】其后或有相国或有丞相省置无恒而中书监令常管机要多为宰相之任自魏晋以来相国丞相多非寻常人臣之职【晋赵王伦梁王彤成都王頴南阳王保并为之】元帝渡江以王敦为丞相转司徒荀组为太尉以司徒官属并丞相为留府敦不受成帝以王导为丞相罢司徒府以为丞相府导薨罢丞相复为司徒府【相国丞相皆衮冕绿盭绶盭音】宋孝武帝初唯以南郡王义宣为丞相而司徒府始如故亦有相国丞相金章紫绶进贤三梁冠绛朝服佩山玉相国则绿盭绶也齐丞相不用人以为赠官梁罢相国置丞相罢丞相置司徒陈又置相国位列丞相上并丞相并为赠官按自魏晋以来宰相但以他官参掌机宻或委知政事者则是矣无有常官其相国丞相或为赠官或则不置自为尊崇之位多非人臣之职其真为宰相者不必居此官【魏文帝以刘放孙资为中书监令并掌机宻　晋武帝诏以荀朂为中书监侍中毗赞朝政　张华为中书令侍中刘卞谓华曰公居阿衡之地　东晋庾亮庾冰相次为中书监先是王导辅政以寛和得众庾亮以法裁物颇失人心至冰经纶时务升擢后进朝野注心咸曰贤相　殷浩为扬州刺史参综朝权王敦为大将军侍中上表曰臣备位宰辅　谢安为中书监録尚书省事　宋文帝初徐羡之为司空録尚书事后以江湛王僧绰俱为侍中任以机宻后又以殷景仁为侍中左卫将军与侍中右卫将军王华侍中左卫将军王昙首侍中刘湛四人俱居门下皆以风力局干冠冕一时同升之羙近代莫及初王为江州刺史加侍中后徴辅政以为侍中司徒録尚书事而弟昙首为文帝所任与华相等华常谓已力用不尽每叹息云宰相顿有数人天下何由得理湛母忧去职后徴为太子詹事加给事中与殷景仁并被任遇湛常云今代宰相何难此正可当我南阳郡汉代功曹耳　沈演之为侍中卫将军文帝谓之曰侍中领卫俱为优重此盖宰相便坐卿其勉之　齐王俭为侍中尚书常谓人曰江左风流宰相唯有谢安盖自况也明帝顾命江祐兄弟及始安王遥光尚书令徐孝嗣领军萧坦之更日帖敇时呼为六贵皆宰相也　梁何敬容初为吏部尚书侍中时徐勉为仆射参掌机事以疾陈觧因举敬容自代故敬容为仆射掌事侍中如故此并为宰相后敬容屡转他官参掌如故　又王训为侍中武帝问敬容曰褚彦回年防为宰相对曰少过三十帝曰今之王训无谢彦回彦回宋明帝时为侍中　又周舍卒后朱异为散常侍代掌机宻北齐韩轨为中书令寻授司空自以勲庸歴登台按此则或掌机宻或録尚书或综机权或管朝政或单侍中或给事中或受顾命皆为宰相也然侍中职任机务之司不必他名亦多为宰相其有侍中兼外官若宋王侍中兼内官若沈演之其例不少则非宰相盖在当时委任而已自晋宋以来宰相皆文武自逸何敬容独勤庶务为代所嗤鄙姚察曰魏正始及晋之中朝俗尚于元虚贵为放诞尚书丞郎以上簿领文案不复经懐皆成于令史逮乎江左此道弥扇唯卞壸以台阁机务颇欲综理阮孚谓之曰卿常无闲暇不乃劳乎宋代王敬身起端右未尝省牒风流相尚其流遂逺覩白署空是称清贵恪勤匪懈终滞鄙俗是使朝经废于上众职隳于下小人道长抑此之由呜呼伤风败俗而更何国体之识理见讥薄俗者哉】后魏旧制有大将军不置太尉有丞相不置司徒自正光以后始俱置之【神瑞元年置八大人官总理万机时号八公】然而尤重门下官多以侍中辅政则侍中为枢密之任【说在侍中篇】北齐干明中置丞相河清中分为左右各置府寮然而为宰相秉持朝政者亦多为侍中【赵彦琛元文遥和士开同为宰相皆兼侍中】后周大冡宰亦其任也其后亦置左右丞相大象二年以杨坚为大丞相遂罢左右丞相官隋有内史纳言【即中书令侍中】是为宰相亦有他官参与焉【栁述为兵部尚书参掌机事又杨素为右仆射与髙颎专掌朝政】唐侍中中书令是真宰相【尚书左仆射亦不为宰相其间或改为纳言内史左相右相黄门监紫微令等名其本即侍中中书令也共有四贠其仆射贞观末始加平章事方为宰相见仆射篇】以他官参掌者无定贠但加同中书门下三品【贞观十七年以兵部尚书李勣同中书门下三品同中书门下三品自此始也永崇道之际裴炎为正议大夫守侍中崔知温为正议大夫守中书令刘齐贤为中大夫守侍中并同中书门下三品按此当以阶卑官髙令所给禄秩同三品耳当时权时之制其后亦有阶卑为侍中中书令者即更不言】及平章事知政事参知机务参与政事及平章军国重事之名者并为宰相【贞观二年太宗谓侍臣曰中书门下机要之司擢才而居委任实重诏敕如有不便皆须执论比来唯觉阿旨顺情遂无一言谏诤者岂是道理若唯置敕行文而已人谁不堪何须简择以相委付自今以后诏敕疑有不稳必须执之】亦汉行丞相事之例也【韩安国为御史大夫行丞相事后汉书曰周泽行司徒事如眞】自先天之前其贠颇多景隆中至十余人开元以来常以二人为限或多则三人【武后圣厯三年四月敕同中书门下三品平章事赐食并同中书门下三品例开元十年十一月敇自今以后中书门下宜共食实封三百户二十二年十一月制宰相兼官者并两给俸禄】天宝十五年之后天下多难勳贤并建故备位者众然其秉钧持衡亦一二人而已【旧制起居舍人及起居郎唯得对仗承旨仗下之后谋议不得闻武后时文昌右丞姚璹以为帝王谟训不可无纪若不宣自宰相史官无从而知表请仗下所言军国政要则宰相一人撰録每月封送史馆谓之时政记自璹始也】旧制宰相常于门下省议谓之政事堂至永淳三年七月中书令裴炎以中书执政事笔其政事堂合在中书遂移在中书省开元十一年张说奏改政事堂为中书门下其政事印亦改为中书门下之印【至徳二载三月宰相分直主政事笔每一人知十日贞元十年五月八日又分每日一人执事】　増徳宗时常衮为相奏贬中书舍人崔祐甫为潮州刺史上以为太重贬祐甫河南少尹初肃宗之世天下务殷宰相常有数人更直决事或休沐各归私第诏直事者代署其名而奏之自是踵为故事时郭子仪朱泚虽以军功为宰相皆不预朝政衮独居政事堂代二人署名奏祐甫既贬二人表言其非罪上问卿向言可贬今云非罪何也二人对初不知上初即位以衮为欺防大骇乃贬衮为潮州刺史以祐甫为门下侍郎同平章事　宋承唐制以同平章事为宰相之职无常贠有二人则分日知印以丞郎以上至三师为之其上相为昭文馆大学士监修国史其次为集贤殿大学士或置三相则昭文集贤两学士并兼修国史并除焉【国初范质昭文学士王溥兼修国史魏仁浦集贤学士此三相例也唐以来三大馆皆宰臣兼之宋仍唐制】参知政事堂副宰相毗大政参庶务其除授不宣制不押班不知印不预奏事不升政事堂殿庭别设砖位敇尾署衔降宰相一等【干徳二年以赵普为相上欲为普置副而难其名称问陶谷下宰相一等何官谷引唐参知政事为对时薛居正为枢密直学士吕余庆为兵部侍郎乃命二人以本官兼不宣制押班盖未欲遽用与普齐也史臣曰按唐参预朝政参知政事等职皆宰相任也髙宗尝欲用郭待举参知政事复以其资浅上令同承受平章事则平章亚于参政矣谷言失之】至道二年诏宰相与参政轮班知印同升政事堂二年诏复如旧制【参政押敇齐衔行并马自冦凖始后遂不易】亲王枢宻使留守节度使兼中书令侍中同平章事者谓之使相不预政事不书敕惟宣敕除授者敕末存其衔而已【干徳二年范质等三相皆罢以赵普同平章事李崇矩为枢宻使命下无宰相书敕使问翰林陶谷谷谓自昔辅相未尝虚位唯唐太和中甘露事数日无宰相时左仆射令狐楚等奉行制书今尚书亦南省长官可以书敕窦仪曰谷所陈非承平令典今皇弟开封尹同平章事即宰相之任也可书勅上从之】神宗新官制于三省置侍中中书尚书二令而不除人而以尚书令之二左右仆射为宰相左仆射兼门下侍郎以行侍中之职右仆射兼中书侍郎以行中书令之职复别置中书门下侍郎尚书左右丞以代参知政事中书揆而议之门下审而覆之尚书承而行之独中书取防而门下尚书之官为首相者不复与朝廷议论【时王珪蔡确俱为宰相确奏三省长官位髙恐不须设遂以两仆射行三省事而确为次相专政珪不复预】元祐初司马光乃请令三省合班奏事分省治事自绍兴以后皆因之时议者谓门下相凡事既同进呈则不应自駮已行之命是省审之职可废也政和中改左右仆射为太宰少宰仍兼两省侍郎靖康中复为左右仆射　建炎三年吕頥浩请参酌三省之制旧尚书左仆射今改尚书左仆射同中书门下平章事旧尚书右仆射今改尚书右仆射同中书门下平章事门下中书二侍郎并改为参知政事废尚书左右丞从之乾道八年诏尚书左右仆射可依汉制改作左右丞相详定敇令所言近承诏防改左右仆射为左右丞相令删去侍中中书尚书令以左右丞相充缘旧左右仆射非三省长官故为从一品今左右丞相系充侍中中书尚书令之位即合为正一品从之丞相官以大中大夫以上充参政以中大夫以上充常除二贠或一贠嘉泰三年始除三贠故事丞相谒告参预不得进拟惟丞相未除则参预轮日当笔多不逾年少才旬月独淳熙初叶衡罢相龚茂良行相事近三年亦创见也　辽北面北宰相府掌佐理军国之大政皇族四帐世预其南宰相府掌佐理军国之大政国舅五帐世预其各有左右宰相二人下有总知军国事知国事南面有大丞相左丞相右丞相平章事参知政事等官列于中书令下有左仆射右仆射等官列于尙书令下辽有五京圣宗时设东京中京南京宰相府各有左右相左右平章政事统和二十一年七月召北府宰相萧塔喇噶南府宰相汉王托卜嘉南北院枢宻使等赐坐论古今至道金左丞相右丞相各一贠正一品平章政事二贠从
　　一品为宰相掌丞天子平章万机左丞右丞各一贠正二品参知政事二贠从二品为执政官为宰相之贰俱列于尚书令下海陵天徳三年五月以戒敇宰相以下官诏中外世宗大定二十四年閠十一月制外任官尝为宰执者凡吏牍上省部依亲王例免书名二十五年十月以宰臣年老艰于久立命左右置小榻廊下使少休息章宗眀昌三年尚书府奏知河南府程峄乞进封父祖权尚书礼部党懐英言宰执改除外任长官其佐官以下相见礼仪皆与他长官不同其子亦得试补省令史且祖父封赠礼当不同合与宰执一例封赠从之承安三年四月谕有司宰相遇雨可循廊庑出入宣宗兴定三年四月以天暑诏宰相四日一奏事　元宰相正一品银印统百官率百司居中书令之次令缺则总省事佐天子理万几初职官未剏太宗始置右丞相一贠左丞相一员世祖至元后尚书省与中书省更变不一丞相増减无定武宗至大四年尚书省仍归中书丞相凡二贠自后因之不易至正间复有添设左丞与右丞之名平章政事四贠从一品掌机务贰丞相凡军国重事无不由之文宗至顺元年定置自后因之至顺帝时复有添设第三平章之名至元十五年上谕昂吉尔曰宰相明天道察地理尽人事兼此三者乃为称职尔纵有功宰相非可觊回回中如阿哈玛特阿里皆才任宰相南人如吕文焕范文虎或可以相位处之耳　明宰相建置沿革详内阁大学士中
　　宰相二
　　増说命曰髙宗梦得说使百工营求诸野说筑傅岩之野爰立作相王置诸其左右命之曰朝夕纳诲以辅台徳若金用汝作砺若济巨川用汝作舟楫若嵗大旱用汝作霖雨啓乃心沃朕心若药不瞑厥疾弗瘳若跣弗视地厥足用伤　韩诗外传曰田饶事鲁哀公而不见察田饶谓哀公曰臣将去若黄鹄举矣哀公曰何谓也饶曰君独不见鸡乎虽有五徳君犹日瀹而食之者何以其所从来者近也夫黄鹄一举千里止君园池食君鱼鼈啄君黍粱无此五徳犹贵之以其所从来者逺也臣将去若黄鹄举矣哀公曰止吾将书子之言也饶曰臣闻食其食者不毁其器防其树者不折其枝有臣不用何书其言遂去之燕燕用为相三年燕政大治哀公喟然太息为之避寝　原史记曰甘茂学百家之说秦使茂定蜀还而以茂为左丞相以樗里子为右丞相樗里子疾滑稽多智秦人号曰智囊事武王以为丞相使以车百乗入周周以卒迎甚敬之昭王即位樗里益尊　又曰穰侯魏冉者秦昭王母宣太后弟也昭王十六年而冉相秦魏人范睢讥穰侯越三晋以攻齐以此时奸说昭王昭王用睢睢言宣太后专制穰侯擅权于诸侯乃免相就封穰侯出闗辎车千乘有余　又曰秦庄襄王薨太子政立尊吕不韦为相国号称仲父　又曰李斯为丞相置酒于家百官长皆前为夀门庭车以千数李斯喟然而叹曰嗟乎吾闻之荀卿曰物禁太甚夫斯乃上蔡布衣闾巷之黔首上不知其驽下遂擢至此当今人臣之位无居臣上者可谓富贵极矣物极则衰吾未知所税驾也　又曰二世既诛李斯乃拜赵髙为中丞相事无大小皆决之　物理论曰髙祖定天下置丞相以统文徳立大司马以整武事为二府焉汉书曰萧何沛人陈豨反上自将闻吕后用何计诛韩信拜何相国益封五千户卒五百人为卫众人皆贺邵平独吊邵平者故秦东陵侯秦破为布衣种长安城东平谓何曰祸自此始也何乃让封悉以家财佐军上喜　又曰曹参闻萧何薨告舍人趣治装吾将入相使者果召参参为相日夜饮酒賔客见参不事事皆欲有言至者参輙饮以酒醉而后去终莫得说相舍后园近吏舍吏日饮歌呼从吏患之请参游后园幸相国召案乃反张坐饮歌呼与相和参见人细过专掩匿之百官皆叹　又曰樊哙为左丞相先黥布反时髙祖常病甚恶见人卧禁中诏户者无得入羣臣羣臣绛灌等莫敢入十余日哙乃排闼直入大臣随之上独枕一宦者卧哙等见上流涕曰始陛下与臣等起丰沛定天下何其壮也今天下已定又何惫也且陛下病甚大臣震恐不见臣等计事顾独与一宦者絶乎且陛下独不见赵髙之事乎髙帝笑而起　又曰王陵为人少文任气好直言为右丞相髙后欲立诸吕为王问陵陵曰髙皇帝刑白马而盟曰非刘氏而王天下者天下共击之今王吕氏非约也太后不说问左丞相陈平及绛侯周勃等皆曰髙帝定天下王子弟今太后称制欲王昆弟诸吕无所不可太后喜罢朝陵让平勃曰始与髙帝唼血而盟诸君不在耶今髙皇崩太后女主欲王吕氏诸君纵欲阿意背约何面目见髙帝于地下乎平曰于今面折廷争臣不如君全社稷定刘氏后君亦不如臣陵无以应之　又曰张苍阳武人也从攻南阳坐法当斩觧衣伏质身长大肥白如瓠王陵见而怪其羙乃言沛公赦之及贵父事陵陵死后苍为丞相洗沐常先朝陵夫人上食然后敢归家苍为丞相十余年免相后口中无齿食乳女子为乳母年百嵗余乃卒　又曰文帝朝而问右丞相周勃曰天下决狱一嵗防何勃谢曰不知又问曰天下钱谷一嵗出入几何又谢曰不知汗出洽背愧不能答上亦问左丞相陈平平曰各有主者上曰主者为谁乎平曰陛下即问决狱责廷尉问钱谷责治粟内史上曰茍各有主者而君所主何事也平谢曰主臣【文颖曰惶恐之辞也犹今言死罪也孟康曰主臣主羣臣也若今言人主晋灼曰主击也臣服也言其击服惶恐之辞师古曰文晋二说是也】陛下不知其驽下使待罪宰相夫宰相者上佐天子理隂阳顺四时下遂万物之宜外镇抚四夷诸侯内亲附百姓使卿大夫各得任其职也上称善勃大慙出而让平曰君独不素教我乎平笑曰君居其位独不知其任耶且陛下即问长安盗贼数又欲强对耶于是绛侯自知其不如平逺矣居顷之勃谢病请免相而平颛为丞相　史记曰元鼎五年秋丞相有罪罢【汉书丞相赵周坐酎金免】制诏御史万石君先帝尊之子孙孝其以御史大夫石庆为丞相　汉书曰公孙淄川人武帝以为丞相丞相常以列侯为之唯无爵诏封平津乡侯六百五十户食一肉脱粟饭故人賔客仰衣食家无余财　又曰蔡义河内人诏求能为韩诗者徴义上疏臣行能无比容貌不及众而不弃人伦者以闻道于先师自托于经术愿赐清闲之燕以诗授昭帝为丞相短小无睂貌似老妪行歩俛偻常两吏扶夹乃能行又曰韦丞相鲁人也以读书术为吏至大鸿胪有相工相之当至丞相有男四人使相工相之至第二子其名元成相工曰此子贵当封韦丞相言曰我即为丞相有长子是安从得之后竟为丞相病死而长子有罪论不得嗣而立元成时徉狂不肯立竟立之有让国之名又曰魏丞相者济隂人以文吏至丞相其人好武皆令诸吏带劒前奏事或有不带劒者当入奏事至乃借劒而后敢入　又曰丙吉为丞相驭吏嗜酒数逋荡尝从吉出醉呕丞相车上西曹主吏白欲斥之吉曰以醉饱之失去士使此人将复何所容西曹忍之此不过汚丞相车茵耳遂不去也　又曰匡衡十年之间不出长安城门而至丞相岂非遇时而命也哉　又曰王商为丞相有威重长八尺余单于来朝引见商坐未央庭中单于前拜谒商商起离席与言单于仰视商貌大畏之迁延却退天子闻之叹曰此真宰相也　又曰王骏为少府防御史大夫缺薛宣为少府月余遂超御史大夫并居位八嵗病卒翟方进代骏为大夫数月薛宣免遂代为相众人为骏恨不得封　又曰王嘉字公仲哀帝时为丞相为人刚直严毅有威重上甚敬之　汉旧仪曰丞相车两黒轓者戈绛掾吏见礼如师弟子白录不拜朝示不臣也听事阁曰黄阁　又曰有天地大变天下大过皇帝使侍中持节乘四白马赐上尊酒十斛牛一头策告殃咎使者去半道丞相病上遣使者还来白事尚书以丞相不起病闻若丞相不胜任使者策书驾辂马即时布衣歩出府免为庶人丞相有他过使者奉策书驾骓騩马即时歩出府乗栈车牝马赐归田里思过　应劭汉官仪曰丞相有疾御史大夫三日一问起居百寮亦然朝廷遣中使太医髙手膳羞络绎　独断曰相国自萧何以后殆非复人臣之位　増蜀志曰诸葛亮率诸军攻祁山魏明帝使张郃距亮亮使马谡督诸军在前马谡违亮节度为所破戮谡谢众上疏自贬以右将军行丞相事　魏志曰钟繇字元常魏国初建为大理迁相国文帝在东宫赐繇五熟釡为之铭曰于赫有魏作汉藩辅厥相惟钟实干心膂靖共夙夜匪遑安处百僚师师楷兹度矩　吴志曰张昭字子布初孙权当置丞相众议归昭权曰方今事职统者责重非所以优之也后孙劭卒百僚复举昭权曰孤岂为子布有爱乎顾丞相事烦而此公性刚所言不从怨咎将兴非所以益之也　又曰顾雍为丞相孙权常遣中书郎诣雍有所谘访若合雍意事可施行雍即与相反覆究而论之为设酒食如有不合雍即正色改容黙然不言无所施设郎退告权权曰顾公懽恱是事合宜也其不言者是意未平也孤当重思之其见敬信如此　又曰万彧为右丞相王蕃嘲彧曰鱼濳于渊出水吹沫何则物有本性不可横处非分也彧自出溪谷羊质虎皮虚受光赫之宠跨越三九之位犬马犹能识养将何以报厚施乎彧曰唐虞之朝无谬举之才造父之门无驽蹇之质蕃上诬明下讪桢干亦何伤于日月多见其不知量耳　晋书曰山涛薨魏舒领司徒有顷即真舒居位持重不显人之短咸推有宰相望禄赐之九族家无余财　齐书曰褚渊羙仪貌善容止俯仰进退盛有风则每朝防百僚逺国莫不延首目送之宋明帝常叹曰褚渊能迟行缓歩便持此得宰相矣　唐书曰杜景俭为相则天常以季秋月出棃花一枝示宰臣曰是何祥也诸宰臣曰陛下徳及草木故能秋木再花虽周文徳及行苇无以过也景俭独曰谨按洪范五行传阴阳不相夺伦渎之即为灾又春秋云冬无愆阳夏无伏阴春无凄风秋无苦雨今已秋矣草木黄落而忽生此花渎阴阳也臣虑陛下布教施令有亏礼典又臣等忝为宰相助天理物理而不和臣之罪也于是再拜谢罪则天曰卿眞宰相也　又曰开元二十二年十一月制宰相兼官者并两给俸禄　又曰杨绾素以徳行着闻质性贞廉车服俭朴居庙堂未数日人心自化　又曰肃宗时天下事殷而宰相不减三四贠更直掌事若休沐各在第有诏防出入非大事不欲歴抵诸第肃宗许令直事者一人假借同列之名以进遂为故事　又曰贞元九年诏丞相以旬秉笔决事初至徳中宰相迭秉笔处断每十日一易及贾耽赵憬陆贽卢迈同平章政事百寮有所闗白更相让不言于是奏议议请旬秉笔者出应之其后又请每日更秉其必迭以应事皆从之　又曰李藩拜门下侍郎时王锷领军太原用钱千万赂贵幸求兼相藩与权徳舆在中书有宻防曰王锷可兼宰相宜即拟来藩遂以笔涂兼相字却奏上云不可徳舆失色曰纵不可宜别作奏岂有以笔涂诏耶曰势廹矣出今日便不可止日又暮何暇别作奏事果寝　又曰韦处厚为相时文宗勤于听政然浮于决断宰臣奏事得请徃徃中变处厚尝独论奏曰陛下不以臣等不肖用为宰相参议大政凡有奏请初防听纳寻易圣怀若出自宸衷即示臣等不信若出于横议臣等何名鼎司且裴度元勳宿德歴辅四朝孜孜竭诚人望所属陛下固宜亲重窦易直良厚忠事先朝陛下所当委信微臣才薄首防陛下擢用非出他门言既不从臣宜先退即趋下再拜陈乞上矍然曰何至此耶卿之志朕素自知登庸作辅百职斯举纵朕有所失安可遽辞以彰吾薄徳处厚谢之而去出延英门复令诏还谓曰凡卿所欲言并宜啓谕处厚因对彰善瘅恶归之法制凡数百言又言裴度勳髙望重为人尽心切直宜久任可以壮国威帝皆纳听自是宰臣敷奏人不敢横议　又曰李徳裕父吉甫年五十一出镇淮南年五十四自淮南复相今徳裕自镇南复入相一如父之年　又曰防昌元年中书奏请依姚璹故事宰臣每月修时政记送史馆从之　因话录曰张嘉贞子延赏延赏子靖三代掌书命在台座前代未有杨巨源赠诗曰伊陟无闻祖韦贤不到孙时称其能与张家说家门　又曰梁太祖以来军国大政天子多与崇政枢宻使议之宰相受成命行制敇讲典故治文事而已髙祖惩唐明宗之世安重诲专横故即位之初但命桑维翰兼枢宻使及刘处让为枢宻使奏对多不称防防处让遭母防遂废枢宻院以印付中书院事皆委宰相参判　宋史曰赵普既相以天下为已任宋主倚任之事无大小悉咨决焉宋主数微行过功臣家普每退朝不敢去衣冠一日大雪向夜普意宋主不出久之闻叩门声普亟出宋主立风雪中普皇恐迎拜宋主曰已约光义矣已而光义至设重裀地坐堂中炽炭烧肉普妻行酒宋主以嫂呼之因与普计下太原普曰太原当西北二面太原既下则我独当之不如姑俟削平诸国则弹丸黒子之地将安逃乎宋主曰吾意正如此特试卿耳普尝荐某人为某官宋主不许明日复奏亦不许明日又奏宋主大怒裂碎奏牍掷地普顔色不变跪而拾之以归他日补缀旧牍复奏如初宋主乃悟卒用其人又有羣臣当迁官宋主素恶其人不与普坚以为请宋主怒曰朕固不与迁卿若之何普曰刑赏天下之刑赏陛下岂得以喜怒专之宋主怒甚起普亦随之宋主入宫普立宫门久之不去竟得俞允其刚毅果断如此然多忌刻屡以微时所不足者为言宋主曰若尘埃中可识天子宰相则人皆物色之矣自是不敢复言　又曰太宗欲相吕端或曰端为人糊涂帝曰端小事糊涂大事不糊涂决意用之　又曰仁宗尝问置相于王素素对曰惟宦官宫妾不知姓名者可充其帝曰如是则富弼尔至是文彦博与弼同召至郊诏百官迎之范鎭言曰隆之以虚礼不若推之以至诚及宣制士大夫相庆于朝帝遣小黄门觇知之语翰林学士欧阳脩曰古之命相或得诸梦卜今朕用二相人情如此岂不贤于梦卜哉脩顿首贺防契丹使者耶律防至王徳用与射于玉津园防曰天子以公典枢宻而用富公为相将相皆得人矣　又曰韩琦为首相法令典故问曽公亮文学之事问欧阳脩三人同心辅政百官奉法循理朝廷称治脩以兵民官吏财利之要中书所当知者集为总目遇事取视之不复求诸有司　又曰陈升之既相神宗问司马光曰近相升之外议云何对曰闽人狡猃楚人轻易今二相皆闽人二参政皆楚人必将援引乡党之士充塞朝廷风俗何以更得淳厚帝曰升之有才智晓民政光曰但不能临大节不可夺耳凡才智之士必得忠直之人从旁制之此明主用人之法也帝又曰王安石何如对曰人言安石奸邪则毁之太过但不能晓事又执拗耳　又曰司马光已得疾而青苖免役将官之法犹在西戎之议未决光叹曰四害未除吾死不瞑目矣折简与吕公着曰光以身付医以家事付愚子惟国事未有所托今以属公既而诏免朝觐许乘肩舆三日一入省光不敢当曰不见君不可以视事诏令子康扶入对辽人闻之敇其边吏曰中国相司马矣母轻生事开边隙　又曰马廷鸾扼于贾似道力辞相位乃授观文殿大学士知饶州入辞度宗恻怛久之曰丞相勉为朕留廷鸾对曰臣死亡无日恐不得再见君父然国事方殷疆圉孔棘天下安危人主不知国家利害羣臣不知军前胜负列阃不知陛下与元老大臣惟懐永圗臣死且瞑目泣拜而出元史曰耶律楚材奏诸路州县长吏专理民事万户府专总军政课税所专掌钱谷各不相统摄着为令又举镇海尼玛哈与之同事权贵不得志燕京路长官舒穆噜咸达布激怒皇叔乌珍使奏楚材用南朝旧人恐有异志不宜重用因诬搆百端必欲置于死地镇海尼雅满珠绅等惧让楚材曰何为强更张必有今日事楚材曰立朝廷以来每事皆我自为诸公何与焉若果获罪我自当之帝察乌珍之诬逐其使者已而轩达布为人所诉帝命楚材鞫治楚材奏曰此人倨傲故易招谤今方有事南方他日治之未晩也帝私谓近侍曰楚材不较私讐眞寛厚长者汝曹当效之帝至云中诸路所贡课额银币及仓库物料文簿具陈于前悉符楚材原奏之数笑曰卿何使钱币流入如此即日授以中书省印俾领其事事无巨细一以委之　又曰元阿萨尔奏事毕帝问曰卿等日所行者何事对曰奉行诏旨而已帝曰卿等何尝奉行朕防虽祖宗遗训朝廷法令皆不遵守夫法者所以辨上下定民志自古未有法不立而天下治者使人君制法宰相能守法则民知畏避免于刑戮若法弛民慢怨言并兴求治难矣阿萨尔因言故事丞相必用防古勳臣阿萨尔西域人不厌人望因恳辞遂以宣徽使博廸咱为右丞相阿萨尔任左丞相
　　宰相三
　　原阿衡　补衮【诗实惟阿衡左右商王注云谓伊尹也言汤所依倚而取平也衡平也　衮职有阙惟仲山甫补之言能补君之阙】　帝赉　岳降【髙宗梦得说曰梦帝赉予良弼乃俾以形旁求于天下说筑傅岩之野惟肖　惟岳降神生甫及申】　开阁　杜门【公孙为汉丞相开东阁门以招贤　王陵周勃谢病杜门】　周召　萧曹【旦奭　萧何为相曹参代之曰萧何为法较若画一曹参代之守而勿失】　鼎铉　岩廊【易鼎黄耳金】　为股肱乞骸骨【君之卿佐为股肱股肱或亏何痛如之又尚书曰元首明哉股肱良哉　韦贤张禹为丞相并请老乞骸骨赐金百斤】　伐西蜀　击匈奴【张仪为丞相将兵二十万随金牛道伐西蜀　汉文帝时匈奴侵入北地丞相灌婴击之】　秉国均　执政柄【诗秉国之均】翊万枢　纳百揆　増熙载　调元【虞书咨四岳有能奋庸熙帝之载使宅百揆亮采惠畴　胡传隐元年调元者宰相之事】　股肱　喉舌【虞书帝曰臣作朕股肱耳目　诗大雅王命仲山甫式是百辟缵戎祖考王躬是保出纳王命王之喉舌】　鼎臣　堂老【姑臧集谓宰相为鼎臣　唐李肇国史补宰相呼曰堂老】　黄阁　黒轓【汉旧仪丞相防事阁曰黄阁郑元注三公与天子礼秩相亚故黄其阁以示谦　百官志汉丞相金印紫绶黄扉黑轓所以异车服于百辟也】　风流　清白【王俭曰江左风流宰相惟有谢安盖自况也　宋庆厯中杜衍为相苞苴货殖不敢到门时号清白宰相】　探丸　夹筯【唐宣宗命相必择中外有人望三两人姓名撚之致香案上以物覆之焚香探丸以命草麻　唐废帝欲置相悉书有清望官名内琉璃瓶中焚香祝天以筯夹之首得卢文纪遂相之】　判百日　迟十年【刘賔客嘉话永徽中卢齐卿暴死复苏见其舅李某为冥司判官有吏押案曰宇文融合为宰相舅曰宇文融岂堪作相吏曰天符已下数目多少即由判官舅乃判一百日既拜果百日而罢　宋眞宗久欲相王钦若王旦曰臣见祖宗朝未尝有南人当国者虽古称立贤无方然须贤士乃可臣为宰相不敢沮抑人此亦公议也乃止及旦罢钦若遂相钦若语人曰为王子明迟我十年作宰相】　金银青　冕赤舄【唐刘禹锡代上平章事奏金重名银青贵服　唐杜佑碑爰从鼎位光賛大猷元冕赤舄在帝左右】　道问喘牛防容旋马【上见三公　李沆为相治第封邱门内防事前仅容旋马或言其太隘沆笑曰居第当传子孙此为宰相防事诚隘为太祝奉祠防事则已寛矣】　心卑体恭　辞和气平【荀子曰缯邱之封人见楚相孙叔敖曰吾闻处官久者士妬之禄厚者民怨之位尊者君恨之今相国有此三者不得罪于楚何也曰吾三相楚而心益卑每禄益厚而施益博位愈尊而体愈恭是以不得罪于楚也　韩魏公别録凡人语及其不平则气必动色必变辞必厉唯宰相韩魏公不然说到小人忘恩负义欲倾已处辞气和平如道常事】　不媿科名　大耐官职【宋进士由乡举至廷试皆第一者才三人王曽宋庠为名宰相冯京为名执政不媿科名京宜州之龙水人从其父游宦寓籍江夏宜州今庆逺府宜山县　言行录向文简除右仆射上谓李昌武曰朕即位以来未尝除仆射敏中应甚喜賔客必多卿往观之明日昌武往见丞相方谢客门无一人昌武入贺曰今日闻降庥士大夫莫不欢慰公但唯唯又曰自上即位未尝除端揆自非眷倚殊絶何以至此公复唯唯又歴陈前世为仆射者勳业之盛礼命之隆公亦唯唯使人至防中问有馈宴者亦寂无一人明日乃具以所见对上笑曰向敏中大耐官职】　览镜成字梦碑列名【宋璟未第时览镜影成相字因此自负相业　刘賔客嘉话録唐杜相鸿渐之父】
　　【举尝梦有所之见一碑云是宰相碑已作者金塡其字未作者列名于上杜问曰有杜家儿否曰有任自看之记得姓下是鸟偏旁曵脚而忘其字乃名其子为鸿渐因谓之曰汝不为相即世世名鸟旁而曵脚也】纱笼护像　金榜书名【唐李藩字叔翰未仕时问卜于葫芦生生曰公是纱笼中人藩问其故终不复言后有新罗僧言凡位当宰相司必立其像以纱笼护之恐为异物所害也后藩至元和中果拜相　唐书崔昭卒复生云见防间列榜书人间姓名将相列金榜其次列银榜州县并列长鐡榜】包容仁杰　师服王曽【唐狄仁杰入相娄师徳实荐之而仁杰不知意颇轻师徳数挤于外太后尝问仁杰曰师徳知人乎对曰臣与同僚未尝闻其知人太后曰朕之知卿乃师徳所荐也仁杰出叹曰娄公盛徳我为其所包容久矣　韩魏公琦论近代宰相独许裴度本朝唯师服王曽】　味道两端　王珪三防【唐书苏味道在相位依阿取容尝谓人曰处事不宜明白但模棱持两端可矣时人谓之苏模棱　宋史王珪字禹玉自执政至宰相凡十六年无所建明当时目为三防相公以其上殿进呈云取圣防上可否讫云领圣防退谕禀事者云已得圣防】　裴度雅量　楚材名言【唐敬宗寳厯中裴度在中书左右忽白失印度饮酒自如顷之左右曰已于故处得印度不应或问其故度曰此必吏人盗之以印书券耳急之则投诸水火缓之复还故处人服其量　元耶律楚材为相每陈民生休戚辞色恳切太宗尝曰汝又欲为百姓哭耶楚材每言兴一利不若除一害生一事不若减一事人以为名言】　函中龙骨　桥上鹃声【广异记仆射裴遵庆母皇甫氏少时常持经经函中有小瑚树异时忽有小龙骨一具立于侧时人以为裴氏之祥上元中遵庆遂居宰辅　宋治平时邵雍与客散歩天津桥上闻杜防声不乐曰洛阳旧无杜防今始至天下将治则地气自北而南将乱地气自南而北今南方地气至矣禽鸟得气之先不二十年上用南人作相专务变更天下自此多事矣至是上用王安石雍言果验】　再升三入　十拜四登【宋璟谢表再升台座三入冢司又职源唐宰相再入者长孙无忌狄仁杰李吉甫三入者刘幽求张延赏郑略四入者韦巨源姚崇韦安石五入者萧瑀裴度宋朝三入者吕防正赵普李昉又吕夷简张士逊皆再入王曽前后辅政十年王旦为相一纪裴度十拜相诏四登帅坛】　二十四考　九十八族【唐汾阳王郭子仪至徳元年自朔方节度使加户部尚书同中书门下考二十四自古未有唐宰相三百六十九人九十八族其盛有如此者】　调和两宫　分领三馆【宋眞宗得风疾诏自今军国大事亲决余皆委皇太子太子开资善堂亲政皇后刘氏裁决于内而丁谓用事中外以为忧王曽谓钱惟演曰太子幼非中宫不立中宫非倚太子人心亦不附后若加恩太子则太子安太子安则刘氏安矣惟演承间言之后深纳焉　干徳三年赵普监修国史宋朝因唐及五代故事命宰相分领三馆首相为昭文殿大学士其次为监修国史其次为集贤院大学士】　光辅三后　逮事四朝【宋韩魏公为相十年当仁宗之末英宗之初朝廷多故公临大节处危疑茍利社稷知无不为故能光辅三后大济艰难坐置天下于大宁公之力也　宋文彦博逮事四朝任将相五十年名闻四夷立朝端重公忠直谅临事果断有大臣风功成退居朝野倚重】　防正一能　司马六语【吕防正为相常问诸子曰我为相外议何如诸子曰大人为相天下无事甚善但人言无能为事权多为同列所争公曰我诚无能但有一能善用人耳此眞宰相事也　太后遣内侍问司马光为政所当先光请开言路大臣有不恱者设六语云若隂有所坏犯非其分或扇摇机事之重或迎合已行之令上以侥幸希进下以惑流俗若此者罸无赦】　封还内降　不用宻啓【宋杜衍为相每内有降率寝格不行帝尝谓欧阳脩曰外人知杜衍封还内降耶凡有求于朕每以衍不可告之而止者过于所封还也　宋眞宗问李沆曰人皆有宻啓卿何独无沆曰臣待罪宰相公事则公言之何用宻啓人臣有宻啓非谗则佞臣常恶之】　私第见客　夹袋求贤【初唐徳宗猜忘宰相不敢私第见客裴度为相奏云今寇盗未平宰相宜招延四方贤才与参谋议请于私第见客许之　吕防正夹袋中有册子每四方人賛罢谒见必问其有何人才随即疏之朝廷求贤取之囊中故公为相文武百官各称职者以此】　死蝗不贺　老凤尚蹲【长编李沆为相时天下大蝗眞宗使人于野得死蝗以示大臣明日他宰相请率百官贺公独以为不可后数日方奏事飞蝗蔽天　东轩笔録曽公亮自嘉祐秉政至熙宁中尚在年虽甚髙而精神不衰故台諌无非之者唯李复圭以为不可作诗云老凤池边蹲不去饥鸟台上噤无声未几公亦去又宋时以丞相为老凤翰林学士为大凤紫微舍人为小凤】　儿童皆诵　宦妾不知【宋杨万里尝遗施圣与书曰司马公盛徳大业丕绩宏模儿童走卒皆知公而诵之至于斟酌元气调和胾羮恢然有所兼容慨然无所顾慕用力劳而效博者某知之天知之非儿童走卒之所与知也又苏东坡以诗贺司马公曰儿童诵君实走卒知司马按圣与字也　下详前宰相二】　字赐商英　诗示赵鼎【宋朝实录时久旱不雨彗星出张文忠公啇英拜相之日大雨如注彗星不见上喜亲书商霖二大字赐之　言行録赵鼎为相上御书车攻诗宣示宰执鼎入谢上曰车攻宣王中兴之诗今当与卿等夙夜勉励以修政事攘夷狄】

　　御定渊鉴函卷六十四
　　钦定四库全书
　　御定渊鉴函卷六十五
　　设官部五【宰相　　增大学士】
　　宰相四
　　原仰成【言天子垂拱仰之而成化】　光辅【尔光辅予一人】　保衡【伊尹也言天下所取安也】　翼戴【天子】　弥纶【天地之道】　寅亮【天地弼予一人】　注意【汉陆贾曰天下安注意相】　具瞻　鬷嘏【言总大政】　佐命　旷位【危而不持颠而不扶则将焉用彼相】　充位【张汤为大夫用事丞相充位而已】　不案吏【邴吉为丞相令三公府不案吏遂为常】　不移书【汉薛宣详通典】　亲小事【蜀志诸葛亮相蜀自校簿书主簿杨颙谏曰为政有体上下不相侵明公不亦劳乎亮谢之】　行故事【汉书魏相字弱翁为丞相好观汉故事及便宜章奏以为古今异制方今务在奉行故事而已数施行汉初名臣所奏】　尧舜其心【伊尹曰予不克俾厥后惟尧舜其心愧耻若挞于市】　父子相代【韦贤及子元成并为相平当子平晏亦并为相故汉代父子为相韦平】　良臣惟圣【言此良臣乃成圣徳】　国政所图【国政之所图也】　镇抚四夷　亲附百姓【陈平曰外镇抚四夷诸侯内亲附百姓】　执柄而图【实执人柄而图吾君以相予位】　夺印而代【范睢夺穰侯印而代之穰侯魏冉也并为秦相也】　裁成天地【易裁成天地之道辅相天地之宜】
　　道佐人主　百揆时叙　五典克　万为宪　庶绩咸熈　立身于二八【八元八凯】　致君于三五【三皇五帝】　当唐虞之圣　继防龙之功　当尧舜之朝　居萧曺之任　当三五之朝　居二八之位　国在乎相【列女传云齐孤逐者齐即墨之女也状甚丑三逐于郷五逐于里齐相妇亡造襄王之门而求见王辍食而起与之语女曰夫屋坚不坚在乎柱国家安不安在乎相王曰吾国相若何对曰王之国相比目之鱼也外比内比然后成其事王曰何谓对曰明其左右贤其妻子是外比内比也王曰善遂尊其相以逐女妻之居三月四方之士多归于齐而国以大治】　一处乎内【曰天子三公者何天子之相也天子之相何以三曰自陕以东周公主之自陕以西召公主之一相防乎内也】　百揆时叙【舜典纳于百揆百揆时叙】四方享徳【尚书洛诰曰公勿替刑四方其世享孔安国传云勿替以废法则四方世世享公之徳也谨按公谓周公是也】　以尹天下【左传曰昔武王克商成王建明徳以藩屏周周公相王室以尹天下】　以治天下【鬻子云禹之治天下也得臯陶得杜子业得既子得施子黯得季子寗得然子堪得子玉得七大夫以治天下而天下治汤得庆誧伊尹湟里且东门虚南门蝡西门疵北门侧得七大夫佐以治天下而天下治】　夹辅王室【帝王世纪周平王元年郑武王与晋文侯股肱周室夹辅平王率诸侯戮力一心东迁洛邑也】　毗辅王室【帝王世纪周平王防荐刘铨文云明公允侔阿衡毗辅王室亮采侧防日夕不暇网罗隐逸英彦盈庭也】　保乂王家【尚书康诰篇】保兹天子【毛诗蒸民篇】　天子是毗【毛诗南山篇】　王躬是保【毛诗蒸民篇】　左右商王【毛诗长发篇】　股肱周室【左传云天王使刘定公锡齐侯命曰昔伯舅太公右我先王股肱周室师保万民王室之不坏繄伯舅是頼今予命汝环兹率舅氏之典敬之防　环齐灵公名】　格于皇天【尚书君奭篇】　格于上下【尧典】　徳光上下【尚书洛诰篇】　威服诸侯【淮南子云景阳滛酒被髪而御于妇人威服诸侯注曰景阳楚相也】　友五人【尸子曰舜得友五人曰雄陶续耳柏阳东不识秦不室一国之贤人也】友陪贰【左传赵简子问于史墨曰季氏出其君而民服何也对曰物生有两有三有五有陪贰故天有三辰地有五行体有左右各有配耦王有公诸侯有卿皆其贰也天生季氏以贰鲁侯民之服焉不亦宜乎】王者佐【吕氏春秋云武王至殷郊系堕五人御于前莫为系之曰吾所以事君者非系也武王左】
　　【释白羽右释黄钺勉而自为系孔子闻之曰此五人者之所以为王者佐也不肖主之所弗安也】　社稷器【蜀志蒋琬云诸葛称社稷之器非百里之才】　若金作砺【尚书说命篇曰说筑于傅岩之野爰立作相王置诸其左右命之曰朝夕纳诲以辅台徳若金用汝作砺若济巨川用汝作舟楫若嵗大旱用汝作霖雨】　犹鸿有翼【管子曰桓公在位管仲隰朋见立有间有二鸿飞过桓公曰寡人之有仲父犹鸿之有羽翼者也】　桃李莫援【吕氏春秋云子产相郑十八年刑三人杀二人桃李之垂于行者莫之援也】　池渊不税【説苑云公仪休相鲁鲁君死左右请闭门公仪休曰止池渊吾不税山吾不赋苛令吾不布吾已闭心矣何闭于门防】　冨国安主【太公金匮云宰相不富国安主调隂阳和羣臣乐万民非吾宰相也】　匡主济民【蜀志下邳陈登谓先主曰今欲为使君合步十万上可以匡主济民成五伯之业下可以割地守境书功于竹帛】　正事之臣【尚书酒诰篇曰王若曰尔乃克羞馈祀尔乃自介用逸兹乃允惟王正事之臣】　羽翼之佐【谢承后汉书云非腹背之毛羽翼之佐者也】　弼亮四世【尚书毕命篇】　光辅五君【左传子木问于赵孟曰范武子之徳何如对曰夫子之家事治言于晋国无隐情其祝史陈信于神无愧辞子木归以语于王王曰尚矣防歆神人宜其光辅五君以为盟主也】　闻风便委国【孔丛子云魏王遣使者聘子顺为相曰魏国狭小乏于圣贤寡君久闻下风愿委国先生亲受教训如肯降节岂惟魏国君臣是頼其亦社稷之神祗实永受庆于是乃之魏魏王郊迎谓子顺曰寡人不肖嗣先君之业先生圣人之后道徳懿劭幸见顾临愿图国政对曰臣覊旅之臣慕若髙义是以戾此君辱贶而问以政事敢不敬受君之明令按子顺孔姓名斌子髙之子】　跪行授以相【说苑云杨因见赵简主曰臣居郷三逐事君五去闻君好士故走来见也赵简主闻之絶食而叹跪而行左右进谏曰居乡三逐是不客众也事君五去是不忠上也今君有士见过八矣简主曰子不知也夫羙女者丑妇之仇也盛徳之士乱世所防也正直之行邪枉所憎也遂出见之因授以为相而国大治由是观之逺近之人是不可不察也】　相三君而无私积【左传云季文子之忠于公室也相三君矣而无私积】　三相楚而心愈卑【详前宰相三心卑体恭注】　一则仲父易防为君【吕氏春秋云有司请事于齐桓公桓公曰以告仲父有司又请公曰告仲父若是者三賛者曰一则仲父二则仲父易防为君桓公曰吾未得仲父则难已得仲父之后曷为其不易也】　敛则已施民皆归焉【列子田氏相齐盈则已降云云】　结百姓法四方【国语云齐桓公使鲍叔为宰辞曰臣之不若夷吾者五寛惠柔民弗若也治国家不失其柄弗若也忠信可结于百姓弗若也制礼义可法于四方弗若也执枹鼓立于军门使百姓加勇焉弗若也】　安国家全社稷【说苑云梁相死恵子欲之梁渡河而遽堕水中船人救之船人曰子欲何之而遽也曰梁无相吾欲徃相之船人曰子居船檝之间而溺无我则子死矣子何相梁乎恵子曰子居艘檝之间则吾不如子至安国家全社稷子比我防如未视之狗耳】　镇国家抚百姓【史记髙帝纪云镇国家抚百姓饷馈不絶吾不如萧何】　民无谤讟天无大灾【左祁午谓文子曰子相晋国以为盟主于今七年矣再合诸侯三合大夫服齐狄寕东夏平秦乱城淳于师徒不顿国家不罢民无谤讟诸侯无怨天无大灾子之力也有令名矣而终之以耻午也是惧】国无盗贼道不拾遗【韩子云子产相郑为政五年国无盗贼道不拾遗桃枣防于街者莫有援也锥刀遗道三日可反三年不变民无饥也】　酒不彻钟鼓不解【尸子云周公酒不彻于前钟鼓不解于悬聴乐而治国无劳事焉】　劳不坐乘暑不张葢【史记赵良说商君曰五羖大夫云云】　无衣帛之妾无食粟之马【鲁语季文子相宣成然也】　茹羮防葵见布逐妇【史记公仪休为鲁相茹羮而羙防其园葵而弃之见布而逐其妇也】　一夫不得所引为己罪【尚书说命篇】　天下不得所若已推之【盐铁论云禹稷布衣之士思天下不得其所若已推之】　武丁时有甘盘【尚书君奭篇】　太戊时有伊陟【同上】　管仲相桓公九合诸侯一匡天下【论语宪问篇】　五羖相秦缪三置晋君一救荆祸【史记商君赵良商君云】　仲尼相鲁敌之忧【晏子春秋云仲尼相鲁景公患之谓晏子曰邻国有圣人敌国之忧也今孔子相鲁若何对曰君不如隂重孔子説以相齐孔子强諌而不听必去去鲁而之齐君勿纳也居期年孔子去鲁之齐景公不纳故困于陈蔡之间】　子产相郑无诸侯患【説苑云子产相郑终简公之身内无国中之乱外无诸侯之患也】　颛顼十五佐黄帝【鬻子云昔者颛顼年十五而佐黄帝二十而治天下其治天下也上缘黄帝之道而行之学黄帝之道而常之】　帝喾十五佐颛顼【又云昔者帝喾年十五而佐帝颛顼三十而治天下其治天下也上缘黄帝之道而明之学帝颛顼之道而行之】　荆公子十五相荆【苑云荆公子年十五而相荆仲尼闻之使人徃视还曰廊下有二十五俊士堂上有二十五老人仲尼曰合二十五人之智智于汤武并二十五人之力力于彭祖以治天下其固免矣乎】　甘罗年十二相秦【史记甘茂云甘罗十二事秦相文信侯吕不韦后秦爵为上卿复以茂田宅赐之】　伊尹放太甲【孟子曰太甲颠覆汤之典刑伊尹放之于桐三年太甲悔以听伊尹之训复归于亳】周公抱少主【吕氏春秋云文王造之而未遂武王遂之而未成周公旦抱少主而成之故曰】
　　【成王】　复子明辟【尚书洛诰篇】　致政成王【礼记明堂篇曰周公致政成王成王以周公有勤劳于天下封周公于曲阜地方七百里】　増金瓯覆名【通鉴唐宗每命相皆先御书其名一日书崔琳等名置案上上覆以金瓯防太子入侍举金瓯覆名告之曰此宰相名也若意之其谁耶太子曰非崔琳卢愿乎上曰然时两人有宰相之望故也】　金筯表直【开元遗事宋璟为相朝野人心皆归羙焉一日春宴上以所用金筯令内臣赐璟曰非赐卿金表卿直也】　雅士趋门【唐大厯中杨绾为相徳望日崇天下雅正之士争趋其门】　防官抗礼【宰相自唐以来谓之礼絶百寮冨文忠公弼为相虽防官布衣皆与抗礼引坐与语自是羣臣效之折节自公始云】　宣威驰誉【唐阎立本总章元年拜右相但以俗材应务初无宰相器太宗与侍臣泛舟春苑池见异乌容与波上恱之诏坐者赋诗而召立本侔状阁外呼画师立本时已为主爵郎中归戒其子曰吾少读书今独以画见名与厮役等若慎无习时姜恪以功擢左相故时人有左相宣威沙漠右相驰誉丹青之嘲】　让直济文【唐房杜賛太宗定祸乱而房杜不言功王魏善諌而房杜让其直英卫善兵而房杜济以文】应变守文【唐姚宋賛姚崇善应变以成天下之务宋璟善守文以持天下之正天所以佐唐使中兴也】　善谋断【宋眞景元曰汉之名相前称萧者以规随之相继也后称魏邴者以寛严之相济也唐之贤相前称房杜者以善谋断之相成也后姚宋者以应变守文之相资也】　名教宗主【五代赵光逢为平章事有女真黄金一镒于其室后乱离女眞委化他土后二十年金无所归光逢纳于河南尹张全义付诸宫观其旧封尚在光逢两登廊庙四退邱园百行五常不欺暗室缙绅咸仰以为名教宗主】　朝廷羽仪【唐李揆同平章事帝曰卿门第人物文章皆当世第一信朝廷之羽仪】　十事要君【唐宗以同州刺史姚元之为兵部尚书同中书门下三品元之知帝大度锐于为治乃先设十事要说以坚帝意帝皆纳之】　三事问客【宋李昉为相每见客必问三事民间有何疾苦为政有何术业时政有何缺失按昉字明逺三入翰林两入中书諡文正公】　公门桃李【狄仁杰尝荐张柬之为相又尝荐姚崇桓彦范敬晖等数十人卒为名臣或谓仁杰曰天下桃李尽在公门矣仁杰曰荐贤为国非为私也】　省门丝竹【唐尚书省南门有古槐垂防至广相夜闻丝竹之音省中即有入相者俗谓之音声木又相国李石河中永乐有宅庭槐一本抽三枝直至堂舍屋脊一枝不及相国同堂兄弟三人曰石曰程皆登宰执惟福一人歴七镇使相】　进言赐酒【唐李绛传李吉甫盛賛天子之徳宪宗欣然李綘曰今日西戎内讧烽燧相接诚陛下焦心求济之时讵便髙枕而卧防帝入谓左右曰绛言骨鲠眞宰相也遣使者赐酴醿酒】　入见赐茶【长编先是宰相入见天子必命坐赐茶有大政则面议之范质等自以前朝旧臣稍存形迹每事輙具劄子进呈退即批所得圣旨而同列书字以志之自是奏御寝多或至日昃命坐赐茶之礼亦废】　梦授二笔【太平广记五代唐末帝时马裔孙赴阙宿逻府其地有神祠夜梦神手授二笔及为翰林学士裔孙以为契梦笔之兆洎入中书上事堂吏奉二笔如梦中所授者】　梦赐半臂【宣室志贞元中相国窦参为御史中丞尝一夕梦徳宗召对于便殿以锦半臂赐之黙念曰臂者庇也大邑所以庇吾身也今梦半臂者岂以某叨居位将给半禄俾我致政乎客有解曰半臂者被股肱之衣也今公梦天子赐之岂非上将以股肱之位而委公乎明日果拜中书侍郎平章事】　阅表得名【宋璟罢帝欲用张嘉贞而忘其名夜召韦抗曰朕尝记其风操今为北方大将张姓而复名即为朕思之因观文臣奏表一阅而得其名即以为中书侍郎同平章事】上簿注名【唐昭宗时郑綮好诙谐多为歇后诗讥嘲时事中人有诵于帝前者上意其有蕴未尽因有司上班簿遂手注其侧曰可礼部侍郎同中书门下平章事既而贺客至綮搔首言曰歇后郑五作宰相时事可知矣累让不获乃视事】　名震四夷【裴度太和四年诏进司徒平章军国重事三五日一入中书度状貌不逾中人而神观爽迈操守坚正名震四夷用不用常为天下重】　节兼两镇【宋王安石上韩魏公书宠辞上宰荣归故郷兼两镇之节旄备三公之典策】　不私故人【唐裴垍为相故人求京兆尹垍曰君才不此官】　不负天子【唐陆防为相所言皆执帝短或规其太对曰吾上不负天子下不负所学】　不吝通族【唐令狐绹入相自以姓氏少人有投者不吝通族由是逺近争趋之至有姓胡冒令者温庭筠戯为词以嘲之一时为话柄绹颇慙之】　未尝市恩【范忠宣公纯仁在相位所荐士未尝知出于公公亦未尝市恩意于人或谓公曰身为宰相岂可不牢笼天下士使知出于门下公曰但愿朝廷进用不失正人何必使知出我门下也】　衣鉢相传【五代和凝平生以宰辅自期登第之嵗名在十三及知贡举览范鲁公质文卷知非常人也至放榜亦以第十三人登第谓曰君文宜冠多士屈居十三欲君老夫衣鉢耳后凝既登庸不十年质亦大拜时有献诗者曰従此庙堂添故事登庸衣鉢亦相传】　门阀不坠【宋李昉子宗谔字昌武景徳中为翰林学士至右諌议大夫卒真宗悼之谓宰相曰国朝将相以声名自立不坠门阀者惟李昉曺彬家耳】　和顔温语【宋李昉为相有求差遣者见其材可取必正色拒之已而擢用或不足収用者必和顔温语以待之子弟问其故公曰用贤人主之事我若受其请是市私恩也故峻絶之若其不用者既失其望又无善辞此取怨之道也】　嘉谋伟望【宋范鲁公质嘉谋伟望时名相尝谓同列曰人鼻吸三斗醋即可为宰相矣】　不为骄侈【王旦为相以俭约率子弟使不为骄侈兄子睦欲举进士旦曰吾常以太盛为惧其可与寒士争进取】　不徼宠泽【言行录吕正三入中书未尝以姻戚徼宠泽】得宰相体【言行录宋韩魏公琦为相曽公亮为亚相赵康靖公欧阳公为参政凡事闗政令则】
　　【曰问集贤谈典故则曰问东防谈文学则曰问西防至于大事则自决之人以为得宰相体】　眞宰相言【宋薛简肃公奎天禧中为江西发运使辞王文正公旦公无他语但云东南民力竭矣薛退而谓人曰真宰相言也】　可方安世【长编宋元丰二年神宗尝谓辅臣曰曽公亮谨审周宻中外无间受遗辅政有始有卒可方汉张安世】　逺过周公【言行录韩魏公既觧相印王丞相遗公书谓过周勃霍光姚崇宋璟欧阳公易曰进退之际従容有余徳业两全谤谗自止周公逺矣】　辽使却立【文彦博立朝端重顾盻有威辽使耶律永昌来聘见潞公于殿门外却立改容曰此潞公耶所谓以徳服人者问其年曰何壮也苏轼曰使者见其客未闻其语其综理庶务酬酢事物虽精练少年有不及贯穿古今洽闻强记虽专门名家有不逮使者拱手曰天下异人也】　辽使问安【宋富弼早有公辅之望天下皆曰冨公名闻夷狄辽使每至必问其出处安否】
　　宰相五
　　原箴晋陆机丞相箴曰夫导民在简为政以仁仁实生爱简亦易遵网疏下睦禁宻巧繁深文碎教伊何存故人不可以不审任不可以不忠舍贤昵谗则丧尔且偏见则昧专听悔疑耳目之用亦各有期夫岂不察而帷墙隔之矜己任智是蔽是欺徳无逺而不复恶可适而不追存亡日鉴成败代陈人咸知镜其貎而莫能照其身
　　原碑晋袁宏丞相桓温碑铭曰文武开基尚父定王佐之契宗周不竞桓公宏九伐之勲脱履于必济之功忘懐于屈伸之防髙氏出乎生民公亮坦于万物遂复改谋廻虑防马武闗总辔丹扸之涂鞭终南之岭兵交则战无全敌劝义则襁负云集従以悬军进因蓄靡储而豺狼惧殪保固窟穴乃方轨廻辕反师凯入虽竒功大勲未防于一朝而宏模神畧义髙于天下公惟秀杰英特竒姿表于弱冠俊神朗鉴明统备于成徳巾褐衡门风流推其髙致忘己应务天下谢其勳业辅相两朝而通运之功必周虚中容长而方圆之才咸得道济而不有处泰而逾约可谓固天将縦生民之杰者也铭曰美尽黄裳道畅伊吕哲人应运命世作辅卓卓英风畧畧宏宇亮心髙列俊神间举忘已济物抚化翼世河洛澄流华梁翳俾我仁公宏道作镜如何不吊云峦落映　晋孙绰丞相王导碑文曰公胄兴姬文氏由王乔元圣陶化以啓源灵仙延祉以分流贤俊相承世冠海岱二仪交泰妙气发晖醇曜所钟公实应之元性合乎道防冲一体之自然柔畅恊乎春风温煗侔于冬日信人伦之冰镜道徳之标凖也恵懐之际运在大过皇徳不建神辔再絶猃狁孔炽凶猋起公见机而作超然元悟遂扶翼蕃王宣恊东岳大顺以一羣后之望仗王道以应天人之防于时干维肇振创制理物中宗拱已雅仗贤相尚父之任具瞻在公存烹鲜之义殉易简之政大畧宏规卓然可述公雅好谈咏恂然善诱虽管综时务一日万机夷心以延白屋之士虚已以招岩穴之俊逍遥放意不峻仪轨公执国之钧三十余载时难世故备之矣夷险理乱常保元吉匪躬而身全遗功而勳举非夫领鉴元达百链不渝孰莫忤于世而动与理防者防　梁简文帝长沙宣武王北凉州庙碑文曰黄曲之祀九井尚慙洙水之堂七璧犹在岂非徳含体气神降空桑蒸民仰其立功太上懐其贵徳公讳某兰陵人皇帝之长兄也命世降灵峻极开着宗百川而成海倍万俊而为英为南梁北秦二州刺史阳陵黑水改号难堪加以岳牧迁廻军民徙散同髙阙以为塞象玉门而置闗三尉寝谋六屯罢业功同踈勒之守备甚即墨之坚围公临危制变殷如敌国是以六角摧锋两贤衅鼓指防则破勍敌叱咤而静尘公徳应大贤照惟殆庶如钟资叩似铎发声含朝阳于千仞散风行于万顷神武所向士卒忘水火之难箪醪所驱小大一死生之志微管之风余芳无絶人畏其神徳音不泯梁秦二州刺史宜封侯条刺举汉阳亲覩遗爱有表请立碑置庙天子许焉反宇飞风伏槛含日参差丹桂周流紫房躨跜刻兽下临网户菡蓞荷花傍连屈屋庶使邉韶所立之石岂称髙于陈郡袁逢所勒之字非独擅于华阳乃为賛曰帝图开道皇源配天功书绿字事烛青编天汉之阳黒水惟梁如仁永播流咏寕忘扶风髙碣召伯甘棠余芳无泯望古可方搆斯象室循兹洞房琉璃照户璧玉开堂秋条下叶春卉含芳九防夜火百味朝浆　又丞相长沙宣武王碑铭曰金表龙符绿地图且瑞汉实曰开虞于昭帝绪蝉聨厥初有微水亦作司徒重檐偃蹇曲注逶迤重摅凤翥桂栋莲披文檀晚防采节晨辉春藤络户寒菊临池惟馨惟徳无絶于斯　梁沈约齐丞相豫章文宪王碑曰世载冠冕之晖家开配天之业洪源迈于委水云冠于削成公自天攸縦非待河岳道亚生知徳备蔵徃摩赤霄而理翰望阊阖而上驰廻风飇于襟袖宅山川于懐抱爰初弱冠蔵器俟时康庄广辟饰礼贤之馆梓备収罄滋兰之畹既驾朱骖又敷衮职升降轩陛率由孝敬谦以备物贵以在身握励已三吐忘倦公徳惟民望位冠朝首仪表瑰雄风神秀杰每至三元首旦华裔在庭执玉端闱冠冕百辟外夷震耸犹单于之惧王商羣后瞻慕若众星之俯日月虽复以周公之亲居周公之任道格皇天光被四海而小善靡失輶徳必従譬由畎浍匪让所以森致江河土壤同归故郁成嵩岱保翼三善宏正九伐铭彼太常悬诸日月铭曰大徳风迈其美云従事贵愈贬礼峻弥恭且有厚命车服以庸羽仪列辟冠冕羣龙周实多祜汉有余庆弈弈皇族于斯为盛公之绥之终和且敬是惟宗国庶作咏　梁任昉丞相长沙宣武王碑曰玉映蓝田金之望已集木秀邓林轮辕之用先表值戎宼贪惏羁縻失道凭凌雉堞逼迫濠湟都防之威既弛副尉之防已谢斧松晨析易子朝餐乞师援絶飞书路阻公内定不战之竒外骋必胜之略神功倐忽有同拾遗南下牧马既寝折胶之术北遯燕然将空漠南之地加以广平简惠信赏必罸増赀就赋夷歌成章　增唐张说梁国公姚崇神道碑铭曰源深自虞派别従吴辟地鲁陜居家洛都神明逺契岳渎冥符翊圣斯偶生贤不孤仁将勇济孝与忠俱学刅攅植文锋迅驱才安卑位即骋长途惟实惟有若虚若无再三军国一二訏谟戎柄尤重王纶最枢兼司任切久政荣殊黼弥焕丹青靡渝以寛容物以鉴分区外防形放中恒礼拘箴虽诫口诤亦忘躯但覩浑璞谁详瑾瑜伊咎尺寸管乐锱铢名遂身正言诚愿孚方辞汉禄更辱齐组既积而散穷欢尽娱川归东极日去西晡上恻旒扆旁悲路衢蓝田美玉荔浦明珠载广休庆爰宏典谟丰碑乃立盛业其铺帝念频轸仙毫特纡镌金刻石凤篆龙图七耀光动三泉泽濡铨叙事理郁词敷求旧铭实慙殚恧芜缅思云雾尚想江湖有道之徳其何以逾延陵之墓空此呜呼存殁终始遐哉邈乎　元载故相国杜鸿渐神道碑铭曰阳骄必折隂胜亦邪刚柔杂居贤圣之家堂堂卫公含和用中为保自易当难不逢首阳诚拙柱下非工餔糟末位致命危自西徂东足趼头蓬简稽衣食赋政理戎经营指挥云合风従定计翊帝革暴锄凶退殊独洁进不争功出征入辅计文经武洗荡三蜀雍容两府神迈形扃思深志违封禅留草东山不归台光折耀白昼徂辉依仁孔夙履信不暮自天之祜宜无悔怒天之荐瘥时丁耗斁如鱼思涉若废网罟或嵗大旱孰为霖雨生公则惠丧公何苦形有必行死无不之谁存封域谁制丧期平臯漫澶野蔓离披延陵已达弋者何知
　　原诔晋陆机吴丞相江陵侯陆公诔曰根条伊何苗黄裔舜长发有祥贻我祚刘王负险宼我西隣公侯赫怒干戈啓陈金钺镜日云旗绛天元王陨难鲸鲵坠鳞戎漠时殪方域清尘　又成公绥魏相国舞阳宣文侯司马公诔曰应期降命笃生我公九徳聿修百行兼通文皇践位龙飞天衢恊賛大命啓廸灵符光我圣主齐徳有虞受兹介祉封国建畿入总纳言敷化衡机岀登上将奋武明威皇舆省方作镇于许旌旗既反抚戎荆楚巴蜀作宼侵我疆乃眷西顾董统雍凉丹麾所指莫之敢抗仁济宇内威摄外荒流恵零雨齐美甘棠加命九锡尊位相国比王齐鲁以崇殿礼
　　增制宋苏轼赐宰相吕公着乞退不允制曰用贤之功必要之久逺日计不足嵗计有余朕之用卿期于百姓之既冨卿之自信亦岂一日而成功常赐之灾天以警朕夙夜祗惧与卿同之朕若归过于股肱何以答天戒卿若释政而安逸何以塞民言各思其忧少安厥位元阎复丞相阿珠赠諡制曰邉外开邉四达弗庭之域将门出将三持分阃之权缅思百战之劳宜用九原之贲故光禄大夫中书左丞相兼都元帅赠开府仪同三司太尉追封并国公諡武宣阿珠英才间世勇略迈伦当先皇大理之征佐乃父云南之役靖蛮荒而平交趾拔襄汉而下江南鸢瘴挥戈万里若袵席之上龙骧飞渡三吴归掌握之中賛成混一之图式副元勳之号按礼寺易名之典加王章异等之恩于戯青史屡书谅腾芳之有永黄河如带尚流庆于无穷可加赠推诚宣力保大功臣太尉开府仪同三司上柱国追封河南郡王諡武定
　　增论唐李徳裕近代良相论曰客谓余曰子法言有重顔骞二篇品藻汉之将相敢问近代将相可得闻乎余曰唯唯夫股肱与君同体四海之所具瞻恩义至重实先于爱敬非社稷大计不可以强諌亦犹父有诤子不获已而诤岂可以为常也唯宜将明献替致其主于三代之隆孝经曰天子有诤臣七人非宰相之职也必求端士正人以当言责导其謇谔救其患难而已虽圣人之言危而不持颠而不扶则将焉用彼相此亦将明献替之谓也使其君昭明令徳不致于颠危也汉之良相十数人矣公孙开陈其端而不肯庭辨固未可也防望之刚不防阙王嘉讦而犯上致元哀二后有信邪谗之患戮忠直之名此其失者也魏相薛广徳持重守正弼谐尽忠可谓得宰相体矣近世贞以制动思在无邪松柏所以后凋藜藿由其不采贵不患失言必匪躬似薛广徳者郑丞相陈丞相有之矣麟之为瑞也仁而不触玉之为寳也防而不刿恕以及物善不近名髙朗令终天下无怨似丙博阳者王丞相郑丞相有之矣好古洽闻应变睿敏防可以成务而智足以取舍仁爱乐道勤瘁奉公逢时得君不失其政似倪寛者韦丞相李丞相有之矣用于臲卼以尽天涯虽劒光不沈而鸾翮长铩灵均之九死无悔栁惠之三黜非辜既殁不瞑号于上帝似萧望之者所谓李丞相矣余亦同病莫保其生知我者以为忠亦已鲜矣庶乎数世之后朋党稍息以俟知音耳
　　增记唐李华政事堂记曰政事堂者自武徳以来已常于门下省议事即以议事之所谓之政事堂故长孙无忌起复授司空房元龄起复授左仆射魏徴授太子太师皆知门下省事至髙宗光宅元年裴炎自侍中除中书令执宰相笔乃迁政事堂于中书省记曰政事堂者君不可以枉道于天反道于地覆地于社稷无道于黎元此堂得以议之臣之不可悖道于君逆道于人黩道于货乱道于刑尅一方之命变王者之制此堂得以易之兵不可以擅兴权不可以擅与货不可以擅畜王泽不可以擅夺君恩不可以擅间私讐不可以擅报公爵不可以擅私此堂得以诛之事不可以入重罪不可以生入死法不可以剥害于人财不可以擅加于赋情不可以委之于幸乱不可以啓之于萌伐紊不赏爵紊不封闻荒不救见馑不惊逆谏自贤违道伤古此堂得以杀之故曰庙堂之上樽爼之前有兵有刑有挺有刄有斧钺有酖毒有夷族有破家登斯堂者得以行之故伊尹放太甲之不嗣周公逐管蔡之不义霍光去昌邑之乱梁公正庐陵之位自君弱臣强之后宰相主生杀之柄天子掩九重之耳爕理化为权衡论道变为机务倾身祸败不可胜数列国有传青史有名可以为终身之诫无罪记者　宋王禹偁待漏院记曰天道不言而品物亨嵗功成者何谓也四时之吏五行之佐宣其气矣圣人不言而百姓亲万寕者何谓也三公论道六卿分职张其教矣是知君逸于上臣劳于下法乎天也古之善相天下者自咎夔至房魏可数也是不独有其徳亦皆务于勤耳况夙兴夜寐以事一人卿大夫犹然况宰相乎朝廷自国初因旧制设宰相待漏院于丹鳯门之右示勤政也至若北阙向曙东方未明相君啓行煌煌火城相君至止哕哕鸾声金门未辟玉漏犹滴撤葢下车于焉以息待漏之际相君其有思乎其或兆民未安思所以泰之四夷未附思所以来之兵革未息何以弭之田畴多芜何以辟之贤人在野我将进之佞臣立朝我将斥之六气不和灾眚荐至愿避位以禳之五刑未措欺诈日生请修徳以厘之忧心忡忡待旦而入九门既啓四聪甚迩相君言焉时君纳焉皇风于是乎清夷苍生以之而冨庶若然则总百官食万钱非幸也宜也其或私讐未复思所逐之旧恩未报思所荣之子女玉帛何以致之车马玩器何以取之奸人附势我将陟之直士抗言我将黜之三时告灾上有忧色搆巧词以恱之羣吏防法君闻怨言进謟容以媚之私心慆慆假寐而坐九门既开重瞳屡囘相君言焉时君惑焉政柄于是乎堕防帝位以之而危矣若然则死下狱投逺方非不幸也亦宜也是知一国之政万人之命悬于宰相可不慎欤复有无毁无誉旅进旅退窃位而茍禄备贠而全身者亦无所取也
　　增唐栁宗元梓人传曰吾闻劳心者役人劳力者役于人彼其劳心者欤者用而智者谋彼其智者欤是足为佐天子相天下法矣物莫近乎此也彼为天下者本于人其执役者为徒为郷师里胥其上为下士又其上为中士为上士又其上为大夫为卿为公离而为六职判而为百役外薄四海有方伯连率郡有守邑有宰皆有佐政其下有胥吏又其下皆有啬夫版尹以就役焉犹众工之各有执役以食力也彼佐天子相天下者举而加焉指而使焉条其纲纪而盈缩焉齐其法制而整顿焉犹梓人之有规矩防墨以定制也择天下之士使其职居天下之人使安其业视都知野视野知国视国知天下其逺迩细大可手据其图而究焉犹梓人画宫于堵而绩于成也能者进而由之使无所徳不者退而休之亦莫敢愠不衒能不矜名不亲小劳不侵众官日与天下之英才讨论其大经犹梓人之善运众工而不伐艺也夫然后相道得而万国理矣
　　大学士一
　　增魏文帝始置崇文观以王肃为祭酒其后无闻唐贞观中置崇贤馆有学士直学士员掌经籍图书教授诸王学士之名始于此至宋皇祐元年诏特置观文殿学士宠待旧相今后须是曽任宰相乃得除授时贾昌朝由使相除右仆射观文殿大学士判尚书都省大学士之名自此始　宋防要宋朝官制有殿学士阁学士杂学士又有待制殿撰修撰直阁殿学之名有观文有资政有端明资望极峻无吏守无典掌惟出入侍备顾问观文殿大学士惟曽任宰相者乃得除观文殿学士以宠辅臣之去位者资政殿大学士亦宠辅臣之去位者端明殿学士惟学士之久次者始除后拜佥枢者多领焉阁学士杂学士庶官之外别加职名所以励行义文学之士专以备顾问其次与议论典校讐得之为荣择尤谨　明太祖即吴王位建百官置中书省遂以李善长为中书省右相国徐达为左相国洪武戊申改中书省左右相国为左右丞相以李善长为中书左丞相兼少师徐达为右丞相统六部事庚戌召山西参政杨宪为右丞陜西参政汪广洋为左丞宪寻被诛辛亥春正月太师右丞相李善长致仕以左丞汪广洋为左丞相参知政事胡惟庸为右丞相己未十二月汪广洋谪海南至太平暴卒庚申胡惟庸伏诛遂罢丞相不复设而析中书省为六尚书归其权于六部时监察御史许士防请复三公府不听然蓝玉以凉国公常领太傅当是时翰林春坊官看详诸司啓奏署翰林院兼平驳诸司文章事某官某虽设殿阁大学士如宋讷吴伯宗皆侍左右以备顾问不得平章国事壬戌冬十一月戊午仿宋制置殿阁学士以礼部尚书刘仲质为华葢殿大学士翰林院学士宋讷为文渊阁大学士检讨吴伯宗为武英殿大学士时未有内阁掌几务者至成祖靖难后始即文渊阁召侍讲等七人日入直左右已益亲重上所与谋羣臣甚秘稍迁至大学士嵗时赉予同尚书矣仁宣朝用太子经师恩累加至三孤益尊而宣宗右文遏杀内柄无大小悉下大学士杨士竒等取报行而吏部义户部夏原吉以不时召得迭入省可六尚书事与士竒均而大学士陈山等或鲜所闗预岂非无专职由上轻重裁耶论道之体创尊仁宣迨及景宪大权始集今视之赫然真相矣　天顺中大学士李贤建议请专进士科充翰林院官遂为制自后非进士起家不得居翰林为孤卿非翰林出身不得入内阁居宥宻　内阁臣不由甲第者杨士竒以荐辟胡俨陈山张瑛以郷举其初不由翰林者黄淮以中书舍人杨士竒以审理正胡俨以桐城知县金幼孜以给事中俞纲以审理正王文薛瑄俱以御史李贤以吏部主事刘宇曺元俱以知县袁宗臯以长史张孚敬以刑部主事桂萼以知县方献夫以礼部主事夏言以行人此外无不由翰林入阁者　宪章编曰洪武中惩胡惟庸之专权生乱遂罢丞相而分任六卿立定祖训严为禁革俾永不得设丞相贻谋垂虑至深逺也内阁置大学士以备顾问官仅五品不预政柄而转属于吏部各相钤制其防尤宻自三杨入阁乃以少师尚书兼大学士官尊于六卿而口啣天宪自是无丞相之名而有丞相之实矣故中外皆之曰宰相云　霍韬曰考之汉朝凡为贤相皆由郡守考之宋制凡为宰相须歴州郡葢取其知闾阎之困苦与人情之练达也我朝若薛瑄入阁则由御史李贤入阁则由主事皆为一时名臣今大学士杨一清亦由廵抚而转吏部已入阁矣是诚立贤无方善变通者也宜裁为定制永世遵行
　　大学士二
　　增名山蔵曰杨士竒为人秉谦执虚薄利笃义歴事四朝四十余年论事持大体不苛细荐进人才博询广访先徳后无所私庇有大政大疑众论纷纭徐出一言莫不快惬　杨荣歴事四朝善承人主意防静而正之与杨士竒杨溥恊恭辅政天下为三杨　杨溥立朝四十余年恭慎谨畏虽御史卒亦不敢每议事决疑舎己人畧无吝躁天下为南杨　名臣记曰薛瑄河津人天顺中以礼部侍郎兼翰林学士入内阁时曺石专用事遂引疾去四方学者日众学贵践履不务论说辞受取与必揆诸义出处大节光明皎洁于富贵利达泊如也　李贤邓州人为大学士事英宗宪宗练达政务不屑为小廉曲谨荐用耿九畴轩輗年富王竑李秉程信姚夔崔恭白圭顔彪冯宗诸文武才臣皆得其用　商辂淳安人宣徳乙夘解元正统乙丑防试廷试皆第一景泰三年入阁天顺元年除名成化二年复入阁首防八事勤政纳谏储将材饬邉备革冗员设社仓崇先圣之号以配天开入徳之基以造士尝讼言景泰有社稷功当复帝号汪直开西厰罗织数起大狱辂因条直十罪又云直不去天下必危上立命去西厰献徴录曰治改元命徐溥为礼部尚书文渊阁大学士三典礼闱所得多天下名士溥未去位时已多跻显位余姚谢与溥同陞内阁时以为荣　又以刘健为礼部尚书文渊阁大学士凡朝廷大制作皆出其手与李东阳谢同心辅政上方倚任入告之谋多所嘉纳终治十八年海内晏然治　明实录费恭慎谦抑明习国家故事能持重得大体凡三入内阁以功名始终云　明名臣言行录嘉靖中徐阶继严嵩为首相书三语于直庐曰以威福还主上以政务还诸司以用舍刑赏还公论尽反嵩政务収人心用物望严杜筐篚天下翕然想望风采　李春芳春芳与徐阶同心辅政力振頽靡受顾命事穆宗皇帝于谅闇诛左道录言官蠲逋负中外欣欣以为太平复见　皇明盛事述曰内阁李贤杨廷和父封少保刘珝严讷黄淮父封太子太保李春芳父封太子少傅张四维父封少师独张居正父自少保少师以至加特进左柱国凡四膺诰命而严讷李春芳张四维张居正皆具庆严李皆得归政终养
　　大学士三
　　增一人领五官　赠官并兼职【今言曰今阁臣一人领四官非礼也景泰时陈循一人领五官矣　马愉神道碑曰愉卒特循师保例赠翰林学士资善大夫礼部尚书自前文武大臣赠官者率加其正职愉始并兼衔加之葢出特恩也】　四入内阁　三总三邉【皇明盛事述曰嘉靖中张孚敬夏言俱四入内阁　杨文襄一清初以副都总制三以右都总制平安化王难三以致仕少傅大学士起提督】　名动天下　社稷臣【名臣记曰解缙早遇圣君名动天下　明名臣言行录曰王家屏操履端严临事有执可社稷臣矣】　考满勿改外任朕自访得一人【名臣记成祖勅吏部曰大学士胡广等侍朕日久继今考满勿改外任】
　　【岳正曰英宗复辟召见文华殿既出上曰今内阁朕自访得一人乃岳正也】　入奉丝纶出覊靮　防以行权顺以济险【名臣论曰胡广金防孜入奉丝纶出覊靮又曰李贤遇曺石防以行权商辂防永夀昭徳両宫间顺以济险可谓难矣】　玉质金相通达国体　挥斤防刃遇事立防【名臣论曰西杨士竒玉质金相通逹国体东杨荣挥斤防刃遇事立防】　防愆纠防　刚方正直【明纪洪熈元年赐大学士杨士竒杨荣金防孜银图书各一其名曰防愆纠缪谕之曰卿等皆国旧臣练达老成今朕嗣位之初凡政事有阙失悉用此印宻防以闻其毋惮于再三言之也　明宣宗赐杨荣银章曰刚方正直】　諡曰文清可谓明洁【名臣记曰大学士薛瑄卒刘定之请祀孔庙言公直躬慕古谈道淑徒进无附防】
　　【退不慕恋勤学好问可谓文矣归洁其身可谓清矣大学士刘忠墓志曰野亭年方六十非悬车之辰志不得行故决于去其于进退之义可谓极明洁矣】　肩舆登万嵗山　赏节游无逸殿【名臣记曰黄淮为大学士请老归赐游西苑与公侯伯师傅尚书十一人肩舆登万嵗山　皇明盛典述曰嘉靖十五年端阳节上幸西苑命大学士李时等候于崇智殿遣中书赐艾虎花縧百索牙扇等物既而上御龙舟命时等各乗舟给酒命檝夫桨时等舟近龙舟而行向蕉园迤逦至澄碧亭复宴无逸殿时等各谢上夀尽欢而罢】　际昌辰　领班籖【杨廷和行状廷和少时尝梦天门开见绰楔题曰际昌辰在童丱时勲业已定矣　费宏行状宏防试下第世父瑄梦宏入国子监领班籖乃彭时故物也宏果状元入阁】　给舆皂　受美珠【黄佐大学士梁储传曰储屡防乞骸上留之至乃可其奏月给米八石嵗拨舆皂八名遣官防送乗舟还郷盖异数也复降敕褒之曰张九龄之忠荩而不竟其用崔与之之风槩而不久于朝以卿视之可谓并美　维风编曰杨文襄一清为相时人有餽美珠一斗者公直受之嗣诸邉将谒请留侍左右询邉事公随出所受珠分劳之投之地顷刻立尽盖以天下财为天下用即比于一介不取可也】　介慎防静　风流儒雅【双槐嵗杪曰治乙卯春丘濬薨于位防其生平不可及者有三自少至老手不释卷其好学一也文满天下絶不为中官作其介慎二也厯官四十载俸禄所入惟得指挥张维一园其防静三也丛说云李东阳当国时每日朝罢则门生羣聚其家谈文讲义絶口不及势利其文章亦足领袖一时风流儒雅前代宰相中亦罕见其比也】　片言遇主　旧学受知【明名臣言行录曰张璁桂萼以片言遇主翰林诸臣皆鄙贱之　大学士马自强墓志曰公负公辅望久以旧学受眷知上所注意甚厚士咸防之谓闗陕地灵二百年始发于公】
　　大学士四
　　增敕明宣徳三年敕少傅兵部尚书华盖殿大学士杨士竒等曰卿等祗事祖宗多厯年所嘉谟谠议积勋勤诚朕嗣统以来尤深賛辅夙夜在念圗善始终盖以卿春秋髙尚典繁剧优老待贤礼非攸当况师保之重寅亮为职不烦庶政乃副倚毘可辍所务朝夕在朕左右相与讨论至理共寕邦家职名俸禄悉如旧卿其专精神审思虑益致嘉猷用朕眷注老成至意钦防　嘉靖元年敕谕特进光禄大夫左柱国少师兼太子太师吏部尚书华盖殿大学士刘健曰卿资禀醇正器识恢宏粤自早年究心理学上探河洛之传登名贤科蜚声艺苑劳勤懋着闻望弥隆遂以硕徳长才受知于我孝宗皇帝简自圣心擢居政府朝夕献替不诡不随培植人才爱惜善宣逹民隐慎守彛章延访于便殿赐问于平章危言谠论禆益多是以致治十有八年之间政事清明实惟卿与二三大臣佐理之功至于顾命之际推诚付托至切至专卿感激知遇益切劳瘁故当武宗皇帝改元之初随事纳忠曲为匡救其毅然不可囘之气徃徃形于辞色厘革宿弊斥逐羣小直道难容告老而归髙风大节播在天下中权奸横加谗抑旋复昭雪人皆钦仰之不置乃今年近九旬体履康泰全名盛福求之当代实鲜其伦维昔宋之名贤如司马光文彦博軰皆卿郷哲揆其始终进退之大义抑亦不多让焉朕嗣承大统图新治理顾兹尊贤优老之典诚不可缓唯卿累朝旧徳实轸朕懐矧夫公论明至再至三亦可见卿之贤于人逺矣兹特遣行人赍敕至家存问仍赐羊酒命有司月餽官廪八石嵗给舆十名用表异数卿其体朕至意頥养天和茂膺夀祉用表仪于天下非特卿一郷一邑之光而已　万厯九年以少师太子太师吏部尚书建极殿大学士徐阶年八十遣行人赐敕谕存问曰朕闻古者公孤在朝则坐而问道更老在学则宪而乞言惟尊贤尚齿之仪实褒徳劝功之典睠言耆硕着有勲庸世咸仰为达尊朕岂靳于殊数卿才优王佐学擅儒宗早驰誉于清华厯试功于盘错简知皇祖晋陟台司履忠顺以事一人持防节而先百辟当憸壬之既黜更治化以维新惩贪汚而仕路肃清奨忠直而真材彚进申明典制多安邉定国之筹黙运枢机有尊主庇民之畧定本于危疑之际宣上徳于弥留之中翼我先皇嗣基图而抚方夏保予冲子升储贰以奉宗祧方倚重于黄扉遽乞闲于绿野后先多绩朝廷资其典型终始完名寰宇想其风采自天纯佑俾尔夀康届兹八旬敛时五福匪直先民之楷式实惟盛世之祯祥朕祗遹先猷追维旧徳粤稽功载申锡宠章兹特遣行人凃时相赍敕存问仍赐银五十两大红纻丝蟒衣一袭防币四表里以示朕眷于戱卫武虽在耄勤箴儆不于国晋公已解机务安危犹系其身惟我宗工不殊前哲其茂绥繁祉慎保修龄尙谋皇髪之询用慰苍生之望钦哉
　　增记明沈一贯内阁蔵书楼记曰我国家崇古右文绎天阐圣自髙皇帝龙骧宇内槖鞬未蔵而购书之令四出海内学士抱典册而驰赴盖视孔鲋之发愤于秦者彬彬焉而髙皇帝稽谋好学博収广采故草创之初而熈皥之业已建何啻陋汉祖马上之习即厯朝明辟喆后号表章者何以当也成祖卜燕益隆鼎业而増购遗书尤为繁滋朝宁既设乃建文渊阁于午门城之东偏楼其中而蔵之累朝承平润色鸿着故迄今言蔵书者必内阁天琛夜玉璀璨煜燿上与东壁西奎齐光接彩古所谓天禄石渠图书之府承明金马著作之庭防正集贤修书之院虽今昔阻絶无所质问即其闳钜不过若刘向诸臣之所校録止矣以方今兹岂复能胜之防顾禁庭严宻百僚希觏独二三元僚奉诏入阁参万防备顾问者仅乃锵翔其间然阅上帝之册府钧天广乐輷輷殷殷难言之矣臣惟国家总厯代之典章揽万方之图籍鳞次川委首不举其数凡庶府之珍储百司之渊蓄岂不甚要而典之者独委一主吏耳惟内阁蔵书若斯之秘环以清禁寄以重臣岂不以古今圣贤英哲精神经制之所贻厯代圣帝明王治乱兴亡之所具经纬天地错综民物可以辅导圣明廸啓神智而辅臣者又日侍帏幄朝夕纳诲俾得优游縦观庶可对休命佐成熙朝之学而宣文明之徳化防
　　増疏明徐阶谢入阁防曰黄扉视草任重丝纶紫殿宣麻辉腾台斗自顾一介贱庸之质误九重特达之知窃揣分以凌兢式铭心而感戢恭惟皇上至仁大徳上恊元穹伟略英谋逺同皇祖定一代之制仪章焕着乎尧文计万世之安征讨懋扬乎殷武机宜立防诏令亲裁离照敷民隐物情之毕烛乾纲独揽吏才戎政之咸新夫建大有为之功宜简不世出之佐如臣性资柔闇学识迂踈诵载籍之陈言无禆实用守信果之小节莫賛宏猷方虞黜罸之加顾拜延登之及入参阁务出绾部章贰钧未遂乎忱辞兼秩更承乎宠授文非陆防何以赠黼黻之华望乏马光奚足系国家之重况越此而周而召又进之为臯为防仰企前修虽幸逢之适俯惟小器实慙经济之无此臣所以闻命而震惊拜官而伛偻者也臣敢不激昻夙志捐委防躯祗竭寅恭之衷拟酬髙厚之造伏愿因愚臣之不足任益举羣防而用厥中念人才之难求全姑取所长而矜其短内安诸夏外服四夷圣夀万年厯数迈轩虞之久皇图一统提封兼周汉之隆
　　增铭明商辂文渊阁大学士諡文宪彭时墓志铭曰鳯山龙冈储精降神笃生才贤学贯天人名魁甲第望隆缙绅官居宻勿职典丝纶谟谋啓沃廸知忱恂厯事三朝执心忠纯功在国家泽被生民吁嗟文宪无愧师臣许国少傅兼太子太师吏部尚书武英殿大学士諡
　　文端陈以勤墓志铭曰有曜列星沦精少傅梦而公生坠而公仆天啓我公笃我眀祚众圆独方人趋我驻潜龙在渊如翼斯附飞龙在天如霖斯雨矢其谋谟去其媢妬羮和乐谐牖纳巷遇示我师表式我王度朱绂方来归田早赋明哲煌煌靡有他故鸿飞冥冥戈人何慕西水逍遥濠濮同趣帝念旧臣乃眷西顾养年上尊载沾异数令名考终前昌后裕羔裘狐袖倾辀载路先防如公谁与并骛穹然者封鬰然者树巢有鳯凰穴无狐于斯万年亦孔之固
　　増诗明李东阳贺彭阁老诗曰吏部衔清带翰林路随仙步转髙深人间别有登龙地天下空劳仰止心瀛海新波添夜雨玉堂乔木长春隂归来更觉门如水不受车尘半侵半生名行重儒林吏隐官曺嵗月深文靖旧无旋马地敏中原有耐官心川原暖入三春雨殿阁凉分六月隂欲效禹偁书院壁向来官序敢相侵　邉贡送少傅杨一清节制三秦诗曰帝梦非熊旧起侧思贤佐隐京江三邉羽檄来金殿九色龙函到石淙范老甲兵胸有万李侯才气世无双临戎制胜寻常事蚤见邉城筑受降　三十年来四入闗土人迎拜想开顔风雷晚送蛟龙雨藜藿春蔵虎豹山已遣北门归鎻钥更西海弄潺湲寥寥蜀相千年后伊吕谁当伯仲间唐顺之夀张相公诗曰帷中运防九州清共说留侯
　　在汉京赐第近连平乐观入朝新给羽林兵儒生东阁承顔色酋长西番识姓名却望上台多气象年年长傍紫宸明
　　御定渊鉴函卷六十五
&lt;子部,类书类,御定渊鉴类函&gt;
　　钦定四库全书
　　御定渊鉴函卷六十六
　　设官部六【太宰　太尉　大司马】
　　太宰一
　　原太宰于殷为六太于周为六卿亦曰冢宰　武王时周公始居之掌建之治　秦汉魏并不置【平帝加王莽号曰宰衡】　晋初依周礼备置三公三公之职太师居首以景帝名师故置太宰以代之而以安平献王孚居焉増掾属十人盖为太师之互名非周冢宰之任也【安帝以太宰琅邪王徳文不宜婴拂事务以污论道之重可衮冕之服绿盭绶羽葆鼔吹盭音戾盭绿也以绿为质盭草名也出琅邪平昌县似艾可染绶因以为绶名】　宋大眀中用江夏王义恭为之冠绶服秩悉与太傅同　齐以为赠　梁初有之　陈又以为赠有事则权兼之　后魏初无至孝庄时以太尉上党王天穆为之増置佐吏　北齐无闻　后周文帝又依周礼建六官遂置天官大冢宰卿一人掌治以建之六典佐皇帝治国自隋而无　増宋崇寕时
　　蔡京得政乃言仆臣之贱非宰相所宜称于是改左仆射为太宰右仆射为少宰靖康末诏宰臣依旧为左右仆射　辽金元眀俱无是官
　　太宰二
　　原尚书曰冢宰掌邦治统百官均四海　増又曰百官总已以听冢宰伊尹乃眀言烈祖之成徳以训于王原周官曰太宰之职掌建之六典以佐王治国一曰治典以国以治官府以纪万民二曰教典以安国以教官府以扰万民三曰礼典以和国以统百官以谐万民四曰政典以平国以正百官以均万民五曰刑典以诘国以刑百官以纠万民六曰事典以冨国以任百官以生万民　増又曰太宰以九两系国之民两耦合之言系者以维持其情性使不离防也　家语曰官属不治分职不明法政不一百事不纪曰乱乱则饬冢宰【饬谓整摄也】　原王隐晋书曰武帝时太傅领司徒何曾屡上书逊位诏以司徒所掌烦务不可以久劳耆艾其进位太宰朝防乗舆剑履上殿如汉萧何魏钟繇故事　増又曰何曾为太宰年老礼优每召见敕以常所饮食服物自随令二子侍　又曰太宰羕与王导同受顾命辅成帝时帝防冲诏羕依安平献王孚故事设牀帐于殿上帝亲迎拜　原晋公卿礼秩曰安平王孚朗陵公何曾汝南王亮皆为太宰　齐职仪曰太宰品第一金章紫绶佩山玉尧命羲和使主其隂阳之职羲伯司天官也后稷伏事虞夏敬事民时尊稷为天官夏衰稷后不窋失官由是废官殷以其官为冢宰周公在丰为太宰召公又居之秦汉魏无此职晋武帝以祖安平王孚为太宰始置其官安平薨省咸寕四年又置防谓夲太师之职避景帝讳改为太宰太宰周之卿位晋武依周置职以尊安平非避讳也后元兴中恭帝为太宰桓都督中外博士徐豁议太宰非武官不应敬都督豁议　増仲长统昌言曰冢宰尧官也
　　太宰三
　　原正百工　计羣吏【尚书蔡仲之命惟周公位冡宰正百工孔传谓武王崩时也　周礼曰太宰三嵗则大计羣吏之治而诛赏之】　统理百官　均平四海【尚书冢宰统理百官均平四海孔传云天官统理万物縂御众官合天下职之】　六典佐王　八柄诏王【详太宰二　周礼太宰以八柄诏王驭羣臣一曰爵以驭其贵二曰禄以驭其冨三曰予以驭其幸四曰置以驭其行五曰生以驭其福六曰夺以驭其贫七曰废以驭其罪八曰诛以驭其过】
　　太宰四
　　原太宰古官【晋百官表注云太宰古官金章紫绶五时朝服进贤三梁冠佩山玉官品第一】冢宰成道【家语云古之御天下者以六官縂治焉冢宰之官以成道司徒之官以成徳宗伯之】
　　【官以成仁太尉之官以成圣司防之官以成义司空之官以成礼注曰太宰治官所以成道】　总百官【尚书伊训曰百官縂已以聴冢宰孔传云伊尹以三公摄冢宰也】　賛王治【周礼太宰职云王视治朝则賛聴治郑注治朝在路门外羣臣治事之朝王视之则助王平防】　正百官【礼记曰尔臣守和宰正百官郑注尔近也谓调君事者冢宰也主治百事也】　掌治【周礼天官职惟王建国辨方正位体国野设官分职以为民极乃立天官冢宰使率其属而掌治郑注治谓六官之职】主国政【尚书冢宰掌治孔传云天官卿称太宰主政治也】　制国用【礼王制曰冢宰制国用必于嵗杪五谷皆入然后制国用】　布治于国【周礼太宰职云太宰掌以正月之吉始和布治于国都鄙乃县治象之法于象魏使万民观治象挟日而敛之】　施典于国【又云太宰乃施典于国而建其牧立其监设其参传其伍陈其殷置其辅郑注乃者更申敕之以侯伯有功徳者加命作州长谓之牧监一国参谓卿三人伍谓大夫五人也殷谓众士辅府史庶人在官者也】　施法于官府【又云太宰乃施法于官府而建其正立其贰设其考陈其殷置其辅郑注正谓冢宰司徒宗伯司马司防司空也贰谓小宰小司徒小宗伯小司马小司防小司空也考成也】　施则于都鄙【又太宰乃施则于都鄙而建其长立其两设其伍陈其殷置其辅郑注长谓公卿大夫王子弟食采邑者两谓两卿不言三卿者不足于诸侯】　六职辨治【又小宰职云一曰治职以平国二曰教职以安国三曰礼职以和国四曰政职以服国五曰刑职以诘国六曰事职以冨国】　六属举治【又云小宰以官府之六属举治一曰天官二曰地官三曰春官四曰夏官五曰秋官六曰冬官】　六聨合治【又云小宰以官府之六聨合治一曰祭祀之聨事二曰賔客之聨事三曰丧荒之聨事四曰军旅之聨事五曰田役之聨事六曰敛弛之聨事】　八成经治【又云小宰以官府之八成经治一曰听政役以比居二曰听师田以简稽三曰听闾里以版图四曰听称责以傅别五曰听禄位以礼命六曰听取予以书契七曰听卖买以质剂八曰听出入以要会】　八法治官府【又云太宰以八法治官府一曰官属以举治二曰官职以辨治三曰官聨以防官治四曰官常以听官治五曰官成以治六曰官法以正治七曰官刑以纠治八曰官计以治】　八则治都鄙【又云太宰以八则治都鄙一曰祭祀以驭其神二曰法则以驭其官三曰废置以驭其吏四曰禄位以驭其士五曰赋贡以驭其用六曰礼俗以驭其民七曰刑赏以驭其威八曰田役以驭其众】　六计羣吏【又小宰以听官府之六计弊羣吏之治一曰防善二曰防三曰防敬四曰防正五曰防法六曰防辨】　六叙正羣吏【又云小宰以官府之六叙正羣吏一曰以叙正其位二曰以叙进其治三曰以叙作其事四曰以叙制其食五曰以叙受其会六曰以叙听其情】　九两系国之民【又曰太宰以九两系国之民一曰牧以地得民二曰长以贵得民三曰师以贤得民四曰儒以道得民五曰宗以族得民六曰主以利得民七曰吏以治得民八曰友以任得民九曰薮以冨得民】九贡致国之用【又曰太宰以九贡致国之用一曰祀贡二曰嫔贡三曰器贡四曰币贡五曰材贡六曰货贡七曰服贡八曰斿贡九曰物贡】　八统驭万民【又云太宰以八统诏王驭万民一曰亲亲二曰敬故三曰进贤四曰使五曰保庸六曰尊贵七曰达吏八曰礼賔】　九职任万民【又云太宰以九职任万民一曰三农生九谷二曰园圃毓草木三曰虞衡作山泽之材四曰薮牧养蕃鸟兽五曰百工饬庀八材六曰商贾阜通货贿七曰嫔妇庀治丝枲八曰臣妾聚敛疏材九曰闲民无常职转移执事】　九赋敛财贿【又云太宰职以九赋敛财贿一曰中之赋二曰四郊之赋三曰甸之赋四曰家削之赋五曰县之赋六曰都之赋七曰关市之赋八曰山泽之赋九曰弊余之赋】九式均财用【又云太宰以九式均财用一曰祭祀之式二曰賔客之式三曰丧荒之式四曰羞服之式五曰工事之式六曰币帛之式七曰刍秣之式八曰匪颁之式九曰好用之式】　举五谷播时百谷　西阳王以宗室加礼【晋起居注咸康元年以太宰西阳王】
　　【羕宗室长厚特加礼敬依安平王故事设牀帐于后也】　何太傅以耆艾进位【详太宰二】
　　太宰五
　　原碑晋孙绰太宰郗鉴碑文曰公葢黄帝之苗裔氏族所由皆纪于祖御史大夫之碑矣灵和诞授载有公侯至徳硕量天实挺之琅邪王应天啓之运阐中兴之道思延英贤以匡王业乃假兖州刺史金章仍割元钺载饰于时羯宼凶炽羣逆猋起公奋其忠勇精贯白日信顺为甲胄大节为城池故摧却凶宼全身济功惟公徳器纯固体识深宏敦尙衡门则服膺曽闵毗亮皇极则宪章元凯防诚简于帝心明允着于莅政信钟山之圭璧嵗寒之灵木者也摛藻风云策名帝录肇阶方尺遂隆台岳王室未休吾何以豫兴言慨思康天步将俾皇化归之太素彼苍者天曽不遐祚哲人其萎民斯攸慕嗟尔后昆式瞻宏度　齐王俭太宰褚彦囘碑文曰夫太上立徳其次立功此之谓不朽所以子产云亡宣尼泣其遗爱随武既殁赵文懐其余风乃祖太傅徳合当时行庇州壤深识臧否不以毁誉形言亮采王室每懐冲虚之道可谓婉而成章志而晦者矣公禀川岳之灵晖含圭璋而挺曜和顺内凝英华外发神茂初学业隆弱冠是以仁经义纬敦睦于闺庭金声玉振寥亮于区宇孝敬淳深率由斯至尽欢朝夕人无间言逍遥乎文雅之囿翺翔乎礼乐之场风仪与秋月齐明音徽与春云等润既而齐徳龙兴顺皇髙禅深达先天之运匡賛奉时之业亦犹稷契之臣虞夏荀裴之奉魏晋今之尚书古之冢宰虽职于衮司而任隆于百辟暂遂冲防改授朝端迩无异言逺无异望执五礼以正民简八刑而罕用故骋迹康衢延慈哲后仰南风之髙咏餐东序之秘寳雅议于听政之晨披文于宴私之夕参以酒徳间以琴心暧有余晖遥然流想君垂冬日之温臣尽秋霜之戒肃肃焉穆穆焉于是见君亲之同致知在三之如一铭曰永言必孝因心则友仁洽兼济爱深善诱覩海齐深登岳均厚五臣兹六八元斯九率礼蹈谦谅实身干迹屈朱轩志隆衡馆眇眇宗萋萋辞翰义既水流文亦雾散
　　原诔晋潘岳太宰鲁武公诔曰昂昂公侯实天诞育八元斯九五臣兹六揜讨逆节折冲江湖走钦擒俭枭诞弊吴公于出征爰整其旅垒未越郊麾不及举秦凉获乂西戎即叙他人之贤譬彼丘陵邈矣公侯如日之升泰山其頽寝疾不兴遐迩曷仰社稷焉慿生荣则易终哀实难靡不春华鲜克嵗寒呜呼公陨率土含酸赵丧望诸列国同伤秦亡叔舂者不相桃李不言下自成行徳之休明没弥彰
　　原表后魏温子升上党王穆让太宰表曰臣闻防长途终慙一日之致悬缕层台讵任千钧之重固知才弱不可自强力微难以企及智小谋大恐贻折足之忧才任重惧有絶膑之悔既虑铄金因陈匪石
　　太尉一
　　原太尉秦官　汉因之【应劭汉官仪谓太尉周官非也郑注月令亦曰秦官尚书中云爵为太尉束晳据非秦官以此追难元焉刘昭曰纬众书贵尚诡出没隐动挟诞怪太尉官实司天虞舜作宰璿衡赋政当是据位以书前职非虞之实号也太尉所职即舜所掌遂以同掌追太尉乃中之误假盖非官之为谬康成渊博自注中裁及注礼而忘舜位岂其实防此是不发讥于中而正之于月令也广防之诮未探硕意】金印紫绶掌武事汉文三年省景帝三年复置其尊与丞相等【丞相衞绾病免上议置丞相太尉籍福说田蚡曰上以将军为丞相必让窦婴婴为相将军必为太尉太尉相尊等耳又有譲贤名蚡之皆如其谋】五年又省元狩四年更名大司马【大司马说在本篇】　后汉建武二十七年复旧名为太尉公每帝初即位多与太傅同录尚书事府门无阙【论者云王莽以大司马簒盗神器故贬其阙】掌四方兵事功课嵗尽则奏其殿最而行赏罚凡郊祀之事掌亚献大丧则告諡南郊凡国有大造大疑则与司徒司空通而论之国有过事与二公通谏诤之灵帝末以刘虞为大司马而太尉如故自此则大司马与太尉始并置矣【刘宠字祖荣迁太尉以日食免】　魏亦有之【王祥字休徴为太尉司马文王进爵为王时祥与司徒何曽司空荀凯并诣王觊曰相王尊重今可相率而拜祥曰相国势位诚尊贵然要是魏之宰相吾等魏之三公公王相去一阶而已班列大同安有天子三公可拜人者耶损魏朝之美亏晋王之徳君子爱人以礼吾不为也及入荀凯遂拜祥独长揖文王谓祥曰今日然后知君子见顾之重】晋太尉进贤三梁冠介帻绛朝服金章紫绶佩山
　　玉若郊庙冕服七旒衣纁裳七章　宋制武冠山玉　齐制九旒　后魏初与大将军不并置正光之后亦皆置焉歴代唯后周无其余皆有悉为三公　増宋循歴代之制以太尉与司徒司空并为三公政和时罢之复周制以太师太傅太保为三公少师少傅少保为三孤以太尉本秦主兵官定为武阶之首正一品在节度使之上建炎三年刘光世始以检校太保除自后以检校三少以节度使不帯检校皆径进太尉则进使相是为除授之序依两府恩数　辽南面置三师府又有三公府太尉司徒司空此皆南面朝官之长公师府俱有掌印官一人　金三公太尉司徒司空各一贠皆正一品论道爕理隂阳　元太宗即位始建三公其拜罢嵗月皆不可考至世祖之世其职常缺而仅置太保一贠至成宗武宗而后三公并建迨无虚位矣又有所谓大司徒大司空太尉之属或置或不置其置者或开府或不开府而东宫尝置三师三少盖亦不恒有也　马祖常上言曰司徒司空皆古三公之流人臣名爵无如此极比者圣上践祚之初沙汰冗滥尤慎此官近嵗屡有闲杂人等如沈宗摄汪元昌之流亦受司徒司空之职窃恐天下后世为口实非便也　元仁宗延祐五年监察御史上言比年名爵滥冒已极太尉司徒国公接迹于朝昔奉诏裁罢中外莫不忻恱近闻礼部奉防铸太尉司空司徒等印共二十有九此軰无功扵国家诚恐载在史册贻笑将来请自今以后凡阀阅贵重勲业昭著者存留一二余并革去制曰可　明太祖下江左因胜国之旧为五等爵以赠勲臣其后有王公侯伯之典而罢子男至公孤不以为赠亦幷无太尉司徒等官　又按叙齐职仪云太尉古官也【鱼豢曰太尉掌武事古者兵狱官皆以尉为称尉罻也言兵狱罗罻也言兵狱罗罻奸非】　尧时舜为太尉舜时契为司徒禹为司空古亦为三公之职其后常以太尉与大司马迭置不两立【有大司马则不置太尉歴代皆然】　周以太师太傅太保为三公以大司马大司徒大司空与大司宼大冢宰大宗伯为六卿至西汉末师傅保之官崇其号为上公以大司马大司徒大司空为三公后汉初省大司马立太尉与司徒司空为三公【皆除大字】歴魏晋宋齐之后常然至后周又依周礼以师傅保为三公五代史志云隋又以太尉司徒司马为三公歴代皆开府置官属唐废府寮
　　太尉二
　　原月令曰孟夏之月命太尉賛俊杰遂贤良举长大春秋合诚图曰尧坐舟中与太尉舜临观凤凰授图史记曰孝帝六年置太尉官　汉书百官表曰太尉掌武事周勃灌婴周亚夫等为之　又曰太尉古官也自上安下曰尉故武官以为号　汉书曰吕后问髙帝曰陛下百嵗之后萧相国既死令谁代之上曰曹参可其次曰王陵可然少戅陈平可以助之陈平智有余然难独任周勃厚重少文然安刘氏者必勃也可令为太尉　又曰王龚为太尉在位恭慎自非公事不通州郡书记其所辟命皆海内长者　东观汉记曰张辅字益侯为太尉父尚在辅每转乃一到洛父来适会正腊公卿罢朝俱贺嵗奉酒上辅父夀极欢莫不嘉其荣又曰邓彪字智伯为太尉在位清白公防率下　谢承后汉书曰京兆朱宠字仲威为太尉家贫食脱粟饭卧布被朝廷赐锦被粱皆不敢当　又曰郑宏字巨君为临江太守行春有两白鹿随车夹毂而行宏怪问主簿黄国鹿为吉凶国拜贺曰闻三公车轓【一作图】画作鹿明府当为宰相后宏果为太尉　又曰初第五伦为防稽太守署郑宏为邮举孝防及宏为太尉而伦为司空班次在下每正朔朝见宏曲躬自卑上知其故遂置云母屏风分隔其间由此以为故事　増又曰刘寛为太尉灵帝颇好学艺每引见寛令之讲寛尝于坐被酒睡伏帝问太尉醉耶寛仰对曰臣不敢醉但任重责大忧心如醉　又曰张禹为太尉时连嵗灾荒府蔵空虚禹上疏求入三嵗租税以助都国廪假许之　又曰杨震代刘恺为太尉帝舅大鸿胪耿寳荐中常侍李闰兄于震震不寳乃自徃候震曰李常侍国家所重欲令公辟其兄寳代上意耳震曰如朝廷欲令三府辟公固宜有尚书敕遂拒不许寳大恨而去　原袁山松汉书曰太尉刘虞让位于羊续灵帝时为三公者皆输礼钱千万续举緼袍以示之曰臣之所有唯此而已遂不代虞　华峤后汉书曰安帝即位太尉徐防以灾异宼贼防免就国凡三公以灾免始自防也　范晔后汉书曰曹嵩灵帝时货赂中官及输西园钱一亿万故位至太尉　増续汉书百官志曰太尉一人掌方岳事物功课嵗尽则奏其殿最而行赏罚世祖即位为大司马原应劭汉官仪曰章帝诏曰司空牟融典职六年勤
　　劳不怠其以融为太尉录尚书事　又曰冲帝丁酉策书太尉赵峻二世掌典机衡有匪石不贰之心大司农李固公族之苗忠直不囘有史鱼之风今以峻为太傅固为太尉与大将军冀参录尚书事　増又曰河间相张衡说明帝以为司徒司空府已营欲更治太尉府府公南阳赵憙也西曹掾安众郑君素爱名莭以为朝廷新造北宫整饬宫寺今府本馆陶公主第舍员职鲜少自足相授憙表陈之即见聼许其冬帝幸辟雍歴二府光观庄防而太尉府独卑陋宗东顾叹息曰屠牛縦酒勿令乞儿为宰　原幽明录曰常山张颢为梁相天新雨后有鸟如鹊飞翔稍下坠地民争取即化为一圆石颢椎破之得金印文曰忠孝侯印颢表上闻蔵之秘府颢汉灵帝时至太尉　齐职仪曰魏文帝黄初二年日食有司奏免太尉贾诩诏曰天地之灾害罪在朕躬勿贬三公遂为永制　増魏志曰文帝践祚钟繇太尉时华歆王朗并先世名臣帝罢朝谓左右曰此三公者乃一代之伟人也后日殆难继矣　吴志曰孙皓诏曰范慎勲徳俱茂朕所敬慿宜登上公以副众望可为太尉　晋中兴书曰郗鉴为太尉虽在公位冲心愈约劳谦日昃诵翫坟索自少及长身无择行家本书生后因丧乱巾戎非其夲愿常懐慨然咸康五年秋寝疾上疏逊位优诏不许　又曰桓温授侍中太尉固让不受旬月之中使者八至轺轩相望于道　谢灵运晋书曰秦有太尉掌兵汉仍修之防置省是故司马之官主九伐之职　五代史后唐书庄宗御文明殿册齐王张全义为守太尉如常仪礼毕全义于尚书都省领事宰臣羣官在列谏议窦专不降阶为御史所劾专援引旧典以对时宰臣不记故事无诘寝而不行
　　太尉三
　　原上司　亚献【东观汉记曰杨震字伯起为太尉性忠诚每陈谏诤中常侍樊丰等譛之収印绶归本郡震到洛阳都亭谓门生曰吾恩居上司奸臣狡猾而不诛宠嬖倾乱而不禁何面目以见日月遂饮鸩而死下详太尉一】　统兵　掌武【并详太尉一】　化石　防金【上详太尉二　应劭汉官仪曰三公国之桢干朝廷取正以成防金大司农李固忠正不挠其以固为太尉】两鹿　三鳣【上详太尉二　范晔后汉书曰杨震字伯起尝客于湖外不答州郡礼命数十】
　　【年众人谓之晚暮而震励志愈防后有鹳雀衔三鳣鱼飞集堂前都取鱼进曰凡鳣者卿大夫之服象也数三者法三台也先生自此升矣后位至太尉】　画鹿轓　飞鹊印【并详太尉二】保皇家　安刘氏【摰虞陇西王泰为太尉册曰惟君行为时表亲则宗臣论道経保乂皇家是用进登上台下详太尉二】　主九伐　齐七政【上详太尉二汝南先贤传曰陈蕃拜太尉让曰齐七政训五兵臣不如议郎王畅】　叹黄宪　举蔡谟【谢承后汉书曰陈蕃拜太尉临朝叹曰黄宪若在不敢先佩印绶晋书郗鉴字道徽进禄太尉疾防举蔡谟自代】　置屏风　赐锦被【并详太尉二】　増六年　四世【上牟融　杨震秉赐彪四世为太尉】
　　太尉四
　　原册太子授玺绶【汉百官表云太尉掌册皇太子捧上其玺绶】　辞年老赐几杖【晋书曰刘寔拜太尉自陈年老固辞上不许赐几杖宅一区不朝】　幽賛神明【古今通典云兴治隆化幽賛神明奉度顺道使灾不生者谓太尉也】　纲维王室【魏志明帝寝疾刘放孙资召太尉司马宣王以纲维王室】　临朝谔【谢承集云永平之初太尉郑宏临朝谔日旰忘食】　立朝正色【囗□为太尉菲食恶衣弊车羸马立朝正色不可干也】　九州用缓羣公咸治【见崔骃太尉箴】　上清三元下寕九域【陇西王泰为太尉册曰惟君贵为世家亲则宗臣其上清三元下寕九域永钦洪范以康济宇宙敬哉】　华歆清素寡欲【曹植辅臣论曰清素寡欲明敏特达志存太虚安心元妙处平则以和养徳遭变则以防蹈义华太尉歆之谓也】　郗鉴冲心愈约【详太尉二】　杨秉不惑酒色【张璠汉记曰杨秉为太尉尝曰我有三不惑酒色财也时天下称为名公】　刘寔不治产业【王隐晋书刘寔拜太尉不治产业居无第宅禄赐皆给付亲旧家无余财】　固让不就【谢承后汉书曰郑宏为太尉固让不就西曹掾曰天子已白陵庙宜当拜】　称疾不退【魏志华歆拜太尉歆称病乞退让位于管寕帝不许临当大防乃遣防常侍缪袭奉诏喻防曰君其力疾就防以恵予一人将立席几筵命百官总已以须君到朕然后御坐又诏袭须歆必起乃还歆不得已乃起】　病免赐俸终身【东观汉记曰邓彪为太尉在位清白为百寮式视事以疾乞骸赐策罢赠钱三十万在所以二千石俸终其身】　吿老以侯就第【干寳晋纪曰刘寔为太尉告老诏以侯就第居三司之上国之大政将诏于宅室也】　以日蚀免【东观汉记曰太尉张辅郑宏徐防赵憙并以日蚀免】　以流星免【后汉太尉皇甫嵩以流星策免案续汉书曰以日有重珥免】　汉宠元勲任先周勃　晋尊硕徳在王祥　张禹在位三世忠孝弥笃　牟融典职六年勤劳不息
　　太尉五
　　原诗晋傅咸赠太尉司马虞显机诗曰帝崇元淑妙其属命子是佐増衮之缛
　　原箴后汉崔骃太尉箴曰天官冢宰庶寮之率师锡有帝命虞作尉爰叶台极爰平国域制军诘禁王旅惟式九州是绥羣公咸治干戈载戢宿其纪上之云据下之云戴茍非其人斁我帝载昔周人思文公而召南咏甘棠昆吾崇夏伊挚嘉商季叶颇僻礼用不匡无曰我强莫余敢丧无曰我大战好杀纣师百万卒以不艾宰臣司马敢告在际
　　原赞后汉蔡邕太尉陈公賛曰公在百里有西产之恵赐命方伯分陕余庆余庆伊何兆民其观少者是懐老者是安纲纪文王文王用平东京辇京辇用清乃登三事三事攸寕契稷之佐具于尧庭今则由古于穆诞成
　　原碑后汉蔡邕杨太尉碑铭曰于戯公惟岳灵天挺徳翼赤精神氤氲仁哲生应台任作桢帝钦亮访典刑道不忒迄有成光遐迩穆其清　又杨太尉碑铭曰天鉴有汉挺生光辅世作三事勲在王府乃及伊公克光前矩悉心毕力其相武化洽羣生泽霑区宇　又太尉李咸碑铭曰天垂三台地应五岳降生我公应鼎之足奕世载徳名昭图录既文且武桓桓绍续外则折冲内则大麓　又太尉桥元碑曰岐嶷而超等总角而逸羣至矣乎初绅髙明卓异为众杰之防其性庄疾华尚朴百折而不挠拔贤如逝流讨恶如霆击至徳在已之由人茍不矫迹夫何舎焉　后汉桓驎太尉刘寛碑曰公诞受纯和之气体有乐道寕俭之性疾雕饰尚朴素荣利重谦让力与同好镌坟典于茅庐是以根纬综精防诲童冠而不倦南阳大守推贞谅以示下显众善以厉否恻隐之诚通于神人故去鞭朴如获其情弗用刑如弭其奸　晋孙绰太尉庾亮碑曰次黄中以啓曹钟遐武于轩辕爰及晋代世号多士公吸峻极之秀气诞命世之深量防言散于秋毫风畅乎徳音闚门者贵其凝峙入室者议其通摽形者得之廊庙悟防者期诸濠川提挈南翔息肩灵越防大君有命纳妃徳门自求多福辞不获已鳯羽笼于华樊麟趾絷于椒房王敦阻兵翫权志窥神器乃转公左衞将军要防防以扶华毂勒武旅以翼豹尾死难之心义形于色亲受中诏奔告方伯于是羣后契盟同禀髙谋岩栖懐徳以响赴义拯神器于兽吻扶帝座于已倾王室之不壊翳伯舅是赖公以为战伐之谋仁所耻闻况立徳宏道年防不惑阖门沈舟将逺迹山海诏累遣侍中黄门逼以严制知不获免乃固求外任江外无烽燧之警宇内归穆然之美铭曰金徳时昏乾纲絶纪素灵南映中宗蔚起谁其賛之数钟伊公达人忘懐形随运通再潜再跃婉若防龙　梁沈约齐太尉王俭碑铭曰瞻旦奭而齐轸轶夔龙而长骛百辟翘首譬列星之仰望舒千里结辙若派流之宗江汉及宋道盛运鼎命将改而瞻乌所集未知适归公髙卧闲宇独咤虚室眷龙顔以托梦咏日角以兴言伫傅岩之下懐滋水之上慨深版荡念在濡足霸君亦虑属一匡情降三顾卜匪熊罢唯人是与公深覩兴废妙识人英察荣光于河渚攀龙翼于云汉倾方寸以奉国忘七尺以事君殊文共防异轸同归堆案盈几充庭满室随方引应防决如流辞不辍响纸无停茟精明外朗神彩防映矖瞩接其光景风云溢乎帷席嚣喧总至大薄相填齐镳共轸并而不杂铭曰怅公赫矣世载经纶四彼三杰六兹五臣徳参世命道亚如仁屣步金门濯缨兰畴激水上征培风郁起　陈沈烱太尉始兴昭烈王碑曰古者帝王之兴莫不崇建亲屏泰伯让而退封武哀终而受号则有之矣至若勒功鼎鼐铭徳太常清庙尊乎国家名显乎子弟在昭烈王见之焉若夫妫水遥源石砮遐集五丝作而咏南风八世兴而和鸣鳯借帝王之基居正卿之族有由来矣孔融汝颍之论许其少多傅畅诸公之书颇有贤哲自汉至魏涉江而东绵邈蝉聨言之耆旧皇上革命应运大啓国麟趾盘石之宗固立金桢玉干之戚毕封文叔掩被之悲无冺仲谋援鞍之恸逾切乃封始兴郡王永定元年下诏曰天伦所感义本因心名器追崇则惟恒典亡兄梁故南兖州刺史长城县公徳范沈风度寛厚性与天通深乎靡测昔弹冠入仕誉重城华宣力艰难遂顾洪业虽时非季汉势异桓王海内挹其风流生民懐其大徳者矣朕受天眀命爰膺寳厯言寻永徃兴慕増懐可奉赠太尉公昔之宻戚近亲宗英令徳若河间之不羣沛献之受象东平之乐善陈思之防实闻之也未有身死忠贞名存前代若王之义烈者铭曰稽古帝舜重瞳有裔曰陈祚土纂虞之系腾波汝颍承流妫汭四岳有后六竒献计惟实惟忠卿长羣公浮舟震泽佳气葱葱岐周七十商亳百里婉婉中阳帝出攸止太常景王季孙让子天下不践闻之惇史入孝出忠清辉何已苞指周蔵风流懿徳言为世范行成士则名山可镌丰碑易勒惜哉徃矣殒身凶慝鼎命既迁山河是始光啓代郡徳表永祀周以别功鲁侯戾止礼茂庙堂恩加松祀　増张说赠太尉裴行俭神道碑曰星辰元象所以殷时布气然而行不言之道者天也文武用才所以勤官定国然而収无为之理者帝也当髙宗之休运任名世之良臣清九流而辟四海代天工而张帝徳歴前哲岂多乎哉公讳行俭字守约河东闻喜人其先出于嬴姓伯益之后也秦则裴侯始封汉则侍中授职魏晋之代郁为盛门八裴方于八王声振海内三子尊为三祖望髙士族自冀州刺史徽至公十二代中军将军双虎至公六叶代无遗徳不损厥问者已大王父伯鳯周骠大将军光汾二州刺史琅邪郡开国公大父定髙大将军冯翊郡守袭琅邪郡公诸侯受封山河国天子共理循良克家考仁基隋左光禄大夫以隂图世充仗义拔旧主遭时不利玉折名圣唐龙兴旌防励莭赠原州都谥命曰忠荩春秋之褒也公清明本乎世徳正性出乎胎教气润河灵貌防岳立仁孝之道天生而知将相之器与年俱长以髙防为宏文生絶事笃学累年不举房仆射异而问焉对曰隋室丧乱家亡典籍馆有良书探讨未徧故少留耳梁公惊曰子志气凌云一日千里其早为通人之目也如是明经补左屯衞仓曹诏举转雍州司士金部户部二贠外厯都官郎中长安令明庆中与长孙太尉褚河南论及中宫废立国家忧患有公伯寮行于季氏出为西州长史又改金山副都防又拜安西大都防西域政七八年间穷荒举落重译向化我之独贤邉之多幸干封嵗徴为同文少卿寻除司列少常伯官复旧号为吏部侍郎加银青光禄大夫自居铨管大设纲综辨识差才审官序爵法着新格言成故事上元中长星出天秃髪入塞诏公为洮州道左军总管又为秦州镇抚右军总管并受元帅周王节度虽祭公有谏耀武之事不行而方叔陈师来威之道备矣仪鳯二年十姓生可汗匐延都支为李遮匐潜搆犬戎俶扰西域朝廷慿怒将行天讨公进议曰敬元败绩于茅戎审礼免胄而入狄岂可絶域更勤王师今波斯王亡侍子在此若命使册立则路由二蕃便宜取之是成擒也髙宗善其计诏公以名册送波斯兼安抚大使公徃莅遗爱洽于人心是行也百城故老望尘而雅拜四镇酋渠连营而酒一言召募万云集公乃严以反谍托猎以训旅误之多方间其无备褁粮十日执都支于帐前破竹一呼钳遮匐于麾下华戎相庆立碑碎叶盖美克隽不杀而是讲要人以徳而去害审廓氛防扵地表燀皇灵于天外充国有屯田之颂窦宪有燕山之铭订兹逺略彼何防也迁礼部尚书加上柱国又特降恩命兼右衞大将军夷典秩宗神必据我文昌有将天道存焉调露中单于可汗伏念外判大鸿胪萧嗣业丧律诏公为定襄道大总管军至朔州斥堠相接匈奴故态狃刼粮以馁师神将出竒张虚势以防敌伪为转运伏其壮士示羸师以缓行隐精以蹑迹宼果大下援兵奔散骄虏益骜自为得色驱此车牛憩彼井泉于是箱中兵起千弩齐发要路飞一息而至羣胡颠沛杀伤满野此馈运路无惊者观夫大漠无倪穹庐靡所追之迯遯舍之慿陵费日老师兵家所病公潜使缓頬均其利心深图既入狼意亦改及委罪衙官隂送降欵公宻上其事人莫之知及如所期举国归附烟尘大起师徒惶惑公徐使令军曰此是伏念执温来降非他宼也俄而啣璧辕门释缚纳欵帝嘉厥勲命尚书崔知悌乗驲劳军备礼献凯册勲之日程务挺张防朂者行军之偏将也诉言子劳逼逐方降大军又属秉钧忌才上下其手公曰虽不逮羣师之让功犹耻与二王之竞力今而杀降后无来者乃封公闻喜县开国公而伏念温皆戮都市是年也伏念弟元珍拥其余种复叛则天称制追正宿枉赠伏念太仆卿程张诸家别故夷族君子以为神理之不可诬也永淳元年诏公为金牙道大总管未行遘疾四月二十八日薨于京师延夀里春秋六十有四铭曰天生亚圣祚此王国文综九流武参七徳柔逺服叛穷西尽北赫我皇灵去其蝥贼仁则不逺智何不周如山之峻如川之流术与神合艺将道逰书来悬帐赋出登楼司马军阵官人纲纪帝加常伯国于闻喜室有令妻家成克子社金世桓圭守祀神道上台永介祉
　　大司马一
　　原大司马古官也掌武事【司主也马武也】　少皥有鴡鸠氏为司马【瞗音睢】　尭时弃为后稷兼掌司马　周时司马为夏官掌政　项羽以曹无咎周殷并为大司马【楚大司马景舍帅军伐蔡蔡侯奉社稷而归之楚发其赏舍辞曰发诚布令而敌退是王威也相攻而敌退是将威也战而敌退是众威也臣不宜以众威受赏　又司马穰苴本姓田齐威王以古司马法而附穰苴因号为司马穰苴】　汉初不置武帝元狩四年初罢太尉置大司马以冠将军之号【冠者加于其上为一官也霍光以大司马大将军辅政武帝又令大将军骠骑将军皆有大司马之号】　宣帝地节三年置大司马不冠将军亦无印绶官属【霍禹为大司马冠小冠无印绶】　成帝绥和元年初赐大司马金印紫绶置官属禄比丞相去将军哀帝建平二年复去大司马印绶官属冠军如故元夀二年复赐大司马印绶置官属去将军位在司徒上【汉律丞相大司马大将军月俸钱六万】始置大司马议者以汉有军千人司马官故加大王莽居摄以汉乃无少司徒而定司马司空之号并加大　后汉光武建武二十七年省大司马以太尉代之故常与太尉迭置不并列【吴汉为大司马封舞阳侯】至灵帝末始置焉　魏文帝黄初二年复置大司马以曹仁居之而太尉如故则太尉大司马大将军各自为官位在三司上【吴有左右大司马】　晋定令亦在三司上【晋诸公賛曰义阳王为太尉大司马时父子为太宰父子居上公中代以来未之有也　又汝南王亮为大司马正旦大防乗车上殿】武冠绛朝服金章紫绶佩山玉与大将军同　宋时唯元嘉中用彭城王义康为之冠玉与晋同　齐以为赠　梁时置官属　陈以为赠　后魏北齐与大将军为二大位居三师之下三公之上　后周以为夏官谓之大司马卿【掌政以建国之九法佐皇帝平国大祭祀掌其宿衞庙社则奉羊牲】自隋而无
　　大司马二
　　原韦昭辨释名曰大司马司马武也大总武事也大司马掌军古者兵车一车四马故以马名官训马为武者取其速行也　白虎通曰司马主兵不言兵而言马者阳物干之所为行兵用马不以伤害为文故言马也尚书周官曰司马掌政统六师平国【孔传云夏官卿也主戎马之事掌征伐统正六军治国四方之乱】　又曰大司马之职掌以九伐之法【详书钞】　毛诗曰祈父予王之爪牙【毛苌云祈父司马职掌封畿之兵甲郑注祈父时人以其职号呼之故曰祈父我乃王爪牙之士当为王闲守为卫也尚书作圻父酒诰圻父薄违】増家语曰贤而失官爵功劳而失赏士卒疾怨兵
　　弱不用曰不平不平则饬司马谓整摄也　原尚书大传曰蛮夷猾夏寇贼奸宄则责之司马　増韩诗外传曰隂阳不和四时不莭星辰失度灾变非常则责之司马　原管子曰凉风至白露下天子命左右司马全组甲励士众　春秋运斗枢曰黄帝坐沪与大司马容光临观鳯衔图置黄帝前　増尚书中曰稷为大司马舜为太尉　原齐职官仪曰大司马品第一秩二千石其在少昊则睢鸠氏之任颛顼以司马主火尭命羲叔为司马夏官也虞夏二代以司马夏官弃居其职増博物志曰太公望为灌坛令文王梦见妇人当道
  </div>
  <div class="pagination">
   <a href="御定渊鉴类函_page57.html">
    上一页
   </a>
   <span>
    ...
   </span>
   <a href="御定渊鉴类函_page53.html">
    53
   </a>
   <a href="御定渊鉴类函_page54.html">
    54
   </a>
   <a href="御定渊鉴类函_page55.html">
    55
   </a>
   <a href="御定渊鉴类函_page56.html">
    56
   </a>
   <a href="御定渊鉴类函_page57.html">
    57
   </a>
   <span class="current-page">
    58
   </span>
   <a href="御定渊鉴类函_page59.html">
    59
   </a>
   <a href="御定渊鉴类函_page60.html">
    60
   </a>
   <a href="御定渊鉴类函_page61.html">
    61
   </a>
   <a href="御定渊鉴类函_page62.html">
    62
   </a>
   <a href="御定渊鉴类函_page63.html">
    63
   </a>
   <span>
    ...
   </span>
   <a href="御定渊鉴类函_page59.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
