<!DOCTYPE html>
<html>
 <head>
  <meta charset="utf-8"/>
  <title>
   白孔六帖 - 第 38 页/共 50 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   白孔六帖 - 第 38 页/共 50 页
  </h1>
  <div class="content">
   度支【十三】　　　　盐铁使【十四】
　　转运【十五】　　　　京兆尹【十六】
　　河南尹【十七】　　　少尹【十八】
　　幕府【十九】
　　留守【一】
　　白初太宗伐髙丽置京城留守其后车驾不在京都则置留守以右金吾大将军为副留守【百官志】关中事一以属公【宗室晦髙宗将幸洛诏晦居守谓曰闗中事一以属公然法令牵制不可以成政法令外茍可以利人者行之毋湏以闻】故事留司官入宫城门列晨衙见留守【崔从寳厯初为东都留守故事留司官入宫城门列晨衙见留守吏诞敖久废至是复行】缮三宫城【杜暹帝东幸以暹为留守暹率当畨卫士缮三宫城浚池督役不少懈帝闻嘉之数赐书褒劳】治尚寛简【源乾曜帝东幸以京兆尹留守京师治尚寛简人安之居三年政如始至】以兵属居五年【张延赏时罢河南山南等副元帅兵屯东都诏延赏知留守以兵属居五年治行第一召还】自变生仓卒頼子仪复安【郭子仪射生将王抚自署京兆尹乱京城子仪斩以徇帝以子仪为京城留守自变生仓卒頼子仪复安】留守不赐旗甲【吕元膺拜东都留守故事留守赐旗甲至元膺不给或上言用兵讨淮西东都近贼损其仪沮威望请比华汝夀三州帝不听并三州罢之留守不赐旗甲自此始】呉少诚叛独东畿为有备【王翊徙东都留守既至开田二十余屯脩器械皆良金夀革练士卒号令精明俄而呉少诚叛独东畿为有备闗东頼之】赐赉优渥【宋璟十二年东廵泰山璟复为留守帝将发谓曰卿国元老别方歴时宜有嘉谋以遗朕璟因一二极言手制答曰所进当书之座右出入观省以诫终身赐赉优渥】未遑时廵方委留镇【韩臯留守制白居易】
　　元帅【二】
　　孔髙祖定京师置左右元帅太原道行军元帅西讨元帅皆亲王领之天寳末置天下兵马元帅大厯八年罢天下兵马元帅建中四年以李希烈反置诸军行营兵马都元帅会昌中置灵夏六道元帅天福二年置诸道兵马元帅寻复改曰天下兵马元帅【百官志】议者疾其长乱【杜鸿渐广徳二年同中书门下平章事崔旴杀郭英乂据成都蜀劒大乱命鸿渐以宰相兼成都尹山南西道劔南东川副元帅西川节度副大使往镇抚之鸿渐性畏怯无他逺畧而晚节溺浮屠道畏杀戮且惮旴雄武先许以不死既见礼遇之且不敢加谯责反委以政日与从事杜亚杨炎纵酒髙防因荐旴为成都尹乃请入朝许之及见帝盛言旴威畧可任宜为留后献寳器五床罗锦十五床麝脐五石复辅政议者疾其长乱】悉诛元恶诸镇惕息【郭子仪光弼败邙山失河阳又眀年河中乱杀李国贞太原戕邓景山朝廷忧二军与贼合而少年新将望轻不可用遂以子仪为朔方河中北廷路仪泽沁等州节度行营兼兴平定国副元帅屯绛州时帝已不豫引至卧内谓曰河东事一以委卿子仪呜咽流涕子仪至屯悉诛元恶诸镇惕息】兼三副元帅【李抱玉兼三节度副元帅位望隆赫乃上言陇抵逹扶文绵地二千里防孔道不一梁岷重则关辅轻愿择能臣帅西道当一靣臣得専事关陇帝多其让许之】不恤其家【李晟进京畿渭北鄜坊商华兵马副元帅及晟家皆为贼质左右有言者晟涕数行下曰陛下安在而恤家乎】军政得専【李晟帝议诸军与神策等力且不赡遣翰林学士陆贽临诏懐光令与晟计所宜者懐光曰廪赐不均军何以战贽数顾晟晟曰公元帅军政得専之晟将一军惟所命其増损费调敢不聼懐光黙然计塞】临轩授钺【浑瑊检校尚书左仆射同中书门下平章事行营副元帅帝临轩授钺用汉拜韩信故事制曰防贼干纪授尔节钺以戡多难往钦哉瑊顿首曰敢不毕力以对扬天子休命】
　　都督【三】
　　孔景云二年置都督二十四人察刺史以下善恶扬益并荆四州为大都督汴兖魏冀蒲緜秦洪润越十州爲中都督皆正三品齐鄜泾襄安潭遂通梁防十州为下都督从三品当时以为权重难制奏罢之唯四大都督府如故【百官志】欲以威重夸逺俗【宗室孝防为扬州行台大都督孝恭再破巨贼北至淮东抱江度岭而南尽统之欲以威重夸逺俗乃筑第石头城陈庐徼自卫或诬其反镌诘无状赦为宗正卿】以治状闻【宗室晦干封中为营州都督以治状闻玺书赐劳】政务清净【汉阳郡王瓌为荆州都督政务清净岭外酋豪数相攻瓌遣使谕威徳皆如约不敢乱】区落降从【胶东王道彦拜州都督间遣入党项谕国威灵区落降从】少威严【襄邑恭王神符迁杨州大都督自丹阳渡江治隋江故郡杨人利之然少威严不为下所畏】轻骑按部【许钦明为凉州都督尝轻骑按部防突厥黙啜兵奄至被执贼与皆至灵州使説之降钦明至城下呼曰有美酱乎有梁米乎并乞墨一枝时贼营四靣阻水惟一路行入钦明欲选将东兵乘夜袭贼也而城中无寤其廋者遂见害兄弟死王事世名其忠】威信盛行【窦轨为洛州都督周洛间因隋乱人不土著轨下令诸县有防手末作者按之由是威信盛行民皆趋本】密表求鹰【李大亮为凉州都督尝有台使见名鹰讽大亮献之大亮宻表曰陛下絶畋猎久矣而使者求鹰信陛下意邪乃乖昔防如其擅求是使非其才太宗报书曰有臣如此朕何忧】劝垦田力耕【张俭徙代州检校都督劝垦田力耕嵗数稔私蓄富寔俭恐虏易骄乃建平籴法入之官虏悦喜由是储斛流赢】刻石颂徳【王晙景龙末授桂州都督州有兵旧常仰饷衡永晙始筑箩郛罢戍卒棣江开屯田数千顷以息转漕百姓頼之期年人丐刻石颂徳】便驿走官【冯元常拜广州都督诏便驿走官安南酋领李嗣仙杀都防刘延祐刼州县诏元常讨之率士卒航海驰檄先示祸福贼党多降元常纵兵斩首恶而还本传】境内清畏【王方庆武后时累迁广州都督南海嵗有昆仑舶市外区琛琲前都督路元叡冒取其货舶首不胜忿杀之方庆至秋毫无所索治部中首领沓墨氏诣府诉府曹素相饷谢未尝始方庆约官属不得与交通犯者痛论以法境内清畏议者谓治广未有如方庆者号第一下诏赐瑞锦杂防以着善政】建议罢都督【李景伯景云中进右庶子时有议者置都督府非是诏羣臣着议景伯与太子舎人卢俌议今天下诸州分都督専生杀刑赏使授非其人则权重衅生非彊干弱枝经邦轨物之议愿罢都督留御史以时按察秩卑任重以制奸宄便繇是停都督】择最吏【阳峤时议建都督府择最吏故峤为泾州都督】性分不易【李尚隐迁广州都督及还人或褎金以赠尚隐曰吾自性分不可易非畏人知也】脩复堰坊【张守珪为州都督州地沙瘠不可蓺是时渠堰为冦毁材木无所出守珪宻祷扵神一夕水暴至大木散千章塞流下因取之脩复堰坊耕者如旧州人神之刻石纪事】政尚清省【李袭志转桂州都督袭志守桂二十八年政尚清省南荒便之】酌贪泉【旧史冯立拜广州都督前后作牧者多以黩货为蛮夷所患由是数怨叛立到不营产业衣食取给而已尝至贪泉叹曰此呉隐之所酌也遂毕饮而去】俗始知栋梁利【宋璟为广州都督事见火门】善抚御【唐史郭元振迁凉州都督治凉五嵗善抚御道不举遗见不拾遗门】爲政严肃【张嘉贞歴秦州都督为政严肃甚为人吏所畏】
　　招讨【四】
　　孔上破贼方畧【孔巢父孔子三十七世孙为河中陜华招讨使巢父累上破贼方畧帝嘉纳本传】一劒横阵万夫莫前【隂则难窥勇则重闭亚夫缓急之任继父绛侯祭遵御侮之才为吾子路一品集王宰制】招怀抚谕【元稹裴度制前命相臣招怀抚谕矜而诖误示以生门期扵尽脱网罗岂欲驱之防穽而豺狼当道荆棘牵衣虽欲归之扵仁厥路无由而至】
　　緫管【五】
　　孔纵战舰放江中【孝恭信州緫管萧铣据江陵俄进荆湘道揔管统水陆十二军发夷陵破铣二镇纵战舰放江中诸将曰得舟当济吾用弃之反资贼奈何孝防曰铣之境南际岭左薄洞庭地险士众若城未防而援至我且有内外忧舟虽多何所用之今铣濒江镇戍见舰船蔽江下必谓诜已败不即进兵觇往反以引救期则吾既防江陵矣已而救兵到巴陵见船疑不进铣内外阻絶遂降】掠其牛羊【胶东王道彦从李靖撃吐谷浑诏为赤水道緫管帝厚以利啖党项使为乡导其酋拓防赤辝诣靖自言隋击吐谷浑我资其军而隋无信反见仇剽今将军若无他我愿资粮将复如隋乎诸将与防血遣之道彦至濶水见无备因掠其牛羊诸怨爲赤辝所乘军大败】冒矢石先登【张士贵为龚州道行军緫管破反獠还太宗闻其冒矢石先登劳之曰尝闻以忠报国者不顾身于公见之】宣布防意【李靖授岭南抚慰大使检校桂州緫管以岭南陋逺久不见徳非震威武示礼义则无以变风即率兵东廵所过问疾苦延见长老宣布天子恩意逺近懽服】以全军归【靖为行军緫管以江淮兵万人屯太谷时诸将多败独靖以全军归俄权检校安州大都督】蹀血虏庭【李靖以兵部尚书为定襄道行军緫管率劲骑三千由马邑趋阳岭颉利可汗大惊曰兵不倾国来靖敢提孤军至此扵是帐部数恐靖纵谍者离其腹心夜袭定襄破之可汗脱身遁帝曰李陵以歩卒五千絶漠然卒降匈奴其功尚得书竹帛靖以骑三千蹀血虏庭遂取定襄古未有辈澡吾渭水之耻矣颉利请举国内附】奠长率部落五万降【李勣为通汉道行军緫管出云中与突厥战走之引兵与李靖合因曰颉利若度碛保于九姓果不可得我若约赍薄之不战防虏矣靖大喜以与己合于是意决靖率众夜发勣勒兵从之颉利欲走碛勣前屯碛口不得度由是奠长率部落五万降于勣拜大都督府长史】裂其地州县之【李勣髙丽莫离支男生为其弟所逐遣子乞师诏勣为辽东道行军緫管率兵二万讨之破其国执长蔵男建等裂其地州县之诏勣献俘昭陵】战可汗【襄邑防王神符迁并州緫管颉利可汗盗边神符与战汾东斩级五百获马二千及战沙河获乙利逹官得可汗所乘马及铠】以便冝决事【裴寂授晋州道緫管讨贼以便宜决事贼将宋金刚据介州寂屯度索原贼埭水上流寂徙屯为贼所薄兵大溃】击下十余城【李大亮擢金州緫管府司马王洪烈据襄阳诏大亮安抚樊邓因图之进击下十余城】俘其名王【李大亮为河东道緫管与李靖俱出北道渉清海观河源与虏遇蜀浑山大战破之俘其名王获杂畜数万】请断石岭【窦静请断石岭以为障塞制突厥之入】进防八城【契苾何力盖苏文死男子为弟所逐使子诣阙请降乃拜何力为辽东道行军大緫管安抚大使经畧之副李勣同趋髙丽勣已防新城乘胜进防八城引兵还与勣防何力率兵五十万先趋平壤虏其王以献】诏入朝所过作鼓吹【泉男生授平壤道行军大緫管兼持节安抚大使举哥勿南苏仓岩等城以降帝命舎人李绎就军慰劳赐袍金扣七事明年召入朝诏所过州县舎作鼔吹右羽林将军李同以飞骑仗迎宠】玺书襃劳【郭孝恪焉耆王叛孝恪请击之即拜西川道行军緫管率歩骑三千出银山道夜袭其王龙突骑支虏之帝悦降玺书襃劳】复征贺鲁【苏烈擢伊丽道行军大緫管复征贺鲁俟斤嬾独禄拥众万帐绛烈抚之贺鲁率十姓兵十万拒战轻烈兵少舒左右翼包之烈令歩卒据髙攅矟外向贼三突歩阵不能入因其乱击之贼大奔】建唐旗帜【苏烈出为神丘道大緫管率师讨百济贼倾国来酣战破之杀虏万人乘胜入其郛王义慈及太子隆北走烈进围其城义慈子泰自立为王率众固守义慈之孙文思曰王与太子出而叔岂能擅为王烈使士登城建唐旗帜扵是泰开门请命其将襧植与义慈降】
　　节度使【六】
　　白方伯　元戎　揔元帅之任【殿天子之邦】上将【外镇军大藩】重镇【雄藩】旌旗重寄【河洛要衡】分麾【授律】节制诸侯【紏绳列郡】蕴佐命之才【有经邦之策】作捍方隅【以奨王室】有国柱石【予王牙】建牙大任【分阃重寄】辕门【幕府】将星【人杰】镇抚方城【藩屏邦国】外威夷狄【内抚黎元】当注意之朝【居建牙之任】偶唐虞之代【立方邵之勲】孔节度使【掌緫军旅颛诛杀初授具帑抹兵仗诣兵部辞见观察使亦如之辞日赐双旌双节行则建节树六纛中官祖送次一驿輙上闻入境州县筑节楼迎以鼔角衙仗居前旌幢居中大将鸣珂金钲鼔角居后州县赍印迎于道左视事之日设礼案髙尺有二寸方八尺判三案百官志】以八月考其治否销兵为上考足食为中考边功为下考【同上】其后有持节为节度副大使知节度使者正节度也诸王拜节度大使者皆留京师【同上】申厉禁条【李暠检校太原以北诸军节度使太原俗为浮屠法者死不以尸弃郊饲鸟兽号其地曰黄坑有狗数百头习食胔颇为人患吏不敢禁暠至遣吏捕羣狗杀之申厉禁条约不再犯遂革其风】南裔肃然【宗室复转岭南节度使时安南经畧使髙平正张应继卒其佐李元度胡怀义等因阻兵胁州县肆为奸赃复至诱怀义杖死流元度南裔肃然教民作陶瓦镌谕蛮獠収琼州置都督府以绥定其人】赋不及民【宗室复为郑滑节度使复下令垦营田以廪其军而赋不及民众悦】受命日不宿家【宗室臯李希烈反迁江西节度使受命日不宿家至豫章大令将吏曰有必未申与怀器谋不发者皆自言得禆校伊真李伯潜刘旻悉补大将擢王锷为中军以马彛许孟容为幕府治战舰裒兵二万以士二千五百委真等教之自将五百人教以秦兵团力法聨其赏罚弛张如一乃约以五百人击真卒二千五百莫能当其锋】江汉倚臯为固【臯迁荆南节度使凡战大小三十二取州五县二十斩首三万三千生擒万六千未尝败师所过不敢伐柔枣践禾稼朝廷仰食江淮而淮西道出九江至大别皆与贼接臯转战数千里饷路遂通江汉倚臯为固】复坊口堰【温造节度河阳奏复怀州古秦渠坊口堰以溉济源河内温武陟四县田五千顷】畏逺权势【裴玢同州刘公济卒授玢节度使元和三年徙山南西道玢为治严棱畏逺权势不务贡奉蔬食衣居处取庇风雨而已仓库完实百姓安之】颇有治名【薛嵩相卫洺邢等州节度使方大乱后人亦厌祸嵩谨奉职颇有治名】入朝民鄣路愿留【薛平李师道平诏分淄青齐登莱五州为平卢军徙平为节度在岭六年兵铠完砺徭赋均一寳厯初入朝民鄣路愿留】河北河西等军尽属【王晙代张说为兵部尚书同中书门下三品充朔方军节度大使河北河西陇右河东等军尽属之本传】置备征军【徐商拜河中节度使突厥残种保特峨山以千帐度河自归诏商绥定商表处山东寛乡置备征军凡千人襞纸为铠劲矢不能洞】防所发迹捕捕必得【徙节山南东道襄多山棚为剽贼商取财卒为捕盗将别为屯营防所发辄迹捕捕必得遂为精兵上】下皆重足畏之【崔从长庆初繇尚书左丞领鄜坊节度属部多神策屯军数乱法骄横吏不能制从一绳以法下皆重足畏之本传】俸帛加倍【崔从检校尚书左仆射淮南节度副大使知节度事扬州凡交易赀产奴婢有贯率钱畜羊有口筭又贸麹牟其嬴以佐军用度从皆蠲除之官吏俸帛常加倍以给独节度使则否从与之同】父子皆秉节居镇【崔从子能奏以自代授岭南节度使与从皆秉节居镇世传为荣】更除缪政【安潜代髙骈领西川节度使吏倚骈为奸利者安潜皆诛之数更除缪政于是盗贼衰】不逾年境内称治【韩滉为镇海军节度使绥辑百姓均租调不逾年境内称治帝在奉天淮汴震骚滉训士卒分兵戍河南既狩梁州又献缣十万疋请以镇兵三万助讨贼有诏嘉劳】行无稽壅【张延赏出为淮南节度使嵗旱民他迁吏禁之延赏曰拘此而毙不如适彼而生茍存吾人何限为乃具舟遣之敕吏为脩室庐已逋债而归者更増扵旧歩舟舻津凑而遥繋江南延赏请度属杨州自是行无稽壅】事为之制【延赏累迁荆南劔南西川节度使建中中西川兵马使张朏袭成都为乱延赏奔鹿头戍朏酣乱不设备延赏谍知之遣将叱干遂捕斩朏复成都自杨国忠讨南蛮三蜀疲罄及乘舆临狩縻用百出后更郭英乂崔宁杨子琳乱益矜僣公私肃然延赏事为之制薄入谨出府库遂实】民便安之【张洪静徙节宣武承韩洪虐政代以寛简民便安之】一言之悦赏至百万【严武复节度劒南破吐蕃七万众于当狗城遂収盐川武在蜀颇放肆用度无艺或一言之恱赏至百万蜀虽富饶而峻掊亟敛闾里为空然虏亦不敢近】击防取都防还【郭知运徙陇右诸军节度大使鄯州都督突厥降户阿悉烂跌思泰率众叛执单于都防张知运诏以朔方兵追击至黒山呼延谷败之防弃仗走取副都防还】乘冰度青海【王君防为河西陇右节度使判凉州都督事开元十四年吐蕃酋悉诺逻防大计防谷君防闻其怠率秦州都督张景顺乘冰度青海袭破之以功迁大将军】断山峻堑【张献甫贞元四年代韩防瓌领邠寕节度使邠寕军素骄惮献甫严因防瓌去遂纵掠邀范希朝为帅都将杨朝晟诛首乱者献甫乃得入于是断山峻堑选岩要地筑堡请复盐州及洪门洛原镇屯兵诏可】佩四将印【王忠嗣为河西陇右节度使权朔方河东节度佩四将印劲兵重地控制万里近世未有也】収黄河九曲【哥舒翰兼河西节度使攻破吐蕃洪济大莫门等城収黄河九曲以其地置洮阳郡筑神策宛秀二军】赏罚分明【封常清北庭都防持节伊西节度使常清性勤俭耐劳苦出军乘骡私廐裁二马赏罚分明】罢军中杂徭【李光弼子彚迁泾原节度使罢军中杂徭出俸钱赎将士质卖子遝其家】军中畏肃【张伯仪为江陵节度使朴厚不知书然推诚遇人军中畏肃民亦便之】解临洺之围【李抱真领昭义节度使田恱反围邢及临洺诏抱真与河东马燧合神策兵救之败悦扵双岗斩其将杨朝光又破之临洺遂解临洺之围】锐功名【崔圆迁御史中丞劔南节度副大使圆鋭功名初闻难刺国忠意乃治城浚隍列舘宇储什俱具帝次河池圆防具陈蜀土腴糓羡储供易办帝省书泣下曰世乱识忠臣即日拜中书侍郎同中书门下平章事仍兼劒南节度使天子至朝廷百司殿宇帷幔皆具益嗟赏之】鼍集城门【邓景山拜青齐节度使徙淮南为政简肃有鼍集城门邓班谓景山曰鼍介物也失所次金不从革之象其有兵乎未几宋州节度使刘展反】辑绥抚安【李承改山南东道节度使时希烈犹据襄州帝虑不授命欲以禁兵卫送承承辞请以单骑入既至希烈舎承外馆廹胁日万端承晏然誓以死守希烈不能屈遂大掠去襄汉荡然承辑绥抚安之居一年阖境完复】商贾饶盈【徐申进岭南节度使前使死吏盗印署府职百余员畏事泄谋作乱申觉杀之诖误一不问逺俗以攻刼相矜申禁切无复犯外蕃岁以珠瑇瑁香文犀浮海至申扵常贡外未尝賸索商贾饶盈刘辟反表请发卒五千循马援故道繇爨蛮扺蜀辟不备诏可】罢武臣私厨【郄士美充昭义节度使昭义自李抱贞以来皆武臣私厨月费米六千石羊千首酒数十斛潞人困甚士美至悉去之出廪钱市物自给又卢从史时日具三百人饍以饷牙兵士美曰卒衘于牙固职也安得广责为私防亦罢之】威震两河【讨王承宗也遣大将王献督万人为前锋献恣横逗挠士美即斩以徇下令曰敢后者斩亲鼔之大破贼下三营环柏乡时诸镇兵合十余万绕贼多玩贼犯法独士美兵鋭最先有功宪宗喜曰固知士美能办吾事承宗大震惧亡几防诏班师然威震两河】隐然复完镇【辛秘拜昭义军节度使是时承讨常赵之后路人雕耗秘至则约出入啬用度比四年储钱七十万缗粮七十万斛器械坚良隐然复为完镇】举动安重【来瑱徙山南东道节度使贼围南阳急瑱能抚训士卒举动安重贼不敢侵】居三岁奏蠲逋租数百万【李吉甫为淮西节度使居三歳奏蠲逋租数百万筑冨人固本二塘溉田且万顷漕渠庳下不能居水乃筑堤淤以防不足泄有余名曰平津堰江淮旱浙东西尤甚有司不为请吉甫白以时救恤帝惊驰道使分遣赈贷】赀饷不仰有司【李拜淮南节度使王师讨蔡方急李师道谋挠沮之以兵二万分壁郓境赀饷不仰有司是时兵兴天子忧财乏使程异驰驿江淮讽诸道输赀助军素富强即籍府库留一嵗储余尽纳于朝由是悉索以献繇唱之】南夏以完【鲁炅俄拜襄邓十州节度使以防二京平贼走河北时襄汉数百里乡聚荡然举无樵烟初贼欲剽乱江湖頼炅适扼其冲故南夏以完】勤身节用【曲环喜兵法改陈许节度二州北爲防冲民苦剽卤客他县环勤身节用寛赋敛简条教不三嵗归者襁系训农治兵谷食丰衍】灋令严无敢犯者【令狐彰拜滑亳魏博节度使始滑当防冲城邑墟榛彰躬训吏下检军力农灋令严无敢犯者田畴大辟库委丰余嵗时贡赋如期】南诏不敢犯边【刘潼拜昭义节度使徙西门时李福讨南诏兵不利潼至镇以恩信蛮皆如约六姓蛮持两为南诏间候有卑笼部落者请讨之潼因出兵袭撃俘五千人南诏大惧自是不敢犯边】受命不召兵【董晋为宣武节度副大使知节度事万营死邓惟恭揔其军晋受命不召兵惟幕府驺傔从之即日上道至郑逆者不至人劝止以观便宜晋不聼直造汴及郊惟防始出迎谒既入即委以军政无所改更众服晋有躰莫测其谋始惟防谋代万荣故不遣吏以疑晋令不敢入及晋至情得则怏怏不能平汴士之骄怙乱尝介勇士伏幕下早暮畨休晋一罢之惟防乃结大将相里重晏等谋乱晋觉之杀其党械送惟防京师】严备而推诚信【袁滋徙义成节度使滑用武地东有缁青北魏博滋严备而推诚信务在怀来李师道田季安畏服之居七年百姓立祠祀祭本传】开府极一时选【武元衡宪宗时为劒南西川节度使帝御安福门慰遣之元衡至绥静约束俭已寛民比三年上下完实蛮夷懐归雅性庄重虽淡扵接物而开府极一时选】议军政不及私【段秀实拜四镇北庭行军泾原郑頴节度使数年吐畨不敢犯塞又按格今官使二科取其一非公防不举乐饮酒室无妓媵无赢财賔佐至议军政不及私】旬日践父兄两镇【李愬帝方经畧陇右故徙愬节度凤翔诏愬代愿帅武宁军旬日践父兄两镇世以为荣愬与贼战金乡破之凡十一遇禽其队帅五十俘馘万计淄青平进同平章事】择名臣节度太原【李听穆宗初立幽镇反择名臣节度太原者代裴度使统兵北讨始聼为羽林时有骏马帝在东宫使左右讽取之聼自以身宿卫不敢献于是帝曰李听往在军中不与朕马是必可任乃授河东节度使】境内肃然【李愿领夏绥银宥节度使部有失马者愿署牒扵道以金求之三日失马并良马一系署下且曰逸而至不告罪当死谨以良马赎悉归失马而纵其良境内肃然】斩防右支【韦臯张延赏为劒南西川节度使初云南蛮羁附吐蕃其盗塞必以蛮为鄊道臯计得云南则斩防右支乃间使招徕之稍稍通西南夷】秉正自将【吕元膺改河中节度使时方镇多姑息独元膺秉正自将监军及中人徃来者无不严惮】闾里相约不敢犯【孔戣拜岭南节度使既至免属州逋负十八万缗米八万斛黄金税嵗八百两先是属刺史俸率三万又不时给皆取部中自衣食戣乃倍其俸约不得为贪暴稍以法绳之南方掠人为奴婢戣峻为之禁吏得婴儿于道收肓之戣论以死由是闾里相约不敢犯】交广晏然【郑从谠改岭南节度先是林邑蛮内侵召天下兵进援会厐勋乱不复遣而北兵寡弱从谠募士豪职其酋右署为约束使相捍御交广晏然】有大臣体【杜悰武宗诏扬州监军取倡家女十七人进禁中请悰同选又欲阅良家有姿相者悰曰吾不奉诏而輙与罪也监军怒表扵帝帝以悰有大臣体乃诏罢所进妓】防析防闬以息火灾【杜佑岭南节度防析廛闬以息火灾宋崖黎民三世保险不濵佑讨平之】仁惠【商侑拜义昌节度于时痍荒之余体骨蔽野墟里生荆棘侑单身之官麄淡与下共劳苦以仁为治嵗中流户襁属而还遂为营田丐耕牛三万诏度支赐帛四万疋佐其市初州兵三万仰廪度支侑始至一嵗自以赋入赡其半二嵗则周用乃奏罢度支所赐户口滋饶廥储盈腐上下便安请立石纪政】民不劳军食足【杜中立出为义武节度使旧徭车三千乘歳挽盐海濵民苦之中立置飞雪将数百人具舟以载自是民不劳军食足矣大中十二年大水泛保兖青郓而沧地积卑中立自按行引御水入之毛河东江海州无水灾】人皆恱頼【杜亚拜淮南节度使至则治漕渠引湖陂筑防庸入之渠中以通大舟夹堤髙卭田因得灌溉防唘道衢彻壅通堙人皆恱頼】本宿将子且寛厚【髙固邠军劫固为帅固曰然能聼吾言乃可众唯唯固徇曰毋杀人毋肆掠三军皆顺悦帝亦念固功乃拜邠寕节度使固本宿将子且寛厚人皆安之然久在散位数为侪类轻笑乃受命众多惧固一释不问】四镇节度【朱忠亮四镇节度使隐覈军籍得窜名者三千人嵗収干没十余万缗吏白耄卒不任战者可罢荅曰古扵老马不弃况战士乎闻者莫不感奋】师屯大逵市井不移【髙崇文刘辟反拜崇文东川节度使趣成都辟走追禽之送京师崇文入成都也师屯大逵市井不移珍货如山无秋毫之犯邢能已归而贰斩于军衣冠胁汗者诣牙请命崇文为条上全活之本传】非我去卿【韦澳授河阳节度使入辞帝曰卿自便而逺我非我去卿】尽知防情僞【李徳裕徙节劔南西川蜀自南诏入防败杜元頴而郭钊代之病不能事民失职无聊生徳裕至则完残奋怯皆有条次乃建筹邉楼按南道山川险要与蛮相入者图之左西道与吐蕃接者图之右其部落众寡馈餫逺近曲折咸具乃召习邉事者与之指画商订凡冦之情伪尽知之】蜀风大变【李徳裕蜀人多鬻女为人妾徳裕为之科约凡十三以上执三年劳下者五嵗及期则归之父母毁浮屠私庐数千以地与农蜀先主祠旁有柔村其民剔发若浮屠者畜妻子自如徳裕下令禁止蜀风大变于是二邉寖惧】专以清静治【卢钧擢岭南节度使时称洁亷专以清静治华蛮数千走阙下请为钧立生祠余见亷门】军中乐【刘瑑进宣武节度使先时大飨杂进倡舞瑑曰岂军中乐邪取壮士千人被铠拥矛盾习击刺与吏士临观又下令不呵止夜行使民自便】羗人皆顺向【毕諴出为邠宁节度使諴到军遣吏懐谕羗人皆顺向时戍兵常苦调饟乏諴募士置屯田歳収谷三十万斛以省度支经费诏书褒美】抚循有威惠【崔彦昭繇河阳节度使徙河东先是沙陀诸部多犯法彦昭抚循有威惠三年境内大治】境中盗不敢发【郑畋为凤翔陇右节度使募鋭兵五百号病雷将境中盗不敢发发輙得】以恩信抚诸夷落【李承约拜黔南节度使承约以恩信抚诸夷落劝民农桑兴起学校居数年当代黔南人诣京师乞留为许留一年】去苛弊二十余事【王周歴贝州泾州节度使泾州张彦泽为政苛虐民多流亡周乃更为寛恕问民疾苦去其苛二十余事民皆复归歴四镇皆有善政】政有惠爱【夏鲁竒迁河阳节度使为政有爱徙镇忠武河阳之人遮留不得行父老诣京师乞留明宗遣中使往谕之鲁竒始得去】拥节緫戎【率身和众刘禹锡令狐先庙碑】杖钺作藩【李绅】自髙宗永徽以后都督使持节者始谓之节度使【然犹未以名官景云二年以防延嗣为凉州都督河西节度使自此而后接乎开元朔方陇右河东河西诸镇皆置节度使及范阳节度使安禄山反犯京师天子之兵弱不能抗遂防两京肃宗起灵武而诸镇之兵共起诛贼其后禄山子庆绪及史思明父子继起中国大乱肃宗命李光弼等讨之号九节度之师久之大盗既灭而武夫战卒以功起行阵列为侯王者皆除节度使唐史兵志】郭子仪收长安【见阵胜门】李晟收长安【秋毫无所扰见攻守门】李愬入蔡州【黎明驻元济宅见谋畧门】王式讨仇甫【麾帜东靡见发军门】天下无债帅【髙瑀事见债负门】诛舞文吏【桞公绰山南节度】治垣舍亟使新之【李听邠宁节度邠署相传不利治垣舍亟使新之】得无名书【唐史王锷在淮南时得无名书内靴中异日以所告穷验】乌集升平第防架【桞仲郢咸通五年为天下节度使初仲郢为谏议大夫后毎迁必乌集升平第庭树防架皆满五日乃散由是不复集卒于镇】
　　安抚大使【七】
　　孔许以便宜【唐俭为并州道安抚大使许以便宜尽簿怀恩赀产赐俭】驰入其部【契苾何力鐡勒九姓叛诏何力为安抚大使何力以轻骑五百人驰入其部虏大惊何力喻曰朝家知而诖误遂及飜动使我贳南边得自新罪及凶渠取之则已九姓大喜共擒伪叶防及特勒等二百人以归何力数其罪诛之余众遂安】士服其威爱【程务挺为单于道安抚大使御突厥务挺善绥御士服其威爱突厥惮之不敢盗边】
　　方镇【八】
　　孔红斾将军【白居易诗红斾将军昨日归注藩镇例驱红斾】奉上益谨【田洪正充魏博节度使又遣司封郎中知制诰裴度宣慰赉其军钱百五十万缗六州民给复一年赦见囚存问髙年惸独废疾不能自存者度眀辩具陈朝廷厚意洪正不觉自失乃深相结纳奉上益谨复请度徧行其部宣示天子防诏防令节度佥谋布衣崔权奉表陈谢】眷劳殊等【田洪正同中书门下平章事是嵗来朝对麟徳殿眷劳殊等引见僚任将校二百余人皆有班赐进兼侍中同上】爲朕长城【田洪正数上表固请留阙下帝劳曰昨韩洪以疾辞不就军朕既从之矣今卿复尔我不应违但魏人乐卿之政四隣畏卿之威为朕长城】父子同日受命【田布洪正徙成徳以布为河阳节度使父子同日受命时韩洪与子公武亦皆领节度】天下以忠义多田氏【天下以忠义多田氏布所至必省冗将募战卒寛赋勤穑人皆安之】元从功臣【李惟简父范阳内属僚也兄惟岳叛惟简以家僮票士百余奉母郑奔京师帝拘于客省及出奉天惟简将赴难谋扵郑郑曰尔父立功河朔位宰相身未尝至京师兄死于人手尔入朝未识天子不能効忠吾不子汝矣督其行曰而能死王事吾不朽矣乃斩闗出道更七职得及行在帝见厚抚之拜太子谕徳讨贼有功帝徙山南惟简以三十骑从夜失道驰至盩厔西闻中人语问天子所在宻语曰上在此帝见之流涕执其手曰尔有母乃能从朕邪对曰臣誓以死比明北方有尘起帝忧惧惟简登髙曰浑瑊以骑来瑊至遂决趋兴元惟简前导及帝还封武安郡王号元从功臣图形凌烟阁】帝嘉其忠【程怀直愿析东光景城二县置景州且请刺史河朔刺史不廷授几三十年帝嘉其忠以徐申为景州刺史擢懐直为留后九年来朝宠遇加等】上米盐佐用度【张允伸厐勋反上书欲遣弟允臯领兵讨贼不许上米五十万斛佐用度诏嘉美赐玉帯寳器纨锦进兼侍中】其行道也得以阜俗【其行法也得以刑人赏人杜牧卢籍等制】环千里之疆绾三军之众【诸侯之任重矣大者敦化风俗小者惠养整众环千里之疆绾三军之众杜收】豹尾神旗【韩文】钜封剧镇【杜牧追咎长庆以来朝廷措置亡术复失山东钜封剧镇所以繋天下轻重不得承袭轻授】方镇相望于内【地大者连州十余小者犹兼三四故兵骄则逐帅帅彊则叛上或父死子握其兵而不肯代或取舎由于士卒徃徃自择将吏号为留后以邀命于朝天子顾力不能制则忍耻含垢因而抚之谓之姑息之政盖姑息起于兵骄兵骄由于方镇姑息愈甚而兵将愈俱骄由是号令自出以相侵撃兵志】
　　治中司马【九】
　　孔武徳元年改賛治曰治中髙宗即位曰司马下州亦置焉显庆二年置洛州司马武后大足元年东都北都雍荆杨益州置左右司马神龙二年省太极元年雍洛四大都督府増司马一人亦分左右【百官志】徃赞坐棠之理【郑公逵司马制白居易】人得就耕【崔知温灵州司马境有浑斛蕯万帐数扰齐民农皆释耒习骑射以捍贼知温表徙河北皆不乐迁契苾何力为言乃止知温固请防十五报卒徙河北自是人得就耕斛蕯至徙地顾善水草亦忘迁后入朝过州谢曰初徙且怨公今地膏腴众孳伙更荷公防皆再拜本传】方直【刘齐贤出为晋州司马帝以其方直尊惮之时将军史兴宗从猎苑中言晋州出佳鹞可捕取帝曰齐贤岂捕鹞人邪卿安得以此待之】宰相材【张柬之为荆州大都督府长史长安中武后谓狄仁杰曰安得一竒士用之仁杰曰荆州长史张柬之虽老宰相材也用之必尽节于国即召为洛州司马】有善政【韦安石迁并州司马有善政后手制劳问】州司马折威风【杜景佺见録事叅军门】既失志能顺适所遇【白居易贬江州司马既失志能顺适所遇托浮屠生死说若忘形骸者久之】掌弼戎政【居则习搜狞有役则申战守之法器械粮备军籍赐予皆专焉百官志】
　　观察使【十】
　　白连帅　亷察诸侯【紏防列郡】明阐使威【勤宣王命】澄清郡邑【镇抚黎元】观风【察俗】提纲【振领】求人瘼【分国忧】宣埋轮之威【布露冕之政】藩维寄重【江海要冲】持节使【分郡节】当圣治之朝【委亷察之寄】孔观察处置使【掌察所部善恶举大纲凡奏请皆属于州百官志】景云二年置十道采访使道各一人开元二年曰十道按察采访处置使至四年罢八年复置十道按察使秋冬廵视州县十年又罢十七年复置十道京都两畿按察使二十年曰采访处置使分十五道天寳末又兼黜陟使乾元元年改曰观察处置使【同上】观察以丰稔为上考省刑为中考办税爲下考【同上】降王国良【宗室臯拜湖南观察使前帅辛京杲贪暴虐使部将王国良戍武冈頼其富即劾以死国良恐据县反敛荆黔洪桂兵讨之再嵗不能下臯至遗书曰观将军非敢大逆者特逃防抗死尔将军遇我可以降我固为京杲诬者幸蒙雪何忍以兵加将军哉国良得书喜且畏因请降然尚首防臯即日单骑称使者造国良垒贼延使者入臯大呼其军曰有识曹王者乎乃我也来受良降良今安在一军愕贻不敢动国良迎拜叩头请罪执臯手约为兄弟则尽焚攻守器具散其兵】风绩不立【唐扶为福州观察使滥杀人风绩不立会卒奴婢争财有司按其赀至十余万】宣国诏条【狄兼谟江西观察使呉士矩加给其军擅用上供钱数十万兼谟劾奏观察使为陛下守土宣国诏条知临戎赏士州有定数而与夺由己贻一方为众道觖望请付有司治罪士矩由是贬蔡州别驾】长抚民短治军【崔彦曽为徐州观察使晓律令然辨急为政刚猛徐军素骄而彦曾长于抚民短于治军士多怨之】豪右畏戢【韩佽累迁桂观察使部二十余州自叅军至县令毋虑三百贠吏部所补才十一余皆观察使商才补职佽下车悉来谒一吏持籍请补缺贠佽下教曰居官治吾不夺其不奉法无望纵舎缺者湏按籍取可任任之会春服使至乡有豪猾厚进贿使者求为县令使者请佽佽许之既去召乡豪责以挠法笞其背以令部中自是豪右畏戢】于吏治明吏不敢罔【沈传师出江西观察使徙宣州传师于吏治明吏不敢罔谨重刑法每断狱召幕府平处轻重尽合乃论决尝择邸吏尹伦迟鲁不及事官属屡白易之传师曰始吾出长安戒伦曰可阙事不可多事伦如是足矣】邀击淮西逃兵【李泌拜陜虢观察使始凿山开车道至三门以便饟漕淮西兵防秋屯隣州已而四千人亡归或曰呉少诚宻招之既入境泌邀阻悉击杀】无闭籴以重困民【崔陵迁湖南观察使湖南旧法虽丰年贸易不出境隣部灾荒不恤也陵至谓属吏曰此岂人情乎无闭籴以重困民削其禁自是商贾流行赀物益饶】设乡校使作为文章【常衮为福建观察使闽人未知学衮至设乡校使作为文章亲加劝导与为主客均礼观防宴飨与焉由是俗一变嵗贡士与内州等】献银瓶【齐映为桂管江西观察使始映罢不以罪冀复进乃掊敛献贡以中帝欲初诸蕃大瓶止五尺李兼为江西始献六尺至映乃八尺】缮陴隍益治兵【张建封为观察使是时四方尚多故乃缮陴隍益治兵四鄙附悦希烈使票帅捍卒来战建封皆沮衂之】清而忠能惠养民【王纬与李泌俱为路嗣防江西观察判官泌执政奏于己有私恩徳宗许为泌报故进纬给事中浙西观察使缺泌拟纬帝曰是朕为君报徳者乎黄门要地独不留议事邪对曰浙西赋入而尤剧纬清而忠能惠养民故请遣之制可】美誉四腾【呉凑为福建观察使政勤清美誉四腾与宰相窦参有憾参数加短毁又言凑风痹不良趋走帝召还验其疾非是繇是不直参】夜登城【吕元膺为御史中丞拜鄂岳观察使尝夜登城守者不许左右曰中丞也对曰夜不可元膺乃还明日擢守者为大将入拜尚书左丞】蠲横租钱【卫次公为陜虢观察使蠲横租钱嵗三百万】吏称为神【崔咸迁陜虢观察使日与賔客僚属痛饮未尝醒夜分輙决事裁剖精明无一毫差吏称为神】处身俭勤【敬晦歴浙西观察使时南方连馑有诏弛酒茗官用告乏晦处身俭勤赀力遂充】赋物充牣【李徳裕为浙西观察使初润州承王国清乱窦易直倾府库赉军赀用空殚而下益骄徳裕自俭约以留州财赡军虽俭而均故士无怨每朞则赋物充牣】天子诏襃扬【南方信禨巫虽父母厉疾子弃不敢养徳裕择长老可语者谕以孝慈大伦患难相収不可弃之义使归相晓敕违约者显寘以法数年恶俗大变又按属州非经祠者毁千余所撤私邑山房千四百舎冦无所廋蔽天子诏襃扬】禁止剽刼【周墀徙江西观察使劾齐部刺史剪补据贼出兵戍彭蠡湖禁止剽刼】厉兵睦邻【李勉徙江西观察使厉兵睦邻平贼屯】军礼迎谒【桞公绰见戎服门】易三镇声乐不闻于家【薛苹】治第过制【范正见僣门】按俗守封【是其所善白居易行薛伾制】俾宣风于亷察【同上】劳徕诸部纲纪列城【奉诏条以安人叅戎索以训旅】镜湖秦望之游【元稹为浙东观察使会稽山水竒秀稹所辟幕职皆当时文士而镜湖秦望之游月三四焉旧史】言绦绫【李徳裕事见绫门】丹扆六箴【李徳裕见箴门】赐鞭【张建封为徐州观察使事见节操门】
　　防御使【十一】
　　孔防御使以无虞为上考清苦为中考政成为下考【百官志】市马益军【唐承训宣宗擢为天徳军防御使军中马乏虏来战数负承训罢冗费市马益军军乃奋张】声雄北疆【李景畧穷塞苦寒地塉卤边户劳悴景畧至节用约已与士同甘苦凿咸应永清二渠溉田数百顷储廪器械毕具威令肃然声雄北疆囘纥畏之】
　　团练使【十二】
　　孔团练使以安民为上考惩奸为中考得情为下考【百官志】官号重复【杨绾时诸州悉团练使绾奏刺史自有持节诸军事以掌军旅司马古司武所以辅军即今副使司兵叅军今团练判官官号重复可罢天下团练守捉使诏可】请罢【唐史李少良传大厯八年晋州男子郇谟以麻緫发行哭长安东市人问之曰我有字三十欲以献上其言团者请罢诸州团练使】
　　度支【十三】
　　白均天下赋税【制海内财用】典兹邦本【繋在生民】必俟良臣【以委重务】制国用　计军储【晋文帝立度支尚书以计军储】周之国用制之于冢宰【汉之军食领之于丞相】既重于任【亦难其人】惟彼度支【掌斯国用】茍有成败【属于安危】纳于天府【讣在地官】得之则征赋克均【失之则财用不足】平均贡赋【充羡帑藏】元凯之计【杜元凯为度支尚书奏转运之计也】茂先之功【张华茂先为度支尚书决河渠地延万里】均节财用【周礼太宰以九式均节财用式谓财之节度】要会【讣等】移用【谓转之财用也周礼】爲要会之司【掌出入之赋】冢宰制国用必扵嵗之抄量入以为出【制国用如仐度攴经用】嵗成【礼记司会以嵗之成质扵天子注要计也质平也平其计要扵天子】受百官之成【亦质扵天子】然后成嵗事【事计】经费【经常】孔运江南租米给京师【韩滉加度支诸道转运盐鐡等使右丞元琇判度支也以闗辅旱请运江南租米给京师帝委滉専督之而琇畏其刚愎难其事请自江至杨子滉主之自杨子以北自主之由是衘琇】视年丰耗发敛【韩洄刘晏被罪天下钱谷归尚书省而省司废久无纲纪莫緫其任乃擢为户部侍郎判度攴洄上言江淮七监请皆罢又言天下铜鐡冶乃山泽之利当归王者请悉盐鐡从之复罢省胥吏冗食二千人积米长安万年二县各数十万石视年丰耗发敛焉故人不艰食】国无横敛【元琇以尚书左丞判度支国无横敛而军旅济】嵗得江淮米五十万斛【班宏窦参又以江淮两税置廵院官令宏张滂共差择滂欲得薄最宏不与滂奏有诏分掌宏见宰相辞曰宏主漕嵗得江淮米五十万斛前年至七十万今职移于人敢请罪滂在侧儳曰公所言非也朝廷不夺公职乃公丧官缗纵奸吏自取咎尔凡为度支使不一嵗家輙钜亿僮马产第侈王公非盗县官财何以然上既知之故令滂分掌今公无乃归怨上乎宏不答扵是移病归第宰相白其状许如刘晏韩滉故事以东都河南淮南江南山南东道两税滂主之闗内河东劒南山南西道宏主之】课入岁倍【卢洪正拜工部侍郎以户部领度支初两池盐法得费不相偿洪正使判官司空舆检钩厘正条上新法即表舆两池使自是课入嵗倍用度頼之】职务简脩【杜佑始度支啬用度多署吏权摄百司繁而不纲佑以营缮还将作木炭归司农练染还少府职务简脩】由聚敛句剥为宰相【皇甫鏄同平章事犹领度支鏄以吏道进既由聚敛句剥为宰相至虽市道皆嗤之】假领度支【裴延龄防班宏卒假领度支延龄素不善财计乃广钩距取宿奸老吏与谋以固帝幸因建言左蔵嵗入不赀见库藏门】精于吏职【李巽为度支盐鐡使掌使一年征课所入类晏之多嵗明年过之又一年加一百八十万巽精于吏职虽在私家亦置案牍簿书勾检如公署焉人吏有过丝毫无所贷举吏程异者勾检簿籍又精扵巽故课最加衍亦异之助旧史】
　　盐鐡使【十四】
　　白当军戎之时【宜充国用】委防筦之务【必仗时贤】虽仁无禁利【而道有从权】用之不穷实惟赡国【取之以道岂曰夺人】汉灋【盐鐡始自扵汉】羊之计　牢笼地财【侵削人吏】然则政先图大事贵举中【执汉法而行务虽茍得夺齐民之利敝将若何】公无禁利【左传】佐赋【济时】煑海之利　盐鐡论【昭帝诏贤良文学对策愿罢盐鐡酒均输官桑羊云制四夷安边足用之本往反相诘因集之为盐鐡论】孔仅领之【汉武时冶铸煑盐财或累至万金而不佐公家之急乃以东郭咸阳孔仅为大司农承领盐鐡事咸阳人名】牢盆【孔仅咸阳上言愿募自给费因官器作盐鐡宫与牢盆注取其牢盆之价直不得私铸盐器】矫制令铸【博士徐偃行风俗矫制使胶东鲁国鼔铸张汤知劾之】罢而复置【武帝至平帝不变盐鐡之法武帝尝罢盐鐡官三年而复置之】盐卖【魏卫顗与荀彧书曰盐鐡国之大寳宜依旧置使者盐卖】干盐鐡而防酤【汉书】取蛮夷盐鐡【张嶷为越嶲太守定笮台登平卑水三县旧出盐鐡去郡三百余里夷之邉徼自固张嶷尽取得用】孔宰相时急财用则为盐鐡转运用【百官志】饷四节度粮【崔纵为汴西水陆运两税盐鐡等使王师围田恱乏食诏纵饷四节度粮军无乏食】问防酤利【裴谞拜河东租庸盐鐡使时闗辅旱谞入计帝召至便殿问酤利嵗出纳防何谞久不对复问曰臣自河东来渉三百里而农人怨叹谷菽未种诚谓陛下轸念元元而乃责臣以利故未敢即对帝曰微公言朕不闻此】京师盐暴贵诏取三万斛以赡关中自扬州四旬至都人以为神【刘晏第五琦始擢盐鐡使乃盐晏代之法益宻利无遗入初嵗収缗钱六十万末乃什之计嵗入千二百斛而防居太半民不告勤京师盐暴贵诏取三万斛以赡闗中自扬州四旬至都人以为神至湖峤荒崄处所出货皆贱弱不偿所转晏悉储淮楚间贸铜易薪嵗铸缗钱十余万其措置纎悉如此】权万货重轻【同上置驿相望四方货殖低昻及他利害虽甚逺不数日即知是能权万货重轻使天下无甚贵贱而物常平自言如见钱流地上】盐鐡名使自第五琦始【第五琦肃宗驻彭原贺兰进明遣琦奏事既谒见即陈今之急在兵兵强弱在赋赋所出以江淮为渊若假臣一战请悉东南寳赀飞饷函洛惟陛下命帝恱拜监察御史勾当江淮租庸使迁司金郎中兼侍御史诸道盐鐡铸钱使盐鐡名使自第五琦始当军兴随事趋办人不益赋而用以饶迁户部侍郎】纵钱以起万货【李若初代王纬为浙西观察诸道盐鐡使时天下钱少货轻州县禁钱不出境商贾不通若初始奏纵钱以起万货而若初持纲检下吏民畏服】合度支盐鐡为一使【王涯自李师道平三道十二州皆有铜鐡官歳不治赋供百万观察使擅有之不入公上涯始建白如建中元年九月戊辰诏书収天子盐鐡诏可久之以亦官同中书门下平章事合度攴盐鐡为一使兼领之乃奏罢京畿酒钱以恱众】
　　转运【十五】
　　白转输【正税】漕运【贡赋】漕引土贡【充羡天府】东自江淮【西至渭洛书】审逺近之害【人不告劳】课迟速之程【事无愆素】国用【军储】徴尔贡于任土【兴我役扵泛舟】节省勤王【力宣赡国】汉通粮道委于丞相【汉髙帝曰镇国家不絶粮道吾不如萧何之功】府无虚月【国有余资】晋开较运任在尚书【杜元凯事见上注】况当庶富之朝【宜崇漕运之任】当丰穰之时【所宜畜积】漕船【事见汉书】节逺迩之期率一钟致一釡【汉书言运粮费一钟之用致一釡之至也】领漕挽之务【必在公勤】漕转山东【史记汉时漕转山东粟以给中都官嵗不过十万石】驴辇【永平中治石臼河从郁卢至羊肠仓欲令通漕吏民苦役死者无数使邓训平叔往监之训知难成奏罢之用驴辇岁有亿万全活徒数千人】木牛流马【诸葛亮作木牛流马运粮特行数十里羣行二十里】孔置河隂集津三门仓【裴耀卿同中书门下平章事充转运使于是置河隂集津三门仓引天下租繇盟津泝河而西三年积七百万石省运贠三十万缗或曰以此缗纳扵上足以明功荅曰是谓以国财求宠其可乎勅吏为和市费】凿潭通漕【韦坚为水陆运使初浐水衘苑左有望春楼坚扵下凿为潭以通漕二年而成帝为升楼诏羣臣临观】漕运利害各有四【刘晏领东都河南江淮转运使时大兵后防米千钱禁膳不兼时甸农援穗以输晏乃自按行浮淮泗逹扵汴入扵河右循底柱硖石观三门遗迹至河隂巩洛见宇文恺梁公堰厮河为通济渠视李杰新堤尽得其利病乃移书扵宰相元载以为大抵运之利与害各有四见漕运门】増百八十万缗【李巽杜佑表为盐鐡转运副使俄代佑使任自刘晏后职废不振赋入朘耗巽涖职一年较所入如晏最多之年明年又过之又明年増百八十万缗】朝廷仰其湏【崔造又以戸部侍郎元琇判诸道盐鐡酒事吉中孚度支诸道两税事而浙江东西嵗入米七十五万石方嵗饥更以两税凖米百万濠寿洪潭二十万责韩滉杜亚漕送东渭桥诸道有盐鐡处仍置廵院嵗尽宰相计殿最以闻时滉方领转运有宠扵帝朝廷仰其湏滉持不可改帝重违之复以滉为江淮转运使余如诣请是秋江淮米大集帝美滉功以滉専领度支诸道盐鐡转运等使造惧】檄取资粮【穆寜佐盐鐡转运住埇桥李光弼屯徐州饷不至檄取资粮宁不与李光弼怒召宁欲杀之余见军资粮门】劫掠为衰【当是时河漕不通自汉沔径商山以入京师淮西节度使李忠臣不奉法设戍逻以征商贾又纵兵剽行人道路几絶与宁夹淮为治惮寜威劫掠为衰漕贾得通】钩校姧赃末减赋取【公财不耗疲人乐生杜牧裴谂制】漕挽之职【绾牢笼漕挽之职同上】一粒不运【刘晏与元载书一水不通思荷锸而先徃一粒不运愿负米而先趋焦心苦形期报明主】
　　京兆尹【十六】
　　白京尹　尹兹京邑　镇抚畿甸【肃清京师】统千里之封畿【领万户之版籍】表则四方【监临三辅】银章青绶【汉书景帝分置左右内史武帝更名京兆尹服银章青绶佩水苍玉也】桴鼔稀鸣【张敞为京兆尹桴鼔稀鸣市无盗贼】钩距【赵广汉为京兆尹善为钩距捕治盗贼如神人皆称伏】赵张三王【京师称曰前有赵张后有三王谓赵广汉张敞王遵王章王骏】执版【汉书典职曰京兆秩中二千石见尚书令仆射执版揖之】闭閤【汉韩延夀为左冯翊嵗余不出行县丞掾请之至髙陵有昆弟讼延夀伤之曰骨肉争讼是吾教不行也乃入传舎闭閤自思过扵是讼者递相责让皆肉袒愿以田相移至死不争延夀防信周二十四县无讼者吏不忍欺】平反【汉隽不疑为京兆尹每録囚徒其母问以平反则美而食若无所出则母怒而不食故不疑为吏严而不残】朝许政能【任先广汉】时推明察【选在不疑】况属休眀之朝【宜尊表则之位】当尧舜之朝【继张赵之位】五日京兆【张敞被劾使吏絮舜有所案问絮舜以敞被劾当不乆在职遂慢其事曰五日京兆尹耳何足畏言祗应五日为京兆尹耳敞闻杀舜书简示曰五日京兆尹如何竟免罪】浩穰【张敞传曰浩穰扵三辅尤剧剧注浩大穰盛言人众多也】京兆翼翼四方是则【诗】取则之地【谓京邑也】救罪【赵广汉坐罪吏人守关诉号泣曰臣生无益县官愿代赵京兆死使牧养小人竟坐腰斩】搏击【擢方进为京兆尹搏击豪彊京兆畏之】孔武徳元年雍州置牧一人以亲王为之然常以别驾领州事永徽中改尹曰长史【百官志】开元元年改京兆府长史复为尹通判府务牧缺则行其事【同上】分渭水入金光门【韩朝宗天寳初召为京兆尹分渭水入金光门汇为潭以通西市材木】脂韦【张仲方为京兆时军人横恣仲方脂韦坐不称职出为华州刺史】入侍宴乐出主京邑【张晔进京兆尹入侍宴乐出主京邑时人以为宠然自以干治称】独无所献【李岘选京兆尹宗幸温阳甸内巧供亿以媚上岘独无所献帝异之出为零陵太守时京师米翔贵百姓乃相与謡曰欲粟贱追李岘】不待鱼朝恩【李勉为京兆尹兼御史大夫鱼朝恩领国子监威宠震赫前尹黎干謟事之湏其入敕吏治数百人具以饷至是吏请勉不从曰吾太学彼当见享军容幸过府即脩具朝防衘之亦不复至太学】募官摄府县【崔光逺宗西狩诏留光凌为京兆尹乘舆已出都人乱火左藏大盈库争辇财珍至乘驴入宫殿者光逺募官摄府县谁何官阙斩十数人乃定】四为京兆【魏少防四为京兆虽无赫赫名然善任人縁饰规检有足称者】承大化【桞浑帝尝亲择吏宰畿邑而政有状召宰相语皆贺帝得人浑独不贺曰此特京兆尹职尔陛下当择臣軰以辅圣徳臣当选京兆尹承大化尹当求令长亲细事代尹择令非陛下所宜帝然之】颇以治称【黎干迁京兆尹颇以治称京师苦樵薪乏干度开漕渠兴南山谷口尾入扵苑以便运载干宻具舡作偈优水嬉冀以媚帝久之渠不就】号称职尹【严郢大厯末进拜京兆尹严明持法令疾恶抚穷敢诛杀贼盗一衰减宫匠丁数百人号称职尹】前尹赫赫具瞻允若后尹熈熈具瞻允斯【李叔明迁京兆尹长安歌曰前尹赫赫具瞻允若后尹熙熙具瞻允斯】不为灼灼名【顾少连改京兆尹政尚寛简不为灼灼名先是京畿租赋薄厚不能一少连以法均之】自内署擢尹京邑【韦澳帝舅郑光主墅吏豪肆积年不输官赋澳系之他日延英帝问其故澳具道奸状且言必寘以法帝曰可贷否荅曰陛下自内署擢臣尹京邑安可使画一法独行于贫下乎帝入白太后曰是不可犯后为输租乃免】不彻扇盖【王播再迁京兆尹自李谅后政条隳斁奸豪浸不戢播脩举政有名】负望【崔洪迁京兆尹防大旱奏柝浐入禁中者取十九溉民田仇士良使盗击宰相李石于亲仁里迹出禁军珙坐不能捕以为负望少衰】辇毂之下先弹压【桞仲郢出河南尹以寛惠为政或言不类尹京兆曰辇毂之下先弹压郡邑之治本养乌可类乎】头上尹【刘栖楚改京兆尹峻诛罚不避权豪先是诸恶少窜名北军凌借衣冠有罪则逃军中无敢捕栖楚一切穷治不阅旬宿奸老蠧为敛迹一日军士乗醉有所凌突诸少年从旁噪曰痴男子不记头上尹邪】政号严明【桞仲郢为京兆尹北司吏入粟违约仲郢杀而尸之自是人无敢犯政号严明】上下爱向【呉凑为人彊力劬俭瞿瞿未尝扰民上下爱向京师苦宫市彊占取物而有司附媚中官率阿从无敢争凑见便殿因言中人所市不便宵民徒纷纷流议宫中所湏责臣可办若不欲外吏与闻禁中事宜料中官髙年谨信者为宫布令平贾和售以息众讙】职司辇毂【许孟容迁京兆尹神防军自兴元后日骄恣府县不能制军吏李昱贷富人钱八百万三嵗不肯归孟容遣吏捕诘与之期使偿曰不如期且死一军尽惊诉扵朝宪宗诏以昱付军治之再遣使皆不听奏曰不奉诏臣当诛然臣职司辇毂当为陛下抑豪彊钱未尽输昱不可得帝嘉其守正许之京师豪右大震】请中书门下五品以上亲不得任京兆【魏少防复为京兆尹始请中书门下省五品尚书省四品诸司正贠三品诸王驸马朞以上亲及壻若甥不得任京兆官诏可】
　　河南尹【十七】
　　白以尹王都【杨雄河南尹箴曰爰作卿士以尹王都也】尹兹洛邑　四方表则【晋庾纯字谋甫为河南尹为四方之表则】万国承流【崔驷为河南尹曰万国承流】东郊【书曰保厘东郊】取则之地【谓帝邑也】成周【东都】京邑翼翼四方是则【诗】迁殷顽民【书成周既成】都辇重职【山涛啓曰河南尹京辇重职前代皆用名人圣代已来有李允杜预王恂不疑复今减此者也】京师肃清【袁安为河南尹为政公平未尝以赃罪鞫人朝廷京师肃清居曰严明朝廷深重之】计日受俸【羊陟为河南尹计日受俸絶豪友属托书使】优贤养人【华崧为河南尹优贤养人】抑彊扶弱【魏志司马芝为河南尹抑彊扶弱私情不行居官十二年自魏及今为河南尹者莫及】天下四会【传子曰河南帝都统领京畿兼右职右卿遂多豪门商贾胡貌天下四会奸之所生前尹司马芝举其纲而太简次尹刘静综其因而太宻后尹李胜毁常法取一时之声也】郡中多恠【晋乐广为河南尹前时郡中多恠无敢在防中者惟广处之】汉推能政选在袁安晋择公才任先孔坦【字君平】偶唐虞之代【尹河洛之都】当文明之代【居表则之官】孔开元元年改河南府长史复为尹通判府务牧缺则行其事【百官志】河洛千里都畿在焉俾之乂安属在尹正【崔陵河南尹制白居易】洛有前贾后张敌京兆三王【张仁愿神龙中检校洛州长史防糓贵多盗仁愿一切捕杀胔积府门畿甸震慑无敢犯先是贾敦頥尝为长史有政绩时人为之语曰洛有前贾后张敌京兆三王】征乘牛之出入市者【宗室巨兼河南尹征乘牛之出入市者斥所得而佐用度然稍自盗没】都阙完雄【张延赏大厯初除河南尹河洛当兵冲邑里墟榛延赏政简约轻徭赋防河渠筑宫庙数年流庸归附都阙完雄有诏褒美】絶胥吏之私【崔纵为河南尹时兵虽定民雕耗纵治简易蠲略细苛先是戍边者道由洛储饩取扵民纵始令官办使五家相保自占发敛以絶胥吏之私又引伊洛溉髙仰通利里闬人甚宜之】政严清奸人不容息【李朝隐擢河南尹政严清奸人不容息太子舅赵常奴怙势横闾里朝隐曰此不绳不可为政执而榜辱之帝赐书慰勉】不屈附权贵【裴寛徙河南尹不屈附权贵河南大治】五世爲河南【裴谞进河南尹东都副留守凡五世为河南谞视事未尝敢当正处以寛厚和易为治不鞠人以赃】其政不苛细【李适之徙河南尹其政不苛细为下所便宗患糓洛嵗暴耗徭力诏适之以禁钱作三大防曰上阳积翠月陂自是水不能患刻石着功】都鄙安之【房式改河南尹会讨王承宗镇州索饷军具四千乘民不能具式建言嵗凶人劳不任调发御史元稹亦言贼未禽而河南民先困诏可都鄙安之】清净惠下【郑珣瑜为河南尹未入境会徳宗生日尹当献马吏欲前取印白珣瑜视事且纳贽珣瑜徐曰未到官而遽事献礼欤不聼性严重未尝以私托人而人不敢谒以私至河南清净惠下贱敛贵发以便民】不为万人产沴【郑珣瑜韩全义将兵伐蔡河南主馈运珣瑜宻储之阳翟以给官军百姓不知僦运劳凡迎送敕使皆有常处吏宻识其马进退不数歩差也全义与监军别檄有所取輙挂壁不酬至军罢凡数百封有谏者曰军湏期会为急公可不报荅曰武士统戎多恃以取求茍以为罪尹宜坐之终不为万人产沴也】榜杀姚文夀部曲【冯宿拜河南尹洛苑使姚文夀纵部曲夺民田匿扵军吏不敢捕府大集部曲輙与文夀偕来宿掩取榜杀之】恶少望风遁去【李绅为河南尹河南多恶少或危防散衣击大毬尸官道车马不敢前绅治刚严皆望风遁去】不务苛细【李适之为河南尹适之性简率不务苛细人吏便之旧史】
　　少尹【十八】
　　孔少尹二人从四品下掌贰府州之事嵗终则更次入计【百官志】亚尹【故事内史缺未补间亚尹得行大京兆事长平叔制白居易】尹总牧务少尹副焉【郭行余擢累京兆少尹尝值尹刘栖楚不肯避栖楚捕导从系之自言宰相裴度颇为谕止行余移书曰京兆府汉时有尹有都尉有丞皆诏自除后循而不改开元时诸王为牧故尹为长史司马即都尉丞耳今尹总牧务少尹副焉未闻道路间有下车望尘避者故事犹在栖楚不能荅】裁押其谬【李憕出为河南少尹尹萧炅内倚权骫法殖私憕裁押其谬吏下頼之】防决三辅【唐旧史李元纮为京兆少尹有诏防决三辅权要之家皆縁渠立硙以害水田元纮一切毁之人获其利】
　　幕府【十九】
　　白参画幕【掌军谋膺使檄】载笔旌旄【运筹帷幄】受命辟书【秪事戌府】任在军要【权制兵机】任为从事【礼以上賔】交辟【荀进】从军则望重仲宣【王粲也】参谋幕府【制胜樽俎】盛府求贤【戎书辟士】鲁连飞书【燕将得而自杀】青油幕　莲幕【花幕】佐幕则才髙阮瑀【字元瑜】戯谈【陶侃为督诸参佐戯谈废事侃责之曰君子当摄其威仪何有乱头养望自谓宏逹耶】陈琳草檄【魏祖读以愈风】朝廷重寄委之以侯伯【军府庶务制之以賔客】賔佐【賔僚】賔荣【主礼】入幕之賔【郗超在桓温帷下谋谢安在外望见郗生可谓入幕之賔也】难进易退【三揖而进一辞而退】不可则止【无自辱焉】孔赵璟审官议六藩府官属曰诸使辟署务得才以重府望能否已试则引而置之朝无俾乆滞【列传】防解【王纬与李泌俱为路嗣防江西观察判官泌见恶扵元载嗣恭希意欲杀之纬防解仅免】诸将慙惧【卢坦为郑滑节度使判官监军薛盈珍数干政坦毎据理拒之有善笛者大将等悦之诣帅请为重职坦笑曰大将乆在军积劳亟迁乃及右职奈何自薄欲与吹笛少年同列耶将慙惧遽出就坦谢】平朱泚露布【于公异李晟表为招讨府掌书记朱泚平露布于徳宗曰臣既肃清宫禁祗奉寝园钟不移庙貌如故帝览泣下曰谁为之辞或以公异对帝咨叹一再】佐于賔席【诸侯辟之以佐于賔席杜牧李承庆制】各宜良士以佐贤侯【髙湜制上】太原奏【令狐楚李説严绶郑儋继领太原髙其行引在幕府由掌书记至判官徳宗喜文每省太原奏必能辨楚所为数称之】尤相引重【桞公绰武元衡节度劒南与裴度俱为判官尤相引重】军府之要【掌在賔寮白居易路贯制】以师礼礼之【刘蕡对后七年有甘露之难令狐楚牛僧孺节度山南东西道皆表蕡幕府以师礼礼之】与均礼【崔咸元和初擢进士第又中宏辞郑余庆李夷简皆表简幕府与均礼】三佐杜悰【毕諴辟忠武杜悰幕府悰领度支表为廵官又从辟淮南入拜侍御史】持刀负棺【贾直言后署李师道府属及师道不轨持刀负棺入谏曰愿前死不见城之破又画防载槛车状而妻子系累者以献师道怒囚之刘悟既入释其禁辟署义成府后徙潞亦随府迁穆宗召为谏议】主留务【徐彦若为清海军节度使卒扵镇而行军司马刘隐因主留务方时多难彦若最见信扵帝有以事自陈者帝曰汝当问彦若其所倚任如此】料精兵赴难【李栖筠迁安西封常清节度府判官常清被召摄行军司马肃宗驻灵武发安西兵栖筠料精兵七千赴难擢殿中侍御史】神安思敏【李巨川河中王重荣辟为掌书记重荣讨黄巢书檄奏请纷沓湏报趣发皆属巨川神安思敏言趣中理邻藩皆惊】檄笔无与让幕谋惟其膺【韩愈送侯叅谋诗】异席咨事【浙江观察使其所择从事望幕府盛选材彦观察判官许鸿谦有学识栖筠尝异席事多咨之】独礼敬【崔衍迁宣歙池观察使其所择从事多得名流时有士者待賔僚率轻傲衍独加礼敬幕中之士后多显逹】






　　白孔六帖卷七十六
　　钦定四库全书
　　白孔六帖卷七十七　　唐　白居易　原本
　　宋　孔　传　续撰
　　刺史【一】　　　　　别驾【二】
　　録事参军【三】　　　功曹【四】
　　诸曹参军【五】　　　县令【六】
　　县丞【七】　　　　　主簿【八】
　　县尉【九】　　　　　二王后【十】
　　诸矦【十一】　　　　大夫【十二】
　　九锡【十三】　　　　庶官【十四】
　　祭酒【十五】　　　　贡举【十六】
　　刺史【一　异政等附】
　　白岳牧【书曰唐虞稽古建官惟百内有百揆四岳外有州牧矦伯庶官惟和】诸矦【刺史古诸侯】六条【政有六条】千里【百城】专城【古诗曰四十专城居】外台【见汉书】列郡【列岳刺郡】檐【皂盖朱轓】隼旟【熊轼】朱轓【汉书二千石车朱两轮】竹符【剖竹分符】虎符【汉制郡守置铜虎符竹使符发兵遣至郡合符符合乃听发兵也】入爲公卿【汉制郡守课最者入为公卿】共理【汉宣曰与我共理者其帷二千石乎】中和【王褒为益州刺史王褒作中和乐职之诗】分忧【分主忧】求瘼【求民之瘼】坐啸【成瑨为南阳守任功曹岑晊人语曰南阳太守岑公孝农成瑨但坐啸】卧理【汲黯为淮阳守闭閤卧理】建唐虞之官宜崇九牧【播龚黄之政必务六条】当共理之朝【任分忧之寄】股肱之郡【季布为河东守上曰河东吾股肱之郡也】解榻【陈蕃仲举为豫章守徐孺子至辄解榻去则悬之】衣锦【上谓朱买臣曰衣锦还乡遂除会稽大守】五马【使君】徴黄【覇】借冦【恂】二千石【之善政】东方千骑长人【谓诸矦也】领兵【魏杜恕务伯云刺史勿令领兵以事人専上疏曰今牧守弃治民之术脩将帅之事云云魏志】再为郡【魏相再为河南黄覇再为颖川陈蕃再为乐安陶侃再为荆州冦恂再为河内郭汲再为并州】宜置兵【魏司马芝伯逹请州郡宜置兵外备四夷内威不轨】武备【晋自平呉后罢军役山涛以尽去州郡武备后防贼起无以备遂大乱】前兄后弟布政优优【夏侯亶为豫州刺史弟喜后亦为并有防百姓歌之曰我之有豫州頼夏侯前兄后弟布政优优】　异政褰帷【后汉贾琮为兾州刺史传车赤帷裳琮升车褰帷曰刺史当逺视广听紏察善恶何反帷裳以自掩塞乎百姓闻之震栗】五袴【亷范为蜀郡守先是蜀郡有火灾禁人夜作以防灾范乃严储水而已歌曰亷叔度来何暮不禁火民皆安堵昔无一今有五袴】奉扬仁风【晋袁宏为东阳郡谢安赠一柄扇宏曰敢奉扬仁风以慰黎庶】用蒲鞭【刘寛为南阳太守用蒲鞭示辱而已】投贵要书【赵琰为青州刺史有贵要书嘱托悉投于水中无所执者】闭閤自责【严诩为颍川守百姓有过辄闭閤自责】路不拾遗【汉任浦为武都守】竹马之期【郭伋字细侯为并州刺史行春赴竹马童儿之期】先即学试诸生【何武为扬州行部必先即学宫见诸生诵论通然后入舎出州问垦田五糓羙恶已乃见二千石以此为常】察过诏【丞相司直郭钦奏豫州鲍宣烦苛代二千石置吏察过诏条注云所察出六条之外】宿郷亭【郭钦奏鲍宣行去法驾驾三马宿郷亭为众所非】不发书【魏陈泰为并州懐柔民夷京邑贵人多寄寳货因泰市奴婢泰皆挂于壁不发其封及徴为尚书乃悉还之】不上计【史秦昭使王稽为河东守三年不上计】令罪人自杀【黄覇为頴川守以礼义条教谕告之犯法晓令自杀】置正伍长不得舎姧人【韩延夀为东都守置正伍长相率以孝悌不得舎姧人闾里有非常事輙闻知始若烦后吏无追捕之苦皆便安】米盐【黄覇为颖川长始若烦碎其政米盐唯覇精力能推行之注米盐言至细】不拘文灋【龚遂为渤海守奏曰治乱人犹治乱绳不可急愿勑丞相御史且无拘臣以文灋得一切便宜从事】愿赏罚比三辅【胶东盗贼起山阳守张敞请治之乃拜胶东相敞曰理剧郡非赏罚无以惩劝吏追捕有功者愿赏罚得比三辅尤异由是盗贼防】不夺县政【薛宣为左冯翊得郡中人吏罪名輙告其县使自行罪曰不欲代县治夺贤令长名】置水防薤【后汉庬参为汉阳太守郡人任棠有志节参到后先之棠不与言但以薤一本水一盂置屛前抱孙儿伏户下参思其防旨曰水欲吾清防薤欲吾击彊宗抱儿孙当户下欲吾开门恤孤率而行之汉阳大治】听事时【宋均为九江听事时冬以日中夏以平旦虎渡江去】不行县【韩延夀为东都不肯出行县丞及掾数请之延寿曰恐无益重为烦也】　清俭馈鱼挂之【后汉羊续字兴祖为庐江太守府丞馈鱼受而不食挂之后复进鱼续出前鱼示之府丞慙而止】不迎妻　不然官烛【汉巴祗字敬祖为扬州刺史在官不然烛子洗帻而用不然官烛】饮贪泉【晋呉隐之为广州至贪泉酌而饮之赋诗曰若使夷齐饮终当不易心】计日受禄【杨秉字叔节为豫州清俭计日受禄余俸不入私门】畏人知【晋胡质为荆州子威自京师省父辞归洛阳父赐绢一疋威跪问曰安得此绢质曰吾俸料之余后威为徐州帝问曰卿清何如父对曰臣不如父臣清畏人不知父清畏人知】四知【杨震为东莱守昌邑令王宻夜半怀金献曰无人知震曰天知地知尔知我知何无人知也】乗苇车【袁忠】卧羊皮【李恂】子弟负薪【晋祖逖为豫州呼子弟负薪】载土【洪规罢防稽守无资不欲令人知其清乃以舡载土而归】留犊【时苖】不受马金【张奂为安定羗率上马金奂以酒酬曰使马如羊不入廐金如粟不入怀】　劝课闲月取车材【魏志顔裴字子林为京兆郡守乃令属县整阡陌树桑果闲月取车材盛化大行为雍州十郡最也】邵父【邵信臣字翁卿为河南守躬耕桑嵗增三万顷吏人亲爱号曰邵父】起学使受业【文翁为蜀郡守乃选郡县小吏起学官使弟子受业遂变成邹鲁风也天下郡国并立学校自文翁为始】劝人种畜【龚遂为渤海守令人种榆百本薤五十本葱一畦韭三畆彘五鸡五】牛佩犊【又郡人好帯劒佩刀遂令卖劒买牛卖刀买犊曰何为牛而佩犊】桑无附枝【张堪为渔阳守劝农桑人歌曰桑无附枝麦秀两歧张君为政乐不可支】采木【史孙叔敖为楚相秋冬劝人入山采木春夏乘水多时而出材民皆乐业】畜养种树【黄覇字次公为颖川使邮亭郷官畜鸡豚以赡鳏寡为条教务耕桑畜养种树而已】果菜【仇香为蒲亭长劝人生业科令至于桑叶有限鸡防冇数】乏材令种树【魏郑浑字文公为魏人乏材木乃课树榆为篱并益树五果】牸牛草马【杜畿字伯侯为河东守课人蓄牸牛草马】炙笔砚【魏顔裴为京兆尹课人输租时车各因便置薪两束为寒炙笔砚】徳政碑【晋李盛为酒泉守敦稼穑年谷登百姓请勒铭盛许之遂使儒林祭酒刘彦明为文颂其徳】　遗爱堕泪碑【羊祐字叔子为荆州刺史常登岘山及祜薨乃立碑岘山百姓见其碑莫不悲感号为堕泪碑】借冦【后汉冦恂字子翼为颖川守徴为执金吾从上过颖川百姓遮道愿复借冦君一年上乃留拜之】去思【何武为兖州守徙京兆人皆去思之】攀辕卧辙【侯覇字君房临淮太守被徴百姓攀辕卧辙不许去】立祠【晋祖逖为豫州行恩徳及卒人为立祠】罢市【羊祐卒人出为巷哭罢市四时置祭扵岘山之阳改户曹为辞曹】送到界【种暠为梁州被徴吏民诣关乞留一年迁汉阳守夷狄男女送到汉阳界暠与相揖十里不絶】遁去【孟尝为合浦当还吏人攀车请之不得进乃附商人舡夜遁去】挽不来【邓攸为呉郡不受禄载米来食唯饮郡中水而已去郡数千人挽舡进不得乃少停夜中遁去人歌曰紞如打五更鸡鸣天欲曙邓侯挽不来谢令推不去】画象【魏苍慈孝仁为炖煌守卒官吏如防亲戚图画其形思其遗爱】立祠【诸遗爱立祠生祠并具祭部杂祠门】乞留【魏鲁定世英为天水迁原太守天水人乞留帝许之策书褒美】制服【张纲字文纪为广陵太守卒张英等五百余人制服】人思刘君【时歌杜母】兄弟继踵【冯立为上郡佐居职亷洁治行与兄弟野王相似人歌曰大冯君小冯君兄弟继踵相因循政与鲁卫徳政均】赍送百钱【刘宠为会稽守徴入山隂有五叟皆厖眉皓齿人赍百钱送宠曰山谷人未尝识郡政化他守发求民间至夜不絶或狗吠竟夕至明府来狗不夜吠人不识吏宠为人选一大钱受之而去】感瑞珠还【孟尝为合浦守前守采取珠无度珠皆移去及尝至行清政其珠乃复还也】禾生凤集【黄覇为颖川守政化大行嘉禾生扵府凤凰集于境宣帝赐金四十斤】虎渡【刘琨字桓公为农守暴虎皆负子过河而去】随车【百里嵩为徐州境内旱嵩行部所经辙随车而雨注】虎随防【王业拜荆州迁司道卒有三白虎低头随防而去】神马　白乌【王阜为幽州有神马白乌见】龙望府【沈丰为邑陵守有二黄龙望府中】虎渡江【宋均叔庠为九江守多暴虎先是设槛捕之犹多伤害均下记曰虎豹在山云云去槛穽人人相传虎东渡江而去】白鹿随车【郑为临淮守】飞蝗赴海【马棱守武陵】蝗死【赵嘉为平原守青州大蝗入平原辄死】蝗东西飞【宋均为九江守楚沛多蝗均至九江辄东西飞去】　宠赐髙盖车及金【黄霸为扬州刺史三嵗宣帝下诏赐车髙盖特髙一尺又为颖川嘉禾生凤凰集赐金四十斤】车劒【谢夷吾字尧卿为钜鹿守制临发上特赐车劒】车马【汉韩崇为汝南守赐车马】赐三公黻冕【郭贺字乔卿为荆州显宗廵狩南阳赐三公黻冕勑行部去幨帷使百姓见以章有徳】赐闗内侯【汉宣曰太守吏人之本数变易则下不安人知将乆则不欺故二千石其治効輙以玺书勉励増秩赐金或爵关内侯公卿缺以次用之】　刑法诛豪右【郅都为济南诛豪族三百余家不顾妻子】不犯蒲鞭【刘寛为南阳行蒲鞭人不敢犯】举故人罪【后汉苏章为冀州刺史行部有故人为清河太守按得赃姧乃举酒饮宴叙欢太守喜曰人皆有一天我独有二天章曰今日苏孺文与故人饮私防也明日冀州刺史举清河太守公法也遂举正其罪】霁威严【魏相为扬州案法郡国守相多贬黜邴吉与书曰朝廷知弱翁公行方直愿少蔵器于身注谓不令显其能相善其言为齐威严齐谓収也】露章与罪【何武为扬州刺史所举奏二千石长吏必先露章服罪为亏除免之而已】録囚徒察顔色【法雄为青州守毎行县録囚徒察顔色多得情伪长吏不奉法皆觧印绶去也】孔刺史一人从三品职同牧尹【百官志】武徳元年改太守曰刺史加使持节天寳元年改刺史曰太守【同上】于吏有君臣之道焉于民有父母之道焉【白居易制】古防铭平陆【宗室齐物为陜州刺史开砥柱通漕路发重石下得古鐡防若铧然铭曰平陆上之诏因以名县】在容三年【宗室复改容州刺史先是西原乱吏获反者没为奴婢长役之复至使访亲戚一皆原纵在容三年人頼以安】喜经术数断大狱【郑惠王元懿徙郑潞绛三州刺史喜经术数断大狱务寛平髙宗嘉之玺书褒赐】开门偃旗帜虏不敢入【霍王元轨为定州刺史突厥冦定州元轨令开城门偃旗帜虏疑不敢入夜遁州人李嘉运潜结贼诏穷诛支党元轨以冦近且强人必危但杀嘉运余无所诘因自劾帝喜曰朕固悔之非王子明几失定州矣】所至闭閤读书【霍王元轨歴绛徐定三州刺史所至闭閤读书以吏事委长史司马谦谨未尝与物忤】为治亷威【舒王元名歴五州刺史治石州二十年数防山林有髙蹈意徙郑州境接东畿诸王贵戚为刺史者纵家人暴百姓元名至一革之为治亷威进加司空】择僚首持纪纲【宗室守礼累拜刺史时寕申歧薛王同为刺史皆择僚首持纪纲守礼惟弋猎酣乐不领事】督兵助守【李髙迁检校西麟州刺史突厥冦马邑髙蒲政请救诏髙迁督兵助守贼盛乃夜斩闗走所将皆没】刻石颂美【许圉师为相州刺史专以寛治州人刻石颂美部有受赇者圉师不忍按但赐清白箴其人自愧后脩饬更为亷士】右史渠【温造为朗州刺史开后乡渠百里溉田二千顷民获其利号右史渠】政有绩赐金紫【温璋迁婺州刺史】治为天下最【皇甫无逸歴淯阳太守】抚边俗以防信【姜謩仁杲擢秦州刺史帝曰昔人称衣锦故乡今以本州相授所以偿功凉州荒梗宜有以靖之謩至抚边俗以恩信盗贼衰止人喜曰不意复见太平官府】绳擿无所容【长孙顺徳召为泽州刺史素少俭侈放自如至是折节为政以严明称先是守长多通饷问顺徳防摘无所容遂为良吏前刺史张长贵赵士逹占部中腴田数十顷夺之以给贫单】刺史政教之首【陈子昻上言刺史县令政教之首陛下布徳泽下诏书必待刺史县令谨宣而奉行之不得其人则委弃有司挂墙壁耳百姓安得知之一州得才刺史十万户頼其福得不才刺史十万户受其困国家兴衰在此职也】録狱讼考耕饷【髙智周治尚文雅行部先见诸生质经义及政得失既乃録狱讼考耕饷勤惰以为常】政号亷平【刘徳威为绵州刺史政号亷平百姓立石颂徳】议户猥地狭【崔善为为陜州刺史时议户猥地狭者徙寛鄊善为奏畿内户众而丁壮悉籍府兵若听徙皆在闗东虚近实逺非经通计诏可】讨平盗贼【窦璡镇益州时蜀盗贼多皆讨平之】平陈硕眞【崔义永徽中累迁婺州刺史时睦州女子陈硕真举兵反分遣其党围婺州义乃署崔籍先锋而自统众继之至下淮戍诘朝奋击左右以盾障者义曰刺史而有避邪谁肯死敕去之由是众为用斩首数百级降其众万余贼平拜御史大夫】所至有能名【郭孝恪歴贝赵江淮四州刺史所至有能名】推诚抚御【郭孝恪拜安西都防西州刺史其地髙昌旧都流徙罪人与镇兵杂限以沙碛隔絶中国孝恪推诚抚御尽得其欢心】蝗不至境【王方翼再迁肃州刺史州无隍堑冦易以攻方翼乃发卒建楼堞厮多乐水自环烽逻精明仪凤间河西蝗独不至方翼境而他郡民或馁死皆重茧走方翼治下乃出私钱作水硙簿其赢以济饥瘵创舎数千百楹居之全活甚众芝产其地】汾人利之【薛从迁汾州刺史隄文谷滤河引溉公私田汾人利之本传】所至礼教大行【贠半千出濠蕲二州刺史半千不颛任吏常以文雅粉泽故所至礼教大行】喻以恩信【冯元常徙眉州刺史劒南有光火盗夜掠人昼伏山谷元常喻以恩信约悔过自新贼相率脱甲面防】阖境頼安【薛登出为常州刺史属宣州贼钟大眼乱百姓溃震登严勒守备阖境頼安】抚和戎落得其欢心【狄仁杰出为寜州刺史抚和戎落得其欢心郡人勒碑以颂】流人为立碑【狄仁杰出豫州刺史时越王兵败支党余二千人论死仁杰释其械宻防皆非本恶诖误至此有诏悉謪戍边囚出宁州父老迎劳曰狄使君活汝邪因相与哭碑下囚斋三日乃去至流所亦为立碑】州将轻元帅【初宰相张光辅讨越王军中恃功多暴索仁杰拒之光辅怒曰州将轻元帅耶仁杰曰乱河南者一越王公董士三十万以平乱纵使暴横使无辜之人咸坠涂炭是一越王死百越王生也云云如得上方斩马劒加君项虽死不恨光辅还奏仁杰不逊左授复州刺史】民爱仰之【万嵗通天中契丹防冀州河北震动擢仁杰为魏州刺史前刺史惧贼至驱民保城脩守具仁杰至曰贼在逺何自疲民万一虏来吾自办之何预若軰悉纵就田虏闻亦引去民爱仰之复为立祠本传】请选台閤贤者分典大州【韦嗣立同平章事时州县非其人后以为忧李峤唐休璟曰今朝廷重内官轻外职每除牧守皆诉不行非过累不得遣请选台閤贤者分典大州自近臣始后曰谁为朕行嗣立曰内典机要非臣所堪请先行以示羣臣后説以本官检校汴州刺史由是左肃政台大夫杨再思等悉补外】愿下有司精加汰择【韦嗣立建言刺史县令治人之首比年不加简择京官坐负及声称下者乃典州吏部年髙不善刀笔者乃拟县朝轻用人何以治国愿下有司精加汰择凡诸曹侍郎两省两台及五品以上清望官当先选用刺史县令所冀守宰称职以兴太平帝不听】小吏有罪诫遣【陆象先累徙蒲州刺史兼河东察访使小吏有罪诫遣之大吏白争以为可杖象先曰人情大抵不相逺谓彼不晓吾言邪必责者当以汝为始大吏慙而退】卧治为屏蔽【王及善神功元年契丹扰山东擢魏州刺史武后劳曰契丹扰边公虽病可与妻子行日三十里为朕卧治为屏蔽也】黄芝五生州署【韩思复迁滁州刺史有铜官人铲凿尤苦思复为贾他鄙费省获多有黄芝五生州署民为刻颂其祥】纵民归敛【敬晖为卫州刺史是时河北经突厥所骚方秋敛敬晖曰金汤非粟不守岂有弃农畆事池隍哉纵民归敛阖部頼安】吏民尊畏【韦安石拜徳郑二州刺史性方重不茍言笑其政尚清严吏民尊畏】六合之众宅生于刺史【张九龄建言六合之众县命于县令宅生扵刺史陛下所与共治尤亲扵人者今刺史京辅雄望之郡犹少择之江淮陇蜀三河大府之外稍非其人繇京官出者或身有累或政无闻用牧守之任为斥逐之地或因附会以沗髙位及势衰谓之不称京职出以为州武夫流外计资而得不计扵材刺史乃尔县令尚可言哉】欲治之本莫若重守令【古者刺史入为三公郎官出宰百里今朝廷士入而不出其扵计私甚自得也臣愚谓欲治之本莫若重守令守令既重则能者可行宜遂科定其资凡不歴都督刺史虽有髙第不得任侍郎列卿不歴县令虽有善政不得任台郎给舎都督守令虽逺者使无半年任外如不为此而救其失恐天下犹未治也】比州牧或一二歳或三五月即迁【卢怀慎迁右御史台中丞上防陈时政曰比州牧或一二嵗或三五月即迁曽不论以课最使未迁者倾耳以听企踵以望冐进亡亷亦何暇为陛下宣风恤人哉】专城之重分陜之雄【卢奂出为陜州刺史开元二十四年帝西还次陜嘉其善政题賛扵听事曰専城之重分陜之雄亦既利物内存匪躬斯为国寳不坠家风】治广有清节者宋璟李朝隐卢奂【奂天寳初为南海太守南海兼水陆都防物产瓌恠前守刘巨麟彭杲皆以赃败故以奂代之污吏敛手中人之市舶者亦不敢干其法逺俗为安时谓自开元后四十年治广有清节者宋璟李朝隐卢奂三人而已】请均赋他郡【韩休出为虢州刺史虢扵东西京为近州乘舆所至常税廐刍休请均赋他郡中书令张説曰免虢而与他州此守臣为私惠耳休曰刺史幸知民之而不救岂为政哉虽得罪所甘心焉讫如休请】悉心抚定【李道广武后时为汴州刺史有善政突厥契丹冦河北议发河南兵击之百姓震扰道广悉心抚定人无离散】科敛均省【裴耀卿为济州刺史济当走集地广而户寡天子东廵耀卿置三梁十驿科敛均省为东门知顿最】帝宴从官懽甚【宗封禅还次宋州帝宴从官懽甚谓张説曰今朕有事岱宗而懐州刺史王丘饩牵外无他献我知其不市防也魏州刺史崔沔遣使供帐不施锦绣示我以俭此可以观政也济州刺史裴耀卿上书数百言至曰人或重扰则不足以告成朕置书座右以自戒此其爱人也】躬护作役【裴耀卿俄徙宣州前此大水河防坏诸州不敢擅兴役耀卿曰非至公也乃躬防作役未讫有诏徙官耀卿惧功不成弗即宣而抚廵饬厉愈急隄成发诏而去济人为立碑颂徳】风俗所瞻【夷州刺史阳濬以赃抵死有诏杖六十流古州耀卿上书刺史县令异诸吏为人父母风俗所瞻今使祼躬受笞事大逼辱恐非崇守令劝风俗意】立祠房解袚【张嘉祐开元末为相州刺史旧刺史多死官众疑畏嘉祐以周緫管尉王廽死国难忠臣也立祠房解袚众心】抚循境内【尹思贞检校洺州刺史会契丹孙玺荣乱朔方震惊思贞抚循境内独无扰武后玺书褒慰】蚕至嵗四熟【思贞为青州刺史治州有绩蚕至嵗四熟】尹思贞前后为刺史十三郡皆以清最闻【同上】帝自择刺史【许景先开元十三年帝自择刺史景先由吏部侍郎为刺史治虢州凡十一人治行诏宰相诸王御史以上祖道洛濵盛具奏太常乐帛舫水嬉命髙力士赐许帝亲书且给笔札令自赋赉绢三千遣之】勤力于治【潘安礼迁豫州刺史勤力于治清亷无所私然喜察细事下厌其苛】风化兴行【倪若水为汴州刺史政清浄増脩孔子庙兴州县学庐劝生徒躬为教诲风化兴行】以清毅闻【齐澣为汴州刺史地当舟车凑集事浩繁前刺史数不称职唯倪若水与澣以清毅闻吏民颂美】玺书劳问【卢从愿下迁豫州刺史政严简奏课为天下第一玺书劳问赐绢百疋】以中朝臣为刺史【王丘为黄门侍郎会山东旱饥议以中朝臣为刺史制曰臯陶称在知人在安民皆念存邦本干干夕惕无忘一日今长吏或未称苍生谓何深思循良以革頺宜重刺史之选自朝廷始乃以丘与中书侍郎崔沔等并为山东刺史而丘守怀州尤清严为下畏慕】入境輙【裴寛出为蒲州刺史州久旱寛入境輙雨】治有异行【刘彚进歙州刺史野媪将为虎噬防女呼号抟虎俱免观察使韩滉表賛治有异行加金紫】第以刚猛立威【刘賛为宣州刺史賛本无学第以刚猛立威官吏重足一迹宣既富饶即厚敛广贡奉以结忍又不能训子皆骄傲不素业衰矣】寇疑有备【张守珪为州刺史墨离军使都督余众完故城版筑方立寇奄至众失色守珪曰创痍之余讵可矢石相埆湏权以胜之遂置酒城上会诸将作乐寇疑有备不敢攻引去守珪纵兵击败之】善检督吏【杨琮礼歴州刺史善检督吏以严办自名】百姓劳逸在牧守【李抱真因言百姓劳逸在牧守愿将一州以自试更授泽州刺史徙懐州凡八年】始邠以武将领刺史【房琯乾元元年出琯邠州刺史始邠以武将领刺史故纲目废弛即治府为营吏攘民居相淆讙琯至一切革之以便安政声流闻】诏特进五阶以宠异政【崔讙累官至澧州刺史不为烦苛人便安之流亡还归居二年増户数万诏特进五阶以宠异攻】镇守自若【魏少防迁陜州刺史王师溃扵邺河洛震骇少防镇守自若】旧制刺史被代若别追皆降鱼书乃得去【杨绾复言旧制刺史被代若别追皆降鱼书乃得去开元时置诸道采访使得専停刺史威柄外移渐不可久其刺史不称职若赃负本道使具条以闻不得擅追及停而刺史亦不得辄去州诣使所如其故阙使司无署摄听上佐代领帝善其谋扵是髙选州上佐定上中下中州差置兵员诏郎官御史分道廵覆】流亡归万余【元结拜道州刺史初西京蛮掠居人数万去遗户裁四千诸使调发符牒二百函结以人困甚不忍加赋即上言臣州为贼焚粮储屋宅男女牛马几尽今百姓十不一在耄孺骚离未有所安岭南诸州冦盗不尽得守捉望四十余屯有一不靖河南且乱请免百姓所负租税及租庸使和市杂物十三万缗帝许之明年租庸使索上供十万缗结又奏嵗正租庸外所率宜以时増减诏可结为民营给田免徭役流亡归者万余】租入赢异【薛珏迁楚州刺史初州有营田宰相遥领使而刺史得専逹俸及他给百余万田宫数百别户三千备刺史厮役珏至悉条去之租入赢异时观察使恶其洁诬以罪】宜以上爱人之本为心【是时诏举堪刺史县令者且百人延问人间疾苦吏得失取尤通逹什二宰相欲校以文辞珏曰求良吏不可责文学宜以上爱人之本为心宰相多其计】耕饷歳广【戴叔伦试守抚州刺史民嵗争溉灌为作均水法俗便利之耕饷嵗广狱无系囚俄即真朞年诏书褒美】民请为生祠【徐申迁韶州刺史韶自兵兴四十年刺史以县为治署而令丞杂处民间申按公田之废者募人假牛犂垦发以所収半畀之田久不治故肥美嵗入凡三万斛诸工计所庸受粟有差乃徙治故州未几邑闬如初创驿堠作大市器用皆具州民诣观察使以其有功扵民请为生祠】浚渠【李栖筠出为常州刺史歳仍旱编人死徙踵路栖筠为浚渠厮江流灌田遂大稔】里无吠狗【宿贼张度保阳刺西山累年吏讨不克至是发卒捕斩支党皆尽里无吠狗】画孝友传【李栖筠乃大起学校堂上画孝友传示诸生为乡饮酒礼登歌降饮人人知劝以治行进封賛皇县男赐一子官人刻石颂徳】诛破奸盗窟穴【李吉甫为忠州刺史改彬饶二州会前刺史继死咸言牙城有物恠不敢居吉甫命菑除其廨以视事吏由是安诛破奸盗窟穴治称流闻】不得擅见本道使【李吉甫建言州刺史不得擅见本道使】有所奉入辄加常数【包佶徙华州厚结权近冀进用同华地廹而贫所献常觳陋至微厚赋敛有所奉入辄加常数人不堪其求】专以慈惠为本【袁滋为华州刺史政清简流民至者给地居之名其里曰义合然专以慈为本未尝设条教民爱向之有犯令时时法外纵舎得盗贼或哀其穷出财为偿所亡召为左金吾卫大将军以杨于陵代之滋行耆老遮道不得去于陵使喻曰吾不敢易袁公政人皆罗拜乃得去莫不流涕】延经术士【张镒大厯初出为濠州刺史政条清简延经术士讲教生徒比去州升明经者四十人】城守具备【顔真卿出为平原太守安禄山逆状方孽真卿度必反阳托霖雨増陴濬隍料才壮储廥廪日与賔客泛舟饮酒以纾禄山之疑果以为书生不虞也禄山反河朔尽防独平原城守具备使李平驰奏宗始闻乱叹曰河北二十四郡无一忠臣耶及平至帝大喜曰朕不识真卿何如人而所为乃若此】绛入頼利【李宪为卫州刺史以行治称徒绛州河中兵本仰食扵绛而汾可输河渭嵗租与籴常数十万石故敖保山为固民之输者十年不胜一车宪濒汾相地治新仓当费二百万请留垣县粟粜河南以钱还籴绛粟既免负载劳又权其赢以完新仓绛人頼利】以治异等加金紫光禄大夫【李愬出为坊晋二州刺史】开五鑪官铸钱【李听为蔚州刺史州有铜冶自天寳复废不治民盗铸不禁听乃开五鑪官铸钱一日五万人无犯者】两城望风送欵【李听帝讨李师道出听楚州刺史淮南兵緜弱郓人素易之听日整饬士皆奋即掩贼不虞趋涟水破沐阳絶龙沮堰遂取海州攻煦山降之怀仁东海两城望风送欵】务勤教化止横调【马燧劝督农力嵗一税人以为便徙怀州时师旅后嵗大旱田茀不及耕燧务勤教化止横调将吏有亲者必造之厚为礼瘗暴横止烦苛是秋耜生于境人頼以济】聚石种树【马燧为陇州刺史西山直吐蕃其上有道通虏出入者燧聚石种树障之设二门为樵橹八日而毕虏不能暴】治孟渎溉田【孟简为常州刺史州有孟渎久淤阏简治导溉田凡四千顷以劳赐金紫】隄松江为路【王仲舒为苏州刺史隄松江为路变屋瓦絶火灾赋调常与民为期不扰自办】江淮草木亦知威名【张万福为濠州刺史召谓曰先帝改尔名正者所以褒也朕谓江淮草木亦知尔威名若从所改恐贼不晓是卿也】人称其直【张万福在泗州遇李希烈反陈少防悉以部刺史妻子质扬州万福独不遣谓使者曰为吾白公妻老且丑不足慁公意卒不行人称其直】将吏立碑颂功【髙承简蔡平以上蔡等四县为溵州拜承简刺史治堰城始开屯田利防庸濒溵绵地二百里无复水败皆为腴田先是贼筑武宫以夸战劳承简夷其邱庀家财以葺儒宫备俎豆嵗时行礼有菽实民得以食将吏立碑颂功】奏罢贡淡菜之属【孔戣为华州刺史眀年嵗贡淡菜蚶蛤之属戣以为自海抵京师道路役凡四十三万人奏罢之】禁男女为【韩愈改袁州刺史袁人以男女为过期不赎则没入之愈至悉计庸得赎所没归之父母七百余人因与约禁其为】収豪室税【李翺为庐州刺史时州旱遂役逋捐繋路亡籍口四万权豪贱市田屋牟厚利而窭户仍输赋翺下教使以田占租无得隐収豪室税万二千缗贫弱以安】虎不为暴【李绅迁滁夀二州刺史霍山多虎撷茶者病之治机穽发民迹射不能止绅至尽去之虎不为暴】再朞増户五千【孙成迁为信州刺史嵗大旱发仓以贱直售民故饥而不亡再朞増户五千诏书褒美】以礼灋治下【李频迁都官表丐建州刺史既至以礼灋治下更布条教时盗兴政乱朝相推敓而建頼频以安】羣盗感愧【吕元膺为蕲州刺史尝録囚囚或白父母在明日歳旦不得省为恨因泣元膺恻然悉释械归之而戒还期吏白不敢答曰吾以信待人人肯我违如期而至自是羣盗感愧悉避境去】州人以阳名子【阳城出为道州刺史治民如治家宜罚罚之宜赏赏之不以簿书介意月俸取足而已州产侏儒歳贡诸朝城哀其生离无所进帝使求之城奏曰州民尽短若以贡不知何者可供自是罢州人感之以阳名子】抚字心劳催科政拙【赋税不时观察使数诮贵州当上考功第城自书曰抚字心劳催科政拙考下下观察使府遣判官督赋至州恠城不迎以问吏吏曰刺史以有罪自囚于狱判官惊驰入谒城曰使君何罪我奉命来安否耳留数日城不敢归仆阖门寝馆外以待命判官遽辞去】还所余储于州【李素立徙蒲州刺史将行还所余储籺并什器于州赍家书就道】薛公徳滂被【薛大鼎徙沧州刺史无棣渠久廞塞大鼎浚治属之海商贾流行歌曰新渠通舟楫利属沧海鱼盐至昔徒行今骋驷美哉薛公徳滂被又防长芦漳衡三渠泄污潦水不为害】铛脚刺史【是时郑徳本在瀛州贾敦頥为冀州皆有治名故河北称铛脚刺史】羸马绳覊道上【贾敦頥歴州刺史资亷洁入朝常尽室行车一乘甚羸马绳覊道上不知其刺史】棠棣碑【敦頥迁洛州洛多豪右占田类逾制敦頥举没者三千余顷以赋贫民发姧摘伏下无能欺咸亨初敦实为洛州长史亦寛惠人心懐向始洛人为敦頥立碑大市旁及敦实入为太子右庶子人复为立碑其侧号棠棣碑】嵗旱自暴以祈【田仁会为平州刺史嵗旱自暴以祈雨大至谷遂登人歌曰父母育我兮田使君挺精诚兮上天闻中田致雨兮山出云仓廪实兮礼义申愿公常在兮不患贫】为诸生贡举【韦景骏迁房州刺史州穷险有蛮夷风无学校好祀淫鬼景骏为诸生贡举通险道作传舎罢祠房无名者景骏之治民求所以便之类如此转奉天令】益以亷平自励【郭延鲁迁复州刺史延鲁叹曰吾先君为沁州者九年民到如今思之今幸得为刺史其敢防吾先君之志由是益以亷平自励民甚頼之秩满州人乞留不许皆遮道攀号五代史】教训以礼生聚以仁【千里封疆一口歌咏杜牧行刺史裴休制】政不务威严【裴守真累迁成州刺史政不务威严吏民两怀之徙宁州送者数千】为政惠裕人称有恩【裴子余迁冀州刺史】临事不苛细【杨恭仁隋观王雄子仁夀中累迁甘州刺史临事不苛细徼人安之文帝谓父雄曰匪特朕得人乃卿善教子矣】所至有绩号清吏【郑善果年十四为沂州刺史累转阙郡太守善果母崔贤明晓政治尝坐阁内听善果处决或当理则悦有不可则引至床下责媿之故善果所至有绩号清吏】澄源【陆象先累徙蒲州刺史兼河东按察使小吏有罪诫遣之大吏白争以为可杖象先曰人情大抵不相逺谓彼不晓吾言耶必责者当以汝为始大吏慙而退尝曰天下本无事庸人扰之为烦耳第澄其源何忧不简耶故所至吏民懐之】还移税钱【李勃事见赋税门】捕防防【倪若水捕防防门】汴桥立木【权懐恩见桥门】未尝设教【袁滋见良吏门】莅凡九州【皆有惠爱张万福】富埒王者【丘和见贪浊门】官刺史妻子仅免饥寒【崔衍父卒事母益谨嵗为母李子郃偿负不胜计故官刺史妻子仅免饥寒】
　　别驾【二】
　　白别乘　半刺【庾亮与郭防书曰别驾旧与刺史乘同流王化于万里任居刺史之半安可非其人也】治中【别驾亦曰治中从事】屏星【别驾车前后旧有屏星】去屏星【孔恂字巨卿为别驾从事刺史因怒欲去别驾车屏星恂曰使君毁国旧制乃投传去刺史追谢之乃止】泥轼【汉书别驾主簿卓缇油屏泥于轼前以章有徳】题舆【周景为豫州刺史辟陈蕃为别驾蕃不就景题别驾舆曰陈仲举坐】展骥【厐统字士元刘备为荆州以士元为枣阳令在县不治免官鲁肃曰士元长才百里不足以展骥足备器任为治中也】海沂之康别驾之功【晋王祥字休徴为徐州别驾时人歌曰海沂之康实頼王祥邦国不空王祥之功】腹心在任【袁绍领兾州委别驾之任兼緫幕府】持版答拜【刺史六条曰州别驾治中部见刺史持版拜刺史答拜】顾荣知君孝之才【晋顾和字君孝族叔荣雅重之曰此吾家千里驹兴吾宗者此子也君孝始别驾迁尚书令也】吕赏王祥之量【吕为刺史有佩刀相者以为三公服乃赠别驾王祥曰茍非其人刀或有害以卿有公辅之量故相与之】县屈良才【时善厐统】贰龚黄之政【播海沂之謡】邦称孔亮【人咏王祥】佐股肱之政【屈公辅之才】当共理之才【居半刺之任】贰职四岳【佐理六条】孔别驾一人从四品【百官志】武徳元年改丞曰别驾十年改雍州别驾曰长史髙宗即位改别驾皆为长史天寳八年诸郡始废别驾下郡置长史一贠上元二年诸郡复置别驾【徳宗时复省元和长庆之际两河用兵禆将有功者补东宫王府官久次当进及受代居京师者常数十人防宰相以求官文宗世宰相韦处厚建议复置两辅六雄十望十紧州别驾同上】承上率下【郡邑之间承上率下者州长史也白居易制词】军部长史资秩不卑【张嘉防延州长史制同上】断为炷【皇甫无逸徙益州大都督府长史所至輙闭閤不通賔客左右无敢出入者所湏皆市易他境尝按部宿民家灯炷尽主人将续进无逸抽佩刀断为炷其亷介如此然过自思谨上表防读数十犹惧未审使者上道进省再三乃得遣】督励风俗【髙士亷进益州大都督府长史蜀人畏鬼而恶疾虽父母病皆委去望舎投饵餔之昆弟不相假财士亷为设条教辨告督励风俗翕然为变又引诸生讲授经艺学校复兴秦时李冰导汶江水灌田濒水者须千金民相侵冐士亷附故渠厮引旁出以广溉导人以富饶】皆尚书为之【崔神基后以歴官有佳政且其父扵已有功擢拜并州长史谓曰并州朕鄊里宿兵多前长史皆尚书为之今授卿宜知所以委重者乃亲为按行图谋日而遣】开廪振民【王恂出许州长史嵗旱珣时假刺史事开廪振民即自劾宗赦之】为政尚仁恕【陆象先为益州大都督府长史劒南按察使为政尚仁恕司马韦抱真谏曰公当峻刑法以示威不然民慢且无畏荅曰政在治之而已必刑法以立威乎卒不从而蜀化】权豪惮伏【魏元忠检校洛州长史治号严明张易之家奴暴横甚元忠笞杀之权豪惮伏】政条简肃【姚崇迁扬州长史政条简肃人为纪徳于碑四十九】卢怀慎陈时政曰比上佐或一二嵗或三五月即迁【曽不论以课最余见刺史门】吏下畏之【张嘉贞歴并州长史政以严办吏下畏之奏事京师宗善其政数慰劳】所至破碎奸猾【王志愔出为扬州长史所至破碎奸猾令行禁信境内肃然】毎战辄胜【张守珪徙幽州长史契丹奚连年寇邉牙官可突于胡有谋者前长史赵含章薛楚玉等不能制守珪至每战輙胜虏遂大败帝喜诏有司告九庙】伐鼔穷欢【王翰徙仙州别驾日与才士豪侠饮酒逰畋伐鼔穷欢】见刺史致恭【孔若思为卫州刺史故事以宗室为州别驾见刺史骜放不肯致恭若思劾奏别驾李道钦请讯状有诏别驾见刺史致恭】名郡籍其佽助【半刺上佐得与二千石叅挍政事短长利病者也今以名郡籍其佽助杜牧行马迥等制】戎服见帝【张説迁荆州长史俄以右羽林将军检校幽州都督入朝以戎服见帝帝大喜授检校并州长史兼天兵军大使脩国史敕赍藁即军中论譔】囚宦者【苏良嗣见竹门】止雪反风【王晙为并州大都督府长史止雪反风见雪门】人笑其不情【苏世长歴陜州长史邑里犯法不能禁乃引咎自挞人笑其不情见诈伪门】单身襆被自将【苏瓌转扬州大都督府长见清亷门】起屯田以代转输【旧史李听改灵州大都督府长史境内有光禄渠废塞歳久欲起屯田以代转输听复开决旧渠溉田千余顷至今頼之】
　　録事叅军【三】
　　白州主簿　郡督邮【并令録事叅军】紏绳大郡【管辖外台】紏司　典簿书　掌符印【提举列曹纠察羣吏】千里之姿【三辅决録曰韦康成字元将年十五身长八尺为郡主簿郡尹杨彪竒之曰韦主簿昻昻千里驹】一府之望【世説王东亭为桓温主簿既承籍有美誉为一府之望】陈宠之用王涣可谓得人【益郡太守陈宠以功曹王涣简核举为主簿】郭頥之选明厥有成绩【前赵録曰刘聪字明年十四究通经史时有太守郭頥辟为郡主簿吏歌曰我有贤后能任明政理人殷】琳琅【罗含传曰含字君章太守谢仁祖一见称为湘中之琳琅自江下从事转主簿】州县之职【徒劳人耳】称其职则事举绩成【非其材则官邪政废】一郡纲纪【六曹表则】紏职【周礼】列股肱之郡【居管辖之司】勾稽　纪纲掾【亦録事】孔録事叅军事掌正违失涖符印【百官志】録事意与天通【杜景佺出为益州録事叅军时隆州司马房嗣业徙州司马诏未下欲即视事先笞责吏以立威景佺谓曰公虽受命为司马州未受命何急数日録邪嗣业怒不听景佺曰公持咫尺制真伪莫辨即欲搅乱一府敬业扬州之祸非此类耶叱左右罢去既乃除荆州司马吏歌曰録事意与天通州司马折威风由是寖知名】以殿最升降【戴叔伦齐映刘滋执政叔伦劝以天下州县有上下望雄轻者有司铨拟皆便所私其尤切者县令録事叅军此二者防出中书门下无计资序限逺近髙卑一一以殿最升降则人人知劝映等重其言】纲纪一州【乔琳歴果绵遂懐四州刺史治寛简不亲事尝谓録事叅军任绍业曰子纲纪一州能劾刺史乎绍业出条所失示之惊曰能知吾失御史材也】紏郡【韦应物诗紏郡南海湄】郑翼骜倨【唐史崔信明传扬州録事叅军郑世翼亦骜倨数恌轻忤物余见傲漫门】振举纲目【旧史顔杲卿为魏州録事叅军振举纲目政称第一】怯断大案【御史台记李详为盐亭尉令考为録事所挤详请书録事考刺史许之即书曰怯断大案好勾小稽自隐不清言他揔浊堦前竞闘鬪困方休狱里囚徒非赦不出天下笑之】
　　功曹【四】
　　白主诺【后汉宗资为汝南太守委任功曹范滂人歌謡曰汝南太守范孟愽南阳宗资主画诺】坐啸【岑晊事见刺史门】编堂【东观汉记郭丹为功曹置编于堂以为后法也】悬榻【陈蕃事见上注】钟皓之荐陈寔任以代己【汉钟皓颖川人为郡功曹命辟司徒府临去辞太守荐陈寔为功曹】呉璨之选谢谭举乃得人【呉志呉璨为防稽守举谢谭为功曹】廊庙之材【呉録孙绍字长绪北海人为孔融功曹融称绍有廊庙之材后为相】交友之礼【魏志虞翻字仲翔会稽人太守王朗命为功曹接以交友之礼】置标府掾【任重功曹】茍非三语之才【则忝六联之首】书史掾【汉萧何为书史掾功曹也】
　　诸曹叅军【五】
　　白署列六联【六司】名髙三语【陈留阮千里有令望太尉王君见而问之曰老庄与圣教同异荅曰将无同太尉善其言辟为掾人号曰三语掾】官惟府掾【署列州司】郡掾【府察】六曹　州县之职【徒劳人耳梁竦之言】府中趋【古诗曰冉冉府中趋】谓为师友【韩严诩为颍川守政清简常谓掾吏为师友】请置田曹【温峤太真上防谓置田曹掾州一人劝课农桑察吏能否今宜依旧置之】曹事废被謪【陈遵孟公为公府掾吏日出醉归曹事数废西曹以故事謪之侍曹诣寺舎白遵曰陈卿今日以某事谪遵曰满百乃相闻故事满百则斥后满百西曹请斥司徒官优容之】假日坐曹【薛宣为翊城曹掾张扶至假日独不肯休坐曹治事宣出教曰曹虽有公事家亦望私防扶慙之】公府掾　杀公掾【晋周振频为三公府辟辟书下公輙亡时人号为杀公掾莫有辟者魏舒杨源为司徙遂辟之竟无他事】名列府寮【职叅军事】理曹【魏置理曹掾法曹也】冗贠【散职】孙楚之揖石苞【孙楚字子荆为扬州叅军至州尝揖刺史石苞曰天子命我叅卿军事苞刺史】桓温之任郤氏【晋桓温辟王恂为主簿郗超为叅军超多须髯恂短小荆人语曰髯叅军短主簿能令公喜能令公怒】凯之【晋顾凯之善丹青与殷仲堪为叅军】郝隆【世説郝隆为南蛮叅军三月三日作诗曰娵隅濯清池桓温问何物荅曰名鱼为娵隅桓温曰何为作蛮语隆曰千里投公始得一蛮府叅军那得不蛮语也】叹州县之劳【梁竦】孔功曹司功叅军事掌考课假使祭祀礼乐学校表防书啓祥食祥异医药卜筮陈设防仓曹司仓叅军事掌租调公廨庖厨仓库市肆户曹司户叅军事掌户籍计帐道路过所蠲符杂徭逋负良贱刍藁逆旅婚姻田讼旌别孝悌田曹司田叅军事掌园宅口分永业及防田兵曹司兵叅军事掌武官选兵甲器仗门禁管籥军防烽堠传驿畋猎灋曹司灋叅军事掌鞫狱丽法督盗贼知赃贿没入士曹司士事叅军事掌津梁舟车舎宅工艺【已上百官志】入奏军事【卢承庆为秦州叅军入奏军事太宗伟其辩】诏为御史【韩思彦补建州司户叅军帝召问不见卿久今何官邪思彦泣道所以然帝谓宰相曰此亦太屈】今之管萧【张文瓘补并州叅军时李勣为长史尝叹曰稚圭今之管萧吾所不及】民服其恩【徐有功补蒲州司法叅军为政仁不忍杖罚民服其恩更相约曰犯徐叅军杖者必斥之讫代不辱一人】河东三絶【徐彦伯调蒲州司兵叅军时司户韦暠善判司士李桓工书而彦伯属辞时称河东三絶】仁恕不行鞭罚【思复转汴州司户】当使絶域【狄仁杰授并州法曹叅军同府叅军郑崇质母老且疾当使絶域仁杰谓曰君可贻亲万里忧乎诣长史蔺仁基请代行仁基美其谊】逺近称伏【韦凑迁扬州法曹州人孟神爽罢仁寿令豪纵数犯法及通贵戚吏莫敢绳凑按治杖杀之逺近称伏】开仓赈民【韩思复调梁府仓曹叅军会大旱辄开仓赈民州劾责对曰人穷则滥不如因而活之无趋为盗贼州不能诎】南山可移判不可摇【李元纮为雄州司户叅军时太平公主势震天下百司顺望风防尝与民竞碾硙元纮还之民长史窦怀贞大惊趋改之元纮大署判后曰南山可移判不可揺改好畤令】吏以纸万番赆为受百番【杜暹补婺州叅军秩满归吏以纸万番赆之暹为受百番众叹曰昔清吏受一大钱何异哉】部人称庆【尹思贞调隆州叅军事属邑豪蒲氏骜肆不法州檄思贞按之擿其奸赃万计卒论死部人称庆刻石叹颂】条落则本枯【齐澣调蒲州司法叅军有父子连坐论死者澣曰条落则本枯奈何俱死议贷其父太守不听固争卒原】名动一州号霹雳手【裴漼父琰之永徽中为同州司户叅军年甚少不主曹务州刺史李崇义内轻之镌谕之曰同三辅吏事繁子盍求便官毋留此琰之唯唯吏白积案数百崇义让使趋断琰之曰何至逼人乃命吏连纸进笔为省决一日毕既与夺当理而笔词劲妙崇义惊曰子何自晦成吾过耶由是名动一州号霹雳手】作伐樱桃赋【萧頴士调广陵叅军事頴士褊急中不能堪作伐樱桃赋曰擢无庸之质防本枝以自庇虽先寝而或荐非和羹之正味以讥林甫云君子恨其褊】萧功曹【萧頴士授扬州功曹天下推知人称萧功曹】仁爱【裴守真父谨隋大业中为淮安司户叅军郡人杨琳田瓉等乱刧吏多死惟谨以仁爱故贼约其属无敢害防送还乡】对疑狱【杜佑以防补济南叅军事剡县丞尝过润州刺史韦元甫元甫以故人子待之不加礼他日有疑狱不能决讯佑佑为辨处契要无不尽元甫竒之署司法叅军】莅事明济【顔杲卿以荫调遂州司法叅军刚正莅事明济尝为刺史诘让正色别白不为屈】赋欢喜诗【杜审言见诗门】月俸一百八索【京尹户曹月俸一百八索时为念珠曹出南部新书】
　　县令【六　能政　感化　仁惠　彊毅　清俭遗爱　劝课　屈才　立碑　祠祭
　　弃官】
　　白一同布政【百里宣风】墨绶　铜章【铜墨】子男之秩　郎官【汉书郎官出宰百里】象雷【雷霆百里县令象之分土百里】烹鲜【理大国若烹小鲜】邑令【邑宰县尹令长良宰】制锦【传】偃室【陶县】字人【抚字】宣王化【汉书郡令守长所以宣王化】河阳花【潘岳为河阳令树桃李花人号曰河阳一县花】彭泽桞【陶渊明为彭泽令门栽五桞】偶唐虞之朝【行卓鲁之政】当勤恤之朝【居抚绥之任】累安邑【闵仲叔居安邑买猪肝食令乃进猪肝叹曰闵仲叔岂以口腹累安邑哉遂去之】之武城【子之武城闻歌之声语】土不过同【同百里】鸣琴之化【宓子贱为单父宰弹鸣琴不下堂而单父治巫马期为单父戴星出戴星入以身亲之而单父亦治宓子曰彼任力我任人任力者劳任人者逸】戴星【见上】神明【公沙穆为农令蝗虫出境人以为神明之宰】操刀学制【子曰未能操刀而使制锦有美锦不使人学制】千室之邑【可使为之宰冉有】十室之邑【必有忠信同上】愿试【冯野王以父任为中庶子年十八上书愿试守长安令】　能政歌　割鸡牛刀【子防为武城宰子之武城闻歌之声曰割鸡焉用牛刀】驱鸡【善理人如驱鸡】弹琴　字郑【见劝课门】名贾【后汉贾彪为新息长人困多不养子彪严为制限数年养子千余人男名贾子女名贾女】路不拾遗【刘嬉为雍丘令】三善【子路理蒲夫子入蒲三叹其善】市无二价【晋陆云字士龙为浚仪令】邑无喧鹊【术有驱鸡】卓茂之政术阎宪之讴谣【益都记曰阎宪为緜竹令男子杜成进得其遗装有锦二十五疋诣吏曰县有明府君不能慙心】冦来刈麦【宓子贱治单父齐冦来至鲁父老请曰冦将至人不及自刈请民出刈宓子不许季孙闻而让之宓子曰今年无麦明年可种若使不耕者得麦其民乐有冦也】増赀就赋减年从役【刘平字子公为全椒长政有恩惠人或増赋或减年从役刺史行部狱无系囚也】置水投书【鲁国先贤传孔翊为洛阳令置水前庭得嘱托书皆投水中无一所发也】茧丝　保鄣【国语赵简子使尹铎为晋阳将行请曰为茧丝乎抑其保鄣乎简子曰保鄣哉尹铎至则损其户数人则优而税少简子谓襄子曰晋国有难无以晋阳为逺必以归之所谓保鄣也茧丝谓减其税】损户数【见上注】无囚繋【见上注】　感化三异　驯雉【鲁恭字仲康为中牟令府遣掾躬亲亷之恭随行阡陌见桑下雉雏驯扰傍有童子曰何不捕之童子曰雉方雏不忍捕伺者曰螟虫不入境一异也化及鸟兽二异也童子有仁心三异也】飞鳬【王乔为叶令毎月诣朝常乘双鳬舄也】飞蝗【鲁恭宰中牟令飞蝗避境】反风【刘琨为江陵令有火灾琨向火叩头火乃反风而降】甘雨【祝长字防卿为洛阳令是时亢旱天子雩祈不感长乃暴身堦前引罪自咎甘雨滂注人歌咏之】凤集【晋孙卿拜榆次令有凤凰集帝立碑以褒之】鸾翔【汉王臯为重泉令有鸾翔至止于县庭十余日】不雹【韩棱为下邳令一邑内独不雹上闻徴拜尚书】鸠巢【华阳国志景毅为白水令鸠巢其防焉】人不忍欺【宓子贱为政人不忍欺余见彊毅门注】蝗随督邮【后汉戴封平仲为西华令蝗虫不入界时督邮行县蝗忽大至督邮去其日蝗亦顿除一境竒之】祝螟虫【公沙穆为农令县界有蝗虫食稼穆乃设坛请以身祷于是暴雨来螟虫顿消人以为神明君】　仁惠伏腊放囚【虞延为邑令毎伏腊放囚徒归必尅期还】设坛责己【见感化门】请雨焚躯【戴封为西华令大旱祈雨将欲焚躯俄而雨至】吞药【钟离意字子何拜瑕丘令有吏行盗意不忍行刑罢其职放归其父曰有道君以义刑人乃令子自饮药而死也】避【晋书光逸为博令小吏遇入令被避寒逸不怒之】吏不忍欺【人怀其惠】人告吏求肉米【后汉贞茂为宻令人有言亭长受其米肉遗者茂问吏求否人曰自往遗之茂曰邻里尚相馈遗况吏乎吏不当承威取之耳人曰茍如是律令何以禁之茂曰我以礼教汝必无怨恶以律治汝汝何所措哉大者可论小者可杀姑归念之人纳其训吏怀其恩】借牛【鲁恭为中牟令亭长从人借牛不还牛主讼之恭勒归牛再三不从叹曰是教化不行欲解印去民涕泣留之亭长慙悔乃诣狱】市令作屋【钟离意为叶令市无屋出俸钱作之解土呪曰兴功役令也有过祟令当之人悦也】召姧吏复职【魏髙柔为管城长令县中奸吏引去柔教曰昔邴吉吏有非者容之此诸吏于吾未尝有失安得去皆自励也】终日清谈【王衍字夷甫为元城令终日清谈县务亦理】泣罪【夏方为齐山令百姓有合将加棰拷者方向之涕泣初不加罪小大莫犯也】　彊毅彊项【后汉董宣为洛阳令湖阳公主家人杀人宣就主车取杀之主诉帝帝欲杀宣宣触殿流血帝令谢主宣不拜帝令捺伏宣以手据地不俯帝闻曰彊项令】商贾露宿【王涣字稚子为河内涣令大小震惧外户不闭商贾露宿迁洛阳令】抑彊扶弱　人是以息【吏不敢欺】投巫【西门豹为邺令问人疾苦人曰毎嵗为河伯娶妻敛百姓二三十万豹乃令娶巫家女至日令大巫妪报河伯乃投之扵河有顷曰何不反又令投弟子三人趋之有顷曰女子不能自神复欲投三老廷尉掾亭长皆叩头曰不敢与河伯娶妻也】盗车盖【黄昌为宛陵令严毅好发奸伏有盗车盖者昌不言宻令人至贼家掩取之悉収一家一时杀之百姓战惧咸称明也】人不能欺【西门豹为政人不能欺郑子产为政人不忍欺宓子贱为政人不敢欺】　清俭单歩【魏志崔林除傿令清贫单歩之官】尘甑鱼釡【范丹为莱芜令清贫人歌曰甑中生尘范史云釡中生鱼范莱芜】留犊【魏畧时苖为夀春令始至乘舆车驾黄防后嵗余牛生犊及去留犊曰是淮土所生】布被【后汉董宣为洛阳令死帝使人视家无余财以布被盖之尸妻子守哭帝嗟之赐金帛】身处脂膏【孔奋君勇为姑臧令时姑臧令独完富奋清亷或以身处脂膏脂膏不能自润奋不改其操也】干饭【胡绍为河内怀令三日一视事十日一官仓受俸米于閤内作干饭食之】　遗爱上书请留【汉焦延寿子贡为小黄令当迁三老官属上书请留制又许増秩留之】轻服濳遁【后汉刘宠除平陵令训人以礼母病弃官百姓士人攀辕卧辙充塞道路车不能进乃轻服濳遁】他郡【王涣为洛阳令病卒防西归过农农人设祭扵路曰当时持米至洛阳为卒司所抄自王君来不见侵枉】市哭【孔弈为全椒令以母疾去官百姓哭送之及弈卒市皆哭】　劝课立学校【晋范字武子为余杭令立学校劝生徒】凿渠【西门豹为邺令凿渠十二】引水灌田【魏史起为邺令以西门豹旧渠引漳水灌邺田旁脩古岸卤生稻梁】辟田【子路治蒲夫子三叹其善入境田畴开辟一善也】戴星【见上注】　屈才公琰沉醉【蜀蒋琬字公琰除广都长众事不治常沉醉先主怒诸葛亮曰公琰社稷之器非百里之才先主乃重之】骥足　牛刀【子防为武城宰】庞统免官【字士元刘备以为枣阳县令在县不治免官鲁肃曰士元之才百里不足以展骥足耳备大器之乃任为治中】屈而未中【过犹不及】耻【汲黯迁荥阳令耻为令以病归也】盘根错节【虞诩字叔卿除朝歌令亲旧吊之诩曰何哀不遇盘根错节何以表利器也】朝野叹屈【夏侯湛为野王令以恤隐为急而缓于公调政清务闲优防多暇朝野叹其屈除中书侍郎】恭赏换县【汉书薛宣字赣君为左冯翊颖阳县大其令薛恭未尝理粟邑县小无事其令韦赏才有余宣乃奏赏与恭换县二人领县后两县皆理】　立碑褒凤集【晋孙卿为榆次令有凤凰集武帝令立碑以褒美之】颂徳【崔瑗字子玉为汲令迁济北相卒官汲县故吏男女号泣共垒石作坛立碑颂徳而祠之】生立碑【后汉董诩字汉之除湏昌令多异政生为立碑】　祠祭生祠【晋荀朂字公鲁为安阳令遗爱在人生为立祠】望柩设奠【晋记刘璠为江夏令卒百姓如防兄弟将归不受祭吏人往往聚路侧望柩设奠酹而哭之】画形配食【晋陆云字士龙为浚仪令有异政及去官民思之画形配食】配社【宋登为汝隂令号曰神父及卒人家配社祀之】　弃官归去来【晋陶潜字渊明为彭泽令州使掾来吏白当迎潜曰不能为五斗米折腰于乡里小儿乃咏归去来遂纳印弃官而归】周躬【汉书躬字子羽为栎阳令以事去官】遗荣【解印】考课第六【萧育为茂陵令会课第六仓陈令郭舜以率敛见责育为之请扶风怒曰君裁自脱何暇为人请及出传召茂陵令当以职事对育遥出书佐牵育育防刀曰萧育茂陵男子耳何能诣曹逄趋出欲去官明日且召入拜司校尉】孔县令掌导风化察寃滞听狱讼凡民田収受县令给之毎嵗季冬行乡饮酒礼簿帐传驿仓库盗贼隄道虽有専官皆通知县丞为之贰众曹収率课调【百官志】解印绶去【温让尝为邑宰解印绶去】击盗所至辄平【李大亮収土门令方嵗饥境多盗贼大亮招亡散抚贫瘠卖所乘马稍稍资业之劝垦田嵗大熟间出击盗所至辄平秦王行北境下书褒劳】单马诣贼营【胡贼大至大亮度不能拒乃单马诣贼营説豪帅为分别祸福贼众感服遂相率降大亮杀所乘马与之食至晡而反】与丞尉均取俸【髙智周迁费令与丞尉均取俸民安其化刻石颂美】诛灭大姓【王方翼调安定令诛灭大姓奸豪贴息】讼息钱报上不与【薛讷迁蓝田令富人倪氏讼息钱于肃政台中丞来俊臣受赇发义仓粟数千斛偿之讷曰义仓本备水旱安可絶众人之仰私一家报上不与会俊臣得罪亦止】右善去恶人称为神明【冯元淑歴清漳浚仪始平三县令右善去恶人称为神明与奴仆日一食马日一秣所至不携妻子斥俸余以给贫穷或讥其近名元淑曰吾性也不为苦中宗降玺书劳勉付状史官】贤令【蒋沇乾元中歴陆浑盩厔咸阳髙陵四县令美政流行长老纪焉郭子仪军出其县敕麾下曰蒋沇贤令供亿当有素士得蔬饭足矣毋挠其清也迁长安令】不得进官【韦思谦调应城令负殿不得进官吏部尚书髙季辅曰予始得此一人岂以小疵弃大徳邪】政为二川最【韦嗣立累调双流令】比年不加简择吏部年髙不善刀笔者乃拟县【韦嗣立建言见刺史门】吏民爱之【韦见良吏门】诏问所以安人者【韦济开元初调鄄城令或言吏部选县令非其人既众谢有诏问所以安人者对凡二百人惟济居第一不能对者悉免官】摧勒奸豪【陆璪除洛阳令时车驾在洛摧勒奸豪人不敢犯】教民耕桑【韦维徙内河令教民耕桑县为刻颂】课第一【杨元琰补平棘令课第一御史府表其政玺书褒厉】鸾降庭树【杨仲昌累为孝义令鸾降庭树太守萧恕表其政】不事威刑而治【韦抗景云初为永昌令不事威刑而治见良吏门】配户和市【裴耀卿迁长安令旧有配户和市法人厌苦耀卿一切贵豪门坐贾豫给以直絶僦欺之及去人思之】所论者民寃抑【杨防为麟逰令时窦懐真大营金僊玉真二观檄取畿内尝负逆人赀暴敛之以佐费玚拒不应怀真怒曰县令拒大夫命乎玚曰所论者民寃抑位髙下乎何取怀贞壮其对为止】赐百缣【崔隐甫迁洛阳令棃园弟子胡雏善笛尝负罪匿禁中帝以他事召隐甫从容指曰就卿丐此人对曰陛下轻臣而重乐工请觧官再拜出帝遽谢与胡雏隐甫杀之有诏贳死不及矣赐隐甫百缣】六合元元之众县命于县令【张九龄建言云见刺史门】宜遂科定其资不歴县令不得任台郎给舍【同上】以治最显【房琯授卢氏令拜监察御史坐讯狱非是贬睦州司户叅军复为县所至尚徳化兴长利以治最显】但计资考不求贤良【陈子昂今吏部调县令如补一尉但计资考不求贤良有如不次用人则天下嚚然相谤矣狃于常而不变也故庸人皆任县令教化之陵迟顾不甚哉】尹当求令长亲细事【桞浑云见京兆尹门】宜以上爱人之本为心【薛珏见刺史门】宜出中书门下【戴叔伦见叅军门】就赐绯鱼【王正雅穆宗时京邑多盗贼正雅以万年令威震豪强尹桞公绰言其能就赐绯鱼】李吉甫建言命有司举材堪县令者【七十一】输无逋期【刘宴天寳中累调夏令未尝督赋而输无逋期】县人诉机织未就【卢坦为寿安令河南赋限已穷县人诉机织未就坦诣府请申十日不听坦谕县人第输勿顾限违之不过罚令俸尔由是知名】着谕防书【冯伉醴泉令缺宰相髙选徳宗曰前使泽潞不受币者其人清可用也遂以授伉县多嚚猾数犯法伉为着谕防书十四篇大抵劝之务农进学而教以忠孝乡党授之使辅相教督】始筑城郭【罗立言改武阳令以治剧迁河隂立言始筑城郭地所当者皆富豪大贾所占下令使自筑其处吏籍其阔狭号扵众曰有不如约为我更完民惮其严数旬毕民无田者不如有役设鏁絶汴流奸盗屏息】政化清明【顔泉明肃宗拜泉明郫令政化清明诛宿盗人情翕然成都尹举其课第一】治绩而负节义【张廵出为清河令治绩而节义或以困阨归者倾赀振謢无吝】南金口明府手【廵更调真源令土多豪猾大吏华南金树威恣肆邑中语曰南金口明府手廵下车以法诛之赦余党莫不改行迁善政简约民甚宜之】盗尸虎还【元徳秀为鲁山令前此堕车伤足不能趋拜太守待以客礼有盗防虎为暴盗请格虎自赎许之吏白彼诡计且亡去无乃为累乎徳秀曰许之矣不可负约即有累吾当坐不及余人明日盗尸虎还举县嗟叹】歌于蔿于【宗在东都酺五鳯楼下命三百里县令刺史各以声乐集是时颇言帝且第胜负加赏黜河内太守辇优伎数百被锦綉或作犀象瓌谲光丽徳秀惟乐工十人联袂歌于蔿于此元徳秀所为歌也帝闻异之叹曰贤人之言哉谓宰相曰河内人其涂炭乎乃黜太守徳秀益知名】母子相讼授孝经【韦景骏为贵乡令有母子相讼者景骏曰令少不天常自痛尔幸有亲而忘孝耶教之不孚令之罪也因呜咽流涕付授孝经使习大义于是母子感悟请自新遂为孝子】豪猾屏息【李频再迁武功令扵是畿民多籍神防军吏以其横类假借不敢绳以法频至有神防士尚君庆逋赋六年不送晘然出入闾里频宻擿比伍与竞君庆叩县廷质频即械送狱尽条宿恶请为尹杀之督所负无少贷豪猾大惊屏息奉法县大治】厮水溉田【有六门堰者廞废百五十年方嵗饥频发官廥庸民浚渠按故道厮水溉田谷以大稔懿宗嘉之赐绯衣银鱼】褒谕其能【李朝隐迁长安令宦官闾兴贵有所干请曵去之睿宗嘉叹后御承天门对百官及朝集使褒谕其能使徧闻之进大中大夫一阶赐中上考绢百疋以旌刚烈】政养在人【贾敦实咸亨初敦实爲洛州长史亦寛惠人心怀向洛阳令杨徳干矜酷烈杖杀人以立威敦实喻止曰政养在人伤生过多虽能不足贵也徳干为衰减】以爱利爲行【张允济仕隋为武阳令见杂盗门】赋役称平【李元纮开元初为万年令】能吏【李叔明拜洛阳令招徕遗民号能吏】县民独免流散【韦景骏歴肥乡令方河北饥躬廵闾里劝人通有无教导抚循县民独免流散及去人立石着其功】鬼神破胆【李杲为洛阳令严毅公正吏民畏之有刘兼者过其境宿于村邸夜深闻户外语声曰古今正人李令是也见其行事令人破胆我軰可以他县血食兼开户视之无物乃见鬼神也】斋马【冯元淑为清漳令所乘马午后则不与刍云令其作斋】张允济为武阳曰吾境未尝拾遗【唐史见遗物门】认妇家牛【张允济事见威名门】择于台省【旧史崔纵为监察御史诏择令长于台省除蓝田令寛明勤干徳化流行人为立碑颂徳】寛猛得中【旧史韦抗景云初为永昌令不务威刑而政令肃一都辇繁剧为政寛猛得中无如抗者】
　　县丞【七】
　　白佐邑　县寮【县吏】佐理一同【贰职百里】贰子男之职【佐卓鲁之政】州县之职徒劳人尔【梁竦之言】桓谭【字君山数言事忤防出为安陵丞忽忽不乐道病卒】温舒【路温舒为石苞邑丞】孔谏校猎【刘仁轨擢咸阳丞贞观十四年校猎同州时秋敛未讫仁轨谏曰今兹才泽霑足百谷炽茂収澍十二常日赘调已有所妨又供猎事缮桥治道役虽简省犹不损数万少延一旬使场圃毕劳陛下六飞徐驱公私交防玺书褒纳】开陈经书行释奠礼【王义方贬吉安丞开陈经书行释奠礼】出囚使就畎畆【唐临出为万泉丞有轻囚久系方春农事兴临説令可且出囚使就畎畆不许临曰有所疑丞执其罪令移疾临悉纵归与之约囚如期还】景倩真清【陆景倩为扶沟丞按察使毕讲覆州县殿最惟景倩曰真清】贰令【丞之职所以贰令于邑之事无所不当问】位髙而偪例以嫌不可否事【文书行吏抱成案诣丞卷其前钳以左手右手擿纸尾鴈鹜行以进平立聣丞曰当署丞渉笔占位署唯谨官虽髙力势反出主簿尉下】既噤不得施用又喟然曰丞哉丞哉【余不负丞而丞负余】植二松日吟哦其间【已上韩愈蓝田壁记】县吏之长曰令曰丞【丞之位八品下桞宗元武功县丞壁记】丞述六职以辅其令【同上】
　　主簿【八】
　　白职司符印【主掌簿书】鸿渐之资　凤栖之位【仇香为县主簿宰谓曰枳棘非鸾凤所栖百里岂大贤所托他时论道岩廊非主簿而谁厚以资送之】栖棘之官　紏察【凖绳】管辖之司　王恂【恂为桓温主簿人曰短主簿事具叅军门】仇览【仇香名览】紏职【周礼】朱勾　勾稽孔诸县置主簿以流外为之　不遇之言题客舎【蒋钦绪始韩琬为髙邮主簿使京师自负其才有不遇之言题客舎他日钦绪见之笑曰吾子叹后时邪】遇事蠭鋭【李畬歴泛水主簿遇事蠭鋭虽厮竪一阅辄记姓名】作书数百篇【萧存表常熟主簿顔真卿在湖州与存及陆鸿渐等讨摭古今韵字所原作书数百篇】移文岳神虎不为害【顾少连补登封主簿邑有虎孽民患之少连命塞防穽移文岳神虎不为害】佳婿【杨于陵调句容主簿节度使韩滉刚严少许可独竒于陵谓妻桞曰吾求佳婿无如于陵贤因以妻之】后来之英【徐浩张説称其才繇鲁山主簿荐为集贤校理见喜雨五色鸰赋咨叹曰后来之英】
　　县尉【九】
　　白一命【寸禄】秩卑【位下】驰声南昌【梅福字子真为南昌尉故谓之神仙尉】宣威北部【曹操为洛北尉造五色棒悬于市门】黄绶【之秩】鸿渐【之资】仙吏【仙尉】神仙之吏【州县之劳】孔武徳元年改书佐曰县尉寻改曰县正七年改县正复曰尉【百官志】独敢廷辩【李义琰补太原尉李勣为都督僚吏惮其威严义琰独敢廷辩曲直勣甚礼之】杀折冲【刘仁轨转陈仓尉部人折冲都尉鲁宁者豪纵狠法县莫敢屈仁轨约不再犯而宁暴横自如仁轨榜杀之州以闻太宗曰尉而杀吾折冲可乎召诘责仁轨对曰宁辱臣臣故杀之帝以为刚正更擢咸阳丞】惠出一尉【员半千调武阳尉嵗旱劝令殷子良发粟振民不从及子良谒州半千悉发之下頼以济刺史大怒囚半千于狱会薛元超持节河南让太守曰君有民不能恤使惠出一尉尚何罪邪释之】剖断精允【蒋沇授洛阳尉始河南尹韩朝宗裴迥尝委详覆捡句而处事平剖断精允羣僚莫敢望也】以清干称【陆璪补长安尉】当时称其义【裴佶授蓝田尉徳宗诏发畿县民城奉天严郢为京兆政刻急本曹尉韦重规妻乳且疾不敢免佶请代役要如程当时称其义】摧奸抉隐【李勉始调开封尉汴州水陆一都防俗厖错号难治勉摧奸抉隐为有名】单言辄判【李程调蓝田尉数有滞狱十年程单言輙判京兆状最迁监察御史本传】凡居官亷虽大臣无厚蓄【卢坦为河南尉时杜黄裳为尹召坦立堂下曰某家子与恶人防破产盍察之坦曰凡居官亷虽大臣无厚蓄其能积财者必剥下以致之如子孙善守是天富不道之家不若恣其不道以归于人黄裳惊其言自是遇加厚】说使者请以五术省风俗【陆贽补渭南尉徳宗立遣黜陟使庾何等十一人行天下贽説使者请以五术省风俗八计听吏治三科登隽乂四赋经财实六徳保罢瘵五要简官事】檄州县捍贼【穆寜调蓝山尉安禄山反刘道立为景城守寜募兵斩之檄州县并力捍贼】坐水旁裴囬赋诗【孟郊调溧阳尉县有投金瀬平陵城林薄署防翳下有积水郊闲往坐水旁裴囬赋诗而曹务多废令白府以假尉代之而分其半俸】有惠政【元徳秀调南和尉有惠政黜陟使以闻】月中召入翰林【白居易元和元年对制策乙等调盩厔尉为集贤校理月中召入翰林为学士】兰菊【裴子余补鄠县尉见兰门】裁决明辨【苏珦调鄠尉时李义琰为雍州长史鄠多讼日至长史府珦裁决明辨见知人门】茂才异行【髙琰以茂才异行髙第累擢咸阳尉】有吏能治第一【刘延祐补渭南尉有吏能治第一李勣戒之曰子春秋少而有美名宜稍自抑无为出人上延祐钦纳】屈宋作衙官【杜审言】
　　二王后【十】
　　白作賔王家【尚书成王命防子啓代殷后曰作賔于王家与国咸休永世无穷】振鹭二王后来助祭也【其诗曰振鹭于飞于彼西雍我客戾止亦有斯容】有客微子来见于祖庙【诗曰有客有客亦白其马】先代之后【宋皇武子曰宋先代之后于周为客天子有事膰焉有防拜焉】三恪【周封胡公于陈以备三恪恪敬也又封夏殷并夏殷为三恪具礼转隆示敬而已】二王后祭式【主客式二王后毎年四时享庙牲牢调度祭服祭器一切并官给其帷帐几案缺亦官给主司四时省问】孔请周汉为二王后【李嗣真为左御史中丞】
　　诸侯【十一】
　　白五等【公侯伯子男】列国　建国【天子建国列国诸侯】邦君七命【侯伯】君人【汉祖诏曰尊国君人上所尊礼】象贤【继世以立诸侯象贤】问国君之富【数地以对山泽之所出也】
　　大夫【十二】
　　白立家【大夫立家】食采【陪臣】灋山陵【二十七大夫灋山陵】颁冰理家者【不敢失于臣妾臣妾大夫】刑不上大夫　不可徒行【孔子曰以吾从大夫之后不可徒行也】位崇羔鴈【三命为大夫】倍士之禄【礼下大夫倍上士】执羔　执鴈乘轩　问大夫之富【曰有宰食力祭器衣服不假】
　　九锡【十三】
　　白书曰平王锡晋文侯【秬鬯珪瓉册口用赉尔秬鬯一卣彤弓一彤矢百玈弓十玈矢千马四匹注九命赐弓矢得专征伐】周礼九命【一命受职谓治职事再命受服谓受祭服三命受位下大夫之位四命受祭器五命受则人法也出为子男六命赐宫谓子男入为卿治官也七命赐国出就侯伯之国也八命受牧一州也九命作伯谓长也谓诸侯方伯也】诸侯有徳则赐【一命车马再命衣服三虎贲四乐器五纳陛六朱户七弓矢八斧钺九秬鬯】周迁洛邑方命晋文【见上】汉幸许昌始加魏武【魏曹操挟天子幸许昌受九锡魏受禅追尊武帝】事既行于叔世【理难议于圣朝】劝受【蜀志诸葛亮有劝受九锡者亮曰若灭魏后十锡可受而况其九乎】
　　庶官【十四】
　　白无旷庶官【书】邦之司直【诗】汉晁错为大掌故【主掌故事】将作【汉书将作秦官也秩二千石掌宫室属官有东园主掌诸材木也】治水官【又有都舡令丞主都舡狱治水官也】水衡都尉【掌上林苑属官有辑濯注云主舡官】钟官【主铸钱】
　　祭酒【十五】
　　白书【尧曰克明峻徳以亲九族九族既睦平章百姓祭酒周受命封建宗盟百官春秋云周封兄弟之国十有六同姓之国三十有五焉选宗中之长而董之谓之宗正成王时彤伯入为祭酒掌主亲属也汉秦因之汉平帝更名宗伯王莽改名秩宗东汉复为宗伯至晋以庶姓为之大祭酒汉魏皆同姓为之晋以后杂用庶姓梁加卿除大字北齐又加大字隋又除之】汉【髙祖七年自三阳从长安置祭酒官以序九族刘向字子政元帝时萧望之周堪荐向为宗室忠直明经有行为祭酒刘徳字路叔脩黄老术有知畧少时召见甘泉武帝谓之千里驹昭帝初为祭酒丞后为祭酒妻死大将军欲以女妻之徳不敢畏盛满也】东汉【刘平字公子以仁孝着闻永平三年为祭酒刘般字伯与代名忠孝在朝竭忠建初二年拜宗正也】续汉【宗正一人秩二千石掌叙録王国嫡庶之徒次及诸宗室亲属逺近郡国嵗初上宗室名若有犯法】
　　贡举【十六】
　　白位列春官【职司贡举】天官　天子求贤【诸侯贡士】悬甲乙之科【拾青紫之士】敷求多士【精选羣才】盛矣防府【直哉主司】登龙【退鹢】待问【待取】握灵蛇而来【中正鹄而取】精鉴【茂才】礼闱之司重其任【文囿之主难其人】杨叶不穿【虽十上而下第】桂枝可折【以三道而登科】眀试【诸难】撞钟之鸣以待下问【止水之鉴宁遗上才】当文思之代【必待得贤】守明试之司【岂宜失士】献贤能之书【若今之解状也】职当可试【谁虑遗才】经茍未明【难用拾芥】
  </div>
  <div class="pagination">
   <a href="白孔六帖_page37.html">
    上一页
   </a>
   <span>
    ...
   </span>
   <a href="白孔六帖_page33.html">
    33
   </a>
   <a href="白孔六帖_page34.html">
    34
   </a>
   <a href="白孔六帖_page35.html">
    35
   </a>
   <a href="白孔六帖_page36.html">
    36
   </a>
   <a href="白孔六帖_page37.html">
    37
   </a>
   <span class="current-page">
    38
   </span>
   <a href="白孔六帖_page39.html">
    39
   </a>
   <a href="白孔六帖_page40.html">
    40
   </a>
   <a href="白孔六帖_page41.html">
    41
   </a>
   <a href="白孔六帖_page42.html">
    42
   </a>
   <a href="白孔六帖_page43.html">
    43
   </a>
   <span>
    ...
   </span>
   <a href="白孔六帖_page39.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
