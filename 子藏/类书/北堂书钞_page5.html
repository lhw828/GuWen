<!DOCTYPE html>
<html>
 <head>
  <meta charset="utf-8"/>
  <title>
   北堂书钞 - 第 5 页/共 42 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   北堂书钞 - 第 5 页/共 42 页
  </h1>
  <div class="content">
   王政化之为贵 【说苑云政有三品王者之政化之霸者之政威之强国之政胁之王者各有所施化之为贵犬○孙氏校以原钞矣误美照陈本删之非也今案本钞论政篇亦引三品句考说苑理政篇国作者末作贵矣】 德者化由兴 【又云政者三品如上言○今案说苑政理篇云夫刑德者化之所由兴也与上文三品另为一段不必相蒙陈俞删注照引理政篇是也】 君子之德风小人之德草 【论语○今案见颜渊篇】 修己以安百姓 【论语○今案见宪问篇】 居敬以临其民 【论语○今案见雍也篇】 子欲善而民善 【论语○今案见宪问篇】 以仁为首以惠为先 【刘梁碑云君迁桂杨太守班序以正以仁为首云云○今案严辑刘梁碑文据书钞引惠改义余同陈俞本皆作惠又陈本君误召】 养之以仁教之以礼 【新序曰子夏曰子产相郑牧民养之以仁○今案陈俞本同】 笃义多恩 【典略云赵喜为平原守百姓为作歌○今案陈俞本亦同御览四百七十七引鱼豢魏典略无百姓句其下云百官大会光武问喜何如咸称有政迹会罢诸人言喜笃义多恩非独能临人也】 正清民和 【晋中兴书诸葛恢为会稽守二年政清民和为诸侯郡首宜进其位○今案陈俞本无为诸二句余同亦见今晋书七十七诸葛恢传守作内史二作三民作人无侯字余同】 及于宽政 【春秋陈公子完奔齐齐俟使敬仲为卿辞曰羁旅之臣○今案左氏昭二十二年传】 为政宽恕 【东观汉记云魏霸为巨鹿太守性清约○今案本钞脱性字据聚珍本东观记及御览二百六引补姚辑本祇有为巨鹿五字陈俞本改引范书】 政唯仁■〈闲〉 【范晔汉书吴佑为相民有相争欣者闭合自责○孙氏校柘改佑为改唯王石华覆校闵合改闭合今案范后汉九十四吴佑传云迁胶东侯相佑政唯仁■〈闲〉以身率物民有云云闭上有辄字】 抚以恩信 【东观汉记祭彤为辽东守抚夷狄以恩信皆畏而爱之○今案聚珍本姚辑本东观记脱抚夷以下亦见范书五十祭彤传同陈俞本直改范后汉非是】 以宽服民 【春秋子产有疾谓子太叔曰我死子必为政唯有德者能以宽服民○今案左氏昭二十年传与俞本同陈本标目作治民小注作服民】 惠在养民 【家语子游问孔子○今案陈俞本同近本家语正论解养作爱余同】 不言而治 【汉书原涉为谷口令不言而治○今案汉书九十二原涉传同本钞为误先脱俗字照订】 口无恶言 【范汉书□茂迁密合○今案后汉五十五卓茂传同】 仁化 【又云刘昆为弘农太守为政三年仁化大行○今案后汉书刘昆传同陈俞本脱弘农四字】 恩化 【魏志刘馥为扬剌史空城建立○今案魏志十五刘馥傅单马造合肥空城建立州治数年中恩化大行】 施教导民上下和洽 【史记孙叔敖○今案史记循吏传孙叔敖为楚相云云但洽作合陈俞本亦合洽】 民服德化宿恶奔迸 【吴录云王谭曲阿人为正成长○今案御览十九引吴录无曲阿人三字武成长作成武令陈本亦删此三字俞本及本篇下引均与此同惟下条谭作镡耳】 吏民向化 【汉书黄霸为颍川守宣布诏令百姓乡化○今案汉书八十九循吏黄霸传同其下有八年无重罪囚吏民乡于教化云云】 一郡慕化 【益部耆旧传云张霸为会稽太守○今案御览二百六十二引同】 仰如日月 【荀氏家传云藐为榆次合有凤集其境○今案为下郄太守二字脱令字据本钞德感篇引订然德感篇亦脱家字集其作凰集陈俞本令下添引为政有德句同】 润同江海 【王晋书应举为南平郡守郡人歌曰○今案御览四百六十五引王晋书举作詹陈俞本与本钞同】 百姓爱之 【又云郑柔广平守○今案陈俞本同考文选注二十引王隐晋书作郭袤为广平太守百姓爱之与本钞作郑者小异】 生为立祠 【晋书荀勖为安阳令○今案陈俞本改今晋书亦同】 民有讼田移病思过 【汉书韩延□化东郡三年令行禁止民有兄弟讼田延寿移病闭合思过○系氏校因标目田误思照陈俞本改者非是今案汉书七十六韩延寿传同】 吏有相欣闭合自责 【范汉书吴佑为胶东相民有欣云云○今案详本篇上政唯仁简条下】 蒲鞭相耻 【后汉书刘宽为南阳太守爱民如子○今案近本范后汉五十五刘宽传为作迁下有温人多恕吏人有过但用蒲鞭罪之示辱而己陈俞本爱作遇余与本钞同】 苇杖示刑 【陈□王赋○今案陈俞本同】 休囚于家 【陈留风俗传云蒙人焦贡为小黄令○今案○○○钦定图书集成□□典卷三百八十九引陈溜风俗传无休囚句余同陈俞本脱人贡二字直误作蒙焦谬甚】 放囚还家 【曹摅傅云除临淄合放囚如期并至○今案翰苑新书前集卷十引臧荣绪晋书如期句作至期而还亦见今晋书良吏曹摅传同陈俞本并脱人名】 遣徒敛亲皆先期至 【范汉书锺离意传○孙氏校徒相误徒敏今案近本范书七十一意传防广为父报雠系狱其母死听广归殡殓果还入狱陈俞本将标日皆先句改果还四字】 遣徒归家应期而还 【陈留耆旧传虞先为缁阳令每伏腊藏遣徒归家云云○今案初学记十二引陈留耆旧传徒作囚先作延余同陈本脱缁阳二字每下有一年二字俞本虞上有传字缁误细余与陈同】 子贱治单父民不忍欺 【史记西门豹传云子产治郑○今案史记滑稽列传附褚先生西门豹传郑下有民不能欺句即接标目二句其下又接西门豹治邺氏不敢欺二句陈俞本祇注史记二字】 延寿为东郡守民不忍欺 【汉书韩延寿传为东郡守莫敢以辞讼自言者推其至诚吏民不忍欺给○今案见卷七十六本传陈俞本祇注汉书二字】 竖子不戏狎班白不提挈 【史记郑子产为大夫昭君之时为相竖子云云○今案见史记循吏列传索隐谓子产不相昭君原钞与史记皆言相昭君必非误矣陈俞本竟删为大夫以下七字岂以原钞为误耶】 小大不为非 【新序云子产□民□之道三合与道而行○孙氏校标目人改大今案此有脱误陈俞本删子产以下】 小人知耻 【蔡邕胡伯始碎文云○今案见兰雪堂本蔡邕集胡公碑同】 风俗和平囹圄空虚 【新序云子产相郑七年而教宣风行国无刑人○孙氏校补相字行字今案陈俞本同】 吏民富寔狱讼止息 【汉书龚遂至渤躬帅以俭劝民务农○孙氏校补务字王石华校躭师改躬帅今案见汉书八十九循吏龚遂传陈俞本至作为】 市不预贾 【史记子产为相一年僮不犂畔二年市不预贾○今案本钞脱僮字脱犂字脱二年一句据史记循吏列传补陈俞本祗注子产二字】 市无二贾 【王晋书甘卓为相州剌史○今案亦见今晋书甘茂传相作湘无标目句陈俞本与本钞同】 天下无冤民 【汉书于定国为廷尉务□□矜朝廷称之曰张释之为廷尉天下无冤民○今案汉书七十一于定国传哀矜作哀鳏寡本钞脱务在二字据补陈俞本刑注】 狱无重囚 【汉书黄霸为颍州守治狱八年○今案见汉书八十九年循吏黄霸传陈俞本标目作罪无重囚】 道不拾遗 【韩子云子产相郑伍年云云○今案本钞四十九宰相篇亦引陈俞本与本钞同考韩非子外储说左上郑下有为政二字有国无盗贼句即接标目又史记循吏列传则作子产相昭君三年道不拾遗】 田者让畔 【汉书黄霸为颍州守○今案州字据上条黄霸传订陈俞本仍作川】 遗锦诣吏 【益部耆旧传云○王石华校诸改诣今案类聚五十引益部耆旧传阎宪事陈俞本脱耆旧二字】 遗粟系树 【魏志桓阶传为赵郡太守○今案陈俞本同近本陈寿魏志桓阶传脱】 狗吠不惊 【华乔汉书岑熙为东郡太守为歌之曰我有枳棘岑君伐之我有蝥贼岑君遏之狗吠不惊独于斯时续汉书刘宠传为会稽守○今案御览二百六十引及汪辑本华峤书为歌作人歌同又御览八百三十五引及汪□本续汉书守下有□不夜吠句妣辑本皆脱陈俞本删为歌以下】 生男字吴 【范晔汉书吴佑为胶东相安丘男子系狱佑问邿无子听囚妻○今案范书九十四吴佑传男子有毋已长以□自系佑问长未有子即逮长妻同宿狱中冬尽行删长曰妻若生子名之吴生云云陈俞本增引甚多】 生男名骆 【会稽典录骆俊□书拜陈相汝南有贼起○今案本钞俊灵误骏虚脱陈相二字汝误武据○○○欲定图书集成官常典卷六百六十九引订又起不有俊为之保障句男下有女字陈俞本脱灵帝以下】 以江为字 【江祚别传为南安太守民感其德生子多以江为字○今案陈俞本脱别传二字南安太三字余同考御览二百六十二引江祚别传南安误安南感作思为作名子又卷三百六十二引感亦作恩为作名】 以孟为字 【吴书孟宗为豫章守民感其德是时生子云云○今案陈俞本子下作故名】 男名贾男女名贾女 【谢承汉书贾彪补新息长养子数子○今案姚辑汪辑本谢书男作子数千作千数陈本注贾彪二字俞本与本钞同】 百姓借寇君 【东观汉记寇恂为颖川守贼不入界○今案文选卷五十九安陆昭王碑注引及聚珍本东观记贼不句作盗贼悉降百姓遮道曰愿从陛下复借寇君一年姚辑本脱俞本界作境余与文选注同陈本改引范后汉谬甚】 吏民请董和 【器志黄和为益州牧○今案蜀志九董和传州牧下云转为巴东属国都封吏民老弱相携乞留和者数千人陈俞本皆作成都令余有增引】 戍卒愿留一年以赎太守罪 【汉书魏相迁河南守人有告相贼煞不辜河南卒戍者三千人愿留一年以赎太守罪○今案汉书魏相传作卒成而师古注亦作戍卒陈俞本略增引本钞此下复衍一条已删】 卫卒请留一年以报宽饶德 【汉书宽饶谏大夫○今案见汉书七十七盖宽饶传】 老小攀车 【东观记第五伦为会稽守代到百姓攀车○今案类聚七十一引及聚珍本姚辑本东观记代到作为事征三字车作□无老小二字陈俞本小作少车下有以留之三字余亦同】 吏民攀辕 【华阳国志云严遵为阳州牧去官吏民塞路攀辕○今案廖刻顾校本华阳志卷一遵作王思牧作刺史去作迁陈本脱官字俞本去官作迁去余均与本钞同】 老弱号哭 【东观汉记侯霸有法名○今案文选五十九安陆昭王碑注引云霸保守临淮更始元年遣谒者征霸百姓号呼哭泣聚珍本东观记法作能余与文选注开原俞本亦作能】 五夷号泣 【续汉书种暠为益州剌史迁汉阳太守吏民五夷男女号泣○孙氏校仲改种今案陈俞本司考类聚五十御览二百五十六引均无迁汉以下左辑本脱末二句惟姚辑续汉益作果余与原钞悉同然左传内亦有为益州剌史一则有无□胤未敢臆斲也】 百姓挥涕 【陈留风俗传○今案　　　钦定□□集成职方典卷三百八十九引陈留风俗传同与本篇上文休囚于家条下所引同一事】 王侯泣涕 【范汉书班超为诏还国○今案范书七十七班超传国下云还至于关王侯以下皆号泣陈□□增引更详】 邺有圣令为史公 【吕氏春秋魏襄王时史起为□今泻卤生稻梁○今案陈俞本同小注疑有脱误考吕氏春秋先识览令下有相与歌之曰邺有圣合时为史公决漳水灌邺旁终古斥卤生之稻梁又去钞三十九兴利篇引作决反漳水灌邺傍终古斥卤生稻梁又百五十五丰稔篇亦引】 赖遇贤令彭子扬 【谢承后汉书海贼欲向郡太守请彭循守吴合民歌之曰云云○今案陈俞本脱民歌句考御览三百五十二引同又本钞三百九十方黔篇引循作修姚辑谢书亦然】 桑无附枝麦穗两歧张君为政乐不可支 【东观汉记张堪为渔阳太守叙民种作童谣歌○日今案类聚五十引涷观记支作为人作教民种田姚辑本据类聚惟聚珍本与原钞俞本悉同陈本歧误作岐注脱教民以下俞本与本钞悉同】 我有枳棘岑君伐之我有蝥贼岑君遏之 【华峤汉书岑熙传为东郡守人歌日○孙氏校补遏下之字今案本钞及陈俞本蝥均误蛑据本篇上狗吠一条及汪辑本御览二百六十引改余同】 王世容治无双省徭役盗贼空 【吴录云五镡为武城长歌日○今案陈俞本同类聚十九引吴录谓谭字世容武城作成武长作合本篇上引亦作谭作武成长】 百姓歌来暮 【东观汉记兼范为蜀郡守旧制禁民夜作范乃毁削先令但严使储水○今案类聚五十引及聚珍本姚辑本东观记先作前水下有百姓歌之云廉叔度来何暮陈本毁改除水下添而已两字俞本脱旧制以下】 巷路歌来晚 【谢汉书贾琮○今案陈俞本改引范后汉非是考类聚五十引谢承书有司举贾琮百姓歌之曰贾父来晚使我先又姚辑汪辑本谢书百姓以下与类聚同】 既见君子德音孔胶 【毛诗○今案小雅隰桑篇】 雨雪瀌瀌见睍曰消 【毛诗○今案小雅角弓篇】 

　　○德感二十二 

　　风不摇条 【博物志云文王以太公为灌坛俴○今案俞本同陈本脱灌坛二字考明吴管本稗海本博物志令下祇有疾风暴雨从太公邑外过二句又学津本搜神记卷四亦有文王以太公为灌坛令期年风不鸣余余与吴校博物志同类聚六十四引亦有风不句可知同载一事而吴氏诸本脱非古本之窜误也】 反风灭火 【陈留耆旧传刘昆为江陵令民有火灾昆向天叩地霈然下雨○今案类聚八十引陈留传天叩地三字作火叩头雨下有诏问反风灭火句陈俞本地作头霈误濡余与本钞同】 甘雨辄澍 【谢承汉书百里嵩为余□剌史境内旱嵩出巡○今案御览卷十引及姚辑汪辑本谢书内作遭余同陈俞本脱境内六字】 甘雨即降 【桂阳先贤传张喜为平与令天□积柴自烧甘雨即降○今案赵本水经二十一汝水注引桂阳先贤二喜作熹烧作焚廿作□□□本舆误兴】 应时澍雨 【范汉书周阳为缑氏令天旱自责稽首流血○今案陈俞同】 积薪自焚火起而雨 【济北先贤传云戴封为西华今天旱云云○今案陈俞本脱天旱二字余同】 请以身祷雨下滂沛 【汉为先贤传云公沙穆为弘农合界有螟虫请以身祷同云四集雨下滂沛○今案御览六百三十八引海内先传螟作蝗余同陈俞本删汉为二字陈本又删公沙四字合界二字俞本小注改作霶霈余同】 以身填堤波稍还邿 【汉书王尊迁东郡太守河水盛溢乏浸瓠子堤○今案见汉书七十六王尊传陈俞本稍有增引】 县独不雹 【东观汉记韩棱为下邳令○今案初学记卷二引及姚辑太聚珍本东观记不作无俞本亦与本钞同陈本改引范后汉非是】 邹独无灾 【又云会稽郑弘为邹县合鲁春雨霜邹谷独无灾○今案陈俞本脱又云二字直不知为何书矣又脱鲁春二句考聚珍本东观记十八郑弘传同姚本脱】 子产治郑蒺藜不生 【梁冀别传云子产治郑鹅枭不鸣○今案　　　钦定图书集成禽虫典卷五十引鸣作至无蒺藜句陈本生下接鸱枭句亦作至俞本脱此条】 张君惠政桑无附枝 【东观汉记张堪为渔阳太守有惠政教民堕作童谣歌日○孙氏校标目照陈木惠改为亦可不必也今案详上德化篇】 惠及鸟兽 【范汉书鲁恭为中牟令天下灾蝗不入中牟恭息桑下雉止其傍不惊亲曰虫不犯境竖子有仁心○今案范书五十五鲁恭传境下有化及鸟兽句陈本引甚详】 山无豺狼 【搜神记王业为荆州剌史○今案陈俞本同考学津本搜神记十一业字子香史下有苛慝不作山无豺狼二句】 牛入界逃疫 【宋晖为临淮守县界无牛疫○今案范书未晖传章怀注引东观记同本钞疫误疾据订陈俞本作建武十六手四方牛大疫临淮独不都郡人多牵竹入界聚珍本姚辑本从之】 虎出境渡江 【续汉书宋均为九江守○今案御览二百六十引及汪辑续汉书出境作遂东陈俞本改引范书】 凤凰集境内 【黄氏家传藐为榆次令为政以德有凤凰集境○今案陈本同考翰苑新书前集卷十引苟氏家传亦同又本篇上德化篇引无为政句凤集作集其】 鸾鸟止学宫 【东观汉记王阜为重泉令吏民句化○孙氏校照陈俞本官改宫今案类聚九十九引官作厅无吏民句即接标目聚珍本姚辑本东观记止作集于官作宫余同】 痤兔栖床下 【范汉书谭儒为东郡守恤孤老雉兔栖床下○今案陈俞本皆作汉记】 鸠巢屋上 【益□雪景毅为上令又为白水合○今案御览九百二十一引□部耆旧传有云景毅为益州太守鸠巢于厅事陈俞本脱传字脱上令又为盐字】 蝗不入茂陵 【益部传杨球为茂陵令□下入界○今案见类聚卷一百引益部耆旧传陈俞本球作銶余同】 蝗不入密界 【范汉书卓茂为密令○今案见范书五十五卓茂传原太增引】 蝗虫消死 【搜神记何教为无锡今○今案详本钞七十八县令篇又学津本搜神记十一虫作蝝陈俞本与本钞同】 蝗入辄死 【东观记喜夷为寿阳令○今案陈俞本脱考聚珍本东观记二十一喜弟传与本钞脗合】 虫飞不集 【谢汉书谢夷吾为寿张合○今案见类聚一百引同陈俞本合下增引水平十五年蝗发泰山流徙都国荐食五谷过寿张界飞逝不集云云姚辑汪辑本谢书据本传注引与陈俞司】 蝗飞尽去 【济北先贤传戴封为西华令○今案亦见本篇上积薪条下俞本济误北齐谬甚】 螟不犯境 【范汉书鲁恭为中牟令○今案详本篇上惠及条下】 去珠复还 【谢汉书孟尝为合浦令○今案见类聚八十四引同姚辑汪辑本谢书令作太守余亦同】 荆州三虎 【抱朴子云王美疏荆州卒白虎三头创□于辆车○今案长白继氏辑抱朴子佚文不□此祇附见严可均跋中谓不能定为内篇外篇也又云疏疑作为陈俞本竟□去疏荆州三字辆误轜考辆与轜通陈俞又由需误轜耳】 曰南双鴈 【交州记昔日南有双鴈随太守○今案陈俞本同亦见类聚九十一引会稽典录】 

　　○遗爱二十三 

　　子产卒仲尼出涕曰古之遗爱也 【春秋○今案左氏昭二十年传□□可疾事】 思其人爱其树 【春秋左氏传诗曰蔽若甘棠○今案见定九年本钞传下旧有驲字□□□传文原有郑驷歂句则驲为驷为讹无疑因知此引亦必有脱文矣】 思其人至其乡 【东观记东平正东巡狩○今案小注有脱字考类聚三十四引东观记有章帝幸东平祭东平王墓云思其人至其乡姚辑本亦然聚珍本章帝作上余同陈俞本与本钞同】 所居民富所去见思 【汉衵循吏○今案见汉书八十九循吏传序】 生有荣号死有奉祀 【汉书循吏传○今案汉书及陈俞本死有作死见又陈俞与上合为一条】 □□□□ 【云土鞅奔秦秦伯问晋大夫其谁先已其栾氏乎○今案见左氏襄公十四年传原钞脱去标目误窜入上条注下已移正陈俞本竟删之非是】 悦其化其树 【毛诗○今案见召南甘棠郑笺】 百姓追思歌之至今 【汉书赵广汉为京兆尹○今案汉书七十六赵广汉传陈俞增引】 周人怀召伯之德甘棠为之不伐越王思范蠡之功铸金以存其像 【襄阳记诸葛亮初亡○今案蜀志卷五亮传注引襄阳记亡下有向充上表曰云云】 大夫哭于朝商贾哭于市 【韩子云子产病死也○今案陈俞本同】 处女泣于室农夫哭于野 【说苑云子产死○今案陈俞本同近本说苑脱此条】 向方而道哭抱手而忧行 【贾谊新书邹穆公死○今案陈俞本同考新书扐秋篇向作乡乡上有士民二字】 丁壮号哭老人儿啼 【史记郑子产相郑而死○今案陈俞本皆作为郑相考史记循吏传郑下有二十六年四字余与本钞同】 妇人舍簪珥良人弛琴瑟 【说苑云子产相乡死○今案说苑贵德篇子产死郑人丈夫舍玦佩妇人舍珠沮夫妇巷哭三月不闾竽瑟之声】 妇人抶珠瑱丈夫释决靬 【贾谊新书云邹穆公死○今案新书春秋篇抶作扶决作玦陈俞本亦作扶照改玦】 耕人辍耘纺妇遗萦 【张衡大司农鲍德诔云○今案百三家本张衡集脱此二句严辑张衡文据类聚引亦脱此二句陈俞本萦作索余同】 遨童不讴歌舂筑不相杵 【贾谊新书邹穆公死○今案近本新书春秋篇遨误傲】 童子不歌谣舂者不相杵 【史记商君传赵良见商君曰晋五段大夫之初亡也○今案史记商君列传初亡也三字作死陈俞本增引】 沽者不雠其酒屠者罢列而归 【贾谊新书邹穆公死○今案汉魏丛书本新书春秋篇沽者作酤家雠作害列误烈陈俞本与本钞同考史记高祖纪如湻注曰雠亦售也是二字可通】 市人为散举市皆哭 【荆州记羊祜在荆州○今安陈俞本同】 大小感恩旦夕临哭 【汉记邓训为鸟桓校尉死○今案聚珍本姚辑本东观汉记邓训传恩作悦无哭字且作护羌校尉时事为桓则□其前官耳陈俞本改注范汉书祇有旦夕句】 怀其恩信举国号哭 【范汉书耿秉死○今案范书耿秉传脱恩信句余同】 过冢拜谒仰天号哭 【张璠汉记云祭彤为辽东守及卒○今案姚辑汪辑本张璠汉记脱祭彤传俞本改注范书谓乌桓鲜卑追思彤无已常过云云然无辽东句】 民为立祠岁时奉祭 【汉书文翁为蜀郡守选郡县小吏受业博士○今案汉书八十九循吏文翁传祠下有堂字奉祀作祭祀不绝陈俞本奉改致选作为无受业句】 民共立祠至今不绝 【汉书朱邑为桐乡啬夫○今案见循吏禾邑传】 南阳为立祠 【汉书召信臣○今案见汉书循吏召信亚传】 汲民为立祠 【崔瑗云○今案陈俞本亦见下文】 百姓苍祭戎夷野祀 【襄阳记诸葛亮初亡今案蜀志卷五诸葛亮传注引襄阳记同】 百姓道祀 【范汉书王蒙为洛阳令死亡○今案陈俞本删死亡二字余同】 吏民立祠 【魏祠○今案陈俞本魏祠作魏公余同窃谓公字谬也考魏志贾逵传云为豫甲刺史吏民追思刻石立祠则当作魏志为是】 西土树碑者皆拜 【王晋书扶风王峻○今案陈本同俞本改引今晋书峻作骏见卷三十八宣五王传又文选注二十八引臧荣绪晋书亦作骏巨土作雍□州余同又世说新语引晋诸公□西土作西士】 吏民立碑颂德记迹 【崔氏传云瑗为汲令○今案与本篇上汲民为立祠同一事陈俞本改引后汉崔瑗传】 见碑悲感 【襄阳传云羊佑○今案详本钞碑篇引褒阳记及荆州图记陈俞本改引今晋书羊佑传】 见树哀泣 【王晋书孙晷卒○今案今晋书八十八孙晷传无标目句陈俞本与本钞同而删去王字何也】 

　　北堂书钞卷第三十五 

　　●北堂书钞卷第三十六　　　　政术部十 

　　隋秘书郎虞世南撰 
　　南海孔广陶校注 
　　清净二十四　　　　　　明察二十五 
　　威严二十六　　　　　　疾恶二十七 
　　勤官二十八　　　　　　称职二十九 
　　守职三十 

　　○清净二十四 

　　治贵清净 【汉书曹参相齐召长老问所以安百姓○今案汉书卷三十九曹参传同】 理民好静 【史记汲黯云○今案汲黯传云黯学黄老之言治官理民好清静】 清净少欲 【东观汉记甄宇○孙氏校却改欲今案聚珍本姚辑本东观记卷十六甄宇传同】 曹参为相不事 【汉记○今案陈本改引汉书曹参传考明本前汉纪卷五有云曹参为相不治政事】 王丞相未令不看事 【郭子云○今案玉函山房辑郭子谓据书钞卷三十六引无王事其夹注云按此上下不具姑依录之而陈本亦与本钞同】 五日一听事 【仲长统昌言云宋均为九江守云云夏以旦冬以中○孙氏校北改江今案玉函辑本昌言谓据书钞引无五日句中上有日字严辑昌言则据此影宋本引同】 逍遥无事 【袁山松后汉书周璆为高唐令○今案御览卷四百七十四引袁后汉书高唐作乐城汪辑本袁山松书谓御览引作乐成书钞引作高唐陈本与本钞同】 朝廷清净官曹无口 【崔瑗与葛龚书云仆在河内少他负罚以盗贼少○今案陈本□作事并脱注严辑崔瑗文据书钞注引同但脱标目二句】 

　　○明察二十五 

　　先王求明察之官 【左传云郑人铸刑书叔向使诒子产书曰昔先王议事以制不为刑辟惧民之有争心也犹求圣哲之上明察之官○今孙氏校补事以二字今案见左传昭六年】 外宽内明 【汉书黄霸为颍州守○今案见汉书卷八十九循吏传】 厥德文明 【东观汉记郭贺为荆州剌史百姓歌之曰○今案聚珍本东观记卷十七郭贺传同姚辑本脱百姓以下】 为政清明 【汝南先传云黄浮为濮阳令为政清明号为神君○今案御览二百六十八引为作治陈俞本皆作为】 为事清明 【王晋书云山涛为吏部郎文帝与书曰足下为事清明○今案类聚四十八引王晋书及陈俞本为皆作在又本钞六十尚书吏部篇引□作在疑在字为任之讹】 进善黜恶 【魏志徐邈为梁州剌史○今案魏志廿七徐邈传剌史下有进善□□□化大行二句】 表章善恶 【广州先贤传云黄豪拜司隶○今案陈俞本同】 吏不容奸 【□□诸葛亮○今案蜀志卷五诸葛亮传云至于吏不容奸人怀自厉】 民不能欺 【典略云西门豹之治邺聪明□□○今案陈俞本截去聪明二字】 罔敢匿诈 【司马传云岐从河南丞○今未陈本删岐从五字】 狱无冤民 【三辅决录云茂陵何比子通□□公孙洪举比□为廷尉古平云云○今案陈俞本无注考大□□记卷二百九十一引决录茂陵作汝南洪作宏举作辟二酉丛书辑本决录亦据广记】 官曹无停事 【应璩与毋丘冲恭书云客馆不留宾○今案本钞及陈俞本皆脱曹字百三家应集及严辑应璩文据书钞引亦有曹字照严氏订补】 丙吉议小儿 【风俗通云陈留有富公年九十无妇取客女为妇一接事讫便绝生得男其女曰我父老复无□○今案陈本删注俞本一上有夫字脱讫字绝字生上有得字余同均注风俗通今本不载七字考御览八百三十六引其女田以下作我父死时年尊何一夕便有子邴吉曰老翁儿无影亦复畏寒乃取同岁儿裸之老翁儿独呼寒行日中无影云云】 不疑收方遂 【汉书隽不疑传○今案汉书卷七十一本传不疑收方遂诈□卫太子事】 盗而不罪哭而见杀 【秦子云孔文举为北海相有遭父丧哭泣墓侧色无异□○今案类聚卷八十五引作色无憔悴文举杀之又有母病瘥思食新麦乃盗邻麦进之文举特赏日无有来讨勿复盗也盗而不罪者以为勤于母饥哭而见杀者以为形慈而心若云云陈俞本皆脱】 咸称神明 【汉书黄霸为颍川太守咸□□明盗□目少○孙氏校州改川曰改日今案汉书亃卷八十九循吏黄霸传同陈俞本无盗贼句咸称上改引二句】 谓之神明 【续汉书度尚除□□党长县中谓之神明○今案御览卷二百六十七引无为字陈俞本亦然又党作虑姚辑汪辑本续汉书度尚传无除字党亦作□】 称为神君 【范汉书荀□补朗陵侯相○今案见范书九十二荀淑传陈俞本脱】 孙有明君 【益之博闻尚书即有人拾遗囊下取○今案已脱书名益之以下六字亦有□□无从引订陈俞本均删去】 志在理察枉讼 【续汉书张禹□□州□史□江行部皆以子□灵○今案御览卷六十引续汉书及汪辑本作皆以江有子胥之神□□□涉禹厉声曰子□如其有灵知吾云云陈俞本已吙改姚辑续汉书张禹传□作济部误□余同】 入境高褰襜帷 【张璠汉记贾琮为冀州剌史○今案□张□汉记□唯作车□□作□考此下威严篇引亦作车檐但不作荆耳陈本标目同而改引后汉作注然仍作冀也】 民之情伪尽知之矣 【春秋楚人围宋公孙固如晋告急○今案标目二句见左氏僖廿八年传小注二句见僖廿七年传据北则原钞此引是合两年传又也陈本祇左传两字】 

　　○威严二十六 

　　有威可畏 【左传北宫文子言于卫侯曰楚令尹无威仪民无则焉○今案见昭三十一年】 威而不猛 【论语尧曰】 威能震敌 【桓阶别传曰为赵郡太守上曰云云○今案陈俞本脱赵郡上曰四字考御览卷二百六十二引桓陆□□与□□同】 威能讨奸 【范晔汉书张堪世祖召见□□计吏樊□□堪者在蜀其亡足惠下威能讨奸○今案见范书卷六十一张堪□陈本足作以俞本吏下有问前后太守能否句余同】 畏如雷霆 【王逸论云○今案见意林卷四引王逸正部论同陈俞本如作以】 诛暴立威 【原观汉记杜诗字君公为南阳太守○今案本钞脱南字据御览卷二百六十引补聚珍本同姚辑本脱陈俞本改注宋晖为临淮守六字实将吏畏其威条下注文一句误移于此谬矣】 州郡畏威 【汉书朱博传云迁冀州剌史行部吏民数百人遮道自言○孙氏校吴改冀首改道并补部民二字今案汉书卷八十三本传同其下有州郡畏传威严句陈俞本增引至七行】 吏畏其威 【东观汉记朱晖为淮太守斥远佞人吏畏其威○今案御览卷二百六十引无斥远句姚辑本东观记人作恶脱末句余同聚珍本与御览同陈俞本删去为临五字余与本钞同】 民不敢欺 【典略云董安于治晋赐举于刑罚而民不敢欺○今案陈本无严于以下俞本无□字余与本钞同】 公卿惮之 【汉书陈咸为中丞总领州郡奏事□第诸州刺史○今案汉书卷六十六陈万年传咸万年子也诸下无州字剌史下有内执法殿中公卿以下皆敬惮之十三字俞本咸误威脱课第二字余与本钞同陈本将下条晋中兴书误移于此设无影宋真本后之读者岂不又增一层疑窦耶】 举朝惮之 【晋中兴书卞壶为尚书令○今案今晋书卷七十卞壶传举朝句作正色于朝四字初学记十一引晋中兴书及俞本与本钞同陈本既误耐本注移入上条又将上条汉书二字改注此下可谓一误再误】 奸猾缩首 【土焱章声教流闻○今案陈俞本土上增吴志二字声上删章字然考吴志士爕传实无此文】 奸匿自弭 【楚国先贤传曰赉司隶于时谚曰○今案御览卷四百九十六引谚曰下作黄尚为司隶奸慝自弭俞本无黄司七字陈本又将下条前汉孙宝□□移此】 收杜穉季 【汉书孙宝传云为京兆尹○今案汉书卷七十七孙宝传收作取俞□□□□脱】 □陈吕壸 【襄阳记云李衡字叔平本襄阳卒家校事吕壸操弄柄权大臣莫有敢言衡乃目陈吕壸奸短○今案胥志卷三孙休传注引襄阳记壸作壸余同陈俞本脱】 王甫死杖下 【续汉书阳球为司隶校尉奏中常侍王甫□□等权□□政□□□狱云云○孙氏校□改洛今案原钞椎字乃雒之称盖光武以后改洛为雒也考汪辑本脱标目句余同姚辑本续汉书脱中常侍三字又脱死杖句俞本阳改杨奏误秦余亦同陈本改引范书阳球传非是】 玻柱取张朔 【范汉书李膺为司隶张□弟朔为野王令贪残无道因匿兄让第舍藏合柱中膺破柱改塑煞之○今案范书卷九十七李膺传同陈本增引颇多】 号为取龙 【益诸耆旧传云张则弟兄有今名乡党曰三留为祥符守民号为取龙○今案俞本无曰三留三字祥符守作祥蚵今无民字乡党二字移在号字上余同陈本无注】 号曰苍鹰 【汉书郅都事景帝敢直谏面折大臣○今案汉书卷九十酷吏郅都传同陈俞本虽引汉书而与本钞注文无涉】 吏如良鹰 【汉书赵勤好学为郡督邮邺令新野令太守桓虞叹曰○今案俞本野令下有皆不遵法勤入界遣吏陈罪还印绶去十五字余同陈本脱】 不敢朝饮羊 【孔子家语仲尼为大司寇沈犹氏不敢朝饮其羊○今案家语相鲁第一原钞脱其羊二字兹据本钞卷五十四大司寇篇补陈俞本皆脱其字故孙校又据陈本祇添一羊字也】 桃李不潜掇 【韩子云子产治郑○今案韩非子外储说左上郑下作五年道不拾遗桃枣荫于街者莫有缀也】 不恶而严 【周易君子远小人○今案见遯卦大象】 严刑必断 【应劭云王章峦上检下严刑必断○今案俞本同陈本无峦上八字】 间何阔逢诸葛 【汉书诸葛丰为司隶严直京师为语曰○孙氏校闻河润改间何阔今案近本汉书卷七十七诸葛丰传严直二字作剌举无所避惟俞本异本钞悉同但多引师古注三句非也陈本脱为司以下十字同俞本】 属县解印四十余城 【汝南先贤传云周乘为交土剌史上言交州边城长史唤百姓愿为圣朝扫清一方太守闻乘之威即上疾乞骸云云○今案俞本土作州言作闻唤作口太守作属县乞骸作乞印四十余城陈本脱上言以下又按本钞土字唤字似误余较俞本更详】 郡县闻之莫不震栗 【张璠汉记云贾琮为冀州剌史将入界高褰车襜曰剌史将人当远视广听何为而垂帷乎郡县闻之云云○今案姚辑张璠汉记当上无将入二字又脱郡县二句汗辑本冀作剌亦脱将入字余与原钞同陈俞本亦作荆余详本钞上明察篇引】 奏二千石必先露章 【汉书何武举奏○今案汉书卷八十六何武传同陈俞本增引颇多】 二千石阿纵皆举免之 【魏志贾逵为豫州剌史○今案魏志卷十五贾逵传史下有到宫数月乃考其二千石以下阿纵不如法者皆举奏免之】 百寮严惮罔不肃然 【益部耆旧传云罗衡为万年令○今案御览卷二百六十八引无百寮句罔不作县界陈俞本与本钞同】 白巾出府 【汉书未传迁琅邪太守○今案见汉书卷八十三朱博传其下有斥罢诸病吏白巾出府门郡中大惊三句陈俞本亦同】 不敢舍邮亭 【汉书黄霸为颖川太守有所司察择长年廉吏遣行属令周密吏出云云○今案汉书卷八十九循吏传同陈俞本改引邮亭以下文行】 

　　○疾恶二十七 

　　见恶如农夫之务去草焉绝其本根勿使能植 【春秋蜀任有言为国家者见恶如农夫○今案左传隐六年植作殖余同陈俞本亦作植】 疾恶若仇 【谢承汉书张俭为山赐督邮清洁中正云云○今案文选卷三十七卷五十六皆引谢承书仇作雠无山赐督邮四字陈俞本俭作佺督邮二字作合中正句作御政清洁姚辑注辑本谢书脱此传】 疾恶如雠 【王晋书傅咸有节○今案见今晋书卷四十一傅咸传节上有大字余同】 戮于两观尸朝三日 【家语孔子为鲁司寇朝政七日而诛乱政大夫少政卯戮之于两观尸于朝三日○今案家语始诛第二陈俞本作两观之下余同】 捕郡内豪猾 【汉书王温舒为河内守○今案汉书卷九十酷吏王温舒传内作中隋时改之兼避高祖父讳木】 问贵戚放横 【东观汉记周纡强为洛阳令见吏问大姓吏曰南许里诸李纡厉声曰本问贵戚放横荅马窦等○今案聚珍本姚辑本已脱考范书卷百零七周行传作征拜洛阳令下车先问大姓主名吏数闾里豪强以对纡厉声曰本问贵戚若马窦等辈云云陈俞本亦改引范书足知彼所据之本此注必舛脱矣】 近臣奢僭充皆举劾 【汉书江充为谒者使匈奴还拜为直指绣衣使者督三辅盗贼禁察踰侈云云○孙氏校补使字者字督字今案汉书卷四十五江充传同】 陈相罪恶玄收具考 【后汉桥玄传豫州剌史周景行部到玄谒因言陈相羊昌罪恶○今案范书卷八十一桥玄传罪恶下有云景署而遣之玄悉收昌宾客具考臧罪】 诛锄奸党门夜不闭 【益部耆旧传云罗衡为万年合○今案御览卷二百六十八引四在□□下余同陈俞与本钞同】 穷竟其奸道不拾遗 【汉书严延年为涿郡守大姓西高氏东高氏自郡吏以下皆畏延年分考两高穷竟云云○今案见汉书卷九十酷吏严延年传陈俞本有增引】 斥远佞恶 【东观汉记朱晖为临淮太守○今案陈俞本同此上威严篇引恶作人下有吏畏其威句考聚珍本东观卷十八朱晖传太守下云表善黜恶抑强绝邪又与本钞小异惟姚辑本同】 沙汰郡吏 【王晋书刘毅侨居平阳太守○今案御览卷二百六十四引守下作杜恕举为功曹月余沙汰郡吏百余人云云陈俞本改引今晋书非是】 饕餮流放洁士盈朝 【攸南先贤传许子将为郡功曹徐盘节进食才○今案陈俞本删除盘以下余同考魏志卷二十三和洽传注引汝南先贤传云徐孟闻许劭高名请为功曹下接标目二句是本钞盘应作孟节进句亦有脱误】 樊晔为天水盗无出狱 【东观汉记○今案聚珍东观记十五□晔传云晔为天水郡盗有犯其禁者率不生出狱云云姚辑本同陈俞本改引范后汉亦计】 何并为颍川侯头县于市 【汉书何并为颍川太守○今案汉书卷七十七何并传为颍川太守治锺威赵季李欵三人狱威止雒阳吏格杀之亦得赵李它郡持头还并皆县头及其具狱于市云云又按侯当是持字之讹陈俞本删之恐非】 

　　○勤官二十八 

　　民生于勤勤则不匮 【春秋云栾武子曰楚自克庸其君无日不讨国人训之○孙氏校宁改庸许改讨今案左传宣十二年训之下有箴之曰三字又于作在陈俞本亦然】 呜呼夙夜罔或不勤 【尚书太保训于王曰○今案旅獒篇】 克勤于邦 【尚书舜曰来禹○今案近本大禹谟舜曰作帝曰】 勤恤民隐而徐其害 【国语曰周穆王将征犬戎祭公谋父谏曰昔商王帝辛大恶于民庶民弗忍欣戴武王以致戎于商牧是先王非务武也勤恤民隐而徐其害贾逵注曰恤民忧也隐病也○孙氏校其改昔攸改欣余改徐达改逵并补辛字今案国语周语上陈俞本删贾逵注二句】 自朝至昃不遑暇食 【尚无逸篇云文王自朝至子日中昃不遑暇食用威和万民孔安国传云从朝至日映不瑕食思虑政事相皆和万民○今案俞本同陈本删小注】 日昃坐朝幽枉必达 【范晔书明帝论云明帝日昃坐朝幽枉必达○今案范书卷二明帝纪论昃作晏陈俞本昃作仄】 治民祗惧不敢荒寍 【苟着无逸云周公曰我闻曰昔在殷正中宗治民祇惧不敢□寍孔安国传云中宗太戊为政敬身思惧不敢荒怠目安也○今案陈俞本改荒作康殊谬】 朝夕恪勤守以惇笃 【国语曰周穆三将伐犬戎祭公谋父谏曰我先三不窋不敢怠业朝夕咨勤守以惇笃奕世咸德不忝前人贾逵恪敬也勤劳也○孙氏校耳改守恭改忝今案国语周语上陈俞本作勤恪】 王事靡监不遑启处 【毛诗采藢日王事靡盐不遑启退郑笺曰盐不牢固也不暇敢处处犹固也○今案小雅采薇笺牢作坚无不暇句陈俞本全删小注本钞周也不将不条注文十二字误窜入此已照删永兴改作牢以避隋高祖讳】 王事靡盐继嗣我日 【毛诗秋杜云王事云云郑笺嗣续也王事无不牢固我行没墙嗣其石言常苦无休息也○今案小雅郑夔半作坚是永兴改避文帝讳俞本又改牢作劳则不知其意矣】 夙兴夜寐无忝所生 【毛诗小苑云云毛苌传曰忝辱也谨案夙早也所生父母也君之与臣若能早起夜卧则不其先祖治其政事也○今案□南山之作谨案以下是永兴申月语陈本删俞本尚存之】 夙兴夜寐洒扫庭内 【毛诗柳云毛苌五洒□也笺云戒羣臣掌事者以此也○今案大雅荡之什抑之篇】 夙夜在公 【毛诗有秘云夙夜在公笺云时臣忧念君事早起夜寐在于公之所但明仪明德也○今案俞本删但明句考近本鲁颂笺仪作义阮校勘记云定本集注皆云议明德也段玉裁则云但明明德也阮从段说而本钞仪字或即议字之讹】 夙夜匪懈 【毛诗烝民云郑笺云夙早也匪非也○今案大雅荡之什陈俞本刑郑笺】 匪懈于位 【毛诗假乐云百辟卿上相于天子匪懈于位民之攸暨毛苌传曰既息也郑笺日百辟畿内诸侯卿士卿之有事者也媚爱也王以恩意及羣臣故皆爱之不懈于其职位民之所以休息由此也○今案陈俞本皆改匪作不因近本大雅假乐篇作不解于位也□阮氏校勘记云释文以匪解作音或其本不作匪然阮氏仍从作不之说盖其所据是石经本而书钞与释文均作匪更足为古本之一证也】 不敢怠遑 【毛诗殷武云不敢怠遑命于下国封建厥福笺日遑暇也天命乃观下民之内有严明之君能慎罚不敢怠堕自暇于政事则命之于下国以为天子也○今案近本商颂篇无之内二字填上有明德二字堕作惰下作小余同俞本慎下有赏字余与本钞同】 绳勉从事 【毛诗十四之交绳勉从事不敢告劳郑笺云诗人贤者见时如是自勉以从王事虽劳不敢自谓为劳畏刑罚也○今案小雅绳作黾陈俞本亦然考释文黾又作僶与黾同故古本从人旁转写者误作纟旁耳】 朝夕从事 【毛诗北山云偕偕之子朝夕事毛苌传曰偕偕强杜之貌也士子有王事者也笺云朝夕从事言不得休息也○今案小雅谷风之什近本笺息作止俞本仍作息】 古训是式威仪是力 【毛诗蒸民云郑笺云故训先王之遣典也式法也力犹勤也勤威仪者恪居官次不解于位也○今未大雅荡之什】 居之无倦 【论语颜渊曰子张问政子曰居之无倦行之以忠郑注身居正位不可懈倦使民必以诚信○今案近本论语是颜渊篇不是子路而何晏集解无此郑注陈俞竟删此条】 精力于职事 【汉书张安世精力于职事休沐未尝出○今案汉书卷五十九张安世传无事字陈本照删俞本仍本钞之旧】 勤心有补益 【范汉书史游传云为黄门合勤心有所补益○今案见范书宦者史游传俞本游误粥余同】 尽瘁事国 【毛诗北山毛苌传云尽力劳瘁以从国事○今案小雅北山篇传瘁作病俞本仍作瘁】 尽心奉职 【东观汉记周荣传云荣为尚书令尽心奉职不怠○今案聚珍本姚辑本东观记卷十九周荣传职下有夙夜二字陈俞本于不下添敢字非是】 不入内舍 【谢汉书云嵇诏字文肃为范令不入内舍常卧厅事上○今案姚辑谢承汉书脱俞本嵇字尚留不示□陈本竟删嵇诏字文肃为六字令读者也不知何人为范令矣谬甚】 常伏合下 【华侨汉书冯豹字仲文为尚书郎勤力不懈每奏事不以富伏省□下或□□至明帝闻而嘉之乃加赏赐○今案姚□汪□本华汉书或作每余同俞本亦然陈本删奏事以下十字非是】 冠剑不解 【东观汉记□□字文高每常直事驻□而传漏虽居闲鏁署冠剑不解于身为郎二十岁未尝被奏二署服其重慎○今案御览卷二百十五引桓作□□□尝而传作待居作在无鏁字十下有三字二署□三署陈俞本亦作三署余与本钞同又聚珍本东观记十一□□传仍作当车作马余与御览同逃辑本脱虽居字余亦与御览同】 抱书而寐 【魏氏春秋云高柔为□奸令史既处法平允又夙夜匪懈至拥膝抱文书而□□□见而哀之徐解裘覆之而去自是辟焉○孙氏校诊改柔是也今案魏志卷廿四高柔传注引魏氏春秋与陈本皆寐作寝余同又御览卷四百三十一引正作联本同惟原钞作轸与本钞尚书令史篇引同亦不必从耳】 不离省闼 【东观汉记黄香为尚书郎尝独宿台上昼夜不离省闼上闻善之○今案御览卷二百十五引独下有止字聚珍本东观记十九黄香传及陈俞本亦然余同姚本脱此条】 沈迷薄领 【刘桢诗云职事相填委文墨纷□敢□□迷薄领间回回自昏乱○孙氏校□□□并补回回二字今案陈俞本相作烦陈本又墨误黑余同】 白日接宾夜省文书 【□□□□□□常白日接宾夜省文书○今案吴志卷十九├├传宾下有客字陈俞本照添入余同】 驰翰未遑食日昃不知晏 【刘桢诗云与上篇连○今案陈俞本同】 

　　○称职二十九 

　　吏称其职 【汉书宣帝纪赞云孝宣之治信赏必罚元成间鲜能及之吏称其职民安其业可请中□侔德殷宗周宣矣○今案见汉书卷八陈俞本略有增引】 官人称允 【晋诸公赞云山□为吏部尚书官人称□○今案俞本同陈本小注允误职余同】 官修其方 【左传云蔡墨对魏□子曰夫物有其官官修其方□夕思之一日失职则死及之○今案见左传昭廿九年标目修误循并据本钞卷二十七论政篇引改】 能业其官 【又云子产对叔向云昔金天氏有裔子曰杲为立冥师生允格台骀台骆能业其官宣汾洮障大泽以处太原帝用嘉之封诸汾川○孙氏校而改向商改裔元改允略改格彰改障□改汾今案见左传昭元年陈俞本删能上台骀二字余同】 佐天子理阴阳 【汉书陈平传周勃为右丞相文帝问勃曰一岁决狱钱谷出人几何勃不知汗出命背上问平平曰有主者上曰君所王何事平曰主臣上佐天子理阴阳顺四时下遂万物之宜外镇抚四夷上曰善○孙氏校史改决是也又遂字原钞误在臣字下孙氏竟删之非也今案今本汉书作各有宜者王氏续书杂志据书钞及类聚职官部御览职官□一以证汉书各字之误】 拔真寔斥华伪 【先贤行状云毛玠为尚书典选拔真实斥华伪长吏还者乃垢面柴车○孙氏挍玢改玠迟改选有改者括改垢今案本钞诸曹尚书篇引先贤行状选下有举字余同又考魏志卷十二毛玠传注引真作贞陈俞本亦然此宋影钞改之兼避仁宗讳耳】 匡政理拾遗补阙 【范汉书陈蕃为汝南功曹匡政理拾遗补阙○今案范书九十六陈蕃传无此条陈俞本作汉记】 执宪御下举正非法 【东观汉记樊准字幼陵为御史中丞执宪御下举正非法百姓官僚震悚○孙氏校震怀改震栗从陈本也今案御览卷二百廿五引无执宪句无姓宫二字栗作悚陈俞本与本钞同惟改悚为栗耳嫚辑本无字幼陵三字仍作栗余与御览同聚珍本卷十一作悚】 居位持重为任职臣 【王晋书魏舒传云山涛薨四年□舒领司徒有顷即真舒居住持也为任职臣○孙氏校补山字真字正改任今案今晋书卷四十一魏舒传无四年二字无标目二句陈俞本竟照今本删四年二字谬矣】 举得其罪 【汉书田□年为河东太守以尹翁归为督邮河东二十八县分为两部闳穗部份北翁归部汾南所举应法得其罪辜属县莫有怨者○今案见汉书卷七十六尹翁归传陈俞本皆作河南太守陈本误作田延年传尤谬】 罚当其过 【韩诗外传云季孙之治鲁也□人必当其罪罚人必当其过子贡曰鲁不若子隆之治郑民归之如水就下死哭皆如丧父母今窃闻夫子疾则国人骇以死相贺以生相恐非暴何如也○孙氏校其罪下删子贡曰十字衍文也今案近本韩诗外传卷三作夫子疾之时则国人喜活则国人皆骇余同陈俞本多增改】 契为司徒百姓和亲夔主宾客远人毕至 【典略云契为司徒百姓和亲夔主宾客远人毕至○孙氏校两亲字改睦据陈本耳今案类聚卷四十七引典略正作亲余同】 耿恭为校尉乌孙遣子 【东观汉记耿恭为戊己校尉屯后主部金蒲城谒□□宠为戊己校尉屯前主部柳中城恭至部移檄乌孙示汉威德大昆弥以下皆遣子入侍○孙氏校段末删后征七字盖从下条窜入也今案聚珍本东观记卷八耿恭传无屯后至至中城廿三字无大字部移作即移侍下有金蒲城数字陈俞本上司作戊校尉下句作己校尉两主字皆作王门作阙余同】 郭展为太仆厩马充丁 【晋诸公钻云郭展为太仆留心于养生是以厩马充丁其后征吴得以济其事○今案通典职官七引晋诸公赞丁作多征上脱其后二字余同陈俞本脱留心以下七字无以字余亦同】 田叔刺三河奏事称意 【汉书田叔传武帝时仁以壮勇为卫将军舍人后使剌三河还奏事称意拜为京辅都尉月余迁司直○今案汉书卷三十七田叔传其少子田仁事陈俞本皆同标目应作田仁田小注叔字而误耳又本钞帝误常照订正】 锺会管记室时谓子房 【魏志锺会在大将军府管记室为心腹之任时人目之为子房○今案魏志卷二十八锺会传目之为三字作谓之余同俞本房误隆陈本脱】 孙惠为记室书檄立成 【王晋书东海王越云孙惠以策于东海王越诡其姓名自称南岳逸民勉以勤王匡主三十三略辞义甚美越榜道以求之惠即出以为记室参军专掌文疏豫参谋议每造书檄或驿马催之应命立成皆有文采○今案今晋书卷七十一孙惠传无策千字无其姓名自四字民作士无勤王字无三十三略八字余同陈俞本标目惠字误会小注勉误动又脱匡主以下六字脱越榜以下九字脱专掌下八字皆有句作皆称旨】 牟融为司农称为名卿 【东观汉记牟融字子姬为大司农性名敏称为名卿○今案类聚卷四十九引东观记姬作忧敏作进聚珍本姚辑本东观记牟融传敏作遶余与类聚同陈本脱字子姬三字俞本姬又作晏敏皆作远余同】 袁安为河南尹名重朝廷 【续汉书袁安为河南尹在职十余年京师肃然名重朝廷○今案姚辑汪辑本续汉书袁安传无在职二字无京师以下陈俞本皆十下无余字余同】 翁归晓文法 【汉书尹翁归少孤为狱小吏晓习文法○孙氏校晚改晓今案见汉书卷七十六尹翁归传陈俞本同】 王基明制 【魏志王基为荆州剌史明制度整军农修学校南方称之○孙氏校循改修教改校今案魏志卷廿七王基传农下有兼字陈本与本钞同俞本小注基下有字伯兴三字余同】 挈瓶之智守不假器 【左传云晋人来理杞田季孙将以成与之谢息为孟孙守不可曰人有言虽有挈瓶之智守不假器礼也夫子从君而守臣丧邑虽吾子犹有猜焉谨案挈瓶瓦器也执守又器小役喻小智也○今案见昭七年理作治余同陈俞本将永兴谨案语删改杜注谬甚又本钞因唐人影写改治作理避高宗讳耳】 君子得舆 【易剥卦上九爻辞云君子得舆小人剥庐案庐舍也明在上之位惟须有德之君子则为下民所载小人居上则剥彻侵削不能为之荫庇也○今案庐舍也句是正义文明在以下是王弼注而其词仍异俞本戴作载余同陈删引由】 饮食衎衎 【易渐卦六二象辞云饮食衎衎不素饱也谨案衎衎饶乐也素空也明六二之爻将位处正如人有才能得居位食俸禄非素饱也○孙氏校以末句原钞作非素食之因在之下增义也二字今案陈本脱注俞本脱谨案二字脱之爻二字未句作非素饱也余同孙校未知所据姑从俞本】 

　　○守职三十 

　　守道不如守官 【左传云齐侯田子沛招虞人以弓不进使执之辞曰昔先君之田也旃以招大夫弓以招士皮冠以招虞人臣不见皮冠故不敢进乃舍之仲尼曰守道不如守宫君子韪之○今案见昭二十年】 不在其位不谋其政 【论语述而云孔安国曰欲各专　于其职也○今案述而篇无此文惟泰伯篇孔注同亦见宪问篇】 君子思不出其位 【易艮卦象辞云君子以思不出其位谨案艮为止象圣贤君子则艮所止各止其位也○今案俞本所止作所处余同】 敬恭朝夕恪居官次 【左传季氏以公钮为马正愠而不出闵子骞见之曰子无然祸福无门唯人所召公鉏然之敬恭朝夕恪居官次○孙氏校审改马洪氏覆校云案后汉书□秉传章坏注文选檄吴将校部曲李善注引左传俱作闵子骞盖唐本如此今案近本襄公廿三年传恭作共骞作马陈俞本皆同又阮氏校勘记谓无作骞之文考读书丛录亦有闵子马作闵子骞一则历历可证似不宜擅改也】 小国供职 【又云楚子合诸侯千申问礼于子产对曰小国供职政敢不荐守君子谓子产善相小国○今案见左氏昭四年传陈俞本增引颇多】 诸侯正封 【又云天子经略诸俟正月古之制也○今案见左氏昭七年传】 世不失职 【左传云少皞氏有四子曰重曰该曰修曰熙实能金木及水使重为勾芒该为蓐收修及熙为玄冥世不失职遂济穷桑也○今案昭廿九年四子作四叔陈俞本亦作四叔】 据法守职 【韩诗外传云据法守职而不敢为非者人吏也○孙氏校入改人史改吏今案汉魏丛书末外传卷五同又见本钞卷五十五太史篇引亦同】 奉职佳吏 【吴志吕蒙字子明尝以部曲事为江夏太守蔡遗所白蒙无恨意及豫章太守顾邵卒权问所用蒙因荐遗奉职佳吏○孙氏校删及字非也又世改曲为改无卯改邵佳改佐今案吴志卷九吕蒙传又本钞卷三十七公正篇引皆作及故仍之】 真守法臣 【韩子云楚王急召太子楚国之法车不至茅门天雨庭中有潦太守遂驱车至茅门廷理举策击其燛败其驾太子人为正泣日必诛之王曰前有老先主而不偷后有储主而不属矜矣是真吾守法之臣也益爵二级开后门出太子勿复过也○孙氏校于改驱系改击贼改败女改必是也老主照陈本改先主非也今案近本韩非子外储说古上茅作茀庭作廷策作殳偷作踰陈俞本亦作庭余与近本同又本钞卷四十三刑法篇引仍作茅至驱误于击误系败误贩必误女孙校已改正惟老主照改陈本改先主非是】 善守先代 【左传云楚子合端俟于申问礼于左师左师曰小国习之大国用之敢不荐闻献公合诸侯之礼六君子谓合左师善守先代之法○今案见昭五年无之法二字】 典司宗祏 【又云郑厉公入使谓原繁曰且寡人出伯父苶里言人又不念寡人寡人憾焉对曰先君桓公命我先人典司宗祏社稷有主而外其心其何贰如之苟主社稷国内之民其谁不为臣臣无二心天之制也谨案厉公反国疑原繁故原繁言已世为宗庙守臣宗祏者宗庙□神主以石也○孙氏校属厉补其何贰如四字今案见左氏庄十四年传】 妻为组善吴起使归 【韩子云吴起示其妻以组曰子为我识组令如是组已就而效之其组异善吴起日使子而令之如是而今也异善何取其妻曰用财一也加务善之吴起曰非语也使衣之而归之○今案近本韩子外储说右上□何取作何也又首句吴起误作吴子盖其沿上文吴子而误陈俞本皆然近本改之谬矣】 帝至尚书陈矫跪问 【魏志陈矫传云明帝车驾卒至尚书陈□跪问曰陛下欲何之帝曰案行文书耳矫曰此自臣□□非陛下所宜临也若臣不称其职则请就黜近陛下而还帝惭回车而返○孙氏校平改卒升改陛补案字宜字今案魏志卷廿二陈矫传书下有门字返作反陈俞本亦然】 执技事上不移官 【礼记王制云凡执技以事上者不移宫郑玄注云欲专其事亦为不德○今案本钞技误杖已照订】 出纳之吝谓之有司 【论语尧曰孔安国注云谓财物当与人而吝于出纳惜难之此有司之任耳非人君之道也○今案尧曰篇孔注当上有俱字于上有啬字余同】 

　　北堂书钞卷三十六 


　　●北堂书钞卷第三十七　　　　政术部十一 

　　隋秘书郎虞世南撰 
　　南海孔广陶校注 
　　公正三十一 

　　○公正三十一 

　　夫公正治化之本德教之基也 【应厚哭州将贱云夫公正治化之本德教之基也叔向数叔鱼之罪石碏讨石厚之乱祁奚称解孤之贤臧纥思孟孙之爱春秋嘉之敦崇世教经乎百王历乎盛衰其义不改也○今案俞本同陈本但注应厚六字】 治天下必先公则天下平矣 【吕氏春秋云昔先王治天下必先公公则天下平矣尝试观于上志得天下者众矣其得必以公其失必以偏注曰上志古记公正也平也偏私也不正也○今案吕氏春秋孟春纪平也作平和也陈俞本脱公正也以下】 天下理者常无私矣 【吕氏春秋云治天下者固必通乎性命之情通乎性命之情者常无私矣夏不衣裘非爱裘暧有余也冬不用翣非爱翣清有余也故圣人不为私非爱费也注曰翣扇也清寒也○今案经训堂本有意篇脱通乎六字也下有节乎己也四字翣作??翣余同陈俞本费作贵又删注曰以下】 古之公也笃今之公也薄 【任子云古之公也笃今之公也薄古绝骨肉笃也今疏远天下绝骨肉故亲离○今案此条有讹绝陈俞本但注任子二字玉函山房辑本亦但有标目二句】 水至平而邪者取法镜至公而丑者亡怒 【习凿齿汉晋春秋诸葛论云夫水至平而邪者取法镜至公而丑者亡怒水镜之所以能穷物而不怨者以其无私夫水镜无私犹以免谤况大人君子怀乐生之心流矜恕之德乎○今案陈俞本脱汉晋七字】 直绳者枉木所憎清公者奸慝所雠 【抱朴子名实篇直绳者枉木之所憎清公者奸慝之所雠也○今案本钞枉误桂据平津本陈俞本订正 【天无私覆地无私载 【吕氏春秋云天无私覆地无私载日月无私烛行其德而万物得遂长焉注曰遂成也○今案孟春纪高诱注同】 总天下当与天下同心 【徐野民晋纪云刘弘字季和为荆州刺史住襄阳上以为襄阳显郡初资名未允以弘??耳夏侯陟为之弘曰夫总天云云理一国当与一国推实吾惣荆州十郡安得十女??耳然后为治○今案陈本但注晋纪刘弘四字俞本住襄阳作上表以皮初任襄阳??耳作壻陟作涉余同御览四百二十九引徐晋纪住作在此句下有上言皮初为襄阳内史一句??耳亦作壻余与旧钞同古人呼壻为??耳今不必改】 奉三无私以劳天下 【周生烈曰天无私覆地无私载日月无私照子贤则流不贤禅人道无私也礼曰云云○今案二酉丛书张辑周生烈子脱惟玉函山房辑本同】 无偏无赏无颇 【尚书洪范孔安国传曰偏不平颇不正言当循先王正义以治民荡荡言开辟也平平言辨治也○今案陈俞本删无颇二字及小注考洪范颇作陂先言无偏无陂下言无偏无赏释文云陂旧本作颇】 不私其身不外其民 【任子云太王不私云云故曰百姓之身犹吾身也为戎狄之病□国之富杖策而去民追慕之如水○今案陈俞本玉函山房辑本私上有务字狄作翟无追慕句】 以公灭私民其允怀 【尚书周官孔安国传曰从政以公平灭私情则民其信归之○今案南昌本同】 常无私于上均恩泽于下 【汉书刘向传曰向谏成帝云圣人即天地以曜物云云协和万邦黎民无怨用能兴隆胤嗣与天无穷也○今案近本汉书及陈俞本同】 不赏私劳不罚私怨 【春秋左传云仲尼曰周任有言为政者不云云○今案见昭五年】 益时者虽雠必赏犯法者虽亲必罚 【蜀志诸葛传云诸葛亮之为相国也抚百姓抑机轨灼官职从权制开诚心布公道尽忠益时云云○今案陈俞本及蜀志卷五柳机作示仪犯法下有怠慢二字】 平役均赋抑强扶弱 【王彪临会稽政教云平役均赋则民皆来苏抑强扶弱则众无冤献矣○今案陈俞本作王彪之无政字狱作讼】 柔亦不茹刚亦不吐 【毛诗云惟仲山甫云云○今案见大雅蒸民】 公正无私 【孔子家语澹台灭明字子羽有君子之姿以容貌望之其才不充然其为人公正无私取与去就以诘为名○今案家语弟子解三十人望之作望其才姿作资余同陈俞本亦作望其才无取与以下】 公平无私 【韩诗外传云正直者顺道而行顺理而言公平无私不为安肆志不为危易行也○今案新安周氏校本学津讨原本外传卷七易作激】 公正不私 【汉书朱邑佣云惇于故旧然姓公正不可交以私天子器之○今案汉书八十九惇作笃】 公直无私 【吕氏春秋云石奢公直无私楚昭王使为政廷有杀人首者乃其父也请死于王曰不私其亲不可谓孝事君枉法不可谓竭忠反伏锧而死○今案吕氏春秋离俗览石奢作石渚竭忠作忠臣】 能正其志 【周易明夷卦彖辞云内难而能正其志箕子以之谨案箕子纣之诸父正志秉节不回纣之为恶兴芅骨肉故言内难也○今案近本周易同谨案以下则永兴引申语也】 正直顺事 【毛诗羔羊退食自公委蛇委蛇笺曰退食减膳也自公从公谓正直顺于事也委蛇委曲自得之□也○今案见召南羔羊篇】 正而不谲 【论语宪问夫子曰齐桓公正而不谲燛融注伐楚以正论责包茅不贡问昭王南征不返是正而不谲也○今案集解采马注正论作公义包作苞不贡作之贡不人返作还玩氏校勒记云皇本北监作包】 正身率下 【晋诸公赞李□为吏部尚书正身率下职不倾挠故能行其所见遂定□例○今案类聚四十八引晋诸公赞脱下倾字余同】 执法守正 【东观汉记永平中车驾出信阳侯阴就于车骑突卤簿车府合齐国徐匡钩就车收送狱诏书谴匡自系狱吴良上言信阳侯无人臣礼匡执法守正而下狱恐政化由是而隳矣于是诏出匡左迁昴丘长○今案陈本删永平以下俞本姚本突字空一格隳作堕昴作昂御览二百三十引良误亘昴即聚珍东东观记十七徐匡传突字在干字下亦作堕作即】 刚正直绳 【王隐晋书傅咸传张华建议起咸为司隶校尉固辞不免每三云师师严惮○今案俞本同陈本脱传字今晋书大同小异独不言张华】 志在奉公 【汉书盖宽饶传云宽饶为人刚直高节云云○今案见汉书卷七十七】 奉法不当 【说苑楚合尹虞丘子举孙叔敖□□执而戮之虞丘子喜人见于王言孙叔敖果可使持政奉国法而不党施刑戮而不乱可谓公平○今案王谟本至公篇执上有为合尹少焉虞丘子家干法等句乱作骫】 奉法不避 【东观汉记祭遵传曰遵奉行法命从征河北为军市俴舍人中儿犯法遵杀之上怒命收遵主簿曰遵奉法不避是教令行也上乃贷之以为剌奸将军○今案聚珍本无奉行句舍人作上舍陈俞本无奉行八字中儿上无人字姚本东观令行作令所行贷误贳余与陈俞本同】 刺举无避 【汉书诸葛丰字少季琅邪人以明经为郡文学有名特立刚直为司隶校尉剌举无避京师为之语曰闲何阔逢诸葛○今案陈俞本脱字少六字有字及京师三句考汉书七十七诸葛丰传名上脱有字余同】 无所阿避 【史记石奢传云楚昭王相也坚直廉正无所阿避行县道有杀人者追之及至其父也纵其父而还自系焉使人言于王曰杀者臣之父也夫以父立政不孝也废法纵罪非忠也臣罪当死王曰追而不及不当伏罪子其治事矣奢曰不私其父非孝也不奉王法非忠臣地王赦其罪恕也伏诛而死职也遂不受令自刎而死○今案史记循吏传及至作乃字王法作主法恕作惠余同本钞夫以上有纵其父而还句追而六字作杀人者臣之父皆沿上文而误今订正】 无所屈挠 【东观汉记申屠刚传云刚为尚书令謇謇多直言云云○今案聚珍本姚辑本东观记申屠刚传及类聚四十八引同御览四百二十七引为作迁】 不避贵戚 【史记尹齐传云齐东郡人以刀笔稍迁至御史事张汤汤数称以为廉武使督盗贼所斩伐不避贵戚迁为关内都尉○今案见史记酷吏列传】 不避强御 【东观汉记鲍永传云永为司隶校尉鲍恢为从事并抗直云云诏曰贵戚且敛手以避三鲍○今案聚珍本东观记卷十四从上有都官二字姚辑本无鲍恢以下陈本俞本已注范书】 不畏豪族 【谢承后汉书王闳传云吴郡王□字公选为冀州刺史不畏豪族号曰王独坐○王石华校据陈本开改阅误今案桃辑谢书脱闳传类聚五十引畏作交无字公选三字惟汪辑本俞本与原钞同】 不以私欲挠意 【□□□□□□节等士□□□□在于台阁不以私欲挠意○今案陈俞本同魏志卷十裴注引典略在于作其在】 言事无所依违 【东观汉记第五伦传云伦为司空奉法不挠云云○今案御览二百八引及陈俞本法作公聚珍本姚辑本东观记第五伦传亦然】 正色立朝 【春秋公羊传云宋督将杀殇公孔父生而存则殇公不得杀也于是攻孔父之家殇公知孔公死已必死趋而救之皆死孔父正色而立于朝则人莫敢致难于君者孔父可谓义形于色矣何休注内有其义外形于颜色也○今案公羊桓二年杀作弒何休解诂亦同】 正色当阶 【续汉书赵熹传云熹为太尉受遗诏典丧礼时承王莽之乱国无旧典皇太子与诸王杂坐同席熹乃正色横剑当阶扶下诸王以明尊卑○王石华校寿改熹今案御览一百四十八引寿作嘉时作新范书作赵憙陈俞本寿作熹杂坐误离止当阶作殿阶姚辑续汉书赵熹传与陈俞本同汪本当亦作殿余兴本钞同又案熹与焘相近传钞者先误熹又转误寿也】 当朝正色 【会稽典录云魏朗字少英上虞人转功曹书□正旦与掾吏上朝时功曹史吴翁被裘以加朝服则以裘非臣服非翁不敬敕辛彻去府君嘉期云云有不挠之节遂退翁以朗代之○今案陈俞本脱正旦八字加朝下脱服字余同御览二百六十四引典录佐上脱书字□吏作掾史曹史作曹吏吴翁作顾翕凡翁字皆合翕被作披余同】 雅然正色 【傅咸中郎将曹府君碑云伊公立朝雅然正色既侍皇帷谠言帝侧○今案百三家本傅咸集陈俞本帝侧作常则又陈本公立作父文】 直道而行 【益部耆旧传云任昉字文始迁司隶校尉闭门自守不与豪右交通循法正身云云由是戚敛手○今案俞本闭作杜余同陈本有删节】 惟官是视 【于宝晋纪云郄志为尚书右丞奏推吏部尚书左丞崔洪洪曰我举郄丞而还奏我是挽弩自射也诜闻曰崔侯为相举才我以才受举惟官是视各明至公何故私言也○今案陈俞本皆改注今晋书考初学记十一引王隐晋书上右字作左为相作为国私言也作其言乃至于此也余同又本钞诸尚书左右丞篇引于宝晋纪王作左丞作私言与此旧钞脗合】 书法不隐为法受恶 【春秋左传云赵穿煞灵公于桃园太史书曰赵盾煞其君以示于朝宣子曰不然对曰子为政卿亡不越境反不讨贼非子而谁宣子曰呜呼我之坏矣自贻伊戚其我之谓乎孔子曰董狐古之良史也书法不隐赵宣子古之良大夫也为法受恶○今案宣二年及陈俞本煞灵作攻灵盾煞作盾弒政卿作正卿王氏经义述闻谓煞灵二字旧钞为长不当改煞为攻】 董狐奋笔 【□王世纪云周监二代礼文取备史官有法法是董狐奋笔赵孟受恶○今案俞本取作最无法是二字陈本删周监十四字】 刘暾索纸 【晋诸公赞云暾字长升为侍御史尚书郭彰呵暾不敢绝君角暾厉色曰天子法官而李截角彰何以□□索纸笔瘈之彰伏坐上不敢与校众解而止暾严直名望闻于内外○今案陈俞本何下无以字坐下无上字名望作之望】 南史执简】 左传云齐崔杼弒其君太史书而死者二人其弟又书乃之南史氏闻太史尽死执简以往闻既书矣乃还○今案见襄二十五年】 司隶举节 【汉书诸葛丰传法官之文云丰为司隶校尉侍中许章以贵戚见幸后于道适逢之丰举节收章章突入殿内更相表奏成帝诏去丰节司隶去节自丰始也○孙氏校云司隶举节四字应大写以此条混入上条注中更正之今案汉书七十七诸葛丰传无法官五字贵戚作外属殿内作宫门】 按太后外孙 【汉书义纵传云长安令直法行治不避贵戚以捕按太后外孙修成子仲上迁为河内都尉○今案见九十酷吏传】 治皇客 【陈留耆旧传云虞延为外后家洛阳合阴后有客马成○今案此条有讹脱陈本删阴后以下俞本改注范书】 鞭太子傅令 【梅陶自叙云余为中丞鞭皇太子傅令亲友莫不致谏余笑而应之曰堂高由于陛下皇太子所以得崇于上由吾奉正法岂其枉道曲媚家人皇太子特见延请赐清宴○今案陈俞本应之下无曰字崇上句脱得字于字余同初学记十二引无令字正法作王宪宴作燕】 为檄召邓通 【汉书申屠嘉传云嘉为丞相邓通方爱幸嘉入朝通居上旁有怠慢之礼嘉罢朝坐府中为檄召通责曰小臣戏殿上当斩通顿首出血不解上遣使持节召通而谢丞相曰此吾弄臣释之○王石华校什改释今案汉书四十二同】 奏请诛晁错 【汉书申屠嘉为丞相五岁文帝崩孝景即位二年晁错为内史贵幸用事门东出不便穿一门南出太上皇庙堧垣也嘉闻错穿宗庙垣为奏请诛错上曰错所穿非真庙垣且又我使为之错无罪罢朝嘉谓长史曰吾悔不先斩错乃为所卖至舍因咽血而死○今案卷四十三申屠嘉传咽作欧陈本作呕俞本删上曰以下】 王骏奏匡衡 【汉书王骏传云骏为司隶校尉奏免丞相注衡迁少府○今案见汉书七十二本钞匡作匡者宋人转钞避太祖讳也】 解光奏王根 【汉杂事云哀帝时司隶校尉解光奏曲阳侯王根三世据权五将秉政根行贪邪兄子贶不思报国聘故掖庭贵人上遣根归免贶庶人○今案俞本同陈本改注汉书元后传】 宋公违命无畏诛其仆 【春秋左传云子田孟诸宋公为左孟子朱及文之无畏为左司马令夙驾载燧宋公违命云云以徇或谓子舟曰国君不可戮也子舟曰当官而行何强之有敢爱死以乱官乎谨按子舟无畏○今案左氏文十年传及陈俞本左盂作右盂诛作扶】 杨干乱行魏绛戮其仆 【春秋左传云晋侯之弟杨干乱行于曲梁魏绛戮其仆晋侯怒谓羊舌赤曰合诸侯以为荣也杨干为戮何辱如之必杀魏绛对曰绛无二志事君不避难有罪不逃刑其将来辞何辱命焉言终魏绛至○孙氏校典改曲形改刑今案见襄三年传】 赵孟干行献子戮之 【国语赵宣子言韩献子于灵公以为司空□曲之役赵孟使人以其乘车干行献子执而戮之众成曰□厥必不没矣其主朝升之而弘戮其车其谁安之宣子召曰吾闻事君者比而不党吾言汝于君惧汝不能也举而不能党孰大焉事君而党吾何以从政吾固以是观汝汝勉之苟从□□注宣子赵盾干犯也行三军○今案国语晋语及陈本司空作司马固作故苟从下有是行也临长晋国者非语其谁十二字又近本韦注与比注文少异疑是郑贾注之佚文】 虞丘于法叔敖戮之 【说苑楚合尹虞丘子言于庄王曰臣闻奉公行法可以得荣能浅行薄无望上位臣为合尹十年矣国不加法狱讼不息孙叔敖秀才多能其性无欲君举而授之政即国可使寍庄王从之以孙叔敖为令尹少焉虞丘之家于法叔敖戮之虞丘子喜入言于王○今案俞本同王谟本至公篇加法作加治才误嬴寍作治喜作憙余同本钞避治字者唐人转写避高宗讳也亦见本篇奉法不党注】 梁冀带剑张凌夺之 【谢承后汉书张凌字处仲为尚书凌初为梁冀弟胤所举孝廉正月初岁百官朝贺冀恃豪势不恤王宪带剑入省陵叱冀使出敕羽林虎贲夺其剑长辞不应即劾奏冀罪胤谓凌曰昔举君适以自罚也○今案俞本凌作陵叱误比使出误入罚作伐陈本改注范书御览四百十二四百二十九引亦作陵胤作不疑汪辑叱作呵无长辞句余与御览同姚辑谢书张陵传脱豪字使字长辞四字惟罚字不误余与俞本同鲁思案语谓此梁不疑事不疑梁冀子非弟陵为梁楷子当从范书谢书恐讹云】 桓谭鼓琴宋弘让之 【东观汉记宋弘荐桓谭才学洽闻机能莫及其杨雄刘向之流乃召谭给事中上每案辄令鼓琴好其繁声弘闻之悔其荐举正朝服坐府上遣吏召之谭至不与席而让之曰吾荐之者欲令辅国家以道德而今数进郑声以乱雅乐故非忠正○今案聚珍本东观记宋弘传无能字荐之者作荐子无德字末句作非硕德忠正也姚辑本则脱讹不成句类聚四十四引亦大同小异俞本洽误治机能十一字作其能几及杨雄刘向乃作于是雅下说乐字余同惟陈本改注范书本传其事虽同然已非本钞面目矣】 亭长白奴邓弘赏之 【东观汉记传云弘字叔纪和熹后兄也奴醉系长寿亭长将诣第白之弘见亭长赏钱五千厉声曰健直当然○今案类聚三十五引无叔二句将诣句及厉声以下聚珍本东观记卷八邓弘传熹作羹厉声作励之余与原钞同姚本脱长将六字陈俞本醉作辞无诣第句又陈本作厉之俞本作励之】 不吐刚而谄上不茹柔而黩下 【傅玄汉阳太守爕铭曰敦方足以正众耶肃清足以济殊俗云云○今案傅节子辑本同陈俞本脱傅玄二字爕字】 公法不阿亲 【说苑云人臣治官事则不言营私处公门则不言货利当公法不阿亲荐举不避雠忠于事君是之谓公○今案陈俞本同王谟本亲下有戚字荐举作奉公举贤避下有仇字】 行公去私恶 【吕氏春秋云桓公行公去私恶用管仲而为五百长行私恶用竖刀而虫生于尸○今案近本吕春秋孟春纪及陈俞本行私句作行私阿所爱生于尸作出于刀惟俞本作出于尸】 不可于以私 【汉书云尹翁归字子兄为东海太守过辞于定国定国家在东海欲属托邑子两人令坐后堂待见定国与翁归语终日不敢见其邑子既去定国乃谓邑子曰此贤将往汝不任事且不可干以私○今案汉书七十六本传及陈俞本将下无往字】 尧舜至公 【吕氏春秋云尧有子十人不与其子而授舜舜有子九人不与其子而授禹至公也○今案见吕氏春秋孟春纪】 老耼至公 【吕氏春秋云荆人有遗弓不肯索曰荆人遗弓荆人得之何索焉孔子闻之曰去其荆而可矣老耼闻之曰去其人而可矣老耼则至公矣○孙氏校公改弓今案亦见孟春纪】 解狐举雠 【韩子云解狐荐雠于赵简子以为相其雠往拜解狐引弓迎而射曰不为怨汝故推于吾君○今案韩子外储说左篇简□□□□晋中兴书云上言贼□□□□□□□□□□□□□□强盛朝廷求文武良□可以镇遏北方者安曰惟有兄子玄郄超闻而喜曰安违众举亲明也玄不负所举才也○孙氏校此改北今案御览五百十二引上言作时氐喜作叹余同文选注三十引上言作时盗无郄超以下陈俞本已改注今晋书】 内举不失亲 【吕氏春秋云孔子曰祁黄羊云云外举不避雠可谓公也矣亲谓举子祁午雠谓解狐也○今案见吕氏春秋孟春纪亲谓以下是永兴引申语也本钞荐贤篇引祁黄羊作祁奚陈俞本改注左传】 范滂不署文学 【谢承后汉书范滂传云滂字孟博汝南人太守宗资署功曹滂外甥西平李颂浊秽为乡曲所弃中常侍唐衡书求属仕官资敕功曹召署文学滂不听极久衡有书诮资资怒召功曹书佐朱零零入闻使五伯乱捶仰讯之疾言范滂清议犹利刃割截腐肉愿明府可笞杀不为氻废固也○今案御览四百二十七引求属上无书字人闻以下作问不召颂意状零以告滂汪辑本谢书求属四字作属宗资无讯之字割字固字余与原钞同姚辑本脱误颇甚陈俞亦改引范书是汪氏辑此谓凡引书钞多据朱氏潜采堂之大唐类要亦可信也陈俞本已改注范书】 荀彧不可议郎 【典略云荀彧有羣从一人才德实薄或谓彧曰以君当事不可以某为议郎邪彧笑曰官者所以表才也若如未定其谓我何其持心平实如此○今案魏志十裴注引典略德作行未定作来言平实作平正陈俞本若如句作若汝不任其谓上有人字无持心句】 吕子明荐蔡遗 【吴志吕蒙传云蒙字子明尝以部曲事为江夏太守蔡遗所白蔡无恨意及豫章太守顾邵卒权问所用蒙因荐遗奉职佳吏○今案见吴志卷九】 锺离意白周树 【锺离意别传云音为功曹常非周树白事诞叹朝中皆知心恨中部平永缺意牒白贼曹吏周树结发佐吏果于从政行如玉石折而不晓清宜部职○孙氏校便改傅缺改缺今案陈俞本清作请又陈本恨作限严辑本清作谓】 桓公置射钩而使管仲相 【左传云吕却畏偪将焚公宫而殷晋侯寺人披请见公使让之曰蒲城之役君命一宿女即至其后余从狄君以田□滨女为惠公来杀余君命女三宿女中宿至虽有君命何其速也夫祛犹在汝其行乎对曰君命无二古之制也除君之恶淮力是视备人狄人余何有焉今君即位其无蒲狄乎齐云云君若易之何辱命焉公见之以难告杜预曰告谓吕郄欲焚公宫谨案晋文公初奔蒲晋献公使寺人披如蒲文公踰垣而走披斩文公祛所以云夫祛犹在○今案僖二十四年杀晋作弒晋余同谨按以下是永兴引申语也】 好不废过恶不去善 【左传云晋围柏人荀寅士吉射奔齐初范氏之臣王生恶张柳朔言诸昭子曰夫非而雠乎对曰私仇不及公云云义之经也臣敢违之及范氏出张柳朔谓其子尔从主勉之我将止死主生授我矣吾不可以僭之遂死于柏人也○今案左传哀五年同】 所争者私情所陈者国事 【范后汉书袁绍传云官渡之败审配二子为曹操所擒逢纪与配不睦绍以问之纪对曰配天性烈直每所言行慕古人之节不以二子在南为不义也绍曰君不恶之邪纪曰先所争者私情今云云绍曰善乃不废配也○孙氏校臣改陈记改纪词改问今案见范书一百四上】 先国家后私雠 【史记蔺相如传云相如拜上卿位在廉颇之右颇曰相如素贱我必辱之相如每朝常称疾不起后见颇引车避匿舍人责之相如曰吾念秦不敢加兵于赵者徒以吾两人在耳今两虎共鬬势不俱生吾所以为此者以先国家之急而后私雠也颇闻之肉素贱句作我见相如疾作病不起作不欲与廉颇争列余同】 不以私事害公义 【说苑云晋文侯问于咎犯谁可使为西河守者对曰子羔可曰子羔非汝之仇与曰君问可为守者非问臣之仇也子羔谢之咎犯曰荐子者公也吾不以私事害公义子其可去矣显吾射子矣○今案王谟本至公篇及陈俞本子羔可句上有虞字】 不以私好害公义 【东观汉记阴兴传云兴字君陵尽忠竭思云云兴与张宗鲜于褎不相善而知其有用犹称其所长而荐之张泛杜禽之徒兴与厚善以其华而少实但私以货财终不为言也○今案聚珍本姚辑本东观记及陈俞本相善作相好荐作达无之徒二字以货作之以】 文王不朝保申跪而加笞 【说苑云荆文王得如黄之狗箘簬之矰田于云梦三月不返得丹之姬淫昏三年不听朝保申谓曰先王卜以臣为保吉王朞年不听朝王之罪当笞王伏臣将笞王王曰愿请变更而无笞保申曰臣承先王之命不敢废王命王伏申束细箫箭五十跪而加之王背如此者再谓王起矣王乃杀如黄之狗折箘簬之矰逐丹之姬兼国三十今荆国广大至于此者保申之功也○今案王谟本说苑正谏篇田作畋丹误舟淫下无昏字王伏作闻伏无萧字陈俞本昏三年作期年细下无荩字又俞本脱巨将二十九字及王起以下陈本废下无王命二字余同】 郎君升危咸遂杖二十 【吴录云包咸吴郡人黄府君署户曹府君行春咸留守郎君掾楼探雀血咸数责之以春月不宜破卵升危非子道也遂杖二十○孤氏校节改郎今案陈俞本同　　　钦定图书集成岁功典十四引吴录户曹作主簿府君作太守】 杀弟者刺史哭卿者道将 【干宝晋纪云苟晞为兖州刺史姨母有子坐事姨母向晞流涕叩头及中外怭乞活终不听死后器之甚悲曰云云也○孙氏校据陈俞本杀弟哭卿改杀卿哭弟今案御览二百五十八引干晋纪无流涕字终字余同陈俞本又姨母作从母】 饮者私恩按事公法 【续汉书苏章传云章字孺文为冀州刺史故人为西河太守章行部案其奸臧乃请太守设酒太守喜曰人皆有一天我独有二天少顷章曰今日与故人饮者私恩也明日冀州刺史案事者公法也遂正其罪○孙氏校补臧字章改事今案姚辑汪辑本脱苏章传陈本西河作清河】 虽同岁子所不能赦 【汝南先贤传云黄浮为濮阳令同岁子为椽犯罪当死一郡望浮为主浮曰周公诛二弟石碏讨其子今云云遂竟治之○今案陈俞本为掾句作同时子为市掾余同御览二百六十八引一郡句作一郡尽为之请无遂竟句余同】 周公杀管叔 【春秋左传云放游楚于吴将行子产咨于太叔太叔曰吉不能亢身焉能亢宗彼国政也非私难也子图郑国利则行之又何疑焉周公杀管仲而蔡蔡叔夫岂不爱之王室故也吉若获戾子将行之何有于诸游杜预注曰太叔游楚之兄弟也亢蔽也蔡放也谨按吉太叔名○孙氏校元改亢升改叔今案昭元年杜注兄弟作兄子陈本删杜预以下俞本删谨按二字】 叔向数叔鱼 【左传曰仲尼曰叔向古之遗直也治国制刑不隐于亲三数叔鱼之恶不为末减义也可谓直矣杜预曰未薄减轻也○王石华校以本钞标目重上改正今案见左氏昭十四年传】 子文公心致族廷理 【说苑云楚今尹子文之族有干法者廷理开而释之子文召廷理而责之曰吾族犯法甚明而使廷理缘吾私心释之是不公之心明于国也一国之柄以私开之与吾生无义不若吾死遂致其族人于廷理曰不是理也吾将死之廷理惧遂刑之○今案王谟本卷十四至公篇开作闻缘上有因字无义作不以义余同陈本删令尹以下俞本开作闻无是不公十七字及理惧六字亦见本钞廷尉篇】 孟玉亢直不恤其亲 【风俗通曰乐安周孟玉为大将军掾弟子奕使客杀人捕得太守盛亮阴为宿留周自劾去诣府亮与相见不乞请又不辞谢亮告宾客曰周孟王欲作亢直不地其亲我何能枉王宪遂毙狱中弟妇不哭死木而哭孟玉也○今案汉魏丛书本十反篇及陈俞本脱奕字王宪作宪乎】 曰磾杀弄儿 【汉书金日磾云日磾子二人皆为武帝弄儿后壮大不谨自殿下与宫人戏日殚适见之恶其淫乱遂杀之○孙氏校害改宫献改戏今案见汉书卷六十八】 陶丹责任子 【晋中兴书曰陶丹吴时例任妻息丹子操任在武昌私迁视丹遣人责久曰朝廷以我为边将取汝为任而敢越法移行速还所任竟不见也○今案陈俞本删中兴二字吴时六字所任作前任】 忍所私以行大义 【吕氏春秋云墨者巨子腹鞟居秦其子杀人秦王曰先生之年长矣非有他子寡人已令吏弗诛对曰墨者之法杀人者死伤者刑此所以禁杀伤人天下大义也王虽以赐而令吏弗诛腹鞟不可不行墨者之法遂杀之子人之所私也云云○孙氏校鞟字旁着圈示隋前古本也○今案陈俞本及近本吕氏春秋孟春纪鞟作■〈黄享〉】 任公平而塞私谒 【王晋书李重传云重字茂曾迁尚书吏部郎谀朝众以抑奔竞云云是以羣才罔不毕举又特留心隐逸海内莫不归心○今案俞本同陈本删传云以下今晋书四十六李重传略同】 公会相见退无私面 【吴志葛瑾传云孙权遣瑾使蜀通好刘备与其弟亮但公云云○今案吴志卷七同】 不受私谒 【东观汉记杨震传云震性公廉云云○今案御览四百二十五引同聚珍本东观记二十杨震传无性字姚辑本有性字陈俞本改注范书】 不发私书 【东观汉记樊淮字幼陵为州从事临职公正云云○今案御览二百六十五引准作准公作介聚珍本东观记十一樊准传州作别驾二字余与原钞同姚辑本临误监余与聚珍同陈俞本改注范书】 不通书记 【范后汉王龚为太尉在位恭慎自公事外云云○今案陈俞本同考范书五十六王龚传为作拜自公以下作自非公事不通州郡书记余同】 断绝书属 【谢承后汉书史弼传云弼迁河东太守弼知多权势请托乃预敕云云常侍侯览果遣诸生赍书诣之积日不得通乃托以他事谒弼弼怒曰太守乘荷重任当选士报国尔何人为诈无状即考杀之○今案姚辑汪辑本谢书史弼传脱此条陈俞本改注范书】 得属托书一无所发 【鲁国先贤传云孔翊字符恕为洛阳合置水前庭得属托书皆投水中一无所发○孙氏校废改发今案俞本同陈本及类聚五十引皆脱字符恕三字】 所荐来谢绝不为通 【汉书张安世传云安世尝有所荐其人来谢云云○今案见汉书五十九】 因书于令距而不受 【续汉书袁安传云安字邵公质性清严不交异类为功曹奉檄记谒从事从事因安致书于今安曰公事自有邮驿私请则非功曹所持距而不受○孙氏校施改檄补安日二字今案姚辑本续汉无记字及距而句汪辑本亦无记字余同陈俞本与汪同】 致货因市皆以挂壁 【魏志陈泰传云泰为匈奴中郎将京邑贵人多致货物因市奴婢泰皆以挂壁及征为尚书悉以还之○今案魏志二十二多致句作多寄宝货余同本钞刺史篇引因市九字作泰使奴婢以□壁其义较长】 陈平为社宰里老善之 【史记陈丞相世家云平为宰分肉甚均里老曰善陈孺子□□宰平曰嗟乎使平宰天下亦如此肉○今案近本史记□老作父老陈俞本作里长老本钞八十七社稷引作里父老】 任安为人分众人皆喜 【史记云邑中人俱出猎任安常为人分麋鹿雉免部署大小剧易处众人喜曰无伤也分安分平○孙氏校为大改为人今案史记田叔附传大小作老小当壮陈俞本已照改】 周泽收妻自劾 【东观汉记周泽传云泽敬宗庙常病在舍妻子怜其老病窥问所苦泽大怒收妻诣狱因自劾○今案聚珍本姚辑本东观记周泽传脱此条范书本传敬上有尽字窥作窥余同陈俞本已改注范书】 刘毅自表解斋 【千宝晋记云刘毅为司隶校尉曾斋而疾其妻出省毅表解斋○今案御览五百三十引曾作常省毅作看之余同陈俞本改注今晋书】 锺离独委珠 【范后汉书锺离意传云意为尚书上以赃珠赐诸尚书皆拜意独委于地明帝问委珠者何也对曰陛下以赃珠赐忠臣故不受○王石华校赋改赃孙氏校诸改珠今案俞本同范书七十一陛下二句作此臧秽之宝诚不敢拜陈本已照改】 纪山不视眩玉 【华阳国志云陈纪山为司隶校尉严明正直西域眩玉分公卿以为嬉云云京师称之○今案陈本同顾校廖刻本华阳志卷一域作虏】 晏婴辞茵席之臣 【晏子云景公朝寒公曰请进暖食对曰婴非奉馈之臣也敢辞公曰请进服裘对曰婴非茵席之臣也敢辞○孙氏校饯改馈今案全椒吴氏仿宋本奉上茵上皆有君子余同】 陈完辞未卜其夜 【春秋左传云陈公子完奔齐齐公曰以火继之辞曰臣卜其昼云云不敢君子曰酒以成礼不继以淫义也以君成礼弗纳于淫仁也○孙氏校貌改完大改火今案见庄二十二年】 太子嗜鱼太公弗与 【贾谊新书昔周文王使太公传太子发太子嗜鲍鱼而太公弗与曰礼鲍鱼不登乎俎岂有非礼而可养太子哉○今案见新书礼篇】 太子赂遗郑众不受 【东观汉记郑众传云众字仲师建武中太子及山阳王因虎虎贲将梁松请众欲为通引籍赂遗缣帛众悉辞不受谓松曰太子储君无外交义汉有旧防诸王不宜通宾客松讽以长者难逆众曰犯禁触罪不如守法而死太子及王皆奇之○今案御览四百二十七引东观记无引赂辞宾各字无奇之句聚珍本东观记十六郑众传贲下有中郎二字余与御览同姚本脱陈俞本皆改注范书】 吴质统事崔林不及奉笺 【魏志崔林传云文帝践阼出林为幽州刺史北中郎将吴质统河北军事涿郡太守王雄谓林别驾曰吴中郎将杖节统事州郡莫不奉笺而崔使君初不与相闻若以边事不修斩卿使君寍能护卿耶别驾以白林林曰刺史视去此州如脱屣寍当相累耶此州与胡虏接宜镇以静扰之则动其逆心将为国家生北顾忧故不欲致烦耳○今案陈俞本笺作笺又俞本脱胡虏句以下陈本将为作特为考魏志二十四亦作笺作特无致烦句】 周谷能欺孙权更不用 【吴志先主传云孙权少时守阳羡长有所私用策或科覆功曹周谷辄易簿书使无谴问权临时悦之及后以其能叹更薄不用○孙氏校生改主料改科国俗改周谷今案近本吴志先主传无此文】 掾属言甘露郑敬独曰树汁 【汝南先贤传云新蔡郑敬字次都为郡都尉高台厅事前槐树有白露类甘露台问掾属皆言是甘露敬独曰明府政未能致甘露但树汁耳台不悦因托疾而去○今案陈俞本无字次都三字类甘露作颖甘者又陈本政误正说郛本汝南先贤传台作懿】 太守敕除道周规拒而不受 【会稽典录云周规余姚人为临湘令长沙太守丹阳徐祝二月行县以草秽敕县除道路规以妨农作时损夫力拒而不听徐以责督刺规遂弃官而去○今案陈俞本脱余姚人三字及责督句】 以言受进终不谒 【东观汉记吴良传云良字大仪齐国人为郡吏岁旦与掾史入贺门下掾王望举觞上寿谄称功德良终于下坐敦然作进曰望佞邪之人欺谄无状愿勿受其觞太守敛容而止冥罢醇良为功曹良耻云云○今案俞本仪作义掾史作掾吏■〈孛攵〉作勃姚辑本亦然陈本改注范书御览九百三十八引大同小异聚珍本东观记十七吴良传举觞至无状甚详本钞是括引原传耳余同】 以清减责辞疾不听 【范后汉书宦者传云刺史二千石迁除皆责助军治宫钱大郡至二三千万时巨鹿太守河内司马直新除以有清名灭责三百万被诏至帐然曰为民父母而乃割剔百姓以称时求辞疾不听○今案范书一百八及陈俞本治作修被上有直字帐上无至字剔作剥】 市无阿枉百姓悦服 【东观汉记第五伦传云伦为督铸钱掾领长安而伦平诠衡正斗斛市无云云○今案御览八百三十五引无平诠二句及悦服句姚辑本亦然聚珍本东观记十八第五伦传与原钞悉同】 夺伯氏邑没齿无怨 【论语或问管仲曰人也夺伯氏骈邑三百饭疏食没齿无云云○今案见宪问篇】 吾心如秤不作轻重 【诸葛亮书曰吾心如秤不能为人作轻重○今案御览三百七十六四百二十九引同】 以方正称 【东观汉记云吴良为司徒长史以清白方正称○今案御览二百九引良误梁聚珍本姚辑本东观记吴良传与原钞悉同陈俞本改注范书】 号为廉平 【王晋书李胤传云胤为吏部尚书清慎选举云云○今案类聚四十八引王晋书尚书作郎清误精陈俞本改注今晋书】 贵其公亮 【魏志崔琰传云魏国初建未立太子临淄侯植有才而爱太子孤疑以函令密访于外唯琰露板答曰春秋之义立子以长加五官将仁孝聪明宣承正统植琰之兄女壻也太祖贵其公亮○孙氏校蕃改淄受改爱陕改琰加改如今案魏志十二及陈俞本同】 

　　北堂书钞卷第三十七 

　　●北堂书钞卷第三十八　　　　政术部十二 

　　隋秘书郎虞世南撰 
　　南海孔广陶校注 
　　廉洁三十二 

　　○廉洁三十二 

　　以廉为本 【周礼小宰职云以官府之六计弊羣吏之治五曰廉法郑玄注曰以廉为本守法不失○今案近本周礼官上有听字本钞与陈俞本均无俞本更添引一曰至廉辨五句】 以清名为基 【陈留耆旧传曰高顺为东莱太守其妻谓之曰君累为宰守积有岁年何能不少储蓄以遗子孙顺曰我之勤身云云以二千石遗之不亦可乎○今案原钞及陈俞本累下皆无为字余同惟本钞太宰中篇引有为字已据添入且顺作慎身作苦考魏志卷二十四高柔传注引累下又有经字岁年作年岁高顺亦作高慎此则宋人影钞时改顺以兼避孝宗讳也】 不贪为宝 【春秋传云宋人或得玉献诸子罕子罕弗受曰我以云云尔以玉为宝若以与我皆丧宝也不如人有其宝○今案见襄十五年陈俞本同近本左传不如作不若】 不利为利 【吕氏春秋云孙叔敖将死属其子曰我死王必封汝汝无多受利地越荆之问有寝之丘此其地不利而名甚恶荆人鬼越人徒可长有也其子受之至今不失孙叔敖可谓以云云○今案陈俞本同考近本吕氏春秋孟冬纪越荆作楚越丘下有者字荆人六字作荆人畏鬼而越人信机收句作知不以利为利矣】 在朝清廉 【东观汉记郭丹传云丹为司徒云云公正○今案御览卷二百七引朝下有名字聚珍本姚辑本东观记郭丹传及陈俞本亦然余同】 在职公廉 【汉书冯奉世传云冯立字圣卿通春秋为五原太守在职公廉与野王相似吏民嘉美野王立相代为太守歌之曰太冯君小冯君兄弟继踵相因循政如鲁卫德化钧○孙氏校丘改立戊改代今案见汉书七十九在作居本钞已有节录陈俞本则补引全文俞本圣卿作圣通】 廉洁奉公 【东观汉记祭遵传云祭遵为征虏将军云云光武叹曰安得忧国奉公如祭遵秋○今案御览卷二百三十九引东观记末句作如祭征虏者乎与陈俞本同惟陈俞公下均有之臣二字聚珍本东观记卷九祭遵传亦然姚辑本脱】 廉洁下士 【汉书赵广汉传云云州举茂才○今案汉书卷七十六本传作以廉洁下士为名举茂才举上无州字陈俞本土下作有名誉仍有州字】 为人廉直 【汉书申屠嘉传云文帝以申屠嘉为丞相嘉云云门不受私谒○今案见汉书卷四十二本传及陈俞本同】 俭约自居 【晋中兴书庾冰传云冰天性清慎常以云云子袭尝贷官绢十疋冰怒捶之市绢还官○今案陈俞本同考今晋书卷七十三庚冰传子上有中字余亦同】 清修自守 【南海先贤传云刘盛迁南郡□令云云市被菜食州郡表列扬受九真太守○今案原钞郡下因缺字空一格陈俞本遂删去迁南郡三字改作令二字余同】 清洁自守 【汉书尹翁归传云翁归为扶风大治常为三辅最在公卿之间云云语不及私温良谨退不以行能蹻人甚得名誉病卒家贫无余财天子贤之赐金百斤奉其祭祀○孙氏校补无余财三字今案汉书卷七十六本传谨作搛家下无贫字陈俞本常为作常以余同】 治身清洁 【魏志王观传云观字伟台为南阳太守云云率下以俭寮属承风莫不自厉○今案魏志卷二十四本传洁作□率作帅厉作励陈俞本洁亦作素余同本钞】 清白廉素 【荆州先德传云吕又为尚书令躬属亲万机云云不蓄婢妾车马之好以节俭检行○今案陈本删亲字留属字俞本删属字留亲字检行均作自守余同】 廉洁过人 【晋中兴书吴隐之传云隐之字处默云云为广州刺史州北界有一水名贪泉父老云饮此水者皆使廉土变贪隐之始践境先至水所酌而饮之在州清操逾厉诏曰吴隐之孝友清节过人禄均九族菲已素俭○今案俞本引中兴书目自廉洁过人起至逾厉止与本钞同又本篇下覆引处默以上刺史篇亦引父老以下数句均同又初学记八引中兴书御览七十引晋安帝纪皆有饮水赋诗事推陈本改引今晋书作补非是】 清恐人知 【晋阳秋云晋武帝谓胡威曰卿清孰与父清对曰臣不如父也帝曰何为不如对曰臣父清恐人知是以不如父也○今案类聚卷五十引晋阳秋作臣父清畏人知之臣清畏人不知之无是以句又御览卷四百二十五引作臣父清恐人知臣情恐人不知是臣不如远矣陈本何为上有以字人知下有臣清惟恐人不知句余同本钞】 以清白称 【东观汉记高翊字季回以儒学征拜大司农以清白方正见称○今案类聚四十九引及陈俞本以字上均有在朝二字惟类聚无见字又与陈本并脱字季回三字又聚珍本东观记十六作高诩余与类聚同姚辑本回作明】 清廉见称 【谢承后汉书张盘传云丹阳张盘字子石以操行云云为庐江太守京师谚曰闻清白张子石○今案陈俞本及汪辑本谢书同姚辑谢汉书盘作盘又脱丹阳二字】 周绎廉吏 【东观记周绎传云北地太守廖信贪污下狱诏以信田宅奴婢钱财赐廉吏太守周绎光禄易堪○今案聚珍本东观记卷十七作周泽姚辑本及陈俞本仍作绎然皆无光禄易堪四字】 许允清吏 【魏志云许允为吏部郎中先入后出明帝望其衣败曰清吏○今案魏志夏侯元传注引魏氏春秋脱中字先入后出作文书先至年限在后余同陈俞本亦无中字无先入四字】 子文逃禄 【国语曰昔阙子文三舍令尹无一日之积恤民故也成王每出子文之禄必□王止而后复之谓子文曰人生求富而子逃之何也对曰夫从政者所以庇民也民多旷者而我取富是怼民以自封也死无日矣我逃死非逃富贾逵曰子文楚合尹关彀于菟旷空也○孙氏校以原钞怼民误对民因陈本改勤民非也又闻改鬬正改止毗改旷达改逵杀改彀今案见楚语下之谓作人谓陈俞本同然均删逵曰以下】 刘实冰清 【王隐晋书刘实传云实性冰清州里候以酒肉难逆其意共饮吙而其余皆还例不入门○今案俞本州岛里六字作每还乡里乡人载酒肉以候之实十三字而其余皆还作而返其余陈本冰误水余同然皆脱例不入门句考今晋书卷四十刘实传冰清作清洁而其句同陈俞本】 畏四知 【范后汉书杨震为荆州刺史知其民王密举茂才除昌邑令震复为东莱太守路经密境密夜怀金四十斤奉公公不受密曰暮夜无知震曰天知地知我知汝知何谓无知密惭而退○今案范书卷八十四杨震传及陈俞本皆作十斤其四字必沿上文四知而误暮夜句皆作无知莫若于夜地知皆作神知末句下皆添苑晔赞曰震畏四知二句】 三不惑 【张璠汉记云杨秉字叔节为太尉常曰我有三不惑酒色财天下称为名公○今案本钞及俞本皆叔误升并脱尉字据本钞卷五十一太尉篇引改正考御览卷二百七引又作叔卿汪辑本同又姚辑本脱字叔节三字余亦同陈俞本皆脱天下句而添引范氏赞曰秉去二惑二句】 以俭化俗 【谢承后汉书赵咨传云咨为东海相人遣其双枯鱼噉之二岁不尽云云○今案本钞及陈俞本皆脱不尽两字据御览卷二百四十八补正余同姚辑本赵咨传与原钞同汪辑本据书钞御览引相作令】 廉让率下 【东观汉记邓彪传云彪字智伯为太尉在位清自廉让以云云○今案陈俞本同御览卷二百七引邓作刘聚珍本东观记卷十八邓彪传以字在廉字上余与原钞同姚辑本亦然】 赵俨为骠骑叉手上车 【魏略云太和内旧置四征有官厨财籍迁转之际无不因缘取之赵俨自征西微为骠骑又手上车○孙氏校则改每非也今案本钞财误则并脱籍字又本钞及陈俞本因下俱脱缘字谨据本钞卷六十四骠骑将军篇引改正考魏志卷二十三赵俨传注引亦同惟无太和内三字又置作故耳】 陆纳拜尚书 【晋中兴书陆纳传云纳为吴兴太守征拜尚书临发止有被幞余悉还有○今案御览卷四百三十一引无为吴五字止有以下作载被幞而已其余皆封还官陈俞本改引今晋书尚书上有佐民二字余亦略同】 乘薄笨车 【魏略云时苗为寿春令其始之官乘薄笨车黄牸车牛及布被衣囊居官岁余牛生一犊及去留其犊谓主簿曰令来时无此犊犊是淮南所生也○今案魏志卷二十三常林传注引魏略笨作軬牸下无车字被下无衣字陈俞本亦同惟軬仍作笨及作皮无其始之官四字末句又脱一犊字】 乘折辕车 【东观汉记张堪传云堪字君游南阳人去蜀郡云云白布被囊○今案类聚卷七十引东观记车误举与本钞卷百三十九车总引均无白字陈俞本则有白字然俱不引去蜀以上六字惟聚珍本卷十五与原钞悉同姚辑本脱南阳人三字】 乘柴车 【范晔后汉书赵壹传云壹为□□诸计吏皆盛饰壹独乘柴车车屏○孙氏校一改壹记改计今案见范书卷一百十下同陈俞本吏作时饰下有车马杂模四字屏下均多引十一句】 舡轻载土 【宣城记云泾县江矩吴时为庐江太守有清朝征还舡轻载土时岁暮逐除者就乞所获甚少矩乃语之逐除人见土而去○孙氏校纪或记遂改逐今案本钞太守中篇引有清称作清俭考御览卷三十七引宣城记云下无泾县二字见下无土字陈俞本脱上一江字矩吴作吴矩余同】 舫小而漏 【世说周顗罢临川郡还都未及住王丞相往见之有暴雨至舫舫既浃小而又大漏殆无坐处王曰胡威之清何以过此○孙氏校道改过今案惜阴轩本世说德行篇顗作镇及下有上字住下有治青溪潜四字见作看至舫作卒至既狭作至狭陈俞本舫既四字作船既小余同】 家贫为史步檐上下 【魏志会稽典录云陈循字奉道乌伤人家贫云云○今案类聚卷五引会稽典录循作修余同又考魏志注未尝引会稽典录本钞魏志二字盖沿下条而误陈俞本删之是也又陈俞本脱奉道六字循亦作修】 不止亭传露宿树下 【魏志会稽典录云太守寺出按行常预敕吏卒行各持镰自刈马草不上亭传露宿树下将从不过十余人也○今案魏志卷十六杜畿附恕传注引魏略常作皆吏作督邮行作水将作所余同本钞会稽典录四字系沿上条误入陈俞本删魏志二字反留会稽典录四字非矣陈本各作客传作转亦误】 坐无完席 【谢承后汉书薛惇传云惇字子礼为北海长史坐无完席妻谓惇曰君为长史既无俸禄供给子孙复无完席惇因以善席与妻自坐败席○孙氏校云陈本几俱作完已改今案本钞席篇引已作完矣考俞本；亦同惟御览卷三百九十三引谢书坐上脱史字君为四字讹作自居二字无供字末句席字作者又汪辑本有史字余与御览同姚辑本薛悼传脱为长史三字脱供字席亦作者余与原钞同】 常席羊皮 【东观汉记李恂传云恂为兖州刺史所种园小麦葫苏悉付从事一无所留清约率下常云云布被○孙氏校补兖字今案类聚卷五十引无园字一字常字苏作蒜陈本删刺史以下三句俞同本钞惟恂下有字叔英三字清上有以字姚木脱此条聚珍木卷十九亦无园字苏亦作蒜】 冬坐羊皮夏坐板榻 【谢承后汉书□□传云□字伯武为琅邪郡悉出舍□供设付□云云以桑杯盛奖水羊茂传云茂字季宝豫章人为东郡太守冬坐白羊皮夏处丹板榻常食干饭出界买盐豉○今案姚辑谢书高弘传同姚辑本羊茂传季作叔仪同佐辑本亦作叔又郡作相丹作单夹注云一作丹据御览卷四百二十五引本钞设下衍席杯器三字席字沿上条杯字囚下句致误已删正惟高弘传末句姚注本及俞本皆有妻子不历首舍大字】 受俸米不受钱 【会稽典录云陈修为豫章太守受俸米不云云○今案陈俞本同】 受俸常取赤米 【东观汉记第五伦字伯鱼为会稽太守常蔬食衣布云云○今案陈俞本改注范书非也考类聚七十二引东观作会稽郡作卧布被常下有求字又御览四百三十一引作常衣布俸下有禄字又御览及聚珍本姚本皆无伯鱼蔬食等字】 计日受 【续汉书云杨秉字叔节为刺史二千石计日受俸余禄不入私门故吏赍钱百万遗之闭门不受以廉清称○孙氏校补受字今案姚辑汪辑本续汉书已脱惟辑谢书杨秉传有为刺史至不受句只无末句但吏字作孝廉二字陈本与本钞同而改题后汉书非也】 瓮缻无储 【陈留耆旧传云高顺历二县令东莱太守老病归家草屋蓬户瓮缻无储○今案陈俞本亦缻误珁余同考魏志卷二十四高柔传注引陈留耆旧传■〈土瓦〉作缶顺作慎知本钞缻字其缶旁脱去四笔误为土耳慎字乃宋人避孝宗讳详本卷上文】 敝衣薄食 【谢承后汉书羊续传云续字兴祖为南阳太守郡内多尚奢丽续深病之常云云车马羸败○孙氏校丞改承洪氏覆校尚下删奢字是也今案姚辑谢汉郡内以下脱陈俞本但题后汉书无字兴祖三字为上有时字】 粗衣恶食 【魏志司马朗传云朗迁兖州刺史政化大行百姓称之虽在军旅常云云俭以率下○今案魏志卷十五本传及陈俞本皆组作麤余同】 布衣蔬食 【魏志国渊传云渊为太仆卿常云云○孙氏校以原钞国误周旁勒之今案魏志卷十一本传及陈俞本仆下作居列卿位又无常字】 十月无被 【京兆旧事云长安县孙农家贫为郡功曹云云有藁一束暮卧其中平旦收之○今案本钞被篇引作孙晨陈俞本旦上无平字余同考御览卷七百七引无县字农亦作晨有下作夜卧蒿束画收之又二酉堂本三辅决录亦有此文】 身服布被 【汉书公孙弘传云弘为丞相封侯身服布被○今案见汉书卷五十八及陈俞本同】 卧麄布被 【谢承后汉书刘宠传云宠为司徒云云○今案类聚卷四十七引亦作麄御览卷二百七引作组陈俞本引作麤姚辑汪辑本谢书同考祖麤本通俗亦作麄】 布衾凋弊 【谢承后汉书羊续为南阳太守妻与子秘俱往郡舍续自取资臧惟有布衾凋弊麦数斛而已续谓秘曰吾俸若此使归○今案本钞有脱误陈俞本续自以下作续闭门不纳妻自将秘行其资藏又凋弊作弊祗调三字麦上有盐字续谓作顾敕吾下有自字此下作何以资尔母乎使下有与母俱三字考姚辑谢书脱误更甚矣汪辑本亦脱】 衣弊履空 【会稽典录云徐弘字圣通为右扶风都尉家无余产妻子纺绩云云乡人嘉其高操○今案陈本脱妻子四字余同俞本通下作太□空作穿妻子句在衣弊句下】 衣不周身 【豫章彦士传云羊茂为功曹病用被不覆躯云云郡将与大被衣袴皆不受也○孙氏校据陈本用被改布被严氏续校云按羊茂事又见一百三十四被篇亦作用被不可改今案陈俞本袴作裤衣上被上皆有布字病下无用字又案御览二百六十四引豫章列士传被上无用字】 衣不重帛 【晋中兴书郄超传云超迁中书舍中治身清苦衣不重帛○今案陈俞本皆作刘超见今晋书本钞郄字或为刘字之讹然陈俞于中兴书前又先引文子数句而误作尸子其衣篇酒食总篇均引此亦作尹文子是互异也考初学记十一引中兴书亦作刘治作理余同】 帻毁不改傅墨用之 【谢承后汉书巴祇传云祇字敬祖为汤州刺史奉禄不使有余帻毁不复改易以水澡傅胶墨用之○今案御览卷六百八十七引无俸禄句末作墨传而用之又卷二百五十六引有俸禄句无胶字俞本作胶墨傅之姚辑汪辑本谢书亦然又毁下有坏字余同陈本巴祇传误作羊续传谬甚】 布裯穿败糊纸补之 【谢承后汉书羊续传云续为庐江太守计日受俸以作干饭云云○今案姚辑本谢后汉禂作陶无□字庐江作南阳脱计日二句初学记卷廿一引亦作南阳布裯二句作卧一副布绹败糊纸补之注本同御览卷四百九十七引同初学记惟胡作糊并注绚与裯同俞本为上有字兴祖太山人六字计日二句作半月一炊余同本钞陈本标目正同而小注书名下仅得隐暹二字将下条注误移此耳】 十日一炊 【谢承后汉书尹暹传云暹字公可为徐州刺史以小釜云云陈修为豫章太守云○今案本钞及陈俞本尹误隐据　　　钦定图书集成考工典卷二百五十引谢书改工但无字公可三字俞本可作向汪辑姚辑本同但汪本作冯向传陈修事本篇下官薪一条再引作会稽典略此特脱去书名陈禹谟不察竟删去谢承汉书尹暹事而添上典略书名只引陈修一段味为孟浪矣】 并日而炊 【会稽先贤传赞云董昆字或通余姚人情约守贫云云茹菜不厌○今案陈俞本茹均误茄余同】 并日而食 【魏志云裴潜为兖州刺史家人大小或云云○今案魏志卷二十三本传及陈俞本同】 食脱粟饭 【谢承后汉书未宠字仲臧为太尉家贫食脱粟饭卧市被朝廷赐锦被梁米○今案俞本臧作藏与陈本末句皆添不敢当之五字余同考类聚卷四十六引臧作威米作肉御览卷八百十五引及汪辑本亦然姚辑谢书未宠传作藏作肉亦有末五字又本钞卷五十一太尉篇引亦作肉亦有末句】 长食干饭 【谢承后汉书左雄字伯豪为冀州刺史不举烟火云云○今案御览卷八百五十引无不举句长作常然本钞卷七十五刺史篇引亦作长又姚辑汪辑木谢书段末有十月一炊四字余同惟汪本长作常】 恒食干粮 【会稽典录云陈修为刺史云云每至正腊僵卧不起同寮饮食虔请不往其志操如此○王石华校处改虔孙氏校止改往今案陈俞本作陈修家贫为吏不下有一字余同记纂渊海卷二引不下有肯字余同陈本】 食麦饭 【谢承后汉书云豫章宋度字叔平为定陵令素云云○孙氏校夌改麦是也今案陈本俞本汪辑本皆同考艺文类聚所引谢书脱去度字两字又素下有杯字而姚辑本亦有杯字但分宋度宋叔平为两传诚恐误耳】 食糟 【□□峤后汉书云□松家贫为郎常独宿台上无被云云□明帝每入台辄见松问其故而喜之○今案陈俞本姚辑本均作乐松姚本注云范书见锺离意传松作崧又陈俞宿上有直字余同汪辑本亦有直字】 食豆■〈麦孚〉 【桓阶别传阶为赵郡太守俸尽云云上闻之数戏曰卿家酱颇得成否耶○今案本钞太守中篇引作酱■〈麦孚〉御览卷二百六十二引作酱酻陈俞本均误■〈豆孚〉】 食不二味 【东观汉记李洵为兖州刺史清约率下云云○今案御览卷四百三十一引及聚珍本陈俞本同姚辑本脱此条】 食不重殽 【英雄记云幽刺史刘虞云云蓝缕绳履○今案本钞一百三十六屦篇引与陈俞本殽皆作肴履与本条同惟御览卷二百五十八引英雄记作肴作屦】 食不过一肉 【张璠汉记荀爽为三公云云脱粟饭坐皮褥○今案爽误奕已照本钞卷一百三十四褥篇引改考类聚卷七十及陈俞本姚辑汪辑本均同但陈俞本璠误蕃耳】 私童樵采 【晋中兴书褚裒字季野为江州刺史在政雅素每崇清约虽居官恒使云云○今案御览卷二百五十六引为作除在作莅雅作贞冱作常童作僮陈本脱字季野三字并俞本脱在政句童亦作僮】 不燃官烛 【谢承后汉书云巴祇为杨州刺史夜与士对坐处暝暗之中不燃官烛○今案姚辑本谢书同类聚卷八十引谢书夜与六字作客坐考巴祗传已见本篇上文陈本巴祇误已桓暝误明俞本亦误巴桓】 不燃官薪 【会稽典略云陈修为豫章太守十日一炊云云厅事席荐编绝不改布被覆形箪瓢蔬食○今案御览卷四百三十一引会稽典录无厅事以下又卷七百九引厅事八字无席字编下添至字陈俞本脱十日句脱席字余同】 惟饮郡水 【臧荣绪晋书邓攸字伯道为吴郡守云云及去如初○今案陈俞本改引今晋书见卷九十邓攸传郡水作吴水初下有到也二字】 彻去什器 【东观记黄香字文强迁魏郡太守俗每交代添设储峙辄数千万香未入界移敕悉出所设什器及到颇有即彻去到官之日不祭灶求福闭门绝客○孙氏校峙改歭非也今案陈俞本同考聚珍本东观汉记卷十九本传强作强迁作为余同】 瓦器 【范后汉书杜密颖川人字周甫居六卿瓦器布被益部耆旧传云赵典字仲经为太常上卿而布被瓦器○今案范书党锢杜密传无瓦器句余同俞本太常下有身处二字与类聚四十九引益部耆旧传同陈本只引耆旧传亦与俞同】 不与民争利 【东观宋弘为司空尝受奉得盐令诸生□诸生因贱不粜弘怒悉贱粜不与民争利○孙氏校尝改当沿陈本之误也今案御览卷八百二十八引令作遣聚珍本姚辑本东观记奉作俸余同考俸奉二字本通见史记萧何世家】 不与孤寡争粒 【语林何公为扬州常有捣米以赈孤寡乃有十万斛虞存为冶中面见帐下空素求籴此数万斛付帐下何公云义不与孤寡争粒河名宏字以道○今案御览卷二百五十八又卷四百廿六引语林以道作次遁俞本斛上有余字为治作于治帐下作帐中入三字余同陈本小注只有语林何宏云五字马氏玉函山房语林辑本多有同异】 不治产业 【蜀志邓芝为犬将军衣食资仰于官云云晋中兴书阮放为吏部郎在铨管之任甚有称誉性情约云云○今案邓芝一条见蜀志十六邓芝传阮放一条见御览二百十六引晋中兴书陈俞本脱晋中以下】 不别治生 【诸葛亮表云臣初奉先帝资仰于官不自治生今成都有桑八百株薄田五十顷妻子衣食自有余饶于臣在外任无别调度随身衣食仰给于官云云以长尺寸○孙氏校补株字寸客格改饶权改于今案陈俞本五十作十五妻子作子弟余同考蜀志本传载亮表祇有今成都以下数句妻子亦作子弟仰给作悉仰】 逐妇燔机 【史记云公仪休为鲁相食茹而美拔其园葵而弃之见市好而逐出其家妇燔其机曰我今农士女工安所储其货乎○今案见循吏传逐作疾我作欲女工作工女储其作雠其陈俞本见好三字作见其家织好布六字余同史记】 卖田自给 【魏志和洽字阳士明帝以为太常清贫守约至卖田宅云云○今案见魏志卷二十三本传及陈俞本同】 珠珰以封上 【吴录云袁溥字君游吴人也太守黄君高其德行举孝廉为尚书郎迁左丞出补淮陵其女英得坏墙中珠珰百余枚溥书上之诏以赐浦○今案陈俞本溥作傅淮作江陈删字君游三字余同考御览卷七百十八引吴录作袁博出游其女莹得怀墟齐珰珥百枚于是封上之余同】 委珠玑而不拜 【锺离意别传云为尚书明帝以赃珠赐之诸尚书皆拜受意独委于地而不拜帝问之对曰以赃珠赐忠臣故不拜帝喟然叹曰忠乎○今案御览卷四百二十六引意别传无帝嘈以下陈本注见前】 公廉不受私谒 【东观杨震性云云子孙常蔬食步行故旧及长者或欲合为开产业震不肯曰使后世称为清白吏子孙以此遗之不亦厚乎○今案陈俞本聚珍本姚辑本及御览卷四百二十五引皆无及字余同】 公廉不受馈遗 【汉书尹翁归为江东市吏云云百贾畏之○今案见汉书卷七十八本传江作河馈作馈下无遗字小注宋祁曰受馈下有遗字陈俞木已脱遗字并删江东二字】 秋毫无取 【东观张堪字君游南阳人试守蜀郡与吴汉并力讨公孙述遂破蜀汉先遣入成都镇抚吏民时珍宝珠玉委积无数堪录簿上官称秋毫无所取○今案聚珍本姚辑本东观记本传无南阳句无称字所字俞本有南阳人三字遣下有堪字余同陈本改引范书非是】 一无所取 【晋中兴书陶侃遣张堪入成都镇抚吏民应詹在军城既陷诸将竞取诸物詹家至贫而一无所取莫不叹其清介○孙氏校云据陈本注陶侃破杜弥应詹亦随侃在军城既陷云云此与本条前半少异今案陈俞本皆将本篇下莫不叹其清介一条小注移此亦少异其实遣张堪入城都镇抚吏民十字乃沿上条误入着】 不掠财物 【续汉书李忠字仲都东莱人从光武攻下属县至苦陉上会诸将问所得忠独云云○今案姚辑续汉书未收从光武以下汪辑本未收东莱以下陈俞本改引范后汉上作世祖得下有财物二字忠独句作惟忠独无所掠余同】 使马如羊不以入厩使金如粟不以入怀 【续汉书张焕字然明永寿元年迁安定属国都尉郡界以寍羗豪帅感奂德上马二十匹先零遣酋长又遗金渠八枚奂召主簿于羗前以酒酬地曰云云悉以马金还之○孙氏校卷豪师改羌豪帅板改枚并补定零两字今案御览八百九十引续汉书无字然明七字无遣字又卷八百九十四引亦有字然明三字姚辑汪辑本焕作奂然明作雅通又脱永寿句郡界句及印字遣字陈本改引范书俞本注事详都尉】 举袖受金 【魏略云田预为护乌丸校尉并州刺史鲜卑数来客见多以牛马遗预预辄送官胡以为所与显露之乃怀金四十斤预举袖受之胡去悉付外诏褒之同昔魏绛开怀以纳狄朕甚嘉之○今案御览卷八百一十及事文类聚续集卷二十五引魏略均节护乌五字节鲜卑廿三字怀上有胡密二字四十作三十余同又本钞卷六十一护羌校尉篇引亦作三十并有牛马同又本钞卷六十一护羌校尉篇引亦作三十并有牛马二句陈俞本预作豫四十仍作三十而增引更多考唐代宗讳豫或其时传钞者以兼避字代之耳】 赉金还奉 【谢承后汉书豫章张冀字仲宗为广陵守举孝子吴奉为孝廉奉赉金为礼冀闭门不受奉以囊盛金夜投冀园中而逝冀追不及赉金至广陵还奉○孙氏校补闭字陵字今案陈俞本姚辑汪辑本赉作赍余同考御览卷八百一十引冀作载赉下脱金字投字误移盛字下】 遗钱不敢拒阁内埋之 【三辅决录云公孙晨字符公巨鹿太守宝之子家贫职箕为郡公曹口骑将军马防闻名馈钱四百万晨不敢拒受而凿阁内埋之○孙氏校内丙理改内埋史改决补百晨二字今案俞本无职箕二字骑改其末句作受而埋之合内陈本及二酉堂辑本决录皆删字符公以下十四字余同俞本】 送钱四百万悉皆不受 【臧荣绪晋书邓攸为吴邵守数赈贷贫民郡常有送迎钱数百万悉不受去如初○今案陈俞本改引今晋书考卷九十本传无数赈句无去如初三字末作去郡不受一钱余同又标目四字应作数实沿上条小注而误】 刘宠各受一钱 【后汉书刘宠字祖荣为会稽太守政治严明征入为将作大匠若邪山谷有五六老父年七十许相率兵送钱人赉百钱来拜谢宠为各选一大钱受之清如此○今案范书卷一百六及姚辑本彪书华书谢书皆有刘宠传然各有异同陈俞本亦有删节】 张盘取柑付外 【谢承后汉书张盘字子固丹阳人为庐江太守寻阳令尝饷官柑一奁其小男年七岁口就取一枚与之盘夺取付外卒以卤枚与之盘夺儿柑鞭卒曰何故行赂于吾子○今案御览卷九百六十六引谢书盘作盘固作石官柑一奁作一奁甘下俱作甘姚辑汪辑本亦盘俞本脱官字陈本空一格然皆脱取付外以下十一字】 馈鱼不受 【韩子云公仪休嗜鱼为鲁相国人争馈鱼公仪子不受曰夫人之惠必有下人之色色下于人将枉于法法枉则免相无日矣○今案陈俞本起句作公仪休相鲁而嗜鱼末句作法枉则免于相矣余同改近本韩子外储说右下作公孙仪国人句作一国尽争买鱼而献夫受句作夫即受鱼有下五字作迭句末作枉于法则免于相】 受鱼悬之 【谢承后汉书羊续为南阳太守好啖生鱼府丞焦俭以三月望饷鲤鱼一尾续不违意受而悬之于庭少有皮骨明年三月俭复馈一鱼续出昔佑鱼以示伦遂不复食○今案　　　钦定图书集成岁功典卷一百六引谢书尾作头违误为馈作致余同考姚车?丘汪辑本谢书及陈俞本皆同集成然遂字下陈俞有终身两字又御览卷九百三十六引焦作侯】 脂膏不润 【东观汉记孔奋字君鱼右扶风人为姑臧长老母珍膳妻子但食葱菜为众所笑谓之弱劣嘲奋曰置脂膏中不能自润而奋不改其操也○今案姚辑本及类聚八十二引脱误太多聚珍本卷十五珍作极食葱菜作菜食无为众二句置作直余同陈本改引范书】 酌泉而饮 【晋中兴书吴隐之字处默迁广州刺史北界有一水名贪泉义已见上诗曰古人云此水一饮直千金试令夷齐饮终当不易心○孙氏校而改吴二改心今案初学记卷八引诗曰句上有题石门为四字古人句作石门有贪泉又直作怀陈本改引晋书注见前】 文子相三君而无私积 【春秋左传云季文子之忠于公室也相三君而无一日之私积恤民故也○今案见襄公五年季孙行父卒云云陈本相三句作相二君矣而无私积其下另引国语十八字】 魏舒无宅 【王晋书魏舒字阳元徙司徒年迈致仕有逊让意而无居宅乃渐以俸秩饮余为第一所○今案类聚卷四十七引王晋书无字汤元三字徙作为迈作过逊让作议谦无敌字余同陈俞本改引今晋书渐作仅余亦同】 张翕步还 【华阳国志张翕字子阳为阴平郡守自乘二马之官一马死一马病翕曰吾将步还矣○孙氏校字改志今案御览卷二百六十二引阴平作平阴还作行余同陈本上十字只作张翕为郡俞本子作叔余亦同】 牛产犊以遗之 【曹嘉之晋纪云羊祜子既为青州刺史牛产犊及还以宫舍所生遗之而去○今案类聚卷九十四引曹晋纪同御览卷二百五十六引羊祜四字作羊既还作迁余同陈俞改引今晋书作羊篇事】 胡床留以挂柱 【魏略云裴潜为兖州刺史尝作一胡床及其去也留以桂柱○孙氏校偕改潜桂改柱今案见魏志卷二十三裴潜传注引魏略同但无刺史二字陈俞本亦同惟陈加案语数行】 家无余产 【范汉书郭丹为司徒而云云子孙困贫○今案明本范书卷五十七本传余作遗贫作匮陈俞本亦然】 家无余禄 【潘岳贾充诔云年踰知命位极人臣云云贵而皆贪○今案严辑潘岳集贾充诔据书钞引同俞本亦同】 在位者服其清 【邓粲晋纪王敦籍周顗家笥奁中有败丝数簏糟酒五瓮米数斛云云○孙氏校云按数字丁原阙疑是簏字故补之今案陈俞本皆改引今晋书笥奁句作收得素簏数故盛故絮而已十一字酒上无糟字斛作石字清下有约字余同御览卷四百二十五引邓晋纪亦微有异】 莫不叹其清介 【晋中兴书陶侃破杜阙应詹亦随侃在军城既陷诸将竞取诸物詹家至贫而无一所取云云○今案本篇上一无所取条小注已引应詹以下数句陈本亦注见前】 妻子不历官舍 【谢承后汉书羊茂字季宝为东郡太守尝食干饭出界买盐云云○今案姚辑汪辑本谢书季作叔又姚本无东字余同本篇上冬坐羊皮二句注正作东字所引最详俞本亦同】 在官不迎妻子 【谢承后汉书巴祇字敬祖云云俸禄不使有余○今案巳见本篇上文又御览卷二百五十六引及陈俞本同注辑本官作任】 闭门不纳妻子 【谢承后汉书羊续为南阳太守妻与子秘俱到官云云因谓秘曰吾有马一匹卖以买棺牛车一乘载丧归勿受郡送○今案范书称续妻与子秘到官续闭门不纳尚与本钞合姚辑注辑本谢书与子作与婢因谓作病困谓系由陈俞本采入耳】 妻子饥寒 【蜀志邓芝为大将军不治产业云云死之日家无余财○孙氏校艾改芝今案见蜀志卷十六本传俞本同陈本脱末二句】 妻子饥乏 【吴志吕岱为并州刺史历年不馈家无余赀云云孙权闻之叹息○今案吴志卷十五吕岱传并作交馈作??内又无无余资三字陈俞本仍作并余同吴志考本钞卷七十二刺史篇引亦作??内及无家无四字且缺扞字】 妻息素食 【臧荣绪晋书邓攸选吏部尚书牧马于家庭云云内外肃然○今案陈俞本无内外肃然句余同考类聚卷四十八引王隐晋书亦无肃然句息作自余同又今晋书卷九十邓攸传无攻马以下】 妻子衣食不充 【魏志徐邈为凉州刺史赏赐皆散士卒云云天子嘉之拜司空○今案魏志卷二十七本传及陈俞本同】 子弟耕而后食 【祖逖别传逖为豫州刺史克已务施不蓄财产家僮子弟云云○今案陈俞本引今晋书财作资子弟句作子弟栟耘负担樵薪余同】 夫人裳不加彩 【范后汉祭遵为征虏将军云云○今案范书卷五十祭遵传彩作缘陈俞本引八句】 妻子不衣帛 【襄阳耆旧传胡宜子叔方为江夏南郡太守清励有节云云○今案俞本妻下无子字帛下尚有魏朝以其清班示天下九字陈本脱】 妾不衣帛 【左传晋执季文子栾武子曰季孙于鲁相三公矣云云马不食粟不可谓忠乎乃舍季孙国语曰季文子相宣成无衣帛之妾无食粟之马○今案见成五年晋人执季孙行父一段陈俞本同】 妾无副服 【诸葛亮答李严书云吾受赐八十万斛今蓄财无余云云○今案严辑诸葛亮集据书钞引同张氏百三家本脱万字陈俞本十作于亦脱万字余同】 子尝步行 【汉书盖宽饶字次公身为司隶云云自戍北边苏林注曰子自行戍不取代之也○今案见汉书卷七十七荒宽饶传陈本俞本同考注上应有苏林二字据补】 唯有赐衣 【魏志胡质为荆州刺史□实节俭所在见思嘉平三年薨家无余财淮有赐衣书箧而已○今案魏志卷二十七胡质传沈实四字作注沈实内察不以其节检物十一字三年作二年余同陈俞本同魏志而仍作三年】 无绢为敛 【晋中兴书□□临卒谓长吏曰吾将近矣恨报国之志不振死之日敛以□□□以宫物也及卒云云世以为称○今案今晋书卷七十三□□传振作展为敛作为衾为称作此称之陈俞本□改用今齐书文而仍□晋中兴书谬矣】 廉士甚可愍书柩?其魂 【汉书薛宣为□翊地汤令举廉吏狱掾王立未及召立妻独受因家钱六千立不知惭恐自杀宣闻之移书池阳日县举廉吏狱掾王立家私受财而立不□杀身以自明立诚寨土甚可愍惜其以府决□掾书立之柩以?其魂○孙氏校吏改沃?改显称囚字今案见汉书卷八十三薛宣传陈俞本同考?即古文显字唐人传钞改避中宗讳也】 

　　北堂书钞卷第三十八 

　　喜庆六年五月十二日读在金陵五松书□□人掺□为此愧不能及庶益勉之读函要勿以为类书獭絮也呈仍书 

　　●北堂书钞卷第三十九　　　　政术部十三 

　　隋秘书郎虞世南撰 
　　南海孔广陶校注 
　　施惠三十三　　　　　　赈恤三十四 
　　兴利三十五　　　　　　方略三十六 
　　摘伏三十七　　　　　　劝课三十八 
　　异绩三十九 

　　○施惠三十三 

　　云行雨施 【易系见龙在田德施普也云行雨施平也○今案此非系辞系字应作文言陈俞本改作曰字】 博施于民 【论语子贡曰如有云云而能济众何如可谓仁乎子曰何事于仁必也圣乎尧舜其犹病诸孔安国曰君能广施恩惠济民于患难尧舜至圣犹病其难也○今案见雍也篇原钞济误度脱难字照补】 施其惠散其利 【周礼旅师职云以质剂致民施其惠散其利郑立注谓恤民之艰阨也以饷衣食曰惠以作事业日利○今案近本周礼地官旅师饷作赒陈俞本照改惟艰作囏陈俞本及本钞赈恤篇引乡师仍作艰】 其养民也惠其使民也义 【论语云子产有君子之道四焉孔安国注子产大夫公孙侨也○今案见公冶篇】 惠在爱民 【孔子家语子游问于孔子曰夫子亟言子产之惠可得闻乎孔子曰惠在爱民而已子游曰爱民之谓德教奚翅施惠哉○今案近本家语正论解四十一及陈俞本子亟作子之极惟之谓作谓之则陈俞与本钞同】 康济小民 【尚书蔡仲之命曰云云孔女国传云康安也汝为政当安小民之居也○今案近本孔传脱康安也三字陈本删注俞本与本钞同】 治有政惠 【范后汉张训迁丹阳云云○今案陈俞本阳下有太守二字】 外播惠政 【应璩与梁州刺史刘文爽书曰足下内挹叔夷之清节外播二南之惠政德教加于百姓要道过于侏离之乡○今案百三家本应璩集离作国乡作卿余同其夹注云书钞末句有误严辑应璩文据书钞引与百三家同陈本删德教以下俞本侏禽四字改诸国之卿】 民怀其惠 【东观朱晖为临淮太守云云○今案御览卷二百六十引东观记及聚珍本姚辑本为作迁】 吏民所爱 【范后汉刘宠除平陵令以仁惠为云云母疾弃官去百姓将送塞道○今案范书卷一百零六刘宠传同】 爱利为行 【汉书朱邑字仲卿庐江人少为桐乡啬夫廉平不苛以爱利为行未尝笞辱人也○孙氏校辱之改辱人今案汉书卷八十九循吏朱邑传同】 大小感悦 【东观邓训为护羗校尉诸胡俗皆耻病死临困辄以刀自刎划闻有疾困者辄使医药疗治差者甚多云云训卒家家立祠每有病辄祷求福○今案御览二百四十二引东观记刎作剌有疾困作其困差者以下作愈者非一小大莫不感悦及训病卒旦夕临者数十人俞本训下有字子平三字与陈本皆无死字刎亦作刺疗治作瘳之卒下有遂字立上有为字余与本钞同聚珍本卷八邓训传与诸本亦互有同异 【视民如伤】 左传云逢滑曰臣闻国之兴也亲民如伤是其福也视民如土芥是其祸也○今案哀元年吴侵陈事陈俞本福也下有及其衰也句又视作以如土作为土余同】 视民如子 【贾谊新书乡穆公亲贤以定国云云汉书邵信臣为上蔡长云云迁南阳太守治民如上蔡○今案见贾谊新书春秋篇又汉书八十九召信臣传为上作迁上治民作其治余同】 薄征缓刑 【周礼大司徒职云大荒大札则令邦国移民通财弛力云云○今案周礼地官陈俞本财下皆添舍禁二字余同】 省除烦苛 【华峤汉书刘宠字祖荣拜会稽太守云云征为将作大匠○今案类聚卷四十九引华汉书同姚辑汪辑本省除作政不又姚本祖作祀陈本删字祖三字及征为句】 手牛作议所活甚多 【东观徐宠为廷尉云云○今案聚珍本姚辑本及御览卷二百三十一引东观汉记徐作陈尉下有有疑狱辄四字活下有者字陈俞本与本钞同】 冬月断囚夫妻垂注 【会稽典录云盛吉字君达拜廷尉至冬月罪囚当断夜省刑状其妻执烛吉手持丹笔去妻相向云云○今案类聚卷四十九引会稽典录无字君三子无夜省句余同】 愍哀病徒 【东观曹褒为城门校尉云云亲自省致医药粥糜好者知感○孙氏校照陈俞本致改治今案聚珍本姚辑本亦作治又无好者句又御览四百十九引东观汉记曹褒迁将作大匠时疾疫褒巡行病徒为致医药经理饘粥多蒙济活是致字不可改】 义葬流民 【蔡邕颍川太守王立义葬流民颂云哀此骼骴惋彼孤魂遭水为泥逢风化尘敛以时服葬于洛滨○今案严辑蔡??邕文据书钞引同陈俞本骼作■〈骨吾〉惋彼作宽体余同】 仁足惠下威能讨奸 【东观张堪世祖召见诸郡计吏问前后太守能否蜀郡计掾樊显曰张堪昔在蜀其仁足惠下威能计奸○今案聚珍本姚辑本脱考类聚卷七十引及本钞卷百三十九车总篇引太守作守令足作以又车总篇召作自陈本守赞云天下信之如日月仰之如云雨云云礼让行于士女○今案百三家本传玄集严辑傅玄文及陈俞本皆删昔为中山太守六字余同】 

　　○赈恤三十四 

　　君子周急 【论语子华使于齐冉子为其母请粟子曰吾闻之也云云不继富○今案见雍也篇】 救患恤邻 【左传曰晋荐饥使乞籴于秦秦伯谓百里与诸乎对曰天灾流行国家代有云云天之道也行道有福于是输粟于晋自雍及绛相继命之曰汛舟之役○今案僖十三年传患作灾余同】 分贫赈穷 【左传云楚子使然丹简上国之兵于宗丘且抚其民分贫赈穷长幼孤养老疾收介特救灾患宥孤寡赦罪戾诘奸慝举淹滞礼新序旧录动合亲任良物官○今案昭十五年传作孤幼然陈俞本与本钞同又本钞收误牧特误博寡误置任误序已照订正】 恤孤赈困 【管子云九惠之政一曰养老二曰慈幼三曰恤孤四曰养疾五曰合独六曰问疾七曰通穷八曰赈困九曰接绝○今案俗本管子入国五十四改作教养老作老老陈俞本均照改且两疾字均作病王氏读书杂志以为下疾字应改问病方与上文四曰养疾有别姑附其说】 赒民艰阨 【周礼郑师职云以岁时巡国及野而赒万人之艰阨郑玄注曰艰阨饥乏也○今案近本周礼地官乡师艰作囍人作民陈俞本均作艰俞独改民此唐人传钞避太宗讳也】 哀穷矜贱 【裴秀新诗云姬文发号令哀穷先矜贱齐景吐德音益治一国半注曰齐景在外寿宫见长年负薪而饥色凄然伤心命吏养焉晏闻之再拜而驾曰君吐此音益治国半也○今案陈本脱令字移先字在号下为句又矜误务擅添哀字作哀哀务穷贱为句又删益字一字改婴称治国半为句小注脱在外四字益又改宜俞本矜字尚不误余与陈同】 赐贫穷赈绝 【礼记月令季春之月命有司发仓廪云云注赈救也○今案陈本无注俞本删注赈救也四字改郑注云赈犹救之七字】 出货财赈困乏 【董仲舒五行逆顺云火者夏主成长本朝举贤良选茂才官得能任得力赏有功封有德云云正封疆则天从人而甘露降也○今案抱经堂本春秋繁露卷十三及陈俞本无主字长下有也字能上力上皆有其字疆下有使四方思柔于火句则天从作则火顺余同】 巡孤寡供乏困 【左传云子西曰昔阖闾在国天有灾疠亲巡孤寡而供乏困在军熟食者分而食之○今案左传哀二年灾作菑陈俞本亦然又末句作分而后敢食余同】 恤鳏寡赈不足 【新序云楚人有献鱼楚王者曰今日获鱼食之不尽故来献左右曰鄙哉辞也楚王曰子不知渔者知之今行之于是乃遣使恤鳏寡合孤独发币帛而赈不足罢去后宫不御者以妻鳏夫○今案新序杂事篇获鱼作渔获合作存赈作振陈俞本增引少异】 私财为饘粥 【王荟为吴郡内史其年大饥荒荟出私财为百姓饘粥活之○今案陈俞本亦脱书名未句之字作甚多余同】 私粟赈余弊 【虞氏家记曰虞潭为南康内史时年荒状斗粟四两银糊口不继踰二旬有军人丧其一半潭乃以私米二千七百斛云云○今案陈俞本时上有于字脱状斗以下十九字余下有其字弊作敝余同】 载米乞贫民 【东观记梁高饥年谷贵有饿馁辄遣仓头以车载米盐菜钱于四城散乞贫民○今案姚辑东观记梁高传仓作苍脱盐字散乞作外给与三字陈俞本与姚同聚珍本无梁高传】 出米赡贫民 【会稽录云骆俊字孝远乌伤人孝灵帝擢拜陈相出仓见谷以赡贫乏者○今案本钞卷三十五德化篇引典录及　　　钦定图书集成引作骆俊作陈相御览卷四百七十七同然御览孝远作远孝无乌伤人三字俞本俊误骏陈相作丞相余与本钞同陈本俊字不误但删字孝以下十字亦作丞相】 出粟以贷 【左传宋饥年平公出粟以贷使大夫皆贷司城氏贷而不书为大夫之无者贷宋无饥乏人○今案左氏襄二十九年传无年字乏字余同】 以谷给民 【王隐晋书云华谭字令思广陵人为刺史司马王戎闻在政有称其时军民饥荒以谷三百斛与谭使给饥民○今案今晋书卷五十二华谭传刺史作令马作徒余略异陈俞本均从今晋书改余引亦互有同异】 开仓赈民 【王晋书郭默为东郡太守值岁荒民饥辄开仓赈给出郡自上待罪朝廷嘉默忧国恤民诏书褒叹比之汲黯班告天下若郡县有此比者皆听出之○孙氏校补郭字荒字今案御览二百六十一引王晋书郭作郑无出郡二字叹误劝无班告以下余同陈俞本出郡作乃舍都亭上作表脱恤民二字出之作出给余亦同】 赈贷贫民 【晋中兴书邓攸为吴郡守辄赈贷贫民送钱数百万不受○今案亦见今晋书卷九十邓攸传赈作振余同类聚八十五引王晋书亦有邓攸赈吴郡事俞本赈下有恤脱送钱以下陈本注见前】 出裘衣寒者 【贾谊云楚昭王当房而立愀然有寒色曰寡人朝饥馑时酒二觞衷裘而立犹憯然有寒气将奈何我元元百姓是日出府之裘以衣寒者求仓之粟以赈饥者三年阖闾袭郢昭王奔随诸当房之赐者请还死寇阖闾一夕五徙卧不能赖引师而去昭王乃复当房之德○今案新书谕城篇衷作重求作出引作曳陈俞本亦然但殇皆作酣陈则徙误从俞则脱将奈何我四字余同】 解裘老人 【战国策云襄王立田单相之过淄水有老人涉淄而寒出而不能行坐沙中田单见其寒欲使后车分衣无可分者解裘而衣之○今案本钞卷百二十九裘篇引相上无为字道作不下无能字使上有欲字今照删补又考近本齐策出下无而字淄作菑非也惟标目当援上条例裘下应补衣字耳】 五羖赎百里奚 【史记云穆公以五羖羊皮赎百里奚于楚号为五羖大夫○孙氏校叛改羖今案见史记秦本纪】 左骖赎越石父 【史记云越石父贤在于丝绁中晏子出遭之阴途解左骖赎之载归弗谢入门久之越石父请绝晏子惧摄衣冠谢曰晏虽不仁免子于厄子何求绝之速也越石父曰吾闻君子屈于不知己而申于知己者方吾在缧绁中彼不知我也夫子既已感悟赎我而无礼固不如缧绁晏子于是延之为上客○今案史记管晏列传无阴字途作涂门作闺惧作戄然陈俞本皆照改又赎我下添引是知己知己五字余同】 外御妻贫人 【管子云桓公之平陵人家有年老而自养者公问其故对曰吾有子九人家无以妻之悉出赘而未返也桓公□外御者五人妻之○孙校公下补出字今案陈俞本家上无人字年上有九子二字出赘作居佣余同考近本管子无此文惟说苑贵德篇人家作家人无上有贫字出赘作使佣外上作取字余同】 乘舆济溱洧 【孟子曰子产听郑国之政以其乘舆济人于溱洧孟子曰惠而不知为政○今案离娄篇】 

　　○兴利三十五 

　　为民兴利务在富之 【汉书召信臣字翁卿迁南阳太守好云云躬劝耕农行视水泉开沟渎起水门提阏凡数十处以为灌溉岁岁增之多至三万顷信臣为民作水约束刻石立于田畔以防分争○今案汉书卷八十九循吏召信臣传堤作提灌溉作溉灌增之作增多民作下有均字陈俞本开下有通字以为作以广增之作增加作下亦有均字顷下有民得其利句】 为百姓兴利郡以殷富 【汉书召信臣为南阳太守郡中莫不耕椗力田百姓归之户口增倍荆州刺史奏召信臣云云上赐黄金三十斤○今案汉书本传三十作四十陈俞本与本钞同】 富民之术日引月长 【魏志刘馥子靖出为河南尹应据书与靖曰入作纳言出临京任富民云云○今案魏志卷十五刘馥传同】 必先富民 【管子云凡为国之道必先富民民富则易治民贫则难治治国常富而乱国必贫也○今案见管子治国篇四十八必作常而陈俞本与本钞同】 入利民 【春秋云晋侯出走襄王云云○今案左氏襄二十七年传】 开浍兴造民赖其利 【崔氏集云崔瑗为汲令有泽田不殖五谷瑗乃为开沟会兴造稻田于是薄卤之地更为沃壤民赖其利○孙氏校据陈本补集字滞改泽今案御览卷二百六十八引崔氏家传无有泽七字余同俞本薄卤作蒲萑余与本钞同陈本乃下接标目二句余删又本钞脱沟字稻误福沃壤误沷■〈土康〉今悉据御览订正】 稻田岁增民赖其利 【魏志云郑浑为沛郡太守郡界下隰兴陂遏稻田顷亩岁增云云刻石颂之号曰郑陂○孙氏校过改遏今案魏志卷十六郑浑传及陈俞本隰皆改湿余同】 开治稻田百姓殷富 【东观张湛为渔阳太守云云八千余顷百姓殷富○今案类聚卷五十引为作迁余同聚珍本及陈俞本皆作为】 兴鸿都陂常以丰熟 【东观邓晨为陈留郡云云益地数千顷溉郡稻常以丰熟兼流给他郡○今案聚珍本东观记卷十一邓晨传及陈俞本都皆作郄唯聚珍无益地八字姚本脱】 教民粪种 【泛胜之区田云昔汤有旱灾伊尹作区田云云乃负水浇稼收至亩百石胜之试为之收至亩四十石○今案聚珍本齐民要术引无末十一字陈本误作泛胜之奏俞本尚作书惟皆脱区田云三字又作区下皆脱田字余同】 教民牛耕 【续汉书任延字长孙为九真太守教民牛耕□作田器民以利之产子多名曰任○今案姚□汪辑本续汉书任廷传与陈俞本均脱产子句余同】 治作水耕教化大行 【张璠汉记杜诗篇为南汤太守云云号曰比母○今案御览卷八百三十三引及陈俞本姚辑汪辑本耕皆作排惟御览无号曰句】 因流为排利益三倍 【魏志韩暨为监治谒者旧冶作马排每一熟石用为马匹更作人排又费功力暨因长□□为水□计其利益二倍于前○孙氏校补匹字甚改其今案本钞设官部亦引考魏志卷二十四韩暨传熟作孰无故字陈本巳照改】 决反漳水灌邺傍终古斥卤生稻梁 【吕氏春秋云魏襄王时史起为邺令决漳河灌田民大怨欲籍史起不敢出界而避之乃使他人水灌行民大得其利相与歌曰邦有圣令为史公云云○今案见先识览乃上有王字人下有遂为之三字水灌作水已为史上有时字无反字生下有之字疏本无之字余同又见本钞卷三十五德化篇引卷五十五丰稔篇引亦无反字】 田于何所池阳谷口且溉且粪长我禾黍 【汉书沟恤志木始二年赵中大夫白公奏穿渠引泾水首起谷口尾入栎阳注谓中溉田四千五百余顷因名曰惠渠民歌曰田于何所池阳谷口郑国在前白渠在后举锸为云决渠为雨泾水一石其泥数斗且粪且溉长我禾黍○今案本钞□误亩惠误白锸误臿据汉书卷廿九沟□志订正陈本□有增引】 曩之卤田化为甘壤 【蔡邕京樊君颂曰云云熙怡悦豫相与讴歌○今案陈本同俞本颂误传余亦同考百三家邕集樊君作樊惠渠曩仁作昔日歌作谈类聚卷九引亦作昔日严辑察邕文亦灵书钞引歌改谈余同】 益蓄菱芡 【汉书袭遂为渤海太守见其俗奢侈好末技一田作乃躬率以俭约劝民农桑令口种一树榆百本薤五十本葱一畦韭二母彘五母鸡夏春不得不趋田亩秋冬课收敛益蓄果实菱芡劳来犹行郡中皆有蓄积吏民富实○孙氏绞各改令起改趋修改循今案汉书卷八十龚遂传薤作□难上无母字蓄作畜陈本亦无母字余同俞本脱令口以下至母鸡又本钞吏误利实误贵今据汉书订改】 育养漆园 【魏武集选令云岭南太守傅方到郡以来时酒云云之树念存军国用心□微出意忧事莫能方于此也○今案陈俞本作魏志无时酒二字删出意以下然本钞已有脱误】
  </div>
  <div class="pagination">
   <a href="北堂书钞_page4.html">
    上一页
   </a>
   <a href="北堂书钞.html">
    1
   </a>
   <a href="北堂书钞_page2.html">
    2
   </a>
   <a href="北堂书钞_page3.html">
    3
   </a>
   <a href="北堂书钞_page4.html">
    4
   </a>
   <span class="current-page">
    5
   </span>
   <a href="北堂书钞_page6.html">
    6
   </a>
   <a href="北堂书钞_page7.html">
    7
   </a>
   <a href="北堂书钞_page8.html">
    8
   </a>
   <a href="北堂书钞_page9.html">
    9
   </a>
   <a href="北堂书钞_page10.html">
    10
   </a>
   <span>
    ...
   </span>
   <a href="北堂书钞_page6.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
