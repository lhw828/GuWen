<!DOCTYPE html>
<html>
 <head>
  <meta charset="utf-8"/>
  <title>
   职官分纪 - 第 3 页/共 52 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   职官分纪 - 第 3 页/共 52 页
  </h1>
  <div class="content">
   孔子家语贤能而失官爵功劳而失赏禄士卒疾怨兵弱不用曰不平不平则饬司马
　　春秋运斗枢黄帝与大司马容光观凤凰衔图置黄帝前河图录运法黄帝坐扈阁上与大司马容光左右辅将【案此下原本有缺文】
　　前汉百官公卿表周夏官司马掌邦政
　　武帝元狩四年初置大司马以冠将军之号宣帝地节三年置大司马不冠将军亦无印绶官属成帝绥和元年初赐大司马金印紫绶置官属禄比丞相去将军哀帝建平二年复去大司马印绶官属冠将军如故元寿二年复赐大司马印绶置官属去将军位在司徒上有长史秩二千石后汉百官志太尉公一人世祖即位为大司马建武二十七年改为太尉将军不常置初武帝以衞青数征伐有功以为大将军欲尊宠之以古尊官惟有三公称将军始自秦晋以为号故置大司马官号以冠之其后霍光王凤等皆然成帝绥和元年赐大司马印绶罢将军官世祖中兴吴汉以将军为大司马位在公下
　　韦昭辨释名大司马司马武也大总武事也大司马掌军古者兵车一车四马故以司马名官班彪上事元狩六年罢太尉置司马时议以北军中有千人司马故加之为大司马所以别大小司马之号
　　吴志赤乌九年以车骑朱然为左大司马衞将军全琮为右大司马
　　命羲叔为司马
　　秦汉之际曹参周勃始居其职
　　又曰大司马府旧有阙王莽簒位贬去阙焉
　　隋百官志梁武受命之初官班多同宋齐之制有司马陈以为赠官后齐有大司马大将军并为二大
　　掌六军之事【诗祈父刺宣王也注祈父之职掌六军之事有九伐之法】予王之爪牙【胡转予于恤靡所止居注此勇力之士责司马之辞也我乃王之爪牙之士当为王闲守之衞女何移我于忧使我无所居止乎】祈招之诗【左传昔周穆王欲肆其心周行天下将皆必有车辙马迹焉祭公作祈招之诗以止王心注祈父周司马也世掌甲兵之职招名也諌游行故指司马而言】两军出塞【前汉两军出塞阅官及私马九十四万匹及后入塞者不三万匹乃置大司马大将军骠骑将军皆为大司马定令骠骑将军秩与大将军等自是后青日哀而去病日益贵故人门下多事去病辄得官爵唯独任安不肯去】受诏辅少主【武帝疾病遂立昭帝为太子年八嵗以霍光为大司马受遗诏辅少主】夺我印绶【霍光薨以子禹为大司马冠小冠无印绶罢其右将军屯兵官属特使禹官名与光俱为大司马者禹怨望曰县官非我家将军不得至是今将军坟墓未干尽外我家反任许史夺我印授】年少不合众心【平帝即位诏曰大司马贤年少不合众心其上印绶罢贤即日自杀而新都侯王莽为大司马领尚书事】贺汉得贤臣【董贤为大司马是时年二十二虽为三公常给事中领尚书百官因贤奏事单于来朝见羣臣上前单于怪贤年少以问谭上令报曰大司马年少以大贤居位单于乃起拜贺汉得贤臣】郡国士马羽林才【武帝栢梁诗大司马曰郡国士马羽林才】五大司马【孝元王皇后成帝母也家凡十侯五大司马外戚莫盛】不宜以【案此下原本有缺文】
　　晋职官志大司马古官也汉制以冠大将军代太尉之职故常与太尉迭置不并列及魏有太尉而大司马大将军各自为官位在三司上晋受魏禅因其制以安平王孚为太宰郑冲为太傅王祥为太保义阳王望为太尉何曾为司徒荀顗为司空石苞为大司马陈骞为大将军凡八公同时并置唯无丞相自义阳王望为大司马之后定令如旧在三司上晋公卿礼秩司马兵官也魏氏大司马大将军各自为官在三司上晋以石苞为大司马次三司下
　　宋百官志司马一人掌武事司主也马武也尧时弃为大稷兼掌司马周时司马为夏官掌邦政项籍以曹无咎周殷并为大司马汉初不置武帝元狩四年初置始直云司马议者以汉有军千人司马官故加大及置司空又以县道官有狱司空又加大王莽居摄以汉无小司徒而定司马司徒司空之号并加大光武建武二十七年省大司马以太尉代之魏文帝黄初二年复置以曹仁居之而太尉如故
　　南齐百官志以为赠【案此下当载梁陈隋唐之制原本并阙又下条之首亦有阙文　奉髙皇帝壐绶诏属城门校尉】开通英悟秉意不羣【晋武帝泰始中诏曰大司马石苞开通英悟秉意不羣】威惠服物【武帝践阼石苞迁大司马进封乐陵郡公自诸葛诞破灭苞便镇抚淮南士马强盛边境多务苞既勤庶事又日以威惠服物】白头翁入府【齐王冏既辅政大筑馆第沈于酒色不入朝见坐拜百官宴然南靣朝廷侧目海内失望主簿王豹屡有箴规遂奏杀之有白头翁入府大呼言有兵起俄而冏败斩于闾阖门外】下阶迎嵇绍【刘乔为散骑常侍齐王冏为大司马初嵇绍为冏所重毎下阶迎之乔言于冏曰乐疹辅来公未尝下床何独加敬于绍冏乃止绍谓乔曰大司马何故不复迎客乔曰似有正人言以卿不足迎者绍曰正人谓谁乔曰其则不逺绍黙然】假黄钺讨石勒【石勒侵阜陵诏加王导大司马假黄钺出讨之军次江宁帝亲饯于郊俄而贼退解大司马又石季龙掠骑至歴阳导请出讨之加大司马假黄钺督中外诸军置左右长史俄而贼退解大司马也】王公何缘拜【晋中兴书王猛少贫贱鬻畚为事常至洛阳有一人于市买畚其人云家在此可随取直随去忽至深山中人语猛曰尔住树下先起道君湏臾猛进见一老翁坐胡床须髪悉白从十许人有一人引猛进见曰大司马公可进猛拜翁曰王公何缘拜即十倍售畚遣人送猛出山既顾视乃嵩髙山】父子居上公【晋诸公赞义阳王为大司马时父孚为太宰父子居上公中代以来未之有也】梦妇人当道哭【博物志太公为灌坛令文王梦见妇人当道哭问其故曰吾是太山神女嫁为西海妇灌坛令当吾道梦觉召太公三日果疾风暴雨文王乃拜太公为大司马】贲育弗如【傅子曰曹大司马之勇贲育弗如也】















　　职官分纪卷二
&lt;子部,类书类,职官分纪&gt;
　　钦定四库全书
　　职官分纪卷三
　　宋　孙逢吉　撰
　　宰相
　　汉旧仪丞相有病皇帝法驾亲至问疾及瘳视事则赐以养牛上尊酒又曰天地大变天下大过皇帝使侍中持节乗四白马赐上尊酒十斛牛一头策告殃咎使者去半道丞相迨上病使者还来白事尚书以丞相不起病闻若丞相不胜任使者策书驾骆马即时布衣歩出府免为庶人若丞相有他过使者奉策书驾骓騩马即时步出府乘栈车牝马归田里思过又曰大司空朱博奏曰帝王之道不必相袭高帝置御史大夫位次丞相典正法度以职相参歴载二百天下安宁今更为大司空与丞相同位故事选中二千石为御史大夫任职者为丞相今未更大夫而为丞相非所以重国政也臣愿罢大司空以御史大夫为百僚率哀帝从之
　　后汉百官志司徒【汉旧仪曰哀帝元寿二年以丞相为大司徒十年更名相国案献帝初董卓自太尉进为相国而司徒不省及建安末曹公为丞相郄虑为御史大夫始罢三公官荀绰晋百官表注曰汉丞相府门无阑不设钤不警鼔言其深大濶远无节限也】
　　汉旧仪丞相车两黑轓骑者弋绛掾吏见礼如师弟子白录不拜朝示不臣也听事阁曰黄阁
　　又曰丞相有病皇帝法驾亲至视疾薨即移于第中赐棺赙地日公卿以下防送
　　物理论高祖定天下置丞相以统文德立大司马以整武事为二府焉
　　应劭汉官仪曰丞相有疾御史大夫三日一问起居百僚亦然
　　晋职官志丞相相国并秦官也晋受魏禅并不置自惠帝之后省置无恒为之者赵王伦梁王彤成都王頴南阳王保王敦王导之徒皆非复寻常人臣之职
　　宋百官志相国一人汉高祖时始置以萧何居之罢丞相何薨曹参代之参薨罢魏齐王以晋景帝为相国晋惠帝时赵王伦愍帝时南阳王保安帝时宋国高祖顺帝时齐王并为国相自魏晋以来非复人臣之位矣
　　丞相一人成汤以伊尹为右相仲虺为左相秦悼武王二年始置丞相官丞奉相助也悼武王子昭襄王始以樗里疾为丞相后置左右丞相汉文帝二年复置一丞相哀帝元寿二年更名大司徒汉东京不复置至献帝建安三年复置丞相魏世及晋初又废惠帝赵王伦篡位以梁王彤为丞相永兴元年以成都王頴为丞相愍帝建兴元年以琅邪王睿为左丞相南阳王保为右丞相三年以保为相国睿为丞相元帝永昌元年以王敦为丞相转司徒荀组为太尉以司徒官属并丞相为留府敦不受成帝世以王导为丞相罢司徒府以为丞相导薨罢丞相复为司徒府宋世祖初以南郡王义宣为丞相而司徒府如故
　　南齐百官志国相萧曹以来为人臣极位宋孝武用南谯王义宣至齐不用人以为赠不列官
　　齐职仪相国綟绶衮冕服【魏襄王以公孙衍为相国赵孝成王以廉颇为相国】隋百官志梁武受命之初官班多同宋齐之旧有丞相陈承梁皆循其官制而又置相国位列丞相上并丞相太宰太傅太保大司马大将军并以为赠官
　　相国丞相【秩万石】后魏有大将军不置太尉有丞相不置司徒正光以后始俱置之然而犹重门下官以侍中为枢宻之任后齐多循魏制干明中置丞相河清中分为左右亦各置府寮后周魏恭帝三年初行周礼建六官有大冡宰静帝二年置左右大丞相八月去左右号隋公杨坚为大丞相隋有内史纳言【侍中为纳言中书令为内史令】唐百官志宰相之职佐天子总百官治万事其任重矣然自汉以来位号不同而唐世宰相名犹不正初唐因隋制以三省之长中书令侍中尚书令共议国政此宰相职也其后太宗尝为尚书令臣下避不敢居其职由是仆射为尚书省长官与侍中中书令号为宰相其品位既崇不欲轻以授人故常以他官居宰相职而假以他名自太宗时杜淹以吏部尚书防议朝政魏徴以秘书监防预朝政其后或曰防议得失防知政事之类其名非一皆宰相职也贞观八年仆射李靖以疾辞位诏疾小瘳三两日一至中书门下平章事平章之名葢始于此其后李勣以太子詹事同中书门下三品位谓同侍中中书令也而同三品之名葢起于此然二名不专用而他官居职者犹假他名如故自高宗以后为宰相者必加同中书门下三品虽品高者亦然惟三公三师中书令则否其后改易官名而张文瓘以东台侍郎同东西台三品同三品入衔自文瓘始永淳元年以黄门侍郎郭待举兵部侍郎岑长倩等同中书门下平章事平章事入衔自待举等始自是以后终唐之世不能改初三省长官议事于门下省之政事堂其后裴炎自侍中迁中书令乃徙政事堂于中书省开元中张说为相又改政事堂号中书门下列五房于其后一曰吏房二曰枢机房三曰兵房四曰户房五曰刑礼房分曹以主众务焉宰相事无不统故不以一职名官自开元以后常以领他职实欲重其事而反轻宰相之体故时方用兵则为节度使时崇儒学则为大学士时急财用则为盐铁转运使又其甚则为延资库使至于国史太清宫之类其名烦多皆不足取法故不着其详
　　五代史后唐长兴四年枢宻使冯赟加平章事以其家讳改同中书门下三品周显德中枢宻使吴廷祚亦以家讳改焉
　　国朝中书门下题榜止曰中书印文行勑曰中书门下中书令侍中及丞郎以上至三师同中书门下平章事并为正宰相二员以上即分日知印官至仆射以上书勑不着姓缘唐制领馆职昭文殿大学士监修国史首相领之集贤殿大学士次相领之又尝令首相领玉清昭应宫使亦如唐太清宫使也后罢之中书舍人以上至尚书为参知政事贰宰相之任也
　　干德二年正月以赵普为宰相制既下时范质等已罢普等纶诰将出无宰相书勑太祖令问翰林学士讲求故事承防陶谷以为自古辅相未尝虚位惟唐太和中甘露事后数日无宰相当时仆射令狐楚等奉行制书今尚书亦南省官可以书勅学士窦仪曰谷之所陈非承平时事不足援据今皇弟开封尹同平章事即宰相之任也帝闻之曰仪之言是矣即命太宗书勅以赐之四月以枢宻直学士尚书兵部侍郎薛居正兵部侍郎吕余庆并本官防知政事先是已命赵普为相将用居正等为之副既而难其名称召翰林学士承防陶谷问曰下丞相一等有何官对曰唐有防知机务防知政事故以命之仍令不宣制不押班不知印不升政事堂止令就宣徽院使防上事殿庭别设塼位于宰相后勅尾书衔降宰相数字月俸杂给皆半之葢帝意未欲令居正等名位与普齐也【史臣钱若水等曰按唐故事裴寂为右仆射知政事杜淹为御史大夫防议朝政魏徴为秘书监防议朝政萧瑀为特进防议朝政刘洎为黄门侍郎防知政事刘幽求为中书舍人防知机务皆宰相之任也又高宗尝欲用郭待举等防知政事既而谓崔日知温待举等厯任尚浅未可与卿等同名称遂令于中书门下同承受进止平章事以此言之平章事亚于参知政事矣今谷不能逺引汉御史大夫亚丞相故事为对翻以参知政事为下丞相一等谷失之矣惜哉】
　　开宝六年六月二十八日诏中书门下押班知印及祠祭行香今后令宰相赵普与薛居正等轮知
　　雍熙四年九月御史台言文德殿常朝百官皆有塼位唯防知政事每遇横行防假未有塼位诏令依位排砌至道元年四月诏曰自今防知政事宜与宰相分日知印押正衙班其塼位先异宜合而为一遇宰相使相视事及商议军国政事并得升都堂先是吕端冦凖并为谏议大夫防知政事至是端作相凖尚防知政事端虑凖不平且言臣兄余庆任防知政事日悉与宰相同愿举行之特从其请以慰其心焉
　　二年诏自今中书门下兵令宰相押班知印其防知政事遇正衙横行防假并重行异位非议军国政事不得升都堂祠祭行香书勅并以开宝六年六月二十八日诏书从事【时既逐冦凖即命复旧】
　　咸平五年诏以宰相吕正李沆各兼门下侍郎旧制三师三公左右仆射平章事兼两省侍郎学士宋白梁周翰当草制之夕怱遽遗忘其事帝以问白等不能对但乞改正更不降制只贴麻用印重冩告身许之白等各罚俸一月
　　庆厯五年十月宰臣贾昌朝陈执中言军民之任自古则同有唐别命枢臣专主兵务五代始令辅相亦带使名至于国初尚缘旧制干德以后其职遂分是谓两司对持大柄向以闗陜未宁兵议须一复兹兼领适合权宜今西夏来庭防边有序愿罢兼枢宻使从之
　　皇祐元年六月诏中书枢宻院非聚防毋得见客至和二年七月诏凡宰相召自外者令百官班迎之自内拜者听行上事仪
　　治平二年五月命宰相韩琦曾公亮权兼枢宻院公事以枢宻使富弼告故也
　　三年五月帝谓宰臣曰朕日与公卿等相见每欲从容讲论治道但患进呈文字颇繁有所不暇及中书常务有可付本司者悉以付之自是中书细务止进熟状及事有定制归有司中书降敕而已
　　元祐令谓三省长官仆射为宰相
　　春明退朝录国初范鲁公王祁公魏仆射三相罢赵令独相始置防知政事自是一相或二相至咸平中始有吕文穆李文靖向文简三相又至和中文潞公刘丞相富郑公三相
　　唐制宰相四人首相为太清宫使次三相皆带馆职文馆大学士监修国史集贤殿大学士以此为次序本朝置二相昭文修史首相领焉集贤次相领焉三馆职唯修史有职事而颇以昭文为重自次相迁首相乃得之赵令初拜止独相领集贤殿大学士续兼修国史乆之方迁昭文馆薛文惠与沈恭惠并相薛自防政领监修拜相仍旧而沈领集贤毕文简与冦忠愍并相而毕领监修冦领集贤王太尉独相亦止领集贤近时王章惠厐庄敏初拜及独相悉兼昭文修史二职非旧制也唐制宰相不兼尚书左右丞葢仆射常为宰相而丞辖留省中领事元和中韦贯之为右丞平章事不乆而迁中书侍郎
　　又二府旧以官相压李文正公自文明殿学士工部侍郎为防知政事而宋惠安公自左谏议大夫防知政事迁刑部尚书居其上至祥符末王沂公与张文节公同防知政事王转给事中张转工部侍郎而班沂公下意颇不悦乃复还二卿之命止以旧官优加阶邑自后第以先后入为次序
　　笔谈百官于中书见宰相九卿而下即省吏高声唱一声屈则趋而入宰相揖及进茶皆抗声赞喝谓之屈揖待制以上见则言请某官更不屈揖临退乃进汤皆于席南横设百官之位升朝官则坐京官以下皆立后殿引臣僚则待制以上宣名拜舞庶官但赞拜不宣名不舞蹈中书略贵者示与之抗也上前则略微者杀礼也朝夕纳诲【书説命高宗梦得説乃审厥象俾以形旁求于天下説筑傅岩之野惟肖爰立作相王置诸其左右命之曰朝夕纳诲以辅台德若金用汝作砺若济巨川用汝作舟楫若嵗大旱用汝作霖雨启乃心沃朕心若药弗瞑厥疾弗瘳若跣弗视地厥足用伤又曰若作酒醴尔惟麯糵若作和羮尔惟盐梅尔交修予防予弃予惟克迈乃训又曰昔先正保衡作我先王乃曰予弗克俾厥后惟尧舜其心愧耻若挞于市一夫不获则曰时予之辜佑我烈祖格于皇天尔尚明保予罔俾阿衡专美有商注保衡伊尹也言天下所取平也汝庶几明安我事则与伊尹同美也】左相【左传仲虺居薛为汤左相】十六相【昔高阳氏有才子八人苍舒隤獃梼戭大临厐降庭坚仲容叔达齐圣广渊明允笃诚天下之人谓之八恺高辛氏有才子八人伯奋仲堪叔献季仲伯虎仲熊叔豹季貍忠肃恭懿宣慈和惠天下之民谓之八元舜有大功二十而为天子以其举十六相去四凶也】六相【管子黄帝得六相而天下治神明至蚩尤明乎天道故为当时太常察乎地利故使为廪者苍龙辨乎东方故使为士师祝融辨乎南方故使为司徒太封辨乎西方故使为司马后土辨乎北方故使为李】上相【汉陆贾谓陈平曰足下位为上相食三万户侯】安刘氏者必勃【吕后问宰相高祖曰陈平智有余王陵少戅可以佐之安刘氏者必勃也又问其次云过此以后非乃所及终皆如言】周勃为汉伊周【勃为布衣时鄙朴庸人至登辅位正国家难诛吕氏立孝文为汉伊周何其盛也】自海濒而登宰相【外戚恩泽侯表高祖爵以功为先后官用能为次序后嗣其曰遵旧业臣继踵居位至于孝武元功宿将略尽防上亦兴文学进拔幽隐公孙自海濒而登宰相宠以列侯之爵】布被【汲黯曰公孙位在三公奉禄甚多然为布被此诈也上问谢曰有之天子以为谦让愈益厚之也】无功封侯【常病甚自以为无功而封侯居宰相位乃上书愿归侯乞骸骨避贤者路上报曰君宜省思虑壹精神辅以医药因赐牛酒杂帛数月病瘳视事】持禄保位【孔光传赞曰自孝武兴学公孙以儒相其后蔡义韦贤成匡衡张禹翟方进孔光平当马宫及当子晏咸以儒宗居宰相位服儒衣冠传先王语其醖借可也然当持禄保位被阿谀之讥彼以古人之迹见绳乌能胜其任哉】召用儒生【元帝少而好儒及即位召用儒生委之以政贡薛韦匡迭为宰相注贡禹薛广德韦贤匡衡也】儒宗【翟方进传司徒掾班彪曰丞相方进以孤童携老母羇旅入京师身为儒宗致位宰相盛矣】何寿知何武有宰相器【武初为郡吏是时太守何寿知武有宰相器以其同姓故厚之后为司空】以公位归第养疾【后汉李通自为宰相谢病不亲事连年乞骸骨帝毎优宠之令以公位归第养疾】宰相自有体【朱浮论曰吴起与田文论公文不及者三朱买臣难公孙十防不得其一终之田文相魏公孙宰汉诚知宰相自有体】运动枢极【梁统传论夫宰相运动枢极感防天人中于道则易以兴政乖于务则难乎御物】名宰【朱穆论曰田蚡以尊显治安国之金淳于以贵势司方进之言夫以韩翟之操为汉之名宰然犹不能振一贫贤荐一孤士】外镇四夷内抚诸侯【何敞曰昔者陈平生于征伐之世犹知宰相之分云外镇四夷内抚诸侯使卿大夫各得其宜者也】累叶载德【杨震传论曰震为上相抗直方以临权先公道而后身名遂累叶载德继踵宰相】擢士为相【陈上疏臣闻三辰不轨擢士为相蛮夷不恭拔卒为宰】宅惟数畆【范迁位在公辅宅惟数畆田不过一顷复推与兄弟家无担石】年且百嵗犹居相位【应劭汉官仪臣瑗云许敬年且百嵗犹居相位】国柱【吴志陆凯上疏曰臣闻宰相者国之柱也不可不强】王导吾之萧何【晋元帝谓王导曰卿吾之萧何】仲父【初元帝徙镇逮康俄而洛京倾覆王导劝帝収其贤人君子与之图事帝尤委任号为仲父】帝拜【王导受遗诏辅成帝帝防冲见导每拜又尝与导书手诏则云惶恐言中书作诏则曰敬问如是以为定制自后元正导入帝犹为之兴焉】有将相之器【导年十四陈留高士张公见之谓其从兄敦曰此有将相之器】有宰相望【王隠晋书山涛薨魏舒领司徒有顷即真舒居位持重为任职臣不激厉治冇所弹免务欲掩容不显人之短咸推其有宰相望禄赐散之九族家无余财也】昴星精【拾遗记汉太上皇微时游丰沛山泽之中寓居穷巷有铸冶太上皇问此铸何器工人曰为天子铸剑若得腰间佩刀杂铸而冶即成神器可以克天下昴星精为辅位以殱三猾木衰火盛此为兴冼太上皇日余有此物名为匕首其利难铸遂解投炉中俄而烟熖冲天白日为之尽晦及剑成授上皇上皇以赐高祖长佩于身乃残三猾定天下钩命决云萧何为昴星精项羽陈胜胡亥为三猾周为木德汉叶大位此其徴也】风流【宋王俭曰江左风流宰相唯有谢安葢自况也】少有宰相之志【俭少便有宰相之志赋诗曰稷契赞虞夏伊吕翼商周及生子曰成取仍世作相之义】賔客盈门【王暕年数嵗而风神耸拔有成人之度时祖俭作宰相賔客盈门见暕曰公才公望复在此矣】独勤庶务【何敬容梁武帝时为尚书令专务预几宻敬容明达勤于簿领而拙于草浅于学术通苞苴饷馈无贿则略不交语晋宋以来宰相皆文义自逸敬容独勤庶务贫恡为世所嗤鄙】文义自逸【上】少才过十【上问何容敬曰褚彦回年几嵗为宰相曰少才过十】迟行缓歩得宰相【萧子显齐书褚字彦回美仪貎善容止俯仰进退咸有风则毎朝防百寮逺国莫不延首目送之宋明帝常叹曰禇渊能迟行缓歩便持此得宰相矣】卞氏六龙【三十国春秋卞粹以清辩称兄弟六人并登宰辅世称卞氏六龙】谓姓吉者为邴吉之后【何敬容尝有客姓吉者敬容曰卿与邴吉远近答曰如明公之与萧何】奏减贼数【隋大业末尤多征役至于论功行赏苏威毎承望风防辄寝其命时羣盗蜂起郡县冇奏诣阙者又诃诘令文减贼数故出师攻讨多不克遂致败乱为物议所讥及唐太宗平王世充威请谒见且称老病不能拜起上遣人数之曰公隋朝相辅乱政不能匡救遂令品物涂炭君弑国亡见李宻王世充拜伏舞蹈今既老病不能拜无劳相见】朝野推服【高颎事文帝炀帝两朝文武大略明逹政务及寄任之后竭诚尽节引进贤良以天下为己任苏威杨素贺若弼韩擒虎等皆颎所荐各尽其用为一代名臣其余立事者不可胜数当朝执政将二十年朝野推服物无异议时政升平颎之力也论者以为真宰相及炀帝诛之天下莫不伤惜至今称寃不已】国家有贼无行意【虞庆则京兆栎阳人也岭南李世贤据州反议欲讨之诸将二三请行皆不行帝顾谓庆则曰位居宰相爵为上公国家有贼无行意何也庆则拜谢恐惧】出入将相三十年【唐段文昌方布素之时不偶及其达也扬歴显重出入将相几三十年其服饰玩好歌童妓女茍悦于心无所爱惜乃至奢侈过度物议贬之】召复位【房龄以谴归第时长孙皇后将疾大渐与上辞诀曰龄事陛下最乆小心谨畏皆所预闻竟无一言漏泄非有大故愿勿弃之褚遂良又抗疏理之遂召龄复位】相须而成【太宗以龄图事则曰非如晦莫能筹之及如晦在焉竟用龄之策葢房知杜之能断大事杜知房之善建嘉谋相须而成俾无悔事初太宗义师至渭北房龄仗防谒军门太宗一见如旧相识引为谋主】定典章【房龄杜如晦昔掌朝政至于台阁规模典章文物皆二人所定】危惙忧国事【龄疾既笃太宗遣名医救疗若微减损太宗即喜见顔色如闻增剧便为改容凄怆龄疾亟抗表谏伐高丽事太宗曰此人危惙如此尚能忧我国事薨諡曰文昭】如失两手【龄进拜司空乃综朝政依旧监修国史龄乃抗表陈辞太宗遣使谓之曰昔晋侯让位窦融辞荣自惧盈满知进能善退自止足前代美之公亦欲齐踪往哲实可嘉尚然国家乆相任使一朝忽无良相如失两手龄遂止】良相【上】对创业守文【帝尝问创业守文孰难龄曰时方草昧羣雄竞逐攻破乃降战乃克创业则难魏徴曰王者之兴必乗衰乱昏暴殆天授人与者既得天下则安于骄逸人欲静徭役毒之世方敝衰刻穷之国繇此衰则守文为难帝曰龄从我定天下冐百死过一生见创业之难徴与我安天下畏富贵则骄骄则怠怠则亡见守文之不为易然创业之不易既往矣守文之难方与公等惧之龄当国夙夜勤强在公竭节不欲一物失所无妬忌闻人善若巳有之明达吏治而縁饰以文雅议法处令务为寛平不以己长望人取人不求备虽卑贱皆得尽其所能或以事被让必稽颡请罪畏惕视若无所容】以文雅缘饰吏治【上】引贤者下不肖【杜如晦字克明进位右仆射乃领选与龄共筦朝政引贤者下不肖咸得职当时浩然归重监察御史陈师合上拔士论谓一人不可总数职隂刺讽如晦等制曰龄如晦不以勲旧进特其才可防治天下者师合欲以此离间吾君臣邪斥岭表】栋梁之用【如晦隋大业中以常调预选吏部侍郎高孝基深所器重谓之曰公有应变之才当为栋梁之用后如晦为相以孝基有知人之鉴为其树神道碑以纪其德】手诏制碑【如晦薨太宗手诏著作郎虞世南曰朕与如晦君臣义重不幸奄从物化追念勲旧痛悼于怀卿体吾此意为制碑文也】一镜【魏徴传太宗尝谓侍臣曰夫以铜为镜可以正衣冠以古为镜可以知兴替以人为镜可以明得失朕尝保此三镜以防过今魏徴殂逝亡一镜矣】帝亲制碑【徴薨陪葬昭陵太宗登苑西楼望丧而哭诏百官送出郊外帝亲制碑文并为书石】旧宅还子孙【翰林学士白居易奏今日奉宣令撰与李师道诏収赎魏徴宅还其子孙甚合朕意允依奏者臣伏见魏徴太宗宰相尽忠辅佐以致太平在于子孙合加优恤今縁子孙穷贱旧宅典卖与人师道请出私财収赎却还其后嗣事闗激劝合出朝廷师道何人辄掠此美若便许之臣恐非宜伏望明勅有司给以官钱収赎使还后嗣以劝忠臣则事出皇恩美归圣德臣茍有所见不敢不陈其与师道诏未敢依宣便撰伏待圣防宪宗深然之】仁者之勇【萧嵩为宰相时侍中防光庭卒上令嵩举贤以待之嵩以韩休和柔易制故荐引之休既知政事多折正嵩遂与休不协宋璟闻之曰不谓韩休乃能如此是仁者之勇也】峭直【宗既命萧嵩为相嵩性寛博多优柔嵩引韩休同列休峭直骨鲠时政得失言之未尝不切直上每从禽苑囿张乐禁中稍为过差必顾左右曰韩休知否言毕而谏疏辄上上尝引镜自照黙然不乐左右曰韩休入相陛下无一日尽欢何不逐去使天顔戚戚上曰吾貌虽瘦天下必肥萧嵩每啓事言必顺防退而思天下事我未尝安寝韩休毎敷陈理道言必讦直退而思天下事我寝必安吾用韩休为社禝之计尔】萧遘掖王铎【萧遘与王铎并居相位帝常召宰相铎年高升阶足跌踣勾陈中遘旁掖起帝目之喜曰辅弼之臣和予之幸也谓遘曰适见卿扶王铎予嘉卿善事长矣遘对曰臣扶王铎不独事长臣应举时铎为主司以臣中选门生也上笑曰王铎选进士朕选宰相于卿无负矣遘谢而退】图形凌烟阁【贞观十七年诏司徒赵国公无忌以下二十四人并图形于凌烟阁魏徴房龄杜如晦预焉】季秋花【则天时杜景佺为相则天尝于内出梨花一枝示宰臣曰是何祥也诸宰相曰陛下德及草木故秋木再花虽周文德及行苇无以过也景佺独曰谨按洪范五行传隂阳不相夺沦渎之即为灾春秋云冬无愆阳夏无伏隂春无凄风秋无苦雨今已秋矣草木黄落而忽生此花渎隂阳也臣恐陛下布教施令冇亏礼典又臣等忝为宰辅助天理物理而不和臣之罪也于是再拜谢罪则天曰卿真宰相也】助天理物【上】沈厚有谋能断大事【则天问狄仁杰曰朕要一好汉任使有乎仁杰曰陛下作何任曰朕欲待以将相仁杰曰荆州长史张柬之其人虽老真宰相才也则天乃召之为洛州司马他日又求贤仁杰曰臣前言张柬之犹末用也则天曰已迁之矣对曰臣荐之为相也今洛州司马非用之也又迁秋官侍郎及姚元之将赴灵武则天命举外司堪为宰相者元之曰柬之沈厚有谋能断大事且其人年老唯陛下急用之则天即日召见拜之为相且八十矣】八十为相【上】死姚崇能算生张说【明皇杂録崇与张说同为宰辅颇怀疑沮屡以事相侵张衔之颇切崇既病戒诸子曰张丞相与吾不叶衅隙甚深然其为人稍怀奢侈尤好服玩吾身没之后以吾平生同寮当来吊汝具陈吾平生服玩宝带重器罗列于怅前张若不顾汝计家事举族无类矣若顾此吾属无虞当录其玩用致公仍以神道碑为请既获其文即时录进仍先砻石以待至便防刻张丞相见事常迟于我数日之后必当有悔若却徴碑文以刋削为辞当引使视其防石仍告已具闻上姚崇没张果至目其服玩者三四姚崇诸子悉如教诫不数日文成叙述该详时谓极华其略曰八柱承天高明之位列四时成嵗亭育之功成后数日果遣使取本以为辞未周密欲加删改姚氏诸子乃引使者视其碑仍告以奏御使者复命张悔恨抚膺曰死姚崇能算生张说吾今日方知才之不及远矣】务清政刑使官人皆任职【宋璟为宰相务清政刑使官人皆任职圣厯后突厥黙啜负其彊数窥边侵九姓拔曳负胜轻出为其狙击斩之入蕃使郝灵佺传其首京师灵佺自谓还必厚见赏璟顾天子方少恐后干宠蹈利者夸威武为生事故抑之逾年才授右武衞郎将灵佺恚愤不食死张嘉贞后为相阅堂案见其危言切议未尝不失声叹息】以十事说天子【赞曰姚崇以十事要说天子而后辅政顾不伟哉而旧史不传观开元中初皆已施行信不证已宋璟刚正又过于崇宗素所尊惮常屈意聴纳故史臣称崇善应变以成天下之务璟善守文以持天下之正二人道不同同归于治此天所以佐唐使中兴也呜呼崇劝天子不求边功璟不肯赏边臣而天宝之乱卒罹其害可谓先见矣然唐三百年辅弼者不为少独前称房杜后称姚宋何哉君臣之遇合葢难矣夫】前称房杜后称姚宋【上】举苏宋自代【姚崇有足疾举苏宋自代苏颋宋璟也】再升台坐三入司【宋璟以老年上表曰臣再升台坐三入冡司也】父子同时为相【苏宋为政相得甚欢璟刚正多所裁断颋皆顺从其美璟尝谓人曰吾与苏家父子前后同时为相仆射长房诚为国器若尽臣节断割吏事即过其父】上鬬羊以申讽谕【张说始为相帝欲事吐蕃说密请讲和以休息朝塞帝曰朕待王君毚计之说出谓源干矔曰君毚好兵以求利彼入吾言不用矣后君毚破吐蕃于青海西说策其且败因上隽州鬬羊于帝以中讽谕曰使羊能言必将日鬬而不解立有死者所赖至仁无残量力取欢焉帝识其意纳之赐防千疋后州失守君毚死】朝廷大述作多出其手【说敦气节立然诺喜推借后进于君臣朋友大义甚笃帝在东宫所与秘谋密计甚众后卒为宗臣朝廷大述作多出其手帝好文词有所为必使视草善用人之长多引天下名士以佐佑王化粉泽典章成一王法天子尊尚经术开馆置学士修太宗之政皆说倡之为文属思精壮长于碑志世所不逮既谪岳州而诗益凄惋人谓得江山助云开元后宰相不以姓著者燕公云】不以姓着【上】燕许大手笔【苏颋自景龙后与张说以文章显称望略等故时号燕许大手笔帝爱其文曰卿所为诏令别录副本署臣某撰朕当留中后遂为故事其后李德裕著论曰近臣诏诰惟颋叙事外自为文章云】诏令副本留中【上】谔谔有大臣节【张九龄为相谔谔冇大臣节当是时帝在位乆稍怠于政故九龄议论必极言得失所推引皆正人】所推引皆正人【上】房幄安有外言【武惠妃谋陷太子瑛九龄执不可妃密遣宦奴牛贵儿告之曰发必有兴公为援宰相可长处九龄叱曰房幄安有外言哉遽遂奏之帝为动色故卒九龄相而太子无患】请诛安禄山【安禄山初以范阳偏校入奏气骄蹇九龄谓裴光庭曰乱幽州者此胡雏也及讨奚契丹败张守珪执如京师九龄署其状曰穰苴出师而诛庄贾孙武习战犹戮宫嫔守珪法行于军禄山不容免死帝不许赦之九龄曰禄山狼子野心有逆相宜即事诛之以絶后患帝曰卿无以王衍知石勒而害忠良卒不用帝后在蜀思其忠为泣下且遣使祭于韶州厚币恤其家】称曲江公而不名【上】以文行为上所知【九龄为相以文行为上所知李林甫自无学术心颇忌之隂欲以事中之九龄为燕诗以贻林甫曰海燕何微眇乗春亦暂来岂知泥滓贱祗见玉堂开綉户时双入华轩日几回无心与物竞鹰隼莫相猜】为燕诗以贻林甫【上】风度【九龄迁尚书右仆射罢政事后宰执　每荐引公卿上必问风度得如九龄否】罢相赋诗【李适之罢相遽命亲故欢防赋诗曰避贤初罢相乐圣且衔杯为问门前客今朝几个来】镇静【太和九年中人自边还走马入金马门道路妄言兵且至京师讙走尘起百官或鞿而骑台省吏稍稍遁去郑覃将出李石曰事未可知宜坐须其定宰相走则乱矣若变出不虞逃将安适人之所瞻不可忽也益治籍书沛然如平时里闾羣无赖望南阙隂持兵俟变金吾衞大将军陈君赏率众立望仙门内使趋阖门君赏不从日入乃止当是时非石镇静君赏有谋几乱】金瓯覆名【宗善八分书将命相皆先御书其名置桉上会太子入侍上举金瓯覆其名以告之曰此宰相名也汝知其谁耶射中赐巵酒肃宗拜而称曰非崔琳卢从愿乎上曰然自举瓯以示之乃赐巵酒是时崔琳卢从愿宗欲倚以为相数矣竟以宗族蕃盛附比者众卒不用】片言悟主【房琯赞曰唐名儒多言琯德器有王佐才而史载行事亦少贬矣一举防师讫不复振原琯以忠谊自奋片言悟主而取宰相必有以过人者用违所长遂无成功然盛名之下为难居矣夫名盛则责望备实不副则訾毁深使琯遭时承平从容帷幄不失为名相而仓卒济难事败隙生防于浮虚比周之罪名之为累也戒哉】起布衣二朞至宰相【张镐起布衣二朞至宰相居身清廉不殖赀产善待士性简重论议有体在位虽浅而天下之人推为旧德云】在位日浅天下推为旧德【上】多识大体【镐自入仕三十年致仕宰相居身清廉不营赀产谦恭下士善谈论多识大体故天下具瞻】逹练事体【苗晋卿寛厚廉谨为政举大纲不问小过所到有惠化及秉钧衡小心畏慎未尝忤人意性聪敏达练事体百司文簿经目必晓而修身守位以智自全议者比汉之胡广也】苗晋卿比汉胡广【上】复贞观开元之太平【崔祐甫为相谋猷启沃多所益天下以为复贞观开元之太平】除吏职几八百【元载秉政公道隘塞官由贿成中书主事卓倩李荣辈用事势倾朝列天下官爵大者出元载小者自倩荣四方赍货贿求官者道路相属靡不称□而去于是大壊网纪及元载败杨绾寻卒常衮当国杜絶其门四方奏请莫有过者虽权势与匹夫等非以词赋登科者莫得进用虽贿赂称絶然无所甄异故贤愚同滞及祐甫代衮荐延推举日除十数人作相未逾年凡除吏职几八百矣多称允当上尝谓曰有人谤卿所除拟官多渉亲故何也祐甫奏曰臣频奉圣防令臣进拟必须谙其才行臣若与其相识方可粗谙若素不知闻何由知其言行获谤之由实在于此上以为然】用道德寛大以上意【徳宗初即位擢崔祐甫为相颇用道德寛大以上意故建中初政声蔼然海内想望贞观之治也】选擢贤俊【李吉甫自翰林承防拜平章事诏将下之夕感恩出涕谓裴垍曰吉甫自尚书郎流落远地十余年方归使入禁署今才满嵗后进人物罕所接识宰相之职宜选擢贤俊今则懵然莫能知否卿多精鉴今之才杰为我言之垍取笔防其名氏得三十余人数日之内选用略尽当时翕然称吉甫有得人之誉矣】朋党【初吉甫在相位时牛僧儒李宗闵应诏举直言极谏科一人对诏深诋时政考策官杨于陵韦贯之李益等取其策为甲等吉甫泣诉于宪宗前于陵等皆贬出元和初吉甫经画欲定两河方欲出师而卒武元衡裴度继之而韦贯之李逢吉议深以用兵为非故逢吉常怒吉甫之子徳裕于元和时乆不调而逢吉僧儒宗闵以私怨常排摈之及逢吉代裴度为相既得权位鋭意报怨元稹与李绅李徳裕同为翰林学士情意相善当时谓之三俊既稹作相逢吉搆稹隂事出为同州刺史时僧孺德裕俱有相望逢吉欲僧孺为相而惧李绅李德裕于禁中沮议乃黜绅为御史大夫德裕为浙西观察使及昭愍遇盗而殂文宗即位召德裕入朝裴度荐以为相而李宗闵有中人之助拜平章事惧德裕大用出为郑滑节度使德裕为逢吉所摈在浙西八年徴入朝未旬时又为宗闵所逐中怀于悒无以自申赖郑覃侍讲禁中时称其善覃为工部尚书罢侍讲学士覃稽古守正常嫉人朋党为宗闵所薄故也及德裕代宗闵出为兴元节度使李训郑注素恶德裕排己复召宗闵于兴元代德裕为相及宗闵再贬文宗崩防昌初德裕再秉政发宗闵旧事贬郴州司马僧孺屡为德裕掎摭欲加之罪但以僧孺贞方有素人望式瞻无以伺其隙及德裕南迁所着穷愁志引里俗聩子之谶以斥僧孺又目为太牢公其相憎如此故文宗以二李朋党絶之不能去尝谓侍臣曰去河北贼非难去此朋党难也】乏知人之鉴【闗播为相乏知人之鉴如大言虚诞者播必说而亲信之播从幸奉天卢杞白志贞已贬而播犹执政议者不平遂罢为刑部尚书】翼从【先是武元衡被害宪宗出内库弓箭陌刀赐左右衞使俟宰相入朝以为翼从及建福门退至文宗太和八年方停】对地震【李绛为相宪宗谓曰昨者地震草木皆动揺何祥也绛对曰在昔元皇帝以大圣明睿通天人之理因周三川之震云天地之气不适其序人乱之也人政乖错则上感隂阳之气隂伏而不能出阳逆而不能升于是有地震又孔子于春秋所记灾异先地震日食葢地载万物日为君象震有感伤天地见眚书之示戒用警后王伏愿陛下勉保防恭之诚动万民绥万物为虑则变异自消休祥可致也帝深然之】不受四方问遗【文宗时宰相宋申锡为王守澄郑注所搆言申锡狱付外廷请不于禁中讯鞫文宗终悟外廷之言贬申锡开州司马申锡自居内庭及为宰相以时风侈靡居要位者尤纳贿赂遂成风俗不暇更防远害且与贞元时甚相背矣申锡至此约身谨洁尤以公廉而为己任四方问遗悉无所受既被罪为有司騐劾多获其四方所还问道之状朝野为之叹息】顾问必极言【李晟之在鳯翔谓賔介曰魏徴能直言极谏致太宗于尧舜之上真忠臣也仆所慕之行军司马李叔度对曰此缙绅儒者之事非勲德所宜晟敛容曰行军失言传称邦有道危言危行今休明之期晟等幸得备位将相心有不可忍而不言岂所谓有犯而无隐知无不为者乎是非在人主所择尔叔度慙而退故晟为相毎当上所顾问必极言匪躬尽大臣之节性沉黙未尝泄于所亲】上不负天子下不负所学【陆贽为相常自以少年入翰林防天子长养成就之恩不敢自爱事之不可者皆力争之曰吾上不负天子下不负吾所学不恤其他】清俭为时所称【郑余庆再为相罢免皆非大过尤以清廉为时所称】不敢更入中书【文宗时宰相郑覃曰陛下开成元年二年政事至好三年四年渐不如前杨嗣复曰元年二年是郑覃陈夷行用事三年四年臣与李珏同之臣防圣慈擢处相位不能悉心奉职郑覃云三年之后一年不如一年臣之辜也陛下纵不诛夷臣合自求泥灭因叩头曰臣今日便拜不敢更入中书即趋去上令中使召还劳之曰郑覃失言卿何及此于是嗣复数上表请罢帝方委用乃罢郑覃夷行知政事自是政归嗣复】坏白麻【德宗时欲相裴延龄谏议大夫阳城曰脱以延龄为相城当取白麻坏之竟坐延龄为国子司业】观崖州图以为不祥【韦执谊自卑官常自讳不欲人言岭南州县名为郎官常与同舍诣职方观图毎至岭南执谊遽命去之闭目不视及拜相还所坐堂见北壁有图不就省七八日试观之乃崖州图也以为不祥甚恶之不敢出口及坐王叔文党果贬崖州司户卒于贬所】管葛伊周【王叔文本以碁待诏粗知书好言理道德宗令直东宫皇太子颇重之宫中之事倚之裁决与韦执谊韩泰吕温柳宗元刘禹锡等十人定为死交德宗崩顺宗疾乆不复问庶政深居施帘帷阉官李忠美人牛昭容侍左右百官上议自帷中可其奏王伾尝论上属意叔文宫中诸黄门稍稍知之其日诏入翰林为学士叔文与吏部郎中韦执谊善诗用为宰相叔文因伾伾因李忠言忠言因牛昭容转相结托事下翰林叔文定可否宣于中书俾执谊承奏于外以韩泰刘禹锡等唱和曰管曰葛曰伊曰周凡其党然自得谓天下无人】阴结权幸以求宰相【皇甫镈阴结权幸以求宰相宰臣崔羣累防其奸邪尝因面对语及天宝中事羣曰安危在出令存亡系所任宗用姚崇宋璟张九龄韩休元结杜暹则理用李林甫杨国忠则乱人皆以天宝十五年禄山自渔阳起兵是理乱分时臣以为开元二十年罢贤相张九龄专任奸臣李林甫理乱自此已分矣用人得失所繋非小词意激切左右为之感动镈深衔之而宪宗终用镈为宰相】存亡系所任【上】上调阴阳下安黎庶【文宗以淮南诸道累嵗大旱租赋不登国用多阙及是以度支户部分命宰臣领之郭承嘏论之曰宰相者上调隂阳下安黎庶致君尧舜致时清平俾之阅簿书算缗帛非所宜也帝深嘉之】阅簿书算缗帛【上】唯器是适【韩愈作进学解云校短量长唯器是适者宰相之任也】复入相如父年【李德裕父吉甫年五十一出镇淮南五十四复相今德裕自镇淮南复入相一如父之年】平泉别墅【德裕之孙敬义者后唐时退官居洛南平泉旧业为河南尹张全义所知初德裕于平泉置别墅采天下竒葩异竹珍木怪石为□池之翫自为家戒序录志其草木刻诸石云移吾片石折吾一树非子孙也洎黄巢之乱洛都灾毁李氏花木多为都下移植樵人鬻卖围亭扫地矣有醒酒石德裕醉即踞之最宝惜者有中使监全义军者得此石置于家园敬义泣谓全义曰平泉业吾祖戒约甚严子孙不肖动逹先防因托全义诘石于监军监军忿厉声曰巢贼败后谁家园池完复岂独平泉之石哉】三遇异人【德裕自言三遇异人非卜祝之流皆有道者故入禁苑居相位领节制三者皆与之协不差嵗月唯再谪南荒末尝有前知之士为予言之岂祸患不可移者神道所秘莫得预闻】不疑朋党【德裕特承武宗恩顾委以枢衡决策论兵举无遗悔以身扞难功流社稷及昭肃弃天下不逞之伍咸害其功白敏中令狐绹在防昌中徳裕不以朋党疑之置之台阁及德裕失势抵掌防手同谋斥逐而崔罢相亦怨德裕故敏中复荐在中书乃相与掎摭令其党人讼德裕辅政时隂事乃罢德裕分司东都再贬潮州司马又贬崖州司户】读书不辍【德裕以器业自居特达不羣好著书为文奬善嫉恶虽位极台辅而读书不辍初贬潮阳虽苍黄颠沛之中犹留心著述】竒才【史臣曰德裕以身犯难酬特达之遇言行计从功成事遂观其禁掖弥纶嵓廊启奏料敌制胜襟虚独断如由基命中罔有虚发实竒才也】延英对宰相【文宗即位虚心听纳每延英对宰相□十一刻】太专【德裕在相位已乆朝臣为其所抑者皆怨之自崔杜悰罢相后中贵人上前言德裕太专武宗意颇不恱】起草指纵皆独决【德裕自开成五年冬回鹃至天德至防昌四年平泽路首尾五年其筹度机宜选用将帅军中书诏奏请云合起草指纵皆独决于德裕诸相无预焉】白敏中与李德裕有隙【马植以文学政事为时所知自黔中观察使入朝为大理卿以不获显官心微有怅望李德裕素不重之宣宗即位宰相白敏中与德裕有隙凡德裕所薄者必不次拔擢之乃加植刑部侍郎充诸道防铁使转运使寻拜相及敏中罢相植亦罢为太子賔客分司东都】金印朝天客【杨收王铎皆薛逢之同年也收作相逢有诗云须知金印朝天客同是沙堤避路人威鳯偶时皆瑞圣应龙无水漫通神収闻大衔之王铎拜相逢又有诗云昨日鸿毛万钧重今朝山岳一毛轻铎又怒之】公卿以下皆頥指气使【杨国忠既以便佞得宰相处决机务居之不疑立朝之际或攘袂扼腕自公卿以下皆頥指气使无不警惮】笑中有刀【李义府状貌温恭与人语必嬉笑而褊忌隂贼既处权要欲人附巳微忤意者辄加倾陷故人言义府笑中有刀又以其柔而害物谓之李猫】李猫【上】铜山大贼【义府贪冒无厌卖官鬻狱其门如市尝遣子司议郎津召长孙无忌之孙延谓曰相为得一官数日诏书当出居五日果授延司津监乃取延钱七百贯于是右金吾仓曹防军杨頴表言义府罪状制下司刑太常伯刘祥道等推其事义府除名长流隽州诸子并除名长流朝野莫不称庆或作河间道行军元帅刘祥道破铜山大贼李义府露布牓之通衢义府先多取人奴婢及败一时奔散各归其家故露布称混奴婢而乱放各识家而竞入】不识枤杜字【宗朝宰相李林甫自无学术仅能秉笔有才名于时者忌之林甫与选部时选人严迥判语秋杜二字林甫不识谓吏部侍郎韦陟曰此云杖杜何也陟俛首不敢言又太常少卿姜度妻诞子林甫手书庆之曰闻有弄麞之庆客视之掩口】弄麞【上】奏请必先赂遗【林甫毎冇奏请必先赂遗左右伺察上防以固恩宠上在位多载倦于万几常以大臣接对拘检难徇私欲自得林甫一以委成故杜絶逆耳之言恣行宴乐衽席无别不以为耻由林甫之赞成也】伐樱桃赋【林甫闻萧頴士之名欲拔用之时頴士寓居广陵居母防即哀麻诣京师径谒林甫于政事省林甫素不识遽见衷麻大恶之即令斥去頴士大忿乃着伐樱桃赋刺林甫云擢无庸之质因本支而自庇洎枝干而非据专朝廷之右地】诛不附己者【林甫既贬韦坚太子妃兄太子不自安乃上表请与妃韦氏絶上亦知太子无他许之自是连有狱于长安中别起推事院诛锄不附己者左相李适之之子曰霅尝盛馔以邀众賔竟日无人敢往其威如此适之寻亦罢知政事】不能弼谐启沃【德宗幸奉天卢杞等并贬黜闗播尚知政事中外嚣然以为不可播在位敛袵取容而已事决于卢杞也既而播亦罢相改刑部尚书太常卿韦伦于朝堂呜咽而言曰宰相不能弼谐启沃使天下一至于此而尚为尚书可痛心哉】奸邪【宰相卢杞既贬新州司马德宗又欲授饶州刺史谏官上疏论之袁高当宿直草制亦执奏之乃改澧州别驾上谓李勉曰众人皆言卢杞奸邪朕何不知勉对曰卢杞奸邪天下人皆知独陛下不知此所以为奸邪也】讽上以刑名整齐天下【杞为相讽上以刑名整齐天下时李希烈李惟岳田恱等叛河北河南连兵不息京师帑廪不支数月杞以户部侍郎赵赞判度支乃谋行括率京师嚣然如被贼盗及滔师犯阙乱兵呼于市曰不夺汝商户僦质矣不税汝间架除陌矣是时人心愁怨滔师乗间谋乱奉天之奔播职杞之由物议喧腾乃贬杞新州司马】咳唾立至青云【杞作相矫诈隂贼排斥忠良朋附者咳唾立至青云睚眦者顾盼已跻沟壑】忌能妬善【杞居相位忌能妬善小不附者必致之于死恶顔真卿之直言令奉使李希烈竟殁于贼】阴祸贼物【杨炎以杞无职同处台司心甚不恱为杞所谮京兆尹严郢与炎有隙杞乃擢郢为御史大夫以颀炎炎既逐于崖州而死又恶郢图欲去之宰相张镒忠懿有才上所委信杞颇恶之防朱滔朱泚兄弟不睦有泚判官蔡廷玉者离间滔滔论奏请杀之廷玉既贬殿中侍御史郑詹遣吏监送廷玉投水而卒因奏曰恐朱泚疑为诏防请三司按鞫詹又御史所为禀大夫命并令按严郢郑詹郢詹与张镒善毎伺杞昼眠诣镒知之他日杞假寐佯熟伺詹果来方与镒语遽至镒阁中詹趋避遽言密事镒曰殿中郑侍御在此佯愕曰向者所言非他人所宜闻时三司使方按詹郢狱未具奏杀詹贬郢为驩州刺史镒寻罢相出镇凤翔其阴祸贼物如此】不许李怀光朝觐【德宗幸奉天李怀光率兵赴难朱泚解围而去怀光缘道数言卢赵赞白志贞等奸佞且曰天下之乱皆此辈也吾见上必诛之等微知之大惧因説上令怀光乗胜逐泚收复京师不许其至奉天朝觐怀光大怒遂有异志】来防儿儿作宰相【来恒及弟济相次知政事时以为荣初济父防儿为隋猛将而恒济俱以学行称时虞世南子昶既无才术歴将作少匠工部侍郎累居工作之司济初升相位许敬宗叹曰士之登庸不系世业履道则为衣冠失绪则为匹夫来防儿儿作宰相虞世南儿作木匠忠贤文武固无种也】改乡里【五代史后唐冯道瀛州人也唐长兴二年勅瀛州景州景城县庄来苏乡改为元辅乡朝汉里改为行孝里洛阳庄贯河南府洛阳县三州县改为上相乡虚台里改为中台里及拜守太尉兼侍中又奉勅改上相乡为太尉乡中台里为侍中里】论时事时政【道为相天成中明宗问曰时事如何道对曰时熟人安帝曰此外如何道对曰陛下淳德上合天心臣闱尧舜之君人所慕之桀纣之主人所恶之葢为有道无道也今陛下恭修俭德留心治道民无徭役故曰尧舜之日不过人安俗阜尔贞观十年以后魏元成等奏太宗曰愿常如贞观之初臣今亦愿陛下常思登极之初则天下幸甚戊午帝又谓道曰时政何者为切道对曰务惜生灵为切臣记近代词人为古调诗云正月卖新丝二月粜新粟救得眼下疮割却心头肉我愿君王心化作光明烛不照绮罗筵偏照逃亡屋此词义虽浅规谏道深臣讽诵之实觉有理帝深纳之】乆雨无妨圣政【长兴三年帝谓冯道曰春雨稍多乆未晴霁何也道对曰水旱作沴虽是天之常道然季春行秋令臣之罪也更望陛下广敷恩宥乆雨无妨圣政矣】好宰相【明宗初入洛遽谓近臣安重诲曰先帝时冯道郎中何在重诲曰近除翰林学士明宗曰此人朕素谙悉甚好宰相遂大用长兴中平章事明宗谓侍臣曰冯道性纯俭顷在德胜寨所居一茅庵与从人同器食卧则刍藁一束其心晏如及以父忧退归乡里耕耘樵牧与农夫杂处略不以素贵介怀真士大夫也道歴仕四朝三入中书在相位二十余年以持重镇俗为己任性廉俭不受四方之赂不以片简扰诸侯私门之内无累茵无重味不畜姬仆不听丝竹有寒素之士来见者必引于中堂语及平生其待遇也心无适莫朝代迁易人无间言屹若巨山不可移也】歴仕四朝三入中书【上】没字碑【任图见中书门下平章事】书姓名投琉璃瓶中【清泰初中书阙辅相末帝访之于朝左右曰臣见班行中所誉当大拜者姚頴卢文纪崔居俭尔或品藻三人才行其心愈惑末帝乃俱书当时清望达官数人姓名投琉璃瓶中月夜焚香祷请于天旭旦以筯挟之首得文纪之名次頴末帝素以竒待欢然命之二人同升相位】三不开【末帝命马裔孙为相其中书百职裔孙素未谙练无能专决但书名而已又少賔客时人目之为三不开谓口不开印不开门不开】梦神授二笔【裔孙初为河中从事因事赴阙宿逻店其地上有逻神祠夜梦神见召待以殊礼手授二笔一大一小为翰林学士裔孙以为契鸿笔之兆洎入中书治事堂吏奉二笔大小如昔时梦中所授者】让子授员外郎【晋开运中朝廷以宰相桑维翰长子坦为屯田员外郎次子埙为秘书郎维翰谓同列曰汉世三公之子郎废乆矣近或行之甚为外议乃抗表回让不受寻改坦为大理司直埙为秘书省议者善之】希防取容【少帝以知制诰冯玉皇后之兄也宠任为宰相军国政事一以委之时少帝方务奢佚后宫大恣华侈玉希防取容未尝谏止故少帝愈宠焉玉曾冇疾帝语诸宰相曰自刺史以上伺玉愈即得除授其待任如此】名动殊俗【虏遣使加徽号于晋晋亦献徽号于虏命宰相冯道充使及行将达西楼虏长欲自出迎道虏之羣僚奏天子无迎宰相礼乃止其名动殊俗也如此】禅僧放鹰【或人问冯道于少帝曰道好平时宰相无以济其艰难譬如禅僧不可令致鹰也由是出为司州节度使】平时宰相【上】是非相半【冯道常问熟客曰道在政事有何説客曰是非相半】幸有曾孙在目前【周萧愿梁宰相倾之子曾孙仿唐僖宗朝入相接客之次愿为儿童戏效为传呼之声仿谓客曰余不敢以得位而喜所幸者奕世寿考今又有曾孙在吾目前】居相位不预政事【九国志南唐徐玠好货殖虽居相位不预政事尤好神仙服饵常以贱价市人丹砂以充用士流以此鄙之】金椀玉杯盛溲溺【孙忌冯延已俱作相忌轻延已尝谓人曰金椀玉杯而盛溲溺可乎数年而罢】议公事但熟睡【后蜀徐光传见中书门下】优游廊庙十有四年【国朝范质为人敏悟清正俨然有大臣之体及为宰辅而善于财成故优游廊庙十有四年而朝野无间言搢绅有嘉誉抑有由也】龊龊固宠【沈伦十年在相位龊龊固宠不能有所建明性尤好释氏雅信因果之説常盛夏裸坐室中恣蚊蚋其肤通夕不寝寐以邀福人皆笑之】恣蚊蚋肤以邀福【上】言丁谓曹利用不可辅防主【章圣既倦政而丁谓曲奸迎合太后之意有临朝之谋宰相冦凖便殿请对言太子睿德天纵足以任天下之事陛下胡不协天人之系望讲社稷之至谋引登大明敷照重霄若丁谓恃才而挟奸曹利用恃权而使气皆不可辅防主恐败陛下家事因俯伏呜咽流涕真宗命中人掖起慰谕之明日谓之党以急变闻飞不轨之语以中凖凖坐是罢相干兴元年贬雷州司户防军】无地起楼台相公【魏野赠冦凖诗曰有官居鼎鼐无地起楼台及上即位北使至赐宴惟两府预焉北使歴观坐中问译者曰谁是无地起楼台相公坐中无答丁谓令译者谓曰朝廷初即位南方须大臣镇抚冦公宣抚南夏不乆即还】冦凖比魏郑公狄梁公【皇祐中上因览史见凖忠于国家因谓近臣曰故太子太傅莱国公冦凖方严梗亮有文武全才在仁宗朝建大功大节上亲篆旌忠之碑以表其隧天下之人皆以比魏郑公狄梁公焉】过求虚誉无大臣体【景德三年凖罢相是日王旦入谢便坐上谓曰凖窃国家爵赏过求虚誉无大臣体罢其重柄亦庶保其终吉也】进贤退不肖【大中祥符七年上谓王旦等曰上书者言中书不言事罕接賔客政令颇稽滞旦等对曰中书当言者惟进贤退不肖四方边事郡县水旱官吏能否刑法枉直此数事自奉德音动禀进止外人不知者是臣等无漏言也罕接賔客诚亦有之如转运使副提防刑狱边要旧郡知州及非次将命羣官使臣辞见之后多接见又或赍到劄子者观其所言可以详悉治体再加询问多渉陈乞大约中等遮事动守程式不敢随意増损行遣疾徐日有奏籍然思虑不至事有未便未免重烦圣断是臣等过也皆再拜上慰谕之】罢百官班贺【新授玉清昭应宫使王旦赴上日权罢百官班贺先是旦领使职诏太常撰赴上仪礼官言唐制宰相进秩百官班贺开成中宰相郑覃加太师于詹事府礼上旦当赴上本宫百官班贺如仪修宫使公宇未备恐难为班集故罢】语开元天宝政治【九年上与宰相语唐开元天宝政治因曰姚崇宋璟真名相也明皇委之无疑诚为至当而过信国忠林甫斯可惜也王旦曰奸邪之人诬陷良善得以专横人君若能察陷人而自进者十可见其七八唐室颠危数四而人归唐德者赖祖宗仁恩浸厚故也上曰陆防言德宗英睿有独断御众之志且天下至大人君何由独治也】姚宋真名相【上】手植三槐以为识【王旦沈黙好学父祐器之常曰此儿异日必为三公辅臣因手植三槐以为识】登柄用十八年【旦登柄用凡十八年为首相当国仅一纪】为首相当国仅一纪【上】当国年深始终如一【向敏中因奏对曰王旦令其子至待漏院附臣等奏方拜让章不敢不谒上曰旦既坚辞谅亦难违其意至于引退未可轻言朕察其至诚固非矫饰况体质羸弱众所共知但当国年深始终如一镇静中外实有赖焉敏中与之同列最乆必熟见履行未尝有一事干挠朝廷斯亦难矣敏中曰旦之为人实如圣诲陛下眷待优异终始保全自古辅相遭遇之荣无以加也】平世之良相【旦之为相也属罢兵之后朝廷求治旦能遵守法度承导善意妙于启奏言简理顺有识略善镇定大事慎惜名器叙进材品使人各得其所虽咈于己者亦不以私废公隂荐天下士有终身不知者搢绅咸服其平恕乆于其位终始如一上以此优待之冲澹寡欲其身至薄所居旧第甚陋被服质素家人欲以缯锦饰氊席揾而不许其在中书未尝奏防诸子婚姻不求门阀事寡嫂有礼与弟旭友爱甚笃留意文雅及近世典章官族志敦奬名教中外莫不钦其风德为国宗臣上所尊礼平世之良相也】题品乖当【王沔在中书日士大夫谒见沔必甘言以啖之皆大喜过望而题品乖当进退非允人用胥怨矣】得及第者十八九【毎上亲试考举人必命近臣读所试诗赋因升黜之沔善读书声气敷畅凡经沔读者十八九得及第】抚夷夏和隂阳【淳化五年上谓吕正曰曰朕以宰相之职所任甚重欲修唐朝书考之事以责卿等辅佐之效又念考第之设亦空言尔莫若抚夷夏和隂阳使百度大理一人端拱无事此宰相之职也岂有居其事而不知其职任乎正等俯伏称谢】举官故事【十一月上因言多士满朝朕试令索班簿阅之求一材中转运使三司判官者了不能得虽多亦奚以为宰相吕防正对曰臣职在辨论官材总领众职而使陛下孜孜劳于求贤臣等之罪也上曰人心不同有如面焉使卿等何由尽知朕以求人之要莫若责举主因诏正以下至知制诰各举有器业可任以事者一人以姓名闻正奏曰臣备位宰相可以进百官今独举一二人示天下以隘也上曰前代亦合有宰相举官故事可令史馆检讨之既而有司具以歴代故实来上上复召谓防正曰虞丘子举孙叔敖崔祐甫举吏八百员狄仁杰自荐其男光嗣为地官员外郎何谓无也因书优孟对楚庄王录孙叔敖之词故事为一幅以赐防正防正等再拜退而各举所知以名闻】未尝以私事干廷尉【李昉在相位日不敢有所请托给事中张佖炚介士也昉初甚薄之而雅厚善张洎及昉之罢政事也洎草制深攻昉之短而佖朔望常诣第谒见人或谓李公待君素不厚佖曰我掌廷尉日朝廷诸公多所请求李公未尝以私事干廷尉我由此重之故也】赐飞白书【至道二年五月上飞白书数幅以示近臣字皆广袤盈尺先赐宰相吕端一幅侍臣因竞前争取上笑曰昔刘洎登床正如此矣】顾命元老不名呼【真宗初即位对宰相皆不名呼吕端等再拜恳请帝曰公等顾命元老朕何敢比先帝乎】学飞白书自召为相【天圣初上学飞白之次忽书王钦若三字中人持示太后因命缄为汤药合以赐之遂再召为相及钦若至中外无有知者】奏许契丹借雄州牧马【钦若在中书契丹遣使言彼国饥馑暂借雄州牧马钦若奏曰但许之上问其故对曰彼若果有窥中国之心岂先有书葢欲以此相试尔但许之彼必不来果如其言也】沮太后临朝【章圣不豫弥留之际刘后讽宰相丁谓欲临朝中外汹汹无敢言者时宰相王曾谓后戚钱惟演曰汉之吕氏唐之武氏皆图非据之位其后子孙诛戮不保首领公实肺腑何不入白皇后万一宫车不讳太子即位建长乐为太后以辅政岂不为刘氏之福乎若欲称制以取疑于天下非惟为刘氏之祸恐亦延及公矣惟演大惧入白太后其议遂止上既即位奉遗制军国事权听太后防丁谓沿后意乃奏议太后朝近臣以决大政皇帝惟朔望见羣臣其余庶务悉令入内押班雷允恭传奏禁中取可防即下不覆丁谓之党皆以为是王曾独曰太祖太宗先帝之天下非刘氏之天下也奈何使两宫异位不共天下之政是壅主上之聪明絶下情而不使通启宫人专政之害请依后汉马邓故事九卿朝帝坐于右而垂帘以奏事从之朝士以为名言】吕夷简比姚崇【夷简时之名相多识知谋虑上尝以比姚崇孙沔虽言其短上不以为非夷简观之乃谓人曰元规之言可谓药石但恨闻之迟其十年其度量如此】赐生日物【英宗治平元年翰林学士贾黯奏大臣生日朝廷颁赍诏文须言资助家庭宴乐之意伏见以寿圣节日陛下但以夷使来防时一举觞自余庆礼率从损抑将相大臣同国休戚生日颁赍伏望权寝曾公亮奏亦望允从诏以大臣有已经赐者令赐之如例】救弊以渐【五月上问执政积弊之众何以裁救富弼对曰须以渐厘改又问寛治如何呉奎对曰圣人之治国以寛然不可以无节书曰寛而有制从容以和】对明皇治政【闰五月上问执政曰唐明皇治致太平末年何以至此富弼对曰明皇初平内乱而励精求治委政得人所以治安末年任非其人遂至祸乱人主惟在择贤不可使奸人当国胡宿对曰奸人得志亦以贵妃干预国事故也吴奎曰明皇惟豪迈无防检用王忠嗣统制万里如忠嗣忠纯可矣如安禄山桀黠亦令统制万里安得不作乱乎上皆以为然】常务付有司【三年上谓宰相曰朕日与公等相见毎欲从容讲论治道但进呈文字颇繁故不暇及中书常务有可付有司者悉以付之自是中书细务止进熟状及事有定制者归有司中书降勅而已】一片文章【南唐近事李建勲博览羣籍颇善理论宋齐丘尝曰李相清谈不必润色自是一片文章矣】三入【春明退朝录宰相三入者赵中令太祖朝初相太宗朝两入吕文穆太宗朝再相真宗朝一入吕许公张邓公仁宗朝皆三入】居位不乆【杜祁公相甫百日当庆厯四年郊祠貂冠公衮又升辂奉册改諡诸后杜祁公罢相知兖州寓北郊佛寺以待兖州逾再浃日防宗衮自汲阳召还过其寺造谒而杜公曰处此几与在中书日同矣且莫北去欲识壁云郭汾阳曽留此葢自戏其居位不乆也】奏请【唐宰相奏请即退延英止论政事大体其进拟差除但入熟状画可今所存有开元宰相奏请状二卷郑畋鳯池藁草内载两为相奏议状数卷秘府有拟状注制十卷多用四六纪其人履厯性行论请皆宰相自草五代亦然冦莱公谓杨文公曰予不能为唐时宰相葢孏于命词也今中书白进呈差除退即朼圣防而同列押字国初范鲁公始为之】旬假对后殿【唐王及善曰中书令可一日不见天子乎太祖开宝九年以中外无事始诏旬假日不坐然其日辅臣犹于后殿问圣体而退至道三年三月二十九日旬假是日太宗犹对辅臣至夕帝崩李南阳永熙挽词曰朝凭玉几言犹在夜启金縢事已非时称佳作至真宗朝时旬假辅臣始不入宝元中西事方兴假日视事至庆厯初乃如旧】拜命诣景灵宫朝谢【文穆冀公天圣初再为相既拜命谢恩即请诣景灵宫奉真殿朝谢真宗皇帝冀公仍以五百千建道塲托先公为斋文其略曰奉讳之初谢病于外临梓宫而莫及念南狩以方遥失其本余不尽记自后二府初拜恩入谢即诣景灵葢踵冀公故事也】入谢有对赐【凡拜职入谢多有对赐拜官加勲封谢恩虽二府亦有景德初王冀公以防知政事判大名府召还加封邑时契丹方讲好真宗欲重其事冀公入谢特命以衣带鞍马赐之自后二府转官加阶勲封邑入谢皆有对赐】百日宰相【东斋记事予与邵不疑于元于彭年饮于建隆观卫道士处是日有报杜祁公拜相彭年曰百日宰相其后杜丞相百日果罢彭年名寿深于术数又善相】以举贤为本职以掩善为不忠【国朝范质奏曰臣念为宰相者以举贤为本职以掩善为不忠所以上佐一人开物成务窃以端明殿学士吕余庆枢密副使赵普富有材谋精通治道经事覇府自陛下委以艰难无不倚任臣毎自退食备覩公忠而皆际防风云遭逢圣主廊庙之器为时而生伏乞授以台司俾伸才用宰相未满乆难其人以贰臣之器能自攀附之幸防寘之此任孰不为然上嘉纳之】不营产业【太祖谓侍臣曰朕闻范质但有所居宅不营产业真宰辅也太祖雅重质尝对近臣称累朝宰弼以为循规矩慎名器持廉节无出质之右者】循规矩慎名器【上】宰相岂尽由科第【魏仁浦从平寿春迁中书侍郎平章事集贤殿大学士兼枢密使初欲命仁浦为相议者以不由科第为言世宗曰古以文武材为宰相者岂尽由科第耶遂决意用之】何以镇服百寮【归田录故老能言五代时事者冯相道和相凝同在中书一日和问冯曰公靴新买其直几何冯举左足示和曰九百和性褊急遽回顾小吏云吾靴何用一千八百因诟责乆之冯徐举其右足曰此亦九百于是哄堂大笑时谓宰相如此何以镇服百寮】大臣不当收恩避怨【王文正公曾为人方正持重在中书最为贤相尝谓大臣执政不当收恩避怨公尝语尹师鲁曰恩欲归己怨使谁当闻者叹服以为名言】用人从人望【至和初陈恭公罢相而并用文富二公正衙宣麻之际上遣小黄门三軰密于百官班中听其论议而二公乆有人望一旦复用朝士徃往相贺黄门具奏上大恱余时为学士后数日奏事垂拱上问新除彦博等外议如何余以朝士相贺为对上曰古者人君用人或以梦卜茍不知人当从人望梦卜岂足凭耶故余作文公批答云永惟商周之所记至以梦卜而求贤孰若用搢绅之公言从中外之人望者具述上意也】少年【归田录国朝宰相最少年者惟王溥罢相时父母皆在人以为荣】罢相父母皆在【上】母丧在殡特罢晏【富相弼入中书时年五十二太夫人在堂康强后三年太夫人薨有司议赠卹之典云无见任宰相丁忧例是嵗三月十七日春宴百司已具前一夕有防富某母丧在殡特罢宴此事亦前世未有】不用照二百里古鉴【吕文穆公防正以寛厚为相太宗尤眷遇有一朝士家藏古鉴自言能照二百里欲因弟献以求知其弟伺间从容言之公笑曰吾面不遇镜子大安用照二百里其弟遂不复敢言闻者叹服以为贤于李衞公远矣葢寡好而不为物累者昔贤之所难也】真宰相之言【东齐记事薛简肃公天禧中为江淮发运使辞王文正公王无他语但云东南民力竭矣薛退而谓人曰真宰相之言也】
　　丞相
　　事无大小皆决【史记二世诛李斯乃拜赵高为中丞相事无大小皆决之】设鹿为马【赵高为丞相欲为乱恐羣臣不听乃设騐持鹿献于二世笑曰丞相误耶设鹿为马问左右或言马以阿顺赵高或言鹿高因隂中诸言鹿者以法】檄召邓通【张苍免相文帝以申屠嘉为丞相嘉为人廉直不受私谒时大中大夫邓通方爱幸赏赐累钜万文帝常燕饮通家是时嘉入朝而通居上旁有怠慢之意嘉奏事毕因言曰陛下幸爱羣臣则富贵之至于朝廷之礼不可以不肃朝罢嘉为檄召通通至诣丞相府免冠徒跣顿首谢嘉嘉坐自如弗为礼责曰夫朝廷者高皇帝之朝廷通小臣戏殿上大不敬当斩使吏令行斩之上度丞相困通使持节召通而谢丞相此吾弄臣君释之】相之当至丞相【韦贤鲁人也读书为吏至大鸿胪相工相之当至丞相有男四人使相之至第子名成相工曰此子贵当封侯丞相曰我丞相有子是安从得后贤为丞相而病死长子有罪论不得嗣而立成】令诸吏带剑前奏事【魏相以文吏至丞相好武令诸吏带剑前奏事或有不带剑者当入奏事乃借剑而敢入】不出长安城门而至丞相【匡衡为御史大夫嵗余韦丞相死代为丞相封乐安侯以十年不出长安城门而至丞相岂非遇时而合也】丞相封侯【公孙封平津侯六百五十户丞相封侯自始食一肉脱粟饭故人賔客仰衣食无余财】多隂谋【丞相陈平为高祖谋且六出竒计叹曰我多隂谋道家所禁吾世即废以吾多隂谋故也其后曾孙掌以卫氏亲戚贵达愿得续封而终不得也】阳迁太傅【前汉王陵为人少文任气好直言为左丞相吕太后欲废陵乃阳迁陵为帝太傅实夺之权陵怒谢病免杜门竟不朝请】安刘氏【初吕后问丞相高祖曰陈平智冇余王陵少戅可以佐之安刘氏者必勃也又问其次云过此以后非乃所及终皆如言】上佐天子理隂阳顺四时下遂万物之宜【汉文帝既益明习国家事朝而问右丞相勃曰天下一嵗决狱几何勃谢曰不知问天下一嵗钱谷几何勃又谢曰不知汗出浃背愧不能对上亦问左丞相平平曰有主者上曰主者为谁平曰陛下即问决狱责廷尉问钱谷责治粟内史上曰茍各有主者而君所主何事平谢曰陛下不知臣驽下使得待罪宰相宰相者上佐天子理隂阳顺四时下遂万物之宜外镇抚四夷诸侯内亲附百姓使卿大夫各得任其职也上称善勃大慙出而让平曰君独不素教我乎平笑曰君居其位独不知其任邪且陛下即问长安中盗贼数又欲强对耶于是绛侯自知其能弗如平远矣居顷之勃谢免相而平转为右丞相也】不受私谒【文帝以御史大夫申屠嘉为丞相嘉为人廉直不受私谒自嘉死后陶青刘舍及武帝时薛泽严青翟赵周皆以列侯继踵持守廉谨为丞相备员而已无所能发明功名著于世】好儒术【窦婴字王孙为丞相田蚡为太尉婴蚡俱好儒术推毂赵绾为御史大夫王臧为郎中令也】以肺腑为相【田蚡孝景王皇后同母弟也武帝即位以舅武安侯蚡新欲用事卑下賔客进名士欲以倾诸将相及为丞相上初即位蚡以肺腑为相入奏事语移日所言皆听荐人或起家至二千石权移主上上乃曰君除吏尽未吾亦欲除吏蚡尝请考工地益宅上怒曰君何不遂取武库是后乃退尝召客欲坐其兄葢侯北乡自坐东乡以为汉相尊不可以兄故私挠由此滋骄治宅甲诸第田园极膏腴而市买郡县器物相属于道前堂罗钟鼔立曲旃后房妇女以百数诸奉珍物狗马玩好不可胜数注旃旗也】奉邑无水灾【蚡为丞相元光中河决瓠子蚡奉邑食鄃鄃居河北河北而南则鄃无水灾邑收入多蚡言于帝曰河北之决皆天事未易以人事强塞之未必应天而望气用数者亦以为然是以乆不复塞也】所推举皆廉士【韩安国字长孺为人多大略智足以当世取舍而出于忠厚焉贪嗜于财利然所推举皆廉士贤于己者于梁举壶遂臧固至他皆天下名士士亦以此称慕之唯天子以为国器安国为御史大夫四年丞相蚡薨安国行丞相事奉引堕车蹇上欲用安国为丞相使使视蹇甚乃更以薛泽为相安国数月愈复为中尉】以春秋之义绳臣下【食货志云公孙以春秋之义绳臣下取汉相】赐子孙爵【平帝元始中诏曰汉兴以来股肱宰相身行俭约轻财重义较然着明未有若丞相公孙者竟以善终于相位子度嗣爵后坐法失侯表德彰义所以率俗厉化其赐度子孙之次当为后者爵闗内侯】不受印绶【公孙贺字子叔代石庆为丞相时朝廷多事督责大臣自公孙后丞相李蔡严青翟赵周三人比坐事死石庆虽以谨得终然数被谴初贺引拜为丞相不受印绶顿首涕泣曰臣本边鄙以鞍马骑射为材官诚不任宰相上与左右见贺悲哀感动下泣曰扶起丞相贺不肯起上乃起去贺不得已拜出左右问其故贺曰主上贤明臣不足以称恐负重责从是殆矣】一言寤意【车千秋本姓田氏千秋为高寝郎防卫太子为江充所譛败乆之千秋上急变讼太子寃曰子弄父兵辠当笞天子之子过误杀人当何罪哉臣尝梦见一白头翁教臣言是时上大感悟召千秋曰此高庙神灵使公教我公当为吾辅佐立拜千秋为大鸿胪数月遂代刘屈牦为丞相封富民侯千秋无他材能术学又无阀阅功劳特以一言寤意旬月取宰相封侯世未尝有后汉使者至匈奴单于问曰闻汉所拜丞相非用贤也一男子上书即时封侯使者还道单于语武帝以为辱命下之吏良乆贳之然千秋为人敦厚有智居位自称逾于前后数公又千秋年老上优之朝见得乗小车入宫殿中因号曰车丞相也】车丞相【上】当轴处中【赞曰车丞相履伊吕之列当轴处中括囊不言容身而去彼哉彼哉】黜黄老刑名百家之言【儒林传曰武安君田蚡为丞相黜黄老刑名百家之言延文学儒者以百数而公孙治春秋为丞相封侯天下学士靡然向风】开东阁以延贤人与参谋议【武帝方兴功业屡举贤良公孙自见为举者起徒歩数年至宰相封侯于是起客舘开东阁以延贤人与防谋议身食一肉脱粟饭故人賔客仰衣食俸禄皆以给之家无所余然其性忌外寛内深诸常与有隙无远近虽阳与善后竟报其过杀主父偃徙董仲舒皆力也为丞相御史六年年八十终丞相位其后李蔡严青翟赵周石庆公孙贺刘屈牦继踵为丞相自蔡至庆丞相府客舘丘墟而已至贺屈牦时以为马廐车库奴婢室矣唯庆以醇谨得终相位余伏诛】丞相致仕【韦贤字长孺年七十余为丞相五嵗以老病乞骸骨赐黄金百斤罢归家赐第一区丞相致仕自贤始也贤少子成复以明经歴位至丞相故邹鲁谚曰遗子黄金满籝不如教子一经】以明经至丞相【上】韦平父子【平当字子思为丞相子晏以明经歴任大司徒封防乡侯汉兴唯韦平父子至宰相注韦成核名实而相总领众职甚称上意时丙吉为御史大夫同心辅政上　皆重之魏相为人严毅不如吉寛】公府不按吏【丙吉字少卿代魏相为丞相性寛大好礼让掾吏有辠辄与长休告终无所按騐或谓吉曰君侯为汉相奸吏成其私然无所惩艾吉曰夫以三公之府冇按吏之名吾窃陋焉后人代吉因以为故事公府不按吏自吉始也于官属掾吏务掩过善吉驭吏嗜酒数逋荡尝从吉出醉呕丞相车上西曹主吏欲斥之吉曰以醉饱之失去士使此人将何所容西曹第忍之此不过污丞相车茵尔】吏呕吐污车茵【上】问牛喘【吉尝出逢羣鬬者死伤横道吉过之不问前行逢人逐牛牛喘吐舌止驻使骑吏问逐牛行几里掾吏怪之问吉吉曰民相鬬杀伤长安令京兆尹职所当禁嵗竟丞相课殿最奏行赏罚而已方春少阳用事未可大热恐牛近行用暑故喘三公典调隂阳职当忧也掾吏乃服以吉知大体】知大体【上】称为知人【吉病笃上自临问吉曰君即有不讳谁可以自代者吉曰西河太守杜延年明于法度晓国家故事前为九卿十余年今在郡治有能名廷尉于定国执宪详平天下自以不寃太仆陈万年事后母孝惇厚备于行止此三人皆能在臣右惟上察之上以吉言皆是而许焉及吉薨御史大夫黄覇为丞相徴西河太守杜延年为御史大夫防其年老乞骸骨疾免以廷尉于定国为御史大夫黄覇薨而定国为丞相太仆陈万年代定国为御史大夫居位皆称职上称吉为知人】丙魏有声【魏相丙吉赞曰近观汉相高祖开基萧曹为冠孝宣中兴丙魏有声是时黜陟有序众职修理公卿多称其位海内兴于礼让览其行事岂虚乎哉】有隂德【武帝末戾太子巫蛊事起丙吉为廷尉监时宣帝生数月坐太子事繋狱望气者言长安狱中有天子气于是上遣使者分条中都官诏狱系者亡轻重一切皆杀之内谒者令郭穰至郡邸狱吉闭门扞拒曰他人无辜犹不可也况亲曾孙乎穰不得入还以闻上曰天使之然也因大赦天下曾孙赖吉得全宣帝立吉为丞相末及封而病上忧吉不起夏侯胜曰此未死也臣闻有隂德者必飨其乐以及子孙后吉病愈转博阳侯薨子显嗣甘露中削爵为闗内侯至孙昌复封博阳侯传子至孙王莽败乃絶】免非其辜【孔光罢相退闾里杜门自守而朱博代为丞相数月坐承傅太后防妄奏事自杀以平当代为丞相数月薨王嘉为丞相数谏诤忤防旬嵗间阅三相议者皆以为不及光上由是思之防日食徴光诣公车问日食事书奏上说拜光为光禄大夫给事中遂复为丞相上乃知光前免非其辜以过侍臣毁短光者免傅嘉为庶人】旬嵗阅三相【上】愿还千户【朱博为丞相封阳侯食邑二千户博上书让曰故事封丞相不满千户而臣过制愿还千户】单于仰视大畏【王商代匡衡为丞相商为人多质有威重长八尺余身体鸿大容貌过人河平四年单于来朝引见白虎殿丞相商坐未央庭中单于前拜谒商商起离席与语单于仰视商貌大畏之迁延却退天子闻而叹曰此真汉相矣】真汉相【上】绛侯非社稷臣【文帝时丞相绛侯朝罢趋出上目送之中郎袁盎进曰丞相何如人也上曰社稷臣也盎曰绛侯所谓功臣非社稷臣夫社稷臣主在与在主亡与亡方吕后时诸吕用事擅相王时刘氏不絶如带是时绛侯为太尉主兵柄弗能正吕后崩大臣相与共谋诛诸吕太尉主兵适防其成功所谓功臣非社稷臣】特立后起十余年至宰相【翟方进字子威家世微贱年十二三失父孤学给事太守府为小吏从汝南蔡父相大竒其容貌曰小吏有封侯骨方进乃西至京师受经后母怜其防随之长安织屦以给方进后为丞相公洁请托不行郡国持法深刻举奏牧守九卿峻文深诋中伤者尤多如陈咸朱博萧育逢信孙阂之属皆京师世家以才能少歴牧守列卿知名当世而方进特立后起十余年间至宰相据法以弹咸等皆罢退之司徒掾班彪曰丞相方进以孤童擕老母羇旅入京师身为儒宗致位宰相盛矣】身为儒宗致位宰相【上】春秋之义尊上公谓之宰【方进奏曰臣闻国家之兴尊尊而敬长爵位上下之礼王道纲纪春秋之义尊上公谓之宰海内无不统马丞相进见圣主御坐为起在舆为下】进见圣主御坐为起在舆为下【上】不为后母服【方进为丞相封高陵侯后母既三十六日除服起视事以为身备汉相不敢逾国家之制】赐策自杀【方进为丞相绥和二年春荧惑守心方进忧之不知所出防郎贲丽为星上言大臣当之上乃　召方进还归未及引决上遂赐策云云方进即日自杀】兼三公之事【成帝时何武为九卿建言古者民朴事约国之辅佐必得贤圣然犹则天三光备三公官名有分职今末俗之弊政事烦多宰相之材不能及古而丞相独兼三公之事所以乆废而不治也宜建三公官定卿大夫之任分职授政以考功效上以问张禹禹以为然于是上赐曲阳侯王根为大司马印绶置官属以御史大夫何武为大司空封列侯皆増俸加丞相以备三公官焉议者多以古今异制汉自天子之号下至佐史皆不同于古而独改三公职事难分无益于治乱】将相不对理陈寃【哀帝初封重贤又益爵土丞相王嘉累上封事切谏及封还诏书帝乃发怒下嘉廷尉诏狱使者既到府掾吏涕泣而具和药进嘉不肯服主簿曰将相不对理陈寃君侯宜引决嘉引药杯以击地遂随使者诣廷尉嘉繋狱二十余日不食呕血而死】官属讥其烦碎【薛宣为丞相相府词讼不满万钱不为移书后遵用薛侯故事然官属讥其烦碎无大体不称贤相也】无大体不称贤相【上】乗栈车归田里【孔光罢丞相诏曰上丞相博山侯印绶罢归注汉旧仪云丞相有他过使者奉策书即时歩出府乘栈车归田里】贰王而理天下【后汉王符潜夫论法诫篇周礼六典冡宰贰王而理天下春秋之时诸侯明德者皆一卿为政爰及战国亦皆然也秦兼天下则置丞相而贰之以御史大夫自高帝逮于孝成因而不改多终其身汉之隆盛是惟在焉夫任一人则政专任数人则相倚政专则和谐相倚则违戾光武愠数世之失权政不任下虽置三公事归台阁自此以来三公之职备员而已】汲黯不拜田蚡【汉杂事田蚡为丞相中二千石拜谒不为礼汲黯为主爵都尉见蚡未尝拜揖之而已】决富室公生子得其真【风俗通陈留有富室公年九十余更取田舍女为妇一交接事讫便气絶生得男大男谓其女曰我父年尊复无人道一宿斯须何因有子汝小家淫佚反欲汚我种类乎争财相告数年州郡不能决谳之廷尉按问丞相丙吉思惟良乆言曽闻真人无影老公子亦无影又不耐寒宁可共试察之于是时嵗八月矣取同年小儿俱解里衣余无声响此儿独啼言寒又并令行日中复独无影大小咸服吉处度得其真】王蕃嘲荀彧【魏志荀彧为右丞相王蕃嘲彧曰鱼濳于渊出水吹沫何则物有本性不可横处非分也或出自溪谷羊质虎皮虚受光赫之宠跨越三九之位犬马犹能识养将何以报厚施乎彧曰唐虞之朝无缪举之才造父之门无驽蹇之质蕃上诬明选下诬桢干亦何伤于日月多见其不知量尔】有桑八百株薄田十五顷【蜀志诸葛亮为丞相自表后主曰成都有桑八百株薄田十五顷子孙衣食自有余饶至于臣在外任无他调度随身衣食悉仰于官不别治生以长尺寸若臣死之日不使内有余帛外有赢财以负陛下及卒如其所言】随能任将吏【吴志顾雍字元叹代孙邵为丞相平尚书事其所选用文武将吏各随其能所任心无适莫时访逮民间及政职所宜辄密以闻若见纳用则归之于上不用终不宣泄权以此重之】孙权敬信顾雍【雍为丞相孙权常遣中书郎诣雍有所咨访若合雍意事可施行雍即与相反覆究而论之为设酒食如不合意雍即正色改容黙然不言无所施设即退告权权曰顾公欢恱是事合宜也其不言者是未平也孤当重思之其见敬信如此】诲育门生【歩隲字子山代陆逊为丞相犹诲育门生手不释书被服居处有如儒生然门内妻妾服饰奢侈颇以此见讥】孙皓听陆凯目视【陆逊迁丞相孙皓性不好人视已羣臣朝见睛莫敢近凯説皓曰夫君臣无不相识之道若卒有不虞不知所赴皓聴凯目视】陆凯面责何定【凯为丞相时殿上列将何定佞巧便僻贵任幸事凯面责定曰卿见前后事主不忠倾乱国政宁有得以夀终者乎何以専为奸邪秽尘天听宜自改厉不然将见卿有不测之祸矣定大恨凯思中伤之凯终不以为意乃心公家义形于色表防皆指事不饰忠恳内发】丞相事烦【张昭字子布初权当置丞相众议归昭权曰方今事职充者责重非所以优之也后孙邵卒百僚复举昭权曰孤岂为爱乎顾丞相事烦而此公性刚所言不从怨咎将至非所以益国也】
　　相国
　　萧何益封召平独吊【史记萧何拜相国益封五千户卒五百人为卫众人皆贺召平独吊谓何曰祸自此始矣何乃让封悉以家财佐军上喜】趣治装当入相【曹防闻萧何薨告舍人趣治装当入相使者果召防为相择郡国长吏讷文辞谨厚者为丞相史防日夜饮酒賔客见防不事事皆欲有言至者防辄饮以醇酒醉而后去终莫得开説】带劔履上殿入朝不趋【前汉五年已杀项羽即皇帝位论功行封上以萧何功最盛先封为鄼侯功臣皆曰萧何未尝有汗马之劳徒持文墨议论又论位次皆曰曹防身被七十创攻城略地功最多宜第一鄂千秋曰曹防野战略地之功此特一时之事尔夫上与楚相拒五嵗失军亡众跳身遁者数矣然萧何常从闗中遣军补其缺非上所诏令而数万众防上之乏絶者数矣夫汉与楚相守荥阳数年军无见粮萧何转漕闗中给食不乏陛下数亡山东萧何常全闗中以待陛下此万世功也仐虽无曹防等百数何缺于汉汉得之不必待以全奈何以一旦之功而加万世之功哉萧何当第一曹防次之上曰善于是乃令何第一带劔履上殿入朝不趋上曰吾闻进贤受上赏萧何功虽高须鄂君乃益得明封鄂千秋为安平侯】益封置卫【陈豨反上自将兵至邯郸而韩信谋反闗中吕后用萧何计诛信上使使拜丞相何为相国益封五千戸令卒五百人一都尉为相国卫诸君皆贺召平独吊谓何祸自此始矣上暴露于外而君守于内非被矢石之艰而益君封置卫者以今者淮隂新反于中有疑君心矣夫置卫卫君者非以宠君也愿君让封勿受悉以家私财佐军何从之上大悦】买田宅必居穷僻【萧何买田宅必居穷僻处为家不治垣屋曰令后世贤师吾俭不贤无为势家所夺】为民请上林中空地【何为民请曰长安地陿上林中多空地愿令民得入田上大怒曰相国多受贾人金为请吾苑乃下何廷尉械系之数日王卫尉曰夫职事茍有利于民而请之真宰相事也奈何乃疑受钱乎是日使使持节赦何何入谢上曰相国为民请吾苑不许我不过为桀纣而相国为贤相吾故系相国使百姓闻吾过】举事无所变更【萧何薨曹参闻之告舍人曰趣治装吾且入相居无何使者果召参始时与萧何善及为宰相有隙至何且死所推贤惟参参代何为相国举事无所变更一遵何之约束择郡国长吏讷于文辞谨厚长者即召除为丞相史吏言文刻深欲务声名者辄斥去之日夜饮酒卿大夫以下吏及賔客见参不事事来者皆欲有所言至者参辄饮以醇酒度之欲有所言复饮酒醉而后去终莫得开说惠帝怪相国不治事乃令参子中大夫窋从容谏参参怒而笞之二百帝让参参免冠谢曰陛下自察圣武孰与髙皇帝上曰朕乃安敢望先帝乎参曰陛下观参孰与萧何贤上曰君似不及也参曰陛下言之是也且髙皇帝与萧何定天下法令既明且今陛下垂拱防等守职遵而勿失不亦可乎帝曰善防为相国三年薨百姓歌之曰萧何为法讲若画一曹防代之守而勿失载其清靖民以宁壹初高祖崩何事惠帝何病上亲临视疾因问曰君即百嵗后谁可代对曰知臣莫若主帝曰曹防何如顿首曰帝得之矣何死不恨矣】守画一之法【上】起刀笔吏【班固曰萧何曹防皆起秦刀笔吏当时录录未有竒节汉兴依日月之末光何以信谨守管钥防与韩信俱征伐天下既定因民之疾奉法顺流与之更始二人同心遂安海内淮隂黥布等已灭唯何防擅功名位冠羣后声施后世】位冠羣后【上】掩匿细过【相舍后园近吏舍吏舍日饮酒歌呼从吏患之乃请防游后园闻吏醉歌呼从吏幸防召按之乃反取酒张坐饮大歌呼与相和防见人有细过掩匿覆葢之】传世不絶【和帝三年诏曰高祖功臣萧曹为首有传世不絶之义曹相国后容城侯无嗣朕望长陵东门见二臣之垅循其远节每有感焉可遣使者以中牢祠大鸿胪求近亲宜为嗣者须景风绍封以章厥功】赐五熟釜【魏志钟繇魏国初建为大理迁相国文帝在东宫赐五熟釡为之铭曰于赫有魏作汉蕃辅殿相惟钟实干心膂靖共夙夜匪遑安处百僚师师楷兹度矩】
　　中书门下
　　平章事　同承受进止平章事
　　资任尚浅预闻政亊【唐高宗永淳元年黄门侍郎郭待举兵部侍郎岑长倩中书侍郎郭正一吏部侍郎魏元同并与中书门下同承受进止平章事上谓防知政事崔知温曰待举等资任尚浅且令预闻政事未可与卿等同名称自是外司四品以下知政事者始以平章事为名】平章事自郭正一始【郭正一永隆中迁秘书少监检校中书侍郎诏与郭待举岑长倩魏元同并同中书门下承受进止平章事平章事自郭正一始永淳中直迁中书侍郎执政乆明习故事文辞诏勅多出其手】对卢奸邪【李勉字元卿以检校司徒平章事贞元初帝起卢杞为刺史袁高还诏不得下帝问勉曰众谓卢奸邪朕顾不知谓何勉曰天下皆知而陛下独不知此所以为奸邪也时韪其对】塞政事堂后门【常衮为门下侍郎平章事其轻重任情不达时政又政事堂有后门葢宰相时过中书舍人院咨访政事衮塞絶其门以自专大不相往来】轻重任情不达时政【上】天下事皆先平章【文宗以杜琮领度支称职欲加户部尚书因紫宸言之陈夷行曰一切恩权合归君上陛下自看可否李珏对曰太宗用宰相天下事皆先平章谓之平章事代天理物上下无疑所以致太平者也若拜一官命一职事事皆决于君上即焉用彼相昔隋文帝一切自劳心力臣下发论则疑凡臣下用文则宰相不用即常僚岂可自保陛下常语臣云窦易直劝我宰相进拟但五人留三人两人勾一人渠即合劝我择宰相不合劝我疑宰相易直此言甚鄙】食实封三百户【宗时有上书者以为国之执政同其休戚若不稍加崇宠何以责其尽心开元十年十一月赦勅中书门下共食实封三百户自源乾曜及张嘉贞始】奏状不带平章事【昭愍皇帝见裴度奏状不带平章事谓韦处厚曰度即曽为宰相何无平章事处厚因奏为逢吉所挤度自仆射出镇兴元遂于旧使衔中减落帝曰何至是耶翌日下诏复兼同平章事】引中官升政事堂【故事宰相不于政事堂邀客时海内多务宰相元载等见中官宣传诏命至中书者引之升政事堂仍置榻待之李为相即令去其榻】臂可截宰相不可得【裴冕为仆射平章事时辅国骄恣日甚求为宰臣肃宗曰以公勲力何官不可以俱未允朝望如何辅国讽冕聨章荐已帝密谓宰臣萧华曰辅国欲带平章事卿等欲有章荐信乎华问冕曰初无此事吾臂可截宰相不可得也华复入奏帝喜曰冕固堪大用辅国深衔之】平章事非序进而得【权德舆与李藩同在相位时河中节度使王锷来朝权幸多举锷者宪宗将加平章事李藩坚执以为不可德舆继奏曰夫平章事非序进而得国朝方镇带宰相者葢有大忠大勲大厯以来又有跋扈难制者不得已而与之今王锷无大忠勲又非姑息之时欲假此名实恐不可帝从之】请弟不言中书事【五代史后唐赵光逢庄宗同光末年平章事其弟谒问于私第尝语及政事他日至止光逢己书其户曰请弟不言中书之事其清静寡欲如此】担子入门【卢程庄宗同光初自太原观察判官与定州判官豆卢革并命为平章事程本非重器骤登显位举止不常时朝廷草创庶物未备班列萧然寺署多阙程革受命之日即乘肩舆驺导喧沸帝闻呵道之声询于左右曰宰相担子入门帝骇异登楼视之笑曰所谓似是而非者也】为名教宗主【赵光逢为平章事常有女贞寄黄金一镒于其室时正属乱离女贞委化于他邑后二十年金无所归纳于河南尹张全义请付诸宫观其旧封尚在两登廊庙四退丘圉百行五常不欺□室搢绅咸仰以为名教宗主】两登廊庙四退丘园【上】所居寝室萧然四壁【李愚为中书侍郎平章事长兴四年遇病明宗使中使宣问愚所居寝室萧然四壁病揭弊氊而已中使具言其事帝曰宰相月俸几何而委顿如此诏赐绢百匹钱百千帷帐什物一十三事】举六典旧章书之粉壁【长兴末王政多僻权要之臣避祸不暇邦之存亡无敢言者愚性刚介往往形于言然人无唱和者但举六典之旧章书之粉壁补六经之阙文刻其印板其经纬大略者曽无所施】没字碑【任圜为平章事初豆卢革韦説得罪执政议命相枢密使孔循不欲河朔人居相位圜欲相李琪而郑注素与琪不协孔循亦恶琪谓安重诲曰李琪非无艺学但不廉尔朝论莫若崔协重诲然之因奏择相明宗曰谁可以协对圜奏曰重诲被人欺卖如崔协者少识文字时人谓之没字碑臣比不知书无才而进已为天下笑何容中书之内更益笑端】中书之内更益笑端【上】求玉带以一郡许之【汉苏逢吉为司徒平章事与苏禹珪俱在中书逢吉尤贪黩货财无所顾避求仕人稍有物力者即遣人微露风防许以美秩故凤翔秦王从俨子永吉初至阙下逢吉谓王之裔必有重货乃遣人求先人玉带且以一郡许之永吉辞以素无此物纵有者不堪奉献逢吉乃市一玉带价数千缗使永吉偿其直又前客省使王筠受晋命使于湖湘汉初复命逢吉重邀其赂许以名郡筠不得已分橐装以奉然俱不能践言其贪诈如此】贪诈【上】负气寡识【杨邠为右仆射兼门下侍郎平章事常与三司使王章于御前论事隐帝曰事行之后勿俾有辞邠曰陛下但禁声有臣等在左右闻者缩颈未几灭族其负气寡识多此类也】对垂堂语【周冯道初仕后唐明宗时平章事长兴初帝御中兴殿召对奏曰陛下宫中无事游幸近郊则可矣然或御马渉歴山险万一马足蹉跌则贻臣下之忧臣闻千金之子坐不垂堂百金之子立不倚衡彼千金百金之微细尚犹惜其身保其产而况富有四海贵为天子自轻于彼千金百金之子哉愿陛下居安虑危动存戒慎上敛容谢之退令小黄门至中书勅道录所对垂堂语道因具录以闻】人以为迟【九国志南唐张延翰字德华元宗辅政大臣唯重延翰尝谓左右曰张君凡所议论必尽公平咸有条理至于簿领无不明白吾将倾心以信之由是六司总领殆徧迁中书侍郎平章事人以为迟未几病不许免相】自以智略可以经营天下【冯延已拜谏议大夫充翰林学士复结魏岑侵损时政与其弟延鲁及陈觉查文防等更相推唱时人谓之五鬼保大四年迁中书侍郎平章事延巳好大言自以己之智略可以经营天下璟乃悉以庶政委之】赠平章事【韩熙载拜中书侍郎卒煜颇叹惜谓近臣曰吾讫不得熈载为相今将赠以平章前代有此比乎或对曰刘穆之尝赠开府仪同三司即其比也乃手书赠之】议公事但熟睡【后蜀徐光溥拜中书侍郎兼礼部尚书平章事昶好度僧尼光溥以为无益请罢之颇为同列母昭裔李昊所嫉自是毎与□李同议公事光溥但熟睡而已】愿得传国宝怀之以入唐军【后唐郑珏初仕唐末帝时为平章事同光元年庄宗败王彦章于中都长驱趋汴梁帝闻王师将至召宰相李振敬翔等号哭谋所向皆犹豫不决珏对曰臣有一防可以缓外冦不知陛下能行乎梁帝曰卿意如何珏曰愿得陛下传国宝怀之以入唐军可以缓其师以俟救兵梁帝曰事急矣此物固可惜但卿此行得事了否卿更筹之珏俛首曰了则恐不了左右缩首窃笑翌日庄宗入汴州珏率百官马前迎谒是日责授莱州司户】食桃不康见李思戒【唐长兴四年帝对宰臣曰诸州镇数上言有螟蝗民力尚贫将来何以得济冯道奏曰天灾流行古今常所不免自陛下临御八年七年丰稔今嵗圣躬违豫嵗亦微灾乃知九州四海民之消长系一人之运也虽然嵗小馑不足烦圣虑所愿玉体和平生民庆赖乞陛下寝膳之间动留调防道因指御果实曰如食桃不康见李思戒翌日而可也】忘持园册来【道初为平章吏部侍郎刘岳以道形神薄陋一旦为丞相士人多窃笑自月华门赴朝岳与工部侍郎任赞偶语见道待而复顾赞曰新相回顾何也岳曰定是忘持兔园册来道之乡人在朝者闻之告道因授岳秘书监赞散骑常侍】纳礼钱【国朝建隆二年诏今后宰相枢密使节度使带平章事兼侍中中书令者作故事纳礼钱宰相枢密使三百千蕃镇五百千充中书门下公用仍于中书立石记授上年月已经纳者后虽改官不在更纳】天下推为贤相【王曽景祐元年拜右仆射平章事封沂国公天下推为贤相上尝书忠亮忠厚字以赐之　案忠亮忠厚四字文重疑有误】请亲征戎虏【寇凖景祐元年拜平章事初契丹寇渎渊时大臣议宜戒严京城益兵图西南之幸凖靣折之曰王钦若准南人也故请陛下幸金陵陈尧叟蜀人故请陛下幸成都皆浅议也力请亲征大败戎虏至今五十余年诸和者凖之力居多】与官长拂须【宼凖拜中书侍郎平章事丁谓防知政事尝防食于中书有羮汚凖须谓与拂之凖曰君为防预大臣而与长官拂须耶谓顾左右深愧恨之及其后贬窜皆谓所为也】不忧边事【工部尚书李昉进位中书端拱初布衣翟马周讼昉任宰相属戎虏入寇不忧边事但赋诗饮宴并奏女乐等数事上恶之召翰林学士贾黄中草制以昉为右仆射罢知政事令诏书切责黄中言仆射中台师长旧日宰相之任今自工部尚书拜斯为美迁非除责之义当以文昌务简均劳逸为词上然之】外抚四夷内和百姓【王旦拜平章事外抚四夷内和百姓百司得职天下富庶祥符之间颂声洋溢旦之力也如于野得死蝗不可贺荣王元俨宫火不当罪人执奏内臣刘守珪不当降节度使又辨朝臣与日者往还不当坐罪真宗皆纳之两府凡有议事真宗曰曾与王旦议否旦以为可即可其委任如此陜郊处士魏野以诗寄旦曰圣朝宰相年年出君在中书十四秋西祀东封俱礼毕好来相伴赤松游旦感悟屡求退】感悟求退【上】改陵【天禧四年丁谓拜平章事后封晋国公即位结内官雷允恭将谋不轨命允恭搜行永宣陵移吉卜欲不利于上以幸咎祸之事事既败附谓者奏言谓首被顾托建立陛下请以功议过王曾曰谓为顾命大臣而谋危社稷负先帝之委托辜陛下之眷注虽有大臣功亦不可免流于崖州初谓拜侍中有诗曰千金家富非良宝一品高官是强名及领翰林学士李维援其亲为挽郎请于谓曰望相公陶铸谓戏曰陶铸复陶铸省郎与挽郎维应声曰自然堪下泪何必更斜阳未几事败籍没其家皆诗之防也】诗防【上】清白宰相【庆厯四年杜衍拜平章事苞苴宝货不敢到其门时号为清白宰相】三日一至中书门下【唐李靖字药师见仆射门】五日一入中书商量政事【郑覃以病乞去位有诏解太子太师许五日一入中书商量政事】三五日一入中书平章政事【杜佑拜司徒嵗余乞致仕不听诏三五日一入中书平章政事佑毎进见天子尊礼之官而不名】三日若五日一至中书【裴度太和四年数引疾不任机重诏进司徒平章军国事须疾已三日若五日一至中书】置选部以进廉吏【九国南汉志杨洞潜开平二年拜谏议大夫迁兵部侍郎与倪曙李殷赵光裔俱为平章事访延俊彦开设学校置选部以进廉吏皆洞潜之助也】堂贴【笔谈唐中书指挥事谓之堂贴予曾见唐人堂贴宰相签押略如今之堂劄也】


　　职官分纪卷三
&lt;子部,类书类,职官分纪&gt;
　　钦定四库全书
　　职官分纪卷四
　　宋　孙逢吉　撰
　　同中书门下平章事
　　天宰而为一介使【唐赵彦昭字奂然景龙中累迁中书侍郎同中书门下平章事金城公主嫁吐蕃始以纪处讷为使处讷辞乃授彦昭彦昭顾已处外恐权宠移不恱司农卿赵履温曰天宰而为一介使不亦鄙乎彦昭问计安出履温乃为请安乐公主留之遂以将军杨矩代】典选纳赂诠品无序【崔湜字澄澜景龙二年拜中书侍郎检校吏部侍郎同中书门下平章事与郑愔同典选纳赂遗诠品无序为御史奏劾贬襄州刺史】执政时年三十八【湜执政时年三十八尝暮出端门缓辔讽诗张说见之叹曰文与位固可致其年不可及也】请子弟授外官【萧至忠授中书侍郎同中书门下平章事上疏陈时政曰贞观故事宰相子弟多居外职非直抑强宗亦以择贤才耳请自宰相及诸司长官子弟并授外官共宁百姓表里相统帝不纳】言谗人谋动东宫【张说字道济或字说之进同中书门下平章事监修国史景云二年帝谓侍臣曰术家言五日内有急兵入宫为我备之左右莫对説进曰此谗人谋动东宫耳陛下若以太子监国则名分定奸胆破蜚祸寒矣帝悟下制如説言明年皇太子即皇帝位太平公主以说不附己授尚书左丞罢政事】前作后国防后为主邑丞【窦懐贞字从一神龙中进左御史大夫兼检校雍州长史防嵗除中宗夜宴近臣谓曰闻卿丧妻今欲继室可乎懐贞唯唯俄而禁中宝扇障卫有衣翟衣出者已乃韦后乳媪玉所谓莒国夫人者故蛮婢也懐贞纳之不辞又避后先讳而以字称世谓媪婿为阿防懐贞每谒见奏请輙自署皇后阿防而人或谓国防斩然不慙以自媚于后景云初以殿中监召阅月迁左御史大夫同中书门下平章事方太平公主干政懐贞倾已附离日视事退輙诣主第刺取所欲睿宗为金仙玉真二公主营观费钜万諌者交疏不止惟懐贞劝成之躬防役作族弟维鍌谏曰公位上衮当思献可替否辅天子而计较瓦木杂厠工匠间使治内何所瞻仰乎不答督营益急时语曰前作后国防后为主邑丞言事公主如邑官属也宗受内禅进左仆射封魏国公与太平公主谋逆既败投水死追戮其尸改姓毒氏】陆公加于人一等【陆象先景云中进同中书门下平章事监修国史初太平公主谋引崔湜为宰相湜曰象先人望宜斡枢近若不者湜敢辞主不得已为言之遂参知政事然其性恬静寡欲议论髙简为时推尚湜尝曰陆公加于人一等公主既擅权宰相争附之象先未尝往谒及谋逆召宰相议曰寜王长不当废嫡立庶象先曰帝得立何也主曰帝有一时功今失德安可不废对曰立以功者废必以罪今不闻天子过失安得废主怒更与窦懐贞等谋卒诛死时象先与萧至忠本义等坐为主所进将通诛宗遽召免之曰嵗寒然后知松柏之后雕也】止内地置屯田【李元纮字大纲拜中书侍郎同中书门下平章事元纮当国务峻涯检抑奔竞夸进者惮之五月五日宴武成殿赐羣臣袭衣特以紫服金鱼锡元纮及萧嵩羣臣无与比是时废京司职田议者欲置屯田元纮曰军国不同中外异制若人闲无役地弃不垦以开手耕弃地省馈运实军粮于是有屯田其为益尚矣今百官所废职田不一县弗可聚也百姓私田皆力自耕不可取也若置屯即当公私相易调发丁夫调发则业废于家免庸则赋阙于国内地为屯古未有也恐得不补失徒为烦费遂止】特赐紫服金鱼【上】再世宰相【元纮再世宰相有清节其当国累年未尝改治第宅僮马敝弱得封物赒给亲族宋璟尝叹曰李公引宋遥之美黜刘晃之贪为国相家无留储虽季文子之徳何以加之】引宋遥之美黜刘晃之贪【上】遣中使迎谒【杜暹开元十四年召同中书门下平章事遣中使往迎谒见赐绢二百马一匹第一区】执政数月天下定【宇文融进黄门侍郎同中书门下平章事融曰使吾执政得数月已定天下矣乃荐宋璟为右丞相裴耀卿为户部侍郎许景先为工部侍郎当时推其知人而性卞急少所推下既居位日引宾客故人与酣饮然神用警敏应对如响虽天子不能屈】罢议符命【裴光廷拜中书侍郎同中书门下平章事有建言唐应为金徳者中书令萧嵩请百官普议光廷议以唐符命表着天下久矣不可改亟奏罢之初知星者言上象变不利大臣请禳之光廷曰使祸可禳而去则福可祝而来也论者以为知命】请先治程伯献后美玉【裴光廷卒帝勅萧嵩举所以代者嵩称韩休为可遂拜黄门侍郎同中书门下平章事休直方不务趋进既为相天下翕然宜之万年尉李美玉有罪帝将放岭南休曰尉小官犯非大恶今朝廷有大奸请得先治金吾大将军程伯献恃恩而贪室宅舆马僣法度臣请先治程伯献后美玉帝不能夺也初嵩以休柔易故荐之休临时或折正嵩嵩不能平宋璟闻之曰不意休能尔仁者之勇也嵩寛博多可休峭鲠时政所得失言之未尝不尽帝尝猎苑中或大张乐稍过差必视左右曰韩休知否已而疏輙至尝引鉴黙然不乐左右曰自韩休入朝陛下无一日欢何自戚戚不逐去之帝曰吾虽瘦天下肥矣且萧嵩毎启事必顺防我退而思天下不安寝韩休数陈治道多讦直我退而思天下寝必安吾用休社稷计耳】敷陈治道多讦直【上陈】禄山反状【韦见素字防微天宝二载拜武部尚书同中书门下平章事集贤院学士知门下省事明年禄山表请蕃将三十二人代汉将帝许之见素不恱谓杨国忠曰禄山反状暴天下今又以蕃将代汉将难将作矣国忠不应见素曰知祸之芽不能防见祸之形不能制焉用彼相明日当恳论之既入帝迎论曰卿等有疑禄山意邪国忠见素趋下流涕具陈禄山反状甚明诏复位因以禄山表置帝前乃出帝令中官袁思艺传诏曰此姑忍朕徐图之由是奉诏然毎进见未尝不为帝言之帝不入其语未防禄山反从帝入蜀】一国忠死一国忠生【房琯字次律天宝中帝狩蜀琯驰至普安上谒帝喜甚即拜文部尚书同中书门下平章事从至成都赐一子官俄与韦见素崔涣奉册灵武见肃宗且言上皇所以传付意因道当时利病箝索虏情辞吐华畅帝为改容琯既有重名帝倾意待之凡机务与琯叅决诸将相莫敢望时第五琦言财利幸琯諌曰往杨国忠聚敛产怨天下今又宠琦是一国忠死　国忠生无以示逺方帝曰六军之命方急无财则散卿恶琦可也何所取财琯不能对琯之废朝臣皆言琯谋包文武可复用琯方日引刘秩严武与宴语移病自如帝以琯虚言浮诞内鞅鞅挟党背公非大臣体乾元元年出为邠州刺史逐秩武等】髙谈有余而不切事【琯有逺器好谈老子浮屠法喜宾客髙谈有余而不切事时天下多故急于谋略攻取帝以吏事绳下而琯为相遽欲从容镇静以辅治之又知人不明以取败挠故功名隳损云】知人不明以取败挠【上】片言悟主而取宰相【赞曰唐名儒多言琯徳器有王佐才而史载行事亦少贬矣一举丧师讫不复振原琯以忠谊自奋片言悟主而取宰相必有以过人者用违所长遂无成功然盛名之下为难居矣夫名盛则责望备实不副则訾咎深使琯遭时承平从容帏幄不失为明宰而仓卒济难事败隙生陷于浮虚比周之罪名之为累也戒哉】辅相必能致治成化【裴冕字章甫肃宗即位进冕中书侍郎同中书门下平章事乃建言卖官度僧道士收资济军兴时取偿既贱众不为宜肃宗至凤翔罢冕政事大厯中郭子仪言于代宗曰冕首佐先帝驰驱灵武有社稷勲程元振忌其贤遂加诬搆海内寃之陛下宜还冕于朝复俾辅相必能致治成化时元载秉政冕早所甄引载徳之又贪其衰瘵且下已遂拜左仆射同中书门下平章事入见拜不能兴载自扶之代为赞谢冕以忠勤自将然不知宰相大体性豪侠侈既素贵舆服食饮皆光丽珍丰马直数百金者常十数毎广防宾客不能名其馔自制巾子工甚人争效之号仆射巾领使既众吏白俸簿月二千缗冕顾视喜见顔间世訾其嗜利云】视俸簿喜见顔间【上】抑才虞谤吾不忍为【崔涣出为巴西太守宗西狩迎谒于道帝见占奏以为明治体恨得之晚房琯亦荐之即日拜门下侍郎同中书门下平章事肃宗立韦见素等同赴行在时京师未复举选不至诏涣为江淮宣谕选补使收采遗逸不以亲故自嫌常曰抑才虞谤吾不忍为然听受不甚精罢职】留总百司【李麟宗入蜀麟走见帝再迁宪部尚书同中书门下平章事时宰相韦见素房琯崔涣崔圆踵赴肃宗行在独麟以宗室留总百司】谏内道塲【张镐字従用宗西狩镐徒步扈从俄遣诸肃宗所拜中书侍郎同中书门下平章事时引内浮屠数百居禁中号内道塲讽呗外闻镐諌曰天子之福要在飬人以一函防美风化未闻区区佛法而致太平愿陛下以无为为心不以小乘挠圣虑帝然之镐起布衣二期至宰相居身亷不殖赀产善待士性简重论议有体在位虽浅而天下之人推为旧徳】二期至宰相在位虽浅推为旧徳【并上】托鬼神致位将相【王璵以中书侍郎同中书门下平章事时大兵后天下愿治璵望轻无他才为士所议既骤得政中外怅骇乃奏置太一坛劝帝身见九宫祠帝由是专意他议不能夺帝尝不豫太一建言祟在山川璵遣女巫乘传分祷天下名山大川巫皆盛服中人防领所至干托州县赂遗狼籍时有一巫美而蛊以恶少年数十自随尤险狡不法驰入黄州刺史左震晨至馆请事门鐍不启震怒破鐍入取巫斩庭下悉诛所从少年籍其赃得十余万因遣还中人疏以闻璵不能诘始璵托鬼神致位将相当时以左道进者纷纷出焉】言毛若虚希防用刑【李岘乾元二年以中书侍郎同中书门下平章事于是吕諲李揆第五琦同辅政而岘位望最旧事多独决諲等不平李辅国用权制诏或不出中书百司莫敢覆岘顿首帝前极言其恶帝悟稍加检制辅国由是让行军司马然深衔岘凤翔七马坊押官盗掠人天兴令谢夷甫杀之辅国讽其妻使诉枉诏监察御史孙蓥鞫之直夷甫其妻又诉诏御史中丞崔伯阳刑部侍郎李大理卿献为三司讯之无异辞妻不承辅国助之乃令御史毛若虚覆按若虚委罪夷甫言御史用法不端伯阳怒欲质让若虚驰入自归帝帝留若虚帘中顷伯阳等至劾若虚传中人失有罪帝怒叱之贬伯阳髙要尉权献度阳尉逐李岭南流蓥播州岘谓责太重入言于帝曰若虚希防用刑乱国法陛下信为轻重示无御史台帝怒李揆不敢争出岘为蜀州刺史时右散骑常侍韩择木入对帝曰岘欲专权耶乃云毛若虚示无御史台朕今出之尚恨法太寛择木曰岘言直不敢专权陛下寛之祗益盛徳尔还京复拜】门地人物文学皆当世第一【李揆字端卿拜中书侍郎同中书门下平章事修国史揆美风仪善奏对帝叹曰卿门地人物文学皆当世第一信朝廷羽仪乎故时称三絶于是京师多盗至参衢杀人尸沟中吏褫气李辅国方横请选羽林骑五百备徼捕揆曰汉以南北军相统摄故周勃因南军入北军以安刘氏本朝置南北衙文武区别更相检伺今以羽林代金吾忽有非常何以制之辅国议格揆决事明当然锐于进且近名兄揩有时称滞冗官不得迁吕諲政事出揆甚逺以故宰相镇荆南治声尤髙揆惧复用遣吏至諲所搆抉过失諲诉诸朝帝怒贬揆袁州长史不三日以揩为司门员外郎】三絶罢羽林骑徼捕【并上】拒李辅国求宰相【萧华上元初以中书侍郎同中书门下平章事李辅国用事求宰相华拒之辅国怒防肃宗大渐矫诏罢华为礼部尚书引元载以代方代宗谅闇载助辅国贬华为陜州司马】荐贤有来谢者以为耻【裴遵庆字少良拜黄门侍郎同中书门下平章事尝有族子病狂告以谋反帝识其谬置不问性惇正老而弥谨毎荐贤有来谢者以为耻至諌而见从即内益畏虽亲近但记其削藁疏数而莫知所言初为郎时着王政记述今古治体识者知其有公辅器云】请铸乾元重宝钱【第五琦字禹珪乾元二年进同中书门下平章事初琦请铸乾元重宝钱以一代十既当国又铸重规一代五十防物价腾踊饥馑相望议者以为非是贬忠州长史】结中人刺密防【元载字公辅李辅国用事辅国妻载宗女也因相缔昵防京兆尹缺辅国白用载载意属国柄固辞辅国晓之翌日拜同中书门下平章事代宗立辅国势愈重数称其才进拜中书侍郎盗杀李辅国载隂与其谋乃复结中人重秀厚啖以金使刺取密防帝有所属必先知之探微揣端无不谐契故帝任不疑鱼朝恩骄横与载不叶奏诛之载得意甚益矜肆时议奏文武官功状多谬舛载虞有司駮正乃请别勅授六品以下官吏部兵部即附甲团奏不须检勘欲示权出于已又与王缙请以河中为中都裒闗辅河东十州税奉京师选兵五万屯中都镇御四方杪秋行幸上春还可以避羌戎患载以议入即从前勅所由吏于河中经图宫殿筑私第帝闻恶之置其议载智畧开果久得君以为文武才略莫已若外委主书卓英倩李待荣内劫妇言縦诸子开通货贿京师要司及方靣皆挤遣忠良进贪猥凡仕进干请不结子弟则谒主书城中开南北二第堂宇奢广当时为冠大厯十三年收载及王缙赐载自尽】请以河中为中都仕进不结子弟则谒主书【并上】奉佛不茹荤【王缙字夏卿拜黄门侍郎同中书门下平章事进侍中时元载专朝天子栱手缙曲意附离无敢忤又恃才多所狎侮虽载亦疾其凌侮也京兆尹黎干数有论执载恶之缙折干曰尹南方孤生安晓朝廷事缙素奉佛不茹荤食肉晚节尤谨妻死以道政里第为佛祠诸道节度观察使来朝必邀至其所讽令出财佐营作初代宗喜祠祀而未重浮屠法毎从容问所以然缙与元载盛陈福业报应帝意向之由是禁中祀佛讽呗斋薰号内道塲引内沙门日百余馔供珍滋出入乘廏马度支具廪给或夷狄入寇必合众沙门诵防国仁王经为禳厌幸其去则横加锡与不知极胡人官至卿监封国公者着籍禁省势倾公王羣居赖宠更相凌夺凡京畿上田美产多归浮屠虽藏奸宿乱踵相逮而帝终不悟诏天下官司不得笞辱僧尼初五台山祠铸铜为瓦金涂之费亿万计缙给中书符遣浮屠数十辈行州县敛丐资贿缙为上言国家庆祚灵长福报所凭虽时多难无足道者禄山思明毒乱方煽而皆有子祸仆固懐恩临乱而踣西戎内寇未及撃輙去非人事也故帝信愈笃七月望日宫中造盂兰盆缀饰镠琲设髙祖以下七圣位幡节衣冠皆具各以帝号识其幡自禁内分诣道佛祠铙吹鼓舞奔走相属是日立仗百官班光顺门奉御导从嵗以为常羣臣承风皆言生死报应故人事置而不修大厯政刑日以堙陵由缙与元载杜鸿渐倡之也性贪冒及败上悯其耄贬括州刺史】食千僧以为有报【杜鸿渐字之巽代宗以为兵部侍郎同中书门下平章事自蜀还食千僧以为有报缙绅效之病甚令僧剔顶髪遗命依浮屠葬】制下士相贺于朝【杨绾字公权拜中书侍郎同中书门下平章事制下士相贺于朝绾素痼疾居旬日寖剧有诏就中书疗治毎对延英殿许挟扶于时厘补穿敝唯绾是恃未防薨帝惊悼诏羣臣曰天不使朕致太平何夺绾之速耶即日赠司徒遣使者册授欲及其未敛也諡曰文贞苏端持异议帝贬巴州员外司马犹赐諡文简始辅政御史中丞崔寛本豪侈城南别墅池观堂皇为当时第一即日遣人毁之京兆尹黎干出入从驺驭百数省损才留十余骑中书令郭子仪在邠州行营方大防除书至音乐散五之四他闻风靡然自化者不可胜纪世以比杨震山涛谢安云】疾剧就中书疗治【上】天夺绾之速闻风自化比杨震山涛谢安【并上】以清俭自贤【元载死常衮拜门下侍郎同中书门下平章事与杨绾同执政绾长厚通可而衮苛细以清俭自贤帝内重绾而专任之礼遇信爱衮弗及也毎所恨忌防绾卒衮始当国先是百官俸寡独议増给之时韩滉使度支与衮皆任情轻重滉恶国子司业张参衮恶太子少詹事赵惎皆少给之太子文学为洗马副衮姻家任文学其给乃在洗马上其骋私崇怨类此】给百官俸任情轻重【上】罢内厨食【故事日出内厨食赐宰相家可十人具衮奏罢之】濌伯【衮惩元载败窒卖官之路然一切公议格之非文词者皆摈不用故世谓之濌伯无贤不肖之辨云衮为相散官才朝议而无封爵郭子仪言于帝遂加银青光禄大夫封河内郡公徳宗即位衮奏贬崔祐甫为河南少尹帝怒使与祐甫换秩再贬潮州刺史】为相散官才朝议与崔祐甫换秩【并上】除吏八百员【崔祐甫字贻孙拜门下侍郎同中书门下平章事自至徳乾元以来天下战讨启丐填委故官赏缪戾永泰后稍稍平定而元载用事非贿谢不与官刬塞公路纲纪大壊载诛杨绾相未防卒衮当国惩其弊凡奏请悉杜絶之惟文词入第乃得进然无所甄异贤愚冋滞焉及祐甫则荐举惟其人不自疑畏推至公以行未逾年除吏防八百员莫不谐允帝尝谓人言卿拟官多亲旧何耶对曰陛下令臣进拟庶官夫进拟者必悉其才行如不与闻知何由得其实帝以为然神防军使王驾鹤者典卫兵乆权震中外帝将代之惧其变以问祐甫祐甫曰是无足虑即诏驾鹤留语移时而代者已入军中矣淄青李正已畏帝威断表献钱三十万缗以观朝廷帝意其诈未能答祐甫曰正已诚诈陛下不如因遣使劳其军以所献就赐将士若正巳奉承诏书是陛下恩洽士心若不用彼自敛怨军且乱又使诸蕃不以朝廷为重贿帝曰善正已惭服时议者谓其谋谟为可复贞观开元之治是嵗被疾诏肩舆至中书卧而承防若还第即遣使咨决薨赠太傅赐諡文贞故事门下侍郎未有赠三师者以其有大臣节□宠异之】召王驾鹤留语代神策军使以李正已献钱就赐将士【上】肩舆至中书卧而承防以有大臣节特赠三师【并上】兴岭表以单议悟天子【杨炎字公南崔祐甫荐炎可器任即拜门下侍郎同中书门下平章事炎兴岭表以单议悟天子中外翕然属望为贤相居数月崔祐甫疾不能事乔琳免炎独当国遂多变祐甫之政灭薄防元陵功优人始不恱初炎矫饬志节颇得名既傅防元载抵罪俄而得政然忮害根中不能自止眦睚必仇果于用私终以此及祸自道州还也家人以緑袍木简弃之炎止曰吾岭上一逐吏超登上台可常哉且有非常之福者必有非常之祸安可弃是乎及还贬所服久之】矫饬志节【上】讽帝以刑名绳天下【卢杞字子良拜门下侍郎同中书门下平章事既得志险贼寖露贤者媢能者忌小忤已不傅死地不止将大树威胁众市权为自固者始帝即位以崔祐甫为相专以道徳导主意故建中初纲纪张设赫然有贞观风及杞相讽帝以刑名绳天下乱败踵及其隂害矫谲虽国患主辱犹謷然肆为之后虽斥然帝念之不衰】文武兼资望重内外【张镒字季权一字公度建中二年拜中书侍郎同中书门下平章事明年以两河用兵诏省薄御膳及皇太子食物镒因奏减堂飱钱及百官廪俸三分之一以助用度卢杞忌镒刚直欲去之时朱泚以卢龙卒戍凤翔帝择人以代杞即谬曰凤翔将校班秩素髙非宰相信臣不可镇抚臣宜行帝不许杞复曰陛下必以臣容貌蕞陋不为三军所信恐后生变臣不敢自谋惟陛下择之帝顾镒曰文武兼资望重内外无易卿者其为朕抚卢龙士乃以中书侍郎为凤翔陇右节度使镒知为杞隂中然辞穷因再拜受诏】盲宰相【闗播字务元拜中书侍郎同中书门下平章事政一决于杞常论事帝前播意不可避坐欲有所言杞目禁輙止退譲播曰曰以君寡言故至此今欲开口争事耶播即喑畏毋敢与争时李元平陶公达张愻刘承诫率轻薄子防播门下能侈言诞计以功名自喜播谓皆将相材欲请用之元平本宗室疏裔好论兵鄙天下士大夫无可者人人怨疾之李希烈叛帝以汝州据贼冲刺史疲软不胜任播盛称元平帝召见拜左补阙不数日检校吏部郎中兼汝州别驾知州事元平始至募工筑郭浚隍希烈隂使亡命应募凡内数百人而元平不悟贼遣将李克诚以精骑薄城募者内应缚元平驰见希烈遗矢于地希烈以其眇小无髯戯克诚曰使尔取元平乃以其子来耶因嫚骂曰盲宰相使汝当我何待我浅耶伪署御史中丞播闻诧曰元平事济矣谓必覆贼而建功也左右笑之无何伪署为宰相有告其贰者平元断一指自誓公达等以元平屈贼皆废不用播从幸奉天卢杞白志贞已贬而播犹执政议者不平遂罢为刑部尚书韦伦等曰宰相不善谋使天子播越尚可尚书耶相与泣诸朝】言监军权望太重【萧复字履初扈狩奉天拜吏部尚书同中书门下平章事尝言艰难以来始用宦者监军权望太重是曹正可委宫掖事兵要政机勿使参领帝不聴又言陛下厥初清明自杨炎卢杞放命秽盛徳播越及兹今阽于危当惩艾前败因述君臣大端即自言若使臣依阿偷免不敢当宰相杞对上或谄谀阿匿复厉言杞辞不正帝色眙谓左右曰复慢我因诏复充山南江淮湖南等道宣抚安慰使复望阀髙华厉名节不通狎流俗及为相临事严方数咈帝意故居相位亟解然性孝友既贬晏然口未尝言所累】容身逺罪【刘从一徳宗居奉天超拜刑部侍郎同中书门下平章事从幸梁州改中书侍郎帝遇之善然无他材容身逺罪而已】言唐安公主宜俭葬【姜公辅谏议大夫同中书门下平章事帝徙梁唐安公主道薨主性仁孝许下嫁韦宥以播迁未克也帝悼之甚诏厚其葬公辅谏曰即平贼主必归葬今行道宜从俭以济军兴帝怒谓翰林学士陆贽曰唐安之葬不欲事茔陇令累甓为浮图费甚寡约不容宰相闗预茍欲指朕过尔贽曰公辅官諌议职宰相宰相献替固其分本立辅臣朝夕纳诲微而弼之乃其所也帝曰不然朕以公辅才不足以相又自求解朕既许之内知且罢故卖直售名尔遂下迁太子左庶子】天生为社稷万人【李晟字良器帝狩梁州自行在遣晟将张少口诏进晟尚书左仆射同中书门下平章事晟受命拜且泣曰京师天下本若皆执羁靮谁将复之乃缮甲兵治陴隍以图收复是时晟提孤军横当寇锋恐二盗合而轧之则卑词厚币伪致诚于懐光时敖廥单覂乃使张彧假京兆尹多署吏调畿内赋不淹旬刍米告具乃陈兵下令曰国家多难乘舆播迁见危死节自吾之分公等此时不诛元防取富贵非豪英也渭桥断贼首尾吾欲与公戮力一心建不世之功可乎士皆雪泣曰惟公命晟破贼露布至梁帝感泣羣臣上寿且言晟荡夷凶寇而市不易宗庙不震长安之人不识旗鼓虽三代用师不能加之帝曰天生晟为社稷万人岂独朕哉】分锦示和解【张延赏徳宗次梁倚劔蜀为根本即拜中书侍郎同中书门下平章事帝还诏入秉政初吐蕃寇劔南李晟总神防军戍之及还以成都倡自随延赏遣吏夺取故晟衔之至是镇凤翔帝所倚重表陈宿恨帝不得已罢延赏为尚书左仆射然雅意决用之以晟尝为韩滉识擢命滉移书道意及俱入朝滉从容邀晟平恨且使荐延赏于帝于是复拜平章事既宴禁中帝出瑞锦一端分系之以示和解晟因为子请婚延赏不许晟曰吾武夫虽有旧恶杯酒间可解儒者难犯外睦而内含怒今不许婚衅未忘也是年除吏千五百员当省者千余道路訾谤浸淫闻于上延赏俱请诏州县或考先满或摄掌遇停限而官见乏者听在所择省员有干誉者权补以才不以资而大臣马燧白志贞韦伦表言省官太甚不可行防延赏疾困不能事宰相李泌一切奏复延赏当国饰情复怨不称所望亦早不幸未及有所建明然帝待遇甚厚称其奏议有宰相体专属以吏事而以军食委李泌刑法委栁浑时以为任职】除吏千五百员当省者千余奏议有宰相体【并上】衣裘茵衽十年一易【韩滉字太冲贞元元年加检校左仆射同中书门下平章事江淮转运使一年入朝滉既宿齿先达颇简倨接新进用事不能满其意众怨之滉宰相子性节俭衣裘茵衽十年一易甚暑不执扇居处陋薄取庇风雨门当列防以父时第门不忍壊乃不请堂先无夹庑弟洄稍増补之滉见即撤去曰先君容焉吾等奉之常恐失坠若摧圯缮之则已安敢改作以伤俭徳居重位清洁疾恶不为家人资产自始仕至将相乘五马无不终下】不请门防即撤去堂庑【并上】廉抑畏慎【刘滋贞元二年权左散骑常侍同中书门下平章事为相无所施设亷抑畏慎而已】举不适时【崔造字宰贞元二年以给事中同中书门下平章事帝谓造敢言为能立事故不次用之造久在江左疾钱谷诸使韩滉方领转运使有宠于帝朝廷仰其须是秋江淮米大集帝美滉功造辞位以忧愧卒议者谓造举不适时方用之乏不能权济大事虽据旧典奚能抗一切之制云】谏帝避狄【齐映贞元二年以舎人同中书门下平章事与崔造刘滋并辅政滋端重寡言映谦不肯事否可一颛于造防造疾映乃当国吐蕃数入寇闗辅震骚咸言帝欲避狄映入谏曰戎狄不惩臣之罪也然内外汹汹谓陛下具糗粮欲治行夫大幸不再奈何不与臣等计乎因俯伏流涕天子为感悟映微时张延赏遇之善及映相而延赏为左仆射数为映画事又为所亲求官映不答延赏恚既复用即劾映非宰相器贬防州刺史】帝得人独不贺【栁浑字夷旷贞元三年以本官同中书门下平章事帝尝亲择吏宰畿邑而政有状召宰相语皆贺帝得人浑独不贺曰此特京兆尹职耳陛下当择臣辈以辅圣徳臣当选京兆尹承大化尹当求令长亲细事代尹择令非陛下所宜帝然之玉工为帝作带误毁一銙工私市他玉足之及献帝识不类擿之工人状罪帝怒其欺诏京兆府论死浑曰陛下遽杀之则已若委有司须详谳乃可于法误伤乘舆器服罪当杖请论如律由是工不死左丞田季羔从子伯强请卖私第募兵助讨吐蕃浑曰季羔先朝号名臣由祖以来世孝谨表阙于门隋时旧第惟田一族尔讨贼自有国计岂容不肖子毁门构徼一时幸损风教哉请薄责以示惩沮帝嘉纳】玉工毁带请论如律责田伯强卖第助兵【并上】言韩滉省中榜吏【韩滉自浙西入朝奏事或日晏他相取充位滉遂省中榜吏自若浑虽为滉所引恶其専质让曰省闼非刑人地而榜吏至死公家先相国以狷察不满嵗輙罢今公奈何蹈前非专立威福岂尊主卑臣义耶滉悔悟稍褫其威】儒士知军戎万里情【浑瑊与吐蕃防平凉是日帝与大臣以和戎息师之便马燧贺曰今日已盟可百年无虏患栁浑跪曰五帝无诰誓三王无盟诅盖盟诅之兴皆在季末今盛明之朝反以季末事行于夷狄夫夷狄辗转无常易以兵制难以信结臣窃忧之李晟曰诚如浑言帝变色曰浑儒生未达边事而大臣亦当尔耶皆顿首谢夜半邠宁节度使韩游环飞奏吐蕃刼盟将校覆没帝大惊即以其表示浑明日慰之曰卿儒生乃知军戎万里情乎益礼异之】头可断舌不可禁【宰相张延赏怗权嫉浑守正遣亲厚谓曰明公旧徳第慎言于朝则位可久浑曰为吾谢张公浑头可断而舌不可禁卒为所挤以右散骑常侍罢政事】李勉卢翰真拘俗之人【浑性清俭免后数日置酒召故人出游酣肆乃还旷然无黜免意时李勉卢翰皆以旧相阖门奉朝请叹曰吾等视栁宜城真拘俗之人哉】谏废太子【李泌字长源贞元三年拜中书侍郎同中书门下平章事太子妃萧母郜国公主也坐蛊媚幽禁中帝怒责太子太子不知所对泌入帝数称舒王贤泌揣帝有废立意执争数十意益坚帝悟太子乃得安】送实封不纳【初兴元后国用大屈封物皆三损一旧制堂封嵗三千六百缣后才千二百至是帝使还旧封于是李晟马燧浑瑊各食实封悉让送泌泌不纳而还】劝不受私献【时方镇私献于帝嵗凡五十万缗其后稍损至三十万帝以用度乏问泌泌请天下供钱百万给宫中劝不受私献凡诏防须索即代两税则方镇可以行法天下纾矣】对帝不觉卢奸【帝常从容言卢杞清介敢言然少学不能广朕以古道人皆指其奸而朕不觉也对曰陛下能觉杞之奸安至建中祸耶李揆和蕃顔真卿使希烈其害旧德多矣又杨炎罪不至死杞挤陷之而相闗播懐光立功逼使其叛此欺天也帝曰卿言诚有之然杨炎视朕如三尺童子有所论奏可则退不可则辞官非特杞恶之也且建中乱卿亦知桑道茂语乎乃命当然对曰夫命者已然之言主相造命不当言命言命则不复赏善罚恶矣纣曰我生不有命在天武王数纣曰谓已有天命君而言命则桀纣矣帝曰朕请不复言命】学士加大【泌加集贤殿崇文馆大学士修国史学士加大始中宗时张説为之固辞乃以学士知院事至崔圆复为大学士亦引泌为让而止四年八月月蚀东壁泌曰东壁图书府大臣当有忧者吾以宰相兼学士当之矣昔燕国公张说由是以亡明年果卒】当月蚀东壁【上】持黄老鬼神説【泌好纵横大言时时谠论能悟移人主然常持黄老鬼神说故为人所讥切初肃宗重隂阳巫祝擢王璵执政大抵兴造工役輙牵禁忌俗说而黎干以左道位京兆尹尝使禁工骈珠刺绣为乘舆服举焚之以为禳禬德宗表不为然及嗣位罢内道塲除巫祝代宗将葬帝号送承天门而輼车行不中道问其故有司曰陛下本命在午故避之帝泣曰安有枉灵驾以谋身利命直午而行又宣政廊壊太卜言孟冬魁刚不可营缮帝曰春秋起塞从时何魁刚为亟诏葺之及桑道茂城奉天事騐始尚时日拘忌因进用泌泌亦自有所建明独栁玭称西京复泌谋居多其功乃大于鲁连范蠡云】功大于鲁连范蠡【上】不能稽古立事惟树亲党【窦参字时中以中书侍郎同中书门下平章事领度攴毎延英对他相罢参必留以度支为言实专政也然参无学术不能稽古立事惟树亲党多所诇察四方畏之于是满青李纳厚馈参外示严畏实赂帝亲近为间故左右争毁短之】防朝代宣诏【董晋字浑成贞元五年以门下侍郎同中书门下平章事五月朔天子防朝公卿在廷侍中賛羣臣贺窦参摄中书令当传诏疾作公卿相顾未有诏晋从容进曰摄中书令臣参病不能事臣请代参事南面宣致诏词进退甚详金吾将军沈房有期丧公除常服入閤帝疑以问晋对曰故事朝官期以下丧服絁缦不复衣浅色南班亦如之又问冠冕之制对曰古者服冠冕以佩玉节步堂上接武堂下布武君前趋进而已今或奔走以致颠仆在式朝臣皆绫袍五品而上金玉带所以尽饰以奉上故汉尚书郎含香老菜采服君父一也若然服絁缦亦非礼也帝然其言诏入閤官母趋走期以下丧不得以惨服防令羣臣衣本品绫袍金玉带】对丧服冠冕之制【上】献审官六议【赵璟字退翁进中书侍郎同中书门下平章事璟精治道常以固本在选贤节用薄赋敛寛刑罚恳恳为天子言之又陈前世损益当时之变献审官六议帝皆从之】请台阁长官自荐其属【陆贽字敬舆以中书侍郎同中书门下平章事贞元后虽置宰相至除用庶官反覆参语乃得下及贽秉议始请台阁长官得自荐其属有不职坐举者帝初许之或言诸司所引皆亲党招赂遗无实才复诏宰相自择贽奏言齐桓公问管仲害霸对曰得贤不能任害霸也任贤不能固害霸也固始而不终害霸也与贤人谋事而使小人议之害霸也所谓小人者非谓悉懐险诐以覆邦家也葢趋向狭促以沮议为出众自异为不羣趋小利昧逺图効小信伤大道尔所谓台省长官仆射尚书丞郎御史大夫中丞是也陛下择辅相多出其言中行实不能顿殊也今乃谓不能进一二属吏岂后位宰相则可择天下材乎夫求才者贵广考课者贵精武后收人心务拔擢非徒人得荐士亦许自举其才岂不易哉然而课责严进退速故当世称知人之明累朝赖多士之用陛下赏鉴独任难于公举有登延之路无练覈之方武后以易得人而陛下以精失士今择宰相以重于庶品选长官以愈于下流及宰相献言长史藨士则又纳横议废始谋是任以重者轻其言待以轻者重其事也帝虽嘉之然卒停荐士诏】请以内外员三分之【旧制吏部选以嵗集乾元后天下兵兴率三年一调吏员稽壅则案牒丛淆伪冒防真吏縁以为奸废置无纲至十年不被调者缺员或累嵗不补贽乃请以内外员三分之毎嵗计缺集人检校吏奸天下便之】旬一人秉笔【当是时贾晓卢迈赵璟同辅政凡有司闗白三人者更相顾不肯判贽又请如故事旬一人秉笔所咨輙判】言裴延龄躁妄不可用【班宏判度支卒官贽藨李巽帝漫许之而自用裴延龄贽言延龄僻戾躁妄不可用不聴俄而延龄奸佞得君天下仇恶无敢言贽上言苦谏帝不怿竟以太子宾客罢贽本畏惧未尝通宾客延龄揣帝意薄谗短百绪帝遂发怒欲诛贽赖阳城等交章论辨乃贬忠州别驾】上不负天子下不负所学【贽辅政不敢自顾重事有可否必言之所言皆剀拂帝短恳到深切或规其太过者对曰吾上不负天子下不负所学遑他恤乎既放流逺常阖户人不识其面又避谤不著书地苦瘴疠祗为今古集騐方五十篇示乡人云】避谤不著书【上】言方镇帅缺当自天子命【贾晓字敦诗贞元九年以尚书右仆射同中书门下平章事常以方镇帅缺当自天子命之若谋之军中则下有背向人固不安帝然之不用也】安危大事无所发明【晓嗜观书老益勤尤悉地理至隂阳杂数罔不通其器恢然葢长者也不喜臧否人物为相十三年虽安危大事无所发明而检身厉行自其所长毎归第对宾客无少倦家人近习不见其喜愠世谓淳徳有常者】治身循法无他过【卢迈字子以本官同中书门下平章事进中书侍郎陆贽赵璟专大政迈居中治身循法无他过】窃大任者八年【崔损字至无贞元中同中书门下平章事过为恭逊接见便僻不止于容身而已自建中后宰相罕有久在位者数嵗罪黜损用此中上意窃大任者八年帝亦知物议鄙其持禄取容然怜而厚之】以文学歴将相【赵宗儒字秉文以给事中同中书门下平章事赐服金紫宗儒以文学歴将相位任崇剧然无仪矩以治生琐碎失名】以治生琐碎失名【上】叱去主书滑涣【郑余庆字居业贞元十四年拜中书侍郎同中书门下平章事时主书滑涣与宦人刘光琦相倚为奸毎宰相议为光琦沮变者令涣往请必得由是四方赀饷奔委之弟泳官至刺史杜佑郑絪执政颇姑息而佑常行辈待不名也至余庆议事涣傲然指画诸宰相前余庆叱去未防罢为太子宾客后涣以賍败帝寖闻叱去事善之余庆少砥砺行已完洁仕四朝其禄悉赒所亲或济人急而自奉粗狭至官府乃开肆广大常语人曰禄不及亲友而侈仆妾者吾窃鄙之奏议类用古言如仰给县官马万蹄有司不晓何等语人訾其不适时与从父絪家昭国坊絪第在南余庆第在北世谓南郑相比郑相云】奏议用古言南郑相北郑相【上】三五日一入中书平章政事【杜佑字君卿拜检校司空同中书门下平章事嵗余乞致仕诏三五日一入中书平章政事佑毎进见天子尊礼之官而不名后数年因乞骸骨】方汉胡广【佑为人平易逊顺与物不违忤人皆爱重之方汉胡广然练达文采不及也朱坡樊川颇治亭观林芿凿山股泉与宾客置酒为乐子弟皆奉朝请贵盛为一时冠天性精于吏职为治不皦察数斡计赋相民利病上下之议者称佑治行无缺惟晚年以妾为夫人有所蔽云】治行无缺【上】循黙茍安【髙郢字公楚贞元末权中书侍郎同中书门下平章事与郑珣瑜同拜既王叔文用事珣瑜忧甚争不能得乃称疾不出郢未有所建白俄而珣瑜免故议者贤珣瑜而咎郢賛谓其执退叔文辈其力不难顾循黙茍安所谓焉用彼相者矣珣瑜一忿卧第与郢佑固位二者亦不足相轻重云】卧家七日不出罢【郑珣瑜顺宗立迁吏部尚书同中书门下平章事王叔文起州吏为翰林学士盐铁副使内交阉人攘挠政机韦执谊为宰相居外奉行叔文一日至中书见执谊直吏白方宰相防食百官无见者叔文恚叱吏吏走入白执谊起就问与叔文语珣瑜与杜佑髙郢輙饔以待顷之吏白二公同饭矣珣瑜喟曰吾可复居此乎命左右取马归卧家不出七日罢为吏部尚书矣】闻人足声輙悸动【韦执谊□宗立以疾不亲政叔文用事乃擢执谊为尚书左丞同中书门下平章事叔文与王伾居中窃命欲执谊据以奉行因用迷夺朝权执谊既为所引然外迫公议欲示天下非党与者乃时时异论相可否而密谢叔文白不敢负约欲共济国家事尔叔文数为所梗遂诟怒反成仇怨及宪宗受内禅流叔文伾分北支党贬执谊为崖州司户参军执谊已失形势知祸且及虽尚在位而临事奄奄无气闻人足声輙悸动至于败】奏罢中人监军【杜黄裳字遵素皇太子总军国事擢门下侍郎同中书门下平章事于时夏绥银节度使傅全义憸佞无功因其表朝白罢之俄而刘辟叛议者以辟恃险讨之或生事唯黄裳固劝不赦因奏罢中人监军而专委髙崇文凡兵进退黄裳自中指授无不切于机崇文素惮刘澭黄裳使人谓曰公不奋命者当以澭代崇文惧竭力缚贼以献蜀平羣臣贺宪宗目黄裳曰时卿之功】罢韩全义节镇劝不赦刘辟以刘澭代髙崇文【并上】黙黙居位四年【郑絪字文明宪宗即位拜中书侍郎同中书门下平章事始卢从史隂与王承宗连和有诏归路从史辞潞定粮请留军山东李吉甫密譛絪漏言于从史帝怒坐浴堂殿召学士李绛语其故且曰若何而处绛曰诚如是罪当族然谁以闻陛下者曰吉甫为我言绛曰絪任宰相识名节不当如犬彘枭獍与奸臣外通恐吉甫势轧内忌造为丑辞以怒陛下帝良久曰防误我先是杜黄裳方为帝夷削节度彊王室建议裁可不闗决于絪絪常黙黙居位四年罢为太子宾客絪本以儒术进守道寡欲所居不为烜赫事以笃实称善名理学世以耆徳推之】世推耆徳【上】李锜入朝不许称疾【武元衡字伯苍元和中拜门下侍郎同中书门下平章事浙西李锜求入觐既又称疾帝问宰相郑絪絪请聴之元衡曰不可锜自请入朝诏既许之而复不至是可否在锜陛下新即位天下属耳目若奸臣得遂其私则威令去矣帝然之遽追锜而锜计穷果反】帝称长者【李吉甫李绛数争事帝前不叶元衡独持正无所违附帝称为长者】叱去王承宗白事者【吉甫卒淮蔡用兵帝悉以机政委之王承宗上疏请赦呉元济使人白事悖慢不恭元衡叱去承宗怨数上章诬诋未防入朝出靖安里第夜漏未尽贼乘暗呼曰灭烛射元衡中肩复击其左股徒御格鬬不胜皆走遂害元衡】言属郡刺史得自为政【李吉甫字宪元和二年擢中书侍郎同中书门下平章事吉甫连蹇外迁十余年究知闾里疾苦常病方镇彊恣至是为帝从容言使属郡刺史得自为政则风化可成帝然之出郎吏十余人为刺史自王叔文时选任猥冒吉甫始簿其员人得叙进官无留才】度李锜非有鬬志讨之必克【又度李锜必反劝帝召之使者三往以病解而多持金啗权贵至为锜游説者吉甫曰锜庸材而所畜乃亡命羣盗度李锜非有鬬志讨之必克帝意决复言昔徐州乱常败吴兵江南畏之若起其众为先锋可以絶除后患韩在汴州多惮其威诚召子弟率兵为犄角则贼不战而溃从之诏下锜众闻徐梁兵兴果斩锜降以功封賛皇县侯徙赵国公德宗以来姑息藩镇有终身不易地者吉甫为相嵗余易三十六镇殿最分明】易三十六镇【上】新政事堂防食床【初政事堂防食有巨床相传徙者宰相輙罢不敢迁吉甫笑曰世俗禁忌何足疑耶撤而新之吉甫居安邑里时号安邑李丞相所论著甚多皆行于世】殿中呼官而不名【裴垍字中吉甫罢乃拜中书侍郎同中书门下平章事吐突承璀自东宫得侍恩顾亲渥承间欲有开説帝惮垍诫使勿言帝在殿中呼垍官而不名】不以中人罪藩臣【岭南节度使杨于陵为监军许遂振所诬诏授冗官垍曰以一中人罪藩臣陛下之法安在更授美官】赋法以公估准物【先是天下赋法有三曰上供曰送使曰留州建中初厘定常赋而物重钱轻其后轻重相及民输率一倍其初而所在以留州送使之入舍公估更实私直以自润故赋益苛齐民重困垍奏禁之一以公估准物观察使得用所治州租调至不足乃取支郡以赡故送使之财悉为上供自是起江淮而南民少息矣】不以年少柄用为嫌【垍为学士时引李绛崔羣与同列及相又擢韦贯之裴度知制诰李夷简御史中丞皆踵摄为辅相号名臣自他选任罔不精明人无异言二大夫不以垍年少柄用为嫌故元和之治百度修举朝无幸人】对家给匮乏及祈禳之数【字藩字叔翰裴垍白宪宗谓藩有宰相器拜门下侍郎同中书门下平章事藩忠谨好丑必言帝以为无隐尝问前世所以家给或国匮乏者何致而然及祈禳之数藩具对俭则足用敦本则百姓富反是则匮又言孔子病止子路之祷汉文帝毎祭勅有司敬而不祈使神无知则不能降福有知固不可私己求媚而恱之也且义于人者和于神人乃神之主人安而福至帝悦曰当与公等上下相勗以保此言】取笔灭宰相字【河东节度使王锷赂权近求兼宰相密诏中书门下曰锷可兼宰相藩举笔灭宰相字署其左曰不可还奏之宰相权德舆失色曰有不可应别为奏可以笔涂诏邪藩曰势迫矣出今日便不可止既而事得寝】材能不及韦贯之裴垍【藩材能不及韦贯之裴垍然人物清整是其流亚云】奏平章事非序进宜得【权徳舆字载之拜礼部尚书同中书门下平章事王锷由河中入朝求兼宰相李藩以为不可德舆亦奏平章事非序进宜得比方镇带宰相必有大忠若勲否则彊不制者不得已与之今锷无功又非姑息时一假此名以开后人不可帝乃止帝尝问政之寛猛孰先对曰唐家承隋苛虐以仁厚为先太宗皇帝见明堂图始禁鞭背列圣所循皆尚德教故天宝大盗窃发俄而夷灭盖本朝之化感人心之深也帝曰诚如公言】缙绅羽仪【是时帝切于治事巨细悉责宰相吉甫绛议谕不能无持异至帝前遽言亟辨徳舆从容不敢有所轻重坐是罢徳舆虽动止无外饰其醖借风流自然可慕贞元元和间为缙绅羽仪云】责御史还奏不实【李绛字深之拜中书侍郎同中书门下平章事方江淮嵗俭有御史使还奏不为灾帝以语绛答曰方隅皆陛下大臣奏孰不实而御史茍悦陛下尔凡君人者当任大臣无使小臣得以问愿出其名显责之李吉甫尝盛賛天子威徳帝欣然绛独曰陛下自视今日何如汉文帝时帝曰朕安敢望文帝对曰是时贾谊以为厝火积薪之下火末及燃因以为安其忧如此今法令所不及者五十余州西戎内讧近以泾陇为鄙去京师逺不千里烽燧相接也如此水旱无年仓廪空虚诚陛下焦心销志求济时之略渠便髙枕而卧哉帝入谓左右曰绛言骨鲠真宰相也遣使者赐酴醿酒】情故自嫌非责成意【帝又言公等得无有姻故冗食者当为惜官吉甫权徳舆皆称无有绛曰崔祐甫为宰相不半嵗除吏八百人徳宗曰多公姻故何耶祐甫曰所问当与不当尔非臣亲旧孰知其才其不知者安敢与官时以为名言武后命官猥多而开元中有名者皆出其选古人言收十得五犹得其半若情故自嫌非圣言责成意帝曰诚然在至当而已】对开元天宝治乱【帝又问宗开元时致治天宝则乱何一君而相反耶绛曰治生于忧危乱生于放肆宗尝歴试官守知人之艰难临御初任用姚崇宋璟励精聴纳故左右前后皆正人也洎林甫国忠得君专引倾邪之人分总要剧于是上不闻直言嗜欲日滋内则盗臣劝以兴利外则武夫诱以开边天下骚动故禄山乘隙而奋此皆小人启导从逸而骄系时主所行无常治亦无常乱帝曰凡人举事病不通于理追咎其失古人处此有道耶绛曰事或过差圣哲所不免天子有谏臣所以救过上下同体犹手足之于心膂交相为用但矜能防失常情所蔽圣人改过不吝愿陛下以此处之】三相张家【张靖字元理刑部尚书同中书门下平章事少有令闻杜鸿渐杜佑皆器许歴台阁显级人以为有辅相才及居位简黙自处无所规拂幽蓟初効顺不能因俗制变故范阳复乱家聚书画侔秘府先第在东都思顺里盛丽甲当时歴五世无所増葺时号三相张家云】讨蔡服镇皆如策【韦贯之拜中书侍郎同中书门下平章事讨呉元济也贯之请释镇州专力淮西且言陛下岂不知建中事乎始于蔡急而魏应也齐赵同起徳宗引天下兵诛之物力殚屈故朱泚乘以为乱此非他速于扑灭也今陛下独不能少忍俟蔡平而诛镇邪时帝业已讨镇不从终之蔡平镇乃服初讨蔡以宣武韩为都统又诏河阳乌重忠武李光顔合兵以进贯之谏诸将战方力今若置都统又令二师连营则各持重养威未可嵗月下也亦不从后四年乃克蔡皆如贯之防云】严身律下以正议裁物【贯之沈厚寡言与人交终嵗无款曲不为伪辞以悦人为右丞时内僧造门曰君且相贯之命左右引出曰此妄人也居辅相严身律下以正议裁物室居无所改易裴均子持万缣请撰先铭答曰吾宁饿死岂能为是哉生平未尝通馈遗故家无羡财】请还第与士大夫相见【裴度字中立拜中书侍郎同中书门下平章事时尚徼伺中朝士相过金吾輙飞启宰相至阖门谢宾客度以时多故宜延天下髦英咨筹策乃建请还第与士大夫相见诏可于时讨蔡数不利羣臣争请罢兵钱徽萧俛尤确苦度奏病在腹心不时去且为大患不然两河亦将视此为逆顺防唐邓节度使髙霞防战却他相揣帝厌兵欲赦贼钩上指帝曰一胜一负兵家常势若师常利则古何惮用兵耶虽累圣亦不应留贼付朕今但论帅臣勇怯兵强弱处置何如耳渠一败便沮成计乎于是左右不能容其间十二年宰相逢吉涯建言饷运烦匮宜休师唯度请身督战帝独目度留曰果为朕行乎度俯伏流涕曰臣誓不与贼偕存即拜门下侍郎平章事彰义军节度淮西宣慰招讨处置使淮西平度入朝复知政事程异皇甫镈以言财赋幸俄得宰相度三上书极论不可帝不纳自上印又不聴纎人始得乘罅】请身督战【上】对君子小人之徒【帝尝语臣事君当劝善奉公朕恶夫树党者度曰君子小人以类而聚未有无徒者君子之徒同徳小人之徒同恶外甚类中实逺在陛下观所行则辨帝曰言者大抵若此朕岂易辨之度退喜曰上以为难辨则易以为易辨则难君子小人行判矣已而卒为异镈所搆罢】权佞侧目【议者交口请相度乃以本官兼中书侍郎平章事权佞侧目】功名震四夷【度退然才中人而神观迈爽操守坚正善占对既有功名震四夷使外国者其长君必问度年今防状貌孰似天子用否其威誉德业比郭汾阳而用不用常为天下重轻事四朝以全德始终及殁天下莫不思其风烈】八闗十六子【李逢吉字虚舟拜门下侍郎同中书门下平章事性忌刻险谲多端及得位务党好恶裴度讨淮西逢吉虑成功密图沮止趣和议者请罢诸道兵宪宗知而恶之出为劔南东川节度使穆宗即位为门下侍郎平章事郑注得幸于王守澄逢吉遣从子训赂注结守澄为引援自是肆志无所惮其党有张又新李续张权与刘栖楚李虞程昔范姜治及训八人而傅防又八人皆任要剧故号八闗十六子有所求请先赂闗子后达于逢吉无不得所欲】循黙不称职【王涯字广津拜中书侍郎同中书门下平章事坐循黙不称职罢涯质状颀然长上短下动举详审性啬俭不畜伎妾恶卜祝及他方伎别墅有佳木流泉居常书史自怡使客贺若夷鼔琴娱宾文宗恶俗侈靡诏涯惩革涯条上其制凡衣服室宇使略如古贵戚不便谤讪嚣然议遂革然涯年过七十嗜权固位偷合训等不能洁去就以至覆宗】启奏平恕【崔羣字敦诗元和十二年以中书侍郎同中书门下平章事李师道既诛师古等妻子没入掖庭帝疑以问羣羣请释之并还其奴婢资产盐铁院官权长孺坐罪抵死其母耄丐子以养帝奭然欲赦之以问宰相羣对曰陛下幸怜其母宜即遣使谕防若须出勅无及矣于是免死羣凡启奏平恕如此】对聴受之际【帝常语宰相聴受之际不亦难乎比诏学士集前世为辨谤略以自警鉴其要云何羣对曰无情曲直辨之至易有情则欺难为审也故孔子有众好众恶浸润肤受之说以其难辨也若陛下择贤而任待之以诚纠之以法则人自归正而不以欺帝韪其言】言开元天宝事【时皇甫镈言利幸于帝隂借左右求宰相羣数言其佞邪不可用既入对及开元天宝事羣因推言其极曰安危在出令存亡系所任宗以少歴屯险更民间疾苦故初得姚崇宋璟卢懐慎辅以道徳蘓颋李元纮孜孜守正则开元为治其后安于逸乐逺正士昵小人故宇文融以言利进李林甫杨国忠怙宠朋邪则天宝为乱愿陛下以开元为法以天寳为戒社稷之福也又言世谓禄山反为治乱分时臣谓罢张九龄相林甫则治乱固已分矣左右为感动羣以是讽帝故镈衔之帝卒自相镈防羣臣上帝号镈欲兼用孝德为号羣独以为有睿圣孝德并见帝闻不乐防度支廪赐边士不时物多敝恶李光顔忧甚至欲引佩刀自决中外皆恐镈奏边鄙无事乃羣鼔动欲以买直归怨天子由是罢为湖南观察使】不喜由宦幸进【李邡字建侯拜淮南节度使先是吐突承璀为监军贵宠甚邡以刚严始相礼惮稍厚善承璀归数称荐之召拜门下侍郎同中书门下平章事邡不喜由宦幸进及出祖乐作泣下谓诸将曰吾安老外镇宰相岂吾任乎至京师不肯视事引疾固辞改户部尚书】朝廷轻重在辅相【皇甫镈同中书门下平章事犹领度支镈以吏道进既由聚敛勾剥为宰相至虽市道皆之崔羣裴度以闻帝怒不聴度乃表罢政事极论镈奸邪苛刻天下怨之将食其肉且言天下安否系朝廷朝廷轻重在辅相今承宗削地程权赴阙韩舆疾讨贼非力能制之顾朝廷处置能服其心也若相镈则四方解矣请授以浙西观察使其辞切至帝以天下略平亦崇台沼宫观自娱乐镈与程异知帝意故数贡羡财】
　　【隂佐所欲帝斥内帑所余诏度支评直镈贵售之以给边兵故缯陈防触手輙壊士怨怒聚焚之裴度以其事闻镈指所着靴曰此内库所出牢韧可服彼言不可用诈也帝信之镈衔度乃与李逢吉令狐楚合挤之出度太原又以崔羣有天下重望劲正敢言后议帝号乃譛羣抑损徽称帝怒逐羣湖南镈罢度支尝与金吾将军李道古共荐方士栁泌浮屠大通为长年药帝惑之穆宗在东宫闻其奸妄始聴政集羣臣于月华门贬镈崖州司户参军死其所】以钱谷奋而至宰相【程异字师举元和十三年以工部侍郎同中书门下平章事镈得罪时谓楚縁镈以进且尝逐裴度天下所共疾防萧俛辅政乃不敢言】对兵法必胜【萧俛字思谦授中书侍郎同中书门下平章事吐蕃寇泾州调兵护边帝因问兵法有必胜乎俛曰兵凶器圣人不得已用之故武不可玩玩则无震夫以仁讨不仁以义讨不义先招懐后掩袭故有不杀厉不擒二毛不犯田稼其救人如免水火此必胜术也若乃以小不忍轻任干戈师曲而敌怨非徒不胜又将自危是以圣王慎于兵帝重其言】不撰王承宗先铭【尝诏俛撰王承宗先铭俛奏承宗比不臣迷而后复臣不忍称道其先又辞成当有饷谢拒之则非朝廷抚纳意受之臣谊不当取帝善而止】侍母如褐衣时【母韦贤明治家严俛虽宰相侍左右如褐衣时然其居位颇介谨持法重名器狭于用人毎除吏常忧不称鲜有简拔】除吏常忧不称【上】销兵失河朔【穆宗初两河底定俛与段文昌当国谓四方无虞遂议太平事以为武不可黩劝帝偃革尚文乃密诏天下镇兵嵗限十之一为逃死不补谓之销兵既而籍卒逋亡无生业曹聚山林间为盗贼防朱奂融王廷凑乱燕赵一日悉收用之朝廷调兵不充乃招募市人乌合战輙北遂复失河朔矣】对贞观开元治道【崔植字公修长庆初中书侍郎同中书门下平章事穆宗问贞观开元中治道最盛何致而然植曰太宗资上圣兴民间知百姓疾苦故励精思治又以房龄杜如晦魏徴王珪为之佐君明臣忠圣贤相维治致升平固其宜也宗在天后时身践忧患既即位得姚崇宋璟此二人蚤夜孜孜纳君于道璟尝手写尚书无逸为图以献劝帝出入观省以自戒其后朽暗乃代以山水图稍怠于勤左右不复箴规奸臣日用事以至于败昔徳宗尝问先臣祐甫开元天宝事先臣具道治乱所以然臣在童丱记其説今愿陛下以无逸为元则天下幸甚】愿以无逸为元【上】对汉文帝太俭【他日又问司马迁言汉文帝惜十家产而罢露台身衣弋绨履革舄集上书囊为殿帷信乎何太俭耶植曰良史非妄言汉承秦侈纵之余海内雕窭文帝从代来知稼穑艰难是以躬厯俭约为天下守财景帝遵而不改故家给户足至武帝时钱朽贯谷红腐乃能出师征伐威动四方然侈靡不节末年户口减半税及舟车人不聊生乃下哀痛之诏封丞相为富民侯然则帝王不可以不示俭而天下足帝曰卿言善患行之为难耳】不阅嵗至宰相【杜元颖以户部侍郎同中书门下平章事自帝即位不阅嵗至宰相缙绅骇异】以钱谷进不甚与事【王播字明防进中书侍郎同中书门下平章事时权幸竞进播赖其力至宰相专务将迎居位无所禆益复失河北众望不厌乃出镇淮南太和元年入朝拜左仆射复辅政时韦处厚当国以献替自任天子向之播专以钱谷进不甚与事】居位才三月罢【元稹字微之同中书门下平章事朝野杂然轻笑稹思立奇节报天子以厌人心时王廷凑方围牛元翼于深州稹所善于方言王昭于友明皆豪士雅防燕赵间能得贼要领可使反间而出元翼愿以家赀办行得兵部虚告二十以便宜募士稹然之李逢吉知其谋隂令李赏訹裴度曰于今为稹结客将刺公度隐不发神防军中尉以闻诏韩臯郑覃及逢吉杂治无刺度状而方计莫闻遂与度偕罢宰相稹始言事峭直欲以立名中见斥废十年信道不坚乃丧所守附宦贵得宰相居位才三月罢晚节弥沮丧加亷节不饬云】韩送钱十万不纳【牛僧孺字思黯以户部侍郎同中书门下平章事始韩入朝其子公武用财赂权贵杜塞言者俄而公武卒孙弱不能事帝遣使者至其家悉收资簿计较出入所以饷中朝臣者皆在至僧孺独注其左曰某月日韩送钱十万不纳帝善之谓左右曰吾不谬知人由是遂以相】太平无象【他日延英召见宰相曰公等有意于太平乎何道以治之僧孺曰臣待罪宰相不能康济然太平亦无象今四夷不内扰百姓安生业私室无强家上不壅蔽下不怨讟虽未及至盛亦足为治矣更言太平非臣所及退谓他宰相曰上责成如是吾可久处此耶固请罢】未尝引用亲党【窦易直字宗户部侍郎同中书门下平章事以公洁自喜方执政未尝引用亲党】斥出堂史相府肃然【韦处厚字徳载进拜中书侍郎同中书门下平章事堂史汤鉥数招权纳财赂处厚笑曰此半滑涣也斥出之相府肃然初贞元时宰相齐抗奏罢州别驾及当为别驾者引处之朝元和后两河用兵禆将立功得补东宫王府官朱紫淆并授受不纲处厚乃置六雄十望十等州悉补别驾由是流品澄别】置雄望等州补别驾【上】趋出复召问所欲言【帝虽自力机政然骤信轻改揺于浮论处厚尝独对曰陛下不以臣不肖使待罪宰相凡所奏可中輙变易自上心出邪乃示臣不信得于横议邪即臣何名执政且裴度元勲旧徳辅四朝窦易直长厚忠实经事先帝陛下所宜亲重委信之臣乃陛下自擢今言不见纳宜先罢即趋下顿首帝瞿然曰何至是卿之忠力朕自知之安可遽辞以重吾不徳处厚趋出复召问所欲言乃对近君子逺小人始可为治谆复数百言又言裴度忠可久任帝嘉纳之】廷争不可回夺【处厚姿状如甚懦者居家亦循易至廷争嶷然不可回夺】善保位【路隋字南武文宗嗣位以中书侍郎同中书门下平章事賛称辅政十年歴牛李训注用事无所迎将善保位哉】诋郑覃为妖气今自为妖【李宗闵字损之太和中以吏部侍郎同中书门下平章事时德裕在浙西召欲以相而宗闵中助多先得进即引僧孺同秉政相唱和去异己者德裕所善皆逐之久之德裕为相与宗闵共当国德裕入谢文宗曰而知朝廷有朋党乎徳裕曰今朝廷半为党人虽后来者趋利而靡往往陷之陛下能　案此条乃引唐书李宗闵传文原本用中立无私者　于此句下接写仲对琴瑟笙竽云云与上文不相连属葢中间误脱一页今无他本可以校补姑仍之】
　　【者仲对琴瑟笙竽弋猎驰骋非害霸者唯知人不能举举不能任任而又杂以小人害霸也太德宪四宗皆盛朝其始临御自视若尧舜寖久则不及初陛下知其然乎始一委辅相故贤者得尽心久则小人并进造党与乱视听故上疑而不专政去宰相则不治矣】政在中书诚治本【又言开元初辅相率三考輙去虽姚崇宋璟不能逾至李林甫秉权乃十九年遂及祸败是知亟进罢宰相使政在中书诚治本也】免杨嗣复等死【帝常疑杨嗣复李珏顾望不忠遣使杀之徳裕知帝性刚而果于断即率三宰相见延英呜咽流涕曰昔太宗徳宗诛大臣未尝不悔臣欲陛下全活之无异时恨使二人罪恶暴着天下共疾之帝不许徳裕伏不起帝曰为公等赦之德裕降拜升坐帝曰如令誎官论事虽千疏我不赦德裕重拜因追还使者嗣复等乃免死】言人君动法于日【时帝数出畋防暮夜乃还德裕上言人君动法于日故出而视朝入而宴息传曰君就房有常节惟深察古谊毋继以夜侧闻五星失度恐天以是勤勤儆戒诗曰敬天之渝无敢驰驱愿节畋逰承天意寻拜司空】论比党【帝尝从容谓宰相曰有人论孔子其徒三千亦为党信乎徳裕曰昔刘向云孔子与顔回子贡更相称誉不为朋党禹稷与臯陶转相汲引不为比周无邪心也臣尝以共鲧驩兠与舜禹杂处尧朝共工驩兠则为党舜禹不为党小人相与比周迭为掩蔽也贤人君子不然忠于国则同心闻于义则同志退而各行其志不可交以私赵宣子随防继而纳谏司马侯叔向比而事君不为党也公孙毎与汲黯请间黯先发之随其后武帝所言皆听黯虽并进然廷诘齐人少情讥其布被为诈则先发后继不为党也太宗与房龄图事则曰非杜如晦莫能筹之及如晦在焉亦推龄之防则同心图国不为党也汉朱博陈咸相为腹心背公死党周福房植各以其党相倾议论相轧故朋党始于甘陵二部及甚也谓之钩党继受诛夷以王制言之非不幸也周之衰列国公子有信陵平原孟尝春申防谈者以四豪为称首亦各有客三千务以谲诈势利相髙仲尼之徒唯行仁义今议者欲以比之罔矣臣未知所谓党为国乎为身乎诚为国邪随防叔向汲黯房杜之道可行不必党也今所谓党者诬善蔽忠附下罔上车马驰驱以趋权势昼夜合谋美官要选悉引其党为之否则拘压以退仲尼之徒有是乎陛下以是察之则奸伪自见矣】意欲朝廷尊臣下肃而政出宰相【时韦质建言宰相不可兼治钱谷德裕奏言管仲明于治国其语曰国之重器莫重于令令重君尊君尊国安治人之本莫要于令故曰亏令者死益令者死不行令者死留令者死不从令者死王者无赦又曰令在上而论可否在下是主威下系于人也太和后风俗寖弊令出于上非之在下此弊不止无以治国匡衡曰大臣者国家股肱万姓所瞻仰明王所慎择也传曰下轻其上爵贱人图柄臣则国家揺动而人不静今质为人所教而言是图柄臣者也且萧望之汉名儒为御史大夫奏云嵗首日月少光咎在臣等宣帝以望之意轻丞相下有司诘问贞观中监察御史陈师合上言人之思虑有限一人不可总数职太宗曰此欲离间我君臣斥之岭外臣谓宰相有奸谋隐慝则人人皆得上论至于制置职业人主之柄非小人所得千古者朝廷之士各守官业思不出位质贱臣岂特以非所宜言妄触天聴是轻宰相陛下照其邪计从党人中来当遏絶之德裕大意欲朝廷尊臣下肃政出宰相深疾朋党故感愤言之】罢郡县吏二千余员【人常谓省事不如省官省官不如省吏能简冗官诚治本也于是请罢郡县吏凡二千余员衣冠去者皆怨】决策制胜威名独重于时【当国凡六年方用兵时决策制胜他相无与故威名独重于时】请诏书付宰相乃下【先是韩全义败于蔡杜叔良败于深皆监军宦人制其权将不得专进退诏书一日三四下宰相不预诸道统兵粟米皆监军取以自随毎督战乘髙建旗自表师小不胜輙巻旗去大兵随以北由是王师所向多负至讨回鹘泽潞德裕建请诏书付宰相乃下监军不得干军要率兵百人取一以为卫自是号令明一将乃有功】遽书警奏皆从容裁决【元和后数用兵宰相不休沐或继火乃得罢德裕在位虽遽书警奏皆从容裁决率午漏下还第休沐輙如令沛然若无事时其处报机急帝一切令德裕作诏德裕数辞帝曰学士不能尽吾意伐刘稹也诏王元逵何敬曰勿为子孙之谋存辅车之势元逵等情得皆震恐思効已而三州降贼遂平帝毎称魏博功则顾德裕道诏语咨其切于事能伐谋也三镇毎奏事德裕引使者戒勅为忠义指意丁宁使归各为其帅道之故河朔畏威不敢慢】院号起草亭曰精思【所居安邑里第有院号起草亭曰精思毎计大事多处其中】为刘蕡考官畏避不敢闻【贾餗字子美拜中书侍郎同中书门下平章事少与沈傅师善傅师前死尝梦云君可休矣餗寤而祭诸寝复梦曰事已尔可奈何刘蕡以贤良方正对策指中人为祸乱根本而餗与冯宿厐严为考官畏避不敢闻竞罹其祸餗本中立不肯身犯顔排奸幸以及诛与王涯实不知谋人寃之】用人之道随所保任【李固言字仲枢太和九年李训欲自取宰相乃先以固言为门下侍郎同中书门下平章事羣臣请上徽号帝曰今治道犹鬰羣臣之请谓何比州县多不治信乎固言因白邓州刺史王堪随州刺史郑襄尤无状帝曰贞元时御史独王堪固言疑抵已即曰臣知堪故用刺史举天下不职何独二人帝识其意不主前语因称诗曰济济多士文王以宁闻昔德宗时多阙官宁乏才耶固言曰用人之道随所保任观称与否而升黜之无乏才矣帝曰宰相用人毋计亲疏窦易直为宰相未尝用姻戚使己才不足任天下重自宜引去茍公举虽亲何嫌用所长耳帝不欲大臣有党故语两与之固言吃接宾客颇謇缓言毎议论人主前乃更详辨】加礼旧臣外钓人誉【舒元舆以刑部侍郎同中书门下平章事诡谋谬筭日与训比败天下事二人为之也然加礼旧臣外钓人誉先是裴度令狐楚郑覃皆为当路所轧致闲处至是悉迁髙秩元舆为牡丹赋一篇时称其工死后帝观牡丹凭殿栏诵赋为泣下】牡丹赋【上】起流人一嵗至宰相【李训字子垂以礼部侍郎同中书门下平章事赐金紫仍诏三曰一至翰林以终易义训起流人一嵗至宰相谓遭时其志可行欲先诛宦防乃复河湟攘夷狄归河朔諎镇意果而谋浅天子以为然俄赐第胜业里赏赉旁午毎进见他宰相备位天子倾意宦官卫兵皆慴惮迎拜天下险怪士徼取富贵者皆慿以为资训时时进贤才伟望以悦士心人皆惑之】建废进士科【李训诛帝召郑覃视诏禁中遂拜同中书门下平章事不喜文辞病进士浮夸建废其科曰南北朝所以不治文采胜质厚也士惟用才何必文辞又言文人多能薄帝曰淳薄以赋性之异奚特进士耶且设是科二百年渠可易乃止】救世之敝先贵实【帝尝谓百司不可使一日弛惰因指香案炉曰此始华好用久则晦不治饬何由复新覃曰救世之敝在先贵实比皆不摄职事至慕王夷甫以不及为靳此本于治平人人无事安逸致然帝曰要在谨法度而已进门下侍郎文馆大学士】延英论诗【帝坐延英论诗工否覃曰孔子所删三百篇是已其非雅正者乌足为夫子道哉夫风大小雅皆下刺上之变非上化下为之故王者采诗以考风俗得失若陈后主隋炀帝时能诗之章解而不知王术卒归于乱章什諓諓臣愿陛下不取也】因武帝以諌【帝毎言顺宗事不详实史臣韩愈岂当时屈人耶昔司马迁与任安书辞多怨怼故武帝本纪多失实覃曰武帝中年大发兵事边生人耗瘁府库殚竭迁所述非过言李石曰覃所陈因武帝以諌欲陛下终究盛德帝曰诚然靡不有初鲜克有终】以宰相领祭酒【覃既名儒故以宰相领祭酒请太学五经经置博士禄廪比王府官】宦寺夺气【李石字中玉李训诛石拜同中书门下平章事时宦寺气盛陵暴朝廷毎对延英而仇士良等往往斥训以折大臣石徐谓曰乱京者训注也然其进孰为之先士良等瑟缩不得对气益夺缙绅赖以为彊】论太平之难【他日紫宸殿及陛帝喟而叹石进曰陛下之叹臣固未谕敢问所从帝曰朕叹治之难也朕即位十年不能得治本故前嵗有疾今兹震扰皆自取之夫托亿兆之上不能以美利及百姓焉得久而无事乎石曰陛下罪己当然然责治太早虽十年孜孜养德适成尔天下治不治要自今观之且人之气志虽圣贤犹有优劣故仲尼称三十而立四十不惑陛下春秋少非起人间也而知人情伪今自视何如即位时帝曰有间矣石曰古之圣贤必观书以考察往行然后成治功陛下积十年盛德日新然向所以疾戾震惊者天其固陛下之志乎诚务修将来之政视太宗致升平之期犹不为晚帝曰行之得至乎石曰今四海夷一唯登拔才良使小大各任其职爱人节用国有余力下不加赋太平之术也于是大臣新族死嵗苦寒外情不安帝曰人心不安何也石曰刑教太甚则致隂沴比郑注多募凤翔兵至今诛索不已恐縁以生变请下诏慰安之帝曰善又问柰何致太平之难郑覃曰欲治莫若恤人石即赞曰恤之得术尚何太平之难陛下节用度去冗食簿胥不得措其奸则百司治百司治天下安矣帝戚然曰我思贞观开元时以视今日则气拂吾膺石曰治道本于上而下罔敢不率帝曰不然张元昌为左街副使而用金唾壶比坐事诛之吾闻禁中有金鸟锦袍二昔宗幸温泉尝与杨贵妃衣之今富人时时有之石曰毛玠以清德为魏尚书而人不敢鲜衣美食况天子独不司为法乎】镇静【中人自边还走马入金光门道路妄言兵且至京师讙走尘起百官或韈而骑台省吏稍稍遁去郑覃将出石曰事未可知宜坐须其定宰相走则乱矣若变出不虞逃将安适人之所瞻不可忽也益治簿书沛然如平时里闾羣无赖望南阙隂持兵俟变金吾大将军陈君赏率众立望仙门内使趣阖门君赏不从日入乃止当是时非石镇静君赏有谋防乱也】请内置勅令以时省览【帝曰朕务其实不欲事空文石以异时诏令天子多自谕之因请内置勅令一通以时省览】致治之道在得人【言致治之道在得人德宗多猜贰仕进之涂塞奏请輙报罢东首闭闼累月南台惟一御史故两河诸侯竞引豪英士之喜利者多趋之用为谋主故藩镇日横天子为旰食元和间进用日广陛下嗣位惟贤是咨士皆在朝廷彼疆宇甲兵如故而抵摧顺屈者士不之助也帝曰天下之势犹持衡然此首重则彼尾轻矣其为我传选士朕且用之石奏咸阳令韩辽治兴成渠渠当咸阳右十八里左直永丰仓秦汉故漕渠成起咸阳抵潼闗三百里无车挽劳则辕下牛尽可耕永利秦中矣李固言曰然恐役非其时奈何帝曰以隂阳拘畏乎茍利于人朕奚虑哉石用韩益判度支尝以賍败石曰臣本以益知财利不知其贪帝曰宰相任人知则用过则弃谓之至公他宰相所用强蔽其过此其私也】命六军卫士从宰相【三年正月将朝骑至亲仁里狙盗发射石伤马逸盗邀斫之坊门絶马尾乃得脱天子骇愕遣使者慰抚赐良药始命六军卫士二十人从宰相是日京师震动百官造朝才十一石因卧家固辞位】与杨嗣复面相触【陈夷行字周道工部侍郎贞元二年同中书门下平章事而杨嗣复李珏相次辅政夷行介特雅不与合毎议论天子前往往语相侵短夷行不能堪防以王彦威为忠武节度使史孝章领邠宁议皆出嗣复及夷行对延英帝问除二镇当否对曰茍自坚择无不当者嗣复曰若用人尽出上意而当固善如小不称下安得嘿然夷行曰比奸臣数干权愿陛下无倒持太阿以鐏授人嗣复曰古者任则不疑桓公器管仲于仇虏岂有倒持虑耶帝以其面相触颇不悦】论天宝政事【帝尝怪天宝政事不善问姚元崇宋璟于时在否李珏曰姚亡而宋罢珏因推言宗自谓未尝杀一不辜而任李林甫种夷十数族不亦惑乎夷行曰陛下今亦宜戒以权属人嗣复曰夷行失言昔太宗易暴乱为仁义用房龄十有六年任魏徴十有五年未尝失道人主用忠良久益治用邪佞一日多矣时用郭防为坊州刺史右拾遗宋邧论不可防果坐賍败帝欲赏邧夷行曰諌官论事是其职若一事善輙进官恐后不免有私夷行葢专诋嗣复又素善覃隂助其力以排折朋党是时虽天子亦恶其太过恩礼遂衰罢为吏部尚书】言符防【杨嗣复字继之俄与李珏并拜同中书门下平章事他日帝问符防可信乎何从而生嗣复曰汉光武以防决事隋文帝亦喜之故其书蔓天下班彪王命论有所引述特以止贼乱非重之也珏曰治乱宜直推人事尔帝曰然】宰相所录恐掩蔽圣徳【时延英访对史官不及知嗣复言故事正衙起居注在前便坐无所纪录姚瑀赵憬皆请置时政记不能行臣请延英对宰相语闗道德刑政者委中书门下直日记录月付史官他宰相议不同止久之帝又问延英政事孰当记之珏监修国史对曰臣之职也陈夷行曰宰相所录恐掩蔽圣德自盗美名臣向言不欲威权在下者此也】汰去粃滓菁华乃出【建言使府官属多宜省帝曰无乃滞才乎对曰才者自异汰去粃滓者菁华乃出帝曰昔萧复秉政难言者必言卿其志之】为国如治身【李珏字待价开成中嗣复得君引珏同中书门下平章事帝常自谓临天下十四年虽未至治然视今日承平亦希矣珏曰为国者如治身康宁调适以自助如恃安而忽则疾生天下当无事思所阙祸乱何至哉】天下事皆先平章【杜悰领度支有劳帝欲拜户部尚书以问宰相陈夷行答曰恩权予夺愿陛下自断珏曰祖宗倚宰相天下事皆先平章故官曰平章事君臣相须所以致太平也茍用一吏处一事皆决于上将焉用彼相哉隋文帝劳于小务以疑待下故二世而亡陛下尝谓臣曰窦易直劝我任宰相启拟五取三二取一彼宜劝我择宰相不容劝我疑宰相帝曰易直此言殊可鄙】论贞元初政事【帝又语贞元初政事诚善珏曰德宗晚喜聚财方镇以进奉市恩吏得赋外求索此其也帝曰人君轻所赋节所用可乎珏曰贞观时房杜王魏为文皇帝谋因此耳帝颇向纳】称道无逸篇以劝武宗【武宗新即位珏数称道无逸篇以劝】请却犬马白鹰以示四方【时潞州刘从諌献犬马沧州刘纳献白鹰珏请却之以示四方】郑杨段薛灸手可热【崔字台硕进门下侍郎同中书门下平章事所善者郑鲁杨绍复段瓌薛蒙颇参议论时语曰郑杨段薛灸手可热欲得命通鲁绍瓌帝闻之题于扆是时鲁为刑部侍郎绍欲引以相帝不许用为河南尹他日帝谓曰鲁去矣事由卿否惶恐谢罪帝曰噫】五年十三迁【白敏中字用晦进门下侍郎同中书门下平章事自员外凡五年十三迁崔辅政欲专任患敏中居右防党项数寇边铉言宜得大臣镇抚天子向其言故敏中以司空平章事兼邠宁节度招抚制置使】受马元贽赐带【马植字存之以刑部侍郎同中书门下平章事初左右军中尉马元贽最为帝宠信赐通天犀带而植素与元贽善至通昭穆元贽以赐带遗之他日对便殿帝识其带以诘植植震恐具言状于是罢为天平军节度使】削重定元和实録【周樨字德木以中书侍郎同中书门下平章事建言故宰相德裕重定元和实録窜寄他事以广父功凡人君尚不改史取必信也遂削新书】以直言相亦以直言免【吐蕃微弱以三州七县自归帝召宰相议河湟事樨对不合防罢为劔南东川节度使驸马都尉郑显言于帝曰世谓樨以直言相亦以直言免帝加拜检校尚书右仆射】辅政十年【令狐绹字子直兵部侍郎同中书门下平章事辅政十年】言早以正人傅道东宫【魏謩字中之同中书门下平章事建言今天下粗治惟东宫未立不早以正人傅道之非所以存副贰之重且泣下帝为感动】请还詹毗国献【詹毗国献象謩以为非土性不可畜请还其献诏可】议事天子前无所回畏【謩为宰相议事天子前他相或委抑规讽惟謩谠切无所回畏宣宗尝曰謩名臣绰有祖风朕心惮之然卒以刚正为令狐绹所忌防罢之】有祖风烈【賛曰唐栁芳称徴死知不知莫不恨惜以为三代遗直谅哉謩论议挺挺有祖风烈诗所谓是以似之者欤】请宰相人自为记付史官【裴休字公美以兵部侍郎同中书门下平章事即奏宰相论政上前知印者次为政记所论非一详已辞略他议事有所缺史氏莫得详请宰相人自为记以付史官诏可】嵗漕着新法十条【太和后嵗漕江淮米四十万斛至渭河仓者才十三舟楫毁败吏乘为奸冒没百端刘晏之法尽废休分遣官询按其弊乃命在所令长兼董漕褒能者谪怠者由江抵渭旧嵗率雇缗二十八万休悉归诸史勅巡院不得輙侵牟着新法十条又立税茶十二法人以为便】立税茶十二法【上】真儒者【休为人醖借进止雍闲宣宗尝曰休真儒者】质崔慎由请甄别流品【刘瑑字子全以户部侍郎同中书门下平章事尝与崔慎由议帝前慎由请甄别流品瑑质曰王夷甫相晋崇尚浮虚以还流品卒致沦夷今日不循名责实使百吏各称职而先流品未知所以致治也慎由不得对由是罢相瑑以名节自将凡议论处事不私趋于当乃止未尝以言色借贵近】未尝以言色借贵近【上】所得禄俸养防宗属【毕諴字存之以礼部尚书同中书门下平章事諴于吏术尤所长既贵所得禄俸养防宗属之乏无间然】金印朝天客【杨收字藏之以中书侍郎同中书门下平章事收王铎皆薛逢之同年也收作相逢有诗云须知金印朝天客同是沙堤避路人威凤偶时皆瑞圣应龙无水漫通神收闻大衔之王铎拜相又有诗云昨日鸿毛万钧重今朝山岳一毫轻铎又怒之】言优人不可假以官【曹确字刚中懿宗咸通中以本官同中书门下平章事时帝昵宠优人李可及可及凭恩横甚人无敢斥擢可及为威卫将军确曰太宗着令文武官六百四十三谓房龄曰朕设此待天下贤士工商杂流假使伎出等夷正当厚给以财不可假以官与贤者比肩立同坐食也文宗欲以乐工尉迟璋为王府率拾遗窦易直固争卒授光州长史今而位将军不可帝不聴至僖宗立始贬死】曹毕【确居位六年进尚书右仆射始毕諴与确同宰相俱有雅望世谓曹毕云】因其党为牛头阿旁【路岩字鲁瞻以兵部侍郎同中书门下平章事年三十六居位八嵗进至尚书左仆射于是王政秕僻宰相得用亊岩顾天子荒闇且以政委已乃通遗赂奢肆不法俄与韦保衡同当国二人势动天下时目其党为牛头阿旁言如鬼隂恶可畏也俄与保衡还相恶】恃恩据权以嫌爱自肆【韦保衡字蕴用以兵部侍郎同中书门下平章亊性浮浅既恃宠据权以嫌爱自肆所悦即擢不悦挤之】百官夫人起居【赵隠字大隠咸通末同中书门下平章事既辅政他宰相及百官皆诣第升堂庆母嵗时公卿必参讯懿宗诞日宴慈恩殿隐侍母以安舆临观宰相方率百寮拜恩于廷即回班夫人起居缙绅以为　荣后崔彦昭张濬当国皆有母遂踵其礼】退朝侍母膳【崔彦昭字恩文僖宗立同中书门下平章事彦昭虽宰相退朝侍母膳与家人齿顺色柔声在左右无违士人多其孝】不怨王凝【彦昭与王凝外昆弟也凝大中初先显而彦昭未仕尝见凝凝倨不冠带嫚言曰不若从明经举彦昭为憾至是凝为兵部侍郎母闻彦昭相敕婢多制履袜曰王氏妹必与子皆逐吾将共行彦昭闻之泣且拜不敢为怨而凝竟免】不肯处陈敬瑄下【郑畋字台文见使相门】姿漏而语不正【卢携字子升同中书门下平章事姿漏而语不正与郑畋俱李翺甥同位宰相然所处议多驳性不矜满沈毅有谋识陆扆于后生数称誉之后至宰相】进止有礼法【郑从谠字正求僖宗立同中书门下平章事进止有礼法】掖起王铎【萧遘字得圣僖宗入蜀以兵部判度支次绵州拜同中书门下平章事始王铎主贡举而得遘及是与铎并位铎年老尝入对踣殿中遘掖起之帝喜曰遘善事长大臣和予之幸也遘曰不止以长乃铎门生帝笑曰铎选士朕选宰相卿无负我遘顿首谢从还京师累拜司空楚国公遘负大节以王佐自任既当国风采峭整天子器之遘见柄任凡五期行完而材逢世多故召愎臣以济乱身汚伪署不得其死人为哀之】哭白麻【李磎与韦昭度并拜中书门下平章事宣制日水部郎中知制诰刘崇鲁掠其麻哭之奏云李磎奸邪挟附权幸以忝学士不合为宰相崔昭纬与昭度及磎素不相协密遣崇鲁阻之】止王行瑜加尚书令【韦昭度字正纪僖宗西狩进同中书门下平章事王行瑜求为尚书令昭度建言太宗由是即位自后人臣无复拜者郭子仪有大功尝授之固辞免况行瑜乎乃更号尚父行瑜怨防用李磎辅政而崔昭纬密语行瑜曰前公已为尚书令昭度持不可今又引李磎叶力此奸人务立党与惑上聴恐事复有如杜太尉时行瑜乃与李茂贞数上书讥诋朝政昭度惧称疾罢为太傅致仕行瑜茂贞韩建聨兵至阙下言昭度戍蜀失谋请贬之未及报而行瑜收昭度于都亭驿杀之矣】致治之要在彊兵【张濬字禹川再狩山南拜同中书门下平章事昭宗即位当时多言濬有方略善处大计乃复见委信尝问致治之要对曰在彊兵兵彊天下服矣天子由是甘心于武功】歇后郑五作宰相【郑綮字蕴武大顺后王政微綮毎以诗谣托讽中人有诵之天子前者昭宗意其有所蕴未尽因有司上班簿署其侧曰可礼部侍郎同中书门下平章事綮本善诗其语多俳谐故使落调世共号郑五歇后体至是省吏走其家上谒綮笑曰诸君误矣人皆不识字宰相亦不及我吏言不妄俄闻制诰下叹曰万一然笑杀天下人既视事宗戚诣庆搔首曰歇后郑五作宰相事可知矣固让不聴立朝偘然无复故态】堂柱生槐枝【韩偓字致光以户部侍郎同中书门下平章事始家堂柱生槐枝期而茂既而偓秉政偓性通简不矫饰尝曰士茍有行不必以己长形彼短已清彰彼浊毎对客奴童相诟曳仆诸前不之责曰若持怒心必即自挠矣】光院钱【陆扆改户部侍郎同中书门下平章事故亊三署除拜有光署钱以宴旧僚内署即无斯例扆辅政拜相之月送学士光院钱五百贯特举新例内署荣之】以素无闻人人大惊【朱朴为人木彊无他能方是时天子失政思欲用特起士任之以中兴而朴所善方士许岩士得幸言朴有经济才帝召与语擢左谏议大夫同中书门下平章事以素无闻人人大惊俄判户部】
　　同凤阁鸾台平章事
　　四时仕宦【唐防艺传载初初由合宫主簿再迁左补阙武后夺政即上书诡说符瑞劝后当革姓以明受命后恱擢给事中阅三月进同凤阁鸾台平章事尝梦登湛露殿既寤以语所亲有告其谋反者下狱自杀以五品礼葬之初防艺探后防诬杀宗室复请发六道使后卒用其言万国俊等既出天下被其酷游艺起一嵗赐袍自青及紫人号四时仕宦然嵗中即败前古少其比云】不愿知譛者【狄仁杰字懐英天授二年以地官侍郎同凤阁鸾台平章事武后谓曰卿在汝南有善政然有谮卿者欲知之乎谢曰陛下以为过臣当改之以为无过臣之幸也譛者乃不愿知后叹其长者】对双陆不胜【张易之尝从容问自安计仁杰曰惟劝迎庐陵王可以免祸后曰朕数梦双陆不胜何也于是仁杰与王方庆俱在二人同辞对曰双陆不胜无子也天其意者以儆陛下乎且太子天下本本一摇天下危矣文皇帝身蹈锋镝勤劳而有天下传之子孙先帝寝疾诏陛下监国陛下掩神器而取之十有余年又欲以三思为后且姑侄与母子孰亲陛下立庐陵王则千秋万嵗后常享宗庙三思立庙不袝姑后感悟即日遣徐彦博立庐陵王于房州王至后匿王帐中召见仁杰语庐陵事仁杰敷请切至涕下不能止后乃使王出曰还尔太子仁杰降拜顿首曰太子归未有知者人言纷纷何所信后然之更令太子舎龙门具礼迎还中外大悦】所荐皆中兴名臣【仁杰所荐若张柬之桓彦范敬晖姚崇等皆为中兴名臣】束带终日不休偃【崔元综天授初以鸾台侍郎同凤阁鸾台平章事性恪谨坐政事堂束带终日不休偃尤防细槩外若谨厚而中刻薄毎受制鞫狱必澡垢索疵不入死不肯止人畏鄙之未防坐事流振州缙绅为庆】规创文昌台【李昭德如意元年拜凤阁侍郎同凤阁鸾台平章事武后营京都昭徳规创文昌台及定鼎上东诸门标置华壮】对后问天地与乐【邢文伟载初元年为内史见中书令门】撰时政记【姚璹字令璋擢文昌左丞同凤阁鸾台平章事永徽后左右史唯对仗承防仗下谋议不得闻璹以帝王谟训不可阙纪请仗下所言军国政要责宰相自撰号时政记以授史官从之时政有记自璹始】为田舎子所留【娄师徳字宗仁万嵗通天二年入为凤阁侍郎同凤阁鸾台平章事师德长八尺方口博唇深沈有度量人有忤已輙逊以自免不见容色尝与李昭德偕行师德素丰硕不能遽步昭德迟之恚曰乃为田舎子所留师德笑曰吾不田舎复在何人其弟守代州辞之官教之耐事弟曰人有唾面洁之乃已师德曰未也洁之是违其怒正使自干耳】墨汚选者【在夏官注选者就按阅簿师德曰容我择之可乎选者不去乃洒笔曰墨汚尔】荐狄仁杰乃不知【狄仁杰未辅政师徳荐之及同列数挤令外使武后觉问仁杰曰师德贤乎对曰为将谨守贤则不知也又问知人乎对曰臣尝同僚未闻其知人也后曰朕用卿师德荐也诚知人矣出其奏仁杰慙已而叹曰娄公盛德我为所容乃不知吾不逮逺矣总边要为将相者三十年恭勤朴忠心无适莫方酷吏残人多不免师德独能以功名始终与郝处俊相亚世之言长者称娄郝】世之言长者称娄郝【上】委碎无大体【韦巨源有吏干武后时累迁夏官侍郎同凤阁鸾台平章事其治委碎无大体勾校省中遗隐下符敛克不少蠲虽收其利然下所怨苦】民间碎事不闻【陆元方字希仲拜鸾台侍郎同凤阁鸾台平章事后尝问外事对曰臣备位宰相大事当白奏民间碎务不敢以闻忤防下除太子右庶子】进退羣臣必先访问【元方素清慎再执政毎进退羣臣后先询问外秘莫知】焚奏藁【元方临终取奏藁焚之曰吾隂德在人后当有兴者又曰吾当寿但领选久耗伤吾神有一柙生平所缄钥者没后家人发之乃前后诏勅】知政十余年未尝有所荐达【杨再思为鸾台侍郎同凤阁鸾台平章事自歴事三朝知政十余年未尝有所荐达为人巧佞邪媚能得人主微防主意所不欲必因而毁之主意所欲必因而誉之然恭谨畏忌未尝忤物或谓再思曰公名髙位重何为屈折如此再思曰世路艰难直者受祸茍不如此何以全其身哉】季秋梨华【杜景佺延载元年检校凤阁侍郎同凤阁鸾台平章事后尝季秋出梨华示宰相众贺景佺独曰隂阳不相夺伦渎即为灾故曰冬无愆阳夏无伏隂春无凄风秋无苦雨今草木黄落而木复华渎隂阳也窃恐陛下布徳施令有所亏紊臣位宰相助天治物治而不和臣之咎也顿首请罪后曰真宰相也】真宰相【上】耻其君不如尧舜【周允元字汝良拜检校凤阁侍郎同凤阁鸾台平章事武后宴宰相诏陈书传善言允元曰耻其君不为尧舜武三思劾奏为指斥后曰闻其言足以诫安得为过】倡立中宗【吉顼圣厯二年进天官侍郎同凤阁鸾台平章事张易之兄弟以宠盛思自全问顼计安出顼曰公家以幸进非有大功于天下势必危吾有不休防愿效之非止保身且世世不絶祚易之流涕请顼曰天下思唐久矣庐陵斥外相王幽闭上春秋髙武诸王非海内属意盍从容请相王庐陵以副人望易吊为贺之资也易之昌宗乘间如顼教后意乃定既而知顼与谋召见问状顼对庐陵相王皆陛下子先帝顾托于陛下当速有所付乃还中宗明年顼坐弟冒伪官贬琰州尉中宗之立顼实倡之防得罪无知者】折辱二张及武三思【韦安石久视中以鸾台侍郎同凤阁鸾台平章事时二张及武三思宠横安石数折辱之防侍宴中殿易之引蜀商宋霸子等博塞后前安石跪奏商等贱类不当戯殿上顾左右引出坐皆失色后以安石辞正改容慰勉凤阁侍郎陆元方自以为不及退告人曰韦公真宰相】陆元方自以为不及【上】止后趋疾道及帝御船【后尝幸兴泰宫议趋疾道安石曰此道板筑所成非自然之固千金子且诫垂堂况万乘可轻乘危哉后为回辇加特进为侍中中宗与韦后以正月望夜幸其第赉赐不赀帝尝幸安乐公主池请御船安石曰御轻舟乘不测非帝王事乃止】免魏元忠张説死【朱敬则字少连同凤阁鸾台平章事张易之搆魏元忠张说欲诛之无敢言者敬则独奏元忠说秉心忠一而所坐无名乃得不死】助宋璟劾张昌宗【崔晖同凤阁鸾台平章事宋璟劾张昌宗不轨事晖颇助璟及有司正昌宗罪而晖弟升为司刑少卿执论大辟兄弟守正如此后久疾宰相不召见者累月及少间晖奏言皇太子相王皆仁明孝友宜侍医药不宜引异姓出入禁闼后慰纳之】沈厚有谋能断大事【张柬之字孟将后诏举外司可为相者姚崇曰张柬之沈厚有谋能断大事其人老宜亟用之即日召见拜同凤阁鸾台平章事进凤阁侍郎】痴宰相【杨再思延载初同凤阁鸾台平章事于是水沴闭坊门以禳再思入朝有车陷于泞叱牛不前恚曰痴宰相不能和隂阳而闭坊门遣我艰于行再思遣吏谓曰汝牛自弱不得独责宰相】巧谀无耻【易之兄司礼少卿因休请公卿宴于其肆酒酣戯曰公面似髙丽再思欣欣剪谷缀巾上及被紫袍为髙丽舞举动合节满坐鄙笑昌宗以姿见幸再思毎曰人言六郎似莲花非也正谓莲花似六郎耳其巧谀无耻类如此】
　　同紫微黄门平章事
　　伴食宰相【唐卢懐慎开元元年进同紫微黄门平章事懐慎自以才不及姚崇故事皆推而不专时讥为伴食宰相】遗言荐宋璟【懐慎遗言荐宋璟李杰李朝隐卢从愿帝悼叹之】清俭【懐慎清俭不营产服器无金玉文绮之饰虽贵而妻子犹寒饥所得禄赐于故人亲戚无所计惜随散輙尽赴东都掌选奉身之具止一布囊既属疾宋璟卢从愿之见敝箦单籍门不施箔防风雨至举席自幛日晏设食蒸豆两器菜数杯而已临别执二人手曰上求治切然享国久稍倦于勤将有憸人乘间而进矣公志之】献可替否事至即断【苏颋字廷硕开元四年进同紫微黄门平章事修国史与宋璟同当国璟刚正多所裁决颋能推其长在帝前数奏璟有未及或少屈颋輙助成之有不防意颋申璟所执故帝未尝不从二人相得甚欢璟尝曰吾与苏氏父子同为宰相仆射长厚自是国器若献可替否事至即断尽公不顾私则今丞相为过之】
　　同中书门下三品
　　同三品自无忌始【唐长孙无忌帝思所与共艰难赖无忌以免作威凤赋以赐且况其功以无忌为太子太师同中书门下三品同三品自此始】輙言龄辈朋党【萧瑀字时文晋王为皇太子拜太子太保同中书门下三品帝曰三师以德导太子者也礼不尊则无所取法乃诏师入谒太子出门迎拜师答拜毎门让乃入师坐然后坐书前后著名称惶恐瑀素贵但中狭毎燕见輙言龄辈朋党盗权若胶固然特未反尔帝曰知臣莫若君朕虽不明宁顿懵臧否因为瑀晓解瑀以帝有所偏信帝亦不平】忠力可托大事【李勣字懋功晋王为皇太子授詹事俄同中书门下三品帝曰吾儿方位东宫公旧长史以宫事相委勿以资屈为嫌也勣既忠力帝谓可托大事尝暴疾医曰用龙须灰可治帝乃自剪须以和药及愈入谢顿首流血帝曰吾为社稷计何谢为后留宴顾曰朕思属幼孤无易公者公昔不遗李密岂负朕哉勣感泣因啮指流血俄大醉帝亲解衣覆之】分赐田与张行成髙季辅【于志宁字仲谧拜尚书左仆射同中书门下三品尝与右仆射张行成中书令髙季辅俱赐田志宁奏臣家自周魏来世居闗中赀业不坠今行成季辅始营产土愿以臣有余赐不足者帝嘉之分其田以与二人】谏王后之废【韩瑗字伯玉同中书门下三品王后之废瑗雪泣言曰皇后乃陛下在藩时先帝所娶今无罪輙废非社稷计不纳明日复諌曰王者立后配天地象日月匹夫匹妇尚知相择况天子乎诗曰赫赫宗周褒姒灭之臣读至此常辍巻太息不图本朝亲见此祸宗庙其不血食乎帝大怒诏引出】久疾自言不任事【崔敦礼字安上中书令兼检校太子詹事以久疾自言不任事奉两宫更拜太子少师同中书门下三品】拒制【刘祎之字希美权中书侍郎同中书门下三品方是时诏令丛繁祎之思致华敏裁可占授少选可待也司门贠外郎房先敏坐累贬卫州司马诉于相府内史蹇味道曰太后防祎之曰乃上从有司所奏云后闻以味道归非于上贬青州刺史加祎之大中大夫赐物百段后因曰君为元首臣为股肱以手足疾移于腹背为一体乎祎之引咎于己忠臣也纳言王德真推顺曰戴至德无异才惟能归善于君为时所服后曰善私语凤阁舎人贾太隠曰后能废昏立明盍反政以安天下太隠表其言后怒曰祎之乃负我垂拱中或告祎之受归诚州都督孙万荣金与许敬宗妾私通太后遣肃州刺史王本立鞫治以勅示祎之祎之曰不经凤阁鸾台何谓之敕后以为拒制使赐死】按狱希意【中宗立杨再思同中书门下三品武三思诬陷王同皎再思与李峤韦巨源按狱希意抵同皎死众以为寃】台省要职多族属姻家【李敬改吏部同中书门下三品居选部久人多附向凡三娶皆山东旧族又与赵李氏合谱故台省要职多族属姻家髙宗知之不能善也】任卿中书寜借多人【薛元超中书侍郎同中书门下三品帝尝宴诸王召元超与从容谓曰任卿中书寜借多人哉】宅无正寝【李义琰上元中进同中书门下三品帝毎顾问必鲠切不回宅无正寝弟义璡为市堂材送之义琰曰以吾为国相且自愧尚营美宇是速为祸岂爱我者耶义璡曰凡仕为丞尉且崇第舎兄位髙安可偪下哉答曰不然事唯全遂物不两兴既处贵仕又广居宇非有令徳必受其殃卒不许后其木久腐乃弃之】常乘欵段马【李懐逺字广德同中书门下三品久贵益崇俭约不治居室常乘欵段马仆射豆卢钦望谓曰公贵显顾当然耶懐逺答曰吾幸其驯不愿他骏】安李之功贤于汉平勃【袁恕己与诛二张又从相王统南衘兵备非常以功加银青光禄大夫中书侍郎同中书门下三品将作少匠杨务亷者以工巧进恕己恐其复启防娱侈丽之渐言于中宗曰务廉位九卿忠言嘉谋不闻而专事营搆以媚上不斥之亡以昭徳乃授陵州刺史赞曰五王提卫兵诛嬖臣中兴唐室不淹辰日天下晏然其谋深矣至谓中宗为英主不尽诛诸武使天子借以为威何其浅耶衅牙一启为艶后竖儿所乘刼持戮辱若放豚然何哉无亦神夺其明厚韦毒以兴先天之业乎不然安李之功贤于汉之勃平逺矣】世号宗纪【宗楚客字叔敖同中书门下三品韦后安乐公主亲頼之与纪处讷为党世号宗纪】父子并为宰相【韦嗣立景龙中拜兵部尚书门下三品嗣立与韦后属疏帝持诏附属籍顾待甚渥营别第骊山鹦鹉谷帝临幸命从官赋诗制序冠篇赐既优备因封嗣立逍遥公名所居曰清虚原幽栖谷嗣立献木杯藤盘数十物初嗣立代承庆为凤阁舎人黄门侍郎承庆亦代为天官侍郎及知政事父子并为宰相世罕其比】不敢烧尾【苏字昌容同中书门下三品时大臣初拜官献食天子名曰烧尾独不进及侍宴宗晋卿嘲之帝黙然自解于帝曰宰相燮和隂阳代天治物今粒食踊贵百姓不足衞兵至三日不食臣诚不称职不敢烧尾】十事【姚崇知帝大度鋭于治乃先设事以坚帝意即阳不谢帝怪之崇因跪奏臣愿以十事闻陛下度不可行臣敢辞帝曰试为朕言之崇曰垂拱以来以峻法绳下臣愿政先仁恕可乎朝廷覆师青海未有逺复之悔臣愿不幸边功可乎比来壬佞冒触宪纲皆得以宠自解臣愿法行自近可乎后氏临朝喉舌之任出阉人之口臣愿宦竖不与政可乎戚里贡献以自媚干上公卿方镇寖亦为之臣愿租赋外一絶之可乎外戚贵主更相用事班序荒杂臣请戚属不任台省可乎先朝防狎大臣亏君臣之严臣愿陛下接之以礼可乎燕钦融叶用将以忠被罪自是争臣沮抑臣愿羣臣皆得批逆鳞犯忌讳可乎武后造福先寺上皇造金仙玉真二观费钜百万臣请絶道佛营造可乎汉以鹿莽阎梁乱天下国家为甚臣愿推此鉴戒为万代法可乎帝曰朕能行之崇乃顿首谢翌日拜兵部尚书同中书门下三品】三为宰相常兼兵部【崇尤长吏道处决无淹思三为宰相常兼兵部故屯戍斥堠士马储械无不暗记宗初立宾礼大臣故老雅尊遇崇毎见便殿必为之兴去輙临轩以送他相莫如也时承权戚干政之后纲纪大壊先天末宰相至十七八人台省要职不可数崇常先有司罢冗职修制度择百官各当其材请毋广释道无数移吏由是天子责成于下而权归于上矣】宿中书者十四昔【郭元振名震以字行以兵部尚书同中书门下三品宗诛太平公主也睿宗御承天门诸宰相走伏外省独元振总兵扈帝事定宿中书者十四昔乃休】仕至宰相而亲具【元振虽少雄迈及贵居处乃俭约手不置书莫见其喜愠建宅宣阳里未尝一至诸院廏自朝还对亲欣欣退就室俨如也距国初仕至宰相而亲具者唯元振云】请督羽林军除太平公主党与【刘幽求先天元年为尚书右仆射同中书门下三品幽求自谓有劳于国在诸臣右意望未满而窦懐贞为左仆射崔湜为中书令殊不平见于言面已而湜等附太平公主有逆计幽求与右羽林将军张暐定计使暐说宗曰湜等皆太平党与日夜隂计若不早图且产大害臣等请督羽林兵除之帝许之未发也而暐漏言于侍御史邓光宾帝惧即列其状睿宗以幽求等属吏劾奏以疎间亲罪应死帝密申右之乃流幽求暐光宾明年太平公主诛即日召复旧官知军国事】愿为三农祈谷【张説拜兵部尚书同中书门下三品让宋璟陆象先不许帝自东都将还京因幸并州説见帝曰太原王业所基陛下巡幸振耀威武以申永思由河东入京师有汉武雎上祠此礼废濶歴代莫举愿为三农祈谷诚四海之福帝纳其言过祠后上乃还】请出二息补外以示自近始【源乾曜为黄门侍郎同中书门下三品建言大臣子并求京职俊乂率任外官非平施之道臣二息俱任京师请出二息补外以示自近始诏可乃以子河南参军弼为绛州司功太祝洁为郑尉诏曰乾曜身率庶僚以譲既请外其子下迁传不公乎范宣子譲其下皆让晋国之人于是大和道之或行仁岂逺哉其令文武官父子昆弟三人在京师者分任于外由是公卿子弟皆出补外】百司谘决輙曰如令式【牛仙客以工部尚书同中书门下三品为相谨身无他与时浮沈唯唯恭愿前后锡与缄不敢用百司谘决无所处可輙曰如令式帝既用仙客知时议不归乘间以问髙力士力士曰仙客本胥吏非宰相器帝忿然曰朕且用康葢恚言也有为言者以为实喜甚】守正不阿顺【李麟上皇还京进同中书门下三品张皇后挟李辅国寖挠政苗晋卿崔圆等畏其权皆附丽取安独麟守正不阿顺】
　　同东西台三品
　　听乘小马至内省【唐许敬宗字延族改右相辞疾拜太子少师同东西台三品年老不任趋步特诏与司空李勣朝朔日听乘小马至内省】大臣不可无学【帝东封泰山以敬宗领使次濮阳帝问窦徳此谓帝丘何也徳不对敬宗儳曰臣能知之云云帝曰善敬宗退矜曰大臣不可无学向德之不对吾耻之徳闻之不屑曰人各有能不强所不知吾所能也李勣曰敬宗多闻美矣窦之不强不亦善乎】上官体【上官仪进西台侍郎同东西台三品仪工诗其词绮错婉媚及贵显人多效之谓为上官体】数月罢【乐彦玮以西台侍郎同东西台三品数月罢】谦慎自守【杨武干封二年同东西台三品武无他才特谦慎自守然居职以清简称】父子继为宰相【戴至徳干封中迁西台侍郎同东西台三品阅十数年父子继为宰相世诧其荣髙宗尝为飞白书赐侍臣赐至德曰况洪源俟舟楫郝处俊曰飞九霄假六翮李敬曰资启沃罄丹诚崔知悌曰竭忠节賛皇猷皆见意于词云】谏造蓬莱上阳合璧等宫【张文瓘干封二年迁东台侍郎同东西台三品遂与勣同为宰相时髙宗造蓬莱上阳合璧等宫复征讨四夷京师养廏马万匹帑廥寖虚文瓘谏曰王者养民逸则富以康劳则怨以叛秦汉广事四夷造宫室至二世土崩武帝末年户口减半夫制治于未乱保邦于未危人罔常懐懐于有仁臣愿抚之无使劳而生怨隋监未逺不可不察帝善其言】父子皆至三品【文瓘四子潜为魏州刺史沛同州刺史治衞尉卿涉殿中监父子皆至三品时谓万石张家】万石张家【上】对秦法慢急【郝处俊同东西台三品咸亨初幸东都皇太子监国诸宰相皆留而处俊独从帝常曰王者无外何为守御而重门击柝痛待不虞耶我尝疑秦法为寛荆轲匹夫耳七首窃发羣臣皆荷戟侍莫敢拒岂非习慢使然处俊对曰此乃法急耳秦法輙引殿者夷三族人皆惧族安有敢拒耶魏曹操着令曰京城有变九卿各守其府后严才乱与徒数十人攻左掖门操登铜雀台望之无敢救者时王修为奉常闻变召车骑未至领官属步至宫门操曰彼来者必王修乎此由修察变识机故冒法赴难向若居常则遂成祸矣故王者设法不可急亦不可慢诗曰不懈于位民之攸塈仁也式遏寇虐无俾作慝刓也书曰髙明柔克沈潜刚克中道也帝曰善】
　　同凤阁鸾台三品
　　请尽力行阵【唐韦待价改天官尚书同凤阁鸾台三品逾年拜文昌右相同凤阁鸾台三品累表辞职不听且请尽力行阵】叱左右批薛懐义颊【苏良嗣迁文昌左相同凤阁鸾台三品遇薛懐义于朝懐义偃蹇叱左右批其颊曳去武后闻之戒曰第出入北门彼南衙宰相行来毋犯之】毋犯南衙宰相【上】摸棱手【苏味道以凤阁侍郎同凤阁鸾台三品味道练台阁故事善占奏然其为相特具位未尝有所发明脂韦自营而已谓人曰决事不欲明白误则有悔摸棱持两端可也故世号模棱手】肩舆以朝聴子孙侍【韦思谦垂拱初同凤阁鸾台三品辞疾不许诏肩舆以朝听子孙侍】练知边事【唐休璟拜夏官尚书同凤阁鸾台三品后诮杨再思李峤姚元崇等曰休璟练知边事卿辈十不当一改太子庶子】诛二张首发其谋【张柬之诛二张也首发其谋以功擢天官尚书同凤阁鸾台三品】接旧故如布衣【刘仁轨字正则改文昌左相同凤阁鸾台三品仁轨虽贵显不自矜踞接旧故如布衣时然官由州县至宰辅善致声誉得吏下欢心】
　　紫微黄门三品
　　听言而授【唐薛讷久处边有战功开元初契丹奚突连和数入边讷建议请讨监门将军杜宾客定州刺史崔宣道与讷帅众二万出檀州宾客议方暑士负戈赢粮深讨虑恐无功姚元崇亦持不可讷独曰夏草荐茂羔犊方息不费馈饟因盗资振国威灵不可失也天子方欲夸威四夷喜奇功乃听讷言而授紫微黄门三品以重之师至泺河与贼遇诸将不如约尽亡其军讷脱身走而罪宣道及大将李思敬等八人有诏斩以徇尽夺讷官爵】
　　平章军国重事
　　豆卢钦望【唐擢尚书左仆射平章军国重事钦望居宰相积十余年方易之三思等怙势宣蒸窥间王室戮忠戚觖冀非常不能有所裁抑独谨身谆谆自全】窦懐贞【以尚书右仆射兼御史大夫军国重事宜共平章】裴度【太和四年数引疾不任机重愿上政事帝择上医护治中人日劳问相蹑乃诏进司徒平章军国重事须疾已三日若五日一至中书】
　　知军国大事
　　刘幽求【唐开元元年八月癸巳刘幽求为尚书左仆射知军国大事】
　　同知军国政事
　　乐彦玮孙处约【唐麟徳元年十二月太子右中防乐彦玮检校西台侍郎孙处约并同知军国政事同东西台三品】
　　参决军国重事
  </div>
  <div class="pagination">
   <a href="职官分纪_page2.html">
    上一页
   </a>
   <a href="职官分纪.html">
    1
   </a>
   <a href="职官分纪_page2.html">
    2
   </a>
   <span class="current-page">
    3
   </span>
   <a href="职官分纪_page4.html">
    4
   </a>
   <a href="职官分纪_page5.html">
    5
   </a>
   <a href="职官分纪_page6.html">
    6
   </a>
   <a href="职官分纪_page7.html">
    7
   </a>
   <a href="职官分纪_page8.html">
    8
   </a>
   <span>
    ...
   </span>
   <a href="职官分纪_page4.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
