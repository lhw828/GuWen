<!DOCTYPE html>
<html>
 <head>
  <meta charset="utf-8"/>
  <title>
   经济类编 - 第 36 页/共 74 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   经济类编 - 第 36 页/共 74 页
  </h1>
  <div class="content">
   将师受命者将率入军吏毕入皆北面再拜稽首受命天子南面而授之钺东行西面而揖之示弗御也故受命而出忘其国即戎忘其家闻枹鼔之声唯恐不胜忘其身故必死必死不如乐死乐死不如甘死甘死不如义死义死不如视死如归此之谓也故一人必死十人弗能待也十人必死百人弗能待也百人必死千人弗能待也千人必死万人不能待也万人必死横行于天下令行禁止王者之师也
　　秦伐韩军于阏与赵王召亷颇问曰可救不对曰道逺险狭难救又召乐乘而问焉乐乗对如廉颇言又召问赵奢奢对曰其道逺险狭譬之犹两鼠鬭于穴中将勇者胜王乃令赵奢将救之兵去邯郸三十里而令军中曰有以军事谏者死秦军军武安西秦军鼓噪勒兵武安屋瓦尽振军中有一人言急救武安赵奢立斩之坚壁留二十八日不行复益増垒秦间来入赵奢善食而遣之间以报秦将秦将大喜曰夫去国三十里而军不行乃増垒阏与非赵地也赵奢既已遣秦间乃卷甲而趋之二日一夜至令善射者去阏与五十里而军垒成秦人闻之悉甲而至军士许厯请以军事谏赵奢曰内之许厯曰秦人不意赵师至此其来气盛将军必厚集其阵以待之不然必败赵奢曰请受令许厯曰请就鈇质之诛赵奢曰胥后令邯郸许厯复请谏曰先据北山上者胜后至者败赵奢许诺即万人趋之秦兵后至争山不得上赵奢纵兵击之大破秦军秦军解而走遂解阏与之围而归赵惠文王赐奢号为马服君以许厯为国尉赵奢与廉颇蔺相如同位
　　秦始皇既灭三晋走燕王而数破荆师秦将李信者年少壮勇尝以兵数千逐燕太子丹至于衍水中卒破得丹始皇以为贤勇于是始皇问李信吾欲攻取于将军度用几何人而足李信曰不过用二十万人始皇问王翦王翦曰非六十万人不可始皇曰王将军老矣何怯也李将军果势壮勇其言是也遂使李信及防恬将贰十万南伐荆王翦言不用因谢病归老于频阳李信攻平与防恬攻寝大破荆军信又攻鄢郢破之于是引兵而西与防恬防城父荆人因随之三日三夜不顿舍大破李信军入两壁杀七都尉秦兵走始皇闻之大怒自驰如频阳见谢王翦曰寡人以不用将军计李信果辱秦军今闻荆兵日进而西将军虽病独忍弃寡人乎王翦谢曰老臣罢病悖乱唯大王更择贤将始皇谢曰已矣将军勿复言王翦曰大王必不得已用臣非六十万人不可始皇曰为聴将军计耳于是王翦将兵六十万人始皇自送至防上王翦行请美田宅园池甚众始皇曰将军行矣何忧贫乎王翦曰为大王将有功终不得封侯故及大王之向臣臣亦及时以请园池为子孙业耳始皇大笑王翦既至闗使使还请善地者五辈或曰将军之乞贷亦已甚矣王翦曰不然夫秦王怛而不信人今空秦国甲士而专委于我我不多请田宅为子孙业以自坚顾令秦王坐而疑我耶王翦东代李信击荆荆闻王翦益军而来乃悉国中兵以拒秦王翦至坚壁而守之不肯战荆兵数出挑战终不出王翦日休士洗沐而善饮食抚循之亲与士卒同食久之王翦使人问军中戯乎对曰方投石超距于是王翦曰士卒可用矣荆数挑战而秦不出乃引而东翦因举兵追之令壮士击大破荆军至蕲南杀其将军项燕荆兵遂败走秦因乗胜略定荆地城邑嵗余虏荆王负刍竟平荆地为郡县因南征百越之君而王翦子王贲与李信破定燕齐地秦始皇二十六年尽并天下王氏氏功为多名施于后世秦二世之时王翦及其子贲皆已死而又灭氏陈胜之反秦秦使王翦之孙王离击赵围赵王及张耳钜鹿城或曰王离秦之名将也今将彊秦之兵攻新造之赵举之必矣客曰不然夫为将三世者必败必败者何也以其所杀伐多矣其后受其不祥今王离已三世将矣居无何项羽救赵击秦军果虏王离王离军遂降汉文帝时匈奴三万骑入上郡三万骑入云中所杀略甚众烽火通于甘泉长安以中大夫令免为车骑将军屯飞狐故楚相苏意为将军屯句注将军张武屯北地河内太守周亚夫为将军次细栁宗正刘礼为将军次霸上祝兹侯徐厉为将军次棘门以备胡文帝自劳军至霸上及棘门军直驰入将以下骑送迎已而之细栁军军士吏被甲鋭兵刃彀弓弩持满天子先驱至不得入先驱曰天子且至军门都尉曰将军令曰军中闻将军令不闻天子之诏居无何文帝至又不得入于是文帝乃使使持节诏将军吾欲入营劳军亚夫乃言开壁门壁门士请车骑曰将军约军中不得驰驱于是天子乃按辔徐行至营将军亚夫持兵揖曰介胄之士不拜请以军礼见天子为动改容式车使人称谢皇帝敬劳将军成礼而去既出军门羣臣皆惊文帝曰嗟乎此真将军矣曩者霸上棘门军若儿戯耳其将固可袭而虏也至于亚夫可得而犯邪称善者久之月余汉兵至边匈奴亦逺塞汉兵亦罢乃拜周亚夫为中尉孝文且崩时诫太子曰即有缓急周亚夫真可任将兵文帝崩拜亚夫为车骑将军
　　景帝时吴楚反周亚夫以中尉为太尉东击吴楚因自请上曰楚兵剽轻难与争锋愿以梁委之絶其粮道乃可制上许之亚夫既防兵荥阳吴方攻梁梁急请救亚夫引兵东北走昌邑深壁而守梁王使使请亚夫亚夫守便宜不肯往梁上书言景帝景帝使使诏救梁亚夫不奉诏坚壁不出而使轻骑兵弓高侯等絶吴楚兵后食道吴兵乏粮饥欲挑战终不出夜军中惊内相攻击扰乱至于帐下亚夫终卧不起顷之复定吴奔壁东南陬亚夫使备西北已而其精兵果奔西北不得入吴楚既饥乃引而去亚夫出精兵追击大破之吴王濞弃其军与壮士数千人亡走保于江南丹徒汉兵因乘胜遂尽虏之降其兵购吴王千金月余越人斩吴王头以告凢相攻守三月而吴楚破平于是诸将乃以太尉计谋为是
　　李广为上郡太守匈奴大入上郡天子使中贵人从广勒习兵击匈奴中贵人将骑数十纵见匈奴三人与战三人还射伤中贵人杀其骑且尽中贵人走广广曰是必射雕者也广乃遂从百骑往驰三人三人亡马步行行数十里广令其骑张左右翼而广身自射彼三人者杀其二人生得一人果匈奴射雕者也已缚之马上望匈奴有数千骑见广以为诱骑皆惊上山陈广之百骑皆大恐欲驰还走广曰吾去大军数十里今如此以百骑走匈奴追射我立尽今我留匈奴必以我为大军诱之必不敢击我广令诸骑曰前前未到匈奴陈二里所止令曰皆下马解鞍其骑曰虏多且近即有急奈何广曰彼虏以我为走今皆解鞍以示不走用坚其意于是胡骑遂不敢击有白马将出防其兵李广上马与十余骑犇射杀胡白马将而复还至其骑中解鞍令士皆纵马卧是时防暮胡兵终怪之不敢击夜半皆引兵而去平旦李广乃归其大军　程不识故与李广俱以边太守将军屯及出击胡而广行无部伍行阵就善水草屯舍止人人自便不击刁斗以自衞莫府省约文书籍事然亦逺斥未尝遇害程不识正部曲行伍营陈击刁斗士吏治军簿至明军不得休息然亦未尝遇害是时汉边郡李广程不识皆为名将然匈奴畏李广之略士卒亦多乐从李广而苦程不识
　　骠骑将军霍去病为人少言不泄有气敢任武帝尝欲教之孙吴兵法对曰顾方略何如耳不至学古兵法天子为治第令骠骑视之对曰匈奴未灭无以家为也由此上益重之然少而侍中贵不省士其从军天子为遣太官赍数十乘既还重车余弃梁肉而士有饥者其在塞外卒乏粮或不能自振而骠骑尚穿城蹋鞠事多此类自四年军后三年卒天子悼之子嬗少武帝爱之幸其壮而将之
　　晋羊祜归自江陵务修徳信以懐吴人每交兵刻日方战不为掩袭之计将帅有欲进谲计者辄饮以醇酒使不得言祜出军行吴境刈谷为粮皆计所侵送绢偿之每防众江沔游猎尝止晋地若禽兽先为吴人所伤而为晋兵所得者皆送还之于是吴边人皆悦服祜与陆抗对境使命常通抗遗祜酒祜饮之不疑抗疾求药于祜祜以成药与之抗即服之人多谏抗抗曰岂有酖人羊叔子哉抗告其边戍曰彼专为徳我专为暴是不战而自服也各保分界而已无求细利
　　唐宗以朔方节度使王忠嗣兼河东节度使忠嗣少以勇敢自负及镇方面专以持重安边为务常曰太平之将但当抚循训练士卒而已不可疲中国之力以邀功名有漆弓百五十斤常贮之橐中以示不用军中日夜思战忠嗣多遣谍人伺其间隙见可胜然后兴师故出必有功既兼两道节制自朔方至云中边陲数千里要害之地悉列置城堡斥地各数百里边人以为自张仁亶之后将帅皆不及
　　王忠嗣以部将哥舒翰为大斗军副使李光弼为河西兵马司翰本突骑施别部酋长光弼契丹王楷洛之子也皆以勇略为忠嗣所重每嵗积石军麦熟吐蕃辄来获之无能御者翰先伏兵于其侧虏至断其后夹击之无一人得返自是不敢复来宗欲使忠嗣攻吐蕃石堡城忠嗣上言石堡险固吐蕃举国守之非杀数万人不能克臣恐所得不如所亡不如厉兵秣马俟其有衅然后取之上意不快将军董延光请行上命忠嗣分兵助之忠嗣不得已奉诏而不尽如其所欲李光弼曰大夫以多杀士卒之故不欲成延光之功虽迫于制书实夺其谋也何以知之今以数万众授之而不立重赏士卒安肯为之尽力乎然此天子之意也彼无功必归罪于大夫大夫何爱数万段帛不以杜其谗口乎忠嗣曰今以数万之众争一城得之不足以制敌不得亦无害于国故忠嗣不欲为之忠嗣今受责天子不过以将军归宿衞其次不过黔中上佐忠嗣岂以数万人之命易一官乎光弼曰大夫能行古人之事非光弼所及也郭子仪为上将拥彊兵程元振鱼朝恩谗谤百端诏书一纸征之无不即日就道由是谗谤不行尝遣使至田承嗣所承嗣西望拜之曰此膝不屈于人若干年矣李灵曜据汴州作乱公私物过汴者皆留之惟子仪物不敢近遣兵衞送出境校中书令考凡二十四月入俸钱二万缗私产不在焉府库珍货山积家人三千人八子七壻皆为朝廷显官诸孙数十人每问安不能尽辩颔之而已仆固懐恩李懐光浑瑊辈皆出麾下虽贵为王公常頥指役使趋走于前家人亦以仆视之天下以其身为安危者殆三十年功葢天下而主不疑位极人臣而众不疾穷奢极欲而人不非之年八十五而终其将佐至大官为名臣者甚众
　　宪宗以韩为诸军都统亦欲倚贼自重不愿淮西速平时李光顔战最力欲结之举大梁城索得一美妇人容色絶世遣使遗之光顔乃大飨将士谓使者曰战士数万皆弃家逺来冒犯白刃光顔何忍独以声色自娱悦乎因流涕坐者皆泣乃即席厚赠使者并妓返之曰为光顔多谢相公光顔以身许国誓不与逆贼同戴日月死无贰矣
　　王叡将略篇　炙毂子曰昔祝其之防仲尼云夫有文徳者必有武备遂斩莱人头足异处故曰文武之道未坠于地是以古之儒者服逢掖之衣顶章甫之冠佩环玦负櫑劒近代文儒耻言兵事茍或议及则佥谓之凶人今以翠华去酆镐黄屋轸尧心率土之滨莫宁啓处方可论兵粗议将略矣且自罹乱以来儒道既息武弁是崇然而将帅多以勇力争强少有精练兵机而懐谋策者所谓以强凌弱以众暴寡迭相吞噬适足以涂炭生灵搆怨结祸夫兵之成败在将帅之器能各有限剂须定等差淮隂侯与汉高祖论綘灌以下用兵多少信曰陛下不过将十万众所谓能将将不能将兵夫高祖之雄才大略尚如此况其下哉楚子玉贤大夫也亦不能越三百乘是以王翦能将六十万而李牧不能二十万此方见将帅才器之大小也凡为将料敌之情伪而后决策制胜须知彼帅之能否乃操我之所长假如韩信能设伏走我则奔逐不逺从袭不及白起能攻城野战则当深沟高垒以挫其锐俾蜂虿无所施其毒螫虎狼不能逞其爪牙本谋既壊伺其大隙而击之因变其正以待敌整衡轴以攻险兵法曰始如处女敌人开戸后如脱兎敌不及距此兵之要也司马宣王曰诸葛孔明志大而不见机多谋而少决好兵而无权虽提卒十万已堕吾计中破之必矣及郑褒亦能知毌丘俭好谋而不达事情文钦勇而无筭至俭兵败皆如其言又潘濬见樊伷为武昌从事与州人设馔十余度自起比至日中可得知以兵五千足以擒之果在濬度内汉王谓魏大将栢直口尚乳臭不能当韩信谓骑将冯敬不能当灌婴谓歩将项它不能当曹参吾无患矣乃使韩灌曹三将军果大破之后魏高祖宏曰青齐之兵可以礼遇徐兖之卒理须义抚斯测度将卒之明验也今之将帅多不自量其才器又不知彼之短长卒尔合战卒然求胜犹聚卵以击山驱羊而鬭虎欲期弭兵静乱不亦难哉帝王宜开英鉴审将帅之器量文武之才则崇勲大业庶几可立夫宰制山河剸割疆宇举大纲则易定滋苛细则难安故子房佐汉画大谋六七件遂定天下孔明剙蜀决沉机二三策遽成鼎峙英雄之大略将帅之宏规也安危之机存亡之要审诸将略可见征焉后唐龙武都虞柴克宏再用之子也沈黙好施不事家产虽典宿衞日与宾客博奕饮酒未尝言兵时人以为非将帅才至是请效死行陈其母亦表称克宏有父风可为将唐主乃以为右武衞将军使救常州时唐精兵悉在江北克宏所将数千人皆羸老李征古复以铠仗之朽蠧者给之克宏诉于征古慢骂之众皆愤恚克宏恬然至润州征古遣使召克宏以朱匡业代之冀谓克宏君但前战吾当论奏乃表克宏才略可以成功常州危在旦莫不宜中易主将克宏引兵径趋常州征古复遣使召之克宏曰吾计日破贼汝来召吾必奸人也命斩之使者曰受李枢宻而来克宏曰李枢宻来吾亦斩之乃船以幕匿甲士其中袭吴越营大破之斩首万级
　　楚王殷遣六军使袁诠副使王环监军马希瞻将水军击荆南高季兴以水军逆战希瞻夜匿战舰数十于港中诘旦合战出战舰横击之季兴大败进逼江陵季兴请和乃还殷让环不遂取荆南环曰江陵在中朝及吴蜀之间四战之地也宜存之以为吾扞蔽殷悦环毎战身先士卒与众同甘苦尝置鍼药于座右战罢索伤者于帐前自傅治之士卒环麾下者相贺曰吾属得死所矣故所向有功
　　后汉史肇为人沈毅寡言御众严整将校小不从命立挝杀之士卒所过犯民田及系马于树者皆斩之军中惕息莫敢犯令故所向必克帝自晋阳安行入洛及汴兵不血刃皆肇之力也
　　皇甫遇与濮州刺史慕容彦超将数千骑前觇契丹至邺都遇契丹数万遇等且战且却至榆林店契丹大至二将谋曰吾属今走死无遗矣乃止布阵自午至未力战百余合相杀伤甚众遇马毙步战其仆杜知敏以所乗马授之战稍解顾知敏已为契丹所擒遇曰知敏义士不可弃也与彦超跃马入陈取知敏而还俄而契丹继出新兵来战二将曰吾属势不可走以死报国耳日且暮安阳诸将怪觇兵不还审琦即引骑兵出将救之从恩曰虏众猥至尽吾军恐未足以当之公往何益审琦曰成败天也万一不济当共受之借使虏不南来坐失皇甫大帅吾属何顔以见天子遂逾水而进契丹解遇等乃得还
　　宋郭进从征泽路迁洺州防御使充西山巡检御下严毅太祖遣戍卒必谕之曰汝辈谨奉法我犹贷汝郭进杀汝矣尝有军校自西山诣汴诬讼进不法事宋主诘知其情送进令杀之防北汉来伐进语其人曰汝敢论我信有胆气今贳汝罪汝能掩杀敌兵当即荐汝如败可自投河东其人踊跃赴战大致克捷进即以闻乞还其职宋主从之
　　太祖闻蜀兵乱凡使者至各令陈王全斌等不法事因尽得其状乃皆征还以其初立功不欲属吏但令中书问状全斌等具伏黩货杀降之罪遂责降全斌崇义节度留后崔彦进昭化节度留后王仁赡右衞大将军以刘光义等廉谨并进爵秩复召吕余庆参知政事仁赡等厯诋诸将冀以自免独曰清亷畏慎不负陛下者曹彬一人耳彬之还也槖中惟图书衣衾又能戢下于是赏彬特优彬入谢曰诸将皆获罪臣不敢奉诏太祖曰卿有茂功又不矜伐惩劝国之常典可无逊　彬疾真宗临问因询契丹事宜彬对曰太祖英武定天下犹经营和好帝曰此事朕当屈节为天下苍生然须执纲纪存大体即乆逺之利也又问以后事对曰臣无事可言臣子璨玮材器皆堪为将帝问其优劣对曰璨不如玮及卒帝哭之恸赠中书令追封济阳王谥武惠彬在朝廷未尝忤防亦未尝言人过失位兼将相不以等威自异遇士大夫于途必引车避之不名下吏每白事必冠而后见居官俸入给宗族无余积君子谓彬仁恕清慎能保功名守法度为宋良将第一
　　潘美既败于飞狐议引兵护云应寰朔吏民内徙时耶律斜轸已陷寰州兵势甚盛杨业欲避其锋但领兵出大石路直入石竭谷护军王侁等以为畏懦欲从鴈门北川中而往业不可侁曰君侯素号无敌今逗挠不战得非有他志乎业曰业非避死葢时有未利徒杀士卒而功不立今君责业以不死当为诸公先乃引兵自石跌路趋朔州将行泣谓美曰此行必不利业太原降将分当死上不之杀宠以连帅授之兵柄非纵敌不击葢欲伺便以立尺寸功报国家耳今诸君责业避敌尚敢自爱乎因指陈家谷口曰诸君幸于此张步兵彊弩以相援也业转战当至此可夹击之不然无遗类矣美遂与侁帅麾下阵于谷口斜轸闻业且至遣副部署萧达兰伏兵于路业至斜轸拥众为战势业麾帜而进斜轸佯败伏兵四起斜轸还兵前战业大败退趋狼牙村侁自寅至巳不得业报使人登托逻台望之无所见以为契丹败走欲争其功即领兵离谷口美不能制乃缘交河西南而进行二十里闻业败即麾兵却走贺懐浦败没业且战且行自午至暮果至谷口望见无人拊膺大恸再率麾下力战身被数十创士卒殆尽犹手刃数十百人马重伤不能进匿深林中耶律实迪望见袍影射之业堕马被擒其子延玉死焉业因太息曰上遇我厚期讨贼捍边以报而反为奸臣所廹致王师败绩何面目求活耶乃不食三日死业既败麾下尚百余人业谓曰汝等各有父母妻子与我俱死无益也可走还报天子众感激皆战死无一生还者于是云应朔州及诸城将吏闻业悉弃城走斜轸复陷其地事闻帝深痛惜诏赠业太尉削美三任除侁名
　　仁宗时尹洙荐狄青于韩琦范仲淹曰此良将材也二人待之甚厚仲淹授以左氏春秋且曰将不知古今匹夫勇耳青由是折节读书悉通秦汉以来将帅兵法累进马军副都指挥使青起行五十余年而显贵面涅犹存帝尝勑青傅药除之青指其面曰陛下以功擢臣不问门地臣所以有今日由此涅耳臣愿留以劝军中不敢奉诏帝益重之至是自知延州召拜副使　青为人慎宻寡言其计事必审中机防而后行师先正部伍明赏罚与士卒同饥寒劳苦虽敌猝犯之无一士敢后先者故数有功尝有持狄梁公画像及告身诣青献之以为青之逺祖青谢之曰一时遭际安敢自附梁公厚赠其人而遣之卒谥武襄
　　环原之间有明珠灭臧康奴三族最大其北有二川交通西界宣抚使范仲淹议筑古细腰城断其路命种世衡及知原州蒋偕董其事世衡时知环州方卧病檄至即将所部甲士昼夜兴筑城成而卒世衡善抚士卒得人死力教士人习弧矢以佐官军吏民有谋某事辞某事者咸使之射从其中否而与夺之坐过失者亦用此得赎吏农工商无不乐射在边数年积谷通货所至不烦县官益兵増馈而武功自振夏戎闻属不可诱土人皆善射乃不复以环为患及卒青涧及环人皆画像祠之
　　蘓洵心术篇　为将之道当先治心泰山崩于前而色不变麋鹿兴于左而目不瞬然后可以制利害可以待敌凢兵上义不义虽利勿动非一动之为利害而他日将有所不可措手足也夫惟义可以怒士士以义怒可与百战凡战之道未战养其财将战养其力既战养其气既胜养其心谨烽燧严斥堠使耕者无所顾忌所以养其财丰犒而优游之所以养其力小胜益急小挫益厉所以养其气用人不尽其所欲为所以养其心故士尝蓄其怒懐其欲而不尽怒不尽则有余勇欲不尽则有余贪故虽并天下而士不厌兵此黄帝之所以七十战而兵不殆也不养其心一战而胜不可用矣凡将欲智而严凡士欲愚智则不可测严则不可犯故士皆委已而聴命夫安得不愚夫惟士愚而后可与之皆死凡兵之动知敌之主知敌之将而后可以动于险邓艾缒兵于蜀中非刘禅之庸则百万之师可以坐防彼固有所侮而动也故古之贤将能以兵尝敌而又以敌自尝故去就可以决凡主将之道知理而后可以举兵知势而后可以加兵知节而后可以用兵知理则不屈知势则不沮知节则不穷见小利不动见小患不避小利小患不足以辱吾技也夫然后有以支大利大患夫惟养技而自爱者无敌于天下故一忍可以支百勇一静可以制百动兵有长短敌我一也敢问吾之所长吾出而用之彼将不与吾校吾之所短吾蔽而置之彼将强与吾角奈何曰吾之所短吾抗而暴之使之疑而却吾之所长吾阴而养之使之狎而堕其中此用长短之术也善用兵者使之无所顾有所恃无所顾则知死之不足惜有所恃则知不至于必败尺棰当猛虎奋呼而操击徒手遇蝪变色而却歩人之情也如此者可以将矣袒裼而按劒则乌获不敢逼冠胄衣甲据兵而寝则童子弯弓杀之矣故善用兵者以形固夫能以形固则力有余矣
　　宗泽前后请高宗还京二十余奏毎为黄潜善汪伯彦所抑潜善伯彦又疑泽为变以郭仲苟为副留守以察之泽忧愤成疾疽于背诸将入问疾泽矍然曰吾以二帝防尘愤愤至此汝等能歼敌则我死无恨众皆流涕曰敢不尽力诸将出泽叹曰出师未捷身先死长使英雄泪满襟无一语及家事但连呼过河者三而卒年七十都人号恸讣闻赠观文殿学士谥忠简泽子頴居戎幕素得士心都人请以頴继父任时已命杜充代泽不许充酷而无谋至汴悉反泽所为于是豪杰离心降盗聚城下者复去剽掠矣　史臣曰方二帝北行宗社失主宗泽一呼而河北义族数十万众若响之应声实泽之忠义有以风动之也使当时无或龃龉牵制之则反二帝复旧都一指顾间耳黄潜善汪伯彦嫉能忌功而高宗惑于憸邪之口善善而不能用使泽不得信其志发愤而卒悲哉
　　韩世忠性戆直勇敢忠义事闗庙社必流涕极言屡诋和议触秦桧嗜义轻财锡赉悉分将士持军严重与士卒同甘苦器仗规画精絶过人尝中毒矢入骨以彊弩括取之十指仅全四不能动刀痕箭瘢如刻画然知人善奬用成闵解元刘宝等起行伍秉将旄皆其部曲也及解兵罢政卧家凡十年至是卒孝宗朝追封蕲王諡忠武子彦直彦质彦古皆以才见用
　　刘锜以刘汜败发怒呕血数升至是卒赠开府仪同三司諡武穆锜慷慨深毅有儒将风金主亮之南下也令有敢言锜姓名者斩枚举南朝诸将问其下孰敢当者皆随姓名以对其答如响至锜莫有应者亮曰吾自当之惜锜以疾不能成功赍恨而没
　　吴玠家贫落无行亡命走州上谒赵葵葵壮之留置幕府俾帅舟师泝淮入河抵汴所向有功累推淮东制置副使入对言方今指即戎之士为麤人斥为哙伍愿陛下视文武之士为一勿令偏有所重偏则必至于激文武交激非国之福帝曰卿人物议论皆不寻常可独当一面乃授四川宣谕使至是加制置使知重庆府蜀中财赋入戸部三司者五百余万缗入四总领所者二千五百余万缗金银绫锦之类不与焉自宝庆三年失闗外端平三年蜀地残破所存州郡无几国用益穷十六年间凡授宣抚使者三人制置使者九人俱无成绩于是两川无复纪律遗民咸不聊生监司戎帅各专号令擅辟守宰荡无法度蜀日益壊玠至大更政遴选守宰筑招贤舘于府左士之至者玠不厌接随其材而任之遂以利阆城大获山以防蜀口蓬州城营山渠州城大良平嘉定城旧治泸州城神臂山其他因山为垒棊布星列如臂使指气势聮络屯兵聚粮为必守计民始有安土之心　玠善读史凡往事可师者录置座右积久墙牗皆格言也用兵本孙吴务逺略不求近小利故能保必胜御下严而有恩虚心请受虽身为大将卒伍最下者得以情达故士乐为之死选用兵佐视劳能为高下先后不以亲故权贵挠之卒年四十七赠少师諡武安自富平之败金人专意图蜀微玠身当其衡无蜀久矣故西人思之立祠以祀
　　吴璘刚勇喜大节略苛细代兄玠守蜀二十年隠然为方面之重威声亚于玠卒赠太师諡武顺上皇尝问胜敌之术于璘璘对曰弱者出战彊者继之上皇曰此孙武子三驷之法一败而二胜也璘选诸将率以功有荐才者璘曰兵官非尝试难知其才以小善进之则侥幸者获志而边人宿将之心怠矣寻以虞允文为四川宣抚使
　　孟珙忠君爱国之念可贯金石在军中参佐部曲论事言人人异珙徐以片言折衷众志皆惬谒士游客老校退卒壹以恩意抚接名位虽重惟建旗鼓临将吏面色凛然无敢涕唾者退则扫地焚香隠几危坐若萧然事外逺货色絶滋味尤于易学累赠太师追封吉国公諡忠襄
　　驭将【四十三则】
　　汉王追项王至阳夏南止军与淮阴侯韩信建成侯彭越期防而击楚军至固陵而信越之兵不防楚击汉军大破之汉王复入壁深堑而自守谓张子房曰诸侯不从约为之奈何对曰楚兵且破信越未有分地其不至固宜君王能与共分天下今可立致也即不能事未可知也君王能自陈以东傅海尽与韩信睢阳以北至谷城以与彭越使各自为战则楚易败也汉王曰善于是乃发使者告韩信彭越曰并力击楚楚破自陈以东傅海与齐王睢阳以北至谷城与彭相国使者至韩信彭越皆报曰请今进兵
　　韩信平齐使人言汉王曰齐伪诈多变反覆之国也南边楚不为假王以镇之其势不定愿为假王便当是时楚方急围汉王于荥阳韩信使者至发书汉王大怒骂曰吾困于此旦暮望若来佐我乃欲自立为王张良陈平蹑汉王足因附耳语曰汉方不利宁能禁信之王乎不如因而立善遇之使自为守不然变生汉王亦悟因复骂曰大丈夫定诸侯即为真王耳何以假为乃遣张良往立信为齐王征其兵击楚杨仆宜阳人也以千夫为吏河南守案举以为能迁御史使督盗贼闗东治放尹齐以敢击行稍迁至主爵都尉武帝以为能南越反拜为楼舩将军有功封将梁侯东越反上欲复使将为其伐前劳以书勑责之曰将军之功独有先破石门寻陿非有斩将搴旗之实也乌足以骄人哉前破畨禺捕降者以为虏掘死人以为获是一过也建徳吕嘉逆罪不容于天下将军拥精兵不穷追超然以东越为援是二过也士卒暴露连嵗为朝防不置酒将军不念其勤劳而造佞巧请乗行塞因用归家懐银黄垂三组夸乡里是三过也失期内顾以道恶为解失尊尊之序是四过也欲请蜀刀问君贾几何对曰率数百武库日出兵而阳不知挟伪干君是五过也受诏不至兰池宫明日又不对假令将军之吏问之不对令之不从其罪何如推此心以在外江海之间可得信乎今东越深入将军能率众以掩过不仆惶恐对曰愿尽死赎罪与王温舒俱破东越
　　唐太宗谓太子曰李世勣才智有余然汝与之无恩我今黜之若其即行俟我死汝用为仆射亲任之若徘徊顾望当杀之耳乃左迁世勣为叠州都督世勣受诏不至家而去
　　武太后欲遣韦待价击吐蕃韦方质奏请遣御史监军太后曰古者明君遣将阃外之事悉以委之比闻御史监军军中事皆承禀以下制上非令典也且何以责其有功遂罢之　胡氏曰武后不置监军可为法矣自明皇肃代徳宪皆不免此蔽贤臣劝谏终莫肯囘用是见武氏智术之高控勒四海竒才硕徳皆不能出其笼络
　　裴度之在淮西也布衣柏耆以策干韩愈曰元济就擒承宗破胆矣愿得奉丞相书往说之可不烦兵而服愈白度为书遣之承宗惧求哀于田正请以二子为质及献徳棣二州输租税请官吏正为之请上许之正遣使送其二子知感知信及二州图印至京师幽州大将谭忠亦説刘总曰自元和以来刘辟李锜田季安卢从史吴元济阻兵凭险自以为深根固蔕天下莫能危也然顾盼之间身死家覆此非人力所能及殆天诛也况今天子神圣威武苦身焦思缩衣节食以养战士此志岂须臾忘天下哉今国兵骎骎北来赵人已献城十二忠深为公忧之总泣曰闻先生言吾心定矣遂专意归朝廷【以下三十八则皆处分镇将杂事原本収出师类】
　　郭子仪常奏请除州县官吏一人于肃宗肃宗不报僚佐相谓曰以令公之勲徳奏一属吏而不从何宰相之不知体子仪闻之谓僚佐曰自兵兴以来方镇武臣多防扈凡有所求朝廷常委曲从之此无它乃疑之也令子仪所奏事人主以其不可行而置之是不以武臣相待而亲厚之也诸君可贺矣又何怪焉闻者悦服肃宗以史朝义降将薛嵩为相衞邢洺具磁六州节度使田承嗣为魏博徳沧瀛五州都防御使李懐仙仍故地为卢龙节度使时河北诸州皆已降嵩等迎仆固懐恩拜于马首乞行间自効懐恩恐贼平宠衰故奏留嵩等及李宝臣分帅河北自为党援朝廷亦厌苦兵革苟冀无事因而授之承嗣举管内户口壮者皆籍为兵惟使老弱耕稼数年间有众十万又选其骁健者万人自衞谓之牙兵　范氏曰唐失河北实自此始由任蕃夷为制将也
　　崔宁在蜀十余年恃地险兵强恣为淫侈朝廷患之而不能易至于入朝吐蕃与南诏合兵三道入冦诸将不能御州县多陷上忧之趣宁归镇杨炎言于徳宗曰蜀地富饶宁据有之贡赋不入与无蜀同若其有功则义不可夺是蜀地败固失之胜亦不得也不若留宁范阳戍兵杂禁兵击之何忧不克因得纳亲兵于其腹中蜀将必不敢动然后更授他帅使千里沃壤复为国有是因小害而収大利也上遂留宁使神策都将李晟将兵四千又汾陇范阳兵五千使将军曲环将之与东川山南兵合击吐蕃南诏破之
　　陆防对徳宗曰贤君选将委任责成故能有功况今秦梁千里兵势无常遥为规画未必合宜彼违命则失君威从命则害军事进退羁碍难以成功不若假以便宜之权待以殊常之赏则将帅感悦智勇得伸矣夫锋镝交于原野而决策于九重之中机防变于斯须而定计于千里之外是以用舍相碍否臧皆凶上有掣肘之讥而下无死绥之志矣且君上之权特异臣下惟不自用力乃能用人惟陛下图之
　　刘士宁淫乱残忍军中苦之兵马使李万荣得众心防士宁出畋数日不返万荣召亲兵诈之曰敕征大夫入朝以吾掌留务汝辈人赐钱三十缗众皆聴命乃分兵闭城士宁逃归京师陆贽请选朝臣宣劳徐察事情此安危强弱之机不可不审上欲令万荣知留后贽复奏曰万荣鄙躁殊异纯良得志骄盈不悖则败况茍邀不顺茍允不诚君臣之间势必嫌阻与其图之于滋蔓不若絶之萌芽且为国之道以义训人将教事君先令顺长若使倾夺之徒便得代居其任非独长乱之道亦开谋逆之端但选能臣命为节度奬万荣而别加宠任褒将士而厚赐资装揆其大情理必宁息上不从之李希烈请讨梁崇义上亟称其忠黜陟使李承自淮西还言于上曰希烈必立微功但恐立功之后更烦朝廷用兵耳上不以为然希烈既得襄阳遂据之上乃思承言以为山东道节度使欲以禁兵送上承请单骑赴镇至襄阳希烈寘之外馆迫胁万方承不屈希烈乃大掠而去承治期年军府稍完
　　宪宗时刘辟既得旌节志益骄求兼领三川宪宗不许辟遂发兵围东川节度使李康于梓州宪宗欲讨辟而重于用兵公卿议者亦以为蜀险固难取杜黄裳独曰辟狂戆书生取之如拾芥耳臣知神策军使高崇文勇略可用愿陛下专以军事委之勿置监军辟必可擒宪宗从之时宿将名位素重者甚众皆自谓当征蜀之选及诏用崇文皆大惊宪宗与杜黄裳论及藩镇黄裳曰徳宗自经忧患务为姑息不生除节帅有物故者先遣中使察军情所与则授之中使或私受大将赂归而誉之即降旄钺未尝有出朝廷之意者陛下不欲振举纲纪宜稍以法度裁制藩镇然后天下可得而理也宪宗深以为然于是始用兵讨蜀以至威行两河皆黄裳启之也
　　宪宗密问诸学士曰今欲用王承宗为成徳留后割其徳棣二州更为一镇使输二税请官吏何如李綘等对曰徳棣成徳为日已久一旦割之恐其忧疑怨望复为邻道搆扇万一旅拒倍难处置不若使吊祭使以其私谕承宗令自表请幸而聴命于理固顺若有不聴体亦无损上又问今刘济田季安皆病若其物故又如成徳天下何时当平议者皆言宜乗此际代之不受则发兵讨之如何对曰羣臣见取蜀吴易于反掌故謟躁之徒争献策劝开河北臣窃谓河北之势与二方异何则西川浙西皆非反侧之地其四郡皆国家臂指之臣刘辟李锜独生狂谋大军一临则涣然离耳河北则不然其将士百姓懐其累代煦妪之恩不知君臣逆顺之理邻道各为子孙之谋亦虑他日及此万一或相表里兵连祸结戎狄乗间其为忧患可胜道哉济及季安物故之际若有隙可乘当临事图之于今用兵则恐未可太平之业非朝夕可致愿陛下审处之且以吴少诚病必不起淮西四旁皆国家州县不与贼通朝廷命帅今正其时万一不从可议征讨故臣愿舍恒冀难致之策就申蔡易成之谋脱或恒冀连兵事未如意蔡州有衅势可兴师复以财力不赡而赦承宗则恩威两废不如早赐处分既而承宗以未得朝命颇惧累表自诉上遣裴武宣慰承宗受诏甚恭请献徳棣二州武复命以承宗为成徳军节度徳州刺史薛昌朝为保信军节度领徳棣二州昌朝王氏壻故就用之田季安使谓承宗曰昌朝阴与朝廷通故受节钺承宗袭执昌朝囚之上以裴武为欺罔又有譛之者曰武使还先宿裴垍家明旦乃入见上怒甚欲贬之李綘曰武昔陷李懐光军中守节不屈岂容今日遽为奸囘葢承宗始惧朝廷诛讨故请献二州而邻道不欲其然计必有隂行间説使不得守其初心者非武之罪也且今抵武罪使后奉使者以武为戒茍求便身率为依阿两可之言莫肯尽诚具陈利害非国家之利也况垍武久处朝廷谙练事体岂有使未复命而先宿宰相家乎此殆谗人中伤之言愿陛下察之上遂不问
　　田季安闻吐突承璀讨王承宗聚其徒曰师不跨河二十五年矣今一旦越魏代赵赵虏魏亦虏矣为之奈何其将有超伍而言者自愿借骑五千以除君忧季安欲从之幽州牙将谭忠使魏知其谋入谓季安曰如某之计是引天下之兵也往年王师取蜀取吴筭不一失是皆相臣之谋今王师越魏伐赵不使臣宿将而专付中臣不输天下之甲而多出秦甲君知谁为之谋此乃天子自为之谋欲将夸服于臣下也若师未叩赵而先碎于魏曰上之谋反不如下能不耻且怒乎既耻且怒必任智士画长策仗猛将练精兵毕力再举鉴前之败必不越魏而伐赵校罪轻重必不先赵而后魏矣季安曰然则若之何忠曰王师入魏君厚犒之而悉甲压境号曰伐赵阴遗赵书使解陴障遗魏一城持以奏捷则魏之霸基安矣季安曰善遂与赵阴计得其堂阳谭忠归幽州欲激刘济讨赵防济合诸将言曰天子知我怨赵今必命我伐之赵亦必大备我伐与不伐孰利忠曰是必皆将无之济怒曰我与承宗反乎命系忠狱使人视成徳之境果不为备而诏至亦止令之宗正少卿李拭奏承宗不可不讨承瓘亲信近臣宜委以禁兵使统诸军上以拭状示诸学士曰此奸臣也卿曹记之勿令得进用时昭义节度使卢从史遭父防朝廷久未起复从史惧因承瓘进説请以本军讨承宗诏起复金吾大将军
　　卢从史阴与王承宗通谋宪宗甚患之防从史遣牙将王翊元入奏事裴垍引与语为言为臣之义微动其心翊元遂输诚言从史阴谋及可取之状垍令翊元还本军经营遂得其都知兵马使乌重款要垍言于上曰从史必为乱今与承璀对营而不设备失今不取后虽兴大兵未可以嵗月平也上许之承璀乃召从史入营与博伏壮士擒防之驰诣京师昭义士卒闻之皆甲以出乌重当军门叱之曰天子诏从者赏违者斩遂皆散上嘉重功欲即以为昭义帅李綘以为不可请授重河阳防吐突承璀奏已牒重勾当昭义留后綘上言昭义五州据山东要害魏博恒幽诸镇蟠结朝廷惟恃此以制之诚国之宝地安危所系也昨为从史所据使朝廷旰食计不获已诱而执之已失大体今又以承璀文牒差本军牙将为重镇留后物情顿沮纪纲大紊校计利害更不若从史为之何则从史虽蓄奸谋已是朝廷牧伯重出于列校以承璀一牒代之窃恐河南北诸侯闻之愤怒耻与为伍且谓承璀诱重使逐从史而代其位必将人人自危万一连表罪状承璀不知陛下何以待之不报则众怒益甚若为改除则朝廷之威去矣上悦乃以重镇河阳而徙河阳节度使孟元阳镇昭义贬从史为驩州司马
　　田懐谏幼弱军政皆决于家僮蒋士则数以爱憎移易诸将众皆愤怒朝命久不至军中不安田兴晨入府士卒大噪环拜请为留后兴惊仆久之起谓众曰汝肯聴吾言乎皆曰惟命兴曰勿犯副大使守朝廷守令申版籍请官吏然后可皆曰诺兴乃杀蒋士则等十余人迁懐谏于外监军以闻上亟召綘曰卿揣魏博若符契吉甫请遣中使宣慰以观其变綘曰今田兴奉其土地兵众坐待诏命不乘此际推心抚纳必待敇使至彼持将士表来然后与之则是恩出于下而其感戴之心非今日比矣吉甫素与枢密使梁守谦相结守谦亦为之言上竟遣中使张忠顺如魏綘复上言朝廷恩威得失在此一举时机可惜奈何弃之计忠顺之行甫应过陜乞明旦即降白麻除兴节度使犹可及也上欲且除留后綘曰田兴恭顺如此自非恩出不次无以深慰其心上从之忠顺未还制命已至兴感恩流涕士众鼓舞李綘又言魏博五十余年不霑皇化一旦举六州之地来归刳河朔之腹心倾叛乱之巢穴不有重赏过其所望则无以慰士卒之心使四隣劝慕请发内库钱百五十万缗以与之左右宦官以为所与太多后有此比将何以给之宪宗以语綘綘曰田兴不贪专地之利不顾四邻之患归命圣朝陛下奈何爱小费而遗大计不以収一道人心钱用尽更来机事一失不可复追借使国家发十五万兵以取六州期年而克之其费岂止百五十万缗而已乎宪宗悦曰朕所以恶衣菲食蓄聚货财正为欲平定四方不然徒贮之府库何为遣知制诰裴度至魏博宣慰以钱百五十万缗赏军士六州百姓给复一年军士受赐欢声如雷成徳兖郓使者数辈见之相顾失色叹曰倔强者果何益乎度为兴陈君臣上下之义兴聴之终夕不倦待度礼极厚请度徧至所部州县宣布朝命
　　田正李愬屡败平卢兵李师道民治城堑役及妇人民惧且怨都知兵马使刘悟将兵万余人屯阳谷以拒官军务为寛惠使士卒人人自便军中号曰刘父或谓师道曰悟专収众心恐有他志师道潜遣二使赍帖授行营军使张暹令斩悟暹素与悟善懐帖示之悟召诸将谓曰悟与公辈不顾死亡以抗官军诚无负于司空今司空信谗来取悟首悟死诸公其次矣且天子所欲诛者独司空一人今军势日蹙吾曹何为随之灭族欲与诸公还入郓州奉行天子之命岂徒免危亡富贵可图也有后应者皆立斩之众惧皆曰唯都头命乃令士卒皆饱食执兵夜半聴鼔三声絶即行人衘枚马防口遇行人执留之天未明军至城下城中噪哗动地子城门已洞开牙中兵不满数百皆投弓矢于地悟勒兵捕师道与二子斩之慰喻军民斩賛师道逆谋者二十余家文武将吏且惧且喜悟见李公度执手歔欷出贾直言于狱置之幕府田正遣使往贺悟函师道父子三首送正营正大喜露布以闻淄青等十二州皆平上命戸部侍郎杨于陵宣抚淄青分其地为三道以郓曹濮为一道淄青齐登莱为一道兖海沂宻为一道自广徳以来垂六十年藩镇跋扈河南北三十余州自除官吏不供贡赋至是尽遵朝廷约束矣
　　王承宗卒其下秘不丧立承宗之弟承元承元时年二十曰诸公未忘先徳不以承元年少使摄军务承元请尽节天子以遵忠烈王之志诸公肯从之乎众许诺承元乃视事于都将聴事不称留后表请除帅诸将及邻道争以故事劝之皆不聴诏以田正为承徳帅承元移镇滑州将士諠哗不受命承元以诏防谕之诸将号哭不从承元出家财以散之谓曰诸公之意甚厚然使承元违天子之诏其罪大矣昔李师道之未败也朝廷尝赦其罪师道欲行诸将固留之其后杀师道者亦诸将也诸将勿使承元为师道则幸矣大将李寂等因留承元承元斩以徇军中乃定
　　李正已先有淄青齐海登莱沂宻徳棣十州之地及李灵曜之乱诸道合兵攻之所得之地各为己有又得曹濮徐兖郓五州因徙治郓使子纳守青州正已用刑严峻法令齐一赋均而轻拥兵十万雄防东方隣藩畏之是时田承嗣防魏博相衞洺具澶七州李宝臣防恒易赵定深冀沧七州各拥众五万梁崇义防襄邓均房复郢六州有众六万相与根防蟠结虽奉事朝廷而不用其法令官爵甲兵租赋刑杀皆自专之上寛仁一聴其所为朝廷或完一城増一兵辄有怨言以为猜贰常为之罢役而自于境内筑垒缮兵无虚日以是虽在中国名藩臣而实如蛮貊异域焉李宝臣与李正已田承嗣梁崇义相结期以土地子孙故承嗣之死宝臣力为悦请继袭至是悦屡为惟岳请上亦不许或曰不与必为乱上曰贼本无资以为乱皆借我土地假我位号以聚其众耳向日因其所欲而命之多矣而乱益滋是爵命不足以已乱而适足以长乱也竟不许
　　时河北略定惟魏州未下李纳势日蹙朝廷谓天下不日可平以孝忠为易定沧州节度使武俊日知为恒冀深赵团练使以徳二州朱滔令还镇滔固请深州不许由是怨望留屯深州武俊自以不得为节度使又失赵定不悦复有诏令武俊以粮三千石给朱滔马五百匹给马燧武俊以为魏博既下朝廷必取恒冀故分其粮马以弱之疑未肯奉诏田悦闻之遣判官王侑説朱滔曰今上志欲扫清河朔不使藩承袭魏亡则燕赵为之次矣若司徒矜魏博而救之则非徒得存亡继絶之义亦子孙万世之利也滔大喜即遣侑归又遣王邳説王武俊曰大夫出万死之计诛逆首康日知岂得与大夫同日论功而朝廷褒赏略同谁不愤悒今又闻诏支粮马与邻道朝廷之意先欲贫弱军府俟平魏之日使马仆射朱司徒共相灭耳司徒不敢自保郅等效愚计欲与大夫共救田尚书而以深州与大夫三镇连衡若耳目手足之相救则他日永无患矣武俊亦喜许诺相与刻日举兵南向
　　穆宗时卢龙节度使刘总既杀其父兄心常自疑数见父兄为祟常于府舍饭僧使为佛事晩年恐惧尤甚亦见河南北皆从化奏乞弃官为僧诏从之子弟将佐皆加超擢百姓给复一年军士赐钱一百万缗总以印节授留后张玘夜遁去卒于定州初总奏分所属为三道以幽涿营为一道平蓟妫擅为一道请除张靖薛平为节度使瀛莫为一道请除卢士玫为观察使靖先在河东以寛简得众总以燕人桀骜日久故举靖以安辑之平嵩之子知河朔风俗而尽诚于国士玫则总妻族之亲也总又尽择麾下宿将有功难制者朱克融等送京师乞加奬防使燕人有慕羡朝廷禄位之志又献征马万伍千匹然后委去克融滔之孙也是时上方酣宴不以天下为意崔植杜元頴无逺略不知安危大体茍欲崇重张靖惟割瀛莫二州以士玫领之余皆统于靖朱克融辈久羁旅京师至假匄衣食日诣中书求官植元頴不之省寻勒归本军驱使克融辈皆愤怨先是河北节度使皆与士卒均劳逸靖雍容骄贵庄黙自尊涉旬乃一出坐决事宾客将吏罕得闻其言情意不接政事多委之幕僚韦雍辈又皆年少轻薄嗜酒豪纵裁刻军士粮赐数以反虏诟之谓军士曰今天下太平汝曹能挽两石弓不若识一丁字由是军中人人怨怒
　　翰林学士元与知枢密魏简深相结求为宰相由是有宠无怨于裴度但以度先达重望恐其复有功大用妨已进取故度所奏军事多与简从中沮之度上表曰逆竖构乱震惊山东奸臣作朋挠败军政陛下欲扫荡幽镇先宜肃清朝廷河朔逆贼祗乱山东禁闱奸臣必乱天下是则河朔患小禁闱患大小者臣与诸将必能翦灭大者非陛下觉寤制断无以驱除臣陛下委付之意不轻遭奸臣抑损之事不少但欲令臣失所而于天下理乱山东胜负悉不之顾若朝中奸臣尽去则河朔逆贼不讨自平若奸臣尚存则逆贼纵平无益表三上上虽不悦以度大臣不得已罢简枢密解翰林而恩遇如故
　　武宗时刘从谏累表言仇士良罪恶遂与朝廷相猜恨招纳亡命缮完兵械马牧及商旅卖铁煑盐假大商以牙职使通好诸道因为贩易嵗入数十万及疾病与幕客张谷等谋效河北诸镇以弟之子为都知兵马使至是薨秘不发丧押牙王恊曰正当如宝厯年様为之不出百日旌节至矣于是逼监军崔士康奏称从谏疾病请命其子为留后上遣供奉官薛士干往谕从谏使就东都疗疾遣入朝宰相谏官多以为囘鹘余烬未灭边鄙犹须警备复讨泽潞国力不支李徳裕独曰泽潞事体与河朔三镇不同河朔习乱已久人心难化是故累朝以来置之度外泽潞近处腹心一军素称忠义如李抱真成立此军徳宗犹不许承袭敬宗不恤国务宰相又无逺畧刘悟之死因授从谏使其跋扈垂死之际复以兵权擅付竖子若又因而授之则诸镇谁不思效其所为天子威令不复行矣上曰卿以何术制之果可克否对曰稹所恃者三镇但得镇魏不与之同则无能为也若遣重臣往谕王元逵何敬以河朔自艰难以来列圣许其袭已成故事与泽潞不同今将加兵泽潞不欲更出禁军其山东三州委两镇攻之贼平之日将士并当厚加官赏茍两镇聴命不从旁沮挠官军则必成擒矣上喜曰吾与徳裕同之保无后悔遂决意讨羣臣言者不复入矣上命徳裕草诏赐元逵敬曰泽潞一镇与卿事体不同勿为子孙之谋欲存辅车之势但能显立功效自然福及后昆上曰当如此直告之是也又赐张仲武诏令专御囘鹘元逵敬得诏悚息聴命士干入境不问从諌之疾直为己知其死之意都押牙郭谊等大出兵迎之请用河朔事体遂扶出见将士发丧不受敇命黄州刺史杜牧上李徳裕书曰牧尝问董重质以淮西四嵗不破之由重质以为由朝廷征兵太杂客军数少势羸力弱心志不一多致败亡其时朝廷若使鄂寿唐州只保境土但用陈许郑滑两道全军帖以宣閠弩手令其守隘即不出一嵗无蔡州矣今上党叛逆镇魏虽尽节效顺亦不过围一城攻一堡系累穉老而已若使河阳万人为垒窒天井之口高壁深堑勿与之战只以忠武武宁两军帖以青州五千精甲宣閠二千弩手径上党不过数月必覆其巢穴矣徳裕又以议者多言刘悟有功未可亟诛请下百官议上曰悟迫于救死耳非素心徇国也借使有功父子为将相二十余年国家报之足矣何得复自立朕以为凡有功当显赏有罪亦不可茍免也徳裕又以分司宾客李宗闵与刘从谏交通不宜寘之东都奏以为湖州刺史制削夺从谏及稹官爵以王元逵何敬为招讨使与河东节度使刘沔河阳节度使王茂元合力攻讨先是河北诸镇有自立者朝廷必先有吊祭使册赠使宣慰使继往商度然后用兵故常及半嵗军中得以为备至是宰相亦欲遣使上即下诏讨之元逵即日出师
　　李徳裕以韩全义以来将帅出征屡败其有三一者诏令下军前者日有三四宰相多不预闻二者监军各以意见指挥军事将帅不得专进退三者毎军各有宦者为监使悉选军中骁勇数百为牙队其在陈战鬬者皆怯弱之士毎战监使自有信旗乘高立马以牙队自衞视军势小却辄引旗先走陈从而溃徳裕乃与枢密使杨钦义刘行深议约敇监军不得与军政每兵千人聴监军取十人自衞有功随例霑赏二枢密皆以为然白武宗行之自御囘鹘至泽潞罢兵皆守此制自非中书进诏更无它诏自中出者号令既简将帅得以施其谋略故所向有功
　　河北三镇每遣使者至京师李徳裕常面谕之曰河朔兵力虽强不能自立须借朝廷官爵威命以安军情归语汝使与其使大将邀宣慰敇使以求官爵何如自奋忠义立功立事结知明主使恩出朝廷不亦荣乎且以耳目所立者言之李载义在幽州为国家尽忠平沧景及为军中所逐不失作节度使后镇太原位至宰相杨至诚遣大将遮敇使马求官及为军中所逐朝廷竟不赦其罪此二人祸福足以观矣徳裕复以其言白武宗武宗曰要当如此明告之由是三镇不敢有异志卢龙军乱杀节度使史元忠惟牙将陈行泰王留务表求节钺李徳裕曰河朔事势臣所熟谙比来朝廷遣使太速故军情遂固若置之数月不问必自生变今请勿遣使以观之既而军中果杀行泰立张綘复求节钺朝廷亦不问雄武军使张仲武起兵击綘且遣军吏吴仲舒奉表以闻诏宰相问状仲舒言行泰綘皆游客故人心不附仲武幽州旧将性忠义通书习事人心向之计今军中已逐綘矣李徳裕问雄武士卒几何对曰军士土团合千余人徳裕曰兵少何以立功对曰在得人心不在兵多徳裕又问万一不克如何对曰幽州粮食皆在妫州及北边七镇万一未能入则据居庸闗絶其粮道幽州自困矣徳裕奏行泰綘皆使大将上表胁朝廷邀节钺故不可与今仲武表请讨乱与之有名乃以仲武知卢龙留后仲武寻克幽州
　　王元逵前锋入邢州境已逾月何敬尚未出师元逵密表敬懐两端李徳裕言忠武累战有功军声颇振王宰年力方壮谋略可称请诏敬以河阳河东未能进军贼屡出兵焚掠晋綘今遣王宰将忠武前军径魏博抵磁州以分贼势敬必惧此攻心伐谋之术也从之敬仓皇出师拔肥乡平恩杀伤甚众上曰敬已拔两县可释前疑既有杀伤虽欲持两端不可得已王宰言游奕将得刘表有意归附李徳裕言宰擅受表似欲擅招抚之功昔韩信破田荣李靖擒颉利皆因其请降潜兵掩袭止可令王宰失信岂得损朝廷威命建立竒功实在今日必不可以太原小扰失此事机望即遣使督其进兵必与诸将举族面防方可受纳兼谕石雄以宰若纳则雄无功可纪当于垂成之际自取竒功又为相府与宰书言昔王承宗虽逆命犹遣子弟奉表入朝宪宗犹未之许今稹置章表于衢路之间游奕将不即毁除实恐非是且稹逆状如此而将帅受之是私忠归于臣下不赦在朝廷事体之间交恐不可自今更有章表宜即所在焚之惟面防而来始可容受徳裕又上言太原人心从来忠顺止是贫虚赏犒不足况千五百人何能为事必不可纵且用兵未罢深虑所在动心望诏李石还赴太原召兵讨乱上皆从之诏王逢留太原兵守榆社以易定汴兖兵还讨弁又遣中使马元实至太原晓谕且觇之元实受弁赂还于众中大言相公须早与之节徳裕曰何故元实曰自牙门至栁子列十五里曳地光明甲若之何取之徳裕曰李相正以无兵故发横水兵赴榆社弁何能遽致如此之众乎元实曰召募所致耳徳裕曰召募须有货财李相止以欠军士绢一匹故致此乱弁何从得之元实辞屈徳裕曰从其有十五里光明甲必须杀此贼因奏弁防贼决不可恕如国力不支宁舍刘稹河东兵戍榆社者闻朝廷令客军取太原恐妻孥为所屠灭乃拥监军吕义忠自取太原擒杨弁尽诛乱卒送弁京师并其党斩之李徳裕访高文端破贼之防高文端曰官军令直攻潞州泽州兵约万五千人贼常分兵大半潜伏山谷伺官军攻城疲敝则四集救之官军必失利请令陈许军过干河立寨城连延筑为夹城环绕泽州日遣大军布陈于外以扞救兵贼见围将合必出战待其败北然后乘势可取固镇寨四崖悬絶势不可攻然寨中无水宜令王逢絶其水道不过三日贼必遁去又都头王钊将万兵戍潞州以稹数诛大将疑惧召之不入但钊及士卒家属皆在潞州招之必不肯来若谕以引兵取稹事成即除他镇仍厚有赐与庶几肯从镇州奏事官高迪密陈二事其一以为贼中好为偷兵术潜抽诸处兵聚于一处官军多就迫逐以致失利官军须知此情自非来攻慎勿与战彼淹留不过三日须散归旧屯如此数四空归自然丧气官军密遣谍者诇其抽兵之处乘虚袭之无不捷矣其二镇魏下营不离故处每三两月一深入烧掠而去贼但固守城栅城外百姓贼亦不惜宜令进营防其要害以渐迫之徳裕皆请以其言谕诸将
　　刘稹年少懦弱押牙王协兵马使李士贵用事专聚货财府库充溢而将士有功无赏由是人心离怨协请税商人毎州遣军将一人主之并籍编戸家赀十分取二民恟恟不安邢州将裴问稹之舅也所将兵多富商子弟问以其父兄被拘为之请不得乃杀税商军将而请降于王元逵洺州守将王钊磁州守将安玉闻之皆请降于何敬李徳裕曰昭义根本尽在山东三州降则上党不日有变矣上曰郭谊必枭刘稹以自赎徳裕曰诚如圣料上曰于今所宜先处者何事徳裕曰万一镇魏请占三州朝廷难于可否请以给事中卢止为三州留后上从之诏卢钧乘驿赴镇潞人闻三州降大惧郭谊王协谋説刘以兵授谊束身归朝稹许之遂杀稹灭其族函首遣使奉表降于王宰宰以状闻宰相入贺上曰郭谊宜如何处之徳裕对曰刘稹騃孺子耳阻兵拒命皆谊为之谋主及势孤力屈又卖稹以求赏此而不诛何以惩恶宜及诸军在境并谊等诛之上曰朕意亦以为然乃诏石雄将七千人入潞州以应谣言杜悰请赦谊等上不应诏昭义五州给复一年横増赋敛悉从蠲免所籍团兵并纵归农诸道将上等级加赏雄至潞州尽执谊等送京师卢钧素寛厚爱人襄州士卒在行营者对陈辄扬其美及赴镇散卒归之者皆厚抚之人情大洽昭义遂安郭谊王协等至京师皆斩之僖宗时右补阙常濬上疏以为陛下姑息藩镇太甚是非功过骈首并足致天下纷纷若此犹未之悟岂可不念骆谷之艰危复懐西顾之计乎宜稍振典刑以威四方田令孜之党言于僖宗曰此疏于藩镇岂不致其猜忿于是贬濬万州司戸寻赐死
　　诸道兵皆防闗中独平卢不至王铎遣判官张濬往説之时平卢大将王敬武方逐节度使自为留后已受黄巢官爵不出迎濬见而责之曰公为藩臣侮慢诏使不能事上何以使下敬武愕然谢之既宣诏将士皆不应濬徐谕之曰人生当先晓逆顺次知利害黄巢前日贩盐虏耳公等舍累叶天子而臣之果何利哉今天下勤王之师皆集京畿而淄青独不至一旦贼平天子返正公等何面见天下之人乎将士皆改容引咎曰谏议之言是也敬武即兵从濬而西
　　宋太祖以赵普为枢宻使尝谓普曰天下自唐季以来数十年间帝王凡易八姓鬭战不息生民涂地其故何也吾欲息天下之兵为国家长久计其道何如普对曰此无他方镇太重君弱臣彊而已今欲治之宜稍夺其权制其钱谷収其精兵则天下自安矣语未毕帝曰卿勿复言吾已谕矣石守信王审琦等皆太祖故人有功典禁衞兵普数以为言帝曰彼等必不吾叛卿何忧之深耶普曰臣亦不忧其叛也然熟观数人者皆非统御才恐不能制伏其下则军伍间万一有作孽者彼临时亦不能自由尔帝悟一日因晚朝与守信等饮酒酣屏左右谓曰朕非卿等不及此然天下亦大艰难殊不若为节度使之乐朕终夕未尝敢安枕卧也守信等请其故帝曰是不难知此位谁不欲为守信等顿首曰陛下何为出此言今天命已定谁复有异心帝曰卿等固然其如麾下欲富贵何一旦有以黄袍加汝身汝虽欲不为其可得乎守信等泣谢曰臣等愚不及此惟陛下哀矜指示可生之途帝曰人生如白驹过隙所以好富贵者不过欲多积金钱厚自娱乐使子孙无贫乏尔卿等何不释去兵权出守大藩择好便田宅市之为子孙立永逺不可动之业多置歌儿舞女日夕饮酒相欢以终天年朕且与卿等约为婚姻君臣之间两无猜疑上下相安不亦善乎守信等皆谢曰陛下念臣等至此所谓生死而肉骨也明日皆称疾乞罢典兵帝从之以守信为天平节度使高懐徳为归徳节度使王审琦为忠正节度使张令铎为镇宁节度使皆罢宿衞就镇赐赉甚厚唯守信兼职如故其实兵权不在也鳯翔节度使王彦超及诸藩镇入朝太祖宴于后苑酒酣从容谓之曰卿等皆国家宿旧久临剧镇王事鞅掌非朕所以优贤之意也彦超谕意即前奏曰臣本无勲劳久冒荣宠今已衰朽乞骸骨归丘园臣之愿也安逺节度使武行徳防国节度使郭从义定国节度使白重赞保大节度使杨廷璋竞自陈攻战阀阅及厯履艰苦帝曰此异代事何足论明日皆罢镇复朝请
　　诏设通判于诸州凡军民之政皆统治之事得专逹与长史均礼大州或置二员又令节镇所领支郡皆直京师得自奏事不属诸藩于是节度使之权始轻用赵普之言也　吕中曰天下之所以四分五裂者方镇之专地也干戈之所以交争互战者方镇之专兵也民之所以苦于赋防役重者方镇之专利也民之所以苦于刑苛法峻者方镇之专杀也朝廷命令不得行于天下者方镇之继袭也太祖与赵普长虑却顾知天下之源在乎此于是以文臣知州以朝官知县以京朝官监临财赋又置运使置通判皆所以渐取其权朝廷以一纸下郡县如身使臂如臂使指无有留难而天下之势一矣
　　曹彬之伐江南也帝谓曰俟克李煜当以卿为使相潘美预以为贺彬曰不然夫是行也仗天威遵庙谟乃能成事吾何功哉况使相极品乎美曰何谓也彬曰太原未平耳及还帝谓曰本授卿使相然刘继恩未下姑少待之美视彬防笑帝诘之美以实对帝亦大笑乃赐彬钱五十万彬退曰人生何必使相好官不过多得钱耳未几乃拜枢密使
　　李汉超在闗南民有讼其彊娶己女为妾及贷民钱不偿者太祖召谓曰汝女可适何人对曰农家尔又问汉超未至闗南时契丹何如对曰嵗苦侵暴曰今复尔邪对曰无也太祖曰汉超朕之贵臣汝女为之妾不犹愈为农妇乎且使汉超不在闗南汝家尚能保其所有货财邪责其人而遣之宻使谕汉超曰亟还其女并所贷朕姑贳汝勿复为也不足于用何不以告朕邪汉超感泣由是益修政理吏民爱之
　　赵賛至延州前后分置步骑使绵绵不絶林莽之际逺见旌旗所部浑来迎莫测其数相视夺气莫不畏服太祖尝注意于谋帅命賛屯延州姚内斌守庆州董遵诲屯环州王彦升守原州冯继业镇灵武以备西夏李汉超屯闗南马仁瑀守瀛州韩令坤镇常州贺惟忠守易州何继筠领州以拒北敌又以郭进控西山武守琪戍晋州李谦溥守隰州李继勲镇昭义以御太原其家族在京师者抚之甚厚郡中筦之利悉与之恣其图囘贸易免所过征税令招募骁勇以为爪牙凡军中事许从便宜毎来朝必召对命坐赐以饮食锡赉殊异由是边臣皆富于财得以养募死力使为间谍洞知蕃情毎入防必能先知预为之备设伏掩击多致克捷自此累年无西北之虑得以尽力东南取荆湖川广吴楚之地
　　王全斌之代蜀汴京大雪太祖设氊帷于讲武殿衣紫貂裘防以视事忽谓左右曰我被服如此体尚觉寒念西征将士冲冐霜雪何以堪处即解裘防遣中使驰赐全斌仍谕诸将曰不能徧及也全斌拜赐感泣故所向有功
　　苏洵御将篇　人君御臣相易而将难将有二有贤将有才将而御才将尤难御相以礼御将以术御贤将之术以信御才将之术以智不以礼不以信是不为也不以术不以智是不能也故曰御将难而御才将尤难六畜其初皆兽也彼虎豹能搏能噬而马亦能蹄牛亦能触先王知其能搏能噬者不可以人力制故杀之杀之不能驱之而后已蹄者可驭以羁绁触者可拘以楅衡故先王不忍弃其才而废天下之用如曰是能蹄是能触当与虎豹并杀而同驱则是天下无骐骥终无以服乘耶先王之选才也自非大奸剧恶如虎豹之不可以变其搏噬者未尝不欲制之以术而全其才以适于用况为将者又不可责以廉隅细谨顾其才何如耳汉之衞霍赵充国唐之李靖李勣贤将也汉之韩信黥布彭越唐之薛万彻侯君集盛彦师才将也贤将既不多有得才者而任之可也茍又曰是难御则是不肖者而后可也结以重恩示以赤心美田宅丰饮馔歌童舞女以极其口腹耳目之欲而折之以威此先王之所以御才将者也近之论者或曰将之所以毕智竭力犯霜露蹈白刃而不辞者冀赏耳为国家者不如勿先赏以邀其成功或曰赏所以使人不先赏人不为我用是皆一隅之説非通论也将之才固有大小杰然于庸将之中者才小者也杰然于才将之中者才大者也才小志亦小才大志亦大人君当观其才之小大而为制御之术以称其志一隅之説不可用也夫养骐骥者丰其刍粒洁其羁络居之新闲浴之清泉而后责之千里彼骐骥者其志常在千里也夫岂以一饱而废其志哉至于养鹰则不然获一雉饲以一雀获一兎饲以一鼠彼知不尽力于击搏则其势无所得食故然后为我用才大者骐骥也不先赏之是养骐骥者饥之而责其千里不可得也才小者鹰也先赏之是养鹰者饱之而求其击搏亦不可得也是故先赏之説可施之才大者不先赏之説可施之才小者兼而用之可也昔者汉高帝一见韩信而授以上将解衣衣之推食哺之一见黥布而以为淮南王供具饮食如王者一见彭越而以为相国当是时三人者未有功于汉也厥后追项籍垓下与信越期而不至捐数千里之地以畀之如弃敝屣项氏未灭天下未定而三人者已极富贵矣何则高帝知三人者之志大不极于富贵则不为我用虽极于富贵而不灭项氏不定天下则其志不已也至于樊哙滕公灌婴之徒则不然拔一城陷一阵而后増数级之爵否则终嵗不迁也项氏已灭天下已定樊哙滕公灌婴之徒计百战之功而后爵之通侯夫岂高帝至此而啬哉知其才小而志小虽不先赏不怨而先赏之则彼将泰然自满而不复以立功为念故也噫方韩信之立于齐蒯通武涉之説未去也当是之时而夺之王汉其殆哉夫人岂不欲三分天下而自立者而彼则曰汉王不夺我齐也故齐不捐则韩信不懐韩信不懐则天下非汉之有呜呼高帝可谓知大计矣
　　论将【八则】
　　天下合从赵使魏加见楚春申君曰君有将乎曰有矣仆欲将临武君魏加曰臣少之时好射臣愿以射譬之可乎春申君曰可加曰异日者更嬴与魏王处京台之下仰见飞鸟更嬴谓魏王曰臣为君引弓虚发而下鸟魏王曰然则射可至此乎更嬴曰可有间雁从东方来更嬴以虚发而下之魏王曰然则射可至此乎更嬴曰此孽也王曰先生何以知之对曰其飞徐而鸣悲飞徐者故疮痛也鸣悲者久失羣也故疮未息而惊心未去也闻者音烈而高飞故疮陨也今临武君尝为秦孽不可为拒秦之将也
　　燕封宋荣蚠高阳君使将而攻赵赵王因割济东三城合卢高唐平原陵地城市邑五十七命以与齐而以求安平君而将之马服君谓平原君曰国奚无人甚哉君致安平君而将之乃将济东三城合城市邑五十七以与齐此夫予与敌国战覆军杀将之所取割地于敌国者也今君以此与齐而求安平君而将之国奚无人甚哉且君奚不将奢也奢尝抵罪居燕燕以奢为上谷守燕之通谷要塞奢习知之百日之内天下之兵未聚奢已举燕矣然则君奚求安平君而为将乎平原君曰将军释之矣仆己言之仆主矣仆主幸己聴仆也将军无言已马服君曰君过矣君之所以求安平君者以齐之于燕也茹肝涉血之仇邪其于奢也不然使安平君愚固不能当荣蚠使安平君智又不肯与燕人战此两言者安平君必处一焉虽然两者有一也使安平君智则奚以赵之强为赵强则齐不复霸矣今得强赵之兵以杜燕将旷日持久数歳今士大夫余子之力尽于沟垒车甲羽毛裂敝府库仓廪虚两国交以习之乃引其兵而归夫尽两国之兵无明此者矣是军也悬釡而炊得三城城大无能过百雉者果如马服之言也
　　汉冯唐者其大父赵人父徙代汉兴徙安陵唐以孝着为中郎署长事文帝文帝辇过问唐曰父老何自为郎家安在唐具以实对文帝曰吾居代时吾尚食监高袪数为我言赵将李齐之贤战于钜鹿下今吾毎饭意未尝不在钜鹿也父知之乎唐对曰尚不如亷颇李牧之为将也上曰何以唐曰臣大父在赵时为官卒将善李牧臣父故为代相善赵将李齐知其为人也上既闻廉颇李牧为人良説而搏髀曰嗟乎吾独不得亷颇李牧时为吾将吾岂忧匈奴哉唐曰主臣陛下虽得廉颇李牧弗能用也上怒起入禁中良久召唐让曰公奈何众辱我独无闲处乎唐谢曰鄙人不知忌讳当是之时匈奴新大入朝那杀北地都尉昂上以胡寇为意乃卒复问唐曰公何以知吾不能用廉颇李牧也唐对曰臣闻上古王者之遣将也跪而推毂曰阃以内者寡人制之阃以外者将军制之军功爵赏皆决于外归而奏之此非虚言也臣大父言李牧为赵将居边军市之租皆自用飨士赏赐决于外不从中扰也委任而责成功故李牧乃得尽其智能遣选车千三百乗百金之士十万是以北逐单于破东胡灭澹林西抑彊秦南支韩魏当是之时赵几霸其后防赵王迁立其母倡也王迁立乃用郭开谗卒诛李牧令顔聚代之是以兵破士北为秦所禽灭今臣窃闻魏尚为云中守其军市租尽以飨士卒私养钱五日一椎牛飨宾客军吏舍人是以匈奴逺避不近云中之塞虏曽一入尚率车骑击之所杀甚众夫士卒尽家人子起田从军安知尺籍伍符终日力战斩首捕虏上功幕府一言不相应文吏以法绳之其赏不行而吏奉法必用臣愚以为陛下法太明赏太轻罚太重且云中守魏尚坐上功首虏差六级陛下下之吏削其爵罚作之由此言之陛下已得廉颇李牧弗能用也臣诚愚触忌讳死罪死罪文帝悦是日令冯唐持节赦魏尚复以为云中守而拜唐为车骑都尉
　　晋虞预以冦贼未平当须良将乃上防　臣闻承平之世其敎先文拨乱之运非武不克故牧野之战吕望杖钺淮夷作难召伯专征玁狁为暴衞霍长驱故阴阳不和擢士为相三军不胜拔卒为将汉帝既定天下犹思猛士以守四方孝文志存钜鹿冯唐进説魏尚复守诗称赳赳武夫公侯干城折冲之佐岂可忽哉况今中州荒百无一存牧守官长非戎貊之族类即冦窃之幸脱陛下登祚威畅四逺故令此等反善向化然狼子野心轻薄易动防贼未殄益使难安周抚陈川相系背叛徐龛骄黠无所拘忌放兵侵掠罪已彰灼昔葛伯违道汤献之牛吴濞失礼锡以几杖恶成罪着方复加戮龛之小丑可不足灭然豫备不虞古之善教矧乃有虞可不为防为防之术宜得良将将不素简难以应敌夀春无镇祖逖孤立前有劲虏后无系援虽有智力非可持久愿陛下谘之羣公博举于众若当局之才必允其任则宜奬励使不顾命旁料冗猥或有可者厚加宠待足令忘身昔英布见慢恚欲自裁出观供置然后致力礼遇之恩可不隆哉诚知山河之量非尘露可益神鉴之虑非愚浅所测然匹夫妇犹有忧国之言况臣得厠朝堂之末防冠带之荣者乎
　　晋穆帝时凉州张耽言于张重华曰臣闻国以兵为彊以将为主主将者存亡之机吉凶所系故燕任乐毅尅平全齐及任骑刼丧七十城之地是以古之明君靡不慎于将相也今之所要在于军师然议者举将多推宿旧未必妙尽精才也且韩信之举非旧名也穰苴之信非旧将也吕之进非旧勲也魏延之用非旧徳也葢明王之举举无常人才之所能则授之以大事今彊冦在郊诸将不进人情骚动危机稍逼主簿谢艾兼资文武明识兵略若授以斧钺委以专征必能折冲御侮歼殄凶类重华召艾问以讨冦方略艾曰昔耿弇不欲以贼遗君父黄权愿以万人当冦乞假臣兵七千为殿下吞王擢麻秋等重华大悦以艾为中坚将军
　　唐太宗尝谓侍臣曰于今名将惟李世勣道宗万彻三人而已世勣道宗不能大胜亦不大败万彻非大胜即大败
　　唐兴以来边帅皆用忠厚名臣不久任不遥领不兼统功名著者往往入为宰相其四夷之将虽才略如阿史那社尔契苾何力犹不专大将之任皆以大臣为使以制之及开元中天子有吞四夷之志为边将者十余年不易始久任矣皇子则庆忠诸王宰相则萧嵩牛仙客始遥领矣葢嘉运王忠嗣专制数道始兼统矣李林甫欲杜边帅入相之路以边人不知书乃奏言文臣为将怯当矢石不若用寒族边人边人则勇决习战寒族则孤立无党陛下诚以恩洽其心彼必能为朝廷尽死宗悦其言始用安禄山至是诸道节度使尽用胡人精兵咸戍北边天下之势偏重卒使禄山倾覆天下皆出于林甫专宠固位之谋也
　　李太后以典兵者多非其人谓蜀主曰吾昔见庄宗跨河与梁战及先帝在太原平王蜀诸将非有大功无得典兵故士卒畏服今王昭逺出于厮养伊审征韩保贞赵崇韬皆膏梁乳臭子素不习兵徒以旧恩寘于人上平时谁敢言者一旦疆场有事安能御大敌乎
　　遣将【三则】
　　楚懐王以宋义为上将军项羽为次将范増为末将北救赵令沛公西略地入闗与诸将约先入定闗中者王之当是时秦兵彊常乗胜逐北诸将莫利先入闗独项羽怨秦破项梁军奋愿与沛公西入闗懐王诸父老皆曰项羽为人僄悍猾贼尝攻襄城襄城无遗类皆阬之诸所过无不残灭且楚数进取前陈王项梁皆败不如更遣长者仗义而西告谕秦父兄秦父兄苦其主久矣今诚得长者徃毋侵暴宜可下今项羽僄悍不可遣独沛公素寛大长者可遣卒不许项羽而遣沛公西略地汉光武命冯异讨赤睂车驾送至河南赐以乗舆七尺贝劒勑异曰三辅遭王莽更始之乱重以赤睂延岑之酷元元涂炭无所依诉今之征伐非必略地屠城要在平定安集之耳诸将非不健鬭然好虏掠卿本能御吏士其念自修勑无为郡县所苦
　　魏司马懿将伐辽东何曽上疏明帝曰臣闻先王制法必全于慎故建官受任则置副佐陈师命将则立监贰宣命遣使则设介副临敌交刃又防御右葢以尽思谋之功防安危之变也是以在险当难则权足相济陨缺不豫则才足相代其为国防至深至远及至汉氏亦循旧章韩信伐赵张耳为贰马援讨越刘隆副军前世之迹着在篇志今太尉奉辞诛罪精甲锐锋步骑数万道路逈阻且四千里虽假天威有征无战冦或潜遁消引日月命无常期人非金石逺虑详备诚宜有副今北军诸将及太尉所督皆为寮属名位不殊素无定分统御之尊卒有变急不相镇摄存不忘亡圣逹所裁臣愚以为宜选大臣名将威重宿著者成其礼秩遣诣北军进同谋略退为副佐虽有万一不虞之变军主有储则无患矣

　　经济类编卷五十五
&lt;子部,类书类,经济类编&gt;
　　钦定四库全书
　　经济类编卷五十六
　　明　冯琦冯瑗　撰
　　武功类二
　　论兵【二十四则】
　　管仲兵数篇　为兵之数存乎聚财而财无敌存乎论工而工无敌存乎制器而器无敌存乎选士而士无敌存乎政教而政教无敌存乎服习而服习无敌存乎徧知天下而徧知天下无敌存乎明于机数而明于机数无敌故兵未出境而无敌者八是以欲正天下财不葢天下不能正天下财葢天下而工不葢天下不能正天下工葢天下而器不葢天下不能正天下器葢天下而士不葢天下不能正天下士葢天下而教不葢天下不能正天下教葢天下而习不葢天下不能正天下习葢天下而不徧知天下不能正天下徧知天下而不明于机数不能正天下故明于机数者用兵之势也大者时也小者计也王道非废而天下莫敢窥者王者之正也衡库者天子之礼也是故器成卒选则士知胜矣徧知天下审御机数则独行而无敌矣所爱之国而独利之所恶之国而独害之则令行禁止是以圣主贵之胜一而服百则天下畏之矣立少而观多则天下懐之矣罚有罪赏有功则天下从之矣故聚天下之精财论百工之鋭器春秋角试以练精鋭为右成器不课不用不试不藏収天下之豪杰有天下之骏雄故举之如飞鸟动之如雷霆之如风雨莫当其前莫害其后独出独入莫敢禁圉成功立事必顺于礼义故不礼不胜天下不义不胜人故贤知之君必立于胜地故正天下而莫之敢御也
　　选陈篇　若夫曲制时举不失天时毋旷地利其数多少其要必出于计数故凡攻伐之为道也计必先定于内然后兵出乎境计未定于内而兵出乎境是则战之自胜攻之自毁也是故张军而不能战围邑而不能攻得地而不能实三者见一焉则可破毁也故不明于敌人之正不能加也不明于敌人之情不能约也不明于敌人之将不先军也不明于敌人之士不先阵也是故以众击寡以治击乱以富击贫以能击不能以教卒练士击众白徒故千战千胜百战百胜故事无备兵无主则不蚤知野不辟地无吏则无畜积官无常下怨上则器械不功朝无政则赏罚不明赏罚不明则民幸生故蚤知敌人如独行有畜积则久而不匮器械功则伐而不费赏罚明则人不幸人不幸则勇士劝之故兵也者审于地图谋十官日量蓄积齐勇士徧知天下审御机数兵主之事也故有风雨之行故能不逺道里矣有飞鸟之举故能不险山河矣有雷电之战故能独行而无敌矣有水旱之功故能攻国救邑有金城之守故能定宗庙育男女矣有一体之治故能出号令明宪矣风雨之行者速也飞鸟之举者轻也雷电之战者士不齐也水旱之功者野不収耕不获也金城之守者用货财设耳目也一体之治者去竒説禁雕俗也不逺道里故能威絶域之民不险山河故能服恃固之国独行无敌故令行而禁止故攻国救邑不恃权舆之固故所恃必聴定宗庙育男女天下莫之能伤然后可以有国制仪法出号令莫不向应然后可以治民一众矣
　　地图篇　凡兵主者必先审知地图轘辕之险滥车之水名山通谷经川陵陆丘阜之所在苴草林木蒲苇之所茂道里之逺近城郭之大小名邑废邑困殖之地必尽知之地形之出入相错者尽藏之然后可以行军袭邑举错知先后不失地利此地图之常也人之众寡士之精粗器之功苦尽知之此乃知形者也知形不如知能知能不如知意故主兵必防具者也主明相知将能之谓防具故将出令士期有日数矣宿定所征伐之国使羣臣大吏父兄便辟左右不能议成败人主之任也论功劳行赏罚不敢蔽贤有私行用货财供给军之求索使百吏肃敬不敢解怠行邪以待君之令相室之任也缮器械选练士为教服连什伍徧知天下审御机数此兵主之事也
　　防患篇　凡人主者猛毅则伐懦弱则杀猛毅者何也轻诛杀人之谓猛毅懦弱者何也重诛杀人之谓懦弱此皆有失彼此凡轻诛者杀不辜而重诛者失有罪故上杀不辜则道正者不安上失有罪则行邪者不变道正者不安则才能之人去亡行邪者不变则羣臣朋党才能之人去亡则宜有外难羣臣朋党则宜有内乱故曰猛毅者伐懦弱者杀也君之所以尊卑国之所以安危者莫要于兵故诛暴国必以兵禁辟民必以刑然则兵者外以诛暴内以禁邪故兵者尊主安国之经也不可废也若夫世主则不然外不以兵而欲诛暴则地必亏矣内不以刑而欲禁邪则国必乱矣故凡用兵之计三惊当一至三至当一军三军当一战故一期之师十年之蓄积殚一战之费累代之功尽今交刃接兵而后利之则战之自胜者也攻城围邑主人易子而食之析骸而爨之则攻之自拔者也是以圣人小征而大匡不失天时不空地利用日维梦其数不出于计故计必先定而兵出于竟计未定而兵出于竟则战之自败攻之自毁者也得众而不得其心则与独行者同实兵不完利与无操者同实甲不坚密与俴者同实弩不可以及逺与短兵同实射而不能中与无矢者同实中而不能入与无镞者同实将徒人与俴者同实短兵待逺矢与坐而待死者同实故凡兵有大论必先论其器论其士论其将论其主故曰器滥恶不利者以其士予人也士不可用者以其将予人也将不知兵者以其主予人也主不积务于兵者以其国予人也故一器成往夫具而天下无战心二器成惊夫具而天下无守城三器成游夫具而天下无聚众所谓无战心者知战必不胜故曰无战心所谓无守城者知城必拔故曰无守城所谓无聚众者知众必散故曰无聚众
　　制分篇　凡兵之所以先争圣人贤士不为爱尊爵道术知能不为爱官职巧技勇力不为爱重禄聪耳明目不为爱金财故伯夷叔齐非于死之日而后有名也其前行多修矣武王非于甲子之朝而后胜也其前政多善矣故小征千里徧知之筑堵之墙十人之聚日五间之大征徧知天下日一间之散金财用聪明也故善用兵者无沟垒而有耳目兵不呼儆不茍聚不妄行不强进呼儆则敌人戒茍聚则众不用妄行则羣卒困强进则鋭士挫故凡用兵者攻坚则轫乘瑕则神攻坚则瑕者坚乘瑕则坚者瑕故坚其坚者瑕其瑕者屠牛坦朝解九牛刀可以莫铁则刃游其间也故天道不行屈不足从人事荒乱以十破百器备不行以半击倍故军争者不行于完城池有道者不行于无君故莫知其将至也至而不可圉莫知其将去也去而不可止敌人虽众不能止待治者所道富也而治未必富也必知富之事然后能富富者所道强也而富未必强也必知强之数然后能强强者所道胜也而强未必胜也必知胜之理然后能胜胜者所道制也而胜未必制也必知制之分然后能制是故治国有器富国有事强国有数胜国有理制天下有分
　　荀况议兵篇　临武君与孙卿子议兵于赵孝成王前王曰请问兵要临武君对曰上得天时下得地利观敌之变动后之发先之至此用兵之要术也孙卿子曰不然臣所闻古之道凡用兵攻战之本在乎一民弓矢不调则羿不能以中防六马不和则造父不能以致逺士民不亲附则汤武不能以必胜也故善附民者是乃善用兵者也故兵要在乎善附民而已临武君曰不然兵之所贵者势利也所行者变诈也善用兵者感忽悠闇莫知其所从出孙吴用之无敌于天下岂必待附民哉孙卿子曰不然臣之所道仁人之兵王者之志也君之所贵权谋势利也所行攻夺变诈者诸侯之事也仁人之兵不可诈也彼可诈者怠慢者也路亶者也君臣上下之间滑然有离徳也故以桀诈桀犹巧拙有幸焉以桀诈尧譬之若以卵投石以指挠沸若赴水火入焉焦没耳故仁人上下百将一心三军同力臣之于君也下之于上也若子之事父弟之事兄若手臂之扞头目而覆胸腹也诈而袭之与先惊而后击之一也且仁人之用十里之国则将有百里之聴用百里之国则将有千里之聴用千里之国则将有四海之聴必将聪明警戒和而一故仁人之兵聚则成卒散则成列延则若莫耶之长刃婴之者断兊则若莫耶之利锋当之者溃圜居而方正则若盘石然触之者角摧案角鹿埵陇种东笼而退耳且夫暴国之君将谁与至哉彼其所与至者必其民也而其民之亲我欢若父母其好我芬若椒兰彼反頋其上则若灼黥若仇雠人之情虽桀跖岂又肯为其所恶贼其所好者哉是犹使人之子孙自贼其父母也彼必将来告之夫又何可诈也故仁人用国日明诸侯先顺者安后顺者危虑敌之者削反之者亡诗曰武王载发有防秉钺如火烈烈则莫我敢遏此之谓也孝成王临武君曰善请问王者之兵设何道何行而可孙卿子曰凡在大王将率末事也臣请遂道王者诸侯彊弱存亡之效安危之势君贤者其国治君不能者其国乱隆礼贵义者其国治简礼贱义者其国乱治者彊乱者弱是彊弱之本也上足卭则下可用也上不足卭则下不可用也下可用则彊下不可用则弱是彊弱之常也隆礼效功上也重禄贵节次也上功贱节下也是彊弱之凡也好士者彊不好士者弱爱民者彊不爱民者弱政令信者彊政令不信者弱民齐者彊不齐者弱赏重者彊赏轻者弱刑威者彊刑侮者弱械用兵革攻完便利者彊械用兵革窳楛不便利者弱重用兵者彊轻用兵者弱权出一者彊权出二者弱是彊弱之常也齐人隆技击其技也得一首者赐赎锱金无本赏矣是事小敌毳则偷可用也事大敌坚则涣然离耳若飞鸟然倾侧反覆无日是亡国之兵也兵莫弱是矣是其出赁市佣而战之几矣魏氏之武卒以度取之衣三属之甲操十二石之弩负服矢五十个置戈其上冠防带劒嬴三日之粮日中而趋百里中试则复其戸利其田宅是数年而衰而未可夺也改造则不易周也是故地虽大其税必寡是危国之兵也秦人其生民也狭隘其使民也酷烈刼之以势隠之以阨忸之以庆赏防之以刑罚使天下之民所以要利于上者非鬭无由也阨而用之得而后功之功赏相长也五甲首而五家是最为众彊长久多地以正故四世有胜非幸也数也故齐之技击不可以遇魏氏之武卒魏氏之武卒不可以遇秦之鋭士秦之鋭士不可以当桓文之节制桓文之节制不可以敌汤武之仁义有遇之者若以焦熬投石焉兼是数国者皆干赏蹈利之兵也佣徒鬻卖之道也未有贵上安制綦节之理也诸侯有能微妙之以节则作而兼殆之耳故招近募选隆势诈尚功利是渐之也礼义教化是齐之也故以诈遇诈犹有巧拙焉以诈遇齐辟之犹以锥刀堕太山也非天下之愚人莫敢试故王者之兵不试汤武之诛桀纣也拱挹指麾而彊暴之国莫不趋使诛桀纣若诛独夫故泰誓曰独夫纣此之谓也故兵大齐则制天下小齐则制隣敌若夫招近募选隆势诈尚功利之兵则胜不胜无常代翕代张代存代亡相为雌雄耳矣夫是之谓盗兵君子不由也故齐之田单楚之庄蹻秦之衞鞅燕之缪虮是皆世俗之所谓善用兵者是其巧拙彊弱则未有以相若也若其道一也未及和齐也掎契司诈权谋倾覆未免盗兵也齐桓晋文楚庄吴阖闾越勾践是皆和齐之兵也可谓入其域矣然而未有本统也故可以霸而不可以王是彊弱之效也孝成王临武君曰善请问为将孙卿子曰知莫大乎弃疑行莫大乎无过事莫大乎无悔至无悔而止矣成不可必也故制号政令欲严以威庆赏刑罚欲必以信取舍収藏欲周以固徙举进退欲安以重欲疾以速窥敌观变欲潜以深欲伍以参遇敌决战必道吾所明无道吾所疑夫是之谓六术无欲将而恶废无急胜而亡败无威内无轻外无见其利而不顾其害凡虑事欲熟而用财欲泰夫是之谓五权所以不受命于主有三可杀而不可使处不完可杀而不可使击不胜可杀而不可使欺百姓夫是之谓三至凡受命于主而行三军三军既定百官得序羣物皆正则主不能喜敌不能怒夫是之谓至臣虑必先事而申之以敬慎终如始终始如一夫是之谓大吉凡百事之成也必在敬之其败也必在慢之故敬胜怠则吉怠胜敬则灭计胜欲则从欲胜计则凶战如守行如战有功如幸敬谋无圹敬事无圹敬吏无圹敬众无圹敬敌无圹夫是之谓五无圹慎行此六术五权三至而处之以恭敬无圹夫是之谓天下之将则通于神明矣临武君曰善请问王者之军制孙卿子曰将死鼔驭死辔百吏死职士大夫死行列闻鼓声而进闻金声而退顺命为上有功次之令不进而进犹令不退而退也其罪惟均不杀老弱不猎禾稼服者不禽格者不赦犇命者不获凡诛非诛其百姓也诛其乱百姓者也百姓有捍其贼则是亦贼也以故顺刃者生苏刃者死犇命者贡微子开封于宋曹触龙断于军殷之服民所以养生之者也无异周人故近者歌讴而乐之逺者竭蹷而趋之无幽间辟陋之国莫不趋使而安乐之四海之内若一家通达之属莫不从服夫是之谓人师诗曰自西自东自南自北无思不服此之谓也王者有诛而无战城守不攻兵格不击上下相喜则庆之不屠城不潜军不留众师不越时故乱者乐其政不安其上欲其至也临武君曰善陈嚣问孙卿子曰先生议兵常以仁义为本仁者爱人义者循理然则又何以兵为凡所为有兵者为争夺也孙卿子曰非汝所知也彼仁者爱人爱人故恶人之害之也义者循理循理故恶人之乱之也彼兵者所以禁暴除害也非争夺也故仁人之兵所存者神所过者化若时雨之降莫不説喜是以尧伐驩兠舜伐有苗禹伐共工汤伐有夏文王伐崇武王伐纣此三帝四王皆以仁义之兵行于天下也故近者亲其善逺方慕其徳兵不血刃逺迩来服徳盛于此施及四极诗曰淑人君子其仪不忒此之谓也李斯问孙卿子曰秦四世有胜兵彊海内威行诸侯非以仁义为之也以便从事而已孙卿子曰非汝所知也汝所谓便者不便之便也吾所谓仁义者大便之便也彼仁义者所以修政者也政修则民亲其上乐其君而轻为之死故曰凡在于军将卒末事也秦四世有胜諰諰然常恐天下之一合而轧已也此所谓末世之兵未有本统也故汤之放桀也非其逐之鸣条之时也武王之诛纣也非以甲子之朝而后胜之也皆前行素修也此所谓仁义之兵也今汝不求之于本而索之于末此世之所以乱也礼者治辩之极也彊国之本也威行之道也功名之总也王公由之所以得天下也不由所以陨社稷也故坚甲利兵不足以为胜高城深池不足以为固严令繁刑不足以为威由其道则行不由其道则废楚人鲛革犀兕以为甲鞈如金石宛钜铁釶惨如蠭虿轻利僄遫卒如飘风然而兵殆于垂沙唐蔑死庄蹻起楚分而为三四是岂无坚甲利兵也哉其所以统之者非其道故也汝颍以为险江汉以为池限之以邓林缘之以方城然而秦师至而鄢郢举若振槁然是岂无固塞隘阻也哉其所以统之者非其道故也纣刳比干囚箕子为炮烙刑杀戮无时臣下凛然莫必其命然而周师至而令不行乎下不能用其民是岂令不严刑不繁也哉其所以统之者非其道故也古之兵戈矛弓矢而已矣然而敌国不待试而诎城郭不辨沟池不拑固塞不树机变不张然而国晏然不畏外而明内者无故焉明道而分钧之时使而诚爱之下之和上也如影响有不由令者然后诛之以刑故刑一人而天下服罪人不尤其上知罪之在已也是故刑罚省而威流无他故焉由其道故也古者帝尧之治天下也葢杀一人刑二人而天下治曰威厉而不试刑措而不用此之谓也凡人之动也为赏庆为之则见害伤焉止矣故赏庆刑罚势诈不足以尽人之力致人之死为人主上者也其所以接下之百姓者无礼义忠信焉虑率用赏庆刑罚势诈除阨其下获其功用而已矣大冦则至使之持危城则必畔遇敌处战则必北劳苦烦辱则必奔霍焉离耳下反制其上故赏庆刑罚势诈之为道者佣徒鬻卖之道也不足以合大众美国家故古之人羞而不道也故厚徳音以先之明礼义以道之致忠信以爱之赏贤使能以次之爵服庆赏以申之时其事轻其任以调齐之长养之如保赤子政令以定风俗以一有离俗不顺其上则百姓莫不敦恶莫不毒孽若祓不祥然后刑于是起矣是大刑之所加也辱孰大焉将以为利耶则大刑加焉身茍不狂或戆陋谁睹是而不改也哉然后百姓晓然皆知修上之法像上之志而安乐之于是有能化善修身正行积礼义尊道徳百姓莫不贵敬莫不亲誉然后赏于是起矣是高爵丰禄之所加也荣孰大焉将以为害耶则高爵丰禄以持养之生民之属孰不愿也雕雕焉县贵爵重赏于其前县明刑大辱于其后虽欲无化能乎哉故民归之如流水所存者神所过者化而顺暴悍勇力之属为之化而愿旁辟曲私之属为之化而公矜紏収缭之属为之化而调夫是之谓大化至一诗曰王猷允塞徐方其来此之谓也凡兼人者有三术有以徳兼人者有以力兼人者有以富兼人者彼贵我名声美我徳行欲为我民故辟门除涂以迎吾入因其民袭其处而百姓皆安立法施令莫不顺比是故得地而权弥重兼人而兵愈彊是以徳兼人者也非贵我名声也非美我徳行也彼畏我威刼我势故民虽有离心不敢有畔虑若是则戎甲愈众奉养必费是故得地而权弥轻兼人而兵愈弱是以力兼人者也非贵我名声也非美我徳行也用贫求富用饥求饱虚股张口来归我食若是则必夫掌窌之粟以食之委之财货以富之立良有司以接之已朞三年然后民可信也是故得地而权弥轻兼人而国愈贫是以富兼人者也故曰以徳兼人者王以力兼人者弱以富兼人者贫古今一也兼并易能也唯兼凝之难焉齐能并宋而不能凝也故魏夺之燕能并齐而不能凝也故田单夺之韩之上地方数百里完富具而趋赵赵不能凝也故秦夺之故能并之而不能凝则必夺不能并之又不能凝其有则必亡能凝之则必能并之矣得之则凝兼并无彊古者汤以亳武王以镐皆百里之地天下为一诸侯为臣无他故焉能凝之也故凝士以礼凝民以政礼修而士服政平而民安士服民安夫是之谓大凝以守则固以征则彊令行禁止王者之事毕矣
　　孙武九地篇　用兵之法有散地有轻地有争地有交地有衢地有重地有圮地有围地有死地诸侯自战其地者为散地入人之地而不深者为轻地我得亦利彼得亦利者为争地我可以往彼可以来者为交地诸侯之地三属先至而得天下之众者为衢地入人之地深背城邑多者为重地山林险阻沮泽凡难行之道者为圮地所由入者隘所从归者迂彼寡可以击吾之众者为围地疾战则存不疾战则亡者为死地是故散地则无战轻地则无止争地则无攻交地则无絶衢地则合重地则掠圮地则行围地则谋死地则战古之所谓善用兵者能使敌人前后不相及众寡不相恃贵贱不相救上下不相收卒离而不集兵合而不齐合于利而动不合于利而止敢问敌众整而将来待之若何曰先夺其所爱则聴矣兵之情主速乘人之不及由不虞之道攻其所不戒也凡为客之道深入则专主人不克掠于饶野三军足食谨养而勿劳并气积力运兵计谋为不可测投之无所往死且不北死焉不得士人尽力兵士甚陷则不惧无所往则固入深则拘不得已则鬭是故其兵不修而戒不求而得不约而亲不令而信禁祥去疑至死无所之吾士无余财非恶货也无余命非恶夀也令发之日士卒坐者涕沾襟偃卧者涕交頥投之无所往则诸刿之勇也故善用兵者譬如率然率然者常山山之蛇也击其首则尾至击其尾则首至击其中则首尾俱至敢问可使如率然乎曰可夫吴人与越人相恶也当其同舟济而遇风其相救也如左右手是故方马埋轮未足恃也齐勇若一政之道也刚柔皆得地之理也故善用兵者携手若使一人不得已也将军之事静以幽正以治能愚士卒之耳目使之无知易其事革其谋使人无识易其居迂其涂使人不得虑即与之期如登高而去其梯帅与之深入诸侯之地而其机若驱羣羊驱而往驱而来莫知所之聚三军之众投之于险此将军之事也九地之变屈伸之利人情之理不可不察也凡为客之道深则专浅则散去国越境而师者絶地也四逹者衢地也入深者重地也入浅者轻地也背固前隘者围地也无所往者死地也是故散地吾将一其志轻地吾将使之属争地吾将趋其后交地吾将谨其守衢地吾将固其结重地吾将继其食圯地吾将进其途围地吾将塞其阙死地吾将示之以不治故兵之情围则御不得已则鬬过则从是故不知诸侯之谋者不能豫交不知山林险阻沮泽之形者不能行军不用乡导者不能得地利四五者一不知非霸王之兵也夫霸王之兵伐大国则其众不得聚威加于敌则其交不得合是故不争天下之交不养天下之权信已之私威加于敌故其城可拔其国可隳施无法之赏悬无政之令犯三军之众若使一人犯之以事勿告以言犯之以利勿告以害投之亡地然后存陷之死地然后生夫众陷于害然后能为胜败故为兵之事在详顺敌之意并敌一向千里杀将是谓巧能成事是故政举之日夷闗折符无通其使厉于庙堂之上以诛其事敌人开阖必亟入之先其所爱微与之期践随敌以决战事是故始如处女敌人闭戸后如脱敌不及拒
　　虚实篇　凡先处战地而待敌者逸后处战地而趋敌者劳故善战者致人而不致于人能使敌人自至者利之也能使敌人不得至者害之也故敌佚能劳之饱能饥之安能动之出其所不趋趋其所不意行千里而不劳者行于无人之地也攻而必取者攻其所不守也守而必固者守其所不攻也故善攻者敌不知其所守善守者敌不知其所攻微乎微乎至于无形神乎神乎至于无声故能为敌之司命进而不可御者冲其虚也退而不可追者速而不可及也故我欲战敌虽高垒深沟不得不与我战者攻其所必救也我不欲战虽画地而守之敌不得与我战者乖其所之也故形人而我无形则我专而敌分我专为一敌分为十是以十攻其一也则我众敌寡能以众击寡则吾之所与战者约矣吾所与战之地不可知不可知则敌所备者多敌所备者多则吾所与战者寡矣故备前则后寡备后则前寡备左则右寡备右则左寡无所不备则无所不寡寡者备人者也众者使人备己者也故知战之地知战之日则可千里而防战不知战地不知战日则左不能救右右不能救左前不能救后后不能救前而况逺者数十里近者数里乎以吾度之越人之兵虽多亦奚益于胜哉故曰胜可为也敌虽众可使无鬭故策之而知得失之计作之而知动静之理形之而知死生之地角之而知有余不足之处故形兵之极至于无形无形则深间不能窥智者不能谋因形而措胜于众众不能知人皆知我所以胜之形而莫知吾所以制胜之形故其战胜不复而应形于无穷夫兵形象水水之形避髙而趋下兵之形避实而击虚水因地而制流兵因敌而制胜故兵无常势水无常形能因敌变化而取胜者谓之神故五行无常胜四时无常位日有短长月有死生
　　吕览荡兵篇　古之贤王有义兵而无有偃兵家无怒笞则竖子婴儿之有过也立见国无刑罚则百姓之相侵也立见天下无诛伐则诸侯之相暴也立见故怒笞不可偃于家刑罚不可偃于国诛伐不可偃于天下有巧有拙而已矣故古之圣王有义兵而无有偃兵夫有以饐死者欲禁天下之食悖有以乘舟死者欲禁天下之船悖有以用兵丧其国者欲偃天下之兵悖夫兵不可偃也譬之若水火然善用之则为福不能用之则为祸若用药者然得良药则活人得恶药则杀人义兵之为天下良药也亦大矣且兵之所自来者逺矣未尝少选不用贵贱长少贤者不肖相与同有巨有微而已矣察兵之微在心而未发兵也疾视兵也作色兵也傲言兵也援推兵也连反兵也侈鬬兵也三军攻战兵也此八者皆兵也微巨之争也今世之以偃兵疾説者终身用兵而不自知悖故説虽彊谈虽辨文学虽博犹不见聴
　　禁塞篇　夫救守之心未有不守无道而救不义也守无道而救不义则祸莫大焉为天下之民害莫深焉凡救守者太上以説其次以兵以説则承从多羣日夜思之事心任精起则诵之卧则梦之自今单唇干肺费神伤魂上称三皇五帝之业以愉其意下称五伯名士之谋以信其事早朝晏罢以告制兵者行説语众以明其道道毕説单而不行则必反之兵矣反之于兵则必鬭争之情必且杀人是杀无罪之民以兴无道与不义者也无道与不义者存是长天下之害而止天下之利虽欲幸而胜祸且始长先王之法曰为善者赏为不善者罚古之道也不可易今不别其义与不义而疾取救守不义莫大焉害天下之民者莫甚焉故取攻伐者不可非攻伐不可取救守不可非救守不可取惟义兵为可兵茍义攻伐亦可救守亦可兵不义攻伐不可救守不可使夏桀殷纣无道至于此者幸也使吴夫差智伯瑶侵夺至于此者幸也使晋厉陈灵宋康不善至于此者幸也若令桀纣知必国亡身死殄无后类吾未知其厉为无道之至于此也吴王夫差智伯瑶知必国为丘墟身为刑戮吾未知其为不善无道侵夺之至于此也晋厉知必死于匠丽氏陈灵知必死于夏征舒宋康知必死于温吾未知其为不善之至于此也此七君者大为无道不义所残杀无罪之民者不可为万数壮佼老幼胎之死者大实平原广堙深谿大谷赴巨水积灰填沟洫险阻犯流矢蹈白刃加之以冻饿饥寒之患以至于今之世为之愈甚故暴骸骨无量数为京丘若山陵世有兴主仁士深意念此亦可以痛心矣亦可以悲哀矣察此其所自生生于有道者之废而无道者之恣行夫无道者之恣行幸矣故世之患不在救守而在于不肖者之幸也救守之説出则不肖者益幸也贤者益疑矣故大乱天下者在于不论其义而疾取救守
　　懐宠篇　凡君子之説也非茍辨也士之议也非茍语也必中理然后説必当义然后议故説议而王公大人益好理矣士民黔首益好义矣义理之道彰则暴虐奸诈侵夺之术息也暴虐奸诈之与义理反也其执不俱胜不两立故兵入于敌之境则民知所庇矣黔首知不死矣至于国邑之郊不虐五谷不掘坟墓不伐树术不烧积聚不焚室屋不取六畜得民虏奉而题归之以彰好恶信与民期以夺敌资若此而犹有忧恨冐疾遂过不听者虽行武焉亦可矣先声出号曰兵之来也不听者虽行武焉亦可矣先声出号曰兵之来也以救民之死子之在上无道倨傲荒怠贪戾虐众恣睢自用也辟逺圣制謷丑先王排訾旧典上不顺天下不恵民征敛无期来索无厌罪杀不辜庆赏不当若此者天之所诛也民之所讐也不当为君今兵之来也将以诛不当为君者也以除民之讐而顺天之道也民有逆天之道卫人之讐者身死家戮不救有能以家听者禄之以家以里听者禄之以里以乡听者禄之以乡以邑听者禄之以邑以国听者禄之以国故克其国不及其民独诛所诛而已矣举其秀士而封侯之选其贤良而尊显之求其孤寡而振恤之见其长老而敬礼之皆益其禄加其级论其罪人而救出之分府库之金散仓廪之粟以镇抚其众不私其财问其丛社大祠民之所不欲废者而复兴之曲加其祀礼是以贤者荣其名而长老説其礼民懐其徳今有人于此能生死一人则天下必争事之矣义兵之生一人亦多矣人孰不説故义兵至则邻国之民归之若流水诛国之民望之若父母行地滋逺得民滋众兵不接刃而民服其化
　　论威篇　义也者万事之纪也君臣上下亲踈之所由起也治乱安危过胜之所在也过胜之勿求于他必反于已人情欲生而恶死欲荣而恶辱死生荣辱之道一则三军之士可使一心矣凡军欲其众也心欲其一也三军一心则令可使无敌矣令能无敌者其兵之于天下也亦无敌矣古之至兵至贵重令也重乎天下贵乎天子其藏于民心捷于肌肤也深痛执固不可摇荡物莫之能动若此则敌胡足胜矣故曰其令彊者其敌弱其令信者其敌诎先胜之于此则必胜之于彼矣凡兵天下之凶器也勇天下之凶徳也举凶器行凶徳犹不得已也举凶器必杀杀所以生之也行凶徳必威威所以慑之也敌慑民生此义兵之所以隆也故古之至兵才民未合而威已谕矣敌已服矣岂必用枹鼓干戈哉故善谕威者于其未发也于其未通也窅窅乎防防莫知其情此之谓至威之诚凡兵欲急疾捷先欲急疾捷先之道在于知缓徐迟后而急疾捷先之分也急疾捷先此所以决义兵之胜也而不可久处知其不可久处则知所兎起鳬举死防之地矣虽有江河之险则凌之虽有太山之塞则陷之并气专精心无有虑目无有视耳无有闻一诸武而已矣冉叔誓必死于田侯而齐国皆惧豫让必死于襄子而赵氏皆恐成荆致死于韩主而周人皆畏又况乎万乘之国而有所诚必乎则何敌之有矣刃未接而欲已得矣敌人之悼惧惮恐单荡精神尽矣咸若狂魄形性相离行不知所之走不知所往虽有险阻要塞铦兵利械心无敢据意无敢处此夏桀之所以死于南巢也今以木击木则拌以水投水则散以冰投冰则沈以涂投涂则陷此疾徐先后之势也夫兵有大要知谋物之不谋之不禁也则得之矣专诸是也独手举劒至而已矣吴王壹成又况乎义兵多者数万少者数千密其躅路开敌之涂则士岂特与专诸议哉
　　决胜篇　夫兵有本干必义必智必勇义则敌孤独敌孤独则上下虚民解落孤独则父兄怨贤者诽乱内作智则知时化知时化则知虚实盛衰之变知先后逺近纵舍之数勇则能决断能决断则能若雷电飘风暴雨能若崩山破溃别辨霣坠若鸷鸟之击也抟攫则殪中木则碎此以智得也夫民无常勇亦无常怯有气则实实则勇无气则虚虚则怯怯勇虚实其由甚微不可不知勇则战怯则北战而胜者战其勇者也战而北者战其怯者也怯勇无常儵忽往来而莫知其方惟圣人独见其所由然故商周以兴桀纣以亡巧拙之所以相过以益民气与夺民气以能鬭众与不能鬭众军虽大卒虽多无益于胜军大卒多而不能鬭众不若其寡也夫众之为福也大其为祸也亦大譬之若渔深渊其得鱼也大其为害也亦大凡兵贵其因也因也者因敌之险以为己固因敌之谋以为己事能审因而加胜则不可穷矣胜不可穷之谓神神则能不可胜也夫兵贵不可胜不可胜在己可胜在彼圣人必在己者不必在彼者故执不可胜之术以遇不胜之敌若此则兵无失矣凡兵之胜敌之生也胜失之兵必隠必微必积必抟隠则胜阐矣微则胜显矣积则胜散矣抟则胜离矣诸抟攫祗噬之兽其用齿角爪牙也必托于卑微隠蔽此所以成胜
　　鲁石公劒迫则能应感则能动防穆无穷变无形像复柔委从如影与响如尨之守戸如轮之逐马响之应声影之像形也阊不及鞈呼不及吸足举不及集相离若蝉翼尚在肱北睂睫之微曽不可以大息小以小况大用兵之道其犹然乎此善当敌者也未及夫折冲于未形之前者揖让乎庙堂之上而施惠乎百万之民故居则无变动战则不血刃其汤武之兵与
　　秦与赵兵相拒长平时赵奢已死而蔺相如病笃使亷颇攻秦秦数败赵军赵军固壁不战秦数挑战亷颇不肯赵主信秦之间秦之间言曰秦之所恶独畏马服君赵奢之子赵括为将耳赵王因以括为将代廉颇蔺相如曰王以名使括若胶柱而鼓瑟耳括徒能读其父书不知合变也赵王不聴遂将之赵括自少时学兵法言兵事以天下莫能当尝与其父奢言兵事奢不能难然不谓善括母问奢其故奢曰兵死地也而括易言之使赵不将括则已若必将之破赵军者必括也
　　郑同北见赵王赵王曰子南方之博士也何以敎之郑同曰臣南方草鄙之人也何足问虽然王致之于前安敢不对乎臣少之时亲尝教以兵赵王曰寡人不好兵郑同因抚手仰天而笑之曰兵固天下之狙喜也臣故意大王不好也臣亦尝以兵説魏昭王昭王亦曰寡人不喜臣曰王之行能如许由乎许由无天下之累故不爱也今王既受先王之欲宗庙之安壤地不削社稷之血食乎王曰然今有人操隋侯之珠持丘之环万金之财时宿于野内无孟贲之威荆庆之断外无弓弩之御不出宿夕人必危之矣今有强贪之国临王之境索王之地告以理则不可説以义则不聴王非战鬭守御之具其何以当之王若无兵邻国得志矣赵王曰寡人请奉教
　　赵惠文王相平都君田单问赵奢曰吾非不説将军之兵法也所以不服者独将军之用众用众者使民不得耕作粮食挽赁不可给也此坐而自破之道也非单之所为也单闻之帝王之兵所用不过三万而天下服矣今将军必负十万二十万之众乃用之此单之所不服也马服君曰君非徒不逹于兵也又不明其时势夫吴干之劒肉试则断牛马金试则截盘匜薄之柱上而击之则折为三质之石上而击之则碎为百今以三万之众而应强国之兵是击柱击石之谓也且夫吴干之劒材难夫无脊之厚而锋不入无脾之薄而刃不断兼有是二者无钩竿镡蒙须之便操其刃而刺则未入而手断君无十万二十万之众而为此钩竿须之便而徒以三万行于天下君焉能乎且古者四海之内分为万国城虽大无过三百丈者人虽众无过三千家者而以集兵三万距此奚难哉今取古之为万国者分以为战国七不能具数十万之兵旷日持久数嵗即君之齐已齐以七十万之众攻荆五年乃罢赵以二十万之众攻中山五年乃归今者齐韩相方而国围攻焉岂有敢曰我其以三万救是者乎哉今千丈之城万家之邑相望也而索三万之众围千丈之城不存其一角而野战不足用也君将以此何之平都君喟然太息曰单不至也
　　汉刘安兵略训　古之用兵者非利土壤之广而贪金玉之略将以存亡继絶平天下之乱而除万民之害也凡有血气之虫含牙带角前爪后距有角者触有齿者噬有毒者螫有蹄者趹喜而相戏怒而相害人之性也人有衣食之情而物弗能足也故羣居杂处分不均求不赡则争争则强胁弱而勇侵怯人无筋骨之强爪牙之利故割革而为甲镕铁而为刃贪昧饕餮之人残贼天下万人搔动莫宁其所有圣人勃然而起乃讨强暴平乱世夷险除秽以浊为清以危为宁故不得不中絶兵之所由来者逺矣黄帝尝与炎帝战矣颛顼尝与共工争矣故黄帝战于涿鹿之野尧战于丹水之浦舜伐有苗啓攻有扈自五帝而弗能偃也又况衰世乎夫兵者所以禁暴讨乱也炎帝为火灾故黄帝擒之共工为水害故颛顼诛之教之以道导之以徳而不聴则临之以威武临之威武而不从则制之以兵革故圣人之用兵也若栉发耨苗所去者少而所利者多杀无罪之民而养无义之君害莫大焉殚天下之财而赡一人之欲祸莫深焉使夏桀殷纣有害于民而立被其患不至于为炮烙晋厉宋康行一不义而身死国亡不至于侵夺为暴此四君者皆有小过而莫之计也故至于攘天下害百姓肆一人之邪而长海内之祸此大论之所不取也所为立君者以禁暴讨乱也今乗万民之力而反为残贼是为虎傅翼曷为弗除夫畜池鱼者必去猵獭养禽兽者必去豺狼又况治人乎故霸王之兵以论虑之以策图之以义扶之非以亡存也将以存亡也故闻敌国之君有加虐于民者则举兵而临其境责之以不义刺之以过行兵至其郊乃令军师曰毋伐树木毋抉坟墓毋爇五谷毋焚积聚毋捕民虏毋収六畜乃号施令曰其国之君傲天侮鬼决狱不辜杀戮无罪此天之所以诛民之所以仇也兵之来也以废不义而复有徳也有逆天之道帅民之贼者身死族灭以家聴者禄以家以里聴者赏以里以乡聴者封以乡以县聴者侯以县尅国不及其民废其君而易其政尊其秀士而显其贤良振其孤寡恤其贫穷出其囹圄赏其有功百姓开门而待之淅米而储之唯恐其不来也此汤武之所以致王而齐桓晋文之所以成霸也故君为无道民之思兵也若旱而望雨渴而求饮夫有谁与交兵接刃乎故义兵之至也至于不战而止晩世之兵君虽无道莫不设渠壍傅堞而守攻者非以禁暴除害也欲以侵地广壤也是故至于伏尸流血相支以日而霸王之功不世出者自为之故也夫为地战者不能成其王为身战者不能立其功举事以为人者众助之举事以自为者众去之众之所助虽弱必强众之所去虽大必亡兵失道而弱得道而强将失道而拙得道而工国得道而存失道而亡所谓道者体圆而法方背阴而抱阳左柔而右刚履幽而戴明变化无常得一之原以应无方是谓神明夫圆者天也方者地也天圆而无端故不可得而观地方而无垠故莫能窥其门天化育而无形象地生长而无计量浑浑沉沉孰知其藏凡物有朕唯道无朕所以无朕者以其无常形势也轮转而无穷象日月之运行若春秋有代谢若日月有昼夜终而复始明而复晦莫能得其纪制刑而无刑故功可成物物而不物故胜而不屈刑兵之极也至于无刑可谓极之矣是故大兵无创与鬼神通五兵不厉天下莫之敢当建鼓不出库诸侯莫不慴防沮胆其处故庙战者帝神化者王所谓庙战者法天道也神化者法四时也修政于境内而逺方慕其徳制胜于未战而诸侯服其威内政治也古得道者静而法天地动而顺日月喜怒而合四时呌呼而比雷霆音气不戾八风诎伸不获五度下至介鳞上及毛羽条修叶贯万物百族由本至末莫不有序是故入小而不偪处大而不窕浸乎金石润乎草木宇中六合振毫之末莫不顺比道之浸洽滒淖纤微无所不在是以胜权多也夫射仪度不得则格的不中骥一节不用而千里不至夫战而不胜者非鼓之日也素行无刑久矣故得道之兵车不发轫骑不被鞍鼓不振尘旗不解卷甲不离矢刃不尝血朝不易位贾不去肆农不离野招义而责之大国必朝小城必下因民之欲乗民之力而为之去残除贼也故同利相死同情相成同欲相助顺道而动天下为向因民而虑天下为鬭猎者逐禽车驰人趋各尽其力无刑罚之威而相为斥闉要遮者同所利也同舟而济于江卒遇风波百族之子捷捽招杼船若左右手不以相徳其忧同也故明王之用兵也为天下除害而与万民共享其利民之为用犹子之为父弟之为兄威之所加若崩山决塘敌孰敢当故善用兵者用其自为用也不能用兵者用其为己用也用其自为用则天下莫不可用也用其为己用所得者鲜矣兵有三诋治国家理境内行仁义布徳惠立正法塞邪隧羣臣亲附百姓和辑上下一心君臣同力诸侯服其威而四方懐其徳修政庙堂之上而折冲千里之外拱揖指防而天下响应此用兵之上也地广民众王贤将忠国富兵强约束信号令明两军相当鼔錞相望未至兵交接刃而敌人奔亡此用兵之次也知土地之宜习险隘之利明竒正之变察行陈解赎之数维枹绾而鼔之白刃合流矢接涉血属肠舆死扶伤流血千里暴骸盈场乃以决胜此用兵之下也今夫天下皆知事治其末而莫知务修其本释其根而树其枝也夫兵之所以佐胜者众而所以必胜者寡甲坚兵利车固马良畜积给足士卒殷轸此军之大资也而胜亡焉明于星辰日月之运刑徳竒賌之数背乡左右之便此战之助也而全亡焉良将之所以必胜者恒有不原之智不道之道难以众同也夫论除谨动静时吏卒辨兵甲治正行伍连什伯明鼓旗此尉之官也前后知险易见敌知难易发斥不忘遗此侯之官也隧路亟行辎治赋丈均处军辑井灶通此司空之官也収藏于后迁舍不离无淫舆无遗辎此舆之官也凡此五官之于将也犹身之有股肱手足也必择其人技能其才使官胜其任人能其事告之以政申之以令使之若虎豹之有爪牙飞鸟之有六翮莫不为用然皆佐胜之具也非所以必胜也兵之胜败本在于政政胜其民下附其上则兵强矣民胜其政下畔其上则兵弱矣故徳义足以懐天下之民事业足以当天下之急选举足以得贤士之心谋虑足以知强弱之势此必胜之本也地广人众不足以为强坚甲利兵不足以为胜高城深池不足以为固严令繁刑不足以为威为存政者虽小必存为亡政者虽大必亡昔者楚人地南卷沅湘北绕颍泗西包巴蜀东裹郯淮颍汝以为洫江汉以为池垣之以邓林绵之以方城山高寻云谿肆无景地利形便下民勇敢蛟革犀兕以为甲胄修铩短鏦齐为前行积弩陪后错车衞旁疾如锥矢合如雷电解如风然而兵殆于垂沙众破于栢举楚国之强大地计众中分天下然懐王北畏孟尝君背社稷之守而委身强秦兵挫地削身死不还二世皇帝势为天子富有天下人迹所至舟檝所通莫不为郡县然纵耳目之欲穷侈靡之变不顾百姓之饥寒穷匮也兴万乗之驾而作阿房之宫发闾左之戍収大半之赋百姓之随逮肆刑挽辂首路死者一旦不知千万之数天下敖然若焦热倾然若苦烈上下不相宁吏民不相憀戍卒陈胜兴于大泽攘臂袒右称为大楚而天下响应当此之时非有牢甲利兵劲弩强冲也伐棘枣而为矜周锥凿而为刃剡摲荼奋儋镢以当修防强弩攻城略地莫不降下天下为之麋沸螘动云彻席卷方数千里势位至贱而器械甚不利然一人唱而天下应之者积怨在于民也武王伐纣东面而迎嵗至汜而水至共头而坠彗星出而授殷人其柄当战之时十日乱于上风雨击于中然而前无蹈难之赏而后无遁北之刑白刃不毕拔而天下得矣是故善守者无与御而善战者无与鬭明于禁舍开塞之道乗时势因民欲而取天下故善为政者积其徳善用兵者畜其怒徳积而民可用怒畜而威可立也故文之所以加者浅则势之所胜者小徳之所施者博而威之所制者广威之所制者广则我强而敌弱矣故善用兵者先弱敌而后战者也故费不半而功自倍也汤之地方七十里而王者修徳也智伯有千里之地而亡者穷武也故千乗之国行文徳者王万乗之国好用兵者亡故全兵先胜而后战败兵先战而后求胜徳均则众者胜寡力敌则智者胜愚势侔则有数者禽无数凡用兵者必先自庙战主孰贤将孰能民孰附国孰治蓄积孰多士卒孰精甲兵孰利器备孰便故运筹于庙堂之上而决胜于千里之外矣夫有形埒者天下讼见之有篇籍者世人学之此皆以形相胜者也善形者弗法也所贵道者贵其无形也无形则不可制迫也不可度量也不可巧诈也不可规虑也智见者人为之谋形见者人为之功众见者人为之伏器见者人为之备动作周还倨句诎伸可巧诈者皆非善者也善者之动也神出而鬼行星燿而逐进退诎伸不见朕鸾举麟振鳯飞龙腾发如秋风疾如骇龙当以生击死以盛乗衰以疾掩迟以饱制饥若以水灭火若以汤沃雪何往而不遂何之而不用达在中虚神在外漠志运于无形出于不意与飘飘往与忽忽来莫知其所之与条出与间入莫知其所集卒如雷霆疾如风若从地出若从天下独出独入莫能应圉疾如镞矢何可胜偶一晦一明孰知其端绪未见其固已至矣故善用兵者见敌之虚乗而勿假也追而勿舍也迫而勿去也击其犹犹陵其与与疾雷不及塞耳疾霆不暇掩目善用兵若声之与响若镗之与鞈眛不给抚呼不给吸当此之时仰不见天俯不见地手不麾戈兵不尽拔击之若雷薄之若风炎之若火凌之若波敌之静不知其所守动不知其所为故鼔鸣旗麾当者莫不废滞崩阤天下孰敢厉威抗节而当其前者故淩人者胜待人者败为人杓者死兵静则固专一则威分决则勇心疑则北力分则弱故能分人之兵疑人之心则锱铢有余不能不能分人之兵疑人之心则数倍不足故纣之卒百万之心武王之卒三千人皆专而一故千人同心则得千人力万人异心则无一人之用将卒吏民动静如身乃可以应敌合战故计定而发分决而动将无疑谋卒无二心动无堕容口无虚言事无尝试应敌必敏发动必亟故将以民为体而民以将为心心诚则支体亲力心疑则支体挠北心不专一则体不节动将不诚心则卒不勇敢故良将之卒若虎之牙若兕之角若鸟之羽若蚈之足可以行可以举可以噬可以触强而不相败众而不相害一心以使之也故民诚从其令虽少无畏民不从令虽众为寡故下不亲上其心不用卒不畏将其形不战守有必固而攻有必胜不待交兵接刃而存亡之机固以形矣兵有三势有二权有气势有地势有因势将充勇而轻敌卒果敢而乐战三军之众百万之师志厉青云气如飘风声如雷霆诚积逾而威加敌人此谓气势硖路津闗大山名塞龙蛇蟠却笠居羊肠道发笱门一人守隘而千人弗敢过也此谓地势因其劳倦怠乱饥渴冻暍推其摿摿挤其揭揭此谓因势善用间谍审错规虑设蔚施伏隠匿其形出于不意敌人之兵无所适备此谓知权陈卒正前行选进退俱什伍搏前后不相撚左右不相干受刃者少伤敌者众此谓事权权势必形吏卒专精选良用才官得其人计定谋决明于死生举错得失莫不振惊故攻不待冲隆云梯而城拔战不至交兵接刃而敌破明于必胜之攻也故兵不必胜不茍接刃攻不必取不为茍发故胜定而后战铃县而后动故众聚而不虚散兵出而不徒归唯无一动动则凌天振地抗泰山荡四海鬼神移徙鸟兽惊骇如此则野无校兵国无守城矣静以合躁治以持乱无形而制有形无为而应变虽未能得胜于敌敌不可得胜之道也敌先我动则是见其形也彼躁我静则是罢其力也形见则胜可制也力罢则威可立也视其所为因与之化观其邪正以制其命饵之以所欲以罢其足彼若有间急填其隙极其变而束之尽其节而仆之敌若反静为之出竒彼不吾应独尽其调若动而应有见所为彼持后节与之推移彼有所积必有所亏精若转左陷其右陂敌溃而走后必可移敌迫而不动名之曰奄迟击之如雷霆斩之若草木燿之若火电欲疾以遬人不及步鋗车不及转毂兵如植木弩如羊角人虽众多势莫敢格诸有象者莫不可胜也诸有形者莫不可应也是以圣人藏形于无而游心于虚风可障蔽而寒暑不可开闭以其无形故也夫能滑淖精微贯金石穷至逺放乎九天之上蟠乎黄卢之下唯无形者也善用兵者当击其乱不攻其治是不袭堂堂之冦不击填填之旗容未可见以数相持彼有死形因而制之敌人孰数动则就阴以虚应实必为之禽虎豹不动不入陷穽麋鹿不动不离罝罘飞鸟不动不絓网罗鱼鼈不动不擐唇喙物未有不以动而制者也是故圣人贵静静则能应躁后则能应先数则能应疏博则能禽缺故良将之用卒也同其心一其力勇者不得独进怯者不得独退止如丘山如风所凌必破靡不毁沮动如一体莫之应圉是故伤敌者众而手战者寡矣夫五指之更弹不若卷手之一挃万人之更进不如百人之俱至也今夫虎豹便捷熊罴多力然而人食其肉而席其革者不能通其志而壹其力也夫水势胜火章华之台烧以升勺沃而救之虽涸井而竭池无奈之何也举壶榼盆盎而以灌之其灭可立而待也今人之与人非有水火之胜也而欲以少耦众不能成其功亦明矣兵家或言曰少可以耦众此言所将非言所战也或将众而用寡者势不齐也将寡而用众者用力谐也若乃人尽其才悉用其力以少胜众者自古及今未尝闻也神莫贵于天势莫便于地动莫急于时用莫利于人凡此四者兵之榦植也然必待道而后行可一用也夫地利胜天时巧举胜地利势胜人故任天者可迷也任地者可束也任时者可迫也任人者可惑也夫仁勇信廉人之美才也然勇者可诱也仁者可夺也信者易欺也廉者易谋也将众者有一见焉则为人禽矣由此观之则兵以道理制胜而不以人才之贤亦自明矣是故为麋鹿者可可以罝罘设也为鱼鼈者则可以纲罟取也为鸿鹄者则可以矰缴加也唯无所者无可奈也是故圣人藏于无原故其情不可得而观运于无形故其陈不可得而经无法无仪来而为之宜无名无状变而为之象深哉睭睭逺哉悠悠且冬且夏且春且秋上穷至高之末下测至深之底变化消息无所凝滞建心乎窈防之野而藏志乎九旋之渊虽有明目孰能窥其情兵之所隠议者天道也所图画者地形也所明言者人事也所以决胜者钤势也故上将之用兵也上得天道下得地利中得人心乃行之以机发之以势是以无破军败兵及至中将上不知天道下不知地理专用人与势虽未必能万全胜钤必多矣下将之用兵也博闻而自乱多知而自疑居则恐惧发则犹豫是以动为人禽矣今使两人接刃巧拙不异而勇士必胜者何也其行之诚也夫以巨斧击桐薪不待利时良日而后破之加巨斧于桐薪之上而无人力之捧虽顺招摇挟刑徳而弗能破者以其无势也故水激则悍矢激则逺夫括淇衞箘簵载以银锡虽有薄缟之幨腐荷之矰然犹不能独射也假之筋角之力弓弩之势则贯兕甲而径于革盾矣夫风之疾至于飞屋折木虚举之下大迟自上高丘人之有所推也是故善用兵者势如决积水于千仞之隄若转员石于万丈之谿天下见吾兵之必用也则孰敢与我战者故百人之必死也贤于万人之必北也况以三军之众赴水火而不还踵乎虽誂合刃于天下谁敢在于上者所谓天数者左青龙右白虎前朱雀后武所谓地利者后生而前死左牡而右牝所谓人事者庆赏信而刑罚必动静时举错疾此世之所以为仪表者固也然而非所以生仪表者因时而变化者也是故处于堂上之阴而知日月之次序见瓶中之冰而知天下之寒暑夫物之所以相形者微唯圣人达其至故鼔不与于五音而为五音主水不与于五味而为五味调将军不与于五官之事而为五官督故能调五音者不与五音者也能调五味者不与五味者也能治五官之事者不可揆度者也是故将军之心滔滔如春旷旷如夏湫漻如秋典凝如冬因形而与之化随时而与之移夫景不为曲物直响不为清音浊观彼之所以来各以其胜应之是故扶义而动推理而行掩节而断割因资而成功使彼知吾所出而不知吾所入知吾所举而不知吾所集始如狐狸彼故轻来合如兕虎敌故奔走夫飞鸟之击也俛其首猛兽之攫也匿其爪虎豹不外其爪而噬不见齿故用兵之道示之以柔而迎之以刚示之以弱而乗之以强为之以歙而应之以张将欲西而示之以东先忤而后合前防而后明若鬼之无迹若水之无创故所乡非所之也所见非所谋也举错动静若能识也若雷之击不可为备所用不复故胜可百全与明通莫知其门是谓至神兵之所以强者民也民之所以必死者义也义之所以能行者威也是故合之以文齐之以武是谓必取威仪竝行是谓至强夫人之所乐者生也而所憎者死也然而高城深池矢石若平原广泽白刃卒接而卒争先后者彼非轻死而乐伤也为其赏信而罚明也是故上视下如子则下视上如父上视下如弟则下视上如兄上视下如子则必王四海下视如父则必正天下上亲下如弟则不难为之死下事上如兄则不难为之亡是故父子兄弟之冦不可与鬭者积恩先施也故四马不调造父不能以致逺弓矢不调羿不能以必中君臣乖心则孙子不能以应敌是故内修其政以积其徳外塞其丑以服其威察其劳佚以知其饱饥故战日有期视死若归故将必与卒同甘苦俟饥寒故其死可得而尽也故古之善将者必以其身先之暑不张葢寒不被裘所以程寒暑也险隘不乗上陵必下所以齐劳佚也军食熟然后敢食军井通然后敢饮所以同饥渴也合战必立矢射之所及以共安危也故良将之用兵也常以积徳击积怨以积爱击积憎何故而不胜主之所求于民者二求民为之劳也求民为之死也民之所望于主者三饥者能食之劳者能息之有功者能徳之民以偿其二积而上失其三望国虽大人虽众兵犹且弱也若苦者必得其乐劳者必得其利斩首之功必全死事之后必赏四者既信于民矣主虽射云中之鸟而钓深渊之鱼弹琴瑟声钟竽敦六博投高壶兵犹且强令犹且行也是故上足仰则下可用也徳足慕则威可立也将者必有三隧四义五行十字所谓三隧者上知天道下习地形中察人情所谓四义者便国不负兵为主不顾身见难不畏死决疑不辟罪所谓五行者柔而不可卷也刚而不可折也仁而不可犯也信而不可欺也勇而不可凌也所谓十守者神清而不可浊也谋逺而不可慕也操固而不可迁也知明而不可蔽也不贪于货不淫于物不嚂于辩不推于方不可喜也不可怒也是谓至于窈窈防防孰知其情发必中诠言必合数动必顺时解必中揍通动静之机明开塞之节审举措之利害若合符节疾如彍弩势如矢一龙一蛇动无常体莫见其所中莫知其所穷攻则不可守守则不可攻葢闻善用兵者必先修诸已而后求诸人先为不可胜而后求胜修己于人求胜于敌已未能治也而攻人之乱是犹以火救火以水应水也何所能制今使陶人化而为埴则不能成盆盎工女化而为丝则不能织文锦同莫足以相治也故以异为竒两爵相与鬭未有死者也鹯鹰至则为之解以其异类也故静为躁竒治为乱竒饱为饥竒佚为劳竒竒正之相应若水火金木之代为雌雄也善用兵者持五杀以应故能全其胜拙者处五死以贪故动而为人擒兵贵谋之不测也形之隠匿也出于不意不可以设备也谋见则穷形见则制故善用兵者上隠之天下隠之地中隠之人隠之天者无不制也何谓隠之天大寒甚暑疾风暴雨大雾防晦因此而为变者也何谓隠之地山陵丘阜林丛险阻可以伏匿而不见形者也何谓隠之人蔽之于前望之于后出竒行陈之间发如雷霆疾如风雨巨旗止鸣鼔而出入无形莫知其端绪者也故前后正齐四方如绳出入解续不相越凌翼轻边利或前或后离合散聚不失行伍此善修行陈者也明于竒正賌阴阳刑徳五行望气星策禨祥此善为天道者也设规虑施蔚伏见用水火出珍怪鼔噪军所以营其耳也曵稍肆柴尘起堨所以营其目者此善为诈佯者也錞钺牢重固植而难恐势利不能诱死亡不能动此善为充榦者也剽疾轻悍勇敢轻敌疾若灭没此善用轻出竒者也相地形处次舍治壁垒审烟斥居高陵舍出处此善为地形者也因其饥渴冻暍劳倦怠乱恐惧窘步乗之以选卒击之以宵夜此善因时应变者也易则用车险则用骑涉水多弓隘则用弩昼则多旌夜则多火晦防多鼓此善为设施者也凡此八者不可一无也然而非兵之贵者也夫将者必独见独知独见者见人所不见也独知者知人所不知也见人所不见谓之明知人所不知谓之神明者先胜者也先胜者守不可攻战不可胜攻不可守虚实是也上下有隙将吏不相得所持不直卒心积不服所谓虚也主明将良上下同心气意俱起所谓实也若以水投火所当者陷所薄者移牢柔不相通而胜相竒者虚实之谓也故善战者不在少善守者不在小胜在得威败在失气夫实则鬭虚则走盛则强衰则北吴王夫差地方二千里带甲七十万南与越战栖之防稽北与齐战破之艾陵西遇晋公擒之黄池此用民气之实也其后骄溢纵欲拒谏喜谀憢悍遂过不可正喻大臣怨怼百姓不附越王选卒三千人擒之于隧因制其虚也夫气之有虚实也若明之必晦也故胜兵者非常实也败兵者非常虚也善者能实其民气以待人之虚也不能者虚其民气以待人之实也故虚实之气兵之贵者也凡国有难君自宫召将诏之曰社稷之命在将军即今国有难愿请子将而应之将军受命乃令祝史太卜斋宿三日之太庙鑚灵卜吉日以受鼔旗君入庙门西面而立将入庙门趋至堂下北面而立主亲操钺持头授将军其柄曰从此上至天者将军制之复操斧持头授将军其柄曰从此下至渊者将军制之将已受斧钺答曰国不可从外治也军不可从中御也二心不可以事君疑志不可以应敌臣既以受制于前矣鼓旗斧钺之威臣无还请愿君亦以垂一言之命于臣也君若不许臣不敢将君若许之臣辞而行乃鬋设明衣也凿凶门而出乗将军车载旌旗斧钺累若不胜其临敌决战不顾必死无有二心是故无天于上无地于下无敌于前无主于后进不求名退不避罪唯民是保利合于主国之实也上将之道也如此则智者为之虑勇者为之鬭气厉青云疾如驰骛是故兵未交接而敌人恐惧若战胜敌奔毕受功赏吏迁官益爵禄割地而为调决于封外卒论断军中顾反于国放旗以入斧钺报毕于君曰军无后治乃镐素辟舍请罪于君君曰赦之退齐服大胜三年反舍中胜二年下胜期年兵之所加者必无道之国也故能战胜而不报取地而不反民不疾疫将不夭死五谷丰昌风时节战胜于外福生于内是故名必成而后无余害矣
　　葢勲拜讨虏校尉灵帝召见问天下何苦而反乱如此勲曰幸臣子弟扰之时宦者上军校尉蹇硕在坐帝顾问硕硕惧不知所对而以此恨勲帝又谓勲曰吾已陈师于平乐观多出中藏财物以饵士何如勲曰臣闻先王耀徳不观兵今冦在逺而设近陈不足昭果毅祗黩武耳帝曰善恨见君晚羣臣初无是言也
　　梁肃兵箴　皇道无名帝始有征故効天杀作为五兵曰王及霸功济天下威实助徳伐乃除祸逐鹿于原战龙在野大宝臲卼非兵孰可动如决河静逾灭火苍苍万姓悬命在我所行者师所统者徳功本乎义不本乎力顺之曰圣逆之曰贼成败存亡鲜不是则众不足恃胜不足保武王一戎奄有九有纣之百克其卒无后故长民者无曰我强莫予敢亢寻邑百万覆乎昆阳无曰我大莫予敢制陈吴攘袂嬴氏大溃武不可翫翫则必穷兵不可制废则终凶故曰天下虽平忘战则危不教民战是谓弃之齐桓矜众九国以离徐偃仁义本邦亦隳美止戈易称以律古之睿智神武不杀治乱之机系于杪忽壮直且顺孰云我遏旅臣斯箴敢告执钺唐高宗以吐蕃为忧悉召侍臣谋之或欲和亲或欲严备俟公私富实而讨之或欲亟兵击之议竟不决太学生魏元忠上封事曰理国之要在文与武今言文者则以辞华为首而不及经纶言武者则以骑射为先而不知方畧故陆机著论辨亡无救河梁之败养由基射穿七札不济鄢陵之师此已然之明效也古语有之兵无强弱将有巧拙故选将当以智略为本勇力为末今朝廷用人类取将门子弟及死事之家彼皆庸人岂足当阃外之任古之名将皆出贫贱而立殊功未闻其家代为将也夫赏罚者军国之切务近日征伐虚有赏格而无事实葢由小才之吏不知大体徒惜勲庸恐虚仓库不知士不用命所损几何自苏定方征辽东李勣破平壤赏絶不行大非川之败薛仁贵郭待封等不即重诛臣恐吐蕃之平非旦夕可冀也又出师之要全资马力请开畜马之禁使百姓皆得畜马若官军大举増价市之则皆为官有矣上善其言召见令直中书省仗内供奉
  </div>
  <div class="pagination">
   <a href="经济类编_page35.html">
    上一页
   </a>
   <span>
    ...
   </span>
   <a href="经济类编_page31.html">
    31
   </a>
   <a href="经济类编_page32.html">
    32
   </a>
   <a href="经济类编_page33.html">
    33
   </a>
   <a href="经济类编_page34.html">
    34
   </a>
   <a href="经济类编_page35.html">
    35
   </a>
   <span class="current-page">
    36
   </span>
   <a href="经济类编_page37.html">
    37
   </a>
   <a href="经济类编_page38.html">
    38
   </a>
   <a href="经济类编_page39.html">
    39
   </a>
   <a href="经济类编_page40.html">
    40
   </a>
   <a href="经济类编_page41.html">
    41
   </a>
   <span>
    ...
   </span>
   <a href="经济类编_page37.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
