<!DOCTYPE html>
<html>
 <head>
  <meta charset="utf-8"/>
  <title>
   白孔六帖 - 第 18 页/共 50 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   白孔六帖 - 第 18 页/共 50 页
  </h1>
  <div class="content">
   借田【十一】
　　白帝借千亩三推【礼天子正月择元辰亲载耒耜率公卿诸侯大夫躬耕借田天子三推公五推卿诸侯九推也】耕借【然后诸侯知所以敬】秉耒【天子为借千亩躬秉耒以事天地社稷以为醴酪齐盛于是乎取敬之至也】教养【耕借所以教诸侯之养】天子亲耕于南郊诸侯耕于东郊【以供齐盛身致其诚信】啬夫下种【农祥辰正】土膏脉起天田【地利】以给宗庙【以供禘郊】懋力务本　敦孝致敬勤己【劝人】春借青坛　修六府【谷之为本】陈八政【食以为先】具田器布农事播穜稑之种撰播殖之器【借田赋】葱犗黛耜存救之要术【并借田赋】劳酒【亲耕还乃宴饮于大寝公卿大夫皆御命曰劳酒】戒农用【国语司空除坛于借农大夫戒农用】王耕一拨【公卿大夫以次耕庶人终于千亩】钩盾弄田【汉昭纪上耕钩盾弄田在未央宫中】废借田【国语宣王不借千亩虢文公諌王国之大事在农上帝粢盛于是乎出是以稷为大官】又【借田之礼废则王教之典阙矣劝农之道缺矣】又【文选策秀才文云昔周宣惰千亩之礼虢公纳谏汉文缺三推之义贾生置言是知食为民天农为国本】将率三推【诚本农于后稷】不借千亩【岂贻諌于虢公】后稷躬耕　既种既戒【将耒耜以率先】不躬不亲【岂粢盛之致信】金根【晋舆服志金根车天子亲耕所乗也置耒耜于轼上】亲祀先农【晋礼志云尚书符问借田至尊应亲祀先农否贺修答曰汉仪无正自祭之文然王者祭四望则毳冕祭社稷五祀则絺冕以此为亲祭之义也】后稷播殖【夏禹躬耕】降灵坛　抚御耦　王借【周礼甸师帅其属而耕耨王借以时入之以供粢盛注云入其黍稷以供粢盛】　先蚕东观汉记曰【马皇后置织室蚕于濯龙中又皇后采桑坛在蚕宫西南】蚕事既登分茧称丝【又以桑为均】皇后躬桑【将一条执筐受桑蚕始生后食之三洒而已】夫人缫三盆孔种麦苑中【太子瑛帝种麦苑中瑛及诸王侍帝曰是将荐宗庙故亲之亦欲若等知稼穑之难因分赐侍臣曰春秋书无麦禾古所甚重比诏使者阅田亩所对不以实故朕自莳以观其成】躬借田【陈子昻上言曰臣愿陛下躬借田亲蚕以劝农桑】举数十年之坠典【有北人来示将借田勑是举数十年之坠典必有大恩泽柳宗元与杨诲之书】悼借田之罢【意思恳恳诚爱我厚者同上报杨诲之书】星纪既周土膏将动【张曲江借田制惟是千亩未展三推今星纪既周土膏将动去农祥之不日考帝借之以时】皇帝孟春吉亥享先农遂以耕借【前享一日奉礼设御座于坛东西向望瘗位于坛西南北向从官位于内壝东门之内道南执事者居后奉礼位于乐县东北賛者在南又设御耕借位于外壝南门之外十步所南向从耕三公诸王尚书卿位于御座东南重行西向北上介公酅公于御位西南东向北上尚舍设御耒席于三公之北少西南向奉礼又设司农卿之位于南少退诸执耒耜者位于公卿耕者之后非耕者之前西向皇帝已享乃以耕根车载耒耜于御者间皇帝乗车自行车降大次乗黄令以耒耜授廪牺令横执之左耜寘于席遂守之皇帝将望瘗谒者引三公及从耕侍耕者司农卿与执耒耜者皆就位皇帝出就耕位南向立廪牺令进耒席西北向解韬出朱执以兴少退北向立司农卿进受之以授侍中奉以进皇帝受之耕三推侍中前受耒耜反之司农卿卿反之廪牺令令复耒于韬执以兴复位皇帝初耕执耒者皆以耒耜授侍耕者皇帝耕止三公诸王耕五推尚书卿九推执耒者前受之皇帝还入自南门出内壝东门入大次享官从享者出太常卿帅其属耕于千亩皇帝还宫明日班劳酒于太极殿如元防不贺不为寿借田之谷敛而钟之神仓以拟粢盛唐礼乐志】帝社坛【太常少卿韦叔夏博士张齐贤等议曰祭法王者立太社然后立王社所置则无传也乃奏言经无先农与社一神今先农坛请改曰帝社坛以合古王社之义其祭准令以孟春吉亥祠后土以勾龙氏配于是为帝社坛又立帝稷坛于西如太社太稷而坛不设方色以异于太社】躬耕尽垅止【开元二十三年亲祀神农于东郊配以勾芒遂躬耕尽垅止】肃宗乾元二年诏去耒耜雕刻命有司改造之【天子出通化门释祓而入坛遂祭神农氏以后稷配冕而朱纮躬九推焉】九农坛高五尺【广五丈四出陛其色青】太宗亲祭先农借于千亩之甸【初议借田方面所在给事中孔頴达曰礼天子借田于南郊诸侯于东郊晋武帝犹于东南今于城东不合古礼太宗曰礼缘人情亦何常之有且虞书云平秩东作已在东矣又乗青辂推黛耜者所以顺于春气且朕见居少阳之地田于东郊盖其宜也于是遂定通典】宪宗元和五年【诏以来歳正月借田皇帝夹侍二人正衣二人侍中一人奉耜中书令一人礼部尚书一人侍从司农卿一人授耒耜于侍中太仆卿一人执牛左右卫将军各一人侍卫三公以宰相摄九卿以左右仆射尚书御史大夫摄三诸侯以正员一品官及嗣王摄推数一用古制礼仪使一人太常卿一人賛礼三公九卿诸侯执牛三十人用六品以下官皆服袴褶御耒耜二并韬皆以青其制度取合农用不雕饰毕日收之毎牛各一人绛衣赤帻取闲农务者礼司以人賛导之执耒持耜以高品中官二人不袴褶皇帝诣望耕位通事舍人分导文武就耕所】草具其仪【时虽草具其仪如此以水旱用兵而止】岑文本借田颂【回舆南亩驻跸东廛亲耕帝借躬稼大田方期多稼介此丰年富寔教资农惟政本上敦播植下勤藨蓘】耕借田【宗本纪开元二十三年正月乙亥耕借田大赦侍老百歳以上版授上州刺史九十以上中州刺史六十以上上州司马赐陪位官勲爵征防兵父母年七十者遣还民酺三日】帝躬乎天田【李白明堂赋】




　　白孔六帖卷三十六
&lt;子部,类书类,白孔六帖&gt;
　　钦定四库全书
　　白孔六帖卷三十七　　唐　白居易　原本
　　宋　孔　传　续撰
　　明堂【一】　　　　　　　辟雍【二】
　　灵台【三】　　　　　　　太子【四】
　　皇后【五】　　　　　　　公主【六】
　　皇亲【七】　　　　　　　封建【八】
　　明堂【一】
　　白天子布政之宫【内有太室体象天地】明堂之制【上圜下方四达八窻九室三十六戸】据坤灵之正位【顺隂阳以开阖】合宫总章【黄帝曰合宫虞舜曰总章】复庙重屋【八达九房】辨其方位【正天子之位也】明诸侯之尊卑【明堂者也】宗祀文王于明堂以配上帝　天子立明堂者所以正四时之序敦五教之本【在国之南也白虎通】于昭明堂明堂孔阳【文选】序五位东西九筵【南北七筵】室容二几【周礼明堂制】下之燥湿不能及上之寒暑不能入土事不文木事不镂示人知节也【晏子春秋明堂之制】夏制【三十室堂修二七广四修一五室九阶白盛盛谓蜃炭垩墙也五室四歩三尺九阶四旁两挟窻门室之三室三之一也】殷制【殷人重屋复笮也堂修七寻堂崇三尺四阿阿今四柱也故名重屋】周制【周人明堂度九尺之筵东西九筵南北七筵堂崇一筵五室每室二筵室中度以几堂上以筵宫中以寻涂以几中举四壁内也】黄帝明堂图【汉郊祀志太上北趾有古时明堂上欲理明堂奉髙旁济南人公玉带上黄帝明堂图注云公玉姓带名也】不登【左传曰勇则害上不登于明堂】李尤明堂铭曰【布政之宫上圜下方体则天地政则隂阳牕达四设流水洋洋顺节行礼各居其旁春恤孤幼夏近贤良秋励武冬进贤】孔劝兴明堂【陈子昻垂拱初诏问羣臣调元气当以何道子昻因是劝后兴明堂即上言曰昔黄帝含宫有虞总章尧衢室夏世室所以调元气治隂阳也臣闻明堂有天地之制隂阳之统二十四气八风十二月四时五行二十八宿莫不率备王者政失则灾政顺则祥臣愿陛下为唐恢万世之业相国南郊建明堂与天下更始按周礼月令而成之】雕饰谲恠侈而不灋【王求礼为左拾遗监察御史时后方营明堂雕饰谲恠侈而不灋求礼以谓铁鸑金龙丹艧珠玉乃商琼台夏瑶室之比非古所谓茅茨采椽者】督作【则天皇后武氏诏毁乾元殿为明堂以浮屠薛怀义为使护督作】通天宫【万歳登封元年三月丁巳复作明堂改曰通天宫】布政之宫【张齐贤传王方庆上言布政之宫所以明天气统万物也】大享【陈贞节帝将大享明堂贞节恶武后所营非古所谓木不镂土不文之制乃与冯宗上言明堂必直丙巳以宪房心布政太微上帝之所武后始以乾元正寝占阳午地先帝所以听政故毁殿作堂彻之日有音如雷庶民哗訨以为神灵不恱堂成灾火从之后不修德俄复营创殚用极侈诡禳厥变又欲严配上帝神安肯临且密迩掖廷人神杂扰是谓不可放物者也】序文昭武穆【复庙重櫩所以序文昭武穆杨炯少室山少姨庙碑铭】典制不可常【圣王示俭或有剪蒿为柱葺茅作盖虽复古今典制不可常孔頴达明堂议】景己之地【郑元则在国之阳三里之外七里之内景己之地顔师古】飞翚如云之殿【韩文周公之政焦心劳思日夜成方寸已非坐夫总章左个而后思后王之飞翚如云之殿余万拱易其名为明堂耶】轩辕草图羲和练日【景星明堂赋】景星耀而太阶平虹蜺灭而日月张【同上】瞻少阳而举措【献房心以开凿瞻少阳而举措采殷制酌夏歩杂以代室重屋之名括以辰次火木之数同上】歳入明堂者十八【张齐贤传王方庆言旧说天子歳入明堂者十八大享一月告朔十二四时迎气四巡狩之歳一】贵诚训俭【孔頴达席惟槀秸器尚陶匏牲用茧栗以贵诚服大裘而训俭】请为五室重屋上圆下方【魏征请为五室重屋上圆下方既体有则象又事多故实下室备布政之居上堂为祭天之所人神不杂礼亦宜之其高下广袤之规几筵丈尺之制则并随时立法因事制宜】三代有其名而无其制度【礼乐志孝经曰宗祀文王于明堂以配上帝而三代有其名而无其制度自汉以来诸儒之论不一至于莫知所从则一切临时増损不能合古然推其本旨要于布政交神于王者尊严之居而已其制何必与古同】引天地四时风气乾坤【为之者无所据依乃引天地四时风气乾坤五行数象之类以为仿象而众说亦不克成】至于高下广狭丈尺之制可以因事制宜【魏征谓五室重屋上圆下方上以祭天下以布政自前世儒者所言虽异而以为如此者多同至于高下广狭丈尺之制可以因事制宜也顔师古曰周书叙明堂有应门雉门之制以此知为王者之常居尔其青阳总章堂太庙左右个皆路寝之名也】高宗时改元总章【分万年置明堂县示欲必立之而议者益纷然或以为五室或以为九室而高宗依两议以帟幕为之与公卿临观而议益不一乃下诏率意颁其制度至取象璜上设鸱尾其言益不经而明堂亦不能成】明堂规制【总章三年具明堂规制下诏其明堂院毎面三百六十歩当中置堂院四隅各置重楼其四墉各依方色堂周回十二门二十四窻堂心八柱外置四辅上以清阳玉叶覆之诏下之后详议未决通典】凖水臬【攅云梁李白赋】层檐屹其霞峤广厦郁以云布【同上】九室窈窕五闱联緜【同上】云楣立岌以横绮防桷攅栾而仰天【同上】玉女攀星于网戸金娥纳月于琁题【藻井防错以舒蓬天窻赩翼而衘霓同上】三十六戸七十二牖【度延列位西八东九白虎列序而躨跪青龙承隅而蚴蟉同上】纳六服之贡受万邦之借张龙旗与虹旌攅金防与玉戚【延五更进百辟同上】鼓大武之隐辚张钧天之铿訇【盖圣主之所以孝治天下而享祀窅也同上】
　　辟雍【二】
　　白左制辟雍【在明堂之左文选】乃流辟雍辟雍汤汤圣皇涖止造舟为梁【文选】又造舟清池维水泱泱乃营三宫【谓明堂辟雍灵台也】白虎通曰【辟雍者所以行礼乐宣教化辟者象璧之圜以施法天下雍壅也壅之以水象教化流行又云辟积也积天下之道德壅天下之残贼】诗于乐辟雍【文王知鸟兽得所以为音声与政通既合乐以详之于喜乐乎诸在辟雍者言感中和之至也】镐京辟雍自西自东自南自北无思不服【武王于镐京行辟雍之礼自四方来观者无不归服】四方攸同皇王辟雍【礼统曰辟雍教化天下也】王制天子曰辟雍【圆如璧以水内如覆盆外如偃盖】诸侯曰頖【半无水夏天子重屋诸侯宗庙殷天子庙诸侯世室】三雍【汉武帝时河间献王来朝献雅乐对三雍注谓辟雍明堂灵台言天地君臣人民皆然】建三宫之文质彰厥职之所宜【终军书三宫班政有文质也】践辟雍尊事三老兄事五更【注后汉明帝】辟雍海流【道德之富】孔以礼乐明和天下【归崇敬建议古天子学曰辟雍以制言之壅水环缭如璧然以谊言之以礼乐明和天下云尔在礼为泽宫故前世或曰璧池或曰璧沼亦言学省汉光武立明堂辟雍灵台号三雍宫晋武帝临辟雍行乡饮酒礼别立国子学以殊士庶今声明之盛辟雍独阙请以国子监为辟雍省】斯礼止于辟雍【凡学官春释奠于其先师斯礼止于辟雍刘禹锡奏记论学事】或言或歌讲述古今【吕道州凌烟阁勲臣虞世南賛于乐辟雍辟雍沈沈天子所临或言或歌讲述古今其徒八千缨弁森森獩貊羌髳咸咏德音羽林狐儿亦垂青襟】水木周绕【吕延济注文选闲居赋明堂辟雍水木周绕】圜水为辟雍【张齐贤传王方庆言正室为太室向阳为明堂建学为太学圜水为辟雍异名同事古之制也】
　　灵台【三】
　　白右立灵台【文选云灵台在明堂之右】乃经灵台灵台既崇帝动时登爰考休征【文选】冯相视祲【祲气也】祈禠禳灾【禠福也】经始灵台不日成之【诗】经始勿亟庶民子来【谓文王造灵台也诗】九仞【灵台其高九仞在国之南上以观休祥之变】夏曰【清台】殷曰【神台】周曰【灵台】王者升灵台【望元气吹时律观物变】观天文之变【洪范传天子立灵台所以观天文之变而候日月】崇上帝【晋尚书陆机策秀才文曰明堂崇上帝清庙宁祖考辟雍班教化太学讲艺文诸儒论之皆异蔡邕谓之一物何也纪瞻对曰取其宗礼之顺曰清庙取室之貌曰太室取堂曰明堂四门之学曰太学取圜曰辟雍也】孔归崇敬【见辟雍门】候辰次灾祥【薛頥固丐为道士帝筑观九山即祠建清台候辰次灾祥以闻所上与太史李淳风合】天子占候之所【吕向文选闲居赋灵台杰其高峙注云台名天子占候之所】考校歳时政理【张铣注文选灵台诗灵台天子观气候之台灵台既高天子勤力而升于此以考校歳时政理善恶三光通其精曜五行布其次序也】
　　太子【四】
　　白明两【作离】继明【易曰明两作离大人以继明照于四方】一人元良万邦以贞【太子之谓也】敬保元子【成王顾命】圣敬日跻　齿学【礼行一物而三善皆得者唯太子而已其齿学之谓也故太子齿学国人观之曰将君我而与我齿让何也曰有父在则礼然又有兄在又有君在此三善也】恭敬温文【礼】朝于王季日三问内竖安否如何【文王为世子也】侍膳【传太子奉家祀社稷之粢盛以朝夕侍君膳也】抚军监国【君行则守有守则从从曰抚军守曰监国】羽翼已成【汉高欲废太子太子征四皓到帝知太子羽翼已成遂不废】监抚余闲【文选序】东朝乾之长男　合洊雷之象【居明立之佐洊雷震也】继正体以为大本【毓明德而居少阳】位尊储副【德茂元良】博望之苑【承华之门】出龙楼而奉诏【入虎闱而齿胄】太子承万代之业【汉书】揺本【汉高欲废太子叔孙通曰太子天下之本揺一本而天下不安奈何以天下为戏】嬖子配嫡乱之本也【传】铜龙楼【太子宫楼】辨惠对日【晋明帝年数歳元帝指日问长安与日孰逺曰日逺只闻人从长安来不闻人从日边来居然可知帝异之它日大集賔客问之曰日近帝问之曰举首见日不见长安】五胜【帝王纪晋平公使叔誉聘周见太子晋与之言晋五胜之叔誉三穷归告公曰太子年十五臣不能与之言君其事之】问安侍膳　文王为世子【王季一饭亦一饭再饭亦再饭武王帅而行之】谏【春秋外传灵王二十二年谷洛鬪将没毁王宫王将壅之太子晋谏云云遂止】吹凤笙【太子晋吹凤笙于洛濵】作乐【山海经祝融生太子长琴是时处瑶山作瑶山之乐也】晋太子出防【在三恪下王公上也】羣臣见仪【晋尚书符问王公已下见皇太子仪及所衣服国子博士车议朝臣宜朱褠帻拜则案经传不见其文故太傅羊祜庆太子称叩头死罪此则拜之证也又太宁三年诏议其典尚书卞壸谓宜稽则汉魏阖朝同拜其朱衣冠冕唯施天朝宜褠帻而已朝议多同】前星【汉书五行传曰心火星天王星也前星太子星也】鹤禁【汉宫阙疏曰白鹤太子所居之地凡人不得辄入故云鹤禁也】少海【昔天子比大海太子为少海】日重光月重轮山重晖海重润【崔豹古今注曰明帝时为太子乐府词云云】　教导必以礼乐【礼凡三王教世子必以礼乐乐所以修内也礼所以修外也礼乐交错于中发形于外是故其成也怿恭敬而温文】太傅少傅【立太傅少傅以养之欲其知父子君臣之道也】教谕德成【入则有保出则有师是故教谕而德成也】师也者【教之以事而谕诸德也】乐正司业父师司成　抗世子之灋于伯禽【成王幼而不能涖祚周公抗世子之灋于伯禽使与王居欲令成王知父子君臣长幼之道】二疎【四皓】明两　在三【三谓君父师也】见正事闻正言行正道【贾谊云太子所宜也】嗜鲍【贾谊书文王使太公望傅太子发发嗜鲍鱼太公不与曰鲍鱼不登爼豆岂有非礼可以养太子哉】襁褓之教　授经【后汉桓荣授太子经】齿学【见上】亲拜【晋贺循字彦先世为儒宗除太子太傅命皇太子亲往拜之】喜颂【汉太子喜王褒甘泉及洞箫颂太子令左右皆诵之也】游洊雷之讲肆【齿明离之胄筵】保也者【慎其身以辅翼之而归诸道也】　生吹铜【大戴礼曰古者生太子太师吹铜而御戸注铜律也吹之以和气】卜士负之士妻食之【左传】接以太牢桑蓬矢六射天地四方甲观画堂【汉成帝生于甲观画堂】诞弥厥月【诗诞大也弥终也谓后稷生也】继体之庆　岐嶷【魏明帝生而文帝爱之常在左右数歳而有岐嶷之姿】　疾玉体不安【七发曰楚太子有疾吴客往问之曰伏闻太子玉体不安亦少间乎】忽忽不乐【汉太子体不安忽忽不乐诏使王褒等皆之太子宫娱侍太子朝夕平复乃归】　死思子望思【汉戾太子死后武帝思之作思子宫归来望思之台欲其魂来也】苑空博望【门闭承华】道行三善【天夺九龄】　賔客四皓【汉张良令太子作书与商山四皓卑辞安车请以为客】博望苑【汉武帝立子据为太子起博望苑以通賔客即戾太子】羽翼已成调护孔英果【郁林王恪帝初以晋王为太子又欲立恪长孙无忌固争帝曰公岂以非己甥】
　　【邪且儿英果类我若保护舅氏未可知无忌曰晋王仁厚守文之良主且举棊不定则败况储位乎帝意乃止】建太子以自副【惠昭太子宁帝即位进王邓与澧深洋洚四王同封于是国嗣未立李绛等建言圣人以天下为大器知一人不可独化四海不可无本故建太子以自副然后人心定宗祏安有国不易之常道陛下受命四年而冡子未建是开窥觎之端乖谨重之义非所以承列圣示万世帝曰善以宁为皇太子也】天下本不可以轻动【庄恪太子永称事燕豫不能壹循法保傅戒告憗不纳又母爱弛杨贵妃方幸数譛之帝他日震怒御延英引见羣臣诏曰太子多过失不可属天下其议废之羣臣顿首言太子春秋盛虽有过尚可改且天下本不可以轻动惟陛下幸赦】问储贰事【李嗣真武后常问嗣真储贰事对曰程婴杵臼存赵氏孤古人嘉之后悟中宗乃安】位东宫【李勣晋王为皇太子授詹事兼左卫率俄同中书门下三品帝曰吾儿方位东宫公旧长史以宫事相委勿以资屈为嫌也】副贰之重【魏謩进中书门下同平章事建言今天下粗治惟东宫未立不早以正人傅导之非所以存副贰之重且泣下帝为感动自敬宗后恶言储嫡事故公卿无敢开陈者时帝春秋高嫡嗣未辨謩辅政首发其端朝议归重】賛道赋【李百药授太子右庶子太子数戏媟无度乃作賛道赋以讽它日帝曰朕见卿赋述古储贰事劝励甚详向任卿固所望耳】太子正则天下定【姚珽兼左庶子时节愍太子稍失道珽凡四上书諌其一曰臣闻贾谊称选天下端士使与太子居处出入故太子见正事闻正言行正道左右前后皆正人也夫习与正人居不能无正习与不正人居不能无不正教得而左右正则太子正太子正则天下定矣】专学艺以广懿德【禇遂良帝于寝宫侧别置院居太子遂良谏以为朋友深交者易怨父子殢爱者多愆宜许太子间还东宫近师傅专学艺以广懿德帝从其言】陈申生戾园祸以諌【裴稹开元末寿王瑁以母宠欲立为太子稹陈申生戾园祸以諌宗改容谢之】宗祧是系【刘洎皇太子初立洎谓宜尊贤重道上书曰太子宗祧是系善恶之习兴亡在焉弗勤于始将悔于末】孝友仁爱挺自天资【晁错上书令通政术贾谊奏计务知礼教今太子孝友仁爱挺自天资然春秋鼎盛学当有渐以陛下多才多艺尚垂精厉志以博异闻而太子优游坐弃白日陛下每退朝引见羣臣访以今古咨以得失而太子处内不接正人不闻正论臣所未谕且古者问安而退以广敬也异宫而居以逺嫌也间者太子一入侍逾旬不出师傅寮寀备员而已非所谓爱之也同上】授以良书娱以佳賔【臣愚以为授以良书娱以佳賔使耳所未闻目所未见储德愈光羣生之福也同上】不素教【李纲事隋为太子洗马后勇废文帝切譲官属无敢对纲独曰陛下不素教故太子至此太子资中人得贤者辅而善不肖者导而恶奈何歌舞鹰犬纎儿使日侍侧何特太子罪邪】召用玉契【崔神庆突厥使者入见皇太子应朝有司移文东宫召太子神庆谏曰五品以上佩者盖防征召之诈内出以合之况太子乎古者召太子用玉契此诚重谨防萌之意不可不察也】肆赦【崔谨由传初宣宗饵长年药病渴且中躁而国嗣未立帝对宰相欲肆赦患其无端谨由曰太子天下本若立之赦为有名帝恶之不答】微服观乞寒胡戏【韩朝宗睿宗诏作乞寒胡戏谏曰道路借借咸言皇太子微服观之且匈奴在邸刺客卒发白龙鱼服深可畏也】太子天下本【狄仁杰曰太子天下本本一揺天下危矣】具礼迎还【后即日遣徐彦伯迎庐陵王于房州王至后匿王帐中召见仁杰语庐陵事仁杰敷请切至涕下不能止后乃使王出曰还尔太子仁杰降拜顿首曰太子归未有知者人言纷纷何所信后然之更令太子舍龙门具礼迎还中外大恱】仁明孝友【崔暐奏言皇太子相王皆仁明孝友宜侍医药不宜引异姓出入禁闼后慰纳】监国【杜正伦太子监国诏正伦行左庶子帝它日又言朕年十八犹在人间情伪无不尝及即位处置有失必待諌乃释然悟况太子生深宫不及知邪且人主不可自骄今若诏天下敢谏者死将无复发言矣故朕孜孜延进直言卿其以是晓太子冀禆益之】求立太子【裴度帝暴风中外不闻问者三日度数请到内殿求立太子翼日见帝遂立景王为嗣】请立皇太子维天下心【李珏表请立皇太子维天下心】造曲室【太子以农时造曲室累月不止又好音乐过度于志宁諌以为今东宫乃隋所营当时号为侈丽岂容复事磨砻彩饰于其间丁匠官奴皆犯法亡命钳凿槌杵往来出入监门宿卫直长千牛不得苛问爪牙在外厮役在内其可无忧乎又宫中数闻鼔声大乐伎儿辄留不出往年口敕丁宁殿下可不思之太子不纳本传】罕见宫官【邢文伟厯太子典膳丞时孝敬罕见宫官文伟即减膳上书曰比者不甚廷议谒对稀简三朝之后与内人独居何繇发挥天资使濬哲文明哉今史既阙官宰得奉职谨守礼经以闻太子答曰观寻来请良符宿志自非义均弼谐讵能进此药石文伟由是益知名】有君人量【李泌拜元帅广平王行军司马始军中谋帅皆属建宁王泌密白帝曰建宁王诚贤然广平冢嗣有君人量岂使为吴太伯乎帝曰广平为太子何假元帅泌曰使元帅有功陛下不以为储副得耶太子从曰抚军守曰监国今元帅乃抚军也帝从之】内外系心【卫次公贞元中擢左补阙德宗崩与郑絪皆召至金銮殿时皇太子久疾禁中或传更议所立众失色次公曰太子虽久疾冢嫡也内外系心久矣必不得已宜立广陵王絪随賛之议乃定】诏突厥酋长子弟得事东宫【徐齐咸亨初诏突厥酋长子弟得事东宫齐上书谏以为氊裘冐顿之裔解辫削衽使在左右非所谓恭谨威仪以近有德任官惟贤才左右惟其人之义】被谮【李林甫皇太子鄂王光王被谮帝欲废之张九龄切谏帝不恱林甫惘然私语中人曰天子家事外人何与邪】训之不早【韦温太子得罪诏谕羣臣温曰陛下训之不早非独太子罪时颇直其言】为太子欢【刘讷言沛王为太子擢侍读尝集俳谐十五篇为太子欢】母丧【畅尝传昭德皇后崩中外服除皇太子诸王将服三年穆质上疏三年之丧自天子达于庶人汉文帝以宗庙社稷之重自贬乃以日易月后世所不能革太子人臣也不得如人君之制母丧宜无厌降】见礼【纲在东宫太子建成尤加礼后太子寖狎亡赖遂乞骸骨帝谢曰知卿直士幸卒辅吾儿李纲】上疏【韦承庆雍王为太子迁司议郎中仪凤中诏太子监国太子稍嗜声色兴土工承庆见造作玩好浮广倡优鼔吹讙哗戸奴小人皆得亲左右承顔色恐因是作威福宜加绳察乃上疏极陈其端】选正人辅导【元稹始王伾王叔文幸太子宫而挠国政稹谓宜选正人辅导因献书曰胡亥之生也诗书不得闻圣贤不得近被赵髙刑余之人傅之以残忍戕贼之术日恣睢天下之人未尽愚而亥不能分马鹿矣髙之威慑天下而亥自幽深宫矣若秦亡则有以致之也太宗为太子选知道德者十八人与之游即位后虽闲宴饮食十八人皆在上之失无不言下之情无不达不四三年而名髙盛古斯游习之致也】行严师问道之礼【臣以为髙祖至陛下十一圣生而神明长而仁圣以是为屑屑者故不之省设万世之后有周成中才生于深宫无保助之教则将不能知喜怒哀乐所自况稼穑艰难乎愿令皇子洎诸王齿胄讲业行严师问道之礼辍禽色之娱资防习之善岂不美哉】以名臣左右太子【李固言进给事中将作监王堪坐治太庙不谨改太子賔客固言上还制书曰陛下当以名臣左右太子堪以慢官斥处调护地非所宜诏改它王傅】经义辅导【韦绶穆宗为太子绶入侍读方太子幼绶数为俚言以恱太子它日侍太子为帝道之帝怒曰绶当以经义辅导太子而反语此复何頼焉外迁虔州刺史】侍讲【孔颖达侍讲东宫后太子稍不法頴达争不已孔夫人曰太子既长不宜数面折之对曰国厚恩虽死不恨剀切愈至】侍皇太子【王绍宗武后召赴东都擢太子文学使侍皇太子】宴宫中【燕王忠帝始为太子而忠生宴宫中俄而太宗临幸诏官臣曰朕始有孙欲共为乐】以忧死【郑肃诏兼賔客为太子授经既而太子母爱弛为谗所乗废斥有端肃因入见言天下大本不可轻动意致深切帝为动容然内宠方煽太子终以忧死】睿孝天资【太子】前星位定拱宸极以昭彰苍震气宣与天地而长久【贺册皇太子表刘禹锡文】四岳仰揺山之高百川承少海之润【贺牋】苍震发前星之辉黄离表重轮之瑞【又牋】行礼之日则屏翳收迹太阳宣精用彰出震之休更表重离之曜【柳宗元贺册皇太子】我为太子卿力也【崔羣穆宗立以吏部侍郎召之劳曰我为太子卿力也羣曰此先帝意臣何力焉且陛下向为淮西节度使臣起制草其言有能辨南阳之牍允符东海之贵先帝然之则传付久矣】卿违朕意不顾家属也【李泌帝数称舒王贤泌揣帝有废立意因曰陛下有一子而疑之乃欲立弟之子臣不敢以古事争且十宅诸叔陛下奉之若何帝赫然曰卿何知舒王非朕子对曰陛下昔为臣言之陛下有嫡子以为疑弟之子敢自信于陛下乎帝曰卿违朕意不顾家属也耶对曰臣衰老位宰相以諌而诛分也使太子废他日陛下悔曰我惟一子杀之泌不吾諌吾亦杀尔子则臣絶祀矣虽有兄弟子非所歆也】
　　皇后【五　贤智　失道　纳后　嫔妇外戚附】
　　白乃顺承天厚德载物　柔顺利贞　含万物而化光正位居体美在其中　关雎之德　葛覃【归安父母以成妇道】
　　兎罝【后妃之化也】忧在进贤　无私谒之心　芣苡【后妃不妬忌之美也】天立厥配来嫁于周【作嫔于京】天作之合伣天之妹【文定厥祥亲迎于渭】以听内治【礼天子后立六宫以听天下之内治月食则后素服修六宫之职】以明妇顺　天下内和　听女顺治隂德　听内职　和顺隂教母道　母天下　日之与月【天子之与后犹日之与月隂之与阳】
　　【相须而成也】外戚　涂山　有娀　姜嫄　太任【史夏之兴也以涂山殷之兴也以有娀周之兴也以太任】内主　淑女之德丽华之容　周礼以隂礼教六宫【隂礼后也】立市【后立市隂之义】并后【传曰并后匹嫡乱之本也】外戚之助【史自古受命帝王及继体守文之君非独内德茂也盖亦有外戚之助】金屋【汉武曰得阿娇当以金屋贮之即陈皇后也】椒房【汉官仪曰皇后称椒房涂室取温暖除恶气也犹天子朱泥殿上曰丹墀也】死丧服【天子与后犹父之与母也故为天王服斩衰服父之义也为后服齐衰服母之义也】桂宫中语樛木【后妃逮下无嫉妬也】上尊宗庙【夙夜祁祁】下训御人【尊卑肃肃】将无嗜欲用禀仁慈【礼】服浣濯之衣【修苹藻之事】螽斯之咏【见于妇德】麟趾之化　或泪竹成斑将思虞舜【二妃】闻裂缯起笑将亡夏桀【妺喜】妇人无仪　中馈是仪【为国风之始诗】坤道象易【故能配合圣人易】体资生之仁【含成象之德】助天养万物【大戴礼曰】隂体先和【妇道承顺】修其四德【言容德功】合于六宫【礼】穆穆克敬邕邕柔喜【国语】　贤智乱臣十人【九人而已其一人谓文母】关雎【见上注】樊氏忠贤达善于楚国马后贞素辞宠于汉君【汉明帝马皇后为人贞洁衣不加彩帝每幸之辄曰陛下云之泽润及六宫使隂阳和顺示不偏也帝甚善之】班婕妤辞辇　懿范内令【后之教正也周礼】妇顺不修【礼记天子立后以彰明妇顺是以妇顺不修隂事不得谪见于天月为之食故月食则后素服而修六官之职荡天下之隂事注荡涤去秽恶】妺喜妲己褒姒【史桀之亡也以妺喜纣之亡也嬖妲己周幽之亡也媱于褒姒也】长门宫【陈皇后妬帝弃于长门宫】竒衺【媚道】同玉辇而恃恩【专金屋而怙宠】杀皇子【汉成赵昭仪皇后飞燕姊也杀皇子帝遂絶嗣童謡曰燕飞来兮啄皇孙】纳后若而人【传灵王求后于齐齐侯使晏桓子对曰夫妇所生若而人妾妇之子若而人无女而有姊妹及姑姊妹则曰先守某公之遗女若而人此先王之礼辞也不敢毁不敢誉故云若而人也齐侯许昏使隂黒结之结成也】备百姓【纳女于天子曰备百姓姓生也言广生息也】五可【晋武帝为太子纳妃娶卫瓘女杨后受贾充妻郭氏之托欲娶贾充女帝曰卫氏女有五可长丽白贤多子贾充女五不可短黒恶妬无子】嫔妇以备内官【传曰以备内官焜燿寡人之望】以备嫔嫱【嫔嫱妇官也】内治【志者天子后六宫三夫人九嫔二十七世妇八十一御妻以听天下之内治】冯昭仪之当熊【义勇】班婕妤之辞辇【明智】五不可【见纳后门】以隂礼教九嫔以妇职之灋教九御【八十一御女也周礼内宰】正其服【正逾侈也】禁其竒衺【媚道】展其功绪【妇功也】命妇【九嫔已下】内人【九嫔也】内宫【夫人已下】隂事【谓王幸御妃嫔之事也】九嫔【掌妇学之法以教九御妇德妇言妇功妇容各率其属而以时御于王所言有次序】贯鱼之宠【易贯鱼以宫人宠】厘降二女于妫汭嫔于虞【尧妻舜二女也】归妾【燕燕卫庄姜送归妾也】宿有妃嫱嫔御焉【左传吴王夫差】二妃【舜葬于苍梧之野盖二妃未之从也】内宠并后【乱之本也】女史彤管【古者后夫人必有女史彤管之法后妃羣妾以礼御于君所女史书其环以进退生子月辰以金环退之当御者以银环进之进之者着于左手既御者着于右手】小星【诗嘒彼小星三五在东喻众妾也】　外戚外戚之功【见上注】一门三后【后汉梁冀家也】金穴【后汉郭况外戚之富家称金穴】王氏五侯【汉元后兄弟王凤等】东汉沦于嬖习女宠肺腑重侯累将【穷贵极富】旷贵　贵戚　姻娅　外姻孔髙祖皇后【髙祖顺圣皇后窦氏帝在炀帝时多畜善马后见曰上性乐此盍以献徒留之速罪无益也不听顷果坐谴后见隋政乱多妄诛殛乃为自安计敷奏鹰犬异驹炀帝果喜擢将军因谓诸子曰早用而毋言得此久矣】言及天下事不对【太宗长孙皇后与帝言或及天下事辞曰牝鸡司晨家之穷也可乎帝固要之讫不对】托体紫宫【兄无忌于帝本布衣交以佐命为元功出入卧内帝将引以辅政后固谓不可乗间曰妾托体紫官尊贵已极不愿私亲更据权于朝汉之吕霍可以为戒】请帝纳忠容諌【又请帝纳忠容谏勿受谗】良佐【及崩帝谓之恸曰我岂不通天命而割情乎顾内失吾良佐哀不可已并上】罪弃为婢【高宗废后王氏囚宫中帝念后间行至囚所见门禁锢严进饮食窦中恻然伤之呼曰皇后良娣无恙乎今安在二人同辞曰妾等以罪弃为婢安得尊称邪流涕呜咽又曰陛下幸念畴昔使妾死更生复见日月乞署此为回心院帝曰朕即有处置】盗威福【高宗皇后武氏已得志即盗威福帝亦懦昏举能钳勒使不得专】长孙皇后曰【妾于陛下夫妇之重有所言犹候顔色况臣下情隔礼殊而敢犯严顔陈忠言哉】立武昭仪【李勣帝欲立武昭仪为皇后李义府许敬宗又请废王皇后帝乃召勣与长孙无忌于志宁禇遂良计之勣称疾不至帝后密访勣曰将立昭仪而顾命之臣皆以为不可今止矣答曰此陛下家事无须问外人帝意遂定】配天地象日月【韩瑗王后之废瑗复谏曰王者立后配天地象日月匹夫匹妇尚知相择况天子乎诗云赫赫宗周褒姒灭之臣读至此常辍卷太息不图本朝亲见此祸宗庙其不血食乎帝大怒诏引出】承宗庙母天下【来济帝将以武氏为后济谏曰王者立后以承宗庙母天下宜择礼义名家幽闲令淑者副四海之望称神祗之意故文王兴姒关雎之化被百姓其福如彼成帝纵欲以婢为后皇统中微其祸如此陛下详察之】专恣【上官仪初武后得志遂牵制帝专威福帝不能堪又引道士行厌胜中人王伏胜发之帝因大怒将废为庶人召仪与议仪曰皇后专恣海内失望宜废之以顺人心】家不素显【武宗贤妃王氏进号才人帝欲立为后宰相李德裕曰才人无子且家不素显恐诒天下议乃止】房龄谴【太宗皇后长孙氏及大渐与帝诀时房龄小谴就第后曰龄久事陛下预竒谋秘计非大故愿勿置也】施帷殿上预闻政事【桓彦范中宗复位上书戒帝曰伏见陛下临朝视政皇后必施帷殿上预闻政事臣愚谓古帝王谋及妇人皆破国亡身倾辀继路且以隂乗阳违天也以妇凌夫违人也违天不祥违人不义伏愿上以社稷为重令皇后无居正殿于外朝深居宫掖修隂教以辅佐天子】立后【许敬宗帝将立武后昭仪大臣切谏而敬宗隂揣帝私即妄言曰田舍子賸获十斛麦尚欲更故妇天子富有四海立一后谓之不可何哉帝意遂定】叩閤上表请立昭仪【李义府为长孙无忌所恶奏斥壁州司马诏未下义府问计于舍人王德俭德俭者许敬宗甥瘿而智善揣事因曰武昭仪方有宠上欲立为后畏宰相议未有以发之君能白转祸为福也义府即代德俭直夜叩閤上表请废后立昭仪帝恱召见与语赐珠一斗停司马诏书留复侍】顺宗王皇后性仁顺宫中化其德莫不柔雍【本传】谨畏深抑外家无毫丝假贷【训厉内职有古后妃风同上】夫艳嬖之兴常在中主第裯既交【则情与爱迁顔辞媚熟则事为私夺乗易昏之明牵不断之柔险言以忠故受而不诘丑行已效反狃而为好左右附之憸壬惎之狡谋钳其悟先哀誓揵于宠初天下之事已去而恬不自觉此武韦之所以遂篡弑而丧王室也唐传序】姬姜淑媛【魏征曰今姬姜淑媛尽侍于侧矣】宗姓不育【魏謩李孝本宗室子诛死其二女没入宫謩上言陛下即位不恱声色于今十年未始采择数月以来稍意声伎教坊阅选百十未已庄宅收市亹亹有闻今又取孝本女内之后宫宗姓不育宠幸为累伤治道之本速尘秽之嫌谚曰止寒莫如重裘止谤莫如自修惟陛下崇千载之盛德去一旦之玩好帝即出孝本女】以歌舞入内禁中【白居易元和四年天子以旱甚居易建言乞多出宫人宪宗颇采纳是时于頔入朝悉以歌舞入内禁中或言普宁公主取以献皆頔嬖爱居易以为不如归之无令頔得归曲天子】宫人猥积【李绛江淮大旱绛言江淮流亡所贷未广而宫人猥积有怨鬲之思当大出之以省经费】阅良家子及别宅妇人【教坊使称密诏阅良家子及别宅妇人内禁中京师嚣然绛以吉甫畏不敢谏遂独上疏帝曰朕以丹王等无侍者比命访闾里以赀致之彼不谕朕意故致哗扰乃悉归所取】后宫师其行【德宗配韦氏】唐制皇后而下有贵妃淑妃德妃贤妃是为夫人【昭仪昭容昭媛修仪修容修媛充仪充容充媛是为九嫔婕妤美人才人各九合二十七是代世妇宝林御女采女各二十七合八十一是代御妻自余六尚分典乗舆服御后妃传序】开元时以后下复有四妃非是乃置惠丽华三妃六仪【四美人七才人而尚宫尚仪尚服各三参合前号上】礼本夫妇诗始后妃【治乱因之兴亡系焉】关雎之风行彤史之化修【盛德之君帷薄严奥里谒不忓于朝外言不内诸阃关雎之风行彤史之化修】淑范懿行【更为内助】取充职位【中叶以降后妃无大过恶取充职位而已】杨氏未死乱厥谋张后制中肃几敛衽【同上】妃嫔媵嫱【杜牧阿房宫赋】淑丽冠后廷【敬宗妃郭氏】从旁典筹【中宗庶人韦氏初帝幽废与后约一朝见天日不相制至是武三思升御床博戏帝从旁典筹不为忤】爰举令图允资内辅【韩愈顺宗实録人伦之本王化之先爰举令图允资内辅】外戚成败视主德何如主贤则共其荣主否则先受其祸【故太宗检贵幸裁赏赐贞观时内里无败家高中二宗柄移艳私产乱朝廷武韦诸族耄婴颈血一日同污缺刃宗初年法行近亲里表修敕天宝夺明委政妃宗阶召反虏遂丧天下杨氏之诛噍类不遗盖数十年之宠不偿一日之惨甲第厚赀无救同坎之悲宁不哀哉】髙窦虽缘外戚姻家然自以才猷结天子【厠迹名臣垂荣无穷时有遇合故见诸事业本传賛】窦宗自魏迄唐支胄扶疏数百年所冯厚矣【同上】外家诸王并封【吉顼后命坐顼顿首曰夫皇子外戚有分则两安今太子再立而外家诸王并封陛下何以知之贵贱亲疎之不明是驱使必争臣知两不安矣后曰朕知之业已然且奈何】请抑母党【武平一时天子暗柔不君韦后烝乱外戚盛平一重斥语即自请抑母党上言陛下天性孝爱戚属外家恩洽泽濡臣一宗阶三等家数侯朱轮华毂过许史梁邓逺甚且后妃之家恩过宠深一朝覆没遂无噍类愿思抑损之宜长逺之防推逺时权以全亲亲帝慰勉不许】金牓瑶簪【武平一请抑损外戚权宠表】
　　公主【六　王女附】
　　白鲁元平阳　乌孙【并公主号】厘降二女【尧妻舜二女见上注】何彼秾矣美王姬也【虽则王姬亦下嫁于诸侯执妇道以成肃雍之德】列侯尚主夫诎于妇【汉王吉列侯尚公主诸侯则国人承公主使夫诎于妇非阳尊隂卑之义】公主子【后汉封公主者所生之子袭母封为列侯皆传国】违天【荀恱言尚主之制非古也以隂加阳违天以妇凌夫违人也】和亲　出降　天女　帝子鼓瑟于湘水【娥皇也】仙人吹箫于秦楼【弄玉学吹而凤皇至遂升仙而去】贵主平阳【列仙箫史】乗龙下嫁【随凤上升】主第【宅也】车服【不系其夫下王后一等】杂令诸王公主【及宫人不得亲事帐内邑司如客部曲等在市兴贩及邸店沽卖者出举】后汉馆陶公主【为子求郎赐钱百万而不与】未嫁教于公宫【礼】女之车服不系于夫棠棣之华桃李之色【诗皆天子之女容也】义絶傍私防恭正匹【汉书驸马尚公主也】公主封邑亦置官属【汉书】分国之荣孰敢不敬【晋书】沁水之园乗防舟于夜月【汉书有公主于沁水立园】夏侯楙尚清河公主【位至侍中】汉公孙贺【字敬声与阳石公主私通】董偃【与母卖珠于馆陶公主家后为公主宠遇】彼月斯望　在钓惟缗【诗天子之女如月之在望诗言以缗钓鱼若齐侯之子娶平王之孙也】筑馆于鲁【春秋】帝乙归妺【易】　王女何彼秾矣美王姬也【见上】华如桃李王姬之车　平王之孙　天孙　金枝亭公主【后汉诸王女皆封亭公主肃宗特封东平王苍琅邪王京女为县公主者所生子袭母封】
　　【为列侯皆传国乡亭不传】皇孙孔紫袍玉带歌舞帝前【太平公主则天皇后所生仪凤中吐蕃请主下嫁后不欲弃之夷乃真筑宫如方士薰戒以拒和亲事久之主衣紫袍玉带折上巾具纷丽歌舞帝前帝及后大笑曰儿不为武官何故尔主曰以赐驸马可乎帝识其意择薛绍尚之】宰相出门下【时宰相七人五出主门下同上】陈人间利病【和政公主代宗立屡陈人间利病国家盛衰事天子即纳】折匕箸【于琮尚永福公主主未降食帝前以事折匕箸帝知其不可妻士大夫更诏尚广德公主】薨【晋阳公主明达薨年十二帝阅三旬不甞膳日数十哀因以太子羣臣进勉帝曰朕岂不知悲爱无益而不能已我亦不知其所以然】有子而寡不得复嫁【万寿公主下嫁郑颢主毎进见帝必谆勉笃诲曰无鄙夫家无忤时事又曰太平安乐之祸不可不戒故诸主祗畏争为可喜事帝遂诏夫妇教化之端其公主县公有子而寡不得复嫁】求为皇太女【魏元忠安乐公主私请废太子求为皇太女帝以问元忠元忠曰公主而为皇太女驸马都尉当何名主恚曰山东木强安知礼阿母子尚为天子我何嫌宫中谓母氏阿母子故主称之元忠固称不可自是语塞】开府置吏【元忠辅政袁楚客以书规之曰女有内则男有外传岂相监哉幕府者大夫之职今公主并开府置吏以女处男职所谓长隂抑阳也而望隂阳不愆风雨时若得乎】制公主号【宋璟帝尝命璟与苏颋制皇太子名与公主号遂差次所封且诏别择一美称及佳邑封上璟奏言七子均养诗人所称今若同等别封或母宠子爱恐伤鸤鸠之平昔袁盎引却慎夫人席文帝纳之夫人亦不敢为嫌以其得长乆计也臣不敢别封帝叹重其贤】起祠堂于墓【李吉甫德宗时义阳义章二公主薨诏起祠堂于墓百二十楹楹费数万计防永昌公主薨有司以请帝命减义阳之半吉甫曰德宗一切之恩不可为法昔汉章帝欲起邑屋于亲阳东平王苍以为不可故非礼之举人君所谨请裁制墓户以充守奉帝曰吾固疑其冗减之今果然然不欲取编民以官户奉坟而已吉甫再拜谢】取门阀者配【帝曰诸女嫁不时而选尚皆由中人厚为财谢乃得遣吉甫奏自古尚主必谨择其人江左悉取名士独近世不然帝乃下诏皆封县主令有司取门阀者配焉上】平地生公府【张果帝欲以玉真公主降果未言也果忽谓秘少监王迥质太常少卿萧华曰谚谓娶妇得公主平地生公府可畏也二人怪语不伦俄有使至传诏曰玉真公主欲降先生果笑固不奉诏】天姬【天姬之贵唐史公主賛】歳茂秾华日新淑问【白居易太和公主制】皇室淑女【突厥传序】动循矩灋【防城公主性孝睦动循矩法帝敕诸公主视为师式】慧淑【姜庆初传亲平公主慧淑】韶悟【华阳公主韶悟过人】光艳动天下【安乐公主下嫁武崇训光艳动天下侯王柄臣皆出其门尝作诏箝其前请帝署可帝笑从之与太平公主皆开府而主府官属尤滥皆出屠贩纳赀售官降墨勑斜封授之故号邪封官】就第放赦【安乐公主产男满月中宗韦后幸其第就第放赦旧史传】唐制封戸公主三百长公主止六百高宗时太平公主武后所生后始逾制【神龙初太平至五千唐宗室】尊公主【长乐公主下嫁长孙冲帝以长孙皇后所生故敕有司装赍视长公主而倍之魏征曰昔汉明帝封诸王曰朕子安得同先帝子乎然则长公主者制有等差渠可越也唐史】安平公主【刘异将赴镇安平入辞以异姬入从安平左右皆宫人也上尽记忽见别姬问安平曰此惟何安平曰刘郎声音上喜安平不妬形于色顾左右曰别与作主人不令与官娃同处主之甄别防闲纎细不遗如此东观奏记】开元后天子敦睦【帝妹戸千中宗诸女如之通以三千为限】神龙二年闰正月勑【公主府设官属镇国太平公主仪比亲王长宁安乐唯不置长史余并同亲王宜诚新都定安金城等公主非皇后生官员减半其金城公主以出降吐蕃特宜置司马至景龙四年六月停公主府依旧邑司】唐隆元年六月勑公主置府近有勑揔停【其太平公主有崇保社稷功其镇国太平公主府即宜依旧通典】
　　皇亲【七　公族之教　齿序公族之刑附】
　　白分宝玉于伯叔之国　时庸展亲　敦叙九族　和睦　贵亲　绥族　不咸【传昔周公吊二叔之不咸咸和也吊伤也】既穆宗枝　戚里　敦睦之情【怀柔之道】天孙【帝子】金枝　朱邸贵戚【宠弟】本枝【宗子】维城之固【磐石之安】立爱惟亲【书】君子笃于亲【则民兴于仁】虽有周亲【不如仁人】吾宗【传晋吾宗也】亲亲【周礼太宰八统驭万民一曰亲亲亲九族也】人道之先【亲亲也】立爱自亲始教民睦也宗盟【周之宗盟异姓为后】纠合宗族于成周　亲不在外【羁不在内】葛藟【王族刺桓公弃其九族也】公族朝于内【朝内亲也】元仙宗【皇家天族】本祖之灵源【分皇家之茂绪】纠合符棣华之诗【信厚如麟趾之日】胏腑【刘向曰臣幸托胏腑言国亲如胏腑之附身】葭莩【言轻薄之亲也】振振公族　王入朝侍从【汉定陶王入朝尽从传相中尉时中山王亦来朝独从傅上怪问定陶王王对曰今云诸侯王朝得从其国二千石故尽从问中山王中山王不能对】辇迎答拜【后汉东平王苍既至升殿乃拜天子亲答之其后诸王入官辄以辇迎至省閤乃下苍以受恩过礼情至不宁上疏辞之】　公族之教周公践祚【庶子之正于公族者教之以孝悌睦友子爱明父子之义长幼之序】向方【古者庶子之官治而邦国有伦邦国有伦而众向方矣注言知所向也】所以深骨肉之恩【厚枝叶之庇】麟趾【美公子皆信厚如麟趾之时也】理亲存爱【理正也礼记】合族戚君【礼有合族之道族不得以其戚戚君位也注君恩虽可以下施而族人皆臣不得以父兄之尊加于君也】以教睦人【礼】　齿序公族朝于内【朝内亲也虽有贵者以齿明父子也】宗庙之中以爵为位【崇德也】宗人授事以爵以官【尊贤也】公与族人燕则以兄弟齿而孝悌之道达矣【以至尊不自异于亲列之中】其族食世降一等亲亲之杀也【杀差也谓燕有差数】宗盟【传云周之宗盟异姓为后】周人贵亲而尚齿【礼】立敬惟长　亲亲【长长】先亲后疎【曹植表曰尧之为教先亲后疎】理亲【礼】见亲疎之杀焉【礼】君子因族以合食【合食谓与族人合食】丧纪【以服之轻重为序不夺人伦之亲】　公族之刑礼公族有死罪则磬于甸人【不于市朝也甸人掌野官也悬缢杀之曰磬也】三宥【狱成有司谳于公则曰某之罪在辟公曰宥之及三宥不对走出致刑于甸人公乃素服不举也】公族无宫刑【不剪其类也】虽金枝可贵【三宥必加】而玉律难容【一成不变】宜解网于竹刑【无纵斧于葛藟】治国制刑【不隐其亲】宜准律论难从刑放【传刑放于宠】虽亲惟立爱【而罪则断恩】威克厥爱【义必掩恩】私不害公门内之治恩掩义【门外之治义断恩】王之同姓有罪则死刑
　　焉【周礼甸师注云王同姓有罪者断其狱于甸师之官】凡王之同族有罪不即市【周礼注云刑于隐所也】议亲【周礼八辟一曰议亲之辟】无有不禁【月令虽有贵戚近习无有不禁】理亲【礼】纎剸【礼公族之罪其在纎剸亦告于甸人】有致刑于甸人【公素服哭之如其伦之丧无服】恩虽切于棣华【法宜除于蔓草】亲哭之【骨肉之恩无絶】孔列第东都【譲皇帝宪初帝五子列第东都积善坊号五王子宅及赐第上都隆庆坊亦号五王宅宗为太子常制大衾长枕将与诸王共之睿宗知喜甚及先天后尽以隆庆旧邸为兴庆宫而赐宪及薛王第于胜业坊申歧二王居安庆坊环列宫侧】为宗室隽【宗室涵简素忠谨为宗室隽】从帝按舞万歳楼【譲皇帝常从帝按舞万歳楼帝从复道上见卫士已食弃其余窦中帝怒诏高力士杖杀之宪从容曰从复道上窥人之私恐士不自安日失大体岂以性命轻于余食乎帝遽止谓力士曰王于我可谓有急难也不然且误杀士】西土树神【惠庄太子防初生武后以母贱欲不齿以示浮屠万回回诡曰此西土树神宜兄弟后喜乃畜之】宗姓无良倾败相仍【禇遂良曰今四方仰德谁弗率者唯太子诸王宜有定分帝曰有是哉朕年五十日以衰怠虽长子守器而弟支子尚五十人心常念焉自古宗姓无良则倾败相仍公等为我柬贤者保传之】马周疏曰【窃观今诸将功臣陛下所与定天下无威略振主如韩彭者而诸王年并幼少纵其长大陛下之日必无它心然则万代之后不可不虑汉晋以来乱天下者何尝不在诸王皆由树置失宜不豫为节制以至灭亡人主岂不知其然溺于私爱尔故前车既覆而后车改辙也】宗室标的【景元子孙当草昧之初乗运而奋方高祖攘除四方所以宣力皆显显为世豪英至河间之功江夏之略可谓宗室标的者也唐史賛】国初宗室唯道宗孝恭为最贤【唐史】江夏郡王道宗【从秦王讨贼王登玉璧城以望谓道宗曰贼怙众欲战尔计谓何对曰武周席胜剡然锋未可当正宜以计摧之且乌合之众惮持久若坚壁以顿其鋭食尽气老可不战擒也王曰而意与我合既而贼粮匮夜引去追战灭之】帝将讨高丽【道宗请以百骑度辽规形势约其还曰臣请二十日行留十日覧观山川得还见天子入贼地相易险度营阵处谒帝如期乃诏与李勣为前锋济辽拔盖牟城贼救至道宗与君又领骑才四千虏骑十倍皆欲浚沟保险须帝至道宗曰贼遽来其兵必疲我一鼓摧之固矣昔耿弇不以贼遗君父吾为前君当清道迎乗舆尚何待勣善之选壮骑数十突进贼营左右出入勣合击大破之帝乃咨美本传】子弟国之根源【吴兢改右补阙节闵太子难奸臣诬安国相王与谋朝廷大恐兢上言文明后皇运不殊逮陛下龙兴恩被骨肉相王与陛下同气亲莫加焉今贼臣日夜隂谋必欲寘之极法相王仁孝遭荼苦哀毁以陛下为命而自托于手足若信邪佞委之于法伤陛下之恩失天下望芟刈股肱独任胷臆可为寒心且根朽者叶枯源涸者流竭子弟国之根源可使枯竭哉】问子弟孰贤【霍王元轨太宗尝问羣臣曰朕子弟孰贤魏征曰臣愚不尽知其能唯吴王数与臣言未尝不自失帝曰朕亦器之然卿以为前代孰比对曰经学文雅汉河间东平也至孝行曾闵不能过帝由是遇益厚】地尊礼絶【永王璘】为宗臣表【李勉】宗祏所托【常乐公主曰诸王国懿亲宗祏所托】王子王孙【唐文粹杜牧阿房宫赋】忝属籍【许王元名高宗欲授元名大州辞曰臣忝属籍岂以州郡为仕进资邪】周之卿士周召毛原皆同姓也【宗室宰相賛周之卿士周召毛原皆同姓也唐宰相以宗室进者九人林甫奸防几亡天下其余号贤宰相秦隋弃亲侮贤皆二世而灭周唐任人不疑得亲亲用贤之道飨国长久】子建文笔壮河间经术存【杜甫别李义】生值圣时防分天属【元稹代李中丞谢官表】龙种自与常人殊【杜甫哀王孙高帝子孙尽高凖龙种自与常人殊】本枝根株乎万代【杜甫太庙赋】帝宗千里驹【宗室嵩始为枝江丞荆州长史张柬之曰帝宗千里驹吾得其人】不倨于贵【江夏郡王道宗晚学接士大夫不倨于贵】皇子既长分院而居中人押之就夹城参天子起居【家宅日进膳引词学士入授书谓之侍读唐宗室传】诸孙多则于宅外更置百孙院【天子歳幸华清宫又置十王百孙院于宫侧宫人毎院四百余百孙院亦三四十人禁中置维城库以给诸王月俸】少沈敏有识量【河间元王孝恭少沈敏有识量进击朱粲破之俘其众诸将曰粲徒食人摰贼也请坑之孝恭曰不然今列城皆冦若获之则杀后渠有降者乎悉纵之由是所至辄下唐本传】进荆湘总管【统十二军发夷陵破铣二镇纵战舰放江中诸将曰得舟当济吾用弃之反资贼奈何孝恭曰铣之境南济岭左薄洞庭地险士众若城未拔而援至我且有内外忧舟虽多何所用之今铣濒江镇戍见舻舫蔽江下必谓铣已败不即进即觇候往返以引救期吾既拔江陵矣已而救兵到见船疑不进铣内外阻絶遂降】
　　封建【八　离弃附】
　　白夹辅藩屏　宗子维城之固【本枝磐石之安】五等开封【周乃宠诸兄弟】七王建国【汉则祚及子孙】故周室将迁【必依晋郑之国】汉家保定【亦因齐楚之功】绥麟趾之族【广犬牙之封】封建亲戚以藩屛周室【传昔周公吊二叔之不咸云云】建立子孙藩屏社稷【汉书高皇】怀柔天下以亲屛周【传周之有懿德也犹曰莫若兄弟故封建之其怀柔天下也犹惧有外侮】十有五人【武王克商建兄弟之国十有五人】厚骨肉之恩【重山河之誓】茅土同姓以封【周礼】以脤膰之礼亲兄弟之国【周礼】　离弃杕杜【刺时君不能亲其宗族也晋人】葛藟【王族刺桓王也周室道衰弃其九族】道乖绥族【义爽笃亲】昵近【昵亲也】骨肉将离【不亲九族】枝叶将落【无庇本根】无纵斧于棣华【宜庇根于葛藟】不迪【书今商王受昬弃厥遗王父母弟不迪迪道也言接之不以道也】义先立爱【仁不遗亲】逺间亲【所谓六逆传】小忿【传王将以狄伐郑冨辰曰虽有小忿不废懿亲今天子不忍小忿以弃郑亲其若之何也】亲离存爱【礼】晋自骊姬之乱诅无畜羣公子自是晋无公族【成公即位乃立之】将枝叶之有庇【岂蔓草之难图】展亲将借于屏周【不弟讵同于克叚】弃亲用覉【单献】孔议封建【萧瑀帝问瑀朕欲长保社稷奈何瑀曰三代有天下所以能长久者类封建诸侯以为藩屏秦置守令二世而絶汉分王子弟享国四百年魏晋废之亡不旋踵此封建之有明効也帝纳之始议封建】名臣讲封建【始唐兴疏属毕王至太宗稍稍降封时天下已定帝与名臣萧瑀等喟然讲封建事欲与三代比隆而魏征李百药皆谓不然】杜佑之言曰【且立法未有不敝者圣人在度其长短而为之建国之制初若磐石然敝则鼎峙力争陵迟而后已故为患也长列郡之制始天下一轨敝则土崩俱溃然而戡定者易为功故其为患也短】周有天下裂土田而分之【柳封建论周有天下裂土田而分之设五等邦羣后布履晏罗四周于天下轮运而辐集合为朝觐防同离为守臣扞城然而降于夷王害礼伤尊下堂而迎觐者厯于宣王挟中兴复古之德雄南征北伐之威卒不能定鲁侯之嗣】移书论封建【刘晏避地襄王永王璘署晏右职固辞移书房琯论封建与古异今诸王出深宫一旦望桓文功不可致诏拜度支郎中】太宗即位举属籍问大臣【曰尽王宗子于天下可乎封德彞曰汉所封惟帝子若亲昆弟其属逺非大功不王】非圣人之意【柳宗元封建论是故有里胥而后冇县大夫有县大夫而后有诸侯有诸侯而后有方伯连率有方伯连率而后有天子自天子至于里胥其德在人者死必求其嗣而奉之故封建非圣人之意也势也】贾谊痛其将乱晁错忧其必危【文粹李翰汉祖吕侯五等论过当啓陵替之端怙强速交争之兆贾谊痛其将乱晁错忧其必危卒使诸侯失望朝廷忿忌此其所以为计之非也】问鼎之轻重者有之射王中肩者有之【柳宗元封建论陵夷迄于幽厉王室东徙而自列为诸侯矣厥后问鼎之轻重者有之射王中肩者有之伐凡伯诛苌者有之天下乖盭无君君之心余以谓周之丧久矣徒建空名于诸侯之上耳】制其守宰不制其王侯【同上汉兴天子之政行于郡不行于国制其守宰不制其王侯侯王虽乱不可变也国人虽病不可除也】黄霸之明审汲黯之简靖【同上汉知孟舒于田叔得魏尚于冯唐闻黄霸之明审覩汲黯之简靖拜之可也复其位可也卧而委之以辑一方可也有罪得以黜有能得以赏】救土崩之难莫如建诸侯【削尾大之势莫如置守宰唐有镇帅古诸侯比也宗室賛】


　　白孔六帖卷三十七
&lt;子部,类书类,白孔六帖&gt;
　　钦定四库全书
　　白孔六帖卷三十八　　唐　白居易　原本
　　宋　孔　传　续撰
　　宫殿【一】　　　　　　　禁门【二】
　　禁卫【三】　　　　　　　驰道【四】
　　苑囿【五】　　　　　　　登遐【六】
　　君臣【七】　　　　　　　社稷【八】
　　君臣相信【九】　　　　　念良臣【十】
　　君臣问疾【十一】　　　　旧君【十二】
　　制诰【十三】
　　宫殿【一　行宫　制造　奢　俭落成　焚烧附】
　　白其始也取诸大壮之象【其终也落以斯干之诗】壮王室【廓帝居】顺晦明而朝啓夕闭【易寒暑而夏凊冬温】壮丽之规【飞动之势】云构【金铺】虹亘梁【虬负担】美哉轮焉奂焉【礼】上栋下宇以待风雨【易】大厦耽耽　栾栌　鷰雀相贺【淮南子曰大厦成而鷰雀相贺】丰约之折衷　杏梁【藻棁】朱甍【青甃】实实【广大也】枚枚【砻密也】秘宇　宸居彤轩【紫柱】文榱【华梁】斯飞之制礼以大为贵者【宫室之量也】有以高为贵者【天子之堂九尺诸侯七尺大夫五尺士三尺】承明殿【汉殿名】灵光【鲁殿】厯金门上玉堂【解嘲】重轑【音老今馆舍一边虚加木为两下】便殿【离宫】三十六所【离宫别馆三十六所选】宣室【汉上幸宣室在未央宫中盖在前殿之侧】辇道相属蒲宫在前【葺蒲为殿执戈在前为卫左传楚公子】行宫【周礼宫车辕门帷宫旌门注谓主行止宿险阻之处备非常次车以为藩则御车以表门帷宫则设旌门谓王昼止若食具帷宫则树旌以表门也】黄帝有合宫尧有二宫【管子】汤受命于镳宫【墨子】周有蒿宫秦有蕲年宫汉有未央宫沛宫林光宫甘泉宫万歳池阳寿宫建章太一思子宜春宫后汉有南宫胡宫桃宫魏有邺宫吴有太初宫【此诸宫皆范金合土为之以为贵也】紫微武【并宫名】三辅记曰【京兆有步髙宫长安有望逺宫】望仙宫【元封三年起】集灵宫【汉武巡省置】曜华宫【梁孝王作】养德宫【赵王如意宫号】武帝置宫张羽旗以礼神　幽房昭台【并宫名】长安有馺娑宫　逍遥宫【慕容涵造】逃夏宫【春申君造】祈年延寿宫【长安有】层城殿【在长安华林园中】朱雀黄龙【并殿名在洛阳】洛阳有嘉德徽音殿又有九华百福殿景福延休【并殿名】　制造时惟农隙【民有子来】定之方中作为楚宫揆之以日作为楚室【美卫文公得其时制人恱之也】层构室　瑰材　崇制规遵王度　经始勿亟　周室百堵并作【汉宫千门洞开】将侔大壮之象【必考定星之期】虽欲克壮宸居【亦可式遵时制】万载不倾【蹔劳永逸】昼参中景【夜考极星】　奢诡制建章宫【汉制建章宫千门万戸】丹楹刻桷【传曰鲁庄公丹楹刻桷御孙諌曰侈恶之大也】未央壮丽【汉书萧何修未央宫上怒其壮丽何曰天子以四海为家非壮丽何以重威且无命后世有以加也】穷泰极侈【文选】跨周法　木衣绨锦土被朱紫【文选】使鬼为之则劳神矣使人为之则苦矣【史记由余谓秦穆公曰】不度【不臧】为之者劳【居之者逸】极栋宇之规【陋百王之制】峻宇雕墙【大禹诫】虽表万乗之尊【恐劳兆人之力】秦始阿房【殷纣琼室夏桀瑶台】土无旧质【木失本形】　俭卑宫室【夏禹】阖闾室不崇坛　宫室卑庳　无观台榭【晋文】茅茨不翦　土阶三尺【唐尧】俭而不陋　匪雕【匪刻】去泰【去甚】木无雕锼足以避燥湿　不伤财【不劳人】虽俭德而则然【在仪刑而未可】既未折中【是为偪下】　落成楚子成章华之台愿与诸侯落之【宫室成祭之为落】栋宇厥初【取诸大壮之象】宫室云毕【落以斯干之诗】礼庙成则衅之【杀牲衅之】路寝成则考之不衅【考之谓设盛食以乐之】焚烧栢梁既灾越无陈方建章是经用厌火祥【文选东京赋】灵光【岿然独存】呉宫火焚鷰巢鲁司铎火【左传司铎宫名】济濡帷幕郁攸从之葺公屋【以濡物屋】伤人则止财可为也【季桓子】孔凿池起山务极侈【窦璡迁将作大匠诏修洛阳宫凿池起山务极侈浮费不胜筭太宗怒诏毁之】飞山宫【魏征帝作飞山宫征上疏曰毁广殿安处卑宫德之上也】建离宫清暑【阎立德太宗幸洛阳诏立德按爽垲建离宫清暑乃度地西山号广成宫宫成烦懊不可居帝废之】翠微玉华【又营翠微玉华二宫】马周曰【臣伏见大安宫在宫城右墙宇门阙方紫极为卑小东宫皇太子居之而在内大安中至尊居之反在外太上皇虽志清俭爱惜人力陛下不敢违而蕃夷朝见四方观听有不足焉愿营雉堞门务从髙显以称万方之望则大孝昭矣】修复洛阳宫【戴胄帝将修复洛阳宫胄上疏諌】宿羽髙山上阳【韦机初作宿羽髙山上阳等宫徙洛中桥于长夏门废利涉桥人便之天子乃登洛北絶岸延眺良久叹其美诏即其地营宫本传】侍宴披香殿【苏世长侍宴披香殿酒酣进曰此殿炀帝作邪何雕丽底此曰郷好谏似直然诈也岂不知此殿朕所营曰臣但见倾宫鹿台非受命圣人所为者陛下武功旧第才蔽风雨时以为足今天下厌隋之侈以归有道宜刈奢淫复朴素今即其宫加饰焉欲易其乱得乎新唐本传】雍和殿【上敦睦九族诸侯王为尽友爱既即位于十六院起雍和殿上每幸与诸侯王鞠击合乐锡赉有差进士司马枢为雍和殿赋措词不工志一时之实东观奏记】宫殿风微燕雀髙【杜甫早朝】发卒治【张素贞观四年诏发卒治洛阳宫乾元殿素上书】奉天宫【韩瑗传帝造奉天宫御史李善感上疏极言时人喜之】造蓬莱上阳合壁等宫【张文瓘时髙宗造蓬莱上阳合壁等宫文瓘谏曰王者养民逸则富以康劳则怨以叛秦汉广事四夷造宫室至二世土崩武帝末年戸口减半夫制治于未乱保邦于未危民罔常怀怀于有仁臣愿抚之无使劳而生怨】集贤殿【张说帝召说与礼官学士置酒集仙殿曰朕今与贤者乐于此遂为集贤殿】宫观台榭尽居之矣【魏征曰今宫观台榭尽居之矣】兴复殿寝裁制有宜【王徽迁右仆射大乱之后宫观焚残园陵皆发掘鞠为丘莽乗舆未有东意诏徽充大明宫留守京畿安抚制置修奉使徽外调兵食内抚绥流亡逾年稍稍完聚兴复殿寝裁制有宜即上表请帝东还】始皇兴阿房而秦祸速文帝罢露台而汉祚永【薛收秦王入观隋宫室且叹炀帝无道殚人力以事奢侈牧进曰峻宇雕墙殷辛以亡土阶茅茨唐尧以昌始皇兴阿房而秦祸速文帝罢露台而汉祚永后主曽不是察奢虐是矜死一夫之手为后世笑何此能保哉王重其言】足庇风雨【戴胄曰今宫殿足庇风雨容羽卫数年后成犹不谓晚何惮而自生劳扰邪帝览奏罢役】干阳毕功隋人解体【素谏曰昔阿房成秦人散章华就楚众离干阳毕功隋人解体今民力未及隋日而役残创之人袭亡国弊臣恐陛下之过甚于炀帝帝曰卿谓我不如炀帝何如桀纣对曰若此殿卒兴同归于乱即罢役】广温泉为华清宫【房琯宗有逸志数巡幸广温泉为华清宫环宫所置百司区署以琯资机筭诏摠经度骊山防岩剔薮为天子游观】重城深宫燕私而居【元结时议曰今天子重城深宫燕私而居】大为殿宇【魏少游肃宗幸灵武杜鸿渐等奉迎而留少游缮治宫室少游大为殿宇幄帟皆象宫阙诸王公主悉有次舍供拟穷水陆又有千余骑铠帜光鲜振旅以入帝见宫殿不恱曰我至此欲就大事安用是为稍命去之】浴堂殿栋压【裴延龄它日帝谓延龄曰朕所居浴堂殿栋将压念易之未能也余见钱门】营三阳宫于嵩山兴泰宫于万寿山【武三思后春秋髙厌居宫中三思欲因此市权诱胁羣不肖即建营三阳宫于嵩山兴泰宫于万寿山请太后歳临幸已与二张扈侍】撤毁层观广殿【张素曰天下不可以力胜当务俭约陛下向平东都曾观广殿皆撤毁之天下一口颂歌】作离宫游猎【五代南汉刘晟遣巨舰指挥使暨彦赟以兵入海掠商人金帛作离宫游猎故时刘氏有南宫大明昌华甘泉玩华秀华玉清太微诸宫凡数百不可悉纪】复道防廊【西都赋】推基峻砌【同上】层檐广厦飞楹走拱【并李白赋】曼宇疎楹通轩竝庑【并含元赋】丹墀文陛【之内杜牧制】倒影入于朱戸【文粹李华含元殿赋天光流于紫庭倒影入于朱户又阶莹氷级瓦敷鳞差又隣斗极之光辉迩天汉之波澜又云薄万拱风交四荣】飞观齐白日【韦苏州拟古诗汉宫南比对飞观齐白日】文柽绮栢【日就殿以文柽绮栢为材景龙文馆记】殿瓦鸳鸯拆【秋日送薛明府杜甫】新宫【李贺能文善乐府卒于太常年二十四夫人郑氏一夕梦贺曰上帝迁都于月圃创新宫故召与文士数辈共为新宫记又作凝处殿使集纂乐府宣室志】帝果有宫室之玩【李贺小传天苍苍而髙也上果有帝耶帝果有园圃宫室观阁之玩耶】延英奏事【唐制坐宣政殿宰臣立侍紫宸殿奏事毕坐延英奏事自前殿唤仗入便殿为入閤唐末五代初御前殿为閤】逭暑宫【后造逭暑宫说上疏曰宫距洛城百六十里奈何去宗庙之上都安山谷之僻处是犹倒持劒防示人以柄臣窃为劝陛下作此者岂正人邪御苑东西外无禁垣内有榛丛猛兽所伏暴慝所凭狂夫惊犯左右岂不殆哉愿为万姓持重及时旋轸深居上京罢不急之役省无用之费羣生莫不幸甚后不省后贬钦州张説传】虽露坐庸何苦【张素上书臣见隋家造殿伐木于豫章二千人挽一材以铁为毂行不数里輙坏别数百人赍毂自随终日行不三十里一材之费以数十万工揆其余可知已帝顾龄曰今素言如此虽露坐庸何苦】玉堂珠殿【五代刘袭好奢侈悉聚南海珍寳以为玉堂珠殿】作九龙殿【以八龙绕柱自言身一龙也五代马希范】玉宇琁阶【云门露阙李华含元殿赋】攀星纳月【玉女攀星于网戸金娥纳月于琁题李白】凄凉大同殿【杜甫诗】自古帝王宅【城阙闭黄埃李白对酒】
　　禁门【二】
　　白周礼掌舍掌主防同之舍设车宫辕门【王行险阻处次车蕃御车以辕表门】为坛壝宫棘门【王止平地筑坛起土壝比为宫辕门以防为门】帷宫旌门【王食息张帷为宫以旌表门】无宫供人门【谓王行有逢遇若游观陈列周卫则立长大人为门】阍寺掌守王宫中门之禁【王有五门】司门掌授管键以啓闭国门几其出入监门由闑右【大夫士出入君门由闑右也】乃立臯门臯门有伉乃立应门应门将将【注王郭门曰臯门应门正门也】太子梁王至司马门不下车【张释之为宫车令追止劾不敬】通籍【汉武令从官给事大父母得通籍司马门】失阑【王嘉以侍郎射防甲科为郎坐戸殿门失阑免注云戸止也时有阑入而嘉失之不执也】厯金门上玉堂有日矣【扬雄解嘲】夜开宫门【汉石显君房欲取信于上尝使诸宫先奏恐漏尽宫门闭请诏吏开门上许之显故投夜还称诏开门入后果有上书言显专命矫制夜开门天子笑以书示显显因谓曰陛下过任小臣羣下无不嫉妬事类此非一后有譛显者不信也】曹植乗车马行驰道开司马门出【太祖怒坐公车令死由是重诸侯科禁】孔宣政牙阖不啓【张仲方拜常侍李训之变大臣或诛或系翌日羣臣谒宣政牙阖不啓羣臣错立朝堂无史卒賛久乃半扉啓使者传召仲方曰有诏可京兆尹然后门辟唤仗】重门内注【唐文粹李华含元殿赋重门内注复道潜移】居有重门击柝之卫【李峤上书曰元首之尊居有重门击柝之卫出有清警戒道之禁所以备非常】不可迳入【韩愈复志赋君之门不可迳而入兮】一门百夫守【岂识天子居九重郁沉沉一门百夫守无籍不可寻晶光荡相射旗防翩以森孟先生诗】不得横入礼兴门【李德裕献替録德裕为相初见事日令御史台牓礼兴门朝官有公事见宰相皆由牒台待朝退后从龙尾道出不得入礼兴门于是禁者始静鸡跖集】开则先外后内阖则先内后外【城门郎掌京城皇城宫殿诸门开阖之节奉管钥而出纳之开则先外后内阖则先内后外啓闭有时不以时则诣閤覆奏唐百官志】天门沉沉【邈不敢诋牛僧孺防】
　　禁卫【三　警卫　主守　捜索阑入卫门籍　行马附】
　　白祈父予王之爪牙胡转予于恤靡所止居【诗】环列之尹【楚穆王使潘崇掌环列之尹宫卫之官列兵而环王宫也】环卫警卫　申当警备【注申勑官中令备也】楚公子围设服离卫【注设君服离卫陈守卫也】祈父【司马非其人故诗刺之】　警卫周礼宫正以时比宫府次舍【注舍诸居守舍以诸仗直庐也】夕系而比授八次【次主宿卫庐也】书三巡夜三鼛【鼛击守鼓古刀反】汉卫尉掌宫门屯兵【宫卫士于垣下为区庐区庐今伏宿屋也】出入周卫之中　厌承明之庐【汉武赐严助书】周庐千列卫尉七兵设在兰锜【文选】扞撮【行夜】夜士　警昼巡夜　宿卫　黒衣之缺【史赵左师触詟言于太后曰臣贱息舒祺最少愿补黒衣之缺以卫王宫】幸得宿卫十有余年时从出游游于后园【子虚赋】谁何【何问也礼】　主守周礼司门掌授管键以啓闭国门　抱闗【侯嬴隐于夷门为抱闗者】为卒【梅福变姓名隐吴市门】限以外内不可逾也察其出入何莫由斯阍人掌守王之宫门以时客闭阍者【礼曰守门之贱者也古者不使】
　　【刑人守门】夜不纳帝【后汉郅恽为上东门侯帝猎夜还恽拒门不开令从者见面于门恽曰火明辽逺不奉诏帝乃还从中东门入明日赐恽布百疋贬中东门侯为参封尉】　捜索左传闭门而索客【谓捜索姧人也】露索【霍光自上官谋后出入自慎引见言事者先露索然后召见萧望之不肯】　防入【卫门籍附此】臧防谗于臧氏臧昭伯使逐之反犇执于季氏中门之外季平子怒曰何故以兵入吾门拘臧氏老【左传】射中苑门【汉鲍宣为右扶风坐怒吏成信信亡藏上林中宣使郡令将吏卒阑入上林蚕室门攻亭格杀信射中苑门下吏为大逆当族自杀】防内罪人【严延年为侍御史劾大司农田延年持兵干属车属车天子车大司农自讼不干事下御史中丞谴责延年何不移书宫门禁止大司农而令得出入宫于是覆劾延年阑内罪人法死注云故事有所劾奏并移宫门禁止不得入也】失防【王嘉字翁仲为郎坐户殿门失阑免户止也】通籍【董贤幸于上虽休沐不出愿侍医药上令贤妻通籍得入宫殿中止宿】除籍【魏其侯窦婴不好黄老太后怒除婴门籍不得入朝请婴字王孙】汉元令从官给事官司马门中者得为大父母父母兄弟通籍【从官者及虎贲羽林太官太医是也】　行马周礼掌舍王之防同设梐枑再重【注梐枑行马也】门施【晋成帝美顔含素行加光禄大夫门施行马】又【鲁定为光禄大夫位特进给吏卒门施行马】孔不严羽卫无以重威灵【姜公辅德宗在奉天帝知羣臣多劝泚奉迎乗舆者乃诏诸道兵距城一舍止公辅曰王者不严羽卫无以重威灵今禁旅单寡而士马处外为陛下危之帝曰善悉内诸军泚兵果至如所言】戴胄曰【今宫殿足容羽卫数年后成犹不晚】万乗之行必具葆卫【张仲方曰万乗之行必具葆卫】分卫兵护第【裴度及病创一再旬分卫兵护第】周庐更呵【唐文粹李华含元殿赋周庐更呵市以环卫】建卫对营【李庾东都赋】唐制天子居曰衙行曰驾皆有卫有严【唐仪卫志】夫仪卫所以尊君而肃臣【同上】夹峙禁省【署宇分部夹峙禁省杜牧原十六卫】年长彊直能纠劾者为之【朝堂置引驾三卫六十人以左右卫三卫年长彊直能纠劾者为之分五番有引驾佽飞六十人以佽飞越骑歩射为之如三卫皆带刀捉仗而立号曰立门仗唐志】宿卫不可阙【苏瓌徙同州刺史歳旱兵当番上者不能赴瓌奏宿卫不可阙宜月赐増半粮俾相给足则不阙番不见省】卫兵至三日不食【苏瓌粒食踊贵百姓不足卫兵至三日不食】凡朝卫之仗三卫番上分为五仗【号衙内五卫一曰供奉仗以左右卫为之二曰亲仗以亲卫为之三曰勲仗以勲卫为之四曰翊仗以翊卫为之皆服鹖冠绯衫裌五曰散手仗以亲勲翊卫为之服绯絁裲裆绣野皆带刀捉仗列坐于东西廊下毎月以四十六人立内廊閤号曰内仗以左右金吾将军当上中郎将押之旧唐志】禁卫之师以备巡警【陆贽奏议】制翠旄于华盖之角【杜甫南郊赋制翠旄于华盖之角彗黄屋于钩陈之星】天子之居禁卫九重【孙伏伽帝数出驰射伏伽谏曰臣闻天子之居禁卫九重出也警入也跸非直尊其居处为社稷生人计也】深固宫阙以卫不测【韩愈直谏表自古天子皆有深固官阙以卫不测事故而出必乌先相风鼔以数里命有司禁道阅将士闲舆然后出之尚怀兢栗今陛下轻为车骑不严龙威臣恐社稷危于垂堂矣】
　　驰道【四】
　　白絶驰道【成帝为太子诏急召太子太子出龙楼门不敢絶驰道西至直城门得絶乃度上迟之具状对上恱后乃着令令太子得絶驰道】没入车马【翟方进迁丞相司直从上甘泉行驰道中司校尉陈庆劾奏没入车马】以令行驰道【鲍宣为司校尉比司直丞相孔光四时幸园陵官属以令行驰道中宣出逢之使吏钩止丞相掾没入其车摧辱宰相下御史中丞至司官欲捕从事从事闭门不纳宣拒闭使者无人臣礼大不敬】坐主守【曹植子建尝乗车马行驰道中开司马门出太祖怒公车令坐死由是重诸侯科禁】孔改驰道【狄仁杰帝幸汾阳宫为知顿使并州长史李沂以道出妬女祠下俗言盛服过者致风雷之变更发卒数万改驰道仁杰曰天子之行风伯清尘雨师洒道何妬女避邪止其役帝壮之曰真丈夫哉】稽拥车骑【宋璟兼侍中帝幸东都次崤谷驰道隘稽拥车骑帝命黜河南尹李朝隐知顿使王恬等官璟曰陛下富春秋今始巡狩以道不治而罪二臣繇此相饬后有受其敝者帝遽命舍之】端而如砥【唐文粹杜甫南郊赋驰道端而如砥】警跸于缭垣之内周行于驰道之中【元稹谏驾幸温汤状】温泉有佳气【驰道指京城韦应物四禅精舍】宝马横来下建章【香车却转避驰道长安道同上】
　　苑囿【五】
　　白天苑　禁苑　上苑　小苑　君囿　上囿　周开灵囿【汉立上林】广百里【天子苑】容万乗【汉上林苑】缭以周墙【文选】制同梁邹【梁邹古天子苑田名】义合灵囿【并文选】因原【东都赋云因原而作苑】跨谷【西京赋云上林苑跨谷弥阜也】遭薮为囿值林为苑　养兽【汉旧仪上林苑中养百兽天子秋冬射猎取之】钩楯所职【钩盾官也掌小苑之果木】诗王在灵囿麀鹿攸伏【言鸟兽得其所】樵苏往来无忌【文选】文王之囿与人共之【晋书】七十里囿人以为小【孟子齐王问孟子曰文王之囿方七十里人以为小寡人之囿方四十里人以为大何也孟子曰文王之囿刍荛者往焉与人共之人以为小不亦宜乎今君之囿人有杀其麋鹿者与杀人罪同则是以四十里为防阱人以为大不亦宜乎】刍荛者往【见上注】立思贤以招賔【西京记文帝为太子立思贤苑以招賔客】开博望以通客【孝武立子据为太子开博望苑以通賔客】得其时制　采周法【览汉制】以假贫人【东观汉记诏有司京师果园悉以假贫人】筑鹿囿虞之非正【公羊传云筑鹿囿有囿矣天子囿方百里公侯八十里伯七十里子男五十里山林薮泽与人共之虞之非正也】罢苑马以赐贫人【汉武养马苑不禁樵采】池籞希御幸者假与贫人【斫竹以绳县连禁御不得往来律名为籞在水中作室可以捕鸟鸟入则捕之此宣诏也】毋收藁【萧何谓上林多空弃地愿令民得入田毋收藁为兽食上怒械击之】梁苑【梁孝王东苑方三百里】实陂池而勿禁　长洲苑【枚乗谏吴王曰汉上林不如长洲之苑】上林广成苑可垦辟者赋贫人【后汉安帝诏】甘泉【三辅黄图甘泉苑起仙人观缘山谷行至云阳三百八十一里入扶风凡周匝五百四十里】上林【汉旧仪上林苑中广长二百里离宫七十所皆容千乗万骑】周礼雍氏禁山为苑【令禽兽自得其性也】以网为周阹【音祛长杨赋阹遮禽兽物】始皇欲大苑囿【优旃谏曰善多纵禽兽于中寇从东方来令麋鹿触之始皇乃止】武帝广开上林【东南至宜春鼎湖御宿也】筑土为囿植木为苑【亦曰养兽为囿草木为苑】帝王之盛豫游其中　地控皇居【池分太液】楼台先曙【鸎花早春】汉修灵囿扬雄諌而不听　般游有礼【好乐无荒】人且放于刍荛【鱼则安于苹藻】梁孝之靡【鲁恭之奢】栖龙之岫【落猿之巗】鴈池兎园鹤洲鳬渚【并孝王所有】苑戏九尾之禽【三足之鸟】髙望汉平【并苑名】桑梓苑【在洛阳】桂林苑【在建康县北】双觡共觝之兽五色九苞之禽【皆苑有之】鸿德苑【桓帝延德元年置】孔御苑东西二十里【张说久侍中宗逭暑三阳宫汔秋未还说上疏曰御苑东西二十里外无墙垣扄禁内有榛丛谿谷猛兽所伏暴慝所凭陛下往往轻行警跸不肃厯密乗险卒有逸兽狂夫惊犯左右岂不殆哉易曰思患豫防愿为万姓持重】苑树通堤【唐文粹李庾东都赋苑树通堤】菰织蒲纫芡贽菱羞【西都赋其中则御水分沟昆明下流在野决溉入宫环洲菰织蒲纫芡贽菱羞渚戯鹢沙眠白鸥】泛舟苑池【阎立本太宗与侍臣泛舟苑池见异鸟容与波上】宣华苑【前蜀王衍起宣华苑】表禁苑闲田募耕【顾少连为东都留守表禁苑及汝闲田募耕以便民阅武力】宴雍州父老于上林苑【贞观十八年宴雍州父老于上林苑赐粟帛太宗纪】城上春云覆苑墙【杜甫曲江对雨】苑中作层观【以望昭陵魏征余见諌诤门】起毬场苑中【武三思是时起毬场苑中诏文武三品分朋为都帝与皇后临观崇训与驸马都尉杨谨交注槀筑场以利其泽用功不訾人苦之】翠微宫笼山为苑【唐地理志】锄治禁苑【元载赐死披东都第锄治禁苑】塡池壍捐苑囿以赈贫人【辛替否上疏曰陛下甞欲塡池壍捐苑囿以赈贫人今天下之寺无数一寺当陛下一宫】禁苑在大内宫城之北【唐六典禁苑在大内宫城之北北临渭水东距浐川西尽故都城禽兽蔬果莫不毓焉若祠禴蒸甞四时之荐蛮夷戎狄九賔之享则搜狩以为储供焉】武后作兴泰宫于万安山【卢藏用武后作兴泰宫于万安山上疏曰陛下离宫别观固多矣又穷人力以事土木臣恐议者以陛下为不爱人而奉己也且顷歳谷虽颇登而百姓未有储陛下巡幸讫靡休息斤斧之役歳月不空而又广宫苑臣恐下未易堪】京都苑四面监【掌所管苑面宫馆园池与其种植蕃息之事唐六典】上林置令【掌苑囿园池之事凡食果进蔬菜以供朝防祭祀奉养进御上】京东苑【总监苑宫馆园池之事凡植果以丰甘旨树疏以修畜聚虽禽鱼卉木莫不总而思之同上】苑总监【凡苑诸面所有坏缺将作不修补者修补之苑内闲廐及诸缮造处斧斤等应湏修理毎日少府给其工人并鐡炭之属六典注】
　　登遐【六　山陵　国忌日附】
　　白天子曰崩【礼】告丧曰天王登遐【言若仙去】忧天崩【杞国人有忧天崩】宫车晏驾　晏车【初崩时也】建圣哲违世贻法【传先王违世犹贻之法又云古之王者知命之不长是以并建圣哲着之话言告之训典而后即命以遗后嗣】天禄永终天夺九龄【文王】三后在天【言登遐而精神归天】兆人孺慕万国缟
　　素　二十有八载帝乃殂落百姓如丧考妣【舜典】三载四海遏密八音【遏絶也密静也四夷絶乐三年】顾命【周成王将崩作顾命临终之令曰顾命】遗诏【汉文临崩作遗诏命令薄葬制三十六日之服】髙宗谅隂三年不言【君薨百官总已以听于宰】天子寝于谅闇八音遏于四海【并西征赋】叩心【絶也】行号　巷哭【并刘琨表】七日而殡【七月而葬】　山陵天子七月而葬同轨毕至【传】桥山之葬弓劒【黄帝葬于桥山南空棺无尸唯劒舄在】天崩而忧杞国龙去而哭轩臣【黄帝于荆山下铸鼎成乗龙上天小臣挽持龙髯堕之】畏威灵而不敢西向【山海经曰穷山际有轩辕邱射者不敢西向畏黄帝之威灵也】遵七月之礼畏百年之神【大戴礼孔子曰黄帝死后人畏其神百年】盗长陵一抔土【汉张释之曰后有人盗长陵一抔土陛下何以加罪焉】尧葬谷林【见帝王纪】舜葬苍梧【象耕鸟耘】容卫灵舆　归圣魂于东岱引灵驾于西陵【魏武帝】谒庙拜陵【晋王道字茂引自汉魏已来羣臣不拜山陵道以元帝腃同布衣匪唯君臣而已毎崇进皆就拜不胜哀感由是诏百官拜陵自道始】铜雀台【魏武遗诏令起铜雀台美人作乐对西陵而起之】　国忌日登遐之日【违世之辰】如丧之情【如丧考妣】三载四海遏密八音【絶乐于四夷也】明摽邦式【祠部式国忌日云云】攀龙髯之日　天忌　忌日不乐　孔孔升真人【明皇自为上皇尝玩一紫玉笛一日吹笛有双鹤下顾左右曰上帝召吾为孔升真人未几果崩明皇杂録】梦日堕【上尝梦日乌飞蝙蝠数十逐而堕地惊觉召万廻僧问曰大家即是上天时翌日崩酉阳杂爼】哭声訇天百鸟噪幽坎昼闲空灵舆【韩愈丰陵行】奉讳之日率土崩心【韩愈慰国哀】歘凭玉以大渐【唐文粹苏颋中宗諡册歘凭玉以大渐】奄遗天命【权德舆德宗諡册奄遗天命】长游碧落【唐文粹王缙宗哀册忽乗紫气长游碧落】掩璿晖于离殿【禇遂良太宗哀册】玉几奄及金縢遂愆【虞世南唐高祖哀防文】攀帷扆以孺慕【抱敛舄以缠绵同上】厥疾大渐不寤不兴【韩文顺宗实録】彤堦晶晶兮露惊月【玉座微微兮花掩尘徐彦伯中宗哀册文】即行宫作寝【韦彤昭陵寝宫为原火延燔而客祭瑶台佛寺又故宫在山上乏水泉作者惮劳即行宫作寝诏宰相百官议吏部员外郎杨于陵议曰寝宫所占在栢城中距陵不逺使诸陵之寝皆有区限故不可徙若止栢城则故寝已燔行宫已久因以治饰亦复何嫌或曰太宗创业寝宫不輙易是不然夫陵域宅神神本静今大兴荒废嚻役密迩非幽穸所安改之便彤曰先王建都立邑不利则为之迁况有故耶今文寝灾徙而宫之非无故也神安于徙因而建寝于礼至顺又他陵皆在栢城随便营作不越封兆内省易从帝重改先帝制还宫山顚】昭陵寝占山上【陈京昭陵寝占山上宦侍惮挽汲请更其所宰相未能抗京曰此太宗之志其俭足以为后世法不可改议者多附宦人帝曰京议善卒不徙】忌月【王綝神功初清邉道总管武攸宜破契丹凯还且献俘内史王及善以孝明帝忌月请鼔吹备而不作方庆曰晋穆帝纳后当康帝忌月时以为疑荀讷谓礼有忌月自月而推则忌时忌年愈无理据也用其言臣谓军方大凯作乐无嫌诏可】白罢行香【崔蠡开成中为户部侍郎白罢忌日百官行香有诏褒可】行香于寺观【凡国忌日内教太常停习乐两京文武五品以上及清望官七品以上行香于寺观唐史百官志祠部】
　　君臣【七】
　　白有君臣然后礼义有所错【易】诸臣之位　君天也天可逃乎【子文孙箴尹克黄云】天子无客礼莫敢为主焉君适其臣升自阼阶不敢有其室也【礼】忠臣不洁名事君不避难有罪不逃刑【魏绛】养人如子【君道也】仰之如日月【臣之奉君】知臣莫若君　君盘人水【孙卿子】近臣【汉严助为太中大夫后得朱买臣吾邱寿王主父偃徐乐严安枚臯从车并在左右助等与大臣辨论中外相应以义理之文大臣数诎司马相如数称疾避事枚臯东方朔不根持论上颇俳优畜之唯助与寿王见任而助先进】孔君臣同德则海内安【王珪太宗召为谏议大夫帝常曰正主御邪臣不可以致治正臣事邪主亦不可以致治唯君臣同德则海内安朕虽不明幸诸公数相諌正庶致天下于平】尉迟恭赞曰【君臣相遇古人谓之千载顾不谅哉】君臣明良志叶议从相资以成固千载之遇【房杜赞曰方君臣明良志叶议从相资以成固千载之遇萧曹之勋不足进焉】君臣间无少疑【长孙无忌或有言无忌权太盛者帝持表示无忌曰我与公君臣间无少疑使各怀所闻不言斯则蔽矣】当代名臣人伦凖的【虞世南卒帝手诏魏王泰曰世南于我犹一体拾遗补阙无日忘之盖当代名臣人伦凖的今其云亡石渠东观中无复人矣】往事藩国【姜皎进楚国公议者讥短皎任遇太过帝以其藩邸旧恩有以宣布之下诏曰殿中监楚国公皎往事朕于藩国虽彭祖同书子陵共学不过也】纯臣【李勣武德二年李密归朝廷乃録郡县戸口请自上之使至髙祖讶无表使者以意闻帝喜曰纯臣也】以谴还第【房龄贞观末年以谴还第黄门侍郎禇遂良言于帝曰龄事君自无所负不可以一责便示斥外非天子任大臣意帝悟遽召于家】良臣稷契臯陶也忠臣龙逄比干也【魏征顿首曰愿陛下俾臣为良臣毋俾臣为忠臣帝曰忠良异乎曰良臣稷契臯陶也忠臣龙逄比干也良臣身荷美名君都显号子孙传承流祚无疆忠臣以婴祸诛君防昏恶丧国夷家秪取空名此其异也帝曰善】社稷臣【萧瑀帝尝曰武德季太上皇有废立议顾朕挟不赏之功于昆弟弗见容瑀于尔时不可以利怵死惧社稷臣也因赐诗曰疾风知劲草版荡识诚臣】悉心奉上【裴炎诏送狱凤阁侍郎胡元范曰炎社稷臣有功于国悉心奉上天下所知臣明其不反】君臣相须【李珏杜悰领度支有劳帝欲拜戸部尚书以问宰相陈夷行答曰恩权予夺愿陛下自断珏曰祖宗倚宰相天下事皆先平章故官曰平章事君臣相须所以致太平也茍用一吏处一事皆决于上将焉用彼相哉】以天下安危自任【长孙无忌初无忌与遂良悉心奉国以天下安危自任故永徽之政有贞观风帝亦賔礼老臣拱已以听纲纪设张此两人维持之也】追扈【崔纵迁京兆尹及帝徙幸梁州追扈不及左右短纵素善怀光殆不来帝曰知纵者朕也非尔辈所及后数日至】良臣【袁髙韦伦曰髙言劲挺自是陛下一良臣】亏君臣之严【姚崇跪奏十事先朝防狎大臣亏君臣之严臣愿陛下接之以礼可乎】賔礼大臣【宗初立賔礼大臣故老雅尊遇崇毎见便殿必为之兴去輙临轩以送它相莫如也】君者出令者也【臣者行君之令而致之民者也韩愈原道】君尊如天臣卑如地【李绛传】上拔士论【杜如晦监察御史陈师合上拔士论谓一人不可总数职隂刺讽如晦等帝曰龄如晦不以勲旧进特其才可与治天下者师合欲以此离间吾君臣邪斥岭表】君不虚授臣不虚受【刘子武后证圣初子上书言君不虚授臣不虚受妄受不为忠妄施不为惠今羣臣无功遭遇輙迁至都下有车载斗量把椎椀脱之谚】礼遇隆重【萧德言髙宗立拜为银青光禄大夫全给其禄遣通事舍人即家致问乗舆至肃章门引见礼遇隆重由是晋府及东宫旧臣子孙竝増秩赐金】上下情隔【陆宣公奏议君臣意乖上下情隔】圣贤相维【崔植长庆初拜中书侍郎穆宗问贞观开元中治道最盛何致而然植曰太宗资上圣兴民间知百姓疾苦故厉精思治叉以房龄杜如晦魏征王珪为之佐君明臣忠圣贤相维治致升平固其宜也】君臣之际顾不难哉以征之忠而太宗之睿身殁未几猜谮遽行始征之諌【累数十余万言至君子小人未尝不反复为帝言之以邪佞之乱忠也久犹不免故曰皓皓者易汚峣峣者难全自古所叹云传赞】君有常尊臣有定卑自然之势也然臣不自通于上君不降而逮诸下【则治不得成而功不彰反是而天下之所务粲焉几矣故圣王屈己从谏君臣两得其美知道之本欤段平仲赞】
　　社稷臣【八】
　　白能执干戈以卫社稷【童汪锜】柳庄【卫侯哭柳庄曰非寡人之臣是社稷之臣也】目送绛侯【汉文目送绛侯周勃曰社稷臣也袁盎曰勃乃功臣非社稷臣社稷臣主存与存主亡与亡乃社稷臣方诸防用事绛侯为太尉本兵柄弗能正大臣相与共诛诸吕适防成功乃功臣耳】汲黯【上问汲黯何如人严助曰使任职居官无以逾人至辅少主守成虽自谓贲育不能夺上曰然古有社稷臣黯其近之】柱石【汉昌邑王滛乱霍光忧懑问所知故吏田延年曰将军为柱石昔伊尹相汤废太甲以安宗庙后世称忠将军若能行亦汉之伊尹也】处不避汚【叔孙豹】孔社稷计【陈叔达始太子建成等防间太宗帝惑之叔达极意救办至是谓曰武德内难卿有谠言故以此报叔达谢曰岂独为陛下乃社稷计耳】戡定祸乱非公谁【杜甫国之社稷今若是戡定祸乱非公谁】社稷无常奉明者守之【李金陵表】李德裕以身扞难功流社稷【唐史】有功于国【裴炎社稷臣有功于国】刁斗不闻【烟尘不飞盖宗社之灵也林蕴上李相公书】乃置散地非所宜【议者谓子仪有社稷功而孽冦首鼠乃置散地非所宜帝亦悟诏为诸道都统本传】傅说版筑臣李斯鹰犬人歘起匡社稷宁复长艰辛【李白冬夜】太宗社稷一朝正【汉官威仪重昭洗杜狄明府诗】忠臣之心壮夫之节【茍利社稷死无悔焉刘蕡】李晟社稷功【韩滉卒张延赏揣帝意遂罢晟兵帝曰晟有社稷功】
　　君臣相信【九】
　　白食以駃騠【人谮乐毅于燕王燕王按劒怒谮者而食乐毅以駃騠駃騠良马肉也】蜀赵云【云别传曰初先主败人言云已北去先主以防摘之曰子龙不弃我去顷之云至矣】呈文书【魏车驾幸许逺徐宣为仆射统留事主者呈文书诏曰吾省与仆射省何异竟不视】鲁肃【张昭非肃谦不足訾毁之权益重之】孝昭委任霍光【周纪曰成王不疑周公孝昭委任霍光各因其时以成名大矣哉】大臣见疑【晋石苞为大司马加侍中镇淮南闻吴欲为冦筑垒过水以自固帝谓羊祜曰苞果有不顺乎祜深明之其子为郎上召之经日不至帝益疑欲讨之隐其事先策免之苞诣阙后帝慙因谓曰卿子几破卿门】孔虚心【温大有与兄大雅同掌机近不自安请徙它职上曰我虚心待卿何所自疑】展尽底蕴【魏征使还帝日益亲或引至卧内访天下事徴亦自以不世遇乃展尽底蕴无所隐】洞然不疑【王者用人非难尽其才之为难观太宗之责任也谋斯从言斯听才斯奋洞然不疑故人臣未始遗力天子高拱操成功致太平矣韦挺传赞】赵防【治衢不为观察使韩滉所容奏免官帝见其名问宰相曰是岂永泰时御史乎对曰然诏拜尚书左丞既至劳之曰卿正直朕所自知乃以罪闻不信也】龙顔英主【一品集谢不许逊官自古臣得其君最为难遇非龙顔英主良平无以效其谋非日角圣姿寇邓莫能展其志】
　　念良臣【十】
　　白汉宣赐右扶风尹翁归子黄金百斤奉祭祀【大司农朱邑子亦然】祭征虏【后汉祭遵为征虏将军卒世祖毎曰安得忧国奉公如祭征虏者乎】闻皷鼙之声则思将帅之臣【礼】名将【后汉贾复力战伤创甚世祖闻之曰吾所以不遣君闻专征者以其敢深入果失吾名将闻其妇孕曰生女耶我子娶之生男耶我女妻之不令其忧妻子也】孔赐膜皮【薛万均卒帝后尝赐羣臣膜皮及万彻而误呼万均怆然曰万均朕勲旧忽呼其名岂死者有知冀此赐乎因命取焚之举坐感叹】读贞观政要思征贤诏访其后【魏謩文宗读贞观政要思征贤诏访其后杨汝士荐为右拾遗】老臣遗像【李晟他日与马遂见延英帝嘉其勲下诏曰歳在己巳秋九月我行西宫瞻望崇创见老臣遗像颙然肃然和敬在色想云龙之协期感致业之艰难覩往思今取类非逺】宣宗追感元和旧事【但闻是宪宗朝卿相子孙必擢用杜胜以刑部员外郎阁内次对上询其祖父胜以其先黄裳永贞之时深排奸邪请宪宗监国上德之而授给事中东观奏记】
　　君臣问疾【十一】
　　白萧何疾【惠帝自问云君若不幸谁可代君何举曹参】霍光病【车驾亲临问之】张禹【毎疾辄起居闻车驾自临问上亲拜牀下禹顿首谢恩因于牀前拜少子官禹曰臣有一女爱甚于男逺嫁张液太守萧育不胜父子私恩愿与相从即徙育为农太守】张汤【尝病上亲至舍视病隆贵如此】包咸【为大鸿胪以论语授帝后病亲辇驾视之】桓荣【为帝师后病帝亲问入门下车执经趍拜修弟子礼】呉吕疾【孙权在公安迎置内殿治护万方募有能愈疾者赐千金有加权为惨戚欲数见顔色又恐劳动常穿壁瞻之见小能食则喜顾左右言笑不则咄叹夜不能寐中瘳为下赦令】疾君视之东首加朝服拖绅【语】君适其臣升自阼阶不敢有其室也【礼】卿大夫疾君三问之及葬三往焉士疾一问之在殡一往焉【礼】孔舒王持诏往视【舒王谟于诸王景长帝欲试以事故拜泾原节度大使时尚父郭子仪病笃帝临轩遣谟持诏往视谟冠逺游冠御绛袍乗象辂驷马飞龙士三百门府官皆袴褶以从子仪手叩头谢恩谟宣诏已乃易服劳问还】帝幸其第流涕【李靖二十三年病甚帝幸其第流涕曰公乃朕生平故人于国有劳今疾若此为公忧之】诏皇太子就问【杜如晦病立诏皇太子就问帝亲至其家抚之】帝亲问疾屏左右语加朝服拖带【魏征疾甚帝亲问疾屏左右语终日乃还后复与太子至征第征加朝服拖带帝悲懑拊之流涕问所欲】凿苑垣以便候问【房龄疾甚帝命凿苑垣以便候问】日候増损【髙季辅感疾归第有诏以其兄虢州刺史季通为宗正少卿视疾遣中使日候増损】
　　旧君【十二】
　　白反服【礼哀公问曰为旧君反服礼与孔子曰古之君子进人以礼退人以礼故有旧君反服之礼今之君子进人若将加诸膝退人若将坠诸渊无为戎首不亦善乎又何反服之有】陈轸秦声【史陈轸至秦秦惠王曰去寡人之楚思寡人乎曰昔越人庄舄仕楚执圭及病则作越声今臣弃逐之楚能无秦声乎】晋孙惠諌齐王曰【屈原放年心存南郢乐毅适赵志在北燕】违诸侯之大夫不反服【为平不敢服前之尊君也】违大夫之诸侯不反服也【礼】孔以君礼葬黎阳【李密帝遣使持密首往招李世勣世勣表请收葬归其尸乃发丧具威仪三军缟素以君礼葬黎阳】故君【吕子臧隋大业末为南阳郡丞髙祖入京师慰辑山南独子臧坚守及炀帝已弑帝更使其壻薛君倩赍诏言隋所以亡谕之子臧为故君发丧讫即送欵】怀禄不屑其荣【文粹李翰三名臣论乐毅犇赵赵王问图燕之策乐毅流涕而对曰臣昔日之事燕昭王犹今日之事大王也可谓怀禄不屑其荣周身不违于道】古人言一心以事百君百心不可事一君【魏文帝初授汉禅羣臣皆杨魏德惟卫臻独称汉美文帝曰天下之珍当与山阳共之为人臣者罔念于此可谓有百心矣穷愁志】人臣终节【姚崇张柬之等诛二张后迁上阳宫中崇率百官起居王公更相庆崇独流涕柬之曰今岂涕泣时邪公祸自此始崇曰比与讨逆不足以语功然事天后久违旧主而泣人臣终节也由此获罪甘心焉】
　　制诰【十三】
　　白君命　王言如丝其出如纶【礼】天书【诏书】凤诏【丹凤封五色诏】紫泥【挂诏书】急宣【王命】天语宣布【汉书黄霸次公为颍川守时上意于理数下恩泽诏书霸宣布令人人知上意也】寛大之诏【后汉侯霸君房为尚书令下寛大之诏四时之令霸所建】后以施令告四方【易】发号施令罔有不臧　布德和令【礼】尺一【汉司校尉杨球为太尉勑尚书令召拜不得稽留尺一诏书】许为尺一诏书【魏志】青纸紫泥【晋书】视草【汉报淮南王书帝常召司马相如视草】涣汗其大号孔夜被旨草诏书【韦澳为翰林承旨夜被旨草诏书事有不安者即迁延须见帝开陈可否未尝不顺纳】薄纸手作诏【韦澳在河阳宣宗遣使至魏博道出澳所帝以薄纸手作诏赐澳曰密饬装秋当见卿盖将以为相也】下书诏日数百【陆贽从狩奉天机务填总逺近调发奏请报下书诏日数百】奉天所下制书虽武夫悍卒无不感恸流涕【陆贽为帝言今盗徧天下宜痛自咎悔以感人心昔成汤罪已以兴楚昭王出犇以一言善复国陛下诚不吝改过以言谢天下使臣持笔亡所忌庶叛者革心帝从之故奉天所下制书虽武夫悍卒无不感恸流涕李抱真入朝为帝言陛下在奉天山南时赦令至山东士卒闻者皆感泣思奋臣是时知贼不足平议者谓兴元戡难功虽爪牙宣力盖贽有助焉】勿谓子孙之谋欲存辅车之势【李德裕其处报机急帝一切令德裕作诏德裕数辞帝曰学士不能尽朕意伐刘稹也诏王元逵何敬曰勿谓子孙之谋欲存辅车之势元逵等情得皆震恐思効已而三州降贼遂平帝每称魏博功则顾德裕道诏语咨其切于事而能伐谋也】因诫风俗诏厯诋羣有司【元稹擢祠部郎中知制诰变诏书体务纯厚明切盛传一时然其进非公议为士类訾薄稹内不平因诫风俗诏厯诋羣有司以逞其憾】裒肃宗所赐诏勑千余篇上之【郭子仪为肃宗山陵使子仪惧谗且成尽裒肃宗所赐诏勑千余篇上之因自明诏曰朕不德贻大臣忧】王言不可存私家【旧史髙郢掌诰累年家无制草或谓之曰前辈皆留制集公焚之何也曰王言不可存私家时人重其谨密】潜草【李白集序潜草诏诰人无知者丑正同列害能成谤恪言不入帝用疎之】副本留中【苏颋自景龙后与张说以文章显称望略等故时号燕许大手笔帝爱其文曰卿所为诏令别录副本书臣其撰朕当留中后遂为故事其后李德裕著论曰近世诏诰惟颋叙事外自为文章】赐渤海诏【张九龄防赐渤海诏而书命无足为者乃召九龄为之被诏辄成】词旨丰美【许景先词旨丰美得中和之气见舍人门】浑瑊制曰【浑瑊为行营副元帅帝临轩授钺用韩信故事制曰寇贼干纪授尔节钺以戡多难往钦哉】切机要【郑畋知制诰防讨徐州贼庞勋书诏纷委畋思不淹晷成文粲然无不切机要当时推之】还诏书【张献恭迁检校吏部尚书德宗欲徙卢杞为饶州刺史给事中袁髙上还诏书苦争献恭见帝曰髙所奏宜听帝不答复前曰髙乃陛下良臣当优异之上遂不徙杞】作诏其前请帝署可【安乐公主光艶动天下侯王相臣多出其门尝作诏其前请帝署可帝笑从之】厮台送狱手诏喻免【时安乐公主与长宁安定三家厮台掠民子女为奴婢左台侍御史袁从一缚送狱主入诉帝为手诏喻免同上】刺史县令谨宣奉行【陈子昻后召见赐笔札中书省令条上利害子昻对三事其一言陛下布德泽下诏书必待刺史县令谨宣奉行之不得其人则委弃有司挂墙壁耳】书诏丛浩【杜让能僖宗狩蜀为翰林学士方闗东兵兴调发绥徕书诏丛浩让能思精敏凡号令行下处事值机无所遗筭帝倚重之】当草诏书辞不如旨【韦景召为翰林学士苏光荣为泾原节度使景当草诏书辞不如旨罢学士】缄钥前后诏敕【陆元方卒有一押生平所缄钥者殁后家人发之乃前后诏敕】草诏殿上恐惧不能得一词【陆余庆迁凤阁舍人后尝命草诏殿上恐惧不能得一词降左司郎中】裁可占授【刘祎之擢中书侍郎方是时诏令丛繁祎之思致华敏裁可占授少选可待也】严促【李乂迁修文馆学士韦氏之变诏令严促多乂草定】家藏诏书【李靖五代孙彦芳太和中为凤翔司録参军家故藏髙祖太宗赐靖诏书数函上之】下沛然之诏【房龄上疏曰愿下沛然之诏许髙丽自新焚陵波之船罢应募之众即臣死骨不朽】训诰温丽【王涯迁工部侍郎涯文有雅思元和间训诰温丽多所藁定】诰诏皆援凖古谊【齐澣为中书舍人诰诏皆援凖古谊时号解事舍人】慰边将伤痍者曰伤居尔体痛在朕躬【封敖武宗作诏书慰边将伤痍者曰伤居尔体痛在朕躬帝善其如意】李德裕进太尉制曰谋皆予同言不他惑【封敖刘稹平李德裕以定防功进太尉时敖草其制曰谋皆予同言不他惑学士门】以笔涂诏【李藩王谔赂权近求兼宰相密诏中书门下曰谔可兼宰相藩遽取笔灭宰相字书其左曰不可还奏之宰相权德舆失色曰有不可应别为奏何以笔涂诏邪藩曰势迫矣出今日便不可止既而事得寝】罢统军用麻【郑絪窦文塲恃功隂讽宰相进拟加统军比絪当作制奏言天子封建或用宰相以白麻书制付中书门下今以命中尉不识陛下持以宠文塲邪遂着为令也帝悟罢统军用麻】始复闗陇书诏夜数十【刘琢擢翰林学士宣宗始复闗陇书诏夜数十虽投笔遽成辞皆允切】宣告于廷大风雷雨拔树【刘邺传豆卢瑑者与崔沆皆拜同平章事是日宣告于廷大风雷雨拔树未几及祸】宝书【卢从愿课为天下第一宝书劳问】将相除徙皆内出制【王佖故事将相除徙皆内出制故号白麻至必以责罢遂中书进制】焚【何易于为益昌令盐铁官搉取茶利诏下所在毋敢隐而易于视诏书曰益昌人不征茶且不可活矧厚赋毒之乎命吏阁诏吏曰天子诏何敢拒吏坐死公得免窜邪对曰吾敢爱一身移暴于民乎亦不使罪尔曹即自焚之观察使素贤之不劾也】试息兵诏【张昌龄召试息兵诏少选成文帝大恱戒之曰昔祢衡潘岳矜已傲物不得死卿才不减二人宜鉴于前副朕所求乃敕于通事舍人里供奉】无一番纸坠北路【藩镇王镕朱全忠怒引军攻镕次元氏镕诰其属曰国危矣奈何周式请见全忠可以口舌罢也许之全忠迎折曰尔公朋附太原今无赦矣即出书示式曰嗣昭在者宜速遣式曰王公所与和者息人锋镝间耳况继奉天子诏和无一番纸坠北路乎】解草诏马前【许敬宗检校中书侍郎驻跸山破贼命草诏马前帝爱其藻警由是专掌诰令】诏书下雰翳澄駮【张柬之传初易之等诛后中宗犹监国告武氏庙而天久隂不霁侍御史崔浑奏陛下复国当正唐家位号称天下心奈何尚告武氏庙请毁之复唐宗庙帝嘉纳之是日诏书下雰翳澄駮咸以为天人之应】诏出执不下【袁髙德宗将起卢杞为饶州刺史命舍人作诏诏出髙执不下奏曰陛下用杞为相出入三年附下罔上使陛下越在草莽羣臣愿食其肉且不厌今复拜刺史诚失天下望】制麻自中以授【李栖筠拜御史大夫始栖筠见帝敷奏明辩不阿附帝心善之故制麻自中以授朝廷莫知也】不奉诏命【卢羣淮西呉少诚擅决司洧水溉田使者止之不奉诏命羣临诘】宣致诏词【董晋五月朔天子防朝公卿在廷侍中赞羣臣贺窦参中书令当传诏疾作公卿相顾未有诏晋从容进曰摄中书令臣参病不能事臣请代参事南面宣致诏词进退甚详】训辞温厚【崔元翰窦参秉政引知制诰其训辞温厚有典诰风】腕可断麻不可草【韩偓进承旨宰相韦贻范母丧诏还位偓当草制学士使马从皓逼偓求草偓曰腕可断麻不可草】忧勤兆庶屡降德音四海之内莫不抗首而长息【刘蕡防曰自陛下御防忧勤兆庶屡降德音四海之内莫不抗首而长息自喜复生于死亡之中也】翠锦池饰【代宗睿真皇后沈氏德宗即位乃先下诏赠后曾祖祖父一日封拜百二十七人诏制皆翠锦池饰以廏马负载赐其家】能辨南阳之牍允符东海之贵【崔羣穆宗立以吏部侍郎召之劳曰我为太子卿力也羣曰此先帝意臣何力焉且陛下向为淮西节度使臣起制草其言能辨南阳之牍允符东海之贵先帝然之则传付久矣】朱书御札【五代李琪迁吏部尚书同光三年秋天下大水京师乏食尤甚庄宗以朱书御札诏百寮上封事琪上书数千言其漫然无足取而庄宗独称重之遂以为国讨使】百官皆给吿身【五代刘岳唐明宗时为吏部侍郎故事吏部文武官告身皆输朱胶纸轴钱然后给其品髙者则赐之贫者不能输钱往往但得其敕牒而无告身五代之乱因以为常官卑者无复得告身中书但録其制辞或任其材能或褒其功行或申以训诫而受官者既不给告身皆不知受命之所以然非王言所以告诏也请一切赐之由是百官皆给告身自岳始也】

　　白孔六帖卷三十八
　　钦定四库全书
　　白孔六帖卷三十九　　唐　白居易　原本
　　宋　孔　传　续撰
　　表奏【一】　　　　　对见【二】
　　对问【三】　　　　　諌诤【四】
　　表奏【一】
　　白上闻【上言上陈】白奏　青蒲【伏青蒲奏事】起草字误【汉石建为郎中令奏事事下建读之惊曰马与尾五今乃四不足一获谴死也】章奏【汉陈汤字子公常受人金钱作章奏卒以此败】削藁【汉孔先时有所言輙削藁】持被覆之【后汉冯豹字仲文为尚书郎忠勤不懈每奏事未报尝俯伏省阁或从昏至明肃宗闻而嘉之使黄门持被覆豹敕令勿惊之】削本草【后汉樊宏靡卿所上便宜及陈得失輙手自书冩削本草】毁草【后汉皇甫嵩义真前后上表陈諌有损益者五百余事皆手书毁草不宣扵外也】焚草【魏志荀彧文若以书陈事临薨焚其草故竒防宻谋不得尽闻也】又【魏志陈羣长文宻陈得失毎上封事輙削其草时人及子弟莫能知之】又【晋羊祜叔子嘉谋谠议皆焚其草故世莫能闻之】私窃其草【汉师丹仲公议改币丹使吏书奏吏私窃其草丁传闻之告丹上封事行道持其书遂防免丹】汉汲黯字长孺【奏事上时在武帐不冠见黯起避使人可其奏其见敬惮如此】败章【吴志太史慈字子义任郡曺吏与州有隙曲直未分以先闻者为善时州章已去郡曺恐后之求可使者慈年二十一以选行晨夜取道到洛阳城诣公车门州吏始米慈谓曰章题得无误乎取视之因以刀截败之州吏大呼曰败我章慈将至车门与语曰向君不以章相与吾亦无因得败之是为吉凶祸福等耳吾不独受罪若黙然俱去可以存易亡吏亡去慈既出城因遁还通郡州章遂受其短】周礼宰夫以诸臣之复万人之逆【注逆反迎受王命复谓朝廷奏事自上而不逆谓上书也御仆吏之逆万人之复】条对急变闻【急事】去副封【魏相奏去副封以防壅蔽副封谓副本也以所上事一本与尚书谓之副封】壅于上闻　程奏　巧为奏　自决　露草防举【贾谊】草章　草奏　不及奏【萧何守关中事有不及奏即以便宜施行之】太守请自奏事【汉京房出为太山太守奏请无属刺史得自乗传奏事上初许之房论石显五鹿充宗而上封事曰辛巳雾气复乗太阳侵己邜庚辰间必有隔絶臣不能乗传奏事也】聴之忘倦【马援善谈说毎奏事上聴之而忘倦也】露章【汉何武君公迁扬州刺史所举奏千石必先露章服罪者为亏除免之其不伏者极法奏之】矜伐【防诜对晋武帝曰臣举贤良对防第一犹桂林一枝昆山片玉侍中奏免诜官帝曰吾与戯耳】为定奏章【丞相成言朱云暴虐云上防自讼陈咸为定奏章】议所奏事【赵充国翁孙每奏事上輙下其奏议臣初是充国计者什三中什五最后什八】孔焚藁【髙士亷奏议未尝不焚藁家人无见之者】削藁【戴胄所敷奏时政得失咸有可观奏已即削藁秘外莫知】焚【马周疾甚取所上章奏悉焚之曰管晏暴君之过取身后名吾不为也】作章揽笔而具【苏味道吏部侍郎裴行俭才之防征突厥引管书记裴居道为左金吾卫将军倩味道作章揽笔而具闲彻清宻】削诸武封【岑羲为中书舎人中宗时武三思用事敬晖欲上表削诸武封王者众畏三思不敢为草独羲为之词谊劲切】数上书劝帝愿无轻敌久事外夷【房元龄】上封者欲加谯黜【魏徴时上封者众或不切事帝厌之欲加谯黜徴曰古者立谤木欲闻已过封事其谤木之遗乎陛下思闻得失当恣其所陈言而是乎为朝廷之益非乎无损于政帝恱皆劳遣之】论事先白长官【顔真卿时元载多引私党畏羣臣论奏乃绐帝曰羣臣奏事皆挟谗毁请毎论事先白长官真卿上防云陛下闻见止于数人耳目天下之士方钳口结舌】草遗奏【令狐楚郑儋继镇大原引掌书记至判官徳宗喜文毎省大原奏必能辨楚所为数称之儋暴死不及占后事军大讙将为乱夜十数骑挺刃邀取楚使草遗奏诸将圜视楚色不变秉笔輙就以徧示士皆感泣一军乃安由是名益重】疾甚自力为奏谢天子【其为文于牋奏制令尤善每一篇成人皆传讽疾甚自力为奏谢天子召门人李商隐曰吾气魄且尽可助我成之其大要以甘露事诛谴者众请霁威普见照洗辞皆曲尽无缪脱同上】奏议待羣署乃得上【崔羣数陈谠言宪宗嘉纳因诏学士凡奏议待羣署乃得上羣以禁宻之言人当自陈一为故事后或有恶直丑正则它学士不得上言矣固辞见羣本传】颇用古言【郑余庆奏议颇用古言如仰给县官马万蹄有司不晓何等语人訾其不适时】无遗奏【裴度薨帝怪无遗奏勑家人索之得半藁以储贰为请无私言】草奏皆意所不及【张嘉真补平乡尉生事免长安中御史张循宪使河东事有未决病之问吏曰此颇有佳客乎吏以嘉真对试命草奏皆意所未及它日武后以为能循宪对皆嘉真所为因请以官让】叠署二封【李澄毎上章必叠署二封士大夫笑其野】腕可断表不可为【黄巢据荆南胁李迢草表报天子迢曰吾腕可断而表不可为巢怒杀之】置书左右【裴耀卿为济州刺史会天子东廵帝谓张说曰裴耀卿上书数百言至曰人或重扰则不足以告成朕置书左右以自戒此其爱人也】遗表【顔真卿李希烈拘送真卿蔡州真卿度必死乃作遗表】囊封奏事【韩全诲张彦宏及彦弼合势恣暴中官倚以自骄帝不平有斥逐者皆不肯行彻固请尽诛之全诲彦宏见帝祈哀帝知左右漏言始诏囊封奏事】批监军表【梁守谦为院使见钱徽批监军表语简约叹曰一字不可益邪衘之】表责太重【于頔诬劾邓州刺史元洪朝廷不欲重违为流端州命中人护送至枣阳頔遣兵劫洪还拘之表责洪太重改吉州刺史】言甚浅鄙【司空颋张彦之乱命判官王正言草奏诋斥梁君臣正言素不能文辞又为兵刃所追流汗浃背不能下笔彦怒推正言下榻诟曰钝汉辱我顾书吏问谁可草奏者即言颋罗王时书记乃驰骑召之颋辞兵劫其衣以敝服蔽形而至见彦长揖神气自若挥笔成文而言甚浅鄙彦以其易晓甚喜即给以衣服仆马遂以为德伦判官后权军府事五代史】帝狩奉天李怀光率所部犇命【李怀光帝狩奉天李怀光率所部犇命将抵奉天前遣禆将诏以蜡韬表随贼攻城叩垒呼曰吾朔方使也缒而上比登身被数十矢帝被围急闻之喜即持诏大号城上人心乃安】刳肝以为纸沥血以书辞【归彭城我欲进短防无由至丹墀刳肝以为纸沥血以书辞上言陈尧舜下言引龙防言词多感激文字少葳蕤一读已自怪再寻良自疑食芹虽云美献御固已痴缄封在骨髓耿耿空自竒】明朝有封事【杜宿左省明朝有封事数问夜如何】为今体章奏【李啇隠能为古文不喜偶对从事令狐楚幕能章奏遂以其事授商隐自是始为今体章奏博学强记下笔不能自休】两章对秋月一字阶华星【杜甫同元使君春陵行两章对秋月一字阶华星致君唐虞际纯朴忆大庭】草奏七卷【唐权德舆陆宣公翰苑集序润色之余论思献纳军国利害巨细必陈则有草奏七卷览公之奏则知公之为臣也】写宣【王起帝尝以疑事令使者口质起具牓子附使者上凡成十篇号曰冩宣本传】陈事者悉上封【太宗本纪贞观元年五月癸丑勑中书令侍中朝堂受讼辞有陈事者悉上封】
　　对见【二】
　　白昼日三接　扬于王庭　书思对命【礼史进象笏】对扬天子休命　造辟而言【辟君也】诡辞而出【谷梁言上】造膝【諌事】不可书传【史范睢】天威不违顔咫尺【传】龙顔　君召　谓上为君【汉夏侯胜质朴守正简易无威仪见时谓上为君误相字于上前上以是亲信之】衣褐见【汉虞将军与娄敬解衣敬曰衣帛衣帛见衣褐衣褐见】延问进读羣书【班游于上前】约背【汉公孙宏尝与公卿议至上前更背之汲黯曰齐人多诈始与臣等议而今背之】忘食【张汤毎朝奏事天子日旰食丞相充位而已事皆决于汤也】庭诘【汲黯庭诘公孙宏曰齐人多诈】敷奏【书】有度【汉霍光子孟毎出入下殿进止有常度】长者之言【后汉诏问光禄勲刘琨曰前在江陵反风灭火后守宏农虎北渡河行何徳政而致此琨曰偶然耳左右笑其质讷帝叹曰乃长者之言】应诺【魏游楚为陇西太守以功封侯引上殿不习朝觐被诏登不知仪式帝令侍臣满中賛引呼陇西太守前楚当言唯不觉大应诺帝笑劳免之】有疾【魏志钟繇元常有疾拜起不得时华歆亦以髙年疾病朝见皆便载舆虎贲舆上殿就坐自是三公有疾以为故事】醉睡【后汉刘寛文饶毎引见帝令寛讲经寛尝于坐被酒睡伏帝问太尉醉耶寛对曰臣下不敢醉但任大责重忧心如醉也】醉靣折【后汉马武子张为人嗜酒濶达敢言时醉在御前靣折同列言其长短帝故纵之以为乐也】盘辟雅拜【汉何武举方正士召见盘辟雅拜有司劾失举】漏泄【夏侯胜常见出道上语上闻让胜胜曰陛下所言善故扬之尧言布于天下至今见诵臣以为可传故传之也】尧言【见上注】孔见内殿以帘自障【张嘉真武后召嘉真见内殿以帘自障嘉真仪止秀伟奏对偘偘后异之因请曰臣草茅之人未覩朝廷仪陛下过听引对禁近今天威咫尺若隔云雾恐君臣之道有未尽也后曰善诏上帘引拜监察御史】神气爽彻占对有序【源乾曜自梁州都督召见神气爽彻占对有序】逾月不得见【宗室巨拜夷陵太守安禄山陷东京宗方择将师张垍言巨有谋可属大事召至京师杨国忠忌之谓人曰小儿讵可使对天子逾月不得见帝知之召入禁中对合防帝大恱勑宰相与语久不得罢】外官奏事顔色不接间因所短诘其细过【魏征陈十渐在贞观初遇下有礼羣情上达今外官奏事顔色不接间因所短诘其细过虽有忠欵而不得申此不克终八渐也】下有所陈当不时上【李逊故事天子以畸日聴政对羣臣逊奏陛下求治而下有所陈当不时上岂宜限以日如是毕歳得望天子者几何宪宗恱从之】双日开延英【张茂昭为节度使至京师双日开延英对五刻罢】召【陈子昂武后竒其才召见金华殿子昻貌柔野少威仪而占对慷慨擢麟台正字】毋拜【白敏中懿宗立召拜门下侍郎数月足病不任谒俾对便殿毋拜右补阙王谱奏言敏中病四月陛下坐朝与他宰相语不三刻安暇论天下事】诏延英坐日许百司长官二员言阙失谓之廵对【薛珏为京兆尹是时韦彤为万年令珏使彤禁鬻卖民苦之徳宗怒夺珏彤俸帝疑下情不逹因诏延英坐日许百司长官二贠言阙失谓之廵对】以军务对者见不以时【陆贽帝又问贽事切于今者贽劝帝羣臣参日使极言得失若以军务对者见不以时听纳无倦兼天下之智以为聪明帝曰朕岂不推诚然顾上封者惟讥斥人短长类非忠直往谓君臣一体故推不疑至憸人卖为威福今兹之祸推诚之敝也】不待日召见【张建封贞元四年拜徐泗濠节度使十三年来朝帝不待日召见延英殿】欲一识卿面【张万福大厯三年召见代宗曰欲一识卿面且将以许杲累卿万福辞谢因前曰陛下以一许杲召臣如河北诸将叛欲属何人帝笑曰姑为我了杲事且当大事乃拜和州刺史兼行营防御使】御小延英召对【苗晋卿拜侍中时年老蹇甚乞间日入政事堂帝优之为御小延英召对宰相对小延英自晋卿始】始见轩陛【元结史思明攻河阳帝将幸河东召结诣京师问所欲言结自以始见轩陛拘忌讳恐言不悉情乃上时议三篇】五刻罢【李吉甫还秉政入对延英凡五刻罢】与六学士对便殿【桞公权尝与六学士对使殿】谕遣【陈京帝疑京为忌者中伤中人问赉相继后对延英帝谕遣京沮骇走出罢为秘书少监】当时上紫殿不独卿相尊【杜甫往昔武皇后临轩御乾坤多事尽儒冠墨客谒云屯当时上紫殿不独卿相尊】诏百官以次转对【李琪又建言入阁有侍制次对官论事而内殿起居一时而退欲有言者无由自陈非所以数见羣臣之意也明宗乃诏起居日有言事许出行自陈又召百官以次转对五代史五十四】不以时请对【卢文纪是时天下多事废帝数以责文纪文纪因请罢五日起居复唐故事开延英兾得从容奏议天下事废帝以谓五日起居明宗所以见羣臣也不可罢而便殿论事可以从容何必延英因诏宰相有事不以时诣阁门请对五代史五十五】迎谒于道【崔涣出为巴西太守宗西狩迎谒于道帝见召奏以为明治体恨得之晚】每延英对宰臣率漏下十一刻【文宗即位锐意于治毎延英对宰臣率漏下十一刻本賛】辍朝放朝皆用双日【唐制天子以双日视朝乃命辍朝放朝皆用双日】气息平均【宣宗坐朝次对官趋至必待气息平均然后问事令狐绹拟李逺为杭州上曰常闻李逺诗长日惟销一局棊岂可临郡哉对曰诗人之言托此为髙兴未必实然幽闲鼓吹】诏书引上殿【令弟草中来苍然请论事诏书引上殿奋舌动天意杜甫送从弟亚】亲望穆穆之光【韩愈圣徳诗序曰与羣臣序立紫宸殿下亲望穆穆之光】
　　对问【三】
　　白下问【上陈】清问　不希防茍合【汉孔光子夏习汉制上有所问防经而对不希旨茍合或不从不疆争时有所言輙削藁草】据经以对【蜀志谯周允南虽不预事以儒行见礼待访大议輙据经以对】咨访【吴志阚徳泽润毎朝廷大议经典所疑輙咨访之】孔不能对【窦徳賛圗封禅帝次濮阳问古谓帝邱徳不能对许敬宗具道其然帝称善】失防【崔湜帝将诛萧至忠等召湜示腹心弟澄諌曰上有所问谨无隐湜不从及见对问失旨至忠等诛湜徙岭外】辩对益详【程名振转洺州刺史太宗征辽东召问方畧不合防帝勃然诘之名振辩对益详帝意解谓左右曰房龄常在朕前见朕嗔余人色不能主名振生早未识我一旦诮让而辞吐不屈真竒士哉】每召与语虽甚倦徙倚轩槛犹数刻罢【韦思谦髙宗贤之毎召与语虽甚倦徙倚轩槛犹数刻罢】陈治乱所宜【王及善擢魏州刺史武后因延问朝廷得失及善陈治乱所宜】问外事【陆元方同平章事后常问外事对曰臣备位宰相大事当白奏民间碎务不敢以闻】选县令诏问所以安人者【韦济调鄄成令或言吏部选县令非其人既众谢有诏问所以安人者对凢百人惟济居第一】问家世及年【温造人奏天子爱其才问造家世及年对曰臣五世祖大雅外五世祖李绩臣犬马之齿三十有五帝竒之】昬缪失对【窦诞太宗与语昬缪失对】讲天下事【李绛尝盛夏对延英帝汗浃衣綘欲趋出帝曰朕官中所对惟宦官女子欲与卿讲天下事乃甚乐也】延英奏事五六刻乃罢【韦渠牟为谏议大夫毎延英奏对虽大臣率漏下二三刻渠牟每奏事輙五六刻乃罢天子欢甚】虽数十事未甞书于笏【王播善占奏虽数十事未尝书于笏】问除二镇【陈夷行会以王彦威为忠武节度使史孝章领邠寕议皆出嗣复及夷行对延英帝问除二镇当否对曰苟自圣择无不当者嗣复曰若用人尽出上意而当固善如小不称下安得嘿然夷行曰比奸臣数干权愿陛下无倒持太阿以柄授人嗣复曰古者任则不疑齐桓公器管仲于雠虏岂有倒持意邪帝以其言相触颇不恱】问天帝异称【邢文伟载初元年为内史后御明堂诏文伟发孝经后问天帝异称云何文伟曰天帝一也制曰郊后稷以配天祀文王于明堂以配上帝奈何而一对曰先儒执论不同昊天及五方总六天帝后曰帝有六则天不同称固矣文伟不得对】问阍以中官方彊不敢对【许康左为侍讲帝读春秋至阍杀吴子余祭问阍何人耶康左以中官方彊不敢对帝喜笑罢后观书蓬莱殿召李训问之对曰古阍寺今宦人也君不近刑臣以为轻死道孔子书之以为戒帝曰朕迩刑臣多矣得不虑哉训曰列圣知而不能逺陛下念之宗庙福也扵是内谋剪除矣】军国大务輙访【张说每军国大务帝輙访焉】天子钦瞩【周墀迁起居舍人帝御紫宸与宰相语事已或召左右资质所宜墀最为天子钦瞩】闲殿旷廷【文粹来鹄圣徳纪颂闲殿旷廷无君臣谘谋洋溢之言】阻越对扬【同上宰执不正窥伺是忌针棘前后阻越对扬狼噬虎飡持膏肉盖以多言为己曽不致君】严遂髙居未尝临问【陆相奏议陛下严遂髙居未尝降旨临问羣臣局蹐趋退亦不列事奏陈轩墀之间且未相谕宇宙之广何由自通】对有理趣【崔珙为岭南节度使入对延英文宗访治道后先珙对精亮有理趣帝咨嗟久之】详洽【王徽昭宗立见便殿进对详洽】敷奏【姜公辅有髙世之才每进见敷奏详亮徳宗器之】辞吐华畅【房琯奏册灵武见肃宗且言上皇所以传付意因道当时利病箝索虏情辞吐华畅】占奏俚近【郑光七年来朝对延英占奏俚近帝不恱】凡除吏必召见访问亲察其能否【唐文宗賛】陛下何不以听朝之余【时御便殿诏当世贤相与旧徳老臣访持变扶危之谋求定倾救乱之术塞隂邪之路屏防狎之臣戒其所宜戒忧其所宜忧既不得理于前当理扵后既不得正其始当正其终刘蕡防】
　　諌诤【四　直谏　讽諌　彊諌　宻諌匡諌　纳諌　拒諌　谤諌】
　　【不谏　赏諌　諌父母諌朋友附】
　　白开諌诤之道【辟忠谠之门】补察【自卿大夫已下皆有父兄子弟以补察其过】献可替否【治烦去惑】有諌而无讪【为人臣者】谏而无骄　唯木从绳则正后从谏则圣　张良曰忠言逆耳利于行良药苦口利于病　士季三进及霤【传】衮职有阙惟仲山甫补之【诗】夙夜在公【日月献纳】出入讽谏【朝夕论思】上下通情辞亲防名则将身许危君陷恶【何以臣为】匡救【其恶】弼违【舜曰子违汝弼汝无面从】工执艺事以諌　朝夕纳谏以辅台徳【台我也】况当不讳之朝【冝励勿欺之节】谠言嘉谋匡其不及　命百官箴王阙过则匡之失则革之【传】史为书【书其得失】瞽为诗【诗以讽刺】工诵箴谏【工乐人也诵箴諌之词】大夫规诲【规正也诲谏也】士传言【士卑不得径达闻君过失传告大夫】庶人谤百工献艺【并左传】补阙【正违】君违不忘谏之以德【臧哀伯】诤臣七人【天子】进思尽忠【退思补过】事君以忠　遂事不谏　为臣不易　一言兴邦【三进及霤】量而后入【礼事君者量而后入不入而后量故上无怨而下逺罪也谓量其事意可否而后谏】嘉言罔攸伏【书】司谏【掌紏万人之徳朋友之道】保氏【掌谏五恶养国子以道也】尸諌【史防死遗令殡于阶下灵公来吊问之其子曰父云生不能退弥子瑕进蘧伯玉令殡于此公乃对殡退弥子瑕进蘧伯玉遂改殡焉】三谏不聴则去骤谏请留将【晋师为楚败荀桓子请死所晋侯许之士贞子谏曰不可林父社稷之臣也夫其败如日月之食何损于明三日晋侯乃使复其位传】　直諌是以伏死而諌　药石之言　子曰事君勿欺而犯之【犯顔谏也】有犯无隐【可犯顔谏也无隐谓论政得失也】面折廷诤【陈平谓王陵曰面折　诤我不如君安刘氏宗庙君不如我】广徳之上楼船【汉薛广徳为御史大夫直言极谏上欲御楼船广徳顿首谏上怒广徳又曰乘船危就桥安上乃从桥】朱云之折殿槛【朱云请上方斩马劒斩佞臣张禹上怒令将云下斩之云攀槛折后欲理槛上曰勿理以旌直臣】张良逆耳之忠【见谏诤门】杜钦拂心之直　佩刀断车鞅【建武八年车驾西征郭宪谏不从乃防佩刀防车鞅光武不从颖川兵起乃廻驾帝曰恨不用郭宪言】破家为国【魏志卫顗上防曰非破家为国杀身成君者谁能犯顔色触忌讳建一言开一说也】犯顔逆意　指谏　将表效于公忠【岂敢辞于戮辱】智在图危直惟恶讦　尽忠守死【诚谓杀身之仁】非罪陷刑【是重纳君之恶】直能寤主仁有杀身　尽忠无他【宜将身许】爱死不諌【何以臣为】宁违忤以迁善【岂顺从而履危】极言直道辛毗引裾【魏辛毗字佐治文帝欲徙兾州士人十万户实河南毗谏帝怒不答起入毗随而引其裾帝怒良久乃出曰佐治卿持我何太急邪毗曰今徙既失人心又无以食也帝遂徙其半】明主不恶切諌以博观忠臣不避重诛以直諌【汉书】众人之唯唯不如一士之谔谔　楚辞云宁正言不讳以危身乎【卜居】然则忠不陷君乱无立辟【殷人守死虽曰比干之贤鲁史正名终书泄冶之罪】获罪于天　邦有道危言危行【危厉也】在于交友犹忠告而导之【矧伊君臣实恶讦为直者】为人臣者杀其身有益于君则为之【礼】既非言逊之朝【讵有身危之虑】实頼有位之士【匡其不及】绳愆纠缪【革其非心】头轫乘舆【后汉申屠刚諌帝出逰不从以头轫乗舆乃止】以言取罪台钟【景公为台台成又欲为钟晏子曰既筑台又约民为钟民必哀以哀为乐非君民也】谏畋【景公畋十二日不反晏子曰婴愿有复也遂止之君安野不安国好兽而恶人无乃不可乎于是罢畋即归也】谏爱槐【齐景公有爱槐令使守曰犯者刑伤者死晏子谏曰君享国徳未及于众而刑辟如危国是不可以涖国安民也遂罢守】吕氏春秋曰【卫灵公大寒凿池范春曰天寒起役恐人伤公曰天寒乎哉春曰公衣狐裘坐熊席是以不寒民衣敝衣不补是以寒也】楚荘王攻宋子重諌曰【今君厨肉臭而樽酒败三军皆有饥欲以胜敌不亦难乎】楚灵王坐章华之台侍御数百随珠照日罗衣从风【孙叔敖曰昔纣行此而亡今四境内侵诸侯加兵土地日蹙百姓乖离君内宠无乃甚乎】史髙祖欲以赵王易太子【叔孙通曰太子仁孝天下皆闻之吕后与陞下攻苦食淡其可背哉必欲废嫡立庶臣愿先伏诛以颈血汚地帝曰吾直戏耳通曰太子天下本本一揺天下振动奈何以天下为戏】汉书上幸甘泉因留射猎【薛广徳諌曰关东困极民流陛下日撞亡秦之钟聴郑卫之乐臣诚悼之今士卒暴露从官劳倦陛下亟反宫与百姓同忧乐天下幸甚】汉郅都景帝时为中郎敢直言面折大臣于朝堂【从幸上林贾姬在厠野彘入厠上遣郅都不行上欲自持兵杀之都伏上前曰一姬死复一姬进天下所有宁贾姬乎虽陛下自轻奈宗庙何太后何上还彘亦不伤姬太后闻之大喜赐金百斤上赐百斤】説苑楚庄王筑层台延袤百里【諌者七十二人有诸御而入谏曰昔虞不用宫之竒而晋并之曺不用僖负羇而宋并之吴不用子胥而越并之桀杀关龙逢而汤得之纣杀比干而武王得之遂趍出遽追之曰吾用子之諌先諌者不足动寡人之心至死出令曰能入諌者吾以为兄弟也】汉武故事曰汲黯谏曰【陛下爱才乐士求之无倦比得劳心苦神而尽其用辄已杀之以有限之士资于无已之诛陛下将何以为治】谢承后汉书曰陈蕃谏桓帝曰【当今之世三空田野空朝廷空仓库空兵戎戢四方离散是陛下憔悴毁顔坐而待旦之时也】说苑晋灵公造九层之台费用千亿令諌者死【荀息曰臣能累十二博棊加九鸡子于上公曰危哉息曰复有危于此者九层之台三年不成男不得耕女不得织国用空虚戸口减少社稷一灭君何望之】　讽諌主文而谲諌言之者无罪闻之者足以诫　陈古以刺今出入讽諌　为人臣之礼不显諌【注谓明言君恶不几微也】子曰事君欲諌不欲陈【注陈言其过于外】或以抒下情而通讽谕孔子曰諌有五吾从讽　临食兴叹【阎没言小人之心】饮酒流涕【晏子为大台之役】讽者言非面折事不指陈或义引古今情见辞赋庶为寤主有以兴物　箴规【补察】邦无道则危行言孙【孙顺也】君心有寤【兾择善而从之】臣节贵忠【终恶讦为直者】忠而谋国【既三思而后行】敏以寤君【亦一言以为智】下以风刺上　舍肉【颖考叔食舍肉欲以发问】说苑曰赵简子举兵伐谋【有被甲士笑简子曰子何笑对曰臣尝当桑之时臣之邻父与妻俱之田见桑中女因追之不能还其妻怒而去之臣逺笑其旷也简子曰伐国是吾旷也遂还师归】又吴王欲伐荆少孺子欲諌不敢【乃懐丸操弹于茂苑露沾衣王曰何沾衣如此曰榆上有蝉髙居而鸣不知螳蜋委身向前捕螳蜋不知黄雀引颈欲啄黄雀又不知弹在其后皆务前不顾后患王乃罢】蜀志曰【大旱禁醸吏于人家索得醸具欲令与作酒同罪简雍从先主逰见一男子行道曰彼人欲行滛何不捉先主曰卿何知曰彼有滛其与醸具同先主大笑而原之】新序曰【赵简上羊坂羣臣皆裼推车而虎防檐防行歌简子曰寡人上坂推车会独有歌为臣侮主其罪何若曰为臣侮其主身死妻子为戮亦问君侮臣者简子曰何为曰智者不为谋辩者不为使勇者不为鬬三者不使则国难保简子乃罢推车】又魏文侯与大夫坐问寡人何如【羣臣皆曰仁君次问翟璜曰君非仁君何以言之曰君伐中山不以封君弟而封君子文侯怒翟璜任座曰君仁君也曰子何以言之曰臣闻君仁臣直向翟璜之言直是以知文侯曰善复召翟璜】孔丛子曰陈惠侯起陵阳台未终【刑者十人又执三监吏将杀之孔子适陈闻之见陈侯与登台观焉曰美哉斯台未有不戮一人而致功若此陈侯黙然乃赦执吏】国语齐景公爱马暴死公怒欲刀解养马者【晏子曰请数之曰尔罪有三也公使尔养马尔杀公之爱马汝罪一也使公以一马之故杀人为百姓怨尔之　罪二也使诸侯闻轻吾国汝罪三也公赦之】　彊諌鬻拳彊谏楚子楚子不从临之以兵惧而从之鬻拳曰吾惧君以兵罪莫大焉遂自刖也君子曰鬻拳可谓爱君矣谏以自纳于刑刑犹不忘纳君于善【言惧君非臣法但美其忠爱也】思纾国之难【诚则尽忠】奋震主之威【如何无罪】居常不能悟主【临难徒欲爱君】晋侯之召周王【犹不可以训】鬻拳之惧楚子【宜自纳于刑】获罪于天　宻諌造辟诡辞【谷梁阳处父曰古者造辟而言诡辞而出出不以实告人】削藁【藁草本也魏陈羣前后密諌得失毎上封辄削藁人多讥其黙后乃知】臣不宻则失身【易】啓乃心沃朕心【书】扬君之善【夏侯胜入见出与人语人告不宻上譲之对曰君言善臣故扬之也】伏青蒲【史丹】宻勿　匡諌衮职有阙惟仲山甫补之【诗】沔水规宣王也【诗篇名】百官箴王阙　张湛白马生【后汉张湛数諌上常乗白马上毎有异政辄曰白马生且复谏也】尚书履声【汉郑崇数谏哀帝曰我识郑尚书履声】近臣尽防　弥缝其阙　匡救其恶　匡辅匡益【后汉】补察其政　大夫规诲【传】醉杀【吴志孙权既王欢晏之末自起行酒虞翻倒地佯醉不持权去翻起坐权怒手剑欲击之侍坐皆惶惧刘基抱权諌曰大王以三爵后杀善士虽有罪天下孰知之大王以能容贤故海内望风一朝弃之可乎】汝为君耳将司聪也磨砺以须王出吾刃将斩之【子革諌楚灵王】谏安乐【史沛公入秦宫室帐帏狗马妇女数倍意欲留居之张良曰秦为无道沛公故得致此为天下除残贼宜缟素为资今始入秦即安其乐此乃助桀为虐且忠言逆耳利于行良药苦口利于病】　纳諌建善旌立諌皷　从諌如流【汉髙祖】晏子一言而齐侯省刑【屦贱踊贵之言】諌而无骄【骄谓諌人君其臣恃以骄之】能无从乎改之为贵　一日三諌【晏子常一日三諌景公及卒公泣曰昔晏子一日三责我今孰责寡人乎】大王有五失【晋书齐王因辅政骄矜多过郑方谏曰大王有五失因曰孤不能以致五阙若无子则终不闻孤之过】容受直辞【汉成帝賛】尧设诽谤之木舜县招谏之鼓出令悬赏【齐威王出令曰能面刺寡人过者受上赏上书諌者受中赏谤议于市朝闻寡人之耳者受下赏于是齐大治】从諌不咈【咈戻也】有言逆于汝心必求诸道　稽于众舎己从人　询兹黄髪询于刍荛　髙祖从諌如转圜【汉】尔心或开子【礼】虚受【易】虚己问政　白兽樽【晋书曰设兽樽于道樽盖上施白兽若有能献直言者则发此樽饮酒案礼白兽樽乃杜举之遗诫也】晏子曰合升斗之谷以满仓廪太山之髙非一石也累卑然后髙也夫治天下者非用一士之言也【说苑】　拒諌违宫之竒之言【虞不腊矣】拒伍子胥之諌【吴为沼乎】三进及霤而后视之曰吾知过矣【随防諌晋灵公】愎諌　比干諌而死【纣杀之】周公曰不使大臣怨乎不以【以用也】礼曰为人臣三諌不听则逃之【君臣有义则合无义则离】諌者有刑【莫敖致败】秦违蹇叔之言而师败【陈愎泄治之諌而国亡】不从逆耳之言【终致噬脐之患】顾子曰不諌则危君諌则危身故君子上不敢危君下不敢危身三諌不从则去矣　朱云从比干游【朱云直言帝令斩之云攀槛曰臣得下从关龙逢比干逰足矣】诵言如醉【闻曲谟之言则若醉言不好也】桀杀关龙逢纣剖王子比干陈戮泄冶吴诛伍贠忠諌者谓之诽谤深计者谓之妖言【汉书言胡亥】逆忠直逺耆徳比顽童【时谓乱风】忠谠杜口【諌诤絶路】如或患难匡救礼许逃亡【泄冶死之鲁史书罪微子去矣宣父称仁】以道事君【不可即止】事君道合则服从不可则去【礼】以言取罪　谤諌为人臣者有諌而无讪为人臣之礼不显諌【注谓明言君过不几微也】尧设诽谤之木齐威出令【事见纳谏门】子曰天下有道则庶人不议　庶人谤　下以风刺上　询于刍荛【采其歌咏】无或敢伏小人之攸箴【箴规也书】毎嵗孟春遒人以木铎徇于路【采歌謡也】君子恶居下流而讪上者　相彼君子【犹恶称人之恶】矧伊忠臣【岂宜扬主之过】有亡而无疾【諌不从则亡去无疾患也】子夏曰君子信而后諌未信则以为谤己也　监谤弭谤【周厉王虐国人谤王王使卫巫监谤以告者则杀之道路以目王谓召公曰吾能弭谤矣】防人之口甚于防川【召公曰】为人臣者【寡人使言】　不諌生则纵其欲【君子谓华元乐举于是不臣君生则纵其欲死又益其侈是弃君于恶何臣之为】君昏不能匡危不能救　秦医和谓赵孟云【国之大臣荣其宠禄有灾祸兴而无改焉必受其咎今君滛以生疾主不能御天命不祐】可谓具臣　孔子曰事君逺而諌则謟也近而不諌则尸利也　邦无道危行言孙【孙顺也】不諌则危君【见上注】事上以忠【则宜身许】防君于恶【何用臣为】宁违忤以纳善【岂顺从而忘危】众臣不尽情而上无由闻过【汉书】汲黯曰天子置公卿辅弼之臣宁令从防承意防主于不义乎　汝无面从　伊训曰臣下不匡其刑墨【注臣不正君服墨刑也】茍赖其荣【是为尸利】不匡其失【宜及墨刑】陈忠谠之言【犹闻有赏】废献替之义【安得无辜】君子立诚【犹不成人之恶】忠臣励节【岂可从君之昏】遂事不諌予违汝弼【子不我思】　赏谏臣茍直言【君宜赏恩】不匡其上【尚或】
　　【有刑】能尽其忠【岂宜无赏】齐威出令【具纳諌门】臣道贵忠【国章劝赏】赏劝【魏太祖破乌桓还问前諌不令行者众皆惧公皆厚赏之曰孤乗危侥幸虽胜天佐也不可为常诸君前諌万安之计故相赏后勿难言也】请赏秩【汉梅福上书諌成帝曰天下之士民有上书諌可采取者秩升斗之禄赐以束帛若此则天下之士发愤闷吐忠言嘉谋日闻于上天下条贯国家表里烂然可睹矣】諌父母子曰事父母几諌见志不从又敬不违劳而不怨　子孝而箴　子之事亲三諌不聴则号泣而随之下气怡色【内则曰父母有过下气怡色柔声以諌諌若不入起敬起孝恱则复諌起更也】入则事父兄　子恱　家之肥也　家坏　父慈子孝　自王已下各有父兄子弟以补察其过【传】事亲有隐而无犯【注有隐不称扬过失无犯不犯顔諌诤也】天性【人彛】曽子曰君子之所谓孝者先意承志谕父母于道参直养者也安能为孝乎子曰君子弛其亲之过【弛弃也】劳而无怨【子云从命不忿微谏不倦劳而无怨可谓孝乎】无违【樊迟御子告之曰孟孙问孝于我我对曰无违樊迟曰何谓也子曰生事之以礼死之以礼祭之以礼】舜父顽母嚚克谐以孝蒸蒸又不格奸【言舜能和之以孝使进善自治不至于恶】瞽亦允若【信能顺于善也】孜孜【蒸蒸】父有争子则身不陷于不义故子不可以不争于父从父之令又焉得为孝乎【孝经】孝在色难【谏宜言逊】逆耳之言【因心之孝】父父子子在于交游【尚不成人之恶】矧伊子道【岂宜陷父于非】礼曰子諌父母不恱与其得罪于乡党州闾宁熟諌【言使父母得罪宁不恱而熟谏熟极也】爱亲【陷父】直而事主【则髙靣折之忠】孝乃安亲【宜尽色难之养】虽色难之养【所贵安亲】而靣从其违【得非防父】父母有过【谏而不逆】父母恶之【惧而无怨】吴祐諌写书【后汉吴祐随父恢为南海太守祐年十二恢欲杀青简写经书祐谏曰南方多珍怪上为国家所疑下为戚所望此书若成则载而兼两昔马援以薏苡故兴谤王阳以衣嚢徼名恢抚首曰吴氏不乏季子乎】　諌朋友子宁以他规我敢以此规过　赠言　敢不尽心【吾尝同寮】官师相规【言官众互相规阙夏书】士有争友则身不离于令名　相劝以义【相勉以正】成人之美【君子】忠告善道【忠告而善道之不可则止】君子以友辅仁【有切磋之道所以辅成仁】朋友切切偲偲【相切责之貌也】孜孜劝善　不可与言而与之言失言智者不失人亦不失言　益者三友【友直友谅友多闻】儒有闻善以相告　庄子曰【四人相视莫逆其心遂相为友】成我者鲍叔　芝兰之契【刍荛之言】胶漆之义【药石之规】刎颈之义须深【逆耳之言不入】善而相告【是为知己之规】过也不言【无乃成人之恶】箴言孔魏徴以直言致太宗于尧舜【李晟在凤翔尝曰魏徴以直言致太宗于尧舜上忠臣也我诚慕焉行军司马李叔度曰彼缙绅儒事公勲徳何希是哉晟曰君失辞晟幸得备将相苟容身不言岂有犯无隠邪是非惟上所择尔叔度大慙故晟毎进对蹇蹇尽大臣节】诸道馈献【常衮天子诞日诸道争以侈丽奉献文帝还千里马不用晋武帝焚雉头裘宋髙祖碎琥珀枕是三主者非有聪明大圣以致治安谨身率下而已今诸道馈献皆淫侈不急类出于民是敛怨以媚上也请皆还之】或无所论诤帝輙诘所以然【李绛】博闻谠言以广视听【顔真卿曰天下疮痍未平干戈日滋陛下岂得不博闻谠言以广视聴而塞絶忠諌乎陛下在陜时奏事者不限贵贱羣臣以为太宗之治可跂而待且君子难进易退朝廷开不讳之路犹恐不言况怀厌怠】校猎同州【刘仁轨贞观十四年校猎同州时秋敛未讫仁轨諌曰今兹防泽霑足百谷炽茂収才十二常日赘调已有所妨又供猎事缮桥治道帝玺书褒纳】愿竭狂瞽【王珪太宗尝曰正主御邪臣不可以致治正臣事邪主亦不可以致治唯君臣同徳则海内安朕虽不明幸诸公数谏正庶致天下于平珪进曰古者天子有争臣七人諌不用则相继以死今陛下开圣徳収采刍言臣愿竭狂瞽】皇太子骤諌【刘洎太宗尝怒苑西监穆裕有诏斩朝堂皇太子骤諌帝喜曰朕始得魏徴朝夕进諌徴亡刘洎继之儿在吾膝前见朕恱谏熟矣故有今日言也】帝幸虢国夫人第【陈元礼帝幸虢国夫人第諌曰未宣勑不可轻去就帝为止后在华清宫正月望夜帝出游复諌曰陛下必出防愿归城阙帝不能夺也】幸安乐公主池主请御舩【韦安石中宗幸安乐公主池主请御舩安石曰御轻舟乘不测非帝王事乃止】忠臣不避诛震【卢藏用武后作兴泰宫于万安山諌曰离宫别观固多矣又穷人力以事土木臣恐议者以陛下不爱人而奉己也忠臣不避诛震以纳君于仁明王不恶切诋以趋名于后后不从】有諌臣风【桞公权与周墀同对论事不阿墀为惴恐公权益不夺帝徐曰卿有諌臣风可屈居諌议大夫问郭旼领邠宁而议者颇有臧否答曰旼诚勲旧然人谓献二女乃有是除帝曰女自参承太后岂献哉公权曰嫌疑间不可户晓因引王珪諌庐江王妃事是日帝命中官自南宫送女还】伏閤泣涕諌【王质转谏议大夫宋申锡之得罪质与諌官伏閤文宗开延英召见泣涕陈諌帝稍寤申锡得不死】穆宗立不防国事【郑覃以父防累谏议大夫穆宗立不防国事覃与崔郾等廷对曰陛下新即位宜侧身勤政而内耽宴嬉外盘游畋今吐蕃在边狙中国假令缓急臣下乃不知陛下所在不败事乎夫金缯所出固民膏血可使倡优无功滥被赐予愿节用之毋令有司重取百姓帝不怿顾宰相萧俛曰是皆何人俛曰諌官也帝意解乃曰朕之有阙下能尽规忠也因诏覃曰閤下殊不欵欵后有为我言者当见卿延英时閤中奏久废至是士相庆】身危【吴兢明皇初立収还权纲锐于决事羣臣畏伏兢虑帝果而不及精乃上防曰自古人臣不谏则国危諌则身危臣愚食陛下禄不敢避身危之祸自顷上封事往往得罪諌者顿少是鹊巢覆而凤不至理之然也臣恐天下骨鲠士以谠言为戒挠直就曲斵方为刓偷合苟容不复纳君于道矣】朝有讽諌犹髪之有梳【猛虎在山林藜藿为之不采忠諌之有益如此同上】东封太山道中数驰射为乐【同上帝东封太山道中数驰射为乐兢諌曰方今登岱告成不当逐狡兽使有垂堂之危朽株之殆帝纳之】将幸东都【裴度帝将幸东都大臣切谏不纳度从容奏国家建别都本备廵幸自艰难以来宫阙署屯百司之区荒圯弗治假嵗月一新然后可行仓卒无备有司且得罪帝恱曰羣臣諌朕不及此因止行】伏閤言训险邪【髙铢文宗得李训骤拜侍讲学士铢率谏官伏閤言训素行险邪不可任必乱天下矣】敬宗视朝不时【髙元裕敬宗视朝不时稍稍决事禁中宦官恣放大臣不得进见元裕諌曰今西头势乃重南衙枢宻之权过宰相帝颇寤人皆危之】吐蕃盗边帝欲自将兵讨【苏廷硕吐蕃盗边诸将数败虏益张秣骑内侵帝怒欲自讨之廷硕谏曰古称荒服取荒忽之义非常奉职贡也故来则拒去则勿逐以禽兽畜之羁縻御之譬若猎然羽毛不入服用体肉不登郊庙则王者不射也况万乗之重与犬羊蚊防语胜负哉】吐蕃入寇帝欲避狄【齐映同平章事吐蕃入寇关辅震骚咸言帝欲避狄映入谏曰戎狄不惩臣之罪也然内外恟恟谓陛下具糗粮欲治行夫大幸不再奈何不与臣等计乎因俯伏流涕天子为感寤】脱巾带固諌【执失思力太宗逐兎苑中思力諌曰陛下为四海父母乃自轻臣窃殆之帝异其言后复逐鹿思力脱巾带固谏帝乃止】额叩龙墀【刘栖楚为右拾遗敬宗立视朝常晏数防畋失徳栖楚谏曰惟前世者初嗣位皆亲庶政坐以待旦陛下新即位安卧寝内日晏乃作且宪宗及先帝皆长君朝夕恪勤四方犹有叛者陛下以少主践祚未几恶徳流布恐福祚之不长也臣以谏为官使陛下负天下讥请碎首以谢遂额叩龙墀血被靣李逢吉传诏毋叩头待诏栖楚捧首立帝动容扬袂使去栖楚曰不聴臣言请死于此有诏慰谕乃出辞疾归洛后谏官对延英帝问向廷争者在邪以諌议大夫召】帝数出畋游暮夜乃还【李徳裕帝数出畋防暮夜乃还徳裕上言人君动法于日故出而视朝入而燕息以是勤勤儆戒诗曰敬天之渝不敢驰驱愿节田防承天意】舶贾献沉香亭材【宗室汉累迁左拾遗敬宗侈宫室舶贾献沉香亭材汉諌曰以沉香为亭何异瑶台琼宇乎】贤妃极諌【太宗贤妃徐恵贞观末数调兵讨定四夷稍稍治宫室百姓劳怨恵上防极谏】公主諌【和政公主阿思布妻掖廷帝宴使衣緑衣为倡主谏曰思布诚逆人妻不容近至尊无罪不可与羣倡处帝为免出之】每进諌逢帝甚怒神色不徙【徴毎犯顔进諌逢帝甚怒神色不徙而天子亦为霁威】以諌诤为心耻君不及尧舜【王珪帝曰为朕言龄等对曰以諌诤为心耻君不及尧舜臣不如徴】太宗好持论与公卿言古今事必往复难诘究臧否【刘洎太宗好持论与公卿言古今事必往复难诘究臧否洎谏曰帝王之与臣庶圣哲之与庸愚等级辽絶势不伦拟故课愚对圣持卑抗尊虽愚自强不可得已陛下降慈防解柔顔虚心聼纳犹恐羣臣惴缩不敢进况以神机天辩饰辞古而逆其议哉】不面从【裴矩帝为羣臣言之曰矩能廷争不靣从物物若此天下有不治哉】孙伏伽上言【臣闻天子有争臣虽无道不失其天下隋失天下者何不闻其过也】圣人大德在能纳諌【陈子昻八科五招諌谓圣人大徳在能纳諌太宗徳参三王而能容魏征之直今诚有敢諌骨鲠之臣陛下广延顺纳以新盛徳则万世有述】遣使赍缯锦至石国市犬马【张廷珪时遣使赍缯锦至石国市犬马廷珪曰犬马非土性弗畜珍禽异兽不育于国愿省无益之故救必然之急天下之幸】谏戍防勒四镇【狄仁杰同平章事时发兵戍防勒四镇仁杰谏曰今乃用武荒外邀功絶域竭府库之资以争硗确不毛之地得其人不足増赋获其土不可耕织苟求冠带逺夷不务固本安人此秦皇汉武之所行也又昔汉元帝纳贾捐之谋而罢朱崖宣帝用魏相之防而弃车师田真观中克平九姓册拜李思摩为可汗使统诸部夷狄叛则伐降则抚得推亡固存之义无逺戍劳人之役】武后幸玉泉祠欲御腰舆【王方庆武后幸玉泉祠以山道险欲御腰舆方庆奏昔薛广徳谏汉元帝乗船危就桥安帝乃徙桥今山河危峭隥道曲狭比于楼船又复甚危陛下奈何轻践畏涂哉后为罢行】从官赋诗独以规诫【李日知初安乐公主馆第成中宗临幸燕从官赋诗日知卒章独以规诫睿宗他日谓曰向时虽朕亦不敢谏非公挺直何能尔郎拜侍中】朱敬则諌【朱敬则武后称制天下颇流言遂开告密罗织之路兴大狱诛诸将大臣至是已革命事益宁敬则諌曰国家自文明以来天地草昧内则流言外则构难故不设钩距无以顺人不切刑罚无以息暴于是置神器开告端故能不出房闼而天下晏然易主矣愿鉴秦汉之迹考时事之宜使天下更始后善其言】魏征妩媚【魏征帝大笑曰人言征举动防慢我但见其妩媚耳征再拜曰陛下导臣使言所以敢然若不受臣敢数批逆鳞哉】苑中望昭陵【文徳皇后既葬帝即苑中作层观以望昭陵引徴同升征熟视曰臣眊昬不能见帝指视之征曰此昭陵耳帝曰然征曰臣以为陛下望献陵若昭陵臣固见之帝泣为毁观】侍宴奏舞至庆善乐则讽玩无斁【帝本以兵定天下虽已治不忘经略四夷也故征侍宴奏破阵武徳舞则俛首不顾舞至庆善乐则讽玩无斁举有所讽切如此】征上十渐言【比恃功业之大负圣智之明长傲纵欲无事兴兵问罪逺裔亲狎者阿防不敢谏踈逺者畏威
&lt;子部,类书类,白孔六帖,卷三十九&gt;不敢言积而不已所损非细】有道之君以逸逸人无道之君以乐乐身志骄于业泰体逸于时安【太宗贤妃徐惠言翠微玉华等宫虽因山借水无筑创之苦而工力和僦不谓无烦有道之君以逸逸人无道之君以乐乐身又言伎巧为防国斧斤珠玉为荡心酖毒侈丽纎美不可以不遏志骄于业泰体逸于时安其剀切精诣大略如此】以忠良为腹心【宪宗皇后郭氏武宗喜畋防他日问后起居从容谓曰如何可为盛天子后曰谏臣章防宜审览度可用用之有不可以询宰相毋拒直言勿纳偏言以忠良为腹心此盛天子也帝再拜还索谏章阅之往往道防猎事自是畋幸稀小儿武抃等不复横赐矣】归过于上【陆贽陛下谓谏官论事归过于上者信非其美然于盛徳未有亏焉纳而不违传之适足増美拒而违之又安能禁之勿传不宜以此梗进言之路也】独孤及上防【陛下屡发徳音使左右侍臣得直言极谏然顷者虽容其直而不録其言其所上封皆寝不报有容下之名无聴谏之实遂使諌者稍稍自钳口饱食相招为禄仕】帝纵弛日晏坐朝【裴度帝纵弛日宴坐朝度谏曰比陛下月率六七临朝天下之人知勤政河朔贼臣皆耸畏近开延英益稀怨万几奏禀有所壅阏夫頥养之道当顺适时则六气平和万寿可保道家法春夏蚤起取鸡鸣时冬晏起取日出时盖在阳胜之以隂在隂胜之以阳今方居盛夏谓宜诘旦数坐广加延问漏及巳午则炎赫可畏圣躬劳矣帝嘉纳为数视朝】容直言治象也【元稹又自以职諌诤不得数召见上防曰臣闻治乱之始各有萌象容直言广视聼躬勤庶务委信大臣使左右近习不得蔽防逺之人此治象也大臣不亲直言不进抵忌讳者杀犯左右者刑与一二近习决事深宫中羣臣莫得与此乱萌也人君始即位萌象未见必有狂直敢言者上或激而进之则天下君子望风曰彼狂而容于上其欲来天下士乎吾之道可以行矣其小人则竦利曰彼之直得幸于上吾将直言以徼利乎由是天下贤不肖各得其所忠贡于上上下之志沛然而通合天下之智治万物之心人人各得其所戴其上如赤子之亲慈母也虽欲诱之为乱可得乎】请广諌贠【牛丛任补阙数数言事防宰相请广谏贠宣宗曰谏臣惟能举职为可奚用众耶今张符赵璘牛丛使朕闻所未闻三人足矣】犯顔敢諌【有犯顔敢諌之心无路而不得逹刘蕡】臣幸得从四子防于地下【又曰臣非不知言发而祸应计行而身戮盖痛社稷之危哀生人之悔岂忍姑息时忌窃陛下一命之宠哉昔龙逢死而啓商比干死而啓周韩非死而啓汉陈蕃死而啓魏今臣之来有司或不敢荐陛下又无以察臣之心退戮于权臣之手臣幸得从四子游于地下固臣之愿也所不知臣死之后将孰为啓之哉】过古晁董【是时第防官左散骑常侍冯宿太常少卿贾餗库部郎中庞严见蕡对嗟伏以为过古晁董矣而畏中官防睚不敢取】献赋先朝纳诲毋弃忠言【李徳裕臣在先朝尝献大朝赋以讽四曰纳诲讽毋弃忠言】论执彊鲠【白居易后对殿中论执彊鲠帝未谕輙进曰陛下误矣帝变色谓李绛曰是子我自抜擢乃敢尔我讵堪此必斥之绛曰陛下啓言者路故羣臣敢论得失若黜之是箝其口使自为谋非所以发扬盛徳也帝悟待之如初】批逆鳞犯忌讳【姚崇奏十事燕钦融韦丹将以忠被罪自是诤臣沮折臣愿羣臣皆得批逆鳞犯忌讳可乎】剀拂帝短恳到深切【贽及辅政不敢自顾重事有可否必言之所言皆剀拂帝短恳到深切或规其太过对曰吾上不负天子下不负所学皇他防乎】固争【孟简元和中拜諌议大夫知匦事韩泰韩晔之复刺史吐突承璀为招讨使简皆固争诣延英言不可状以悻切出为常州刺史】愿窜吾名雷霆之下【归豋见拾遗门】劝顺纳諌诤【宪宗问政所先登知帝睿而果于断劝顺纳諌诤内外传为谠言上】敖抜声析句左右皆晓知【毕构敬晖等表诸武不宜为王谊当諌敖抜声析句左右皆晓知三思疾之出为润州刺史】帝冲逸好宫室畋猎【李程敬宗初同平章事帝冲逸好宫室畋猎功用奢广程諌曰先王以俭徳化天下陛下方谅隂未宜兴作愿回所费奉园陵帝嘉纳】以切諌引居要职【吴兢太宗好恱至言时有魏征王珪虞世南李大亮岑文本刘洎马周禇遂良杜正伦髙季辅咸以切諌引居要职尝谓宰相曰自知者为难如文人之工自谓己长若使达者大匠诋诃商略则芜辞拙迹见矣】唐安公主厚葬【姜公辅同平章事帝徙梁唐安公主道薨主性仁孝许下嫁韦宥以播迁未克也帝悼之甚诏厚其葬公辅諌曰即平贼主必归葬今行道宜从俭以济军兴帝怒谓翰林学士陆贽曰唐安之葬不欲事茔垅今累甓为浮图费甚寡约不容宰相开预苟欲指朕过尔贽曰公辅官諌议职宰相献替固其分本立辅臣朝夕纳诲徴而弼之乃其所也帝曰不然朕以公辅才不足以相而又自求解朕既许之内知且罢故买直售名尔遂下迁太子左庶子】以死请【陈京擢右补阙帝以庐杞为饶州刺史京与赵需裴佶宇文怰卢景亮张荐共劾杞辅政要位大臣逾时月不得对百官懔懔常若兵在颈陛下复用之奸贼唾掌复兴帝不聴京等争尤确帝大怒左右辟易諌者稍引郤京正色曰需等无遽退极道不可以死请杞遂废本传】谏诤路絶【李林甫补阙杜璡再上书言政事斥为下邽令因以语动其余曰明主在上羣臣将顺不暇亦何所论君等独不见立仗马乎终日无声而饫三品刍豆一鸣黜之矣后虽欲不鸣得乎由是諌诤路絶矣】利发及蕃夷酋长入仗内【吕向以起居舍人从帝东廵帝引颉利发及蕃夷酋长入仗内赐弓矢射禽向上言防枭不鸣未为瑞鸟豺虎虽伏弗曰仁兽况突厥安忍残贼莫顾君父陛下震以武义来以文徳势不得不廷故稽颡称臣犇命遣使陛下引内从官陪封禅盛礼使飞镞于前同获兽之乐是狎昵大过或荆卿诡动何罗切发逼严跸冒清尘纵醢单于汗穹庐何以塞责帝顺纳诏蕃夷出仗本传】俛首噤黙【孙伏伽帝语裴寂曰朕虚心尽下兾闻嘉言若李纲孙伏伽可谓谊臣矣俛首噤黙岂朕所望哉】諌臣盈庭忠言不闻【杨虞卿穆宗初立逸防荒恣虞卿上防曰陛下初临万几宜有忧天下心当日见辅臣公卿百执事垂意以问使四方内外灼有所闻而聴政六十日八对延英独三数大臣承圣问而已他内朝臣偕入齐出无所咨询諌臣盈庭忠言不闻臣实羞之盖主恩防而正路塞也公卿大臣宜朝夕燕见则君臣情接而治道得矣今宰相四五人或顷刻侍坐鞠躬陨越随旨上下无能往来此繇君太尊臣太卑故也公卿列位数陟降清地曾未奉优睠承下问虽陛下神圣如五帝犹宜周爰顾逮惠以气色使支体相成君臣昭明陛下求治于宰相宰相求治于臣等进忠若趋利论政若诉寃此而不治无有也自古天子居危思安之心同而居安虑危之心则异故不得皆为圣明也时又有衡山布衣赵知防亦上书指言帝倡优在侧驰骋无度内作色荒外作禽荒辞颇危切帝诏宰相因是贺天子纳諌然不能用也】桥舌阿防【吴凑文敬太子义章公主仍薨帝悼念厚葬之车士治坟农事废凑帝间徐言极争不避或劝论事宜简约不尔为上厌苦凑曰上明睿忧劳四海不以爱所钟而疲民以逞也顾左右钳噤自安耳若反复啓悟幸一聴之则民受赐为不少桥舌阿防固善有如穷民上诉臣罪云何】臣下畏怯自为循黙【段平仲徳宗春秋髙躬自听防天下事有所壅隔羣臣畏帝苛察无敢言平仲常曰上聦明神武但臣下畏怯自为循黙耳】直士杜口【李绛见浴堂殿帝曰比諌官多朋比论事不实皆陷谤讪欲黜其尤者若何绛曰此非陛下意必憸人以此营误上心自古纳谏昌拒谏亡夫人臣进言于上岂易哉君尊如天臣卑如地加有雷霆之威彼昼度夜思始欲陈十事俄而去五六及将以闻则又惮而削其半故上达者才十二何哉□不测之祸顾身无利耳虽开纳奨励尚恐不至今乃欲谴诃之使直士杜口非社稷利也帝曰非卿言我不知谏之益】謇谔之士去而不顾【吴兢上防曰隋炀帝骄矜自负以为尧舜莫己若而讳亡憎谏乃曰有谏我者当时不杀后必杀之大臣苏威欲开一言不敢发因五月五日献古文尚书帝以为讪已即除名萧瑀谏无伐辽出河西郡守董纯谏无幸江都就狱赐死自是謇谔之士去而不顾】献纳【李泌賛曰观肃宗披榛莽立朝廷单言暂谋有所寤合皆付以政当此时泌于献纳为不少矣】伏閤上防【张彦泽杀张式父铎诣阙诉寃谏议大夫郑受益曺国珍尚书刑部郎中李涛张麟贠外郎麻麟王禧伏閤上防论彦泽杀式之寃皆不省涛见髙祖怒起去涛随之谏不已髙祖不得已召式父铎弟守贞子希范等皆拜以官为蠲泾州民税免其杂役一年下诏罪已然彦泽止削阶降爵而已五代史】舁衬极諌【闽王曦恶其宗室多以事诛之谏议大夫黄峻舁衬诣朝堂极谏曦怒贬峻漳州司戸参军校书郎陈光逸上书防曦过恶五十余事曦命卫士鞭之百而不死以防系颈挂于木久而乃絶五代史六十八】旁引曲释【今人平居无事朋友骨肉切磋规诲之间尚宜旁引曲释亹亹绎绎使乐去其不善而乐行其善况于君臣之间论谏书杜】谔谔造庭【陈黯答问谏者肉视虎狼氷顾鼎镬谔谔造庭文粹】辍食废寝【陆宣公奏议太宗招延询谏辍食废寝洞啓诚腑推心与人豁披胷襟忘己应物】朝焉宴焉入则諌焉【文粹卢元辅胥山铭夫差既王宰嚭受赂二十年内越祀又颠太伯庙血将干阖闾劒光且失公朝焉宴焉入则諌焉孰谓知毒孰谓刀寒虽言屡出口而车甲己困于齐矣蟹稻已夺于嵗矣】持禄养资【李林甫固宠恃权蔽欺天子耳目諌官皆持禄养资无敢正言者】抗音正諌【陈子昻言不能歴丹凤抵濯龙北面玉阶东望金屋抗音而正谏圣人之罪人也】舆人之诵不可轻【阙郢谏造寺书臣闻众心成城众口铄金舆人之诵不可轻也】折槛牵犯顔廻虑【桞伉请诰桯元振防寺臣载路多士盈庭竟无一人拆槛牵犯顔廻虑】吾用休社稷计矣【韩休峭鲠时政得失言之未尝不尽帝尝猎苑中或大张乐稍过差必视左右曰韩休知否已而防辄至尝引鉴黙不乐左右曰自韩休入朝陛下无一日欢何自戚戚不逐去之帝曰吾虽瘠天下肥矣且萧嵩毎啓事必顺防我退而思天下不安寝韩休敷陈治道多讦直我退而思天下寝必安吾用休社稷计矣】汉髙赦周昌之对晋武受刘毅之讥【吴兢上防曰比见上封事者言有可采但赐束帛而已未尝防召见被防擢其忤防则朝廷决杖传送本州或死于流贬由是臣下不敢进谏夫汉髙帝赦周昌桀纣之对晋武帝受刘毅桓灵之讥况陛下豁达大度不能用此狂直耶】献无逸图【崔植传姚崇宋璟晓夜孜孜纳君于道璟尝手写尚书无逸图以献劝帝出入劝省以自戒其后朽暗乃代以山水图稍怠于勤左右不复箴防奸臣日用事以至于败】排云呌阊阖披腹呈琅玕【致君岂无术自进诚独难韩愈诗】
  </div>
  <div class="pagination">
   <a href="白孔六帖_page17.html">
    上一页
   </a>
   <span>
    ...
   </span>
   <a href="白孔六帖_page13.html">
    13
   </a>
   <a href="白孔六帖_page14.html">
    14
   </a>
   <a href="白孔六帖_page15.html">
    15
   </a>
   <a href="白孔六帖_page16.html">
    16
   </a>
   <a href="白孔六帖_page17.html">
    17
   </a>
   <span class="current-page">
    18
   </span>
   <a href="白孔六帖_page19.html">
    19
   </a>
   <a href="白孔六帖_page20.html">
    20
   </a>
   <a href="白孔六帖_page21.html">
    21
   </a>
   <a href="白孔六帖_page22.html">
    22
   </a>
   <a href="白孔六帖_page23.html">
    23
   </a>
   <span>
    ...
   </span>
   <a href="白孔六帖_page19.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
