<!DOCTYPE html>
<html>
 <head>
  <meta charset="utf-8"/>
  <title>
   皇极典帝纪部 - 第 20 页/共 22 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   皇极典帝纪部 - 第 20 页/共 22 页
  </h1>
  <div class="content">
   明十六
武宗本纪二
按名山藏典谟记正德十年正月乙丑将大祀群臣待誓戒申刻乃免朝戊辰祀南郊己巳二鼓还兵科给事中良佐言郊庙之祀省牲誓戒斋静以专宵夙&amp;#事明信致享期昭格也尔者太庙之祭日暮行礼郊祀誓戒百官伫集终日忽免朝昏暗中执驾之人一呼而散宿卫之士群噪而奔当临斋宫百官晨而候驾暮往至坛一鼓免朝随即行礼行礼方毕随即下营至于次日夜分乃返一切非时与制矣又凡节令大朝贺每至昏暮而司晨之官尚报卯刻传之四方所损非细乞自今敬时而慎礼不报京师讹言选女后宫民间女皆不如礼而嫁人二月保安寺大德法王绰吉我些儿为其徒领占绰节儿绰供札失请得为正副使还居乌思藏比大乘法王例入贡并给与国师诰命得入番熬设广茶下礼部尚书刘春议不可令复议春执奏诏与诰命罢设茶&amp;#是时上习番经被番僧服绰吉我些儿辈出入豹房参厕权貂及领占绰节儿等归辎重相属传邮烦费焉三月大学士杨廷和丁父忧上留之请终制三请乃许主事戴冠言朝政三事降为驿丞四月以太监守备黄花镇自内旨江西副使胡世宁上书言请防宁宁王奏世宁为妖言命锦衣捕治世宁闲道自诣遂下镇抚狱论戍边夏五月京城内外多盗令提督广东市舶太监曹宏采奇香土物以进大护国保安寺右觉义班丹伦竹为其师祖大善法王星吉班丹乞祭葬礼部执奏无故事特许之六月朵颜夷分道内侵以都指挥同知桂勇署都督佥事充副总兵御之庚午月食既上微行西安门外越宿归七月巡抚江西都御史俞谏讨醴源贼徐九龄等平之监察御史高公韶论劾兵部尚书王琼琼奏辨有旨令公韶首实御史凤鸣等疏救不听降公韶富民典史重新太素殿及御马监钟鼓司南城豹房新房火药库天鹅房船坞太素殿侈于旧制九月以太监銮镇守陕西景镇守河南甫镇守湖广自内旨命御用监太监永同御马监太监大用总管神机并提督十二团营以御马监太监忠监督团营西官厅保管神机营中军四司立威营学管神机营右哨头司并鼓勇营十月以太监奭镇守山东调镇守贵州太监泰于云南以太监镇代之自内旨十一月嬖幸言西域番僧有知三生者西人谓之活佛上使太监刘允往迎率指挥千户百余人甲士千以珠琲为幡幢黄金为匕供赐法王金印袈裟及其徒馈赐巨万计&amp;#以十年往返得便宜处置钱物益发官军护送之十二月癸丑朔日有食之戊辰月食命太监郭原镇守辽东刘祥镇守延绥&amp;#城总镇两广许蒲镇守江西王保镇守四川自内旨赐都督朱宁及妻并三代诰命十一年正月监察御史程启充言自古圣帝明王勤惕匪懈所以畏天命收人心励臣工威外国也正旦令节文武百官待漏入贺迄酉而后礼成迨散朝则夜久矣臣工枵腹奔命前仆后踬蹂躏争归有将军赵朗竟死禁门其他小臣失簪笏毁冠裳至以得生相庆午门左右吏&amp;#其官子呼其父仆求其主喧如市衢玩莫甚焉今郊祀在迩驾出有期伏望屏弃宴游益崇儆畏以肃臣民观瞻不报南京六科给事中懋等言直隶镇守太监于熹故违&amp;#旨轻举烧荒损折官军为罪大矣巡按御史张经劾奏陛下置熹不问而独逮治经宁波民臣为市舶太监崔&amp;#用事诈取民财奸淫妇女殃民甚矣知府翟唐勘臣不法陛下置&amp;#不问而独逮治唐臣窃惜之伏惟&amp;#下法司从公勘实果其被诬即垂宽宥不报顷之御史启言经及副使胡世宁久系狱乞出之夺其俸二月&amp;#召杨廷和廷和请终制许之给故右都御史熊绣养赡米月一石令居庸关擒致生虎豹御史屠侨言居庸关东北陵寝地诸兵以守关为重不宜使擒生不报三月都督佥事马昂之妹美已适人有身矣江彬以闻上召之昂妹善骑射解胡乐达语上嬖焉以昂为右都督赐第太平仓东马氏一门无大小皆赐蟒衣宦者呼昂舅科道官言昂骄淫废将不繇超荐旨从中下合朝惑骇昂兄弟子侄出入禁闱陛下降等削尊与共坐起睥睨熏灼外人盻畏陛下移于尤物蓄此祸水不韦李园其将复见昔王氏封侯黄雾四塞昂拜官之日异亦若是男戎曰幸女戎曰嬖马昂女弟殆女戎也皆不报其后上从数骑过昂饮酒酣召昂妾昂不应上怒起昂妹乃&amp;#巡按直隶御史卢雍言宣府气候风土大殊内地城中居室稠密下民安土重迁近者道路传言朝廷欲为离宫宣府以备临幸轻出万乘之重怨咨穷檐之心臣切谓不可不报大学士梁储请择藩属之贤者召入京师以备储选不报四月宁王宸濠造离宫城东北请名焉赐名曰阳春以太监清镇守河南自内旨五月河南大饥赈之赠故布政使陈选为光禄卿与谥收自宫男子三千四百余人充海户人月予斗米以内官监晹镇守腾冲金齿自内旨六月命尚衣监太监智大织造于苏杭七月以御马少监升守备倒马关自内旨织造太监宣过沛索挽舟之卒千沛知县胡守约予五百补之以佣钱宣怒自至县捕吏守约与宣争宣还奏命逮守约诏狱既至勒为民出胡世宁调戍之渖王幼薨八月大阅取太仆战马二万匹赈宛平县贫民十月御史徐文华论太庙礼下诏狱黜为民镇守浙江太监堂奏佥事韩邦奇沮格上供诏逮讯锦衣狱既至黜为民十一月给事中徐之銮言迩者都民争言京师西角头新设花酒店房或云车驾将幸其间或云朝廷实收其利陛下主天地民物富四海何至竞锥刀倡优之馆请亟罢之不报湖广贼驾璋等平以修理象房毕工赏左都督朱宁工部尚书李鐩侍郎俞琳刘永白金纻丝有差旗校匠役与升赏者四十余人以刘恺李浩为礼部尚书张昱为鸿胪寺卿魏境为鸿胪寺左少卿自内旨降吏科都给事中吕经礼科都给事中潘埙一级补外自内旨科道官言今者用舍违宜爵赏太滥贪污窃位奔竞肆行尚书以传奉而骤得卿相以乞怜而苟安铨曹失职甚矣功次冒滥边备废弛党逆者得袭官失机者得幸免推举悉繇风旨是非不恤人言本兵废堕极矣经埙二臣给事吏兵不敢瘝官上负陛下所以参驳论列屡争可否兵部尚书王琼忌埙执驳太甚假手内降连坐及经陛下不察而隳其计臣恐从此软熟成风廉耻道丧耳目之司壅蔽敢言之气摧折也伏望收回成命召使复职不报遣太监阙
烧造瓷器于饶
州十二月丁未朔上视郊祀牲车驾暮出夜入边军驰骑拥门扈从诸臣多蹂践者命左都督刘晖充总兵官署都督佥事傅恺充左参将都督佥事张椿充右参将操练团营东官厅军复命晖选辽东精兵三千一百三十人以参将一人统之榆林游击将军杭雄充参将选补所部军如辽东数团操听调升都指挥同知神周为后府都督同知詹冕为都指挥佥事自内旨十二年正月丁丑朔晡鸣鼓漏下十刻乃朝朝散百官吏卒相失噪沸有践死者戊寅召内阁府部大臣及科道官左顺门召甚急曰己丑郊既将畋南海子皆谏己丑郊畋南海文武大臣追从驾方纵猎门闭立而侍既晡使归候承天门漏下十刻驾还宫庚寅御奉天殿群臣行庆成礼既夜宴辛巳赐所猎兽于诸大臣及五品以下二月织造袍服于陕西给事中任忠言陕西地瘠早寒民多穴居衣皮餔藿无他生计顷者沿边被寇杀掠耕牧旷废腹里有三四府仅完又以调集士马转输刍粮亦皆疲毙麰麦稿于春夏苗稼尽于雪霜逃窜流移十室而九近传取黄牛皮及织造龙衣费辄数万张太监往彼催办进贡诸物索督峻急臣近奉使实亲目之鸟穷则啄兽穷则攫臣不胜意外之忧民或啄以攫不报以太监吴经崔安守备南京自内旨三月癸巳赐舒芬等进士及第出身有差先是上骑至东西华门阍者伏马首谏回辔屡矣是日从数人出北安行东市比夜乃归传制四月命许泰张彬张洪同新宁伯谭佑等监试武举六科都给事中石天柱等言近毁积庆鸣玉二坊民居有言欲造皇店酒馆有言欲营义子府第有言欲开设教场者老稚转徙哀号垂涕夫开设皇店数年于此商贾苦科索闾阎艰贸易朝廷得利甚微而下同垄断不罢即已复增设之则非恩也孰非陛下臣子从何有所谓义者高门垩庐居此嬖佞则非体也教场故宜城外在禁中者演习中官而已造镇国府内操边军已谬误矣更展拓之则非制也夫二坊之民近在西安门外也陛下于荒州遐部一闻穷苦尚降纶音纾厥愁困何至令肘腋下若禽兽惊骇毋所回避伏赐停罢不报六月乙巳朔日有食之赐后军左都督许泰前军右都督张洪国姓七月上幸南海子驰一骑而已从近嬖数人部院台谏诸臣诣跪海子门请还跸上使慰之示还期至期不至诸臣汹汹欲再往诸大臣有言古者天子四时巡狩南海子&amp;#序耳汹汹者徒摇人心诸臣乃止八月甲辰朔上微服出德胜门幸昌平欲出居庸关关御史张钦兵而立关门以拦驾三抗章乙巳大学士梁储蒋冕毛纪追请还跸于沙河不纳丙午储及诸臣复请不报己酉上不得出关乃往东马房转通州循南海子返丙辰上还豹房戊辰上夜视朝庚申梁储等请择宗室中亲而贤者一人使司香内殿以预储德王见潾薨丙寅上复夜出德胜门趋居庸辛未上度居庸门曰始张御史闭关吾今亦来此遂幸宣府令谷大用禁关癸酉梁储请还跸不报九月甲戌朔上驻宣府江彬营镇国府第以居上群臣上疏不报壬辰上驻跸阳和城自号总督军务威武大将军总兵官丁酉万寿圣节群臣朝服遥贺戊戌寇屯五万余骑玉林将入寇命总兵官王勋副总兵张輗游击陈钰孙镇军大同辽东参将萧滓军聚落游击时春军天城副总兵陶杰参将杨玉军延绥参将杭雄军阳和游击周政军威远庚子猎阳和大雨雹士有死者以百万金劳军夜星陨辛丑幸大同寇分道南下勋輗钰镇率部领御之十月癸卯朔上驻顺圣川丁未寇来攻上督诸将战辰及西百余合乃退十一月癸酉朔上驻跸大同戊子还至宣府辛丑冬至群臣朝虚朝班行乱十二月诸大臣请驾居庸关关有禁乃还闰十二月丁亥上迎春宣府以大车数十使僧与女共载女执球车驱之毂击僧首相触或堕上大乐焉大学士杨廷和服阕还朝与蒋冕请驾于居庸上止之十三年正月庚子朔群臣朝不贺赐镇守浙江太监王堂生祠额并护&amp;#京畿饥多盗命赈饥上将还京使中官预言上意于群臣所以迎驾礼赐群臣衣若马为御幄迎驾所赐衣一品斗牛二品蟒三品飞鱼四品及翰林学士至侍读皆麒麟五品堂官六科长皆狮翰林史官给事中郎中员外皆彪独御史豸群臣鸠私金具羊酒金彩帛彩帐数十彩联千数帐联皆缕金文文称威武大将军百官列次不称臣乙巳驾次怀来丙午大雨雪夜良久天子拥边骑戎衣裹赤剑而骑炬光煜煜浴铁间群臣服曳撒大帽衣所赐衣系鸾带叩头迎道左既至幄天子下骑坐群臣手进红梵夹陈羊酒白金彩帛杨廷和奉觞梁储注蒋冕奉果毛纪奉金花天子接饮遂起驰入宿豹房丁未大雪戊申驾出斋宫庚戌祀南郊复如南海子观猎辛亥夜二鼓驾还壬子御奉天殿群臣行庆成礼夜分宴己未赐所猎兽如去岁庚申陈掳获器械诸物奉天门下令群臣纵观之赐银牌一品白金二十两二品三品白金十镂曰庆功饰五采组贯朱四品五品及都给事中白金五两左右给事中四御史三镂曰赏功组贯青各被花红布盖赐如所进贺数翰林官不贺亦不赐是日申刻上单骑出德胜门复如宣府从者四人余以次追去杨廷和与群臣谏不从二月己卯太皇太后崩壬午上至自宣府乃发丧朱彬遣百户英捉人于平谷御史董相杖系之彬以闻下锦衣狱已降为州判巡按山东御史王相禁缉非例供奉镇守太监黎鉴劾之逮系诏狱降为知县上曰大行皇后山陵开隧道朕轻骑往视且&amp;#祭于诸陵群臣谏非故事陛下其将幸宣府工科都给事中石天柱刺血书疏以止上行皆不纳三月庚子上大行太皇太后尊谥诏天下以阳和卫都指挥佥事马炅守备仪真兵科都给事中汪元锡等言炅起纳粟即有功宜换授总旗而已不繇兵部论荐冒越为守备体要大不可者不纳勒致仕左都御史彭泽为民逮治甘肃巡抚都御史李昆兵备副使陈九畴寻调都给事中石天柱王圹于外任以都知监太监刘岑守备开原王秩调守备山海关御马监太监黄玉分守潼关自内旨都给事中汪元锡等言非制不报以太监俟钦守备万全左卫冯敬分守万全右卫叶森分守独石马营王忺镇守甘肃刘德分守凉州李昕监枪宁夏自内旨戊辰上如昌平四月己巳朔祭六陵遂幸密云密云民讹言欲括女子敛财物进奉皆惊疑避匿哭泣相闻永平知府毛思义出教今大丧未举车驾必不远游我民其旷心奠业毋信奸徒满谰造言敢称驾至扰民者太守捕治之或奏其言上怒执系锦衣狱已降为边远知州乙亥风霾昼翳日色白晕无光有仇杀人者官校获之兵部归功朱宁遂加宁岁俸官校友等十人皆升赏有差谷大用提督居庸关获孤旅三人逼掠之使自诬为奸细以闻皆不敢辩上嘉大用功加岁俸乙未上幸喜峰关过泺河见溪流沙回意有宝物命取之得异珠焉五月己亥朔日有食之上幸银山蓟遵化驻跸大喜峰口驾出口外至于溜津猎于古北渔于滦&amp;#庚戌打鱼干偏凉汀乘舟至北释院口手打捕辛亥观海于泊河观鱼于佛住山致朵颜三卫夷纳质宴劳初上幸河西务指挥勋藉言供应科扰盗侵巡按御史刘士元按之至是勋逃行在所因嬖幸谮士元上怒命裸缚于行在军门讯之驾方跸于野朿杨鞭之槛车入京并执知县曹悛等十余人&amp;#下锦衣狱群臣谏不听戊申上还京赐群小赐姓者朱山等十人俱为锦衣卫小旗赐西域番僧食茶八万九千余斤人许带六千斤下番不为例六月庚辰孝贞太皇太后梓宫发引结平台焉上晨出北安门迎皇太后御平台候殡复入宫率番僧梵&amp;#遂亲奉梓宫以朝祖群臣为祖祭上戎服驰过顾侍从之马逸超骑而乘是夜宿清河癸未梓宫至山陵奉安于献殿遣驸马都尉元等分告于六陵上忽驰至陪祭官皆惊散遂饮献殿宿焉甲辰梓宫葬茂陵乙酉上奉主还京壬辰陪祭执事官候于庙酉初刻上乃至降辇升阶及门大雷电雨如注灯烛灭朝臣卫士奔避班行乱礼废奉銮臧贤请疾上眷留之调升绥德卫副千户钦为锦衣正千户更姓朱舍人鉴等十三人俱授锦衣卫小旗革守山海关主事即太监王秩掌之赐秩&amp;#得与镇巡官议事自芦沟桥至涿多盗以太监张忠都督朱泰充总兵官侍郎王宪兼左佥都御史提督军务以捕盗调镇守密云太监于信蓟州以太监邢安代之以参将李青充副总兵自内旨七月遣清平伯杰等封渖世子诠钲为渖王使十三出庚子晡告庙传制驾升殿忽大雨朝臣趄东角门卫士督促就班雨倾盆朝臣立水中拜兴无序未及宣制卫卒舁宝舆出夜深黑喧哄如沸群臣靴注水朝大喧上自名寿曰近岁寇屡犯顺承平日久朕虑废兵特命总督军务威武大将军总兵官朱寿统率六军至于辽东宣府大同延绥陕西宁夏甘肃随布人马或守或攻内地河南山东西南北直隶傥有小寇亦便往剪削期于防患未然靖安民物其即书&amp;#付之遂召谕内阁及大臣科道官于左顺门皆伏门下泣谏不纳时大学士杨廷和称疾不出上促梁储毛纪&amp;#储奏不敢者再上怒诘责储曰何逆命储对臣草&amp;#乃名君因伏地泣上大怒手剑良久罢上使御史差次应州功凡五万六千四百四十九人下兵部尚书王琼议当升赏者九千五百五十五人上曰朕亲临战率少击多振威全捷非若承命专阃者其如御史所差次六科十三道言是役也斩首十六级我军死者十二人重伤五百六十二人其间未出国门冒者不可滥与上不纳于是加太监张永魏彬张忠岁禄二十四石荫弟侄一人锦衣正千户升右都督朱彬三级荫一子如之给太监佛保等八人各岁禄十二石荫弟侄一人锦衣百户升参将神周一级荫一子如之其余总兵副总兵参将督饷侍郎巡抚都御史巡按御史管粮郎中主事及官旗军各升赏有差上曰总督军务威武大将军朱寿亲统六师剿除外患保众安民边境肃清圣武神功宜隆报之其特加公爵上曰从征臣士既论功矣尚念太监谷大用掌守关城勤劳夙夜萧敬温祥赖义秦文张钦蒋贵韦霦张淮李英典司机务慎重安详张锐并都督朱宁提督官校防察周密兵部尚书王琼并侍郎陈玉王宪勤于筹议太监于经周昂奉命往来不懈都督朱宁朱洪宋赟练士马大用锐并敬等各岁加禄米二十石荫弟侄一人宁琼各赏银五十两纻丝四表里荫子一人俱锦衣卫世袭正千户经昂各加禄米十二石荫弟侄一人王宪各荫子一人俱锦衣卫世袭百户泰洪赟各升一级锦衣卫官舍朱政朱勋朱舍利朱得那左右效劳各荫为本卫百户世袭指挥使上曰内阁杨廷和梁储蒋冕毛纪运筹定议协力成功各赏银五十两纻丝四表里荫子侄一人锦衣卫世袭正千户文武各衙门皆供事勤劳五府六部掌印官都察院左右都御史等官各赏银五十两纻丝四表里五府堂上见任并侍郎副佥都御史通政使大理寺卿锦衣卫堂上官各赏银三十两纻丝二表里左右通政参议大理少卿寺丞并科道掌印官各赏银二十两纻丝一表里兵部该司官郎中银十两员外主事各八两群臣谏不听江西清军御史范辂与镇守太监毕真讦奏械辂京师既至谪之遣番僧觉义领占札巴等封乌思藏国酋为阐教王札巴等乞给马快船三十载食盐为入番买路资部科执奏诏特许之命都指挥佥事佐管事南镇抚司以锦衣卫指挥同知暹管事象房自内旨上曰朕念寇警特行边其令兵部治兵马户部治器械各遣侍郎一人率司属二人从朕丙午侵晨发群臣知而送者五十余人乃使杨廷和居守丁未上度居庸复禁关遂历怀来保安诸城堡复驻跸宣府巡抚都御史王守仁讨岑浰二贼悉平之八月太监张忠管皇庄于武清群小肆天津兵备副使胡文璧执治之逮系诏狱降为杂职乙酉上自万全右卫怀安天城阳和至大同驻跸焉九月大同镇守太监马锡以总兵叶椿第为献遂改为总兵府又改都指挥俊所置二店为酒肆榜曰官食皆使券而不价庚子上至偏头关索女乐于晋府乐人腾妻刘良女善讴上悦而嬖之左右触上怒者阴求良女辄一笑罢于是近贵多掠良家子女冀上悦后车数十日有死者上曰总督军务威武大将军总兵官朱寿统领六师扫除边患累建奇功特加封镇国公支禄米五千石吏部其如&amp;#因封右都督朱彬为平卤伯左都督朱泰为安边伯各食禄米千石予世复升荫太监魏彬等弟侄一十五人朱宁六岁子永安为都督锡蟒衣玉带皆以应州功十月戊辰上渡黄河己卯驻跸榆林月食十一月上下仿边帅体遣夜不收持火牌调西官厅勇士四卫二营马队官军勇士六千二百六十八人马六千五百七十二匹赴宣大按伏征太监清少监汉等九十一人赴延绥家人匠役皆给传壬子上至绥德州幸总兵戴钦第纳钦女上将幸陕焉御史张文明谏文明外裁抑诸权幸而绥德知州栋复误上供太监张忠言上上怒命执械文明栋于京师十二月南京尚膳监奉御王敬进鲜过徐例外索折干钱不得与知州樊淮诟淮发其舟中夹带违禁诸物敬诣兵备余佑为解佑不应敬还奏淮佑殴辱之逮系镇抚司鞫治各降二级于边方戊寅上自榆林历米脂绥德渡河幸石州文水诸州县戊子驻跸太原僰蛮攻破高庆符二县十四年正月戊戌上发太原壬子至宣府皆腰弓剑乘马风雪中三改郊二月壬申还京师群臣迎驾如前岁礼上阅俘获器仗于外教场暮乃入赐群臣银牌花红有差皆辞不允造镇国公牙牌诰券群臣谏甲戌将郊誓戒群臣以夜不能待传制而退乙亥夕乃使群臣斋丙子上从骑百余人乘马入郊坛丁丑郊遂猎南海子是日地震风霾戊寅上夜还风霾止大学士杨廷和缴还居守&amp;#上曰其留朕尚不时巡狩焉群臣皆谏悉留中刑部主事汪金疏言上不可时巡者九宜戒者一其一谓九者不可利害较然独窃闻乘舆居起杯酌常随清昼已醺而左右复预既醉乍醒罂甒续进时辄冷饮夫酒能令人乱性善忘致病伐生者也好恶愆违可否贸乱莫不繇此群小窃权之心惟恐陛下一刻清明不克遂奸宁计玉体有所伤惫乞省臣言少垂睿戒不报调镇守浙江太监镗于两广镇守江西太监真于浙江以南京守备太监璟守备河南自内旨令左都督晖同安边伯宁监督团营西官厅管操御马太监钦禄保同太监增等监督勇士四卫提督团营御马监太监和同太监永把总神机营御马监太监永玉同太监大用提督勇士四卫营自内旨张忠朱泰王宪获涿芦沟之盗各荫子侄一人锦衣百户世袭其余参将而下三百八十二人升赏有差已盗首六人逸狱久乃得之兵部尚书王琼又曰朱宁功赐宁奖&amp;#增岁俸五十石加荫子一级赐左都督刘晖神周都督佥事李琮国姓上将南巡焉曰总督军务威武大将军总兵官镇国公朱寿其加太师令往南北两直隶山东泰安州等处尊奉圣像供献香帛以为民祈福工部急修黄船马快待群臣皆谏调镇守湖广太监甫于福建镇守贵州太监镇于湖广分守四川建昌太监辅于贵州自内旨三月以管家将千把总朱勇等四十七人俱填注锦衣卫带俸舍余朱郭纲等千一百人各充御马监家将勇士食粮领马骑操家将之名自此始太监马永成死赐祭葬建享堂碑亭若斋粮麻布太监亨为其门下乞升授皆许之凡九十余人令太监彬管神机营中军二司并练武营自内旨调分守怀来太监宝镇守陕西以守备万全右卫太监钦代之以倒马关太监升代钦自内旨丙午六科给事中十三道御史谏南巡不报皆伏阙俟命辰至申上恚甚使宣谕乃退丁未月望鸿胪寺请升殿视朝上曰朕病气不能朝矣己酉群臣诣左顺门问安以御马监太监忠守备紫荆关金守备倒马关左监丞厚守备刘家口御马监太监春监督勇士营自内旨是时宁王宸濠久蓄异谋有言伺上南幸以轻舟伏甲迎驾将为乱而上行意决群臣忧惧不知所出癸丑武选郎中黄巩具谏疏车驾员外郎陆震附名同上既入不报于是吏部员外郎中夏良胜礼部主事万潮太常博士陈九川三人为一疏翰林院修撰舒芬编修崔桐庶吉士江晖王廷陈汪应轸马汝骥曹嘉七人为一疏明日兵部郎中孙凤等十六人为一疏刑部郎中陆俸等五十五人为一疏又明日吏部郎中张衍瑞等十四人为一疏礼部郎中姜龙等十六人为一疏医士徐鏊自为一疏以医谏上大怒曰朕病未宁不问视乃出位妄言多诎谤巩震良胜潮九川鏊其执送镇抚司严治之凤衍龙俸芬等一百八人俱罚跪阙五日卯至酉官校时视之待日足闻丙辰行人司司副余廷瓒等二十八人复为一疏谏上愈怒令系镇抚司严加掠治明日大理寺寺正周叙等十人为一疏又明日工部主事林大辂等三人为一疏皆极谏上怒益甚命廷瓒等并巩震良胜潮九川鏊俱更梏拲跪五日廷暴之日足复系诏狱胥后命时京师人情震骇公卿大臣被唾骂投掷晨夕出入不敢待辩色数日阴霾昼晦水溢南海子不了桥高四尺铁柱七根齐折如斩金吾卫都指挥佥事张英曰是大变故明验驾出必不利肉袒挟两囊土跪端门外卫士诘之曰至尊若出生灵无依英当随驾若遇变宁死此即自刃其胸卫士夺英刃不死亦下狱鞫治问英何囊土为恐洒血污帝廷土掩之耳法司坐英妄言拟斩诏杖之八十遂死户部尚书石玠请宽诸臣罪上怒诘责玠自服乃罢戊午杖孙凤等百七十人于午门各三十并陆俸张衍瑞姜龙舒芬皆调之外任诸臣言者皆及江彬彬阴助上怒杖甚楚刑部主事刘较照磨刘珏死焉四月壬申杖巩震良胜潮九川叙大辂廷瓒鏊于狱中丁丑杖之阙下各五十巩震良胜潮九川黜为民叙大辂廷瓒降三级外补鏊戍瘴方其余部寺官继上疏者各杖四十降二级旬日间震廷瓒及工部主事何遵刑部主事刘较评事林公黼刑部照磨刘珏行人詹轼孟阳刘概李绍贤李惠王翰等相继死盖十余人上亦竟不言南巡事己卯月食户部尚书石玠乞休许之以太监俊坐神机营左掖三司管操太监禄分守建昌行都司并川南道等处五月复代禄以太监钦以太监满司香太和山兼分守湖广行都司等处自内旨诏自今大汉将军试百户五年实授着为令试御史萧淮奏宁王宸濠诸图不轨状遣太监赖义驸马都尉崔元帅御史颜颐寿往谕之六月义等行未至宸濠杀巡抚都御史孙燧按察副使许逵以反改总督两广军务都御史为提督军务避上号也太监得玉为故太监敏乞恩荫授锦衣卫指挥及僧道医官凡八十人张忠复言御史张文明于上上亲鞫文明豹房文明自分死上忽悟释而谪之瘴边兵部集议请命将讨宸濠上曰朕亲征焉其遣安边伯泰挂威武副将军印充总兵官趋南京太监忠提督军务左都督晖挂平贼将军印充总兵官趋江西令总督军务威武大将军总兵官后军都督府太师镇国公朱寿统各镇边兵亲剿之群臣谏不听监察御史陈察上疏上怒夺其俸曰再言者极刑之削宸濠封爵属籍告天下提督南赣都御史王守仁与吉安知府伍文定等讨宸濠平之厂卫旗校妄言贼人刘学孟贵等为妖言聚众河南将为乱寻获之命三法司会鞫拟凌迟处死遂论太监张锐朱宁功加禄米岁百二十石荫升其弟侄一人三级八月命朱彬提督东厂锦衣卫官校行事上故宠锐宁使锐居东厂宁居锦衣也至是命彬兼之定干清坤宁二宫磉&amp;#荫与劳者太监张永而下二十七人有差虽其甥表亦与武臣则新宁伯佑左都督宁文臣则大学士廷和冕储纪兵部尚书琼工部尚书燧皆得荫上曰朕统六师亲征反者仍托总督军务威武大将军总兵官镇国公名号其写&amp;#与之杨廷和争不可上擿他事谴廷和亦及梁储起用忤宸濠者前江西布政使郑岳副使胡世宁癸未上发京师使梁储蒋冕扈从命太监张永率团营边镇兵五百人提督赞画机密重务兼核按宸濠反事朱彬与朱周提督赞画机密军务仍军门提督官校办事掌锦衣卫事左军都督朱宁量带官校随驾都督佥事朱宗同太监刘祥佛保统捕盗硬兵官兵五百人押船防运神器以锦衣卫带俸都指挥佥事朱政南镇抚司管事赐宣府右卫中所百户刘昱等四人国姓皆填注锦衣卫带俸臧贤坐为宸濠通贿于太监萧敬吏部尚书陆完都督朱宁三人者杖戍边既遣宁使盗杀贤于途以灭口丁亥上至涿留太监张忠私第王守仁捷至上不发而决南幸戊子至保定九月壬辰朔上宴保定府堂与都御史伍符为藏之戏再不中投于地使拾之罚符数瓢酒符醉上乃喜戊戌至临清山东诸镇巡官皆从越三日令进宴宴具草上视笑曰慢我太甚及宴都御史王珝献觞步缓上目之神周怵珝曰且不测明日又宴都御史龚弘趋而进言姓名江彬叱之上亦自如太监黎鉴有所索于有司珝不可鉴头触珝遂斗入泣上前上曰都御史何敢辄辱尔尔必有求王守仁将以宸濠之俘献自江西至杭上使张永止之上南征刘良女献簪上纳焉且以为召信上驰而失之至临清使召不至上夜乘轻舸疾归与良女俱载而南乙卯万寿节至德州不泊从官拜望于河渚十月己亥月食群臣以宸濠就擒请上旋师不报壬午发临清十一月辛卯朔过济宁丙申至徐辛丑御龙舟自徐顺流下乙巳至淮安幸监枪太监张阳第渔清江浦累日赐所捕鱼于左右左右献金帛谢是时南京河南山东淮扬等处文武官皆来集或送或迎无贵贱戎装徒行道路间江彬不时传旨有所征索拷缚郡县长吏如奴隶又矫旨大索鹰犬珍玩于民间壬子冬至节群臣称贺张阳第甲寅上屏侍卫徒步入淮安城幸总兵官顾仕隆第己未上渔范光湖十二月辛酉朔上至扬州太监吴经预夺民居改为提督府矫旨言上将刷处女寡妇焉知府蒋&amp;#为民请命经大怒夜半遣骑卒开城门呼驾至馗巷列炬大搜妇女破屋坏垣必捽之寻分送之尼寺赎乃免壬戌上数骑猎城西遂幸上方寺自是数猎刘良女谏乃止令神周取鹰犬泰州括民百余为猎手大猎三日辛未命明年正月郊祀于南京梁储蒋冕再四谏乃寝戊寅上阅妓扬州抚按官进宴却之取燕直乙卯至仪真禁民畜猪曰近国姓犯者戍极边癸未渔仪真之新闸视大江命江彬摄祭大江神明日幸民昌本家复阅妓半送之舟中乙酉渡江丙戌至南京丁亥祭南京太庙戊子祭奉先殿既下拜不能兴者良久十五年正月庚寅朔谒孝陵丁酉迎春于南京备诸戏剧如宣府司礼监官秀过临淮知县吴鼎待之慢入言上逮讯之京师命改郊先师社稷之祭亦俟后丁戊三月太常寺以方禁猪请所以供牺牲上曰陵寝祭祀所从来也仍用猪以太监兰镇守山东兼管临清地方自内旨四月淮扬大饥人相食阙
月食梁
储蒋冕以圣驾久在外乞罢免不报江西诸郡水六月上微行至牛首山宿卫诸军夜惊失上所在七月僰蛮平夜有物堕上前如豕首其色绿闰八月上有游苏杭泛江浙溯湖湘登武当之意梁储蒋冕手奏乞迎銮跪泣行宫门外未至酉上遣中官内其奏命之起对曰未得乞中官传旨曰已知即回銮乃起群党尚欲还纵宸濠于江天子与之遇而复擒之张永不可乃以大将军钧帖令王守仁重上捷音守仁约前疏再&amp;#群党功始议北旋壬辰上诣孝陵辞癸巳受江西俘丁酉旋跸发龙江使宸濠舟尾御舟辛丑至仪真壬寅渔于江口次日如瓜州避雨民家夕宿望江楼癸卯自瓜州济江登金山遂如镇江幸致仕大学士杨一清第明日复幸取其册府元龟文献通考以去又明日又幸焉乐作分题赐一清制诗十章命更定属和一清进杯为阑门之歌上大悦及驾还凡五幸故大学士靳贵方卒上入其家使番僧绕诵经三匝庚子发镇江壬子复宿望江楼癸丑上至扬州九月丁巳抚按等官进金银牌各二轴一旗帐一彩帛若干匹设庆功之宴戊午发扬州庚申复渔范光湖太监丘得索知府蒋&amp;#贡物加纠纆焉辛卯上驻跸淮安都御史萧兰总兵官顾仕隆进贺功金牌花红彩帐上戎服篸花鼓吹骑入城过山阳县学入之视廊庑肖像移时复入教官舍取通鉴诸书出止故尚书金濂第癸亥重阳左右竞进菊丙寅至清江浦复幸张阳第三日渔积水溺焉出左右呼万岁曰龙也丙子至东昌戊寅万寿节至临清群臣称贺镇守太监阙
第十月庚寅至天津庚戌至通州十一
月捕交通宸濠者吏部尚书陆完太监商忠等十二月朱彬奏臣随驾南征奉总督军务威武大将军总兵官后军都督府太师镇国公朱寿指示方略擒捕宸濠及其逆党十五人乞典刑殛之上曰卿承受方略捕贼无遗地方安毖朕甚嘉焉其先加禄米岁百石荫一子锦衣世袭正千户功赏行别论召皇亲公侯驸马伯内阁府部大臣科道官于通议宸濠狱赐宸濠死燔之甲午上还宫大耀军俘数千人陈东西辇道陆完钱宁裸反接死者竿其首皆标白帜书姓名弥望数里上戎衣骑而阅正阳门下良久入诸俘自东安门经大内出丁巳乃补郊初献上拜伏呕血扶归于斋宫逾宿驾乃入群臣问安左顺门女直都指挥佥事速黑忒进小熊一特纳之太监于经侍疾顽慢上斥之使就学内书堂壬子力疾视朝降手&amp;#改王琼为吏部尚书十六年正月上力疾诣奉先奉慈二殿及皇太后宫行礼出视朝己未祔孝贞纯皇后神主太庙辛丑乃补禫以不豫复改郊二月又改郊古田蛮贼平三月癸丑朔日食清远四会二县遗贼复起回贼流劫山陕界中改团营西官厅为威武团练营以西官厅监督太监张忠安边伯朱泰平卤伯朱彬都督朱洪朱晖朱周朱琮提督之别辟团练营教场于他处兵部执奏不许乙丑上大渐于豹房召司礼监使达意皇太后曰前多误天下事重其与辅臣议处丙寅上崩殡大内慈寿皇太后命迎取兴献王长子于兴入嗣皇帝位四月入为世宗皇帝上尊谥曰承天达道英肃睿哲昭德显功宏文思孝毅皇帝庙号武宗九月葬康陵寿三十有一
　帝纪部汇考一百四十九
　　明十七
世宗本纪一
按名山藏典谟记世宗肃皇帝讳厚熜兴献王长子也宪宗十子长孝宗次贵妃邵氏子兴王兴王封楚安陆上生之年为正德二年翼轸见庆云楚分也正德十六年三月武宗崩无子慈寿张太后使驸马都尉元皇亲喜轮持遗诏召上时兴献王薨上已除丧年十五矣渡河拿舟父老相告曰昔圣天子生年此河清三百里者三日兹其征夫四月壬寅上至自安陆大学士杨廷和请从东安门入居文华殿俟劝进上曰此皇太子礼我奉遗诏嗣皇帝遂以癸卯受臣民笺于行殿入大明门日中即位颁诏除旧以明年为嘉靖元年丙午遣迎祖母邵贵妃母蒋妃于安陆命群臣议兴献王主祀封号召故大学士费宏于内阁发御马监太监张忠于经苏缙充军孝陵卫降罚太监谷大用丘聚等有差赐故司礼太监王岳方亨官执巡抚宣大都御史&amp;#杲于京师立故都督佥事马云叶旺祠于辽东贵州普安贼阿则阿工得就擒余党悉平五月追赠故谏南巡杖死者金吾右卫都指挥佥事张英兵部员外郎陆震工部主事何遵刑部主事刘挍刑部照磨刘珏大理寺评事林公黼行人司副余廷瓒行人詹轼刘概孟阳李绍贤李惠王翰官秩有差其存者翰林修撰舒芬郎中黄巩孙凤陆俸张衍瑞姜龙员外郎夏良胜主事万湖林大辂蒋山卿大理寺寺副周&amp;#寺正金罍评事郭五常孟廷柯郝凤升张仕镐傅尚文蔡时姚汝皋太常寺博士陈九川行人陶滋巴思明李锡顾可久邓显麒黄国用熊荣杨泰王懋李俨潘锐刘黼张岳及它以危言废谪者皆复日精门灾闭大理矿礼部尚书毛澄上群臣所议兴献王主祀封号请如汉定陶共王宋濮安懿王故事以益王次子崇仁王厚炫封兴袭祀上称孝宗曰皇考改称兴献王皇叔父上曰事大其再议上武宗皇帝尊谥庙号钱宁江彬伏诛大赉臣民军士起故左都御史彭泽为兵部尚书故户部尚书孙交为户部尚书右都御史林俊为工部尚书大学士杨廷和蒋冕毛纪乞休不许礼部尚书澄再以兴献王主祀庙号请命再议辽王宠&amp;#薨六月纵内苑禽兽大黜罚正德中内侍奸党戮宸濠逆党于市赐故锦衣卫指挥佥事牟斌韦玺祭赐故巡抚江西右副都御史孙燧故江西副使许逵赠荫谥祠南昌曰旌忠两畿山东西河南陕诸郡大旱疫停织绒袍于陕罢遣抽分内臣七月存问故大学士刘健谢迁户部尚书韩文祠故太保尚书黄福于昌邑恤故礼部员外郎冯泾家使返葬泾故谏南巡杖死也宁津盗起大同卒索粮哗欲乱斩其首五人以徇进士张璁献大礼议请考兴献王伯孝宗称上意上召杨廷和下礼部所上议曰至亲亡如父子卿等宜体朕心廷和请如议不报八月尚书澄再以前议请命再议录副都御史范镛后赐谥封德世子裕溶为德王赵世子厚煜为赵王除皇庄命四方异重大者立奏毋&amp;#类闻九月母妃自安陆至止通毛澄请治王妃驾入王门上曰驾以母后入大明中门朝内庙上谕廷和等曰朕承祖宗鸿业君天下兴献王独生朕一人既不得承绪又不得徽称如罔极何卿等委曲折衷申朕孝焉廷和执议如初尚书澄三上群臣议陛下以旁支绍正统考孝庙母慈寿不当私所生帝后之上曰事大其再议葬康陵杨廷和再乞休不许山东江西闽广流贼平是时母妃以尊称未定止通旬余上涕洟启慈寿皇太后愿避位奉藩如故群臣惶惧十月辛巳皇太后命称王为兴献帝母兴献后邵贵妃为太后壬午圣母入戍安边伯许泰海南十一月修武宗实录论平宸濠功封王守仁新建伯其余迁&amp;#有差白水江僰蛮普法恶为变逮四川巡抚都御史马昊下狱戍故兵部尚书王缺
于边赠故翰林
院修撰罗伦官赐谥张璁再为大礼或问以献重建干清宫成上自文华殿入居之罢广西香贡逆番写亦虎仙伏诛诛云南十八寨贼阿寺等十二月赠保安卫千户周麒官恤其母妻&amp;#加称兴献皇帝兴献后为兴献皇太后杨廷和封还诏书曰不宜加称皇上曰哀哀之情不能自已其勉承朕命廷和执奏上曰卿之所言史志大义朕之所奉昊天至思可勉录皇号毋泥于旧闻廷和复引古议抗章求退上优答之吏部尚书乔宇等合疏诤上曰慈寿皇太后旨尔群臣其承之存问故南京礼部尚书章懋元年正月己酉朔上朝不贺礼科给事中熊浃请尊兴献王为帝别立庙上徽号如恭仁康定以示不敢跻于列圣加上慈寿皇太后及武宗皇后徽称而尊母妃为太后徽号如慈寿以示不敢跻于太后下所司己未大祀南郊清宁宫后三小房灾群臣以灾争大礼报闻广西蛮贼梁公当寇临桂等州县甘州军乱杀巡抚都御史许铭三月上谕廷和上兴献帝册宝文称子廷和封还不报丁巳上慈寿皇太后尊号曰昭圣慈寿皇太后武宗皇后曰庄肃皇后邵太后曰寿安皇太后兴献后曰兴国太后诏天下幸太学禁京师民靡五谷为酒论定策迎立功封大学士杨廷和蒋冕毛纪伯爵予世礼部尚书毛澄加太子太傅世锦衣其余有差皆力辞妖贼马隆平荔浦贼潘公银等流劫桂林阳朔间四月赐故颍国公傅友德宣德侯金朝兴汝南侯梅思祖祠于云南五月止织生绫于浙江封驸马都尉元为京山侯皇亲喜昌化伯轮玉田伯修一切兴来功八月设和平县存问故大学士刘忠命辽东合祀故吏部尚书王翱于旌忠祠十月立陈氏为皇后十一月山东西陕西盗起分遣科道官行视发大仓银赈被寇处寿安皇太后崩礼部请服十三日而除上曰以二十七日及期犹不忍除也曰山陵未就其考宪宗朝丧钱太后礼毛澄言钱太后崩距葬不远故暂持凶以待今山陵尚未且将献岁不宜缟素临元会陛下孝思深挚请止钟鼓毋御中门上乃勉具黑翼善冠素服乌犀带御西角门还宫仍素朔望罢殿上又欲祔茂陵杨廷和曰不可乃地陵稍右焉给事中史道坐外补怨廷和上疏诋之廷和疏辨乞致仕乔宇彭泽等因劾道御史曹嘉极论大臣相为地阻言者路廷和宇泽皆求去上下道诏狱已外降之调嘉于远方辽东开原大饥免征椿棚马价二年正月上寿安皇太后谥曰孝惠皇太后礼部请上视朝鸣钟鼓鸣鞭服易浅淡色上曰服则更矣鸣钟鼓鸣鞭朕方在疚未可也流贼掠考城指挥赵泰等及官军八百余人死之切责巡抚都御史周季凤等平贼自赎浏阳贼起流劫袁州二月葬孝惠皇太后河南山东流贼平四月命兴献帝家庙乐八佾以灾异&amp;#中外修省以宋儒朱熹裔孙墅为翰林五经博士奉祀于婺源祀故工部主事费瑄于吕梁闰四月醮钦安殿上拜奏青词杨廷和谏太监崔文家人阳凤等索贿于工部匠铨不获因以他事嗾文杖铨垂死法司未决文为阳凤诉冤请改讯镇抚司许之刑部尚书林俊执不与上不纳明日复奏上怒责对状群臣谏者八十人旱命礼部祷雨南京大疫诏有司加意抚赈五月唐王弥鍗薨存恤故大理寺丞黄巩家赐故太常少卿张衍瑞祭葬六月赠故兴化知府岳正为太常卿山东贼伦等掠淄泗诸县七月工部为皇后父都督同知陈万言造第尚书赵璜言第近禁且逾制请裁之上怒责对状下营缮郎中宽员外郎璘诏狱已乃释刑部尚书林俊乞归许之给事中刘最论劾太监崔文调外任既行东厂太监景贤摭奏最谪戍之八月进封寿宁侯张鹤龄昌国公加庆阳伯夏臣太子太保封陈万言泰和伯予券世袭吏部尚书乔宇言累朝外戚亡封公者伯万言亦非祖宗法不听九月恤故尚书章懋遗孤十月户部尚书孙交兵部尚书彭泽皆致仕十二月江南饥粥民遣太监织御衣苏杭杨廷和乔宇力止不听已责大学士冕忤慢不草&amp;#趣之三年正月大赈江南饥二月给事中邓继曾言批答朝旨顷多从中不出阁拟恐二三大臣不得图政左右群小复窃权希宠如正德时上怒下诏狱谪之许大学士杨廷和致仕言官交留不听南京主事桂萼请考兴献帝庙大内如张璁言下群臣议不可上曰朕承正统第欲兼报本生恩耳其参议闻遂召萼及南京兵部右侍郎席书主事张璁霍韬于京师昭圣慈寿皇太后圣旦免命妇朝贺御史马明衡朱浙言兴国太后令旦命妇毕贺为日未久慈寿皇太后圣旦辍不行臣恐臣民以此疑两宫上怒曰免朝自皇太后懿旨朕岂有间焉逮明衡等诏狱拷讯翰林修撰舒芬御史季本陈逅户部员外郎李应骢相踵谏救上夺芬俸本等&amp;#下狱讯谪之三月&amp;#曰圣母昭圣慈寿皇太后朕欲加称康惠加称兴献帝为本生皇考恭献皇帝兴国太后为本生母章圣皇太后室奉先殿侧祀献皇帝焉礼部尚书汪俊曰立庙非礼也兴者献帝始封之号请毋去兴曰兴献皇帝乔宇曰称本生可也第请毋称皇上曰朕尊正统亦胡可遗所生奉先殿侧室也非庙也修撰唐皋编修邹守益给事中张翀御史邓本公等先后上疏极言皆切责夺俸汪俊曰庙大内干正统臣不敢奉诏不许下群臣议群臣曰礼不得立庙则亦不可以建室不得主祭则亦不可以追孝请建献皇帝百世不迁之庙于兴不许乔宇等再疏亦不许定安陆州松林山曰显陵璁萼&amp;#上疏陛下入继大统与为人后者不同必称孝宗为皇伯考兴献帝为皇考武宗为兄乃名正言顺不在皇不皇也上悦汪俊乞休许之特以席书为礼部尚书两广贼平四月南京主事张璁桂萼郎中黄宗明都察院经历黄绾益上疏讥礼官群臣诤益急上曰朕祗承宗祀孝养圣母岂敢违逆本生圣母方躬奉事本生皇考寝园远在安陆于卿等安乎奉先殿侧立一室再四命矣尚尔党同蔑朕冲岁其亟如诏旨己酉上昭圣康惠慈寿皇太后尊号庚戌上本生章圣皇太后尊号诏天下五月予蒋冕致仕编修邹守益再疏争大礼修撰吕楠上疏极言时事&amp;#下镇抚司拷讯谪其官上命奉先殿西室曰观德殿造祭器如太庙遣大臣之安陆上恭穆献皇帝册宝改题神主迎入京师六月教乐内府太常卿注举曰奉先殿诸陵故无乐献皇帝乐用之安陆家庙矣上曰奉先殿无乐见太庙故也皇考不享外庭不得缺乐舞勿轻率妄奏特命张璁桂萼为翰林学士方献夫为侍讲学士吏部尚书宇言内降恩泽被之佞幸小人非所以施臣士大夫不许群臣大攻璁萼御史段续陈相吏部员外郎薛蕙鸿胪少卿胡侍言尤切上&amp;#切责焉下续相蕙诏狱拷讯谪侍潞州同知七月许乔宇引疾乙亥先期谕礼部更定皇太后尊号曰圣母章圣慈仁皇太后去本生侍郎朱希周曰本生之诏未三月又复母之无以信天下不许吏部左侍郎贾咏翰林学士丰熙皆谏上怒姑宥咏下熙诏狱于是九卿大臣吏部左侍郎何孟春等及在廷诸臣皆上疏极谏跪伏左顺门大呼高孝二庙声闻上所上使慰止之不退至于日中上益怒命收系为首者修撰杨慎王元正首触阙继以哭上大怒尽系之己卯上圣母尊号诸大臣异同不赴者&amp;#切责之甲申献皇帝主至自安陆幄于正阳门导迎如车驾既入奉安观德殿上率群臣上册宝大学士毛纪乞休许之八月复史道曹嘉官调何孟春南京工部侍郎逮杖伏阙者编伍削职有差杖有死者遂下席书方献夫璁萼前后所奏疏命群臣再议群臣乃议如上旨九月丙子更定大礼尊号诏曰朕本宪宗纯皇帝之孙孝宗敬皇帝之侄而恭穆献皇帝子皇兄武宗毅皇帝上宾之日仰遵圣祖兄终弟及之训属朕伦序当立遗诏命嗣皇帝位昭圣康惠慈寿皇太后以朕入继三年于兹矣尊称大礼屡集廷议辄引汉定陶共王宋濮安懿王为据至再至三朕心靡宁盖伯侄父子天经地义岂人为乎况汉宋二君衣裳垂御豫立为子朕入奉宗祀在宫车晏驾后实与不同以为继嗣亦非我圣祖初训岂徒礼官之失殆朕冲年不能决择之咎也朕祇奉九庙尊养二宫正统大义未尝有间惟恭穆献皇帝章圣皇太后朕父母也劬劳罔极位号未正因心之孝每用歉然已告于天地祖宗社稷称孝宗敬皇帝曰皇伯考昭圣皇太后曰皇伯母恭穆献皇帝曰皇考章圣皇太后曰圣母各正厥名情既允称礼无悖也夫笃近举远御于家邦以孝言顺事成兴厥礼乐以名朕庶几古帝王之盛焉大同卒杀都御史张文锦回酋速坛满速儿等入围肃州命兵部尚书金献民兼都察院右都御史往御乃定之十一月苏杭织造太监勋志聪诬奏浙江布政使马卿杭州知府查仲道长洲知县郭波典史萧景腆皆逮问十二月大理寺右评事韦商臣言平狱臣职也窃见群臣以议大礼忤旨调任者吏部右侍郎何孟春一人以为首谪戍者学士丰熙等八人决杖病疮死者编修王思等十七人以织造抗中使逮讯者布政使马卿知府查仲道等若而人以送迎忤中使逮讯者副使刘秉鉴知府罗玉若而人以京堂台宪官为所属吏民讦奏下狱者少卿乐頀华湘御史任洛副使任忠若而人此皆狱之大者臣敢僭为陛下评其失愿陛下复戍者之官录死者之后释逮系之刑正妄讦之罪天下称仁焉上曰商臣买直沽名降二级外调之大同卒再叛围代代王夜亡宣府以户部侍郎胡瓒总制军务捕治之总兵桂勇千户苗登计擒其首恶居二日卒复攻戮勇登家命瓒督诸将擒之土鲁番犯甘凉诸处金献民战败之四年正月大同卒平代王还代

注
大同兵素悍自江彬擅调后益恣肆先是元
　年七月以粮饷弗给众聚欲乱提督侍郎臧凤巡　按御史张钦捕得首恶疏请置法诏戮为首者五　人余调极边哨守大同城百里许为小边小边之　外为大边其地皆膏腴议者谓宜拨军筑五堡其　地以御寇巡抚都御史张文锦欣然奏行分大军　三之一戍之文锦故擒宸濠有功洊至是官顾其　为人刚严诸军稍稍怨之又诸军士姻族赀产皆　在大同咸不乐往参将贾鉴受文锦命督筑号令　严峻众益愤怨杀鉴裂其尸奔屯焦山文锦招之　还因廉捕其首恶诸卒复怨纠集焚大同府入行　都司纵狱囚攻围文锦文锦走匿宗室博阳王所　叛卒拥围王索之王惧出文锦遂杀之亦裂其尸　闭诸城门焚镇守总兵公署出革任总兵朱振于　狱逼令为主振素服帕首曰能勿犯宗室勿掠仓　库勿纵火杀人予能主若否不能众曰诺因&amp;#副　总兵时陈为奏乞宥巡按御史王官以事闻上咎　文锦抚驭失宜激众致变命兵部左侍郎李昆宣　&amp;#曲赦之改宣府都御史李铎巡抚大同升都指　挥桂勇署都督佥事代总兵以宣府副总兵靳英　代时陈各趣令速往仍令团营内外官选锋听征　户部预备粮饷俱以密&amp;#行事铎寻以母忧去升　山西按察使蔡天佑代之时大同人心稍定属回　寇犯甘肃方遣尚书金献民等西征叛卒闻之益　自疑十一月辛未复相煽聚杀大同知县王文昌　代王浚仗都御史蔡天佑疏请再降明旨抚谕宽　宥乃诸叛卒称乱状天佑疏不敢尽言也兵部以　闻于廷臣集议皆举户部左侍郎胡瓒诏瓒兼左　佥都御史总督宣大军务复命都督鲁纲充总兵　官调兵次大同近地相机抚剿瓒等以十二月辛　巳发京师御史土官言重兵压境人心动摇乞且　留瓒听其与镇抚官密图捕逆于是始言文昌见　杀事上责官奏事推延不早闻者且&amp;#与瓒等协　同赞决是月庚子桂勇与千户苗登士绅等计擒　首恶郭鉴等十一名揭示&amp;#旨斩首枭示随抚定　之越二日堡军郭巴子等复起拒城残勇家属毁　登绅等家于是瓒请率兵临境设法擒剃上责天　佑等令擒贼自赎仍令瓒暂驻宣府俟事平班师　召桂勇还以朱振代之是年正月天佑等擒首恶　徐毡等四人瓒等遂班师三月庚午天佑复捕获　郭巴子等四名助逆焦哑云等三十四名以事平　闻命赏天佑等银币有差而文锦恤典廷臣屡为　上言皆不许巡抚江西都御史陈洪谟言文锦边　圉重臣付托不效诚宜加谴第事在朝廷诛戮自　甘若假手士卒又从而怂&amp;#之传之四方群小藉　口寝阶陵替国家纪纲所损不小乞量加优恤上　谓洪谟出位妄言降旨切责之改致仕大学士杨一清为兵部尚书督抚陕西三边军务三月御史王懋郭楠先后乞优恤议礼臣之死杖下者上谪懋为边典史逮治楠民之修献皇帝实录仁寿宫灾四月黄屋显陵殿改陵署曰监卫曰显陵卫日本使宋素卿论死罢市舶绝其贡光禄寺署丞何渊请立世室祀皇考太庙下礼部议不可命再议张璁桂萼与议亦不可曰臣故言当考献皇帝庙京师耳不敢言祀太庙也五月上曰岂敢干太庙世室之建从古有之朕非敢僭拟帝王功德惟我皇考抚诲朕躬罔极难忘观德殿祀大内百官执事不得礼焉谓孝思何于是礼部请别立庙阙左不与太庙同门祭用次日上曰可四时献享朕率百官亲之名庙世庙世世子孙无迁也六月废庆王台浤为庶人七月追封下殇母弟岳怀王下殇女弟二人为常宁公主善化公主十月册宇温为唐王佑揆为淮王徽王佑台薨何渊复言世庙不与太庙同门则请同门于庙街上令亟议群臣皆争竟从渊言十二月刊布太祖御制洪范序及御注无逸伊训三篇为一书曰书经三要闰十二月乙卯朔日有食之以大礼集议书成进席书太子太保诸与上议者皆升实授一级以璁萼为詹事府詹事献夫韬为小詹事降岷王彦汰为庶人五年三月畿内饥粥贷之天方国使使贡玉奏求金带蟒衣主客郎中陈九川选其玉格奏不与覆提督会同馆主事陈邦偁复禁毋使贸易使者皆怨通事士绅等故惮九川严诈为书上之上下九川锦衣讯刑科给事中一贯等言陛下不逮士绅不下远人所上奏独拷掠九川等两造不具不听竟坐九川戍黜邦偁为民五月丁酉月食召杨一清复入为吏部尚书武英殿大学士加少师兼太子太傅刑部尚书赵鉴致仕御制诗送之六月甲子召大学士费宏杨一清石&amp;#贾咏于平台各赐诗一章七月以詹事张璁为兵部右侍郎伊王吁渊薨上曰观德殿前掩奉慈殿无以准奉先朕意未称今欲改建奉先殿左也工部尚书赵璜言孝宗皇帝建奉慈于奉先殿右奉纪太后钱太皇太后邵皇太后同享焉太皇太后则献皇帝圣祖母皇太后圣母也建奉先殿左必&amp;#峙奉慈恐在天之灵不欲班之且奉先殿虽度高祖宗列圣所同也观德殿虽度卑献皇帝所独也今外有世庙之规内有观德之专勿更便席书曰建世庙民劳矣请宽之岁所上谕费宏曰纪皇太后不得配皇祖考宪宗是以建奉慈钱皇太后不得配皇曾祖考英宗是以奉慈同享之人未有无父母者观德掩且隘迁于东岂害礼也费宏曰陛下永言终慕臣等敢不奉诏制世庙乐用文武舞重举主连坐法以核吏治九月辛卯安献皇帝主世庙奉皇太后入谒十月御制敬一箴箴曰人有此心万理咸具体而行之惟德是据维敬维一所当先务匪一弗纯匪敬弗聚元后奉天长此万夫发政施仁期保鸿图敬怠纯杂应验顿殊征诸天人如鼓答桴朕荷天眷为民之主德或不类以为兢惧惟敬惟一执之弗固畏天勤民不遑宁处曰敬惟何怠荒必除郊则恭诚庙严孝趋肃于明庭慎于闲居省躬察处儆戒无虞曰一维何纯乎天理弗参以三弗贰以二行顾其言终如其始静虚无欲日新不已圣贤法言备见传经我其究之择善必精左右辅弼责于忠贞我其任之鉴别必明斯谓之一斯谓之敬君德既修万邦则正天亲民怀永延厥庆光前裕后绵衍蕃盛咨尔诸侯卿士大夫下迨甿庶一遵斯谟主敬协一罔敢或渝以保禄位以完其躯古有盘铭目接心警汤敬日跻一德受命朕为斯箴拳拳希圣庶几汤孙底于嘉靖复注范浚心箴程颐视听言动四箴颁示翰林臣封厚爝为徽王&amp;#儒臣韵编尚书要事以为法戒编修孙承恩因檃括古今君迹献诗六十章上嘉纳之赐名君鉴韵语十一月甲午月食张璁力攻费宏宏求去上两留之曰以教协恭十二月时四方灾异迭奏水旱雷雨地震山崩以数省或冰雹大如人头卷裂民舍百数十家江南妇生子六目四面有角手足各一节独爪鬼声河南生牛犊一身两首郧阳牛产二身心肺胆各二江西虎具人手足大学士杨一清以修省上言&amp;#曰览卿疏者再论之至切朕凉寡冲&amp;#日夜惟治未尽知民欲求直言言或不实朕过多不自悟其悉陈之庸开朕心毋忌以不尽顷之&amp;#群臣曰比者坤舆弗靖干象失常风雨冰雹水旱之灾物怪人妖迭报层见静言思之疚实在朕尔文武群臣亦宜洗心去垢交修成治旷职瘝官则有国典张璁力攻费宏宏五上疏上竟优容之六年正月总督两广都御史姚镆平田州改置流官令四品以上及六科十三道条民间疾苦具上便宜足消弭灾变者己丑大祀南郊以灾罢庆成宴四川横江贼阿狗戍平&amp;#大学士费宏曰朕承统以来朝夕惟我皇考圣母尊称未定命诸礼官考详辄引近世继嗣之说名实不称废坏纲常赖天赐良哲正直之士力赞朕志尊尊亲亲各当其位位号已定庙祀已成可无全书贻诸来世特命尔宏与少师兼太子太师吏部尚书谨身殿大学士一清少师兼太子太保吏部尚书武英殿大学士&amp;#少保兼太子太保礼部尚书武英殿大学士咏少保兼太子太保礼部尚书书为总裁官兵部左侍郎璁詹事府詹事兼翰林院学士萼为副总裁官詹事府少詹事兼翰林院侍读学士献夫韬原任河南布政司左参议浃福建都转运盐使司宗明翰林院修撰春编修承恩道南用宾治南京工部营缮司员外郎绾礼部仪刑司主事潢祠祭司主事存仁为纂修官汇成大礼全书称朕正名崇孝至意钦哉二月寇犯宣府中路参将王经力战死之初杨廷和草即位诏革罢正德中传升官锦衣卫千户邦奇在革中兵部尚书彭泽如诏革之邦奇怨追奏哈密失国繇泽廷和大学士费宏石&amp;#皆廷和党并论廷和子兵部主事惇女婿修撰承勋等他事上方以议礼恶廷和遂下惇等狱令镇远侯仕隆等会鞫之给事中杨言言宏&amp;#天子师辅百官之表小人得怨构之非远陛高堂之道且廷和有拥卫功即所拟诏不当上指心无他也去国亡何不得庇骨肉上怒朝系言&amp;#治之御史陈察陛呼曰臣察愿易言也狱上上责任隆曲护褫惇职为民闲住承勋调言于外任宏&amp;#因乞致仕皆许之仍召谢迁于内阁三月寇复掠宣府入大白阳堡参将关山死之上以宣府一月两丧军逮治其当事者追录死事王经以郄永为宣大总兵起故兵部右侍郎冯清提督军务辽东大饥发大仓银给之改作观德殿成更名曰崇先四月洛容古田蛮贼反遣内官织造南京科道谏不听五月丁丑朔日有食之旱露祷暑辍经筵命翰林官撮经史大义日一进杨一清请进大学衍义上从之曰日一讲不得其精微其以五日进因制大学衍义序听讲诗二篇示群臣田州岑猛余党卢苏王受复叛起故兵部尚书新建伯王守仁兼左都御史同姚镆讨之六月赐死宸濠者瑞州知府宋以方赠荫渖王铨钲薨七月礼部右侍郎桂萼请令科道官于考察拾遗之后互相纠劾如宪宗初年诏旨下吏部议吏部言宪宗初年无此诏萼近屡被论劾似欲以报复言官恐不足厌众心昭公论争者久之上竟切责吏部趣行如萼请吏科都给事中俊民御史隅等言台谏自相批抵开攻讦之门非盛世事亡已则请听吏部都察院再行考核不愿自相纠也上责俊民等方命朋规夺其俸已命部院覆考考上上曰朕闻兵科都给事中自璧一门三爨清议有乖户科给事中奇被劾勘问居位自如不此指摘乃以漫塞命其降自璧奇二级外调之桂萼请召用王琼治边吏部言琼坐甘肃事处死幸而脱戍其罪甚明萼欲召琼臣不识所谓上已之念其老姑与解戍御史胡松劾萼妄荐树党上怒外调之御史周在言陛下不用琼则萼荐诎矣萼留松谪是股肱耳目一体异视也上复怒下在锦衣卫拷讯萼荐琼益力上重违萼意先复琼官令需补八月杨一清特进左柱国兼华盖殿大学士支二俸改大礼全书名曰明伦大典湖广水蠲赈之九月吉王见浚薨山西妖人李福达故贼也亡命变姓名曰张寅怨家告于巡按御史马录录捕之急福达亡入京师以方术干武定侯勋勋寓书录为居闲录劾上勋书是时勋方附璁萼得幸廷臣恶勋竞言勋党贼请用连坐法上诘责勋勋惧赂上左右为飞语上动移系福达诏狱逮马录廷治之语有变上怒廷臣党同陷勋也无为国慎刑者如是则朕亲听焉杨一清言庶狱不足烦天子乃收系刑部尚书颜颐寿都御史聂贤以桂萼张璁方献夫三人兼视三法司事复廷决三人新贵用事因欲破散不附己者立威乃大治诸臣颂福达冤出之上大怒曰群欺至此耶戍录与故谳者极边夺颐寿及故都御史张仲贤大理寺卿汤沐官其他大小臣论戍削逐者四十余人而大学士贾咏亦以贻录私书致仕去上亲劳璁萼献夫赐服二品追赠其二世颁先后狱词于天下曰钦明大狱录以霍韬为翰林院学士方献夫为吏部侍郎桂萼为礼部尚书兼翰林院学士尚书兼学士自萼始封吁淳为伊王厚烷为郑王经枎为靖江王十月以张璁为礼部尚书兼文渊阁大学士兼掌都察院事如故制显陵碑文召南京刑部尚书李承勋为吏部尚书未至更以刑官非人特改刑部加秩太子太保命勉副敬狱上曰朕念谨政而闻过今锡卿一清璁銮萼人银记二用识密封自古明良儆戒交修朕之不明资嘉猷焉是时上重讲筵史局之职欲尽内外诸臣文学政事之材乃外徙翰林选外臣文学者入补之潞城青羊白坡贼陈卿等为乱十一月浚天津海口新河趣中外恤刑使者上爰书事竣刑部核而黜陟之上曰畿辅军民田土奸民多投献豪家豪家挞而逼之租税民失常产何以为命京师如此在外可知其推户部侍郎及科道官各一人往勘之在外御史按行毋问皇亲王府功臣家一体核籍上雪露祷宫中代王俊杖薨十二月黄河清灵宝上曰盐钱二法大坏于私贩私铸何以济民足边闻京师市中私铸流行前代旧钱及我朝通宝悉阻格今何道令官课疏通私钱禁绝也着户部速议闻因命铸嘉靖通宝制钱上谕杨一清曰国家幸无大警然安不忘危团营第一重务也廷臣有蓄威习武者卿集举使治之既举不称上意上特改李承勋为兵部尚书兼都察院左都御史加太子太保提督营务勉以展诚而布忠命太医院判绅视杨一清目疾赍赐羊豕米酒诸物与札曰新春伊迩望卿良切卿目稍可便赴阁视事慰朕怀也一清言礼辨色入朝君日出视之仰惟陛下励精图治不论疾风严寒昧爽设烛虽云宵衣之心圣躬得无过劳臣又窃闻陛下日将视朝皆先以鸡鸣礼奉先奉慈崇先三内殿朝退听讲阅奏殆无虚晷臣窃惟三殿之建本以义起非庙也即为庙亦宜清静閟侐使神有依礼不欲数请第于朔望四时节候一拜三叩如臣子常见君父仪又开导嗣储造端夫妇诚不可不重上曰卿言真师保爱君至意朕之蚤朝先官惰也子孙敬事先人敢以劳解但我太宗初建奉先时五庙日五拜而已今九庙神位奉慈三室崇先亲庙倍之有余节忌祭告礼又倍有余朕寡弱促喘穿绕登降实难如仪当如卿言朕大昏且七载矣深虑承传其于后与二妃具接之以礼御之以正惟多欲色荒为兢兢聊谕卿知见朕心慎微云尔七年正月上将以丙戌祀南郊加张璁少保兼太子太保桂萼太子太保&amp;#曰古者人君接大臣无时今且郊旦日扈从即谢于斋宫毋陛见令久任巡抚二月&amp;#礼部曰古圣王制元端以燕上下同之夫人修明而怠幽故圣王重焉朕酌古元端稍加文采衬深衣色用黄更名曰燕弁制成用之庶几深宫独处以戒燕也比者达官显士俗同市井走卒役厮滥拟儒流礼曰不知其名为罔又曰不学杂服不能安礼善与人同令从君出复酌其制名曰忠静许在京七品以上官及八品以下翰林院国子监行人司在外方面官及府州县正官儒学教官服之武官许都督以上服之庶几乎进思尽忠退思补过者也黄河清灵宝者五十里遣太常祭谢御史周相谏系谪之三月以兵部右侍郎王廷相兼都察院右佥都御史提督延宁边防修理墙堑&amp;#张璁曰见卿带不佳特赐玉带其以札报毋廷谢予谢迁老云南武定土舍凤朝文作乱以右都御史伍文定为兵部尚书提督云贵川湖等处军务调四镇土汉军讨之南赣都御史汪鋐进甘露赐白金文绮荐祖庙遣侯勋告郊坛上亦廷谢焉群臣请贺上却之曰灾变屡生朕先天戒四月&amp;#曰比者风霾蔽天旱潦连闻地震同日群盗密迩京师外寇跳梁咎实繇朕君臣共理皆天事也文武群工宜加省悔大者会奏小者立改庶民怀无怨朕亦免于多戾五月思恩田州平六月明伦大典书成&amp;#曰朕以末支膺天绍绪实惟我祖宗列圣积累垂延亦惟我皇考圣母鞠育诲导底于成立即位六日辄下议尊崇礼大学士杨廷和谬主濮议指示礼官尚书毛澄不能执经拟正附朕与为人后之伦朕思皇兄遗诏乃遵我太祖兄终弟及之训大义甚明朕继统非继嗣若如前云夺我父子大伦民彝泯乱屡命廷议廷和等力主定陶濮王不伦之典妄稽曹魏偏安私己之言鼓众要朋一倡百和期于必胜已而执礼之臣先后论列本圣稽经尊尊亲亲各得其序凡有人心孰不憬爽廷和等犹执迷不返蒋冕毛纪茫无救正转相附和都御史林俊起用远方着论迎合尚书乔宇六卿之首不秉正抗说乃与九卿等官交章妄持汪俊继为礼部尚书剿说如故吏部郎中夏良胜恃铨选之权&amp;#持庶官坚厥邪志何孟春以侍郎掌吏部事鼓舞朝臣伏阙喧腾肆无敬忌朕初虽有非彼之意然而信道未坚屡以天性开谕使相体悉廷和等怙终违诏及朕稍长重赖诸臣正论见之已真诏令三更大礼始定比者大典书成备载群言邪正具见奉天行罚垂戒后人朕今日事也然犹不欲已甚姑从宽轻衰次焉廷和贪天之功制&amp;#君父国老定策自居法当戮市特革职为民次则毛澄病故削其生前官职又次冕澄宇俊皆已致仕各革职冠带闲住林俊已故亦革去生前官衔孟春虽云贰卿情犯特重良胜虽云部属酿祸独深皆发原籍为民其余大小官员当时连名入奏然有人代署己不与闻者有心知其非口不敢吐者或与夫当时已正法典戍及民者兹皆不再究焉呜呼凡昔&amp;#从诸臣自今毋怀忧疑勉思图新顾不美欤原朕弗敏弗聪亦追省夙愆不敢恕也开浚通惠河凤朝文平七月己卯追上孝惠皇太后尊号曰孝惠康肃温仁懿顺协天佑圣太皇太后恭穆献皇帝曰恭睿渊仁宽穆纯圣献皇帝上圣母徽号曰章圣慈仁皇太后诏天下九月罢总督河道右都御史盛应期止开新河之役&amp;#曰今灾伤比比川陕湖广山西尢甚不急赈大蠲岂父母哉往岁灾伤仅免存留粮数南之兑军北之边输如旧夫百姓所苦正在起运若存留之数又有禄俸廪粮之类不可缺者通融处补待熟带征多虚文耳其令灾重者尽蠲今年起运数稍轻者勘核停征或量与折纳冬寒在迩明春青黄不接之时尢为可虑府州县其速散仓上贫之家不足则益以官帑之闲空者起运如不可废即以两淮等运司盐价及诸他征未用者量补之更发送太仓银或补或赈毋令失所户部宜推行朕意都察院令内外官员条奏救荒良策及凡不便者十月罢讨芒部兵召伍文定还陈皇后崩谥曰悼灵皇后发引山陵封观为鲁王闰十月新建伯王守仁以讨田州兵转攻断藤峡叛贼平之青羊山贼陈卿等平御制十六字箴曰卓尔之见一贯之唯学圣君子勖哉勿伪十一月上曰寒风猛疾山中宜甚朕闻行殿护大行皇后梓宫者犹自赍粮梓宫重人命尤重也官军朝夕霜霰无衣褐何以支持朕念若裂己肤尚书承勋其与番班少苏之户部便给发人粮马料工部人给胖袄&amp;#鞋一事毕还以闻&amp;#曰朕散白金二十万给大同刍粟因思辽东宣府偏头陕西宁夏甘肃皆边也户部即行诸巡抚考仓场告匮者给予之上曰朕闻河陕民相食户部不赈救镇巡官不奏闻耶其以实对立顺妃张氏为皇后十二月&amp;#曰朕酌古元端为燕弁冠服推锡有位曰忠静尚念宗室未备未卒图之也光泽王有请实获朕心朕更酌之命曰保和冠服服郡王长子以上夫上下之分犹天地然各知其分然后能以和相保而国家治安也其将军中尉长史以下冠服一用忠静制郡县乡君仪宾非儒官比皆毋得服亲亲有杀尊贤有等矣礼部颁图说诸王府其如&amp;#八年春正月戊戌朔风霾昼晦立春日长星出白气亘天&amp;#辅臣条书急务诸修省弭灾无有不尽凡郊祀太常寺博士书祝版填御名是月郊上亲填御名于祝版自是为故事二月以桂萼为大学士夺新建伯守仁世爵禁其学旱河陕川湖大饥人相食甲申上祷雨南郊及山川坛乙酉祷社稷&amp;#曰今天下钱谷及京师太仓具有岁奏月报他如后府柴炭银团营子粒大仆马价但有奏请支用朕不闻其几何夫节用所以爱人也岂得不訾省户兵工三部其亟核之岁终献会称朕不伤不害之意焉命天下府州县朝觐官陈利病于布政按察二司二司类奏其可行者部院条议之以潞州青羊山贼平改州为府曰潞安置平顺县上曰比闻问刑之官往往深刻取名或意向上司或偏徇己见甚者锻炼贿与嘱古者一夫冤而三月亢一妇愤而六月霜况多乎哉都察院其令抚按督同三司等官行历所属审谳重囚有坐抑者具矜疑以奏其有被访察论戍及累误非律正条与非人命赃私者皆奏处以请徒杖以下情轻有词即时赦之若有玩慢参实降黜兵部马人驰示焉三月葬悼灵皇后大峪山权附主奉慈殿孝惠太皇太后侧以祷不雨作自咎文名工部大库曰节慎辛亥月食五月增定大明会典许土鲁番贡七月民张福母死告里人柱杀之东厂奏下刑部郎中魏应召鞫狱则福杀母也于是厂部争狱上怒命三法司锦衣卫镇抚司覆按之左都御史熊浃奏如应召拟且请再集廷臣详谳上意浃下比褫浃职下应召考讯之给事中陆粲言福柱之狱亲邻有口福姊至情尤痛愤不胜浃既援之定狱复请廷谳盖其慎也陛下诚敬庶狱明经辜宜令离而问之参而听之厂卫天子诏狱可讫以威法司多心冤者今敢亢争恃圣明也风纪大臣一不当胥吏斥之毋伤国体乎在敬皇帝时徐珪以小吏讼丁哲冤敬皇帝即收罢哲之命兼录徐珪之美臣愿陛下霁威虚己近法敬皇帝给事中刘希简亦言部院厂卫忠国之心莫不齐同狱幽而旨严臣恐群臣妄意窥测虚诬转甚上大怒下粲等锦衣卫考讯竟坐柱罢浃应召邻证俱适为边军八月给事中孙应奎陆粲王准先后论劾张璁愎恣桂萼贪滥状上怒曰朕以璁萼为朕正父子之名委以重任乃顿失前志朕不敢私璁其解相还省图后用萼夺散官学士职衔以尚书致仕因下二臣罪大治其党与上曰应奎首发璁萼若可赦也粲准不蚤言非本忠&amp;#逮问谪其官詹事霍韬意一清为之诋一清上前甚急上复曰老臣乃负朕又下一清状于九卿使自劾劾上予归遂召璁还复萼散官职衔如故上曰科道官无一言一清者非附即畏其各夺俸三月车驾祀山川复国初礼九月制武弁十月癸亥朔日有食之上素服乘舆撤卤簿大乐入享太世二庙封厚焆为吉王罢外戚侯伯世封干清宫中西七所房灾上露祷天地祭告奉先诏百官修省十一月御史刘安上疏臣闻治可缓图不可急取也可休养致不可督察成也躬有司之事摘臣下之失出而复反信而忽疑大小臣工救过不暇则有不安其位之心其位不安则其志不勇孰能为陛下建久计策长效者哉臣闻君道贵明不贵察朝廷四方之极也内而君臣习尚如此则外而抚按州县风从响应急察相召窃恐民穷有起盗之繇食寡无强兵之理伏望陛下重本根养元气不乍怒于一毁不骤喜于一誉不遽行一人之言不旋止一人之忤老成非懦与贪则无轻弃言臣非奸与佞则无轻罪上曰安要名卖直下锦衣卫杖鞫之并逮究讼安者给事中胡尧时再召相桂萼刑部员外郎邵经邦奏诗十月之交刺无良也兹日食阳月象符小雅得微皇父之人上代天工张璁寻去寻留众议汹汹谓陛下私议礼之臣夫礼与政不同也议礼贵当政要必公陛下以议礼德璁乃不察忠邪不揆才量信使无间是私议礼之臣也私议礼之臣则所议者不为公礼矣可守也亦可变也可成也亦可毁也陛下何不于此诸臣厚其赉赐全其终始以酬其劳博选海内重硕之贤置诸左右讲明励翼与建正大光明之治无使其履盈蹈满犯天人之怒生福过之殃臣抱此区区窃效茅焦之义昧死以请上下镇抚司严讯适充军曰父子天纲也孰可守变成毁者经邦自比茅焦何如视朕上曰深冬不雪朕忧朕罪朕其自祷凡百官毋从礼部臣曰孰敢百官不从天子许之戊申祷南郊己酉祷社稷遂雪上曰人君事天如亲亲欢子有不私庆感荷好生末展朕诚其亲告谢用玉帛乐舞焉十二月定百官朝祭服图颁式中外
　帝纪部汇考一百五十
　　明十八
世宗本纪二
按名山藏典谟记嘉靖九年正月壬辰朔告朔于太庙丁酉郊丙午享太庙世庙故事告内殿享先郊上曰非所以敬天尊祖乃告于太庙郊毕而后享吏科都给事中夏言请行皇后亲蚕礼上大悦敕曰古者天子亲耕王后亲蚕以劝天下朕甚慕之今岁朕躬祀先农礼部其议皇后亲蚕礼敕礼部曰朕昧承祖敢违旧章惟是礼义之实重且大也朕每祭太社太稷奉配我太祖太宗则心疑之天地至尊次宗庙次社稷奉祖配天正也配社稷屈之矣且夫父之不善乃及子乎以共工废勾龙者我皇祖时礼官失也其以后土勾龙配社后稷配稷如国初之故二月戊辰祭社稷毕祭先农东郊耕籍夏言请分南北郊上悦上曰书称燔柴祭天又曰类于上帝孝经曰郊祀后稷以配天宗祀文王于明堂以配上帝夫屋祭谓帝坛祭谓天今大祀殿屋耳合地祇焉又非天也又大明夜明当异坛礼曰大报天而主日配以月是也仅岁一从郊祀礼欤其下群臣议三月敕谕吏科都给事中夏言曰尔请复古耕蚕朕甚嘉焉夫成王贤君周公犹儆于无逸朕何人斯斯实尔忠兹特赐尔四品服色其益励乃心懋乃前功政事可否天下治忽凡有见闻直陈以副朕望霍韬夏言争郊上怒下韬狱群臣议郊不称旨上曰其复我皇祖初制分南北郊以二至日行事皆配我皇祖以大祀殿祈谷配我太宗拟明堂焉为朝日夕月坛举之于二分大学士璁曰一祀天也孰若&amp;#配二祖上曰祖宗&amp;#配不见经传我太宗功德茂盛不独一靖难鼎于燕都实惟朕元纟岂不可配天者天一天祖亦一祖也仪监于周武王成之仅后稷配天文王配上帝不及武王也礼部臣曰不可得兼请&amp;#配于祈谷土勉从之出霍韬丁巳皇后蚕北郊延绥大饥赈之四月革镇雄府流官复授芒部土裔陇胜为通判署府事夺故大学土杨一清职闲住敕曰近者远迩饥莩流亡无算下民何辜重遭斯厄今屡重守令而黜陟不明久广储蓄而备贷不举凡当祭神祇皆能御捍灾患多有慢者死国军士或冒赏而泯其功钦恤蠲免累命之矣乃诬枉者不悛派办者不止至名为激扬实挟德怨若斯之类难以枚条此皆朕小见所及尔部院大臣百僚首当加勉佐朕安民表率其余者焉修南京太庙五月躬祭告上帝宗庙兴工于圆丘迎翠殿南织堂成六月河南巡抚都御史徐赞献瑞麦赐银币行荐告礼顷之巴县人亦以瑞麦献京师人又言瑞禾生郊群臣称贺真定诸府大旱祷北岳总制尚书王琼破降番人若笼板尔二族赐敕褒谕之七月兵部主事赵时春言中外屡言瑞应礼官再请称贺大小臣工浮词而谩不能上体君父警灾求言之意上怒下诏狱黜为民八月沙汰天下附学生员户部主事梁乔升请终养吏部覆请从之俟亲终服阕起补上谯之曰人子忍预言亲终者所以教孝耶移祀太庙功臣姚广孝大隆兴寺告皇祖太宗焉九月兵科给事中高金奏曰陛下以姚广孝髡缁之流迁祀佛寺辟邪崇正大圣人作为也官禄所以劝贤爵赏所以励世邵元节一道流耳赐号真人衣紫腰玉实累圣治望加削褫上曰真人封赐久矣何今乃言金似忠实非锦衣其逮问之刊高皇后传文皇后内训章圣皇太后女训于天下命皇后授妃嫔宫中使翰林官诗诗书内则之言以备闺门谣诵顺行阴之时端妇教之本焉十月纂辑郊议成书曰祀仪成典以夏言为翰林院侍读学士兼都给事中十一月戊子圜丘成上躬视之辛丑圜丘习仪礼毕宣大学士璁礼部尚书时幕次曰有误否即以闻甲辰视牲南郊乙巳誓百官奉天殿已宣璁等华盖殿御榻前戒以临期恭慎上赞事天之敬丙午告配于太祖己酉始以冬至郊还御奉天殿群臣行庆成礼赦天下庚戌大宴封充耀为代王上曰朕惟孔子道王者道德王者德功王者功事王者事也直位非王者位焉周衰孔子削诛诸侯僭者乱臣贼子惧春秋后世至唐元宗乃荐谥曰文宣加王号元人益谥为大成此不体其心者也我圣祖崇祀孔子学宫于天下沿前代礼不即毁像盖不忍也圣人尊亲乃与天同我皇祖考采礼官八佾十二豆牲用犊直拟诸事天孔子或在安享之否昔不观鲁僭王之礼宁肯自僭事天礼盖称王贼害孔子甚有是德宜居是位尧舜是也无是德居是位桀纣幽厉是也繇是观之王名不足重孔子章服冕旒皆王名生昔曰名不正则言不顺事不成何不幸身遭之哉坐令颜回曾参孔伋以子而配于堂上颜路曾晢孔鲤以父而食于庑下也此繇以王名横加孔子来者也今也不可滋后之非道朕将防闲万世焉乃为正孔子祀典申记示群臣集议十三道御史黎贯等谏阻上怒褫职为民群臣如上指议上上曰其尊孔子曰至圣先师毋王四配皆称子十哲以下称先贤左丘明以下称先儒毋公侯伯殿称庙像易主两国子祭用十十豆天下学宫八八豆乐六佾别立叔梁纥祠曰启圣公以四配之父配两庑申党申枨一人也其去党存枨罢公伯寮秦冉颜何荀况戴圣刘向贾逵马融何休王肃杜预吴澄祀归祀林放蘧瑗卢植郑元服虔范&amp;#其乡祀后苍王通欧阳修胡瑗者四人称朕尊师重道之意设诏安县通惠河成十二月腊御制蜡乐诗祈嗣太庙世庙撤文华殿释像亲告奉先崇先祀伏羲神农黄帝尧舜禹汤文武周公孔子焉礼毕不释皮弁而召璁銮时等九臣于西室曰朕祀先圣先师于此庶几朝夕敬慕而自律赞沃交修卿尚罔朕弃少选敕曰朕告祀先圣先师于祖宗皇考祖考圣师岂不鉴以教朕惟尔辅臣讲臣其各解经书大旨一章切于身心政事者人自献其忠毋通闻雷言庸副朕志加赠故江西副使许逵礼部尚书以赠太常寺少卿黄宏光禄寺少卿马思聪配享南昌祠除夕制闻讲诗赐夏言十年正月上曰祖宗时三途用人取之至广厥后专科举之学进士遂重士浮无实而&amp;#国害民者比比继今务遵累朝之旧求得人焉辛卯始祈谷大祀殿奉配太祖太宗既祭上谕璁曰祖配天古也配太宗非礼自今大报祈谷其专奉太祖配上问大学士璁祫大祫也今拟以岁暮祫兼节祭固似实未协也四孟皆祫太祖不得居尊岁暮祫兼节若轻于祫也者莫若三岁举以季冬中旬诹日行事正旦冬至二节祭朕谓宜行内奉先殿不宜于太庙又始祖自有自出祖当设衣冠禘之而以德祖配天夫自出之祖虽不可考直不知耳岂无神耶即人何尝见鬼神无之则不必祭鬼神也朕又惟人君父天母地与诸侯卿大夫士庶不同今岁一祀天祭地宗庙乃五享即谓尊不敢渎则未免疏之也程子言古人一岁九祀天惟大报重又讥后世有三岁一举者今已大报于迎长祈谷于上辛而大雩大享尚缺或古礼当复之时卿悉心究之璁对上上曰太祖开运肇基不宜列子孙太庙太祖庙也当南向享之列圣生南面至为宗不得南面享终未称人情卿曰岁一禘朕恐同常祀又曰大雩旱祷也朕意礼曰龙见而雩古人用心不见是图恐非专为旱耳卿又曰大享之义为大报简致委曲焉又曰祭文王朕谓皆非也古人必有意矣孟春既祈故季秋报之今已存祈谷之祀当亦不可无报也乃敕礼部曰朕仰惟太祖高皇帝重辟乾坤开基肇运德丰功懋不南面享不称子孙孝敬之情圣祖时尊德祖南面固当其在今日当崇圣祖矣其以岁孟春行特享礼繇太宗而下同日南面祭幄之夏秋冬三享仍相向祫太祖庙如今礼以季冬中旬诹日大祫尊德祖居尊合享懿熙仁三祖于太庙移亲王功臣配食两庑下明君臣之义归二节祭于奉先焉甲午告庙祧德祖奉太祖南面丁酉特享于太庙大内东偏火露告皇天祖考为火警文命天下提学官选有学行者应岁选二月章圣皇太后圣旦上献宝舆为寿丁卯祭历代帝王文华殿戊辰耕籍祭先农封祖陵曰基运山皇陵曰翔圣山孝陵曰神烈山与天寿纯德二山&amp;#从方泽祀庚辰始祀大明朝日坛改赐张璁名孚敬三月敕礼部曰仰惟太祖高皇帝肇造洪图克享天心必自上世之积累乃启中夏之元圣顾追报之典未举昧之怀罔遂朕已躬承皇祖鉴命以兹孟夏吉恭行大禘祀始自出祖太庙奉皇祖配岁辛丙辄一举着为制册淑女方氏郑氏王氏阎氏韦氏沈氏卢氏沈氏杜氏为九嫔告庙受贺上以皇后出蚕北郊未便欲移内西苑并定土榖坛省耕焉乃幸西苑趣召大学士孚敬尚书时相度中官渡过太液池入见旧仁寿宫还报命昭和殿手授御制西苑赋使共和因手书赋赐三臣汇曰咏和录上谕孚敬朕惟朝则君臣严燕见当若家人礼朕昧浅世故卿可无时间见陈说计度待朕性志有定乃可以广应接尽群下四郊皆成名西苑土谷坛曰帝社帝稷赐李时银图书一曰忠敏安慎以夏言为少詹事兼翰林学士上曰吏部尚书古称冢宰朕惟公明忠亮之人兹付廷推以协有众上曰州县亲民之官今天下之广进士仅一二往诏兼用举贡监生吏部竟踵旧弊发身进士者选取不必贤能举贡十不得一监生百不一焉人何繇自致其一体着为令庚子祭西苑帝社帝稷建历代帝王庙于京师进诚意伯刘基侑享太庙四月丁巳皇后蚕西苑甲子禘皇初祖于太庙名南郊神版殿曰泰神殿兵工二部火上疑吏夤缘毁簿书逮署兵部事左侍郎陈洪谟及武选司官诏狱除名为民五月丙午上祷雨殿陛壬子夏至始祀地方泽六月丁巳雷震德胜门破民屋柱死者四人癸亥击午西华二门楼戒百官修省御制祝文露告于殿陛闰六月裁冗官尽罢镇守内臣诏求刘基常遇春李文忠汤和邓愈后爵之彗星见七月陕西大旱螟顺天水悉蠲赈有差行人司正薛侃坐妄言为民太常卿彭泽以邪谲谪戍并令张孚敬致仕以夏言为礼部左侍郎郑王贡白鹊二荐太庙八月癸未始祀夜明夕月坛戊戌祭帝社帝稷升安陆州曰承天府县曰锺祥割当阳潜江景陵三县隶之四川白草番平陕西总制尚书王琼进甘露荐内殿两宫观获豳风亭召诸臣入侍既打场上取谷传观之曰圣祖有训衣帛思织食粟念农粒粒辛苦今日不特纸上见之而已九月丁卯上亲祀云雨风雷岳镇海渎基运山诸神及京畿天下山川之神罢南京郊祀召大学士翟銮尚书李时左都御史汪鋐侍郎夏言等西苑仁寿宫上曰陕饥已遣户部侍郎相以三十万金赈之今相病谁代者时曰陕抚臣刘天和可銮曰河南抚臣徐赞可言曰始陕告饥今闻亦岁上曰民天民也死亡流徙若之何不救夫吏部侍郎唐龙者何如时对曰善上曰吏部尚书缺孰可时曰诸臣之才惟陛下知之上曰虽然朕宫居焉能尽者銮曰九卿之臣惟陛下择焉上曰则序迁矣以问汪鋐鋐曰臣时臣言皆可时对曰臣不称户部尚书臣赞可上白卿朕将有所用之户部亦须才也朕欲用王时中于刑部王宪于兵部王琼于吏部则皆何如对曰善上曰其即改龙兵部尚书兼左副都御史总制陕三边代王琼行赈政顷之以李时为大学士夏言为礼部尚书修西苑宫殿毕上曰文祖之御也为位而祭既祭赐落成之宴宴布席上召李时曰尚书王时中蒋&amp;#胡殿外也对曰殿隘上曰其移皇亲席殿西对曰国戚也上曰亲亲不如贤贤遂席时中&amp;#殿内上幸西苑御无逸殿命李时翟銮坐讲无逸豳风篇遂赐宴豳风亭下曰朕将省耕而亲学嘉瓜产曲周荐内殿十月改行祈谷于圜丘泰神殿石座成上亲行奉安神版礼罢改迁显陵议真州盗周天星等平十一月封引栘为渖王召故大学士孚敬建祈嗣醮钦安殿以礼部尚书夏言充醮坛监礼使侍郎湛若水顾鼎臣充迎嗣导引官文武大臣递日进香上亲行初终两日礼十二月御史喻希礼言议礼议狱诸臣得罪远戍若量移近地或赦免之则人和熏蒸嗣祥自兆上曰朕之迟嗣坐罪言耶雠君怨上镇抚司其刑鞫之沙汰天下附学生员饥免被灾诸郡王琼既被召南京御史马等十人言琼小人也先朝余&amp;#不可以主爵上怒悉械治之京师吏科都给事中魏良&amp;#疏救皆逮付镇抚司栲讯已乃论赎还职十一年正月赈畿内灾桑西苑壬戌醮钦安殿祈嗣丙寅视祈谷牲于南郊辛未祈谷上疾始遣代独配太祖焉造雩坛二月上祀先圣先师文华殿嘉禾产蕲水荐太庙三月张孚敬至进兼太子太师华盖殿大学士己巳皇后蚕内苑上曰朕已厘正天地百神祀宗庙独未复古于心歉然朕观圣祖始建四亲陋汉制矣今太庙即如故卿言其更相度昭穆世数庙次会议以闻四月令进士无得遽考选科道官五月大祭地方泽始遣代封常遇春八世孙元振为怀远侯李文忠七世孙性为临淮侯邓愈六世孙继坤为定远侯汤和六世孙绍宗为灵壁侯六月封刘基九世孙瑜为诚意伯八月彗星见甲午祭历代帝王吏科都给事中魏良&amp;#秦鳌等以彗星劾奏孚敬专权宜罢上复予孚敬致仕召见李时等于文华西室谕修省意十月翰林院编修杨名疏言上喜怒失中厝施未当当奋力自省以消天异上诘之召对上怒谪戍边兵部侍郎黄宗明论救外调之御史郭弘化言采木湖贵百姓顿苦万状应天常镇五府陶埴费不赀率逃亡珠池民穷盗劫广州皆足上干天变臣闻并居东方其宿木彗出东井皆土木烦兴之致请一切罢上怒敕对状黜为民南京御史冯恩以彗再见悉疏在廷大臣行事请黜陟大抵力排张孚敬方献夫汪鋐荐李时夏言可相上以其讥评藏怨德逮京治之十一月南京右副都御史万镗言治天下之道切要有效谓之实观听徒美谓之文吉凶悔吝生乎动劳费纷扰出于文者也陛下当积德百年之期行稽古三重之道议礼制度考文至明备已乃臣子责难之义苍生厚望之心则于大学所称理财用人诗书所称安民讲武或犹阙焉伏愿辍声容之烦饰略太平之虚观回运神专务于此以静制动以实先文期吏称民安食足兵强而后已则省事可以省虑上足培万寿省事可以省费下足纾万民上大怒谓镗怏怏也者为不迁也黜为民四川巡抚都御史米沧献白兔受群臣贺群臣皆献歌赋诗颂十二年正月右副都御史王应鹏奏疏失列职名下镇抚考讯给事中良&amp;#等言履端之始请薄罚之上谓君臣先严严自大臣始良&amp;#轻率论救不恭君父并逮治夺俸革应鹏职已御史陈邦敷申救亦谪之获白鹿于灵宝河南巡抚都御史吴山以进献庙呈两宫受群臣贺复召故大学士孚敬三月冯恩逮至刑部尚书王时中拟戍上革时中职闲住夺侍郎闻渊等俸郎中张国维员外郎孙云各降边方杂职恩坐上言大臣德政者律论死系狱三月幸太学皇后亲蚕于内苑巡抚应天都御史陈轼得白鹿于无锡以献上曰鹊兔鹿有迭至重出者礼部其宣示天下自今非正瑞勿复献于是吏部尚书汪鋐作诗三章美上谦德上褒答焉晋王知烊薨四月张孚敬至复赐绳愆&amp;#违忠良贞一二银记诏天下博求曾子嫡裔袭五经博士如颜孟二氏五月上演马南城还御环碧殿召孚敬时献夫銮同观之马有玉麟飞白玉驯碧玉骄照夜璧银河练瑶池骏飞云白凡七因使中官领四臣看花嘉乐馆上乘玉麟飞转御重华殿召论时政赐酒馔服色赋君臣同游诗越三日复召见西苑宝月亭驾过清馥殿示御制诗四章命立和之分篸以芍药花退览四臣和诗于翠芬亭使中官遍领观花树赐茗饮酒馔退六月彗星见上曰彗四见矣朕择日祗祭便殿文武群臣其痛加修省八月辛未朔日有食之皇子生赦天下上曰仁义恩威不相揜也概宽恤非王政以大礼得罪者夺君父以大狱得罪者杀人媚人其与冯恩等皆毋宥九月告庙赐皇子名不降敕十月上疾享庙代复故大学士杨一清官建昌侯张延龄下狱论死上考问薄昭故事焉皇子薨谥哀太子大同卒再叛杀总兵李瑾闭大同城代王奔宣府使宣大总制都御史刘源清与总兵却永讨之源清力主剿决水灌围城城中人尽惊贼益猖獗杀游击安等数十人十一月上疾郊遣代十三年正月废皇后张氏立德嫔方氏为皇后始率皇后行谒庙礼二月上谕张孚敬曰朕病中未尝不念大同事叛军杀主将于法难原顾未敢上逆朝廷且非合城人所为也却永信从刘源清贪功嗜杀计讹传洗城惊恐城中以致抗拒既云专剿逆徒&amp;#从不问乃又决水灌城玉石乌得分也朕惟宣大北门京师人而无臂曷卫头目哉此地此民皆我祖宗所遗源清果欲城破人歼忠乎否也即幸成功后来曷兴复今不老师伤财耶因夺源清职以张瓒为兵部左侍郎兼右副都御史代之瓒随与郎中詹荣主事楚书抚定大同军代王还代闰二月令礼部左侍郎黄绾往大同抚赈勘处金星昼见自去冬十一月至于是月其明争日四月上疾庙享代五月祭方泽代上曰乃者朕静息数旬元气已复咳未除也念身为治本不得不慎爱之虑尔百工曰不我先兹复申告其勉秉恭勤毋有所惰上御重华殿召大学士孚敬武定侯勋等五人入观祀天青爵作纪乐同游诗命各为奉制纪乐赋因赐五臣扇曰与卿同凉七月南京太庙灾甲子闻上曰择日斋沐而庙礼也人子赴父母变何待正衣冠其即以丁卯诣告天遂庙八月敕曰太宗皇帝迁都北京定鼎亿祀即我太祖在天之灵歆顾之矣一天下二主二庙非礼也朕惟南京庙可无重建并入香火于奉先殿其故庙址垣之若曰奚庙于承天将非厚亲薄祖则曰不敢废旧邸也且孝宗之建也犹南之有奉先殿即今承天家庙亦勿庙名曰隆庆殿仿南奉先殿意焉造神御阁南内奉藏列圣御容下为石室金匮贮宝训宝录九月建九五斋恭默室于文华殿后为斋所楚王荣薨十月上曰朕幼受病率五七日解今者深痰火间作无常御朝固欲以静养消除之尢为郊祀不亲二岁也故专摄俟大报恐群臣不悉谓朕偷安礼官播谕之南京兵部主事刘世龙上言大臣群僚表率勋戚国家故旧陛下诚知大臣之才可托则礼之宜优不宜倏斥倏用或因事械系或捶楚之张延龄凭宠为非盛满不戒置之重辟无足惜第恐无以孝宗在天之灵安昭圣太后垂老之心上以世龙讪上庇逆命械系京师治之十一月郊制大报歌于斋宫十二月戊申月食选淑女以备九嫔礼部请广求之两畿河南山东上曰本广嗣也使者四出扰民民谓朕色荒其第选之京城内外十四年正月壬戌朔以宪庙恭妃初丧辍朝上谕吏部都察院曰朝觐考察国家大典被黜者不得奏辩又不叙终身近者部院徒事询访人得行私相报复今考察迩其一以抚按考语科道论劾为据抚按等官有谬贤否者则卿参奏之雪谕阁臣礼官曰天赐时玉未得与卿一见礼部尚书夏言因献天赐时玉赋丙戌夏皇后崩二月始分建九庙重修太庙改作世庙暂奉八庙主于奉先殿献皇帝主于崇先殿祧庙四主于太先殿上朝日改百官上陵礼春清明秋霜降着为令更定内殿祭忌去乐三月上大行夏皇后尊谥祔葬康陵毓德景仁二宫成定四时庙享皆以厥照行事罢脱礼四月暂时享奉先崇先二殿张孚敬病札谕曰惟近古之君剪须疗臣今朕有自验饮子特赐卿服后告朕何如有顷孚敬力乞休许之赐敕予传遣行人御医伴送使有司给月米岁夫时致存问初荐新麦内殿赐百官麦饼壬辰始策试贡士许谷等于奉先殿以大行皇后丧也上亲赐制曰朕思首自三代末迄宋终虽世历有久近君年有长短皆自其何如为君耳周所以久本文武积累亦继者能持之也朕皇祖高皇帝代天覆世重肇中华功德振古太宗继述草创之初列圣遵承大定之后百有六十余载传之今日朕以支人年承位幼弱不才多招灾于民庶兹永思祖宗创造万艰惕然悚惧图所以保洪业于无穷有隆弗替不知何以得此朕心慕之思之故进尔多士于廷尔多士可罄告朕朕将亲择而勉焉已亲览次之赐韩应龙等进士及第出身有差复亲试庶吉士得进士赵贞吉等三十人庚子大行皇后主祔庙更定宗庙雅乐大兴隆寺火迁祀姚广孝大隆善寺辽东广宁卒乱械系都御史吕经征经下狱以都御史任洛代之五月癸酉祭方泽其日阴霁天爽上悦六月减冯恩死戌之甲辰月食七月暂时享奉先崇先二殿礼部臣请百官预习万寿贺仪上曰庙建未成祖考未妥朕辰敢贺至日常服御殿如朔望礼尚书言言皇上厚自贬以明孝而臣子不能抑诚其日请常服御殿百官公服鸿胪寺具班首官致词行五拜三头礼许之御史曾翀戴铣论劾南京兵部尚书刘龙刑部尚书聂贤工部尚书王綖户部左侍郎张云刑部左侍郎陈璋工部侍郎甘为霖大理寺卿掌国子监事吴惠南京太常寺卿洗光巡抚甘肃右都御史赵载请罢之下吏部覆尚书汪鋐皆议留上谯鋐曰安得比相誉是暗官人亦阻直言因召大学士时面论之上谓龙诚人也其才钝上谓贤衰矣宦成怠上谓章光皆老矣上谓綖介不通上谓云愿人也上谓为霖才人也上谓惠无华国之文不如采也上谓载才无过因分别去留而夺鋐俸一月御史曾铣平广宁乱卒再召费宏为大学士八月见费宏文华殿西室赐银图书一命尽心入告命云贵自开科取士甲辰祭夜明上召费宏无逸殿东室曰朕取稼穑艰难之意构兹殿今日召卿庶几君臣同游盛美因曰恤民朕志也今四郊七庙两宫工作皆以奉天奉祖奉亲非得已者时三边缺总制宏荐姚镆可任上即内降召镆复谕宏恤民在用贤自后吏部推选不当者宜明言之以佐朕知之所不逮因赐酒饭出上既责汪鋐因数与辅臣言鋐诡佞不称至是给事中宗恺御史翀等十人交章劾鋐上念国体持其疏不下使辅臣风鋐去鋐去乃下责宗恺翀负君不先言乘闲探意命镇抚司考讯之杖午门削籍为民其余皆降调建西海神祠十月己丑时享奉先崇先二殿上问科道官汪鋐去谁可冢宰者各举所知一人闻率不能置对第请自上裁上怒曰言官朝廷耳目所望广聪明防壅蔽纠官邪者也迩来阿权畏势忘义负君即汪鋐小人朕久识之矣直以未至大恶姑优待之近与二三大臣论及尔等遂窃探乘机至令推举又疑忌不置对奚以言官为遂褫其长官职皆为民余切责之修献皇帝诞宫曰启祥宫费宏卒于位十一月册封淑女曹氏为端嫔告庙受贺庚午视牲南郊壬申月食乙卯郊上曰两京祭酒士表也今其廷推着为令十二月封新为晋王显榕为楚王田州土目卢苏杀本州州判岑邦相以叛湖广九溪湾诸处峒贼平十五年正月丁巳朔上朝以宗庙未成简朝礼春享疾遣代二月上曰朕元旦偶中风寒不能强起比者雨雪气候如冬朕体素弱尚当谨摄祈谷之祭暂令太傅勋代今寇外警而盗内讧司兵食者尢宜竭思靖图朕非宴怠所以爱养此身庶几精神充固可希储嗣耳三月设大田县加致一真人邵元节道号制正二品朝祭等冠服如文官并玉带赐之上谕夏言朕将谒陵天寿山且预作山陵焉言对预山陵重事也请遣钦天监官相兆得兆以报然后并修谒礼焉上曰作陵而谒陵不敬其先修颛谒礼相兆得兆乃复视之又朕欲一如西山拜宣庙废后景皇帝二陵也其山陵预建量仿长陵之规重加抑杀纸衣瓦棺朕恒念之丙子奉皇太后率皇后谒七陵择陵域十八道岭见官吏书生父老昌平州复税粮三之一转祭二陵西山泛舟西湖还四月以谒七陵遂遣祭孝显二陵暂时享奉先崇先二殿上谕辅臣时曰朕之不德遽自图以劳百姓朕心愧惧预山陵可敕问臣民许我否敕曰朕恭建郊坛庙寝所以上事天地祖宗非得已也太皇太后皇太后居清宁仁寿二宫清宁宫故太子宫仁寿宫统于干清宫皆非所以奉母后今拟即清宁后半作太皇太后宫即仁寿故址并除内大善佛殿作皇太后宫以备皇祖一代制亦自谓非妄举矣复自念原始要终以知死生欲法皇祖故事预建山陵采畴咨于有众尔臣民其为朕图行止于是百官耆民合辞请乃从之作武学立讲武殿以备大阅丙申大禘于太庙甲辰幸天寿山告修七陵预建山陵于诸陵太常卿张鹗肩舆杂乘舆道上上敕问翰林科道官曰朕惟为国以礼大典也皇祖用乐舞生于郊庙居之神乐观取其洁奉祖也其人本道士也然尝于是观出醴泉焉何今文臣者谓是邪人也不宜事郊庙事郊庙当专任进士进士孔圣之徒矣孔子曰未能事人焉能事鬼神事人者卑事尊幼事长臣事君也过君虚位色勃足躩孔子也今有进士儒臣鹗卿于太常舆同乘舆行可赏可升尔其言都给事中祯翰林学士璧等劾鹗大不敬上是之命锦衣卫执讯于镇抚御史杏等翼日乃劾上上责其&amp;#慢君臣上下不可犯也一为之百为之矣已法司当鹗为民特命适戍之上游九龙池登天寿山陟其部娄曰文祖于此饮酒焉名其山曰平台命亭之曰圣迹更名十八道岭曰阳翠视景陵曰庳隘弗称我皇祖功德拓崇之五月上谕李时曰君臣宴乐泰交也少则疏过则&amp;#其与尚书言考太祖太宗时赐宴礼朕将以端午日宴至期宴百官奉天殿宴毕泛舟西苑特命侯勋学士时尚书言等从使舟夹于龙舟归宴于无逸曰以酬卿等山中扈跸之劳三臣称觞上寿尽欢罢毁大善佛殿改建皇太后宫夏言请瘗佛骨于中野上曰瘗中野将来岂无窃发以惑愚众其火之通衢永除之凡燔万三千余斤制天子武阵及大武龙威冠更作宝玺车辂再召张孚敬戊寅祭方泽六月西苑清虚殿鉴戒亭成从黄绾勘处大同议斥刘源清为民七月肃王贡錝薨重录宝训实录改神御阁为皇史宬专藏之别饰景神殿以奉列圣御容八月以宗庙未成减贺万寿礼九月进封宸妃沈氏丽妃阎氏为贵妃端嫔曹氏为端妃安嫔沈氏为安妃康嫔杜氏为康妃册封卢氏为靖嫔江氏为恭嫔任氏为顺嫔赵氏为荣嫔上亲定预告来岁祀期礼改四孟时享以四立日罢孟冬陵祭癸酉祭七陵丁丑还京改谥悼灵皇后十月暂时享奉先崇先二殿皇子生上祭南郊诏天下及朝鲜安南二国群臣方请贺地震上曰朕惧上天贺已之其修省三日而露告迁祔孝肃孝穆孝惠三皇后主于裕茂二陵殿去睿纯二宗庙号以别嫡庶正夫妇之纪焉遂奉慰裕茂二陵更定世庙曰献皇帝之庙逮先后刑官之宽张延龄狱者十一月宣大延宁皆有警复宣大总制官更名总督以安南久不庭议征之加谥武宗皇后十二月宗庙成奉太祖主于故太庙太宗列圣于新庙修内奉先殿大修金箓醮于元极宝殿七昼夜以谢储祥以大臣为上香监礼迎祠导引等使如旧名皇子曰载闰十二月废后张氏薨以宗庙成加上两宫徽号诏曰王者之政莫不先祀典谓大事在祀与戎也朕以愚宗末叨简上帝俾嗣天位每念于兹切兴长忾奈何圣贤绪堕经传多舛郊祀袭合祭屋下之文庙享沿异室同堂之制渎之甚谓比同牢功德不别太祖莫尊朕用祗闻于皇天默卜于皇祖亲简忠贤与之同力首建四郊正天地之位明阴阳之分创昭穆群庙以祀祖宗彰太宗为常尊之主复作太宗庙于群庙之外表祖功宗德之不迁以飨百世更皇考庙曰献皇帝庙别择吉区以避渠水大工悉成遂定五岁大禘礼于太庙以祀皇祖奉太祖配之岁以立春日特享祖宗之庙夏秋冬皆合享于太祖季冬大祫于太庙皇考庙则岁仅四祭避丰祢焉奉安既备恤典将覃先致孝于慈闱庶伸诚于璇阙恭上两宫徽号曰昭圣恭安康惠慈寿皇太后章圣慈仁康静贞寿皇太后庆礼既成推恩宜逮条布于后主者遵承复岷王彦汰爵封融燧为韩王以夏言为大学士立春特享庙以皇嗣生录邵元节祷祀功加授礼部尚书给文官一品服俸十六年正月辛巳朔上朝癸卯皇三子生杜康妃出穆宗皇帝也二月赦诸臣适戍者百四十人惟马录吕经冯恩杨慎王元正刘济丰熙邵经邦不与上朝日癸酉清明节奉皇太后上陵朝诸臣于跸所兵部尚书张瓒蟒而入上谕夏言尚书二品何自服蟒卿面问瓒曾赐未也科道官目见否言对飞鱼也类蟒上怒曰曷为组两角乘舆下问大臣不敬忌乃面北若朕未见者已以吏科都给事中擢劾疏回护服色礼也礼科都给事中充浊不首纠皆罚其俸有差乃下谕礼部曰张瓒通敏之才原出朕简朕诘责误服者非罪其人以禁僭也其令尽心赞兵戎毋有所忌丁丑祭七陵戊寅皇四子生三月辛巳诸臣贺行宫随谒皇太后癸未奉皇太后幸金山甲申还京从武定侯勋请从祀其祖英太庙立夏祫时享献皇帝丙午幸金山视建行宫是日宿沙河丁未驻跸沙河视文皇帝行宫遗址命复建之无废前规增城守焉以壮北门四月癸丑还京征安南起右都御史毛伯温制中命之兵部左侍郎潘珍谏褫其官进封皇长子母王昭嫔为贵妃四子母卢靖嫔为靖妃封刘氏为淑嫔三王氏为宜嫔徽嫔裕嫔陈氏为雍嫔受群臣贺五月名皇三子曰载四子曰载圳癸未祭方泽上曰安南不庭当征今闻其臣莫登庸篡杀国中逆朝贡伯温且止总督两广从彼中便宜抚剿之淮王佑楑薨雷火谨身殿鸱吻上曰天戒谨身致招在朕其与百官修省露奏上天诸大臣毋自陈以内外宫殿工财不足开赎罪例六月立秋祫时享献皇帝之庙崇王厚耀薨贵州土苗王聪据凯口叛讨之新作养心殿成七月泾王佑&amp;#薨以水免随沔汉阳三州县税粮命抚臣赈之免万寿节贺礼部固请上曰天戒谨身未葺内奉先方修建先灵未妥圣母暂居宫城外宫未就且病未愈也朕岁岁生辰卿等体朕意毋称贺诏暂停沙河行宫工以待丰年八月皇五子生寻薨追封为颍王谥曰殇以莫登庸篡复议征安南以水命有司赈顺天鲁王观有罪革禄米三之一皇六子生九月祷圣母疾于太庙社稷山川应天主司谕德江汝璧洗马欧阳衢坐试士策目讥讪系谪之立冬祫时享献皇帝之庙凯口苗平论功有差十月以凤阳诸府蠲其税粮赈之十一月新作崇德殿成十二月以陵工稽缓革工部尚书甘为霖职下郎中仁锦衣考讯皇七子生十七年正月丙子朔上朝皇七子薨追封为蓟王谥曰哀上曰朕自十三年病三四年间体力失常昨冬复病气积成痼疾朕尊复祖制不三五年若即偷逸者非朕心郊坛祈&amp;#其令卿勋虔代卿言监督礼仪毋怠二月祈皇太后寿于元极殿新作山陵行宫成辛未上陵壬申还京师三月巡按福建御史李元阳进甘露九瓮谢元极殿荐宗庙奉两宫颁赐诸大臣策试贡士袁炜等于奉天殿亲赐制曰朕闻立天之道曰阴与阳立地之道曰柔与刚立人之道曰仁与义三才一也安得去义为论乎贤者自相私反必圣人可也况今人大非贤者君一用义辄曰严刻非三代治夫曷不自己反之三代人皆人也不待义临而自正今如之不朕祇承天位惟民是保胡官人者比比负国虐民贪利纵欲悉不慎于度为之君者不一教治之耶是非当否也尔多士学孔子之学其以仁育义断之方告我勿讳勿欺朕亲览之诏咸宁侯仇鸾佩征西将军印充总兵官征安南以毛伯温为兵部尚书兼都察院右副都御史赞其军四月圣迹亭成上享于文祖上曰安南之征可与知者道朕闻士大夫私相议谓不必也兵部尚书瓒又不主持诸臣不协国则已之自正月至于是月不雨命有司虔祷恤流民上曰旱既太甚闻近郊小民有踣毙者朕心加忧朕处人上罪在朕躬即与卿三日斋贬服罢屠将亲雩焉甲子雩丁卯默祷于宫中三夕戊辰雨五月分武举科边方腹里南方为三等徽王管庄田者与佃户讼尚书梁材请令有司赋田税于王王勿有所与徽王不从请如故上许之材执不与上怒降为右侍郎闲住侍郎唐胄等皆夺俸下郎中王宗浚镇抚司鞫治之六月新作二宫成奉居昭圣皇太后曰慈庆章圣皇太后曰慈宁故通州同知丰坊请复古礼建明堂加尊献皇考庙号称宗以配上帝下群臣议群臣言季秋享帝于明堂古礼也有以世递配者有以祖宗功德配者国家功德则太宗也世则献皇帝若夫称宗则必祔庙此惟有天下者当之恐不可上再下群臣议户部左侍郎唐胄疏争上怒下锦衣考讯斥为民群臣议上请以皇考配明堂如坊指因言太宗继统首君享帝祀天不可少一配请奉配祈谷如初庶几不丰祢者上报闻复以群臣议不及称宗命再议群臣上言皇考至德升闻本支奕叶宗德宗世无不可请加宗配帝永奉为不迁之庙上曰不迁之庙犹非祔太庙也乃为明堂或问示群臣犹称献皇帝曰宗祔于孝宗之庙群臣若尊太宗者当与高皇帝并称祖若汉高光二祖群臣皆曰是既视孝庙隘不足祔乃仍皇考特庙祫则奉主太庙与孝宗同为昭七月皇六子薨追封戚王谥曰怀采河南云南矿八月河南总督刘天和升为兵部尚书兼右都御史总督如故衡王佑楎薨九月己卯告大享南郊辛巳上文皇帝庙号曰成祖献皇帝庙号曰睿宗祔于太庙主于旧寝享之日&amp;#交如虬龙上喜制福瑞赋丙戌视大享牲郊坛辛卯大享上帝于元极宝殿拟诸明堂而奉睿宗配诏天下丙申秋祭山陵丁卯还京十月立冬祫上曰欲镌成祖新号于长陵碑也而不忍琢伤昭皇帝故建碑其镌木加碑上群臣曰善请如式以大享停里八府刑乙卯月食初将大享有云祥上心甚喜而礼臣不知也及从陵上还与近臣言之礼部尚书严嵩遂请奏告郊庙受群臣贺上曰上穹眷朕敢不敬承尔诿不知朕问乃因请也朕自默报眷于朕心不许固请许之上曰朕以支服大蒙天眷嗣主华夏十复七载一政无为独怀大造之仁祖本之重思仰酬之也乃以甲子躬谢景云于元极宝殿遂以是日诣告于南郊将以来月朔日加上上帝及高皇帝后尊号乙丑群臣贺景云各为卿云赋颂以献十一月辛未朔恭上皇天上帝大号册表曰嗣天子有元孙明王臣某上言伏以洪荒暝昧弗知大道之源混沌默蒙罔识人物之本万世若斯生民何有洪惟上帝判立阴阳肇生人物辟宰三才掌握万化统天制地神祗悉赖于君临运圆括方群类咸蒙于大造历古今无已之神化作乾坤有永之祖根肆好生之德巍巍于生民而立主简大命之求切切乃命德以作君属当中夏之艰眷我高皇之圣授之宝符作宰蒸人传统已逾七帝洪图爰锡微躬臣一德莫有万愆皆积戴简眷之渊深荷仁生之岳重臣至愚极昧甚渺最庸非但未肖于前王尤愧无及于祖宗之毫末者也兹臣感恩铭首拜眷刻心不量凡昏之资钦举无前之典祇上大号元称曰皇天上帝仰惟天慈俯纳荐告居高赫然而赐鉴享圜丘丕祀于亿年听卑昭矣以垂歆佑斯明基业于万世顺五纬于圆清绥八荒于方浊世嗣生贤兆民蒙福臣无任渊冰惶汗不胜仰奉祇答天恩之至礼成遂上尊号于高皇帝后辛卯冬至大祀于圜丘还御奉天殿群臣行庆成礼诏天下礼科给事中顾存仁请以大礼告成宥谪戍马录杨&amp;#吕经冯恩诸人禁止道士叶凝秀者毋度人为僧上怒廷杖之编发口外十二月癸卯章圣皇太后崩命驸马都尉京山侯元兵部尚书瓒起逆显陵梓宫将作陵天寿山之大峪合葬焉壬子车驾视大峪御史陈让请毋迁显陵也各于其处上怒黜为民甲寅兴大峪工驾还京亡何上思惟迟疑拟奉慈宫南祔而将亲观之因止元等毋行礼部言大行皇后服制二十七日已满故事上宜素翼善冠布袍腰绖御西角门止钟鼓梓宫入山陵乃变服第明岁正旦朝会臣等请其日黑翼善冠浅淡袍服黑犀带御殿受朝曰元旦朕将以祭服拜天元极殿也先一日者宜何如礼部对请皆服素春享自奉斋日始请服青臣下同之上曰朕志念不副欲服三年丧弗克也今既曰日易月无有不知无有不见非虚文矣吉典既行郊社大事所不敢废庆赏刑威亦无虚日可谓举丧乎今更不必姑息报父母直以其情庶不旁牵蔓引耳虽山陵未就亦实不是古人未葬时百事皆暇之矣况父在柩子嗣位率全吉何疑于事天朕谓郊宜服吉作乐宗庙则否服用青浅色燕居服黑布至丧次仍素直候奉引安陵乃用始服之服以终之夫郊吉尊尊也庙否亲亲也朕损益如此尔礼官与群臣议行之否即曰否群臣皆曰是丙寅上大行皇后尊谥诏天下封淮世子厚焘为淮王崇世子载经为崇王肃世孙&amp;#桄为肃王韩世孙谟为韩王十八年正月庚午朔上朝上谕阁臣曰朕居丧理疾阅礼记诸篇丧仪多错出天子仪亦不具我皇祖所定殊未有全文遇大丧因仍草创卿等试与礼官自初丧除服祭及葬具考订图释编缉成书备朕览焉立春特享于太庙敕礼部曰孝子事亲送终为大矧陵寝体魄攸居心安于允臧显陵规制狭隘虽尝增修多未备朕将躬诣陵下与诸大臣周阅山川更卜吉兆重建元宫以安皇考皇妣其奏告天地宗庙遍于群神以祗荐皇天上帝大号进封武定侯郭勋为翊国公加大学士夏言特进光禄大夫上柱国少师其余迁叙有差二月庚子朔册立皇二子为太子册封皇三子为裕王四子为景王告皇天皇祖遂告谢于太庙诏天下其日卿云见奏谢上天元极宝殿张孚敬卒铸嘉靖通宝钱改行祈谷于元极宝殿不奉配官曾子六十代孙质粹为翰林院五经博士予世袭群臣谏幸承天上曰朕空行哉为吾母耳乃命皇太子监国以宣城伯錞遂安伯鏸为留守使大学士鼎臣为同留守使起大学士翟銮为兵部尚书兼都察院右都御史为巡边使行九边乙卯发京师制述怀诗辛酉望于北岳癸亥至赵州执声冤者于行宫之外命分列前后阵捕治冲与不整者乙丑见赵王磁州益岁禄三百石以太牢遣祀周文王少牢谕祭宋岳飞于汤阴丙寅遣祭于济渎丁卯见汝王卫辉上劳曰叔父避坐而受朝益岁禄五百石夜行宫火锦衣卫指挥陆炳负上出火内官宫婢焚死者数十人法物宝器毁执抚按方面有司戮之于承天戊辰见郑王新乡益岁禄三百石三月己巳朔祭大河而渡遣祭汉纪信于荥泽庚午周世孙朝郑州益禄二百石上曰小子朝堈宜笃孝敬讲学而亲贤颁诸王所献良马金帛于扈从大臣御史胡守中劾奏巡抚保定都御史钶巡按御史应供帐不办黜为民辛未徽王厚爝逆于境劳谕之益岁禄三百石望中岳赐解劳剂于从官故大学士贾咏自临颍迎壅不及朝褫其散官癸酉遣祭汉光武于裕州诸葛亮于南阳晋羊祜于襄阳祭武当之神于均乙亥见唐王于行宫戊寅至承天庚辰宿旧邸遂谒皇考隆庆殿辛巳上誓群臣龙飞殿三日斋遂谒于显陵降稽首于陵门骑而登陵山表于陵北命改营焉制谒陵山诗壬午增陵垣遂定式新元宫癸未赐扈从文武大臣金帛甲申享上帝龙飞殿奉皇考配上亲制乐章遂祀于国社国稷及境内山川河渎遍于群祀祭告于显陵上悲思瞻顾制再谒显陵诗丙戌朝楚王于承天封陶典&amp;#为神霄保国宣教高士敕工部左侍郎顾璘董新宫戊子诏天下免承天府田租三岁湖广一岁五之一直隶河南三之一召承天父老子弟赐酒食宣谕之曰尔我故里人也我二亲分封兹土大积德生我受大位尔辈有昔时故老有与我同后生者今我为亲来得见甚喜我不德我父母陟于天我情甚悲我今还言于尔辈尔如我言子孝父母父祖教子孙兄长抚幼幼弟敬兄长勤生为善我谕之不文欲易省于人谚记之记之皆叩头谢恩庚寅告辞隆庆殿壬辰驾还制思亲赋御史守中左右车驾上悦之至是超拜为右佥都御史四月戊戌伊王朝定己亥次荥泽赈郑均饥民御史谢少南请表尧母墓于庆都是时上又思仍皇考显陵异葬慈宫于大峪览少南疏嘉之曰夫帝尧父母乃异陵即改为左春坊右司直兼翰林简讨彗星见壬子还京辛酉奏谢皇天太庙及于睿庙遣告群庙百神受群臣贺金星昼见乙丑上复视于大峪曰不如显陵山其决奉慈宫南矣遂还京五月改荆州左卫曰显陵卫置官军护陵建兴都留守司设正副留守更定忌祭礼以奏览迟慢革夏言勋阶使致仕寻复之礼部以星变未灭请下百官修省上曰天不一垂星异适今多事固不得精祷朕心自省过内外有司宜深思痛改亦不必外贬服饰为虚畏者诸镇守内官其尽数召还永无遣之甲申献皇后梓宫发引百官步送朝阳门命顾鼎臣题主于通州乙酉主入上率皇后衰而迎哭午门内奉安于几筵工部左侍郎璘言陛下幸承天念旧邦父老子弟诏免田租谕教之父老子弟叩头要臣请刻勒诏谕碑于承天城上用对扬殊美昭示于无极意不可拒臣请榜承天城之阳春楼曰达孝以推广父老子弟意上曰朕不孝人也父老子弟既有请其加题曰显亲上曰皇妣大故就襄今暑朕思静息郊庙有事不敢逸也比岁朝讲屡罢匪谓无因朕自十三年病咳余两月调摄者二岁因招元嗣非爱护精神曷得之所用悲咎曩苦足疮一诣慈闱痛辄累日我亲升遐今乃遂愈也百司因朕废朝惰旷久矣谕下敢再必罢不叙六月雷震奉先殿七月御着大狩龙飞录闰七月皇八子生合葬献皇帝后于显陵新寝仍命仇鸾毛伯温征安南真人邵元节卒特遣内臣祭赉赐赠谥有加八月祔献皇后主于睿宗庙大享元极殿建皇穹宇于圜丘以奉上帝神版益王佑槟薨九月乙未朔日有食之上曰昔我皇祖岁举大醮祈谢天地神祗以为民也邵真人没此典不可旷其进封陶典真神霄保国弘烈宣教振法通真忠孝秉一真人领道教事总宫观住持知道录事推恩其父母妻其法孙陈善道加封清微阐教崇真卫道高士兼三宫住持吏礼二部趣如旨名皇八子曰载十月祭长陵立成祖碑以是岁立太子免刑囚修南京奉先殿十一月郊以献皇后未小祥不贺再召甘为霖为工部尚书与郭勋同督内外大工十二月封衡世子厚为衡王荣世孙载墐为荣王周世孙朝堈为周王辽庶长子宪为辽王十九年正月甲午朔上疾不朝壬寅拜天元极殿乃朝进封皇贵妃王氏沈氏肃妃汪氏雍妃陈氏徽妃王氏懿妃赵氏册封宸妃王氏荣嫔王氏昭嫔徐氏宁嫔王氏亲告于奉先二月建宫祈醮三日丁丑月食湖广清军御史虞言承天修建饥民自郧襄河南来就募者不下万计无所尽得役屯聚受饿积尸载途或捐鬻妻子或掘剥草木飘零风雪垣垄闲臣掩鼻酸心谨效郑侠绘图以献下户部发郡县仓给之罢武举乡试复许日本贡三月癸巳朔日有食之修西苑仁寿宫户科右给事中宪章言作慈庆宫费四十二万有奇四年未就一号殿等三殿费十五万有奇三年未就皇穹宇费十万有奇一年未就物不可令诎力不可令尽乞暂罢之上怒曰诸工稽久宪章不以纠正是费几何而辄渎扰皇八子薨追封为均王谥曰思乙未申刻黄雾四塞随变红赤色暴风坏文德长安二坊西长安中门&amp;#本木锁皆断上曰风霾之变天三爱我矣占书曰兵丧火今西北边最急兵部集议所以备之四月不雨庚寅上宫祈癸巳雨大学士言等贺五月建雷殿复建雷坛于黄州黄州者陶典真理也六月郭勋以宫殿工繁役不足籍外班军金与兵部逃亡军布花折粮金行募而请给粮于募工之卒户部尚书梁材执不与勋以奏先是上欲取龙涎香材寝不进曰训典无载焉至是上怒曰材屡沽名为诈忠令冠带闲住工部尚书温仁和等言内外大工宫则慈宁慈庆景阳仁寿诸陵离宫沙河离宫及方中寿宫殿则奉先三殿谨身钦安宇则皇穹坛则崇穹厨库则神厨神库楼则丽谯陵则六陵碑则六圣景皇帝碑坟则颍蓟戚均诸王端德诸妃嫔二三岁间共费白金六百三十四万七千八百有奇承天所请又百七十余万各衙门修建复日督发帑藏已竭来者不继开纳久悬应者渐稀欲一切工费尽出臣部何异掬蹄涔沃龟坼也乞一意急大工修建衙门且停止之上命会户兵二部议处三部言今内外工役二十有三所承天复十余所费糜矣事有权宜时有缓急惟圣明裁焉上曰朝廷兴作皆旧典所未及与为民事神弗获已者所司不竭忠奉公虚冒相蒙诏书下趣乃云糜费其再议议上乃命暂罢可已者七月皇穹宇成升官匠郭文英为通政使徐杲为太仆寺寺丞盗出江阴掠漕舟于孟渎设江淮总兵官增湖广解额八月万寿节建三昼夜醮告天元极殿郭勋以方士段朝用见曰能化物为金银因以所化银器进是时工建繁兴帑藏告诎上两岁病亦思方外事见朝用大悦之曰仙术出世天赐也舍之非所以承天因授朝用紫府宣忠高士荐其器于太庙命曰仙器加勋禄岁百石于是上曰疾命东宫权监国少解一二岁亲政如初诸大臣争太仆寺卿杨最上疏切谏上大怒逮杖阙廷毙之以陶子直为太常寺丞婿吴沾侄孙陶良俱食博士俸九月大享上帝于元极宝殿以安远侯柳珣挂征裔将军印代仇鸾议处安南事追赐故忤逆瑾者工科都给事中许天锡祭葬十一月上疾冬至郊金星昼见上曰疾甚往昔今稍愈祭祀医药有功焉秉一真人典真叩祷精诚礼部左侍郎绅脉药多效其加典真少保礼部尚书封妻一品夫人升绅工部尚书掌太医院事如故十二月封益世子厚炜为益王吉庶长子载均为吉王德世孙载墱为德王春坊赞善罗洪先司谏唐顺之司经局校书赵时春请以来岁元贺见皇太子于群臣上不悦曰吾其传也上曰朕生楚中南气&amp;#懦自十三年春病咳圣母忧朕朕因病求生宫中静摄然尚亲诸事自前冬隆寒执哀近又得疾岂可不自爱朕嗣位且二十年不敢一日不敬洪先等遂欲储贰临朝是必君父不能起者狂躁不道其姑黜为民二十年正月戊子朔上疾命翊国公勋摄拜天元极殿百官裔使朝外朝是日雪大学士夏言等表贺进颂&amp;#优答之丙申上亲拜天乃朝二月建春祈大斋三日修显陵及旧邸殿工成免承天田租三岁杨爵上书极言上罢朝废讲听信方士烦兴土木任用夏言郭勋而拒直谏之臣上谕阁臣曰比者朕病未复肺热鼻出血食饮非昔越三月矣爵谓朕调养大得乃诈病而放者朕在位已二十年过孝武二庙历今当退传太子耳卿其为朕议之礼部尚书嵩言皇上近岁思念母后泪怆过深卜陵承天劳远臻疾然虽暂罢朝讲宫中何尝不日决万几爵小臣也惟陛下赦其妄上怒爵甚曰其执讯镇抚司长系之诏狱段朝用术穷得罪三月祷雨宫中四月安南莫登庸上表乞降许之降其国为都统使司以登庸为都统使论毛伯温等功有差辛酉夜宗庙火成仁二主毁惟睿庙存暂安列祖主于景神殿制成仁主遂谢南北郊祭告于景神及太社太稷礼部请上青袍御奉天门百官青服致词奉慰上曰其视事西角门三日望日暂罢御殿以见避殿撤乐之义一切兴作皆停罢之命大臣自陈求退丙子上青袍御奉天殿诏曰朕惟上古之世道隆气协其君曰尧曰舜降而禹汤文武不可尚矣下至汉唐宋谊辟英君时有其间多或灾害未有如今日之变者也朕皇祖高皇帝应天顺人复夏扫秽功德无前朕以藩嗣入继十有七岁之间思报祖德先正太祖南面之尊备建七庙之制加荐存谥用罄追崇本非好变成典实惟信行古道亦赖二三大臣协恭力赞谓少尽本本源源之心讵意今者四月五日夕雨于恒阳正以为惧忽火骤暴起仁庙四发若猛风人相视吁号莫所措手即延成庙二主同毁遂及太庙群庙秪存睿庙安全朕自昨冬孟月患疾至今精神失旧一闻奏报战若坠渊欲赴火中思无济事力疾奉慰祖宗于景神戴罪奏谢于上帝皇祇告于太社太稷遣官遍祭百神书报宗室诸王诏示天下臣庶使知予一人之咎无可容也爰颁宽恤之文预示图复之力所司奉行条布于后于戏仁敬孝而加免责在台躬寅恭亮以交修望尔有位勿便谓后弗类先王之行要究夫邦兴于多难之几即时君罔肖甲宣乃祖宗迈德汤武共图夹持之道用尽回灾之诚敷告中外都使闻之漕渠涸遣祭于河淮命浚山东诸泉入于野鸡冈新河以济徐吕五月户部主事周天佐请宥杨爵杖系之竟死上曰旱既太甚朕朝夕宫祷不遑成国公希忠等其申祷三日诸大臣分陪率属竭诚斋吁毋坐视焉六月顺天永保辽东饥大赈之八月昭圣太后崩万寿节祭天元极殿以丧罢贺夕月上昭圣太后谥以奏疏不恭削夏言少师秩令以少保致仕九月上曰今古异时纵孔子生今未必异我朕自十三年病六十日余昨冬复得奇疾非热非寒卧二旬乃起早朝遂废本朕生不耐北气非放恣声色者奈夏言首辅先懈群臣效之姑令罢去在位者务思尽臣劳以赞其代勿慢天欺君自旷肆也翊国公郭勋有罪下诏狱都御史王廷相坐阿附不劾奏革为民复以刑部爰书不详列勋罪夺尚书吴山俸逮郎中钱德洪拷讯之亦革为民建秋报大斋朝天宫三日夜十月复夏言少傅兼太子太师礼部尚书武英殿大学士仍入阁巡按陕西御史浦鋐请宥杨爵命械系京师讯之以庙灾停刑十一月郊上疾遣代革余盐法十二月总督蓟州兵部侍郎胡守中下狱论赃死二十一年正月壬午朔上朝是日召勋辅五臣于无逸殿醴飨之曰亥而归庶吾君臣相庆嘉日焉元夕赐成国公希忠京山侯元大学士言銮礼部尚书嵩观灯豳风亭遣医视夏言疾二月建春祈大醮三日夜丙寅月食敕曰朕恭奉皇妣几筵痛忆遗音毕三年如礼后妃列御赞成朕孝恪慎日勤宜加恩焉皇后父安平伯锐其进封侯不为例诸妃御女官父母皆赠封之封陈氏为淑妃马氏为贞妃三月夏言满九年考复其故少师勋阶赐宴礼部民饥四月敕礼部曰季秋大享于明堂周人重礼也数岁未有享所寓祭元极朕诚未罄今南北二郊已久定故大祀殿不宜留有司其悉撤之朕自作制恭荐殿名曰大享用昭寅奉上帝之意上曰朕建大高元殿于西苑本祈天礼神为民求福之诚也值此民灾边警之时匪资洪眷曷克弭消兹厥工初成将举安神大典尔大臣斋十日百官吉服办事停刑止屠自今日始其敬承毋怠五月两广都御史蔡经总兵安远侯柳珣等剿平琼州黎贼加官秩有差以疫疠命顺天府及太医院惠民局按方备药饵散给都城民上亲简方制小饮子颁之有司旱躬祷太素殿雨数日上悦群臣表贺&amp;#优答之闰五月得石天爵肯切磔于市六月手谕都察院曰人事愆违天垂仁爱雨泽方至禾茂民康今雨竟朝不止矣丞弼之臣宜忠敬清亮者居之故曰燮理调和也朕承皇天宝命以神王二道裁理天下非求仙用夷荒昧之为祇一早朝终始不一祀事多摄者然本爱惜身命重父母遗无时不思天下付民上赖恪于君职不曾色荒声迷不省之地昨者夏言测知东宫迁移无故力请改慈庆为东宫府夫废母后备制以纵奉子朕必不为言前称朕意为正驳郭勋今何一用勋言也盖嫉人贤己必美己出亦无归美君上意是恣肆已成必不迁于忠谨敬畏又前岁内官忠代言进玉器为寿朕已疑其相通泄又闻乘轿苑中次日朕以香叶束发巾命用皮帛鞋便跪起彼谓不可即朕不早朝彼亦不入内阁军国重事径裁私家王言要密岂人臣视如戏言官无知见耶不闻单言片疏纠发徒贪生媚今日神鬼皆怒雨甚伤禾卿等具布此谕俾中外知七月乙酉朔日有食之革夏言职闲住敕曰本朕不才累及太阳正坐臣子欺逼君父外阴侵犯内阳之咎夫太子者有臣道焉可居母位夏言欺凌君上作福作威不下郭勋罪当论死直以累年供事内苑免死去之朕荷天垂示丕感弗胜其修省三日祇告元极殿大小百工宜各洗心举职是图是究用保吾民礼部布示于天下敬哉敬哉寇入潞安大掠沁汾襄垣长子等处京师戒严乃还太原繇忻崞代州出雁门遁参将张世忠邀击于祁死之予赠谥八月建延寿大斋三日夜大赈山西被兵诸郡免租二年复余盐法以足边万寿节上拜天元极宝殿出御朝受贺赐宴九月修显陵&amp;#恩旧邸龙飞二殿建秋报大斋三日夜新作佑国康民雷殿工部员外郎刘魁言顷营泰享殿大高元等殿工作频繁财力告诎请纾民上怒杖系之十月举崇报岁成大典于大高元殿雪百官表贺郭勋死于狱法司上决重囚后期上曰决囚秋后祖宗旧制也近岁奏决多逼大报期累行停止兹复测朕意一何卖法市恩抑郭勋之狱略其不轨却拟案不合令死囹圄是何法也因褫刑部尚书吴山职为民余法司官降级夺俸有差宫婢谋&amp;#上榻寝方皇后走救乃免遂命不分首从悉出磔之收诛及曹妃自是上移御故成祖宫西苑不复居大内十一月告宫变于中外郊遣代自是以为常升许绅为礼部尚书加太子太保十二月仍祀三皇太医院如国初之故二十二年正月丙午朔日有食之上受朝罢贺二月赐正德中骂置鐇死者都督姜汉祠三月贵州苗作乱流劫麻阳诸处召用万镗为右都御史勘处之四月新作雷霆洪应殿成建坛祠二日五月上祷雨内苑雨群臣贺汝源王厚焆建醮祈万寿赏金帛六月吏科给事中周怡疏论大学士銮嵩吏部尚书瓒总兵尚文凤总制侍郎朋督饷侍郎廷瑞陕西巡抚棨内外大臣上下不和调非朝廷之福又宜人主和德于上以先之上怒其毁杖阙廷下诏狱长系之七月旱上躬祷雩坛雨制感雨吟上曰朕非赖天地洪恩曷除宫变焉有今兹朕辰且至其醮朝天宫七月醮之日白鹤四十余翔空中群臣贺八月敕曰朕向罔戒榻闱遭犯幽恶轻辱遗体大荷天慈复生世凡尔臣民岂不思顺天以赞其君兹届朕生祇举报恩典十日焉泰安知州逢伯献瑞麦嘉禾上曰禾麦民祥天地洪恩其敬谢元极而庙献瑞谷生西苑赐督理西苑农事户部尚书陈经金币万寿节命朱希忠摄拜天元极殿上曰比者祈农荷眷边尘亦靖帝佑神扶曷可云谖其举报典六日九月建报大斋三日夜上曰秋旱祷元蒙润阳德宝穑二门四产祥禾灵应尢彰其举奏谢典罢刑屠六日巡按山东御史叶经坐乡试录文有讥逮杖之既至毙阙廷十一月巡按贵州御史魏洪冕坐试录讥讽黜为民赐百官暖耳觇诸廷谢者成国公希忠大学士嵩等四百余人不至上曰朕法祖宗爱下之恩解貂之惠先期有赐礼孰重廷谢诸臣蔑虚位慢孰大焉姑宥希忠嵩余皆夺俸两月冬至群臣望朝奉天门敕曰我国家宗庙之制自太祖首建四亲其后更制时享殷荐同堂当其始事岂博采遐观卒从斯制既我成祖定鼎于兹寝庙之营卒遵其旧百数十年以祫以享缉于纯嘏则有繇然夫萃之为享其则不远曩因廷臣之议咸称七庙之文是用创兴以从周典乃所司讨论不从区画失序成祖六世未尽也遽迁世庙不获奉于三昭仁宗穆也移就左宫致紊常于班祔武宗朕兄也不得为世顾居七庙之中有妨七世之祀揆以古义斯为盭矣往者回禄之警大与祖宗实启朕心又我皇考睿宗庙于都宫之外四亲之内可缺考乎礼官议欲同庙孝宗虽曰兄弟同世然庙额殊题义终未妥是究是图惟遵先制其永无愆礼工二部仍旧建之前庙后寝又后为祧时祫时享太祖南向奉迎成祖列圣及我皇考同堂而祀祭毕归主于寝庶列圣在天之灵欢忻佑享伸朕瞻事之诚焉十二月兴建庙工祷雪雷霆洪应殿罢刑屠六日封典为伊王二十三年正月庚子朔命朱希忠摄拜天元极殿群臣望朝奉天门举典大高元殿七日以为民祈食三月施药朝天宫上谕礼部朕切念邦本已祈民天复虑边圉生灵有寇扰者天佑神助朕心仰焉小邪谤谩无足较也自十六日始申叩重元凡十有二日停刑止封命官十员其敬戒以祈元贶四月从祀张履翁颜司理文天祥庙五月建州寇犯边都指挥赵奇佟勋把总王镇死之六月壬午月食七月上谕礼部曰今夏霪沴灾人疫物近复弥旬不雨兼闻近畿湖浙诸处久旱越时又火星逆行未顺太庙俶工乃睹是象所以序昭穆之位未必不可行也独今人不古无是识者既非执正行礼之材无徒事诸茫昧之谤朕兹祈天下生灵于上元其禁屠停刑止常封若有军机勿论八月加陶仲文少傅兼少保支王一品俸仲文典真也上谕勋辅大臣曰帝坛双穗谷六十四本符易数天赐也与周禾汉黍异元始生悬一珠大如黍黍五谷先今雩坛五出一抑今岁非久积雨则寇骑疾驱数者不可不知元恩不可慢视礼部请贺上曰毋虚敬直不可讪君毁道建秋报大斋朝天宫三日万寿节群臣望朝奉天门秦王惟焯薨大学士翟銮二子汝俭汝孝同举进士刑科给事中文等论劾主司江汝璧秦鸣夏阿比举上勒銮父子皆为民逮汝璧等杖罢之九月分遣大臣告祀六宫庙禁屠刑五日以预期来稔十月施药朝天宫颁献皇帝所选医方于天下御史存德请决囚上曰朕体日生施药活众其固禁之以副三岁祗奉上元之重十一月冬至群臣望朝奉天门十二月礼部请上朝正受贺上曰要名耳欲图报者竭诚职务令天下安二十四年正月乙未朔上曰方春多疫吏部左侍郎承恩锦衣卫都督同知炳其以上元日施药朝天宫如往年宣大山西诸边民病者亦往疗之令均元恩也册封敬妃文氏闰正月严中外奢靡之禁续纂大明会典二月罢元世祖祀毁其主三月建祈年醮朝天宫五日上曰风沙日作二麰失滋或曰上召亦恐群下有失职者须存人心勿谓天数朕将叩帝祈霖十日其止屠罢刑如例四月总督兵部侍郎张汉陈将官赎罪条格请得斩不用命者以励诸将上怒下三法司驳议议请自上裁上曰上将将生杀焉汉无君作威甚颛恣镇抚司加拷讯之以刑部尚书闻渊等延久不覆奏革其散官罚四月俸他各一年因谪汉镇西戍上曰风沙连日朕虑旱火亦甚虞边所司具不我体何有臣劳抚按及各边抚镇官其加意赈恤防御之道如或失职偾事不轻贷也丙申祷雨神祗坛乙巳雨群臣奏贺上曰灵泽应祈实维元庥其举祭谢典五月壬戌朔日有食之巡按福建御史何维柏论劾大学士嵩奸邪宜罢上曰厮维柏借攻辅臣本巧伺朕躬则何不专疏其捕械京师治之丁丑月食六月礼部奏庙工虽具未尽完善秋享近矣请仍暂祭于景神上曰始计行秋祭焉既完了矣何必又待朕虽非长者自为变诈何以敬祖宗不序昭穆何以成王礼其亟择日安主礼如先朝之旧四祭岁祫及诸乐章器物悉除嘉靖初年所增改者大禘礼亦罢之朕疾不能视其摄也御史周冕言安主太庙礼莫重焉陛下宜亲毋复命摄上曰厮冕抗旨执讯之罚其俸名大享殿之神御版殿曰皇干太庙成遣告于二郊社稷七月辛酉朔遣成国公希忠代奉安列庙主群臣表贺诏天下遂加升匠作工部侍郎郭文英俸级荫子一官给事中元劾奏文英匠也带俸窃衔已负乘矣渎荫国体名器大关焉上曰文英一人何遽坏国体再论者罪八月追赠陶仲文三代祖父荫其孙攸为国子生以制秋石升通政使顾可学为工部尚书带俸万寿圣节令百官上香叩元奉先殿丹陛下出朝奉天门永和王知燠献白鹿上寿遂告鹿瑞于太庙是时上重箕仙箕下示命有司掩骴胳出故御史杨爵给事中周怡工部郎中刘魁诏狱皆从之爵怡魁出三日矣吏部尚书熊浃以止箕谏忤旨遂命逮系爵怡魁如故寇大入大同参将张凤指挥刘钦千户李瓒与报效生员王邦直死之寇夜袭叆阳守备张文瀚死之皆赠荫有差九月陶仲文请建延寿醮太和山从之赐传以行再召大学士夏言楚世子英耀&amp;#其父上曰命告皇祖夜斩之焚其尸建秋报大斋六日十月以仙示建琉璃河桥良乡十一月上曰自今朕祗奉皇穹于大高元殿时举事天鸿典焉文武大臣溶采等其分祭朝天六宫庙施药琉璃河工所冬至群臣望朝奉天门上使觇不至者切责之曰是皆平日谤欺今自为不敬悉夺其禄俸半年立故浙江副使陶成及其子湖广左布政使鲁祠于广东大学士许瓒屡疏乞休上不悦寻引罪出视事上曰尔简首文臣不众比朕不视朝既逸矣又欲求去何有忘家私因我示之假罪请既无报念革职闲住熊浃自忤旨后屡被谴称病乞休上怒夺职为民令锦衣官校押回乡里毋复其身家寇犯榆林官军追斩之十二月封誉荣为岷王二十五年正月乙未朔上拜天元极殿朝是日雪群臣贺御史周冕奏请东宫出阁讲学上曰是典礼出自上非如外事可建白冕轻妄奏渎其降边方杂职再言者加罪之二月建春祈大斋三日夜施药朝天宫举春祈典于雷霆洪应殿七日三月赐号吕纯阳孚佑帝君祀之永禧仙宫修边墙于大同白草番作乱四月雨应祈群臣贺上悦五月琉璃河桥成七月增贵州解额吏部文选司郎中简坐官邪治罪以尚书唐龙下比责其称老忘国黜为民久雨赈京师饥上曰鹿瑞龟祥洊呈去岁今朕辰日近醴泉复出承华虽圣贤不恃以怠也而不可不敬谢其自二十五日至于八月望举谢停封供事毋慢既八月万寿节上命群臣诣醮坛叩头因加恩诸在直者并进封陶仲文神霄紫府阐范保国弘烈宣教振法通真忠孝秉一真人掌道教事升工部带俸尚书盛端明顾可学俱礼部尚书建秋报大典三日九月举报成典朝天宫十日湖贵苗复叛柳州贼韦金田等平赏两广抚镇张岳陈圭等功十月决重囚张延龄胡守忠皆伏诛令朝鲜贡楮代席十一月冬至上命费采陆炳视执事官礼不肃者以闻采言雪霁天寒冬贺恐烦圣体请具朝服行五拜三叩头礼奉天门少伸臣下之敬上悦报可上曰良乡桥工告成兹且立元殿镇桥次公希忠侯元辅臣言嵩其往相址十二月甲午上谕礼部冬雪杂雾恐作疠灾为民祈正瑞焉己亥雪群臣表贺上优答之总督陕西三边都御史曾铣请复河套夏言主其议以请上壮而许之
　帝纪部汇考一百五十一
　　明十九
世宗本纪三
按名山藏典谟记嘉靖二十六年正月甲寅朔命朱希忠摄拜天元极殿群臣望朝奉天门赐徽王厚爝道号命将领生两广云贵四川者即用于其土毋推京营西北边着为令二月大祈于高元帝坛六日三月策试贡士胡正蒙等赐制曰朕惟人君受天命主天下君师治教兼焉自古迄今百王相承道统属之有不得辞者孟子以尧舜禹汤文武之为君皋陶伊尹莱朱太公望散宜生之为臣各有闻知见知之殊唐韩愈氏乃谓尧舜禹汤文武周公孔子之传止于孟轲详略同异何欤宋儒谓周敦颐程颐颢兄弟朱熹四子得孔孟不传之绪直接古帝王统果若是班欤抑门人尊尚师说递相称谓忘厥僭欤汉唐宋而下其君虽不能比隆唐虞抑其德功不可概少果尽不足当大君道统之传欤洪惟我太祖高皇帝体尧舜授受之要而允执厥中论人心虚灵之机而操存弗二我成祖文皇帝言帝王之治一本于道六经道明则天地圣人之心可见至治之功可成斯言也上继皇王道统之正下开万世太平之基矣迨我列圣克笃前业修天叙人百八十余年于兹朕缵绍鸿绪惟敬惟一敦典叙彝祈天拯民思弘参赞继立之功者宵旰孳孳也兹欲远绍帝王近法祖宗舍是何所置力焉夫自尧舜禹汤文武之后孔孟以来上下数千百年间道统之传归诸臣下又尽出宋儒一时之论朕所深疑也子大夫其悉心对久旱上祷宫中雨醮谢六月建谢典于昊锡仙宫七月以浙江福建郡&amp;#海多倭改南赣汀漳都御史朱纨为巡抚浙江兼管福建海道敕纨严泛海通番勾连主藏之禁河决曹县先万寿节建大庆典大高元殿停封止刑二十三日禁屠九日度天下道士二万四千人八月万寿节命朱希忠代告天元极宝殿百官望朝奉天门加授陶仲文特进光禄大夫柱国兼大学士俸荫一子尚宝司丞吏部侍郎缺尚书闻渊推补祭酒王道道卒渊再拟礼部右侍郎崔桐少詹事黄佐给事中时中言初道补时渊故拟礼部左侍郎许成名矣桐与诟訿乃&amp;#舍而用道今复用桐是赏争也给事中商御史利言桐成名争矣黄佐与少詹事王用宾者两恐人先亦复不让皆小人也上&amp;#令四臣致仕以妄举夺渊俸文选郎中舜臣下镇抚考讯之九月礼科给事中锡言两淮运司解金色恶户部尚书王杲巡仓御史艾朴私受解官正大贿持管库员外善继抑纳之上怒下杲诏狱杲奏解金称兑皆委官臣与总督尚书移文往来而已臣目不见金冤矣上责杲总非古廉臣令加刑考寻户科给事中汝进秉彝养正起宗等言解金者大使兰实两淮署印副使禄乡亲禄与正大谋杂插恶色令兰入解广通请托如太常少卿世蕃顺天府丞奎总督尚书暐关节皆有状请穷治之大学士嵩讼汝进等借臣子污臣上益怒诘责汝进等不早劾禄者今为杲解释朕加考乃言也执至阙下杖之降边方杂职已发杲朴边戍暐禄皆为民杲竟死于戍闰九月举秋报大典于大内六日建元殿琉璃河桥名其神宫曰洪德永霈桥曰琼恩再举秋报大典洪应殿五日湖贵苗连岁作乱四川巡按御史凤鸣劾贵州巡抚都御史王学益养寇玩兵致苗蛮猖獗流毒异省诏捕治学益京师科道官劾奏平阳知府聂豹时大括部民财至二万余罚死囚金五千出之豹贪肆宜罢下山西抚按官勘报部院会覆言豹括财赎死备军兴心故无他赃非入己请许其休致上曰豹假公违法逮问之京师既至发为民吏科都给事中大同等劾奏云南巡抚都御史应大猷事竣复命有举无劾避怨长奸宜罚治吏部尚书闻渊如其语覆请上曰云南远万里吏倍自恣大猷徇私废宪何言治也褫其官责渊回护而谪考功郎中雷礼于外职十月勒献皇帝小孤山诗于小孤山令有司以春秋祀小孤山神闻渊会推两广提督以巡抚山东都御史何鳌上刑科给事中炼论鳌巡抚山东时单县贼窃发不能防滋蔓不能剪既偾事于山东能成功夫两广请下吏部诘问上夺渊与廷推者俸械治鳌京师寻贬之十一月醮太高元殿十二日壬午宫中火夜出杨爵圆明阁阳雷轩成乙未方皇后崩上以榻寝故痛后甚葬以元后礼曾铣疏复河套十八事兵部言铣经略甚详第事体大请下廷臣议上曰寇据河套久矣念无任事臣其即议十二月曾铣论劾总兵仇鸾贪虐失番人心上大怒逮系之上谥大行皇后曰孝烈蜀王让栩代王充耀薨封怀埢为秦王二十七年正月戊寅朔群臣望朝奉天门上谕辅臣陕西山崩移昨辛未日大风沙其占兵火本兵其悉心经画备弭兵部尚书王以旗上诸臣所议曾铣复套事上始疑之问夏言曰套寇为患久矣一旦逐之师有名否兵有余力食有余积可必成功否昨捕诛王三未论功赏臣下有怏怏心今欲举此大事一铣何足言祇恐百姓受无罪之杀我即不言此非害数民命比我内居上处下情外事何知卿职辅弼真闻真见当行行之言不敢决请上自断上再下群臣博议大学士嵩私言其不可上曰卿知不可何不力正铣疏至时言密奏人臣无如铣忠朕知言不顾国安危民生死但徇铣残欲耳朕故一言未答示不可知后见卿拟旨多夸许又见夏言谓可是必语卿谓朕知而主之卿未宜阻其谋者今部疏会奏则果行矣可真从耶朕方言不可耳时上已大疑言言惧不免上疏自解上曰尔等朝廷倚政本百宜心邦民曷徒徇私强君&amp;#众密疏未允诈称上意必也诘问即不引罪吏礼部其会都察院参论之是时上意且不测而嵩攻言甚力下兵部并议兵部尚书王以旗言套未可复也上曰先朝但防守耳铣无故轻倡狂言虽奉俞旨然既下议矣自当深惟实虑明以入告忍心观望一旦败事何救也者其夺与议官禄俸及兵部侍郎司属官各一年锦衣卫亟械系铣来京王以旗即兼都察院右佥都御史往代之尽心经理以赎执议不谨罪此安危大计也科道官寂无语者其悉逮杖阙廷各罚四月俸已闻渊等参论夏言轻信狂谋辄为赞奏迹涉强君惟圣明裁进退上曰犹谓涉也媚又畏者何臣体夏言其削夺余官令以尚书致仕改户部尚书刘储秀为兵部尚书储秀被命疏辞言陛下明圣自入继大统怀威四方莫不震迭比复套一议尤非臣愚陋所能佐万一上曰厮储秀不急任事而掇游词黜为民巩昌汉中大饥赈之兵部奏俺荅渡河与套寇谋袭延宁请严备上曰启衅之臣可无罪乎其亟敕王以旗谨备兵部即会同都察院参论曾铣毋比之故总兵仇鸾从狱中上书诬劾铣克取军钱巨万密遣其子淳托言妇翁苏纲赂言表里作奸事久不发铣自知罪重乃倡议复套冀非常功作解免上命捕下淳纲锦衣遣给事中锦衣千户各一人往按之二月建春祈大斋显陵宫三日夜六科给事中齐誉等劾奏铣上曰誉等无一先言者今见累旨乃以罪闻好负国也其降誉一级外调之名孝烈皇后陵曰永陵建祈岁典大高元殿命百官青布衣办事停刑禁屠三日陶仲文醮于王屋山以孝烈皇后百日追荐永僖仙宫十昼夜命府部侍从臣素服供事序日进香惟科道不许己巳大风扬尘三月丙子日有食之建祈年醮雷霆洪应殿庚寅月食以师久无功罢征湖贵苗兵锦衣鞫上淳纲狱上下铣法司会官重议之遂命追械夏言于途已法司拟铣无正律请比边将失陷城池者上曰铣妄议开边匿败殃民欺蔽朕躬乃曰律无正条则通不治乎其拟正律奏乃当交结近侍官员律以奏诏可遂斩铣于市妻子流三千里出仇鸾狱中建追荐二圣及孝烈皇后醮七日礼成告谢大高元殿四月夏言逮至上书自讼上怒不省下镇抚司考讯命三法司拟罪刑部尚书茂坚等会议言罪当死词未引伏且久侍内苑有劳议能议贵请上裁上夺茂坚等俸让之曰朕腹心视言言何视朕方铣上疏时言代奏强君朕何尝一语谕答敢动称密谕主行启祸殃民事责问犹曰不知所罪朕薄示戒令致仕又作怨语曰前者因不带香叶巾不服擅舆内府罪今日为朝廷计非身家反遭斥削是臣礼欤彼正以久直西内不得见苏纲为解尔等又谓内苑有劳其如律拟奏言竟坐交通铣论死亦流其妻子二千里建景命延禧醮五日五月葬孝烈皇后永陵礼臣议奉主奉先殿东夹室上曰坤宁正寝也其设于坤宁&amp;#年当祔庙乃奉主坤宁宫六月赐杨一清谥周府镇国中尉勤熨失禄越关诣阙上疏言上厌万几溺长生重斋醮急兴作数岁以来委任匪人贿赂公行刑罚倒置当以秦皇汉武梁武宋徽为戒而希唐尧虞舜之迹上怒降勤熨庶人安置之高墙礼部尚书采请立后上曰念已立太子矣昨孝烈崩朕已谕辅臣嵩毋请也适宗室有比朕梁武宋徽者朕即当内禅退闲前代故事及成祖训典卿为朕考立之采复上疏言皇后配体承干赞成内治椒涂兰殿岂宜久虚此臣等拳拳狗马心若夫传位之事历考前代唐高以功且在暮年宋有一二皆末造也成祖皇帝六飞三驾暂敕留守则监国而已皇上天与人归春秋鼎盛将万斯年臣不敢奉诏上曰览对悉卿忠恳后未可立宜承朕命七月太清阁成郑王厚烷进四箴十连珠劝上修德讲学上大怒曰尔知宗室有谤讪者辄效之彼是何人乃细物曰勤熨尔真今时西伯也请欲为而为之总督两广侍郎张岳总兵平江伯陈圭讨平贺县贼升叙有差朱纨在浙中严泛海通番勾连主藏之禁浙中牟倭者多不便之御史亮给事中镗言纨一人兼辖难遥制不如省设都御史各一人便下吏部覆言浙江故无巡抚遇警则遣重臣巡视事宁即止今宜改纨巡视浙福事宁日还京从之京师地震遣祭告郊庙社醮内殿外宫至于万寿节后九日止凡三十五日双穗谷七十五本生西苑上曰天降民祥因献庙受贺八月万寿节以孝烈皇后未&amp;#止贺望朝奉天门赐陶仲文加支伯爵俸朱希忠崔元各禄百石严嵩支一品正俸加费采少保顾可学盛端明各太子少保陆炳光禄大夫柱国方士郭弘经王永宁铸印赐道号京师及广宁登同日地震命群臣实加修省各条时政得失闻重建圆明阁建寿坛醮宫中九日十月杀夏言建报丰醮雷霆洪应殿七日赐辽王宪道号上躬祷雪内坛其夜雪辅臣嵩率百官表贺上曰卿感天归君敬忠溢于陈词朕具悉十一月冬至百官望朝奉天门十二月建报丰醮大高元殿三日封让栩为蜀王廷埼为代王二十八年正月壬申朔命朱希忠代拜天元极殿群臣望朝奉天门二月建春祈大醮三日夜鲁王观薨寇入宣府指挥江瀚董旸战死没全军寇遂东犯永宁关南大震大同总兵周尚文等战败之尚文自颂功累疏请叙上衔焉
注
杭州府志己酉京师地震上曰岂民间有潜懿　壅抑乎命博采以闻三月辛未朔日有食之丙戌冠皇太子丁亥皇太子薨四月建祈年醮大高元殿三日洪应雷坛十一日上谕礼部入夏雨泽少降必祈云润庶豫民食其停十日刑百官素服供事毋怠以范为兵部尚书辞上览疏不恭黜为民五月周尚文卒礼科给事中沈束颂尚文忠勇为请旌上大怒曰尚文连疏自伐怨望多端未治遄死厮束上诳曰忠勇部院其参论以闻尚书渊都御史侨言束狂迂当治心无他惟陛下原之上曰党欺夺渊侨俸三月命廷杖束诏狱锢之八月上谕礼部朕生辰又届思静报元恩可权免朝贺百司勿生慢肆宜尽臣劳以称乃忠出西苑瑞谷百六十本示辅臣奏谢上天而庙告万寿节百官望朝奉天门九月建秋报大斋朝天宫三日夜壬午月食建秋报大典大高元殿及洪应坛十月以苑田谷瑞免刑囚十一月冬至群臣望朝奉天门十二月上谕礼部深冬不雪二麦何滋朕亲祈洪应殿文武大臣荐素馐朝天等宫毋慢封颐坦为鲁王二十九年正月丙寅朔命朱希忠代拜天元极殿群臣望朝奉天门三月贵州苗龙许保袭印江县及石阡府破之辛未上祷雨禁中至于四月不雨河间人王联故为阳武知县上幸承天时供帐不办巡抚河南都御史胡缵宗劾罢之既家居不孝杀人坐死系县狱久之乃令其子朝肃诈衣朝衣奏冤上前曰车驾南时胡缵宗迎驾尝为穆天飞骏英皇泪竹诗属臣父联镌布臣父以缵宗诗皆虞周不祥语不敢如教遂劾父去官因遍构前后有司听联狱者凡三十六人上怒趣械治京师下三法司会讯刑部尚书刘讱讯上缵宗诗颂也宜赦勿问联诬当坐如故朝肃诈常朝官当斩上曰缵宗颂焉云泪哉下礼部都察院参论及疏入手之曰刘讱等不思执法而急市恩称颂之诗固是如此遂黜讱为民夺三法司堂官俸半年司属官逮镇抚司考讯之缵宗亦发杖为民先是上意且不测严嵩陶仲文论救乃罢上曰狱平维二臣功特命嵩兼学士俸封仲文恭诚伯嵩仲文辞乃许之癸丑雨五月建谢典大高元殿徽王厚爝薨六月施药朝天等三宫趣征内用香广东凡六品十四万斤有奇寇犯大同我军败绩总兵张达副总兵林椿死之械系总督郭宗&amp;#巡抚陈耀至京师各杖之百发戍边耀竟死杖下起废咸宁侯仇鸾为总兵镇守大同七月琼州黎贼平延绥镇巡官请加募军之饷户部尚书潘潢言往太仓库一岁之入十存二三今经用不赀内帑殚竭而诸边增兵遣戍日朘月削虚腹心以奉四肢非完策也臣职理财愚不知变愿与群臣明习国计者得公议于庭惟上幸许上从之下潢议潢因言国初边饷取办民屯二种马料取之采青牧放岁有常供未尝告乏迩者民赋多逋军屯寝废本源既竭末流从之乞行各省巡按先稽起运钱粮严征积负次及卫所屯田子粒覆实屯军补其缺伍更以开中盐引及各色税课兼融计算会通岁月或有非常蠲减方许奏发帑银庶军马刍粮不失旧额边臣粮饷有以应之上曰边急饷在目前征负融算纸上空额尔可作实给军耶其再议潢再以前意请上责其偏执自用命调之南京巡视浙福都御史朱纨坐擅杀满剌伽贾番被逮自杀八月万寿节加成国公朱希忠特进光禄大夫柱国辅臣严嵩上柱国尚书张治徐阶顾可学太子太保升少詹事李本吏部左侍郎大学士致仕太常寺卿朱隆禧礼部左侍郎文华殿办事中书谈相工部右侍郎仍封礼部尚书陶仲文恭诚伯加岁禄百石高士郭弘经王永宁皆封真人醮朝天宫三日其日命朱希忠摄拜天元极殿百官望朝毋贺严嵩奏伏蒙加臣上柱国者臣不胜疑惧上之一字非下所拟国初以徐达之大勋劳止为左柱国而已臣昧劣臣不敢上多嵩谨以嵩子世蕃为太常卿俺荅大纠诸部入寇独石边外犯宣府西河遂引而东驻大兴州乙亥循潮河川攻古北口巡按御史王言潮河径可一日至通请驰备从之上密使觇方乘通城厉士上大悦戊寅俺荅果从径至营通河东圻掠近县己卯营白河东去京师益近大同总兵仇鸾独引一军扼守河西上壮之保定巡抚都御史杨守谦亦率军至上喜使营东直门下移京军军城中庚辰告警于太庙吏部尚书夏邦谟等请上朝吏科都给事中秉壶等请驾还大内以安中外心上曰勿扰乘而恐动上下下令发仓廪平籴悬赏格募伎勇是日俺荅大杀掠河东民焚湖渠马房渡河至安定门大薄京师求入贡上召礼部尚书阶集议阙下议未定简讨毛起曰事棘矣盍姑许之出然后拒之国子司业赵贞吉厉声曰今朝廷所急者出沈束于狱理周尚文功退敌易易耳曷许贡为时锦衣卫经历沈炼亦从傍从臾贞吉言遂与夏邦谟相&amp;#而哄上闻壮贞吉召疏便计升为左春坊左谕德兼监察御史赍金五万行劳军上悦仇鸾守谦以鸾为大将军总督诸镇援兵分道御寇得以军法从事以守谦为兵部左侍郎兼都察院右副都御史副之命佥都御史商大节领所募伎勇异等别为一军军城内外时诸镇援兵虽尽至皆远屯借口四逐鸾军亦徒游移张声势守谦兵少不敢击徒坚壁城下俺荅大焚西北隅火明西内西北隅多内臣园舍皆环上泣将帅不力文臣制之故至此民逃避求入者门闭率号哭城下上亦闻其声益趣战守谦等犹以汝夔未檄调为解上震怒曰独不畏朕癸未御奉天殿&amp;#百官午门曰今寇入畿地当职诸臣全不委身任事辄曰上不视朝夫平时言君逸臣劳窃圣言自济岂期今者不忠至此何有主忧敢为下效朕中夜之分尚亲处画辅赞大臣日夕左右未尝顷刻滞军机而朝堂一坐正复何益欺天背主之物且以正朝大内恐吓朕躬奸臣敢罔君父与误事者科道官通不一劾大小诸臣便指实一一参奏余诸但有见闻可助破逆者人人尽言再若昔玩&amp;#从军法于是诘责汝夔举动周章汝夔惶恐请自出战不许群臣皆陈便宜通政使樊深言仇鸾张虚声耳实养寇要功请诘之上方壮鸾黜深为民甲申绝求贡俺荅亦遁上命讯汝夔守谦仪午门外遂以王代仪丙戌京师解严贞吉还报尽劳诸军独宣府去京师远臣未辞阙未敢行上曰贞吉大言耳用之乃蓄缩敢代尚文束怀怨杖而降之边方上曰汝夔负君毒民守谦市卫主名党同违旨坐视民祸即便杀之戊子上责刑部侍郎黯左都御史侨大理卿良才曰旨拟汝夔等罪即便也如何通夜半日犹不奏人欺君者安用臣为各杖四十令成爰书午门下汝夔等死犹未赎生灵数命也刑科给事中侃等尚循故事覆奏皆杖之百发为民遂杀汝夔谦仍枭汝夔流其妻三千里子适戍己丑赏仇鸾九月命掩人民死者赈被兵家夏邦谟奉旨推经略蓟镇大臣举都御史应奎吏科都给事中秉壶言今治边急得才应奎及宣府巡抚良蓟州巡抚嘉会率不称又三关井陉潼关天津皆要害也四兵备亦宜更置使得人上下邦谟更选邦谟推代三巡抚者四兵备尚未报上诘责之曰何迟也居常不为国公选遇事逡巡附背其姑降俸三级上考问兵政革十二营两官厅复永乐三营旧制曰京营设勋臣为提督官以文臣赞理之以仇鸾为总兵提督改吏部侍郎王邦瑞于兵部兼右佥都御史赞理营务命佥都御史商大节仍经略京城改操江南京右佥都御史李遂为都察院右佥都御史专督兵粮于蓟镇降郑王厚烷为庶人幽高墙论入援功加仇鸾太保兼太子太保特召翁万达制中为兵部尚书起故翰林编修赵时春刑部主事申添注兵部为巡视京营主事十月改京营提督曰提督京营戎政赞理文臣曰协理戎政仇鸾言京营官军守难格战请分遣御史调诸边兵入卫为秋防上从鸾议刑部郎中徐学诗言寇至门庭陛下有谕令人人尽言所以破逆者切见严嵩奸贪特甚嵩子世蕃窃权擅政臣谓正本清源无如亟罢嵩父子皇上揽权穆清之上六卿分职则天下自安上曰厮学诗乘上言以报私忿下镇抚司考讯之嵩求去不许曰勿堕小人计但竭忠辅朕十一月冬至群臣望朝奉天门祧仁宗祔孝烈皇后于太庙复为后祈福内殿六日以翁万达被命久未至遂以王邦瑞为兵部尚书及万达至上责其慢夺职别用李遂自南京至上亦以其迟下吏部尚书邦谟吏科都给事中秉壶等参论皆请罚治之上曰国事方殷遂闻召迁延无人臣礼邦谟秉壶犹护之也遂黜遂为民而罚邦谟等俸有差因以王代遂上曰雪耻报恨恒人知之当职掌者其整饬兵将定以春中举剿敢言止者大将军鸾处治十二月癸亥上祈雪禁中乙丑雪增置昌平易州各都御史副总兵一员并设通州者为三辅降翁万达为兵部侍郎兼佥都御史守易州起故佥都御史许宗鲁守昌平大学士严嵩一品满十二年考赐奖敕诰命仇鸾奏言蓟州总兵凤鸣大同总兵珏不胜任请黜之而别荐京营副将勋代凤鸣密云副总兵仁代珏上皆从之旨从中下兵部尚书王邦瑞言会推而请自上裁此故事也京营大将与外镇将本无属也鸾将京营辄请置易外镇将领旨从中下臣莫与知恐无以杜专擅渐上责邦瑞曰戎政初修忠将是托朕密谘镇将非鸾自擅尔若选将练兵事事加意且不待彼言矧俾我劳今一矢未发辄先自攻谮大臣谋国之忠宜尔耶册徽庶子载&amp;#为徽王楚庶子英为楚王三十年正月己丑朔命朱希忠摄拜天元极殿群臣望朝奉天门锦衣卫经历沈&amp;#论劾严嵩父子奸贪十大罪夏邦谟为之关贿赂若颐指然请兼诛斥之上曰厮&amp;#先为令坐贪被调今且考察度不免抑昨岁与邦谟喧哄朝堂尚未正罪乃敢狂恣出位诬奏大臣计取直名去锦衣卫其捕杖之寻发口外为民甲辰月食兵部议调班军及近畿诸府人夫修筑蓟镇边墙仇鸾为班军请免上许之而曰各边岁岁言完修也无一济者要当练兵蓄锐实图效耳其第令本镇第量自修筑亦毋妄劳费为兵部左侍郎史道言修边防御不为无功班军即不调请借役人夫许之二月礼部尚书徐阶疏请建储者三上问严嵩嵩对东宫诸王十五则选婚景裕二王年及矣当先正名焉册裕王为东宫乃可行冠婚礼也上曰己酉春事可思古者男子尚三十娶己酉春盖庄敬太子薨之年三月俺荅献我叛人锦宝等请质其使人以求马市下兵部尚书赵锦咸宁侯鸾议鸾力主之群臣皆如鸾言上难焉问严嵩嵩曰非谓恃市忘战也以缓兵而修备焉从之遂许开大同宣府延绥宁夏四镇岁两市召致仕吏部侍郎史道兼右佥都御史往大同经略既行兵部员外郎杨继盛上疏谏止上示嵩得无与边臣再计如我初意直坚守而待扫除之乎嵩曰寇待命矣上乃下旨边臣久奏马市集议而后行继盛即有见宜早言何挠边惑众以淆国是下镇抚司考讯出为边杂职总督湖广川贵右都御史张岳大破贵州苗上谕礼臣曰天久不雨朕先虔斋三日祈霖于洪应文武大臣其祭告郊庙遍于群神四月建祈年醮朝天宫复以仙宫席殿不戒于火令更坛而举醮贵州苗既破其贼首龙许保等窜入湖广苗镇寨纠党突入思州执其知府允简大掠去事闻革贵州都御史任辄职住总兵官沈希仪俸暂加张岳为兵部右侍郎兼右佥都御史以重其权切责之令与希仪皆戴罪立功以兵部尚书锦左都御史侨兵科都给事中光裕等不究论诸臣罪夺俸有差以旱赈保定河间诸府仇鸾言今者四调边兵及京营军兵共五万人臣授大将用兵贵专请皆隶臣分布诸路他官不得擅调遣从之开马市大同五月以雨应祈遣谢各宫庙大同既市俺荅上表谢进马九匹入谢仇鸾言宜赐敕厚赉从之赐俺荅彩币四表里大红纻丝膝襕一表里金顶大帽一金带一及其子脱脱来使有差六月睦妃何氏薨将葬之上曰古者世妇御妻数用九其自今九妃同墓城通州八月万寿节命朱希忠摄拜天元极殿群臣望朝奉天门九月上谕兵部风作竟日其防卫毋怠京师地震有声诏修省三日刑科给事中良翰上覆录囚奏上曰日恭大享厮良翰奏刑不敬孰大焉夺其俸既享谕礼部曰日者大享自始视牲风阴罔间实所司不恭杂之迁坟渎之刑奏继自今祈谷大享礼悉禁封点斋视牲如大报毋慢改葬哀冲庄敬二太子天寿山辽东巡抚缺李默会推布政使张谢存儒上曰是以资迁矣如今急边故非常比默不慎重推举安有视国如家意姑记罪其再以堪任者闻默惧疏谢上曰默受朕简长此六卿徇情市好累不改省薄罚示之乃敢怀忿忌辱假名陈谢其革默职为民裁革易通二都御史使蓟州巡抚兼视通保定巡抚兼视易十一月冬至群臣望朝奉天门十二月以雪应祈群臣疏贺上嘉答之制贺雪吟上曰乃者赖谋勇之臣摄彼凶残竟秋无事咸天地宗社佑兹建总报大典大高元殿七日其停不急封如例既庆成上曰恭诚伯仲文以万金百帛助军奉命建醮保民大获庇佑其岁加禄米百石子世恩升太常少卿仍带俸真人高士弘经永宁中辅官道戴中成等皆覃恩有差封渖世子恬姣为渖王三十一年正月甲申朔命朱希忠摄拜天元极殿群臣望朝奉天门俺荅屡寇边朝议籍籍追咎马市非计仇鸾虑谴请选宣大精锐兵万人发白金二十六万为战资上不许谕严嵩曰金民血也鸾去岁调兵不一战费军兴数百万即战当何如其第令战己亥月食礼部尚书徐阶言周人爱君拳拳亿祝虞廷命官谆谆胄教皇子年十有六选婚讲学实维其时然必册立先之名位定然后可次举臣实司礼敢昧死言上曰二子年及即以本礼举冠婚何害何乃逼君其即具冠婚仪奏阶请先冠裕王次景王婚亦如之则暂于内宫上曰婚出府故事也何暂于内宫严嵩对曰冠同日婚出府故事王也裕王将为太子焉上曰二王同体其以三月冠婚次之治二府二月更名西苑御宫为永寿宫宣大二镇大饥人相食令督饷侍郎冯坤发白金十万往赈之以两镇巡抚何思苏佑不奏报罚其俸建春告大斋朝天宫举大祈岁典五日以太上道诞建醮永寿宫九日示百官勿谓弗经欺元而谤上&amp;#故工部侍郎陆杰赍白金十一万修元帝宫于太和山上谕礼部春半土燥布种恐难其命文武大臣为农借雨各宫庙以青衣角带行礼寇大入大同指挥佥事王恭死之赠恭官荫其一子三月修岁例典洪应雷宫六日冠裕王景王礼科给事中适奏乞命二王出阁讲学四月上谕严嵩曰朕二子近议出阁礼部何久未请者徐阶上疏请期上复曰兹逼夏杪无几何时其待秋爽掌詹事府事尚书孙承恩曰臣备宫臣职辅导敢固以请上曰雷久不声占云臣专果适不奉君卿未可附和新兴堡告警百户常禄指挥姚大谟刘栋刘启基死之备御指挥王相勒兵力战二日与指挥张策百户程克政胡镇皆死之予相赠官赐祭葬荫其一子禄策等皆赠官子孙各升袭三级徽人王直者为倭侩故都御史朱纨严海禁绝倭海上诸豪遂负倭所市倭责直直无所出亡据海岛上因聚亡命徐海陈东等为将领数勾引诸倭奴入寇浙东至是倭万余人驾船千艘烧劫温州诸郡破黄岩掠之七日其后猖獗浙直中东据柘林海据乍浦凡六年乃绝五月旱祷雨既雨群臣贺增设两淮等处巡盐御史一员七月乙未月食以倭起复设巡视浙江兼管福兴泉漳都御史总督军务以王为之先万寿节建醮大高元殿二十五日八月庐江王佑献瑞榖荐庙受贺建寿旦醮朝天宫三日夜万寿节命朱希忠摄拜天元极殿群臣望朝奉天门干光殿成仇鸾死上闻其外通状命剖棺斩首枭示九边鸾父母妻子及鸾家丁时义党侯荣姚江皆论斩没入其男女赀财家属党与流配之九月罢诸边马市凤淮扬徐水赈之遣科道官巡视太仓银库着为令十月南京试御史王宗茂极论严嵩奸贪出为平阳丞兵部尚书赵锦坐先附仇鸾戍极边岷王誉荣薨十一月张岳尽平湖贵苗建秋报岁典于洪应雷宫冬至群臣望朝奉天门十二月光禄寺少卿马从谦言提督光禄寺太监泰干没内帑以万计巡视给事中允中御史斯彬亦劾泰如从谦言泰诬奏从谦盗用大官食物诽谤上奉元不忠状上命逮镇抚司讯之讯上泰所引从谦诽谤语暧昧无证不足深诛上责镇抚司夺其俸曰从谦罪如子骂父者律曷不究也因降允中斯彬边方杂职从谦泰下法司拟罪法司坐从谦边戍泰送司礼监奏处上以泰能举发欺谤臣免之廷杖从谦午门戍烟瘴从谦死杖下封庆庶子枋为庆王修谢岁典于内殿命大臣祭告六宫庙百官吉服斋戒法司停刑五日雪百官表贺三十二年正月戊寅朔命朱希忠摄拜天元极殿壬午日食雪不见上曰日食不显露雪瑞旋荷天恩不可不知其奏谢郊庙社稷先是孝烈皇后祔庙之议自上发之礼科都给事中杨思忠与徐阶议不可上衔之至六科官上表贺正杨思忠为首上摘表中语诘之曰申锡元禧是何文体厮思忠不臣久岁其杖之午门之外百发为民余罚一年俸遣礼部左侍郎孙升建安神醮于承天元佑宫癸巳月食严嵩请婚二王于内府上曰何摇外议也则立为太子矣夫出府不可如何害及二王如何害及朕者卿明言之嵩言储位未有所属同居于外危疑易生嫌隙易起臣所为二王虑者也先朝有太后有中宫东宫体势增重主上尊安今烈后上宾至亲独二王乃皆在外臣所为圣躬虑者也上曰无庸有能胜天乎已礼部拟上婚礼稍分别上曰既王矣何异之有尔等即举册立礼勿烦朕也礼部以为然具仪上上曰岂有朝更暮改者其一如王礼元江贼平召还杨继盛为兵部员外郎继盛至复极劾严嵩专权曰陛下不信则请召二王面问之上曰厮继盛本心探测朕意故引二王好无上也锦衣其杖之百四杖一更人已下刑部尚书何鳌当诈传亲王令旨律绞上曰姑如拟犹轻鳌等不执法重论尚请朕悯狂党邪废法也其降俸一级郎中史朝宾降三级外调之严嵩引罪求去上曰群臣细丑已结为党若引罪真堕邪孽计皇天鉴临神明左右宜赞佐奉顺毋生去心特旨以聂豹为兵部尚书二月庚戌册李氏为裕王妃乙卯册王氏为景王妃皆出就府建春告大醮于朝天宫三日夜罗田县省祭官纬进白兔赏金币徐邳水甚命河道御史曾钧浚黄河下流以通漕遣刑部左侍郎吴鹏往赈之初杨继盛之劾严嵩也谓今工部尚书欧阳必进故嵩中表嵩私之以为两广军门必进就中为嵩孙鹄冒功得锦衣至是必进上书自理下兵部覆严世蕃自为草授郎中周冕使覆奏冕封奏世蕃草劾之上曰厮冕不俟部覆自以意肆报复杖而黜为民嵩因为鹄辞职许之倭犯温州参将汤克宽破之俺荅犯宣府参将史录死之予赠荫赐祭葬祠死所三月建祈年大典于大高元殿陕西山东大饥赈之巡按云贵御史赵锦论劾严嵩亦及严鹄嵩归第待罪上曰锦明谤君其械系京师治之遂复鹄官召嵩立入直及锦至廷杖黜为民俺荅入宣府犯河曲游击孙邦丁碧战却之寻犯深井堡总兵郭都死之又犯延绥总兵刘梅死之上赐邦碧金币予都梅赠谥祭葬祠荫建祈年典于洪应雷坛兼求雨焉复城外城闰三月以大道殿成建景命吉典九日王直勾倭大寇江南滨海诸郡至于淮北破昌国卫屯之五日参将俞大猷以舟师逐去之直复勾倭攻陷临山卫城四月旱祷雨内殿营宜春宫建吉典雷坛仙宫停封十三日革新设招抚徐淮山西屯牧清理盐法及巡抚昌平四都御史浙江舟师破贼松门港倭犯太仓平湖海宁破上海海舟大掠南直隶浙江诸郡复破浙松阳松阳知县罗拱辰战却之五月倭入上海屯之七日倭乍浦所流劫宁化奉化参将汤克宽火之于民舍余倭遁设提督海防总兵以汤克宽为之建景命典于干光宇六月荆王厚烇薨七月礼部为二王请入贺万寿上曰未命摄祭其待明秋自是凡万寿节礼部为二王请贺皆不许建生辰醮于雷坛上谕礼部朕丕承父天母地洪眷大道帝师匡扶内宄殛灭外寇平宁恩佑加隆勿谓迩君弗似臣邻之义兹月下旬及八月初旬高元等坛修景庆等仪其毋违怠以为民先八月吏部尚书万镗推通政使赵文华为郧阳巡抚兵科右给事中朱伯辰论劾文华宜罢文华言伯辰劾奏皆镗嗾之因言镗怨望上黜镗并伯辰为民留文华如故复召李默代镗万寿节命朱希忠摄拜天元极殿群臣望朝奉天门河南盗师尚诏山东盗李自名等作乱九月俺荅犯大同塞总兵李涞参将冯恩游击李桂等死之皆赐赠谥祭葬有差祠其处师尚诏平饥免庐凤淮扬诸州县卫所税粮有差敕赈之十月赈畿内诸府及宣府辽东山东河南并蠲赈浙江被寇诸县建秋报大典于洪应坛九日修南京皇城倭复自华亭登岸泊宝山汤克宽击胜之常熟知县王鈇御倭福山胜之计三中武科者会试着为令遣行人东莱敕谕南直隶山东抚按官破格赈饥以南京兵部侍郎谢存儒故巡抚河南时不能弭师尚诏盗械治于京师京师大饥上问严嵩京师饥曷处之朕闻外省饥民亦来奔就必有毙道路其发太仓米十万以六分平籴四分给四来贫苦者外城成十一月倭犯上海嘉定冬至群臣望朝奉天门建景命圆庆典于仙宫九日十二月祷雪礼部言畿甸灾难为邮册封宗藩请如古孟夏封诸侯礼移之来岁四月诏可着为令修岁成大典十四日雪群臣贺以天腊节建醮大高元殿停封二十八日取大仓库银十万为内供严嵩言中外望陛下立太子请举之明春上曰昨月下旬朕景命庆圆下令臣民毋欺怠即次日逆恶邪物造言朕躬不豫朕久闻沸腾之言谓诸事皆卿仲文为之卿仲文不言即言朕无不立太子者卿疏自解是矣恐非安上敬君之祝三十三年正月壬寅朔命朱希忠摄拜天元极殿百官望朝奉天门建元旦醮大高元殿停封事二十八日以六科给事中思静等贺表不上书万寿者各逮杖之午门上谕严嵩曰卿昨奏立太子老忠虑国亦固然已然朕一切政体未失止夙兴不一坐臣又皆逸今朕以一王犹监国者何如嵩对曰中外臣民谓它无敢请立太子者独咎臣不言臣是以言臣所请者礼也非谓政上乃已康妃杜氏薨册谥曰荣淑发太仓赈饥民之就食京师者百里以内人三升远者递加至二十升而止停边选例倭久泊崇明南沙至是溃围出海转掠苏松诸州县二月建春祈大斋朝天宫三日夜大祈岁典三日倭攻松江官兵追战败绩巡按直隶御史慎劾奏应天巡抚都御史彭黯升工部尚书即上官不待代坐令倭知调度无人驰突益甚乞重治以警臣偷上命械系京师黜为民三月吏部举江西左布政陈洙代黯上曰倭方棘洙胜黯否或远不能旦夕至其再择乃改兵部右侍郎屠大山兼都察院右佥都御史兼巡抚督粮焉命建显陵殿规制如景陵御史何廷钰条时政八事下户部户部以其迂阔格不覆奏廷钰诣郎中刘尔牧趣之尔牧敏悍善筹户部尚书钝所倚见廷钰而傲廷钰言比陛下戒户部节财尔牧外为谤毁言今县官赏不撙而费无经大自泥沙安得责户部上曰朕奉元即取太仓储岂能百万厮尔牧敢以不节无名谤朕即如修边一费侵欺千倍有言及否其逮杖之午门百发为民上曰朕惟逆寇犯阙后连岁凶饥恻然念之今恤民养军为要两者得人虽患不害吏部其令有司加恤灾处奏迁尤异重刑其贪殃者谕兵部责实边镇将官抚士而饬兵政焉以四方灾异建祈佑典七日倭掠苏松参将汤克宽击败之采淗港建景佑吉典于大道殿七日倭掠通泰等城余众漂入青徐界李自名平四月上曰春雷未声四方旱涝交灾勿第咎君天工人代当责臣劳其遣张溶等祭告各宫庙停常封九日京师大疫上曰疫甚死亡塞道朕甚伤焉太医院其药疗户部发米五千石粥之死者官&amp;#瘗毋暴露天地间以渎廷试岁贡士上亲擢何&amp;#为第一衡永盗起倭寇嘉兴伏杀官军于孟家堰都司周应祯指挥李元律千户薛絅宋应澜百户赵轩梁瑜俱死之倭转嘉善攻嘉兴府副使陈宗夔战却之贼遁入乍浦与长沙寇合犯海宁诸县复转破崇明知县唐一岑死之上曰朕虽废朝此心胜于一坐居常念边宣大总督苏佑朕闻其衰兵部尚择人代之五月以地腊节醮内殿七日倭大掠苏州转入崇德和顺民文英献瑞兔赏金币壬子月食以南京兵部尚书张经兼都察院右副都御史总督南直隶浙江山东两广福建等处军务大剿贼募山东兵御倭六月俺荅犯大同五堡总兵岳懋迎击之与指挥佥事薛蓁陈力战死予懋赠谥祭葬立祠荫一子蓁亦予赠祭葬祔享于懋祠倭繇吴江转掠嘉兴背王泾而阵我兵与战大溃指挥夏先死之赐赠祠兵部言先任巡抚久不以刍粮给士以故宣大士马多物故上命械系前总督宣大苏佑及大同巡抚都御史侯钺来京治之寻黜为民切责户部尚书方钝等遂以户部右侍郎陈儒兼都察院右佥都御史往赈并核其见在刍粮军马有不足者计处之以王为右副都御史巡抚大同京师霪雨漂没民庐赈之七月倭自苏州流劫嘉善县转趋松江出海参将俞大猷击败之郑王进瑞谷礼部请告献受贺上曰今兵荒疾疫任事之臣不思处置坐喜祸乱谓尽繇朕安用强以贺天锡元庥不可慢忽其告献上曰水灾兵荒劫数已定匪天灾人实人自招我累年经岁为民切求下当我感乃臣欺民愚覆谓我迷天监大昭西苑果有瑞禾百十五本庥祥隐出语尔众知建启祝醮于西苑停封五十五日取太仓银十五万为内供官兵败倭于长礁南海中焚其舟上曰自古君臣元首股肱未有不体一之关也直赞事元第希忠嵩两人者亲臣其增驸马都尉景和安平伯承裕文臣增吏部尚书默礼部尚书用宾武臣增左都督炳焉撰述元文则选侍从文学之臣四人充之于是吏部侍郎程文德郭朴礼部侍郎闵如霖吴山当其选发内帑银万两修泰山神庙八月以万寿节加恩荫朱希忠陶仲文各一子为锦衣百户严嵩子工部侍郎世蕃添注管部事徐阶兼太子太傅武英殿大学士李本太子太保文渊阁大学士余官如故高士中辅正一等官王弘宾道士杨常静皆加道号有差嵩以世蕃故不繇科目辞管事许之万寿节命邬景和摄拜天元极殿群臣望朝奉天门嘉兴倭还屯松江柘林川沙洼二处进薄嘉定城参将李逢时以山东兵六千人败之趣户部买龙涎香山东兵乘胜击倭采淗港大溃命械系故巡抚屠大山参将许国李逢时副总兵明道京师黜大山为民国等皆论死九月建秋报大斋朝天宫三日夜徙乐昌王府于朔州文华殿办事工部侍郎谈相者故以善书幸假归屡称病缓期上恶其慢逮斩之再建秋报大斋朝天宫三日夜倭犯海门副使张景贤击败之邬景和在直当撰文辞不谙元理上不悦罢之时醮清馥殿景和方进香闻命趋出醮成上赏诸臣银币景和与景和言臣无功受赏请许臣辞它日将效裹革衔环以报上大恨其不祥曰裹革衔环愿君耶黜为民十月海贼犯潮州指挥黑孟阳引舟师歼之建秋报醮典洪应坛七日改张经为右都御史兼兵部右侍郎专一总督军务克期平倭经奏调田州东兰那池南丹归顺等州狼兵永顺保靖二宣慰司土兵助战从之上曰今岁诸镇连有斩获皆仰天佑其告谢郊庙社稷先圣帝王十一月举谢元大典内殿冬至群臣望朝奉天门修景庆元修醮于西苑九日倭犯松江据柘林复犯嘉善转掠嘉湖二府都指挥刘恩击却之十二月祷雪各宫庙京城内外盗起雪未应礼部请再祈上曰朕钦元膺佑今夏秋雨水虽多已苑田嘉禾特出五谷之精乃宝也兹不敢要速效于神其兼举祈报典焉
　帝纪部汇考一百五十二
　　明二十
世宗本纪四
按名山藏典谟记嘉靖三十四年正月丁酉朔命朱希忠摄拜天元极殿群臣望朝奉天门柘林倭陷崇德转攻德清二月工部右侍郎赵文华致仕侍郎朱隆禧各上陈备倭之策文华言七事其一请祭告海神隆禧请增置巡视浙福都御史一员并开互市禁兵部尚书聂豹覆上文华疏有寝有行格隆禧不覆奏上谕嵩南破北虚倭尤甚本兵若罔知者文华隆禧疏不比泛奏当有依准卿其集部科示之抑令豹自以忠猷告祖宗养教恩深岂可怨讟时君忘先圣大德豹震慑请罪因言文华疏臣业覆上隆禧之议若增设巡视则见谓官多扰民开通互市则见谓示弱外国是以不敢覆请上曰朕欲豹忠猷入告今何有其更悉心计对豹益惶恐上便宜五事上曰尔职本兵坐视贼欺不设一策平剿谕问乃泛对其降俸二级因夺侍郎溥等俸降所司郎中重二级外调之敕责张经亟剿贼毋使师老上曰大祈元撰臣下有暗欺者程文德作可见今吏部以为南冢宰岂彼谓朕奉不经欲自脱去其南调之为工部左侍郎文德疏谢上曰犹怀讪黜为民如赵文华请遣祭告海神兼视江南倭寇犯蓟镇参将赵倾葵指挥褚文明李德周官千户黄世勋段启百户孙世爵等皆死之赐祠祀赠荫有差建大祈岁典六日上谕在直八臣曰吏兵二正祖宗朝常慎其选矧今中外多事兵正或衰卿等评之豹引疾乞休上特命闲住去下吏部别推吏部举许论杨博上谕嵩曰是官须得精健者论亦衰博可三月建祈年醮洪应雷坛七日建神应轩于西苑上曰朕奉洪应祈典之中辰下役不敬以是不无欺诽者岂可诿为数有而快其谤志其复启坛修七日毋怠苏松兵备副使任环以舟师击倭南沙胜之四月封荆世孙翊巨为荆王岷世子定耀为岷王田州土官妇瓦氏与东兰等州各领狼兵应调至总督张经使总兵俞大猷汤克宽分领之会赵文华至方锐破倭狼兵贪数请战一败于漕泾再败于金山而文华意尚锐直谓倭易平数趣经以狼兵战经念欲待保靖永顺兵至与犄角图万全谓兵事秘不轻语文华文华怒上言经玩寇殃民今独臣与巡按御史宗宪时时在行间也顷之永顺保靖兵至副使任环领保靖兵攻三丈浦倭于江阴村破之倭犯淮阳通州盐城等处参政张景贤御之狼山亦败之寇入青边口宣府参将李光启等率众御之兵溃与指挥黄添祥尚真蔡隆千户郝廉贾玺尚志百户郭勋王永同死之诏赐祠赠荫有差五月柘林倭与新倭突犯嘉兴经令参将卢镗与俞大猷等领永顺保靖兵分部水陆夹击之遂大破之王江泾擒斩千八百九十有奇余寇溺者称是川沙洼倭出海流劫昆山县江北倭自日照流劫东安卫至于赣榆复至海州沐阳桃源诸处官兵歼之于徐邳而江北倭平倭复自海上大至流劫苏常间王江泾之捷大捷也而赵文华所论张经状已至上前上怒问嵩嵩对如文华指遂命械经及汤克宽于京师以应天巡抚都御史周珫为兵部侍郎兼右佥都御史代之上曰经结南寇罪在不贷文华发之是皆仰元威其遣朱希忠分告于宗庙社稷神祇先圣有顷王江泾捷闻兵科都给事中用敬等言王江泾首功千计东南用兵以来未有捷若此此倭亡我奋之时未宜易帅正当令张经乘胜扫除之请姑召还锦衣使者再观其成败即败逮经未晚也上大怒曰张经欺怠不忠不文华奏不战厮辈党奸恶直沮法坏上其各杖五十发为民已上心疑之以问严嵩嵩终陷经而称御史胡宗宪与文华杀贼功为请赏上曰令文华不言者又复失贼遂遣使赏文华宗宪令竭忠督讨仰赞元威柘林倭焚巢出海俞大猷等破苏州倭于陆泾埧倭寇常熟知县王鈇乡官参政钱泮率兵御之不克死之各予赠荫祭祠上曰故工部左侍郎郭文英出身工匠久竭勤劳今家人乞祭葬其与之仍加祭坛上谕户部龙涎香访取十余年矣不得分毫始梁材笑上曰载籍不纪则成祖作永乐大典伪乎其再求之海滨必得之六月倭从海上至犯上虞会稽破杭州流劫而西俞大猷遮洋击三丈浦倭胜之贼遁海上之三板沙增调三广选官民乡勇羌土精兵赴浙直军门并力击倭江阴知县钱錞御倭蔡泾闸死之予赠荫祭祠浙江倭还犯吴江俞大猷与参政任环击胜之贼奔嘉兴三板沙贼出海大猷复与任环追击之马迹山胜之其余贼上曰朕累言周珫不耐行阵今闻疾甚浙福提督都御史李天宠嗜酒废事其悉黜为民遂改南京户部侍郎杨宜为南京兵部右侍郎兼右佥都御史代珫升胡宗宪为右佥都御史代天宠赐给赵文华敕书关防令悉心督察军务胡宗宪请遣人入海谕倭禁其部夷毋入寇兼伺诱王直焉从之使生员蒋洲陈可愿充市舶提举以行上曰朕闻宣大二镇米价踊贵北直隶山东河南麦熟其急仿昔人平准法以济民饥蔡泾闸倭至夏港镇浙江副使王崇古击胜之七月倭自杭突至徽宁诸县入南陵芜湖丞陈一道独麾一军与其仆子义死之江南倭大载舟出海佥事董邦政与俞大猷追击焚之会飓作贼舟亦自坏贼还海港登岸劫掠新作元雷居成南陵倭流劫至芜湖进逼太平至南京城下以倭破杭州逮李天宠京师与张经汤克宽皆论死系狱造芦沟桥成以陶仲文先献万金助工加岁禄千石八月倭自南京过秣陵关掠溧水柘林倭载舟出海佥事董邦政总兵俞大猷分击胜之上为寿奏示斋府曰今月十日小臣始诞躬觐大高元殿前期三朝为首节后三辰庆周启建金箓钦承玉眷大祝七昼夜修设罗天宝醮二千六百分位仰惟父天保命母地育生底宗子以成仙赐愚臣而得道庆臻宗社禧衍家邦万寿节命朱希忠摄拜天元极殿群臣望朝奉天门上曰近得徽王荐奏一道者获太上之元其赐徽王清微忠孝翊教辅化真人道号予之金印道者赐名通妙散人给三品诰命溧水倭趋宜兴越武进抵无锡至浒墅关会柘林出海倭风飘之还登岸据华亭之陶宅镇苏松巡抚都御史曹邦辅恐浒墅寇与陶宅合督兵备副使王崇古集兵四扼之佥事董邦政与把总娄宇尽歼其众于杨林平之九月赵文华以不得浒墅之捷为恨与胡宗宪自将兵大捣陶宅乃大败贼益炽掩不言反劾邦辅邦政不进兵协攻趋易避难请亟罢黜之上下邦政总督都御史问治顷之巡按御史孔昭以陶宅之败闻给事中栻浚先后言文华欺诞负简命江南人称邦辅功不容口文华嫉&amp;#人捷自掩败邦辅不惟不得论功且以罢黜请宜罪上竟不问命邦辅剿贼如故建秋报大斋朝天宫三日夜大同参将丁碧死于寇予赠荫祭祠倭自海上至泊台州螺门都指挥王沛与参将卢镗尽歼之建秋报大典于大高元殿七日十月裕王长子生礼部请告郊庙社稷诏天下上曰生太孙则然可不待上命自为礼其遣告元极奉先二殿而已已群臣疏贺上诘掌詹事府事吏部侍郎闵如霖辞意藏谤降三级俸罢其元撰命严嵩再择敬神而畏君者代之陶宅倭奔屯周浦曹邦辅督兵攻之败绩建祈报大典于洪应雷殿六日杀张经李天宠杨继盛于市天下益恶赵文华及嵩父子十一月壬辰朔日有食之倭犯莆田千户戴洪高怀德张銮皆战死海上倭二千余入川沙洼与旧倭合焚劫浦东一带丙午望月食倭自海上来屯海盐人家指挥徐行健焚灭之倭自海上来犯平阳倭自海上来流劫乐清黄岩仙居余姚上虞会稽诸县守备刘隆指挥闵溶御之于谢浦死之倭犯兴化千户丘珍杨一茂死之已复犯福清海口泉州卫指挥佥事童干震直奔其垒斩十余贼亦死之皆赐祠其地袭升其子二级冬至群臣望朝奉天门闰十一月统领川兵游击曹克新邀击周浦倭胜之贼焚巢出海副总兵俞大猷等追之老鹳嘴又胜之余贼奔上海浦东曹克新击倭鏖战于嘉定之高桥兵溃越二日复整而大击之又复大溃败倭犯上虞会稽者典史吴成器督众剿灭之龛山官军尽平之嵊县十二月选练南京卫军一千人使守京以都督段堂领之孝陵卫三千人使护陵以丰润伯曹松领之名二营曰振武开矿四川山东赵文华击贼无功谩言水陆成功江南清宴请还阙供本职许之山陕河南地大震压死官吏军民奏报有名者八十三万有奇不知名者无数户科左给事中杨允绳御史张巽言劾光禄寺丞胡膏侵牟多金下法司验问膏以允绳谤上元修为解上大怒诏逮允绳等送镇抚司掠治镇抚具允绳狱不及巽言上切责曰旨云等也如何脱巽言不治夺其俸皆下之法司刑部尚书何鳌等坐允绳仪仗内诉事不实者绞引例充军膏妄费受赃为民上诏廷杖允绳巽言允绳论绞如律颂系之别降巽言于外任建紫皇殿成严嵩病上谕阶本嵩病犹勉入直敬畏天敬畏君也兹闻其笃细邪之物快哉其传示世蕃孝侍毋怠寇犯神木参将杨璘死之赐赠荫立祠三十五年正月辛酉朔命朱希忠摄拜天元极殿群臣望朝奉天门赐直臣衣曰卿等直侍朕家娱亦废它等犹不遂心孰非臣耶我下谕元辅计立帝建储我须闲元辅骇生疾天不可违我且止衣非正赐少御春寒焉守备王伦等扼倭曹娥江追歼之于三江调河南兵御倭令浙江练乡兵二月以山陕河南地震敕户部左侍郎邹守愚往祭其山川社稷城隍及所在帝王陵寝领白金四万从便宜赈之举大祈岁典七日赵文华还上言臣还时大都南寇已灭独零贼未尽殄耳上疑其诳数问嵩嵩为支吾对文华因言南寇所未尽灭者坐督抚杨宜不称独胡宗宪可代宜易置宜用宗宪上然之会御史惟中劾问诏罢之宜罢吏部尚书李默推南京户部右侍郎王诰以代文华既被上诘问因谋告讦自解上言宗宪才实可用尚书默故与臣异同臣劾张经经属默同乡思为之报复臣论曹邦辅默党留之东南寇至未解皆繇默不奉公推贤致是因摘默部试选人策目有引汉武唐宪事实拟上怀讪谤上大怒下礼部三法司及科道官皆覆称默褊执失大臣体策目所引尤不宜言上以其党护切责尚书王用宾等各降俸三级下默镇抚司考讯刑部尚书何鳌遂坐默比子骂父者律绞上曰律不着臣骂君谓必无也今有之矣其加等处斩锢于狱因黜宜为民逮治曹邦辅以胡宗宪为兵部左侍郎兼都察院佥都御史总督浙直军邦辅竟坐戍默从狱中咽金死三月命大学士李本暂掌吏部事是时严嵩子世蕃专恣贪婪政以贿成赵文华一出江南之公私匮竭刑赏倒置士论恶此三人已甚嵩虑有它故欲排锄其异己者本承嵩指上言近者当事用人迁擢一出货营贤否尽徇爱憎以致庶绩日隳南北多寇虽陛下焦思于上屡更数易未有能分主忧者两京大小九卿及在外督抚诸臣臣不识忌讳欲为陛下分别其人定拟去留以请许之本因列诸臣为三等吴鹏赵文华严世蕃陆炳冯天驭何鳌沈坤等二十八人为上等鄢茂卿徐履祥赵贞吉等七十人为中等杨行中葛守礼艾希淳郭鋆陶邦修等十有五人为下等上皆如所拟已复命一体考察两京科道官以闻即亦皆如本请诸御史考察无害者人杖四十乃留之遂加本为少保兼武英殿大学士以工部尚书吴鹏为吏部尚书鹏举赵文华自代从之仍加文华太子太保以赏讦发不臣功以国用不足推广入赀之路建祈年祷雨醮于洪应雷宫百官素服办事如修省贼酋徐海拥诸倭复大至分数道入自浙东西至江南北弥满海复导柘林贼陈东所部数千人逼乍浦焚舟登岸人各殊死战倭人古田指挥使刘&amp;#副千户王月死之赐赠祠四月停刑止屠以祷雨雨降上悦严嵩率百官表贺倭破慈溪杀温州同知黄钏军民死者亡数予钏赠荫祠死所倭犯镇江瓜仪等处大烧漕粮江北倭流劫至圌山无为州同知齐恩率其子尚文嵩及其家人击败之遇伏力战死倭复攻破慈豁余姚省祭官杜槐死之皆赐赠荫有差俞大猷董邦政击倭宝山胜之游击将军宗礼以河朔兵九百人击乍浦倭万余于崇德三里桥三战三胜之徐海气大阻会桥陷军溃礼与镇抚侯槐何冲忠义官霍贯道皆死之皆荫叙有差建谢雨典于雷宫三日上曰今大小官以私情乘空铨除无数侍上者十百人中乃一二侍读讷修撰春坊供撰久劳其俱升为翰林院学士右春坊右中允份文学可称令入补撰文重元事焉五月倭乘胜烧劫桐乡围之浙江巡按御史孔昭请简才望大臣一人督兵应援且以为南京保障从之敕兵部右侍郎沈良才兼都察院右佥都御史行上故数以汪南倭诘文华至是复谕嵩令文华具举倭实情对嵩知上觉其欺教文华自以其意请复视师嵩从中为言收良才之命命文华总领涿保定河间及河南山东徐沛等兵以往悬劝借赏格以备倭上曰古礼因事索鬼神焉南北欺犯其遣大臣祭告于郊庙社稷行礼乐歌五成用牲倭自慈溪入海听抚贼毛海峰等助官军追击之鱼山胡宗宪使人说下桐乡贼徐海与陈东自携乃退屯乍浦桐乡之围解遣通政王槐取矿玉旺峪敕建真武殿于齐云山六月造帝真殿倭劫湖州等处苏松倭遁出海总兵俞大猷追击大败之浙江倭陷仙居趋台州副总兵卢镗等击胜之寇三万余骑犯宣府游击张弦迎战死之一军尽没中军官陈徭千把总缪策陈镇张瑞等俱死之赐赠荫有差开矿河南严嵩再满九年考奖敕赐宴荫一子七月建延生典高元殿五十日取中库银十万为内供献西苑双穗谷于太庙徐海擒陈东等以献海自退营梁庄以其乍浦巢委我我军大破平之八月以徽王载&amp;#不法追收故所赐其父恭王真人印万寿节命朱希忠摄拜天元极殿群臣望朝奉天门举承恩大典于内殿陶仲文顾可学皆言芝入药可寿命分采之元岳龙虎鹤鸣三茅齐云及五岳诸山上曰当职者怠龙涎香多年访求未得故所遣广东福建官记其罪趣之更遣一官求之于云南上曰芝与香无论臣民得者许自献宛平民诚献芝五本赐银币胡宗宪大集保靖河朔永保兵进剿徐海于梁庄大破之海沉河死而倭寇尽平上曰玉旺峪所进矿银转胜于初可仰承天地赐更访采诸未开之场显金玉露形昭太上元风焉户部臣言圣德敷被帝锡佳宝不宜壅阏无用之地请如旨宣示四川山东河南有司以称天地降祥及圣主足国裕民之意报可九月辽东告警指挥刘洪臣千户黄相李承宗百户管振死之废徽王载&amp;#为庶人除世封载&amp;#自杀杭州大火燔民舍三千余家上曰冬寒可念礼部止采芝民毋行礼部臣言臣向未敢请今敢不如诏上曰为近畿者耳元岳诸山采如故毋后举秋报大斋洪应雷坛七日以倭平遣祭告郊庙社稷帝王神祇受百官表贺论平倭功十月丙戌朔日食御医果进元岳仙芝赐彩币倭入诏安县播州苗贼卢阿项等平十一月广宁塞告警总兵殷尚质游击阎懋官死之赐赠荫祭祠上曰元辅嵩年七十余忠顺罔怠朕心弗安免廷贺苑直赐腰舆建景圆一阳二典于万法殿十四日冬至群臣望朝奉天门两广督抚侍郎谈恺讨平洞贼陈以明论功有差十二月山东贼杨思仁平追赠许逵三代祖父赐诰命献陈东之俘俞大猷击余倭之驻浙东舟山者大破之倭平三十六年正月乙卯朔命朱希忠摄拜天元极殿群臣望朝奉天门上曰景元祝典已降诏诸司停封九日顷者朕受寒侵仰事上元礼不可减其增修七日展日而致敬三月建大祈典于大高元殿岁祈典于洪应雷宫各五日宛平民道等进灵芝赐布绢人五匹巡按河南御史昭进五色芝二十八本上曰芝五色仰承天恩其进御寇入延绥总兵陈凤死之赐赠荫祠死所又犯大同指挥杨汲百户李潮死之皆赐荫四月寇大入永平迁安等处副总兵蒋承勋死于阵予祭葬赠荫总督蓟辽左侍郎右副都御史王降为右侍郎兼右佥都御史火星逆行二舍敕诸司修省禳于洪应雷殿崇王载境薨丙申奉天殿灾华盖谨身二殿文武二楼奉天左顺右顺午门一时毁火两日乃息群臣疏慰报曰天垂无前异朕战惧若涉大渊罪在朕躬尚敢他饰子职畏亲惟有感眷为顺壬寅诏曰朕惟皇天畀命暨二亲贻庆入奉大统三十六&amp;#于兹矣曩大遭无前之内变荷天恩赦佑以复生刻感难名身命是爱但赖臣劳之一语原非虚寂之二端天心朕悉朕忠天鉴昨因时旱祷泽于雷霆洪应之坛方喜雨膏随有雷烈正朝三殿延门及廊一时烬焉仰惟仁爱之笃垂总属朕躬之咎重下兹罪己用示臣民凡在位者首体相关敬畏宜同未可肆幸乐之心要当竭国民之念共图协恭勿乃我弃倭复至南通州攻城不克分犯如皋泰兴复有倭乘七艘自金沙登岸以殿灾举高元大坛典五日倭至扬州进犯高邮金沙倭犯如皋至泰州谕礼工二部曰朝堂无不复之理当仰天慈勿或卖直为忠狃时作敬其先作朝门午楼焉五月泰州倭犯扬州高邮倭犯宝应入之扬州倭犯天长入之复入盱眙清河皆烧劫而去遂侵淮安府入劫安东县六月参将刘显击倭安东败走之以财诎裁官吏冗员上谕礼部曰殿廷之灾不及大内上天恩宥朕当祗戴其举醮干清宫九日诸司停封如例停止陕西采矿取中库银十万备内供七月封益世子厚炫为益王诏顺天府买办珍珠并下广东开采各四十万颗有奇八月万寿节命朱希忠摄拜天元极殿群臣望朝于端门总督都御史胡宗宪进鲜芝七十本巡抚福建都御史阮鹗一百四十本巡抚江西都御史马森一十六本以贺寿上谕吏部曰直赞撰文公希忠岁加禄百石伯承裕加少保都督炳少傅辅臣嵩兼支尚书俸阶加少傅本兼太子太傅尚书山加太子太保侍郎朴瓒炜各加太子宾客仍与二品服色除侍讲二字学士讷春坊份各升太常寺卿兼翰职如故示嵩毋廷谢上已稍闻赵文华视师江南黩货殃民状至是责建朝门甚急欲以观于述职之臣外国之使文华不能即奉旨滋不怿文华故拜嵩为干子嵩告上曰师生屡为言至是上谕嵩曰日以望之夕召工部入理门楼木备建造乃诿诸未敢曰未敕无专责者大臣不任事可见文华志不若昔今闻其病生不谕责之不早成嵩计之嵩未知上意言文华连岁视师致劳疾工正事繁请钦命专责者更增设一侍郎佐文华部事从之文华随上疏请假上特命回籍养病以刑部尚书欧阳必进代之丁未兴重建午门工上曰人君百为万用靡匪天也我皇祖名门奉天义取尔然己身坐之未安耳今两蒙灾示决不可复礼部其集议门名闻是月晦日赵文华子锦衣千户恩怿上疏请送文华还家上建万寿醮故命停封尽八月而恩怿以是日具疏意计彻御在来月上察而恶之九月朔上曰文华滥杀无辜生命朕大宥之以少宽任事之臣而劝后者朕吉修停八月封累谕矣厮恩怿未尽八月疏病告好欺也文华姑革职为民恩怿削官边戍之因责礼科都给事中江等不参举皆执杖之斥为民下文华视师江南诸不法状示嵩曰卿勿以弟子为意嵩佯惊惶恐对乃罢是时中外鼓舞颂圣断礼部类奏五岳及方内名山所获芝凡千本有奇杀口外民沈练荫宣大总督都御史杨顺一子为国子生上曰重建明堂事义至大天神垂佑苇可久也何必曰楠杉坚朕闻正德中视干清工者不自谓怠乃曰皇兄在豹房令无亟朕久不临朝臣下欺上恐亦尔咎凡在臣民竭力尽忠必速之毋以待殿材为解取太仓银十万为内供十月建秋成报典于大高元殿五日再诏采芝于四方故礼部左侍郎朱隆禧卒家人请祭葬礼部执弗与上曰隆禧调护朕有功所进方药香衲至今在御其特以恩许勿为例上亲告经始殿廷于大高元殿而举典十一月蒋洲说王直自倭至胡宗宪诱擒之直余党惊叛据舟山阻岑港自固以大明光殿成及景命修报遣祭告朝天六宫上曰是典礼特隆重者诸司其停刑止封吉服&amp;#事自是日至于来月之朔毋怠毋欺冬至群臣望朝于端门兴建大朝门工十二月祈雪朝天等宫广东扶藜葵梅诸山峒贼冯天恩李汝瑞等平山西平遥贼田武平以水灾免辽东诸卫所税粮预发太仓银五万优恤之三十七年正月庚戌朔命朱希忠摄拜天元极殿群臣望朝奉天门光禄寺火上曰天火也自马从谦以来邪党日多兹其应矣下大官署正照等于法司黜为民寇围右卫益急城中困甚上大虑之命发帑银十万赈济雪严嵩等疏贺嘉答之倭犯潮州鄠县散官王金聚芝为山以献曰仙应万年芝凡百八十余本有径尺八寸者上悦赉金币建首祝景度吉典于内殿九日二月悬大工开纳例有锦衣卫匠余岳输金二千三百乞升兵部奏授本卫指挥佥事子孙袭一辈兵科都给事中日新等言国家锦衣之职比古吾贲非特恩不授无异功不袭县官即急财何至藉一工匠余资滥朝廷名器上善之命改岳千户夺兵部司属官俸三月右卫急内赋匮竭户部尚书方钝忧惧不知所出乘间陈帑藏空虚状因条便宜七事上曰钝所议第可备将来安见有为国忧思之忠可为右卫应卒者钝惶恐谢因命发太仓库金五万及紫荆关新城仓浮图峪客兵米豆三万石于大同以济之建大祈典于万法殿九日三月上曰右卫危在旦夕朕甚念焉边臣屡求粮饷户部不时给好怠视也工部其暂赍工资赃罚等银五万于右卫二万于蓟镇兵部发马价银一万于宣府急济之九卿科道官曾任巡抚二司及有司习知各省钱谷有可设法计处者各明白条奏大同战守事宜及文武官有宜更置者兵部亦详议于是别调朱笈龚业升山西副使杨选为右佥都御史代笈改山西总兵张承勋为大同总兵代业蜀王承爚薨刑科给事中吴时来言总督宣大侍郎杨顺&amp;#镇以来所请帑银亡虑三十余万而该镇兵食日见嬴虚往往杀愚稚民报首功不能一矢效尺寸御史路楷受顺贿金秘不以闻去冬寇屠应州堡七十男妇死者千计即楷初疏亦云及奉命勘覆则为之诿责守臣以所杀边民侈为顺功兵部尚书论雷同附奏滥予世荫无章甚矣夫近者大同右卫上轸圣怀而当事之臣朋比不忠交相欺肆一至于此臣诚恨之愿陛下一大创此三臣者上密问严嵩嵩比之上特命逮治顺楷权代以兵部侍郎江东因黜论为民代以故兵部尚书杨博并改户部尚书钝于南京代以刑部尚书贾应春辽东大饥人相食预发太仓饷银五万优恤之建二祝景度吉典于内殿九日御史仪望给事中佑言福建提督阮鹗猎取浮誉以得美官行部所至帏帟盘盂率缘饰绮绣珍宝日集金工锻铸罍卮修京师问遣倭入任其出没则加派繇赋遗金缯舟舆送之出境而已臣恐其罪不止罢斥上大怒械治之京师既至黜为民上曰今右卫困极朕闻城中将变尔东用心急处毋诿诸权代总督不待再推即暂以尚书博往任之御史万民英奏臣巡视蓟镇见墙子岭白马关一带边墙皆苟且幸成旋即圯坏以故寇得乘之盖今兵部侍郎吴嘉会故任巡抚时所筑乞按核钱谷之数论冒破罪上命锦衣先逮嘉会下狱遣科道官往按之已黜为民诏恤京商刑科给事中吴时来刑部主事张翀董传策交章论劾严嵩纳贿误国状上曰时来所言顺楷己行之矣彼本讥朕事元怠政故先攻一二远臣次及辅首必有主使同计之人锦衣卫其与翀传策逮送镇抚司讯究之已三臣百掠不承谳上俱发充车嵩乞罢上优诏不允四月杨顺路楷逮至刑部尚书郑晓论顺死楷为民因奏时来言楷受顺金须勘证有则罪不止削籍上命系顺楷狱命兵科给事中郑茂往按之海上倭大至犯台温诸处及福建沿海府县以右卫围未解复黜朱笈为民褫龚业职下御史问之寇困右卫益急上数问大学士嵩嵩意欲弃之不敢显言上益命措饷发兵前后动发太仓之储数十万计使兵部左侍郎闵煦兼都察院右佥都御史督救之以辽东大饥出户兵二部库银三万发赈胡宗宪得白鹿于舟山以献上悦赐金币礼部请告庙受贺上曰元天眷赐瑞固非一独宗宪人心不泯以此进耳其命希忠代献太庙表贺已之裕王妃李氏薨不称薨曰故礼如寿定王继妃吴氏丧江东杨选张承勖大集主客兵严部夺右卫围寇悉拔帐北遁围解上征东还赐二品朱衣一袭论选等功有差命杨博广赈恤缮墩堡练丁壮计善后略从便宜具奏建景命瑞典于御仙宫九日倭攻福清破之执其县令举人陈见率家僮御倭不克与训导邬忠涵被执骂贼死祈雨禳风于内殿倭攻惠安县知县林咸率丁壮御之五昼夜乃引去逐之死于鸭山五月倭焚掠南安县建三祝景度吉典于干光坛五日福建倭出海口港参将尹凤等引舟师击胜之六月倭分犯兴泉漳诸府攻福清南安二县破之遣督造磁器三万于江西以备醮坛之用浙江倭分掠乐清永嘉诸县指挥刘茂朱廷纶千户周宾李爵刘源死之乡官致仕佥事王德赴以义兵亦死之赐德赠祠祭荫茂等皆袭升其子二级新建朝门午楼东西角门左右顺门阙左右门成权名朝门曰大朝门建寿明殿于内苑七月建景祝吉典于大光明殿七日初上从总督尚书杨博请以蓟镇一卫兵听宣大调遣总督侍郎王执奏蓟镇古北诸口川原平旷无险可守独恃入卫卒拥护陵京奈何听它镇调发上曰故有旨令蓟镇练兵画区守今八岁矣幸寇不至即一卒不练每遇秋防专倚调发频年远戍糜粮饷岁复一岁何时已也兵部其遣一郎中与巡关御史阅数以闻遂命郎中唐顺之往修景度四祝吉典于内殿十四日以岑港海寇未平夺总兵俞大猷参将戚继光职级令胡宗宪督剿之封崇世子翊为崇王闰七月西苑进瑞谷献庙受贺赐督理农事户部侍郎高耀金币杨顺路楷之被逮也狱成矣所遣郑茂特按其受金一事耳至是茂还言楷受顺金虽无证要吴时来言皆是顺楷宜重比先是顺楷相比为奸朱笈不与闻也桃松寨之事笈顺大左顺等谮之大学士嵩别调笈笈未及代而顺楷已被逮人皆以为快嵩心丑之笈黜为民未慊也方顺楷逮时上怒嵩不敢解故示意刑部尚书晓请令茂出按以缓其狱及是茂还报上怒解晓乃阿嵩变其狱辞更免顺死论戍楷降边方辞插入笈逮之亦坐以顺所坐于是物论大哗嵩父子胡宗宪再献白鹿于齐云山上曰一岁二瑞天眷非常命告谢元极殿太庙以宗宪忠敬升其俸一级百官表贺大朝门既成放休工匠以来岁冬隙举殿工焉礼部请贺上曰朕仰荷天简以宗人入承祖位非它所为欺我之邪初则夺亲诬天至今尚非一二近二藩作逆无君去年火燃朝堂不臣者方相庆自得谤我事元废朝信方士近佞臣也何贺之为以寿明殿成及圣旦届期建祝延典于内殿停常封尽八月建大斋朝天宫三日夜八月万寿节命朱希忠摄拜天元极殿群臣望朝大朝门庚申月食寇犯宣府赤城等处游击董一奎等帅兵御却之把总冯尚才战死九月上谕严嵩曰古人三十即求补益况年老气衰太上孔子皆示人以妙不可违焉人元之丹比金石胜卿当服之建秋报于万法殿九日唐顺之阅视蓟镇还报命上曰各区缺兵至三万不补且一卒不练督抚官何职也王及总兵欧阳安其各降俸二级令严督将领取见卒实练之岁以五月奏请遣阅视期以三年有成不则科臣参劾之十月岑港倭巢柯梅胡宗宪屡讨之不克南京御史珊等劾宗宪私诱王直老师纵寇滥叨功赏请追夺之上下廷臣集议其去留议上即手答曰妖逆贼直罪浮贼全富本宗宪计获之会彼奏上元瑞小人嫉功遂尔有言朕下诸疏付丞弼议拟用存公论乃亦不分是非明功罪也宗宪其用心平贼如旧副简眷焉未几宗宪上疏自辨上报曰卿讨获妖贼人所皆晓特以献瑞故人不敢指引特引军事害卿耳卿宜竭诚展布以平余氛不允所辞礼部类进四方芝千八百六十有四本诏更广求径尺以上者命唐顺之往视师浙江以胡宗宪协谋剿贼泗水涌出大木一命舁京造殿边山把总冯时雍死于寇十一月冬至以夜寒赐执事郊坛官金币明日百官望朝大朝门柯梅倭驾舟出海总兵俞大猷等自沈家门引舟师横击之倭遁入闽广间敕三法司曰刑以弼治当则气协庥祥自至否则上干灾沴生焉是以古帝王及我祖宗罔不慎斯朕固本祈天为民造福矜恤庶狱惓惓于怀何近年以来司狱失人深文锻炼甚或贿嘱颠倒是谬近安陆幼男一魁二命枉刑母又被捉情无所告远叩朝扉以一推之岂止百数尔三法司宜体朕心多思矜恤都察院通行抚按申饬司府州县省改前愆天地神祇照鉴在上惟公惟慎自能保禄而昌后如不恭命明法幽谴必不一逭钦哉丙戌上亲祷雪洪应雷宫丁酉雪群臣表贺十二月初命都察院岁差御史一员稽刷光禄寺钱粮月籍支费进览三十八年正月癸酉朔命朱希忠摄拜天元极殿群臣望朝大朝门倭千余人突犯饶平海丰攻破黄冈城流劫海阳潮阳惠来等县以大学士严嵩年八十赐肩舆直苑支伯禄嵩辞诏岁给禄千二百石如先朝兵部尚书靖远伯王骥故事赠集乡兵杀倭者永嘉县良医王沛为太仆寺丞予祠赠荫二月建春祈典于朝天宫岁例祈年典于大高元殿各三日丁巳月食广东倭犯诏安漳浦遵化民张应相李朝举李梅张灵张德实汝楫麻鉴等力战死于寇予赠官广东贼流劫归善等县倭自象山犯浙西副使谭纶击败之倭既遁入闽广间福建人大噪谓胡宗宪嫁祸于闽宗宪参论总兵俞大猷不蹙倭柯梅坐令得奔毒两省间诏逮大猷京师治之戊戌亲祷雨雷宫辛丑雨百官表贺告谢六宫庙倭犯崇明四月掠扬州海门等处裕王长子翊釴薨进封为世子祭葬如世子礼倭大入福建沿海诸郡攻福安破之江北倭趋通州总兵邓城御之败绩指挥张谷死之倭遂进据白浦镇巡抚贵州都御史郭翀擒得普安贼李昂等论功有差副总兵卢镗攻北倭于三沙胜之福建倭围福州城参将黎鹏举击胜倭于海中刑部左侍郎杨大章告病上疑其诈命太医院官验实乃放还先是江北副使刘景韶击白浦倭三胜之倭大聚其众谋西犯扬州景韶复追杀之潘家庄而通州倭尽平倭大屯庙湾合攻淮安巡抚右都御史李遂督参将曹克新等大战于姚家荡大败之余倭仍保于庙湾上悦赐敕奖遂刘景韶追击倭于印庄乘胜追击于新州焚之新河口而江北流倭尽平以唐顺之为通政仍与胡宗宪共事盗火太原公廨五月倭犯宁绍台温是时江北倭惟庙湾大屯未平李遂环攻以困之唐顺之以为玩寇持兵先军我兵死伤甚众倭解福州围烧劫同安县巡按直隶御史方辂论劾总督都御史王节制失策宜黜为民诏逮治京师下狱论死倭攻永福破之福建山贼突劫永平泰宁龙岩归化等县永定知县许文猷汀州通判郭子进督兵剿平之裁冗官更建元圣五龙亭庙湾倭被围日久刘景韶载苇焚舟严兵逼之贼潜出海遁而江北倭尽平大学士徐阶满九年考改吏部尚书赐奖敕六月亲祈晴洪应雷宫诏百官斋三日以陶仲文八十遣使存问加官其子与五品服俸丙寅雷击奉先殿外南西墙七月命总督仓场侍郎具银库出内之数每两月进览三沙倭繇海门县七星港突犯江北参将丘升死之予赠荫袭祠刘景韶击七星港倭于扬州火之贼宵遁八月京师大霖雨祈晴于雷殿万寿节命朱希忠摄告天元极殿群臣望朝大朝门李遂献白兔二告太庙甲寅月食云阴不见副总兵刘显破江北倭于白驹场尽殄之辽东饥遣御史赍太仓银六万两召籴赈给之九月修显陵及飞龙等殿工成建秋报大典大高元殿十月设广陵县以瑞雪及秋祥迭降诏法司停刑太元都殿成十一月许朱熹裔孙以博士奉祀婺源者世袭建一阳钦天宝典大高元殿九日冬至群臣望朝大朝门改陕西州属渭南醴泉隆德洵阳石泉沔诸县隶府十二月辛丑亲祷雪内殿雪上悦百官表贺赠故苏松兵备右参政任环为光禄寺卿祠苏州荫其子召杨博还特加秩少保三十九年正月丁卯朔命朱希忠摄拜天元极殿群臣望朝大朝门建启箓迎恩典大高元殿二十五日盗入泰兴二月举岁祈禋典大高元殿三日胡宗宪谳上王直狱命枭示之浙江兵部议擒直赏上曰元佑也不奏谢人心欤命告元极宝殿而论宗宪等功有差修都城总兵徐仁等击寇舟山胜之上曰财用今不若祖宗时何也朕览户部所上籍入少出多嵩其与尚书坤议之何有长算可得充者修祈年典洪应雷宫七日故春坊中允郭希颜上书请分封景王以安储贰疏引往岁圣谕有建帝语上谕嵩曰立子为储是矣帝当谁建耶今不忠之臣不义之民不言君而攻相以君相久位矣朕欲下希颜疏于诸大臣则谓大臣谀也其下议之耳目官于是礼科都给事中璧等议上坐希颜妖言惑众律即其家斩之传首天下以水灾赈顺永饥民倭劫潮州三月琉球使请封者言寇方扰海请自赍诏册还不敢劳使者不许国子监祭酒沈坤家居跌宕负气乡人恶之南京御史林润以风闻奏坤居乡暴横状命逮京系治之坤竟死狱中南京振武营军以索粮噪乱逼总督侍郎黄懋官私第杀之上闻逮治为首者使南京户科奏所以上曰今小民无怨君之念多为臣者求改新政快意耳朕览南京事若五堡初作非军敢为皆臣使之张文锦犹可诿无心黄懋官即郭希颜沈坤辈欺天无君故违不为懋官勒减军士粮虽死罪首也其追革职为民以副都御史鄢懋卿清理天下盐运求五色盈尺芝于天下以近畿饥流民多就食京师上谕兵部朕闻四方盗贼蜂起有司欺怠不问其亟示抚臣督属抚剿务俾除靖有不悉心者以名闻建祈民醮洪应雷宫十五日四月南京兵部侍郎李遂擒得振武营乱军山等二十五人下兵部当山等枭斩不待时上命三法司与科道官详之改以秋后决上曰廉无自远之理必因堂高士卒辱大臣当斩若时君立新帝者必法外凌迟矣但黄懋官心存欺谤全尸而已失刑已甚兹所获亦未果知当否其再议乃仅坐首恶三人余皆发戍边未获者悉贷之赈顺天饥民追赐岳怀王名曰厚熙以便醮坛追荐复设都御史一员提督南京粮储改督漕右副都御史章焕为之五月赈山西饥民福建山贼倭寇并起攻掠平和诏安等县破崇武所城复起王邦瑞为兵部尚书协理京营戎政六月建天宝大典于大高元殿停常封至八月二十日止七月取太仓银二十万为内供章焕故巡抚河南既得督漕之命将行言中州妖盗并兴失今不图恐成大患因上经略中原疏八事上以言之一统全盛之时心厌焉唐王宇温薨八月上曰直赞诸臣效诚年久未有加与何以重君上事帝之典公希忠赐爵禄二臣嵩炳各岁加禄米二百石二辅阶加太子太师本加少傅秩宗山加少保卿贰朴瓒炜各正二品俸少卿讷春芳份各升礼部右侍郎兼学士嵩子世蕃仍兼支尚宝卿俸以答朝夕左右之勤胡宗宪献芝草五白龟二上悦特命赐白金五十两金彩鹤衣一袭礼部请谢元告庙许之建万寿大斋朝天宫三日夜万寿节命朱希忠摄拜天元极殿群臣望朝大朝门戊申月食上嘉郭朴直赞恭慎特加太子少保以为南礼部尚书朴言臣幸效诚元撰不愿远阙上说玉龟亡上曰天降灵物朕固疑其尘寰不久设兴安县九月建安神异典大元都殿七日秋报大典大高元殿三日玉熙宫成十月建金箓酬恩秋报大斋朝天宫三日夜永寿宫成东川营长阿堂与沾益土官九鼎相攻巡抚都御史游居敬调兵剿之巡按御史大任言居敬不待会勘轻动五万师冀不可成功恐生意外变命逮讯之已谪戍边建秋成典于洪应宫命景王之国诏兵部严督所司捕畿内盗上曰今秋天降奇祥仰钦恩赐其暂免行刑以临德天津三仓米赈饥民封蜀世子宣圻为蜀王赵王厚煜自缢薨十一月南京给事中负图劾粮储都御史章焕赴任迟延上故厌焕前疏下旨曰章焕专事谈论久欺谤其逮治京师既至谪戍之亲祷雪雷宫千步廊火将郊上谕礼部曰朕敬天不怠郊祀大重事其命百执事益毖虔冬至群臣望朝大朝门倭攻永春陷之流劫德化同安漳平间十二月以雪未应遣祭告元极宗庙社稷及各宫庙上谕户部朕闻民死冻馁甚众其即发仓米万石糜之尤饥寒者给食一器更与米一升露死者五城御史令掩瘗之陶仲文卒加赠特进光禄大夫予谥赐祭十坛葬之以伯礼陆炳卒追赠忠诚伯予谥赐祭荫雪严嵩等表贺陕西巡抚都御史軏巡按御史秋得白鹿于商南山万寿宫前芝丛中遂致鹿献芝赐钞币寇掠海盖熊岳等堡指挥李元勋死之录一子赐立祠祭葬倭陷潮州四十年正月壬戌朔命朱希忠摄拜天元极殿群臣望朝大朝门寇入五花营守备王世臣千户李虎等迎战于冰桥败死告軏等所献鹿芝于元极太庙二月辛卯朔日有食之微阴不见钦天监官言微阴不见同不食上悦礼部尚书吴山救护如常礼上不悦山引罪上曰山守礼之臣也当科官何不参者其以状对礼科都给事中东华等惶恐引罪上住为首者俸罚其余半年遂行谢典于大光明殿三日礼成群臣表贺发临德徐三州仓赈济南六府江西贼冯天爵等平建春祈大典大高元殿三日赵王自缢王妃与其子载垸移诬彰德知府傅汝砺通判田时雨以奏诏逮京拷问已戍汝砺极边械时雨还斩于河南景王之国免面辞二朝上谕礼部春冷人疾其令太医院散药九门至于夏至风上曰其兵火博示诸臣戢宄而严边居有间上谕嵩博言诸边有备足无患今天风复旬日恐不可不预虑吏部左侍郎茅瓒病足久告上问嵩瓒惧言臣所患肢体末疾行差矣当即出敢再乞数日告上曰铨曹非养&amp;#地其令去发天津通州两仓米二万一千石于顺天永平太仓白金万五千两于保定河间等六府赈济重建祈年典于洪应雷宫七日以伊王宫垣僭制命毁之广东惠潮山贼起流劫海丰归善等县三月发米万石赈饥民流移入京师者南京锦衣卫指挥继勋得白兔于凤阳凤凰山下以献遣告于太庙群臣贺建万春宫命礼部尚书兼翰林院学士炜直苑撰元四月上曰朕闻药不投病馁民反伤又贫弱无济有力滥与失朕下令意其传示小民知执事者过也抑民饥流入京师皆守土有司失职不赈恤其出内库制钱三百万量地远近与为归资抚按官严督守令招集安抚之大风雨黄土昼晦命百官修省顺天府致敬而求霖安远龙南盗起山西饥发太仓银五千赈之以雨未足遣大臣分告诸宫庙百官素衣斋宿禁刑屠九日以得霖日止分遣使者六人建万寿醮于元岳鹤鸣龙虎齐云三茅王屋诸山道士十一人赍香帛于各省抚臣祭镇海河渎山川之神命镇守湖广安远侯震醮承天元佑宫五月以旱霾灾命大小九卿自陈南京池河新营兵变雨群臣贺闰五月吉王载均薨严嵩妻夫人欧阳氏卒上命礼臣破例予恤典时世蕃无意归制嵩乃言臣老独子不可无侍者上许世蕃无归令其孙鹄护丧往六月癸酉月食建仁和宫七月己丑朔日食一分五杪礼部尚书袁炜言臣闻唐一行曰日君道也无朏魄之变古之太平日有不食月或变行避之或五星潜互其下御侮而拥之或涉交数浅或在阳历阳盛阴微则不食或德之休明而有小眚焉则天为之隐虽交而不食此四者皆教所繇生也皇上父事天兄事日群阴退万象辉是以日佐班荣阴气销铄食一分与不食同臣等不任欢忭之至上悦闽广流贼突入江西掠万安太和诸处副使汪一中等战死赐赠荫祭葬立祠敕诸臣剿捕贼贼火玉山攻永丰破之以万春宫成建迎恩典于大高元殿禁常封三十有四日上曰间者天降祥禾御田四十九本今岁五月恩滋应祈是月元育生瑞当知恩也礼部请献太庙从之八月建万寿大斋朝天宫三日夜万寿节命朱希忠摄拜天元极殿群臣望朝大朝门上曰自博召入朕恒虑边今秋恐有扰者嵩其语博先遏之建秋报大斋大高元殿三日九月广东贼张琏等袭攻南靖入之福建山贼袭破镇海卫城广东贼攻陷福建崇安犯浙龙泉固原宁夏地震伤人发太仓白金八千赈恤之总督蓟镇保定都御史杨选条陈边务下兵部覆上上曰蓟镇总督等官遇警辄张皇请调兵初谓权宜今十有一载矣未见减撤加挑选焉供饷繁费何时已卿博历任蓟辽宜竭尽忠谋如何练主兵乃可免调边兵者大破格整理之再以方略闻上曰夏霖应祷秋稼赐祥朕感元庥其暂免今岁刑囚系狱如故十月闽广流贼自邵武转掠铅山贵溪等处参将戚继光破之山坊巢贼奔宁德还攻宜黄为南赣兵所败始遁建寿光阁封唐世子宙梂为唐王增城人湛寿鲁为其祖故南京兵部尚书若水乞赠官下吏部覆尚书欧阳必进言若水学问醇正士望所归宜许赠如寿请上曰若水伪学乱政必进浮誉之夺其散官侍郎郎中以下皆停罚有差上以宣蓟二镇兵饷匮竭使荐大臣有才望者往理吏部以总督仓场户部右侍郎林应亮名上许之兵科都给事中益言应亮愿人也不足于敏达上下大臣再推因升右佥都御史霍冀为户部右侍郎兼右佥都御史以往调应亮南京顷之益复言户部有两侍郎曰刘大实赵贞吉廷推不及乏才故也宜使致仕吏部覆如益言上皆命闲住责吏部尚书欧阳必进对状曰二位不堪何不先言降必进俸二级侍郎张永明一级司官各夺俸二月礼部类奏四方所进芝凡七百六十九本命明岁加意采五色盈尺者淮王献白雁二赐金币上曰天降祥羽其庙告十一月冬至以天寒赐摄郊者都督朱希孝御衣明日群臣望朝大朝门礼部缺尚书会推及郭朴上责欧阳必进颛恣擅改元撰臣令致仕即以朴代之上曰深冬未见正白农民切望朕竭诚祷雪焉会大风上曰其禳风而祷雪停刑禁屠百官同之上所居永寿宫灾严嵩请徙南城焉南城者英宗之御也上不怿乃移御玉熙宫上曰朕御皇初宫二十余&amp;#大变蒙恩久安元事兹荷庇益感眷其以下月择日谢郊庙社稷如常仪礼部请诏示天下百官斋戒修省上曰非正朝也十二月御马房火毁九十余楹工部尚书雷礼言玉熙宫殿垫隘不称御居永寿宫成祖之旧宫也受命重地王气攸锺偶值灾变天启皇上鼎新丕基永延于万祀请及时营缮以承明眷上曰日谢罪郊庙风藏气爽皇天其赦悯朕以命大学士徐阶与工部侍郎衡董其事月食亲祷雪于凝道雷轩上复自玉熙宫徙居元都殿闻京师内外多盗命朱希孝领官校兵部左侍郎葛缙领营兵入卫命巡抚官严督所司捕盗而抚民
　帝纪部汇考一百五十三
　　明二十一
世宗本纪五
按名山藏典谟记嘉靖四十一年正月丙戌朔命朱希忠摄拜天元极殿群臣望朝大朝门修三庆吉典于内殿肃王&amp;#桄薨二月修春祈大典大高元殿三日罢亲蚕礼取户部白金二十万为内供福建倭袭破永宁卫以京城多盗命朱希孝葛缙昼夜卫西苑建春祈典洪应雷宫九日锦衣卫都指挥佥事严鹄献玉兔灵芝方士蓝道行献寿龟皆告庙受贺三月总兵石邦宪大破播州土舍韩甸平之玉兔生子二谢元告庙群臣表贺举恩生瑞醮二十五日万寿宫成上悦其速加恩阶衡等有差四月移御焉举迎恩大典五日群臣表贺上祷雨禁中鄠县散官金进灵芝五色龟授太医院御医上曰龟灵芝色数兼五非元赐耶遂命希忠告庙群臣表贺兔再生二子上曰元恩重示延生之祥特为罕遇命驸马诏告太庙建谢典五月上忧南寇南赣都御史陆稳言三月中署平和县者府知事胡期亨典史谈蕴领乡兵与张琏战城下贼少平和期亨鼓行甚锐皆惊谓有大兵至蕴麾众疾击之多所擒获会提督两广都御史张臬亦报程乡贼子云福保等皆就擒上大悦归感元恩论诸臣功有差是岁当选庶吉士而严嵩柄国仕路混浊进士贫者称贷以纳贿有贷于司礼太监锦者锦密以闻上恶之诏罢选以财匮命户部集议足国裕民计御史邹应龙劾奏严嵩子世蕃孙锦衣鹄中书鸿其家奴中书罗龙文不法状上曰人恶严嵩久矣朕以其赞元寿君特优眷乃纵逆丑子负朕其令致仕予传去有司岁给禄米百石其家世蕃等下镇抚拷问之三法司拟罪以闻遂即升应龙为通政司右参议严嵩乞哀自劾不许已法司坐上世蕃戍烟瘴鹄鸿龙文于边远卫上特宥鸿为民使侍嵩老嵩虽去上忽忽不乐也恐大学士徐阶不如嵩谨奉元群臣复欺谤曰朕遂传位裕王退老西内颛祈长生阶等谏上曰则必皆仰奉上命同辅君阐元修仙乃可臣下有再言嵩者并邹应龙? 暀尿颙F汤站堡告警副总兵黑春死之六月以徐阶言罢圣节文撰上曰凡月之丁卯前四日后五日止不急不吉封临时下谕者不在限于江西兴宁广东程乡安远福建武平四县间设镇城名曰伸威以备盗以俞大猷为协守南赣汀漳副总兵方逢时为广东兵备副使弹压之久亦罢以宫灾龙涎香毁命有司急购之兔又生子四告庙受贺发太仓银三万籴山西以备边以万寿节届修迎恩大典于高元等坛张臬以闽广江西兵剿张琏萧雪峰等平之告郊庙社稷百官表贺七月参将戚继光进剿宁德倭于横屿大破平之乘胜剿福清牛田寇又破之瑞兔四各生二子上曰天垂生祥于孟秋即望仲秋前应朕生辰此又非常瑞其告庙受贺苑田嘉禾生亦命告庙受贺八月上以圣节建醮急得龙涎香而宫灾时有私收得者户部尚书高耀密购以进上大悦命倍给其直加耀太子少保万寿节命朱希忠摄拜天元极殿群臣望朝大朝门重录永乐大典九月以三殿成告郊庙社稷更名奉天殿曰皇极华盖殿曰中极谨身殿曰建极文楼曰文昭阁武楼曰武成阁左顺门曰会极右顺门曰归极奉天门曰皇极东阁门曰弘政西阁门曰宣治百官表贺诏天下阁臣请赦上曰赦者小人之幸民拽石挽木彼受赐欤论殿工恩司礼监右监黄锦等工部尚书雷礼并加荫叙工部尚书徐杲支正一品俸录一子以瑞兔嘉禾生建承恩大典命公溶等告六宫庙府部等衙门皆叩帝坛而奏香建秋报典大高元殿三日十月福建新倭大至突犯福清福宁政和等处建承佑总庆吉典七日封肃世孙绅堵为肃王江西流平广东官兵追捕张琏余党贼首林朝曦等获之潮寇悉平十一月福建官兵擒龙山贼苏阿普斩之裕王第二子翊枪薨追封为蓝田王命御史姜儆王大任访求法士秘书于天下臣民有进者赏南京户科给事中陆凤仪劾奏总督胡宗宪欺横贪淫十大罪诏械治京师遂罢设浙直总督郊之日天爽上大悦谕礼部臣曰朕荷穹眷大报礼成代者忠敬百执效劳宜有特恩遂加希忠等官秩有差寇大入犯宁夏清水营等处副总兵王勋战死赐赠荫世袭给殓金祠死所福建倭攻兴化府陷之十二月祷雪宫中甘露降显陵上大悦告郊献庙乙丑月食云隐不见雪百官表贺胡宗宪逮至上曰宗宪起御史皆朕擢用非嵩党三呈元瑞近上元秘皆致一手书任事数年不闻指摘近自应龙发嵩诸臣复弹罢大臣不已本兵始议获王直者五等封今罪之后来谁与我任事其释令闲住四十二年正月庚辰朔命朱希忠摄拜天元极殿群臣望朝皇极门以伊王不如诏毁宫垣夺禄米三之二革其护卫广东倭犯惠潮二府御史凌儒请举用故修撰罗洪先上怒以为卖直市恩逮杖之黜为民甘露再降于显陵遣定国公延德往祭加守备太监恩一级守臣及供奉园陵者各赐金帛有差淮王厚焘薨设澄海普宁二县二月户部用太仓白髐G万七千七十两购真珠八万千八百颗宝石三色五千块以进上以未有猫睛祖母碌命再购复购绿撒孛尼石红剌石比阿洗石金刚钻米蓝石訾英等石兴化倭结巢崎头城泉州卫都指挥欧阳深与晋江县学生薛天申死之赐殓金荫祠赠天申为指挥佥事贼乘胜攻陷平海卫倭自福宁政和等县袭宁德破之趋罗源入海转薄连江登岸上曰寿源祝帝万法景修自十一日始至丁卯后五日皆毋以杂渎扰以倭陷兴化命张臬总督两广军务调两广兵马分部击之使总兵官刘显戴罪杀贼三月设黄安县举祈年大典洪应雷宫七日四月严嵩归至南昌延道士田玉等为上醮铁柱宫以闻玉因以所藏召鹤符验法书附奏嵩玉皆赏赉有差上谕内阁曰天降玉兔一于昨岁总生十子内四数之一今日午时绪生四瑞语尔知焉阶率群臣表贺建宫坛典三日告太庙按绪龟也龟曰元绪世庙奇语如此
云南进宝石三百六十两有奇赈
金复海盖三卫民福建新倭自长乐流劫福清等处总兵刘显俞大猷合击于遮浪歼之平海倭引舟出海把总许朝光以轻舟抄之斩首四十九级贼尽焚其舟还屯平海云南进矿金四百两矿银万两副总兵戚继光与刘显俞大猷夹攻平海倭大破之福州以南倭悉平论功有差五月刑科左给事中陈瓒请录用在告诸臣上曰瓒幻奸必行险儒所言即以治儒者治之杖而黜为民程乡贼温鉴梁道辉等平六月壬戌月食户部进猫睛祖母碌等石四百五十块用白金四万七千八百余两甲子醮大高元坛至八月终止停常封七月命抚按官不待复命即访有司贪污者以名闻西苑龟生五卵告庙受贺云南进青黄红宝石六千七百六十九块取太仓中库白金十五万为内供八月苑田嘉禾生献庙受贺建寿醮朝天宫三日万寿节遣朱希忠摄祀天元极殿群臣望朝皇极门致仕大学士严嵩李本各表贺兼进帝坛香烛本复献圣德同天万年纯佑颂上嘉纳之各赐银币裕王三子生神宗皇帝也以访求元秘加姜儆王大任俸一级赐广宁塞死事总兵杨照赠祭荫谥九月上偶使人醮坛坛道士中佩不在有恶刑部员外郎邵畯者言中佩过畯为夜饮上怒命皆捕杖之畯黜为民建秋报大斋大高元殿三日上谕兵部曰雨异风作倏自北起当内谨火而外严边以共天示以徐沛丰砀四县水蠲赈之十月罢遣番僧封诸藏着为令册封吉世子翊镇为吉王建醮万法坛九日十一月上曰昨风作有声不以时令兵部其益谨兵火阵亡士卒暴原野者朕甚悯之其命有司瘗而祭更名新宫曰寿恩甲申火星逆行建禳典百官素服修省五日乙未顺次奏谢于禳坛冬至群臣望朝皇极门施药朝天宫增设兖州通判于张秋镇以捕盗十二月禁辽东通籴于登莱祈雪禁中命朱希忠代告于元极太庙论群臣涤心修省以迓元庥不恪者礼部以名闻上曰自今月二十四日至来正二十日首钦大坛报继重新甲腊以承眷佑其止封诸杂毋扰云新甲者以明岁为甲子也四十三年甲子正月乙亥朔命朱希忠摄拜天元极殿群臣望朝皇极门是夜大风上谕兵部曰风非四时之正上天恩示其慎承翌日又风上曰风两异博小心兵理若徒取往来文书何益于事杨博因请先严宣蓟次各镇上曰屡命之矣毋虚文取罪上谕户部两广驾言苦倭莫留意采珠者云南无事宝石乃亦不至有司怠上如此矣祖宗时珠石贮积不少皆弘正间耗费今上无母后之奉十已省七有司见谓方理兵食则废珍玩乎尚书耀与为期促之愆者治其罪修惠熙宇华实月殿亭举庆祝星典万法殿四日以迎元甲增筑瓮城环京师外城城潞河二月云南进宝石七百六十余两碎小不中命更采青红色三寸黄色径寸并紫英等石以献量免顺天三河被兵诸处税粮赈之以锾金降伊王典为庶人除世封福建余倭攻围仙游县总兵戚继光追击大破之复追击之同安又追击之漳浦大破之倭遁广东而福建贼悉平建天保二祝景度典停常封七日建春报大斋朝天宫三日夜闰二月命吏部侍郎兼翰林学士董份直西苑举岁祈典大高元殿汀漳盗与江西建城寇合拒伤官军漳平知县魏文瑞死之赐赠官三月更名惠熙殿元熙延年殿成广东官军击潮州倭破之建景祝大典于太极殿九日己未亲祷雨洪应雷宫甲子黄霾雨土命百官修省九日遣府部大臣斋告南郊及朝天等六宫庙吏礼二尚书督察其不虔者四月庚辰雨群臣表贺上悦赐祭告宫庙诸大臣金币施药朝天宫巡抚贵州都御史吴维岳招土酋杨珂等降之五月壬寅朔日有食之广东进珠二千两上少之命别选大珠兼督香木以献分遣使者建醮鹤鸣诸山道士进香岳镇海渎以祝寿乙卯桃夜降于御幄上喜修迎恩典五日丙辰桃复降白兔生二子上益喜谢元告庙顷之寿鹿亦生二子群臣表贺上以奇祥三锡天眷非常并手诏答之建洪法太素殿六月取太仓银二十万两为内供总兵俞大猷汤克宽大破倭于海丰广东倭尽平七月南赣官军讨程乡等处群盗擒之云南进宝石六百五十余两诏更采径寸者以献定王亲官至布政使者考满例八月三日醮大光明坛至于月终停杂封御医金聚芝三百六十六本为万寿香山三以献赐白金是岁天下臣民进法秘仙桃瑞芝及为上建醮祝厘者甚众皆蒙赏赉以万寿节加恩直赞诸臣进阶赐级有差醮朝天宫万寿节命朱希忠摄拜天元极殿群臣望朝皇极门大学士阶等表贺上悦九月建秋报典于大高元殿三日总督蓟辽副都御史刘焘通潮河川于通州转漕密云镇赐金币巡按应天御史瑞言故莒州人孙镗侨寓松江自具弓剑率死士百余击倭败之追奔射杀战死重围羁旅之人捐赀纠党以赴国难事伟报蔑忠魂未慰浙江守臣亦言嘉靖四十年贼犯龙泉县人故巡简黄尚正引乡兵御杀追奔见擒阴遣其养子进还约为内应及期官军不至尚正密入贼帐斩三渠首旋被支解进闻变奔号随亦遇害乞加赠荫以励方来兵部覆请皆许之十月王大任姜儆还报命皆升翰林院侍读学士赐第京师上谕法司曰今者甲元建岁会典举修宜奉天赉不为缓失应决罪囚其停刑系狱如故建秋报典六日命户部发银五万两亟买黄金香料以进禁私铸十一月严世蕃罗龙文逃戍而归聚众大治私第南京御史林润以闻诏逮治之上谕礼部朕承皇眷遇甲元庆始之年建典迎恩其停刑禁屠止常封九日百官吉服莅事命公张溶等告祭六宫庙冬至百官望朝皇极门修圆景预祝大典九日罢宝源局铸钱更定岁贡法毋循廪次以求得人十二月命顺天府官祈雪上责户部所进金色不纯尚书耀皇恐谢请进豆色金千两自赎乃解上亲祈雪洪应坛六日诏番僧入贡者限人入边如成化弘治故事古田獞贼银豹等劫广西布政司库杀参政黎民衷南韶山贼作乱流劫乳源江湾守备贺铎纳级指挥蔡允元迎战见执骂贼死赐赠荫升袭祠死所寇犯山西兴岚等处游击梁平守备祁谋死之予赠袭致祭立祠北畿山东大饥四十四年正月己亥朔命朱希忠摄拜天元极殿群臣望朝皇极门赈畿内饥景王薨辛亥上不豫授法士秩文斌为太常慱士兼右演法中孚希濂太忻守贵为&amp;#律郎兼左至灵二月丙子上瘳加衔太医院使伟为右通政使遂举吉典于大元都殿七日上谕徐阶曰龙涎香常有耳耀所进铢称不足尚加恩何更忽诸耀皇恐请趣广东福建抚按官百方购之上曰尔毋效梁材诽慢为三月建金箓大典大都元殿七日大明门内西千步廊火遣告郊庙社稷百官青衣办事五日营崇台殿亭复命寿恩宫曰万寿遣奏告元极殿壬子车驾还御之醮五日百官诣朝皇极门表贺严世蕃罗龙文逮至御史林润再劾之下刑部谳上论死上曰世蕃蓄逆非常尔等皆不推究总挈润疏如其说足示远耶其会同都察院大理寺锦衣卫再鞫之尚书黄光升乃上言世蕃交通倭寇谋逆有状请亟正典刑以快天下上尚衔嵩曰曷不言逆本命即斩世蕃龙文籍其家嵩孙在官者皆削职为民辽东死事参将线补衮游击杨维藩赐赠官升袭给殓金祠祀四月宫怪有黑氛木绵见披藻井上上恶之议内禅亦竟止建清馥殿诏岁贡吏员有治行卓异者一体超擢洪应殿成总督工事工部尚书徐杲为其子求世袭锦衣佥事许之倭犯通州官军御败之贼转掠至江西三河副总兵郭成等追击之海子沉其舟倭寇浙江温台官军击败之坞口竹屿逐出外洋丙戌亲祷雨洪应坛停刑禁屠五日百官青衣办事己丑雨百官表贺诏安贼首吴平盗复起行劫两广福建间倭自台州海洋突犯福宁州总兵戚继光督参将李超把总魏宗瀚击败之乘胜剿旧犯永宁倭亦败之云南叛寇阿万李向阳等平五月建雷轩寇犯镇武营游击杨维藩击之陷伏没罢云南铸钱议方士胡大顺故缘陶仲文以进仲文死坐斥至是更名以宁遣其子玉元随妖人廷玉进水银药诡言吕祖示万寿金书授以不老方因上所幸方士蓝田玉罗万象太监赵楹以献上问以宁安在田玉等遂诈上旨征之至则上书屡求见乃大顺也命之箕曰不降问宫怪言二十一年宫变枉死者为之亦坐蓝道行下狱故有所使然上问阶阶言大顺等皆无赖小人田玉尤甚世蕃党也水银决不可饵箕降或有大较此曹非能究其术媾结上左右得上意或能答今猝不得故托不降宫妖久矣圣人所不道若夫诈传征旨罪恶特深望圣明速断上悟诏锦衣逮问送法司重拟之赵楹匿殿棂中将为大顺伺闲诉上大怒付拷司礼监与大顺俱下法司狱论斩楹毙狱中上责尚书黄光升逆囚不令肆市曹得自毙夺郎中良曙俸二月六月芝生睿宗旧庙上大悦命奏谢元极严告太庙百官表贺名旧庙曰玉芝宫奉睿宗帝后御位焉以万寿节建各坛醮停封八月终止七月施药朝天等宫庙河决沛八月重建万法殿及千步廊葬景恭王于西山西苑刈谷得嘉禾赐督理侍郎守直金币阳曲生员登高献白兔赐金币遂告禾兔于太庙百官表贺建寿醮朝天宫三日夜万寿节命朱希忠摄祀天元极殿群臣望朝皇极门上谕礼部曰顷者朕御褥若案上各有药丸一天赐也朕亲奏谢于太极殿溶等其分告朝天六宫庙遂建谢瑞典于紫皇殿命大学士徐阶严讷李春芳尚书郭朴高拱伯方承裕为上香使督祝官道仍分诣各宫庙行礼建毓德宫福建把总朱玑协总王毫击吴平海中陷没诏闽广镇巡官督剿之九月寇犯延绥镇靖堡参将鲁聪率指挥权世爵千户李朝鸾等御之俱败死赐聪等赠荫立祠定亲藩封仍用孟夏月建乐成殿给事中舜岳御史振之等劾奏高耀贪黩脂韦不胜户部上曰耀不闻过差近觅香买石少见奖遂被忌诸臣曰未闻求贤急于宝货不无谤上耀其视事如故命工部尚书朱衡开新河沛县大同警报日数至上谕徐阶曰昔我语嵩政隙而习武嵩云佳兵不祥古北口果欺犯兹边警不次报博不预图与其后成功也无宁过先筹建秋报大斋朝天宫三日夜交城王表得白兔于藐姑射山撰颂以献赐白金百两金彩衮龙朱衣三袭十月告谢瑞鹿于元极殿太庙增设饶州通判一员掌烧造御器诸府宗禄不给吉王翊镇渖王恬&amp;#晋王新秦王怀埢庆王枋奏辞禄千石以补之皆赐奖敕封赵世曾孙常清为赵王先是胡宗宪为言官所劾以书抵罗龙文转求世蕃为内援书未达会世蕃被罪及龙文诛巡按御史汝正奉诏籍其家得宗宪书因言宗宪故交通王直奥援龙文世蕃以免今蒙恩放归不思补过愈肆猖狂招集无赖暴横乡里其罪不在二犯下乞正明辟以服人心诏执宗宪京师诘问之久之宗宪逮至疏辩并讦汝正私罪上心怜之下汝正并讯宗宪寻死于狱诏已之户部主事海瑞上书极谏十一月御史张槚言顷皇上置嵩世蕃于法显陟邹应龙以旌其直中外翕然称快乃先年诸臣如吴时来董传策张翀王宗茂辈皆首发嵩世蕃罪者今或杂戎行或流瘴疠臣窃痛之乞赦过录用以厉直臣上大怒逮治之京师举一阳大典于万岁山坛冬至群臣望朝皇极门韩王融燧薨十二月荣王载墐奏减禄千石崇王翊减五百充补宗禄皆赐敕褒奖上曰吏贪不治民不安州县官赃多者皆先勒为民巡按御史乃逮问之都察院亦以此稽御史功能焉丙子祷雪于雷轩命百官斋三日丁丑以火星逆行诏修省是日大雪百官表贺定新建万法宝殿名中曰寿憩左曰福舍右曰禄舍建真庆殿大元都殿修忏穰大典于洪应雷宫三日建报岁大典于万寿宫停常封至正月二十五日止四十五年正月癸巳朔命朱希忠摄拜天元极殿群臣望朝皇极门改建真庆殿大风尘示杨博防兵火大足县妖贼蔡伯贯作乱寻平开化矿贼攻婺源破之流劫德兴玉山诸处升真人府焚修制药官王中敬为太常寺少卿欧阳中衡李中阳陶仿屈存辉及内局高士包存兰等皆加俸秩有差二月先是海瑞上疏上怒掷之复取观反复太息如是者再四竟留中至是上疾烦懑谕徐阶曰瑞言是也朕久病大不如曩者安能视朝今人心恨不新其政其政既新其君御此尊无二上朕欲别建一宫居于南京又何贬焉阶曰瑞诚戆顾殊无一语及传继事陛下奈何出此言且臣闻主圣则臣直陛下天地也何所不容乃下旨曰瑞畜物詈君不臣悖道锦衣卫其捕付镇抚司严究主使同商者既谳上法司拟子骂父者律绞竟留中先是上居恒念承天以为祖家与徐阶及中官黄锦议南幸者屡矣至是会承天水溢睿陵堧墙倾守备张方湖广巡抚都御史谷中虚以闻上意益决手画宫殿陛庑掖庭以及法门雷坛崇祀元武之地规制一仿京师费以万万计即遣工部侍郎张守直视工内官监大监袁亨督理工匠授副使参议郎中爵号者余二百人皆至楚中缇骑貂珰侦探稽督者相属于道是时楚中连岁灾荒人心恟恟莫知所出巡按御史陈省上疏不敢止上南巡乃极言湖广水灾民困死流离状上心动下旨工部曰既财歉水灾想造作艰缓弗美其一切都停第速恭量修隆庆&amp;#恩二殿毕之日督工官及工匠俱还京而上竟乃已顾谕徐阶曰朕病久不瘳承天将一诣承天朕受生之地拜亲陵采药焉必奏功诸王毋朝迎从官勿朝我用卧辇至阶谏不可居数日上复曰朕修理龙飞等殿图一视之心乃唐阶对陛下自南幸至今二十七年矣自度精力何如曩者四方无警塞陲晏然又何如曩者六飞远狩根本空虚万一叵测得无惊虞惟陛下深思上乃罢而意犹不怿时时念郢中不置云户部进黄白玉五百余斤命多访买黄色以进并采大小珠一号至十二号者承天大志成造御憩等殿于大道殿果园中四川山寇黄中平三月广东山贼李亚元等毒掠河源和平诸县原任总兵俞大猷直捣其巢大破平之户部进珠百三十八两有奇命再取进六号九号者六号者五千颗九号者二万颗取太仓中库永乐宣德中旧银十万为内供开化贼还掠遂安与西安新贼相应势日炽升浙江巡抚都御史刘畿为兵部右侍郎兼都察院右佥都御史总督浙直江西军务征三省兵亟剿之四月壬戌朔日有食之参将汤克宽都司傅应嘉穷追吴平寇入安南大破之以紫极殿寿清宫成遣谢郊庙社稷举典于内坛百官表贺先是有旨清理京师铺行时锦衣官校多占籍行户者大兴知县世儒等以诏书召之承役左都督朱希孝言禁卫亲军例当优免世儒奉诏无状擅勾问之御史颜鲸言禁军依凭城社操奇赢晏然吏不得问其尺帛铢金世儒等召行户非勾禁军也希孝庇群小挠法市恩不忠之大者上责鲸轻诋勋臣降杂职外调之封淮世子载&amp;#为淮王辽东西兴西平二堡告警备御苟麒把总张禄死之五月趣采珠广东矿金银宝石于云南六月太医院吏目干献白兔告谢元极太庙百官表贺举天保元修醮于内殿至八月终止戊寅亲祷雨凝道雷轩越三日大雨群臣表贺七月修元极宝殿暂迁上帝睿宗神位于咸福宫购西域贾胡玉以造御宝永和王新墥献白鹿遣祭谢咸福宫告太庙百官表贺寇大掠延安府及保安定塞诸县数日乃出始通天津海运转漕永平八月进封敬妃文氏为贵妃宫御尚氏为寿妃万寿节命驸马都尉诏代告内殿公希忠代祭天咸福宫群臣望皇极门表贺西苑生瑞谷献庙群臣表贺命工部速建紫宸新宫迎冬至一阳入居必亟之九月修干光殿以元极殿毕工奉安上帝睿宗神位如故修咸福宫韦银豹等平以更建新宫祈佑于紫极殿五日增设广东巡抚改总督军门为总督两广军务兼理粮饷巡抚广西召还镇守勋臣以流官都督填之复设镇守广东总兵十月户礼二部进绿玉盈尺者三上谕高耀曰三玉不泽不堪作宝若重购之夷贾当得美者其求白浆水碧二色以进复示耀大小珠一函及甘黄玉刀铗一具使如式求之&amp;#严嵩亲党故大理卿万采戍逮问故刑部右侍郎鄢懋卿于巡按御史固原告警总兵郭江千总李大本死之赐江赠谥祠荫又入偏头关杀守备一人及官军甚众癸酉月食以方大建紫宸且岁多灾异暂免刑囚淮徐饥赈之户部司务何以尚请宥海瑞上大怒诏杖之百下镇抚狱昼夜禁出沈束发为民御史王时举论劾刑部尚书黄光升拟海瑞罪失律编发之口外丁亥上复不豫讫于大渐闰十月刘畿遣都指挥陈大成成大器等分剿开化矿贼平之紫宸宫成告谢元极宝殿内殿百官望朝奉天门表贺云南四川兵讨云南土舍凤继祖平之命高耀买黄金四千两以进上曰金玉珠宝王侯制度非不经也思尔职无避怨已耀用白金二万二千五百余两购进大小珠千五百余颗凡四等上曰未如数抑无甘黄玉其毋&amp;#直亟之寇犯大同威远等处参将崔世荣引兵二百御之殊死战不利及其子大朝大宾死之各赠官祠祀如故事举一阳大典于万寿山坛十一月冬至群臣望朝皇极门表贺命有司祈雪乙丑雪群臣表贺修显陵&amp;#恩殿成更碑题曰大明睿宗献皇帝陵十二月改龙州宣抚司为龙安府割江油二县隶之设隆昌海澄宁洋三县庚子上疾甚还干清宫遂崩遗诏曰朕以宗人入继大统获奉宗庙四十五年深惟享国久长累朝未有乃兹不起夫复何憾念朕远奉列圣家法近承皇考身教一念惓惓本惟敬天勤民是务祇缘多病过求长生遂致奸人乘机诳惑祷祠日举土木岁兴郊庙不亲朝讲久废既违成宪亦负初心天启朕衷方图改辙遽婴疾病补过无缘每一追思惟增愧恨皇子裕王可即皇帝位勉修令德勿过毁伤丧礼如旧以日易月祭用素馐毋禁民间音乐嫁娶郊社等礼及朕祔葬享各稽祖宗旧典斟酌改正自即位至今建言得罪诸臣存者召用殁者恤录在系者即先释放复职方士人等论厥情罪各正刑典斋醮工作采办诸劳民事坐行停止于戏子以继志述事兼善为孝臣以将顺匡救两尽为忠当体至情用钦末命诏告中外咸使闻知裕王入发丧寻上尊谥为钦天履道英毅圣神宣文广武皇仁大孝肃皇帝庙号世宗葬永陵
　帝纪部汇考一百五十四
　　明二十二
穆宗本纪
按名山藏典谟记穆宗皇帝讳载世宗皇帝第三子也母杜太后帝晬盘之日首取龙旗画鼓及五行志每取辄进世宗世宗奇之长而丰神秀朗举止端庄见者谓有帝王之度始封裕王与庄敬太子同日受册中官误送皇太子册宝帝所而裕王册宝乃在太子宫是时庄敬已属疾竟薨中外曰天所启也世宗两立太子皆薨其后春秋高益恶言立储事诸方士有言于世宗者曰二龙不相见于是帝仍为王出居邸者十余年绝不得召入中外莫测屡有言者然而世宗意固自定世宗末年海瑞上疏切直上私命锦衣毋死之世宗崩乃入践天子位焉是为嘉靖四十五年十二月壬子颁诏赦以明年为隆庆元年出户部主事海瑞狱中元年正月丁巳朔上拜天宫中祭大行皇帝几筵免朝贺戊午上衰服视事宣治门吏部奏先朝得罪诸臣如通政使樊深都给事中丘&amp;#杨思忠尹相魏良&amp;#李用敬左给事中陈瓒右给事吴时来周怡沈束顾存仁张选赵&amp;#袁世荣御史何维柏赵锦张登高黄正色方新张槚凌儒申仲王时举冯恩郎中徐学诗周冕主事张翀董传策刘世龙唐枢大理寺正毋得纯等凡三十三人宜遵遗诏录用报可吏科分诸臣以建言死者为三等一等戮死其次廷杖死者其次系狱戍边废斥牖下死戮死者宜复职赠荫厚谕祭之典则有若员外郎杨继盛左中允郭希颜锦衣卫经历沈练给事中杨允绳廷杖死者宜复职赠荫则有若太仆寺卿杨最编修王思给事中薛宗铠何光裕裴绍宗张原御史浦鋐曾翀叶经主事周天佐侔瑜臧应奎殷承叙系狱戍边斥死牖下者宜复职赠官则有若左侍郎唐胄御史李璋学士丰熙修撰杨&amp;#编修杨名检讨王元正赞善罗洪先大理寺左少卿徐文华都给事中张翀张侃刘济刘琦御史马录程启充卢琼陈让桑乔包节王宗茂余翱方一桂员外郎刘魁郎中余宽黄待显陶镃相世芳王与龄佥事章钥若故吏部尚书熊浃故御史杨爵风节尢着虽斥黜当与杖死者一体恤录从之掌詹事府事吏部左侍郎陈以勤上谨始十事嘉纳之罢祈谷大享神祇坛帝社帝稷诸祭禁民间放灯出郑王厚烷鄢陵王府镇国中尉勤熨及其子朝瑁于高墙复其爵位厚烷加岁禄百石勤熨父子存恤于有司罢苑田除户部侍郎加督理农事衔省征派黄白蜡如嘉靖初之数停止采办香品方士金等下狱论死甲戌赐皇子名曰翊钧丁亥上大行皇帝尊谥丁丑上孝恪杜皇后尊谥诏天下削夺故真人邵元节陶仲文爵诰毁其坊牌墓碑籍田宅撤西苑大高元等宫殿亭台名额吏科都给事中胡应嘉论劾吏部尚书杨博考察不公黜为民科道官论救外调之二月戊子祭太社太稷乐悬封皇亲杜继宗庆都伯李铭德平伯陈景行固安伯罢祭金海宣灵弘济之神襄王厚颎薨乙未立陈皇后辛丑上孝洁陈皇后孝烈方皇后尊谥甲辰加谥元妃李氏为孝懿皇后故世子为宪怀太子罢玉芝宫岁时享祀日供膳如旧议钱法寇犯延绥副总兵黄滨死之赠荫立祠三月壬申奉葬世宗永陵迁祔孝洁孝恪二太后世宗梓宫行上攀恸顾望甚哀丁丑升祔于太庙更名景云殿曰弘孝殿奉迁孝烈皇后神主专祀孝恪皇太后主于神霄殿以孝懿皇后祔享焉己卯上始御皇极门视朝如故事册封皇子母李氏为贵妃赠死事辽阳长安堡指挥王承德官予升袭四月南京科道官以考察拾遗并劾大学士高拱上曰阁臣拾遗无故事切责之毁紫极殿紫宸宫改建翔凤楼焉工科都给事中冯成能等言山陵甫毕不修政事而亟翔凤诏令不信举动不当从此始矣一毁一建为费不赀伏惟远希汉文灵台百金之爱近法宣皇草舍一区之德上嘉纳遂罢之兵科给事中魏时亮请宫中节佚游啬精神省章奏便殿与阁臣面裁决下所司黄尘四塞始命祭方泽时用卯丁未初御经筵复驸马都尉邬景和官广东参政郭应聘督兵攻广贼张绍南黄仕良有斩获赏银币追赠故新建伯南京兵部尚书王守仁为新建侯谥文成赐祭七坛复赐太保左都督周尚文少傅兼太子太傅户部尚书谨身殿大学士蒋冕少保兼太子太保吏部尚书乔宇礼部尚书汪俊太子少保户部尚书王杲邢部尚书喻茂坚詹事府少詹事黄佐吕楠太子太保吏部尚书武英殿大学士石&amp;#等赠谥祭葬有差改石&amp;#之谥曰介追夺尚书顾可学徐可学侍郎朱隆禧郭文英赠谥诰命仆其谕祭等碑五月工部尚书朱衡凿新河以通运河成辛酉祀方泽复故刑部尚书吴山职以擒斩广西贼首王西桥等升总兵官俞大猷为署都督同知提督侍郎吴桂芳俸一级幸旧邸罢采鲜宝坻等县自今荐新上供办纳光禄寺毋得奏遣内官着为令遣御史四人分行天下验视仓库多寡有无籍记为二一进御览一备户部其有冒破营私毋论岁远近官大小悉劾治广东道试御史齐康论劾大学士徐阶降二级外调之阶求退不许廷臣多论劾大学士高拱拱乞致仕许之&amp;#修世宗实录六月许群臣秩满赠生母是月雨不止谕户部曰淫雨伤稼内外其痛加修省勘灾以闻戊戌上素服避殿视事皇极门复故少师兼太子太师吏部尚书华盖殿大学士杨廷和太子太保户部尚书梁材太子太保兵部尚书聂豹王廷相翟鹏太子太保刑部尚书林俊刑部尚书刘讱南京工部尚书吴廷举兵部侍郎曾铣杨守谦商大节张汉工部右侍郎江晓南京工部左侍郎程文德右副都御史孙继鲁南京国子监祭酒邹守益等原职赐赠官及祭葬谥荫有差七月谕内阁曰朕即位以来赖卿等辅弼科道官不谙事屡肆欺言卿为朕详处大学士徐阶言科道官遭际昌时思效报答言或过当事或风闻诚如圣谕以臣度之非敢为欺臣请示之上已不复令处置御史李惟观疏言皇上即位以来首录建言得罪诸臣官民利弊许直言无隐甚盛德也顷者京师霖雨为灾宣大地震淮徐水溢辽东旗枪火民间金釜鸣一时臣工毕智效忠仰承宵旰而皇上过生疑虑逆折谠言非所以恭天示一众听也工科都给事中冯成能复极言圣明之世不当讳言上报曰听谏朕心昨谕有谓尔等自后进言宜审以称朕意追复故太子少保吏部尚书兼翰林院学士李默原职赐祭葬赠故左春坊右赞善罗洪先兵部员外郎杨继盛光禄寺少卿赐谥予继盛荫上谕吏兵二部蓟镇边墙圯修筑如何此外别有备御长策否其亟推才望大臣一人行视之并讲求便宜闻于是遣兵部侍郎迟凤翔兼都察院右佥都御史赐敕往上谕礼部霖为民灾朕深忧惕内外百官痛加修省顺天府祈晴焉因避殿视事罢南京振武营诸选募孝陵卫余丁千余人并分隶大小教场神机营身终勿补诸将家丁及前尚书李遂所调淮扬民兵俱散遣之八月癸未幸太学予太子太保兵部尚书彭泽刑部尚书颜颐寿南京工部侍郎何孟春太仆寺卿杨最御史石金俞希礼等赠官泽孟春最加祭葬及谥太常寺少卿周怡上疏忤旨降为山东佥事癸巳初御文华殿日讲赠故户部员外郎申良给事中张逵常泰右春坊清纪郎周鈇官吏部请恤录故光禄寺少卿马从谦上独不许曰从谦在先朝乃犯子骂父也上将诣陵大学士徐阶等言陛下念弓剑之藏切霜露之感甚盛甚盛第重宗庙安社稷天子之孝也故龙輴发引送且不亲累朝之典山陵春秋之事遣官而已今警报屡闻惟陛下慎重上曰如旨阶等复谏上不悦责之阶等复奏上乃止九月命太监吕用高相陶金坐团营兵部尚书郭干执奏曰不可革团营复二祖三大营之旧先帝所定也官有定员毋用内侍国家之典也上曰朕观大明会典有之其草&amp;#如命科道官皆诤阶等言今无所谓团营者中官坐营起于景帝革于世宗会典修于正德之季未及嘉靖臣望陛下以世宗为法以兵政废隳为虑言官言是上不悦诘阶等阶等复对先帝惩戎弛考太祖旧革团营召还坐营内官事权乃以一操练乃以效此善经也若据今则无营可坐必用内官则当尽变先帝制上纳之革冗官獞贼久据古田县命总兵官俞大猷会剿之俺荅寇石州陷之杀其知州王亮京师戒严十月乙亥上问大学士徐阶石州之陷故谕令选将调兵加意防守丙戌寇遁革辽王真人道号金印赐故兵部尚书翁万达兵部左侍郎陶谐吏部左侍郎董圯葬谥下前宣大总督都御史杨顺巡按御史路楷狱论死十一月命词官葺郊祀礼以进郊久废臣民快睹焉戊午车驾视牲庚申誓群臣告郊于太庙癸亥祀圜丘奉皇祖配还御皇极殿百官行庆成礼广东海贼曾一本执澄海知县浚焚杀潮州革总兵汤克宽任改隆庆殿为庆元殿隆庆州为延庆州卫为延庆卫免石州徭役三岁旱祷雨命两京大臣及科道官博访边才及熟晓屯盐利弊者各举所知以闻上曰有司怠位听讼弗亲概委所属武职及异途小官百姓受害良苦按抚官其指名奏治赐故礼部侍郎何瑭谥复故大学士夏言职工部主事杨时乔言三几九弊三势以规时政曰勤朝讲为修德之几裁章奏为出令之几断听言为图事之几治体之弊怠弛法令之弊数易赏罚之弊滥纳鬻之弊多用度之弊繁庄场之弊扰习俗之弊侈士气之弊卑议论之弊浮宦寺之势重难制宗藩之势禄难给边境之势威难振下所司上问内库太仓钱粮之数户部尚书马森具对且言积贮天下大命也蓄无三年命曰非国今催征急矣搜括穷矣事例开矣四方民力竭中外库藏空矣臣谓生财不若节多取不如俭皇上登极首诏止土木之工罢珍宝之市损无益之费捐不急之官天下喁然歌诵书曰慎乃俭德惟怀永图慎俭美德也怀永图终也惟陛下终俭上曰帑藏罄乏至此朕正供外分毫无妄费朕俭矣卿等悉心求足国者盐山丞王邦直应诏言十事曰减赋役以招流移实仓廪以备凶荒戒有司以去奢侈清驿递以革冒滥禁势豪以除横暴正士途以塞奔竞重功绩以明考课慎作养以剔繁冗严简练以修武备振纪纲以励风俗上曰邦直言切所司议奏毋废官卑赐故户部尚书徐问谥追复太子少保吏部尚书万镗都察院右副都御史江潮监察御史郭弘化王时柯刑部郎中胡琏兵部主事余祯官有加赠镗潮赐祭葬是岁减免天下田粮九百九万八千六百九石有奇二年正月辛亥朔上拜天宫中谒奉先殿世宗皇帝几筵弘孝神霄二殿朝上曰贪官罢黜不足戒今岁考察赃著者部院奏治之戊午享庙遣代大学士徐阶谏乃亲享革正一真人名号夺其印以其裔孙张国祥为上清观提点吏科给事中石星言治道不进则退君心不强则偷今四序更始万国维新庶职来同群心属望苟因循玩愒即欲长如隆庆元年亦不可冀切见皇上入春以来天颜渐&amp;#视朝渐稀章奏顿阁宴游屡肆臣不避斧钺条上六事曰养圣躬人主一身至重也节饮食寡嗜欲所以养之也皓齿蛾眉伐性之斧甘脆肥醲腐肠之药为鳌山之乐则必长夜纵饮纵长夜之饮则必声色是耽此陛下近事也臣愿陛下法大禹所以恶疏学成汤所以不迩曰讲圣学我祖宗经筵日讲之制定举二月中旬法天运之新进德思治不可懈也言官累请未见举行臣恐倏夏倏秋岁月逾迈而光明不缉也曰勤视朝先帝二十余年不出宫闱而天下治纪纲振也元宵圣节为日相比陛下宵旰倦于曩者臣恐献谀之徒或借先帝为解是以娱乐相寻万事丛脞何以几幸先帝之治也四曰速俞允皇上即位初年臣下有言未尝不允允未尝不速也事涉难从旨亦旋下今则有允不允者矣即允者亦愆常候臣尝因而数之事关圣躬率留中而不报事关内臣或稽迟至得罪是岂愚言拙计不当圣心耶抑左右遏抑之也曰广听纳窃见太常寺少卿周怡言事误犯忌讳迁之外吏给事中陆凤仪偶遗圣旨斥为编民二臣得罪其小者也引裾批鳞有大此者矣曰察谗谮孔子曰浸润之谮肤受之诉不行焉可谓明也已矣比有一二内臣专恣亡忌因言官攻发遂切齿怒目待其后言过直则对陛下曰欺过激则对陛下曰慢再三言之皇上不觉纳而发之怒怒而谴责加焉台谏去内臣益亡忌皇上之明损矣当今背理伤道之事尚多六者皇上身心急务也愿亟图之疏入上曰讪杖而黜为民大学士张居正言皇上登极之初特诏求言大小臣工莫不欣幸贡所闻知自古顺言易从逆耳难受能受逆耳主德斯隆昔汉光武杀直臣韩歆皇上在藩臣尝以进讲其时反复开导言人臣进言之难叹惜光武不能容歆荷蒙皇上改容倾听遂御书文武献纳四字置之座侧是皇上因臣之言有意远追尧舜之治也石星草野之人乍被选用急于图报既杖之矣又褫职为编氓恐与昔时所以感悟臣言者不无差间伏赐召还或从谪外以倡敢言开自新不报二月皇第四子生大学士徐阶考九年满加如伯爵俸荫一子锦衣赐敕若宴阶三辞伯俸及宴许之赐杨继盛祠于保定曰精忠敕谕天下朝觐官曰朕即位之初下诏更始念得循吏究宣恩泽顾在位者苟且便私民用愁怨朕甚悯焉维兹来朝特命审核黜不职甚者尔等宜幡然永思廉以律己仁以抚民公以存心勤以莅事脱狃于旧习朘民自封私咈公佚废勤是从事不恪而守官无状也朝宪凛凛譬践春冰尚钦承之毋替朕命吏部廷举边才奏上大理卿邹应龙等六十三人因言五方之气虽笃于因才百中之能难拘于器使如往者辅臣杨一清南人也用陕而效尚书王骥北人也用滇而功请毋论地资期得当才上曰善有不称坐举者赏擒斩贵州贼杨珂功己亥耕籍赠柴沟堡死事守备韩尚忠官予升袭立祠赐祭吏部左侍郎兼翰林院学士赵贞吉迁南京礼部尚书将行上属心焉谕徐阶曰讲官林其调之南讲臣中有齿长者留如旧阶对曰赵贞吉也请召还为礼部尚书协管詹事府事上曰可设总理盐屯都御史二人分隶盐屯事改石州曰永宁戊申谒陵己酉谕辅臣曰边事久坏无实心整理者卿等其示朕意于宣蓟二镇臣二镇军来护从者议赏之令诸总督镇巡条上战守方略因发金五千以犒军谕户部车驾所过量免本岁田租核昌平州宛平大兴二县地凡设行宫屯军马除驰道者免十之五所过者免十之三民居被毁者与之直三月命太监佑督苏杭织造工部言取还织造内官明诏也愿毋渝信损俭德焉上曰有成命科道官亦以为言上曰有旨辛酉立太子广东贼曾一本犯雷州执参将印把总尚志以去以广东总兵俞大猷往剿之以昌黎抚宁二县被掳免其赋粮一岁上欲幸南海子徐阶等言上林苑海子蕃育禽兽而已非如视学耕籍足修礼而明教也惟皇上慎重不听九卿科道官皆谏报闻丙子车驾至而遂还京师地震命百官修省四月闽清县教谕叶春及应诏上万言书报闻定勋戚庄田额勋臣传派五世者限百顷戚畹限七百顷家绝及失爵者悉归官夺故元佑宫供田以其岁入堤江汉命内承运库太监崔敏买黄金万两取户部银如金数而六之户部尚书马森言皇上出内库知太仓匮矣先帝时常买金二千金色不佳仅得足数亦寻罢之今犹贮太仓也抑祖宗时御札皆司礼监传下内阁转示部院无径从中更望陛下慎重上命取太仓贮金以进延绥等镇总兵为事官赵岢等出塞捕寇斩首六十七级命复岢官赏赉总督王崇古等有差大学士徐阶请疾甚力上遣中官至第谕之曰卿何舍朕阶感激谢遂出五月广西夷黄豹等据贵州程番府麻向大华等司时出掳掠官军剿之遁去以戚继光署都督同知总理蓟辽保定练兵事务遣锦衣二人募鸟铳手三千人于浙江给善器恤其家属优其资用以防秋上曰诸臣皆言王守仁功其遵先帝所封伯爵予世袭诏送刑部赃罚于户部以济边着为例名皇第四子曰翊镠丙寅祭方泽上欲织造于南京供应机房下工部花样四函工部遣人之南京莫主者因请令南京织染局太监安兼理之上命太监赵玢往工部核言玢方取回又使兼理令不信也所库业知供应机房无人谩令臣等赍送其意欲复遣官而诡计以欺陛下陛下幸听臣言上曰尔言供应无人遣人矣又阻之玢亟去工科都给事中枝请如部议弗许兵科给事中陈邦颜言属者陛下下诏修弭中官织造一月两出部臣不得止科臣不得诤上下变服名为修省徒弥文矣愿陛下亟罢玢遣毋困元元以益天怒上罪其抗渎夺二月俸七月上谕辅臣去岁失事边臣朕悉从宽宥今秋防近矣卿等示兵部申饬协心共济违者置重典巡视中兵马司者御史学道有内使手刃吓人财学道笞焉内官交忿朝退捽而群挺之上闻大怒命杖为首者百戍烟瘴余降杖充军孝陵卫学道亦外调之盗入廉州城劫库伤官南京户科给事中张应治等条上弭灾七议中劝革内批罢游幸召还织造内臣上不怿下所司兵部覆请切责焉大学士徐阶致仕广东贼曾一本寇省城拒伤官军切责总督张翰令总兵俞大猷郭成等立功自赎八月云南叛酋凤继祖伏诛先是参将吴昂率家丁与寇战墙子岭败没事闻给棺具御史刘翾言昂挺身徇寇毕命穷沙吏议见挫仅从薄赏是躯命等数金观望贤一死非所以励边臣上曰其赠昂都督佥事陕西盗魏大清等行劫绛州乡宁太平等县拒伤官兵寻渡河遁去湖广饥命守臣蠲恤大学士张居正言天下事虑之在详行之在力谋之在众断之在独窃见朝廷之间一事也而甲是乙非一人也而朝繇暮跖前后毁誉自为矛盾是非淆唇吻用舍决爱憎臣谓无全利无全害者事之形有所长有所短者人之才权衡斟酌委任责成者君之道也今始也未熟计而以人言行终也靡定持又以人言罢加以爱恶交攻意见横出谗言微中蜚语流传寻莫究端听不胜眩是以人怀疑贰动见诪张虚旷岁时成功难睹语曰多指乱视多言乱听最当今大患也伏望皇上主张化机励精实效审事于初既行以断慎人于始既任以专一切章奏敕部院衙门务从明简是非可否直陈陛下之前以仰体省事尚实之意是谓省议论人主能使天下服从其教令者纪纲而已纲如网之有绳纪如丝之有总故诗曰勉勉我王纲纪四方臣见比者上下姑息百事委徇棱模而曰调停迁就而曰善处法之所加惟下于微贱礼之所制反上于朝廷玩习既久骤然振之必将曰此拂人之情务为操切者也夫徇情顺情名同实异振作操切事近用殊臣请有以解之徇情者惟情是便顺情则因而公之也民好民恶之谓也操切者严峻为虐振作则肃而惮之也道德齐礼之谓也伏祈皇上奋干普离握宪贞度不乎私情毋纷于浮议是谓振纪纲臣闻君者主令者也臣者行君之令致之民者也君不主令则无威臣不行君令而致之民则无法大乱之道也天子号令譬之风霆风不能动雷不能击无贵造化矣故事章奏奉旨有某部看了来说者几事之大也有某部知道者民务之习也有特降敕谕者睿圣之独也大者不可以须臾习者不可以日月发自圣独者风霆也迩乃概从停阁或已奉钦依故纸视之或应勘应报奉旨行下在外有司多者积数十年遂使文书人证茫昧变迁吞舟有漏覆盆多冤是非赏罚得不紊乎伏望敕下部院诸臣奉旨事务数日之内即行题覆若其了然易见不用抚按议处者便据理剖分有合行议勘问奏者酌缓急远近严与为期注销稽久以违制论是为重诏令世恒才也而用不得其道如得其道举天下事惟上所欲为无不应者今也称人才不必试之以事任人事不必更考其成偾事之时又未必明正其罪椎鲁少文以无用见讥大言无当以虚声叨誉倜傥伉直以忤时难合脂韦逢迎以巧宦易容或卑微也而忽之或名高也而尊之或一事之善终身以为资或一动之差众口以为訾又有一种风尚士大夫务为声称舍其职事而思出位建白条陈累牍连篇核其本业名实茫然吏道耗费不亦宜乎臣愿敕下吏部遵祖宗之旧凡京官考满皆先审核殿最诰命勋阶次第量与稍示激劝毋概引复职滥给朝恩毋繁于更调毋骤于迁转毋拘于资格毋淆于毁誉用舍进退一准功实是谓核名实自古极治之时不无盗贼之患惟百姓安乐家给人足虽有外患邦本自固若愁苦怨思元气索然盗贼乘之起矣皇上即位元年蠲赋一半国用边费遂见萧然不得已差四御史分道督赋三都御史清理盐屯皆一切权宜之计而遂见搜括外藏空虚水旱灾伤视民死而不能赈两广军兵供饷百出而不能支元气耗已夫善养生者不戕嗜欲而撙节爱惜则虽戍削之人足却病而延寿善养民者不扰征求而加意俭省则虽空虚之国足固本而厚下当此民穷财尽之时凡不急工程无益征办臣谓当痛加节省一切停罢仍乞敕下吏部慎选良牧不次擢用守令上考必其端洁慈祥者虽有才局止与中考贪污显著者令所坐赃输边自纳以为固圉一助不必引例发遣又今风侈靡服舍无限豪强兼并赋役不均奸徒欺公侵损冒破钱谷漫无稽实胥吏因而滋奸此皆耗财妨政之大者若敕下户部讲求堤防之术何必索之劳苦之民自惫国家之元气乎是为固邦本今事可虑者莫重边直须从容审图计胜之耳臣谓今兵不患少也患弱军伍之籍固存也若按籍征求清查影占募补训练何患无兵食不患不足也患耗损无用不急之费并其财力以抚战斗之士何患无财将帅不患不得人也患无以鼓舞之悬之重赏宽以文法何患无将夫惟皇上赫然奋发属任谋臣修举实政不求近功不忘有事熟计而审行之不出五年敌可图矣至于选择边吏团练乡兵守墩堡令民耕牧时简精锐捣其空虚则目前之计也是为饬武备疏入上嘉之九月命主事管太仓银库者注选三年太监滕祥靡费上供少傅兼太子太傅工部尚书雷礼与相左疏退许之吏科都给事中郑大经言祖宗朝大臣有故去则始之慰留继以优礼劝忠也雷礼之去陛下恩礼疏阔臣甚惑焉抑左右大臣先帝遗以事陛下而纷然求退便身忘国亦望天语宣示以作有位之忠上曰优礼在朕诸臣宜殚忠修职无求退成风有乖致身之义增武举额令买猫睛宝石顷之罢十月辽王宪有罪削爵降庶人禁高墙除其国十一月复故兵部尚书金献民大理卿汤沐光禄寺少卿余茂才为民右副都御史陈讲杖死吏科都给事中王俊民原职献民讲沐予赠官祭葬有差闲住太监李芳数直谏命锦衣杖送刑部狱待秋决尚书毛恺言芳坐罪未明臣等莫知置诘上曰芳不礼朕冬至祀圜丘还朝行庆成礼十二月议久任谕户部买诸色宝石珍珠睛碌钻期三日尚书马森奏言陛下有诏罢采办远方奇货不至京师二年矣三日期虽猗顿输金计然持策亦知其不具也上趣之户科给事中魏时亮言九月中皇上谕买猫睛宝石未几赐罢中外传播俭德流闻臣闻太祖高皇帝曰孔子之言如节用爱人真治国良规又曰珠玉非宝节俭是宝是以却文石御铜器教太子诸王曰前代奢俭不同治乱悬判当存儆戒常记吾言臣近读皇上诏旨曰朕正供外毋分毫妄费购买旨严分毫多矣舜造漆器谏者七人焚珠玉于殿前唐元宗犹能之臣敢以尧舜望皇上上曰少许尔辄有言且不治御史詹仰庇言臣闻珍珠宝石多藏中贵家陛下索之愈急彼价愈昂今南北多事两广缺饷疏请再三当事者存根本之虑不敢多与一欲珠石遂无惜万金之费臣恐贱土地人民而贵珠玉也上曰有旨是岁蠲免天下存留田粮二百三十四万九千三百有奇三年正月乙巳朔上拜天宫中谒奉先殿世宗皇帝几筵弘孝神霄二殿朝大同总兵赵岢败寇弘赐堡予赏荫福建官军出海逆击海寇曾一本于柘林盐珵及马耳澳等处大破之报至兵部请先赏后勘破格以劝边臣从之以戚继光为总兵官镇守蓟州永平山海等处盗劫荣昌犍为设长宁永宁二县上迁皇后于别宫且一年疾甚困举朝以为忧涉宫禁莫敢明言巡视皇城试御史詹仰庇上疏请复之上殊怒众谓仰庇祸不测已下旨曰后侍朕久岁无子又多病移别宫或畅意乐心可疾退尔不晓禁中事妄言姑不问下向不手旨至是亲之中外翕然称圣度二月复命太监李佑织被服诸服色花样千八百六十匹以进工部言往者李佑之遣非登极初诏臣方望计日竣事乃今命继进江南自岛夷之乱十室九空料额不充势且加派加派不已弱且死逋强且死盗矣科道官亦言不允三月更名程番府为贵阳设定南县恤录故兵部尚书丁汝夔右副都御史吕经吏科都给事中董进第等官海贼曾一本勾倭犯广东破碣石甲子官军御之无功总督两广张翰遣剿獞贼覃公养等有斩获四月复故户部尚书李士翱南京刑部尚书顾璘兵部左侍郎刘源清刑部右侍郎王启巡抚河南右副都御史雒昂巡抚延绥右副都御史张问行给事中钱薇沈汉安盘王科陆粲御史潘壮谢瑜原职赐祭葬赠官有差命取太仓银三十万两进内户部尚书刘体干言银库见存三百七十万九边年例当二百七十万有奇在京军粮商价不下百万有奇蓟州大同诸镇例外奏讨即尽发银库犹不足应望乞停罢不许体干复言国计之乏有位共知若一人异同臣甘伏欺罔抑存库之数乃近遣御史搜括所入万一仓卒征调何以支持如国事何科道官皆言大学士李春芳等上疏曰祖宗朝国用边饷皆有定额库藏尚赢世宗中年边费日倍加以连年水旱灾伤至今搜括已尽臣等方与所部日夜忧惶计无所出伏望念国储怀永图若上供心不可已请如祖宗故事取用内库至外库专备军国勿行轻取上曰取十万封敬镕为秦王载尧为襄王朗锜为韩王永定民王洁胥瓒胥鬻产赈饥赐坊表五月上曰京城民为报商苦累朕甚悯之户兵二部亟议闻于是言官各上状请清冒滥依时估发预支时给领均肥瘠禁横索南赣巡抚张翀总兵郭成等擒斩曾一本贼于大埔等处凡千三百七十余人上命先赏参将蔡汝兰等而后下兵部议功太和山岁收香钱约四千余提督太监柳朝乞留修宫从之户部尚书刘体干请比泰山事例令抚按官选委府佐一员专收正费修宫之外尽以解部供边内臣毋涉上曰体干屡违旨其回话体干自讼乃罚俸半岁内官监所掌钱谷有库厂房屋园地租税岁入万金漫无考核巡视御史詹仰庇令大使可华察其数内官监悉隐之支吾对云岁供内府传造紧急精巧御览器物及四时买办进供花草果木蔬品之类或供造圆鳌山修理宫苑别殿亭榭轩阁花药栏干慈宁宫花园干清宫诸南花松竹树株及龙凤船秋千戏宝雕浑贴金云龙竖柜箱台香几白玉盆刻丝诸玩物工作并不外传无预户工二部仰庇因疏言御用供应工部具有岁例匠作悉给官钱内监夤缘侵渔为民灾动委供进归过朝廷如果赖此租税以补内府不足之用则公费也何必隐焉乞敕户工二部会同司礼监巡视科道查勘质审宜留者留宜革者革应存多寡尽解内库公需应弛予民者悉出还之臣又观该监所称无经甚矣费无经则小人觊利用无一二侵滥且十七八皇上诚身亲节俭近侍之臣或以织造采办为玩好逢迎者尽屏斥之则欺冒不生何事取盈边饷令司计者谋及于卖官鬻爵伏望念饷挽之不支严群小之靡滥服器惟俭浮冗悉除疏入上怒曰厮仰庇悖妄屡矣锦衣卫痛杖之午门百发为民革去监局巡视科道官大使毋用大学士李春芳等言皇上天性宽仁即位以来敬体大群矜全顽薄如吏科都给事中胡应嘉以建言为民随改降调今仰庇稍有指适独蒙重谴似非平日优容之度乞如处应嘉故事是日九卿杨博等各疏救上皆报闻科道官郑大经等言近户部尚书刘体干严被责罚与仰庇暴见摧废恐天下不晓圣意妄疑为中贵泄忿已南京科道亦以为言上曰有旨矣何不遵且不治矿贼突入婺源县焚官库官舍祭方泽六月赠故南太常少卿夏良胜为太常卿工部郎中岳纶为太常少卿漳州府推官黄直光禄少卿闰六月云南武定叛囚凤历伏诛陕西盗何勉等杀百户鲁卿巡简王鸾四川妖贼蔡一贯等焚劫铜梁大足诸县七月诏取进光禄寺银二十万两寺臣言不足上命减半礼部言供膳馐奉祭祀充宴飨则于光禄取财焉先帝之所稽皇上之所节也是以有赢今先后取五十万矣内府不足取之光禄光禄不足必行别派伏愿罢宣索以舒征求科道官亦言上曰有旨命工部造明岁朝殿灯及鳌山工部执奏言一灯之费至三万余金陛下奈何以诎乏之余营不经之务且明年岁正日月交食而游宴观灯实累圣政上罢鳌山焉丙戌月食不见河决沛自考城虞城曹单丰沛抵徐州漂没田庐不可胜数漕舟二千余皆阻于邳上命户部发太仓银二万择司官一员往赈他被灾地方抚按官一体赈恤视分数蠲免何勉贼平八月壬寅祭夜明戊申祭太庙太社太稷以中外灾免行刑束鹿县大水坏溺甚众广西总兵都督同知俞大猷福建总兵都督佥事李锡协剿海寇曾一本于柘林澳三战皆捷俘斩甚众复与广东总兵都督佥事郭成参将王诏追败之莱芜澳焚其舟生擒一本斩首五百余级把总胡世赵纪哨总王宗瀛等死之论叙有差命总理河道都御史及诸巡抚分祭河济江淮东北二岳及东镇之神以弭水患设战车营于广宁工科都给事中严用和言东南灾伤重大请罢南京苏杭织造召太监佑等还京南京给事中骆问礼亦言供应机房工费甚巨尚书林云同计无所出至称病乞休宜遂停止工部尚书朱衡覆奏如其言且言节慎库所贮常额多逋岁出入不相当匮乏之忧有甚于南上曰织造有屡旨朱衡沽名卖直责对状乃宥之九月刑部尚书毛恺言刑狱六滥曰滥阙
曰滥词曰滥
拘曰滥刑曰滥拟曰滥罚上命行内外诸司痛治之时河水涨溢自清河县至通济闸及淮安府城西淤者三十余里决方信二坝出海平地水深丈余宝应湖堤往往崩坏又山东莒沂郯城等处水溢从沂河直河出邳人民溺死无算河道都御史翁大立以闻因绘图十二为滨河民颂困曰水次兑军曰漕河筑堤曰黄河骤涨曰昏夜守堤曰粮船过洪曰黄河扫卷曰茶城捞浅曰洪水冲城曰风雨异常曰海潮啸溢曰灾民避水曰粮船漂没复言时事可深虑者五曰东南赋薮也而江海泛溢粒米不登鞭挞虽加徒陨民命此京储可虑一边镇关隘洪水冲溢墩堡倾颓无恃以守此寇患可虑二直隶山东河南皆股肱郡城郭不完积贮空虚赈贷乏策此内地可虑三海侥之间飓风鼓浪兵船战士悉被漂沈此海防可虑四淮浙盐场咸泥尽冲团俱废此国课可虑五愿陛下与公卿辅弼计求消灾弭异之方下所司副总兵田世威参将刘宝故坐石州陷论死系狱辅臣言上得释使立功兵科都给事中张卤等言皇上嗣位以来视先帝时兵车不加多储蓄不加富一时诸将倾心三军生色者以去岁申维岳毕高之戮足震慑边臣而作其气耳今边报稍急即出世威宝立功夫良将非乏也寇未甚急而张皇如是令如曩时直薄都城何以应之且一事而生死异狱一律而先后殊致曷以服死者之心正国家之法皇上果熟知威宝之为人乎果召问本兵失律之故召问法司可矜之繇用何臣之荐因何言之入明示中朝断而释之谁敢不服而中旨特释何以坚明主法克畅群疑臣恐人臣假此干威福之权边将因此巧窥伺之计上曰恩威自上卤等渎扰夺其俸辛卯上大阅将士都人快睹焉驾还乐奏元武之曲总督戎政等官镇远侯寰协理侍郎王之诰等率将佐上表谢恩群臣称贺阅及格者皆赏遂敕寰之诰等曰书不云乎有备无患故治兵讲武帝王重之我国家立京营养战士讲军实于平时壮国威于警日越我皇考专命文武大臣总督协理戎政更新厥制大备迩年士马消耗器甲雕敝将多怯敌兵无选锋朕甚虑焉朕兹亲阅将领薄示劝惩尔为国爪牙尚体朕心毋玩愒毋营私毋苛扰庶几部伍充实士马精强称朕张皇至意十月彗星见上问户部天下户丁粮草盐引税课银通计三年支用见存几何九边年例军饷太仓岁发及各省解纳几何具以数闻尚书刘体干具上上曰岁计甚多臣下全不为国体恤姑不问十一月甲戌冬至祀圜丘以岁灾蹔免庆成宴南京刑科给事中骆问礼条陈十事坐狂妄降边方三级言官论救不许京师地震有声诏百官修省三日十二月上曰近来灾异频仍多因部院政事不调听信刁风滥受词讼诬害平人所致厂卫其密访以闻刑部尚书毛恺等具疏引咎刑科给事中舒化御史刘贤等言我祖宗厂卫之设用以捕盗防奸非察臣下也若使暗访百官繇此开罗织之门神陷&amp;#之术网害忠良贻殃善类非盛世宜有下所司潮州贼郭明胡一化陈一义等依山为巢屠戮劫寇者二十年总兵官郭成分部剿之论功赏有差户部尚书刘体干言国家经费岁入不足供所出而陈乞支给每出额外民穷财尽职此之繇臣等请以今岁出入多寡之数与夫昔省而今费者条呈御览仍以内外一切经费应存应革者并用籍记刊示中外许之少保兼太子太傅吏部尚书杨博致仕起少保兼太子太傅吏部尚书武英殿大学土高拱以原官不妨阁务兼掌吏部事尚宝司司丞郑履淳上疏曰伏惟时方多故万姓爰咨顷年以来议论嚣烦上泽终不及民穷愁局蹐民心殊不乐生燕云辽代中原之脊也鼙鼓一闻三军震动徐梁齐卫天下之腹也洪波荡析四顾无烟荆襄秦洛形胜之区也强狼冯依啸聚相扇浙直闽广财货之薮也师劳费剧奸宄未歼搜敛日新耗&amp;#日甚请急增于掊&amp;#帑庾罄于那移宗藩之坐窘无筹中泽之哀鸣尤惨舟车尽敝飞挽多艰杼轴既空枷锁犹逼民穷而事益不可息弊极而法竟不可行饥莩原荒朱殷边圉萧条闾里烽火关河武卫陵夷卒伍骄怨内忧外棘百孔千疮物怪人妖天鸣地震彗星两见于尾女日月继食于元春鬼神吉凶灾害洊至缓急无备根本潜摇宜及今定周家桑土之谋切虞廷困穷之惧者也陛下谅阴恭默已三年矣忧虞閟毖固不容静逸之时济济多士或可慰承式之望宁曾召问一大臣面质一讲官赏纳一谏士窃虑高亢睽孤乾坤否隔欲见君子阻于车辚呈约巷牖寂无取舍忠言重折槛之罚儒臣虚纳诲之功姬姜违脱珥之规周召拂同舟之义日觐绝畴咨之益便殿邈晋接之期回话既惩赵普奚从而补牍内批径出苏辙何自以封还纪钢因循贤愚玩愒功罪之欺蒙罔核浮繁之文案徒盈善类既失于振扬厉阶阴启乎奄寺言涉宫府辄肆沮挠梗在私门坚不可破始也童牛羸豕之图不豫他日城狐社鼠之计莫施逮其风行势协衅积权移会使台辅具员六卿拱手元良愠悔于孤立威福倒驱于冠裳兹霜虽未冰月已几望而处堂燕雀蔽日云霾牵制优游朔风孔僾宁顾倚之繇颐裕蛊遂可济蹇亨屯臣愿皇上奋英断以决计弘浚哲以任贤思上天培覆之命为难谌念下民向背之情为可畏移美色奇珍之玩而保疮痍弛昭阳细务之勤以和庶政关门劲敌警于蛮夷黎庶脂膏俭于钱谷拔用陆树声石星之流以建法家拂士省纳殷士儋翁大立等疏以求鲠议讦谋经史讲筵臣民章奏必与所司面相可否丝纶亲授都俞交儆察变谨微回天开泰疏入上曰履淳假借陈言妄议朝政廷杖百系刑部狱四年正月己巳朔日有食之庚午上始朝避殿减膳修省三日上曰畿辅近边武备久废言者皆详内略外岂万全耶兵部其悉心议奏内承运库以空头札子传谕户部进银十万两部臣刘体干执奏陛下出片纸臣不知真伪不敢奉诏上命如数上癸未上元节以天变未省免百官假禁民间张灯作乐月食二月命太子太保礼部尚书兼文渊阁大学士赵贞吉兼掌都察院事赵贞吉请分京军为五营稍如国初五府之旧下兵部会议尚书霍冀等议上三大营如故推智勇将官三员充总兵官以文职大臣一员总理之上如议因命总督京营戎政恭顺侯吴继爵中军都督府佥事署都督佥书袁正五军营副将署都督佥事焦泽充三大营总兵继爵五军营正神枢营泽神机营升南京右都御史曹邦辅为左都御史阅视之戎县都蛮河阿大等寇掠高筠等县湖广金冈安抚司土舍覃壁作乱建英明阁于禁中荆王翊巨薨册封魏氏为英妃秦氏为淑妃李氏为德妃刘氏为庄妃董氏为端妃马氏为惠妃三月改三营总兵官为总督皆以勋臣领之于是以定西侯蒋佑领神枢营平江伯陈王谟领神机营命曹邦辅专督五军营而以前总督两广左都御史兼兵部左侍郎刘焘以旧官总督神枢营前总督宣大山西右都御史兼兵部右侍郎陈其学以旧官总督神机营铸隆庆通宝制钱甲申尚衣监太监敏传旨命南京加造段匹十余万工科都给事中龙光执奏工部覆言加征不如趣正供新派不如责旧逋上颇然之诏供御者别造三之一他悉以准逋额命户部买白绵二万五千斤尚书刘体干奏湖州额绵旦夕解至上趣办户科都给事中李己谏曰臣闻物聚于地产赴于时京师则非其产三月则非其用求者苦难鬻者持价日棰商人于市难卒具也都民困于编商十室九空固宜加恤体干复言商贾闻命率匿身闭市京师根本地众口嗷嗷非平世所宜有也上悟令半买四月出尚宝司司丞郑履淳及内官李芳淳削籍为民芳充南京卫军吏部举杂职官当迁者前给事中骆问礼杨松与上曰何遽俟三年贵州宣抚司土舍安国亨为其兄智告反巡抚都御史王诤发兵诛之无功内承运库太监崔敏等请买年例金宝石上下户部趣办都给事中李己言库藏方空边饷最急请停罢上曰如故事尚书刘体干言年例金趣解且至若猫睛祖母绿诸珍宝非民间所有责令召买必追呼骚动民毙棰楚感伤和气请如臣己言罢之不许五月户科都给事中李己给事中陈吾德言伏睹陛下登极诏书停止采买蠲除加派其时海内欢若更生何比年以来近习干请奸巧纷纭买玉买珠传帖屡下旨出而辄更命成而忽易太监敏等复行故智虽臣等恳请户部执奏终未俞允其何以示大信于天下乎夫抵璧投珠先王懿矩毁&amp;#碎漏圣祖芳规纵国家十分充实陛下犹当慎乃俭德矧今府库空虚小民困竭边方之发饷无时畿省之赈荒不已计臣日夜怀忧陛下奈何以一玩好之微费数十万使其不经于今日无计于后来敏等献蓄欺唯欲假供用以充己橐陛下惑于奸计窃恐将来无已伏望俯从部议亟斥敏等以昭俭全信上怒己沽名犯上廷杖百送刑部狱吾德黜为民外补科道官裁革广东巡抚官改两广总督李迁为提督兼总之南韶积寇黄朝祖杀掠兴仁县寻据桂阳之罗木山巡抚南赣汀漳等处都御史张翀剿平之夏季京库银额故二十五万户部尚书刘体干先奏进十七万其余请行府州县督征有旨切责体干过期支吾令亟以太仓银补进六月丁酉朔上谕礼部天旱苗槁其传示顺天府官精祷十日毋怠是夜雨明日又雨又明日大雨上悦加潮州知府侯必登从三品服俸有直宿校尉负一尸弃北安门外北城兵马指挥孙承芳疑有奸使收鞫辞连内臣阳春阳春奏言不知何男子入内偃卧臣遣校负之出乃死承芳生事擅刑禁军当治上命杖承芳六十黜为民释校尉户科右给事中查铎刑科都给事中舒化等请下阳春法司验问不听建光泰殿瑞祥阁于长信门南工科都给事中龙光谏不听工部尚书朱衡等言隆道英明等阁方竣再兴大役不唯财力有限地道宜静亦恐禁地不安上罢以京师久雨坏民庐舍免房号钱三月七月禁章奏繁词令抚按严治酷吏命王官升补皆六年考察如京官例令抚按官严核司府以下有入己赃者追出济边受赇枉法者如律问遣先是以内供不足下户部取太仓银又令买金云南尚书刘体干多执奏至是云南年例金过期不至中旨诘责之体干具疏引罪上责体干抗旨手诏勒闲住科道官连章交留不听庚辰月食令监司州县长吏毋偏重进士筑海盐塘成八月祠河神于夏镇梁山皆赐名曰洪济昭灵起前左都御史刘焘驻守通州南京兵科给事中李崧言南京织染局续添机张增募匠役诏书先革太监刘安等辄奏请复之祖宗旧额设机三百张军民匠三千名今不论司局之非人而妄谓机匠之不足请工竣之日悉行停止上以崧渎扰诘责之释李己黜为民九月复浙江为事官刘显署都督佥事总兵如故罚其俸三月罢恤录嘉靖中得罪诸臣追削故掌锦衣卫事陆炳夺其诰命子侄官者俱革职为民家人杖遣之籍其家以久任贤能加横州知州郑国臣修仁知县唐执中服俸河决邳州自睢宁至宿迁淤一百八十里寇入大同镇之蒿沟老营副总兵钱栋坐营指挥张汝绍把总乔文奎死之以宣大等镇官兵赴援劳苦诏兵部犒以黄金祀故太子少保礼部尚书兼翰林院学士欧阳德于总兵官署都督同知王治道及参将欧阳功死于寇予治道赠谥祭葬荫子三级予功赠荫子二级皆赐祠编置方士王金陶仿刘文彬等于口外复京营制如旧十月俺荅孙把汉那吉率其属阿力哥等十人来降以把汉那吉为指挥阿力哥为正千户山西道御史叶梦熊言把汉那吉之降遽授官爵恐结仇激祸如宋郭药师张谷事上责其妄言降二级外调之谕掌吏部事大学士高拱等曰朕即位以来科道官欺乱朝纲有日矣卿严察其奸邪不职者以闻掌都察院事大学士赵贞吉请毋考察以养护国家之元气爱惜宇内之人才上报有谕既考多拱所嫉恶者上降斥如所请因下谕科道官自今毋得摇乱国是倚报恩仇仍前者治无赦吉王翊镇薨十一月冬至上祀圜丘还朝行庆成礼受贺赐宴予赵贞吉致仕以考察与拱异同也十二月加王崇古太子少保兵部尚书兼都察院右副都御史荫一子锦衣正千户世袭赏银五十两大纻红蟒衣一袭总督如故内阁辅臣李春芳等兵部尚书郭干等皆有叙赉处州矿盗作乱从昌化突入宁国池州沿江剽掠五年正月甲子朔上拜天于宫中谒奉先弘孝神霄三殿御朝受贺吏部会都察院考察方面有司按察使杨彩副使江一麟佥事萧大亨知府丁应璧徐学古侯必登李渭高文荐同知章时鸾知州许希孟知县林会春徐成位曹大野刘不息等十五人以卓异旌赐衣一袭钞百锭以朝觐至者宴礼部诏取太仓银十万于内府户部以军国不给请以抵春季年例数不计取光禄寺银二十万寺臣及巡视科臣各疏争诏半减二月文武群臣及天下朝觐官谒见皇太子于文华殿左门以政绩卓异调陕西按察副使徐学古于山西加从三品服俸倭寇突入澄迈县袭陷海南卫所遣内臣督造羊绒于陕西工部尚书朱衡及科道官上疏请止上曰有成命起致仕少傅兼太子太傅吏部尚书杨博为兵部尚书封皇子翊镠为潞王三月封俺荅为顺义王赏大红五彩蟒衣一袭彩段八表里赐之敕曰朕唯天地好生自古圣帝明王体天遍覆中外一家欲并生也顷者尔孙来归朕命边臣护视给其服食厚拊遣之尔感朕恩愿称臣内属岁岁入贡永为荒服俘献叛贼以表悃诚朕甚嘉悦兹封尔为顺义王尔弟尔子及诸部落头目并授都督等官俾尔世居本土各安生业同乐太平尔尚约束尔众永笃恭顺若自乖大义轻弃盟言天地鬼神实不福尔尚钦承之陕西紫阳贼罗朝用等平缉治四方游民潜居京师者四月烧造瓷器于江西诏十余万以鲜明细薄者进河决邳州自典头集至王家口新堤多坏册封硕熿为唐王缙为肃王五月古田獞贼韦银豹等平总督两广侍郎李迁巡抚广西右佥都御史殷正茂总兵官俞大猷等论叙有差以卓异加陕西佥事萧大亨从四品服俸南昌知府丁应璧三品服俸七月复故户科给事中张齐官黜致仕左都御史王廷为民夺致仕刑部尚书毛恺官织造羊绒于陕西凡三万二千余匹诏学仓驿递官得选本省乙亥月食八月楚王英薨敕修举边政九月从祀礼部左侍郎薛瑄于孔子庙廷先是令四裔贡使不得引见御前礼科都给事中张国彦言朝鲜冠带礼义之国请班如故乃许班獞贼韦银豹俘京师磔于市十月造鳌山灯工部尚书朱衡工科都给事中陈行健等疏罢报闻命盗决故决徐邳上下河防者如决河南山东河之罪贵州土舍安国亨来降十二月礼科给事中蔡贤言皇上一身宗社生灵之所托重不可不谨也臣因长至导驾窃窥圣容微减今微阳初生正安静之时愿省览典谟训诰以陶养此心亲近师傅公卿以维持此心斋居澄虑进御有常毋令溺志游观有度毋令移情则欲寡气清神凝体固朝宁可以常御经筵可以不辍郊祀可以无摄宗社生灵幸甚报闻户部进续买珠宝共用银二万二千四百两有奇上怒不中责该司对状尚书张守直引罪请再行收买上夺司官俸半岁诏进太仓银马价银各十万于内库太仆寺卿曾省吾科道官章甫端等言今民穷财诎水旱洊臻宜广积贮以备缓急上曰有旨令云南等处采办珠石以进六年正月戊午朔上朝受贺诏云南广东采办珠宝岁进青红黄宝石二万块大珍珠八千两三年而止科道官奏乞崇俭苏困报闻春享遣代试御史田子坚谏上曰厮坚狂妄且不治命工部尚书朱衡兼左副都御史经理河工命颜氏裔孙嗣慎袭翰林院五经博士御史张克宗等请考世子齿让之制仿宋儒坐讲礼以为东宫讲读助上曰祖宗有成礼克宗敢妄议变更降二级外调之余皆夺俸二年二月置新宁州甲午冠皇太子倭分犯广东化州石城县攻破锦囊所杀一千户攻陷神电卫城一时吴川阳江高州海丰等县并遭焚劫而山寇黄朝太复起甚猖獗取进太仓库银十万户部言祖宗内库之藏百万而已比岁诏征多取一百一十万矣兹复取十万非制也且今视祖宗时何如哉先臣丘浚所计已十倍往昔嘉靖十八九年以后复被当事奸贪之臣开边方冒滥之请财竭民穷诛求无策今又迫而取之或以启弄潢脱巾之变愿皇上询往事收成命上曰卿言是且如旨科道官皆疏谏上曰有旨上降龙袍样每色十匹褶服袍袄每色百套绒锦织金闪色暗花素每样百匹上用鸾带每十条赏用每二百条遣内臣往苏杭织造剪绒纳织各色纻丝样二十四张每样每色织三十匹柘黄大红桃红鹦哥绿翠蓝青元色白紫玉色鹅黄共十匹锦织每十匹鞠衣纻丝纱罗每五十套裙袄每一百五十套下南京供应机房织造科道官疏请停止不允工部言苏杭自倭患之后疮痍未起加以水旱流移府库虚竭而织造之费甚巨势必加派民困难支请大加减免或去其半所遣之人尤宜慎重上曰卿可择其要者先织上所遣官令安静行事毋得扰民闰二月上御皇极门疾遣祷告郊庙社稷还宫江西巡抚都御史徐栻言上降瓷器样烧造难就上曰龙缸改中样方大匣改小样先后进册封庄氏为敬妃李氏为恭妃于氏为懿妃叶氏为奇妃御史萧廪上言册典屡行宫掖太盛神气大劳以致圣躬不安乞节欲延寿不报倭犯新宁高雷等处官兵与战于外村岛岙以捷闻三月皇太子出阁讲书定捕盗条格州县掌印巡捕官有盗至十人者降一级二十人者降二级三十人者罢官兵备及该道官所属盗起至五十人降一级七十人者降二级百人以上者罢官复海运尚宝司卿刘奋庸疏言皇上即位六载海内非不乂安而灾沴未消外裔非不威顺而伏机可虑朝纲若饬矣而大柄渐移仕路若清矣而积习仍旧百司方引领励精之治而皇上精神志意渐不逮初臣虽微贱念潜邸旧恩不忍默默谨条上五事一曰保圣躬人君一身天地人神之主也清明在躬而后可以当万务皇上宜深思宗社付托之重念此心保守之难定志凝神抑情忍性毋轻万年之虑逞旦夕之娱毋以有限之精神殉无涯之嗜欲二曰总大权人主必操揽大权而后臣下莫敢行其私在昔先帝英明果断恩威莫测一时在位仰承恐后今政府之所议百司之所布非不奉有明旨施行也顾皇上曾否斟酌从违其间乎人才用舍果尽协公论无敢私快恩雠者欤即如辅导东宫本阁臣之责辄敢为身图之便朝廷名器本励世之具今乃为市恩之物先帝时谁敢如此伏愿庶府建白阁臣票拟特留清览时出独断以观万化之原三曰慎俭德财耗则民穷民穷则国家元气随之尽是以古帝王兢兢奢欲为戒也今国用边储年例必不可减岁入岁出曾不相当而皇上即位以来内府取银不下数十万求珍宝作鳌山服御器用镂金雕玉其于身心政事果何所裨生财甚难靡敝无纪良可惜也四曰省章奏人臣进言未必一一中节心固忠国家耳今一切置不览非惟沮乐告之益倡游言之端抑恐憸邪权势之党转生猜忌御下蔽上成其奸也五曰用忠直忠直国之干也与承望风旨泄它人之愤迎合权要树淫党之朋者固自不同比岁台谏之臣间有斥弃愿恕其狂直嘉其诚款予之召还庶几广仁宥于既往作直气于方来下所司安庆军乱械系指挥张志学知府查志隆于京师户科给事中曹大野论劾大学士高拱调外任拱辞位上褒留焉更以刘奋庸前疏有倾拱意降一级调外四月提督两广侍郎殷正茂言广东山海之寇日益充斥民疲奔命死徙过半陛下岁令采珠八千两三年乃已计所费至三十万金今军兴一切不赡请稍杀之改千为百宽三年为十年户部覆奏上从之复故总督浙江军务太子太保兵部尚书胡宗宪职赐祭取太仓银十万两备端节赏赉广西府江右江诸猺獞复乱封翊銮为吉王五月广东贼李茂破乐会县阙月
食丙午上不豫增剧百官疏起居己酉大渐召高拱张居正高仪入受顾命上倚坐御榻上中宫及皇贵妃拥御榻边东宫立榻右拱等前跽宣受顾命上口不能言熟视诸臣颔东宫属之敕皇太子曰朕不豫皇帝属尔尚思保守帝业修德进学任贤使能毋有怠荒先是正月下旬上有疾且有腕疮在理越月稍平以闰二月初旬视朝既鸣钟百官班阁臣高拱张居正自阁出北上过会极门望御路中乘舆在焉亟趋赴内使数辈驰宣阁下则上已下金台有怒色立欲就舆诸内使环跪上见拱色稍平手执拱衽甚固有欲语意拱奏曰陛下何为发怒今将何往上曰吾不还宫矣拱曰陛下不还宫当何之望还宫上稍沉思曰尔送我拱曰臣送上释拱衽执拱手露腕示疮曰尚未落痂也因愤恨语曰祖宗二百年天下以至今日国有长君社稷之福奈东宫幼小连声语一语一顿足握拱手拱曰陛下万寿无疆何出此言上曰有人欺负我拱曰是何人有祖宗法在皇上病新愈发怒恐伤怀上良久叹语曰非内官辈先生安得知盖宫中事也于是执拱手行入皇极门下丹墀上左手啜茶右执拱手如故顾拱曰我心稍定遂繇东角门入至干清宫门拱止上牵拱手曰送我随至寝殿上升榻坐犹执拱手时张居正朱希忠皆榻前叩头上见拱踘踖不安乃释手拱下叩头并辞出宫门外须臾复召入立丹墀命再上遂上殿至榻前上从容曰朕一时恍惚又曰有后事卿等详虑而行皆叩头出须臾内侍传旨高阁老守宫门毋去薄暮传旨宿宫门拱附奏曰干清宫大内也祖宗法度甚严臣等昼且不得入况夜宿不敢宿然不敢去当宿于西阙有召即至有传示即上对许之明日亦如之既传圣体稍安拱上札子曰臣闻圣体稍安不胜庆幸今府部大臣尚朝宿不散宜降旨令各回办事以安人心臣等仍昼夜不敢去即拟旨上请上即降旨又四日上益平愈拱问安上遣内侍慰劳命还家至是复敕拱曰朕嗣统六年偶得此疾遽尔不起有负先皇付托东宫幼小朕今付卿等三臣卿等同司礼监协心辅佐功在社稷万世不泯拱读既恸不能胜即哭奏曰臣受厚恩誓死报上东宫虽幼有祖宗法度在臣竭忠辅佐有不得行臣不敢爱其死且奏且哭已大恸长号两宫亦皆失声哭遂出庚戌上崩寿三十六七月丙戌上尊谥曰契天隆道渊懿宽仁显文光武纯德弘孝庄皇帝庙号穆宗九月葬昭陵（明史尚未告成以上　俱按名山藏所载至穆宗止）
　帝纪部总论一
古三坟书
　　太古河图代姓纪
清气未升浊气未沉游神未灵五色未分中有其物冥冥而性存谓之混沌混沌为太始太始者元胎之萌也太始之数一一为太极太极者天地之父母也一极易天高明而清地博厚而浊谓之太易太易者天地之变也太易之数二二为两仪两仪者阴阳之形也谓之太初太初者天地之交也太初之数四四盈易四象变而成万物谓之太素太素者三才之始也太素之数三三盈易天地孕而生男女谓之三才三才者天地之备也游神动而灵故飞走潜化动植虫鱼之类毕备于天地之间谓之太古太古者生民之始也太古之人皆寿盈易始三男三女冬聚夏散食鸟兽虫鱼草木之实而男女构精以女生为姓始三头谓之合雄纪生子三世合雄氏没子孙相传记其寿命谓之叙命纪通纪四姓生子二世男女众多群居连逋从强而行是谓连逋纪生子一世通纪五姓是谓五姓纪天下群居以类相亲男女众多分为九头各有居方故号居方氏没生子三十二世强弱相迫欲生吞害中有神人提挺而治故号提挺氏提挺氏生子三十五世通纪七十二姓故号通姓氏有巢氏生太古之先觉识于天地草木虫鱼鸟兽俾人居巢穴积鸟兽之肉聚草木之实天下九头咸归有巢始君也动止群群相聚而尊事之寿一太易本通姓氏之后也燧人氏有巢子也生而神灵教人炮食钻木取火天下生灵尊事之始有日中之市交易其物有传教之台有结绳之政寿一太易本通姓氏之后也董仲舒春秋繁露
　　尧舜不擅移汤武不专杀
尧舜何缘而得擅移天下哉孝经之语曰事父孝故事天明事天与父同礼也今父有以重予子子不敢擅予他人人心皆然则王者亦天之子也天以天下予尧舜尧舜受命于天而王天下子犹安敢擅以所重受天子者予他人也天有不以予尧舜斩夺之故明为子道则尧舜之不私传天下而擅移位也无所疑也儒者以汤武为至贤大圣也以为全道究义尽美者故列之尧舜之谓圣王如法则之今足下以汤武为不义然则足下之所谓义者何世之王也曰弗知弗知者以天下王为无义者耶其有义者而足下不知耶则答之以神农应之曰神农氏之为天子与天地俱起乎将有所伐乎神农氏有所伐可汤武有所伐独不可何也且天之生民非为王也而天立王以为民也故其德足以安乐民者天予之其恶足以贼害民者天夺之诗云殷士肤敏祼将于京侯服于周天命靡常言天之无常予无常夺也故封泰山之上禅梁父之下易姓而王德如尧舜者七十二人王者天之所予也其所伐皆天之所夺也今唯以汤武之伐桀纣为不义则七十二王亦有伐也推足下之说将以七十二王为皆不义也故夏无道而殷伐之殷无道而周伐之周无道而秦伐之秦无道而汉伐之有道伐无道此天理也所从来久矣宁能至汤武而然耶夫非汤武之伐桀纣者亦将非秦之伐周非徒不知天理又不明人礼礼子为父隐恶今使伐人者而信不义当为国讳之岂宜如诽谤者此所谓一言而再过者也君也者掌令者也令行而禁止也今桀纣令天下而不行禁天下而不止安在其能臣天下也果不能臣天下何谓汤武弒扬子法言
　　重黎篇
或问陈胜吴广曰乱曰不若是则秦不亡曰亡秦乎恐秦未亡而先亡矣或问六国病其已久矣一病一瘳迄始皇三载而咸时激地保人事乎曰具请问事曰孝公以下强兵力农以蚕食六国事也保曰东沟大河南阻高山西采雍梁北卤泾垠便则申否则蟠保也激曰始皇方斧将相方刀六国方木将相方肉激也或问秦伯列为侯卫卒吞天下而赧曾无以制乎曰天子制公侯伯子男也庸节节莫差于僭僭莫僭于祭祭莫重于地地莫重于天则襄文宣灵其兆也昔者襄公始僭西畤以祭白帝文宣灵宗兴鄜密上下用事四帝而天王不匡反致文武胙是以四强之内各以其力来侵攘肌及骨赧独何以制秦乎或问嬴政二十六载天下擅秦秦十五载而楚楚五载而汉五十载之际而天下三擅天耶人耶曰具周建子弟列名城班五爵流之十二当时虽欲汉得乎六国蚩为嬴弱姬卒之屏营嬴擅其政故天下擅秦秦失其猷罢侯置守守失其微天下孤暌项氏暴强改宰侯王故天下擅楚擅楚之月有汉刱业山南发迹三秦追项山东故天下擅汉天也人曰兼才尚权右计左数动谨于时人也天不人不因人不天不成或问楚败垓下方死曰天也谅乎曰汉屈群策群策屈群力楚&amp;#群策而自屈其力屈人者克自屈者负天曷故焉或问秦楚既为天典命矣秦缢灞上楚分江西兴废何速也曰天胙光德而陨明忒昔在有熊高阳高辛唐虞三代咸有显懿故天胙之为神明主且着在天庭是生民之愿也厥飨国久长若秦楚强阋震扑胎籍三正播其虐于黎苗子弟且欲丧之况于民乎况于鬼神乎废未速也王充论衡
　　宣汉篇
儒者称五帝三王致天下太平汉兴以来未有太平彼谓五帝三王致太平汉未有太平者见五帝三王圣人也圣人之德能致太平谓汉不太平者汉无圣帝也贤者之化不能太平又见孔子言凤鸟不至河不出图吾已矣夫方今无凤鸟河图瑞颇未至悉具故谓未太平此言妄也夫太平以治定为效百姓以安乐为符孔子曰修己以安百姓尧舜其犹病诸百姓安者太平之验也夫治人以人为主百姓安而阴阳和阴阳和则万物育万物育则奇瑞出视今天下安乎危乎安则平矣瑞虽未具无害于平故夫王道定事以验立实以效效验不彰实诚不见时哉实然证验不具是故王道立事以实不必具验圣主治世期于平安不须符瑞且夫太平之瑞犹圣主之相也圣王骨法未必同太平之瑞何为当等彼闻尧舜之时凤凰景星皆见河图洛书皆出以为后王治天下当复若等之物乃为太平用心若此犹谓尧当复比齿舜当复八眉也夫帝王圣相前后不同则得瑞古今不等而今王无凤鸟河图为未太平妄矣孔子言凤凰河图者假前瑞以为语也未必谓世当复有凤凰与河图也夫帝王之瑞众多非一或以凤鸟麒麟或以河图洛书或以甘露醴泉或以阴阳和调或以百姓乂安今瑞未必同于古古应未必合乎今遭以所得未必相袭何以明之以帝王兴起命祜不同也周则乌鱼汉斩大蛇推论唐虞犹周汉也初兴始起事效物气无相袭者太平瑞应何故当钧以已至之瑞效方来之应犹守株待兔之蹊藏身破罝之路也天下太平瑞应各异犹家人富殖物不同也或积米谷或藏布帛或畜牛马或长田宅夫乐米谷不爱布帛欢牛马不美田宅则谓米谷愈布帛牛马胜田宅矣今百姓安矣符瑞至矣终谓古瑞河图凤凰不至谓之未安是犹食稻之人入饭稷之乡不见稻米谓稷为非谷也实者天下已太平矣未有圣人何以致之未见凤凰何以效实问世儒不知圣何以知今无圣人也世人见凤凰何以知之既无以知之何以知今无凤凰也委不能知有圣与无又不能别凤凰是凤与非则必不能定今太平与未平也孔子曰如有王者必世而后仁三十年而天下平汉兴至文帝时二十余年贾谊创议以为天下洽和当改正朔服色制度定官名兴礼乐文帝初即位谦让未遑夫如贾生之议文帝时已太平矣汉兴二十余年应孔子之言必世然后仁也汉一代之年数已满太平立矣贾生知之况至今且三百年谓未太平误也且孔子所谓一世三十年也汉家三百岁十帝耀德未平如何夫文帝之时固已平矣历世持平矣至平帝时前汉已灭光武中兴复致太平问曰文帝有瑞可名太平光武无瑞谓之太平如何曰夫帝王瑞应前后不同虽无物瑞百姓宁集风气调和是亦瑞也何以明之帝王治平升封泰山告安也秦始皇升封泰山遭雷雨之变治未平气未和光武皇帝升封天晏然无云太平之应也治平气应光武之时气和人安物瑞等至人气已验论者犹疑孝宣皇帝元康二年凤凰集于泰山后又集于新平四年神雀集于长乐宫或集于上林九真献麟神爵二年凤凰甘露降集京师四年凤凰下杜陵及上林五凤三年帝祭南郊神光并见或兴于谷烛耀斋宫十有余日明年祭后土灵光复至至如南郊之时甘露神雀降集延寿万岁宫其年三月鸾凤集长乐宫东门中树上甘露元年黄龙至见于新丰醴泉滂流彼凤凰虽五六至或时一鸟而数来或时异鸟而各至麒麟神雀黄龙鸾鸟甘露醴泉祭后土天地之时神光灵耀可谓繁盛累积矣孝明时虽无凤凰亦致麟甘露醴泉神雀白雉紫芝嘉禾金出鼎见离木复合五帝三王经传所载瑞应莫盛孝明如以瑞应效太平宣明之年倍五帝三王也夫如是孝宣孝明可谓太平矣能致太平者圣人也世儒何以谓世未有圣人天之禀气岂为前世者渥后世者泊哉周有三圣文王武王周公并时猥出汉亦一代也何以当少于周周之圣王何以当多于汉汉之高祖光武周之文武也文帝武帝宣帝孝明今上过周之成康宣王非以身生汉世可褒增颂叹以求媚称也核事理之情定说者之实也俗好褒远称古讲瑞上世为美论治则古王为贤睹奇于今终不信然使尧舜更生恐无圣名猎者获禽观者乐猎不见渔者之心不顾也是故观于齐不虞游于楚不欢宋唐虞夏殷同载在二尺四寸儒者推读朝夕讲习不见汉书谓汉劣不若亦观猎不见渔游齐楚不愿宋鲁也使汉有弘文之人经传汉事则尚书春秋也儒者宗之学者习之将袭旧六为七今上上王至高祖皆为圣帝矣观杜抚班固等所上汉颂颂功德符瑞汪濊深广滂沛无量逾唐虞入皇域三代隘辟厥深洿沮也殷监不远在夏后之世且舍唐虞夏殷近与周家断量功德实商优劣周不如汉何以验之周之受命者文武也汉则高祖光武也文武受命之降怪不及高祖光武初起之佑孝宣明之瑞美于周之成康宣王孝宣孝明符瑞唐虞以来可谓盛矣今上即命奉成持满四海混一天下定宁物瑞已极人应订隆唐世黎民雍熙今亦天下修仁岁遭运气谷颇不登迥路无绝道之忧深幽无屯聚之奸周家越裳献白雉方今匈奴鄯善哀牢贡献牛马周时仅治五千里内汉氏廓土收荒服之外牛马珍于白雉近属不若远物古之&amp;#人今被朝服古之露首今冠章甫古之跣跗今履商舄以盘石为沃田以桀暴为良民夷坎坷为均平化不宾为齐民非太平而何夫实德化则周不能过汉论符瑞则汉盛于周度土境则周狭于汉汉何以不如周独谓周多圣人治致太平儒者称圣泰隆使圣卓而无迹称治亦泰盛使太平绝而无续也　　恢国篇
颜渊喟然叹曰仰之弥高钻之弥坚此言颜渊学于孔子积岁累月见道弥深也宣汉之篇高汉于周拟汉过周论者未极也恢而极之弥见汉奇夫经熟讲者要妙乃见国极论者恢奇弥出恢论汉国在百代之上审矣何以验之黄帝有涿鹿之战尧有丹水之师舜时有苗不服夏启有扈叛逆高宗伐鬼方三年克之周成王管蔡悖乱周公东征前代皆然汉不闻此高祖之时陈豨反彭越叛治始安也孝景之时吴楚兴兵怨错也匈奴时扰正朔不及天荒之地王功不加兵今皆内附贡献牛马此则汉之威盛莫敢犯也纣为至恶天下叛之武王举兵皆愿就战八百诸侯不期俱至项羽恶微号而用兵与高祖俱起威力轻重未有所定则项羽力劲折铁难于摧木高祖诛项羽折铁武王伐纣摧木然则汉力胜周多矣凡克敌一则易二则难汤武伐桀纣一敌也高祖诛秦杀项兼胜二家力倍汤武武王为殷西伯臣事于纣以臣伐君夷齐耻之扣马而谏武王不听不食周粟饿死首阳高祖不为秦臣光武不仕王莽诛恶伐无道无伯夷之讥可谓顺于周矣丘山易以起高渊洿易以为深起于微贱无所因阶者难袭爵承位尊祖统业者易尧以唐侯入嗣帝位舜以司徒因尧受禅禹以司空缘功代舜汤由七十里文王百里武王为西伯袭文王位三郊五代之起皆有因缘力易为也高祖从亭长提三尺剑取天下光武由白水奋威武海内无尺土所因一位所乘直奉天命推自然此则起高于渊洿为深于丘山也比方五代孰者为优传书或称武王伐纣太公阴谋食小儿以丹令身纯赤长大教言殷亡殷民见儿身赤以为天神及言殷亡皆谓商灭兵至牧野晨举脂烛奸谋惑民权掩不备周之所讳也世谓之虚汉取天下无此虚言武成之篇言周伐纣血流浮杵以武成言之食儿以丹晨举脂烛殆且然矣汉伐亡新光武将五千人王莽遣二公将三万人战于昆阳雷雨晦冥前后不相见汉兵出昆阳城击二公军一而当十二公兵败天下以雷雨助汉威敌孰与举脂烛以人事谲取殷哉或云武王伐纣纣赴火死武王就斩以钺悬其首于大白之旗齐宣王怜衅钟之牛睹其色之觳觫也楚庄赦郑伯之罪见其肉袒而形暴也君子恶不恶其身纣尸赴于火中所见凄怆非徒色之觳觫袒之暴形也就斩以钺悬乎其首何其忍哉高祖入咸阳阎乐诛二世项羽杀子婴高祖雍容入秦不戮二尸光武入长安刘圣公已诛王莽乘兵即害不刃王莽之死夫斩赴火之首与贳被刃者之身德虐孰大也岂以羑里之恨哉以人君拘人臣其逆孰与秦夺周国莽鸩平帝也邹伯奇论桀纣之恶不若亡秦亡秦不若王莽然则纣恶微而周诛之痛秦莽罪重而汉伐之轻宽狭谁也高祖母妊之时蛟龙在上梦与神遇好酒贳饮酒舍负雠及醉留卧其上常有神怪夜行斩蛇蛇妪悲哭与吕后俱之田庐时自隐匿光气畅见吕后辄知始皇望见东南有天子气及起五星聚于东井楚望汉军云气五色光武且生凤凰集于城嘉禾滋于屋皇妣之身夜半无烛空中光明初者苏伯阿望舂陵气郁郁葱葱光武起过旧庐见气憧憧上属于天五帝三王初生始起不闻此怪尧母感于赤龙及起不闻奇佑禹母吞薏苡将生得元圭契母咽燕子汤起白狼衔钩后稷母履大人之迹文王起得赤雀武王得鱼乌皆不及汉太平之瑞黄帝尧舜凤凰一至凡诸众瑞重至者希汉文帝黄龙玉棓武帝黄龙麒麟连木宣帝凤凰五至麒麟神雀甘露醴泉黄龙神光平帝白雉黑雉孝明麒麟神雀甘露醴泉白雉黑雉芝草连木嘉禾与宣帝同奇有神鼎黄金之怪一代之瑞累仍不绝此则汉德丰茂故瑞佑多也孝明天崩今上嗣位元二之间嘉德布流三年零陵生芝草五本四年甘露降五县五年芝复生六年黄龙见大小凡八前世龙见不双芝生无二甘露一降而今八龙并出十一芝累生甘露流五县德惠盛炽故瑞繁伙也自古帝王孰能致斯儒者论曰王者推行道德受命于天论衡初秉以为王者生&amp;#天命性命难审且两论之酒食之赐一则为薄再则为厚如儒者之言五代皆一受命唯汉独再此则天命于汉厚也如审论衡之言生&amp;#自然此亦汉家所&amp;#厚也绝而复属死而复生世有死而复生之人人必谓之神汉统绝而复属光武存亡可谓优矣武王伐纣庸蜀之人佐战牧野成王之时越裳献雉倭人贡畅幽厉衰微戎狄攻周平王东走以避其难至汉四裔朝贡孝平元始元年越裳重译献白雉一黑雉二夫以成王之贤辅以周公越裳献一平帝得三后至四年金城塞外羌良桥桥种良愿等献其鱼盐之地愿内属汉遂得西王母石室因为西海郡周时戎狄攻王至汉内属献其宝地西王母国在绝极之外而汉属之德孰大壤孰广方今哀牢鄯善诺降附归德匈奴时扰遣将攘讨获掳生口千万数夏禹&amp;#入吴国太伯采药断发文身唐虞国界吴为荒服越在九夷罽衣关头今皆夏服褒衣履舄巴蜀越巂郁林日南辽东乐浪周时被发椎髻今戴皮弁周时重译今吟诗书春秋之义君亲无将将而必诛广陵王荆迷于嬖巫楚王英惑于侠客事情列见孝明三宥二王吞药周诛管蔡违斯远矣楚外家许氏与楚王谋议孝明曰许民有属于王欲王尊贵人情也圣心原之不绳于法隐强侯傅悬书市里诽谤圣政今上海思犯夺爵土恶其人者憎其余立二王之子安楚广陵强弟&amp;#嗣祀阴氏二王帝也位为王侯与管蔡同管蔡灭嗣二王立后恩已褒矣隐强异姓也尊重父祖复存其祀立武庚之义继禄父之恩方斯羸矣何则并为帝王举兵相征贪天下之大绝成汤之统非圣君之义失承天之意也隐强臣子也汉统自在绝灭阴氏无损于义而犹存之惠滂沛也故夫雨露之施内则注于骨肉外则布于他族唐之晏晏舜之烝烝岂能逾此欢兜之行靖言庸回共工私之称荐于尧三苗巧佞之人或言有罪之国鲧不能治水知力极尽罪皆在身不加于上唐虞放流死于不毛怨恶谋上怀挟叛逆考事失实误国杀将罪恶重于四子孝明加恩则论徙边今上宽惠还归州里开辟以来恩莫斯大晏子曰钩星在房心之间地其动乎夫地动天时非政所致皇帝振畏犹归于治广征贤良访求过阙高宗之侧身周成之开匮励能逮此谷登岁平庸主因缘以建德政颠沛危殆圣哲优者乃立功化是故微病恒医皆巧笃剧扁鹊乃良建初孟年无妄气至岁之疾疫也比旱不雨牛死民流可谓剧矣皇帝敦德俊乂在官第五司空股肱国维转谷振赡民不乏饿天下慕德虽危不乱民饥于谷饱于道德身流在道心回乡内以故道路无盗贼之迹深幽迥绝无劫夺之奸以危为宁以困为通五帝三王孰能堪斯哉　　须颂篇
古之帝王建鸿德者须鸿笔之臣褒颂纪载鸿德乃彰万世乃闻问说书者钦明文思以下谁所言也曰篇家也篇家谁也孔子也然则孔子鸿笔之人也自卫反鲁然后乐正雅颂各得其所也鸿笔之奋盖斯时也或说尚书曰尚者上也上所为下所书也下者谁也曰臣子也然则臣子书上所为矣问儒者礼言制乐言作何也曰礼者上所制故曰制乐者下所作故曰作天下太平颂声作方今天下太平矣颂诗乐声可以作未传者不知也故曰拘儒卫孔悝之鼎铭周臣劝行孝宣皇帝称颍川太守黄霸有治状赐金百斤汉臣勉政夫以人王颂称臣子臣子当褒君父于义较矣虞氏天下太平夔歌舜德宣王惠周诗颂其行召伯述职周歌棠树是故周颂三十一殷颂五鲁颂四凡颂四十篇诗人所以嘉上也由此言之臣子当颂明矣儒者谓汉无圣帝治未太平宣汉之篇论汉已有圣帝治已太平恢国之篇极论汉德非常实然乃在百代之上表德颂功宣褒主上诗之颂言右臣之典也舍其家而观他人之室忽其父而称异人之翁未为德也汉今天下之家也先帝今上民臣之翁也夫晓主德而颂其美识国奇而恢其功孰与疑暗不能也孔子称大哉尧之为君也唯天为大唯尧则之荡荡乎民无能名焉或年五十击壤于涂或曰大哉尧之德也击壤者曰吾日出而作日入而息凿井而饮耕田而食尧何等力孔子乃言大哉尧之德者乃知尧者也涉圣世不知圣主是则盲者不能别青黄也知圣主不能颂是则喑者不能言是非也然则方今盲喑之儒与唐击壤之民同一才矣夫孔子及唐人言大哉者知尧德盖尧盛也击壤之民云尧何等力是不知尧德也夜举灯烛光耀所及可得度也日照天下远近广狭难得量也浮于淮济皆知曲折入东海者不晓南北故夫广大从横难数极深揭厉难测汉德丰广日光海外也知者知之不知者不知汉盛也汉家着书多上及殷周诸子并作皆论他事无褒颂之言论衡有之又诗颂国名周颂与杜抚固所上汉颂相依类也宣帝之时画图汉列士或不在于画上者子孙耻之何则父祖不贤故不画图也夫颂言非徒画文也如千世之后读经书不见汉美后世怪之故夫古之通经之臣纪主令功记于竹帛颂上令德刻于鼎铭文人涉世以此自勉汉德不及六代论者不德之故也地有丘洿故有高平或以镢锸平而夷之为平地矣世见五帝三王为经书汉事不载则谓五三优于汉矣或以论为镢锸损三五少丰满汉家之下岂徒并为平哉汉将为丘五三转为洿矣湖池非一广狭同也树竿测之深浅可度汉与百代俱为主也实而论之优劣可见故不树长竿不知深浅之度无论衡之论不知优劣之实汉在百代之末上与百代料德湖池相与比也无鸿笔之论不免庸庸之名论好称古而毁今恐汉将在百代之下岂徒同哉谥者行之迹也谥之美者成宣也恶者灵厉也成汤遭旱周宣亦然然而成汤加成宣王言宣无妄之灾不能亏政臣子累谥不失实也由斯以论尧尧亦美谥也时亦有洪水百姓不安犹言尧者得实考也夫一字之谥尚有明主况千言之论万文之颂哉船车载人孰与其徒多也素车朴船孰与加漆采画也然则鸿笔之人国之船车采画也农无强夫谷粟不豋国无强文德暗不彰汉德不休乱在百代之间强笔之儒不着载也高祖以来着书非不讲论汉司马长卿为封禅书文约不具司马子长纪黄帝以至孝武扬子云录宣帝以至哀平陈平仲纪光武班孟坚颂孝明汉家功德颇可观见今上即命未有褒载论衡之人为此毕精故有齐世宣汉恢国验符龙无云雨不能参天鸿笔之人国之云雨也载国德于传书之上宣昭名于万世之后厥高非徒参天也城墙之土平地之壤也人加筑蹈之力树立临池之功德崇于城墙文人之笔劲于筑蹈圣主德盛功立莫有褒颂纪载奚得传驰流去无疆乎人有高行或誉得其实或欲称之不能言或谓不善不肯陈一断此三者孰者为贤五三之际于斯为盛孝明之时众瑞并至百官臣子不为少矣唯班固之徒称颂国德可谓誉得其实矣颂文谲以奇彰汉德于百代使帝名如日月孰与不能言言之不美善哉秦始皇东南游升会稽山李斯刻石纪颂帝德至琅琊亦然秦无道之国刻石文世观读之者见尧舜之美由此言之须颂明矣当今非无李斯之才也无从升会稽历琅琊之阶也弦歌为妙异之曲坐者不曰善弦歌之人必怠不精何则妙异难为观者不知善也圣国扬妙异之政众臣不颂将顺其美安得所施哉今方板之书在竹帛无主名所从生出见者忽然不卸服也如题曰甲甲某子之方若言已验尝试人争刻写以为珍秘上书于国记奏于郡誉荐士吏称术行能章下记出士吏贤妙何则章表其行记明其才也国德溢炽莫有宣褒使圣国大汉有庸庸之名咎在俗儒不实论也古今圣王不绝则其符瑞亦宜累属符瑞之出不同于前或时已有世无以知故有讲瑞俗儒好长古而短今言瑞则渥前而薄后是应变而定之汉不为少汉有实事儒者不称古有虚美诚心然之信久远之伪忽近今之实斯盖三增九虚所以成也能圣实圣所以兴也儒者称圣过实稽合于汉汉不能及非不能及儒者之说使难及也实而论之汉更难及谷熟岁平圣主因缘以立功化故治期之篇为汉激发治有期乱有时能以乱为治者优优者有之建初孟年无妄气至圣世之期也皇帝执德救备其灾故顺鼓明雩为汉应变是故灾变之至或在圣世时旱祸湛为汉论灾是故春秋为汉制法论衡为汉平说从门应庭听堂室之言什而失九如升堂窥室百不失一论衡之人在古荒流之地其远非徒门庭也日刻径重千里人不谓之广者远也望夜甚雨月光不暗人不睹曜者隐也圣者垂日月之明处在中州隐于百里遥闻传授不实形耀不实难论得诏书到计吏至乃闻圣政是以褒功失丘山之积颂德遗膏腴之美使至台阁之下蹈班贾之迹论功德之实不失毫厘之微武王封比干之墓孔子显三累之行大汉之德非直比干三累也道立国表路出其下望国表者昭然知路汉德明着莫立邦表之言故浩广之德未光于世也蔡邕独断
　　汉帝世次
文帝弟虽在三礼兄弟不相为后文帝即高帝子于惠帝兄弟也故不为惠帝后而为第二宣帝弟次昭帝史皇孙之子于昭帝为兄孙以系祖不得上与父齐故为七世光武虽在十二于父子之次于成帝为兄弟于哀帝为诸父于平帝为父祖皆不可为之后上至元帝于光武为父故上继元帝而为九世故河图曰赤九世会昌谓光武也十世以光谓孝明也十一以兴谓孝章也成虽在九哀虽在十平虽在十一不称次王通中说
　　天地篇
文中子曰二帝三王吾不得而见也舍两汉将安之乎大哉七制之主其以仁义公恕统天下乎其役简其刑清君子乐其道小人怀其生四百年间天下无二志其有以结人心乎终之以礼乐则三王之学也丘光庭兼明书　　三皇
郑康成以伏羲女娲神农为三皇宋均以燧人伏羲神农为三皇白虎通以伏羲神农祝融为三皇孔安国以伏羲神农黄帝为三皇明曰女娲燧人祝融事经典未尝以帝皇言之又不承五行之运盖霸而不王者也且祝融乃颛顼之代火官之长可列于三皇哉则知诸家之论唯安国为长　　五帝
郑康成以黄帝少昊颛顼帝喾唐尧虞舜为五帝六人而云五帝者以其俱合五帝座星也司马迁以黄帝颛顼帝喾唐尧虞舜为五帝孔安国以少昊颛顼高辛唐虞为五帝明曰康成以女娲为皇轩辕为帝按轩辕之德不劣女娲何故不为称皇而沦之入帝仍为六人哉考其名迹未为允当者也司马迁近遗少昊而远收黄帝其为&amp;#略一至于斯安国精详可为定论朱子全书
　　唐虞三代
问尧舜在汤武时还做汤武事否曰尧舜且做尧舜看汤武且做汤武看看得其心分明自见得尧舜之禅授汤武之征伐分明有优劣不同却要都回护教一般少闲便说不行且如孔子谓韶尽美矣又尽善也武尽美矣未尽善也分明是武王不及舜文王三分天下有其二以服事殷武王胜殷杀纣分明是不及文主泰伯三以天下让其可谓至德也矣分明太王有剪商之志是太王不及泰伯盖天下有万世不易之常理又有权一时之变者如君君臣臣父父子子此常理也有不得已处即是变也然毕竟还那常理底是今却要以变来压着那常底说少闲只见说不行说不通了若是以常人去比圣贤则说是与不是不得若以圣贤比圣贤则自有是与不是处须与他分个优劣今若隐避回互不说亦不可又云如可与立可与权若能可与立时固是好然有不得已处只得用权盖用权是圣人不得已处那里是圣人要如此又问尧舜揖逊虽是盛德亦是不得已否曰然汤武之征伐只知一意恻怛救民而已不知其他问武王之未尽善曰若不见得他性之反之不同处又岂所谓闻其乐而知其德乎舜与武王固不待论今且论汤武则其反之至与未至虽非后学所敢议然细读其书恐亦不待闻乐而知之也请问曰以书观之汤毕竟反之工夫极细密但以仲虺称汤处观之如以礼制心以义制事等语又自谓有惭德觉见不是往往自此益去加功如武王大故&amp;#其数纣之罪辞气暴厉如汤便都不如此以上语
类四条

文王之事纣唯知以臣事君而已都不见其他兹其所以为至德也若谓三分天下纣尚有其一未忍轻去臣位以商之先王德泽未忘历数未终纣恶未甚圣人若之何而取之则是文王之事纣非其本心盖有不得已焉耳若是则安得谓之至德哉至于武王之伐纣观政于商亦岂有取之之心而纣罔有悛心武王灼见天命人心之归己也不得不顺而应之故曰予弗顺天厥罪惟均以此观之足见武王之伐纣顺乎天而应乎人无可疑矣答范伯崇
以上文集一条

　　春秋
周自东迁之后王室益弱畿内疆土皆为世臣据袭莫可谁何而畿外土地亦皆为诸侯争据天子虽欲分封而不可得如封郑桓公都是先用计指射郐地罔而取之亦是无讨土地处此后王室子孙岂复有疆土分封某尝以为郡县之事已萌于此矣至秦时是时势穷极去不得了必须如此做也以上语
类一条

　　秦
黄仁卿问自秦始皇变法之后后世人君皆不能易之何也曰秦之法尽是尊君卑臣之事所以后世不肯变且如三皇称皇五帝称帝三王称王秦则兼皇帝之号只此一事后世如何肯变又问贾生仁义攻守之说恐秦如此亦难以仁义守之曰他若延得数十年亦可扶持整顿只是犯众怒多下面逼得来紧所以不旋踵而亡如三皇五帝三王以来皆以封建治天下秦一切扫除不留种子秦视六国之君如坑婴儿今年捉一人明年捉两人绝灭都尽所以犯天下众怒当时但闻秦字不问智愚男女尽要起而亡之更阻遏他不住以上语
类一条

　　西汉
大乱之后易治战国嬴秦汉初是也
周太繁密秦人尽扫了所以贾谊谓秦专用苟简自恣之行太史公董仲舒论汉事皆欲用夏之忠不知汉初承秦扫去许多繁文已是质了或问高祖为义帝发丧是诈后如何却成事曰只缘当时人和诈也无如五伯假之亦是诸侯皆不能假故也问养虎自遗患事张良当时若放过恐大事去矣如何曰若只计利害即无事可言者当时若放过未取亦不出三年耳问机会之来间不容发况沛公素无以系豪杰之心放过即事未可知曰若要做此事先来便莫与项羽讲解既已约和即不可为矣大抵张良多阴谋如入关之初赂秦将之为贾人者此类甚多问伊川却许以有儒者气象岂以出处之际可观耶曰为韩报仇事亦是是为君父报仇或问太史公书项籍垓下之败实被韩信布得阵好是以一败而竟毙曰不特此耳自韩信左取燕齐赵魏右取九江英布收大司马周殷而羽渐困于中而手足日剪则不待垓下之败而其大势盖已不胜汉矣伯丰因问善家令言尊太公事曰此等处高祖自是理会不得但他见太公拥篲心却不安然如尊太公事亦古所未有耳三代以下汉之文帝可谓恭俭之主
文帝学申韩刑名黄老清静亦甚杂但是天资素高故所为多近厚至景帝以刻薄之资又辅以惨刻之学故所为不如文帝班固谓汉言文景帝者亦只是养民一节略同亦如周云成康康亦无大好处文帝晓事景帝不晓事文帝便是善人武帝却有狂底气象陆子静省试策说武帝强文帝其论虽偏亦有此理文帝资质虽美然安于此而已其曰卑之无甚高论令今可行题目只如此先王之道情愿不要去做只循循自守武帝病痛固多然天资高志向大足以有为使合下便得个真儒辅佐岂不大有可观惜乎无真儒辅佐不能胜其多欲之私做从那边去了文帝虽只此然亦不是胸中无底观与贾谊夜半前席之事则其论说甚多谊盖皆与帝背者帝只是应将去谊虽说得如厝火薪下之类如此之急帝观之亦未见如此又云彼自见得当时之治亦且得安静不可挠武帝做事好拣好名目如欲逞兵立威必曰高皇帝遗我平城之忧若果以此为耻则须修文德以来之何用穷兵黩武驱中国生民于沙漠之外以尝锋镝之惨问霍光废昌邑是否曰是使太甲终不明伊尹如之何曰亦有道理问宣帝杂王伯之说曰须晓得如何是王如何是伯方可论此宣帝也不识王伯只是把宽慈底便唤做王严酷底便唤做伯明道王伯札子说得后自古论王伯至此无余蕴矣以上语
类十四条

　　东汉
事无有自做得成者光武要小小自做家活子亦是邓禹先寻得许多人太宗便是房杜为寻得许多人今只要自做古人年三十时都理会得了便受用行将去今人都如此费力只如邓禹十三岁学于京师已识光武为非常人后来杖策谒军门只以数言定天下大计（以上语类二条）

温公论东汉名节觉得有未尽处但知党锢诸贤趋死不避为光武明章之烈而不知建安以后中州士大夫只知有曹氏不知有汉室却是党锢杀戮之祸有以驱之也且以荀氏一门论之则荀淑正言于梁氏用事之日而其子爽已濡节于董卓专命之朝及其孙彧则遂为唐衡之婿曹操之臣而不知以为非矣盖刚大直方之气折于凶虐之余而渐图所以全身就事之计故不觉其沦胥而至此耳（答刘子澄以上文集一
条）

　　三国
因论三国形势曰曹操合下便知据河北可以为取天下之资既被袁绍先说了他又不成出他下故为大言以诳之胡致堂说史臣后来代为文辞以欺后世看来只是一时无说了大言耳此着被袁绍先下了后来崎岖万状寻得个献帝来为挟天子令诸侯之举此亦是第二大着若孙权据江南刘备据蜀皆非取天下之势仅足自保耳曹操用兵煞有那幸而不败处却极能料如征乌桓便能料得刘表不从其后来问先主为曹操所败请救于吴若非孙权用周瑜以敌操亦殆矣曰孔明之请救知其不得不救孙权之救备须着救他不如此便当迎操矣此亦非好相识势使然也及至先主得荆州权遂遣吕蒙擒关羽才到利害所在便不相顾刘备之败于陆逊虽言不合轻敌亦是自不合连营七百余里先自做了败形是时孔明在成都督运饷后云法孝直若在不使主上有此行孔明先不知曾谏止与否今皆不可考但孔明虽正然盆法孝直轻快必有术以止之以上语
类四条

　　晋
王仪为司马昭军师昭杀之虽无辜裒仕晋犹有可说而裒不仕乃过于厚者嵇康魏臣而晋杀之绍不当仕晋明矣荡阴之忠固可取亦不相赎事雠之过自不相掩司马公云使无荡阴之忠殆不免君子之讥不知君子之讥初不可免也晋元帝无意复中原却托言粮运不继诛督运令史淳于伯而还行刑者以血拭柱血为之逆流天人幽显不隔丝毫问晋元帝所以不能中兴者其病安在曰元帝与王导元不曾有中原志收拾吴中人情惟欲晏安江沱耳问祖逖摧锋越河所向震动使其不死当有可观曰当是时王导已不爱其如此使戴若思辈监其军可见如何得事成以上语
类三条

　　唐
&lt;/div&gt;
    &lt;div class="pagination"&gt;
&lt;a href="皇极典帝纪部_page19.html"&gt;上一页&lt;/a&gt;&lt;span&gt;...&lt;/span&gt;&lt;a href="皇极典帝纪部_page15.html"&gt;15&lt;/a&gt;&lt;a href="皇极典帝纪部_page16.html"&gt;16&lt;/a&gt;&lt;a href="皇极典帝纪部_page17.html"&gt;17&lt;/a&gt;&lt;a href="皇极典帝纪部_page18.html"&gt;18&lt;/a&gt;&lt;a href="皇极典帝纪部_page19.html"&gt;19&lt;/a&gt;&lt;span class="current-page"&gt;20&lt;/span&gt;&lt;a href="皇极典帝纪部_page21.html"&gt;21&lt;/a&gt;&lt;a href="皇极典帝纪部_page22.html"&gt;22&lt;/a&gt;&lt;a href="皇极典帝纪部_page21.html"&gt;下一页&lt;/a&gt;
    &lt;/div&gt;
    &lt;div class="pagination"&gt;&lt;a href="index.html"&gt;返回目录&lt;/a&gt;&lt;/div&gt;
&lt;/body&gt;
&lt;/html&gt;
  </div>
 </body>
</html>
