<!DOCTYPE html>
<html>
 <head>
  <meta charset="utf-8"/>
  <title>
   交谊典饯别部 - 第 2 页/共 6 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   交谊典饯别部 - 第 2 页/共 6 页
  </h1>
  <div class="content">
   三
高轩虽驻轸余日久无辉以我辞乡泪沾君送别衣逊　　赋咏联句　　　　　　　　　　前人敝履常决踵眉高起半额曼倩尔何为独叹长安索逊工商既惭巧农士聊相易蝘腹有余资鸿肩方可拍江
革
摄职愧握兰滥官悲执戟连章既不敏高谈岂能剧孺
逸翮任奋飞窘步事羁勒还鸟余能系流言
尔无惑
革
忧怀乃千载永欢常数刻直是悲别离非
关念通塞
逊
日照汀沙素山影波浪黑尔恨大江南
余归茂陵北
　　临别联句　　　　　　　　　　前人临别情多绪送归涕如霰君望长安城予悲独不见逊尔来同去国予归方异县怀别心独忧手泪方溅溅孺

　　临行与故游夜别　　　　　　　前人历稔共追随一旦辞群匹复如东注水未有西归日夜雨滴空□晓灯暗离室相悲各罢酒何时同促膝　　与胡兴安夜别　　　　　　　　前人居人行转轼客子暂维舟念此一筵笑分为两地愁露湿寒塘草月映清淮流方抱新离恨独守故园秋　　车中见新林分别甚盛　　　　　前人金谷宾游盛青门冠盖多隔林望行幰下阪听鸣珂于时春未歇麦气始清和还入平原径穷巷可张罗　　见征人分别　　　　　　　　　前人凄凄日暮时亲宾俱伫立征人拔剑起儿女牵衣泣候骑出萧关追兵赴马邑且当横行去谁论裹尸入　　送褚都曹　　　　　　　　　　前人君随结客去我乃倦游归本愿同栖息今成相背飞　　送司马阙
入五城　　　　　前人
随风飘岸叶行雨暗江流居人会应返空欲送行舟　　离夜琴　　　　　　　　　　前人别离既有绪琴瑟反成悲美人多怨态亦复惨长眉　　相送　　　　　　　　　　　　前人客心已百念孤游重千里江暗雨欲来浪白风初起　　范广州宅联句　　　　　　　　前人洛阳城东西却作经年别昔去雪如花今来花似雪云蒙蒙夕烟起奄奄残晖灭非君爱满堂宁我安车辙逊

　　赠诸旧游　　　　　　　　　　前人弱操不能植薄伎竟无依浅智终已矣令名安可希扰扰从役倦屑屑身事微少壮轻年月迟暮惜光辉一涂今未是万绪昨如非新知虽已乐旧爱尽暌违望乡空引领极目泪沾衣旅客长憔悴春物自芳菲岸花临水发江燕绕樯飞无由下征帆独与暮潮归　　赠江长史别　　　　　　　　　前人二纪历兹辰投分敦游处况事兼年德宴交无尔汝中岁多乖违由来难具叙及君相藩牧伊予客梁楚出国乃参差会归同处所以兹笃惠好何用忘羁旅重得申平生何年更暌阻笼禽恨局促逸翮超容与饯道出郊垧把袂临洲渚长飙落江树秋月照沙溆远送子应归棹开帆欲举离舟欢未极别至悲无语安得生羽毛从君入宛许　　送韦司马别　　　　　　　　　前人送别临曲渚征人幕前侣离言虽欲繁离思终无绪悯悯分手毕萧萧行帆举举帆越中流望别上高楼予起南枝怨子结北风愁逦逦山蔽日汹汹浪隐舟隐舟邈已远徘徊落日晚归衢并驾奔别馆空筵卷想子敛眉去知予□泪返街泪心依依薄暮行人稀暧暧入塘港蓬门已掩扉帘中看月影竹里见萤飞萤飞飞不息独愁空转侧北□倒长箪南邻夜闻织弃置勿复陈重陈长叹息　　南还道中送赠刘谘议别　　　　前人一官从府役五稔去京华遽逐春流返归帆得望家天末静波浪日际敛烟霞岸荠生寒叶村梅落早花游鱼上急水独鸟赴行楂目想平陵柏心忆青门瓜曲陌背通垣长墟抵狭斜善邻谈谷稼故老述桑麻寝兴从闲逸视听绝喧哗夫君日高兴为乐坐骄奢室堕倾城佩门交接幰车入塞长云雨出国暂泥沙握手分岐路临川何怨嗟　　与崔录事别兼叙携手　　　　　前人去夏予回首言乃重行行今春游泒澨访子犹武城暂别年逾半同归月未盈复道中寒食弥留旷不平道术既为务欢悰苦未并及尔沈□愈值兹秋序明石碛沿江静沙流绕岸清川平看鸟远水浅见鱼惊逝将穷履历方欲恣逢迎何言聚易散乡棹尔孤征我本倦游客心念似悬旌闻离常屑涕是别尽凄清况此忘怀地相爱犹弟兄脉脉留南浦悠悠返上京欲镊星星鬓因君示友生　　别沈助教　　　　　　　　　　前人可怜玉匣剑复此飞凫舄未觉爱生憎忽见双成只一朝别笑语万事成畴昔道遒若波澜人生异金石愿君深自爱共念悲无益　　与沈助教同宿湓口夜别　　　　前人我为浔阳客戒旦乃西游君随春水驶□鸣亦动舟共泛湓之浦旅泊次城楼华烛已消半更人数唱筹行人从此别去去不淹留　　与苏九德别　　　　　　　　　前人宿昔梦颜色咫尺思言偃何况杳来期各在天一面踟□暂举酒倏忽不相见春草似青袍秋月如团扇三五出重云当知我忆君萋萋若被径怀抱不相闻　　赠韦记室黯别　　　　　　　　前人故人傥送别停车一水东去帆若不见试望白云中促膝今何在□杯谁复同水夜看初月江晚溯归风无因生羽翰千里暂排空　　送归曲　　　　　　　　　　　吴均送子独南归揽衣空悯默关山昼欲暗河冰夜冻合燕至他人乡雁去还谁国寄子两行书分明达济北　　酬萧新浦王洗马二首　　　　　前人始可结交者文酒满金壶围棋帝台局系马秦王蒲长剑皆玉具短笛悉银涂送归日愁满留客袂纷吾今成桓山上秋风星散乌思君出江湄慷慨临长薄独对东风酒谁举指南酌崇兰白带飞青鵁紫缨络一年流泪同万里相思各胡为舍旃去故人在宛洛　　答萧新浦　　　　　　　　　　前人仆本二陵徒英豪多久要角抵良家儿期门恶年少身纡丈二组手擎尺一诏问子行何去高帆舣江干今夜杯酒别明朝江水边莓莓看细雨漠漠视浓烟飒洒八铜剪低昂五会船欲知故人者江南共采莲悒然心不乐跨马出城壕观涛看白鹭望草见青袍青袍行中把蔽草覆平野公子不垂堂纷纷故交者肘悬辟邪印屋曜鸳鸯瓦翩翩流水车萧萧曳练马是时君别我青莎没马蹄连连文蚕茧鹥鹥伺朝□今日余怀友积恨满东西　　酬周参军　　　　　　　　　　前人日暮忧人起倚户怅无欢水传洞庭远风送雁门寒江南霜雪重相如衣服单沈云隐乔树细雨灭层峦且当对樽酒朱弦永夜弹　　赠朱从事　　　　　　　　　　前人我行欲何之千里寻胶漆长葭历渚生□蒲缘岸出袅袅能随风离离堪度日客思已飘荡相思复非一未得幸殷勤先作数行泣　　赠姚郎　　　　　　　　　　　前人星汉正参差佳人不在斯宿昔暂乖阻何异远分离露染蘼芜叶日照芄兰枝风光已飘薄云水复逶迤劳梦无人觉默默心自知　　赠王桂阳别三首　　　　　　　前人昔闻杨伯起拖玉振清风高华积海外名实满山东自有五都相非无四世公临□惊白日倚匣曳轻虹愿持鹪鹩羽岁暮依梧桐客子惨无欢送别江之干白云方渺渺黄鸟尚关关纠纷巫山石合沓洞庭澜行衣侵晓露征舠犯夜湍无因停合浦见此去珠还树响浃山来猿声绕岫急旅帆风飘扬行巾露沾湿深浪暗蒹葭浓云没城邑不见别离人独有相思泣　　酬别江主簿屯骑　　　　　　　前人有客告将离赠言重兰蕙泛舟当泛济结交当结桂济水有清源桂树多芳根毛公与朱亥俱在信陵门赵瑟凤凰柱吴醥金罍樽我有北山志留连为报恩夫君皆逸翮抟景复凌骞白云间海树秋日暗平原寒虫鸣趯趯落叶飞翻翻何用赠分首自有北堂萱　　酬别　　　　　　　　　　　　前人故人杯酒别天清明月亮露下寒葭中风起秋江上衣染潺湲泪棹犯参差浪匕首直千金七宝雕华装生离何用表赖此持相饷　　发湘州赠亲故别三首　　　　　前人相送出江浔泪下沾衣襟何用叙离别临岐赠好音敬通才如此君山学复深明哲遂无赏文华空见沈古来非一日无事更劳心云生晓霭霭花落夜霏霏问余何意别答言倦游归徒劳易水布空负洛阳衣怀金无人别抱玉遂成非安得久留滞商山饶白薇君留朱门里我至广江濆城高望犹见风多听不闻流苹方绕绕落叶尚纷纷无由得共赏山川间白云　　同柳吴兴乌亭集送柳舍人　　　前人河阳一怅望南浦送将归云山离暗暖花雾共依霏流连百舌弄下上阳禽飞桂舟无淹枻玉轸有离徽愿君嗣兰杜时采东□薇　　同柳吴兴何山集送刘余杭　　　前人王孙重离别置酒峰之畿逶迤川上草参差涧里薇轻云纫远岫细雨沐单衣檐端水禽息上野萤飞君随绿波远我逐清风归　　送柳吴兴竹亭集　　　　　　　前人平原不可望波澜千里直夕鱼汀下戏暮雨檐中息白云时去来青峰复负侧踯躅牛羊下晦昧崦嵫色王孙犹未归且听西光匿　　寿阳还与亲故别　　　　　　　前人故人来送别帐酒临行阡露繁秋色慢气怆蟪声煎雁渡章华国叶乱洞庭天复有向隅泪中肠皆涕涟但愿千丈松结景云之峰山高日华早枝多风彩重我还爱芳杜君住揖骊龙　　酬闻人侍郎别　　　　　　　　前人怅然心不乐万里向悠悠凌朝憩枉渚薄暮遵江洲君住青门上我发霸陵头相思自有处春风明月楼　　其二整棹北川湄回首望城邑林□风至少山高云度急共怀万里心各作千行泣欲见终无缘思君空伫立　　其三举首川之折离鸿四向飞子怜三湘我忆五陵薇但使同嘉遁何必共轻肥思君美如玉不觉泪沾衣　　赠鲍舂陵别　　　　　　　　　前人落叶思纷纷蝉声犹可闻水中千丈月山上万重云海鸿来倏去林花合复分所忧别离意白露下沾裙　　别王谦　　　　　　　　　　　前人严光不逐世流转任飞蓬欲还天台岭不狎甘泉宫离歌玉弦绝别酒金□空倘遗故人念仆在东山东　　别夏侯故障　　　　　　　　　前人白马黄金羁青骊紫丝鞚新知关山别故人河梁送置此一函书为余达云梦　　送吕外兵　　　　　　　　　　前人白云浮海际明月落河滨送君长太息徒使泪沾巾　　别萧谘议前夜以醉乖例今昼由酲敬应教　　　　　　　　　　　　　　　　萧琛落日总行辔薄别在江干游客无淹期晨川有急澜分手信云易相思诚独难之子两特达伊余日盘桓俟我式微岁共赏阶前兰　　饯谢文学　　　　　　　　　　前人执手无还顾别渚有西东荆吴眇何际烟波千里通春笋方解箨弱柳向低风相思将安寄怅望南飞鸿　　江津寄刘之遴　　　　　　　刘孝绰与子如黄鹄将别复徘徊经过一柱观出入三休台共摛云气藻同举霞纹杯佳人每晓游禁门恒晚开欲寄一言别高驾何由来　　东西门行　　　　　　　　　　前人广津寒欲歇联樯密缆收天高匝近岫江阔少方舟饯泪留神眷离欷切私俦伫变齐儿俗当传楚献囚徒然颁并命祇恧思如抽　　相逢狭路间　　　　　　　　　刘孺送君追遐路路狭暧朝氛三危上蔽日九折杳连云枝交幰不见听静吹纔闻岂伊叹道远亦乃泣涂分况兹别亲爱情念切离群　　别萧谘议　　　　　　　　　　宗夬别酒正参差乖情将陆离怅焉临桂苑悯默瞻华池轻云流惠采时雨乱清漪眇眇追兰径悠悠结芳枝眷言终何托心寄方在斯　　送友人上湘　　　　　　　　　虞羲濡足送征人褰裳临水路共盈一樽酒对之愁日暮汉广难容舠风悲未可渡佳期难再得但愿论心故沅水日生波芳洲行坠露共知丘壑改同无金石固　　送别不及赠何殷二记室　　　朱记室凭轼徒下裁书路已赊远鼓依林响连樯倚岸斜山开云吐气风愤浪生花即此余伤别何论尔望家二君琬琰无使没泥沙　　答何郎　　　　　　　　　　　沈繇欢戚递来事聚散居常理但伤胶投漆忽作弦离矢形影一东西山川俄表里执手涉梁上悲心万端起方同儿女泣况此流潮水　　别刘孝先　　　　　　　　　　朱超道疲□积未瘳伏枕倦长愁复念夜分首江上值徂秋凝阴变远色落叶泛寒流繁霜积晓缆轻冰绕夜舟曳裾出兔苑引领望龙楼勿念经台侧无为戚情游　　别席中兵　　　　　　　　　　前人数年共栖息一旦各联翩莫论行近远终是隔山川长波漫不极高岫郁相连急风乱还鸟轻寒静暮蝉扁舟已入浪孤帆渐逼天停车对空渚怅望转依然　　奉送始兴王　　　　　　　　陈阴铿良守别承明枉道暂逢迎去帆收锦缆归骑指兰城纷□连山暗潺湲派水清桂晚花方白莲秋叶始轻背飞伤客念临岐悯圣情分风不得远何由送上征　　广陵岸送北使　　　　　　　　前人行人引去节送客舣归舻即是观涛处仍为郊赠衢汀洲浪已息邗江路不纡亭嘶背枥马樯转向风乌海上春云杂天际晚帆孤离舟对零雨别渚望飞凫定知能下泪非但一杨朱　　江津送刘光禄不及　　　　　　前人依然临送渚长望倚河津鼓声随绝帆势与云邻泊处空余鸟离亭已散人林寒正下叶钓晚欲收纶如何相背远江汉与城闉　　别毛永嘉　　　　　　　　　　徐陵愿子厉风规归来振羽仪嗟余今老病此别空长离白马君来哭黄泉我讵知徒劳脱宝剑空挂陇头枝　　秋日别庾正员　　　　　　　　前人征途愁转□连骑惨停镳朔气凌□木江风送上潮青雀离帆远朱鸢别路遥唯有当秋月夜夜上河桥　　新亭送别应令　　　　　　　　前人凤吹临伊水时驾出河梁野燎村田黑江秋岸荻黄隔城闻上鼓回舟隐去樯神襟忧远别流睇极清漳　　陇头送征客　　　　　　　　周弘正胡霜侵汉草流沙度陇飞一闻流水曲行住两沾衣　　别南海宾化侯　　　　　　　　江总石关通越井蒲涧迩灵洲此地何辽敻群英逐远游高才袁彦伯令誉许文休悠焉值君子复此映芳猷崤函多险涩星管壮环周分岐泣世道念别伤边秋断山时结雾平海若无流惊鹭一群起哀猿数处愁是日送归客为情自可求终谢能鸣雁还同不系舟其如江海泣惆怅徒离忧　　别袁昌州　　　　　　　　　　前人河梁望陇头分手路悠悠徂年若惊电别日欲成秋黄鹄飞飞远青山去去愁不言云雨散更似东西流　　二客子叹途穷此别异西东关山嗟坠叶岐路悯征蓬别鹤声声远愁云处处同　　赋得携手上河梁应诏　　　　　前人早秋天气凉分手关山长云愁数处黑木落几枝黄鸟归犹识路流去不知乡秦川心断绝何悟是河梁　　别永新侯　　　　　　　　　　前人送君张掖郡分悲函谷关欲知肠断绝浮云去不还　　别才法师于湘还郢北　　　　何处士乘杯事将远捧袂忽无聊南楚长沙狭西浮郢路遥离庭花已散别戍马新骄明日分千里相思非一条　　送庾羽骑抱　　　　　　北齐郑公超旧宅青山远归路白云深迟暮难为别摇落更伤心空城落日影迥地浮云阴送君自有泪不假听猿吟　　别陆子云　　　　　　　　北周王褒解缆出南浦征棹且凌晨还看分手处唯余送别人中流摇盖影边江落骑尘平湖开曙日细柳发新春沧波不可望行云聊共因　　别王都官　　　　　　　　　　前人连翩悯流客凄怆惜离群东西御沟水南北会稽云河桥两堤绝横岐数路分山川遥不见怀袖远相闻　　送别裴仪同　　　　　　　　　前人河桥望行旅长亭送故人沙飞似军幕蓬卷若车轮边衣苦霜雪愁貌损风尘行路皆兄弟千里念相亲　　别周尚书弘正　　　　　　　　庾信扶风石桥北函谷故关前此中一分手相逢知几年黄鹄一反顾徘徊应怆然自知悲不已徒劳减瑟弦　　别张洗马枢　　　　　　　　　前人别席惨无言离悲两相顾君登苏武桥我见杨朱路关山负雪行河水乘冰渡愿子着朱鸢知余在元菟　　别庾七入蜀　　　　　　　　　前人峻岭拂阳乌长城连蜀都石铭悬剑壁沙洲聚阵图山长半股断树古半心枯由来兄弟别共念一荆株　　和庾四　　　　　　　　　　　前人离关一长望别恨几重愁无妨对春日怀抱只言秋　　和侃法师　　　　　　　　　　前人秦关望楚路灞岸想江潭几人应落泪看君马向南　　二客游经岁月羇旅故情多近学衡阳雁秋分俱渡河　　三回首河堤望眷眷嗟离绝谁言旧国人到在他乡别　　送周尚书弘正　　　　　　　　前人交河望合浦元菟想朱鸢共此无期别知应复几年　　二离期定已促别泪转无从惟愁郭门外应足数株松　　重别周尚书　　　　　　　　　前人阳关万里道不见一人归唯有河边雁秋来南向飞　　二河桥两岸绝横岐数路分山川遥不见怀袖远相闻　　赠别　　　　　　　　　　　　前人藏啼留送别拭泪强相参谁言畜衫袖长代手中□　　徐报使来止得一相见　　　　　前人一面还千里相思那得论更寻终不见无异桃花源　　李陵苏武别　　　　　　　　　前人李陵北去苏武南旋归骖欲动别马将前河桥两岸临路凄然故人此别知应几年　　赠薛内史　　　　　　　　　隋杨素耿耿不能寐京洛久离群横琴还独坐停杯遂待君待君春草歇独坐秋风发朝朝唯落花夜夜空明月明月徒流光落花空自芳别离望南浦相思在汉阳汉阳隔陇岑南浦达桂林山川虽未远无由得寄音　　赠别　　　　　　　　　　　孙万寿昔我游云阁及尔谬同官高步参师友长裾接绮纨索居方十载相思劳万端不言今夕遇得尽故人欢酒随彭泽至琴即武城弹高斋屏余热珍簟宿轻寒叶落霜威重蓂□月色残将归动离恨弥伤行路难　　别周记室　　　　　　　　　　王胄五里徘徊鹤三声断绝猿何言俱失路相对泣离樽别意凄无已当歌寂不喧贫交欲有赠掩涕竟无言　　送晋熙公别　　　　　　　　　尹式太行君失路扶摇我退飞无复红颜在空持白首归色移三代服尘化两京衣道穷方识命事去乃知非西候追孙楚南津送陆机云薄鳞逾细山高翠转微气随流水咽泪逐断弦挥但令寸心密随意尺书稀　　别宋常侍　　　　　　　　　　前人游人杜陵北送客汉川东无论去与住俱是一飘蓬秋鬓含霜白衰颜倚酒红别有相思处啼乌杂夜风　　送蔡君知入蜀　　　　　　　孔德绍金陵已去国铜梁忽背飞失路远相送他乡何日归　　二灵关九折险蜀道二星遥乘槎若有便希泛广陵潮　　别徐永元秀才　　　　　　　孔绍安金汤既失险玉石乃同焚坠叶还相覆落羽更为群岂谓三秋节重伤千里分促离弦易转幽咽水难闻欲识相思处山川间白云　　送别　　　　　　　　　　　陈子良落叶聚还散征禽去不归以我穷途泣沾君出塞衣　　别蔡参军　　　　　　　　　　庾抱人世多飘忽沟水易西东今日欢娱尽何年风月同悲生万里外恨起一杯中性灵如未失南北有征鸿　　送别秦王学士江益　　　　　刘梦予百年风月意一旦死生分客心还送客悲我复悲君　　送别　　　　　　　　　　　释智才镜中辞旧识灞岸别新知年来木应老祇为数经离　饯别部艺文四
诗

　　夜送赵纵　　　　　　　　　唐杨□　　别薛华　　　　　　　　　　　王勃　　重别薛华　　　　　　　　　　前人　　杜少府之任蜀州　　　　　　　前人　　别人　　　　　　　　　　　　前人　　送客　　　　　　　　　　　陈子昂　　春夜别友人　　　　　　　　　前人　　送梁六自洞庭山作　　　　　　张说　　答国子张主簿　　　　　　　　包融　　送潘三入京　　　　　　　　　周瑀　　八月十五日象自江东止田园移庄庆会未几　　归汶上小弟幼妹尢悲其别兼赋是诗三首　　　　　　　　　　　　　　　　卢象　　送别　　　　　　　　　　　　王维　　齐州送祖三　　　　　　　　　前人　　观别者　　　　　　　　　　　前人　　别弟缙后登青龙寺望蓝田山　　前人　　送崔九兴宗游蜀　　　　　　　前人　　送崔兴宗　　　　　　　　　　前人　　送贺遂员外外甥　　　　　　　前人　　送杨长史赴果州　　　　　　　前人　　送邢桂州　　　　　　　　　　前人　　送别　　　　　　　　　　　　前人　　临高台送黎拾遗　　　　　　　前人　　崔九弟欲往南山马上口号与别　前人　　送元二使安西　　　　　　　　前人　　齐州送祖二　　　　　　　　　前人　　送韦评事　　　　　　　　　　前人　　送顾朝阳还吴　　　　　　　　李颀　　送王昌龄　　　　　　　　　　前人　　临川送张諲入蜀　　　　　　　前人　　送刘昱　　　　　　　　　　　前人　　欲之新乡答崔颢綦毋潜　　　　前人　　送刘十　　　　　　　　　　　前人　　送陈章甫　　　　　　　　　　前人　　送钱子入京　　　　　　　　　前人　　送人尉闽中　　　　　　　　　前人　　送魏万之京　　　　　　　　　前人　　巴陵别刘处士　　　　　　　王昌龄　　送李擢游江东　　　　　　　　前人　　送胡大　　　　　　　　　　　前人　　送李十五　　　　　　　　　　前人　　送张四　　　　　　　　　　　前人　　寄穆侍御出幽州　　　　　　　前人　　送柴侍御　　　　　　　　　　前人　　送李五　　　　　　　　　　　前人　　送人归江夏　　　　　　　　　前人　　芙蓉楼送辛渐二首　　　　　　前人　　送薛大赴安陆　　　　　　　　前人　　送别魏二　　　　　　　　　　前人　　重别李评事　　　　　　　　　前人　　送姚司法归吴　　　　　　　　前人　　卢溪别人　　　　　　　　　　前人　　送别　　　　　　　　　　　　前人　　赠祖三咏　　　　　　　　　　前人　　送严秀才还蜀　　　　　　　　前人　　送岐州源长史归　　　　　　　前人　　送宇文六　　　　　　　　　　常建　　送朱大出关　　　　　　　　　陶翰　　送丘为赴上都　　　　　　　刘长卿　　自番阳还道中寄褚征君　　　　前人　　石梁湖寄陆兼　　　　　　　　前人　　别陈留诸官　　　　　　　　　前人　　宿怀仁县南湖寄东海苟处士　　前人　　明月湾寻贺九不遇　　　　　　前人　　寄李侍御　　　　　　　　　　前人　　逢郴州使因寄严协律　　　　　前人　　送李二十四移家之江州　　　　前人　　送张继司直适越　　　　　　　前人　　饯别王十一南游　　　　　　　前人　　雨中过袁稷巴陵山居赠别　　　前人　　重阳岳城楼送屈突司直　　　　前人　　赠别郎士元　　　　　　　　　前人　　送耿拾遗归上都　　　　　　　前人　　送陆沣仓曹西上　　　　　　　前人　　送柳使君赴袁州　　　　　　　前人　　青溪口送人归岳州　　　　　　前人　　送马秀才落第归江南　　　　　前人　　送李录事兄归襄阳　　　　　　前人　　送皇甫曾赴工部　　　　　　　前人　　江州重别薛六柳八二员外　　　前人　　送常十九归嵩少故林　　　　　前人　　瓜洲送李端公　　　　　　　　前人　　送张起崔载华之闽中　　　　　前人　　送张十八归桐卢　　　　　　　前人　　送子□往扬州　　　　　　　　前人　　送陆沣还吴中　　　　　　　　前人　　发越州赴润州使院留别鲍侍御　前人　　苕溪酬梁耿别后见寄　　　　　前人　　重送裴郎中贬吉州　　　　　　前人　　七里滩送严维　　　　　　　　前人　　送李判官之润州行营　　　　　前人　　送刘萱之道州谒崔大夫　　　　前人　　瓜洲驿重送梁郎中赴吉州　　　前人　　寄别朱拾遗　　　　　　　　　前人　　使还七里滩上逢薛承规赴江西贬　　　　　　　　　　　　　　　　前人　　酬李穆见寄　　　　　　　　　前人　　赠唐祖二子　　　　　　　　　王翰　　今别离　　　　　　　　　　孟云卿　　古别离　　　　　　　　　　　前人　　留别王侍御维　　　　　　　孟浩然　　广陵别薛八　　　　　　　　　前人　　送朱大入秦　　　　　　　　　前人　　送子容进士举　　　　　　　　前人　　送友之京　　　　　　　　　　前人　　江上寄崔少府　　　　　　　　前人　　送杜十四之江南　　　　　　　前人　　送朱去非游巴东　　　　　　　前人　　送萧员外之荆州时在岘山作　　前人　　禅房怀友人岑伦时南游罗浮兼泛桂海自春　　徂秋不返仆旅江外书情寄之　　李白　　以诗代书答元丹丘　　　　　　前人　　同王昌龄送族弟襄归桂阳　　　前人　　前题　　　　　　　　　　　　前人　　金陵酒肆留别　　　　　　　　前人　　南陵别儿童入京　　　　　　　前人　　忆旧游寄谯郡元参军　　　　　前人　　沙丘城下寄杜甫　　　　　　　前人　　送友人　　　　　　　　　　　前人　　送别　　　　　　　　　　　　前人　　渡荆门送别　　　　　　　　　前人　　寄崔侍御　　　　　　　　　　前人　　送陆判官往琵琶峡　　　　　　前人　　见京兆韦参军量移东阳　　　　前人　　赠汪伦　　　　　　　　　　　前人　　黄鹤楼送孟浩然之广陵　　　　前人　　送贺宾客归越　　　　　　　　前人　　寄当赵少府炎　　　　　　　前人　　宿白鹭洲寄杨江宁　　　　　　前人　　秋夜宿龙门香山寺奉寄王方城十七丈奉国　　莹上人从弟幼成令问　　　　　前人　　送张舍人之江东　　　　　　　前人　　鲁郡东石门送杜甫　　　　　　前人　　金乡送韦八之西京　　　　　　前人　　五松山送殷淑　　　　　　　　前人　　送崔氏昆季之金陵　　　　　　前人　　秋日鲁郡尧祠亭上宴别杜补阙范侍御　　　　　　　　　　　　　　　　前人　　留别贾舍人至二首　　　　　　前人　　留别金陵诸公　　　　　　　　前人　　留别广陵诸公　　　　　　　　前人　　忆襄阳旧游赠马少府巨　　　　前人　　与诸公送陈郎将归衡阳　　　　前人　　送祝八之江东赋得浣纱石　　　前人　　宣州谢朓楼饯别校书叔云　　　前人　　单父东楼秋夜送族弟沈之秦　　前人　　鲁郡尧祠送窦明府薄华还西京时久病初起　　作　　　　　　　　　　　　　前人　　早春寄王汉阳　　　　　　　　前人　　江夏别宋之悌　　　　　　　　前人　　南阳送客　　　　　　　　　　前人　　独游西斋寄崔主簿　　　　　韦应物　　初发扬子寄元大校书　　　　　前人　　淮上即事寄广陵亲故　　　　　前人　　送郑长源　　　　　　　　　　前人　　送李儋　　　　　　　　　　　前人　　天长寺上方别子西有道　　　　前人　　留别洛京亲友　　　　　　　　前人　　燕别幼遐与君贶兄弟　　　　　前人　　送李十四山东游　　　　　　　前人　　送从兄宰晋陵　　　　　　　　前人　　送汾城王主簿　　　　　　　　前人　　送别覃孝廉　　　　　　　　　前人　　赋得暮雨送李曹　　　　　　　前人　　答王卿送别　　　　　　　　　前人　　西郊期涤武不至书示　　　　　前人　　寄卢陟　　　　　　　　　　　前人　　酬柳郎中春日归扬州南国见别之作　　　　　　　　　　　　　　　　前人　　送裴侍御归上都　　　　　　　张谓　　别韦郎中　　　　　　　　　　前人　　送卢举使河源　　　　　　　　前人　　青门歌送东台张判官　　　　　岑参　　送费子归武昌　　　　　　　　前人　　与独孤渐道别长句兼呈严八侍御　　　　　　　　　　　　　　　　前人　　浐水东店送唐子归嵩阳　　　　前人　　送四镇薛侍御东归　　　　　　前人　　虢州送天平何丞入京市马　　　前人　　祁四再赴江南别诗　　　　　　前人　　稠桑驿喜逢严河南中丞便别　　前人　　送王录事却归华阴王录事自华阴尉授虢州　　录事参军旬日却复旧官　　　　前人　　暮春虢州东亭送李司马归扶风别庐　　　　　　　　　　　　　　　　前人　　虢州后亭送李判官使赴晋绛　　前人　　原头送范侍御　　　　　　　　前人　　崔仓曹席上送殷寅充右相判官赴淮南　　　　　　　　　　　　　　　　前人　　送人还京　　　　　　　　　　前人　　过燕支寄杜位　　　　　　　　前人　　送刘判官赴碛西　　　　　　　前人　　送扬州王司马　　　　　　　　前人　　使君席夜送严河南赴长水　　　前人　　幽情　　　　　　　　　　　　李牧　　留别毗陵诸公　　　　　　　李嘉佑　　送皇甫冉往安宜　　　　　　　前人　　夜宴南陵留别　　　　　　　　前人　　之京留别刘方平　　　　　　皇甫冉　　与张补阙王炼师自徐方清路同舟南下于台　　头寺留别赵员外裴补阙同赋　　前人　　送柳八员外赴江西　　　　　　前人　　送萧献士　　　　　　　　　　前人　　逢庄讷因赠　　　　　　　　　前人　　送韩司直　　　　　　　　　　前人　　送康判官往新安　　　　　　　前人　　送卢山人归林虑山　　　　　　前人　　送李录事赴饶州　　　　　　　前人　　使往寿州淮路寄刘长卿　　　　前人　　河南郑少尹城南亭送郑判官还河东　　　　　　　　　　　　　　　　前人　　送魏十六还苏州　　　　　　　前人　　曾山送别　　　　　　　　　　前人　　送陆沣郭郧　　　　　　　　　前人　　乌程水楼留别　　　　　　　皇甫曾　　送人往荆州　　　　　　　　　前人　　送元侍御充使湖南　　　　　　前人　　送王司直　　　　　　　　　　前人　　别韦参军　　　　　　　　　　高适　　赠别晋三处士　　　　　　　　前人　　别韦五　　　　　　　　　　　前人　　别李景参　　　　　　　　　　前人　　送田少府贬苍梧　　　　　　　前人　　送别　　　　　　　　　　　　前人　　途中寄徐录事　　　　　　　　前人　　东平别前卫县李采少府　　　　前人　　夜别韦司士　　　　　　　　　前人　　别董大　　　　　　　　　　　前人　　别唐十五诫因寄礼部贾侍郎　　杜甫　　送率府程录事还乡　　　　　　前人　　陪章留后惠义寺饯嘉州崔都督赴州　　　　　　　　　　　　　　　　前人　　阆州东楼筵奉送十一舅往青城县得昏字　　　　　　　　　　　　　　　　前人　　送殿中杨监赴蜀见相公　　　　前人　　酬孟云卿　　　　　　　　　　前人　　送裴五赴东川　　　　　　　　前人　　奉济驿重送严公四韵　　　　　前人　　送段功曹归广州　　　　　　　前人　　郪城西原送李判官兄武判官弟赴成都府　　　　　　　　　　　　　　　　前人　　泛江送魏十八仓曹还京因寄岑中允参范郎　　中季明　　　　　　　　　　　前人　　泛江送客　　　　　　　　　　前人　　送何侍御归朝　　　　　　　　前人　　江亭送眉州辛别驾升之得芜字　前人　　涪江泛舟送韦班归京得山字　　前人　　送元二适江左　　　　　　　　前人　　送李卿　　　　　　　　　　前人　　送韦郎司直归成都　　　　　　前人　　别常征君　　　　　　　　　　前人　　送李功曹之荆州充郑侍御判官重赠　　　　　　　　　　　　　　　　前人　　送王十六判官　　　　　　　　前人　　送田四弟将军将夔州柏中丞命起居江陵节　　度阳城郡王卫公幕　　　　　　前人　　赠韦赞善别　　　　　　　　　前人　　巫山县汾州唐使君十八弟宴别兼诸公携酒　　乐相送率题小诗留于屋壁　　　前人　　夏日杨长宁宅送崔侍御常正字入京探韵得　　深字　　　　　　　　　　　　前人　　公安送李二十九弟晋肃入蜀余下沔鄂　　　　　　　　　　　　　　　　前人　　潭州送韦员外牧韶州　　　　　前人　　奉送崔都水翁下峡　　　　　　前人　　送王侍御往东川放生池祖席　　前人　　惠义寺送王少尹赴成都分得峰字　　　　　　　　　　　　　　　　前人　　别崔潩因寄薛据孟云卿　　　　前人　　赠别何邕　　　　　　　　　　前人　　赠别郑炼赴襄阳　　　　　　　前人　　魏十四侍御就敝庐相别　　　　前人　　留别贾严二阁老两院补阙得闻字　　　　　　　　　　　　　　　　前人　　暮秋将归秦留别湖南幕府亲友　前人　　奉寄别马巴州　　　　　　　　前人　　送郑十八虔贬台州司户伤其临老陷贼之故　　阙为面别情见乎诗　　　　　　前人　　送路六侍御入朝　　　　　　　前人　　又送辛员外　　　　　　　　　前人　　章梓州橘亭饯成都窦少尹　　　前人　　送王十五判官扶侍还黔中得开字　　　　　　　　　　　　　　　　前人　　公安送韦二少府匡赞　　　　　前人　　长沙送李十一衔　　　　　　　前人　　恨别　　　　　　　　　　　　前人　　王阆州筵奉酬十一舅惜别之作　前人　　秋日荆南送石首薛明府辞满告别奉薛尚书　　颂德叙怀斐然之作三十韵　　　前人　　湖南送敬十司马适广陵　　　　前人　　重送刘十弟判官　　　　　　　前人　　送卢十四弟侍御护韦尚书灵榇归上都二十　　韵　　　　　　　　　　　　　前人　　冬晚送长孙渐舍人归州　　　　前人　　暮冬送苏四郎徯兵曹适桂州　　前人　　赠李八秘书别三十韵　　　　　前人　　与严二郎奉礼别　　　　　　　前人交谊典第七十四卷　饯别部艺文四
诗
　　夜送赵纵　　　　　　　　　唐杨□赵氏连城璧由来天下传送君还旧府明月满前川　　别薛华　　　　　　　　　　　王勃送送多穷路遑遑独问津悲凉千里道凄断百年身心事同漂泊生涯共苦辛无论去与住俱是梦中人　　重别薛华　　　　　　　　　　前人明月沈珠浦秋风濯锦川楼台临绝岸洲渚亘长天旅泊成千里栖遑共百年穷途惟有泪还望独潸然　　杜少府之任蜀州　　　　　　　前人城阙辅三秦风烟望五津与君离别意同是宦游人海内存知己天涯若比邻无为在岐路儿女共沾巾　　别人　　　　　　　　　　　　前人久客逢余闰他乡别故人自然堪下泪谁忍望征尘　　送客　　　　　　　　　　　陈子昂故人洞庭去杨柳春风生相送河洲晚苍茫别思盈白苹已堪把绿芷复含荣江南多桂树归客赠生平　　春夜别友人　　　　　　　　　前人银烛吐青烟金樽对绮筵离堂思琴瑟别路绕山川明月隐高树长河没晓天悠悠洛阳道此会在何年　　送梁六自洞庭山作　　　　　　张说巴陵一望洞庭秋日见孤峰水上浮闻道神仙不可接心随湖水共悠悠　　答国子张主簿　　　　　　　　包融湖岸缆初解莺啼别离处遥见舟中人时时一回顾坐悲芳岁晚花落青轩树春梦随我心摇扬逐君去　　送潘三入京　　　　　　　　　周瑀故人嗟此别相送出烟垧柳色分官路荷香入水亭离歌未尽曲酌酒共忘形把手河桥上孤山日暮青　　八月十五日象自江东止田园移庄庆会未几　　归汶上小弟幼妹尢悲其别兼赋是诗三首　　　　　　　　　　　　　　　　卢象谢病始告归依依入桑梓家人皆伫立相候衡门里时辈皆长年成人旧童子上堂家庆毕顾与姻亲齿论旧或余悲目存且相喜田园转芜没但有寒泉水衰柳日萧条秋光清邑里入门乍如客休骑非便止中饭顾王程离忧从此始　　二
两妹日长成双鬟将及人已能持宝瑟自解掩罗巾念昔别时小未知□与亲今来识离恨拭泪太殷勤　　三小弟更孩幼归来不相识同居虽渐惯见人犹默默宛作越人语殊甘水乡食别此最为难泪尽有余忆　　送别　　　　　　　　　　　　王维下马饮君酒问君何所之君言不得意归卧南山陲但去莫复问白云无尽时　　齐州送祖三　　　　　　　　　前人相逢方一笑相送还成泣祖帐已伤离荒城复愁入天寒远山净日暮长河急解缆君已遥望君犹伫立　　观别者　　　　　　　　　　　前人青青杨柳陌陌上别离人爱子游燕赵高堂有老亲不行无可养行去百忧新切切委兄弟依依向四邻都门帐饮毕从此谢亲宾挥涕逐前侣含凄动征轮车徒望不见时见起行尘吾亦辞家久看之泪满巾　　别弟缙后登青龙寺望蓝田山　　前人陌上新别离苍茫四郊晦登高不见君故人复云外远树蔽行人长天隐秋塞心悲宦游子何处飞征盖　　送崔九兴宗游蜀　　　　　　　前人送君从此去转觉故人稀徒御犹回首田园方掩扉出门当旅食中路授寒衣江汉风流地游人何岁归　　送崔兴宗　　　　　　　　　　前人已恨亲皆远谁怜友复稀君王未西顾游宦尽东归塞迥山河净天长云树微方同菊花节相待洛阳扉　　送贺遂员外外甥　　　　　　　前人南国有归舟荆门溯上流苍茫葭菼外云水与昭丘樯带城乌去江连暮雨愁猿声不可听莫待楚山秋　　送杨长史赴果州　　　　　　　前人褒斜不容幰之子去何之鸟道一千里猿声十二时官桥祭酒客山木女郎祠别后同明月君应听子规　　送邢桂州　　　　　　　　　　前人铙吹喧京口风波下洞庭赭圻将赤岸击汰复扬舲日落江湖白潮来天地青明珠归合浦应逐使臣星　　送别　　　　　　　　　　　　前人山中相送罢日暮掩柴扉春草年年绿王孙归不归　　临高台送黎拾遗　　　　　　　前人相送临高台川原杳何极日暮飞鸟还行人去不息　　崔九弟欲往南山马上口号与别　前人城隅一分手几日还相见山中有桂花莫待花如霰　　送元二使安西　　　　　　　　前人渭城朝雨浥轻尘客舍青青柳色新劝君更尽一杯酒西出阳关无故人　　齐州送祖二　　　　　　　　　前人送君南浦泪如丝君向东州使我悲为报故人□□尽如今不似洛阳时　　送韦评事　　　　　　　　　　前人欲逐将军取右贤沙场走马向居延遥知汉使萧关外愁见孤城落日边　　送顾朝阳还吴　　　　　　　　李颀寂寞俱不偶裹粮空入秦宦途已可识归卧包山春旧国指飞鸟沧波愁旅人开樽洛水上怨别柳花新　　送王昌龄　　　　　　　　　　前人渭水东去远送君多暮情淹留野寺出向背孤山明前望数千里中无蒲稗生夕阳满舟楫但爱微波清举酒林月上解衣沙鸟鸣夜来莲花界梦里金陵城叹息此离别悠悠江海行　　临川送张諲入蜀　　　　　　　前人出门便为客惘然悲徒御四海维一身茫茫欲何去经山复历水百恨将千虑剑阁望梁州是君断肠处孤云伤客心落日感君深梦里蒹葭渚天边橘柚林蜀江流不测蜀路险难寻木有相思号猿多愁苦音莫向愚山隐愚山地非近故乡可归来眼见芳菲尽　　送刘昱　　　　　　　　　　　前人八月寒苇花秋江浪头白北风吹五两谁是浔阳客鸬鹚山头宿雨晴扬州郭里暮潮生行人夜宿金陵渚试听沙边有雁声　　欲之新乡答崔颢綦毋潜　　　　前人数年作吏家屡空谁道黑头成老翁男儿在世无产业行子出门如转蓬吾属交欢此何夕南家捣衣动归客铜炉将炙相欢饮星宿纵横露华白寒风卷叶度滹沱飞雪布地悲峨峨孤城日落见栖鸟马上时闻渔者歌明朝东路把君手腊日辞君期岁首自知寂寞无去思敢望县人致牛酒　　送刘十　　　　　　　　　　　前人三十不官亦不娶时人焉识道高下房中惟有老氏经枥上空余少游马往来嵩华与函秦放歌一曲前山春西林独鹤引闲步南涧飞泉清角巾前年上书不得意归卧东□兀然醉诸兄相继掌青史第五之名齐骠骑烹葵摘果告我行落日夏云纵复横闻道谢安掩口笑知君不免为苍生　　送陈章甫　　　　　　　　　　前人四月南风大麦黄枣花未落桐叶长南山朝别暮还见嘶马出门思旧乡陈侯立身何坦荡□须虎眉仍大颡腹中贮书一万卷不肯低头在草莽东门酤酒饮我曹心轻万事如鸿毛醉卧不知白日暮有时空望孤云高长河浪头连天黑津吏停舟渡不得郑国游人未及家洛阳行子空叹息闻道故林相识多罢官昨日今如何　　送钱子入京　　　　　　　　　前人夜梦还京北乡心恨捣衣朝逢入秦使走马唤君归驿路清霜下关门黄叶稀还家应信宿看子速如飞　　送人尉闽中　　　　　　　　　前人可叹芳菲日分为万里情阊门折垂柳御苑听残莺海戍通关邑江航过楚城客心君莫问春草是王程　　送魏万之京　　　　　　　　　前人朝闻游子唱骊歌昨夜微霜初渡河鸿雁不堪愁里听云山况是客中过关城曙色催寒近御苑砧声向晚多莫是长安行乐处空令岁月易蹉跎　　巴陵别刘处士　　　　　　　王昌龄刘生隐岳阳心远洞庭水偃帆入山郭一宿楚云里竹映秋馆深月寒江风起烟波桂阳接日夕数千里袅袅清夜猿孤舟坐如此湘中有来雁雨雪候音旨　　送李擢游江东　　　　　　　　前人清洛日夜涨微风引孤舟离肠便千里远梦生江楼楚国橙橘暗吴门烟雨愁东南具今古归望山云秋　　送胡大　　　　　　　　　　　前人荆门不堪别况乃潇湘秋何处遥望君江边明月楼　　送李十五　　　　　　　　　　前人怨别秦楚深江中秋云起天长杳无隔月影在寒水　　送张四　　　　　　　　　　　前人枫林已愁暮楚水复堪悲别后冷山月清猿无断时　　寄穆侍御出幽州　　　　　　　前人一从恩谴度潇湘塞北江南万里长莫道蓟门书信少雁飞犹得到衡阳　　送柴侍御　　　　　　　　　　前人沅水通流接武冈送君不觉有离伤青山一道同云雨明月何曾是两乡　　送李五　　　　　　　　　　　前人玉金罍倾送君江西日入起黄云扁舟乘月暂来去谁道沧浪吴楚分　　送人归江夏　　　　　　　　　前人寒江绿水楚云深莫道离忧迁远心晓夕双帆归鄂渚愁将孤月梦中寻　　芙蓉楼送辛渐二首　　　　　　前人寒雨连江夜入吴平明送客楚山孤洛阳亲友如相问一片冰心在玉壶丹阳城南秋海阴丹阳城北楚云深高楼送客不能醉寂寂寒江明月心　　送薛大赴安陆　　　　　　　　前人津头云雨暗湘山迁客离忧楚地颜遥送扁舟安陆郡天边何处穆陵关　　送别魏二　　　　　　　　　　前人醉别江楼橘柚香江风引雨入船凉忆君遥在湘山月愁听清猿梦里长　　重别李评事　　　　　　　　　前人莫道秋江离别难舟船明日是长安吴姬缓舞留君醉随意青枫白露寒　　送姚司法归吴　　　　　　　　前人吴掾留觞楚郡心洞庭秋雨海门阴但令意远扁舟近不道沧江百丈深　　卢溪别人　　　　　　　　　　前人武陵溪口驻扁舟溪水随君向北流行到荆门上三峡莫将孤月对猿愁　　送别　　　　　　　　　　　　前人圣代无隐者英灵尽来归遂令东山客不得顾采薇既至君门远孰云吾道非江淮度寒食京洛缝春衣置酒临长道同心与我违行当浮桂棹未几拂荆扉远树带行客孤城当落晖吾谋适不用勿谓知音稀　　赠祖三咏　　　　　　　　　　前人蟏蛸挂虚牖蟋蟀鸣前除岁晏凉风至君子复何如高馆□无人离居不可道闲门寂已闭落日照秋草虽有近音信千里阻河关中复客汝颍去年归旧山结交二十载不得一日展贫病子既深契阔余不浅仲秋虽未归莫秋以为期良会讵几日终日长相思　　送严秀才还蜀　　　　　　　　前人宁亲为令子似舅即贤甥别路经花县还乡入锦城山临青塞断江向白云平献赋何时至明君忆长卿　　送岐州源长史归　　　　　　　前人握手一相送心悲安可论秋风正萧索客散孟尝门故驿通槐里长亭下槿原征西旧旌节从此向河源　　送宇文六　　　　　　　　　　常建花映垂杨汉水清微风林里一枝轻即今江北还如此愁杀江南离别情　　送朱大出关　　　　　　　　　陶翰楚客西上书十年不得意平生相知者晚节心各异长揖五侯门拂衣谢中贵丈夫多别离各有四方事拔剑因高歌萧萧北风至故人有斗酒是夜共君醉努力长加餐当年莫相弃　　送丘为赴上都　　　　　　　刘长卿帝乡何处是岐路空垂泣楚思暮愁多川程带潮入潮归人不归独向空塘立　　自番阳还道中寄褚征君　　　　前人南风日夜起万里孤帆漾元气连洞庭夕阳落波上故人烟水隔复此遥相望江信久寂寞楚云独惆怅爱君清川口弄月时棹喝白首无子孙一生自□旷　　石梁湖寄陆兼　　　　　　　　前人故人千里道沧洲十年别夜上明月楼相思楚天阔萧萧清秋暮袅袅凉风发湖色淡不流沙鸥远还灭烟波日已隔音信日已绝岁晏空含情江□绿芳歇　　别陈留诸官　　　　　　　　　前人恋此东道主能令西上迟徘徊暮郊别惆怅秋风时上国邈千里夷门难再期行人望落日归马嘶空陂不愧宝刀赠唯怀琼树枝音尘倘未接梦寐徒相思　　宿怀仁县南湖寄东海苟处士　　前人向夕敛微雨晴开湖上天离人正惆怅新月愁婵娟伫立白沙曲相思沧海边浮云自来去此意谁能传一水不相见千峰随客船寒塘起孤雁夜色分蓝田时复一回首忆君如眼前　　明月湾寻贺九不遇　　　　　　前人楚水日夜绿傍江春草滋青青遥满目万里伤心归故人川上复何之明月湾南空所思故人不在明月在谁见孤舟来去时　　寄李侍御　　　　　　　　　　前人旧国人未归芳洲草还碧年年湖上春怅望江南客骢马西入关白云独何适相思烟水外唯有心不隔　　逢郴州使因寄严协律　　　　　前人相思楚天外梦寐楚猿吟更落淮南叶难为江上心衡阳问人远湘水向君深欲逐孤帆去茫茫何处寻　　送李二十四移家之江州　　　　前人烟尘犹满目岐路亦沾衣迁客多南渡征鸿自北飞九江春草绿千里暮潮归别后谁相访全家隐钓矶　　送张继司直适越　　　　　　　前人时危身适越事往任浮沈万里三江去孤舟百战心春风吴渚绿古木剡溪深明月沧洲路归云不可寻　　饯别王十一南游　　　　　　　前人望君烟水阔挥手泪沾巾飞鸟没何处青山空向人长江一帆远落日五湖春谁见汀洲上相思愁白苹　　雨中过袁稷巴陵山居赠别　　　前人怜君洞庭上白发向人垂积雨悲幽独长江对别离牛羊归故道鸟雀聚寒枝明发遥相望云山不可知　　重阳岳城楼送屈突司直　　　　前人登高复送远惆怅洞庭秋风景同千古云山满上游苍苍来暮雨渺渺逐寒流今日关中事萧何共尔忧　　赠别郎士元　　　　　　　　　前人春风倚棹阖闾城水国春寒阴复晴细雨湿衣看不见闲花落地听无声日斜江上孤帆影草绿湖南万里情东道若逢相识问青袍今已□儒生　　送耿拾遗归上都　　　　　　　前人若为天畔独归秦对水看山欲暮春穷海别离无限路隔河征战几归人长安万里传双泪建德千峰寄一身想到邮亭愁驻马不堪西望见风尘　　送陆沣仓曹西上　　　　　　　前人长安此去欲何依先达谁当荐陆机日下凤翔双阙迥雪中人去二陵稀舟从故里难移棹家在寒塘独掩扉临水自伤流落久送君空有泪沾衣　　送柳使君赴袁州　　　　　　　前人宜阳出守新恩至京口因家始愿违五柳闭门高士去三苗按节远人归月明江路闻猿断花暗山城见吏稀唯有郡斋里岫朝朝空对谢元晖　　青溪口送人归岳州　　　　　　前人洞庭何处雁南飞江菼苍苍客去稀帆带夕阳千里没天连秋水一人归黄花裛露开沙岸白鸟□鱼上钓矶岐路相逢无可赠老年空有泪沾衣　　送马秀才落第归江南　　　　　前人南客怀归乡梦频东门怅别柳枝新殷勤斗酒城阴暮荡漾孤舟楚水春湘竹旧斑思帝子江篱初绿怨骚人怜君此去未得意陌上愁看泪满巾　　送李录事兄归襄阳　　　　　　前人十年多难与君同几处移家逐转蓬白首相逢征战后青春已过乱离中行人杳杳看西月归马萧萧向北风汉水楚云千万里天涯此别恨无穷　　送皇甫曾赴工部　　　　　　　前人东游久与故人违西去荒凉旧路微秋草不生三径处行人独向五陵归离心日远如流水回首川长共落晖楚客岂劳伤此别沧江欲暮自沾衣　　江州重别薛六柳八二员外　　　前人生涯岂料承优诏世事空知学醉歌江上月明胡雁过淮南木落楚山多寄身且喜沧洲近顾影无如白发何今日龙钟人共弃愧君犹遣慎风波　　送常十九归嵩少故林　　　　　前人迢迢此恨杳无涯楚泽嵩丘万里赊岐路别时惊一叶云林归处忆三花秋天苍翠寒飞雁古堞萧条晚噪鸦他日山中逢胜事桃源洞里几人家　　瓜洲送李端公　　　　　　　　前人片帆何处去匹马独归迟惆怅江南北青山欲暮时　　送张起崔载华之闽中　　　　　前人朝无寒士达家在旧山贫相送天涯里怜君更远人　　送张十八归桐庐　　　　　　　前人归人乘野艇带月过江村正落寒潮水相随夜到门　　送子□往扬州　　　　　　　　前人雁还空渚在人去落潮翻临水独回首残阳归掩门　　送陆沣还吴中　　　　　　　　前人瓜步寒潮送客杨柳暮雨沾衣故山南望何处秋草连天独归　　发越州赴润州使院留别鲍侍御　前人对水看山别离孤舟日暮行迟江北江南春草独向金陵去时　　苕溪酬梁耿别后见寄　　　　　前人清川永路何极落日孤舟解携鸟向平芜远近人随流水东西白云千里万里明月前溪后溪惆怅长沙谪去江潭芳草萋萋　　重送裴郎中贬吉州　　　　　　前人猿啼客散暮江头人自伤心水自流同作逐臣君更远青山万里一孤舟　　七里滩送严维　　　　　　　　前人秋江渺渺水空波越客孤舟欲榜歌手折衰杨悲老大故人零落已无多　　送李判官之润州行营　　　　　前人万里辞家事鼓鼙金陵驿路楚云西江春不肯留行客草色青青送马蹄　　送刘萱之道州谒崔大夫　　　　前人沅水悠悠湘水春临岐一望一沾巾信陵门下三千客君到长沙见几人　　瓜洲驿重送梁郎中赴吉州　　　前人渺渺云山去几重依依独听广陵钟明朝借问南来客五马双旌何处逢　　寄别朱拾遗　　　　　　　　　前人天书远召沧浪客几度临岐病未能江海茫茫春欲遍行人一骑发金陵　　使还七里滩上逢薛承规赴江西贬
　　　　　　　　　　　　　　　　前人迁客归人醉晚寒孤舟暂泊子陵滩怜君更去三千里落日青山江上看　　酬李穆见寄　　　　　　　　　前人孤舟相访至天涯万转云山路更赊欲扫柴门迎远客青苔黄叶满贫家　　赠唐祖二子　　　　　　　　　王翰鸿飞遵枉渚鹿鸣思故群物情尚劳爱况乃予别君别时花始发别后兰再熏瑶觞滋白露宝瑟凝凉氛徘徊北林月怅望南山云云月渺千里音徽不可闻　　今别离　　　　　　　　　　孟云卿结发生别离相思复相保如何日已远五变中庭草渺渺天海途悠悠吴江岛但恐不出门出门无远道远道行既难家贫衣复单严风吹积雪晨起鼻何酸人生各有志岂不怀所安分明天上日生死誓同观　　古别离　　　　　　　　　　　前人朝日上高台离人怨秋草但见万里天不见万里道君行本遥远苦乐良难保宿昔梦同衾忧心常颠倒含酸欲谁诉展转伤怀抱结发年已迟征行去何早寒暄有时谢憔悴难再好人皆算年寿死者何曾老少壮无会期水深风浩浩　　留别王侍御维　　　　　　　孟浩然寂寂竟何待朝朝空自归欲寻芳草去惜与故人违当路谁相假知音世所稀祇应守寂寞还掩故园扉　　广陵别薛八　　　　　　　　　前人士有不得志栖栖吴楚间广陵相遇罢彭蠡泛舟还樯出江中树波连海上山风帆明日远何处更追攀　　送朱大入秦　　　　　　　　　前人游人武陵去宝剑直千金分手脱相赠平生一片心　　送子容进士举　　　　　　　　前人夕曛山照灭送客出柴门惆怅野中别殷勤醉后言茂林余偃息乔木尔飞翻无使谷风诮须令友道存　　送友之京　　　　　　　　　　前人君登青云去余望青山归云山从此别泪湿薜萝衣　　江上寄崔少府　　　　　　　　前人春堤杨柳发忆与故人期草木本无意荣枯自有时山阴定远近江上日相思不及兰亭事空吟袚禊诗　　送杜十四之江南　　　　　　　前人荆吴相接水为乡君去春江正渺茫日暮征帆何处泊天涯一望断人肠杨柳渡头行客稀罟师荡桨向临圻唯有相思似春色江南江北送春归　　送朱去非游巴东　　　　　　　前人岘山南郭外送别每登临沙岸江村近松门野寺深一言余有赠三峡两相寻祖席宜城酒征途云梦林蹉跎游子意眷恋故人心去矣勿淹滞巴东猿夜吟　　送萧员外之荆州时在岘山作　　前人岘山江岸曲郢水郭门前自古登临地非今独暗然亭楼明落照井邑秀通川涧竹生幽兴林风入管弦再飞鹏激水一举鹤冲天伫立三荆使看君驷马旋　　禅房怀友人岑伦时南游罗浮兼泛桂海自春　　徂秋不返仆旅江外书情寄之　　李白婵娟罗浮月摇艳桂水云美人竟独往而我安能群一朝语笑隔万里欢情分沉吟彩霞没梦寐琼芳歇归雁渡三湘游子在百粤边尘染衣剑白日雕华发春气变楚关秋声落吴山草木结悲绪风沙凄苦颜朅来已永久颓思如循环飘飘限江裔想象空留滞离忧每醉心别泪徒盈袂坐愁青天末出望黄云蔽目极何悠悠梅花南陇头空长灭征鸟水阔无还舟宝剑终难托金囊非易求归来傥有问桂树山之幽　　以诗代书答元丹丘　　　　　　前人青鸟海上来今朝发何处口衔云锦字与我忽飞去鸟去凌紫烟书留绮前开缄方一笑乃是故人传故人深相勖忆我劳心曲离居在咸阳三见秦草绿置书双袂间引领不暂闲长望杳难见浮云横远山　　同王昌龄送族弟襄归桂阳　　　前人秦地见碧草楚谣对清樽把酒尔何思鹧鸪啼南园余欲罗浮隐犹怀明主恩踌躇紫宫恋孤负沧洲言终然无心云海上同飞翻相期乃不浅幽桂有芳根　　前题　　　　　　　　　　　　前人尔家何在潇湘川青莎白石长江边昨梦江花照江月几枝正发东前觉来欲往心悠然魂随越鸟飞南天秦云连山海相接桂水横烟不可涉送君此去令人愁风帆茫茫隔河洲春潭琼草绿可折西寄长安明月楼　　金陵酒肆留别　　　　　　　　前人白门柳花满店香吴姬压酒唤客尝金陵子弟来相送欲行不行各尽觞请君问取东流水别意与之谁短长　　南陵别儿童入京　　　　　　　前人白酒新熟山中归黄鸡啄黍秋正肥呼童烹鸡酌白酒儿女嬉笑牵人衣高歌取醉欲自慰起舞落日争光辉游说万乘苦不早着鞭跨马涉远道会稽愚妇轻买臣余亦辞家西入秦仰天大笑出门去我辈岂是蓬蒿人　　忆旧游寄谯郡元参军　　　　　前人忆昔洛阳董糟丘为予天津桥南造酒楼黄金白璧买歌笑一醉累月轻王侯海内贤豪青云客就中与君心莫逆回山转海不作难倾情倒意无所惜我向淮南攀桂枝君留洛北愁梦思不忍别还相随相随迢迢访仙城三十六曲水回萦一溪初入千花明万壑度尽松风声银鞍金络倒平地汉东太守来相迎紫阳之真人邀我吹玉笙餐霞楼上动仙乐嘈然宛似鸾凤鸣袖长管催欲轻举汉中太守醉起舞手持锦袍覆我身我醉横眠枕其股当筵意气凌九霄星离雨散不终朝分飞楚关山水遥予既还山寻故巢君亦归家度渭桥君家严君勇貔虎作尹并州遏戎虏五月相呼度太行摧轮不道羊肠苦行来北凉岁月深感君贵义轻黄金琼杯绮食青玉案使我醉饱无归心时时出向城西曲晋祠流水如碧玉浮舟弄水箫鼓鸣微波龙鳞莎草绿兴来携妓恣经过其若杨花似雪何红欲醉宜斜日百尺清潭写翠娥翠娥婵娟初月辉美人更唱舞罗衣清风吹歌入空去歌曲自绕行云飞此时欢乐难再遇西游因献长杨赋北阙青云不可期东山白首还归去渭桥南头一遇君酇台之北又离群问余别恨今多少落花春暮争纷纷言亦不可尽情亦不可极呼儿长跪缄此辞寄君千里遥相忆　　沙丘城下寄杜甫　　　　　　　前人我来竟何事高卧沙丘城城边有古树日夕连秋声鲁酒不可醉齐歌空复情思君若汶水浩荡寄南征　　送友人　　　　　　　　　　　前人青山横北郭白水绕东城此地一为别孤篷万里征浮云游子意落日故人情挥手自兹去萧萧班马鸣　　送别　　　　　　　　　　　　前人斗酒渭城边垆头醉不眠梨花千树雪杨叶万条烟惜别倾壶醑临分赠马鞭看君颍上去新月到应圆　　渡荆门送别　　　　　　　　　前人渡远荆门外来从楚国游山随平野尽江入大荒流月下飞天镜云生结海楼仍怜故乡水万里送行舟　　寄崔侍御　　　　　　　　　　前人宛溪霜夜听猿愁去国长为不系舟独怜一雁飞南海却羡双溪解北流高人屡解陈蕃榻过客难登谢朓楼此处别离同落叶明朝分散敬亭秋　　送陆判官往琵琶峡　　　　　　前人水国秋风夜殊非远别时长安如梦里何日是归期　　见京兆韦参军量移东阳　　　　前人潮水还归海流人却到吴相逢问愁苦泪尽日南珠　　赠汪伦　　　　　　　　　　　前人李白乘舟将欲行忽闻岸上踏歌声桃花潭水深千尺不及汪伦送我情　　黄鹤楼送孟浩然之广陵　　　　前人故人西辞黄鹤楼烟花三月下扬州孤帆远影碧天尽唯见长江天际流　　送贺宾客归越　　　　　　　　前人镜湖流水漾清波狂客归舟逸兴多山阴道士如相见应写黄庭换白鹅　　寄当涂赵少府炎　　　　　　　前人晚登高楼望木落双江清寒山饶积翠秀色连州城目送楚云尽心悲胡雁声相思不可见回首故人情　　宿白鹭洲寄杨江宁　　　　　　前人朝别朱雀门暮栖白鹭洲波光摇海月星影入城楼望美金陵宰如思琼树忧徒令魂入梦翻觉夜成秋绿水解人意为余西北流因声玉琴里荡漾寄君愁　　秋夜宿龙门香山寺奉寄王方城十七丈奉国　　莹上人从弟幼成令问　　　　　前人朝发汝海东暮栖龙门中水寒夕波急木落秋山空望极九霄迥赏幽万壑通目浩沙上月心清松下风玉斗横网户银河耿花宫兴在趣方逸欢余情未终凤驾忆王子虎溪怀远公桂枝坐销歇棣华不复同流恨寄伊水盈盈焉可穷　　送张舍人之江东　　　　　　　前人张翰江东去正值秋风时天清一雁远海阔孤帆迟白日行欲暮沧波沓难期吴洲如见月千里幸相思　　鲁郡东石门送杜甫　　　　　　前人醉别复几日登临遍池台何时石门路重有金樽开秋波落泗水海色明徂徕飞蓬各自远且尽手中杯　　金乡送韦八之西京　　　　　　前人客自长安来还向长安去狂风吹我心西挂咸阳树此情不可道此别何时遇望望不见君连山起烟雾　　五松山送殷淑　　　　　　　　前人秀色发江左风流奈若何仲文了不还独立扬清波载酒五松山颓然白雪歌中天度落月万里遥相过抚酒惜此月流光畏蹉跎明日别离去连峰郁嵯峨　　送崔氏昆季之金陵　　　　　　前人放歌倚东楼行子期晓发秋风度江来吹落山上月主人出美酒灭烛延清光二崔向金陵安得不尽觞水客弄归棹云帆卷轻霜扁舟敬亭下五两先飘扬峡石入水花碧流日更长思君无岁月西眺阻河梁　　秋日鲁郡尧祠亭上宴别杜补阙范侍御　　　　　　　　　　　　　　　　前人我觉秋兴逸谁云秋兴悲山将落日去水与晴空宜鲁酒白玉壶送行驻金羁歇鞍憩古木解带挂横枝歌鼓川上亭曲度神□吹云归碧海夕雁没青天时相失各万里茫茫空尔思　　留别贾舍人至二首　　　　　　前人秋风吹胡霜雕此檐下芳折芳怨岁晚离别凄以伤谬攀青琐贤延我于北堂君为长沙客我独之夜郎劝此一杯酒岂惟道路长割珠两分赠寸心贵不忘何必儿女仁相看泪成行大梁白云起飘飖来南洲徘徊苍梧野十见罗浮秋鳌抃山海倾四溟扬洪流意欲托孤凤从之摩天游凤苦道路难翱翔还□丘不肯衔我去哀鸣□不留远客谢主人明珠难暗投拂拭倚天剑西登岳阳楼长啸万里风扫清胸中忧谁念刘越石化为绕指柔　　留别金陵诸公　　　　　　　　前人海水昔飞动三龙纷战争钟山危波澜倾侧骇奔鲸黄旗一扫荡割壤开吴京六代更霸王遗迹见都城至今秦淮间礼乐秀群英地扇邹鲁学诗腾颜谢名五月金陵西祖余白下亭欲寻庐峰顶先绕汉水行香炉紫烟灭瀑布落太清若攀星辰去挥手缅含情　　留别广陵诸公　　　　　　　　前人忆昔作少年结交赵与燕金羁络骏马锦带横龙泉寸心无疑事所向非徒然晚节觉此□猎精草太元空名束壮士薄俗弃高贤中回圣明顾挥翰凌云烟骑虎不敢下攀龙忽堕天还家守清真孤洁励秋蝉炼丹费火石采药穷山川卧海不关人租税辽东田乘兴忽复起棹歌溪中船临醉谢葛强山公欲倒鞭狂歌自此别垂钓沧浪前　　忆襄阳旧游赠马少府巨　　　　前人昔为大堤客曾上山公楼开碧嶂满拂镜沧江流高冠佩雄剑长揖韩荆州此地别夫子今来思旧游朱颜君未老白发我先秋壮志恐蹉跎功名若云浮归心结远梦落日悬春愁空思羊叔子堕泪岘山头　　与诸公送陈郎将归衡阳并
序
前人
　仲尼旅人文王明夷苟非其时圣贤低眉况仆之　不肖者而迁逐枯槁固非其宜朝心不开暮发尽　白而登高送远使人增愁陈郎将义风凛然英思　逸发来下曹城之榻去邀才子之诗动清兴于中　流泛素波而径去诸公仰望不及连章祖之序□　起予辄冠名贤之首作者嗤我乃为抚掌之资乎衡山苍苍入紫冥下看南极老人星回飙吹散五□雪往往飞花落洞庭气清岳秀有如此郎将一家拖金紫门前食客乱浮云世人皆比孟尝君江上送行无白璧临岐惆怅若为分　　送祝八之江东赋得浣纱石　　　前人西施越溪女明艳光云海未入吴王宫殿时浣纱古石今犹在桃李新开映古查菖蒲犹短出平沙昔时红粉照流水今日青苔覆落花君去西秦适东越碧山清江几超忽若到天涯思故人浣纱石上窥明月　　宣州谢朓楼饯别校书叔云　　　前人弃我去者昨日之日不可留乱我心者今日之日多烦忧长风万里送秋雁对此可以酣高楼蓬莱文章建安骨中间小谢又清发俱怀逸兴壮思飞欲上青天览日月抽刀断水水更流举杯消愁愁更愁人生在世不称意明朝散发弄扁舟　　单父东楼秋夜送族弟沈之秦　　前人尔从咸阳来问我何劳苦沐猴而冠不足言身骑土牛滞东鲁沈弟欲行凝弟留孤飞一雁秦云秋坐来黄叶落四五北斗已挂西城楼丝桐感人弦亦绝满堂送君皆惜别卷帘见月清兴来疑是山阴夜中雪明日斗酒别惆怅清路尘遥望长安日不见长安人长安宫阙九天上此地曾经为近臣一朝复一朝发白心不改屈原憔悴滞江潭亭伯流离放辽海折翮翻飞随转蓬闻弦虚坠下霜空圣朝久弃青云士他日谁怜张长公　　鲁郡尧祠送窦明府还西京时久病初起作　　　　　　　　　　　　　　　　前人朝策犁眉騧举鞭力不堪强扶愁疾向何处角巾微服尧祠南长杨扫地不见日石门喷作金沙潭笑夸故人指绝境山光水色青于蓝庙中往往来击鼓尧本无心尔何苦门前长跪双石人有女如花日歌舞银鞍绣毂往复回簸林蹶石鸣风雷远烟空翠时明灭白鸥历乱长飞雪红泥亭子赤阑干碧流环转青锦湍深沈百丈洞海底那知不有蛟龙蟠君不见绿珠潭水流东海绿珠红粉沈光彩绿珠楼下花满园今日曾无一枝在昨夜秋声阊阖来洞庭水落骚人哀遂得三五少年辈登高远望形神开生前一笑轻九鼎魏武何悲铜雀台我歌白云倚牖尔闻其声但挥手长风吹月度海来遥劝仙人一杯酒酒中乐酣宵向分举觞酬尧尧可闻何不令□繇拥篲横八极直上青天挥浮云高阳小饮真琐琐山翁酩酊何如我竹林七子去道赊兰亭雄笔何足夸尧祠笑杀五湖水至今憔悴空荷花尔向西秦我东越暂向瀛洲访金阙蓝田太白若可期为余洒扫石上月　　早春寄王汉阳　　　　　　　　前人闻道春还未相识起傍寒梅访消息昨夜东风入武阳陌头杨柳黄金色碧水渺渺云茫茫美人不来空断肠预拂青山一片石与君连日醉壶觞　　江夏别宋之悌　　　　　　　　前人楚水清若空遥将碧海通人分千里外兴在一杯中谷鸟迎晴日江猿啸晚风平生不下泪于此泣无穷　　南阳送客　　　　　　　　　　前人斗酒勿为薄寸心贵不忘坐惜故人去偏令游子伤离颜怨芳草春思结垂杨挥手再三别临岐空断肠　　独游西斋寄崔主簿　　　　　韦应物同心忽已别昨事方成昔幽径还独寻绿苔见行迹秋斋正萧散烟水易昏夕忧来结几重非君不可释　　初发扬子寄元大校书　　　　　前人凄凄去亲爱泛泛入烟雾归棹洛阳人残钟广陵树今朝此为别何处还相遇世事波上舟沿回安得住　　淮上即事寄广陵亲故　　　　　前人前舟已渺渺欲度谁相待秋山起暮钟楚雨连沧海风波离思满宿昔容鬓改独鸟下东南广陵何处在　　送郑长源　　　　　　　　　　前人少年一相见飞辔河洛间欢游不知罢中路忽言还泠泠□弦哀悄悄冬夜阑丈夫虽耿介远别多苦颜君行拜高堂速驾难久攀□鸣俦侣发朔雪满河关须臾在今夕尊酌且循环　　送李儋　　　　　　　　　　　前人别离何从生乃在亲爱中反念行路子拂衣自西东日昃不留宴严车出崇墉行游非所乐端忧道未通春野百卉发清川思无穷芳时坐离散世事谁可同归当掩重关默默想音容　　天长寺上方别子西有道　　　　前人　时任京兆府功曹摄高陵宰别田曹卢康户曹韩　质因而有作假邑非拙素况乃别伊人聊登释氏居携手恋兹晨高旷出尘表逍遥涤心神青山对芳苑列树绕通津车马无时绝行子倦风尘今当遵路伫立欲何伸唯持贞白志以慰心所亲　　留别洛京亲友　　　　　　　　前人握手出都门驾言适京师岂不怀旧庐惆怅与子辞丽日坐高阁清觞宴华池昨游倏已周后遇良未知念结路方永岁阴野无晖单车我当前暮云子独归临流一相望零泪忽沾衣　　燕别幼遐与君贶兄弟　　　　　前人乖阙意方弭安知忽来翔累日重欢燕一旦复离伤置酒慰兹夕秉烛坐华堂契阔未及展晨星出东方征人惨已辞车马俨成装我怀自无欢原野满春光群水含时泽野雉鸣朝阳平生有壮志不觉泪沾裳况自守空宇日夕但仿徨　　送李十四山东游　　　　　　　前人圣朝有遗逸披胆谒至尊岂是贸荣宠誓将救元元权豪非所便书奏寝禁门高歌长安酒忠愤不可吞欻来客河洛日与静者论济世翻小事丹砂驻精魂东游无复系梁楚多大藩高论动侯伯□怀脱尘喧送君都门野饮我林中尊立马望东道白云满梁园踟蹰欲何赠空是平生言　　送从兄宰晋陵　　　　　　　　前人东郊春草歇千里夏云生立马愁将夕看山独送行依微吴苑树迢递晋陵城慰此断行别邑人多颂声　　送汾城王主簿　　　　　　　　前人少年初带印汾上又经过芳草归时遍情人故郡多禁钟春雨细宫树野烟和相望东桥别微风起夕波　　送别覃孝廉　　　　　　　　　前人思亲自当去不第未蹉跎家住青山下门前芳草多秭归通远侥巫峡注惊波州举年年事还期复几何　　赋得暮雨送李曹　　　　　　　前人楚江微雨里建业暮钟时漠漠帆来重冥冥鸟去迟海门深不见浦树远含滋相送情无限沾襟比散丝　　答王卿送别　　　　　　　　　前人去马嘶春草归人立夕阳元知数日别要使两情伤　　西郊期涤武不至书示　　　　　前人山高鸣过雨涧树落残花非关春不待当由期自赊　　寄卢陟　　　　　　　　　　　前人柳叶遍寒塘晓霜凝高阁累日此留连别来成寂寞　　酬柳郎中春日归扬州南国见别之作　　　　　　　　　　　　　　　　前人广陵三月花正开花里逢君醉一回南北相过殊不远暮潮归去早潮来　　送裴侍御归上都　　　　　　　张谓楚地劳行役春城罢鼓鼙舟移洞庭岸路出武陵西江月随人影山花□马蹄离魂将别梦先已到关西　　别韦郎中　　　　　　　　　　前人星轺计日赴岷峨云树连天阻笑歌南入洞庭随雁去西过巫峡听猿多峥嵘洲上飞黄蝶□滪堆边起白波不醉郎中桑落酒教人无奈别离何　　送卢举使河源　　　　　　　　前人故人行役向边州匹马今朝不少留长路关山何日尽满堂丝竹为君愁　　青门歌送东台张判官　　　　　岑参青门金锁平旦开城头日出使车回青门柳枝正堪折路傍一日几人别东出青门路不穷驿楼宫树灞陵东花扑征衣看似绣云随去马色疑骢胡姬酒垆日未午丝绳玉缸酒如乳灞头花落没马蹄昨夜微雨花成泥黄鹂翅湿飞屡低关东尺书醉懒题须臾望君不可见扬鞭飞鞚疾如箭借问使乎何时来莫作东飞伯劳西飞燕　　送费子归武昌　　　　　　　　前人汉阳归客悲秋草旅舍叶飞愁不扫秋来倍忆武昌鱼梦着祇在巴陵道曾随上将过祁连离家十年常在边剑锋可惜虚用尽马蹄无事今已穿知君开馆恒爱客摴蒱百金每一掷平生有钱将与人江上故园空四壁吾观费子毛骨奇广眉大口仍赤髭看君失路尚如此人生贵贱那得知高秋八月归南楚东门一壶聊出祖路指凤凰山北云衣沾鹦鹉洲边雨勿叹蹉跎白发新应须守道勿羞贫男儿何心恋妻子莫向江村老却人　　与独孤渐道别长句兼呈严八侍御
　　　　　　　　　　　　　　　　前人轮台客舍春草满颍阳归客肠堪断穷荒绝漠鸟不飞万碛千山梦犹懒怜君白面一书生读书千卷未成名五侯贵门脚不到数亩山田身自耕兴来浪迹无远近及至辞家忆乡信无事垂鞭信马蹄西南几欲穷天尽奉使三年独未归边头词客旧来稀借问君来得几日到家不觉换春衣高斋清昼卷罗幕纱帽接慵不着中酒朝眠日色高弹棋夜半灯花落冰片高堆金错盘满堂凛凛五月寒桂林蒲萄新吐蔓武城蜜未可餐军中置酒夜挝鼓锦筵红烛月未午花门将军善胡歌叶河蕃王能汉语知尔园林压渭滨夫人堂上泣罗裙鱼龙川北盘溪雨鸟鼠山西洮水云台中严公于我厚别后新诗满人口自怜弃置天西头因君为问相思否　　浐水东店送唐子归嵩阳　　　　前人野店临官路重城压御堤山开灞水北雨过杜陵西归梦愁能作乡书醉懒题桥回忽不见征马尚闻嘶　　送四镇薛侍御东归　　　　　　前人相送泪沾衣天涯独未归将军初得罪门客复何依梦去湖山阔书停陇雁稀园林幸接近一为到柴扉　　虢州送天平何丞入京市马　　　前人关树晚苍苍长安近夕阳回风醒别酒细雨湿行装习战边尘黑防秋塞草黄知君市骏马不是学燕王　　祁四再赴江南别诗　　　　　　前人万里来又去三湘东复西别多人换鬓行远马穿蹄山驿秋云冷江帆暮雨低怜君不解说相忆在书题　　稠桑驿喜逢严河南中丞便别　　前人驷马映花枝人人夹路窥离心且莫问春草自应知不谓青云客犹思紫禁时别君能几日看取鬓成丝　　送王录事却归华阴王录事自华阴尉授虢州　　录事参军旬日却复旧官　　　　前人相送欲狂歌其如此别何攀辕人共惜解印日无多仙掌云重见关河路再过双鱼莫不寄县外是黄河　　暮春虢州东亭送李司马归扶风别庐　　　　　　　　　　　　　　　　前人柳亸莺娇花复殷红亭绿酒送君还到来函谷愁中月归去磻溪梦里山帘前春色应须惜世上浮名好是闲西望乡关肠欲断对君衫袖泪痕斑　　虢州后亭送李判官使赴晋绛　　前人西原驿路挂城头客散江亭雨未休君去试看汾水上白云犹似汉时秋　　原头送范侍御　　　　　　　　前人百尺原头酒色殷路傍骢马汗斑斑别君只有相思梦遮莫千山与万山　　崔仓曹席上送殷寅充右相判官赴淮南　　　　　　　　　　　　　　　　前人清淮无底绿江深宿处津亭枫树林驷马欲辞丞相府一樽须尽故人心　　送人还京　　　　　　　　　　前人匹马西从天外归扬鞭只共鸟争飞送君九月交河北雪里题诗泪满衣　　过燕支寄杜位　　　　　　　　前人燕支山西酒泉道北风吹沙卷白草长安遥在日光边忆君不见令人老　　送刘判官赴碛西　　　　　　　前人火山五月人行少看君马去疾如鸟都使行营太白高角声一动胡天晓　　送扬州王司马　　　　　　　　前人君家旧淮水水上到扬州海树青官舍江云黑郡楼东南随去鸟人吏待行舟为报吾兄道如今已白头　　使君席夜送严河南赴长水　　　前人娇歌急管杂青丝银烛金杯映翠眉使君地主能相送河尹天明坐莫辞春城月出人皆醉野戍花深马去迟寄声报尔山翁道今日河南胜昔时　　幽情　　　　　　　　　　　　李牧幽人惜春暮潭上折芳草佳期何时还欲寄千里道　　留别毗陵诸公　　　　　　　李嘉佑久作涔阳客丹墀忽再还凄凉辞泽国离乱到乡山北固滩声满南徐草色闲知心从此别相忆鬓毛斑　　送皇甫冉往安宜　　　　　　　前人江□尽日唯烟水君向白田何日归楚地蒹葭连海迥隋朝杨柳映堤稀津楼故市生荒草山馆空城闭落晖若问行人与征战使君双泪定沾衣　　夜宴南陵留别　　　　　　　　前人雪满庭前月色阑主人留客未能还预愁明日相思处匹马千山与万山　　之京留别刘方平　　　　　　皇甫冉客子慕俦侣含凄整晨装邀欢日不足况乃前期长离袂惜嘉月远还劳折芳迟回越二陵回首但苍苍乔木清宿雨故关愁夕阳人言长安乐其柰缅相望　　与张补阙王炼师自徐方清路同舟南下于台　　头寺留别赵员外裴补阙同赋　　前人朝朝春事晚泛泛行舟远淮海思无穷悠扬烟景中幸将仙子去复与故人同高枕随流水轻帆任远风钟声野寺迥草色故城空送别高台上徘徊共惆怅悬知白日斜定是犹相望　　送柳八员外赴江西　　　　　　前人岐路多无极长江九派分行人随旅雁楚树入湘云久在征南役何殊蓟北勋离心不可问岁暮雪纷纷　　送萧献士　　　　　　　　　　前人惆怅烟郊晚依然此送君长河隔旅梦浮客伴孤云淇上春山直黎阳大道分西陵傥一吊应有士衡文　　逢庄讷因赠　　　　　　　　　前人世故还相见天涯共向东春归江海上人老别离中郡吏名何晚沙鸥道自同甘泉须早献且莫叹飘蓬　　送韩司直　　　　　　　　　　前人游吴还适越来往任风波复送王孙去其如芳草何岸明残雪在潮满夕阳多季子留遗庙停舟试一过　　送康判官往新安　　　　　　　前人不向新安去那知江路长猿声近庐霍水色胜潇湘驿路收残雨渔家带夕阳何须愁旅泊使者有辉光　　送卢山人归林虑山　　　　　　前人无论行远近归向旧烟林寥落人家少青冥鸟道深白云长满目芳草自知心山色连东海相思何处寻　　送李录事赴饶州　　　　　　　前人北人南去雪纷纷雁叫汀洲不可闻积水长天随远客荒城极浦足寒云山从建业千峰出江至浔阳九派分借问督邮纔弱冠府中年少不如君　　使往寿州淮路寄刘长卿　　　　前人榛草荒凉村落空驱驰卒岁亦何功蒹葭曙色苍苍远蟋蟀秋声处处同乡路遥知淮浦外故人多在楚云东日夕烟霜那可道寿阳西去水无穷　　河南郑少尹城南亭送郑判官还河东
　　　　　　　　　　　　　　　　前人使臣怀饯席亚尹有前溪客是仙舟里涂从御苑西泉声喧暗竹草色引长堤故绛青山在新田绿树齐天秋闻别鹤关晓候鸣□应叹沈冥者年年津路迷　　送魏十六还苏州　　　　　　　前人秋夜沉沉此送君阴虫切切不堪闻归舟明日毗陵道回首姑苏是白云　　曾山送别　　　　　　　　　　前人凄凄游子若飘蓬明月清樽祇暂同南望千山如黛色愁君客路在其中　　送陆沣郭郧　　　　　　　　　前人纔见吴洲百草春已闻燕雁一声新秋风何处催年急偏逐山行水宿人　　乌程水楼留别　　　　　　　皇甫曾悠悠千里去惜此一樽同客散高楼上帆飞细雨中川程随远水楚思望青枫共说前期易沧波处处通　　送人往荆州　　　　　　　　　前人草色随骢马悠悠同出秦水传云梦晓山接洞庭春帆影连三峡猿声近四邻青门一分手难见杜陵人　　送元侍御充使湖南　　　　　　前人云梦南行尽三湘万里流山川重分手徒御亦悲秋白简劳王事清猿助客愁离群复多病岁晚忆沧洲　　送王司直　　　　　　　　　　前人西塞云山远东风道路长人心胜潮水相送到浔阳　　别韦参军　　　　　　　　　　高适二十解书剑西游长安城举头望君门屈指取公卿国风冲融迈三五朝廷礼乐弥寰字白璧皆言赐近臣布衣不得千明主归来洛阳无负郭东过梁宋非吾土兔苑为农岁不登雁池垂钓心长苦世人向我同众人唯君于我最相亲且喜百年见交态未尝一日辞家贫弹棋击筑白日晚纵酒高歌杨柳春欢娱未尽分散去使我惆怅惊心神丈夫不作儿女别临岐涕泪沾衣巾　　赠别晋三处士　　　　　　　　前人有人家住清河源渡河问我游梁园手持道经注已毕心知内篇口不言卢门十年见秋草此心惆怅谁能道知己从来不易知慕君为人与君好别时九月桑叶□出门千里无行车爱君且欲君先达今上求贤早上书　　别韦五　　　　　　　　　　　前人徒然酌杯酒不觉散人愁相识仍远别欲归翻旅游夏云满郊甸明月照河洲莫恨征途远东看漳水流　　别李景参　　　　　　　　　　前人离心忽怅然策马对秋天孟诸薄暮凉风起归客相逢度睢水昨时携手已十年今日分途各千里岁物萧条满路岐此行浩荡令人悲家贫羡尔有微禄欲往从之何所之　　送田少府贬苍梧　　　　　　　前人沈吟对迁客惆怅西南天昔为一官未得意今向万里令人怜念兹斗酒成暌间停舟叹君日将晏远树应连北地春行人却羡南归雁丈夫穷达未可知看君不合长数奇江山到处堪乘兴杨柳青青那足悲　　送别　　　　　　　　　　　　前人昨夜离心正郁陶三更白露西风高萤飞木落何淅沥此时梦见西归客曙钟寥亮三四声东邻嘶马使人惊揽衣出户一相送唯见归云纵复横　　途中寄徐录事　　　　　　　　前人落日风雨至秋天鸿雁初离忧不堪比旅馆复何如君又几时去我知音信□空多箧中赠长见右军书　　东平别前卫县李采少府　　　　前人黄鸟翩翩杨柳垂春风送客使人悲怨别自惊千里外论交却忆十年时云开汶水孤帆远路绕梁山匹马迟此地从来可乘兴留君不住益凄其　　夜别韦司士　　　　　　　　　前人高馆张灯酒复清夜钟残月雁归声只言啼鸟堪求侣无那春风欲送行黄河曲里沙为岸白马津边柳向城莫怨他乡暂离别知君到处有逢迎　　别董大　　　　　　　　　　　前人千里黄云白日曛北风吹雁雪纷纷莫愁前路无知己天下何人不识君　　别唐十五诫因寄礼部贾侍郎　　杜甫九载一相逢百年能几何复为万里别送子山之阿白鹤久同林潜鱼本同河未知栖集期衰老强高歌歌罢两凄恻六龙勿蹉跎相视发皓白况难驻羲和胡星坠燕地汉将仍横戈萧条四海内人少豺虎多少人慎莫投多虎信所过饯有易子食兽犹畏虞罗子负经济才天门郁嵯峨飘飘适东周来往若崩波南宫吾故人白马金盘陀雄笔映千古见贤心靡他念子善师事岁寒守旧柯为吾谢贾公病肺卧江沱　　送率府程录事还乡自注云程携
酒馔相就取别
前人
鄙夫行衰谢抱病昏妄集常时往还人记一不识十程侯晚相遇与语才杰立熏然耳目开颇觉聪明入千载得鲍叔末契有所及意锺老柏青义动修蛇蛰若人可数见慰我垂白泣告别无淹晷百忧复相袭内愧突不黔庶羞以赒给素丝挈长鱼碧酒随玉粒途穷见交态世梗悲路涩东风吹春冰泱莽后土湿念君惜羽翮既饱更思戢莫作翻云鹘闻呼向禽急　　陪章留后惠义寺饯嘉州崔都督赴州　　　　　　　　　　　　　　　　前人中军待上客令肃事有恒前驱入宝地祖帐飘金绳南陌既留欢兹山亦深登清闻树杪磬远谒云端僧回策匪新岸所攀仍旧藤耳激洞门□目存寒谷冰出尘閟轨躅毕景遗炎蒸永愿坐长夏将衰栖大乘羇旅惜宴会艰难怀友朋劳生共几何离恨兼相仍　　阆州东楼筵奉送十一舅往青城县得昏字　　　　　　　　　　　　　　　　前人层城有高楼制古丹存迢迢百余尺豁达开四门虽有车马客而无人世喧游目俯大江列筵慰别魂是时秋冬交节往颜色昏天寒鸟兽伏霜露在草根今我送舅氏万感集清樽岂伊山川间回首盗贼繁高贤意不暇王命人崩奔临风欲恸哭声出已复吞　　送殿中杨监赴蜀见相公　　　　前人去水绝还波泄云无定姿人生在世间聚散亦无时离别重相逢偶然岂足期送子清秋暮风物长年悲豪俊贵勋业邦家频出师相公镇梁益军事无孑遗解榻再见今用才复择谁况子已高位为郡得固辞难拒供给费慎哀渔夺私干戈未甚息纪纲正所持泛舟巨石横登陆草露滋山门日易久当念居者思　　酬孟云卿　　　　　　　　　　前人乐极伤头白更深爱烛红相逢虽衮衮告别莫匆匆但恐天河落宁辞酒盏空明朝牵世务挥泪各西东　　送裴五赴东川　　　　　　　　前人故人亦流落高义动乾坤何日通燕塞相看老蜀门东行应暂别北望苦销魂凛凛悲秋意非君谁与论　　奉济驿重送严公四韵　　　　　前人远送从此别青山空复情几时杯重把昨夜月同行列郡讴歌惜三朝出入荣江村独归处寂寞养残生　　送段功曹归广州　　　　　　　前人南海春天外功曹几月程峡云笼树小湖日荡船明交趾丹砂重韶州白葛轻幸君因估客时寄锦官城　　郪城西原送李判官兄武判官弟赴成都府　　　　　　　　　　　　　　　　前人冯高送所亲久坐惜芳辰远水非无浪他山自有春野花随处发官柳着行新天际伤愁别离筵何太频　　泛江送魏十八仓曹还京因寄岑中允参范郎　　中季明　　　　　　　　　　　前人迟日深江水轻舟送别筵帝乡愁绪外春色泪痕边见酒须相忆将诗莫浪传若逢岑与范为报各衰年　　泛江送客　　　　　　　　　　前人二月频送客东津江欲平烟花山际重舟楫浪前轻泪逐劝杯落愁连吹笛生离筵不隔日那得易为情　　送何侍御归朝自注李梓州
泛舟筵上作
前人
舟□诸侯饯车舆使者归山花相映发水鸟自孤飞春日垂霜鬓天隅把绣衣故人从此去寥落寸心违　　江亭送眉州辛别驾升之得芜字　前人柳影含云幕江波近酒壶异方惊会面终宴惜征途沙暖低风蝶天晴喜浴凫别离伤老大意绪日荒芜　　涪江泛舟送韦班归京得山字　　前人追饯同舟日伤春一水间飘零为客久衰老羡君还花杂重重树云轻处处山天涯故人少更忆鬓毛斑　　送元二适江左　　　　　　　　前人乱后今相见秋深复远行风尘为客日江海送君情晋室丹阳尹公孙白帝城经过自爱惜取次莫论兵　　送李卿　　　　　　　　　　前人王子思归日长安已乱兵沾衣问行在走马向承明暮景巴蜀僻春风江汉清晋山虽自弃魏阙尚含情　　送韦郎司直归成都　　　　　　前人窜身来蜀地同病得韦郎天下兵戈满江边岁月长别筵花欲暮春日鬓俱苍为问南溪竹抽梢合过墙　　别常征君　　　　　　　　　　前人儿扶犹杖策卧病一秋强白发少新洗寒衣宽总长故人忧见及此别泪相忘各逐萍流转来书细作行　　送李功曹之荆州充郑侍御判官重赠　　　　　　　　　　　　　　　　前人曾闻宋玉宅每欲到荆州此地生涯晚遥通水国秋孤城一柱观落日九江流使者虽光彩青枫还自愁　　送王十六判官　　　　　　　　前人客下荆南尽君今复入舟买薪犹白帝鸣橹少沙头衡霍生春早潇湘共海浮荒林庾信宅为仗主人留　　送田四弟将军将夔州柏中丞命起居江陵节　　度阳城郡王卫公幕　　　　　　前人离筵罢多酒起地发寒塘回首中丞座驰笺异姓王燕辞枫树日雁度麦城霜空醉山翁酒遥怜似葛强　　赠韦赞善别　　　　　　　　　前人扶病送君发自怜犹不归祇应尽客泪复作掩荆扉江汉故人少音书从此稀往还二十载岁晚寸心违　　巫山县汾州唐使君十八弟宴别兼诸公携酒　　乐相送率题小诗留于屋壁　　　前人卧病巴东久今年强作归故人犹远谪兹日倍多违接宴身兼杖听歌泪满衣诸公不相弃拥别借光辉　　夏日杨长宁宅送崔侍御常正字入京探韵得　　深字　　　　　　　　　　　　前人醉酒扬雄宅升堂子贱琴不堪垂老鬓还对欲分襟天地西江远星辰北斗深乌台俯麟阁长夏白头吟　　公安送李二十九弟晋肃入蜀余下沔鄂　　　　　　　　　　　　　　　　前人正解柴桑缆仍看蜀道行樯乌相背发塞雁一行鸣南纪连铜柱西江接锦城凭将百钱卜飘泊问君平　　潭州送韦员外牧韶州　　　　　前人炎海韶州牧风流汉署郎分符先令望同舍有辉光白首多年疾秋天昨夜凉洞庭无过雁书疏莫相忘　　奉送崔都水翁下峡　　　　　　前人无数涪江筏鸣桡总发时别离终不久宗族忍相遗白狗黄牛峡朝云暮雨祠所过频问讯到日自题诗　　送王侍御往东川放生池祖席　　前人东川诗友合此赠怯轻为况复传宗近空然惜别离梅花交近野草色向平池傥忆江边卧归期愿早知　　惠义寺送王少尹赴成都分得峰字　　　　　　　　　　　　　　　　前人苒苒谷中寺娟娟林表峰阑干上处远结构坐来重骑马行春径衣冠起晚钟云门青寂寂此别惜相从　　别崔潩因寄薛据孟云卿　　　　前人志士惜妄动知深难固辞如何久磨砺但取不磷淄夙夜听忧主飞腾急济时荆州遇薛孟为报欲论诗　　赠别何邕　　　　　　　　　　前人生死论交地何由见一人悲君随燕雀薄宦走风尘绵谷元通汉沱江不到秦五陵花满眼传语故乡春　　赠别郑炼赴襄阳　　　　　　　前人戎马交驰际柴门老病身把君诗过目念此别惊神地阔峨眉晚天高岘首春为于耆旧内试□姓庞人　　魏十四侍御就敝庐相别　　　　前人有客骑骢马江边问草堂远寻留药价惜别到文场入幕旌旗动归轩锦绣香时应念衰疾书迹及沧浪　　留别贾严二阁老两院补阙得闻字　　　　　　　　　　　　　　　　前人田园须暂住戎马惜离群去远留诗别愁多任酒醺一秋常苦雨今日始无云山路晴吹角那堪处处闻　　暮秋将归秦留别湖南幕府亲友　前人水阔苍梧野天高白帝秋途穷那免哭身老不禁愁大府才能会诸公德业优北归冲雨雪谁悯敝貂裘　　奉寄别马巴州自注云时甫除
京兆功曹在东川
前人
勋业终归马伏波功曹非复汉萧何扁舟系缆沙边久南国浮云水上多独把鱼竿终远去难随鸟翼一相过知君未爱春湖色兴在骊驹白玉珂　　送郑十八虔贬台州司户伤其临老陷贼之故　　阙为面别情见乎诗　　　　　　前人郑公樗散鬓如丝酒后常称老画师万里伤心严谴日百年垂死中兴时苍皇已就长途往邂逅无端出饯迟便与先生应永诀九重泉路尽交期　　送路六侍御入朝　　　　　　　前人童情亲四十年中间消息两茫然更为后会知何地忽漫相逢是别筵不分桃花红胜锦生憎柳絮白于绵剑南春色还无赖触忤愁人到酒边　　又送辛员外　　　　　　　　　前人双峰寂寂对春台万竹青青照客杯细草留连侵坐软残花怅望近人开同舟昨日何由得并马今朝未拟回直到绵州始分手江头树里共谁来　　章梓州橘亭饯成都窦少尹　　　前人秋日野亭千橘香玉杯锦席高云凉主人送客何所作行酒赋诗殊未央衰老应为难离别贤声此去有辉光预传藉藉新京兆青史无劳数赵张　　送王十五判官扶侍还黔中得开字
　　　　　　　　　　　　　　　　前人大家东征逐子回风生洲渚锦帆开青青竹□迎船出白白江鱼入馔来离别不堪无限意艰危须仗济时材黔阳信使应稀少莫怪频频劝酒杯　　公安送韦二少府匡赞　　　　　前人逍遥公后世多贤送尔维舟惜别筵念我能书数字至将诗不必万人传时危兵甲黄尘里日短江湖白发前古往今来皆涕泪断肠分手各风烟　　长沙送李十一衔　　　　　　　前人与子避地西康州洞庭相逢十二秋远愧尚方曾赐履竟非吾土倦登楼久存胶漆应难并一辱泥涂遂晚收李杜齐名真窃朔云寒菊倍离忧　　恨别　　　　　　　　　　　　前人洛城一别四千里胡骑长驱五六年草木变衰行剑外兵戈阻绝老江边思家步月清宵立忆弟看云白日眠闻道河阳近乘胜司徒急为破幽燕　　王阆州筵奉酬十一舅惜别之作　前人万壑树声满千崖秋气高浮舟出城郭别酒寄江涛良会不复久此生何太劳穷愁但有骨群盗尚如毛吾舅惜分手使君寒赠袍沙头慕黄鹄失侣亦哀号　　秋日荆南送石首薛明府辞满告别奉寄薛尚　　书颂德叙怀斐然之作三十韵　　前人南征为客久西候别君初岁满归凫舄秋来把雁书荆门留美化姜被就离居闻道和亲入垂名报国余连枝不日并八座几时除往者胡星孛恭惟汉网□风尘相澒洞天地一丘墟殿瓦鸳鸯坼宫帘翡翠虚钩陈摧侥道枪櫐失储胥文物陪巡狩亲贤病拮据公时呵貐首唱却鲸鱼势惬宗萧相材非一范睢尸填太行道血走浚仪渠滏口师仍会函关愤已摅紫微临大角皇极正乘舆赏从颁峨冕殊恩再直庐岂惟高卫霍曾是接应徐降集翻翔凤追攀绝众狙侍臣双宋玉战策两穰苴鉴澈劳悬镜荒芜已荷锄向来披述作重此忆吹嘘白发甘雕丧青云亦卷舒经纶功不朽跋涉体何如应讶耽湖橘常餐占野蔬十年婴药饵万里狎樵渔扬子淹投阁邹生惜曳裾但惊飞熠耀不记改蟾蜍烟雨封巫峡江淮略孟诸汤池虽险固辽海尚填淤努力输肝胆休烦独起予　　湖中送敬十使君适广陵　　　　前人相见各头白其如离别何几年一会面今日复悲歌少壮乐难得岁寒心匪他气缠霜匣满冰置玉壶多遭乱实漂泊济时曾琢磨形容吾较老胆力尔谁过秋晚岳增翠风高湖涌波骞腾访知己淮海莫蹉跎　　重送刘十弟判官　　　　　　　前人分源豕韦派别浦雁宾秋年事推兄忝人才觉弟优经过辨丰剑意气逐吴钩垂翅徒衰老先鞭不滞留本枝凌岁晚高义豁穷愁他日临江待长沙旧驿楼　　送卢十四弟侍御护韦尚书灵榇归上都二十　　韵　　　　　　　　　　　　　前人素幕渡江远朱幡登陆微悲鸣驷马顾失涕万人挥参佐哭辞毕门阑谁送归从公伏事久之子俊才稀长路更执绋此心犹倒衣感恩义不小怀旧礼无违墓待龙骧诏台迎獬豸威深衷见士则雅论在兵机戎狄乘妖气尘沙落禁闱往年朝谒断他日扫除非但促铜壶箭休添玉帐旗动询黄阁老肯虑白登围万姓疮痍合群凶嗜欲肥刺规多谏诤端拱自光辉俭约前王体风流后代希对□期特达衰朽再芳菲空里愁书字山中疾采薇拨杯要忽罢抱被宿何依眼冷看征盖儿扶立钓矶清霜洞庭叶故就别时飞　　冬晚送长孙渐舍人归州　　　　前人参卿休坐幄荡子不还乡南客潇湘外西戎鄠杜傍衰年倾盖晚费日系舟长会面思来札销魂逐去樯云晴鸥更舞风逆雁无行匣里雌雄剑吹毛任选将　　暮冬送苏四郎徯兵曹适桂州　　前人飘飘苏季子六印佩何迟早作诸侯客兼工古体诗尔贤埋照久余病长年悲卢绾须征日楼兰要斩时岁阳初盛动王化久磷缁为入苍梧庙看云哭九嶷　　赠李八秘书别三十韵　　　　　前人往时中补右扈跸上元初反气凌行在妖星下直庐六龙瞻魏阙万骑略姚垆元朔回天步神都忆帝车一戎纔汗马百姓免为鱼通籍蟠螭印差肩列凤舆事殊迎代邸喜异赏朱虚寇盗方归顺乾坤欲晏如不才同补衮奉诏许牵裾鹓鹭叨云阁麒麟滞玉除文园多病后中散旧交□飘泊哀相见平生意有余风烟巫峡远台榭楚宫虚触目非论故新文尚起予清秋雕碧柳别浦落红蕖消息多旗帜经过叹里闾战连唇齿国军急羽毛书幕府筹频问山家药正锄台星入朝谒使节有吹嘘西蜀灾长弭南翁愤始摅对□坑士卒干没费仓储势藉兵须用功无礼忽诸御鞍金騕袅宫砚玉蟾蜍拜舞银钩落恩波锦帕舒此行非不济良友昔相于去棹依颜色沿流想疾徐沈绵疲井臼倚薄似樵渔乞米烦佳客钞诗听小胥杜陵斜晚照潏水带寒淤莫话清溪发萧萧白映梳　　与严二郎奉礼别　　　　　　　前人别君谁暖眼将老病缠身出涕同斜日临风看去尘商歌还入夜巴俗自为邻尚愧微躯在遥闻盛礼新山东群盗散阙下受降频诸将归应尽题书报旅人　饯别部艺文五
诗
　　送夏侯参军赴广州　　　　　唐贾至闻道衡阳外由来雁不飞送君从此去书信定应稀云海南溟远烟波北渚微勉哉孙楚吏彩服正光辉　　送李侍郎赴常州　　　　　　　前人雪晴云散北风寒楚水吴山道路难今日送君须尽醉明朝相忆路漫漫　　南州有赠　　　　　　　　　　前人极浦三春草高楼万里心楚山晴霭碧湘水暮流深忽与朝中旧同为泽畔吟停杯试北望还欲泪沾襟　　送陆协律赴端州　　　　　　　前人越井人南去湘川水北流江边数杯酒海内一孤舟岭峤同仙客京华即旧游春心将别恨万里共悠悠　　酬王维春夜竹亭赠别　　　　　钱起山月随客来主人兴不浅今宵竹林下谁觉花源远惆怅曙莺啼孤云还绝巘　　送李协律还东京　　　　　　　前人芳草忽无色王孙复入关长河侵驿道匹马傍云山愁见离居夕萤飞秋月闲　　秋夜寄袁中丞王员外　　　　　前人一夕盈千念方知别者劳衰荣难会面魂梦暂同袍片月临□早晴河度雁高应怜蒋生径秋露满蓬蒿　　送时暹避难适荆南　　　　　　前人三叹把离袂七哀深我情云天愁远别豺虎拥前程驻马恋手隔河闻哭声相思昏若梦泪眼几时明　　送杨著作归东海　　　　　　　前人杨柳出关色东行千里期酒酣暂轻别路远始相思　　送欧阳子还江华郡　　　　　　前人江华胜事接湘滨千里湖山入兴新才子思归催去棹汀花且为驻残春　　送崔山人归山　　　　　　　　前人东山残雨挂斜晖野客巢由指翠微别酒稍酣乘兴去知君不羡白云归　　秋夜送赵洌归襄阳　　　　　　前人斗酒忘言良夜深红萱露滴鹊惊林欲知别后思今夕汉水东流是寸心　　晚过横灞寄张蓝田　　　　　　前人乱水东流落照时黄花满径客行迟林端忽见南山色马上还吟陶令诗　　奉寄皇甫补阙　　　　　　　　张继京口情人别久扬州估客来□潮至浔阳回去相思何处通书　　赠别王侍御赴上都　　　　　　韩翃翩翩马上郎执简佩银章西向洛阳归鄠杜回头结念莲花府朝辞芳草万岁街暮宿春山一泉坞青青柳色傍行衣乳燕流莺相间飞远过三峰临八水幽寻佳赏偏如此残花片片细柳风落日□钟小槐雨相思掩泣复何如公子门前人渐□幸有心期当小暑葛衣纱帽望回车　送李明府赴滑州　　　　　　　　前人渭城寒食罢送客归远道乌帽背斜晖青骊踏春草酒醒孤烛夜衣冷千山早去事沈尚书应怜词赋好　　送客游江南　　　　　　　　　前人桂水随去远赏心知有余衣香楚山橘手脍湘波鱼芳芷不共把浮云怅离居遥想汨罗上吊屈秋风初　　送元诜还江东　　　　　　　　前人过江秋色在诗兴与归心客路随枫岸人家扫橘林潮声当昼起山翠近南深几日华阳洞寒花引独寻　　送寿州陈录事　　　　　　　　前人寿阳南渡口敛笏见诸侯片雨楚云暮千家淮水秋开帘对芳草送客上春洲请问山中桂王孙几度游　　送崔遇归淄青幕府　　　　　　前人平陵车马客海上见旌旗旧驿千山下残花一路时春衣过水冷暮雨出关迟莫道青州客迢迢在梦思　　送故人归鲁　　　　　　　　　前人鲁客多归兴居人怅别情雨余衫袖冷风急马蹄轻秋草灵光殿寒云曲阜城知君拜亲后少妇下机迎　　李中丞宅夜宴送丘侍御赴江东便往辰州　　　　　　　　　　　　　　　　前人积雪临□夜重裘对酒时中丞违沈约才子送丘迟一路三江上孤舟万里期辰州佳兴在他日寄新诗　　送李侍御归宣州使幕　　　　　前人春草东江冷翩翩北路归官齐魏公子身逐谢元晖山色随行骑莺声傍客衣主人池上酌携手暮花飞　　送田仓曹汴州觐省　　　　　　前人拜庆承天宠朝来辞汉宫玉杯分湛露金勒借追风古驿秋山下平芜暮雨中翩翩魏公子人看度关东　　送李侍御起徐州行营　　　　　前人少年兼柱史东至旧徐州远属平津阁前驱博望侯向营淮月满吹角楚天秋客梦依依处寒山对白楼　　送王光辅归青州兼寄储侍御　　前人几回奏事建章宫圣主偏知汉将功身着紫衣趋阙下口衔丹诏出关东蝉声驿路秋山里草色河桥落照中远忆故人沧海别当年好跃五花骢　　送故人赴江陵寻庾牧　　　　　前人主人持节拜荆州走马应从一路游斑竹冈连山雨暗枇杷门向楚天秋佳期笑把斋中酒远意闲登城上楼文体此时看又别吾知小庾甚风流　　送客归江州　　　　　　　　　前人东归复得采真游江水迎君日夜流客舍不离青雀舫人家多住白鸥洲风吹山带遥知雨露湿荷裳已报秋闻道泉明居止近篮舆相访会淹留　　送人归南阳　　　　　　　　　前人都门霁后不飞尘草色凄凄满路春双兔坡东千室吏三鸦水上一归人愁眠客舍衣香满走渡河桥马汗新少妇比来多远望应知蟢子上罗巾　　送陈明府赴淮南　　　　　　　前人年华近过清明落日微风送行黄鸟□蛮芳树紫骝躞蹀东城花间一杯促膝烟外千里含情应渡淮南信宿诸侯拥□相迎　　送客知鄂州　　　　　　　　　前人江口千家带楚云江花乱点雪纷纷春风落日谁相见青翰舟中有鄂君　　送钱大　　　　　　　　　　郎士元暮蝉不可听落叶岂堪闻共是悲秋客那知此路分荒城背流水远雁入寒云陶令东篱菊余花可赠君　　送韦湛判官　　　　　　　　　前人高阁清江上重阳古戍闲聊因送归客更此望乡关惜别心能醉经秋鬓自斑临流兴不尽惆怅水云间　　送彭偃房由赴朝因寄钱大郎中李十七舍人　　　　　　　　　　　　　　　　前人衰病已经年西峰望楚天风光欺鬓发秋色换山川寂寞浮云外支离汉水边平生故人远君去话潸然　　送李遂之越　　　　　　　　　前人未习风波事初为东越游露沾湖草晚月照海山秋梅市门何处兰亭水尚流西兴待潮信落日满孤舟　　送钱拾遗归兼寄刘校书　　　　前人墟落岁阴暮桑榆烟景昏蝉声静空馆雨色隔秋原归客不可望悠然林外村终当报芸阁携手醉柴门　　送曲司直　　　　　　　　　　前人曙雪苍苍兼曙云朔风燕雁不堪闻贫交此别无他赠唯有青山远送君　　送别　　　　　　　　　　　　前人穆陵关上秋云起安陆城边远行子薄暮寒蝉三两声回望故乡千万里　　送别　　　　　　　　　　　王之涣杨柳东风树青青夹御河近来攀折苦应为别离多　　京口遇旧识兼送往陇州　　　　姚系蝉鸣一何急日暮秋风树即此不胜愁陇阴人更去相逢与相失共是亡羊路　　九日送人　　　　　　　　　刘□虚海上正摇落客中还别离同舟去未已远送新相知流水意何极满尊徒尔为从来菊花节早已醉东篱　　送韩平兼寄郭微　　　　　　　前人上客夜相过小童能沽酒即为临水处正值雁归后前路望乡山近家见门柳到时春未暮风景自应有余忆东州人经年别来久殷勤为传语日夕念手兼问前寄书中间复达否　　古离别　　　　　　　　　　赵微明离别无远近事欢情亦悲不闻车轮声后会知何时去日忘寄书来日乖前期纵知明当返一息千万思　　其二为别未几日一日如三秋犹疑望可见日日上高楼唯见分手处白苹满芳洲寸心宁死别不忍生离忧　　日晚歌　　　　　　　　　　　顾况日窅窅兮下山望佳人兮不还花落兮屋上草生兮阶间日日兮春风芳菲兮欲歇老不可兮更少君胡为兮轻别　　邠州留别　　　　　　　　　　耿湋终岁山川路生涯总若何艰难为客惯贫贱受恩多暮角飘长韵寒流起夕波悬愁茂陵宅春色又相过　　湖南雪中留别　　　　　　　　戎昱草草还草草湖南别离早何处愁杀人归鞍雪中道出门迷辙迹云水白浩浩明日武陵西相思鬓堪老　　同辛兖州巢父卢副端岳相思献酬之作因抒　　归怀兼呈辛魏二院长杨长宁　　前人暮角发高城情人坐中起临觞不及醉分散秋风里虽有明月期离心若千里前欢反惆怅后会还如此焉得夜淹留一回终宴喜羇游复牵役馆至重湖水早晚泛归舟吾从数君子　　别离作　　　　　　　　　　　前人手把杏花枝未曾经别离黄昏掩门后寂寞心自知　　征人归乡　　　　　　　　　　前人三月江城柳絮飞五年留客送人归故将别泪和乡泪今日阑干湿汝衣　　夏夜宿表兄宅话旧　　　　　窦叔向夜合花开香满庭夜深微雨醉初醒远书珍重何曾达旧事凄凉不可听去日儿童皆老大昔年亲友半雕零明朝又是孤舟别愁见河桥酒幔青　　江乡故人偶集客舍　　　　　戴叔伦天秋月又满城阙夜千重还作江南会翻疑梦里逢风枝惊暗鹊露草覆寒蛩羇旅长堪醉相留畏晓钟　　逢友生言怀　　　　　　　　　前人安亲非避地羇旅十余年道长时流许家贫故旧怜相逢今岁暮远别一方偏去住俱难说江湖正渺然　　潭州使院书情奇江夏贺兰副端　前人云雨一萧散悠悠关复河俱从泛舟役近隔洞庭波春水去不尽秋风今又过无因得相见却恨寄书多　　潘处士宅会别　　　　　　　　前人相邀寒景晚惜别故山空邻里□林在池塘野水通十年多难后一醉几人同复此悲行子萧萧逐转蓬　　别董校书　　　　　　　　　　前人扰扰倦行役相逢陈蔡间如何百年内不见一人闲对酒惜余景问程愁乱山秋风万里道又出穆陵关　　长沙北亭送梁副端归京　　　　前人奏书归阙下祖帐出湘东满座他乡别何年此会同藉芳怜岸草闻笛怨江风且莫乘流去心期在醉中　　早行寄朱山人放　　　　　　　前人山晓旅人去天高秋气悲明河川上没芳草露中衰此别又万里少年能几时心知剡溪路聊且寄前期　　送友人东归　　　　　　　　　前人万里杨柳色出关送故人轻烟拂流水落日照行尘积梦江湖远忆家兄弟贫徘徊灞亭上不语自伤春　　留别宋处士　　　　　　　　　前人留欢方继烛此会岂他人乡里游从旧儿童内外亲夜深愁不醉老去别何频莫折园中柳相看惜暮春　　容州回一首送陆二　　　　　　前人西南积水远老病喜生归此地故人别空余泪满衣　　夏夜江楼会别　　　　　　　　前人不作十日别烦君此相留雨余江上月好醉竹间楼　　别张员外　　　　　　　　　　前人木叶纷纷湘水滨此中何事往频频临风自笑归时晚更逐浮云送故人　　送吕少府　　　　　　　　　　前人共醉流芳独归去故园高士日相亲深山古路无杨柳折取桐花寄远人　　广陵送赵主簿自蜀归　　　　　前人将归汾水上远省锦城来已泛西江尽仍随北雁回暮云征马速晓月故关开渐向庭闱近留君醉一杯　　送李端　　　　　　　　　　　卢纶故关衰草遍离别正堪悲路出寒云外人归暮雪时少孤为客早多难识君迟掩泣空相向风尘何所期　　别李纷　　　　　　　　　　　前人头白乘驴悬布囊一回言别泪千行儿孙满眼无归处唯到樽前是故乡　　与从弟同下第出关言别二首　　前人杂花飞尽柳阴阴官路逶迤绿草深对酒已成千里别望山空寄两乡心出关愁暮一沾裳满野蓬生古战场孤村树色昏残雨远寺钟声带夕阳　　赴虢州留别故人　　　　　　　前人世故相逢各未闲百年多在别离间昨夜秋风今夜雨不知何处入空山　　虢州逢侯钊同寻罗南观因赠别时纶停务　　　　　　　　　　　　　　　　前人相见翻惆怅应怜责废官过深惭禄在识浅赖刑宽独失耕桑业同思弟侄欢衰贫羞客过卑束会君难放鹤登云壁浇花绕石坛兴还江海上迹在是非端林密风声结山高雨势寒悠然此中别宾仆亦阑干　　送吉中孚归楚州旧山　　　　　前人青袍芸阁郎谈笑挹侯王旧箓藏云□新诗满帝乡名高闲不得到处人争识谁知冰雪颜已杂风尘色此去复如何东□岐路多藉茆临紫陌回首忆沧波年来倦萧索但说淮南乐并□湖中游连樯月下泊沿溜入阊门千灯夜市喧喜逢邻舍伴遥语问乡园下淮风自急树杪分郊邑送客随岸行离人出舟立渔村绕水田淡浦隔晴烟欲就林中醉先期石上眠林昏天未曙且向云边去暗入无路山心知有花处登高日转明下望见春城洞里草空长冢边人自耕寥寥行异境过尽千峰影露色凝古坛泉声落寒井仙成不可期多别自堪悲为问桃源客何人见乱时　　送顾秘书归岳州　　　　　　　前人黄叶落不尽苍苔随雨生当轩置尊酒送客归江城竹里闻机杼舟中见弟兄岳阳贤太守应为改乡名　　送万臣　　　　　　　　　　　前人把酒留君听琴谁堪岁暮离心霜叶无风自落秋云不雨空阴人愁荒村路细马怯寒溪水深望尽青山独立更知何处相寻　　古别离　　　　　　　　　　　李益双剑欲别风凄然雌沈水底雄上天江回汉转两不见云交雨合在何年古来万事皆由命何用临岐苦涕涟　　送贾校书东归寄振上人　　　　前人北风吹雁数声悲况指前林是别时秋草不堪频送远白云何处更相期山随匹马行看暮路入寒城独去迟为向东州故人道江淹已拟惠休诗　　扬州送客　　　　　　　　　　前人南行直入鹧鸪群万岁桥边一送君闻道望乡听不得梅花暗落岭头云　　古别离　　　　　　　　　　　李端水国叶黄时洞庭霜落夜行舟问商贾宿在枫林下此地送君还茫茫似梦间后期知几日前路转多山巫峡通湘浦迢迢隔云雨天晴见海樯日落闻津鼓人老自多愁水深难急流清宵歌一曲白首对汀洲　　留别柳中庸　　　　　　　　　前人惆怅流水时萧条背城路离人出古亭嘶马入寒树江海正风波相逢在何处　　野亭三韵送钱员外　　　　　　前人野菊开欲稀寒泉流渐浅幽人步林后叹此年华晚倚杖送行云寻思故山远　　送濮阳录事赴忠州　　　　　　前人成名不遂双旌远空印还为一郡雄赤叶黄花随野岸青山白水映江枫巴人夜语孤舟里越鸟春啼万壑中闻说古书多未校肯令才子久西东　　江上送客　　　　　　　　　　前人故人南去渡江阴秋雨潇潇梦泽深江上见人应下泪由来远客易伤心　　送刘侍郎　　　　　　　　　　前人几人同入谢宣城未及酬恩隔死生唯有夜猿知客恨峄阳溪路第三声　　别卢纶　　　　　　　　　　　畅当故交君独在又欲与君离我有新愁泪非关秋气悲　　赠李端　　　　　　　　　　司空曙共忆南浮日登高望若何楚田湖草远江寺海榴多载酒寻山宿思人带雪过东西几回别此会各蹉跎　　云阳馆与韩绅宿别　　　　　　前人故人江海别几度隔山川乍见翻疑梦相悲各问年孤灯寒照雨深竹暗浮烟更有明朝恨离杯惜共传　　贼平后送人北归　　　　　　　前人世乱同南去时清独北还他乡生白发旧国见青山晓月过残垒繁星宿故关寒禽与衰草处处伴愁颜　　送王润　　　　　　　　　　　前人相送临寒水苍茫望故关江芜连梦泽楚雪入商山话我他年旧看君此日还因将自悲泪一洒别离颜　　送史泽之长沙　　　　　　　　前人谢朓怀西府单车触火云野蕉依戍客庙竹映湘君梦渚巴山断长沙楚路分一杯从别后风月不相闻　　别卢秦卿　　　　　　　　　　前人知有前期在难分此夜中无将故人酒不及石尢风　　峡口送友　　　　　　　　　　前人峡口花飞欲尽春天涯去住泪沾巾来时万里同为客今日翻成送故人　　发渝州却寄韦判官　　　　　　前人红烛津亭夜见君繁弦急管两纷纷平明分手空江远唯有猿声满水云　　送薛良友往越州谒从叔　　　　崔峒辞家日已久与子分仍深易得思乡泪难为送别心孤云随浦口几日到山阴遥想兰亭下清风满竹林　　润州送师弟自江夏往台州　　　前人远客乘流去孤帆向夜开春风江上使前日汉阳来别路犹千里离心重一杯剡溪木未落羡尔过天台　　合溪送王永归东郭　　　　　　刘商君去春山谁共游鸟啼花落水空流如今送别临溪水他日相思来水头　　滑州送人先归　　　　　　　　前人河水冰消雁北飞寒衣未足又春衣自怜漂荡经年客送别千回独未归　　送王伦　　　　　　　　　　　刘复春江日未曛楚客酣送君翩翩孤黄鹤万里沧洲云四方各有志岂得常顾群山连巴湘远水与荆吴分清光日修阻尺素安可论相思寄梦寐瑶草空氛氲　　剡溪行却寄新别者　　　　　　朱放潺湲寒溪上自此成离别回首望归人移舟逢暮雪频行识草树渐老伤年发唯有白云心为向东山月　　早发龙且馆舟中寄东海李司曹郑司户　　　　　　　　　　　　　　　　前人沙禽相呼曙色分渔浦鸣榔十里闻正当秋风度楚水面值远道伤离群津头却望后湖岸别处已隔东山云停舻目送北归翼惜无瑶华持寄君　　送温台　　　　　　　　　　　前人渺渺天涯君去时浮云流水自相随人生一世长如此何必今朝是别离　　送刘秀才南归　　　　　　　　陈存鸟啼杨柳垂此别千万里古路入商山春风生灞水停车落日在罢酒离人起蓬户寄龙沙送归情讵已　　送唐君次　　　　　　　　　武元衡都门去马嘶灞水春流浅青槐驿路直白日离亭晚望望烟景微草色行人远　　送卢起居　　　　　　　　　　前人相如拥传有光辉何事阑干泪湿衣旧府东山余妓在重将歌舞送君归　　送张司录赴京　　　　　　　　前人江南烟雨塞鸿飞西府文章谢掾归相送汀洲兰杜晚菱歌一曲泪沾衣　　送张谏议　　　　　　　　　　前人汉庭从事五人来白首疆场独未回今日送君魂断处寒江寥落数枝梅　　鄂渚送人　　　　　　　　　　前人云帆渺渺巴陵渡烟树苍苍故郢城江上梅花无数发送君南浦不胜情　　岁暮送舍人使京　　　　　　　前人边城岁尽望乡关身逐戎旌未得还欲别临岐无限泪故园花发寄君攀　　岭上逢久别者又别　　　　　　权德舆十年曾一别征□此相逢马首向何处夕阳千万峰　　落叶送陈羽　　　　　　　　　韩愈落叶不更息断蓬无复归飘飖终自异邂逅暂相依悄悄深夜语悠悠寒月辉谁云少年别流泪各沾衣　　送李正字拟归湖南　　　　　　前人长沙入深楚洞庭值秋晚人随鸿雁少江共蒹葭远历历余所经悠悠子当返孤游怀耿介旅宿梦婉娩风土稍殊音鱼虾日异饭亲交俱在此谁与同息偃　　祖席　　　　　　　　　　　　前人淮南悲木落而我亦伤秋况与故人别那堪羇宦愁荣华今异路风雨苦同忧莫以宜春远江山多胜游　　送李员外院长分司东都　　　　前人去年秋露下羇旅逐东征今岁春光动驱驰别上京饮中相顾色送后独归情两地无千里因风数寄声　　发华州留别张侍御　　　　　刘禹锡东简下延阁买符驱短辕同人惜分袂结念醉芳樽切切别弦急萧萧征马烦临岐无限意相见却忘言　　松江送处州奚使君　　　　　　前人吴越古今路沧波朝夕流从来离别地能使管弦愁江草带烟暮海云含雨秋知君五陵客不乐石门游　　洛阳春末送杜录事　　　　　　前人樽前花下长相见明日忽为千里人君过午桥回首望洛阳犹有残春　　出门行二首　　　　　　　　　孟郊长河悠悠去无极百龄同此可叹息秋风白露沾人衣壮心雕落旧颜色少年出门将诉谁川无梁兮路无岐一闻陌上苦寒奏使我伫立惊且悲君今得意厌粱肉岂复念我贫贱时海风萧萧天雨霜穷愁独坐夜何长驱车旧忆太行险始知游子悲故乡美人相思隔天阙长望云端不可越手持琅玕欲有赠爱而不见心断绝南山峨峨白石斓碧海之波浩漫漫参辰出没不相待我欲横天无羽翰　　归信吟　　　　　　　　　　　前人泪墨洒为书将寄万里亲书去魂亦去兀然空一身　　河上思归　　　　　　　　　　前人独访千里信迥临千里河家在吴楚乡泪寄东南波　　送柳渟　　　　　　　　　　　前人青山临黄河下有长安道世上名利人相逢不知老　　送远吟　　　　　　　　　　　前人河水昏复晨河边相送频离杯有泪饮别柳无枝春一笑忽然敛万愁俄已新东波与西日不惜远行人　　古怨别　　　　　　　　　　　前人飒飒秋风生愁人怨离别含情两相向欲语气先咽心曲千万端悲来却难说别后唯所思天涯共明月　　古别曲　　　　　　　　　　　前人山川古今路纵横无断绝来往天地间人皆有离别行衣未束带中肠已先结不用看镜中自知生白发欲陈去留意声向言前咽愁绝填心胸茫茫为君说荒郊烟莽苍旷野风凄切处处得相随人那不如月　　怨别　　　　　　　　　　　　前人一别一回老志士白发早在富易为容居贫难自好沈忧损性灵服药亦枯槁秋风游子衣落日行远道君问去何之贱身难自保　　独愁　　　　　　　　　　　　前人前日远别离昨日生白发欲知万里情晚卧半□月常恐百虫鸣使我芳草歇　　留别知己　　　　　　　　　　前人共照日月影独为愁思人岂知鶗鸣瑶草不得春一片两片云千里万里身云归嵩山阳身寄江之滨弃置复何道楚情吟白苹　　感别从叔简校书再科东归　　　前人长安车马道高槐结浮阴下有名利人一人千万心黄鹤多远势沧溟无近浔怡怡静退姿泠泠思归吟菱唱忽生听芸书回望深清风散言笑余花缀衣襟独恨鱼鸟别一飞将一沈　　与韩愈李翱张籍别　　　　　　前人朱弦奏离别华灯少光辉物色岂有异人心顾将违客程殊未已岁华忽然微秋桐故叶下寒露新雁飞远游起重恨送人念先归夜集类羇鸟晨光失相依马迹绕川水雁书还闺闱常恐亲朋阻独行知虑非　　送远曲　　　　　　　　　　　张籍戏马台南山簇簇山边饮酒歌别曲行人醉后起登车席上回尊劝僮仆青天漫漫覆长路远游无家安得住愿君到处自题名他日知君从此去　　各东西　　　　　　　　　　　前人游人别一东复一西出门相背两不返惟信车轮与马蹄道路悠悠不知处山高海阔谁辛苦远游不定难寄书日日空寻别时语浮云上天雨堕地暂时会合终离异我今与子非一身安得死生不相弃　　襄阳别友　　　　　　　　　　前人晓夜荒城下相看秋草时独游无定计不欲道来期别处去家远愁中驱马迟归人度烟水遥映野棠枝　　送戴从元往苏州　　　　　　　前人杨柳阊门路悠悠水岸斜乘舟向山寺着屐到渔家夜月红柑树秋风白藕花江天诗景好回日莫令赊　　别客　　　　　　　　　　　　前人青山历历水悠悠今日相逢明月秋系马城边杨柳树为君沽酒暂淹留　　代崔家送客　　　　　　　　　李贺行盖柳烟下马蹄曰翩翩恐随行处尽何忍重扬鞭　　分流水　　　　　　　　　　　元稹古时愁别泪滴作分流水日夜东西流分流几千里通塞两不见波澜各自起与君相背飞去去心如此　　夏阳亭临望　　　　　　　　　前人望远音书绝临行意绪长殷勤眼前水千里至河阳　　西还　　　　　　　　　　　　前人悠悠洛阳梦郁郁灞陵树落日正西归逢君又东去　　生别离　　　　　　　　　　白居易黄河水白黄云秋行人河边相对愁天寒野旷何处宿棠梨叶战风飕飕生离别生离别忧从中来无断绝忧积心劳血气衰未年三十生白发　　南中客舍对雨送故人　　　长孙佐辅猿声啾啾雁声苦卷帘相对愁不语几年客吴君在楚况送君归我犹阻家书作得不忍封北风吹断阶前雨　　别友人　　　　　　　　　　　前人愁多不忍醒时别想极还寻静处行谁遣同衾又分手不如行路本无情　　成都送费冠卿　　　　　　　　陆畅红椒花落桂花开万里同游俱未回莫厌客中频送客思乡犹上望乡台　　送裴璋还蜀　　　　　　　　　雍陶家在剑门外新年音信稀自为千里别已送几人归陌上日初落马前花正飞离言殊未尽春雨满行衣　　春怀旧游　　　　　　　　　　前人吟想旧经过花时奈远何别离长似见春梦入关多　　长安送人　　　　　　　　　　周贺京国多离别年年渭水滨空将未归意说向欲行人雁度池塘月山连井邑春临分惜手日暮一沾巾　　杂诗　　　　　　　　　　　　阙名花落长川草色青暮山重迭雨冥冥逢春渐觉飘蓬苦今日分飞一涕零　　瓜洲送朱万言　　　　　　　顾非熊渡头风晚叶飞频君去还吴我入秦双泪别家犹未断不堪仍送故乡人　　送别　　　　　　　　　　　　杜牧溪边杨柳色参差攀折年年赠别离一片风帆望已极三湘烟水返何时多缘去棹将愁远犹倚危亭欲下迟莫殢酒杯闲过日碧云深处是佳期　　赠别　　　　　　　　　　　　前人眼前迎送不曾休相续轮蹄似水流门外若无南北路人间应免别离愁苏秦六印归何日潘岳双毛去值秋莫怪分襟衔泪语十年耕钓忆沧洲　　题安州浮云寺楼寄湖州张郎中　前人去夏□雨余同倚朱栏语当时楼下水今日到何处恨如春草多事与孤鸿去楚岸柳何穷别愁纷若絮　　汾上燕别　　　　　　　　　　许浑云物如故乡山川知异路年来未归客马上春欲暮一樽花下酒落日水西树不待管弦终摇鞭背花去　　将赴京师蒜山津送客还荆渚　　前人樽前万里愁楚塞与皇州云识潇湘雨风知鄠杜秋潮平犹倚棹月上更登楼他日沧浪水渔歌对白鸥　　陪越中使院诸君饯明台裴郑二使君　　　　　　　　　　　　　　　　前人倾幕来华馆淹留二使君舞移清夜月歌断碧空云海郡楼台接江船剑戟分明时自骞翥无复叹离群　　送李定言南游　　　　　　　　前人酒酣轻别恨酒醒复离忧远水应移棹高峰更上楼簟凉清露夜琴响碧天秋重惜芳樽宴满城无旧游　　送客归湘楚　　　　　　　　　前人无辞一杯酒昔日与君深秋色换归鬓曙光生别心桂花山庙冷枫树水楼阴此路千余里应劳楚客吟　　颍川从事西湖亭燕饯　　　　　前人西湖清燕不知回一曲骊歌酒一杯城带夕阳闻鼓角寺临秋水见楼台兰堂客散蝉犹噪桂楫人稀鸟自来独想征车过巩洛此中霜菊绕潭开　　送客归南　　　　　　　　　　前人野寺薜萝晚宫渠杨柳春归心已无限更送洞庭人　　谢亭送别　　　　　　　　　　前人劳歌一曲解行舟红叶青山水急流日暮酒醒人已远满天风雨下西楼　　重别曾主簿
时诸
妓同饯
　　前人
泪沿红粉湿罗巾重系兰舟劝酒频留却一枝河畔柳明朝犹有远行人　　送韦明府　　　　　　　　　　前人酒阑横剑歌日暮望关河道直去官早家贫为客多山昏函谷雨木落洞庭波莫尽远游兴故园荒薜萝　　霅上燕别　　　　　　　　　　前人山断水茫茫洛人西路长笙歌留远棹风雨寄华堂红壁耿秋烛翠帘凝晓香谁堪从此去云树满陵阳　　京口闲寄　　　　　　　　　　前人吴门烟月昔同游枫叶芦花并客舟聚散有期云北去浮沈无计水东流一尊酒尽青山暮千里书来碧树秋何处相思不相见凤城宫阙楚江楼　　送友人归宜春　　　　　　　纪唐夫落花兼柳絮无处不纷纷远道空归去流莺独自闻墅桥喧碓水山郭入楼云故里南陔曲秋期欲送君　　赠别　　　　　　　　　　　　赵嘏水边秋草暮萋萋欲驻残阳恨马蹄曾是管弦同醉伴一声歌尽各东西　　送友人出塞　　　　　　　　　姚鹄帝城春色着寒梅去恨离怀醉不开相别欲将无计免此行应又隔年回入河残日雕西尽卷雪惊蓬马上来有志莫忘清塞学众传君负佐王才　　送欧阳衮归闽中　　　　　　　项斯秦城几岁住犹着故乡衣失意时相识成名后独归海秋蛮树黑岭夜瘴云飞为学心难满知君更掩扉　　送韩校书江西从事　　　　　　马戴出关寒色尽云梦草生新雁背岳阳雨客行江上春遥程随水阔枉路倒帆频夕照临孤馆朝霞发广津湖山潮半隔郡壁岸斜邻自此锺陵道裁书有故人　　东归出城留别知己　　　　　　徐夤幸蒙屈指许非才三载长安共酒杯欲别未攀杨柳赠相留拟待牡丹开寒随御水波光散暖逐衡阳雁影来他日因书问衰飒东溪须访子陵台　　三月晦日送客　　　　　　　　崔鲁野酌乱无巡送君兼送春明年春色至莫作未归人　　我思何所在　　　　　　　　李群玉我思何所在乃在阳台侧良宵相望时空此明月色归魂泊湘云飘荡去不得觉来理舟□波浪春湖白烟光结楚秋瑶草不忍摘因书天末心系此双飞翼　　独酌怀友　　　　　　　　　　前人西风尽夜吹莲塘芙蓉破红金粉香摘花把酒弄秋芳吴云楚水愁茫茫美人此夕不入梦独宿高楼明月凉　　寄短书歌　　　　　　　　　　前人骨肉萍逢各天末十度附书九不达孤台冷眼无来人楚水秦天莽空阔翔雁横秋过洞庭西风落日浪峥嵘三年音信凝颦外一曲哀歌白发生　　忆吴处士　　　　　　　　　　贾岛半夜长安雨灯前越客吟孤舟行一月万水与千岑岛屿夏云起汀洲芳草深何当折松叶拂石剡溪阴　　鄠郊别墅寄所知　　　　　　温庭筠持颐望平绿万景集所思南塘遇新雨百草生容姿幽鸟不相识美人如何期徒然委摇荡惆怅春风时　　送人东游　　　　　　　　　　前人荒戍落黄叶浩然离故关高风汉阳渡初日郢门山江上几人在天涯孤棹还何当重相见樽酒慰离颜　　送穆郎中赴阙　　　　　　　段成式应念愁中恨索居骊歌声里且踟蹰若逢金马门前客为说虞卿久着书　　寄远　　　　　　　　　　　　刘沧西园杨柳暗惊秋宝瑟朱弦结远愁霜落雁声来紫塞月明人梦在青楼蕙心迢递湘云暮兰思萦回楚水流锦字织成添别恨关河万里路悠悠　　留别崔干秀才昆仲　　　　　　前人汶阳离思水无穷去住情深梦寐中岁晚虫鸣寒草露日斜蝉噪古槐风川分远岳秋光静云尽遥天霁色空对酒不能伤此别尺书凭雁往来通　　和友人忆洞庭旧居　　　　　　前人客舍经时益苦吟洞庭犹忆在前林青山残月有归梦碧落片云生远心溪路烟开江月出草堂门掩海涛深因君话旧起愁思隔水数声何处砧　　送李休秀才归岭中　　　　　　前人南泛孤舟景自饶蒹葭汀浦晚萧萧秋风汉水旅愁起寒木楚山归思遥独夜猿声和落叶空江月色带回潮故园新过重阳节黄菊满篱应未雕　　入关留别主人　　　　　　　　前人此来多愧食鱼心东阁将辞更一吟匹马客程秋草合万蝉关树古槐深风生野渡河声急雁过寒原岳势侵对酒相看自无语几多离思入瑶琴　　湘中送友人　　　　　　　　　李频中流欲暮见湘烟岸苇无穷接楚天去雁远冲云梦雪离人独上洞庭船风波尽日依山转星汉通宵向水悬零落梅花过残腊故园归去又新年　　送刘山人归洞庭　　　　　　　前人却共归云去高眼最上峰半湖乘早月中路入□钟秋尽草虫急夜深山雨重平生心未已不得更相从　　淮南送人归沧州　　　　　　　前人风色忽西转坐为千里分高帆背楚落寒日逆淮曛断烧缘乔木盘雕隐片云乡关百战地归去始休军　　送人归故园　　　　　　　　储嗣宗远节惨言别况逢心久违从来忆家泪今日送君归野路正风雪还乡犹布衣里中耕稼者应笑读书非　　劝酒　　　　　　　　　　　于武陵劝君金屈□满酌不须辞花发多风雨人生足别离　　近别　　　　　　　　　　　司马礼咫尺不相见便同天一涯何必隔关山乃言相别离我心与君心脉脉无由知谁堪近别苦远别犹所期　　送归客　　　　　　　　　　　前人多才与命违末路忆柴扉白发何人问青山匹马归晴烟独鸟没野渡乱花飞寂寞长亭外依然空落晖　　别离曲　　　　　　　　　　陆龟蒙丈夫非无泪不洒别离间仗剑对樽酒耻为游子颜蝮蛇一螫手壮士疾解腕所思在功名离别何足叹　　送人西归　　　　　　　　　　张贲孤云独鸟本无依江海重逢故旧稀杨柳渐□芦苇白可堪斜日送君归　　清明日送邓芮还乡　　　　　　方干钟鼓喧离室车徒促夜装晓厨新变火轻柳暗翻霜转镜看华发传杯语故乡每嫌儿女泪今日自沾裳　　淮上别故人　　　　　　　　　郑谷杨子江头杨柳春杨花愁杀渡江人数声风笛离亭晚君向潇湘我向秦　　秋别　　　　　　　　　　　　罗邺别路悲杨柳秋风凄管弦青楼君去后明月为谁圆　　巫山旅别　　　　　　　　　　崔涂五千里外三年客十二峰前一望秋无限别魂招不得夕阳西下水东流　　暮春浐水送别　　　　　　　　韩琮绿暗红稀出凤城暮云宫阙古今情行人莫听宫前水流尽年光是此声　　古别离　　　　　　　　　　　韦庄晴烟漠漠柳毵毵不那离情酒半酣遥把玉鞭云外指断肠春色在江南　　江上别李秀才二首　　　　　　前人前年相送灞陵春今日天涯各避秦莫向尊前惜沈醉与君俱是异乡人千山红树万山云把酒相看日又曛一曲离歌两行泪不知何地再逢君　　东阳酒家赠别　　　　　　　　前人天涯方叹异乡身又向天涯别故人明日五更孤店月醉醒何处各沾巾　　送人游并汾　　　　　　　　　前人风雨萧萧欲暮秋独孤剑塞垣游如今虏骑方南牧莫过阴关第一州　　送人归上国　　　　　　　　　前人送君江上日西斜泣向江边满树花若见青云旧相识为言流落在天涯　　归燕　　　　　　　　　　　崔道融海燕频来去西人独滞留天边又相送肠断故园秋　　赠别　　　　　　　　　　　　李中行杯酌罢歌声歇不觉前汀月又生自是离人魂易断落花芳草本无情　　卢十五竹亭送侄偁归山　　　　杨衡落叶寒摧壁清霜夜沾石正是忆山时复送归山客殷勤一樽酒晓月当□白　　别李季友　　　　　　　　　王季友栖鸟不恋枝喈喈在同声行子驰出户依依主人情昔时霜台镜丑妇羞尔形闭匣二十年皎洁犹常明今日照离别前途白发生　　送友人　　　　　　　　　　　薛涛水国蒹葭夜有霜月寒山色共苍苍谁言千里自今夕离梦杳如关塞长　　送卢员外　　　　　　　　　　前人玉垒山长风雪夜锦官城外别离魂信陵公子如相问长向夷门感旧恩　　送韩揆之西江　　　　　　女冠李冶相看指杨柳别恨转依依万里西江水孤舟何处归湓城潮不到夏口信应稀唯有衡阳雁年年来去飞　　酬皇甫冉西陵见寄　　　　　释灵一西陵潮信满岛屿没中流越客依风水相思南渡头寒光生极浦落日映沧洲何事扬帆去空惊海上鸥　　送友人上都　　　　　　　　释法振玉帛征贤楚客稀猿啼相送武陵归潮头望入桃花去一片春帆带雨飞　　夏日送崔秀才　　　　　　　释无可南方山水地念子为贫游纵是逢佳境那能缓旅愁夕阳行远道烦暑在孤舟莫向巴江过猿声但泪流　　自义亭驿送李纵夜泊临平湖　释皎然长亭宾驭散岐路起悲风千里勤王事驱车明月中寒生洞庭水夜度塞门鸿处处堪伤别归来山又空　　送皇甫侍御曾还丹阳别业　　　前人云阳夜别忆春耕花发菱湖问去程积水悠扬何处梦乱山稠迭此时情将离有月教弦断赠远无兰觉意轻朝右要君持汉典明年北墅可须营　　白苹洲送洛阳李丞使还　　　　前人苹洲北望楚山重千里回轺止一封临水情来还共载看花醉去更相从罢官风渚何时别寄隐云阳几处逢后会那应似畴昔年年觉老雪山容　　陪颜使君饯宣谕萧常侍　　　　前人江淮凋瘵后远使发天都昏垫宸心及哀矜诏命敷恤民去急传访旧枉飞舻外镇藩条最中朝顾问殊文皆正风俗名共溢寰区已事方怀阙归期早戒途繁笳咽水阁高盖拥云衢暮色生千嶂秋声入五湖离歌犹宛转归驭已踟蹰今夕庾公意西楼月亦孤　　舟行怀阎士和　　　　　　　　前人二月湖南春草遍横山渡口花如霰相思一夜在孤舟空见归云三两片　　暮春送人　　　　　　　　　释无闷折柳亭边手重江烟淡淡草萋萋杜鹃不顾离人意更向落花枝上啼　　归越东旧隐留别秦中知己　　宋李维客亭杨柳叶初残歌咽秋空惨别颜吟爱好峰归越路醉冲寒雨出秦关烟萝庭户重栖倚渔浦人家旧往还纵使功名无分得免教心在怨尢间　　送客不及　　　　　　　　　钱惟演桥阔川长恨已多斑骓嘶断隔云萝遥山几迭迷朱□芳草经时驻玉珂高鸟可能追夕照绿杨空自拂微波短辕白鼻何由得目送层楼一雁过　　都下别友人　　　　　　　　张方平海内故人少市楼新酒醇与君聊一醉分袂此残春北道邢台路东洲泗水滨相期复何处京洛旧风尘　　别圣俞　　　　　　　　　　欧阳修车马古城隅喧喧分晓色行人念归途居者徒惨恻薄宦共羇旅论交喜金石荐以朋酒欢宁知岁月适人事坐云变出处俄乖隔关山自兹始挥袂举轻策岁暮寒云多野旷阴风积征蹄践严霜别酒临长陌应念同时人独为未归客　　书会别亭　　　　　　　　　王安石西城路居人送客西归处年年借问去何时今日扁舟从此去春风吹花落高枝飞来飞去不自知路上行人亦如此应有重来此处时　　别后作　　　　　　　　　　　韩维朔风吹惊鸿行列失后先苍苍雪压船齿齿冰着岸离马声正悲别脸泪犹泫却望手处危樯映林见　　赠别子瞻　　　　　　　　　　沈辽平生雅游眉阳客五年不见须已白借田东坡在江北芟夷蓬蒿自种麦相逢不尽一尊酒故态那复论欢戚手抱阿武劝余沥维摩老夫失定力老夫寂寂出三湘更欲卜居池水阳薄田止须数十亩田上更树麻与桑老来正苦迫生事清明虽近犹可秧□若可博干□以无易有遥相望我舟即行不可驻欲卜后会诚茫茫他时有信若可寄不用辛苦为诗章　　与子由别于郑州西门之外马上赋诗一篇寄　　之　　　　　　　　　　　　　苏轼不饮胡为醉兀兀此心已逐归鞍发归人犹自念庭帏今我何以慰寂寞登高回首坡陇隔惟见乌帽出复没苦寒念尔衣裳薄独骑瘦马踏残月路人行歌居人乐僮仆怪我苦凄恻亦知人生要有别但恐岁月去飘忽寒灯相对记畴昔夜雨何时听萧瑟君知此意不可忘慎勿苦爱高官职　　送别　　　　　　　　　　　　前人鸭头春水浓如染水面桃花弄春脸衰翁送客水边行沙衬马蹄乌帽点昂头问客几时归客道秋风落叶飞系马绿杨开口笑傍人依约见斜晖　　赠别　　　　　　　　　　　　前人青鸟衔巾久欲飞黄莺别主更悲啼殷勤莫忘分处湖水东边凤岭西　　留别米雍丘　　　　　　　　　贺铸明缸通夜话垒块写胸中水癖推刘令书名浼鲁公忘猜悲廪鼠逐热贱云鸿不乏佳山水东南着雨翁　　初别后　　　　　　　　　　　前人樽酒津亭别还城何所投无情是流水断送到南州　　别杨明叔　　　　　　　　　黄庭坚杨君清渭水自流浊泾中今年贫到骨豪气似元龙男儿生世间笔端吐白虹何事与秋萤争光蒲苇　　远别离　　　　　　　　　　　张耒远别离明当入蜀去酒酣日落客心惊起与仆夫先议路引车在庭牛在槽桐枝袅袅秋风豪别情怅惘气不下酒觞□污麒麟袍缓清歌慰幽独不惜更长更烧烛赠君发上古搔头莫易此心如此玉平生每笑花飞片东家吹落西家怨但得归时似别时相知何必长相见　　别句永叔　　　　　　　　　　唐庚巴江□□巴山空十里五里蕉花红少年锐意立功业破烟一棹去如风却思三岁相欢聚说剑论诗轻李杜平生不作女儿悲今日为君重回顾　　古别离　　　　　　　　　　陈与义东门柳年年岁岁征人手千人万人如此别柳亦能堪几人折愿君遄归与君期要及此柳未衰时　　令德送余都门外眷眷惜别余恨不款作诗寄　　之　　　　　　　　　　　　　陈渊行人不忍别遇酒辄醉倒仆夫怪何迟谬应行亦好怜君如兄弟每见开怀抱天涯重分祖席东门道城头倾落日酒尽迹还扫留连意虽勤晤语终草草君如汗血驹千里未脱皂我若随波鱼圉圉依寒藻去住各有谋聚散初不保惟余一寸心耿耿迟君老　　送建州徐生　　　　　　　　　朱松人羇天地间谁非一浮萍泛然偶相值便有离合情君家武夷下归路尘眼明我生爱山者梦寐秀色横秋风送客去把手更心倾亦逢山中人为我寄此声　　折杨柳　　　　　　　　　　　王铚手拗杨柳赠行人情条恨叶江南春朦胧□烟湿芳草摇荡微风生白苹长亭短蒿销离魂古情不尽今情新一声骊歌几声哭行人去后春江绿歌哭相杂江水头相看不发情何属江河到海有穷日轮蹄行路无已时路傍杨柳折已尽东风再换明年枝　　代圣集赠别　　　　　　　　范成大一曲悲歌水倒流尊前何计缓千忧事如梦断无寻处人似春归挽不留草色粘天鶗恨雨声连晓鹧鸪愁迢迢绿浦帆飞远今夜新晴独倚楼　　别周德远诸友　　　　　　　王十朋山城过□雨客馆生新秋乡心病思浩荡不可留忆昨初来时园花弄春柔俯仰节物变木杪风飕飕旅食百日余故人情已周论文有深味惜别添牢愁槐花物色老琴书散交游暖律回南枝相期泛仙舟　　仪真诸公饯别　　　　　　　　陈造旅怀我岑寂诗话君隽永新篇蜚堕前坐阅仙府景晓林媚红酣春池涵泳静叱吸风起籁模写灯取影东园固成言此境亦深靓应世足变迁为谋难要领酒车且新图客棹非旧整明朝鸥鹭前鸭绿渺千顷飞觞击□地独夜起重省还应篷背雨闲滴魂梦冷　　别曹教授　　　　　　　　　裘万顷从渠柳色自青青莫为行人赋渭城只恐南墙旧时竹误随风雨作离声　　其二
江花岸柳太多情长逐春风管送迎我亦思归归未得夜愁听杜鹃声　　高安别苏野塘　　　　　　　　前人交盖纔倾便语离绝怜立马看君时梅花未必堪相寄待倩邮筒寄小诗　　留别南昌诸友　　　　　　　　翁卷衰颜怕被青铜见病骨堪同瘦鹤群出久并荒三径菊未归长忆满山云春风岂识吟人恨夜雨频于客舍闻万柳百花好时节别君愁绪乱纷纷　　送别　　　　　　　　　　　　高翥老去情怀怕别离年来不作送行诗人前举似终难信问着垂杨便可知　　寄别颜伯奇　　　　　　　　张戈
情深袂怕分岂不欲辞君转柁方乘晓思山已隔云菊当前路见雁在半江闻把盏秋纔好遥怜白鹭群　　代友送别　　　　　　　　　戴复古南浦春波碧东风送客船别君杨柳外挥泪杏花前粉壁题诗句金钗当酒钱一声离岸橹心碎楚江边　　别友人集唐句　　　　　　　宋伯仁菊花□晚雁来天同住兰州未十年今日送君须尽醉离人独上洞庭船　　送友人别　　　　　　　　　林尚仁此心偶无事君复叙离情江国多寒色春风几日程雪添行李重船逐浪风轻后夜应相忆空山月正明　　别谢爱山　　　　　　　　　文天祥绿绮知音早青灯对语迟那知今雨别又重故人思山隔乡情远云含客思悲小楼今夜笛莫向月中吹　　幕客载酒舟中即席序别　　　　前人故人满江海游子下潇湘梦载月千里意行云一方橹声人语小岸影客心长总是浮萍迹飞花莫近樯　　和前人赋别　　　　　　　　　前人翠松三万顷松雪着神仙柳院催金钥江花送玉鞭晓岩云壁立晚棹浪规圆未了醉翁事重寻颍上田　　其二当年童子见今见二毛翁海月三秋别江云一日同鸥心驰舍北龙尾曳天东定有延和奏南来寄一通　　别故人　　　　　　　　　　郑思肖拍马又登程余酣尚未醒曙蝉消淡白秋汉复空青江走游龙势山盘睡虎形飘零毋感难天地一浮萍　　别虞君集　　　　　　　　　　王镃瓦瓶担酒去送客石桥东潮打沙汀上船回岛屿中桃花三月雨杨柳五更风明日思君处渡头烟水空　饯别部艺文六
诗
　　都门观别　　　　　　　　　金刘昂买酒消闲愁剪刀剪流水闲愁不可消流水无穷已悠悠窗下断肠波总是行人堕泪多门外马嘶思远道小嚬犹唱渭城歌声未断征鞍发望断垂杨人影灭斜阳照影却归来两地相望今夜月阅人多矣主人翁离别多归一笑中陌上行人总不悟年年杨柳怨春风　　送客　　　　　　　　　　　　周昂相见席不暖送行情更牵只愁人面隔不放马蹄前寒迥云垂地溪平水接天山川后期阔把臂两茫然　　留别　　　　　　　　　　　　李芳禄食愧逾量智困念归愚符竹恒为累幸及引年初驱马国西门初服返田庐金闺富才彦绝足駃高衢眷我谢朝帻冠盖宠归途归途岂不荣顾瞻亦踟蹰煌煌丹山凤览德萃清都行人得栖止老鹤青天孤石楼俯清伊旁有野人居傥有经过便山水足相娱　　留别　　　　　　　　　　　李俊民耳畔频频杜宇声马头山色翠相迎一杯不尽留连意送客风来便好行　　颍亭留别　　　　　　　　　元好问故人重分携临流驻归驾乾坤展清眺万景若相借北风三日雪太素秉元化九山郁峥嵘了不受陵跨寒波淡淡起白鸟悠悠下怀归人自急物态本闲暇壶觞负吟啸尘土足悲□回首亭中人平林淡如画　　别李用卿二首　　　　　　　　前人行路涩于棘单车望千山歌君归云曲清涕留余潸六年河朔州动辄得谤讪惟君笃高谊日来款柴关古交松柏心今交桃李颜古人去不返古道挽不还相思一尊酒幽恨寄山间城居日□黾局促复局促去作山中客放浪谁检束溪光淡于冰山骨净如玉怀我同心人团茅住深竹垂纶鲜可食种秫酒亦足石坛三万丈醉眼天一粟安得万里风相从两黄鹄　　远别离　　　　　　　　　元刘秉中霜落江寒鸣雁稀倚楼人定怨归迟笛声唤起山头月飞上青天照别离　　别友人　　　　　　　　　　杨惟中良朋不易得此去复谁群别酒无劳劝浓愁已自醺间关花外鸟冷淡日边云莫唱阳关彻离声忍更闻　　宜春赠别　　　　　　　　　　郭昂微茫烟浪浦帆开一曲琵琶泪满腮江水不如湘水好送人东去复西来　　长歌出门别亲友　　　　　　　陈孚停君汉水浮鸭之翠杓听我峄山栖鸾之绿桐男儿拂衣出门去龙泉三尺光如虹君不见磻溪鹤发钓鱼者偶掷渔竿来牧野白旄麾开炮烙烟桓圭朱芾侯青社又不见南阳卧龙人不识一朝佐汉坐狼石羽扇轻摇蛇鸟惊火精焰焰天西极旗亭四月柳如蓝紫骝嘶风黄金骖岂无叩牛歌亦有扪虱谈天生巉岩崒嵂骨蒿莱槁死谁能甘我欲登泰山扶筇款天关东溟若木如可攀手弄日月青云间我欲渡黄河赤脚凌秋波水仙楼阁银嵯峨径叱海若笞蛟鼍停君翠杓听我绿桐真人开天六合同风驺虞凤凰飞舞镐宫有线五色献于重瞳补舜衣裳山龙华虫虎豹九关兮不可以达吾则脱冠归来兮丹丘之青峰长揖二三子目送西征鸿　　延祥饯梦符行　　　　　　　张伯淳古交重气谊不为势位隔会少别离多志士深所惜骢马东南来来暮去何亟留连苦无计杯酒聊永日绝嫌城市喧一舸访荒寂孤山芳意歇青子渐堪摘凄凄风雨横黯黯杨柳碧天公岂有意助我动秋色重来定何时慰此长相益　　留别学宫诸友　　　　　　　　李彝万事贵知止吾行已觉迟忍闻三迭曲聊赠一篇诗载酒相从处停舟不语时感君无尽意重会若为期　　重饯李九时毅赋得南楼月　　揭傒斯娟娟临古戍晃晃辞烟树寒通云梦深白映苍祠暮胡□看逾近楚酒愁难驻雁背欲成霜林梢初泣露故人明夜泊相望定何处且照东湖归行送归舟去　　送别曲　　　　　　　　　　　察伋曈昽出扶桑照见大黑洋直升中天上万国蒙清光三山楼阁蓬莱东丹霞翠壁金芙蓉鸿蒙凝结古元气我欲往游从赤松郯郎朝玉京船发南风生海头挝鼓人起舞椎牛酾酒祈神明远寄平安书十日到直沽阿翁发半白莫醉黄公垆　　折杨柳送方叔高　　　　　　　赵期颐杨柳青青春水生借问行人行未行雕弓在弢马腾枥家住湓江江上城柔条好拂江头路千缕万缕牵情绪马上郎君新得官阿谁解使留春住留春住住欲归江南江北柳花飞柳花飞渡江水遮莫东风吹不起　　留别京门知己
并
序
　　　　李泂
　我本山人素志丘壑获归名山为愿毕矣爰以四　月十一日离京师是夜抵潞阳慨然赋诗遥慰匡　庐隐者并示金门诸公为一噱云野马脱羁鞅倏疑天地宽临风一长鸣风吹散入青冥间颇如鲁仲连蹈海不复还又如安期生长留一舄令人看江南浩荡忽如海落日照耀浮云关既不能低眉伏气摧心颜诡遇特达惊冥顽又不能抱书挟策干万乘调笑日月相回盘匡庐迢迢接仙山仙翁泛若秋云闲长松之阴引孤鹤望我不见空长叹采铅天池津饮醁桃花湾苍梧倒影三湘寒赤城霞气生微澜鲸鲵翻空海波赤晓色欲上扶桑难人间之乐兮诚不足恃何如归卧栖岩峦栖岩峦卧岩穴夜半天风吹酒醒犹有西溪万年月　　古别离　　　　　　　　　　　周权天河限东西经岁别女牛社燕辞归鸿亦背春与秋人生苦离别别多白人头十年阻江汉音问何沈浮岂惟肠九回轮转日万周君看江头水东去无回流君看山上云来往任悠悠　　怀别　　　　　　　　　　　　前人青桑蔽繁阴元鸟春将暮东风老松花长林翳黄雾俯首事铅简流光暗中度淮水日夜流美人邈难晤宾鸿尽北归谁与达书素长歌复徘徊晴川渺烟树　　别友人　　　　　　　　　　　施钧别酒相倾别泪流江流亦不为君留片帆今夜又何处明月当天谁共楼一雁叫霜红入叶十年为客白侵头莫嫌归计多萧索三泾西风菊正秋　　送别　　　　　　　　　　　陈虞之柳湿征衫晓出关荒城古雪剑光寒西风漠漠龙山路马上青山带醉看　　赴京别亲友　　　　　　　　贡师泰崇堤卫芳塘塘上种杨柳杨柳年年青慈亲未白首送我不忍别出门复携手亲友陟高冈立马望良久离怀急欲醉尽此尊中酒　　留别诸友分韵得日字　　　　　陈高寒色满大江北风吹落日停舟别诸彦中怀抱湮郁夤缘结金兰深固比胶漆佳会不可常岁晏政寥栗居者成淹留行者念家室分携在俄顷东西永相失俯视流波去仰看飞鸟疾人生如浮萍乾坤渺萧瑟　　折杨柳　　　　　　　　　　　前人折杨柳送别离朝朝送人远别离门前杨柳折还稀今年折杨柳来岁复生枝奈何离别子一去无回时　　送远曲　　　　　　　　　　陈秀民谁令车有轮去年载客西入秦谁令马有蹄今年载客过辽西车轮双马蹄四念君独行无近侍妇人由来不下堂侧目西望泪沾裳恨不化为双玉珰终日和鸣在君旁　　折杨柳　　　　　　　　　　钱惟善何处好杨柳攀条赠远行花飞渡江水客醉蹋歌声秋色雕榆塞春阴接凤城一枝不敢折为近亚夫营　　江浦送别　　　　　　　　　　李瓒协风吹冰泮水色微茫绿沙融文禽集波暖白鸥浴之子逝将别分手愁局促离觞一何频征舸嗟去速今日江浦东明朝关山北棹歌不堪问凄然泪盈掬　　题春江送别图　　　　　　　　郑洪西陵渡口山日出芦芽青青杨柳碧龛山赭山潮东来黄郎刺船水如席劝君劝君迟渡江柳条贯鱼赪尾双治鱼沽酒待明月人生莫作轻离别　　送别　　　　　　　　　　　贡性之桃花浪里锦帆开杨柳风轻燕子来无限离情隔江水随人直向凤凰台　　别诗集唐　　　　　　　　　贾云华两行清泪语前流千里佳期一夕休倚柱寻思倍懊恨寂寥灯下不胜愁　　又
相见难时别亦难寒潮惟待夕阳还钿蝉金雁皆零落离别烟波伤玉颜　　又
倚阑无语倍伤情乡思撩人拨不平寂寞闲庭春又晚杏花零落过清明　　又
自从消瘦减容光云雨巫山枉断肠独宿孤房泪如雨秋宵只为一人长　　又
纱窗日落渐黄昏春梦无心只似云万里关山音信断将身何处更逢君　　又
真成薄命久寻思宛转蛾眉能几时汉水楚云千万里留君不住益凄其　　送别　　　　　　　　　　　释大欣沙鸟高低语江云断续飞青山携手别秋日故人稀落落芳心在悠悠昨梦非歌长不用续鲸浪暗吹衣　　丙戌岁将赴京师途中送徐明德归镇安　　　　　　　　　　　　　　　明刘基疲马怀空枥征衣怯路尘那堪远游子复送欲归人月满西津夜花明北固春论文应有日话别莫悲辛　　别刘希敬　　　　　　　　　汪广洋与君同理扬州棹卧看长天入翠微何事杜陵伤远别不如范蠡赋东归春风小店梨花发宿雨□林燕子飞惆怅临溪一杯酒銮江江上日晖晖　　留别李侯　　　　　　　　　　高启梅发津亭壮春随使节回线多游子服酒满故人杯钟送横江雨车盘出峡雷平生感知己临别更徘徊　　送陈则　　　　　　　　　　　前人挟策去谁亲侯门不礼宾愁边长夜雨梦里少年春树引离乡路花骄失意人一杯歌短调相送欲沾巾　　送陈恭　　　　　　　　　　　前人凉风起江海万树尽秋声摇落岂堪别踌躇空复情帆过京口渡砧响石头城为客归宜早高堂白发生　　陶秘书广陵送别图　　　　　　前人暮雨潮生瓜步春山树绕芜城惆怅离舟欲发江南烟寺钟声　　吴中送顾生归海陵　　　　　　　前人凉风初变柳归兴片帆孤家向三秋到田经几岁芜旧音犹带楚新梦未离吴明日江南北相思有雁无　　城西客舍送周著作砥　　　　　前人客中寒食后惆怅送君回花隐归城□风吹渡水衣夜窗炊黍散春苑斗茶稀谁念西斋雨相思独掩扉　　秋夜宿周记室草堂送王才　　　前人相别还相恋秋宵暂对□人情贫后见客况醉中忘池柳□含雨江云薄护霜离舟待明发愁思剧茫茫　　送何记室游湖州　　　　　　　前人暮雨关城独去迟少年心事剑相知故人当路轻贫贱倦客逢秋恶别离□柳一旗江上酒乱山孤棹道中诗水嬉散后湖亭废此去烦君吊牧之　　送顾军咨归梁溪　　　　　　　前人新柳休攀短短条离愁似雪未能消春回废苑还芳草人渡空江正落潮德曜宅前今独去平津门下旧相招重来莫在花开后拟听狂歌醉几朝　　赋得寒山寺送别　　　　　　　前人枫桥西望碧山微寺对寒江独掩扉船里钟催行客起塔中灯照远僧归渔村寂寂孤烟近官路萧萧众叶稀须记姑苏城外泊乌啼时节送君违　　省垣对雨有怀方员外　　　　　杨基煮得新醅滟滟红省垣谁与晚樽同人当暂别情偏恶诗到无聊语更工江浦荷花双鹭雨驿亭杨柳一蝉风论文若到虞杨地应对清江忆范公　　立秋日怀方员外　　　　　　　前人几日西清昼掩屏绿尘幽藓遍闲厅病中事少翻嫌健醉里愁多只愿醒□响阁铃飞夜鹊偶摊书卷落秋萤萍踪已办东南别风雨长更各自听　　古东门行送别金彦桢　　　　　张洪仆夫顾我悲辕马局不行古来离别地青草不复生居人攀桃李怅望难为情流尘起阡陌远树花冥冥莫向秦东亭唱此东门行土中有死骨闻之复心惊　　送杜亚卿赴南京　　　　　　　刘铉一樽倾罢雨潇潇客思离情总不消廿载禁林同侍讲五更青琐共趋朝西风鸿雁南归急落日云烟北望遥此际送君无限意□□杨柳玉河桥　　送徐仲吉赴任龙江　　　　　　刘溥杨柳阴阴乳雀飞可堪相见复相违南风草色连江舍北阙钟声绕禁闱盛世一官随处好故人千里几时归欲知后夜相思意□雨寒松独掩扉　　寄平江侯陈立卿　　　　　　　前人梧桐叶老菊花肥秋气催寒及授衣青眼故人频入梦白头孤客未言归江湖寂寂双鱼冷风雨凄凄一雁飞尊酒论文久相约不堪时与素心违　　送张景归四明　　　　　　　　苏平萍水相逢此识君天涯踪迹又离群梦随海月乡心远愁逐江流客路分极浦断鸿惊暮雨乱山孤骑入寒云空斋别后门还掩诗酒何人话夕曛　　送客　　　　　　　　　　　王云凤春湿蒸云雨欲丝飘飘游子别离时愁看陌上青青草送尽行人总不知　　送江仲隆　　　　　　　　　　胡广十年清宦住京畿白发萧萧老布衣乡里交游前辈在关河离别故人稀官桥细柳藏新雨水驿轻帆背夕晖我有愁怀何处遣秋来日望雁南飞　　别唐寅　　　　　　　　　　祝允明长河坚冰至北风吹衣凉户庭不可出送子上河梁握手三数语礼不及壶觞前辕有征夫同行竟异乡人生岂有定日月亦代明毛裘忽中卷先风欲飞翔南北各转首登途勿徊徨　　夏口夜泊别友人　　　　　　李梦阳黄鹤楼前日欲低汉阳城树乱乌啼孤舟夜泊东游客恨杀长江不向西　　别张子言四首　　　　　　　　常伦我友驾言迈去去之朔方晨起趋中厨为我具酒浆长别在须臾且愿尽杯觞昔为骨肉亲比翼云中翔今当承乖违邈若参与商出门异乡县居世如朝霜世途转倾侧良会安可常羸马感人情哀鸣衢路旁悲风振乔林瑟瑟伤肝肠执手不能辞泪下沾衣裳恨无凌风翰送子还故乡故乡岂不思临发中徘徊借问欲谁须重与心知违山海高且深见面未有期有怀今不尽相思亦何为岂无弦歌曲调促令心悲立语未及终白日奄忽移安得鲁阳戈挥景使东驰驰景不少待客子何可留相送不觉远行行至河洲中有双黄鹄飞鸣谐匹俦惊风扬洪波散失焉能求雌雄相背飞影响日以遒凫骛岂不多嗟哉非我仇愿言树萱草以解心烦忧烦忧动我神悲歌仍踯躅郁郁道旁柳垂荫昔何绿严霜日夜寒枝叶不复属四时相推斥变化一何速俗子骛声华世儒矜结束立身多所乖年命伤局促子其爱景光抱道在白屋　　别曹仲礼　　　　　　　　　　前人与君一为别晷度逝不停奄忽二十载亲串日以零短者已物化存者非壮龄况复异乡县散处如晨星但言长相思岂意今合并颜鬓各已改不易惟兹情孤鸿号朔风黄鸟声嘤嘤飞鸟恋俦匹况乃称友生　　其二别子大河侧见子长江滨对面但疑叹含意惨莫陈岂无亲知欢念此同袍人扳留不须臾羲阳忽以沦奋身思系日天路邈无因安能附高翮一举摩青旻饱者岂念饥贵者羞贱贫薄终古所尢交谊贵在伸故心苟不移何必会合频慷慨即长路无为儿女仁　　其三中夜起相送白露涂我襟低头惜分手举头伤辰参斗酒良不薄对之不能斟唧唧草间虫助我扬悲吟为君拭绿绮弹作清商音物理关人情泪下不可禁谷风刺小怨孔公赞同心延陵轻宝剑高义垂至今亲交信不薄先民良可钦　　其四
泠泠山下涧重重山上松粼粼涧中石瑟瑟松上风波逝石不俱奔松莫从物理相倚藉动息难可同与君游宛雒矫若双飞龙中道怅相失末路欣此逢既逢不须臾去复当严冬霜霰集衡轭虎豹啼林丛子其慎桑榆劳谦以令终　　送友游武夷　　　　　　　　　陆俸秋来天外结幽期一月看山到武夷石壁负舟仙去后天风吹袂独吟时花深九曲烟霞寂月出千峰猿鸟悲我亦江湖从孟浪闻君长往不胜思　　发茶陵别诸亲旧　　　　　　　张治行行离故里洒泪别交亲明发过湘水应为更远人雨侵山树晓花落暮江春何事怀簪组风尘白发新　　春夜别友人　　　　　　　　蔡羽晚山横酒马蹄轻寂寂都门独听莺阁上花枝惊梦短雨中春草伴愁生江穷吴楚东流壮曲尽巴渝双烛明不是新年无柳折长条留取系离情　　行至车骑关河南界尽处与亲知别
　　　　　　　　　　　　　　　高叔嗣山河未可尽行处与春长驿路沙俱白关门柳欲黄亲知还自反离别各相望且缓征车发中心恋故乡　　十六夜祖董生北行　　　　　　黄甲江南今夕月清光犹似昨君行背雁飞明日堪谁酌孤情月正中照汝颜如削愿君霜树年临风远摧薄　　江上留别友人　　　　　　　皇甫涍风蓬去未已烟蔓复牵情分鸿下林影别鹤上琴声征舻惜潮便祖酌畏尊倾离亭有青草空识合欢名　　枫桥舟中与子循别　　　　　　前人落日下离津江天引望频黯然对尊酒惜尔向风尘白海迷来雁清霜畏旅人从知比柯叶信是共沈沦政理操刀暇交情赠缟新班荆怀雨露投璧谢淄磷阮籍穷途泪平原世网身何能亦漂泊谷口正逢春　　送汪汝玉守思南　　　　　　金大车谪宦从吾道高名世所传阴山藏疠鬼瘴水发蛮烟十口天边寄孤帆海上悬中原万余里后会是何年　　江上送陈元甫还江西　　　　金大舆送君江上路心逐断云飞野饭投孤馆寒霜照客衣鸟冲黄叶下潮带白苹归故国方兵火山中昼掩扉　　舟至辰陵矶与楚百户等言别　　曾烜江到荆湘两派分客情无奈况离群尔从三峡迎春水我过重湖望楚云白帝至今啼蜀魄苍梧何处吊湘君孤舟夜向巴陵泊一曲商歌不忍闻　　初春夜集王元美宅饯别吴峻伯徐汝思袁履　　善三比部出使得杯字　　　　　谢榛共饯江南客芳筵候月来漏催诗草就春报烛花开把袂终千里论心更一杯风人今夜聚星使几时回官舍遥闻笛宫庭暗落梅相看倍惆怅残雪照燕台　　秋夜乌给事宅言别　　　　　　前人故人同此夜离思且衔杯古树当庭合流萤到席回烛花留我醉谏草识君才异日关河隔秋鸿几北来　　志别　　　　　　　　　　　张元凯祖道一尊酒凉风江上生枫林一叶丹秋动千山声星离越溪水雨散吴王城我昔游燕赵居人送我行今我亦送客酒尽泪欲倾乃知送我者掩袂多至情　　枫桥与送者别　　　　　　　　前人枫桥秋水绿无涯枫叶满树红于花万里之行纔十里阖闾城头尚堪指游子尊前泪湿衣离心已逐片帆飞酒酣不识身为客意欲元同送者归　　固节旗亭留别董体仁　　　　徐中行自古销魂地经过复此亭布衣交自重尊酒眼偏青柳色春堪惜骊歌老倦听因君怀旧侣落落叹晨星　　金子坤话别　　　　　　　　　陈鹤驿路孤亭含落晖绿芜风暖燕频飞城头潮上酒初歇江畔月明人独归才滞莫疑天道远路贫方觉世情非凄凉二十年来事惟有临岐染衣　　送客归卢氏　　　　　　　　陆之裘吴门飞雪正纷纷酒暖红楼此送君归时射雁如相忆熊耳山高隔暮云　　赠别益卿　　　　　　　　　王叔承往时慕游侠尚知追昔贤乃兹颇超逸举世同所天况我肝胆交惜别能无怜余归向吴会君行入幽燕烹莼鲙鲈鱼白马西翩翩挥手各有期江水闻此言　　虎丘别友人　　　　　　　　黄姬水惜别衔杯过虎丘行人无奈乱山愁澄江一别秋风里枫叶芦花是客舟　　送蒋都护入蜀　　　　　　　王登
瞿塘峡口水初生都护楼船入蜀行地到益州皆沃野营开賨叟尽雄兵干云鸟道三千里挂树猿啼一两声欲卜封侯何日事成都市上问君平　　送陈道源参军偕计甥野臣北上　前人王事驱驰又入燕一杯昌歜当离筵金输少府逾千镒官守参军及九年渡海旌旗留乐浪熏天宫殿失甘泉入朝不藉王生对似舅名甥尔最贤　　清明日韦庄送朱在明南归　　　前人清明对酒共天涯欲赠龙泉转自嗟送别消魂惟柳色笑人归去是桃花园林一曲仍韦氏兄弟多才比谢家可惜卞和怀白璧青衫湿尽出京华　　送吴中丞之金陵　　　　　　　前人建业青山是帝都蹔劳开府握军符花间朱鹭铙歌曲江上黄龙水阵图玉节中丞新荡寇楼船诸将旧平吴不知燕子矶前地容得陈琳草檄无　　送陆丈移官海丰丞　　　　　　前人官舍有余清无言政未成头从湖上白水在橐中轻过鲁无鱼食归吴借马行簿书期傥暇一问济南生　　送孙明府之崇明　　　　　　　前人昔年芸阁侣凫舄向南征官俸鱼租入衙斋蜃气成问程看日出到海听□鸣地僻无官长何须束带迎　　送王和仲归吴门　　　　　　　前人三载都门客秋风忆故山楚云装共薄燕草鬓同斑歌逐无鱼断身随一雁还秖应留滞者别泪易潺湲　　送钱象先游楚　　　　　　　　前人七夕仍佳节三湘乍远游猿啼巫峡夜人至渚宫秋作客随鸥鹭离家望女牛所嗟王粲老不得共依刘　　中秋日送钱象先游豫章　　　　前人西风征雁不堪闻病里题诗忍送君月与离樽今夜满秋将行色一时分匡庐木落山如黛彭蠡霜寒水似云公子西园宾客盛好陪飞盖共论文　　送徐惟和还闽兼寄惟起　　　　前人未把并州作故乡送君重与论河梁吴宫蟋蟀方啼月越国芙蓉未着霜宾从琴樽忘逆旅弟兄渔猎忆邻庄还家且说西堂梦细擘黄柑荐酒尝　　送汪公干重游塞上　　　　　　居节才子亦弓裘重为万里游颇谙区脱语未饮月支头雪上黄云色沙中暮角愁功名少年事塞草易为秋　　赠别　　　　　　　　　　　莫叔明年少辞家不畏劳山间绿树戍楼高桃花不合浑如泪和雨纷纷上客袍　　别王百谷　　　　　　　　　袁宏道河上清霜雁字斜西风匹马又天涯锦帆泾绕郎官舍冠子桥通处士家好事每供梅月水清斋长试谷前茶东邻不是无姝子眼底何人解浣纱　　惜别　　　　　　　　　　　张文桂惜别复惜别残更为尔遥青枫薄命叶黄柳断肠条天迥迟寒雁江空急暮潮秣陵烟雨际留得鬓萧萧　　十月二日亲朋拿舟追饯有同至昆山者时溪　　父卧病寺中　　　　　　　　程嘉燧郭外西风片雨晴灯前倚棹百壶清纤纤初月生寒细淅淅残潮到晓平旅病秖悬遥夕梦送归还上小山行共知别后嵇康懒况隔衡阳少雁声　　得顾茂俭书及所著离思赋怅然有作
　　　　　　　　　　　　　　　莫是龙绿鬓伤春卧薜萝青山起色近如何惯看交态尊前好较是君情别后多明月自裁希逸赋片云闲伴莫愁歌家人倘问风尘色慷慨中原但枕戈　　酬别　　　　　　　　　　　梅蕃祚楚客怨青苹吴侬爱紫莼扁舟难共载羞杀渡江人　　二一片秋林色如迎去客舟更怜江月好且为故人留　　集沈氏水亭饯送曹能始北上　臧懋循相送江亭暮尊空客渐稀杨花不解别到处逐君飞　　人日送范东生还吴淡然之燕　　前人客居还送客人日更愁人江树停残雪沙禽赴上春笙歌吴苑酒裘马雒京尘相念不相共音书空复频　　前题　　　　　　　　　　　柳应芳无端人日胜兄弟对离觞草霁遥开色梅寒细作香江猿含北思塞雁系南行欲共临岐送春波两岸长　　赋得千山红树送姚园客还闽　　前人萧萧浅绛霜初醉槭槭深红雨复然染得千林秋一色还家只当是春天　　雨中集清凉寺送梅子马赴楚曹能始还闽　　　　　　　　　　　　　　　　前人客路东西莫厌长七闽原是隔三湘离人不道俱千里一夜相思梦两乡　　送梅主簿子马之长沙　　　　　王野青山满画舫盖影漾通津秋减江南叶凉生水上苹人同梁燕别月共旅愁新盛世长沙好之官异楚臣　　初春鹫峰寺送吴非熊之楚　　　陈元引蘪芜绿遍柳垂丝黯淡东风乍别时兰若晓钟乡梦断布帆春涨客程迟月明湘岸闻猿啸花落黄陵共鸟悲犹恋同心与同调酒尊诗卷隔天涯　　诸朋好郊饯作　　　　　　　　前人平生不喜饮今日醉尊前别意无浓淡临期共黯然草头鱼子雨花外鹧鸪天莫道辞家苦难消是此筵　　赋得秋鸿送客　　　　　　　　前人候气向鄱阳星河掠桂香冲霜怜羽白催叶渡江黄顾影成佳侣将云束远装他乡有离别撩恨绮尊傍　　次陈荩卿　　　　　　　　　康彦登驿楼重发不胜悲执手难于乍别时故国残年人去远乱山□雨马行迟青袍暗湿为儒泪绿酒愁听送客诗最是关门风雪恶明朝吹尽鬓边丝　　送别　　　　　　　　　　　　胡安洲畔芦花到野桥晓风催浪伴归潮醉中捉月怜波浅别后看云恨路遥江月绕阑非故国霜华惊梦又明朝问君鼓枻游何处闲向髯翁试洞箫　　送黄淳甫还吴门时倭乱甫定　　陈芹忆君还故宅追叹昔年违花倚新枝笑人随旧燕归川原春日淡桑梓暮阴稀挂壁余孤剑依然夜有辉　　九日长干寺别友人　　　　　　前人精舍长干绕清池曲路通双桥云影上□雨梵声中晚岫沈孤翠秋英吐艳红嘉辰聊一醉世路漫西东　　沈水部官署　　　　　　　　盛鸣世江水流何急归心却似之已伤为客久转恨别君时断雁迷寒渚吟猿挂冷枝生涯兼物色何处不堪悲　　送柯孝廉之巴东兼呈黄广文　　前人去问巴江水荆门更向西挂帆秋叶落上峡夜猿啼旧侣伤飘泊新欢惜解携湘潭憔悴地已恐旅魂迷　　送李雪舟　　　　　　　　　　前人有客留行迹令人一解颜听钟寻晓寺沽酒看春山老病能相就禅心许共闲如何芳草色又送马蹄还　　送姚鼎梅　　　　　　　　　　吴兆寂寞古城阴孤舟淮水浔看君不豫色倦我远游心别路生春草还山多苦吟只将□豁意歌入浦云深　　送林古度　　　　　　　　　　前人分手寂无语殷勤独此心梦于游处得情向别时深庐岳云初起湓城日半阴孤帆即千里昨夜在东林　　别莆田陈君彦质追送不及怅然有作　　　　　　　　　　　　　　　郑引骥宵行拟送子惆怅未能晓起来望闉阇沉沉但深杳遥闻棹歌声杂然出树杪想子逐群动使我心有慓昔贤愿抱关此意未可了　　二
启关欲从之子舟竟何所剩有水盈盈亦有叶湑湑谈笑昔时欢徘徊此时楚子兮如子何与我周旋去　　三昨日与子别子已戒荤酒予为念冲寒屏饮未宜久况复羇旅间亦须小饮否子闻忽大笑此言一何丑酒徒食肉人嗷嗷特馋口不见学道人终年但饭糗但问志若为酒乎亦何有一饮不自持终恐复濡首子言故自超使我心独疚区区印迹泥我愧犹株守　　四一别或千古如何不念之此地一相失徘徊空尔为扰扰行路人肩摩各东西当其一投分谁能无相离譬如未相识纷纷复谁思底须似师冕而必某在斯　　五层云一何颓东风一何煦子舟一何驶子行一何踽望望如见之何当与话雨　　虞山别受之短歌
有
序
　　李至清
　万历戊申春余自临川访义仍先生还江上将担　簦北游别受之于虞山与何子季穆夜集履之之　览凤轩受之即席赋诗赠余云总为廉纤世上儿　漂零千里一军持胸中块垒三生误脚底嶙峋五　岳知使酒浪居士发佯狂真插羽门旗游燕莫　问中朝事紫柏龙湖是汝师余为之击节高歌感　激流涕口占短歌奉酬兼以为别人生如空中鸟　迹越北燕南行役万里今夜一尊知非长别他日　寓书临川以吾二人诗示之幽期不为春风殢十里桃花千里泪无计饥寒欲卖天有时骯脏能翻地交知半穷亦半老呼鹰走马恨不蚤是处离魂殉绿波十年姓氏委青草越人病吟楚人泣长歌歌罢谋长别才子心花笔下生旅人愁蕊灯头结悲风嘻云云化鬼瞡帘欲啮词人纸青眼高歌能送予眼中临川与吾子　　别唐君俞　　　　　　　　　　前人别是人间催老物穷为我辈绝交方相思最苦长安月不照离人夜半□　　北楼口留别许参戎　　　　　　杨巍秋塞难为别一尊驻晚晖悲风嘶去马落叶上征衣野烧临河断寒沙带雪飞边城人不到此后信应稀　　春日送别　　　　　　　　　　林章春风自多思奈与客情违杨柳频催别蘪芜不送归千山独上马一曲两沾衣回首河桥道迢遥看落晖　　都下送林容江文学南还　　　　前人春明门外半离亭风雨时时送客经十载故人应是梦一尊别酒不堪醒吴江向楚茫茫绿汉草连湖黯黯青愁满关山归未得天涯何处暮云停　　送茅平仲　　　　　　　　　朱承彩置酒长干路谈深夜未阑山川牵恨远风雨逼年残天迥孤帆没江空独雁寒从兹君别去月共几时看　　秋日与施生言别　　　　　　李士允斗酒一为别携琴何处归雨催花早放人与雁同飞节序侵吹帽风霜未授衣离人如落叶日见故林稀　　野堂饯陈子镐之南都　　　　左国玑我从夷门来送君金陵去野馆离筵春昼晴柳花茫茫几千树风吹乱扑金樽飞行人且解碧罗衣鸣筝送酒劝君醉明日出门知者稀　　断桥分手二首　　　　　　　　史鉴日暮桥边酒棹回更因残唱送余杯人生易老春光暮能为看山几度来近水人家半掩扉两山楼阁尚斜晖断桥无数垂杨柳总被游人折渐稀　　洞庭送徐荆州投劾东归　　　　宋登春秋来为客易沾巾又向潇湘送逐臣烟草断云横楚塞夕阳落雁度江津天涯白发无知己湖上青山有故人回首吴山空怅望何年沧海共垂纶　　自沙津江行舟次岳阳送徐荆州　前人漠漠晴沙江水流褰衣同上木兰舟白苹风起洞庭草碧树云横楚塞秋羇客怀乡何限孤臣去国不堪愁夕阳帆影临空尽谁念天涯独倚楼　　送范卿后马上值雨作　　　　　陆弼天涯双鬓易成丝何处凄凉可泪垂花下一樽相送后雨中匹马独归时逐臣离恨迷芳草滞客愁心挂柳枝明发西山风日好道房禅榻与谁期　　送四兄往杭后寄　　　　　　丁鹤年临别强言笑独归情转哀离魂凄欲断孤抱郁难开太守堤边柳征君宅畔梅过逢如见忆烦寄一枝来　　与李布政彦硕冯佥宪景阳对酌　　　　　　　　　　　　　　　王仁越相逢无奈又离群樽酒休辞饮几巡自笑年来尝送客不知身是未归人马嘶落日青山暮雁度西风白草新别恨十分留一半三分黄叶二分尘　　送徐伯廉归南陵　　　　　　释宗泐把酒城南道离怀去住同鸟啼红树里人在翠微中山雨添秋色溪云渡晚风倚楼相忆处明日各西东　　江南赠别　　　　　　　　　夏允彝江南烟水阔城市亦苍凉魂断花飞瓣心伤草腻香鸟翻洲渚白帆带荻芦黄京洛风尘远莼鲈应未忘　　送王元直之金陵　　　　　　　徐征帆西去望京华极目云山夕照斜客路王孙随草色渡头官妓醉桃花秋高建业潮侵岸夜半秦淮月浸沙若到乌衣访遗迹风流依旧属君家　　常州赠别　　　　　　　　　黄景昉雪拥高城客路赊不禁思汝倍思家尚看一夜常州月已分三春北地沙席上谁同玉麈尾市中自爱白羊车悬知雄剑终当会记向姑苏问莫耶
　饯别部艺文七
词
　　清平乐　　　　　　　　　唐温庭筠洛阳愁绝杨柳花飘雪终日行人争攀折桥下水流呜咽　上马争劝离觞南浦莺声断肠愁杀平原年少回首挥泪千行　　芳草渡　　　　　　　　　　冯延己梧桐落蓼花秋烟初冷雨纔收萧条风物正堪愁人去后多少恨在心头　燕鸿远羌笛怨渺渺澄波一片山如黛月如钩笙歌散梦魂断倚南楼　　归国谣　　　　　　　　　　　前人江水碧江上何人吹玉笛扁舟远送潇湘客　芦花千里霜月白伤行色明朝便是关山隔　　上行杯　　　　　　　　　　孙光宪离棹逡巡欲动临极浦故人相送去住心情知不共金船满捧绮罗愁丝管咽迥别帆影灭江浪如雪　　阳关引　　　　　　　　　　宋寇准塞草烟光阔渭水波声咽春朝雨霁轻尘敛征鞍发指青青杨柳又是轻攀折动黯然知后会有甚时节　更尽一杯酒歌一阕叹人生里难欢聚易离别且莫辞沈醉听取阳关彻念故人千里自此共明月　　蝶恋花　　　　　　　　　　　晏殊槛菊愁烟兰泣露罗幕轻寒燕子双飞去明月不谙离别苦斜光到晓穿朱户　昨夜西风雕碧树独上高楼望尽天涯路欲寄彩鸾无尺素山长水阔知何处　　贺圣朝
留
别
　　　　　　叶清臣
满斟绿醑留君住莫匆匆归去三分春色二分愁更一分风雨　花开花谢都来几许且高歌休诉不知来岁牡丹时再相逢何处　　踏莎行
离
别
　　　　　　欧阳修
候馆梅残溪桥柳细草芳风暖摇征辔离愁渐远渐无穷迢迢不断如春水　寸寸柔肠盈盈粉泪楼高莫近危栏倚平芜尽处是春山行人更在春山外　　夜行船　　　　　　　　　　　前人满眼东风飞絮催行色短亭春暮落花流水草连云看看是断肠南浦　檀板未终人又去扁舟在绿杨深处手把金樽难为别那更听乱莺□雨　　碧牡丹　　　　　　　　　　　张先翠袖□纨扇凉叶催归燕一夜西风几处伤高怀远细菊枝头开嫩香还遍月痕依旧庭院　事何恨怅望秋意晚离人鬓华将换静忆天涯路比此情还短试约鸾笺传素期良愿南云应有新雁　　玉楼春
送张
中行
　　　　　前人
插花劝酒盐桥馆召节促行龙阙远吴船渐近晚潮生蛮搕未空寒日短　庆门奕世隆宸眷归到月陂梅已绽有情愿寄向南枝图得洛阳春色看　　卜筭子慢　　　　　　　　　　前人溪山别意烟树去程日落采苹春晚欲上征鞍更掩翠帘相盼惜弯弯浅黛长长眼奈画阁欢游也学狂花飞絮轻散　水影横池馆对静夜无人月高云远一饷凝思两眼泪痕难遣恨私书又逐东风断纵梦泽层楼万尺望湖城那见　　少年游　　　　　　　　　　　柳永参差烟树灞陵桥风物尽前朝衰杨古柳几经攀折憔悴楚宫腰　夕阳闪淡秋光净离思满蘅皋一曲阳关断肠声里独上木兰桡　　玉蝴蝶　　　　　　　　　　　前人望处雨收云断□栏悄悄目送秋光晚景萧□堪动宋玉悲凉水风轻苹花渐老月露冷梧叶飘黄遣情伤故人何在烟水茫茫　难忘文期酒会几辜风月屡变星霜海阔天遥未知何处是潇湘念双燕难凭远信指暮天空识归航黯相望断鸿声里立尽斜阳　　雪梅香　　　　　　　　　　　前人景萧索危楼独立面晴空动悲秋情绪当时宋玉应同渔市孤烟袅寒碧水村残叶舞愁红楚天阔浪浸斜阳千里溶溶　临风想佳丽别后愁颜镇敛眉峰可惜当年顿乖雨迹云踪雅态妍姿正欢洽落花流水忽西东无憀恨相思意尽分付征鸿　　诉衷情近　　　　　　　　　　前人雨晴气爽□立江楼望处澄明远水生光重迭暮山耸翠遥想断桥幽径隐隐渔村向晚孤烟起　残阳里□□朱栏静倚黯然情绪未饮先如醉愁无际暮云过了秋风老尽故人千里竟日空凝睇　　雨霖铃　　　　　　　　　　　前人寒蝉凄切对长亭晚骤雨初歇都门帐饮无绪方留恋处兰舟催发执手相看泪眼竟无语凝咽念去去千里烟波暮霭沉沉楚天阔　多情自古伤离别更那堪冷落清秋节今宵酒醒何处杨柳岸晓风残月此去经年应是良辰好景虚设便总有千种风情更与何人说　　卜筭子　　　　　　　　　　　前人江枫渐老汀蕙半雕满目败红衰翠楚客登临正是暮秋天气引□砧断续残阳里对晚景伤怀念远新愁旧恨相继　□□人千里念两处风情万重烟水雨歇天高望断翠峰十二尽无言谁会凭高意纵写得离肠万种奈归鸿谁寄　　八声甘州
送参
寥子
　　　　苏轼
有情风万里卷潮来无情送潮归问钱塘江上西兴浦口几度斜晖不用思量今古俯仰昔人非谁似东坡老白首忘机　记取西湖西畔正暮山好处空翠烟霏筭诗人相得如我与君稀约他年东还海道愿谢公雅志莫相违西州路不应回首为我沾衣　　虞美人扬州
别少游
　　　　前人
波声拍枕长淮晓隙月窥人小无情汴水自东流只载一船离恨向西州　竹溪花浦曾同醉酒味多于泪谁教风鉴在尘埃酝造一场烦恼向人来　　满江红
送
友
　　　　　　　前人
天岂无情天也解多情留客春向暖朝来底事尚飘轻雪君过春来纡组绶我应归去□泉石恐异时杯酒忽相思云山隔　浮世事俱难必人纵健头应白更何辞一醉此欢难□欲向佳人诉离恨泪珠先已凝双睫但莫遣新燕却来时音书绝　　临江仙
离杭至润
别张秉道
　前人
我劝□张归去好从来已自忘情尘心消尽道心平江南与塞北何处不堪行　俎豆庚桑真过矣凭君说与南荣愿闻吴越报丰登君王如有问结□赖王生　　临江仙
  </div>
  <div class="pagination">
   <a href="交谊典饯别部.html">
    上一页
   </a>
   <a href="交谊典饯别部.html">
    1
   </a>
   <span class="current-page">
    2
   </span>
   <a href="交谊典饯别部_page3.html">
    3
   </a>
   <a href="交谊典饯别部_page4.html">
    4
   </a>
   <a href="交谊典饯别部_page5.html">
    5
   </a>
   <a href="交谊典饯别部_page6.html">
    6
   </a>
   <a href="交谊典饯别部_page3.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
