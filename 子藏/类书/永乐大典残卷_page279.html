<!DOCTYPE html>
<html>
 <head>
  <meta charset="utf-8"/>
  <title>
   永乐大典残卷 - 第 279 页/共 331 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   永乐大典残卷 - 第 279 页/共 331 页
  </h1>
  <div class="content">
   卷之一万五千九百五十
　　九震运
　　元漕运二
　　【经世大典】
　　岁运粮数：至元二十年，该运粮四万六千五十石，运到四万二千一百七十二石二斗二升五合，事故粮八百七十七石七斗五合。至元二十一年，该运粮二十九万五百石，运到二十七万五千六百一十石，事故粮一万四千八百九十石。至元二十二年，运粮一十万石。已运到粮九万七百七十一石五斗五升，事故粮九千二百二十八石四斗五升。至元二十三年，运粮五十七万八千五百三十石。已运到粮四十三万三千九百五石四斗，事故粮一十四万四千六百一十四石六斗。至元二十四年，运粮三十万石。已运到粮二十九万七千五百四十六石七斗，事故粮二千四百五十三石三斗。至元二十五年，运粮四十万石。已运到粮三十九万七千六百五十五石八斗六升，事故粮二千三百四十四石一斗四升。至元二十六年，该运粮九十三万五千石。已运到九十一万九千九百四十三石，事故粮一万五千五十七石。至元二十七年，该运粮一百五十九万五千石。已运到粮一百五十一万三千八百五十六石八斗，事故粮八万一千一百四十三石二斗。至元二十八年，该运粮一百五十二万七千二百五十石。运到粮一百二十八万一千六百一十五石，事故粮二十四万五千六百三十五石。至元二十九年，该运粮一百四十万七千四百石。已运到粮一百三十六万一千五百一十三石六斗八升，事故粮四万五千八百八十六石三斗二升。至元三十年，该运粮九十万八千石。已运到粮八十八万七千五百九十一石五斗，事故粮二万四百八石五斗。至元三十一年，该运粮五十一万四千五百三十三石。已运到粮五十万三千五百三十四石，事故粮一万九百九十九石。元贞元年，该运粮三十四万五百石。俱到。元贞二年，该运粮三十四万五百石。已运到粮三十三万七千二十六石六斗，事故粮三千四百七十三石四斗。大德元年，该运粮六十五万八千三百石。已运到六十四万八千一百三十六石九斗五升，事故粮一万一百六十三石五斗。大德二年，该运粮七十四万二千七百五十一石。已运到粮七十万五千九百五十四石五斗，事故粮三万六千七百九十六石五斗。大德三年，该运粮七十九万四千五百石。俱到。大德四年，该运粮七十九万千五百石。已运到粮七十八万八千九百一十八石二斗七升，事故粮六千五百八十一石七斗三升。大德五年，该运粮七十九万六千五百二十八石。已运到粮七十六万九千六百五十石，事故粮二万六千八百七十八石。大德六年，该运粮一百三十八万三千八百八十三石六斗三升。已运到粮一百三十二万九千一百四十八石一斗，事故粮五万四千七百三十五石五斗三升。大德七年，该运粮一百六十五万九千四百九十一石三斗二升。已运到粮一百六十二万八千五百八石八斗七升，事故粮三万九百八十二石四斗五升。大德八年，该运粮一百六十七万二千九百九石八斗六升四合。已运到粮一百六十六万三千三百一十三石五斗九合，事故粮九千五百九十六石三斗五升五合。大德九年，该运粮一百八十四万三千三石九斗。已运到粮一百七十九万五千三百四十七石一斗一升六合二勺，事故粮四万七千六百五十六石七斗八升三合八勺。大德十年，该运粮一百八十万八千一百九十九石五斗。已运到粮一百七十九万七千七十八石三斗七升五合二勺，事故粮一万一千一百二十一石一斗二升二合八勺。大德十一年，该运粮一百六十六万五千四百二十二石八斗五升五合三勺。已运到粮一百六十四万四千六百七十九石一斗七升八勺，事故粮二万七百四十三石六斗七升七合五勺。至大元年，该运粮一百二十四万一百四十八石四斗八升八合七勺。已运到粮一百二十万二千五百三石四斗七升三合九勺，事故粮三万七千六百四十五石一升四合八勺。至大二年，该运粮二百四十六万四千二百四石八斗。已运到粮二百三十八万六千三百石四斗八升一合，事故粮七万七千九百四石三斗一升九合。至大三年，该运粮二百九十二万六千五百三十三石六斗四升九合。已运到粮二百七十一万六千九百一十三石九斗九升五合，事故粮二十万九千六百一十九石六斗五升三合四勺。至大四年，该运粮二百八十七万三千二百一十二石一斗。已运到粮二百七十七万三千一百六十六石一斗九升六合，事故粮九万九千九百四十五石九斗四合。皇庆元年，该运粮二百八万三千五百五石四斗七合。已运到粮二百六万七千六百七十二石八斗六升七合，事故粮一万五千八百三十二石五斗四升。皇庆二年，该运粮二百三十一万七升二百二百二十八石八升四合。已运到粮六十五万四千三十六石一升五合，事故粮一十五万八千五百四十三石一斗一合。《食货志》，至者，二百一十五万八千六百八十五石。延元年，该运粮二百四十万三千二百六十四石四斗三升四合。已运到粮二百三十五万六千六百六石一斗二升二合，事故粮四万六千六百五十八石三斗一升二合。延二年，该运粮二百四十三万五千六百八十五石九斗九升八合。运到粮二百四十二万二千五百五石一斗九升二合，事故粮一万三升一百八十石八斗六合。延三年，该运粮二百四十五万八千五百一十四石一斗八升五合。已运到粮二百五十三万七千七百四十一石一斗八升五合，事故粮一万七百七十三石。延四年，该运粮二百三十七万五千三百四十五石四斗三合。已运到粮二百三十六万八千一百一十九石六斗四升二合，事故粮七千二百二十五石七斗六升一合。延五年，该运粮二百五十五万三千七百一十四石三斗一合。已运到粮二百五十四万三千六百一十一石五斗四升一合，事故粮一万一百二石七斗六升。延六年，该运粮三百二万一千五百八十五石八斗八升九合。已运到粮二百九十八万六千七百一十七石九斗七升八合，事故粮三万四千八百九十一石九斗一升一合。延七年，该运粮三百二十六万四千六石五斗六升七合。已运到粮三百二十四万七千九百二十八石一斗六升二合，事故粮一万六千七十八石四斗四合八勺。至治元年，该运粮三百二十六万九千四百五十一石五斗六升四合。已运到粮三百二十三万八千七百六十五石九斗一升九合八抄五撮，事故粮三万六百八十五石六斗四升四合九勺一抄五撮。至治二年，该运粮三百二十五万一千一百四十石，及带起附余香白糯米一万八千九百四十二石六斗一升二合。已运到粮三百二十四万六千四百八十三石一斗五升七合，事故粮二万三千五百九十九石四斗五升五合。至治三年，该运粮二百八十一万一千七百八十六石九斗三升七合。已运到粮二百七十九万八千六百一十三石九斗六升三合，事故粮一万三千一百七十二石九斗七升四合。泰定元年，该运粮二百八万七千二百三十一石七斗八升九合。已运到粮二百七万七千二百七十八石三斗六升九合，事故粮九千九百五十三石四斗二升。泰定二年，该运粮二百六十七万一千一百八十四石六升。已运到粮二百六十三万七千七百五十一石八斗九升四合，事故粮三万三千四百三十二石七斗五升。泰定三年，该运粮三百三十七万五千七百八十四石二斗八升。已运到粮三百三十五万一千三百六十二石三斗六升，事故粮二万四千四百二十一石九斗二升。泰定四年，该运粮三百一十五万二千八百二十石六斗六升。已运到粮三百一十三万七千五百三十二石七斗七升，事故粮一万五千二百八十七石八斗九升。天历元年，该运粮三百二十五万五千二百二十石四斗四升。已运到粮三百二十一万五千四百二十四石三斗，事故粮三万九千七百九十六石四斗一升。天历二年，该运粮三百五十二万二千一百六十三石一斗。已运到粮三百三十四万三百六石二斗，事故粮一十八万一千八百五十六石九斗。收江南粮鼠耗则例：至元二十二年十月，中书户部呈，依奉省札，照依江南民田税石，拟合依例每石带收鼠耗，分例七升。内除养赡仓官斗脚一升，外六升与正粮一体收贮。如有短折数目，拟依腹里折耗，例以五年为则，准除四升。初年一升二合，次年二升，三年二升，四年三升四合，五年共报四升。余上不尽数目，追征还官。若有不及所破折耗，从实准算，无得因而作弊，多破官粮。外据官田带收鼠耗分例，若依行省所拟，比民田减半，每石只收三升五合。却缘前项所破正粮，拟合每石带鼠耗分例五升，似为允当。呈乞照详。议得除民田税石，依准户部所拟。外据官田拟依行省所咨，减半收受。都省移文江浙等处行中书省，照验定拟。南粮北粮耗例：至元二十五年十月，省臣奏准，南粮每石带耗一斗四升，北粮七升，定到省仓。马头仓站车，坝河船运，各各合该数目，札付户部去讫。近据省仓，马头仓，官人等，告称见定破耗。委实不敷。不惟仓官破家艰辛，官司积累悬欠数多，公私不便。今都堂再行圆议，闻奏过下项，各各合添耗粮例，开例于后：南粮，元破每石带耗一斗四升，海运至直沽，每石四升。直沽，每石一升三合。船运至河西务，每石七合。河西务，每石一升三合。船运至通州，每石七合。通州，每石一升三合。坝河运至大都，每石一升。站车运至大都，每石七合。省仓每石三升。今议每石带耗一斗七升五合，除元破外，添三升五合。依旧破耗：海运至直沽，每石破四升。直沽一升三合。添破耗粮搬运：直沽至河西务，每石一升二合。元破七合，添破五合。河西务破耗二升，元破一升三合，添破七合。船运河西务至通州，每石破耗一升五合。元破七合，添破八合。通州仓二升，元破一升二合，添破七合。坝河，站车，运至大都，每石破耗一升五合，元破一升，添破五合。省仓每石四升，元破三升，添破一升。北粮元破每石运至大都，通破耗米七升。河船运至河西务，每石破五合。河西务，每石破一升二合。盘船河西务运至通州，每石破耗三合。通州仓每石破一升三合。站车运至大都，每石五合。坝河运至大都，每石七合。省仓，每石二升五合。今议每石带耗八升二合，内除元破，外添一升二合。船运自唐村等处，运至河西务，每石破七合。元破五合，添破二合。河西务仓，每石破一升五合。元破一升二合，添破三合。船运河西务至通州，每石破五合。元破三合，添破二合。通州仓每石破一升五合。坝河，站车，运至大都，每石破耗一升。元破七合，添破三合。省仓每石破三升，元破二升五合，添破五合。南北仓添鼠耗则例：至元二十六年闰十月，省臣奏各仓官员，告称往岁定到鼠耗分例数少，仓官陪偿，破其家产，鬻其妻小者有之，因此多欠粮数，臣等圆议，去年奏添南粮。自直沽里运至河西务，每石元破七合，今添五合。河西务运至通州，每石元破七合，今添八合。河西务仓内每石元破一升三合，今添七合。通州仓内每石元破一升三合，今添七合。坝河，站车，运至大都，每石元破一升，今添五合。省仓内每石元破三升，今添一升。北粮内自唐村等处，运至河西务，每石元破五合，今添二合。河西务仓，每石元破一升二合，今添三合。河西务船运至通州，每石元破三合，今添二合。通州仓每石元破一升三合，今添二合。坝河，站车，运至大都，每石元破七合，今添三合。省仓每石元破二升五合，今添五合。奏可。省臣奏准。再定南北粮鼠耗则例。至元二十九年八月，完泽丞相等奏，通州河西务仓收告说，各仓收粮，前省官定拟鼠耗分例数少，至有鬻其妻子家产，尚陪纳不完，至今辛苦。臣等议得前省官所定鼠耗分例不均，如今南北耗，各年分例，比在先斟酌再定之。上曰，如卿所奏。虽然，亦合用心。雀鼠待食用多少，休因此教得人作弊，为盗欺诈，依旧听耗。唐村等处船，运至河西务，比粮每石破七合。直沽船，运至河西务，南粮每石破一升二合。河西务船，运至通州李二寺，南粮每石一升五合，北粮每石五合。坝河，站车，运至大都省仓，南粮每石一升五合，北粮每石一升。今议拟听耗例，大都省仓，元定破耗，南粮每石四升，北粮每石三升。今议拟限年听耗，初年听耗，南粮每石二升，北粮每石一升五合。今拟限年听耗，初年依元定破耗，南粮每石二升，北粮每石一升五合。次年听耗，南粮每石三升，北粮每石二升三合。贮经三年已上听耗，南粮每石四升，北粮每石三升。直沽仓除对船交装，不须破耗外，今拟一年，须要支运尽绝。南粮每石听耗二升，元定破一升三合，今拟添七合。香糯白粳破耗：大德三年，中书省准户部呈，若依糙米例定夺。缘糙粳米俱各散装，白粳香莎糯米，终用夹布袋盛。以此参详，拟合比附散装糙米破耗定例，三分中量减一分。海运至直沽，每石破耗八合。河西务至通州李二寺，每石破耗一升。如直沽装船，经由通惠河，径赴大都交卸，只依至通州李二寺，每石破耗一升八合。排年海运水脚价钞：至元十九年，钦奉圣旨，并开海道，不给脚钞。就用系官海船，官司召顾水手，起运粮储，至杨村码头交卸。讲究水程，自开洋上海等处，至杨村码头，计一万三千三百五十里。至元二十一年，依验千斤百里脚价，每石该支脚钱中统钞八两五钱九分。令近海有力人户，自行造船，顾募稍水，依已定拟，每石支钞八两五钱。至元二十九年，减作每石七两五钱。元贞元年十二月二十八日奏，朱张海运粮，在先每石脚钱八两五钱，减为七两五钱。如今粮食诸物，比之在先甚贱，脚钱亦合减。若不减，恐亏官。臣等议每石宜减去一两，为六两五钱。奏可。本年为头糙白粳米，就直沽交卸，每石支中统钞六两五钱。香糯直赴大都醴源仓交纳，每石增钞五钱计七两。大德七年，起运稻谷二十万石，每石脚钱中统钞五两。至大元年四月初十日，奏过，海运粮脚价，每石六两五钱。如今粮食诸物涌贵，量添五钱，为七两已后不与。照依先体例，与六两五钱。至大三年，准尚书省咨，该本省咨，至大三年，海运粮斛，差官召顾到海船，即目诸物涌贵，春运脚价，每石添作至元钞一两六钱。必是海道府先令本管船只装运，所拟召顾海船，俱系福建浙东等处召顾。至平江太仓刘家港装运处所，比附海道旧官船户，先去一二千里之远。日用口粮盘费，偏负生受。量添脚价，官民两便。照得先咨运粮脚价，费用不敷。春运粮米，每石量添至元钞三钱，通该至元钞一两六钱。夏运粮斛，只依旧例，不须添支，移咨依上施行。今夏运船户，依准所拟。照依春运例，每石添支至元钞三钱，咨请照验。本年脚价糙白粳每石至元钞一两六钱，香糯每石至元钞一两七钱。至大四年，准中书省咨，该尚书省准本省咨，讲究拯治海运，至大三年十月二十九日，奏准运粮脚价，每一石支至元钞一两六钱，如今添为二两。稻谷一石元支至元钞一两，如今添为一两四钱。至元钞本年为头脚价，糙白粮每石至元钞二两，香糯每石至元钞二两八钱，稻谷每石一两四钱。延元年二月初六日，海道府奉中书户部符文，备奉中书省札付。皇庆二年十月二十五日，奏准。斟酌地里远近，比元价之上，添与脚钱。本年为头粮斛脚价，内福建远船运糙粳，每石一十三两。温台庆元船运糙粳，每石一十一两五钱，香糯每石一十一两五钱。绍兴浙西船，每石一十一两，白粮价同稻谷，每石八两，黑豆每石依糙白粮，例支钞一十一两。已后年分，至今起运糙白粳香糯稻谷，依前支价，年例预支，每岁八九月间，海道府权依上年运粮额数为则，扣算先支六分脚价，差官赴省开拨，管押前去，平江庆元温台官库寄收。候都省坐到粮数，委定提调省官职名。或十月十一月内，海道府差官禀请省官，亲临平江路提调给散，除庆绍温台两浙合该脚价，海道府差官前去，与各路所委官一同给散外，本省提调官，或有事故，改委左右司官前去，仅及一月，散讫还省。海道府分派定春夏二运粮数，差官赴省开拨，贴支四分脚价。次年正月间，咨请提调官亲诣海道府装发粮斛，给散贴支脚价。直至五六月间，夏运开洋了毕还省。拟天历二年，海运正粮三百万石，脚价不等。散过中统钞六十四万九千七百二十八定二十八两五钱，并增运附余香白糯正粮三千四百七石三斗六升九合，钞七百八十三定三十四两七钱四分三厘。通计支散脚价钞，六十五万五百一十二定一十三两二钱四分三厘。漕运水程：至元十九年，并开海运，每岁粮船于平江路，刘家港等处聚舟宗，经由扬州路通州海门县，黄连沙头，万里长滩，开洋，沿山捉山奥，使于淮安路盐城县，历西海州海宁府，东海县，密州，胶州界，放灵山洋投东北，取成山。路多有浅沙，行月余方抵成山。罗璧，朱清，张讲究水程，自上海等处开洋，至杨村码头下卸处，经过地名山川，径直多少迂回，计一万三千三百五十里。至元二十九年，朱清等建言，此路险恶，踏开生路。自刘家港开洋，遇东南风疾，一日可至撑脚沙。彼有浅沙，日行夜泊，守伺西南便风，转过沙嘴，一日到于三沙洋子江。再遇西南风色一日，至匾担沙大洪抛泊，来朝探洪行驾一日，可过万里长滩。透深才方开放大洋，先得西南顺风，一昼夜约行一千余里，到青水洋得值东南风三昼夜，过黑水洋，望见沿津岛大山，再得东南风一日夜，可至成山。一日夜至刘岛，又一日夜至芝果岛，再一日夜至沙门岛。守得东南便风，可放莱州大洋，三日三夜方到界河口。前后俱系便风，径直水程，约半月可达。如风水不便，迂回盘折，或至一月四十日之上，方能到彼。倘值非常风阻，难度程限。明年又以粮船自刘家港开洋，过黄连沙转西行，使至胶西，投东北，取成山，亦为不便。继委千户殷明略踏开生路，自刘家港开洋，至崇明州三沙。放洋望东行，使入黑水大洋，取成山，转西至刘家岛聚舟宗。取薪水毕，到登州沙门岛。于莱州大洋入界河，至今为便，皆行北道，风水险恶。至元十九年为始，年例粮船聚于刘家港入海，由黄大郎嘴、白茅撑脚、唐浦等处一带率皆沙浅，其洪道阔，却无千丈长之潮，两向皆有白水，潮退皆露沙地。候得西南风顺过匾担沙，东南大洪，过万里长滩，透深开放大洋，至青水洋内泾陆家等沙。下接长山，并西南盐城一带赵铁沙嘴及半洋沙、响沙、匾担等沙浅，及至苏州洋，又有三沽洋山，下八山，补陀山。到于黑水大洋，过成山北面一带，并芝果岛登州一路木极岛等处，近沙门岛山，或铁山嘴，开放莱州大洋。又有三山茅头嘴，大姑河，小姑河，两头河等滩。及北有曹婆沙，梁河沙，南有刘姑蒲滩，至界河海口，复有滩浅。狭洪沙硬，潮汛长落不常。但遇东南风，本处船聚稠密，则有妨碍之虞。上项所由，各各险恶去处。设遇风涛，不甚猛恶，可以预为转调躲闪。或收入山岛藏避，守伺风平浪少，然后行使。若值不测，骤风急雨，巨飓涌浪，危险之时，或白昼迷雾，寅夜昏黑，皆赖圣朝洪福，天地神明护佑，非人力所及。延三年正月，海道都府据庆元绍兴所申，绍兴路三江陡门，至下盖山一带沙浅，一百余里，名铁板沙潮汛猛恶。温台船只尖底，食水深浚，船户捎水，不识三江水脉，避怕险恶。直至四月中旬，尚于烈港等处停泊，不敢前来。差人搜究，断罪催赶，顾觅剥船般剥。缘剥船数少，卒急不能寻顾，尚于海岸屯贮。委实靠损，船户不便。据绍兴六路下年海运粮斛，如蒙照依皇庆二年例，就用本路船料装发，若有不敷，于庆元路标拨小料，海运贴装。其温台福建船只，起发刘家港交割，依旧于平江路仓装粮，官民两便。又准本府副万户，抄儿赤目击艰难，必须改拟。若台州有装官粮，先尽本路船只，不敷于温州船内贴拨。绍兴路粮，并用本路船只，装发不敷，用庆元路小料海船贴装。其庆元府港深阔，临近路仓脚夫，径直担米上船，就将舶船，并温台所用不尽船料支装。倘有剩下船料，及庆元路船只，差官押发刘家港交割，装粮两便。已经准拟标拨外，据福建舶船，依已行于庆元路支装。记标指浅：至大四年十二月，海道府据常熟州船户苏显陈言，立标指浅事，再行会集老旧运粮千户殷忠显，黄忠翊等，讲究得每岁粮船，到于刘家港聚齐起发。甘草等沙浅水暗，素于粮船为害。不知水脉之人，多于此上揍阁，排年损坏船粮，淹死人命，为数不少。今苏显备己船二只，抛泊西暗沙嘴二处，竖立旗缨，指领粮船出浅，诚为可采。今画到图本，备榜太仓周泾桥，路漕宫前，聚船处所晓谕，运粮船户，起发粮船，务要于暗沙东，苏显鱼船偏南正西行使，于所立号船西边经过，往北转东，落水行使至黄连沙嘴抛泊，候风开洋。如是潮退，号上桅上不立旗缨，粮船只许抛住，不许行使。若有不依指约因而凑浅损失官粮之人，船主判院痛行断罪，所陷官粮，临事斟酌着落陪还。以苏显所言，于官有益，于民有便，例应阶擢。申奉省府，出给札付，令苏显只受充指浅提领，依上施行。延元年七月，据常熟江阴千户所申，为江阴州界杨子江，内巫子门等处，沙浅损坏粮船，唤到本处住坐船户袁源，汤与，讲究得江阴州管下夏港至君山，直开沙浅。至马驮沙，南一带至彭公山、石牌山、浮山、巫子门、镇山、石头港、雷沟、陈沟九处，约有一百余里，俱有沙浅暗礁，江潮冲流险恶。潮长则一概俱没，潮落微露沙春。延年支装上江宁国等处粮船，为不知各处浅沙暗礁，中间多有损坏。宜从官司差拨附近小料船只，设立诸知水势之人，于每岁装粮之际，驾船于沙浅处立标，常川在彼指引粮船过纟戈，不致疏虞。为是江东各路船户顾文宽、林德明等粮船，俱于巫子门等处着落浅瀹没，其余不及枚数。据袁源等所言，实为官民便益。申奉省府给降札付，令袁源等充指浅提领，照依议到事理，预备船只旗缨，依上指浅施行。延四年十二月，海道府承奉江浙行省札付，准中书省咨送户部，呈奉省着御史台，备监察御史呈：每年春夏二次海运粮储，万里海程，渺无边际，皆以成山为标准。俱各定北行使，得至成山，转放沙门岛、莱州等洋，约量可到直沽海口。为无卓望，不能入河。多有沙涌淤泥去处，损坏船只。合准所言，设立标望于龙山庙前，高筑土堆，四旁石砌，以布为旗。每年四月十五日为始，有司差夫添力竖起，日间于上悬挂布旗，夜则悬点火灯，庶几运粮海船，得以瞻望。部议合准监察御史所言，令江浙行省计料成造旗竿绳索布旗灯笼蜡烛，趁迭来春运粮时月，发会海道万户府顺带至直沽，交付有司收管，于海门龙山庙前竖立。昼则悬旗，夜则挂烛。伺候春夏二运粮船齐足，方许倒卸。责付看庙僧人，如法收掌。次年趁时复立，依上悬点。如有损坏短少，预为申索相应，都省准拟咨请，依上施行。测候潮汛应验：海道都漕运万户府，前照磨徐泰亨，曾经下海押粮，赴北交卸。本官纪录，切见万里海洋，渺无际涯。阴晴风雨，出于不测。惟凭针路，定向行船，仰观天象，以卜明晦。故船主高价召募惯熟捎工，使司其事。凡在船官粮人命，皆所系焉。稍有差失，为害甚大。泰亨因而询访得潮汛风信观象略节次第，虽是俗说，屡验皆应。不避讥哂，缀成口诀，以期便记诵尔：潮汛：前月起水二十五，二十八日大汛至。次月初五是下岸，潮汛不曾差今古。次月初十是起水，十三大汛必然理。二十还逢下岸潮，只隔七日循环尔。
　　风信春后雪花落不止，四个月日有风水。二月十八潘婆飓，三月十八一般起。四月十八打麻风，六月十九日彭祖忌。秋前十日风水生，秋后十日亦须至。八月十八潮诞生，次日须宜预防避。白露前后风水生，白露后头亦未已。霜降时候须作信，此是阴阳一定理。九月二十七无风，十月初五决有矣。每月初三飓若无，初四行船难指拟。如遇庚日不变更，来到壬癸也须避。观象：日落生耳于南北，必起风雨莫疑惑。落日犹如糖饼红，无雨必须忌风伯。日没观色如胭脂，三日之中风作厄。若还接日有乌云，隔日必然风雨逼。乌云接日却露白，晴明天象便分得。对日有垢雨可期，不到已申要盈尺。雨余晚垢横在空，来日晴明须可克。北辰之下闪电光，三日之间事难测。大雨若无风水生，阴阳可以为定则。东南海门闪电光，五日之内云泼黑。纵然无雨不为奇，必作风水大便息。东北海门闪电光，三日须防云如织。否则风水必为忧，屡尝试验无差忒。行船迟了一潮搭一汛，挫了一线隔一山。十日滩头坐，一日过九滩。艘数装泊，艘数泊所，年例以船料多少数目，湾泊何处，自何处开洋，合用船只依验。岁运粮数湾泊去处，随户所居家步，缘户计消长，迁移不常，粮额增减无定。况船有损旧，必须修拆，或以小船三五只，拆卸并造改作一二只。或因大料一船不堪，却将三二小船抵运，因此艘数泊所，俱无定籍。今已至顺元年为率，用船总计一千八百只：昆山州太仓刘家港一带，六百一十三只；崇明州东西三沙，一百八十六只；海盐澉浦，一十二只；杭州江岸一带，五十一只；嘉定州沙头浦官桥等处，一百七十三只；上海浦等处，一十九只；常熟白茅港一带，一百七十三只；江阴通州蔡港等处，七只；平阳瑞安州飞云渡等港，七十四只；永嘉县外沙港，一十四只；乐清白溪沙屿等处，二百四十二只；黄岩州石塘等处，一十一只；烈港一带，三十四只；绍兴三江陡门，三十九只；慈溪定海象山邓县桃花等渡、大山高堰头慈山奥等处，一百四只；临海宁海严山奥铁场等港，二十三只；奉化揭崎昌国秀山等山奥一带，二十三只。皇庆元年五月，海道都府承奉江浙行省札付，为庆绍千户所官集众讲究得，庆元地居东南，既于本处装讫粮米，再入刘家港取齐，多有沙险去处。若就定海港只放洋，径赴直沽交卸，实为便益。省府照得海运粮储，最为重事，浙东庆元绍兴路粮斛，既已讲究定，就于定海开洋，本府正官理合亲临督并起发。仰即便摘委庑斡府官一员，速诣彼中点视完备，趁时迭风汛开洋，每致失误。具差定官职名，起程日期飞申。延元年六月，庆元绍兴千户范承直呈，温台庆绍两浙粮数，前来刘家港交割装粮。今岁二月使至汇上港口，多为春运，重载相妨。踏逐得常熟州白节港水深，内外堪可湾泊。都府行据常熟江阴所申，移准千户忽林失，奉议将带指浅提领苏显，相视得白节港，合依人年例，令松江粮船自本港口上墩，南至包桥一带抛泊。却令温台庆绍两所粮船，于包桥上塘一带着泊。开洋时分，先令本处沿江船只，领舟宗出港，照依指浅船只，开洋顺便。浙西平江路刘家港开洋，一千六百五十三只，浙东庆元路烈港开洋，一百四十七只。支装粮船浅海，皆知险恶。其于装粮江河多有艰危去处，亦不为易。今挨问到上江里河支装粮斛，远近里路，安危地向如后。上江装粮海船，自平江路嘉定州刘家港开船，经由扬子江逆行使，经由各处沙浅，常损粮船。平江路常熟州地面甘草等沙水浅，委苏显指引江阴州地面浅沙暗礁九处，约一百余里。夏港至君山直开马驮沙面一带，至彭公山、石牌山、浮山、巫子门、铁积沙镇山、石头港、雷沟、陈沟、委袁源、汤屿，指引真州泊水湾交装。江西湖广粮，自刘家港至彼，约六百六十五里。江东各路自真州以上，江西狭窄，水势紧急。及芜湖采石一带，山矶峡险，每船一只，小者，亦用三五十人。登山入水，攀缘木石，打号尽力一声，方牵一步。延二年为始，申覆省府，并提调官札付各路。如遇江狭矶浅湍急去处，差请人夫，添力牵运船只。集庆路仓，自刘家港至彼，约九百四十里，至太平路，一百八十里，共一千一百二十里。至宁国路水阳仓，三百六十里，共一千四百八十里。以上三路，每岁海船可以抵岸支装。延六年四月二十日据昆山崇明所千户郭奉议申，船户驾使海船至黄池芜湖港口，为是各船料大，溪河浅涩，不敢抵仓，约离三五十里。移准宁国路提调官总管宋中大夫等牒，差官前去。本路河岸，及漂水州建平县地面，将应有船只，作急前来短搬，外合支水脚钱钞，今船户就便支给。本府移牒宁国路，添力剥载。池州路仓一百八十里，共一千六百六十里。在前年分本处短剥官粮，至太平芜湖江口交割，水程三百五十里。延四年，奉省札，海船径抵仓门。满浦装粮海船，自杨州崇明州三沙、黄连沙，投西过地名料斛等处一带沙浅，连属千里。潮长则海水弥漫，浅深莫测；潮落则仅存一沟，寸步万险。若船料稍大，必致靠损，难计里路。浙西装粮路分，皆是船户顾觅河船，短剥粮斛，搬上海船。今以昆山州太仓聚船去处，至九路仓分，平江路一百八里，无锡州一百九十八里，常州路二百八十八里，内三仓系在城，置立河道浅狭。用小料河船逐旋搬至城外，装入剥船，海盐州三百四十里，湖州路三百一十八里，松江府三百六十里。海船至花泾塘湾泊，离仓约一十二里。小船般剥乌泥泾，四百八十六里，海船于黄浦口湾泊，离仓约七里，用小船般剥，江阴州四百五十里。海船于黄田港湾泊，离仓约三里，用小船般剥。镇江路六百八十里，糙米仓在香糯仓之北，用小车搬运，约二三里，至鳝鱼港坝头，用小船剥上海船。香糯仓之南，用小车运至河船，约三二里。到鳝鱼港坝头，用小躺剥上海船，转指生受。浙东装粮路分：绍兴路，三江陟门至下盖山，一带河浅，一百余里，名为铁板沙，必用本路谙知地势海船，并庆元路小料船只，装运本路官仓，至海船湾泊处。三江陟门有小河，水程一十八里，顾觅河船短剥。台州路，长田港沙浅，用本路海船支，装官仓至南门外泊船处，约离三里。脚夫挑担上船。庆元路，府港深阔临近，路约一里。脚夫挑担上船。天妃灵感。详庙字。
　　【苏州志】
　　漕运之法，自秦罢侯置郡以来，天下飞萏挽粟，以三十钟为率，仅得一石。可谓艰矣。宋置淮南两浙江湖路发运使，岁漕数百万石，行转搬之法。东南六路转运真泗间，劳民尤甚。由海道而运则未有也。元既平宋，漕江南粮，以河运弗便。至元十九年，用丞相伯颜言，初通海道漕运，抵直姑以达京城，立运粮万户府三于姑苏，以南人朱清、张、罗璧为之。初岁以官船运粮四万余石，八月于刘家港聚会，由通州海门县黄连沙，万里长滩开洋，沿山堤山奥至盐城县，历西海州密胶等州界，涉灵山洋，东比行使月余，绕至成山。次年三月，方抵直姑。至元二十一年，定议官支脚价，令近海有力人户，自行造船，雇募稍水运粮。依验十斤百里，每石脚价八两五钱。当年运粮二十九万五千石。二十二年，运一十万石。二十三年，改立海道运粮万户二处运粮五十七万八千余石。二十四年，添设万户府二处，通前设万户府，立行泉州府司，以辖之。运粮三十万石，又行创运辽东粮三万石。二十五年，四十万石。二十六年，九十三万五千石。二十七年，一百五十九万五千石。二十八年，合并四万户府，设立海道都漕运万户府二处，除授达鲁花赤教化的，副达鲁花赤脱钵，舆淮东宣尉使张，江东宣慰使朱清，分任其事。于平江路置司，运粮一百五十二万七千二百五十石。二十九年，一百三十九万七千四百石。朱张四六分运，脚价七两五钱。三十年，千户殷明踏开生路，自刘家港至崇明三沙放洋，望东使入黑水大洋，收成山转西至刘家岛，聚舯取柴。登州沙门岛放业周年入界河，不旬日而抵沽口，当年运粮九十万八千石。自后悉由此路，甚为便益。千户殷明，亦以此而坠叙。三十一年，监察御史言海道不便，权行住运。照依上都和中粮，及用盐引折籴。朝廷以自至元十九年以来，海道运粮多方惜剖，始得成效。若拟盐引中粮，久而盐法必坏。用钞买籴，久而钞法必虚。海道且宜存设，当年运粮五十一万四千五百三十三石。元贞元年，两户府均运三十四万五百。二年，朱张停运。脚价减作六两五钱。大德以来，岁运不下百万石。自朱张废罢，大德七年，并立海道都漕运万户府，改设达鲁花赤正万户各一员，副万户四员，各降虎符，首领官三员，八年给降银印，辖千户所一十一处，镇抚所一处。委用千户六十七员，各降金牌，交辖前万户府，旧海船一百二十五万料，当运粮一百六十七万二千九百九石有畸。朝给赏赐，官吏表里假疋有差，定为岁例。九年，十年，十一年，所运累增。及一百八十八万余石。至大元年，万户勃罗帖木儿，升中书省右丞，佩三珠虎符，提调海运。运粮一百二十九万户六百四十八石。二年，勃罗帖木儿，改江浙行省平章，提调整治。岁运三百四十六万石。三年，持省丞相答朱蛮，平章勃罗帖木儿，提调添力成就，万户阿散忽都鲁，张文质询究，更张一十三事脚价添作每石至元钞一两六钱，香糯一两七钱，运粮二百九十三万六千五百三十三石。四年，中书奏，委行省张闾平章，高参政防提调，舆本府官，并朱张旧运粮头目询究远矢见。年年并一十所为七所。昆山崇明所，松江嘉定所，台州杭州嘉舆所，常熟江阴所，庆诏所，香糯所。时正万户王柔，由杭州路总管改授，厚重有谋，命其整治，条具上陈，其目有五，曰：固本，作气，去扰，辨事，得人，其盖谓漕以舟为本，舟以民力为本。今海居之民，财匮货翔，煦妪覆护之不勤，则本实先拨为经远谋，必固本为先。首以固本为提纲，终以得人为急务。二者相须，众目毕举。朝延是之。户漕简载，著为海漕久行良法，其论悉采郡人周文英所言。文英，宁吏部尚书，武仲七世孙也。又尝陈杭州钞法，三英水利，具载泽物藁。皇庆元年，运粮二百八万三千五百五石。二年，春夏二运，漕值风飓，省府提调官，右丞高资善讲究便益事宜，本府提控按牍，兼承发架徐泰亨，条陈漕运之弊，更张十事。万户郝中议赴都省告禀，准用其七。当年泰亨，给脚价，每石一十三两。徐泰亨，馀杭人。尝著《海运纪原》七卷，行于时。自是以后，岁运三百馀万石。第以风信不时，或遭沙浅，或厄风浪，以致失滔。由此运到数目不等，然亦不减二三百万石。燕都内外官府，大小吏士，至于细民，无不仰给马。至正十九年，至二十三年，张十诚所运，每岁仅一十馀万石焉。
　　【元成宪纲要】
　　至元三年，钦奉圣旨，据运粮牵船头疋。除海青使臣，庆会铺马头口外，其余过往宣使军马人等，并不得夺要头疋，至元二十五年，钦奉条画，节该漕运司，常切厘勒仓官人等，并不得收管不堪支持粮斛。在仓粮数时常点视，无致发变损坏。至元二十八年七月，中书省咨，随处粮斛，皆系人户元纳干圆洁净好粮，赞运仓官斗脚船户押纲人等，作弊侵盗食用，因而插和糠米比。或水拦抵数欺官。请行下合犀，如遇起送，即令各仓用印对果。内一果本仓收贮，一果呈解本省，咨发前来。二果分付押粮官赍赴直沽等处，收粮仓分，存留一果备照，开拆对样交收。若有湿润糠土不净粮数，定是根挨究治。大德六年，御史台奉中书省付，各路元拨船户车夫，除免差税，官给船只，专一漕运粮斛，别无余事。近年已来，纲官头目，中间作弊，齐敛钱物，放富差贫，及自行代替。本管上司，亦不点视关防究问，以致如此。今后若有违犯，许诸人首告，取问是实，痛行追断。本管上司失检举者，亦行治罪。仰严加体察施行。至大三年正月，钦奉圣旨：节该各路达鲁花赤，管总提调成就者，提高官收粮时分，好生的整治者，依体例干源好米收者，湿润变休送纳者，这海道都漕运万户府官人每，依体例好米交送纳者，别了的官吏人等有罪过者。至大四年二月，钦奉圣旨，节该海道都漕运万户府，运粮的时分，诸衙门不拣是谁，他每的勾当，其间休入去者，休沮坏者，修理船只，所用的木植，不拣甚么出产的地面里，收买的时分管地面的民官每，添气力收买者。水脚钱依时尽数散到者。克减要肚皮的，监察廉访司官体察者。更运的官人每，自其间不提调管民官每不用心，好生体覆呵。有罪过者，委会来的万户千户百户官人每，好生谨慎成就勾当呵。更添与名分赏与也者。不干济坏了勾当，要了罪过罢了者。延佑四年九月，钦奉圣旨：节该海道都漕运万户府，江浙省官提调，从长如原风船只，斟酌地理远近与脚价，将合运的粮，依数起运到直沽里呵。转收运的人每，疾忙交送纳者，迟慢变的人每，有罪过者。旧运粮来的船户。使见识躲避不肯运粮呵，有司官清所力者。沿海地面官司！如遭风船只，淹没了粮斛告呵，用心从实体勘者。运粮官吏船户每。船只变遭风淹没了粮斛，也么道休说谎。使见识者，似这般的濒海委付来的州县官，好生用心根问虚实者。休只凭他每的文字，破除数目者。至治元年八月，钦奉条画，节该临清御河直沽运粮等军，近年逃亡所抛粮数，令见在军人包运力疲乏，氵户下合该杂泛差役，并倚除免通制。元真二年五月，圣旨：节该中书省奏，都漕运使司所管沿河仓分，随路部粮官吏，与仓官人等，通同作弊，收受糠米比米粟，结揽轻赍虚出通关。致有短少官粮。又收粮其间，各处官司，辄将仓官、纲官人等，勾摄搅扰，沮坏漕运事，准奏，仰漕运司官，各路部粮正官仓官人等，每得似前通同作弊，收运粮斛。其间诸衙门不得妄生事端，色扰沮坏，违者照依累降圣旨，条画断罪。至元二十五年三月，尚书省契勘大都居民，所用粮斛，全藉客旅，兴贩供给。体知漕运司押纲差头目，并船户人等，指装运官粮为名，将御河上下兴贩物斛客旅，非理搔扰，及将在船物货强行剥卸，阻滞贩卖，以致京师物斛添价。都省议得，拟令都漕运使司，严加禁约。押纲头目船户人等，母致似前搔扰客旅，阻滞船只。非奉都省明文，不得擅自拘顾。大德七年，河南省咨江陵路，运播州米粮，不行查照鼠尾文册，致令司县将近上田多人户，不曾点。却将无地消乏下户，监勒一概差遣。都省议得，荆湖北道宣慰使你只儿嵬，同知不兀歹等，各罚俸一月没官。经历贾信决一十七下，都事崔祉李真各决二十七，江陵路达鲁花赤忽鲁海牙，总管昝德基，各决一十七下。府判赵藏器，推官崔，张从裕，经历知事王毅等，各决二十七下。提控按牍黄履道，决三十七下。其余司县正官，比例各决三十七下。标附过名。皇庆二年四月，江浙有咨，本省提调海运官咨，海运岁供京师，所系甚重。往往诈称风水，盗籴官粮。除已督责合属，委自廉干正官，于濒海去处，常切用辶水视体问，若有运粮船只，无故沿海停泊，就将船主取招究治。画时催赶起发，前赴直沽等处交卸，不得停留。本地面里正社长主首人等，容令湾泊，盗籴官粮作弊，一体坐罪。如果有遭风船只，随即根问虚实，体覆明白，依例施行外，切恐各处官司，恃不统摄，看为泛常。合令山东沿海去处官司，严切戒谕。庶肯遵守，都省准拟。皇庆元年，刑部呈准，弓兵本以辶水警，差拨护送。实妨巡捕。除进呈宝货、金银、钞锭、丝绵疋帛贵理物货，依例止差弓兵。其余粗重物货，不须防送。或押运人等，敢有违例占骑弓手马匹。各处官司，就便究问。至元十七年七月初五日，枢密院奏，镇守军人，不时有诸投下，及行钱做买卖等。赍着圣旨，令旨各处官人每文字，便要差军防送。委是军人生受，奉圣旨，今后休交防送者。至元十七年二月，行省体知各处，递运官物，多差蒙古汉军骑坐出征马防送，靠损马匹，深系利害。今后递运诸物，必合防送，差拨步军。大德四年，都省咨，议得行省应起运赴都诸物，当该提调正官，与所委押运官眼同点检足备，如法打角。除金银、宝钞、贵细物货、丝绵、疋帛依例轮差州县以次官，宣使管押，其余绵、土布、造作等项粗重物件，止差宣使将到元经手、并库子人等解纳外，据诸项军器，须差色目官员，与局官押运。其常课布疋，亦差宣使与局官起纳，却不得因而别差无俸及求仕人等押运。大德四年三月，户部呈江南起纳钱物，既有元差长押人员，各处又有防护军官人等，其州县伴送正官，合行革去。都省准呈。大德六年十月，中书省咨，如遇官物到于某处，指定端的，可到前路日期，于关文上书写某日时到来，某日起程前去。行移前路官司，递运防送。如不行指定实到日期，致令前路守候者，随即将元发关文官吏，取招断罪。至大四年，刑部呈，准各处行省，并诸衙门起运官物，不分贵细粗重，俱要弓兵防送，皆由起发官司之弊。今后如必合防送之物，从地头官司于差上该写弓兵定数，如有滥给，从初判署官吏，责罚相应。至治元年，刑部呈准，除大都路见今头目押送外头四省，今后合发出军流囚，不限月日，以寡就众。如及十名作一运，次差肯役能干惯熟之人管押，直至辽阳行省交割，各取明白收管照用。外据河南陕西湖广江西岭北所辖去处，并腹里路分，亦合依上发遣。至治三年，刑部呈准，各处遇有合发流囚，本处差人管押行移前路。巡尉官司接割，转发前去，取各处印信收管。元差长押直抵所指去处，取明白收管回还。若有疏虞，着落拘该地面官兵追捕，长押人员并巡防人等，验事轻重断罪，为例遵守。都省准据。
　　【国朝典章】
　　至元十七年九月，御史台承中书省付，据各处起运官物。其所差押运人员，往往不肯随逐车辆，用心关防。或令车辆先行，自后根赶。及或越程前去，安歇等候，复有径到地讫，往经十日，或半月之上，车辆才行到来。以此多致所押物货，沿路疏失损坏。私下着落，站户唱车人等陪偿。不惟损失官物，误公事，实为滋引词讼不便。今后但有起运官物，就取押运人等甘结文状，须要亲为根逐押运，昼夜用心关防，毋致丢失损坏。都省仰依上施行。至元二十一年七月，御史台承奉中书省付，据南京等路宣慰司呈，据襄阳路申，切见本路经过云南四川诸部蛮夷官员，管押进呈马疋诸物。于内多有得替。或因事赴上官员，将带梯已马疋等物，别赍把解发。明文俱称进呈为名，擅与前路官司呈状。或关牒倒行前路，于随处取要人员饮食，马疋草料，抬物牵马人夫，恣意侵凌官司。于所至之处，为是进呈之物，不敢违误。其所押物货，未知是否进上。例支破官钱，动摇于民。如此朦蔽上下，俱无可见，至甚未便。今后遇有进呈等物，若今始自本处官司，明给申覆上司文解，并押运人员差前路文字，开坐数目，今经过去处，依验应付饮食草料，合用人夫，赴上京亦凭元解，领纳所进之物。似不枉负官物，庶使于民各得其益。申乞照验。本司看详襄阳路所申，若令行省等衙门差，明白开写，合运官物，应付脚力，实为它当。具呈中书省照详，都省议得依准所呈。今后遇有进呈物件，本处官司打角了毕，点数箱篑包箧，称见斤重，于押官差并关文上明白开写，行移前路，应付脚力人夫边运前来，所司验数收受，外据饮食草料，依例施行。至元三十年七月，行御史台准御史台咨，据监察御史呈，因公差至陕州胡城站西路，逢押纲萄葡酒驮色目人员。通起马一百一十四匹，内马犬酒马六二匹，押运官乘骑并驰行李马一十四匹兀剌赤骑坐三十五匹，本站马数不敷，与前站相并，又有打过上站马匹应付去讫。又体知得陕西汉中道廉访司察知使臣兀里纳铺马上夹带水银，本司见行取问。卑职照得大都至安西各站铺马，多寡不一，据实驮酒马六十二匹，押运官行李回马四十九匹。如此多冒，盖因元起发官司，于起马关文内，不行明白开写实起马匹，纵令押运官中间恣意稍带诸物，其各处所设脱脱禾孙，止凭前站关文，即行应付，并不盘当，习成此弊。奉中书省付，都省议得，今后各处起运系官诸物，自起程官司，将物货盘称见数，如法打合对记备细数目，于押物人，若扎内明白开写，验实起数目，可起马匹，并元剌赤斟酌缓急，分作运次应付经过。脱脱禾孙更为点视照勘差，不致夹带余物。如有犯之人，同元起发官司一体治罪。及脱脱禾孙不为用心分间，亦为严加罪责。除外。仰照验依上施行。皇庆元年九月，江西行省准中书省咨，刑部呈济宁路备济州申任城县准捕盗官牒，照得江南各省押运到官物人员，各赍行省付，粗重物价，并要防送，动将捕盗官吏打骂。及将弓兵人等吊拷，剥脱衣服。都省照得先为递运系官诸物，除金银宝钞贵细物货，合用防送弓兵。照依路关文，随即应付。多者不过一十五名，押运人员，不合多馀差占，及不得须要捕盗官防送。外据粗重物货，歹人窥图之物，不须防送。又照得多有海外诸番进呈狮象虎豹，汉马犀牛猿猴，并江浙四省押运到年例支持皮货，糟姜添器桐油等物，并海道屯田递运粮斛，饣其子园米鱼货小料船只，并赴任回还官员老小自已船只，及纸经板经文茶货甘橘药物，木瓜铜器心红，拘刷到相扑人等到来本镇，有押运人员，止凭前路关文，便要正马弓兵，及正官防送，实是生受。令行备申，乞照详施行。得此，本部议得弓兵之设，本以巡警盗贼。其各处起纳诸物，不分贵细粗重，一概差发官兵护送，实妨巡捕，事系利害，以此参详。如蒙都省再咨各处行省，除进呈茶货、金、银、钞、锭、丝绵、匹帛、贵细物货，依例上差弓兵。其物粗重，不须防送。照会本部，禁治相应。具呈照详都省，请依上施行。
　　【大德典章】
　　大德五年十月二十四日，江西行省准中书省咨，兵部呈，奉省判本部呈，伯颜签省言扰民不便事。内一件，东平路起运诸物，元定千斤百里中统钞一十两，草料涌贵，官支脚价不敷。自今街下顾脚，千斤百里，该钞一十七两。若依街下脚价，中统钞一十七两顾觅不致扰民。曹州申，今后千斤百里，脚价例量添一倍。河间路申，如蒙照依，街市两平，和顾相应。河南行省咨，河南府申，和顾脚力，元定千斤百里山路一十二两，平川一十两。近年诸物涌贵，其得脚价不敷。合无照依，自令各路车杖，实该价钱预为支发。两平和顾，似不扰民。至元二十九年，蕲黄运粮下水千斤百里，脚钱中统钞六钱，别无上水定例。议得上水比下水增倍，作一两二钱。旱脚价钱，亦合比元定之上，量添加五。本部议得，山路脚钱一十二两，平川一十两，虽是在先已定通例，却缘比年诸物涌贵边运类数，止循旧例，实是亏民。参详除大都至上都，并五台脚价外，其余路分，今后应有边运诸物水脚价钱，比附行省所据，上水添作一两，下水止依旧例六钱。旱脚山路作一十五两，平川一十二两。于不以是何钱内随帅放支相应。奉都堂钩旨，运送兵部，照勘明白。议据通例，连呈奉此，照得至元二十五年四月，本部与户部询究，定各都应起诸物。千斤百里，平川支中统钞一十两，山路一十二两，水路六钱。又于大都路倒除水脚。卷内照得千斤百里，下水支钞七钱，上水八钱。为不见几年分定例，行据大都路备通州申，官顾水脚，于大德三年，为江西省钞本，和顾到水脚价例，系蒙省委倒除官定拟到，上水八钱，下水七钱。到今依此例和顾外，据和顾水脚，即与官例同。旱路平川和与脚价钱二十两，山路和顾驰运五台帖货据支钞三十六两，开申乞照验。及照得元真二年六月，承奉中书省付，江浙省备杭州路申，约量定据里河千斤百里，支中统钞六钱。外江上水七钱，下水六钱。移咨本省，更为可否相应，依上施行。又照得大德四年七月二十九日，承奉中书省付，本部呈高唐州申，递运官物，差拨百姓车牛生受，都省议得起运官物，已有定例程限。今后各处，行省应起诸物，趁河水通流，分运起遣。若遇河水结冻，地面官司将紧用细物，秤盘实有斤重，官为两平和顾快便脚力。直至前路总管府交割。合该脚价，于本路不以是何系官钱内，即便应付等事。除外仰遍行合属，依上施行。奉此除遵依外，今奉前因本部议得，递运脚力，若从诸路两平和顾，先行放支脚价，虑恐各路为无定例，冒破官钱。将来倒除，倘有争悬，各言彼处体例如此，似难关防。以此参详，除大都至上都并五台脚价外，其余路分，比附各处所拟，千斤百里中统钞为则。量添旱脚山路作一十五两，平川一十二两。江南腹里河道水脚，上水作八钱，下水七钱，江黄河上水一两，下水七钱。验实有斤重，于不以是何官钱内即便放支和顾，递运相应。具呈照详得此，都省议得，除下水脚价，拟依旧例六钱外，余准部拟。除外咨请照验，依上施行。大德六年七月日，袁州路奉江西行省，据南康路申，准饶州路关，准信州路关，准衢州路关，照得大德五年十二月初二日，据常山水步站申，有福建闽庆南剑汀泉饶信等路，起解金银段匹等项纲运从本路经过，或三扛五扛，先差长押官并库官库子管押，续后或两次三次，又差库官库子人等管押，根赶元委长押官，并要站船装载。每长押官为官库子人等，依准前路文字，不问五扛之上，十扛之下，例要递运船一只，站船二只。今后起解物件，如四扛之上，十扛之下，莫若令所委人员，就坐递运船只，免用站船。四扛之下，所委人就坐站船，免用递运船只。如此似望两得其便，乞照详。得此，申覆通政院，照详去后。大德六年四月，初四日，承奉通政院付，该准申施行，奉此关请，依奉通政院付事理施行，准此申，乞照验省府仰依上施行。
永乐大典
卷之一万五千九百五十一
卷之一万五千九百五十一
　　九震运
　　五运
　　【苏子由古史】
　　《三皇本纪》：太昊，伏氏，风姓，亦曰庖。以木德王天下，为三皇首。伏氏既衰，而共工氏伯九州，自谓水德，失五行之叙。其后神农氏兴，以火德继木，为火师也。
　　【册府元龟】
　　太昊：帝庖氏，继天而王，为百王先首，德始于木，故为帝太昊。
　　【事物纪原】
　　《通》曰，太昊木德王，始有甲五运项峻《始学篇》曰，天地立有天皇，以木德王。则五运之起，自天皇氏始也。然天地开辟之初，溟鸿，万物未立。五运相乘，宜未详也。当自太昊为是。王子年《拾遗记》曰，伏以木德称王，位居东方，以含养蠢化，叶于木德。其音附甲，号曰木皇。此宜五德相乘之始也。后汉班固《典引》曰，肇命人主，五德初始，莫不开元于太昊。注云，谓庖始以木德王也。《前汉》《郊祀志》赞曰，刘向父子，以为帝出乎震，故庖氏受木德。冯《续事始》引徐秀《帝王年代图》云，伏为百王首，故《易》曰，帝出乎震。即帝王五运，震为木，起自太昊也。炙毂子曰，五运有二说。邹衍以相胜，刘向以相生。自伏至颛顼，以木火土金水相承。汉魏以还，共遵刘说。阵诜《锦带前书》亦曰，伏始以木德出乎震，故曰太
　　【罗泌路史】
　　《黄帝后记》：察五气，立五运，洞性命，纪阴阳，极咨于歧雷，而《内经》作。
　　【册府元龟】
　　伯禹夏后氏，虞舜禅以天下，土行金，故为金德，故夏后氏尚黑；以建寅之月为正，物生黑色。戎事乘骊，戎珍也，马黑色曰骊?。《尔雅》曰，马来牝骊牡玄。牲用玄。玄，黑类也。汤伐桀，践天子位，乃改正朔，服色尚白。朝会以昼，金生水，故为水德。天下号曰商，后曰殷。初契封商，汤居殷而受命，故二号。故殷人尚白，以建丑之月为正，物茅白色。戎事乘翰，翰，白色马。牲曰白。周武王伐纣，践天子位。水生木，故为木德，号曰周室。故周人尚赤，以建子之月为正，物萌色赤。戎事乘，骈马白腹。牲用，赤类。烈王二年，周太史儋见秦献公曰，始周舆秦国合，合而别，别五百载复合。周孝王对伯翳之后为候伯，与周别。五百载，至昭王时，西周君臣自归受罪，献其邑三十六城，合也。谓从秦仲至孝公强大，显王致霸，与之亲合也。合十七岁，而霸王者出焉。从此后十七年，而秦昭王立，武王昭王皆伯，至始皇而王天下。
　　【西汉会要】
　　自齐威宣时，驺子之徒，论著终始五德之运。如淳曰，今其书有五德终始，五德各以所胜为行，秦谓周大德，威火者水，故自谓水德。师古曰，驺子即驺衍。及秦帝而齐人奏之，故始皇用之。秦兼天下，颇推五胜。而自以为获水德，乃以十月为正，色上黑。汉兴，方纲纪大基庶事草创，袭秦正朔。以北平侯张苍言，用颛帝历，然正朔服色，未睹其真云。高祖立为沛公，旗帜皆赤，由所杀蛇白帝子，所杀者赤帝子也。赞曰，汉承尧运，德祚已盛。断蛇著符，旗帜皆赤。协于大德，自然之应，得天统矣。高祖曰：北我而起，亦自以为获水德之瑞。虽明习历，及张苍等，咸以为然。是时天下初定，方纲纪大基，高后女主皆未遑，故袭秦正朔服色。文帝时，贾谊以为汉兴二十馀年，宜当改正朔。易服色制度。乃草具其仪法，色上黄，数用五，帝谦逊未遑也。文帝十六年，鲁人公孙臣上书曰：始秦得水德，及汉受之，推终始传，则汉当土德。土德之应，黄龙见，宜改正朔，服色上黄。张苍以为汉乃水德之时，河决金其符也。年始冬十月，色外黑内赤，十月阴气在外，故外黑。阳气尚伏在地，故内赤也。或曰，十月百草外黑内赤也。与德相应。公孙臣言非是，罢之。明年，黄龙见成纪，天水之县也。文帝召公孙臣，拜为博士。与诸生申明土德，草改历服色事。新垣平玉杯诈觉，是后文帝怠于改正服鬼神之事。武帝即位，天下义安，缙绅之属，皆望天子封禅，改正度也。赵绾王臧，议草改历服色事，未就，窦太后不好儒术，使人按绾臧自杀。元封七年，司为迁等言历纪坏废，宜改正朔。是时御史大夫倪宽明经术，上乃诏宽曰，今宜何以为正朔，服色何上？宽与博士赐等议，皆曰，帝王必改正朔，易服色，所以明受命于天也。创业变改，制不相复。推传序文，则今夏时也。于是乃诏以七年为元年，大初元年夏五月正历。以正月为岁首，色上黄数用五。张晏日，汉据土德，土数五，故用五。定官名，协音律。班固曰：汉兴之初，庶事草创，唯一叔孙生，略定朝廷之仪。若乃正朔服色，郊望之事，数世犹未章焉。至于孝文，始以夏郊。而张苍据水德，公孙臣贾谊，更以为土德。卒不能明。孝武之世，文章为盛，大初改制，而儿宽司马迁等犹从臣谊之言。服色数度，遂顺黄德。彼以为五德之传，从所不胜。秦在水德，故汉据土而克之。刘向父子以为帝出于震，故包羲氏始受木德，其后以母传子。终而复始。自神农黄帝，下历唐虞三代，而汉得火焉。故高祖始起，神母夜号，着赤帝之符，旗章遂赤，自得天统矣。刘向父子虽有此议，时不施行，至光武乃用火德耳。昔共工氏以土德，间于木火，与秦同运，非其次序，故皆下永。由是言之，祖宗之制，盖有自然之应，顺时宜矣。
　　【史记】
　　《列传》：张苍为计，相时绪，正律历，以高祖十月始至霸上。因故秦时，本以十月为岁首，弗革。推五德之运，以为汉当水德之时，尚黑如故。吹律调乐人之音声，及以比定律令，注：如淳曰此谓五音清浊，各有所比也。以定十二月律之法，令于乐官，使长行之。瓒曰，谓以比故取类，以定法律与条令也。若百工天下作程品，注，如淳曰：若，顺也。百工为器物，皆有尺寸两，皆使得宜，此之谓顺。晋灼曰，若，预及之辞。注，索隐曰，晋灼说为得。至于丞相卒就之，故汉家言律历者本之张苍。
　　【汉书】
　　《光武记》：建武二年正月，始正火德，色上赤。汉初土德色尚黄，至此始明火德，徵帜尚赤服。
　　【三国志】
　　魏文帝以汉元康元年十一月受禅，给事中博士苏林董巴上表曰，魏之氏族，出自颛顼，与舜同祖。舜以土德承尧之火，今魏亦以土德承汉之火。于行运合于尧舜授受之次，遂改延康元年为黄初元年。议改正朔，易服色，殊徽号，承土行，十二月幸洛阳，以夏数得天，故即用夏正，而服色尚黄。又诏，以汉火行也，火忌水，故洛去“水”而加“隹”；魏于行次为土，土，水之壮也，水得土而乃流，土得水而柔，故除“住”加“水”，变“雒”为洛。明帝景初元年，春正月壬辰，山庄县言黄龙见，于是有司奏以为魏得地统，宜以建丑之月为正。三月定历改年，为孟夏四月。初，文皇帝即位，以受禅于汉，因循汉正朔弗改。帝在东宫著论，以为五帝三皇礼不相袭，正朔自宜改变。以明受命之运。及即位，优游者久之。史官复著言宜改，乃诏三公，特进，九乡中郎将，大夫，博士，议郎，千石，六百石博议。议者或不同。帝据古典。甲子诏曰，夫太极运三辰五星于上。元气转三统五行于下，登降周旋，终则又始，故仲尼作《春秋》三微之月，每月称王，以明三正迭相为首。今推三统之次，魏得地统，当以建丑之月为正月。考之群艺。厥义章矣。其改青龙五年三月为景初元年四月，服色尚黄，畜牲用白，戎事乘黑首白马，建大赤之旗，朝会建大白之旗，改大和历曰景初历。其春夏秋冬，孟仲季月，虽与正岁不同，至于郊祀迎气，祠蒸尝，巡狩田，分至启闭，班宣时令，中气早晚，敬授民事，皆以正岁斗建为历数之序。初高堂隆以为改正朔，易服色，殊徽号，异器械，自古帝王，所以神明其政，变民耳目。故三春称王，明三统也。于是敷演旧章，奏而改焉。帝从其议，改青龙五年春三月，为景初元年孟夏四月，服色尚黄，牲用白，从地正也。齐王芳以景初三年即位，十二月诏曰，烈祖皇帝以正月弃皆，天下臣子，永惟忌日之哀。其后用夏正，虽违先帝通三统之义，斯亦礼制所由变改也。又夏正于数为得天正，其以建寅之月为正始元年正月，以建丑月为后十二月。
　　【晋书】
　　《武帝纪》：太始元年，即位。二年九月，群公奏唐尧舜禹，不以易祚改制。至于汤武，各推行数。宣尼答为邦之问，则曰行夏之时，略冕之制，通为百代之言。盖期于从政济治，不系于行运也。今大晋继三皇之踪，踵舜禹之迹，应天从民，受禅有魏，宜一用前朝正朔服色，皆如有虞遵唐故事，于义为弘。奏可。史臣曰，晋为金行，服色尚赤，考之天道，其违甚矣。元帝以丁丑岁，称晋王，置宗庙，使郭璞筮之云，享二百年。自丁丑至禅代之岁，年在庚申，为一百四岁。然丁丑始系西晋庚申终入宋，年所馀惟一百有二岁耳。璞盖以百二之期促，故婉而倒之为二百也。
　　【习凿齿传】
　　凿齿临终，上疏曰，臣每谓皇晋，宜越魏继汉，不应以魏后为三恪，而身微官卑，无由上达。怀抱愚情，三十余年。今沉沦重疾，性命难保。遂尝怀此，当与之朽烂。区区之情，窃所悼惜。谨力疾著论一篇，写上如左。愿陛下考寻古义，求经常之表，超然远览。不以臣微贱，废其所言。论曰：或问魏武帝功盖中夏，文帝受禅于汉，而吾子为汉终有晋，其实理乎？且魏之见废，晋道亦病。晋之臣子，宁可以同此言哉？答曰，此乃所以尊晋也。但绝节赴曲，非常耳。所悲见殊心异，虽其莫察，请为子言焉。昔汉氏失御，九州残隔。三国乘间，鼎数世。干戈日寻，流血百载。虽各有偏正，而其实乱也。宣皇帝势迫当年，力制魏氏。蠖从时，遂霸戎役。晦明掩耀，龙潜下位。俯眉重足，鞠躬屏息。道有不容之难，躬蹈履霜之险，可谓危矣。魏武既亡，大难获免。始南擒孟达，东荡海隅。西抑劲蜀，旋抚诸夏。摧吴人入侵之锋，扫曹爽见忌之党。植灵根以跨中岳，树群才以翼子弟。命世之志既恢，非常之业亦固。景文继之，灵武冠世。克伐贰违，以定厥庸。广卷梁益，奄征西极。功格皇天，勋侔右烈。丰规显祚，故以灼如也。至于武皇，遂并疆吴，混一宇宙。又清四海，同轨二汉。除三国之大害，静汉末之交争。开九域之蒙晦，定千载之盛功者，皆司马氏也。而推魏继汉，以晋承魏，比义唐虞，自托纯臣，其不异哉？今若以魏有代王之德，则其道不足有静乱之功，则孙刘鼎立道不足，则不可谓制当年。当年不制于魏，则魏未曾为天下之主。王道不足于曹，则曹未始为一日之王矣。昔共工伯有九州，秦政奄平区夏，鞭挞华戎，专总六合，犹不见存于王，沦没于战国。何况暂制数州之人，威行境内而已，便可推为一代者乎？苟以晋当事魏，惧伤皇德，拘惜禅名，谓不可割，则惑之甚者。何者？隗据陇，公孙帝蜀，蜀陇之人，虽服其役。取之大义，于彼何有？且吴楚代号，周室未亡，子文延陵，不见贬绝。宣皇帝官魏，逼于性命，举非择木，何虚德美。禅代之义，不同尧舜。校实定名，必章于后。人各有心，事胡可掩。定空虚之魏，以屈于已，孰若仗义，而以贬魏哉？无命世之人，正情遇物。假之际会，必兼义勇。宣皇祖考，立功于汉。世笃尔劳，思报亦深。魏武越超，志在倾主。德不素积。义险永薄。宣帝舆之，情将何重。虽形屈当年，意申百世，降心全已，愤慨于下。非道服北面，有纯臣之节。毕命曹氏，忘济世之功者也。夫成业者，系于所为，不系所籍。立功者，其言所济，不言所起。是故汉高禀命于怀王，刘氏乘毙于亡秦，一伪以远嗣，不论近而计功：考五德于帝典，不疑道于力政。季无承楚之号，汉有继周之业。取之既美，而已德亦重故也。凡天下事，有可借喻于古，以晓于今。定之往昔，而足为来证者。当春秋之时，吴楚二国，皆号之王也。若使楚庄推鄢郢以尊有德，阖闾举三江以奉，命世之君，有德之主，或籍之以应天，或抚之而光宅，彼必自系于周室，不推吴楚以为代，明矣。积勋累功，静乱宁众，数之所录，众之所与，不资于燕哙之授，不赖于因籍之力，长辔庙堂，吴蜀两毙，运奇二纪，而平定天下。服魏武之所不能臣，荡累叶之所不能除者哉！自汉末鼎沸，五六十年，吴魏犯顺而强，蜀人伏正而弱。三家不能相一，万姓旷而无主。夫有定天下之大功，为天下之所推，孰如见推于暗人，受尊于微弱，配天而为帝，方驾于三代，岂比首于曹氏，侧足于不正，即情而常实，取之而无惭，何与诡事而托伪，开乱于将来者乎是故故旧之思，可封魏后。三属之数，不且见列。以晋承汉，功实显然。正名当事，情体亦厌。又何为虚尊不正之魏，而亏我道于大通哉？昔周人咏祖宗之德，追述翦商之功。仲尼明大孝之道，高称配天之义。然后稷勤于所职，聿来未以翦商。异于司马氏仕乎曹族，三祖之寓于魏世矣。且夫魏自君之道不正，则三祖臣魏之义未尽。义未尽。义未尽。故假涂以运高略。道不正，故君臣之节有殊。然则弘道不以辅魏，而无逆取之嫌；高拱不劳汗马，而有静乱之功者，盖勋足以王四海，义可以登天位，虽我德惭于有周，而彼道异于殷商故也。今子不疑共工之不得列于帝王，不嫌汉之系周而不系秦，何至至于一魏，犹凝滞而不他哉？夫欲尊其君，而不知推之于尧舜之道；欲重其国，而友厝之不足胜之地，其君子之高义。若犹未悟，请于是止矣。
　　【北史】
　　后魏道武天兴元年十二月，诏百司议定行次。尚书崔玄伯等奏从土德，服色尚黄。数用五，末祖辰腊牺牲白，五郊立气，宣赞时令，敬授民时，行夏之正。时有司奏国家继黄帝之后，宜为土德。故神兽如牛，牛土畜，又黄色显曜其符也。于是始从土德。天兴中，李先之子密问于先曰，子今为魏臣，将复事他主也。先告曰，未也，国家政化长远，不可卒穷。自始皇至齐受禅，实五百余载矣。孝文太和十四年八月，诏曰，丘泽初配，尚宜定五德相袭，分叙有常。然异同之论，著于往汉。未详之说，疑在今史。群官百辟，可议其所应。必令合衷，以成万代之式。中书监高闾议以为，帝王之作，百代可知。运代相承，书传可考。虽祚命有长短，德政有优劣，至于受终严祖，殷荐上帝，其致一也。故敢述其前载，举其大略。臣闻居尊据极，允应明命者，莫不以中原为正统。神州为帝宅。苟位当名全，化迹流洽，则不专以世数为与夺，善恶为是非。故尧舜禅楫，一身异尚。魏晋相代，少纪运殊。桀纣至雪，不废承历之叙，厉惠至昏，不阙周晋之录。计五德之论，始自汉刘。一时之议，三家致别。故张苍以汉为水德，贾谊公孙以汉为土德，刘向以汉为火德。以为水德者，正以当有水溢之应，则不推运代相承之数也。以为土德者，则以亡秦继历相。即为次不推逆顺之异也。以为火德者，悬登赤帝斩蛇之符，弃秦之暴，越恶承善，不以世次为正也。帮以周为火德，自兹厥后，乃以为常。魏承汉火生土，故魏为土德。晋承魏土行金，故晋为金德。赵承晋金生水，故赵为水德。燕承赵水生木，故燕为木德。秦承燕木生火，故秦为火德。秦之未灭，皇魏未克，神州秦民既亡，大魏称制玄朔。故平文之庙，始称太祖。以明受命之证。如周在岐之阳，若继晋，则晋亡已。若弃秦，则中原有寄。推此而言，承秦之理，事为明验。故以魏承秦，魏为土德。又五纬表验，黄星曜采。考氏定实，合德轩辕。承土祖木，为事为著矣。又秦赵及燕，虽非明圣，各正号赤县。统有中土。郊天祭地，肆类成秩。明刑制礼，不失旧章。奄岱逾河，境被淮汉。非若促边方，替拟之属。远如孙权刘备，近若刘裕道成，事系蛮夷，非关中夏。伏惟圣朝，德配天地，道被四海，承干统历，功侔百王。光格同于唐虞，享祚流于周汉。正位中境，奄有万方。今若并弃三家，远承晋氏。则蔑中原正次之实，存之无损于此，而有成于彼。废之无益于今，而有伤于事。臣愚以为宜而尚黄，定为土德。又前代之君，明贤之史，皆因其可褒褒之，可贬贬之。今议者偏据可绝之义，而不录可全之理。所论事大，垂之万业，宜并集中群儒，人人别议。择其所长，于理为悉。书丞臣李彪，著作郎崔光等议，以为尚书闾议继近秦氏，臣职掌国籍，颇览前书，惜此正次，慨彼非绪，辄仰推帝始，远寻百王。魏虽建国君民，兆朕振古，祖黄制朔，绵迹有因，成此帝业，神元为首。按神元晋武，往来和好。至于桓穆，洛京破亡。二帝志摧，总勒思存。晋氏每目力刘琨，申威并冀。是以晋室御扶救之仁，越石深代王之请。平文太祖，抗衡符石，终平燕氏，大造中区。是则司马祚终于郏乡，而元氏受命于云代。盖自周之灭，及汉正号几六十年，著符尚赤。后虽张贾殊议暂疑，而卒从火德，以继周氏。排虐嬴以比共工，蔑暴项而同吴广。近蠲谬伪，远即神正。若此之明也，宁使白蛇徒斩，雕云空结哉？自有晋倾沦，暨登国肇号，亦几六十馀载。物色旗帜，率多取黑。是又自然合应，玄同汉始。且秦并天下，革创法度，汉仍其制，少所变易。犹仰推五运，竟踵隆姬。而况刘石符燕，世业促礻扁，纲纪弗立，魏接其弊，自有夷典。岂可异汉之承木，舍晋而为土耶？夫皇统崇极，承运至重，必当推协天绪，考审王次，不杂以僭窃。参之强狡，神元既晋武同世，桓穆与怀愍接时。晋室之沦，平文治太庙号太祖，抑亦有由。绍晋金德，孰曰不可。而欲次兹伪僭，其非惑乎？臣所以惜之，唯垂察纳。诏令群臣议之。十五年正月，侍中司空长乐王穆亮，侍中尚书左仆射，平原王陆睿，侍中吏部尚书中山王王元孙，侍中尚书驸马都尉南平王冯诞，散骑常侍都曹尚书新泰候游明根，散骑常侍南部令邓侍祖，秘书中散李恺，尚书左丞郭祚，右丞霸城子卫庆，中书侍郎贾元寿等言，臣等受敕共议中书监高闾，秘书丞李彪等二人，所议皇魏行次。尚书高闾以石承晋为水德，燕承石为木德，以秦承燕为火德，大魏次秦为土德。皆以地据中夏，以为德统之征。皇魏建号，事接秦末。晋既减亡，天命在我。故因中原有寄，即而承之。彪等据神元皇帝，与晋武并时，桓穆二帝，仍修旧好。始自平文，逮于太祖。杭衡秦赵，终平慕容。晋祚终于秦方，大魏与于云朔。据汉弃秦，承周之义。以皇魏承晋为水德。二家之论，大略如此。臣等谨共参论，伏惟皇魏世王玄朔，下迄魏晋赵秦二燕，虽地据中华，德祚微浅，并获推获叙，于理未惬。又国家积德修长，道光万载。彪等职主东观，详究图史。所据之理，其志难夺，今欲从彪等所议，宜承晋为水德。诏曰，越近承远，情所未安。然考次推时，颇亦难继。诸贤所议，其朕能有违夺。便可依为水德，祖申辰腊。
　　【册府元龟】
　　后周闵帝元年春正月辛丑，即天王位。是日魏槐里献赤雀，百官奏议云，帝王之兴，必更正朔。明受之于天，革民视听也。逮于尼甫，稽诸阴阳，云行夏之时，后王所不易。今魏历告终，周室受命。以木乘水，是当行绿，正用夏时。式遵圣道，惟文王诞玄所之祥，有黑水之谶，服色乌。制曰可。
　　【隋书】
　　《文帝纪》：开皇元年六月癸未，诏以初受天命，赤雀降祥，五德相生，赤为火色。其郊及社庙，依服色之仪。而朝会之服，旗帜牺牲，各令尚赤。戎服以黄。七月乙卯，帝始服黄，百僚毕贺。
　　《崔仲方传》；高祖受禅，召崔仲方与高颖议正朔服色事。仲方曰，晋为金行，后魏为水，周为木，皇家以火承木，得天之统。又圣躬载诞之初，有赤光之瑞。车服旗牲，并宜用赤。又观帝除六官，请依汉魏之旧，帝皆从之。《卢贲传》：高祖受禅，贲为开府。命贲清宫，因典宿衙。贲于是奏改周代旗帜，更为嘉名。其青龙驺虞，朱雀玄武，千秋万岁之旗，皆贲所创也。
　　【唐书】
　　玄宗开元中，有上书请以皇家为金德者。中书令萧嵩奏请集百僚详议。侍中裴光庭，以国家符命，久著史策。若有改易，恐贻后学之诮，密奏请依旧为定。乃下诏停百僚集议之事。王钦若曰，考唐初事阙。天宝九载七月，诏曰：三王继统，质文既不相袭。五德承时，服色遵于所尚。至旗常改制，翰异宜，所以表军国之容，合声明之度。事之大者，安可因循而已焉。国家膺推纽之期，纂黄中之历，宪章垂范运既属于惟新；旗帜同色，义必在于革故。顷者俯纳群议，式明统绪。故得天人致和，风雨时若。岂联躬菲德，克广睿图，实累圣鸿休，允膺景运。稽古之大，既有昭明。文物所资，理宜详正。其诸卫应队仗，所用绯色幡等，并改为赤黄色。广克遵于通变，谅有叶于从宜。其诸节度，并管内军使等，亦宜准此。九月，居士崔昌上封事，以国家合承周汉，其周隋不合为二王后，请废。诏下尚书省，集公卿议。昌负独见之明，群议不屈。会集贤院学士卫包抗表陈论，上心遂定。乃求殷周汉后为三恪，废韩介等公，以昌为左赞善大夫，包为虞部员外。十载五月，诸卫幡旗色始改为赤黄。十二载五月已酉，复以魏周隋依旧为恪，及二王后，其本封韩介等公如故。初崔昌上封，推五行之运，以皇家土德，合承汉行。自魏晋至隋，皆非正统，是闰位。书奏，诏公卿议。是非相半。时上方希古慕道，得昌疏，甚与意惬。宰相林甫，亦以昌意为是。会集贤院学士卫包抗疏秦曰：昨夜云开，四星聚于尾宿。又都堂会议之际，阴雾四塞。绪言之后，晴空万里。此盖天意，明国家承汉之象也。上以为然。遂行之。及是杨国忠恨李林甫之短，乃奏云：周汉远，不当为二王后。卫包助邪，独与林甫计议。大紊彝伦，上疑之。下包狱案鞠，遂贬为夜郎郡夜郎尉，崔昌为玉山郡乌雷尉。并员外置。代宗永泰中，归崇敬为膳部郎中。时有术士巨彭祖上书云，大唐土德，千年合符。请每四季郊，祀天地。诏礼官儒者议之。崇敬议曰，案旧礼，立春之日，迎春于东郊，祭青帝。立夏之中，迎夏于南郊，祭赤帝。先立春十八日，迎黄灵于中地，祀黄帝。秋冬各如其方。黄帝于五行为土，王在四季，生于火，故火用事之末而祭之。三季则否。汉魏周隋，共行此礼。国家土德乘时，亦以每岁六月土王之日，祀黄帝于南郊，以后土配，所谓合礼。今彭祖请用四季祠祀，多凭纬候之文，且据阴阳之说，事涉不经，恐难行用。
　　【唐语林】
　　自古圣王五运之次，凡有二说。邹衍则以五行相胜、为义，刘向则以五行相生为义。汉魏共遵列说，唐承隋代火运，故为土德。衣服尚黄，旗帜尚赤，常服赭赤也。赭黄色之多赤者，或谓之柘禾，其义无取。高宗时，王勃著大唐千年历，国家土运，当承汉氏火德，上自曹魏，下自隋室，自南北两朝，咸作一统。不得取五运之次。勃言迂阔，未为当时所许。天宝中，上书言事者，多为诡异以冀进用。有崔昌，采勃旧说，遂以上闻。玄宗纳焉，下诏以唐承汉，自隋以前，历代帝王皆屏黜。更以周汉为二王后。是岁礼部，试土德惟新赋，即其事也。及杨国忠秉政，自以隋氏之宗，乃追贬崔昌，并当时议者，复乃崔阝介公焉。
　　【册府元龟】
　　周太祖广顺元年，司天上言，历代帝五以五运相承，前朝绍承水德。今国家建号周朝，合木德代水，准经法国，以姓墓为腊。今历日所行，合以今年十二月二十二日丁未为腊。从此。王钦若等曰，晋承后唐，汉承晋，本文不载。所王之德，据周称木德，即是汉为水，晋为金，以继唐土德也。
　　【宋会要】
　　太祖建隆元年三月，有司上言，国家受禅于周，周木德，木生火，合以火德王。其色尚赤，仍请以戌日为腊。从之。太宗太平兴国九年，四月，布衣赵垂庆言，皇家当越五代，上承唐统为金德！若以梁上继唐，传后唐至国朝，亦合为金德。矧自禅代以来，符瑞押至，羽毛之类，多色白者，皆金德之应。望改正朔，易服色，以承天统。下尚书省，集百官定议。右散骑常侍徐铉等奏议曰，五运相承，国家大事。著于前载，具有明文。顷以唐季丧乱，朱梁篡代。庄宗早编，属籍继立。亲雪国雠，天下称庆。即以梁比羿浞王莽之徒，不可以为正统也。庄宗中兴唐祚，重新土运。自后数姓相传。晋以金，汉以水，周以木，天造皇宋，运膺火德。况国初便祀火帝，为感生于金。二十五年，圆丘展礼，已经六祭。年谷丰登，干戈偃战。必若圣统，未合天心焉。有太平得如今日。其可辄因献议，便从改易。又云，梁至周不合迭居五运，欲上继唐统为金德，且后唐已下，奄宅中区，合该正统。今便废绝，礼实无谓。且五运代迁，皆亲承受。质文相次，间不容发。岂可越数性之上，继百年之运。按《唐书》天宝九载，崔昌献议曰，魏晋至周隋，皆不得为正统。欲唐远继汉统，立周汉子孙为王者后，备三恪之礼：是时朝议，是非相半。集贤学士卫包，扶同李林甫，遂行其事。林甫卒后，复以魏周隋后为三恪，崔昌卫包，并皆远贬。此又前载甚明。况今封禅有日，宜从定制，上答殊休。从之。真宗大中祥符三年九月，开封府功曹参军张君房言，国家当继唐土德统，用金德。朱梁篡代，不可以承正统。其晋氏称金德，而江南李升实称唐其后。汉承晋为水，止四年而灭。周承汉为木，止九年而四方分据。太祖以庚申年受周禅，开宝乙亥岁平江南。及太宗定并汾，自是一统。是国家乘金德以受命，其验明矣。并献所著论四卷。真宗曰，若此言者多矣。且国初徇群议为火德。今岂敢骤改邪。天禧四年五月，光禄寺丞谢绛上书曰，夫帝王之兴，必推五行盛德，所以配天地而符阴阳也。推五行者，必采诸国瑞，稽诸象历，视所兴之基，所承之后，于是服色制度，郊祀正朔，因而准之。是故神农氏以火德有火星之瑞。圣祖以土德，黄龙地见，夏以木德，青龙止于郊。商以金德，山泽自溢。周以火德，有赤乌之符。自汉之兴，王火德者，以谓承尧之后者，盖取赤帝子之验。文帝世，贾谊以汉宜色尚黄，数用五，班固贬其疏阔。张苍好律历，谓汉乃水德之时，河决金堤，其符也。又公孙臣曰，始秦德水而汉受之，推终始传。则汉当土德之应。孝文亦命有司申明其事。迨至孝武，乃谓承尧之后，非可改易。迨世祖中兴，有赤伏谶，于是火德之论，确然得正。然则数子之议，皆失之矣。且汉尧之裔，五帝之大，莫大于尧。而汉能因之，是不坠其绪，而善继成德者也。切以国家，应开先之庆，执敦厚之德，宜以土瑞王天下。夫三皇莫大于圣祖，承其后者，犹汉之继尧也。然则推终始传，乘周之木德，而火德其次。且朱梁不预正统者，谓庄宗复兴于后，自石晋汉氏以及于周，则李升建国左右，而唐祚未绝。是三代者，亦不得正其统矣。
　　昔者秦祚促而德暴，不入正统。考诸五代之际，亦是类矣。今国家诚能下黜五代，绍唐土德。以继圣祖，亦犹汉之黜秦。兴周火德，以继尧者也。夫土于五行，位居其中。国家兆运于宋，作京于汴，诚万国之中区矣。传曰，土为群主，故曰后土。《洪范》曰，土爰穑稼，稼穑作甘。今四海洽足，嘉生番衍。顷之泰山醴泉涌，迩年京师甘露降。作甘之兆，斯亦见矣。矧灵木异卉，资生于土者，不可胜道，非土德之验乎？又闻在昔，灵命肇发。太祖生于洛邑，而包络惟黄。鸿图既建，五纬聚于奎躔，而镇星是主。及陛下升中之次，日抱黄珥。朝祀太清，含誉黄润。斯皆天意人事，响效之大者也。其馀神龟珍兽，自远至者，或毳或介，佥有厥应。然非耳目之所具也，苟验其一，则土德之符在此矣。陛下勿以变故为疑，循旧自守。且汉兴至武帝，越九十年，始寝寻于火德。至光武盖二百载，方习定平正运。国家受祚，犹在五纪。乃能兴是正统，敏于汉德甚矣。是故天心在兹，陛下拒而罔受。民意若是，陛下谦而弗答。气壅未宣，河决遂溃，岂不神哉？然则天渊之勃流，水德之浸患，考验五行相胜之说，亦宜兴土运，御时灾，乞顺考符应，详习法度，不可以揖让至德，因循旧典，废天之休也。期度量律历之则，车服衣冠之法，圆丘方泽之事，明堂辟雍之制，宗庙荐飨之序，方国朝会之典，政教礼乐，文质增杀，愿下绅讲之。时大理寺丞董行父又言曰，在昔黄帝兼三材而统天下，天统得而天下治，故伏羲为人统，神农为地统，黄帝为天统。三统常合而迭为首，黄帝合之而不死，此之谓也。少昊，黄帝子也。修其德而守其统，高阳德统，俱变为人统。高辛易之为地统。唐尧，高辛子也，德统俱变为天统。虞舜受禅，更其德，遵其统。故《易》曰，黄帝尧舜氏作，通其变，使民不倦。神而化之，使民宜之。又曰，黄帝尧舜，垂衣裳而天下治。盖取诸乾坤。言黄帝尧舜，神变化而法乾坤，统天而治者也。其后夏为人统，商为地统，周为天统。是故文武应天顺人，周公制礼作乐，故黄帝尧舜姬周三统，皆有天降之瑞，神锡之符。盖能以明德通天，而用天以统治天下也。汉继周为人统，唐续汉为地统，斯三统相传之道也。又泰昊以万物生于东，至仁体乎木，故德始于木。木以生火，神农受之为火德，故曰炎帝。火以生土，黄帝受之为土德，黄者中之色，土之象，中土既正，天命以定，故曰黄帝。土以生金，少昊受之为金德。金以生水，高阳受之为水德。水以生木，高辛受之为木德。木以生火，尧受之为火德。火以生土，舜传之为土德。土以生金，夏为金德。金以生水，商为水德。水以生木，周为木德。木以生火，汉为火德。火以生土，唐为土德。是以五行因三微成著，五运与三统兼行。陛下绍天统，受天命，心与天通，道与天广，固当应天明统，绍唐正德，显黄帝之嫡绪，彰圣益之丕烈。改正朔，易服色，建大中，殊徽号，制礼乐，定律历，谨权量，番法度，敦痒序，考文章，正风俗，振黄道，作此大略，以答天休。与民更始，为万代法。又按圣祖降于癸酉，天书降于戌申，太祖受禅于庚申，陛下即位于丁酉。申酉，皆金也。陛下绍唐汉之运，继黄帝之后，三世变通，应天之统，正金之德，斯又顺也。臣请用天为统，以金为德，然后尊皇帝於清庙，册圣益以帝称。郊祀黄帝以配天，太祖作主以侑神。宗礼圣益于明堂，以配上帝。太宗作主侑神，配享有位，冠于祧庙之祖，然后封造父以王爵，建原庙于赵城。祀白帝于西，表福地于雍京。此陛下统运之大猷，祖宗之象事，惟详择而行之。诏两制详议，议曰，自庖牺继天而王，为百王先首，德始于木。共工氏伯九域，虽有水德，而非其序。炎帝神农氏以火承之，黄帝轩辕氏继。王天下，火生土，故为土德，少昊金，天氏承之，土生金，故为金德。高阳氏承之，金生水，故为水德，帝喾高辛氏承之，水生木，故为木德。木生火，故帝尧陶唐氏为火德。火生土，故帝舜有虞氏为土德。土生金故，夏禹为金德。金水水，故商汤为水德。水生木，故周为木德。秦以水德，在周汉水火之间，亦犹共工不当五德之序，遂以不载。汉祖代秦，上继周统，以木生火而为在德。文帝林，公孙臣贾谊称汉当土德，丞相张苍又以当水德。其后刘向父子，以庖牺木德为始，而汉得火马。虽建此议，至后汉光武，遂用火德。魏受汉禅，以火生土，而为土德。土生金，晋为金德。南朝自宋至陈，咸当闰位。金生水，后魏承晋为水德。水生木，后周承魏为木德。木生火，隋承后周为火德。火生土，唐承隋为土德。至开元中言者，以今为金德，百僚详议。裴光庭请依旧为定，从之。朱梁篡代，同夫羿浞王莽，非可当于运序。庄宗早编属籍，亲雪国雠，中兴唐祚，遂承其运。土生金，晋承唐为金德。金生水，汉承晋为水德。水生木，周承汉为木德。木生火，皇朝承周遂为火德。齐熙初，赵垂麇上言，宜越五代，上承唐统为金德。事下尚书省议，徐铉等议，以为皇宋运膺火德，祀赤帝为感生，于今积年，不可轻议改易。诏从铉议。今谢绛所述，以圣祖得土瑞，宜承土德。且引汉承尧绪为火德之比。虽班彪叙汉祖之兴有五，其一曰，尧之亩裔。及序正统，乃越秦继周，非用尧之德。今国家或用土德，即当越唐承隋，愈失五德传袭之序。又董行父请越五代，绍唐为金德。其度越累世，上承百代之统，则晋汉洎周，咸帝中夏，太祖实受终于周，而陟元后，岂可弗遵传继之序，续于遐邈之统。三圣临御，六十余载，登封告成，昭姓纪号。率循大德之运，以弹炎灵之曜。兹事体大，非容轻议。二臣所请，难以施行。诏可。徽宗政和七年十月一日，诏以来年岁运历数，颂告天下曰：昔我先后，先天而天弗违，后天而奉天时，其岁月日时无易，民用平康。今朕临观八极，考建五常。以天地日月星辰气运之数，敷锡庶民，以待来岁之宜。惟尔万邦，率兹典常。奉若天道，钦厥时宪。保于有极，外薄西海，罔或不只，政和八年戊戌岁，运气阳火太过，运行先天，太徵少宫太商少羽，少角，五气运行，各终其月日。赫曦之纪，北政司天相天之气，经于戊分。太阳司天，左间厥阳。左间阳明。太阴泉，左间阳明，左间少阴。岁半之前，天气太阳主之，岁半之后，地气太阴主之。水土合德，上应辰星镇星。寒化六，热化七，湿化五，木位为初气，大火为二气，相火位为三气，土位为四气，金位为五气，水位为终气。是为主气，初之气，少阳相火居木位；二之气，阳明燥金居火位；三之气，太阳寒水居火位；四之气，厥阴风木居土位；五之气，少阴大火居金位。终之气，大阴湿土居水位。是为客气。戊火太过，赫曦之纪，戌为太阳，司天之政。太阳寒水，有以胜火。火既受制，其气受平。故曰，上羽与正徵同。盖火之太过为大徵，不及为少徵，平为正徵以运推之。阴气内化，阳气外荣，炎暑施化，物得以昌，其气高。其性速，其收齐，其病广至，其谷麦豆，其畜羊彘，其果杳，其色赤白玄，其味苦辛酉咸，其藏心肺，其虫羽鳞。以气推之，天气肃，地气静，寒政大举，泽无阳焰，小阳中治，时两雨乃淫，还于太阴湿化，乃布寒湿之气，特于气交。岁半以前。民感寒气，病本于心。平以辛热，佐以甘苦，以卤咸泻之。岁半之后，民感湿气，病本于肾。治以苦热，佐以酸淡，以苦燥之，以淡泄之。一岁之间，宜食元黄今之谷，以全其真，以资化源，以助天气，无使暴过而生疾，是谓至治，自是月朔布政，孟冬颁历，率推改气运，具之文辞以为常。
永乐大典
卷之一万六千八百四十一
卷之一万六千八百四十一
　　十二霰善
　　大明仁孝皇后劝善书原书缺二页
　　母具以其事对，遂告于官。乃擒都虞候，执而诘之，所占一词不谬。乃诛之，而给其物力，令归渭南。宋宣城水阳村陆阳，字义若。以医称。建炎中，编修朱莘老避乱，携家南下。其妻病心躁，呼陆治之，妻为言：“吾平生气血劣弱，不可以服凉剂。今虽病心躁而不作渴，盖因避寇惊忧伤饥所致，切不可投我以凉药编修嗜酒得渴疾，每主药必以凉为上，不必与渠议。我有珍珠可为药直，故丁宁相语。”陆诊脉得伤寒阳证，煮小柴胡汤与之服。妇人曰：“香气类柴胡，君宜审之，我服此则立死。”陆曰：“非也，可宁心饮之！”妇人申言甚切，陆竟不变。下咽，吐泻交作，妇人遂委顿。呼云：“陆助教，与汝地狱下理会！”语罢而绝。后数年，溧水李氏子病瘵，召陆疗之。陆至，用药数日，未效。出从倡家饮酒，而索线并酒馔于李氏甚急。李氏之兄怒叱不与。及归，已黄昏，乘醉下药数十粒。病者云：“药在膈间热如火。”又云：“到腹中亦如火。”又云：“到脐下亦如火。”须臾大叫，痛不可忍自床颤悸坠地。至夜半，陆急附子、丹砂，皆不能纳，潜引舟遁去。未旦，李死。至绍兴九年，陆暴得病，日夜呼曰：“朱宜人，李六郎，休打我，便去也。”竟旬日而死。宋罗汝楫，微州歙县人。登政和二年进士第，监登闻鼓院。历官至监察御史，附秦桧月迁殿中侍御史。希桧意，与中丞何铸交章论岳飞有异志，竟诬杀之。楫居父丧，忽暴死。其子愿知鄂州，有治绩，以父故，不敢入岳飞庙。一日自念，曰：“吾政治善，姑往祠之。”甫再拜，遽卒于前。其从者咸见岳飞击之，故至于死。宋赵廷臣，故渝州洞戎，诈约诸酋降朝廷，乃尽醉而杀之，扬言其叛，掩为已功，而取其财，廷臣遂被显擢。一夕，梦所杀诸酋谓曰：“我当为尔子以报尔。”未几，廷臣生子谂，年未三十及第，为国子博士。忽以狂逆伏法，廷臣坐是，与其妻女皆分配岭外而死，家财尽入官。其报应如此。凉沮渠蒙逊时有沙门昙摩谶，博达多识，蒙逊重之。魏遣李顺封蒙逊为凉王，且求昙摩谶，蒙逊不与。昙摩谶欲入魏，数自请行，蒙逊赫然大怒，遂杀之。既而，左右见昙摩谶当昼以剑击蒙逊，遂得疾死。唐蜀郡法曹参军曹惟恩，当章仇兼琼之时，为西山粮使，甚见委任。惟恩白事于兼琼，与语华，令还运。惟恩妻生男有疾，因以情告兼琼，请留数日。兼琼大怒，叱之令出，集众斩之。其妻闻之，乘车携二子来，与之诀，惟恩已辫髟火束缚，兼琼出临斩之。惟恩二子，叩头食土，来抱马足，马为不行。兼琼为之泣下，云“业已斩矣。”郡有禅僧道行至高，兼琼每师之，禅僧乃见兼琼曰：‘曹法曹命且尽，请不须杀。’兼琼乃赦惟恩。明日使惟恩行泸府长史事，赐绯鱼袋，专知西山转运事，仍许与其妻偕行。惟恩至泸州，因疾，梦一僧告之曰：“曹惟恩一生中负心杀人甚多，无分毫善事，今冤家债主将至，为之柰何？”惟恩哀祈甚至。僧曰：“汝能度两子为僧，家中钱物衣服尽用施寺，仍令家素冫食，堂前设道场，请名僧昼夜诵经礼忏，可延百日之命。如不能，即当死矣。”惟恩曰：“诸事易耳，然苦不食，若之何？”僧曰：“取羊肝水浸，加以椒酱食之，即能冫食矣。”既觉，具告其妻，妻赞之，即以两子为僧。又如言置道场转经，且食羊肝，遂能冫食。如是月馀。一日晨坐，忽见其亡母，与其亡姊偕来视之，惟恩大惊，趋走迎候。有一鬼子手执绛幡前引，升自西阶植绛幡，其亡姊不言，但于幡下舞，不辍。其母泣下曰：“吾儿平生不知罪，杀人无数，今冤家欲来，吾不忍见尔受苦辛，故来视尔。”惟恩命馔祭母，母食之。其姊舞不已，竟不交一言。母食毕，与姊皆去，惟恩疾转甚。于是羊肝亦不食，常卧道场中，觉有二青衣童子，一坐其头，一坐其足。惟恩问之，童子不与语，而貌甚闲暇。口有四牙，出于唇外。明日食时，惟恩见所杀人，或披头溃肠，断截手足，或斩首流血，盛怒而来。诟惟恩曰：“逆罪与我同事，急乃杀我以灭口。我今诉于帝，故来取汝。”欲升阶而二童子推之，不得进。但慢骂，日中乃去。惟恩知不免，具言其事如此。每日常来，皆为童子所推，不得至惟恩所。月馀，忽失二童子，惟恩大惧。与妻子决别。于是死者大至。众见惟恩如被曳状坠床下，遂卒。初，惟恩为泽州、相州判司时，养贼徒数十人，使所在为盗。及事发则杀之以灭口，前后杀百馀人，故祸及也。唐卢叔敏，居缑氏县。即故太傅文贞公崔佑甫之表侄。时佑甫初拜相，有书与卢生，令应明经举。生遂自缑氏赴京，行李萧然，有驴两头载书册，一奴才十馀岁。初发县，有一紫衣人擎小幞与生同行，云送书状至城，辞气甚谨。生以童仆小，甚利其作侣，扶接鞭乘，每到店必分以茶酒。紫衣者亦甚知愧。至鄂岭，早发十馀里，天才明，紫衣人与奴驱驴在后。忽闻奴呼声，云被紫衣欧击。生曰：“若奴有过但言，必为科决，何得便自击也！”言讫，见紫衣人怀中抽刀剌奴，洞肠流血、生乃惊走。初尚乘驴，行数十步，已见紫衣人在后，遂弃驴并靴驰数十步，紫衣遂及，以刀剌倒，与奴同死于岭上。时缑氏尉郑楚相，与生中外兄弟，晨起于听事坐久，忽困睡，梦生被发，血污面目，谓曰：‘某已被贼杀矣，然此贼今未可得’。乃牵白牛一头来，跛左脚，曰：“兄但记此牛，明年八月一日平明，贼从河中府与同党买牛来，于此过，入西郭门，最后驱此者，即贼也。”郑君惊觉，遂言于同僚。至明日，果有府牒至，令捕贼。河南尹于生书帙中得崔相手札，捕贼益急，而踪迹不能得。至明年七月末，郑君与县宰计议，至其日五更潜伏弓矢于西郭门外。郑君自领徒，往伏于路侧。至晓，果有人驱牛自西来，后白牛跛脚行迟，一人驱之。其牛乃郑君梦中所见者，遂擒之，并得其党六七人。驱跛牛者，即杀卢生贼也。问之悉伏。云：“此郎君于某有恩，某见其囊中书，谓是绫绮，遂劫杀之。及开视，乃非也，唯得绢两段耳！自是以来，常彷佛见此郎君在侧，如未露，尚欲归死，今就执，岂敢隐乎”因具陈本末，与其具徒皆戮于市。五代时，孟蜀工部侍郎刘羲度判云安日，粗暴简略，于刑狱尤不留意，枉滥杀人，人多怨之。一夕，押衙覃骘梦与友人胡同至一官署，见卒数人，押刘入厅前，身被扭械。又有五人，与刘对辨喋喋往复，刘有屈服之词，久而方退于行廊下。见进饮食者皆是鲜血，因问傍人：答曰：“刘公枉杀此人，故被诉冤，追逮至此。”人问：“可得免乎？”答曰；“彼枉杀人，理当相报，何免也！”及寤，亟见，言之。梦亦同，因大骇异，秘之不敢泄。时刘尚无恙，然亦昏愦异常日，人尽怪讶。未几，果暴死。唐坊州宋参军，少持《金刚经》，及之官，权于司士宅住。此宅旧有鬼怪，宋知之，每夕诵经。一夕，忽见妇人立于户外。宋问：“尔非鬼耶？”曰：“然！”又问：“幽明理殊，当不宜见，得非有枉屈之事乎？”妇人便悲泣曰：“然，身是前司士妻，司士奉使，其弟见逼，拒而不从，因此被杀。以毡裹，投于堂西北溷厕中，不胜秽渍。人来多欲陈诉，俗人怯懦，见即心惧，所以幽愤不达，凶恶骤闻。执事以持念为功，当大庇含识，愿垂哀悯！”宋云：“初官位卑，不能独救，明日当白府君。”其鬼去。及明具白其事，于是掘地及溷不获其。其夕，妇人又至，问：“何以不获？”答云：“西北只校一尺，明当求之，以终惠也。”依其言，果获之，毡内、但馀骨在。再为洗濯，移于别所。是夜鬼又来，拜谢欢喜谓曰：‘垂惠过深，难以上答，虽在冥昧，亦有所通。君有二子，大者难养，小者能继，且有荣位。”兼言宋后数政官禄。又云：“无以报使君。”宋见府君，且叙所论，府君令问己更何官。至夕，妇人又至，因传使君意。答云：“一月改官，然不称意，当迁桂州别驾。”事皆有验。初，宋问：“身既被杀，何以不报？”答曰：“此人今为宣城令，不仁不义之事，已诉于天。更三年当受重刑，死入地狱，受诸楚毒，永劫为畜生。’宋后四年过宣城，问其前令，果以去年得罪被戮。唐裴炎，拜侍中。时裴行俭破突厥有功，炎沮之。乃斩降虏伏念等五十人。后炎亲见伏念等来曰：“尔杀我，我今假手于人以报尔！”未几，为徐敬业所斩。宋华父督，见孔父之妻于路，目逆而送之曰：“美而艳。”遂杀孔父而取其妻。唐武公业，有妾曰非烟，纤丽容冶，邻人赵象从墙窥见而悦之，乃乘公业直宿，遂越墙而通焉。公业觉之，挞非烟至死。二子之愚甚矣！不旋踵间，华父受祸，赵象坐是逃于江浙间，常见非烟随之，亦亡。唐洪州司马王简易者，尝暴得疾，腹中生物如块，随气上下，攻击脏腑，伏枕逾月，一夕，其物逆上触心，遂死。数刻方寤，谓所亲曰：“初死见鬼使，自称丁郢，手执符牒，云奉城隍命来追。某即随去，行十馀里，始到城隍庙。闻有人云：“王君在世，颇闻修行，未合身亡，何遽至此？”及见，城隍告曰：“某某未合死，且乞放归。”城隍命左右检簿毕，曰：“犹有五年，且放去。”遂活。至五更，腹内物又上触心，死而复活。云：“适到冥司，被小奴所讼，辞气不可解。”其妻问：“奴何人也？”简易曰：“某旧所使童仆，年在妙龄，偶因约束，遂至毙。今腹中物块，乃小奴为祟也。适见前任吉州牧锺初荷大铁枷，着青布衫，手足械系，冥司勘其非礼杀人事甚急。妻遂诘云“小奴庸下，何敢如此？”简易曰：“世间即有贵贱，冥司实无贵贱。”妻又问：“阴间何罪至重？”简易曰：“杀人为重，切宜戒慎。”言讫而卒。唐王铎为滑州节度使，寻罢镇，以河北安静，且于杨全玖有旧，乃避地浮阳。与其幕客偕行，皆中朝士子。及过魏，乐彦祯礼之甚至，铎之行李甚侈，从客侍姬有辇下升平之故态，彦祯有子从训，素无赖，爱其车马姬妾，谋于其父之客。客有李山甫，以咸通中数举不第，尤私愤于中朝贵达，因劝从训图之。伺铎至甘陵，遣轻骑数百，尽掠其囊装姬妾而还，宾客皆遇害。奏朝廷云：“得贝州报，某日杀却一人姓王名令公，”其凶诞如此。后军乱，彦祯父子见铎等乘马出入军中，迷惑不知所为，遂为乱军所杀。宁江南上元县一民暴死，三日复生，云至一殿庭，忽见唐先主械系甚严密。民惊问曰：“主何至此？”曰：“吾为宋齐丘所误，杀和州降者千馀人，坐是冤诉，故因此。尔既得还，可语嗣君，凡寺观鸣锺，当延之，吾受苦，唯闻锺则暂息。或能为作一锺尤善。吾在位，尝与于阗国交聘，彼遗吾一玉天王像。吾尝置于髻，后藏于瓦棺寺佛左膝，人无知者，尔以此事为验。’民既还家，具白其事，主亲诣瓦棺剖佛滕，得之，感泣，遂造一锺于清凉寺，以玉像建塔藏于锺山。宋元嘉中，有李龙等夜行却掠，时丹阳陶继之为秣陵令，捕龙等，诘问之，词连大乐伎。盖劫发之夜，此伎与同伴就人作乐，陶不详审，为作款列随例申上。而所宿主人及宾客，并相明证。陶知枉滥，但以文书已行，不欲自为通塞，并诸劫十人斩之于郡门外。此伎辩慧多艺，有声誉，将死之际，曰：“我虽贱隶，未尝为盗，陶令枉见杀害。若无鬼则已，有鬼，必当陈诉，”因弹琵琶数曲而后就死。众知其枉，莫不洒泣。经月馀，陶梦伎至案前曰：‘昔枉见杀，实所不分，诉天得理，’故来取公。”便跃入陶口，落腹中，陶即惊寤，忽倒绝若风癫状，良久苏醒，有时复发，发即夭矫，头反着背，四日而亡。晋河间张粗、经旷二人相善。太元十四年五月五日，共游锺岭，坐饮山椒。粗酒酣失性，斩旷。旷是夜托梦于母，自陈为粗所杀，授涧中，脱裳覆腹，寻觅之时必难得当令裳飞起以示处也。明日求之，果如所梦，于是告官追捕。粗知事露，将谋叛逸，始出门，见旷执双刀来剌其面，不得去，遂逮系伏诛。晋山阴县令石密尝为御史，诬奏杀句容县令万默。默临刑曰：“我无罪而子枉杀我！幽冥之中，我将图报也。”言讫，就死。一日，密忽见默持刃来，令左右急卫己，捍避之际，仓卒而死。凉西城校尉张颀素与曲俭不相能，诬构杀之。俭临死曰：“我为鬼而有知，不舍尔也！”后颀夜见白狗，以剑斫所之，不中。颀忽偃仆不能起，左右见俭在傍，颀遂绝。昔支法存者，本胡人，生长广州。善医术，家钜富。有八尺登毛，作百种形像，光彩耀目。又有沉香八尺床，居常芬馥。王谭为广州剌史，长子劭之屡求二物，法存不与。时王谭贪虐无道，遂诬法存豪纵不法，杀之而取其财。法存死后，尝见形府舍，击阁下鼓，似若称冤。如此经月，谭得病，恒见法存在左右，遂死。劭之还至杨都，亦亡。唐周仁执，京兆万年人。孝和皇后卫氏母党，累迁金吾大将军并州长史。残酷好杀。一日忽于堂下见一人臂，血流如新断者，仁执令人送去州南二十馀里外。数日后，复使人视之，尚在。时盛暑而肉不变，人咸怪之。其月孝和崩，仁执以卫氏党伏诛。介士抽刀斫之，仁执举臂承刃，臂断堕地，与比见者无异。人驰骑往前委臂处视之，一无所见。宋寇莱公买一妾，名艹倩桃。公迁雷州，妾泣曰：“妾前世师事仙人为侠，尝有达官为侍儿所鸩，妾往戮之。失于详审，娠已数月，一戮而杀二人。此妾所以受谴，今复轮回至此也。”宋建康游奕军将李进，健勇有力，为队长。年才三十。染时气得热疾，主将命医职张文宝疗之。张素不精此伎，徒欲藉军中声势，用药有误，遂至死。一日，李忽附幼女曰：“张文宝用药杀我！我今还魂。”妻奔告统制，统制遣一校率匠发冢破棺，已朽秽。自是张日夕见李在侧，不两月而死。宋张超素与翟愿不和，元嘉中愿为人所杀，咸疑是超。超后除金乡令，解职还家，入山伐材。翟兄子铜乌，持弓矢，将酒肴，就山贶之。斟酌已毕，铜乌曰：“明府昔害我叔，无缘同戴天日。”即引弓射之，超死。铜乌其夜见超云：“我实不杀尔叔，横见残害，今已上诉，故来相报。”引刀剌之，吐血而死。晋庾宏为竟陵王府佐，家在江陵。宏令奴无患载米饷家，遭劫被杀，流泊查口村。时岸傍有文欣者，母病。医云：“得髑髅屑服之即差。”欣方索之，邻妇杨氏见无患，因断头与之。欣烧去皮，肉三日夜不焦，眼目张甚。欣虽异之，犹惜不弃，因刮耳颊骨与母服之。骨屑停在喉中，经三日而卒。寻而杨氏得疾，通身洪肿，形如牛焉。恍惚见无患头来触之。杨氏以语儿，临终尤甚，夫死者尚不可害之，况生者乎！宋刘毅，为抚军将军、荆州剌史，到州，即收牧朱寺主，谓其匿桓玄家儿为沙弥，并四道人皆杀之。夜梦此僧来云：“君枉见杀，已诉于天，今不得久矣！”因遂得疾，不食，日弥羸瘦。初，毅发阳都时，多有争竞，侵凌宰辅，宋高祖因遣征之。毅败单骑夜投牧牛寺。僧曰：“抚军昔杀吾师，何宜来此！亡师尝有灵语云：‘天帝当收抚军于寺，杀之。’”毅便叹息，出寺后冈上，就大树缢而死。北齐翟阳太守张善，苛酷贪饕，恶声流布。兰台遣御史魏辉隽就郡治之，贼贿狼藉，罪应死。善于狱中，使人翻诬辉隽受纳民财，枉见推缚。文宣帝大怒，命尚书左丞卢斐勘之，斐希旨成其罪，奏报，于州市斩之。辉隽遗语令史曰：“我之情理，尔所具知。今日之事，可复如何！办纸百番，笔两管墨一铤，以随我。若有灵，必当报之。”令史如其言。殡葬毕，后十五日，张善得病，唯叩头云：“魏公宽我！”不旬日而死。才及两月，卢斐坐讥驳魏史，文帝杖杀之。左右成见辉隽之而去。北齐直子融，尝为并陉关检租使。以赃污被劾。齐主欲穷治，乃付并州参军崔法瑗与中书舍人蔡辉共勘之。子融罪在赦前，法瑗抑为赦后，哀诉不得免。乃曰：“若不得报，是无天道。”后十五日，法瑗夜梦子融来迫之，遂无病而死。经一年蔡辉卧病，肤肉烂落都尽，后百许日始亡。与唐相持河上，有偏将侯温，甚骁勇，贺环为率，专制忌刻，以事害之。其后环寝疾，左右时闻其呼侯九，颇有祈请之词，深自责。有侍者见一丈夫，自壁间出，曳环于地，侍者惊呼，左右皆至，公已死矣。梁孟少卿，为南津校尉。时有曲阿人性弘者，客湘州数年，营得一木伐，可长千步，林木壮丽，还至南津之次，少卿利其所有，诬以他罪，于重法，没入之。弘氏临刑之日，谓其妻子曰：“可以黄纸笔墨置棺中，死而有知，必当陈诉。”又书少卿姓名数十吞之。死后逾月，少卿方坐，忽见弘氏来。初犹避捍，后乃款服，但言乞恩！遂欧血而死，凡诸预此事者，皆以次狙殁。梁卫破虏，为卢陵王公府舍人。王在荆州时，尝遣从事量括民田，南阳乐盖卿亦充使。破虏发遣诫敕，失王本意。及盖卿还，以违误得罪，破虏恐惧，不敢引愆，但诳盖卿云：“当自分雪，无劳诉也。”数日之间，遂斩于市。盖卿号叫，无由自陈，唯语家人以纸笔随敛。后破虏在槽上看牛，忽见盖卿持头而来，将一碗蒜齑与之，破虏惊呼奔走，不获已，服之，因此得疾，未几而卒。梁杜嶷任荆州剌史，性甚豪忌。新纳一妾，言貌兼美，宠爱特深。妾得其父书有所求，倚帘读之，嶷自外还，而妾自以新来，耻以闻嶷，因嚼吞之。嶷谓是情人所寄，遂命剖腹取书，妾气未绝而书已出。嶷看迄，叹曰：“吾不自意，匆匆如此，伤天下和气，其能久乎？”是夜见妾诉冤，嶷旬日遂死。梁卢陵王萧续为荆州刺史时，有武宁太守张延康甚便弓马，得代将还。王欲留之，延康贪进，不肯留，王遂寻其为郡时罪，系狱，发使奏之，意望朝廷委之行决。梁主素识延康，且疑不实，乃敕送都。王既怀恨，又惧延康申雪得罪。先使狱卒绐之曰：“闻王欲杀君，何不拔身还都自理？若能去，当为方便。”延康然之，遂夜逃。王遣游军设伏，剌延康于城下。乃表云：“延康叛狱，格战而死。”又有枝江县令吴某将还杨州，王留之不可，遂使人于道击杀之，举家数十口并沉溺。后四年，王得病，日夜尝见张吴二人。王但曰：“宽我！宽我！”少时而薨。唐牛肃之舅，为晋阳县尉。有人杀其妾，妾将死，言曰：“吾无罪，为尔所杀。吾死当为毒蛇猛兽以报尔！”后数年，杀妾者夜半起至母寝门外，呼其母曰：‘适梦为虎所啮至死，觉而心悸，甚惊恶，故启之。”母曰：“人言梦死者反生，梦想颠倒故也。尔何忧？然尔夜来未饭牛，可亟饭之。”其人出，暗中见物，似牛之脱，前执之乃虎也。遂为所噬而死。人皆以为亡妾之报。昔卢陵有法曹吏，忘其性名，尝劾一僧，曲致其死，具狱上州。是日其妻女在家方纫缝，忽见二卒手执文书自厨中出，厉声谓其妻曰：“语尔夫无枉杀僧！”遂出门去。妻女皆惊悸流汗，出视其门，扃闭如故。吏归，具言之，吏甚恐。明日将窃取其案，已无及矣！竟杀其僧。死之日，即遇诸途，百方禳谢不可，旬月竟死。唐太傅国公杜节制江陵。时黔南廉使秦匡谋以蛮寇大举，力寡不敌，奔求援。既谒见，怒其不趋庭，使吏让之曰：“尔凤翔一民地，两为凤翔节度使，尔今靡认桑梓耶！”匡谋报曰：“某虽家世岐下，然少离乡土。及太傅拥节时，已忝分符，实不曾趋走台阶。此时况在荆南，若论桑梓，恐非仪也。”怒，命系之。发函与卫相保衡云：“匡谋擅弃城池，不能死王事，请诛之。”卫以国之元臣，兼素有恩，遂奏请依处置。敕既降，乃亲临斩之。匡谋将就戮，谓其子曰：“今日之死，实为冤枉无状，柰伸诉已不及。但多烧纸笔，当于泉下理之尔。”及临刑，观者云集，挥刃之际，大惊，骤得疾，遂舁而返。俄有旋风暴起，飞卷尘埃，直入府署，乃散。是夜狱吏发狂，自呼姓名叱责曰：“事已惠若钱帛非少，爰复隐吾受用诸物？”遂自扑而殒。数见臣谋来迫之，逾月遂死。将归葬洛阳，为束身楸函而即路。主吏觉函短，将敛之夕，难于改易，遂厚赂阴阳者绐杜氏诸子曰：“太傅薨时甚凶，就木之际，若临近，必有大祸，诸子信然，于是尽率家人避于别室。及举就敛，函果短，遂蹈胸折项而敛焉，无有知者。及归，长子无逸亦死，其报之速如此。唐左仆射卫安石女，适太府主薄李训。训未婚时，有一妾。成亲之后，遂嫁之，已两易主矣。韦女患传瘦病，恐妾厌祷之，白安石，令河南令秦守一推勘，捶楚特甚，遂诬服，前后决三百馀下，投之井以死。死之日，卫女见妾来取命，不出三日遂亡。宋刘存，为舒州剌史，辟儒生霍基为团练判官，甚见信任。后为左右所谮，乃构成其罪，白使府请杀之。使府疑其冤，使送杨都，存遂缢之死。既而，存迁鄂州节度使，霍友人在舒州，见生素服，自司命祠中出，抚掌笑曰：“吾获报矣！”俄而，存帅师征湖南，表兄马邺为黄州剌史，有夜扣齐安城门者，曰：“舒州霍判官，将往军前，马病。白使君借马。”守陴者以告，邺叹曰：“公枉杀霍生，今此人往矣。得无祸乎？”因画马数匹，祭而焚之，数日，存败死。宋乾德中，伪蜀御史李龟祯，以居宪职。一日出至三井桥，忽见尝所按杀十馀人，携头披发叫屈称冤，渐来相逼。龟祯怊惧，旋马径归。诫其子曰：“以吾为刑官，清慎畏惧，犹有枉滥尔曹诫之！”自此得疾，遂亡。唐晋州剌史柳涣，外孙女博陵崔氏，家于汴州。有扶风窦凝将聘焉，行媒备礼，而凝旧妾有孕，崔氏约遣妾后成礼，凝许之。遂与妾俱之宋州，扬下至车道口宿。是夜妾产二女，凝因其困羸毙之，实沙于腹，与女俱沉于水。既而还汴，绐崔氏曰：“妾已遣矣！”遂择日成亲。后十五年，崔氏产男女数人，男皆不育，女二人各长成。永泰二年四月，忽杌上有书一函，开视之，乃凝先府君之札也。言尔枉魂事发，近在期月，宜疾理家事。长女可嫁汴州参军崔延，幼女可嫁前开封尉李，并良偶也。”凝不信，谓妻曰：“此狐狸之变，不可徵也。”更旬日，于室内复得一书，言：“吾前已示尔危亡之兆，尔何颠倒之甚也！”凝尚犹豫。明日庭中复得一书，言词哀切。曰：“祸起旦夕。”凝方仓惶。妻曰：“君自省如何？宜禳避之。”凝虽秘之，而心实惮。五月十六日午时，忽闻叩门声甚急，凝心动，出候之，乃是所杀妾，盛妆前拜，曰：“别久安否？”凝大怖，疾走入内隐匿，鬼踵至庭。崔氏惊问之，乃敛容自叙曰：“某是窦凝妾，凝欲取娘子时，杀妾于车道口，并二女同尽。妾无负凝而凝杀妾，凝若娶妻，妾自敛迹，柰何忍害性命！妾诉诸岳渎，怨气上闻，上帝降鉴，许妾复雠，故来取凝。娘子无惧也。”崔氏悲泣，请以功德赎罪。鬼厉声曰：“凝以命还命，足矣！”乃骂凝曰：“天网不漏，何用狐伏鼠窜！”便升堂擒凝，而啮咬掐捩宛转楚毒，竟日而去。曰：“未令即死，且受吾毒。”每日辄至，啖嚼肢体，形貌变态不常，并搏其二女，不堪其苦。时有僧昙亮善持咒，凝请之，置坛内阁。须臾，鬼至阶，僧让之曰：“鬼道不合干人，何至是耶？吾召金刚立糜碎汝！”鬼曰：“和尚事佛，心合平等。柰何掩义隐贼？凝不非理杀妾，妾其干人！上命照临，许妾报凝，金刚其私杀负冤者！”言讫，登阶擒凝如初。后崔氏李氏聘女遁归，鬼亦不追。曰：“吾缚尔足，其能远哉！”凝中鬼毒发狂，自食肢体，入水火，啖粪秽，肌肤焦烂，数年方死，二女亦亡。昔鄂州有小将聂都，本田家子。既贵，欲易其妻，因与归宁，毙之于路，并杀其随行婢，弃江畔。奔告其家，号哭云：“为盗所杀。”人不疑也。后数年，奉使至广陵，舍于逆旅，见一卖花妇人，酷似其所杀婢。既近，乃真是，见之再拜。因问与人耶，鬼耶，答云：“人也往者为贼所击，幸而不死，既苏，得贾人船，寓载东下，今在此与娘子卖花给食。复问：“娘子何在？”曰：“在近。”“可见之乎？”曰：“可。”即引至一曲巷中，指贫舍曰：“此是也。”婢先入，顷之，其妻出。相见悲涕，备述艰苦，都亦然莫测也。俄而延入内室设酒馔，从者亦醉。日暮不出，从者稍前觇之，寂然无声。因直入室中，但见白骨一具，衣服毁裂，血流满地。问其邻云：“此宅以无人居矣。”异久之。唐西川节度使严武，少时仗气任侠，尝于京师与一军使女有私，因窃以逃。军使觉之，以闻。诏万年县尉专往捕，乘递日行数驿，得其踪。武自巩县方顾舟而下，惧不免，乃醉其女子，解琵琶弦缢杀之，沉于河。明日制使至，搜武船无迹，乃已。及武为节度时，得疾甚，忽有一道士至，云：“从峨眉山来，”欲谒武。武异之，及阶呵叱，若与人论难者，良以方止。升堂寒温毕，谓武曰：“公有疾，冤家在侧，何不悔谢？”武怒不答。道士又曰：“公试思，曾有负心杀害人事否？”武曰：“无之。”道士曰：“适在阶前，冤死者见某披诉，某初谓是山精木魅，遂加呵责。他云被公枉杀，已得请矣，故来报公。乃一女子，年才十六七，项有物一条，如乐器之弦。公何言无？”武大悟，叩头请解。道士曰：“彼即欲面见公，翁自求之。”乃令洒扫堂中，彻去馀物，焚香舁武于堂门内，令清心，具衫笏，留一小童侍侧，东偏阁内亦令洒扫垂帘，道士坐于堂堂外，含水喷又以柳枝蘸水洒地，却坐瞑目叩齿。须臾，阁中有人吁嗟声。道士曰：“娘子可出。”良久，有女子被发褰帘而出，项上有琵琶弦结于咽下。及堂门，约发于后，向武再拜。武惊惭甚，反袂掩面。女子曰：“公亦大忍，某之从行，虽是失行，于公则无所负。公惧罪，弃某于他所尚可，何忍见杀！”武愧谢，请以经功赎免，道士亦为之请。女子曰：“吾诉于帝三十年，今始得报，期以明晚。”言毕，出至阁门灭，道士亦谢去，明日武遂卒。唐建阳县录事陈勋，性刚狷不容物，为县吏十人共构其罪，竟至弃市。明年死日，家为设祭，妻哭毕，叹于灵前曰：“君平生以刚直称，今枉死逾年，何寂然耶？”是夕梦勋曰：“闻卿言大悟，然公署不可卒入。明日卿为我入县诉枉，吾当随卿报之。”明日，妻如言，出门见勋伏剑从之。至县，遇一仇吏于桥上，勋以剑击其首，吏即颠仆而死。既入门，勋径至曹署，以次击之，众不能见，而中者皆死。后其乡人尝见之，遂为立庙。唐张易之兄弟豪横特甚。昌期尝于万年县街中，见少妇婿，抱儿相逐。昌期以鞭拨其头巾，妇骂之。昌期谓奴曰：“横驮将来，”婿投匦三四状，皆不出。昌期捕之，送万年县，诬以他罪，杖杀之。后昌期常见此人来索命，曰：“吾已诉于天矣。”未几，果被杀。唐侍御史郭霸，尝构杀宋州三百人，骤得五品。经月病甚，同官问疾，见老巫曰：“郭公不可救矣！有鬼数百随之，遍体流血，攘袂切齿，皆云不相放，郭公其死矣乎！”一夕，霸忽以刀子自剌而死。时自春大旱，至霸死而雨，武后问司勋郎中张元一曰：“外有何事？”答曰：“外有三庆：旱降雨，一庆；中桥新成万代之利，二庆；郭霸死，三庆。”其见憎如此。唐侍御史万国俊，残忍好杀。尝奏诛斩流人，杀害无数。后从台出，至天津桥南，有鬼满路遮截，不得前。惟连声呼云：“缓我！缓我！”俄而，舌出数寸，遍身青肿，舁至宅，夜半而卒。唐王悦，为唐昌令。尝枉杀李录事。李既死，长子忽作灵语云：“王悦不道，枉杀余，余必报！”其声甚厉。经数日，悦昼坐厅事，忽被拳击其腰，惊顾无人。既暮，击处肿痛。其日，李之男又言曰：“吾已击王悦，正中要害处。即当杀之。”悦病甚，不能愈，求医于蜀亦不效。将死之前日，李之男又言曰：“可造数人馔，吾与客至蜀录王悦。食毕，当行。”明日，闻悦死，肿溃处，正当右肾，即李之所为也。唐御史中丞杜式方为桂州观察使，会西原山贼反叛，奉诏讨捕续命郎中裴某招抚。裴令桂州押衙乐生，与副将二人，至贼中传诏命，招令复业。乐生儒者，有气谊，贼帅黄少卿大喜，留宴，悦乐生佩刀，请之。乐生虽自爱，然念欲招怀之，不欲违其意，遂解以赠。少卿以小婢二人酬其直。既归，副将与生不相能，诬生以军中虚实告贼帅，故赠女口。裴大怒，生具言本末，辞色颇厉，裴愈怒，系之宾州狱，移书式方，厚诬之，请必加刑。式方不得已，将于法，然亦心知其冤。乐生亦有状，具言其事，式方令持牒追之。面约使者曰：“彼欲逃避，尔慎勿禁，且以吾意语之。”使者至，传式方意。生曰：“我无罪何逃？若逃，是有罪也。”既至，式方召入问之，生具述本意。式方乃以制使牒示之曰：“非不知公冤，然无可柰何，不能相救。”遂令推讯。生问推者曰：“中丞意如何？”曰：“中丞以制使意，押衙不能免矣！”生曰：“中丞意如此，吾何言？”遂诬服。式方颇甚悯恻。将刑，引入曰：“知公至屈，有何事相托？公有男，欲何职？”曰：“得衙前虞侯足矣！”式方便授牒，兼赠钱百千为葬具。生又曰：“某自分死，必不逃逸，请去桎梏，就沐浴，见妻子，嘱家事。”式方皆从之。至时，式方乃登州南门与之决。生巾栉拜启曰：“某今死矣，虽死不已！”式方曰：“子怨我乎？”曰：“无，中丞为制使所迫耳！”式方洒泣，令厚致酒馔。食讫妻子与别。问曰：“买得棺未？可并具纸笔置棺中，吾死当上诉于帝。”问监刑者曰：“今何时？”曰：“日中。”生曰：“吾日中死，至黄昏时，便往宾州取副将某。及明年四月，杀制使裴郎中。”因举头见执刀者，谓曰：“我虽分死，尔慎无折我颈！若折之，我死即当杀尔！”其人不信，以常法拉其颈杀之，忽惊厥仆地死。数日后，宾州报副将以其日黄昏时暴得心痛而死。裴至明年四月亦卒。其年十月，式方于场宴敕使，忽语曰：“乐某，汝今何来，我亦无过。”索酒沥地，祝之。良久又曰：“我知汝屈而竟杀汝，亦我之罪。”遂不能语，舁到州，及夜而殂，而桂州城南门外乐生死处，方圆丈馀，竟无草生。唐贞元中，有李生者，少有膂力，使气好侠，常与累薄儿游，年二十馀，方读书学诗，颇为人所称道。累官至深州录事参军。生善谈笑，美风仪，廉谨明干，太守重之。时王武俊为成德军帅，不顾法度，郡守畏之。尝遣其子士真巡属郡，至深州，太守事之甚谨，盛宴于堂，虑有以酒忤之者，不敢招一客，士真大悦。至暮令守召宾图尽欢于夕，守以李生为言，遂命之。生入见趋拜甚恭，而士真之色甚怒。既命之坐，士真益怒，瞪目攘腕，守惧莫知所为，顾生腼然汗下，不能持杯。有顷，士真命左右缚李生系狱，士真复欢饮如初。迨晓宴罢，守潜使人于狱中询李生，生悲泣曰：“尝闻有见世之报，吾信之矣。某少贫，无以自资，好与侠士行劫，常往来太行山。一日，遇一少年，鞭骏骡，负二巨囊来。时已昏黑，吾利其资，遂挤之万仞崖下，驱骡以去。得缯绮百馀，自此家给，遂改行读书，仕至此，于今二十七年矣。昨夕见王公貌，乃吾曩时所杀少年也。一拜之后，中心惭惕，自知死在朝夕。为我谢使君，敢以身后为托。”顷之，士真醉悟，急召左右就狱中取李生首来。士真熟视而笑已，而又与，太守饮，酒酣，太守从容请其故。士真笑曰：“李生亦无罪，但吾一见，即忽激于心，不可制已，有戮之之意。今既杀之，吾亦不知所以然也。”及罢，太守密问其年，曰：“二十有七年矣。”盖李生杀少年之岁，而士真生。于是叹异久之，遂厚葬李生。五代时，伪蜀有寻事团，亦曰中团。小院使萧怀武主之，盖军巡之职。怀武以捕盗年多，官位甚隆，积金钜万，第宅声妓雅冠一时。所管中团百馀人，每人各私养十馀辈人，呼为“狗。”深坊僻巷、马医、酒保、乞丐、佣作、贩卖、屠儿，皆其狗也。民间隐事罔不知之，又能散在郡邑及勋贵家，皆执贱役。公私动静，无不立闻。是以人怀疑惧。怀武杀人不知其数，凡有与已不叶，及积金藏镪之家，皆捕杀之。冤枉之声，盈于衢巷。晚年，其家常见有鬼数百，争来索命，其势甚恶。及郭崇韬入蜀，有告怀武谋变者，一家百馀口，少长皆被戮。人皆快之。五代时，华阳县吏郝溥，因追欠税户街判司色礼，礼遣婢赴县，嘱溥勿留禁，且宽租期。溥不从，禁其婢，租足而放之。礼由是恨溥。明年县司分擘百姓张琼家业，郝溥取钱二万，琼诉之。街判司追勘，勾礼大笑曰：“来也，莫望活。”令司吏汝勋构成其罪，杀之。不数月，汝勋见溥来索命，遂暴卒。勾礼一旦晨兴，忽见溥升堂罗拽殴击，因患背疮而死。宋蔡居厚，知郸州，有梁山泊劫贼五百来降，居厚悉戮之。明年以兵部侍郎，奉祠金陵。疽发于背，命道士设醮禳谢，因令所亲王拱代作心词。明日居厚卒，又明日拱卒。既而拱复生，曰：“适到阴司，主者责曰：‘汝为儒者，乃敢为人诡作心词，欺诳上帝！’拱曰：‘皆居厚命意，拱但行词而已。’俄见数鬼引出居厚，枷系联贯，极为枯瘠。又见二鬼持一桶血，自头浇灌，浇即大叫，左牵右击，如类绝状，既苏复浇，既浇复绝，片时之间，如是数四，遥告拱曰：‘子归即语吾夫人，急令救我，我在此，只是理会郓州一事耳！’”然则诛降戮服，其可为乎！宋林广，神宗时以讨泸蛮功，拜卫州防御使。广为人有风义，轻财好施，通《左氏春秋》，临事持重，长于料敌，以智损益八阵图，又撰约束百馀条，边地颇推行之。其名闻于西夏，夏主秉常母梁氏将内侮，论中国将帅，独畏广。然在泸以敕书招蛮，既降而杀之，此其短也。遄被恶疾死。方疾时，彷佛每日见所杀者罗立于前，曰：“请偿我命！”广竟至不起。唐蜀将尹偃，营有卒，晚点后数刻，偃将责之，卒被酒，自理声高，偃怒杖数十，几至死。卒弟为营典，性友爱，不平偃，乃以刀肌作‘杀尹’两字，以墨涅之，偃阴知，乃以他事杖杀典。及大和中，南蛮入寇，偃领众数万，保邛崃关，偃膂力绝人，常戏左右，以枣节杖击其胫，随击筋涨拥肿，初无痕迹，恃其力悉众出关，逐蛮数里，蛮伏发，夹攻之，大败，马倒，中数十枪而死。初出关日，忽见所杀典，拥黄案大如毂，在前引，心恶之。左右咸无见者，故竟死于阵口。宋蜀州江源县村氓王盛者，凶暴人也。与贼王小波、李顺为侣，据益州，授仪鸾使。部领子弟百馀人，虏掠妇女剽劫财帛，杀人不知纪极，驱迫在城贫民，指引豪家，收藏地窖，因掘得一处古藏，银皆笏铤，金若墨铤，珠玉器皿之属，皆是古制。寻将指引者杀之，负其金帛三十馀担，往江源山窖埋之，同埋者寻亦杀之，恐泄于外也。城中货金银魏氏子妇被虏在于贼所，不知音耗。其夫尝募人访于邛蜀之境，寂无影响，至三月方知在此贼家。其夫及弟谢元颖者，将金帛购之，二人亦沉于江中。八月，大军收蜀，此贼归明，衣锦袍银带入城，见者无不切齿。先是归明者，例发遣赴阙，贼遂弃袍带逃归江源。妻子告云：“埋藏物处，数日火烟如窑。”遂潜往掘看，悉皆空矣。惊愕之际，官军捕获入城，遂于法。呜呼！杀人取财，冤毒滋多，不为已用，身遭屠戮。向来火烟起处，金宝已空。常闻金宝藏于地中，偶见者或变其质，此得非化去耶？鬼神匿之耶？唐天宝中，有清河崔氏，家居于荥阳。母卢氏，干于治生，家颇富。有子策名京都，授吉州泰和县尉。其母恋故产，不之官。为子娶大原王氏女，与财数十万，奴婢数人，赴任，乃谋赁舟而去。仆人曰：“今有吉州人，姓孙，云：空舟欲返，佣价极廉。倘与商量，亦恐稳便。”遂择发日。崔与王氏及婢仆列拜堂下，泣别登舟。不数程，晚临野岸，舟人素窥其囊橐，伺崔尉不意遽推落于深潭，佯为拯溺之势。退而言曰：“恨力救不及矣！”其家大恸，孙以刃示之，皆惶惧无敢喘息。是夜逼纳王氏，王方娠，遂以财物居于江夏。后王氏生男，舟人养为已子，极爱焉。其母亦窃诲以文字，母亦不告其由。崔之亲老，在郑州，讶久不得消息，积望数年。天下离乱，人多飘流，崔母分与子永隔矣。后二十年，孙氏因崔财致大富。其子年十八，学业大进，遣入京赴举。此子西上，途过郑州，去州约五十里，遇夜迷路，常有一火前引，而不见人。随火而行，二十馀里，至一庄门，扣开寄宿，主人容之，舍于厅中，乃崔庄也。其家人窃窥，报其母曰：“门前宿客，面貌相似郎君。”家人又伺其言语行步，皆无少异。又白其母，母欲自审之，遂召入升堂，与之语话，悉如其子。问之，乃孙氏。其母又垂泣，其子不知所以，母曰：“郎君远来，明日且住一食。此子不敢违长者之意，遂诺之。明日，母见此子告去，遂发声恸哭。谓此子曰：“郎君勿惊，此哭者，昔年唯有一子，因授官远方，遂绝消息，已二十年矣。今见郎君状貌，绝类吾子，不觉悲恸耳！郎君西去，回日必须相过，老独心孤，见郎君如已子也。亦有奉赠，努力早归。”此子至春应举不利，却归至郑州，还过母庄，母见忻然，遂留停歇数日，临行赠赀粮，兼与衣一副。曰：“此是吾子衣服，去日为念。今既永隔，以郎君貌似吾子，故以奉赠。”号哭而别，云：“他时过此，亦须下顾。”此子归家，亦不为父母言之。后忽著老母所遗衣衫，下襟有火烧孔，其母惊问：“何处得此衣？”乃述本末。母因屏人泣与子言其事。云：‘此衣乃是吾与尔父所制，初熨之时，误遗火所艹热。尔父临发之日，阿婆留此，以为念。比为尔幼小，恐伸理不达，岂期今日神理昭然！”其子闻言恸哭，诣府论冤，推问果实，孙氏伏诛。而妻以不早自陈，断合从坐，其子哀请而免。五代湖南帅马希声，在位多纵率。有贾客沈甲者，常来往番禺间，广帅优待之。令于北中求宝带。甲于洛汴间市得玉带一条，乃奇货也。回由湘潭，希声窃知之，召甲诣衙，赐以酒食，抵夜，放还店，预戒军巡以犯夜戮之。湘人具闻，莫不嗟悯。尔后常见此客为祟，或在屋脊，或据栏槛，不常厥处。未几，希声暴卒。其弟希范嗣立，乃以玉带还广人。宋福州阮教授，为胡侍郎馆客，累年不归。胡曰：“君在此日久，俟涓吉，当以一婢为侍，阮但感谢。忽婢知主意，乘间寻阮。曰：“此月十五夜，侍郎大会宾客，汝勿饮酒。我房门路边亮篱，若过彼处，咳唾数声，俟有好音。”及夜，阮归失约。里有张十七者，负米去碓，小憩其下，偶咳唾数声。婢疑阮至，抛下黄白二大袋。张为之惊喜，不知所来，拾而归之。后婢归阮，问及黄白之事，阮愕然不知其由。此婢厌厌不得志，遂致非命，阮亦自殒其身。事付忘言。自后张生日富，娶妻育子。其子与阮教授绝类，或有人指之曰：“此阮秀才也。”隔溪有李辛四郎者，常以此事诮之。张生特其财势，诣有司以别事告之，辛四郎坐狱，遂至丧命。李妻不甘其事，往陈王祠咒之。一日张氏子归自门首，见大蛇口吐火焰，当门盘屈，就惊仆在地。语其妻曰：“李辛四郎妻咒我，我将死矣。”言讫而卒。自后此人仍复贫乏。宋温州瑞安道士王居常，字安道，后还俗，居东山。因泛海往山东，为伪齐所拘，脱身由陆路将归。至开封。夜梦人告曰：“汝来日当死，如遇乘白马，著戎袍，挟弓矢者，乃杀汝之人。宜急呼搜山大王乞命！若笑则可生，怒则死，缘汝曩世曾杀他人，故今受报。’居常次日行荒陂中，果见一人乘马，宛如昨梦所言，即拜呼搜山大王乞命。其人笑而去，遂得脱后归乡，亟命工绘其像祀之。宋军将刘，性强直勇敢，坐法涉海陵。郡守褚仁规嫌之，构其谋叛，诏杀于海陵市。将死，与监刑者曰：“为我语诸儿，多置纸笔于棺中，吾必讼之。”后数年，仁规入朝，泊舟济滩江口，夜半，闻岸上连呼：“褚仁规，尔知当死否？”舟人尽惊，起视岸上无人。仁规谓左右曰：‘汝识此声否？乃刘也。”立命酒食祭而谢之。仁规至都，以残虐下狱。狱吏夜梦一人，长大黥面，从二十馀人，至狱执仁规而去。此人即刘也。其日中使至，遂缢于狱云。宋御史中丞卫公，有姊，为性刚戾毒恶，婢仆多被鞭笞以死。后忽得热疾，六七日，自云“不欲见人。”常独闭室，而欲至者，必嗔喝叫怒。经十馀日，忽闻屋中瑟瑟有声，潜窥之，升堂便觉腥臊毒气，开牖已见变为大蛇，长丈馀，作赤斑色，衣服爪发散在床褥。其蛇怒目逐人，家尽惊骇，共送于野，盖性情暴虐所致也。宋叶伯益，为临川守。以刚猛疾恶布政。豪宗大姓过恶被罪者，必籍人家赀，甚者污潴其室。崇仁县富民艾大中，资给劫盗，因以起家。既抵法，郡命以牛车竭其鱼塘，得人骨头颅几百数。又尝呼两匠合大木为巨凳，而中实以金银数千两。甫讫工，则杀匠以灭口。所为不道，大率皆然，凶桀强犷之状，足以灭族，时郡县皆称庆。后三十年，当绍兴辛亥，吴人杨迁深道为守。方寝，梦一吏喏于庭，称索本州崇仁县某乡某里艾大中籍没案，要照证公事。杨未及答而寤，不知所为。姑取近岁所治狱讼一一验之，皆无其事。以梦甚明，不能自己，遍询老吏，乃有知向来本末者，命捡索经日，始得之。择小吏楷书者缮录，凡数百幅，具香纸并焚之。后杨复梦吏送案还曰：“艾大中已罪证明白，阴司发落畜生道去讫。”唐王弘义，衡水人也。少无赖，罗织善人。尝游河北，见老人每年聚邑人作斋，遂告变，杀二百人。授游击将军，俄除侍御史。时有告胜州都督王安仁密者，差弘义往推，乃索大枷夹项。安仁不承伏，遂于枷上斫安仁死，又捕其男斩之。至汾州，与司为马毛公对食，须臾喝下斩之。弘义每暑月系囚，必于小房中积蒿而施毡褥，遭之者斯须气绝。尝于乡里求傍舍瓜，瓜主拒之，弘义乃状言，瓜园中有白免，县官令人捕遂，瓜苗蹂践尽矣。时内史李昭德曰：“昔闻苍鹰狱吏，今有白兔御史。”后与来俊臣罗告衣冠，俊臣败，弘义亦流雷州。时将小姬花岩于舟中，弘义欲伪作敕追。花岩谏曰：“事已如此，忍更为不轨乎！”弘义怒，缚其手足，投之江中。船人救得之，弘义又鞭之二百而死，埋之江上。俄而伪敕事觉，使御史胡元礼就岭南按之。锢禁弘义还至花岩死处，自云：“花岩来唤我对事。”左右皆不见，唯弘义叩头称死罪。元礼怒，乃帮杀之。宋王俊民，莱州人。嘉佑六年进士，状头及第，释褐廷尉评签书徐州节度判官。明年充南京考试官，未试间，忽谓监试官曰：“外举人喧噪诟我，何为略不约束？”令人视之，无有也。如是者三四。少时，又曰：“有人持檄逮我。”色若恐惧，乃取案上小刀自剌，左右救之，不甚伤。即归本任医治，逾旬创愈，但精神恍惚，如失心者。家人闻嵩山道士梁宗朴善制鬼，迎至，乃符召为厉者。梦一女子至，自言为王所害，已诉于天，俾我取偿，俟与签判同去。道士知术无所施，遂去。旬馀王亦卒。人谓王未第时，家有婢不顺使令，蠢戾特甚，积怒乘间排坠井中。又云：王向在里与一倡妓切密，私约俟登第娶焉。既登第为状元，就媾他族，妓闻之，忿恚自杀。故为女厉所困，竟至夭阏而死。唐邢之使新罗也。还归泊于炭山，遇贾客百馀人，载数船物，皆珠翠沉香象犀之类，直数千万，因其无备尽杀之，投于海中，而取其物。至京，惧人知，乃表献之，敕还赐恣用之。后梦所杀客皆持刃来戮其家，心恶之。未几，子与王献共谋反，遂族灭。唐荥阳郑生，善骑射，以勇悍矫捷闻。家于巩雒之郊。尝一日乘几腰弓矢，酣醉驰驱田野间，去其居数十里。会天暮，大风雨，生庇于大木下，久之。及雨霁已夕矣，迷道纵马而行，见道傍有门宇，乃神庙也。生以马系门外，将止屋中，忽战心动，即匿东庑下。闻庙左空舍中然，生疑其为鬼，因引弓震弦以伺之。俄见一丈夫，身长衣短，后一皂衣，负囊仗剑，自空出舍。既而倚剑杨言曰：“我盗也，尔岂非盗乎？”郑生曰：“吾家巩雒之郊。向者独驱田间，适值大风雨，迷失故道，故匿身于此。仗剑者曰：“子既不为盗，得无害我之心乎？且我遁去，道必经东庑下。原解弓弦以授我，使我得去，不然，且死于竖子矣！”先是，生常以别弦致袖中，既解弦投于剑客前，密以袖中弦系弓上。贼既得弦，遂至东庑下，将杀郑生以灭口，生急以矢着弦，贼遂去。因曰：“吾子果智者，某罪固当死矣。”生曰：“我不为害，尔何疑我？”贼再拜谢去。生即趋西庑下避之，又惧其率徒再来，于是登木自匿。久之，星月始明，忽见一妇人貌甚冶，自空舍中出，泣于庭。问之，妇人曰：“妾家于村中，为盗见诱至此，且利妾衣装，遂杀妾空舍中，弃尸而去。幸君子为雪其冤！”又曰：“今夕当匿于田横墓，愿急逐之，无失。”生诺之。妇人谢而去。及晓，生视之，果见其，即驰马至雒，具白于河南尹郑叔则，尹命吏捕之，果得贼于田横墓中，遂于法。唐樊宗谅，为密州剌吏。时属邑有群盗，提兵入里泯殷氏家，掠夺金帛，贼其父子，死者三人。剌史捕之甚急，月馀不获。有钜鹿魏南华者，寓居齐鲁之间，家贫，宗谅命摄司法掾。一夕南华梦数人披发，列诉于南华曰：‘姓殷氏，父子三人俱无罪而死，原明公雪其冤。”南华曰：‘杀汝者为谁？’对曰：“吾所居东十里，有姚姓者，乃贼之魁也。”南华许诺，惊寤。数日宗谅谓南华曰：“盗杀吾氓且一月矣，莫穷其迹，岂非吏不奉职乎？尔为司法官，第往验之。”南华驰往，未至，忽见一狐起于路傍深草中，驰入里人姚氏所居，而逐者以百数。其狐入一穴中，南华命以锸发之，得金帛甚多，乃群盗所劫殷氏财也。即如姚氏子，诘其所自，目动词讷，即收劾之，果盗之魁也，于是尽擒其支党十馀辈。其狐虽匿于穴中，穷之卒无所见，其非冤魂之所为与！唐冀州馆陶县周主簿者，显庆中，奉使临渝开互市。当去之时，将佐史等二人从往，周将钱帛稍多，二人乃以囊盛土压杀之。所有钱帛，尽盗将去，唯有随身衣服充敛。至岁暮，其妻梦周具说被杀之状，及所盗物藏隐之处，妻乃诉之官。官司案辨具得实状，钱帛并获，二人皆坐死。唐西京咸宜观女道士鱼玄机，字幼微。长安倡安女也。色既倾国，思乃入神，喜读书属文，无致意于吟咏，志慕清虚。咸通初，遂从冠帔于咸宜。风月赏状之佳句，往往播于士林，然蕙蓝弱质，不能自持，后为豪侠所调，乃从游处焉，于是风流之士，争修饰以求狎，或酒诣之者，必鸣瑟赋诗，间以谑浪懵学辈自视缺然，其诗有“绮陌春望远，瑶微秋与多”又“焚香登玉坛，端简礼金阀。”又“云情自郁争同梦，仙貌长芳又胜花。”此为绝妙者。一女僮曰绿翘，亦明惠有色。忽一日，玄机为邻院所邀，将行，诫翘曰：“无出。若有客，但云在某处。”玄机为女伴所留，迨暮方归，绿翘迎门曰：“适某客来，知炼师在在，不舍辔而去矣。”客乃玄机素相昵者，意翘与之私。及夜张灯局户，乃命翘入卧内讯之。翘曰：“自执巾盥数年，实自检御，不令有似是之过，致忤尊意。县某客至款扉，翘隔阈报云，“炼师不在。”客无言，策马而去，若云情爱，则不蓄于胸襟有年矣，幸师无疑。”玄机愈怒，裸而笞之，以百数，但言无之，既委顿，请杯水酹地，曰：“炼师欲求三清长生之道，而未能忘解佩荐桃之欢，反以沈猜，厚诬真正，翘今毙于毒手矣。无天，则无所诉；若有，谁能抑我强魂，誓不蠢蠢于冥寞之中，纵尔淫佚。”言绝于地。玄机恐，乃坎后庭瘗之，自谓人无知者。时咸通戊子春正月也。有问翘者，则曰：“春雨霁逃矣。”客有宴于玄机室者，因溲于后庭，当瘗上，见青蝇数十集于地，驱去复来，详视之，如有血痕，且腥。客既出，窃语其仆。仆归，复语其兄。其兄为府街卒，尝当求于玄机不得，深衔之，闻此遽至观门观伺。见偶语者，皆讶不睹绿翘之出入，街卒复呼数辈携锸具，突入玄机院后发之，而绿翘貌如生。卒遂录玄机京兆府，吏诘之，辞伏，至秋戮之。宋闽人王基，为南丰主簿。惑于官奴龙莹，遣妻子还乡独与莹处。知县孙悫谏，不听，终窃携以逃。继调湖南教授，莹随之官，饮食菜茹皆资于外庖。一日莹携粥来，勤渠异常，时王未暇食，忽有煤尘落碗内，命撤之。莹曰：“但去其污处足矣，何必也！”强王必使食，王怒曰：“既不以为嫌，尔自啖之。”莹亦不可。王愈怒。适一犬自前过，乃翻粥地上使食，须臾间犬吐黑血，宛转而死。王诘其事，莹曰：“粥自外至，非我所知也。”命呼庖者，庖者曰：“每日实供粥，且独却回，云‘宅内已自辨矣。’元粥尚在，可具验也。”遂穷搜室中，得所煮钵。莹始色变，执送府讯鞠。云‘与候兵通，欲置药毒主翁，然后罄家赀以嫁。”及议罪，以未成减等，杖脊，因病。忽若有神凭之曰：“龙莹，尔外私而欲杀主，恶念之发，神已鉴之。阳罪虽减，阴诛不可逃也。”遂厌厌以死，此可以为后生之戒，非落尘赐佑，王其不免！汉窦婴，字王孙，孝文帝后从兄子也。对魏其侯为丞相，后免。及窦皇后崩，婴益疏薄无势，不得志，与太仆灌夫相引荐，交结甚欢，恨相知之晚。孝景帝王皇后异父同母弟田为丞相，亲幸豪横，使人就婴求城南田数顷，婴不与，曰：“老仆虽弃，丞相虽贵，宁可以势相夺乎？”灌夫助，怒之。皆恨之。及娶即妻，王太后诏列侯宗室皆往贺，灌夫为人狂酒，先尝以醉忤，不肯贺之。窦婴强与俱去。酒酣，灌夫行酒至。曰：“不能满觞。”灌夫因言辞不逊，遂怒，曰：“此吾骄灌夫之罪也！”乃缚夫，谓长史曰：“有诏，召宗室。而灌夫骂坐，不敬。”并奏其在乡里豪横，处夫弃市。窦婴归，谓其妻曰：“终不令灌夫独死，而婴独生。”乃上书具陈灌夫醉饱事，不足诛。帝召见之，婴与互相言短长，帝问朝臣，两人谁是，朝臣多言婴是。王太后闻，怒而不食曰：“我在，人皆凌辱吾弟，我百岁后，当鱼肉之耶！”及出，复为婴作恶语，用以闻上。于是论婴弃市。婴临死骂曰：“若死无知则已，有知，要不独死！”后月馀，病，一身尽痛，若有打击之者，但号呼叩头谢罪。天子使祝鬼者瞻之，见窦婴灌夫共手笞，遂死。吴徐光，常行幻术，于市廛间种橘枣粟，立得食之，而市肆间卖者皆已耗矣。凡言水旱甚验。尝过大将军孙门，褰裳而趋，左右唾践。或问其故，答曰：“流血覆道，臭腥不可闻。”怒而杀之，斩其首无血。及大乱，而景帝立，将拜蒋陵，有大风飘物如廪，从空中坠车上，车为之倾顿。见徐光在松树上，拊手指挥笑之。问左右，无见者。患之。俄而景帝诛，兄弟四人，一旦为戮。汉何敞，为交趾剌史。行部到苍梧郡高要县，暮宿鹊奔亭，夜犹未半，有一女子从楼下出。自去：“妾姓苏名娥。自始珠，本广信县修里人。早失父母，又无兄弟，夫亦久亡。
　　有杂缯百二十苞及婢一从，名致富，孤穷羸弱，不能自振，欲往傍县卖缯。就同县人王伯赁车牛一乘，与钱万二千，载妾并缯，令致富执辔。以前年四月十日到此亭外，于时已暮，行人既绝，不敢前行，因即留止。致富暴得腹痛，妾往亭长合乞浆取火。亭长龚寿，操刀持戟来至车傍。问妾曰：“夫人从何所来？丈夫安在？何故独行？”妾应之曰：“何劳问之！”寿因捉妾臂欲污妾，妾不从，寿即以刀剌胁，妾立死，又杀致富。寿掘楼下埋妾并婢，取财物去，杀牛烧车，车杠及牛骨投亭东空井中。妾死，痛酷无所告诉，故来诉于明使君。敞曰：“今欲发汝尸骸，以何为验？”女子曰：“妾上下皆着白衣，青丝履，犹未朽也。”掘之，果然。敞乃遣吏捕寿，拷问具服。下广信县验问，与娥语同，收寿父母兄弟皆系狱。敞表寿杀人，于常律不至族诛，但寿为恶隐密经年，王法所不能得，鬼神告诉，千载无一，请皆斩之，以助阴诛。上报听之。魏城阳王元徽，初为孝庄帝画计杀尔朱荣。尔朱兆入洛，徽惧走，投洛阳令寇祖仁。祖仁父叔兄弟三人为刺史，皆徽之力也。既而尔朱兆购徽以万户侯，祖仁遂斩徽逸之，并匿其金百斤，马五十匹。及兆得徽首，亦不赏祖仁，乃梦徽曰：“我金二百斤、马百匹在，祖仁家，可取也。’兆觉曰；‘城阳豕山本钜富，昨令收捕，全无金银，此梦或实。至晓即令收祖仁。祖仁又见徽日，足得相报矣。祖仁乃得金百斤、马五十匹，兆不信之。祖仁乃私敛戚属得金三十斤、马三十匹输兆，犹不充数。兆乃发怒，悬头于树，以石锤文伪切。其足，鞭捶杀之。宋东海徐甲者，先娶妻许氏，生一男名铁臼，而许亡。甲改娶陈氏，陈氏凶虐，志灭铁臼。陈氏产一男，生而咒之曰：“若汝不除铁臼，非吾子也。”因名之曰铁杵，欲以杵捣铁臼也。于是捶打铁臼，备诸苦毒，仉不给食，寒不加絮。甲性暗弱，又多不在舍，后妻姿意行其暴酷，铁臼竟以冻饿病杖而死。时年十六。死后旬馀，鬼忽还家，登陈床曰：“我铁臼也。实无罪恶，横见残害。我母诉冤于天，今得天曹符，来取铁杵。当令铁杵疾病，与我遭苦时同，将去已有期日，我今停于此待之。”声如生时，家人宾客不见其形，但闻其语。于是恒在屋梁上住。陈氏跪谢，为设祭奠。且自搏其颊，悔谢再三。鬼云：“不须如此，饿我令死，岂是一餐所能对谢。”陈氏夜中窃语道之，鬼厉声曰：“何故道我！今当断汝屋栋。”便闻锯声，屑亦随落，拉然有响，如栋实折，举家走出。秉烛照之，亦了无异。鬼又骂铁杵曰：‘汝母杀我，安坐宅上，以为快也！当烧汝屋。”即见火燃，烟焰大猛，内外狼狈。俄然自灭，茅茨俨然不见亏损。日日骂詈，时复歌云，桃李花，严霜落柰何；桃李子，严霜早落己。声甚伤切，似自悼己之，不得成长也。于时铁杵六岁，鬼至便病，体痛复大，上气妨食。鬼屡打之，处处青肿，月馀而死，鬼便寂然。继母不慈，犹悖人道，况加毒杀，其免天诛！为世人者，可以戒矣。宋刘承节浙西人。自赣州税官回，赴调，寓家于赣。但与一子一仆，乘马而东。至信之贵溪，午驻逆旅。逢数贾客携广香同坐，相与问所从来。欲买客香，取视之不佳，刘曰：‘吾所赍虽不富，胜此物多矣。’发箧视之，中蓄银工两，客可窥见。会日暮，皆留宿。诸人乃盗也，夜久操仗入刘室。刘本从军有膂力，挥刃断其一臂，众惧而散走。主人盖同谋者，绐刘曰：“彼不得志，必别邀党侣来，不可安寝，不若未晓启行以避之。”刘不疑其诈，促仆起，不俟具食即去。至高冈下与盗遇，虽与拒斗，而寡不敌众，并子仆皆死焉。适一邮卒过，亦杀之。投尸坎中，分所获而遁。所乘马踯躅于道，适主簿出按困，马迎于车前，屈足如拜，已退复进，凡六七返。主簿异之曰：‘是必有冤诉，遣座数辈随马行，到冈畔坡陀下，马跑土凝立，满地血点腥所触人，四尸在坑，肢体尚暖。立督里正访捕，不终朝尽成擒，并诛之。昔崔公度伯易，赴宣州守。江行，夜风一舟，相随而行，寂然无声。及船得港而泊，所见之舟亦止近岸。公疑，遣人视之，乃空舟也。舟中有血痕，于舟尾得皂绦一条，系文字一纸，取观之，乃雇舟契也，因得其人姓名，及牙保之属，至郡檄巡尉缉捕，尽获其人，盖船主杀雇船之商，取其物，而弃其舟，遂伏法。岂鬼神衔冤而诉乎？宋苏州有一尼，于普惠寺托佛法言人祸福有验，人多称为神尼。尝有牵二牛过尼前者，尼指示人曰：“二牛前世皆人也。前者是一官人，后者是一医人。官人尝失入人罪，医误杀人，故皆罚为牛。”因各呼其前世姓名，二牛皆应，一坐闻之皆叹异。昔目连尊者，晨朝出城，见一饿鬼，泣告曰；“我之此身，有类块肉，无有手足及眼耳鼻等，被其禽虫长时啖食，何罪所致？”目连曰：“汝前生行医，不精其术，妄投药饵杀人，使彼病者不得全活，是以此报。”昔建安一商人，自杭募二卒，荷担归乡。一同郡素所识者；一居浦城，邻卒之所荐者。一日昧爽过查赖湾，前卒误仆地，扪足呻吟，后卒施担曰：“承务可掖而起之。”商从之，卒以刀划其颈，纷间，后卒以担柱击其脑，共推而纳之江中，分所有而去。馀二年，浦城卒不善养母，弟诉于县。卒遇吏于途曰：“事发矣，吾得财起家，偿命甘心焉。”吏怪其不答所问，就所言而探得其情，申州擒邻卒，悉皆置重法。杀人而泯其迹，自谓计得矣，如造物何！宋宝丙辰，有张主簿者罢官归，宿镇江一寺。时天热月明，施帐于法堂前，临阶而寝。中夜不寐，见一妇人循廊而入，迤逦行至卧所。张方怪之，妇人直前揭帐，用裙兜粪土，扬其身上。张大呼而不见，臭秽特甚。次早遍身搔痒，遂生恶疮，逾年而死。盖张尝学医，误用药杀一产妇也。昔有一众生，尝被狱卒热烧铁钉钉其百节。钉之既讫，自然火生，焚烧身体，悉皆焦烂，不可胜忍。因告佛曰：“何罪所致？”佛言前世坐为医师，针人身体不能愈病，欺诳取财，令人受痛而死，故获斯罪。宋永嘉薛绍，庆元二年，知真州。李子年十五岁，在学读书，医人修合疟丹，用砒霜一块，子误吞之，旋即躁渴，急救之，巳无及。父母痛悼，悲哭不胜。子魂忽凭其母曰：“二亲无用过伤，儿前生曾以药毒杀一人，今须当偿债，幸别无罪衅，便托生一统制家为男，年至二十当及第，二亲幸自宽也！’报应之不爽有如此者，可不戒哉！宋知江宁县叶义问，字审言。前任钱塘知县日，适兵火扰攘之后，有诉虏人南渡时，本乡百姓一十三人，杀其家老幼七口，劫取财物。县中捕之，尽获其贼。未至县，路中偶三人已死，九人皆伏罪，一人不承。叶念十三人中，十二人已伏辜，此一人亦可悯也，私欲出之。是夕梦一儿云：“知县所欲贷者，乃是前日杀某之人。”乃尽见其家被害七人。既觉，引囚各令具所杀人老幼形状，独不具此小儿。叶乃问不承者曰：“杀小儿者是尔，何可讳也？”因乃垂涕俯首伏罪，案遂成，皆斩之。宋当涂外科医者徐楼台，累世能治痈疖，其门首画楼台为记，以故得名。传至孙大郎者，尝获乡贡，于祖业尤精。绍兴八年，溧水县蜡山富人江舜明，背疽发，扣门求医，徐云可治。与其家立约，候病愈，入谢钱三百千。凡攻疗旬日，饮食悉如旧，精神殊不减，惟卧起略假人力，疮忽甚痛且痒。徐曰：“法当溃脓，脓出即愈。”是夜徐以针剌其疮，捻纸长五寸许，点药插窍中，江随呼痛，连声渐高。徐曰：“当别以银二十五两赏我，便出纸，脓溃，痛当立定。”江之子源大怒，硬不肯与，曰：“元约不为少，今夕无事，明日更奉偿。”徐必欲得之。江族人元绰亦在傍，谓源曰：“病者痛已极，复何惜此？’遂与其半。时纸捻入已逾一更，及拔去，血液交涌如泉，呼声渐低。徐方诧为痛定，家人视之，盖已毙矣，脓出犹不已。不经年，徐病热，疾哀叫不绝声。但云：“舜明莫打我，我固不是，尔儿子亦不是。”如是数日而死。二子随母改嫁，自此其家医业遂绝。宋郭文庆之舅，遍体害疮，痛不可疗，而不晓其故。文庆以问通悟大士，大士曰：“尔舅前生以针为医，不善其术，误伤于人，此其报已。”宋张郎中景晟，洛阳人也。去华侍郎之孙，登进士第。始逾强仕，为屯田郎中。熙宁四年，奉朝请于京师。忽疮生于手，痛不可忍。时有御医仇鼎者，专治疮瘠，求视之，乃取非药傅其上。既而苦楚尤甚，后虽复注以善药，而痛不能已，数日而卒。沉困之际，但云：“仇鼎杀我，死必诉于阴府，不汝释也。”月馀，仇坐药肆中，见二人，一衣绯，一衣绿，入鼎家。手持符檄谓鼎曰：“张郎中有状相讼，可往对证。仇曰：“张郎中病疽而死，何预我事？”衣绯者曰：“奉命相逮，不知其他。”仇知不免，惟哀祈延数日之命。二人相顾曰：“延三日可矣。”衣绯者又曰：‘虽然，当记之而去。遂出一印，印其膝下，即不见。所印之处就肿，溃脓出如膏油，痛若火灼，后三日而死。始仇盖知张之囊实，欲先以毒药溃之，然后加良药愈之，以邀重赂，不期竟毙。不祥鬼之来，独鼎见之，左右但见纷纭号诉而已。噫，庸医之视疾，多以药增其病，使因而后治，欲取厚谢，因而致毙者众矣。若张君之显报，则小人之心，庶几乎可戒矣！宋景炎中，湖南顾氏，举家病疫，招医者孟全父用药。顾惟一妻一女，其女与孟心目相许而无间。孟语顾妻曰：“病亟矣，不早服药，且至不治。”遂与女通。孟谋杀其父母，与为夫妻。女曰：“不可。愿得父母病愈，请于父母而适君。”父母既愈，女请曰：“非孟医，父母病不起。今家贫无以酬其药裹之费，孟家道丰隆，且日有利源，愿托之终身，以任仰事之责。”父母疑之，不许。女恨成病，父母不复招孟，而他招。淹淹病甚，数月而死。逾七日，孟亦以瘵疾死。女死七日，胸腹尚温，未敛而苏。曰：“被追至官府，问与孟医通奸，谋害父母情由，当以实对。”未几孟至，所供词同。官与吏议，孟行奸谋杀两人，恶念既发，虽未杀人，与杀人同。即命发刀山镬汤等狱，备受诸苦，经百劫永堕畜生。顾女虽有爱父母心，而与人私，姑免地狱之苦，可发畜生道中，更十度为母猪，复生女身为娼妓。冥官令我暂还，说此报应以警世人。”言讫遂卒。元元贞乙未，龙兴梁清则家病疫，招其乡巫者医治，居其中堂设坛降神，因行不轨。其家妇女，不以长幼良贱病否，皆遭其污清则罔知，二孙觉焉，巫投以毒剂而死。清则妻病中念其孙，甚恨，巫复以毒杀之。清则病愈，巫获其厚谢，祭神于家。巫忽在空中倒悬，历历自言其过。口吐恶血二时许，忽霹雳一声震死。宋王康侠，为应天府发解官。得狂疾于贡院中，尝对一石碑呼叫不已。碑石中若有应之者，亦若康侠之奋怒也。病甚不省，忽取书册中交股刀自裁，及寸，左右抱持之，遂免。出试院未久，疾势已平复，但不乐。医者以为有痰，以碧霞金虎丹吐之。或谓心脏有热，观服治心经诸泠药。积久为寒中洞泄，气脱肉消，饮食不进而死。康侠父知舒州大湖县，遣一道士与弟觉民自舒来，云道士能奏章达上清，及察知鬼神幽暗之事。道士为作醮书符，传道冥中语，云五十年打杀谢吴留，不结案事故致此。康侠死才二十七岁，五十年前事，盖是宿生杀人受报也。昔鲁思郾女，年十七岁。一旦临镜将妆，镜中忽见一妇人，被发徒跣，抱一婴儿，回顾则在其后因恐惧顿仆，久之乃苏。自是日日恒见，积久其家人皆见之。思郾自问其故。答云：“妾杨子县民之女。往岁建昌县，余录事以事至杨子，因聘妾为侧室，岁馀生此子。君女即其正妻。后录事出旁县，君女乃授妾于井，并此子，以石填之。诈其夫云‘逃去’。我方讼于阴司，适会君女卒。今虽后身，固当偿命也。思郾使人驰至建昌验其事，录事老犹在，如言发井，果得遗骨。其家多方以禳之，皆不可。其女后嫁褚氏，厉愈甚，旦夕惊悸，以至于卒。昔蜀郡涪妻阝二水相会，旁有牛山。山之阿，井邑繁衍。邑之吏苟信苏珍，所居比邻，而每事相反。信以公恕，珍以深刻；信以廉节，珍以贪墨；信以倜傥，珍以阴谋；信以推诚无隐，珍以匿怨深中；信以语言必信而不轻诺，珍以胁肩谄笑而无情实；信奉母以孝，而教子以严；珍待父不敬，而纵妻犯上；信少求而俭用，珍奢费而无馀；信和同上下而无怨言，珍以已律人而少许与；信掩人之过而省言，珍发人之私而多口。乡里公私，皆以信为贤，以珍为邪；且以珍之敢为，而不敢与之较。岁终邑人大集会，酒间，乡老周同举首视众曰：“秦有二水曰渭与泾，一浊一清，皆赴于河。发源既殊，波荡不返。三尺童子见水之色，皆能以泾、渭名之，盖以清浊取之也。在人亦然。”方语未毕，珍乃面颜发赤投袂而起曰：‘苟君是渭珍是泾矣。珍与苟信联事而切邻，珍之所为，惟信熟知。今信播杨珍恶，使乡老于广众中，以水比喻珍。将报信，以明心。”信实未尝以告人也。自是珍每见信必睚眦之，虽礼文相接，而中实仇敌也。又尝教其子明能伺苟信子仪真之便，且将杀之。次年春祈蚕行乐，明能舆仪真并行江浒，且语且笑。明能有恶心，而仪真未悟也，乃恃力推仪真堕水中，仪真急挽其衣，与之俱坠。出没浪花间，仪真忽见梓潼帝君敕二江龙来拯已，而转明能于涧。仪真及岸，会珍见之，褰裳而往，复取仪真挤焉，旋为仪真牵挽而入。又见帝君命江龙曳珍之足沉焉，仪真得无恙。珍父子相继溺死，善恶积于躬而神之报惩如此，可不惧哉！宋李南金，客于宣州，与一倡善。绍兴十八年，郡守秦公合乐会客，李微服窥之，以手招所善倡与语。秦适望见，大怒，械送于狱，将按致其罪。同狱有重囚四人，坐却富民财拘系。吏受民贿，欲纳诸大辟。锻炼弥月，求其所以死，而未能得。南金素善讼，为吏画策，命取其案及条令，反复寻索，且代吏作问目，以次推讯，囚皆不得有所言。狱具，皆杖死。吏果得厚赂，即与南金为计，引赎出。后二年，南金归乐平，与其叔师尹，往德兴谒经界官王丙宿于香屯客部，夜中惊魇，叔呼之不应，撼之数十亦不省，但喉中介介作声，叔走出，唤邻室人同叫呼，良久乃醒。起坐谓叔曰：“恶事真不可作。曩者救急为之，今不敢有隐。”始尽说前事云：“适梦身在宣城，逢四人于路，挽衣见。”苦曰：“汝无状，用计杀我。我本不负汝命，今汝当偿我。”便取大铁盆见覆，故不能出声，后得叔救。乃曰更后十年，还我命。非叔见救，真以魇死矣。”又十年，果遇蛇妖以卒。宋宣和间，京师天汉桥有官人自脱冠巾，引头触栏柱不已，观者环绕，莫测其由，不可劝止，问亦不对。良久，血肉淋离，冥仆于地，徼巡卒共守伺之，日晚小苏，呻吟悲剧。顾左右曰：“我张颜承节也。住某坊内，幸为僦人舁归。”既至家，遂大委顿，头颅肿溃如盎，呼医傅药，累旬方小愈。家人叩其端，全不自觉，疮成痂，而痒不可忍，势须猛爬搔，则又肿溃。才愈，复痒，如是三四反，逾年不差，殆于骨立，尽室忧其不起。尝扶掖出门，适旧仆过前，惊问所以，告之故。仆曰：“都水监杜令史，施恶疮药绝神妙，然不可屈致，当勉诣彼，庶见证付药可主愈。”张仗仆为导，亟访之。杜生屏人曰：‘颇忆前年中秋夜所在乎？”曰：“忘之矣。”杜曰：“吾能言之，君是年部江西米纲，以中秋夕至独树湾舣泊，月色正明，君反策登岸百步许，得地平旷，方命酒赏月。俄而骤雨，令仆夫取雨具，怒其来缓，致衣履沾湿，抛所执柱斧掷之，中额。仆回舟，谓妻曰：“我为主翁所击，中破伤风，恐不得活，然无所赴诉。即死，汝切勿以实言，但云痼疾发作。此去乡远，万一不汝容，何以生存？宜恳白主翁，乞许尔母子附舟入京，犹得从人浣濯以自给。”言终而亡。比晓，妻举尸槁瘗于水次，泣拜君曰：“夫不幸道死，愿容附载。”君叱之，曰：“舟中皆男子，岂能着汝无夫妇人。”略不顾，促使解缆。妻拊膺大恸曰：“狐冈异土，无之裹粮，进退无路，不如死。”遂抱幼子自投江中。仆既殒于非命，复痛妻儿之不终，诉诸幽府，许报此冤。去年君触桥时，乃彼久寻君而得见也。”张震骇曰：“是皆然矣，我方欲丐药，何为及此，且何以知之？”杜曰：“吾昼执吏设，夜直冥司，职典冤狱，兹事正在吾手。屡为解释，渠了不听从。自今四十九日，当往与君决至期，可洒扫静室，张灯四十九盏，置高座以待之。中夜当有所睹，幸而灯不灭，彼意尚善。若灭其半，则不可为矣。吾亦极力调护，但负命之冤，须待彼肯舍，有司固不可得而强。无用药为也。”张泣谢而归，如其教。张灯之夕，独坐高榻，家人皆伺于幕内。近三鼓，阴风劲厉，四十九灯悉灭。其一复明，亡仆流血被面，妻子相随，犹带水沥沥然，从室隅出，拽张曰：‘可还我命。’即陨坠于地，头缩入项间而死。宋三河县有老父，颇知书，以耕桑为业。宣和乙巳岁，时年已六十馀，一夕惊魇而觉，战栗不自持。谓其妻曰：“吾命止此矣。”妻惊诘其故。曰：“适梦行田间，见道上有七胡骑，内一白衣人，乘白马，怒色谓我曰：“汝前身在唐为蔡州卒，吴元济叛，我以王民治堑，为汝所杀。我衔恨久矣，今方得见，虽累世，当以命偿我。”乃引弓射中吾心，因颠仆而寤，吾必不免，明当远窜以避此患。妻云：“夜梦何足信，汝妄思所致耳。”老父益恐，未旦而起。其家甚贫，止令一孙携被，欲往六十里外一亲知家避之。行草径三十馀里，方出官路，又二里许，遇数人与同行。忽有骑驰至，连叱众令住，行者皆止。老父回视，正见七骑内一白衣人骑白马，宛如梦中所见，因大骇，绝道亟走。骑厉声呵止之不听，白衣大怒，鞭马逐之。至其前，乃引弓射中心，应弦而毙。七人者，皆女真也。宋严州淳安县一富家翁，误殴一村民至死，其家不能诉。民有弟为大姓方氏仆，方激之曰：“汝兄为人所杀，而不能诉，何以名为人弟？”弟即具牒将诣县。方君固与富翁善，讽使来祈已，谓曰：“此我家仆，何敢尔？当谕使止之，彼不过薄有所觊耳。”为唤仆，面责，且导以利，仆敬听，谢不敢。翁归以钱百千与仆，别致三百千为方君谢。才数月，仆复宣言，翁又诣方。方曰：“仆自得钱后，无日不饮博。今既索然，所以如是，当执送县惩治之。”翁惧泄，乞但用前策，又如昔者之数以与仆。方君曰：“适得中都一知旧信，倩市漆二百斤，仓卒不能办。翁幸为我市，当辇钱以偿直。”翁曰：“蒙君力，如许兹细事，吾家故有之，何用言？”即如数送漆。明年，仆人欲终讼，翁叹曰：“我过误杀人，法不至死，所以不欲至有司者，畏狱吏求货无艺，将荡覆吾家。今私所费将百万而其谋未厌。吾老矣，有死而已。”乃拒户自经。逾三年，方君为鄂州蒲圻宰，白昼恍忽于厅事，对群吏震悸言曰：“吾知翁必来，我屡取翁钱而竟速翁于死，翁宜此来。”亟还舍，不及与妻子一谈，仆地而卒。吏以所见白之，始知其冥报云。宋梓人娄氏，为富家上梁毕，归至半途，醉卧田塍上。衣物皆为人窃去，犹未醒，偶卧傍有枯木丈许，或戏以其腰绦系木上。娄梦中，辗转坠塍下，木随压之，面仆污泥以死。官擒凶身莫获，其曝其寝衣者，娄之子诉其杀乃翁，竟致极刑。先是系绦者执役于推吏之家，以探消息，事竟，一日偶为吏浴，去垢，谓吏曰：“君平日治狱有冤乎？”曰：“无也。”因历告所以。吏大惊，以数十千俾入广为商，数年不如意，归至南雄，遇吏以他事黥配。款洽之际，忽见所诬死者在侧曰：“我今却得与尔辨之矣。”二人心甚悸，泣别不数十步，顾吏，已为虎衔去。其人至家，亦以狂躁赴水死。宋建宁府政和县尉柴迪功者，一日获强盗四人，遂与弓手议曰：“若得七人，可以改官。”弓手乃云，某庙有丐者三人，病垂死。若取其首，作拒捕斩获，可以足数。尉从其请，遂得改官。自后凡出巡，更不敢经由庙界。一日得替还乡，将到庙前，尚一里许，忽见三人无首立于其前，惊惶坠车，因得疾到家而卒。宋李中和，为秦州都监，好出游，从者苦之。有一军校方食间，闻欲出，怒曰：“得速死为幸。”中和子告父云：“某人骂爷令死。”中和问之，不伏。有妾自屏后呼曰：“官人为将，柰何使军伍骂？”遂缚送府，秦帅斩之。一日宿逆旅，中夜有一人呼曰：“某人来矣，乃所杀军校也。”明日神思恍惚，语人曰：‘鬼斫我头。’遂得疮疾而死。其妾及子，皆相继以疾亡。宋洛阳民李氏，与陈氏争讼。李氏为秦府干，挟势力，归曲于陈，陈翁死于狱。经数岁，李之少子在田间，为一白犬所毙。持杖逐之，犬还走，入李氏之堂，忽不见。是夕，陈翁托梦于妻曰：“我抱冤愤历年，令诉理得直，故来报汝。明日可为我设奠以贺。”妻觉而悲泣，如其戒。未几，长子入李山掘。李适在山下，闻丁丁声，趋视见之，取巨梃奋击，曳至平地，又使仆并力痛，肢体无完，即死。李乃命斫竹数束叠于榛莽间，扬言曰：“陈持刀为盗，与之格斗而死。监镇官汪杲验其尸具以实白县，李生系狱亦死焉，乃昔岁陈翁绝命处也。宋淳熙五年，丹阳县市一妇人为盗所杀，沉尸于河，府县捕逐甚亟。会稽姚仲文作尉，自以失职，绝忧之。有两弓级，素能搜迹奸隐，名盖其群，锐以求盗自任。先是近舍少年，常出入妇家，忽往滩上。两弓级心疑焉，言于尉，丐引帖同渡江。至杨子桥，与少年遇，与同邑里素相识，乃邀诣道傍店中，买酒与饮。酒人持掏盏四只设于案，弓级曰：‘吾辈两人共请一客，何四之有？酒人指下坐曰：“此女子既在席，同饮何害？”两弓级惊愕，少年独惨沮，于是诘之曰：“本县某妇人死于非命，岂尔为之？故冤鬼相随不舍。”少年曰：“冤鬼今日遇我矣，更复何言？”就缚而归，伏其辜。唐裴光远，为滑州卫南县尉。有卒王表，丧妻，遗一子，稍后异，光远悦之，欲取以为己子，表不从。光远衔之，使表于南曹勾当，遣人就路杀之，而夺其子。后光远得病，累月不差，每见王表来曰：“尔使人杀我，而夺我子。我诉于天，上帝许我复仇，故来取尔。”光远祈哀竟不免，遂死。唐高骈为西川节度使时，削军廪以自养，军乱，监军解之乃定。骈乃开府库，悉还之，而密籍所给姓名，夜遣牙将击杀之，夷其族。有一卒妇，方踞床乳其子，报至。妇曰：“我知之矣，且饱吾子，无使其饥死也。”及就刑，骂曰：“尔夺战士食而又淫刑以逞，我死当诉于天，使尔合门如我今日也。”言讫而死。后骈为毕师铎所肉。尝见鬼来迫之，且有屈服之词。未几，果被杀，举家不免屠戮。夫为人将领者，当与士卒同甘苦，何忍剥削以自奉，而反孥戮之耶！祸之及也宜矣。宋朱浚明，阳翟人。早年中第轲，仕宦不达。每起怨叹，遂设醮。凭道士奏章自诉。忽得纸尾，上有十六字，若篆、籀不可识，浚明闻何仙姑有道，裹粮往见之。仙姑盥手烧香曰：‘此天篆也。不须问，且亟归家。”浚明苦叩之。曰：‘受金五两，折算十年。枉杀二人，死后处分。’浚明到家即死。宋鄱阳县人方禹为郡吏，与杨且有隙。杨从事于驵侩，禹每为所凌。尝因酒酣相值，即执其裾，禹度力不能敌，卑辞请命。杨弗顾，曳之于地，恣行踢。伤已甚，傍人劝谏，犹搦之不释。众舁归家，困惫殆绝。谓妻子曰：‘我与彼有宿世冤，今为所殴，万一不起，切勿诉于官，呈验吾尸，空为羞辱。但置纸笔于柩中，自当理诸上苍。’言讫，遂没。妻子衔冤茹恨，不复彰闻，如其言以葬。杨自以为得志，愈肆凶虐。历数月，当秋末时，日正中，见禹从远来，二鬼随其后，俄至前。叱杨曰：‘尔无故杀我，我赴诉于幽冥，蒙助我二使，共来捕尔。”杨欲走，禹其髻，鬼又从而击之，杨哀叫谢过。禹曰：‘当尔苦我时，其荒窘之状，亦如是。杀人偿命，欠债还钱，岂间言语所可救解！’路人过者，见杨垂头，喃喃往复自语，且以手掴面，流血不止。为报其家，来视之，尚能道所遇。顷之而死。宋江东兵马铃辖王瑜，故清远军节度使威定公德之子也。天资刻薄，不知义理。居于建康，尝延道人严真于家，使之烧金，怒其跌宕失礼，多所求索，讽亲校饮以酒，至极醉，挥铁槌挝其脑、杀亡。婢妾怀承意，辄褫其衣，缚子树，削蜡梅枝条鞭之。从背至踵，动以百数。或施薄板夹两颊，而加讯杖。或专捶足指，皆血流，至于堕落。或坐之鸡笼中，压以重石，暑则烧炭其傍；寒则汲水淋灌，无有不死。前后甚众悉埋之园中。妻郑亡，妾何莺莺亦残忍，济其恶，专房擅爱，伪作正室。一日他妾李遭挞委瑜付后院自肩锁其户。李所息仅属，心念此家杀人多矣，何得全无报应！便恍恍若有值遇，门忽豁开，天尚未明，负痛径出。谓主人见之，均为一死。暨过堂门外门，风三重皆无人，遂奔归其家。瑜方觉遣卒杂追蹑，李父挟女诣府。时总领使者赵从善摄府事，听其讼，呼厢官往究验，得两夕前莺莺手杀一婢，犹未掩藏。乃令吏辈监守瑜，而执莺莺下狱鞠治，尽得众尸，于是械系两人而上其狱。诏削瑜籍，编置朱崖，莺莺杖死于市。瑜至万安军，亦死。元至元辛已年，广州黄同知夫妇皆病，异榻而寝。其妻昼梦吏执文引，从卒数人，持枷锁谒帐，如擒捕之状。一人曰：“此非也。”遂舍而过对榻，揭帐，曰：“是矣。”夫妇魇而觉，夫曰：“我必死矣。盖我招安时多杀无辜，今皆至矣。”逾日而死。宋东都张员外富甲都下，二长曰文，次曰武，文愚而武慧。文常程饮食外端坐无为。武交接时贵，员外藉以应酬门户，而受用亦荣。员外语妻曰：“文愚如此，何能主持事务。”妻曰：“当使之涉历世务。”员外曰：“善，华州张客欠钱三千贯，本息计若干，逾期不偿，令之往索。往返亦三四千里，庶几其略更事。”明日出给资费，呼文遣之。女足病莫前，仆请雇马以行。至马坊，见一大白马羸瘦，草具粗疏。一乌马精健，菽豆丰美。文问其故，答曰：“白马驽钝，雇者少；乌马骏快，雇者多也。”文因自叹，雇乌马以行，得达华州。张客如数遣人送纳，文仍归。至前所雇马坊，惟见白马，问乌马何在？曰：‘以骏快奔逸，折足死矣。’遂雇白马以归。父母见其举错言语，非复前时，大喜。文因诉道途险阻，具述雇马拄返之由。武谓其拟之为乌马，且幸其早死，忿见颜色。文乃白父母不愿分家产，愿出俗为僧，否则自戕。父母强留之，不可，乃令出俗于白云寺。明日文至，才坐，长老曰：“常日为客则坐，今为行者，则有禅规。”叱令侍立，名曰通慧。令之掌厨，极其劳苦，文安之。员外使人督长老，请文者日夕相继，长老亦令人百端导之，使归，皆不诺。尝令供饭，藏发指甲内，置于饭中，怒其不职，令之掌厕，文又安之。长老如厕，见盥盆内有鱼鳞，杖之十二，文洗濯更水益勤。明日复有鱼鳞，复仗十二。文忿，藏杖厕侧，潜立以俟。厕侧墙缺，有路通外，见卖鱼者沃于盆中，文逐之。至阶下击之，仆地而死。文窘，即奔华州，欲投张客家。至华阴县，恐人测其迹，遂投总持寺。先一夕，长老梦迎新长老，明日文至，见其端重，遂为披剃。在寺二十五年，为长老。又八年，梦一黄巾人来。曰：‘从东京城隍司来，明日午时为有冤对，来问长老索命。我见长老有德行，故私相报，若善回避，或，可也。’文旦鸣鼓集众曰：“三十三年前，一段公案今日当了。”众问故，曰：“午时当自知之。”端坐至期。时张丞相浚统兵来陕西，一卒持弓矢至法堂，瞠目视文，将射之。文笑曰：‘老僧相候三十三年矣。’卒愕而容稍和，文曰：“今偿汝命。”卒曰：“适相见，意欲相害不知前生与长老有何冤对？”文语以故，卒曰：‘冤报何穷，不如解释。’持矢凝然，视之，立化矣。文呼曰：“既是解释，何不明白分付？”卒复开目曰：‘冤冤相报何时了，劫劫相传其偶然！不若与师俱解释，如今立地往西天。’文曰：‘壮士去，我即来。’取笔书偈云‘三十三年飘荡，做了几番模样。谁知今日相逢，却是在前魔障。壮士既已前行，老僧只得赶上。’书既毕，泊然遂化。元至丙子，赣州寇黎八尝与同辈数人，行劫于抚州乐安之境，夜立于道侧，俄有数人负衣物以过，黎八杀而有之。越三年，黎八与一同辈过其地，语之曰：‘吾某年某夜于此杀数人，得物若干。’语未既，忽数人迎与语曰：‘向来杀我者，乃尔也。吾候于此三年，莫知为谁，今乃得尔。”遂群聚搏之，黎八仆地，其同辈亦惊仆。后有行人至呵之而苏，黎八竟死。元建昌新城县刘圣仲，以至元戊寅尹本邑。邑人萧雷在遭事累，逃于福建，刘募人捕之，系于狱邑。人皆悯之，独刘与之有隙，因同官皆公出，杀之于狱。未几，刘随本路程府尹赴北。舣舟小孤山，时天热，皆彻篷而卧，众见一人涉水来，刘认其是萧，大呼而不见，遂得疾，逾日出卒。卒之夕，刘之妻梦刘归。萧之子亦梦萧曰：“畜生！吾已得报其冤矣。”既而讣音果至。邑人饶九峰有诗云，塞雁衔哀一信通，家人惊怪梦归蓬。玉骢不惮穹卢远，金虎无缘毡帐空。万里游魂啾夜雨，九原冤鬼诉秋风。老天不放生还客，泪湿香闺沾袖红。昔有一商人入蜀，与一富商同舟。一日晚，舣舟江浒，从仆皆上岸。此商欲图其财，见富商在船舷盥手，遂推之于江。富商急以手拿船舷，乃持刀断其五指，遂没溺以死。席卷其财归，成大富。一日，梦富商来其邻家，遂惊而起。遣人视之，果生一男子，乃命育之，给以乳哺之资。至五六岁时，收归其家，抚之犹子，每日恣其所欲。及冠，忽嗜饮博，无所不至。一从其意，日输累万，亦不较。如是数年。一日多败，及晚，犹欲索钱。主家语之，曰：“今日输已多，尚有来曰。”其子愤怒，夜持刀杀之，主家举手捍御，五指俱落，得左右人擒住，幸得不死。主语之曰：‘汝前生为富商，我与同舟，图汝财害汝命。续梦汝托生邻家，我抚育汝，自少至长，恣汝所欲。总而计之，亦可以还汝财物矣。今又伤我五指，亦足以还，但所欠一命耳。以我财力，置汝于官，杀之不难。又恐冤冤相报无巳，今放汝去，更随汝意，取财物远适他郡，别置田宅。”解释冤仇。其人遂感谢而去。宋淳癸丑年瑞阳，有陈其姓者，谋杀一贩生药商人，席卷一船生药，盖与商之仆共图之。归则开张药局，遇发卖之时，解开药裹，则见所杀商人之头在内。裹裹皆有，陈大惊骇，一跃而亡。宋丙寅年间袁州有僧，俗姓王氏，随刘官于常武，干夺一禅寺住持，先是此寺之僧，皆竭赀举债以图之，住持未久而遽曹夺。寺僧思前费已重，后顾无偿，于是又经营三百千贴之。王僧志在强夺，坚然不允，寺僧愤郁，遂自刎。王僧席卷寺中财物而归，沿途凡渡水之时，即见死僧随其后，到乡归院，每览镜，必见死僧在肩之左右，于是不敢用镜。广烧香楮，以祈平善。越数年，王僧左肩患一恶疮如碗，脓血不乾，竟毙。宋陈十四妻，尝溺死一子。后有娠，当分娩，忽梦一老妪携一小儿来取命。须臾，妪曰：“我且带去，尔却后来。”至岁除日，坐蓐，胞衣中断，恶血冲心，随即殒绝。宋卢陵城西有彭屠，常以五更初，往十里庙下买猪。暗中忽望见正丙冈赵宅门子，携尖刀以行，更数十步，忽闻田中叫声，近前视之，则已杀死一人矣。远望见有一家灯光，彭屠心思曰：“明日必累火光之家。”次日官司检验，果累其家，其人系狱，不胜苦楚，遂诬服。官议弃市。彭屠见其临刑，私自谓曰：“此人枉死。”夜梦其人云：“此事只有尔知，吾当托生尔家，以报此仇。越一年，彭屠生一子，慧黠异常儿。年十二，即自操刀卖肉，忽赵宅门子来买，因小争，挥刀杀之。彭屠心思向者之梦验矣。其子出官招伏杀人罪，会度宋登极，大赦改元，免死。又经一年，以疾卒，彭屠哭之哀。忽梦其子谢云；“吾生汝家，本为报仇。今仇既报矣，吾死毋痛哀也。”宋秀州胥吏陆仪，充左院推司。有一囚罪当杖，被势家用钱赂之，法外凌迟至死。后仪以罪废，家贫，鹑衣百结。又充工仪案贴书，冤死之囚，魂常随之。陆在司中写发，每遇阴雨，常见立于前。陆语之曰：“尔且去，我自来。”自此精神恍惚，后至数年，遂饥饿而死。宋吴公源有一家，居甚僻静。适一商贩者独行到彼，昏黑不可前进，遂投宿焉。主人温存甚至，问知其为他处人。又有所赍，中夜父子相与谋杀之，稍温。数年之后，夜梦死商来，及晓，庄头忽报牛生一子。牛长而健有力，主甚爱之，喂饲勤至。暨壮，以耕水田。牛忽奋怒，角触其主，口鼻流血，数日而亡，其家遂败。宋李好义当宁宗开禧初，为与州正将。喜诵《孟子》及《左传》，以为终身行此足矣。及吴曦蓄异谋，好义与长史安丙等共诛之。时好义惟幼子植留家，众以曦事争冒功赏，杨君王欲注植名，好义指心曰：“惟此物不可欺。”曦既诛，好义集于安丙家。王喜后至，心怀邪谋，欲害好义，丙力救解，然日以杀好义为心。及好义守西和，喜遣其死党刘昌国听节制，好义与之酬酢，欢饮达旦，好义心腹暴痛洞泄，而昌国遁矣。既敛，口鼻爪指皆青黑，居民莫不冤之，号恸如私亲。催锋一军，几至于变。既而昌国白日见好义持刃剌之，惊怖仆地，疽发而殂。宋绍兴初，连南夫帅广东，有曹生者，以宣义郎摄幕府事，连公前后所杀海寇不可计，皆曹处其事。不暇细问，以是论功迁正郎，后为广。公宇傍有僧寺，每报衙时，其家婢妮，咸闻寺后芭僬林间有人声。或有数人坐叶上，见群婢亦不去。问之，则曰：‘来问通判索命。我辈二十六人，分为四路，寻求通判。今我六人先到。”未几，曹果死。昔长安城南有僧乞食，一女子采桑，谓僧曰：“东二里王家设斋。”僧赴之，果然。主人异之，僧言：“女子指示。”主人乃随僧来觅女子，问何以知？女子犹在桑，乃卢伦女也。见其来，亟归闭门不出。主人自外问曰：‘我家做斋汝何由知？’女大言曰：“某年月日贩羊胡父子安在？”主人趋出，不敢出气。母问之，女曰：“我前生乃夏州贩羊客。夜宿此家，被将我父子劫杀，我遂托生为其家儿。聪俊为父母所爱，十五而病，二十而死。医药之费，过于所劫财物。今又为我作斋。然我父命未偿，终不可免。”未几，主人果死。宋赵时，为无为军教授。夜梦一囚诉冤。曰：“某不幸为祖翔枉杀，死魂无归，柰何？”时曰：“祖公明习法津，又处己谨，安有枉者？’囚曰：“不然，某死虽非祖意，然实因其一疑，遂致移狱，竟以死论。冤有所自，非祖而何？”其己诉之于天，祖不能久矣。月馀果卒。魏司马懿功业日隆，又杀大将军曹爽，奸宄之迹稍彰。时王浚为扬州刺史，内不能平。以楚王彪年长有才，欲奉之以诛懿。兖州刺史黄华以浚谋告懿，懿自率军讨之。凌不觉其奄至，穷迫出迎，懿遂送浚边京师。凌至项城，过贾逵庙下，呼曰：‘贾梁道，吾固尽心于魏，唯尔有神知之。”遂饮药死，三族皆被杀。其年，懿有病，白日见凌及逵来为厉。因呼曰：“彦云，缓我！”遂卒。魏夏侠玄，字太初。以才望为司为师所忌，杀之。玄宗族为设祭，见玄来灵座，脱头置其傍，悉敛果肉纳颈内，还自安头。言曰：“吾已诉之上帝，司马子元无嗣也。”既而师子无子。及永嘉之乱，有巫见司马懿泣曰：“我家倾覆，正为曹爽、夏侯玄诉冤得理故也。”昔湖南帅司有郭太尉者，怒童不职，律以军法。明年，其夫人梦童泣诉曰：“童有罪，而太尉杀之。然服役之业，未尽职于太尉之门，阴官俾吾复生门下。”翌日，马生驹。越数岁，毛色异常，善知人意。郭乘之以迓陈帅，马奔入帐门，不能制。陈怒，斩郭。人以公法泄私怒，可乎？宋福州福清县人李元礼，绍兴二十六年，为漳州龙溪主簿摄尉事。获强盗六人。在法，七人则应改京秩。李命弓兵冥搜一艮，以充数，皆以脏满论死。李遂转承务郎。常见冤死之民立于前。及调官泉州同安县，束担出城，鬼随之不置。夜宿龙山邸中，暴卒。元至元丙戌间，临江新淦县邓梓林与里人争讼于官。时傅山云与邓厚，说邓以财，赂杀里人于狱。逾两月，山云病狂而卒。卒之夕，山云旧识刘其坐于龙兴村店，见山云与一人相纽，二卒押过。刘连呼逐之，不及而止。到家，乃知山云于是日死矣。
永乐大典
卷之一万六千八百四十二
卷之一万六千八百四十二
　　十二霰善
　　大明仁孝皇后劝善书
　　嘉言
　　儒：好杀之人，临死报验，子孙殃祸。穷凶极暴，人怨神怒。酷暴不已，旋踵而止。释：杀害之罪，能令众生堕于地狱饿鬼受苦。更相杀害、或自杀、教杀、闻杀欢喜、如是等罪、无量无边。一切有命者不得故杀。肆情杀害、枉夭无辜，如是怨对，无量无边。道：彼死于枉，我偿其枉。是我杀人，乃所以自杀也。杀戳无辜，结怨成业。杀及无辜，未有善终者也。持心好杀，死入九幽地狱。
　　感应
　　宋神宗时，王韶建议开熙河，杀人甚多，称功至枢密院使。交亲多楚人，依韶求仕，乃分属诸将，或杀降羌老弱子以首级为功。时泾原知县王直温，一夕已就寝，闻人扣衙门甚急，曰，请知县断遣一公事。直温起，燃烛坐厅，见吏抱文案，并数卒领一罪人至。白直温曰：奉天敕委知县，断此王韶公事。其吏宣判，将王韶决脊杖，配洪州。未畿，果谪洪州。韶学佛。一日问长老祖心曰：昔未闻道，罪障固多，今闻道矣，罪障灭乎？心曰：今有人贫负债，及富贵而债至。其偿乎否？韶曰：必还。曰：然闻道矣。奈债主不相放邪？韶怏然不悦。晚节言动不常，颇若狂状。既病疽。洞见五脏而卒。后长子厚，一日家集，菜碟内罗卜数十茎，忽起立，须臾行于案上。众皆愕然，厚怒形于色。悉撮食之，登时呕吐，明日遂死。季子案，坐天神降其家，被极刑。人以为韶用兵多杀之报。唐卫州司马杜基，尝为洛阳城尉，知捕寇。时洛阳南午桥有人家失火，七人皆焚死。杜基坐厅事，忽有一人为门者所执，狼狈至前。问其故，门者曰：此人适来若大惊恐状，再驰入县门，后驰出，故执之。其人曰：某即杀午桥人家之贼也。故来归命。尝与伴五人同劫其家，得财物数百千，恐事泄，则杀其人，焚其室，如自烧死者，故得人不疑。将财至城舍于道德里，与其伴欲出外，辙坎坷不能去。今日出道德坊南行，忽见空中有火六七团，大者如瓠，小者如杯，遮其前不得南出。因北走，有小火直入心中，其心腑，痛热发狂，因为诸火遮绕，驱之令入县门。及入，则不见火，心中火亦尽。于是出门，火又尽在空中遮不令出。自知不免，故备言之。由是命尽，取其党及财物于府，杀之。
　　唐李俨为御史，奉使岭表，路出荆南，至沙头传舍。早饭，将去。驿吏曰：此路不可行，前去八九里，两山之间，小溪之曲，有虎害物，过者所伤甚众。由是行客断绝，多由山后路。虽少迂然而无患也。俨素刚正，曰：吾衔王命而避虎何也？乃鞭驭而去。未八九里，小溪岸上，有虎跃出。至俨马首，虎反入草中。闻其言曰：几伤故人。俨曰：君非李微乎？曰：是矣！俨乃下马曰：君何由至此？且俨如与君同居场屋十余年间，情好意爱，相得甚欢，愈于他友，不意吾先登仕路，君亦继捷科选。睽间言笑，历时颇久。倾风结想，若饥者之欲食，渴者之待饮。幸因出使，得此遇君。而君自匿于草茅中不出，岂故人相遇曩昔之意也？虎曰：吾已为异类，使君见吾形，则心恐而且畏，则当恶之矣！何暇念畴昔之旧栽！然君无遽去，得以少尽款曲，乃我之幸。俨曰：我常兄事君，愿展拜礼。俨乃再拜。虎曰：吾向与君结平生之知，今至此尚敢避辱，而不讥于知者乎？吾自登第后，以家贫，将求选资，念友人客于荆楚间，乃将谒。抵襄阳旅舍，忽尔卧病，始恒苦食之不足，时有寒热，凡日数食，亦不知足。至暮则昏暗。户外时闻有人呼吾之名。一夕发狂，走山谷间，不觉两手拿地而步，已而，视左右股有班毛，以手扪面，亦有毛矣。是夜宿岩下，次日渴，乃饮于溪。溪水清可鉴物，见吾形乃虎矣！吾乃大恸，不成饮而去。欲回则不识故路，又以饥久所迫，见一人俄然负于路，乃擒而咀之立尽。自是见冕而趋者、翼而翔者、毳而驰者，皆搏而啖之矣！尔来居此，不知岁月之多少。近日此地绝无来客，久饥。不幸今日见屈于长者也！俨曰：君今虎矣，而人言何也？虎曰：吾身虽兽，而心甚明晓。俨曰：君久饥，俨与君有旧，君不忍伤俨，有余马一疋，留以为赠，如何？虎曰：吾乃欲友人之俊乘，何异伤吾故人乎？愿无及此。俨曰：食蓝中有熟羊数斤，留之可乎？曰：吾方与故人道旧，未暇食。君去则留之。虎曰：适见于导者挚紫囊，此必印也。柏台清峻，今喜故人居其地。今君乘轺出使，我方与熊豹辈跳跃溪中。思向与故人跨驴顶盖，并游英俊间，不可得也！虎乃仰而呼天，俯而哭地。久之，俨勉之曰：事亦偶然，无苦自恨也！俨曰：君有人间事可相托者，悉言之，无外也。虎曰：吾身至此，人间事无他祷矣。然有小，须冫免侍者矣。吾向卧病走山谷，仆乃尽挚我囊装而去。使吾妻子馁冻，勹亡于道路。君独不知乎？君使回求而少振之，则友爱无所弃也。俨曰：此无所惜矣！虎复曰：向有一妇人跨马过此，吾搏而食之，有银握臂，吾衔至于溪曲流水下，上有小木斜生蔽水处是矣。此去不过百步，君过则取之，遗吾家也。吁！吾食其人而取其物，以遗妻子，非人所为。然今日吾逆行倒施尔！吾常著文数篇，惜其不行于世。俨令举而听之。俨大称赏，乃命左右取纸笔录而收之。虎复曰：吾欲为诗一篇，盖欲表吾外虽异而中无所异，亦欲以道吾怀而摅吾愤也。俨复命吏以笔授之。诗曰：偶因狂疾成殊类，灾患相仍不可逃。今日爪牙谁敢敌，当时声迹共相高。我为异物蓬茅下，君以乘轺气势豪。此夕溪山对明月，不成长啸但成嗥。俨览之，惊曰：君之才行，我知之久矣。而君至于此者，君平生得无有自恨乎？虎曰：二仪造物，固无亲疏厚薄之间。若其所遇之时，所遭之数，吾又不知也。噫！颜子之不幸，冉有斯疾，尼父常深叹之矣！若反求其所自恨，则吾亦有之矣！不知定因此乎？吾遇故人，则无所自匿也。吾常记之，于南阳郊外，常私一孀妇，其家窃知之，常有害我心。孀妇由是不得再合。吾因醉，一家数人，尽杀之而去，此为恨尔。虎曰：使回日幸取道他郡？无再游此途。吾今日尚悟，一日都醉，则君过此，吾既不省，将碎足下，于齿牙间，终成士林之笑焉！此吾之切祝也。君前去百余步，上小山，下视尽见。此将令君见我焉，非欲矜勇。令君见而不复再过此，则吾待故人之不薄也。复曰，君还都，见吾友人妻子，慎无言今日之事。吾恐久留使饰，稽滞王程，顾与子叙别甚久。俨乃再拜上马，回视草茅中，悲泣所不忍。闻俨亦大恸。俨乃于溪下得银，乃上小山，立马未定，见巨虎跃出，踣石啮木大吼，声震林木。俨使回，乃由他道去。汉王宏，字长文。灵帝时为左扶风，与王允俱就徵下廷尉。宏素与司隶校尉胡种有隙，及宏下狱，种遂迫促杀之。宏临命，诟曰：胡种乐人之祸，祸将及之。种后眠，辄见宏以杖击之，因发病，数日死。晋阮放，字思度。成帝时求为交州剌史，行达宁浦，逢陶侃将高实平梁顾自交州还。放设馔请实，伏兵杀之。宝众，击放败走，保简阳城得免。到州少时，暴发渴，见实为崇，遂卒。唐路岩，字鲁瞻。懿宗时，坐事贬新州剌史，至江陵，免官流儋州，籍入其家。岩体貌伟丽，美须髯，至新州，诏赐死。剔取喉上有司。岩尝密请三品以上，得罪诛殛，剔取喉验其已死。俄而自及。五代薛文杰，闽主王时为国计使。谋害枢密使吴英。英尝主闽兵，得其军士心。闻英死，皆怒。是岁吴人攻建州，遣其将王延宗救之。兵行在道，不肯进，曰：得薛文杰乃进。惜之不与。其子继鹏请与之以纾难。乃以槛车送文杰军中。文杰善数术，自占云：过三日可无患。送者闻之，疾驰二日而至，军士踊跃，磔于市。闽人争以瓦石投之，脔食立尽。明日，使者至，杀之，已不及。初，文杰为造槛车，以谓古制疏阔，乃更其制，令上下通中，以铁芒内向动辄触之。既成，首被其毒。唐贞观十三年，岐州城内有寺主共都维那有隙，遂杀都维那，解为十二段，置于厕中。寺僧不见都维那久，遂告别驾杨安，共来验检，都无踪迹。别驾欲出，诸僧送别，驾见寺主袈裟，左臂上有血点，别驾勘之，寺主云：当杀之夜，不着袈裟。。今有血点，是诸佛菩萨所为。竟伏诛。宋胡待制舜陟，帅广东，宪官车吕以帅颇有抵牾，时相诬告之。遂制狱鞠焉。吕妄希中时相意，逮捕干与者满狱，胡竞无一事，官民皆冤之，乃死于狱中。郡民相与备赙赠建道场，致牲牢者不可胜数。吕方坐决事，忽闻钟磬镜鼓之声甚喧，使人闻之。则曰：胡待制灵柩过也。吕方心悸震动，即有吏持门状至，曰：胡待制祗候。胡乘轩随之以入。至吏卒辈皆见之。吕仓卒为束带见焉。胡曰：某无罪，为公诬死，诉之上帝，当与对辩于天狱。言讫，俱不见。一府为之震恐，未几，吕果死。蜀郭景章，豪民也。因醉以酒注子打贫民赵安，注子于嘴入脑而死。安有男，景章厚与金帛，遂隐其事，人莫知之。后景章脑上忽生疮，可深三四分，见骨流血不绝。或时睹赵安，疮透喉遂死。宋，饶州吏人盛，因盗用官库钱，事发，携妻子避地余干之金步，寄迹于市民万二十四家。乃聚小童读书以自给。建炎庚戌，妖贼王念经，啸聚旁邑，枉僭称尊，步市之人皆窜伏山谷。万生投贼中，受其官职。穷悴饥摧，值其拥众游激，自谓故旧可托，出而迎拜。万叱而擒之，断其首，揭于竿上，持示贼，诈云杀获官军谍者。及贼平，党与多诛，万独漏网。绍兴辛亥上元日，里中豪者王德璋，倡率社甲为佛会，禳除凶灾，且荐拔遭兵而死者，万预焉。事毕还家，中途大叫，言盛都院领人共打我，所亲走报其母、妻，且扶掖以归。在室跳踉，若格斗状，呻吟甚苦，仍不绝声。母妻视之，则无他人，意为醉耳。扃其户而出。夜半其声始息。明日入视，死矣。遍身青痕满，盖冤鬼报仇云。宋，宿迁大姓尹氏，当离乱时，聚其族党，起兵劫女真龙虎大酋之垒，获祖宗御容与宫闱诸物，置于家。以道路梗塞，未暇贡于朝。同里周郭两秀才从求货，弗惬，诬告有司，谓私蓄禁省服御，将谋不执。狱吏不复究质，于是诸尹皆弃市。周以功得本县令，郭为丞，助之谋者补右列。后避虏祸，邑人多播徙京口，周郭亦南来。尝同其友朱生辈阅市，朱之子徙龙方六七岁，见壮卒五人，着青紫袍，张弓挟矢，顾而怒憾，尝通衢欲射人。周郭趋入酒肆，朱生不觉也。从龙密以告，乃出窥之，皆相引从西去。诸人饮罢，过南畔小巷，到一隙处。遇向者五卒，正身发镞，中周郭之胸。同行者了无所睹。二子即称心痛，仆地不能起。众扶以归，经夕疽生于背。背后洞彻，至膈膜，见五脏，月余而死。宋，隆兴府新建县屠者信生，居城外，尝有外间女子过门，呼与语，诱至后舍刺杀之，刎其首。夜举尸投江中。而以锯屑糁颈血，纳诸行畚，旦持入城，盖素与某家有仇，将置于其门，为诬污计。既而不果。复携归，首已臭。仍伺隙处抛于道侧，适一小儿在傍，认为人首，亦不敢明言。逻巡者见之，白于官府。命三排岸究缉。女家讶女出不反，闻其事，亟往视。哭诉哀切。三排岸者，二为宗室不厘务，独潘忠翊任责。旬日不得贼踪迹。有栗七官人者，善邀唤紫姑神。试往扣启，得诗曰：木屑填头事已深，三君何用苦萦心？首身异处分江汉，三七之时得好音。又数日，尉司两弓兵过彼处，逢小儿，说所睹。兵曰：汝识之否？曰：不知为谁。其人向西边去，尚能记其面目。于是与俱行，不百许步，望信屠在门切肉，指之曰：此是也。两兵前谓曰：众买一猪宝福，倩汝提屠刀为一往。辞以不得暇，兵强之乃从。而色已动。语声低怯，遂叱问之曰：杀女者是汝乎？即拱手承服。执缚送府，使捞尸于江，尚未全坏。计始行凶之日，正应三七之数。时庆元二年春也。宋，钱令望大夫之妻陈氏，天性残忍，婢妾虽微过，必捶之，数有死于杖下者。其后卧病，有发语于冥暗中，自言为亡某人，具道欲杀陈之意。钱君具衣冠焚香拜之，且许诵佛饭僧，助其超生，以赎妻过。妾答曰：妾贱隶尔，何敢当官人之拜？但已诉于阴官，必得县君一往乃可。功德虽多，无益也。陈竟死。宋，唐州方城县典吏张三之妻，本倡也，凶暴残虐，婢使小过，辙以钱缒其发，使相触有声。稍怠，则杖之，或以针签爪，使爬土；或置诸布囊，以锥刺之。凡杀数妾，夫畏之不敢言。后杀其子妇，妇家诣县诉，县檄尉检尸。小婢出呼曰：床下又有死者，可并验也。狱具，以倡非正室，与平人相杀等尸于唐州市，张自是亦病。左支皆废，涕泪出不禁，以首就按，始得食。三年而死，既葬，为野犬啮墓，揭棺衔首，掷之县门外而去。唐，泾之北鄙，有农人王安国者，力穑，衣食自给。宝历元年冬夜，有二盗逾墙而入，皆执利刃。安国不敢支吾，而室内衣裘携之无孑遗。安国一子，名何七，年甫六七岁，方眠，惊起，因叫有贼，登时为贼射，应弦而毙。安国闾外有二驴，紫色者亦为攘去。迟明，村人集聚，共商量捕逐之。俄而何七之鬼，登房门而号：我死自是命，那复多痛？所以永诀父娘耳。遂冤泣而久之。邻人会者五六十人，皆为雪涕。因曰：勿谋追逐，明年五月当自送死。乃召安国附耳告之名氏，仍期勿泄。洎麦秋，安国有麦半顷，方收拾，晨有二牛蹊践狼籍，安国牵归，遍谓里中曰：谁牛伤暴我苗？我已系之，牛主当偿以购，不尔，吾将诣官焉。里中共往视之，忽有二客至曰：我牛也，昨蓦惊迸，不虞至此。所损之田，请酬倍资，而归我畜焉。里人共诘所从，因验契书，其一乃以紫驴交致也。安国即省何七所谓，及询名姓皆同，遂缚之曰：尔即去冬射我子尽我财者。二盗相顾不复隐，曰：天也，命也，死不可逃也。即述其故曰：我既行劫杀，遂北窜宁庆之郊。谓事已积久，因买牛将归岐上，昨牛抵村北二十里，徘徊不进，俟夜黑方将过此。既寐，梦一小儿，五岁许，裸形乱舞，纷纭相迷，经宿方寤。及觉，二牛之縻绳不断，如被解脱，则已窜矣。因踪迹之，牛径来至此。里人送邑，皆准于法。宋高安村人，有小儿作田中，为人所杀，不获其贼。至明年死日，家人为设斋三日。有里中儿方耕，忽见一小儿谓之曰：我某家死儿也，今日家人设斋，吾与尔同往食乎？里中儿即随之至其家，共坐灵床，食至辄餐。家人不见也。久之，其舅后至，望灵床而哭。儿即遥指之曰：此人杀我者也，吾恶见之，遂去。儿既去，而家人见里中儿坐灵床上，皆大惊，问其故。儿具言之，且言其舅杀之，因执以送官。遂伏罪。唐，河间邢文宗，家接幽燕，禀性粗险。贞观年中，忽遭恶风疾，旬日之间，眉须落尽。于后就寺归忏。自云：近者向幽州，路逢一客，将绢十余匹，回泽无人，因即劫杀。此人云：欲买经纸，终不得免。少间属一老僧，后欲南去。遇文宗，惧事发觉，挥刀拟僧。僧叩头曰：乞存性命，誓愿终身不言。文宗杀之，弃于草间。经二十余日，行还过僧死处，时当暑月，疑皆烂坏。试往视之，俨如生日，因下马以策筑僧口。口出一蝇，飞鸣清澈，直入文宗鼻，久闷不出，因成此病。虽露诚求哀，亦不能免。月余而卒。宋，郓州束河县令刘公之寡妻，有一子六岁，与小郎同居。巨有物产。小郎利其家园，欲遣寡嫂再行，希其所有。寡嫂恃其子，莫有从人之意。小郎遂引孤侄至河岸，抛入水中，寂无见者。孤侄既随流而去，漂及十五里余，会有村民濯衣于河次，遂救而出之。皆言此是刘长官儿子，具状申送本州。州有郑留后收养之。细问其故，刘儿曰：叔叔掷我入河。其初以为沉，既沉复起。见河岸上有一人乘马，衣蓝袍而来。以手提我头，是以水终不入口鼻，以至村民救获。郑公遂执叔至，匿其侄儿于屏障碍之外，讯之曰：有何骨肉？几许口累？疏云：只有六岁小侄，近失却，不知所在。郑出其侄，令面证，伏其罪，疑成而弃市。宋，杨开为丹阳令，杨询为之客。开性暴横，果于决责，每事必以问询，询明知其非，不敢忤意。但一切赞叹盛美而已。开一日乘怒，于处暑中杖公吏及囚四十余人，二人死。询犹连称其快。后，询梦至一处，有金紫者谴之曰：成令之恶者，汝也，令之罪当坐于汝。不数日，询果暴卒。唐，陈义郎父彝爽，与周茂方皆东洛福昌人，同于三乡习业。彝爽擢第归。娶郭女。茂方名竟不就。唯与彝爽交结相誓。天宝中，彝爽调授蓬州仪陇令，其母恋旧居，不从子之官。行有日，郭氏以自织染缣一匹，裁衣欲上其姑，误为交刀伤拍，血沾衣上。启姑曰：新妇七八年，温清晨昏，今将随夫之宫，远违左右，不胜咽恋。然手自成此衫子，上有剪刀误伤血痕，不能洗去，大家见之，即不忘新妇。其姑亦哭。彝爽固请茂方同行。其子义郎方三岁，茂方见之，甚于骨肉。及去仪陇五百余里，磴石临险，巴江浩渺，攀萝游览。茂方忽生异志，命仆夫等先行，为吾邮亭具馔，二人徐步。自牵马行于山路陡援之所，抽金锤击彝爽颈碎，挤之于浚湍之中。佯号哭云，马惊践长官殂矣。今将何之？其夜会彝爽妻及仆御，致奠感恸。茂方曰：事既如此，如之何？况天下四方人一无知者，吾便权与夫人乘名之官，且利一政俸禄，逮可归北，即与发哀。仆御等皆悬厚利，妻不知本末，乃从其计。到任，安贴其仆，一年已后，谓郭曰：吾志已成，誓无相背。郭氏藏恨，未有所施。茂方防虞甚切。秩满移宫，家于遂州长江。又一选授遂州曹掾。居无何，已十七年，子长十九岁矣。茂方谓必无人知，教子经业，及遂州秩满，携其子应举。是年东都举选，茂方取北路而去。且令其子觇故园之存亡，至三乡，有鬻饭媪留食，再三瞻瞩。食讫，将酬其直。媪曰，不然，吾怜子似吾儿姿状。因启衣箧出郭氏所留血汗衫子以遗，泣而送之。其子置于囊，亦不知其由，与父之本末。明年归长江，其母忽见血迹衫子，惊问其故。子具告三乡媪所言，及问年状，即其姑也。因大泣，引子于静室具言之，此非汝父，汝父为此人所害。吾久欲言，虑汝之幼。吾妇人，谋有不臧，则汝亡父之冤，无复雪矣，非惜死也。今此吾手留血衤需还，乃天意乎？其子密砺霜刃，候茂方安寝，乃杀之。仍携其首诣官，连帅义之，免罪，即侍母东归，其姑尚存。且叙契阔，取衫子验之，唏嘘对泣。郭氏养姑，三年而终。宋，一士人，有婢怀妊，主母怒，强主父捶之，解后致死。乃遣仆隶瘗于郊外。婢忽自外而入，谓主人曰：君以我死，不能复来取。遂直造旧室，视其帏帐，皆已撤去，即求取复置如初。自此杂群婢中，无异平昔。主母大恐，月余忧卒。婢遂专房，又经岁，主人亦死。婢乃不见。其弟以其事语人，坐见忽来，见形欲害之。其弟惶恐，哀求，乃云：只要君肉。弟先肥充，明日但存皮骨。宋，京师有覃兴，卫州石密，同财作客商。一日，覃谓石曰。河北冀贝二州，有钱三百贯，请石同往收索之。石临行，市店内吃食，因置药毒覃，先行。路中闻覃已死，因独取钱往卫州，作一解库。忽见覃来，石谓其未死，与之相揖。覃曰：我未食，石遂邀覃于市店，将食，覃于怀中取一纸裹，发之，五味也。覃遂置一匕，于石盘中。覃曰：君毒我，我返毒君。食已，店家保谓石曰：君独食而相揖让，何也？石方悟覃已死。石数日，吐血而卒。五代，桑维翰，居政地，有布衣韩鱼谒桑。桑曰：近者书殿阙人，吾以子姓名奏御，授子学士。俄有二吏持箱中黄诰袍笏至，鱼降阶拜授。桑又谓鱼曰：朱炳秀才安乎？鱼对曰：无恙。桑曰：吾向与之同乡荐，最蒙相爱。子作书道吾意，召来与官。鱼乃作书召炳。炳至，授之军巡判官。他日，又询鱼曰：羌岵秀才今在何地？鱼曰：见客东鲁。桑曰：吾与同场屋最蒙相鄙薄，君子不念旧事，子复为吾作书召之，当与一官。鱼特令仆求之，岵至，乃随吏去见巡判。岵坐客次，其吏直升阶，附耳言于巡判而去。巡判别呼一吏云：传云秀才，请去府中授官。岵莫知其由，行至通衢，数人执岵，一吏云：羌岵谋叛，罪当处死。岵大呼曰：韩鱼召来授官，何罪也死也？我死须上诉于天。斩之后一日，桑坐小轩见岵来曰：吾上诉于天帝，帝悯其无辜，授司命判官，得与公对。桑又见阶下有半醉而跛者。桑曰：此谁也？岵曰：此是唐赞，向为卫吏曾辱公，公命府尹致之极法。桑曰，能贷我乎？当为斋僧千人，诵佛书千卷。岵曰：得君之命乃已，他无所用。岵与赞相携，入庭下竹丛中，不见。桑不久死，手足皆有伤处。宋，庆厉中，东京富倡李云娘与解普者有旧。待阕寓京，赀囊竭尽。就云娘假贷以供用。普绐云娘曰：吾赴官、娶汝归。由是云娘罄箧中所有，以助之。普阴念家自有妻，与云娘非久计也。一日与云娘并其父母极饮市肆，夜沿汴江归。普乃推云娘汴水中，诈惊呼，号泣，因以善言慰其母。母不察其诈。既而授分州青龙尉，挈家之官。一日普同家人坐，有人揭帘而入，乃云娘也。责普曰：我罄箧助子，子乃以邪计害我性命。我已得报子矣。普引剑击之。俄而不见。但有冷风触入，举家大惊。后数日，州有劫盗，普乘舟缉捕，忽唾水曰：汝又来也！有一手出水中，挽普入水。吏没水救之，不获。次日得尸，而满身皆有伤。元，王知事，曹州人，先官吉州路属县。有一富翁死，妻仅存。因争家财事到官。王以妇拘囚，百般刁蹬，巧计取受外，闻妇有金酒器，索之，妇又一一从命。皆其梯已人总领接受。复虑妇脱囚后必有词说，乃以妇囚死。后任建宁路知事，大德辛丑秋，一日其总领者，于和义方下，忽见前妇以手掴其面。总领惊惧，归报，其被掴处随手患痈。不三日而死。临终云：官人免不得了，也须来对证。逾数日，有二骑带棕帽，穿白衣，自城外来，人马俱汗，直至厅上。其同官见而问之，曰：吉州路来寻讨王知事。忽亦不见。其王知事已先患疔疮数日，语家人曰：吉州路城隍司见差人勾我，只候本路城隍司回文书，便要去对证。遂祝付家事。有问其人何在？曰：在厅上。询其所着衣服，正与同官所见同。逾时曰：文书已了。言讫而死。未瞑目前，有司吏史姓过其门问候，万踵门，一跌昏闷。扶归仅存些气未绝。史平日所乘马，撒放在万石门外沙滩上，亦昏倒不死。经三日，史。曰：急与马卸鞍。前本路唆都兀及同知殁后，为本路城隍。今番差我押王知事到吉州城隍司收管，对证公事。取到本司公文缴司，方才归到。彼时马已矣。梁，太山羊道生，为邵陵王中兵参军。其兄深，任氵差州剌史。道生乞假省之。临还，兄于近路待道生，道生见缚一人于树，就视，乃其旧部曲也。见道生涕泣哀诉云，氵差州欲见杀，求之救济。道生问何罪，答云：失意逃叛。道生曰：此最可忿。即下马以佩刀刳其眼睛吞之，部曲呼天号地。须臾海王尔来，又劝兄决斩。至坐良久，方觉眼在喉内，噎不肯下。索酒咽之，频频数杯，终不能去，转觉胀塞。遂不成咽而别。在路数日死。当时见者，莫不以为有天道，不可诬也。昔有一女人，为饿鬼所持，即以咒术而问鬼，言：何以恼我女人？鬼答之言：尔女人者，是我怨家。五百世中，而常杀我。我亦五百世中，断其命根。若彼能舍旧怨之心，我亦能舍。尔时女人作如是言：我今已舍怨心。鬼观女人，虽口言舍而心不放，即断其命。宋，淳癸丑，江州湖口县陈稍载一商过湖。欺商弱，沉之，而有其资不复揽载，为盐商，家道日兴。递年但朝吴城山龙王庙一次，以祈福。至元乙亥朝庙后，梦神告曰：汝急归，汝宿冤已届途来汝家矣！一人来则取命，一人来则取财。若两人来，则财与命皆须还之。时大兵渡江，陈遂收拾金帛，作一箧，负之登山。须臾兵至，一家皆遭杀掳。一卒登山逐陈，陈稍弃箧疾走，兵得箧即去。一大蛇逐陈，齿其喉，拖之下山，至大江方死。果如神语。宋，咸平中，深州饶阳县百姓刘志，因嫌隙，杀死邻舍宗吉夫妻二口。虽当时捉缚刘志入官，勘问情由，志惧其刑辟，拒而不伏。众吏理问，勘经一月，犹不得实情状伏。时青州人张叔敖为司吏，因令驱刘志于问事厅凉棚柱上，缚而不问。叔敖窃立照壁后，开一小穴窥之。自午至申时，刘志将头昂枷上睡。才睡，又惊木畜而觉。木畜如此三次。志乃长吁不已。叔敖出，急令狱吏谇拷之。志告曰：不须更拷捶，亦不敢抵讳。适来厅下，不觉睡着。方睡，见宗家夫妻来索命。用手掴搭志，言你早不招了。志自度必不能逃于死，乃泣下。遂具陈所害之因，极刑于市。宋中书史陈昱，一日无病，急暴死。经三日后复苏，云：初见壁有孔，有人掷一物至地，化为人。视之，则其亡姊也。携昱手语曰，今冥吏追汝，使我先至。言讫须臾之间，吏率数卒在傍。又须臾，冥官至矣。昱私问卒曰：冥官为谁？卒曰，即陈襄述古也。冥官问昱：何故杀儿乳母？昱曰：无之。即呼一妇人至前，流血被面，抱婴儿。熟视昱曰：非此人也，乃门下吏陈周。遂放昱还。昱归至路，见追陈周去，遂活。遣人往访门下吏陈周，果以是日暴死。秦，高平李羡家奴名健，至石头冈，忽见一人云：我妇在孀居，为人所杀，欲报仇。汝能见助否？奴用其言，果见一人来，鬼使捉头，奴与捉手，即使倒地。还半路，其人便死。鬼以千钱，一疋青绞综袍与奴。嘱云：此袍是市西门丁与许之物，君可自著，勿卖也。晋，大将军王敦，枉害刁玄亮。及敦入石头，梦白犬自天而下，噬之，既还姑孰。敦遇病，白日见刁乘轺车，道从吏卒来，仰头瞑目，乃入摄录敦，敦大怖，逃不得脱，遂死。昔有一鬼言：我常两肩有眼，胸有口鼻，常元有头，何因故尔？目连答言：汝前世时，恒作刽子，常于杀戮罪人时，汝常有欢喜心，以绳着结挽之。故今世受此报。唐，洛州都督赞阝国公实执，太穆皇后三从兄，性清严，好杀。为益州行台仆射，多杀将士。又害行台尚书韦云起。贞观二年，在洛病甚。忽言：有人饷我瓜来。左右报云：冬月无瓜。执曰：一般好瓜，何谓无耶？既而惊视曰：非瓜，并是人头，从我索命。又曰：扶我起见韦尚书。言已而死。唐，乾封年中，京西明寺僧昙畅，将一奴二骡，向岐州禾麦法师处听讲。道逢一人着衲，帽弊，稻数珠，自名五戒，畅因与结为法友，欣然相约，同诣麦师。夜至马嵬店宿，五戒礼佛诵经，半夜不歇。畅以为精进一如，至四更，即共同发。去店十余里，忽袖中出两刃刀子，刺杀畅，奴乃下马入草走。其五戒骑骡驱驮即去。主人未晓，梦畅告云：昨夜五戒杀我。须臾，奴走到，告之如梦。时同宿三卫于敏，持弓箭乘马追四十余里，乃获五戒，遂引弓拟之，即下骡乞死。缚送县，杀之。昔师子尊者，见鹤勒那问曰：我欲求道，当何用心？曰：无所用心。曰：既无用心，谁作佛事？曰：汝若有用，即非功德。汝若无作，即是佛事。经云，我所作功德，而无我所故。勒那预有谶曰：吾灭五十年后，当有难起，婴在汝身。至时宾国王，因贼窃僧衣服作乱。王怒毁寺，杀僧。至尊者前问曰：师蕴空否？尊者曰：已得。曰：离生死否？尊者曰：已离。曰：既离生死，可施我头。尊者曰：身非我在，何怯于头。王即断尊者首。白乳涌高数尺，王臂亦坠而死。宋，曹翰性贪，喜杀。尝以兵围江州，城陷，纵兵掠民家。民诉于官。翰以民拒守，又忿其诉，发怒屠城，死者数万人。投尸井坑既满，余弃江中。时太祖谴使谕翰勿杀人，比使者至，城已屠矣。翰所得民家财货钜万，假以载铁罗汉为名，调发官船数十艘，悉载以归。翰先尝奉使江南。李主以银盒馈物，及金银水晶器皿设宴。翰取之无遗。后以罪流登州，家财没官，口众食贫，不能度日，常乞怜于人。忽一日得狂疾，仆地而死。子孙寒馁，栖栖无依。求乞于海上。人谓翰贪财杀人之报。唐，羽林将军元楷，其家三代，皆以诬罔告密得官。男彦玮告刘诚之，破其家，前年彦玮超侍御史。先天二年，一夕，梦一老叟叱彦玮曰：吾汝祖也！汝父元楷，专行阴毒，诬告杀人，以取富贵。害人利已，天道昭然，不可欺罔。汝今不思改行为善，造毒害，欺心欺天。今，天报至矣！灭绝吾宗祀，无复遗余。汝且受恶报，累劫无尽，悔将何及！言已竟，去不顾。彦玮既觉，大惧。是年七月三日，楷父子以反逆诛。无少长皆斩，家口悉入官为奴。宋，戚方既罢镇江都统制，谪窜长沙。后自便，卜居湖州。乾道七年，苦腰股沉重之疾，药石针艾俱弗效。既而奇痒不可忍，乃置甑盛火，横股其上，使熟气蒸嘘。方得稍解，如是累月而死。正困棘时，侍妾秉烛进药，见灯焰上现人头数十，已而满帐皆然，殆以千计。其一差大，戚指此扈宣赞也，盖戚尝破广德军时，凡官吏自太守以下，皆举室屠戮。每斩首竟，则剖其腹。折其股，而实之以钱。扈君任兵钤，罹祸尤酷，妻卞氏色美，戚以为妻。逮命绝之际，人皆知为冤业，卞氏亦继死。子世显，坐杀人于都城，掠其楮币，复受极刑。宋，郎中杨公异性好洁净过甚，不近人情。寓居荆南，对门民家有子数岁，肤发悉白，俗谓社公儿。异恶焉，屡呼其父，与五缗，令杀之。民得镪，潜徙去。杨止一子，俄病癞，肌溃而卒。宋，莆田士人，守官广右，一仆尝负罪遭治，而不勇于斥逐。仆心怨主人，因其满罢，泛海归，为顾贼船，到半途，全家遇害，抛尸水中。唯一老兵，既受刃而推坠板下，贼凿破其船，弃于淖，别易船行。兵伤处不到要害，经宿复苏。忍痛升岸，去乡里只数程，扶杖乞食，归报主家。族党以为一门尽死，安得独存，是必与贼为橐者。执而诉于县，县以大囚法，桎梏研讯，虽引强伏，终不得其情。邑宰白郡，移赴司理院。时正尉抱疾歇假，主簿黄揆摄职，躬领弓兵护送，方出县门，逢三盗着商贾服，相随游观。老兵拍而呼之曰：此三个正是杀人贼，却教我苦中受苦。揆即遣卒拘之，同缚诣郡廷。盖三人者知老兵在狱，踪迹已露，欲来听鞠勘消息，故自投陷井。天网不漏，交臂就擒。泊狱成，皆脔于市。怨仆在狱中先患恶疾，痛苦号叫，日夜不已，至受刑日方止。谓杀主之罪重故也。宋，宣城水阳镇，宗室居者四十余人。师恭师珏者，从兄弟也。其庐在空相寺侧，相距数百步。淳熙中，两人同殴杀一僧，恭以计脱，独珏任其罪坐狱，遇恩宥得脱。其父伯冷为平江府将领，珏留家治母墓。尝抵墓还舍，闻门外有呼赵三者，连声甚厉。恐，避入室。族姻数辈在彼亦闻之。明日再往墓次，误蹙伐下一木遭压，扶以归，得疾，痛楚不能与，遂死。时绍熙壬子秋也。众知为僧冤报。而师恭自以向来免礻同，姓名不纟圭案牍，子无所惧。至癸丑之秋，因讼事逮赴府，舟楫已具，乃使舟人先解缆待于前步，少顷，独行就之。舟人讶久弗至，其家望溪畔亦未见举棹，然皆不疑有他故。两行客过官道，禾氏其知痴立于草间，撼之再三，始应曰：恰为三哥邀去，饮酒一杯，颇觉昏醉。两客其面曰，渠死已一年，汝定见鬼。方悚悟，即诣寺，命僧设供席，礼忏竟夜，冀消宿愆，不旬日而死。宋荆门军长林县民蹇大，居郭北七八里间。有一女，纳同里邹亚刘为赘婿。邹愚陋不解事，薄有赀业，且常为人亻庸贩涉远，在家之日少。蹇据其屋，耕其田，又将致诸死地而掩取其产。少年李三者，数至蹇氏，浸浸与女通。蹇常讽之曰：苟能杀邹郎，以女嫁汝。李欣然承命，特未得间。绍熙四年秋，城人袁一贩牛往襄阳，顾邹辅行，毕事南还。蹇遥见袁生跨马，邹负担在其后，急呼语李，使持刃出迎之。才相值，奋斫袁坠马死，继又戕邹，亟毕置道侧。是时，适无人行。里正稍稍集会，仓卒之际，莫知凶变所起。袁之姻家为义勇部将，所居距彼数里，袁马既失主，径趋其门，与厩驹相醻啮。部将出视，惊曰：此是袁一郎马。吾恰见其骑归，安得到此？必有故。即诣前途访。侧见二尸，认其一为袁，其一尸，众识为邹。固以略闻阴计，径往口赫蹇曰：汝何得白昼杀人？蹇面赤声嘶，不能答。李正在焉，遂皆受捕。明年春，狱成，蹇与李俱戮于市。宋朱宗司法者，处州丽水人，以祖大卿恩得官。绍兴戊午，再调临江军法掾。有一待妾，妻王氏不能容，日夜楚毒凌虐，至于自刎。朱君坐卧食息，无时不见之，颇怀忧畏。招阁皂山道士行法禳逐，牒付城隍拘縻，仍戒云：尊官从今日以后，不可往岳殿，自是不复睹。他日郡僚偕出祷睛，中途值雨作，适到岳庙之前。众僚悉入避。朱亦随之。少焉，雨止出外，忽逢故妾来前，略无恭敬之礼，忿心圭溢面。朱语之曰：自汝之死，我哀怜到今。汝当亦知，非干我事。妾曰：若不做官人待婢时，安得致此？朱还舍以告妻，未几遇疾卒。王氏不旋踵亦亡。凡生三男子，大者才六岁，无人主丧。族姻有从官邻邦者，闻之，亟来为料理后事。亦尝招道流考召，见朱着袍执简立，二女囚荷枷被讯。迨棺柩出门，邻家室女见两棺后一妇人蓬头敝衣，拊掌大笑，相随而去。宋，江陵民，世以圈豕为业。有村侩居五十里外，每为钩贩往来，积有年矣。民长子尝携银卷，其直百千，并一仆出乡间贸易。经宿不归，浸淫至累月。荆土市廛子弟，多因挟赀在手，饮博浪游，耗折父钱，无以反命，不敢归，或迤逦适他境者。世盖用此疑厥子，不深以为忧。村侩者，以冬月农事毕，牵猪过其门，留少憩，别一仆视其挽索，惊曰：此五尺，我家大郎所自搓者，安得在汝手？五尺者，土人称挽畜产绳索之名也。侩变色，抵云：昨于某处大路上拾得之，谁人无此物？何为误认。仆以告主人，强拉侩偕往昨处，方举手指画，，闻林莽间尸臭异常，掩鼻就视，则子与仆两尸，吊仆败沟内，虽暴露过甚，而枯骸不损，略不为狼狐啮啖，的的可识。遂执侩以还，始言：因见其有所赍，乃醉以酒而杀之。历日已久，意谓无由发觉。岂料用一索之故，自投冤网。今无所逃矣！竟伏刑于市。宋，保义郎左伦者，豫章人，壮年不拘检，专从亡赖宗子游嬉。因群饮东湖，与数恶少年相值。乘醉斗殴，毙其一人。既受执，而宗子自承其辜。伦晏然脱免。后用父大夫荫得官，调监袁州户部酒库，颇以材敏称。适万载县缺尉，郡守沈克一使往摄职，寓于僧舍，且一月矣。忽夜半跃起，若与物相抗格。言语争辩不已。逮旦，神志罔罔，添差判官郑摸与之有旧，以为心疾，为白于郡。呼使还，扣以所见。曰：向者实以不谨饬，致有东湖之事。虽幸不坐罪，然置人死地，痛悔无及。自是常于梦寐中见其来。到袁岁余，寂无影响，意谓渠已托生。比至万载，遂遭其困侮。伦谢之曰：一时彼此争对，过误抵此，既累经恩赦，又多为作佛果资拔。今历岁已深似可见恕。鬼曰：事干性命，岂有不问之理？国家恩赦，冥司不引用也。我去年来袁州，本处神灵言系隆兴府鬼，不许入城。君今在此，我始得相就。念是公家差使，姑更忍一两年，必当报冤。遂去后二年，伦果死。宋，成都人宋固为县之文学，乡耆长有病者，困卧境上。时大观四年，朝廷方行安济法，若有病者，则里正当任责。固惮于闻官，诱令过双流县牛饮桥。觉病者怀中有所挟，搜之得银十余两，乃取之，而坠推其人桥下，戒其徒勿得言。居无何，复至前处，失脚坠水中死。其尸出下流五十里外沙碛中，与病者尸合，若相抱持者然。宋，临安人杨靖者，始以衙校部花石至京师，得事童贯，积官武功大夫。为州都监，将满秩，造螺细火匮三合，穷极精巧。买土人陈六舟，令其子十一郎赍入京，以一供禁中，一献老蔡，一与贯，以营再任。子但以一进御，而货其二于相国寺，得数百千，为游治费，愆期不归。靖望之久，乃解官北上，遇诸宿泗间。子畏父责已，乃曰：所献物，皆为陈六所卖，儿几不得免。靖信之，至京呼陈六诘问，陈答语不逊。靖杖之，方三下，陈极苦哀告得释。还至舟谓其妻曰：杨大夫不能训厥子。翻以其言罪我。我不能堪。遂赴汴水死。靖得州钤辖以归。都转运使王复领应奉局，辟靖兼斡官，常留使院中。宣和七年四月，靖在签厅，有网船挽卒相殴，破鼻出血，突入漕台。纷纷间，靖矍然如有所观，急趋入屏后，遂仆地。舁归家即卧病，语言无绪，不食。时临平镇僧能以秽迹法治鬼，与靖善，遣招之。至则见鬼曰：我梢工陈六也，顷年以非罪为杨大夫所杀，赴心朔于东岳，岳帝命自持牒追。僧谕之曰：汝他生与是人有冤，今世故杀汝，汝又复取偿，翻覆无穷，何时可已？今杨氏饭万僧，营大水陆斋，荐谢汝，汝舍之何如？鬼拜而对曰：今已贻恕主者，惧难反命，则冥冥之中，长无脱期。非得杨公不可也。僧无策可出。视靖项下有锁，语鬼曰：事已尔，姑为启锁，使之饱食，且理家事，可乎？许诺，前拔锁。靖即起如平常，然与僧才异处，则复昏困数日死。宋福州人王纯，字良肱，以通直郎知建州崇安县。方治事，食炊饼未终，急还家，即仆地死。死之二日，众僧在堂梵呗，王家小婢忽张目叱僧曰：皆出去，吾欲有所言。举止语音与良肱无异。遂据榻坐，遣小史招丞簿尉至，录事吏亦来，婢属色震怒，命左右擒吏下杖之百。语邑官曰：杀我者，此人也。吾力可杀之，为其近怪，故以属公等。吾未死前数日，彼得其一罪甚著。吾面数之曰：必穷治汝。彼乃忿惧，遂赂庖人置毒，前日食饼半，即觉之。怆惶归舍，欲与妻子语，未及而绝。幸启棺视之，可知也。丞以下皆泣，呼匠发之，举体皆溃烂为黑汁。始诘问吏，吏顿首辞服，并庖人皆送府。府以其无主名，不欲正刑，密毙之于狱邑中。今为立庙，曰王通直祠云。宋，秦州人马简，本农家子。因刈粟田间，有妇人窃取其遗穗，为所殴，至折足而死。里胥执赴府，简长六尺余，躯干伟然，府帅奇其人曰：汝肯为兵，吾宥汝。简从命，遂黥为卒。后童贯择健儿好身手者，为胜捷军，简隶马。兵罢后，从张渊道侍郎为仆。张公为桂林守，尝令曝书于檐间，简取三足木床登之，才一级，失足而坠，旁观者以为无伤，简起坐大声呻痛曰：损我脚矣！拔所佩小刀，欲自刺。人急视之，则月兼骨已出，伤处流血如注。简曰：方登梯时，觉眼界昏然，如人自空推我下，故跌。乃自言旧事，曰：必此冤为之。数日而死。宋，向待制子长，元符中，为袁州司理，考试南安军。与新昌令黄并，别州郑判官三人俱。毕事且还，郑君有女弟嫁为宜春郡官妻，欲与向同如袁。而黄令者，前三年实为袁理官。以故，二人邀与偕往。黄不可，郑强之，且笑曰：公遽能忘情于烟花中人乎？黄不得已，亦同途。然意中殊不乐。逮至，又欲止城外。向力挽入官舍。坐定，向将入省二亲，楫之就便室。黄如不闻，即其侧呼之，瞪目不答。俄指向所用铜盘曰：其价几何？可转买否？向得其发言颇喜，顾小史令持往所馆，问之曰：此常物，何处问之？曰：将置吾棺中。向始疑惧，引其手，使少憩，亦不动。亟招郑君同视之，掖以就榻，少倾，发声大呼，若痛不可忍。遂洞泄血痢，秽满一室，登榻复下，号呼通夕不止。向与郑同辞告曰：君疾势殊不佳，盖有以见属。黄领首曰：愿见母妻。向即日为书，走驶步如新昌，告其家。又语之曰：君本不欲来，徒以吾二人故，今病如是。尊夫人脱未能来，而君或不起，是吾二人杀君也！何以自明？顾君力疾告我所以不欲来、及厄陟雪如此之状。黄开目倾听，忍痛曰：吾官于此时，宜春尉遣弓手三人卖鸡豚于村墅，阅四十日不归。三人之妻诉于郡，郡守与尉有旧好，令尉自为计。尉绐白府曰：部内有盗起，已得其根株窟穴所在，遣三人者往侦耻庆切恐其徒泄此谋，姑以买物为名，久而不还，是殆毙于贼手。愿合诸邑，求盗吏卒共捕之。守然其言，尉自将以往。留山间两月，无以复命。适村民四辈耕于野，貌蠢甚，使从吏持钱二万招之，与语曰：三弓手为盗所杀，尉来逐捕，久不获，不得归。尔四人诈为盗以应命，他日案成，名为处斩，实不过受杖十数即释汝。汝曹贫若此，今各得五千钱以与妻孥，且无性命之忧，何不可者？汝若至有司，如问汝杀人，但应曰，有之，则饱食坐狱，计日脱归矣！四人许之。遂执缚诣县。会县令缺，司户摄其事。劾囚服实如尉言。送府，吾适主治之，无异词，乃具狱上宪台，得报皆斩。既择日赴市矣。吾视四人者皆无凶状，意其或否，屏狱吏以情诘之，皆曰不冤。吾又摘语之曰：汝等果尔，明日当斩，首身一分，不可复续矣！因相顾泣下，曰：初以为死且复生，归家得钱用，不知果死也。始具言其故。吾大惊，悉解其缚，尉已伺知之，密白守曰：狱掾受囚赂，导之上变。明日，吾入府白事，守盛怒叱使下，曰：君治狱以竟，上诸外台阅实矣，乃受贿赂，妄欲改变邪？吾曰：既得其冤，安敢不为辩！守无可柰何，移狱于录曹，又移于县，不能决。法当复申宪台，别置狱。守曰：如是，则一郡失入之罪众矣。安有已论决而复变者？悉取移狱辞焚之，但以付理院，使如初款。吾引义固争，累十数日，不得直。遂谒告，郡守令司户尝摄邑者，代吾事。临欲杀囚，守复悔曰：若黄司理不书狱，异时必讼我于朝矣！令同官相镌谕曰：囚必死，君虽固执亦无益。今强为书名于牍尾。人人知事出郡将，君将何罪焉？吾黾亻免书押。四人遂死。越二日，皂衣人持挺押二县吏来追院中二吏，曰：急取案。吏方云云，皂衣以挺击之，四吏俱入舍不出。吾自往视，舍门元未启。望其中，案牍横陈，逡巡四吏皆暴卒。又数日，摄令死，尉用他赏改秩，已去官，亦死。而郡守中风不起，相去才四十日。吾一日退食，见四囚拜于下，曰：某等枉死，诉于上帝得请矣，欲逮公。吾恳曰：所以知此冤而获吐者，黄司理力也。今七八人已死，足偿微命。乞勿追竟。帝曰：使此人不书押，则汝四人不死。汝四人死，本于一押字。原情定罪，此人其首也。某等哭拜天庭，凡四十九日，始许展三年，即揎裤露膝，流血穿漏，日拜不已，至于此。又曰：大限若满，当来此地相寻，又拜而去。吾适入门，四囚已先在。云候伺已久，恐过期，且令亟取母妻与诀别。吾所以不欲来者，以此故尔。今复何言？向曰：鬼安在。黄指曰：皆供立于此。向与郑设席焚香，具衣冠拜祷曰：尔四人明灵若此，黄君将死，势无脱理。既许其与母妻诀，何以加以重疾。令痛苦若此哉！祷毕，黄喜曰：鬼听公矣。痛即止，痢不复作，然厌厌无生意。又旬日，告向曰：吾母已来，幸为我办肩舆出迎。向曰：所遣卒犹未还，安得遽至。曰：四人者已来告。遂出，果相遇于院门之外，褰帘一揖而绝。蜀宁江军节度使王宗黯，为人好贿，暴虐。至每岁五月十六寿日，所属县官皆来献寿，惟巫山县令裴垣，守廉清洁，宽民仁恕，困乏无财，惟送酒献寿。众县官议曰：裴今无物而空酒，又更不来，必不免于祸耳。众官上延寿诗劝之。诗云：时节才当梅子黄，满斟新酉录宴华堂。祝公高位加仁恕，长见金猊岁岁香。宗黯喜而饮。筵上有宁江县令刘安仁，与裴令为友，亦以诗劝祝之，云：华旦僚官献寿觞，满筵沉麝散清香。使君多赐洪仁厚，莫起南山寿更长。宗黯醉谓众官曰：巫山县令将吾小觑，贱降日，略不相敬。筵散，众官归。宁江县令刘安仁诣巫山县，见裴令告之。时裴令卧疾，刘告曰：节使寿日，何不来祝？裴令曰：胃疾不能前去，使人担酒献之。刘曰：王公不以酒为礼，但带帛物货为事。君必不免矣！刘去不数日，宁江军人至，勾锁令裴垣至宁江见王节使。使问曰：汝敢私受民财，不容分诉，亦无头证。怒曰：你将我小觑，岂不有受财之罪？以绳将裴令缚之，生沉于滟氵预水中。观者莫不垂涕。天下之水唯此江最急，其裴令尸三日流，黯使人以绳牵挽于下，至来日，其尸逆水复上。黯命诸官以酒肴祝之，使刘令为诔文。祝曰：地水火风，合而为人。至奇至秀，至灵至神。冤非今世，祸亦宿因。孰不有死，独尔江津。王公恐误，故至敬。屈尔枉尔，爱民保民。略容仁恕，早遂沉沦。谨卜宅兆，葬尔江滨。祝文诵毕，酒奠未已，其尸立于水上。宗黯朝服立于岸侧，面色变更。与裴垣尸对面相视开目。宗黯大叫一声扑然倒地。众官急救，气绝而死。裴垣尸顺水而下，刘令使人捞之，与裴令家属葬于江上。刘令叹曰：非礼杀人者，皇天未有不报耳。宋，永康人吕庆祖，家甚温富，尝使一奴名教子，守视墅舍。元嘉中，庆祖便往其所，忽为人所杀。族弟无期，先贷庆祖钱，咸谓其害。无期赍羊酒脯，至柩所而咒曰：君荼苦如此，乃云是我。魂而有灵，使知其主。既还，至三更，见庆祖来云：近到墅舍，见奴教子，畦畴不理，许当痛治。奴遂以斧斫我背，将帽塞口，因得啮奴三指，悉皆破损。便取刀剌我颈，曳着后门。初见杀时，诸从行人亦在其中。奴今欲逃，我已钉其头着壁。言毕而灭。无期明旦以告其父母，潜视奴所住壁。果有一把发以竹钉之。又看其指，并见破伤。录奴告验事事相符。即焚教子并其二息。晋，羊聃，字彭祖，任庐陵太守。为人刚克忿暴，恃国姻亲，纵恣尤甚。睚眦之嫌，辄加刑杀。征西大将军庚亮槛送，具以状闻。有司奏聃杀郡将吏及民简良等二百九十人，徒谪一百余人，应弃市。依八议请宥。显宗诏曰：此事古今所未有，此而可忍，孰不可忍！何八议有？聃兄子贲先尚南郡公主，自表解婚，诏不许。琅琊孝王妃山氏，聃之甥也，苦以为请。于是司徒王导启聃罪不可容恕，宜致重法。山太妃忧感动疾，于是下诏曰：山太妃唯此一舅，发言摧鲠，乃至吐血，情虑深重。朕丁荼毒，受太妃抚育之恩，同于慈亲。若不甚难忍之病，以致顿弊，朕亦何颜以寄？今使原聃生命，以慰太妃渭阳之恩。于是除名为民。少时疾病，恒见简良等，曰：枉岂可受，今来相取，自申黄泉。经宿而死。吴，幼主即位，诸葛恪辅政，孙峻为侍中大将军。恪强愎傲物，峻险侧而好权。凤皇三年，恪攻新城，无功而还。峻将以幼主飨恪，而欲杀之。其日，恪精神扰动，通夕不寐。张约、滕胤以峻谋告恪，恪曰：竖子其何能为？不过因酒食行耽毒耳！将亲信人以解药酒自随。恪将入，畜犬追衔其衣裾，不得去者三。恪顾拊犬头曰：怖那无苦也！既入，峻伏兵杀之。峻后病，梦为恪所击，狂言常称见恪。遂病而死。汉，游殷，字幼齐，汉世为羽林中郎将。先与司隶校尉胡轸有隙，轸遂诬构杀之。殷死，月余，轸得病。目睛皆脱，但言伏罪、伏罪。游幼齐来取我命。于是遂死。晋，富阳县令王范，有妾桃英，殊有姿色。遂与阁下丁丰、史华期。二人奸通。范尝出行不远，帐内都督孙元弼、闻丁丰户中有环佩声、觇视、见桃英与同被而卧。元弼叩户扇叱之，桃英即起，揽裙理发鬓，蹑履还内。元弼又见华期带佩桃英麝香。二人惧元弼告之，乃共谤元弼与桃英有私。范不辨察，遂杀元弼。有陈超者，当时在座，劝成元弼之罪。后范代远，超亦出都看范。行至赤亭山下，值雷雨，日暮，忽然有人扶超腋，径曳将去，入荒泽中，电光照见一鬼，面甚青黑，眼无瞳子。曰：吾孙元弼也。诉怨皇天，早见申理。连时候汝，令乃相遇。超叩头流血。鬼曰：王范为事主，当先杀之。贾景伯、孙文度在太山玄堂下，共定死生名录。桃英魂魄，亦收在女青亭者，是第三地狱名，在黄泉下，专治女鬼。投至天明，失鬼所在。超至杨都，诣范，未敢说之。便见鬼从外来，径入范帐。至夜，范始眠，忽然大厌，连呼不醒而死。妾亦暴亡。超逃长干寺，易姓名为何规。后五年三月三日，临水酒酣，超云：今当不复畏此鬼也。低头便见鬼影，已在水中。以手抟超鼻，血大出一升许，数日而殂。丁、史二人亦寻卒。晋，庾亮诛陶称后，咸康五年冬节，会文武数十人。忽然悉起向阶拜揖，庾惊问故，并云：陶公来。陶公是称父侃也。庾亦起迎。陶公谓庾曰：老仆举君自代，不图此恩，反戳吾孤。故来相问，陶称何罪？今已得诉于帝矣！庾不得一言。遂寝疾而死。唐，阳山民周三，无赖。一日与其子于山路杀一负贩客，取其所负，暮至家，见所杀客在门立，夺所负，击三父子。家人皆不见，明日，三父子俱卒。商时郭崇子，彭真人弟子也。兄弟四人俱行。兄为恶人所击，伤其所臂。三弟大怒，欲追而治之。崇子曰，不可。笑而各去。恶人后仕宦，崇子誉之，数数非一。此人乃往谢之，独誉之不已。此人曰：我恶人也，不可以受君子之施，乃自杀。后崇子得道，上宫校其功行，欲拜为真人。太极真人以为崇子有杀人之过，不得为真人。仙道所忌，有杀害于物，凡草木有生之类，及飞走、肖翘、跋行、喘息、虫氐虫象、胎卵，皆当爱护之，令得生遂，转为人身也。崇子誉恶人致其杀，不登真品。信兮，念道之人，心真气正，邪不敢干，去道近矣。此盖为善之过，尚致其弊，况为恶乎？唐，齐州高苑县人社通达，贞观年中，县丞尝令送一僧向北。通达见僧经箱，谓言其中总是丝绢，乃与妻共计，击僧杀之。僧未死，诵咒三两句，遂有一蝇飞入通达一鼻，久闷不出，而眼鼻处喁，眉鬓即落，迷惑失道，精神沮丧。未畿之间，便遇恶疾。不经一年而死。临终之际，蝇遂飞出，还入妻鼻，其妻得病，岁余亦卒。晋名臣陶侃，字士行，建方与南海。有渔人每夕见海滨有光，因以白侃，遣寻之，俄见金像凌波而趣船侧。验其铭勒，乃阿育王所造文殊师利菩萨像也。后沙门慧远敬伏威仪，迎入庐岫供养。至隋末贼发，众僧四散，有一老僧失名，来辞瑞像。像曰：尔年老但住，何得相舍。遂依言住。于时贼董道冲冠扰江州，其贼入山觅财物，执僧索金。僧曰；无可得。乃以火炙之。僧曰：就此炙死，秽臭伽蓝，何如寺外。贼将出欲杀之。僧曰：行年七十，不负佛，待正念，已伸颈时可下刀，贼然之。僧顷伸颈受刀，贼便下斫，刀反刺心，刃出于背。群贼奔怕东走。至远师墓时，天气清朗。忽有黑云如盖，下布雷电，四绕霹雳，击死贼六人。唐，左史江融，耿介正直，扬州徐敬业反，被酷吏周兴等罗织，枉奏杀之，斩于东都都亭驿前。融将受刑，请引见奏事。兴曰：囚何得奏事？融怒，叱之曰：吾无罪枉戳，死不舍汝！遂斩之。尸仍激扬而起，蹭蹬十余步。行刑者踏倒，还起坐。如此者三，乃绝。虽断其头，似怒不息。一日，周兴见融来，未畿遂败。
　　嘉言
　　儒：放于利而行多怨。货悖而入者，亦悖而出。不仁者，以身发财。蕴利生孽。无大功而欲大禄，皆怨府也。厚贪则怨生。夫利，百物之所生也，天地之所载也。而欲专之，其害多矣！有其有者安，贪其有者残。残灭之政，虽成必败。贪聚无厌，遇人如虏，或绝命于笞楚之下，或自贼于迫切之求。私立府藏，皆有倾覆之祸。违道纵欲，轻身妄行，无继嗣之福，有危亡之忧。伤其身者，不缘外物，皆由嗜欲，以成其祸。因多藏以速祸，由有利而招辱。贤而多财，则损其志。愚而多财，则益其过。君子多欲，则贪慕富贵，枉道速祸，小人多欲，则多求妄用，败家丧身。贪利者害己，嗜欲者戕生。饕食而无厌，近利而好得者，可亡也。极其骄奢，恣其嗜欲，人神愤怨，上下乖离。贪冒无耻祸必及。冒宠贪荣，方贻后谴。金王之为货，怨入而悖出，多藏而厚亡。未有干名要利欲不厌，而能保世持家永福禄者也。务名者杀其身，多财者祸其后。锻者夏不畏烈火，渔者冬不畏寒冰。好名者不顾安危，耽欲者不顾生死。窃富贵以巧者，甚于穿窬；残性命以欲者，过于焚溺。祸生于多贪，患生于多欲。不义之富，祸之媒也。释：贪习交计，发于相吸。菩萨见贪，如避瘴海。不知足者，虽富而贫。贪人多积聚，得不生厌足。无明颠倒心，常念侵损他。现在多怨憎，舍身堕恶道。欲火所烧，贪心虽满。积实如山，无益于已。贪欲规图，唐自勤苦。为人贫穷，从悭贪中来，守悭不布施，积财千万亿。临欲寿终时，眼见恶鬼神。风刀解其体。贪利极远驶，如水注深谷。悭贪嫉妒，恶业逾盛。多少般数人，百计求名利。心贪觅荣华，经营图富贵。心未片时歇，奔突如烟气。贪爱有人求快活，不知祸在百年身。悭惜不敕乏，财多为累愚。见好埋头爱，贪心过罗刹。贪欲之人，独执炬火逆风而行。愚者不释炬，必有烧手之患。世事何悠悠，贪生未肯休。研尽大地石，何时得歇头。有财不施，为自侵欺。自定权衡，弃他升斗。愧心负理，众罪所集。伤嗟愚痴之，贪爱那生厌。一堕三涂间，始觉前程险。贪人好聚财，财多还害己。散之即福生，聚之则祸起。由食生贪欲，贪令心迷醉。迷醉长爱欲，生死不解脱。贪求积聚，终必散失。身死名灭，唯业相随。惟念多蓄，不顾无常。所作之事，与地狱对。悭贪专利，常若不足，则堕饿鬼。有则不施，世世受贫。多欲之人，多求利，故苦恼亦多。少欲之人，无求无欲，则无此患。欲多伤神，财多累身。财色之于人，譬如小儿贪刀刃之蜜甜。不足一食之美，而有截舌之患。起一嗔心，能生百万障门。劫功德贼，无过嗔心圭。嗔为毒之根，嗔灭一切善。意地起嗔，大地冤贼。嗔根者，能灭百劫所作善业。嗔是失诸善法之根，堕诸恶道之因缘。法乐之冤家，善心之大贼，恶口之府藏，福慧之刀斧。以嗔心圭故，焚烧功德。遮障菩提，开恶趣门，闭人天路。出言忿犷，发言暴横，不问尊卑、亲疏、贵贱，稍不如意，便怀嗔怒。如是罪业，无量无边。道：甚爱必大费，多藏必厚亡。善积而不善用，如畜袅为子，寡不自害。贪得忘失，众所同病。多藏之家，其后必殃。尊势厚利，人所共贪。贪则不平之心生，非可守之道也。人性欲平，嗜欲害之。无厌之性，阴阳之蠹也。但知避害以就利，不知聚利以就害。奔走而逐利者，劳力而害名。今之人不修人道，贪爱嗜欲，其数消灭。有以欲多而亡者，未有以无欲而危者也。贪饕多欲之人，颠置乎势利。贪利入已，祸不自觉。罪莫大于多欲，咎莫大于欲得，祸莫大于不知足。薄施而厚望，畜怨而无患者，未之有也。取非义之财，譬如漏脯救饥，鸩酒止渴。非不暂饱，死亦及之。因公托势，夺人邱店，身入地狱，万劫方生。怀嗔动杀，咸乖大慈。非财害己，恶语伤人。
　　感应
　　宋，温州司理晏躐，好与客言：世人挟贵恃富，为不仁不义之事者，罪盈恶稔，必遭意外之祸。诸暨县富室王将仕，多田藏镪，豪于一乡。而赋性刻啬，锥刀之利，亦不以润人。第舍宏遂，且蓄妓妾六七辈。耽于声色之奉，深居简出，外间罕觌其面。主掌质库干者，侵用其钱数百千，王检讨得其状，欲治之。干者将恳诉，无从可达。乃求援于众妾曰：过咎己白，自知甚明。欲见使主，吐露本末，然后据实陪偿，不敢少负。妾不为明言。但因风日清和，导之出厅事。干已立庭下。趋拜谢罪。王侈于奉养，又好整洁，常置香薰炉于袖中，既与干语，忘其所携，不觉倾覆，火从袖烧灼，急摆脱，遽飞帘上，连声呼仆取水，未至，烟势腾出屋表。烈焰四合，仅能同妾奔出。大屋百间巍然，顷刻受焚。门内百物，无一存者。自是化为贫窭云。晏君与同邑，每劝人视以为戒。宋，清樟镇新兴观，有蓝道士者，得疾，其师葛绍仙，医治不愈。本观土地见梦曰：蓝以法货犯天律，当吐血，不可疗也。已而，果然。夫持法救人，行不律犹不免，可货乎？天谴之宜也！宋，方城县乡民阎四老，得疾已亟。忽语其子曰：我且为驴，试视我打马展。竹扇切。即翘足仰身，翻覆作势，其状真与驴等。又曰：可坐刂细草和蒸豆来，我欲饱食而死。家人泣而进之。据盆大嚼，略无遗余。食毕，复卧。少顷气绝。阎平生在乡里作牙侩，贪利刻剥，人多怨之。故有此报。宋，徽州婺源县俞彦辅者，平生使气，凌铄乡里。凡田宅有便于己者，必以术吞并之。人无敢与之较者。至老，无追悔之心。绍兴壬戌岁，大病，病中时作马嘶。一日，家人不在其侧，忽起掩其户，须臾，外闻有咆掷声。亟入视之，而乖足已化为马蹄，其身未及变，数起数仆。其子畏其恶声彰露，即升臼之棺，殓而痊之。宋，陶仁贵，一子双盲，以宿业问昙相师。曰：此儿前生能煮锡为银，锻铜为金，以欺人故得无眼报。死已，当堕倒悬、斩、拔舌、剜眼、等狱，若得出已，复堕傍生。即畜生也。七返，然后得生人中，受无量困穷。唐，陇右木门村有刘钥匙者，以举债为业。家累千金，能于尢见求，善聚难得之货。取民间资财，如秉钥匙开人箱箧帑藏，盗其珠珍不异也，故有钥匙之号。邻家有殷富者，为匙所饵，放债与之，累年不问。忽一日执券而算之，即倍数极广。既偿之未毕，即以年系利，略无期限。遂至资财物产，俱归钥匙。负债者怨之不已。后钥匙死，彼家生一犊，有钥匙姓名在月兼肋之间，如毫墨书出，乃为债家鞭捶使役无完肤。钥匙妻、男，广以重货赎之，置于堂室之内，事之犹生人焉。及毙，则棺殓葬之于野。唐，建昌王武攸宁，别置勾使，法外枉徵财物。百姓破家者十有九。告冤于天，吁嗟满路。为大库，长百步，二百余间。所徵获者，贮在其中。一日天火烧之，火中有神人叱攸宁曰：此是汝贪酷，众怨所咒。于是库中所积，一时焚尽。攸宁寻患足肿，粗于瓮，其酸楚不可忍。数月而终。唐，处州参军崔进思，恃郎中孙尚客之力，充纲人都，送五千贯，每贯取三百文裹足。百姓怨叹，号天哭地。至瓜步江，夜梦江神告曰：汝无状，致怨彻天，天不容汝。明日，遭风船没，无有孑遗。家资田园，货卖并尽，以偿官府。求免其死。蜀，大慈寺有慈大师绍明者，主持文殊阁。常教化钱物，称供养菩萨圣像。积有星岁，所获太半入已。后染疾，但见火烧顶至足，周而复始，不胜其苦。悔过忏谢，尽施衣物，竟不获免。唐，琼山郡守韦公干者，贪而且酷。掠良家子为臧获，如驱犬豕。有女奴四百人，执艺者太半。有织花缣文纱者，有伸角为器者，有溶锻金银者，有攻珍木为什具者。其家如市，日考月课，唯恐不及。公干前为爱州剌史，境有马援铜柱，公干将，货与贾胡。土人不知伏波所铸，且谓神物。哭曰：使君果坏是，吾属为海神所杀矣。公干不听，百姓奔诉于都护韩约，约贻书责之。乃止。既牧琼，多乌木，吱秩遮切，皆奇木。公干驱木工沿海采伐，至有不中程以斤自刃者。前一岁，公干以韩约婿受代，命二大舟，一实乌文器，杂以银；一实口去器，杂以金。浮海东去，且令健卒护行。其夜，公干梦一神人，语之曰：汝贪残，虐民黩货，民怨如此，汝能保乎？将抵广，木既坚密，金且重。未数百里，二舟俱覆，不知畿万万也。《传》曰：货悖而入，亦悖而出。公干不道，残人以得货，竭夷獠之膏血以自厚，徒秽其名。曾不得少有其利。阴祸隐匿，苟脱人诛，将鬼得诛也。宋，黄州市民渠生，货油为业，人呼曰渠油。一意嗜利，每作油时，乘热益以便溺，几三之一，谓其可相杂不妨点。因是获息颇博。家惟一妻，一数岁子。子忽告母曰：爷身畔常有狱子，把枷捧随后。屡言之，而他人无所睹。父固莫信，又曰：我将死，母亦不免。缘人买油去，不惟食用，亦要供养天地神明。奈何混以秽物？罚深谴重，祸至无日矣！未几，子母相继而亡。渠悲泣不已，遂感奇疾，如受拷掠，痛苦万状。家资索然，经岁而死。宋，嘉中，武昌胜缘山兴福寺长老居约，与江夏令侯鉴，契爱甚厚。遇休沐访之，每来，主僧必夙为扫洒，令窃怪问，主僧告曰：公每欲访，土地神必预报。且曰：令他人当作辅相，故夙祗备。令闻主自喜。久之，到寺，僧不为备，门庭芜秽。令询其所以，僧曰：比者公来，神辄不报。令歉然曰：试诘神不报之因。主僧夜静炷香祷之，神梦曰：初以令作辅相，来此则先报。近受胡氏白金六十两，而断讼不直，天曹冥府，皆勾宰相簿中名矣。故不相报。宋，儋耳城西李氏处子，病卒两日，复活。云：初昏，若有人引去，至一官府帘下。有言误追，庭下吏云：可且寄禁。又一吏云：此无罪当放还。见狱在地窟中，隧而出入，系者皆儋人。僧居十六七。有一妪身皆黄毛如驴马，械而坐。李氏识之，盖儋僧之室也。曰：吾坐用檀越财物，已三易毛矣。又一僧，亦李氏邻里，死已二年，其家方大祥，有人持盘餐及钱数千，去付某僧。僧得钱分数百遗门者，乃持饭入门。系者争食其饭，僧所食无几。又一僧至，见者皆跽擎作礼，僧曰：此女可差人送还。送者以手擎墙壁使过，复见一河，有舟，使登之，送者以手推舟，舟跃李氏惊而寤。宋，衢城陆氏，方贼收后，侵占刘氏屋基，文籍煨炉，官不能辩。陆氏死已十余年，一日，处之遂昌僧怀德入冥，见陆氏桎梏击于廊庑间。因问其故，乃云：昨因方贼后，侵占刘氏长街屋基，至今拘因于此，未得解脱。因祝其僧曰：回归阳间，烦到家，见我妻子，令推前项屋基还刘氏。如不相信，但言妻某人之女，名某娘，长女名某，次子名某，以为表证。僧遂到衢，访其家，具以语之。陆氏之子，即推其地还刘氏。后陆妻梦夫曰：吾在冥中，已脱苦矣。宋，镇江金坛县吴干村，有张先，郁丙邻居。后火焚其宅，皆散而之他。所存惟空址耳。同邑有汤福病热疾，死，至冥司。云：当复生，方出门需送者，汤至门外，见市廛邱列，与人世不异。遂坐茶肆。时郁老死已十余年矣，相见如平生，喜曰：数日闻公当来，故候于此。今知得还，将托以事。吾之故宅，与张先比邻。吾屋住址已尽吾境，而檐溜所滴，乃张先地也。吾阴利其处，巧讼于官而夺之，凡侵其地三尺。而张先诉于地下，吾也伏其辜矣！约使家人反之，然二居皆已煨烬，张先之子已徙陕府，吾儿又流落建昌，为南丰符氏婿。幽冥路殊，此意无由得达。公幸哀我，烦遣一介谕吾儿，使亟推还张氏，作券焚之，吾得此，则事释，复受生矣！汤许之。少焉，送者至，即告别。既，遂遣人诣陕呼张氏子，语其故。张曰：昔日实争之，今已徙居无用也。汤以郁所嘱不忍负，复遣人召郁之子，令以券授张氏。仍书其副焚之，他日，汤梦中见郁丙来谢云：感公通达此意，得一段事了。不然，则拘击冥府，何有出期？宋，豫章开成观牛道士，为铁柱观上座，以公堂铜磬瓶质褚三十番，及以本利赎，牛移为已用，迁延日久，主首更易，终莫能赎。人亦莫知其故。越数年，牛以病卒。一日，主首与宋茗舍游九宫山，梦一卒摄至官府庭下，曰：汝止此，今日午未空亡，官未升殿。久之，帘卷，红光满殿，他无所睹。左廊暗室中，引牛上座，荷校以出。少顷，官亦升殿，问牛曰：汝滥用常住器物质钱。一折而服。牛向主首悲泣，狱卒又复驱入暗室。主首梦觉，始知其钱为牛所侵用云。宋，宣和中，有郑良者，本茶商，交结阍寺以进，至秘阁修撰，广南转运使。恃恩自恣，部内有巨室蓄一玛瑙盆，每盛水，则有二鱼跃其中。良闻之，厚酬其价，不售。乃为一番舶曾讷者所得。良遣人经营，云已进御矣。初未尝也。良即奏以谓讷厚藏宝货，服用僭拟乘舆。有旨令究实。良即以兵围其家，捕其妻孥，械击而拽索之。讷之弟谊方醉卧，初不知其由，仗剑而出，遂至纷敌。良即以谊拒命杀人闻奏。奏下，谊伏诛，讷配沙门岛。靖康初元，讷以赦得自便，至京师，知时事之变，击鼓讼冤。初蔡攸窜海外，继遣监察御史陈述追于路诛之，述度岭而攸授首，就以述为广漕代良，并往鞫治之。述入境，良往迓之，就坐擒下枷讯，施以惨酷。良昏愦，恍惚如见谊，心悸。即承罪，锢押往英州厅听敕。敕未下而良死，旅殡僧寺。述复奸利不法，为人所讼。制勘得情，诏述除名英州编管。至郡，寓僧舍，纵步廊间，睹良旅衬在焉。其夜，述寝梦中亦见良，告曰：尔何故踵我覆辙？遂悟，惊悸得疾而卒。瓒室相并见者，皆谓酷吏贪暴吞噬，冥冥之中，显报如此。元，湖南茶陵州东山陈辛五，有出嫁姑氏，见人户阙食，遂将米三百斛委其侄辛五出粜，每官石取中统钞七两。辛五意谓近后发粜，可以腾价。乃用出钞一顿尽籴，不与散粜。于大德甲辰正月十二日送钞还其姑氏。回到地名车子冈畔，为霹雳击死，扛抬不动。其家人告天，许下谢罪醮，得扛抬归埋。未几，又为雷取出尸首，合族惊惶。遂命道士建醮还愿，其家小童忽为神附，而曰：陈辛五为富不仁，要将此尸遍行告示，方与安葬。留偈四句曰：吾号名为律令神，纤毫罪恶岂容人。一声霹雳从空降，诛馘欺心富不仁。举家求告，谢罪，方免。宋，方城巩固以机数治生，其邻周氏素富。一旦男女相继而死。但余一老媪，并十几岁孙一人。固置酒延媪，以善言诱之，开以利害，曰：媪与孙介处而挟田宅货财自卫，是开门揖盗之说也。曷若及身强健时，尽货于我。我当资给媪终老，育尔孙使成人。若何？媪大喜允诺。以贱价求售，其直不能什二。固才得之，即逐媪及孙使离业，而尽室徙居之。徙之日，巩梦周氏之夫告之曰：尔强取屋业，逐我妻与孙，我已告于阴司，明年尔全家亦来纳命。既寤，命众僧具道场忏谢。至夜半，有大声从井中出，旋绕满宅。到晓方止。固竟居之，甫一岁，虏人犯城，巩氏数十口皆死其处，无一得免者。宋，秀州南门外真如寺侧，地名施搭里，一村皆施氏。有曰施八耆者，故为保正，天资不仁，专以并吞宗族田业为务。举债逐利，家赀日丰。乾道八年七月二十五日申时后，雷雨暴至，云雾陡黑。有二龙趋入其家，一白色，一灰色。神人皆长三尺，出没无数，青巾跣足，手中各有所携，如锹镬之属，其状不一。火光从门外稻场上起，俄顷穿屋，震声轰然，居室已碎大半，梁柱椽桁，皆为稻草贯于中，稻穗犹垂于外。二龙奋跃，卷舍中文书斗斛无遗余。瓦箔飘扬虚空间，若乌翔鸢起；又震一声，神物尽隐，灰龙自南西去，白龙自东北掠地行，落于南湖。后二日，风雷大作而去。人咸谓施耆贪富不仁之报。宋，蜀人冯子春为资州守，其婿从之官。尝须公使银盆，老兵待以入，婿匿之，而称失去。且语冯云，未尝用。冯以为兵所窃，置诸狱。兵衰老不能堪讯鞫，遂自诬伏。索其物，则云久已转鬻了。既论罪决杖，且责偿元直。兵不胜冤愤，具状诉于东岳行宫，泣拜而焚之。仍录一纸系腰间，乃自经于庙门之外。冯受代复知果州，忽见此兵正昼在侧，愕然曰：汝死已一年，如何到此？对曰：银盆事，某陈诉于岳帝。今来追知府女婿对理。冯惊慑之次，俄失所在。其婿即若中恶，当日死。冯后七日亦卒。唐，有处士姓文，不记其名，居汉中。尝游两蜀侯伯之门，以烧炼为业。但留意于炉火者，咸为所欺。有富商李十五郎者，积货甚多，为文所惑。三年之内，家财罄空，后为识者所诮。悔而耻之，以至自经。又有蜀中大将屯兵汉中者，亦为所惑。华阳坊有成太尉新造一第，未居，言其空静，遂求主者赁而烧药。因火发焚其宅，延及一坊，扫地而尽。文遂夜遁，欲向西取桑林路东趋斜谷，以脱其身。出门便为鸷兽所逐，不得西去，遂北入王子山溪谷之中。鸷兽随之，不离跬步。既窘急，遂攀枝上一树，以带自缚于乔柯之上。其虎绕树咆哮，及晓，官司捕逐者已及，树下兽则徐退，遂就树擒之，斩于烧药之所。宋，王翰林微时，在圣寿寺教授生徒，每过土地堂前，土地必起身，长老目入定见之。一日，复入定，见王公过而土地不起身。长老因问其故，乃云：某生时上帝赐玉印，官至左相，某等系节制，于礼合当回避。近缘养一道人烧假金银，上帝追去玉印，官至翰林，某等不系节制，所以不为礼。长老具以语告王公，公悔恨而止。唐，白岑，遇异人授发背方，疗疾甚验。每治一疾，必索十金。驿吏言尝传其方，与数十金，岑不以真方授之。吏以之治疾，竟不收效。后岑为虎所食，因遗一小囊于道上，藏真方其中。吏过而得之，人皆以为神使之然也。宋，古杭沈防御精于医，而道不行，每夕焚香祝天。忽梦金甲神曰：汝见日月则道行矣。未几，疗朝士疾，有功，适守四明，拉之偕行。由是求药者如市。才一岁，得十万楮。木困载以归。后十年，贫甚于昔，欲再往。复梦神曰：汝前世鄞人也，于市中开义井，今汲者以十万缗谢汝矣。贪心如是，往必不反。沈不从，果卒于鄞。宋，庐陵人龙昌裔，有米数千斛，欲粜而米价稍贱。昌裔适值岁旱，乃往祷神冈庙，更祈一月不雨。祷讫，还至路，憩亭中。俄有黑云一段，自庙后出。顷之，雷雨大至。昌裔震死于亭外。官司检视之，脱巾，于髻中得一纸书，则祷庙之文也。昌裔有孙将应童子举，乡里以其事诉之，遂不获送。唐，天中，秦州有刘自然者，主管义军案。因连帅李继宗点乡兵捍蜀，成纪县百姓黄知感者，妻有美发，自然欲之。谓知感曰：能致妻发，即免是行。知感归以其言语妻。妻曰：我以弱质托于君，君若南征不返，我有美发何为焉？言讫，揽发剪之。知感深怀怜悯，既迫于差点，遂献于刘自然。知感又不免由戌，寻殁于金沙之阵。妻乃昼夜祷天号诉。是岁，自然亦亡。后黄家牝驴忽产一驹，左肋下有字云刘自然。邑人传之，遂达于郡守。郡守召其妻子识认，刘之长子曰：我父平生好饮酒食肉，若能饮啖，即是也。遂取试之，驴即饮酒数升，啖肉数脔，食毕，奋迅长鸣，泪下数行。刘子请备百钱赎之，黄妻不纳，日加鞭捶。曰：犹足以报吾夫也！后经丧乱，不知所终。刘之子惭愧而死。宋，紫岩章森德茂被郡檄，宿眉山驿亭。梦一女子木丑械在身，哀泣悲诉：不合夺取僧田，见今受罪阴司，祈乞荐拔。章初梦未信。再梦，女复至，曰：非公不足以动天！德茂惊悟，即为女子转大藏经。一夕，遂梦女子来谢曰：今已赖公得脱苦楚。言讫，再拜而去。宋，临江军有赵干帅与标者，贪虐好财，数行不善。其父母力戒之，冥然不顾。郡中有阁皂山李主观甚灵，至夜，观中人灭灯火，不复敢行。忽因上元，呼匠人周元二于廊下房中，闭门造灯笼。一更后，忽见两廊挂烛笼，殿上灯烛荧煌，衣金紫者坐于两班，众吏环列。未几，押赵干帅来。一吏宣读词案毕，将赵决舂二十，押送丰都收管。忽周匠儿咳唾，两廊灯与殿上灯尽皆扑灭。次日，周匠至赵干帅门首，问安否，皆云无事。又数日，干帅忽发背疽，祈祷于观中，仆地而死。
永乐大典
卷之一万八千二百七
卷之一万八千二百七
　　十八漾将
　　两　将
　　【数类】
　　《后汉论》曰：中兴将帅立功多矣，惟岑彭、冯异建方面之号，两将之名实大焉。
　　【项安世家说】
　　三国时，曹公兵至襄阳，蒯越等劝刘琮降。王威说琮曰：曹操得将军既降，刘备已走，必懈弛无备，轻行单进，若给威奇兵数千，徼之於险，操可获也。琮不纳。如宋初慕容钊兵至襄阳，孙光宪劝高继冲降。大将景威说继冲：请兵三千人於荆门道中险阻处设伏，候其夜，发伏攻之。孙光宪止之。景威扼吭而死。此二事正相类。要之二将之谋，岂有补成败之数哉！特其义有足嘉尔。
　　【小学绀珠】
　　自函谷以西，方城以南，两将之功为大。梁韦睿曹景宗武帝曰：二将和师必济矣。宋狄青种世衡，欧阳公言：兵兴已来，惟得边将二人。
　　【晋史】
　　邓艾锺会之伐蜀也，有问刘曰：二将平蜀乎？曰：破蜀必矣，而皆不还。竟如其言详《卫传》
　　【唐】
　　阿史那社，正观二十一年与郭孝恪等五将军讨龟兹，禽其王绚诸酋长，示祸福，降者七十余城。宣谕威信，莫不欢伏。刻石纪功而还。因说于阗王入朝，王献马畜饷军，西突厥焉耆安国皆争犒师。孝恪之在军，床帷器用多饬金玉，以遗社，社不受。帝闻曰：二将优劣不复问人矣。
　　【魏泰东轩笔录】
　　虏犯澶渊传潜坚壁不战，河北支郡城守者多为蕃所陷，或守城弃城出奔。当是时，魏能守安肃军，杨延期守广信军，乃世所谓梁门遂城者也。二军最切虏境，而攻围百战不能下，以至贼退出界而延期追蹑转战，未尝血刃败。故时人目二将为铜梁门铁遂城，盖由二将善守也也。
　　【宋刘后林集】
　　《二将石候韩仔》二将同时死，路人闻亦哀，力穷鏖转急，围厚突难开。战骨寻应在，残兵间有回。伤心邮递里，隔日捷书来。
　　三　将
　　【金楼子】
　　《二南五霸篇》泰穆公灭滑，晋之边邑也。当是时，晋文公丧，尚未葬太子
  </div>
  <div class="pagination">
   <a href="永乐大典残卷_page278.html">
    上一页
   </a>
   <span>
    ...
   </span>
   <a href="永乐大典残卷_page274.html">
    274
   </a>
   <a href="永乐大典残卷_page275.html">
    275
   </a>
   <a href="永乐大典残卷_page276.html">
    276
   </a>
   <a href="永乐大典残卷_page277.html">
    277
   </a>
   <a href="永乐大典残卷_page278.html">
    278
   </a>
   <span class="current-page">
    279
   </span>
   <a href="永乐大典残卷_page280.html">
    280
   </a>
   <a href="永乐大典残卷_page281.html">
    281
   </a>
   <a href="永乐大典残卷_page282.html">
    282
   </a>
   <a href="永乐大典残卷_page283.html">
    283
   </a>
   <a href="永乐大典残卷_page284.html">
    284
   </a>
   <span>
    ...
   </span>
   <a href="永乐大典残卷_page280.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
