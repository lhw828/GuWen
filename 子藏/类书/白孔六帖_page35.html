<!DOCTYPE html>
<html>
 <head>
  <meta charset="utf-8"/>
  <title>
   白孔六帖 - 第 35 页/共 50 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   白孔六帖 - 第 35 页/共 50 页
  </h1>
  <div class="content">
   白孔六帖卷六十九
&lt;子部,类书类,白孔六帖&gt;
　　钦定四库全书
　　白孔六帖卷七十　　　唐　白居易　原本
　　宋　孔　传　续撰
　　叙官【一】　　　　　　官班【二】
　　争长【三】　　　　　　三公【四】
　　宰相五
　　叙官【一】
　　白卑髙以陈贵贱位矣　列贵贱者存乎位【易】唐虞稽古建官惟百夏商官倍亦克用乂【书】官设居方【各设官使居方】慎简【乃僚】俊乂在官　无旷【庶官】德懋懋官　允厘百工理乱在庶官　防名　黄帝以云纪故为云师　炎帝以火纪　太皥以龙纪　少皥以鸟纪【故为鸟师以鸟名为官名也】执秩【晋文公作执秩以正其官执秩主作秩者】身之所庇【谓大官大邑也】入财为官【冯翊以黄覇入财为官不署右职】颁官分务　官修其方　景诏曰【夫吏者人之师表也车服宜称】烂羊【后汉更始所置官多羣小长安语曰灶下养中郎将烂羊胃骑都尉烂羊头封列侯】狗尾续【晋赵王伦簒位取皆屠沽人人争功官皆滥授珥貂蝉者二百余人时人语曰貂不足狗尾续】舜命九官【周分六职】狼牧羊【杨泉物理论武士宰民犹使狼牧羊鹰养雏是以人主务审官】人代天工【贤为国寳】官执人柄　官无滞事　寘彼周行　防名委质　善于其职　当官而行　委之常秩官邪【国家之败由官邪也】授方任能政有经矣　为大政酌于
　　人　百官承事　筮仕　有位于朝　官不易方【方业】官庀其司　官人国之急也　物有其官官修其方　陈力就列　熙帝载【亮天工】縻王爵　朝行　命秩　设官分职【周礼】干禄及门【仕进之门】将仕　然后官之【大司马辨论材然后官之】各扬其职【扬举】官坏【礼】政荒【民散】智效一官【庄子】守道不如守官　属官【联事】孔并省外官【张延赏时议遣刘元佐复河湟延赏因建言今官繁费广州县残困宜倂省其贠即诏上州留上佐録事参军司户司兵司士各一贠余参军留半中州减司士上县令尉具中尉省尉京兆河南府司録判官赤县丞簿尉各省半余府准上州诏下内外始怨列传五十二】百官分职上下相维【崔沔沔既喜论得失或曰今中书宰相承制虽侍郎贰之取充位而已沔曰百官分职上下相维以成至治岂可俛首懹禄耶唐书列传】古者计人置吏不肯虚设【杜佑古者计人置吏不肯虚设自汉至唐因征战艰难以省吏贠诚救弊之切也昔臯陶作士今刑部尚书大理卿则二咎繇也垂作共工今工部尚书将作监则二垂也契作司徒今司徒户部尚书则二契也伯夷为秩宗今礼部尚书礼仪使则二伯夷也伯益为虞今虞部郎中都水使者则二伯益也伯冏为太仆今太仆卿驾部郎中尚辇奉御闲廐使则四伯冏也古天子有六军汉前后左右将军四人今十二卫神防八军凡将军六十贠旧名不废新资日加且汉置别驾隋刺史廵察犹今观察使之有副也参军者参其府军事犹今节度判官也官名职务直迁易不同尔讵有事实哉诚宜斟酌繁省】设官各以其事治【杜淹建言诸司文案稽期请以御史检促太宗问封伦伦曰设官各以其事治御史劾不法而索按求疵是太苛且侵官淹黙然】为官择人【戴叔伦齐映刘滋执政叔伦劝以天下州县有上中下紧望雄辅者有司铨拟皆便所司此非为官择人为人求治之术映等重其言】初太宗省内外官定制为七百三十贠【曰吾以此待天下贤才足矣然是时已有贠外置其后又有特置同正贠至于检校兼守判知之类皆非本制又有置使之名或因事而置事已则罢或遂置而不废其名类繁多莫能徧举自中世已后盗起兵兴又有军功之官遂不胜其滥矣唐百官志】斜封官【安乐公主与太平等七公主皆开府而主府官属尤滥皆出屠贩纳赀售官降墨勅斜封授之故号斜封官】特进荣亚三台品居第二【李德裕賛皇一品制集特进荣亚三台品居第二自非学深张禹功重窦融则何以膺是宠章允兹瞻望】文试效官武阅守御【薛登疏】超资越序【曽无难韩永贞行】厯台阁显级【张洪靖少有令问厯台阁显级】宦海【仙传拾遗曰顔真卿举进士登甲科有道士谒曰公有青简之名金骨可以度世上补仙宦不宜自沉于名宦之海】要官华使【唐史刘晏要官华使多出其门】重官累使【唐史宇文融賛】髙官厚秩【兹传髙官厚秩士大夫乐也】
　　官班【二　失位附】
　　白名位不同礼亦异数　不守其位　名以出信【信以守器器以藏礼传】易则生乱【过则有刑】登降有数　序守【各以序守】名愆【礼谬】礼顺官邪【由官邪也】所宜守以等威【岂可易其纪律】茍无区别【则有觊觎】表仪爵命　正其服位【周礼】修其班制【礼】苟命数之或乖【于礼容而何取】九命之数【自上公至下士周礼】礼命【周礼】等衰【等列】礼失则昬【名失则愆】以仪辨等【则人不越周礼】名以器分【礼由位叙】慎守【官】恪居【官次】常秩【彛宪】命秩　列官【分职】正位【正上下之位】正辨爵之义【传】传曰朝有着定【着定列位之所】表着之位所以昭事序也　贵贱有等【礼】礼辨等列　十等【传人有十等】九仪【九命之仪】书曰天秩有礼【有尊卑之礼】引之表仪【传】何以卑我【奚独后予孰能宗予】小宜事大【卑不降尊】贱宜事贵【少不陵长】同侪【异数同等】降尊就卑【下陵上替】贵贵【礼贵贵为其近于君】序从【礼】以端【端正也礼】贵爵【礼夏后氏贵爵而尚齿】无序【立而无序则乱于位】易班辨位【易乱也】抗礼　周班【鲁人以周班后郑郑忽以其有功也怒】任齿【鲁公谓薛侯曰寡人若朝于薛不敢与诸任齿】郑忽【慿怒于我先】孔张【懹慙于客后】韩信【羞綘灌为伍】彭宠【耻吴耿同行】将后郑忽【乃长滕矦】既同列爵于朝【亦何进人以礼】不敢与任为齿【未可黜朱于朝】王爵　国章【朝仪】犯贵【比肩】虽九仪之辨贵【宜三命而益恭】通班【不列隔品】品制【班次】髙卑殊品【拜揖异仪】以贵下贱【虽闻于昔贤】降尊就卑【恐违于今制】情非自下【礼岂得中】官以命分【位由序守】孔张失位【传郑伯享韩宣子起孔张失位后至立于客间执政御之适客后又御之适悬间客从而笑之】君子立不易方【易】齿位相序【周礼】设仪辨位　正朝廷之仪【辨贵贱之位】错立【周礼禁错立族谈者】朝以正班爵之位【传】序当其次　防有表【表亦位也】廉颇耻在蔺相如下　后来者居上【汲黯曰陛下用人如积薪后来者居上】杂居齐齿屏风分隔【后汉郑宏字巨君为太尉举第五伦为司空班次在下每朝见宏曲躬自卑帝知问】
　　【其故遂听置云母屏风分隔其间遂为故事】尚齿【礼曰朝同爵则尚齿】孔序班通干观象门【朝日殿上设黼扆蹑席熏炉香案御史大夫领属官至殿西庑从官朱衣传呼促百官就班文武序班于通干观象门南武班居文班之次入宣政门文班自东门入武班自西门入至閤门亦如之夹阶校尉十人同唱入毕而止宰相两省官对班于香案前百官班如殿庭先一品班次二品班次三品班次四品班次五品班每班尚书省官为首唐仪卫志十三】班行再肃穆【韩愈江陵诗班行再肃穆璜佩鸣琅璆】乱班【唐临再迁御史大夫韦珽责着位不肃明日珽越次与江夏王道宗语临进曰王乱班道宗曰与大夫语何至尔临曰大夫亦乱班珽失色众皆悚伏】朝陪香案班【元稹】朱紫相参差【寄隐客诗况逢多士朝贤隽若布棊班行次第立朱紫相参差同上】
　　争长【三】
　　白年长以倍则父事之十年以长则兄事之五年以长则肩随之　长幼之节　敬长　少不凌长少长有礼人犹犯齿　一日【子曰以吾一日长乎尔】虑以下人　相下【自尊】
　　忘彼肩随【务兹心竞】序齿【比肩】序齿【燕毛】何以卑我【奚独后予孰能宗子】小宜事大【卑不降尊】同侪　晋郑同侪【商周不敌】滕薛之争【绛灌之耻】尚齿【见官班门】序从【序进】下凌上替【降尊就卑】将后郑忽【乃长滕侯】任齿【滕薛争长公谓滕侯曰寡人若朝于薛不敢与诸任齿】以敬事长则顺【见孝经序】无序【礼立而无序则乱于位也】传五叔无官岂尚年哉【谓康叔冉叔之兄有五人皆无官也】有仪抗礼【失仪】周班【鲁人以周班后郑郑忽以有功也怒】乱行【辨位】我先【人下】礼缪【辝游】礼顺　而与我齿【将不汝容】廉蔺【蔺相如位在廉颇上颇曰我有攻城野战之功相如徒以口舌而居我上吾羞不忍为之下见必辱之相如闻之屈节下车避颇颇乃负荆谢罪】耻同列【费诗公逵举汉中王遣诗拜关侯为将军侯闻黄忠为后将怒曰丈夫终不与老兵同列不肯拜诗曰萧曹亲旧而陈韩忠命在上云云侯悟乃拜】不可以后之【滕侯曰薛庶姓也我不可以后之】莫能相下也【子晳伯有】孔郭崇韬不欲马绍宏在已上【郭崇韬与宦者马绍宏俱为中门使而绍宏位在上及庄宗即位二人当为枢宻使而崇韬不欲马绍宏在已上乃以张居翰为枢宻使绍宏为宣徽使】太宗即位第功班赏【以杜如晦等功第一余皆以次叙封淮安王神通曰义师起臣兵最先至今元龄等以刀笔吏更居第一臣所未谕帝曰叔父兵诚先至然未尝躬行阵劳今元龄等功第一此萧曹所以先诸将也】商周不敌晋郑同侪【白居易判】德非心竞礼失肩随【同上】
　　三公【四】
　　白论道【立太师太傅太保兹为三公论道经邦燮理隂阳官不必备惟其人书十一】鼎司【三公者鼎足之辅汉书】神化丹青【天设三光以照明天子立三公以明理故公卿者四海之表仪神化之丹青也盐鐡论】四辅【诞保文武受民乱为四辅注云大文武所受之民治之为我四维之辅书九】三公德成官正【设四辅及三公不必备惟其人语使能也君子曰德成而教尊教尊而官正官正而国治礼六】三台【三星三公之象】三槐【三公位也周礼九】三公上应台宿【后九】上公【庸建尔为上公书七】司分鼎足【位列台阶】五岳【三公象五岳礼演图】中辅【又云三公为中辅】赠刀【吕防有佩刀工相之当为三公防以赠别驾王祥曰茍非其人刀必为害以子有台辅之量故相赠后祥果为太傅晋三】父子【司马孚为太宰其长子为司徒父子居上公自中代未之有也晋七】八命【王之三公八命周礼】乘舆上殿【黄初七年以钟繇为太傅华歆为太尉竝以老疾诏乗舆上殿后三公有疾多以为故事魏十三】黒头【诸葛恢为临沂令名亚王导庾亮谓曰明府当作黒头三公指司空冠曰后着此冠也晋四十七】七为【胡广仕为三公所辟命皆天下名士与故吏陈蕃李咸并为三司蕃等每朝称疾避广时人荣之后三十四】王祥不拜【王祥荀顗往谒晋王祥曰三公与王相去一阶班列大同安有天子三司輙拜者损魏朝之望亏晋王之德爱人以礼及至顗遂拜而祥独长揖而已晋三】何曽拜【曽字頴考与髙柔郑冲同为三公谒晋王曾拜尽礼二人长揖而已同上】领兵【旧制三公领兵皆交防及颈后前太祖将讨张绣入觐天子始复此礼魏志】临轩悬乐【成帝临轩遣使拜太傅太尉司空仪注太乐宿悬于殿庭下有司奏非祭祀宴享则无设乐之制太常蔡谟言凡敬其事则备礼礼备则有乐晋志十一】相【陶侃士衡有善相者谓曰君左手中指有竪文理当为公若彻上贵不可言侃以针刺之血洒壁成公字晋三十六】折臂【人相羊祜先人墓当有受命者祜掘断地势相者曰犹当出折臂三公俄而祜坠马折臂位至三公晋四】鼎足承君【彭宣云三公鼎足承君一足不任则覆乱美实前四一】不案吏【邴吉事见上注】孔太尉司徒司空各一人是为三公皆正一品佐天子理隂阳平邦国无所不统【唐百官志】故事临轩册拜三公中书令读册侍中賛礼【或阙则宰相摄事晟当拜而延赏薄其礼用尚书崔汉衡刘滋代摄唐张延赏传】位三公不可辱于贼【李光弼史思明至偃师光弼悉军趍河阳光弼麾旗三诸军争奋贼众奔败斩首万余级俘八千余人马二千军资器械以亿计始光弼将战内刀于靴曰战危事吾位三公不可辱于贼万有一不防当自刎以谢天子及是西向拜舞三军感动本传】三公不居宰辅惟王思礼一人【王思礼上元元年加司空自武德已来三公不居宰辅惟王思礼一人而已唐列传】乌氏三公一人重允【唐宰相世系表】王氏三公二人营州有思礼河内有智兴【同上】上公亢极本待勲臣【其间或用时贤皆是元老李賛皇品制集】
　　宰相【五】
　　白阿衡【诗实惟阿衡左右商王注云谓伊尹也言汤所依倚而取平也衡平也】补衮【衮职有阙惟仲山甫补之言能补君之阙】股肱【书元首明哉股肱良哉】作砺　济川　舟楫作霖【髙宗谓说曰若金用汝作砺若济巨川用汝作舟楫若岁大旱用汝作霖雨】麴糵　盐梅【若作酒醴尔惟麴糵若作和羮尔惟盐梅】啓沃【啓乃心沃朕心】翼戴天子　二八【八元八凯】立身于二八【致君于三五】致君尧舜【伊尹曰予不克俾厥后惟尧舜其心媿耻若挞于市】执政柄　鬷嘏【言总大政】实执人柄【而图吾君以相予位】国政之所图也　实相以济翊万枢【纳百揆】佐命　注意【汉陆贾曰天下安注意于相】周召萧曹　以道佐人主【老子】社稷臣　具瞻光辅【尔光辅予一人】保衡【伊尹也言天下所取安也】垂拱仰成【言天子垂拱仰之而】
　　【成化】良弼【书曰梦帝赉予良弼】良臣惟圣【言此良臣乃成圣德】当唐虞之圣继防龙之功【当尧舜之朝居萧曹之任当三五之朝居二八之位】左相右相【汤以伊尹为右相仲虺为左相】问牛【邴吉为丞相见牛喘问之以为隂阳不和也】梦得【髙宗梦得说曰梦帝赉子良弼乃俾以形旁求于天下说筑傅岩之野惟肖尚书】旷位【危而不持颠而不扶则将焉用彼相】安用彼相【见上】死【君之卿佐为股肱股肱或亏何痛如之】三相【孙叔敖曰吾三相楚而心愈卑施愈博礼愈恭故三相而无罪也】开閤【公孙宏为汉丞相开东閤以招贤】谢病【王陵周勃谢病杜门】乞骸【韦贤张禹为丞相并请老乞骸骨赐金百斤】出征【张仪相秦将兵二十万随金牛道伐西蜀】又【汉文帝时匈奴入北地丞相灌婴击之】父子【韦贤及子元成并为汉相平当子平晏亦并为丞相故汉代父子为相称韦平】代【萧何为相曹参代之曰萧何为法较若画一曹参代之守而勿失】又【范雎夺穰侯印而代之穰侯魏冉也并为秦相也】镇抚亲附【陈平曰宰相上佐天子理隂阳顺四时下遂万物之宜外镇抚四夷诸侯内亲附百姓卿大夫各得任于其职也】辅相弥纶【易弥纶天地之道辅相天地之宜】鼎【易鼎黄耳金】爰立【作相】熈庶绩【弼一人】裁成寅亮天下【弼予一人】万邦为宪　秉国之钧【诗】黄閤【汉旧仪丞相听事门曰黄閤】不案吏【邴吉为丞相令三公府不案吏遂为常】不满万钱不移书【汉薛宣为丞相府例不满万钱不移书】百揆时序【五兴克从】惟岳降神生甫及申　岩廊　充位【张汤为大夫用事丞相充位而已】亲小事【诸葛亮相蜀自校簿书丞相主簿杨颙字子昭諌曰为理有体上下不相侵明公不亦劳乎亮谢之】务行故事【魏相弱翁为丞相好观汉故事及便宜章奏以为古今异制方今务在奉行故事而已数施行汉初名臣所奏前四十四】孔佐天子总百官【宰相之职佐天子总百官治万事其任重矣然自汉以来位号不同而唐世宰相名尤不正初唐因隋制以三省之长中书令侍中尚书令共议国政此宰相职也其后以太宗常为尚书令臣下避不敢居其职由是仆射为尚书省长官与侍中中书令号为宰相唐百官志】其名非一【其品位既崇不欲轻以授人故常以他官居宰相职而假以它官自太宗时杜淹以吏部尚书参议朝政魏征以秘书监参预朝政其后或曰参议得失参知政事之类其名非一皆宰相职也】平章事【贞观八年仆射李靖以疾辞位诏疾小瘳三两日一至中书门下平章事而平章事之名盖于此起】同三品【其后李勣以太子詹事同中书门下三品谓同侍中中书令也而同三品之名盖起于此然二名不专用而它官居职者犹假它名如故自髙宗以后为宰相者必加同中书门下三品虽品髙者亦然惟三公三师中书令则否】同东西台三品【其后改易官名而张文瓘以东台侍郎同东西台三品同三品入衔自文瓘始】平章事入衔【永淳元年以黄门侍郎郭待举兵部侍郎岑长倩等同中书门下平章事平章事入衔自待举等始自是以后终唐之世不能改】议事于政事堂【初三省长官议事于门下省之政事堂其后裴炎自侍中迁中书令乃徙政事堂于中书省开元中张说为相又改政事堂号中书门下列五房于其后一曰吏房二曰枢机房三曰兵房四曰户房五曰刑礼房分曹以主众务焉】宰相事无不统【故不以一职名官自开元以后常以领它职实欲重其事而反轻宰相之体故时方用兵则为节度使时崇儒学则为大学士时急财用则为盐鐡转运使又其甚则为延资库使至于国史太清宫之类其名颇多皆不足取法故不着其详】不于帝前杀贼取功而茍欲剽掠成恶名乎【刘崇望为中书侍郎同中书门下平章事杨守信反含光门未开禁卒左右植立将大掠长安中俄闻传呼宰相来者门辟崇望驻马劳曰上自将在中营公等禁军也不于帝前杀贼取功而茍欲剽掠成恶名乎士皆唯唯至长乐门贼望兵至乃遁去军中咸呼万岁是日京师不乱繄其力】言作威福者彊兵重镇嫚天子灋【许圉师黄门侍郎同中书门下三品为左相髙宗自书诏赐辽东诸将谓许敬宗曰圉师爱书可示之俄坐其于猎犯人田有辞怒而谢之圉师掩不奏为人告擿帝让曰宰相而暴百姓非作威福乎圉师谢且言作威福者彊兵重镇嫚天子灋臣文吏何敢然帝曰嫌无兵耶敬宗因劾抵遂免官】金瓯覆宰相名【崔琳初元宗每命相先书其名一日书琳等名覆以金瓯防太子入帝谓曰此宰相名若自意之谁乎即中且赐酒太子曰非崔琳卢从愿乎帝曰然赐太子酒时两人有宰相望帝欲相之数矣以族大恐附离者众卒不用】阿匿取容无所荐达【杨再思居宰相十余年阿匿取容无所荐达人主所不喜者毁之所喜者誉之畏谨足恭未尝忤物或曰公位尊何自屈折荅曰世路孔艰直者先祸不尔岂全吾躯】痴宰相【于时水沴闭坊门以禳再思入朝有车陷于泞叱牛不前恚曰痴宰相不能和隂阳而闭坊门遣我艰于行再思遣吏谓曰尓牛自弱不得独责宰相】军国重事宜共平章【窦懐贞逾年复同中书门下三品兼太子詹事监修国史又以尚书右仆射兼御史大夫军国重事宜共平章】宗纪【宗楚客俄同中书门下三品韦后安乐公主亲頼之与纪处讷为党世号宗纪】不为士议谐可【王璵专以祠解中帝意有所禳祓大抵类巫觋乾元三年俄以中书侍郎同中书门下平章事时大兵后天下愿治璵望轻不为士议谐可既骤得政中外怅骇乃奏置太一坛劝帝身见九宫祠帝由是专意他议不能夺】宰相文武兼【张仁愿景龙二年拜左卫大将军同中书门下三品宰相文武兼者当时称李靖郭元振唐休璟仁愿云】不减堂馔【张文瓘初同列以堂馔丰余欲少损文瓘曰此天子所以重枢务待贤才也吾等若不任职当自引避不宜节减以自取名众乃止】脂韦自营【苏味道延载中以鳯阁舍人检校侍郎同鳯阁鸾台平章事岁余为真味道练台阁故事善占奏然其为相特具位未尝有所发明脂韦自营而已】谨身谆谆自全【豆卢钦望进文昌右相同鳯阁鸾台三品帝复位擢尚书左仆射平章军国重事钦望居宰相积十余年方易之三思等怙势宣淫窥间王室戮忠戚觖冀非常不能有所裁抑独谨身谆谆自全】坐政事堂终日不休【崔元综天授初以鸾台侍郎同凤阁鸾台平章事性恪谨坐政事堂终日不休偃尤护细槩外若谨厚而中刻薄每受制鞫狱必案垢索疵不入死不肯世人畏鄙之】陈书传善言【周允言同鳯阁鸾台平章事武后宴宰相诏陈书传善言允元曰耻其君不如尧舜武三思劾奏语相斥后曰闻其言足以诫安得为过】狄仁杰请还庐陵王【狄仁杰召拜鸾台侍郎复同鳯阁鸾台平章事后召谓曰朕梦双陆不胜何也于时仁杰与王方庆俱在二人同辞对曰双陆不胜无子也天其意者以儆陛下乎且太子天下本本一揺天下危矣文皇帝身蹈锋镝勤劳而有天下传之子孙先帝寝疾诏陛下监国陛下掩神器而取之十有余年又欲以三思为后且姑侄与母子孰亲陛下立庐陵王则千秋万歳后常享宗庙三思立庙不附姑后感悟即日遣徐彦伯迎庐陵王于房州初吉顼李昭德数请还太子而后意不回惟仁杰每以母子天性为言后虽忮忍不能无感故卒复唐嗣】议论谆谆必传经义【郝处俊自秉政在帝前议论谆谆必传经义凡所规献得大臣体】每以用人为先【朱敬则及执政每以用人为先细务不省也】取日虞渊洗光咸池【狄仁杰賛曰武后乗唐中衰操生杀柄刼制天下而攘神器仁杰蒙耻奋忠以权大谋引张柬之等卒复唐室功盖一时人不及知故唐吕温颂之曰取日虞渊洗光咸池潜授五龙夹之以飞世以为名言】明达有谋【王昭宗拜右仆射迁司空初中官权盛帝欲剪抑之自石门还政一决宰相羣臣不平构藩镇内胁天子曰人君务平心大体御万物偏听产乱古所戒也今阉人盗威福偪制君上道路人皆知之方朝廷多难未可卒除当徐以计去之事急且冇变崔允与抟并位素忌抟明达有谋即劾抟为中官外应】父子并为宰相【韦嗣立初嗣立代承庆为鳯阁舍人黄门侍郎承庆亦代为天官侍郎及知政事父子并为宰相世罕其比】大事当白【陆元方同鳯阁鸾台平章事后尝问外事对曰臣备位宰相大事当白奏民间碎务不敢以闻】宜干枢近【陆象先景云中进同中书门下平章事初太平公主谋引崔湜为宰相湜曰象先人望宜干枢近若不者湜敢辞主不得已为言之遂并知政事】真宰相【杜景佺载初元年同鳯阁鸾台平章事后尝季秋出梨华示宰相以为祥众贺云云景佺独曰今草木黄落而木复华渎隂阳也窃惟陛下布德施令有所亏紊臣位宰相助天治物治而不和臣之咎也顿首请罪后曰真宰相】言禄山反【韦见素拜武部尚书同中书门下平章事明年禄山表请蕃将三十二人代汉将帝许之见素不恱谓国忠曰禄山反状暴天下今又以蕃代汉难将作矣国忠不应见素曰知祸之芽不能防见祸之形不能制焉用彼相明日当恳论之既入帝迎谕曰卿等有疑禄山意邪国忠见素趋下流涕且陈禄山反明甚诏复位因以禄山表置帝前乃出帝令中官袁思艺传诏曰此姑忍朕徐图之由是奉诏然每进见未尝不为帝言之帝不入其诏未几禄山反】里人呼坊门为宰相【宋务光神龙元年大水上书今霖雨即闭坊门故里人呼坊门为宰相谓能节宣风雨天工人代乃为虚设】先德望后文艺【李甘累擢侍御史郑注侍讲禁中丞宰相朝廷哗言将用之甘显倡曰宰相代天治物当先德望后文艺注何人欲得宰相白麻出我必坏之既而麻出乃以赵儋为鄜坊节度使】俾对别殿毋拜【白敏中懿宗立拜司徒门下侍郎还平章事数月足病不任谒固求避位不许中使者劳问俾对别殿毋拜】沉厚有谋能断大事【张柬之姚崇为灵武军使后诏举外司可为相者崇曰张柬之沉厚有谋能断大事其人老惟亟用之即日召见拜同鳯阁鸾台平章事】不能当美罚恶【魏元忠相武后有清正名至是辅政天下倾望冀干王室而稍惮权幸不能当美罚恶誉望大减】宿中书十四夕【郭元振同中书门下三品宗诛太平公主也睿宗御承天门诸宰相走伏外省独元振总兵扈帝事走宿中书省十四日乃休】其治委碎【韦巨源同鳯阁鸾台平章事其治委碎无大体勾校省中遗隐下符敛克不少蠲虽收其利然下多怨】姚崇十事【姚崇徙同州刺史先天二年元宗讲武新丰宻召崇崇至帝曰卿宜遂相朕崇知帝大度锐于治乃先设事以坚帝意即阳不谢帝怪之崇因跪奏愿以十事闻陛下度不可行臣敢辞帝曰试为朕言曰垂拱以来以峻法绳下臣愿政先仁恕可乎朝廷覆师青海未有牵复之悔臣愿不幸边功可乎比来任佞冒触宪纲皆得以宠自觧臣愿法行自近可乎后氏临朝喉舌之任出阉人之口愿宦防不与政可乎戚里贡献以自媚于上公卿方镇寖亦为之臣请租赋外一絶之可乎外戚贵王更相用事班序荒杂臣请戚贵不任台省可乎先朝防狎大臣亏君臣之严臣愿陛下接之以礼可乎燕钦融韦月将以忠被罪自是争臣沮折臣愿羣臣皆得批逆鳞犯忌讳可乎武后造福先寺上皇造金仙玉真二观费钜百万臣请絶道佛营造可乎汉以禄莽阎梁乱天下国家为甚臣愿推此鉴戒为万代法可乎帝曰朕能行之崇乃顿首谢翌日拜兵部尚书同中书门下三品】帝赋三杰诗【宋璟十七年为尚书右丞相而张说为左丞相源乾曜为太子少傅同日拜有诏太官设馔太常奏乐防百官尚书省东堂帝赋三杰诗自冩以赐】务清政刑【璟为宰相务清政刑使官人皆任职】唐史臣称崇善应变【以成天下之务璟善守文以持天下之正】唐三百年辅弼者不为少独前称房杜后称姚宋【何哉君臣之遇合盖难矣本传賛】燮和隂阳【苏瓌同中书门下三品时大臣初拜大官献食天子名曰烧尾瓌独不进及侍宴宗晋卿嘲之帝黙然瓌自解于帝曰宰相燮和隂阳代天治物今粒食踊贵百姓不足卫兵至三日不食臣实不称职不敢烧尾】相得欢甚【苏颋帝曰陆象先殁紫微侍郎未尝补朕思其人无易卿者颋顿首谢明日加知制诰给政事食给食自颋始开元四年进同紫微黄门平章事与宋璟同当国璟刚正多所裁决颋能推其长在帝前敷奏璟有未及或少屈颋輙助成之有不防意颋更申璟所执故帝未尝不从二人相得欢甚】瓌颋再世称贤宰相盛矣【本賛】伴食宰相【卢怀慎开元元年进同紫微黄门平章事三年改黄门监怀慎自以才不及崇故事皆推而不专时讥为伴食宰相】峻涯捡抑犇竞【李元纮拜中书侍郎中书门下平章事李元纮当国务峻涯捡抑犇竞夸进者惮之】元纮再世宰相有清节【其当国累年未尝改治第宅宋璟常叹曰李公引宋遥之美黜刘晃之贪为国相家无留储虽季文子之德何以加之】既为相天下翕然宜之【韩休侍中裴光庭卒帝敕萧嵩举所以代者嵩称休志行遂拜黄门侍郎同中书门下平章事休直方不务进趋既为相天下翕然宜之】敷陈治道多讦直【休峭鲠时政所得失言之未尝不尽帝猎苑中或大张乐稍过差必视左右曰韩休知否已而疏輙至帝常引鉴黙不乐左右曰自韩休入朝陛下无一日欢何自戚戚而逐去之帝曰吾虽瘠天下肥矣且萧嵩每啓事必顺防我退而思天下不安寝韩休敷陈治道多讦直我退而思天下寝必安吾用休社稷计耳】善传奏敏于裁遣【张嘉正宋璟等罢帝欲果用嘉贞而忘其名夜诏中书侍郎韦抗曰朕尝记其风操而今为北方大将张姓而复名卿为我思之抗曰非张齐邱乎今为朔方节度使帝即使作诏以为相夜且半因阅大臣表疏举一则嘉贞所献遂得其名即以为中书侍郎同中书门下平章事迁中书令居位三年善传奏敏于裁遣然彊躁论者恨其不裕】简黙自处【张洪静同中书门下平章事少有令问人以为有辅相才及居位简黙自处无所规拂】居中未尝廷议可否【源乾曜为相十年与张嘉贞张说李元纮杜暹同秉政居中未尝廷议可否事晚节唯唯联署务为寛平敦大故鲜咎悔姜皎为嘉贞所排讫不申救君子讥焉】张氏三世宰相然器有所穷【嘉贞穷于俗延赏穷于忮洪靖穷于权惜哉本賛】位望最旧【李岘乾元二年以中书侍郎同中书门下平章事于是吕諲李揆第五琦同辅政而岘位望最旧事多独决諲等不平李辅国用权制诏或不出中书百司莫敢覆岘顿首帝前极言其恶帝悟稍加捡制辅国由是让行军司马然深衔岘】撤政事堂榻【故事政事堂不接客自元载为相中人传诏者引升堂置榻待之岘至即敕吏撤榻】争权不协【李适之尝与李林甫争权不协林甫隂贼险奸谓适之曰华山生金采之可以富国顾上未之知适之性疏信其言他日从容为帝道之帝嘉以问林甫对曰臣知之旧矣顾华山陛下本命王气之舍不可以穿治故不敢闻帝以林甫为爱已而薄适之不亲】卢杞奸邪【李勉同中书门下平章事贞元初帝起卢杞为刺史袁髙还诏不得下帝问曰众谓卢杞奸邪朕顾不知谓何勉曰天下皆知而陛下独不知此所以为奸邪也时韪其对然自是益见疏】当轴秉权无所挠【李石以本官同中书门下平章事石器雄逺当轴秉权无所挠】古之圣贤必观书以考察往行然后成治功【李石他日紫宸殿宰相进及陛帝喟然叹曰朕即位十年不能得治本夫托亿兆之上不能以美利及百姓焉得久无事乎石曰陛下罪已当然然责治太早虽十年孜孜养德适成尔天下治不治要自今观之且人之气志虽圣贤犹有优劣陛下春秋少非起人间而知人情伪今自视何如即位时古之圣贤必观书以考察往行然后成治功陛下即十年盛德日新然向所以疾戾震惊者天其固陛下之志乎诚务修将来之政视太宗致升平之期犹不爲晚】宰相左右天子教化【李石是时宰相吏卒因内变多死诏江西湖南索募直助召力士石建言宰相左右天子教化若徇正忘私宗庙神灵犹当祐之虽有盗无害也有如挟奸自欺植权党害正直虽加之防鬼得以诛无所事于召募请直以金吾为卫】宰相任人知则用过则弃【石用韩益判度支案因以赃败石曰臣本以益知财利不保其贪帝曰宰相任人知则用过则弃谓之至公他宰相所用彊蔽其过此其私也】益治簿书沛然如平时【中人自边还走马入金光门道路妄言兵且至京师讙走尘起百官或韈而骑台省吏稍稍遁去郑覃将出石曰事未可知宜坐须其定宰相走则乱矣若变出不虞逃将安适人之所瞻不可忽也益治簿书沛然如平时】盗射宰相【三年正月将朝骑至亲仁里狙盗发射石伤马逸盗邀斫之坊门絶马尾乃得脱天子骇愕遣使者慰抚赐良药始命六军衙士二十人从宰相】唐宰相以宗室进者九人【賛曰周之卿士周召毛原皆同姓国也唐宰相以宗室进者九人林甫奸谀几亡天下李程知柔在位无所发明其余以财称职号贤宰相】胥吏为宰相【牛仙客同中书门下三品为相谨身无它与时沉浮唯唯恭愿前后锡与缄庋不敢用百司咨决无所处可辄曰如令式帝知时议不归乗间以问髙力士力士曰仙客本胥吏非宰相器帝忿然曰朕且用康防盖恚言也】神用警敏应对如响【宇文融同中书门下平章事融曰使吾执政得数月久天下定矣乃荐宋璟为右丞相裴耀卿为户部侍郎许景先为工部侍郎当时长其知人而性卞急少所推下既居位日引賔客故人与酣饮然而神用警敏应对如响虽天子不能屈居宰相凡百日去而钱谷亦自此不治】委宰相以简贤任能【郭子仪奏愿陛下委宰相以简贤任能则中兴之功日月可冀史】调和隂阳安黎庶【郭承嘏时江淮旱用度不支诏宰相分领度支户部承嘏言宰相调和隂阳安黎庶若使阅视簿书校缗帛非所宜帝顺纳】机务一一与参决【房琯同中书门下平章事俄与韦见素崔涣奉册灵武见肃宗且言上帝所以传付意因道当时利病箝索邉情辞吐华畅帝为改容琯既有重名帝倾意待之机务一一与参决诸捋相莫敢望】片言寤主而取宰相【唐名儒多言房琯德器有王佐材而史载行事亦少贬矣一举防师讫不复振原琯以忠谊自奋片言寤主而取宰相必有过人者用违所长遂无成功使琯遭时承平从容帷幄不失为名宰而仓卒济难事败隙生陷于浮虚比周之罪名之为累也戒哉賛】张镐起布衣二朞至宰相【居身防不殖赀产善待士性简重议论有体在位虽浅天下之人推为旧德】主相造命【李泌帝尝言建中乱卿亦知桑道茂语乎乃命当然对曰夫命者已然之言主相造命不当言命言命则不复赏善罚恶矣】宰相对小延英自苗晋卿始【苗晋卿传】秉政出入七年【晋卿秉政出入七年小心谨畏不甚斥是非得失故能保安宠名然练达事体百官簿最一省无遗议者故比汉胡广】复俾辅相必能致治成化【裴冕大厯中郭子仪言于代宗曰冕首佐先帝有社稷勲程元振忌其贤遂加诬构海内寃之陛下宜还冕于朝复俾辅相必能致治成化时元载秉政冕早所甄引载德之又贪其衰瘵且下已遂拜左仆射同中书门下平章事入见拜不能兴载自扶之代为賛谢】吕諲辅政功名不及治賛【本賛】制下士相贺于朝【杨绾拜同中书门下平章事制下士相贺于朝】世以比杨震山涛谢安【杨绾始辅政御史中丞崔寛本豪侈城南别墅池观堂皇为当时第一即日遣人毁之京兆尹黎干出入从驺驭百数省损才留十余骑中书令郭子仪在邠州行营方大防除书至音乐散五之四它闻风靡然自化者不可胜纪世以比杨震山涛谢安】未逾年除吏几八百贠【崔祐甫同中书门下平章事俄改中书侍郎自至德乾元以来天下战讨啓丐填委故官贠缪紊永泰后稍稍平定而元载用事非贿谢不与官刬塞公路纲纪大坏载诛杨绾相未几卒常衮当国惩其敝凡奏请一杜絶之惟文辞入第乃得进然无所甄异贤愚同滞焉及祐甫则荐举惟其人不自疑畏推至公以行未逾年除吏几八百贠莫不谐允】愿以无逸为元龟【崔植长庆初拜中书侍郎同中书门下平章事穆宗问贞观开元中治道最盛何致而然植曰太宗资上圣兴民间知百姓疾苦故厉精思治又以房元龄杜如晦魏征王珪为之佐君明臣忠圣贤相维致治升平固其宜也宗在天后时身践忧患既得位得姚崇宋璟此二人蚤夜孜孜纳君于道璟尝手冩尚书无逸为图以献劝帝出入观省以自戒其后朽暗乃代以山水图稍怠于勤左右不复箴规奸臣日用事以至于败今愿陛下以无逸为元则天下幸甚】旧德【栁浑宰相张延赏怙权嫉浑守正遣亲厚谓曰明公旧德第谨言于朝则位可久浑曰为吾谢张公浑头可断而舌不可禁】斥堂吏相府肃然【韦处厚同中书门下平章事堂吏汤鉢数招权纳财贿处厚笑曰此半滑涣也斥出之相府肃然】裴度元勲旧德窦易直长厚忠实【帝虽自力机政然骤信轻改揺于浮论处厚尝独对曰陛下不以臣不肖使待罪宰相凡所奏可中辄变易自上心出邪乃示臣不信得于横议邪即臣何名执政且裴度元勲旧德辅四朝窦易直长厚忠实经事先帝陛下所宜亲重委信之臣乃陛下自擢今言不见纳宜先罢即趍下顿首趍出帝复召问所欲言乃对近君子逺小人始可为治谆复数百言又言裴度忠可久任帝嘉纳之自是无复横议者】挤忠良进贪猥【元载同中书门下平章事智略开果久得君以为文武才略莫已若外委主书卓英倩李待荣内劫妇言纵诸子关通货贿京师要司及方靣皆挤忠良进贪猥凡仕进干请不结子弟则谒主书唐列传七十】曲意附离【王缙同中书门下平章事复知政事时元载专朝天子拱手缙曲意附离无敢忤又恃才多所狎侮虽载亦疾其凌靳也京兆尹黎干数论执载之恶缙折干曰尹南方孤生安晓朝廷事】以单议悟天子【杨炎兴岭表以单议悟天子中外翕然属望为贤相居数月崔祐甫疾不能事乔琳免炎独当国多变祐甫之政减薄护元陵功优人始不悦】卢隂为憾【防卢杞以门下侍郎同中书门下平章事进炎中书侍郎司秉政杞无术学貌么陋炎薄之托疾不与防食杞隂为憾】惟树亲党多所诇察【窦参同中书门下平章事领度支盐鐡使每延英对他相罢参必留以度支为言实专政也然参无学术不能稽古立事惟树亲党多所诇察四方畏之申其族子也参亲爱每除吏多访申申因得招赂漏禁宻语故申所至人目为喜鹊】人得叙进官无留材【李吉甫同中书门下平章事吉甫连蹇外迁十余年究知闾里疾苦常病方镇彊恣至是为帝从容言使属郡刺史得自为政则风化可成帝然之出郎吏十余人为刺史自王叔文时选任猥冒吉甫始簿其贠人得叙进官无留材传七十一】易方镇三十六【德宗以来姑息藩镇有终身不易地者吉甫为相岁余凡易三十六镇殿最分明】帝尊任之官而不名【六年裴垍免复以前官召吉甫还秉政入对延英凡五刻罢帝尊任之官而不名吉甫疾吏贠广乃奏今列州三百县千四百以邑设州以乡分县费广制轻非致化之本愿诏有司博议州县有可并倂之岁时入仕有可停停之则吏寡易求官少易治】帝每议河北事必指吉甫曰朕日按图信如卿料矣【同上】及再辅政天下想望风采【与武元衡连位未几节度劒南屡言元衡材宜还为相及再辅政天下想望风采而稍脩怨罢李藩宰相而裴垍左迁皆其谋也李正辞晚相失及与萧俛同召为翰林学士独用俛而罢正辞人莫不疑惮帝亦知其专】吉甫居安邑里时号安邑李丞相【同上】不可相天子【李磎干宁元年同中书门下平章事崔昭纬素疾磎讽刘崇鲁掠其麻哭之言磎怀奸与中人杨复恭昵欵其第为时溥所杀不可相天子翌日下迁太子少傅】朝廷羽仪【李揆同中书门下平章事揆美风仪善奏对帝叹曰卿门地人物文学皆当时第一信朝廷羽仪乎故时称三絶传七十五】常衮与杨绾同辅政绾长厚通可而衮苛细【以清俭自贤帝内重绾颛任之礼遇信爱衮弗及也每所恨忌】奏罢赐内厨食【故事日出内厨食赐宰相衮奏罢之又将让堂封它宰相不从乃止】塞政事堂北门【政事堂北门异时宰相过舍人院咨逮政事至衮乃塞之以示尊大】谓之濌伯【窒卖官之路然一切以公议格之非文词者皆摈不用故世谓之濌伯以其濌濌无贤不肖之辨】常以国本在选贤节用薄赋敛寛刑罚【赵璟与陆贽同辅政贽于裁决少所让初贽约共执退裴延龄既对贽极言其奸帝色变璟不为助遂罢贽乃始当国璟精治道常以国本在选贤节用薄赋敛寛刑罚恳恳为天子言之又陈前世损益当时之变】献审官六议【一议相臣曰中外知其贤者用之能者任之责材之备为不可得】帝谓崔造敢言为能立事【造同中书门下平章事帝谓崔造敢言为能立事造在江左疾钱谷诸使罔上或干没自私乃建言天下两税请委本道观察使刺史选官部送京师诸道水陆转运使度支廵院江淮转运使请悉停以度支盐鐡务还尚书省六曹皆宰相分领】谏避狄【齐映贞元二年以舍人同中书门下平章事与崔造刘滋竝辅政滋端重寡言映谦不肯事可否一颛于造防造疾映乃当国吐蕃数入冦关辅震骚咸言帝欲避狄映入谏曰戎狄不惩臣之罪也然内外汹汹谓陛下具糗粮欲治行夫大幸不再奈何不与臣等计乎因俯伏流涕天子为感悟】居中治身循灋无它过【卢迈同中书门下平章事进中书侍郎时陆贽赵璟专大政迈居中治身循灋无它过】盲宰相【关播同中书门下平章事时李元平游播门下能侈言诞计以功名自喜播谓宰相材数请帝用之李希烈叛帝召拜汝州别驾知州事募工筑郛浚湟希烈使人应募元平不寤贼遣将李克诚以精骑薄城募者内应元平驰见希烈遗矢于地希烈以其小无髯戯克诚曰使尔取元平乃以其子来邪因嫚駡曰盲宰相使汝当我何待我浅邪唐列传】循谨无所駮异【董晋同中书门下平章事方窦参得君裁可大事不关咨晋晋循谨无所駮异参欲以其弟申为吏部侍郎讽晋以闻帝怒曰无乃参廹卿为之邪晋谢具道所以然帝即问参过失晋无敢隐由是参罢宰相晋皇恐上疏固辞位九年罢为礼部尚书】奏减堂餐钱【张镒同中书门下平章事明年以两河用兵诏省薄御膳及皇太子食物镒因奏减堂餐钱及百官廪奉三分之一以佐用度传七十六】眷礼异他相【武元衡元和二年拜门下侍郎同中书门下平章事帝素知元衡坚正有守故眷礼异他相】帝称长者【八年召还秉政李綘数争事上前不叶元衡独持正无所违附帝称其长者】盗贼杀武元衡【淮蔡用兵帝悉以机政委之王承宗上疏请赦吴元济使人白事中书悖慢不恭元衡叱去承宗怨数上章诬诋未几入朝出靖安里第夜漏未尽贼乘暗呼曰灭烛附元衡中肩复击其左股徒御格鬪不胜皆骇走遂害元衡批颅骨持去】言骨鲠真宰相【李绛拜中书侍郎同中书门下平章事李吉甫尝盛賛天子威德帝欣然绛独曰陛下自视今日何如汉文帝时帝曰朕安敢望文帝对曰是时贾谊以为措火积薪下火未及然因以为安其忧如此今法令所不及者五十余州云云帝入谓左右曰绛言骨鲠真宰相也遣使送酴醿酒】帝问开元天宝治【帝又问元宗甞厯试官守知人之艰难临御初任用姚崇宋璟励精听纳故左右前后皆正人也洎林甫国忠得君专引倾邪之人分揔要剧于是上不闻直言嗜欲日滋内则盗臣劝以兴利外则武夫诱以开边天下骚动故禄山乗隙而奋此皆小人啓导从逸而骄系时王所行无常治亦无常乱帝曰凡人举事病不通于理追咎其失古人处此有道邪绛曰事或过差圣哲所不免天子有谏臣所以救过上下同体犹手足之于心膂交相为用但矜能防失常情所蔽圣人改过不吝愿陛下以此处之】以清节进【宋申锡初申锡以清节进疾要位者纳财饷败风俗故自为近臣凡四方贿谢一不受既被罪有司验劾悉得所还问遗书朝野为咨闵】坐宰相余忿【鲍防初防与知杂御史窦参遇导骑不引避参擿其仆及为相防尹京兆迫使致仕防叱曰吾与萧昕子齿而同昕老坐宰相余忿耶传八十四】请台阁长官得自荐其属【陆贽以中书侍郎同中书门下平章事帝始任杨炎卢杞引树私党排忠良天下怨疾贞元后惩艾其失虽置宰相至除用庶官反复参诘乃得下及贽秉政始请台阁长官得自荐其属有不职坐举者或言诸司所引皆亲党招赂遗无实才帝复诏宰相自择贽奏言云云唐列传】勤职约已天子甞临朝咨其清素【窦德元进检校左相勤职约已天子甞临朝咨其清素加以赐赉居位数年賛图封禅事与李勣皆为使帝次濮阳问古谓帝邱德元不能对许敬宗具道其然】居宰相积十五年【房元龄居宰相积十五年女为王妃男尚主自以权宠隆极累表辞位】言储嫡事【魏謩建言今天下粗治惟东宫未立不早以正人傅导之非所以存副二之重且泣下帝为感动自敬宗后恶言储嫡事故公卿无敢开陈者时帝春秋髙嫡嗣未辨謩辅政白发其端朝议归重】名臣孙有祖风【魏謩为宰相议事天子前他相或委抑规讽惟謩谠切无所回畏宣宗尝曰謩名臣孙有祖风朕心惮之然卒以刚正为令狐绹所忌谗罢之】諌猎温泉【薛元超迁中书侍郎同中书门下三品帝校猎温泉诸蕃酋长得持弓矢从元超奏夷狄野心而使挟兵在围中非所宜帝纳可】谏脩洛阳宫【戴胄检校吏部尚书参预朝政帝将脩复洛阳宫上疏谏曰比闗中河外置军团强夫富室悉为兵九成之役又兴司农将作见丁无几大乱之后户口单破一人就役举室弃业籍军者督戎仗课役者责粮赍竭赀经纪犹不能济七月以来霖潦未止濵河南北田正洿下年之有亡未可知壮者尽行赋调不给则帑藏虚矣帝览奏罢役】一德无二【韩瑗褚遂良贬潭州都督瑗上言遂良受先帝顾托一德无二向日论事至诚恳切讵肯令陛下后尧舜而尘史册哉遭厚谤丑言损陛下之明折志士之锐况被迁以来再罹寒暑其责塞矣愿寛无辜以顺众心帝曰遂良之情朕知之矣其悖戾好犯上朕责之讵有过邪瑗曰遂良社稷臣苍蝇防白传致有罪微子既去殷以亡张华不死晋不及乱帝愈不听唐传】固争武后摄政【李义琰进同中书门下三品髙宗欲使武后摄国政义琰与郝处俊固争得寝】不广居宇【李义琰宅无正寝弟义璡为市堂材送之义琰曰以吾为国相且自愧尚营美宇是速吾祸岂爱我者邪义璡曰凡任为丞尉且崇第舍兄位高安可偪下哉荅曰不然事难全遂物不两兴既处贵仕又广居宇非有令德必受其殃卒不许其后木久腐乃弃之】斥滑涣【郑余庆主书滑涣与宦人刘光琦相倚为奸每宰相议为光琦沮变者令待往请必得由是四方赀饷奔委之弟泳至官刺史杜佑郑絪秉政颇姑息而佑常行辈唤不名也至余庆议事涣傲然指画诸宰相前余庆叱去未几罢为太子賔客后涣赃败】病进士浮夸【郑覃同中书门下平章事不喜文辞病进士浮夸建废其科曰南北朝所以不治文采胜质厚也士惟用才何必文辞又言文人多佻薄帝曰纯薄似赋性之异奚特进士且设是科二百年讵可易乃止列九十】传中人不避宰相【郑朗中人李敬寔排朗驺导驰去朗以闻宣宗诘敬寔自言供奉官不避道帝曰传我命则絶道行可也而私出不避宰相耶即斥敬寔】谏幸东都【裴度帝将幸东都大臣切諌不纳帝恚曰朕意决矣虽从官宫人自挟糗粮无扰百姓趣有司检料行宫中外莫敢言度从容奏国家建别都本备廵幸自艰难以来宫阙署屯百司之区荒圯不治假岁月重新然后可行仓卒无备有司且得罪帝恱曰羣臣谏朕不及此如卿言安用往耶】淳德有常【贾耽为相十三年虽安危大事亡所发明而检身厉行自其所长每归第对賔客无少倦家人近习不见其喜愠时谓淳德有常者列传九十一】入对及开元天寳事【崔羣皇甫镈言利幸于帝隂借左右求宰相羣数言其佞邪不可用既入对及开元天寳事羣因推言其极曰安危在出令存亡繋所任昔宗少厯屯险更民间疾苦故初得姚崇宋璟卢怀慎辅以道德苏颋李元纮孜孜守正则开元为治其后安于逸乐逺正士昵小人故宇文融以言利进李林甫杨国忠怙宠朋邪则天寳为乱愿陛下以开元为法以天寳为戒社稷之福也列传九十】罢张九龄相李林甫则治乱分【羣又言世谓禄山反为治乱分臣谓罢张九龄相李林甫则治乱固已分矣左右为感动羣以是讽帝】宰相乃天下选【宪宗锐于立功皇甫镈以聚敛取宰相夫宰相乃天下选彼暂劳一功乌胜任哉賛唐列传】好丑必言【李藩忠谨好丑必言帝以为无隐尝问前世所以家给或国匮乏者何致而然及祈禳之数藩具对俭则足用敦本则百姓富反是则匮又言孔子病止子路之祷汉文帝每祭敕有司敬而不祈使神无知则不能降福有知固不可私已求媚而恱之也且义于人者和于神人乃神之主人安而福至帝恱传九十四】器局峻整【裴垍器局峻整持法度虽宿贵前望造诣不敢干以私】凡兵进退黄裳自中指授【杜黄裳刘辟反议者以辟恃险讨之或生事惟黄裳固劝不赦因奏罢中人监军而专委髙崇文凡兵进退黄裳自中指授无不切于机崇文素惮刘澭黄裳使人谓曰公不奋命者当以澭代崇文惧一死力贼以献蜀平羣臣贺宪宗目黄裳曰时卿之功】推言王者之道【杜黄裳帝尝问前古王者所以治乱推言王者之道在修己任贤而已操执纲领要得其大者至簿书狱讼百吏能否本非人主所自任昔秦始皇亲程决事见前世魏明帝欲按尚书事陈矫不从隋文帝日昃听政卫士传餐太宗笑之孔子称帝舜恭己正南面以其能举十六相去四凶而至无为岂必刓神疲体劳耳目之察然后为治哉帝以黄裳言忠嘉纳之】赫然号中兴自杜黄裳啓之【杜黄裳宪宗平夏剪齐灭蔡复两河以机秉还宰相纪律设张赫然号中兴自杜黄裳啓之】宣宗择相【李景让大中中进御史大夫蒋伸辅政景让名素出伸右而宣宗择宰相尽书羣臣当选者以名内器中祷宪宗神御前射取之而景让名不得景让愧艴不能平列传一百二】喻御史有以事见宰相者先白台【李德裕拜中书门下平章事故事丞郎诣宰相湏少间乃敢通郎官非公事不敢谒李宗闵时往往通賔客李听为太子太傅招所善载酒集宗闵阁酣醉乃去至徳裕则喻御史有以事见宰相者先白台乃听凡罢朝繇龙尾道趣出遂无辄至閤者列传一百五】罢京兆筑沙堤两街上朝卫兵【同上】政去宰相则不治【太德宪四宗皆盛朝其始临御自视若尧舜寖久则不及初陛下知其然乎始一委辅相故贤者得尽心久则小人并进造党与乱视听故上疑而不专政去宰相则不治矣在德宗最甚晚节宰相惟奉行诏书所与图事者李齐运裴延龄韦渠牟等讫今谓之乱政夫辅相有欺罔不忠当亟免忠而材者属任之政无他门天下安有不治】政在中书诚治本【李德裕又言开元初辅相率三考輙去虽姚崇宋璟不能逾至林甫秉权乃十九年遂及祸败是知亟进罢宰相使政在中书诚治本也】天下事皆先平章【李珏杜悰领度支帝欲拜户部尚书珏曰祖宗倚宰相天下事皆先平章故官曰平章事君臣相须所以致太平也茍用一吏处一事皆决于上将焉用彼相哉列传一百七】择一令日【刘瑑后请间帝视案上厯谓瑑为朕择一令日瑑跪曰某日良帝笑曰是日卿可遂相即诏同中书门下平章事与崔谨由议帝前谨由请甄别流品瑑质曰王夷甫相晋崇尚浮虚以述流品卒致沦夷今日不循名责实使百吏各称职而先流品未知所以致治也谨由不得对】歇后郑五【郑綮大顺后王政微綮每以诗謡托讽中人有诵之天子前者昭宗意其有所蕴未尽因有司上班簿遂署其侧曰可礼部侍郎同中书门下平章事綮本善诗其语多俳谐故使落调世共号郑五歇后体既视事宗戚诣庆搔首曰歇后郑五作宰相事可知矣固逊不听唐列传】宰相兼治钱谷【李德裕时韦宏质建言宰相不可兼治钱谷德裕奏言贞观中陈师合上言人之思虑有限一人不可揔数职太崇曰此欲离间我君臣斥之岭表臣谓宰相有奸谋隐慝则人人皆得上论至于制置职业人主之柄非小人所得干古者朝廷之士各守官业思不出位宏质贱臣岂得以非所宜言妄触天听是轻宰相陛下照其邪计从党人中来当遏絶之德裕大意欲朝廷尊臣下肃而政出宰相深疾朋党故感愤切言之】言从计行王室几中兴【德裕常以经纶天下自为武宗知而能任之言从计行是时王室几中兴史】午漏下还第休沐【元和后数用兵宰相不休沐或继火乃得罢德裕在位虽遽书警奏皆从容裁决率午漏下还第休沐辄如令沛然若无事时】每议论天子前往往语相侵【陈夷行同中书门下平章事而杨嗣复李珏相次辅政夷行介特雅不与合每议论天子前往往语相侵短夷行不能堪辄引疾求去文宗遣使者慰劳起之】用忠良久益治【陈夷行帝常怪天寳政事不善问姚崇宋璟于时在否李珏曰姚亡而宋罢珏因推言宗自谓未尝杀一不辜而任李林甫种夷数十族不亦惑乎夷行曰陛下今亦宜戒以权属人嗣复曰夷行失言太宗易暴乱为仁义用房龄十有六年任魏征十有五年未尝失道人主用忠良乆益治用邪佞一日多矣传一百六】谦静免祸【杨涉哀帝时进同中书门下平章事为人端重有礼法方贼臣凌慢王室残荡贤人多罹患涉受命与家人泣语其子曰世道方极吾婴网罗不能去将重不幸祸且累汝然以谦静终免于祸列传一百九】势动天下【路岩同中书门下平章事年三十六居位凡八岁于是王政粃僻宰相得用事岩顾天子荒闇且以政委已乃通贿遗奢肆不法俄与韦保衡同当国二人势动天下时目其党为牛头阿旁言如鬼隂恶可畏也】智虑周密【王铎僖宗时以左仆射召始铎当国练制度智虑周密时论推允防河南盗起天下跂铎入辅又郑畋数言其贤复拜门下侍郎平章事列传一百十】练知边事【唐璿西突厥乌质勒失诸蕃和举兵相攻安西道闭武后诏休璟与宰相计议不少选画所当施行者既而边州建请置屯尽如休璟防后曰恨用卿晚即拜夏官尚书同鳯阁鸾三品后诮杨再思李峤姚元崇等曰休璟练知邉事卿辈十不当一列传三十六】为时讥訾【始老已逾八十犹倚托权近求复用于是贺娄尚宫方用事附者辄荣赫休璟乃为其子娶其义女故复起宰相颇为时讥訾其当国亦无他禆益】尊遇它相莫如【姚崇元宗立賔礼大臣故老推尊遇崇每见便殿辄为之兴去辄临轩以送它相莫如也列传四十九】先天末宰相至十七人【姚崇时承权戚干政之后纪纲大坏先天末宰相至十七人台省要职不可数崇常先有司罢冗职修制度择百官各当其材请无广释道无数移吏由是天子责成于下而权归于上矣】其奏议有宰相体【张延赏及当国饰情复怨不称所望亦早不幸未及有所建明然帝待遇厚称其奏议有宰相体专属以吏事而以军食委李泌刑法委栁浑时以为任职唐列传】堂封自源乾曜始【源乾曜同紫微黄门平章事帝尝自较其考与张说偕赐时议者言国执政所以同休戚不崇异无以责功帝乃诏中书门下共食实户三百堂封自此始】建上宰【李泌賛泌之为人也异哉其谋事近忠其轻去近髙其自全近智卒而建上宰近立功立名者观肃宗拔榛莽立朝廷单言暂谋有所寤合皆付以政当此时泌于献纳为不少又佐代宗收两京独不见録宁二主不以宰相器之也传六十四】无经国才【崔植賛植辅政当有为之时无经国才履危防浅机不知其溃而发也手弛槛緤纵虎狼焉一日而亡地数千里为天下笑列传六十七】诡谋缪筭【舒元舆同中书门下平章事诡谋缪筭日与训比败天下事二人为之也然加礼旧臣外钓人誉先时裴度令狐楚郑覃皆为当路所轧致闲处至是悉还髙秩列传一百四】宰相端方有器度者为之【任圜是秋韦説豆卢革罢相圜与安重诲郑珏孔循议择当为相者圜意属李琪而珏循雅不欲琪为相谓重诲曰李琪非无文艺但不亷尔宰相端方有器度者足以为之太常卿崔协可也重诲以为然五代史二十八】宰相重器【他日明宗问谁可相者重诲即以协对圜前争曰重诲未谙朝廷人物为人所卖天下皆知崔协不识文字而虚有表号为没字碑臣以陛下误加采擢无功幸进此不知书以臣一人取笑足矣相位有几岂容更益笑端明宗曰宰相重器卿等更自详审同上】舍琪而相协如弃苏合之丸而取蜣蜋之转也【重诲等退休于中兴殿廊下孔循不揖拂衣而去行且骂曰天下事一则任圜二则任圜圜乃何人圜谓重诲曰李琪才艺可兼时軰百人而谗夫巧沮忌害其能若舍琪而相协如弃苏合之丸而取蜣蜋之转也重诲笑而止同上】宦官伶人不欲张宪在朝廷【张宪郭崇韬伐蜀荐宪可任为相而宦官伶人不欲张宪在朝廷枢宻承防叚回曰宰相在天子面前事有非是尚可改作一方之任苟非其人则为患不细宪材诚可用不如任以一方乃以为太原尹五代史】朝廷大事皆出逢吉【苏逢吉髙祖建号拜同中书门下平章事是时制度草创朝廷大事皆出逢吉逢吉以为己任然素不学问随事裁决出其意见是故汉世尤无法度而不施德政民莫有所称焉五代史三十】粥饭僧【李愚愍帝即位有意于治数召学士问以时事而以愚为迂未尝有所问废帝亦谓愚等无所事常目宰相曰此粥饭僧尔以谓饱食终日无所用其心也五代史五十四】三司吏闻罢昫相皆相贺【刘昫冯道与昫为姻家而同为相冯道罢李愚代之愚素恶道为人凡事有稽失者必指以诮昫曰此公亲家翁所为也朐性少容怒而愚特刚介遂相诟诋相府史吏恶此二人刚直因共扬言其事闻废帝并罢之以刘昫为右仆射是时三司诸吏提印聚立月华门外闻宣麻罢昫相皆欢呼相贺曰自此我曹快活矣五代史五十五】琉璃瓶【卢文纪废帝立欲择宰相问于左右皆言文纪及姚顗有人望废帝因悉书清望官姓名内琉璃瓶中夜焚香呪天以筯挟之首得文纪欣然相之乃拜中书侍郎同中书门下平章事】三不开【马允孙临事多不能决当时号曰三不开谓其不开口以论议不开印以行事不开门以延士大夫也】在相位龊龊无所为【姚顗同中书门下平章事废帝欲择宰相选当时清望官知名于世者得卢文纪及顗顗为人仁恕不知钱陌铢两之数御家无法在相位龊龊无所为】登明选公杂进巧拙【纡余为妍卓荦为杰校短量长惟器是适者宰相之方也韩愈进学解】燮赞之崇名【以燮赞之崇名被庸虚之陋质刘禹锡代让平章事表】金铉重名【银青贵服同上让平章表】虞舜享濬哲之名周厉婴颠覆之祸【陆宣公人主昏明系于所任咎繇防契之道长而虞舜享濬哲之名皇父棸楀之嬖行而周厉婴颠覆之祸自古何尝有小人柄用而灾祸不及邦国者乎】假三事之崇允万夫之望【故韩信以丞相系魏樊哙以相国伐燕克成茂功抑有前典元达平章事制】以平章事为名自郭待举始也仆射是正宰相房乔始也【髙宗朝四品以下有名称者皆知政事以平章事为名自郭待举始也仆射是正宰相房乔始也出南部新书】郑覃厯官三十余任未甞出都门登相位以至于终【同上】直主政事笔【至德二年宰相直主政事笔每人知十日至贞元十年又分每人轮一日执笔】潭潭府中居【一为公与相潭潭府中居韩愈诗】鼎轴老【荥公鼎轴老烹斡力健倔韩文】宰相者上熙陛下覆焘之恩下遂羣生性命之理以正百度以和四时澄其源而清其流统于一而应于万【为韦相让官表同上】天子之毗诸侯之师【止于頔】元弼【许景先】鼎司元侯【刘晏】释笔砚以操化权【元和初宪宗遵圣祖故事视有宰相器者贮之内庭由是释笔砚以操化权者十八九刘禹锡李公集序】功显人伏言无不从笔端肤寸泽及天下【刘禹锡韦处厚集序】韦承庆明堂灾【上疏谏以文明垂拱后执政者未满岁率以罪去大抵皆恶逆不道夫创大厦济巨川必择文梓艅艎若亟毁而败则是庇朽木乗胶船也臣谓陛下求贤之意切而取人之路寛故一言有合而付大臣夫以尧举舜犹厯试诸难况庸庸者可超处辅相以百揆而遽畀小人哉书闻不报】缙绅赖以为彊【李石器雄逺当轴秉权亡所桡方是时宦寺气盛陵暴朝廷每对延英而仇士良等往往斥训注以折大臣石徐谓曰乱京师者训注也然其进孰为之先士良等恧缩不得对气益夺缙绅赖以为彊】纵诸子关通货赂道路目语不敢议【元载纵诸子关通货赂京师要司及方面近郊作观榭帐帟什器不从而供膏腴别野疆畛相望且数十区名姝异妓虽禁中不逮帝尽得其状尝独见帝深戒之謷然不悛客有赋都卢寻橦篇讽其危载泣下而不知悟李少良上书诋其丑状载怒奏杀少良道路目语不敢议】隂祸贼物【杨炎以卢杞无识同处台司心甚不悦为杞所譛严郢与炎有隙杞乃擢郢为御史大夫以倾炎炎逐崖州旧史】乆雨无妨圣政【长兴三年帝谓冯道曰春雨稍多乆未晴霁何也道对曰水旱作沴虽是天之常道然季春行秋令臣之罪也更望陛下广敷恩宥乆雨无妨圣政五代史】

　　白孔六帖卷七十
　　钦定四库全书
　　白孔六帖卷七十一　　唐　白居易　原本
　　宋　孔　传　续撰
　　侍中【一】　　　　中书令【二】
　　尚书令【三】　　　太师【四】
　　太傅【五】　　　　太保【六】
　　太尉【七】　　　　司马【八】
　　司徒【九】　　　　司空【十】
　　门下侍郎【十一】　中书侍郎【十二】
　　仆射【十三】　　　枢宻【十四】
　　左右丞【十五】
　　侍中【一】
　　白貂蝉之贵金貂之宠【汉书曰侍中以金蝉貂冠也金取坚蝉取洁貂取温也】防舌之司【应瑗曰侍中防舌万机】珥貂【即貂冠也】佩玺【见汉官】入侍帝帷出负国玺【侍中】亲侍帷幄【山涛爲侍中亲侍帷幄】血湔御衣【晋嵇绍爲侍中王师败百官皆奔惟绍不去被害于帝侧血湔御衣及定左右欲浣之帝曰此嵇侍中血勿令去也】七车【汉武时张寛爲侍中从行车第七车有对星之事】三代【汉慿鲂字老孙父子兄弟三代爲侍中】七叶【金张之家七叶爲汉侍中】鵕防【汉书侍中皆冠鵕防战国防曰秦始皇破赵得以赐侍中】重席【戴慿事见讲论门】四代【晋呉郡陆仲元晋太尉玩曽孙也自玩至仲元四代爲侍中时人方之金张二族也】宻近【应劭汉官仪曰侍中周官也侍中便蕃左右与帝升降卒思近对拾遗补阙百寮之中莫宻于兹也】桑宏羊【年十三爲侍中】辟强【留矦子张辟强爲侍中年十五】从容讽谏【张衡拜侍中恒居幄内从容讽谏拾遗左右】汉尊儒学选在戴慿【晋任忠贞事先嵇绍】居金貂之贵孔门下省侍中二人正二品掌出纳帝命相礼仪凢国家之务与中书令参总而颛判省事【百官志】自露布以上乃审其余覆奏画制可而授尚书省【行幸则负寳而从版奏中严外辨还宫则请降辂严皇帝齐则请就斋室将奠则奉玉币盥则奉匜取盘酌罍水賛洗酌泛齐受虗爵进福酒皆左右其仪飨宗庙进瓉而賛酌郁酒既祼賛酌醴齐借田则奉耒四夷朝见则承诏劳问临轩命使册皇后太子则承诏降宣命慰问聘召则涖封题发驿遣使则给鱼符凢官爵废置刑政损益授之史官既书复涖其记注职事官六品以下进拟则审其称否而进退之百官志】武徳元年改侍内曰纳言三年曰侍中龙朔六年改门下省曰东防侍中曰左相武后光宅元年曰纳言垂拱元年改门下省爲鸾防开元元年曰黄门省侍中曰监天寳元年曰左相【同上】平治尚书省滞讼【魏徴为侍中尚书省滞讼不决者诏徴平治徴素不习法但存大体处事以情人人悦服进郑国公】帝嗟其言【王珪迁侍中它日进见有美人侍帝侧本庐江王媛也帝指之曰庐江王不道贼其夫而纳其室何有不亡乎珪避席曰陛下以庐江王是耶非耶帝曰杀人而取其妻乃问朕是非何也对曰臣闻齐桓公之郭问父老曰郭何故亡父老曰以其善善而恶恶也公曰若子之言乃贤君也何至于亡父老曰不然郭君善善而不能用恶恶而不能去所以亡今陛下知庐江之亡其姬尚在窃为陛下以为是审知其非所谓知恶而不去也帝嗟美其言】恐女谒用事大臣隂谋【张行成迁侍中兼刑部尚书晋州地震不息帝问之对曰天阳也君象地隂也臣象君宜动臣宜静今静者顾动恐女谒用事大臣隂谋又诸王公主参承起居或伺间隙宜明设防闲且晋陛下夲封应不虗发伏愿杜未萌帝然之】位上衮【窦怀贞再迁侍中方太平公主干政倾已附离日视事退輙诣公第刺取所欲睿宗为金仙玉真二公主营观费钜万谏者交防不止惟怀贞劝成之躬防后作族弟维鍌谏曰公位上衮当思献可替否辅天子而计较尾木杂厠工匠间使海内何所瞻仰乎不答督缮益急传三十四】诸司奏议悉心纠駮【张文瓘后拜侍中兼太子賔客诸司奏议悉心纠駮故帝委之或时移疾它宰相奏事帝必问与文瓘议未若不者曰徃共筹之或曰已议则皆报可传三十八】讽猎【魏知古先天中为侍中从猎渭川献诗以讽乎制褒荅并赐物五十叚明年封梁国公传五十一】不可以赏功【张九龄范阳节度使张守珪以斩突可汗功帝欲以为侍中九龄曰宰相代天治物有其人然后授不可以赏功国家之败由官邪也帝曰假其名若何对曰名噐不可假也有如平束北二防陛下何以加之遂止】请出二息补外【源乾曜进位侍中建言大臣子并求京职俊乂率仕外官非平施之道臣三息俱任京师请出二息补外以示自近始诏曰乾曜身率庻僚以譲既请外其子又复下迁传不云乎范宣子譲其下皆让晋国之人于是大和道之或行仁岂逺哉其令文武官父子昆仲三人在京司者分任于外由是公卿子弟者皆出补列传五十二】赐妓乐奉朝请【马燧拜司徒兼侍中赐妓楽奉朝请而已与李晟皆圗像凌烟阁九年卜月自来朝诏无拜时李晟已卒帝顾曰尚记与太尉晟俱来邪今乃独见公因悲涕燧亦疾而仆帝亲掖之诏左右扶去送至陛遂乞骸】倚侍中如衡华【蜀人见継岌请留崇韬镇蜀从袭防因言崇韬有异志继岌谓崇韬曰陛下倚侍中如衡华尊之庙堂之上期以一天下而制四夷必不弃元老于蛮夷之地此事非千敢知也五代史十四】赐宸扆台衡二铭【马燧事见铭门】特免十死【刘幽求拜侍中玺诏曰顷王室不造中宗厌代戚孽专乱将愪社稷朕与王公皆几于难幽求处危思奋翊賛圣储协和义士震殄元恶国家之复存繄幽求是赖厥庸茂焉朕用嘉之虽胙已土宇而赋入未广昔西汉行封更择多戸东京定赏复増大邑宜加赐实封二百户子子孙孙传国无絶特免十死铭诸鐡劵以传其功】得蒲萄不食【陈逹叔事见蒲萄门】颉利惧而走【杨恭仁收黄门侍郎寻为凉州总管就加纳言突厥颉利率众数万猎其境恭仁应机设拒张疑屯虗帜示之颉利惧而走】谏金涂九鼎【九鼎欲成用黄金涂之纳言姚璹曰鼎者神噐贵在质朴岂待涂金为符曜耶】请率先百官出任刺史【张安中则天尝与宰臣议及州县官吏纳言李峤等奏曰臣等谬膺大任不能使兵革止息仓府殷盈戸口尚有逋逃官人未免贪浊风夜惶惧不知启处防思当今要务莫过富国安人富国安人之方要择刺史窃见朝廷物议英不重内官轻外职毎除授牧伯皆再三披诉比来所遣外任多是贬累之人风俗不澄实由于此臣等请辍近侍率先具寮韦嗣立对曰臣以庸愚谬膺奨惧承乏外台庻当尽节于是带夲官捡挍汴州刺史旧史】真宰相【韦安石知纳言时二张武三思宠横安石数折辱之防侍宴殿下易之引蜀商宋覇子等博塞后前安石跪奏商等贱类不当戏殿上顾左右引出坐皆失色后以安石辞正改容慰勉凤阁侍郎陆元方自以为不及退告人曰韦公真宰相】陛下负臣臣不负陛下【珪迁侍中帝使祖孝孙以乐律授宫中音家妓不进数被让珪与温彦博同进曰孝孙脩谨士陛下使教女乐又责谯之天下其以士为轻乎帝怒曰卿皆我心腹乃附下罔上为人防説邪彦博惧谢罪珪不谢曰臣夲事前宫罪当死陛下矜其性命引至枢宻责以忠効今疑臣以私是陛下负臣臣不负陛下帝黙然慙遂罢】韩宏以功加【韩宏宣武节度宪宗用兵淮西拜宏行营都统使扞両河元济平以功加侍中】上书戒中宗【中宗复位以桓彦范为侍中上书戒帝曰伏见陛下临朝视政皇后必施帷殿上预闻政事臣愚谓古王者谋及妇人皆破国亡身倾辀继路且以隂承阳违天也以妇凌夫违人也违天不祥违人不义故书曰牝鸡之晨惟家之索易曰无攸遂在中馈言妇人不得预外政也伏愿上以社稷为重令皇后无居正殿干外朝深居宫掖修隂教以辅佐天子】挺直【安乐公主舘第成中宗临幸宴从官赋诗御史大夫知政事李日知卒章独以规戒睿宗他日谓曰向时虽朕亦不敢谏非公挺直何能尔即拜侍中】焚藁【高俭为侍中进上详整允有献纳缙绅皆属以日奏议未尝不焚藁家人无见者】甚得大臣体【郝处俊为侍中自参综朝政毎与上言议必引经籍多所匡益甚得大臣之体以应对旧史】谏废王后【韩瑗进侍中兼太子賔客后之废瑗雪泣言曰皇后乃陛下在藩时先帝所娶今无罪輙废非社稷计不纳明日复谏曰王者立后配天地象日月匹夫匹妇尚知所择况天子乎诗云赫赫宗周褒姒灭之臣读至此常辍卷太息不图夲朝亲见此祸宗庙其不血食乎帝大怒诏引去出禇遂良贬潭州都督明年瑗上言遂良受先帝顾托一徳无二向日论事至诚恳切讵肯令陛下后尧舜而尘史防哉愿寛无辜以顺众心帝曰遂良之情朕知之矣其悖戾好犯上朕责之讵有过邪瑗曰遂良社稷臣苍蝇防白传致有罪昔防子既去商以亡张华不死晋不及乱陛下富有四海安于清泰忽驱逐旧臣遂不省察乎帝愈不聴瑗忧愤自表归田里不报】王侍中在【唐王智兴曽自郡赍事赴上都宿郾城逆旅遇店妇将产见二人入智兴所寝之舍惊曰徐州王侍中在此又曰所生子后五嵗当以金疮死智兴志之及至期复过店问妇所生子云近因斧伤已卒矣广记】
　　中书令【二】
　　白池【晋荀公曾为中书监除尚书令人贺之荀曰夺我凤凰池诸人反相贺邪】鸡树【中书省有鸡栖树】专车之贵【晋和峤为令茍朂为监例同车峤嫉朂邪謟先登车专席而坐不容朂朂乃引偹车监令异车自此始也】隔座之荣【呉録纪隲为中书令父亮为尚书令毎朝防帝以云毋屏风隔其坐也】丞相之上【应劭注中书令位在丞相之上】儒宗【晋贺循字彦先为中书令时朝廷凝滞皆谘焉为世儒宗】同处机宻【晋陈淮为中书令张华为监淮与华同处机宻而雅崇华每至直月有诏书无大小取先示华华了不措意华得诏书不以示准】孔中书省令二人正二品掌佐天子执大政而总判省事【百官志】凢王言之制有七一曰册书二曰制书三曰慰劳制书四曰发敕五曰敕防六曰论事敕书七曰敕牒皆宣署申覆然后行焉【同上】置降匈奴五原塞【温彦博为中书令突厥降诏议所以安邉者彦博请如汉置降匈奴五原塞以为扞蔽与魏征廷争征不胜其言天子卒从之后突厥可汗弟结社谋反帝始悔】有决胜帷幄定社稷功【房龄太宗即位为中书令第功班赏以如晦等功第一余皆以次叙封拜帝顾羣臣曰朕论公等功定封邑恐不能尽无有讳各为朕言之淮安王神通曰义师起臣兵最先至今龄等以刀笔吏居第一臣未谕帝曰叔父兵诚先至然未尝躬行阵劳故建徳之南兵败不振今元龄等有决胜帷幄定社稷功此萧何所以先诸将也列传二十】寜借多人【薛元超帝尝宴诸王召元超与从容谓曰任卿中书寜借多人哉俄拜中书令】犹知门下省【长孙无忌检校中书令犹知门下省帝欲立昭仪为后无忌固言不可许敬宗数劝长孙无忌厉色折拒列传三十】改后者请更择贵姓【禇遂良高宗将立武昭仪遂良諌曰吾奉遗诏若不尽愚无以下见先帝遂良曰先帝疾执陛下手语臣曰我儿与妇今付郷且徳音在耳何遽忘之翌日复言对曰必欲改后者请更择贵姓昭仪昔事先帝身接帷笫奈天下耳目何帝羞黙遂良因致笏殿阶叩头流血曰还陛下此笏丐归田里帝大怒引出武后从帷后呼曰何不扑杀此獠】谏立武后【来济迁中书检校吏部尚书帝将以武氏为后济谏曰王者立后以承宗庙宜择礼义名家幽闲令淑者副四海之望称神祗之意故文王兴姒闗雎之化被百姓其福如彼成帝纵欲以婢为后皇统中防其祸如此惟陛下详察】问驭下所宜【来济帝尝从容问驭下所宜济曰昔齐桓公出游见老人命之食曰请遗天下食遗之表曰请遗天下衣公曰吾府库有限安得而给老人曰春不夺农时即有食夏不夺蚕工即有衣由是言之省徭役驭下之宜也于时山东役丁歳别数万人又议取庸以偿雇纷然烦挠故济言及之】问天与帝异称【邢文伟为内史后御明堂诏文伟曰天帝一也制曰郊后稷以配天祀文王于明堂以配上帝奈何而一对曰先儒执论不同昊天及五方总六天帝后曰帝有六则天不同称固矣文伟不能对】中书令可一日不见天子乎【王及善留拜内史及善不甚文而清正自持临事不可夺有大臣节时二张怙宠毎侍宴无人臣礼及善数裁抑之后不悦曰卿年高不宜侍游宴但捡校阁中及善即移病余月后不复问及善叹曰中书令可一日不见天子乎遂乞骸骨犹不许改文昌左相同鸾台三品】以中书令执政事笔【裴炎改中书令旧宰相议事门下省号政事堂长孙无忌以司空房元龄以仆射魏征以太子太师皆知门下省事至炎以中书令执政事笔故徙政事堂于中书省列传四十二】自裴度以勲徳居而敏中以防泽进【白敏中加中书令自裴度以勲徳居而敏中以恩泽进列传】独不诡随【萧至忠为侍中中书令时楚客怀奸植党而韦巨源杨再思李峤务自安无所弼正至忠介其间独不诡随时望翕然归重帝亦曰宰相中至忠最怜我列传四十八】中书令幸二贠【张嘉贞初嘉贞在兵部而説已为侍郎及皆相説位其下议论无所譲故説不平説代其处嘉贞衘悔谓人曰中书令幸二贠何相廹邪传五十二】中书舍人后十年为令【嘉贞其始为中书舍人崔湜轻之后与议事正出其上湜惊曰此终其座后十年而为中书令】校中书令考二十四【郭子仪以身为天下安危者二十年校中书令考二十四】诏乗辂谒太庙视事尚书省【李晟张延赏当国故与晟有隙宻言晟不可持兵帝感其言贞元三年帝坐宣政殿引见晟偹册礼拜太尉中书令罢其兵诏乗辂谒太庙视事尚书省赐良马锦防千计传七十九】赐锦袍【魏元忠拜中书令当朝用事羣臣莫敢望谒告上冢诏宰相诸司长官祖道上东门赐锦袍给千骑四人侍赐银千两及还帝为幸白马寺迎劳之】姚崇迁紫防令【固辞宝封乃停旧食】上事鉴十章【张九龄上事鍳十章千秋金鍳録以伸讽谕】令君四俊【张嘉贞所荐苗延嗣贠嘉静吕太一崔训皆位清要日与议政事故当时语曰令君四俊苗吕崔贠】赐诗【裴度拜中书令上已宴曲江度不赴帝赐诗见诗门】长得卿在中书【旧史薛元超高宗时为中书侍郎特承恩遇尝召入与诸王同预私防又重其文学政理之才曽谓元超曰长得卿在中书固不借多人】自举一人【岑文夲善文辞李靖荐于帝擢中书舍人时顔师古为侍郎自武徳以来诏诰或大事皆所草定及得文夲号善职而敏速遇之或策令丛遽敕吏六七人泚笔侍分口占授成无遗意师古以谴罢温彦博为请帝曰师古綀时事长于文诰人少逮者幸得复用朕自举一人公毋忧乃授文夲侍郎即专典机要】副贰【旧史崔沔当官正色未尝挠汨拜中书侍郎或谓沔曰今之中书皆是宰相承宣帝命侍郎虽是副贰但署位而已甚无事也沔曰不然设官分职上下相维各申所见为济理岂可俛黙偷安而为懐禄士也自是毎有制敕及曹事沔多所异同张説颇不悦出为魏州刺史】
　　尚书令【三】
　　白南宫故事【后汉郑宏为尚书令前后所有补益政者皆着之为南宫故事】以竒才拜擢【后汉张安世字子儒上幸河东亡书一箧安世曰臣识之具作其书后求得亡书相校无遗失以竒才拜擢尚书令】乞留宿衞【后汉尚书黄香为东郡太守乞留宿衞拜尚书令】送不出郭【陈蕃字仲举为豫章守性方耸峻不接賔客徴为尚书令送者不出郭门】问车驾【陈峤为尚书令魏明帝尝陈车驾卒至尚书门峤跪问曰陛下何之帝曰欲案文书耳峤曰此臣职分陛下不宜临臣不称职请黜退帝慙而还】八座【晋百官名尚书令仆射六尚书为八座】独座【后汉世祖诏尚书令司校尉中丞朝会皆专席而坐京师号为三独座】孔尚书省尚书令一人正二品掌典领百官其制有六尚书【百官志三十六】凢上之逮下其制有六一曰制二曰敕三曰册四曰令五曰教六曰符下之逹上其制有三一曰闗二曰刺三曰移【同上】诏趋诣省视事【郭子仪至自泾阳恩赉崇缛进拜尚书令恳辞不聼诏趋诣省视事百官徃庆敕射生五百骑执防宠衞子仪确譲且言太宗尝践此官故累圣旷而不置皇太子为雍王定关东乃得授讵可猥私乎臣隳大典云云帝不获已许之具所譲付史官六十二】改尚书省曰中防【龙朔二年改尚书省曰中防废尚书令尚书曰太常伯侍郎曰少常伯光宅元年改尚书省曰文昌防俄曰文昌都省垂拱元年曰都防长安三年曰中防】武徳中太宗初为秦王尝亲其职【自是阙不复置】仪形端揆【唐六典】凢庻务【皆防而决之】
　　太师【四】
　　白吕尚【文王得吕尚以为太师成王尊为太师号曰尚父世家三】周公【召公为保周公为师相成王为左右书】尊敬【尊敬师傅汉诏曰国之将兴尊师重傅】青盖车【董卓为太师乗青盖车三公御史大夫已下皆拜后六十二】灵夀杖【平帝拜孔光为太师毎朝赐灵夀杖十日赐食前五十一】冠三公之首【为百揆之仪】教事【师也者教之以事而喻诸徳也礼六】蔚为帝师【文选】周宠元勲任先吕尚【汉崇硕徳选在孔光】当至圣之朝【居太师之任】出则有师【礼】问道【帝入太学承师问道大戴礼】天遗【文王卜畋史卜卦曰非熊非罴天遗汝师六韬】布衣足矣【张良曰为万户侯帝王师布衣足矣出世家二十五】张禹【以论语教授成帝前五十一】赫赫师尹民具尔瞻【诗】孔天子所师法【太师太太保各一人为三师三师天子所师法无所縂职非其人则阙百官志三十八】仰为元老【冯道周太祖拜道太师兼中书令道少能矫行以取称于世及为大臣尤务持重以镇物事四姓十君益以旧徳自处然当世之士无贤愚皆仰道为元老而喜为之称誉五代史五十四】唐制置太师【以师范一人仪型四海】太师官之极【五代后唐天成三年诏】训导之官【唐六典三师训导之官也其名即周之三公然非道崇重则不居其位】赠【天寳以前唯以其官赠长孙祯武获窦毅韦元贞张説裴光庭而已通典】
　　太傅【五】
　　白周毕【周成王即位周公毕公竝为太傅史纪四】禹彪【邓禹邓彪并为太傅后汉三十四】听政【邓彪为太傅和帝防百官总已听于彪恩宠之异莫之与比后纪四】横劒【赵喜为太傅皇太子诸生尊卑无别喜乃横劒正色以正之后十六】絶席【禹字伯逹迁太傅朝夕进食与三公九卿絶席也后三十四】赐杖【世祖即位卓茂以徳行见求时年七十余拜太傅赐几杖后十五】夺服【夺服以毋忧自乞聼以太傅行丧三年诏赐牛酒夺服后二十七】嗜鲍鱼【贾谊曰文王使太公望傅太子发嗜鲍鱼太公不与文王曰何以不与公曰礼鲍鱼不登于俎岂有非礼而养太子哉】王陵【王陵为太傅汉书】周宠元勲【任先吕尚】汉崇硕徳【选在王陵】乗舆【钟繇事见上注】陈蕃【灵帝防书以陈蕃为太傅后五十六】临轩悬乐【见三公门】孔传之徳义【通典太傅古官注云傅傅之徳义也】杜重威【检校太师守太傅】
　　太保【六】
　　白召公【召公为保书】赠刀【见三公注】赐绢【咸寜二年制故太保王祥司空王基各赐绢五百匹晋録云】保也者【慎其身以辅翼之而归诸道者也礼六】当垂拱之代【居论道之司】辅翼【见上】入则有保【礼】阙朝【王祥自休徴为大保中丞侯光上言祥久疾阙朝防诏曰太保所毗倚以隆道引理非有司所得议晋三】周笼元勲任先邵奭【晋推硕徳选在王祥】孔止李顺节班见百官【孔纬进兼太保时天武都头李顺节防暴人也以浙西节度使兼平章事防史白已谢当班见百官纬判止之明日顺节盛服至则无班怏怏去它日见纬以为言纬曰固疑公见望也且百辟卿士天子廷臣班见宰相以宰相为之长公提天武健儿据堂授礼安乎子欲用之去都头乃可顺节慙缩不敢言列传八十八】窦季谋【天实以前唯以其官赠窦季谋一人而已通典】即其家拜【五代赵光逄以司徒致仕天成中即其家拜太保封齐国公】
　　太尉【七】
　　白秦官【太尉秦官掌武事汉书】掌罚郊社【大尉掌四方兵事行掌罚郊社之事百官志】张禹在位三世【忠孝弥笃】牟融典职六年【勤劳不息】云屏【永和五年郑宏代邓彪为太尉举第五伦为司空毎正朝见宏曲躬自卑帝知致云母屏风分隔其间后二十三】锦被【朱宠为太尉食脱粟饭布被上赐锦被肉米不取之】布被【李固常盖布被所食麦饭】麤饭【司马包为太尉常食麤饭】厚重【周勃为太尉为人厚重】安刘【高祖曰周勃厚重少文能安刘者必勃也可使为太尉】贞廉【杨乗贞廉曰我有三不惑为太尉】四世【杨震秉赐彪四世为太尉】让位【陈蕃拜太尉譲于胡广王畅等临朝叹曰黄宪在吾不敢先佩印绶】汉宠元勲任先周勃【晋尊硕徳选在王祥】不通州县书【王宠为太尉在位非公事不通州县书其所辟命皆是海内之长者】父来【张酺为太尉父尚在酺每一迁转乃一到洛父来适会正腊公卿罢朝俱贺奉酒上夀极欢人莫不荣之】礼钱【太尉刘虞譲位于羊士灵帝为三公皆防礼钱千万有举緼袍示之曰臣有唯此而已遂不拜】输西园【曹嵩灵帝时货赂中官又输西园一万亿故位至太尉也】临轩悬乐【见上注】辞【刘寳拜太尉自陈年老固辞上不许赐几杖宅一区不朝】孔唐兴太尉惟七人【李徳裕防功拜太尉进封赵国公徳裕固譲言唐兴太尉惟七人尚父子仪乃不敢拜近王智兴李不义皆超拜保傅盖惜重此官裴度为司徒十年亦不迁臣愿守旧秩足矣帝曰吾恨无官酬公毋固辞列传一百五】毛髪森竪【宣宗即位徳裕奉册太极殿帝退谓左右曰向行事近我者非太尉邪毎顾我毛髪为森竪即日罢为检校司徒荆南节度使】秦王兼之【武徳初秦王兼之永徽中无忌为之唐六典注】録尚书【续汉书曰帝初即位置太尉録尚书】乗舆上殿【魏苇歆事见三公门】
　　司马【八】
　　白祈父【大司马见诗传】雎鸠【传曰少昊氏以鸟名官雎鸠氏司马也注云王雎也鸷而有别故命为司马以主法制】统六师【尚书司马统六师平邦国注云夏官卿也主戎马之事掌国征伐统正六军治邦国之乱】田苴立功【史记晏子荐田苴曰文能附众武能却敌乃为大司马立大功】景舍辞赏【景舍为大司马伐蔡有功楚王赏之舍辞不受】司武【宋司马名】周用吕尚【大公望为司马】汉宠霍光【光为司马秉政十三年百姓充实】兼领【尚书注云成王之时毕公为三公兼领司马职】穰苴桓温【竝为司马】九法【黄帝时常以为大司马掌建邦之九法也】周任元勲【宠崇吕尚】汉推大节【选在霍光】当归马之朝虽云无事【然雎鸠之职用偹不虞】均万人【周礼司马掌邦典政以平邦国以正百官以均万人】
　　司徒【九】
　　白周书薄违农父【农父司徒也薄近也违绕也言司徒之职所以亲近化扰于兆民以成乎其教也】父子缁衣【郑武公父子并为周司徒善于其职国人美之为赋缁衣以明有国善善之功也诗曰缁衣之宜弓敝予又改为兮】祝鸠【传少昊氏以鸟名官祝鸠氏司徒也注云祝鸠孝故司徒也主教民也】掌邦教【书曰司徒掌邦教敷五典扰兆民注地官也掌五常之教以安人也】敬敷五教【帝曰契百姓不亲五品不逊汝作司徒敬敷五教在寛云云】契为司徒而民成【民成知五教之法】六礼　七教　八政【礼曰司徒修六礼以节民性明七教以兴民徳齐八政以防民滛一道徳以同风俗】芮伯【书成王以芮伯为司徒】君牙【书穆王命君牙作周太司徒曰敷五典式和人则】地官掌土地之圗【周礼乃立地官大司徒之职掌建邦之土地之国与其民人之数佐王安扰邦国】俭【后汉俭寛为司徒卧布被】又【华歆为司徒以禄赐故人亲戚帝闻叹曰司徒国之老乃蔬食布衣】又【王良娄布裙曵柴吏鲍恢不识知乃叹之】梦【呉録丁固梦松生腹上占者曰松字十八公也后十八年果为三公】让【蔡谟字道明迁司徒固譲亲旧曰我若作司徒将为后世所嗤义不敢邪诏书数下辞之】乐劒【晋王导受遗诏辅防主加葆羽皷吹及班劒】冕服【安帝诏侍中太常领司徒可衮冕服緑绂羽葆皷吹也】小车【晋王戎为司徒委事长史时乗小车而乃以手挿腰使望门而出入人不知其是台司】汉用元勲【任崇邓禹】晋推硕徳【选在山涛】况当至理之朝【宜重薄违之任】当归马之代【居祝融之官】教典【周礼司徒掌邦教典以安邦国以教官府扰兆民】孔谨奉诏【长孙无忌太子承干废帝欲立晋王未决坐両仪殿羣臣已罢独留无忌元龄勣言东宫事因曰我三子一弟未知所立吾心无仰即投床取佩刀自向无忌等敬争抱特夺刀授晋王而请帝所欲立帝曰我欲立晋王无忌曰谨奉诏异议者斩帝顾王曰舅许汝矣宜即谢王乃拜传三十】国家再造【郭子仪收东都于是河东河西河南州县悉平以功加司徒封代国公食邑十户入朝帝遣其军容迎防上劳之曰国家再造卿力也丁仪顿首谢传六十二】李晟收长安【李晟至梁帝感泣羣臣上夀且言晟荡夷防憝而市不易防宗庙不震长安之人不识旂皷虽三代用师不能加之帝曰天生晟为社稷万人岂独朕哉拜晟司徒兼中书令实封千户传七十九】中人不朝服【孔纬加司徒帝将郊见中尉枢宻使索宰相朝服有司白中人无衣冠助祭中尉怒责礼官必得纬言中人不朝服国典也陛下欲假借之则请以所兼官为之服谏官固执帝召谓曰方举大礼为我容之列传八十八】百官志司徒一人【唐史】品秩章服皆同太尉【唐六典隋置司徒皇朝因之歴代品秩章服皆同太尉】复为三公【通典隋及大唐复为三公】
　　司空【十】
　　白周书若保宏父定辟【若顺也保安也宏父司空也辟君也言能顺安司空之职而任之以定君臣之道也】掌邦土【书司空掌邦土居四民时地利注冬官卿也主国土以居民也士农工商四民使顺天时分地利授之以土】鸤鸠【传少昊以鸟名官鸤鸠氏司空也注云鸤鸠平均故为司空平水土】平水土【舜命伯禹作司空帝曰咨禹汝平水土惟时懋哉懋勉也】典职六年【后汉牟融为司空数有忠言章帝册曰司空典职六年特加太尉】兼领【书成王时毛伯为三公兼领司空职】归免【汉彭宣为司空王莽专权宣乃上书乞骸骨上印绶归乡又后汉第五伦为司空自陈老病乞归帝诏以二千石奉终】又【东观汉记宗堪为司空十四年归印绶赐千石奉终】兼总二官【张华以中书监兼司空】辞官【徐邈为司空叹曰三公论道之官无其人则阙安以老病参之固辞不拜及没后制赐故司空邈谷二千石钱四十万】临轩悬乐【见三公门】受规【陆玩字士瑶既拜司空有人诣之索酒杯泻置柱梁之间祝曰当今之材以为柱石莫倾人梁栋耶玩笑曰感卿良箴既而叹谓客曰以我为三公是天下无人谈者以为知言】当归马之朝【奉鸣鸠之职】事典【周礼司空掌事典以平邦国以经百官以生万人】以防命官【后汉王梁君严世祖即位以赤伏符曰王梁主衞作武武水神司空掌土之官遂擢梁为大司空】孔仍总朝政【房龄进司空仍总朝政固辞帝遣使谓曰逊诚美徳也然国家相眷赖久一日去良弼如亾左右手顾公筋力未衰毋多辞列传二十】以外戚位三公【长孙无忌进司空知门下尚书省事无忌辞又因高士亷口陈以外戚位三公嫌议者谓天子以私后家帝曰朕任官必以才不者虽亲若襄邑王神符不妄授若才虽仇如魏徴不弃也诏曰黄帝得力牧为五帝先夏禹得咎繇为三王祖齐威得管仲为五伯长朕得公遂定天下公其勿逊列传三十】自唐以来无特拜者【马允孙时冯道拜司空司空自唐以来无特拜者有司不知故事朝廷议者纷然或曰司空三公宰相职也当叅为大政而宰相卢文纪独以为司空之职祭祀扫除而已允孙皆不能决】贠外郎一人直第【裴寂防司空遣尚书贠外郎一人毎日更直寂第其为崇贵如此太宗祠南郊命寂与长孙无忌同升金辂寂辞让太宗曰以公有佐命之勲无忌亦宣力于朕同载叅乗非公而谁遂同乗而归】至亲亦不虗授【长孙无忌防拜司空固辞不许太宗曰朕之授官必择才行若才行不至纵朕至亲亦不虗授旧史】三公不居宰辅【王思礼代李光弼为河东节度副大使从平禄山收东京上元元年加司空自武徳以来三公不居宰辅惟思礼而已】杨国忠【天宝十三载册拜杨国忠为司空其日雨止通典】
　　门下侍郎【十一】
　　白拜于牀下【汉成帝拜张禹少子于牀下为黄门侍郎】耻同列【魏夏侯元为黄门侍郎与皇后弟毛曽同坐元耻之明帝恨之左迁羽林监】张华【字茂先为黄门侍郎博覧圗籍四海之内若指掌千门万户尽地而成】孔门下侍郎二人正三品掌贰侍中之职【百官志三十七】龙朔二年改黄门侍郎曰东防侍郎武后垂拱元年曰鸾防侍郎天寳元年曰门下侍郎干光元年曰黄门侍郎大厯二年复旧【同上】叅知机务【薛稷迁黄门侍郎叅知机务与崔日用数争事帝前罢】兄弟对管华近【温大雅弟彦博大雅迁黄门侍郎彦博亦为中书侍郎兄弟对管华近帝尝从容曰我起晋阳为卿一门尔】制敕不便輙駮正【李乂改黄门侍郎制敕不便輙駮正贵幸有求官者睿宗曰朕非有靳故李乂不可过尔传四十四】奉身才一布嚢【卢懐慎】束带至晚未尝休偃【崔元综长夀中迁鸾防侍郎勤于政事毎在中书必束带至晚未尝休偃】諌修蓬莱宫【张文瓘为东台侍郎时造蓬莱上阳合璧等宫文瓘因进谏曰人力不可不惜百姓不可不养养之逸则富以康使之劳则怨以叛秦皇汉武广事四夷多造宫室使土崩瓦解户口减半臣闻制化于未乱保邦于未危其不去必构祸难商鍳不逺近在隋朝臣愿稍安抚之无使生怨帝深纳其言】士可杀不可辱【张廷珪迁黄门侍郎监察御史蒋挺以监决杖刑稍轻朝堂杖之廷珪奏曰御史宪司清望耳目之官有犯当杀即杀当流即流不可决杖士可杀不可辱也议者以廷珪之言为是也竝旧史】
　　中书侍郎【十二】
　　白画饼【魏明帝诏举中书侍郎为吏部尚书卢毓曰得人与不在卢生耳举选莫取名名如画作饼不可啖毓举韩曁敦笃至行帝乃用之】又【裴潜风神高迈为中书侍郎出入禁门见者皆肃然改容】监令同车【见上令门注】孔侍郎二人正三品掌贰令之职朝廷大政叅议焉【百官志】品第四特豫宴【于志寜为中书侍郎太宗尝宴近臣问志寜豫宴安在有司奏敕召三品志寜品第四帝悟特诏豫宴】犯吾鳞禆阙失【杜正伦进中书侍郎与韦挺虞世南姚思亷论事称防帝设宴具召四人者谓曰我闻神龙可扰以驯然领有逆鳞撄者死人君亦有之卿属遂犯吾鳞禆阙失朕其虑危亡哉思卿至意故举酒以相乐也各赐帛有差】忠勤见表【崔知悌与戴至徳郝处俊等同赐飞白賛而知悌以忠勤见表】执政久明习故事文辞诏敕多出其手【郭正一】问所以制戎者【郭正一传刘审礼与吐蕃战大败高宗诏羣臣问所以制戎者正一曰吐蕃旷年梗防师数出坐费粮资近讨则瘗威深入则莫得其巢宂今上防莫如少募兵且明烽候勿事侵湏数年之迟力有余人思战一举可破矣帝纳之】辽东周箕子国【温彦博迁侍郎高丽贡方物高祖欲让而不臣彦博执不可曰辽东本周箕子国汉莬郡不使北靣则四夷何所瞻仰帝纳而止】诏令丛繁裁可占授少选可待也【刘祎之擢中书侍郎同三品是时诏令丛繁祎之思致华敏裁可占授少选可待也列传四十三】以謟佞取容【王琚始为中书侍郎母居洛阳来京师让琚曰尔家上世皆州县职今汝无攻城野战劳以謟佞取容海内切齿吾恐汝家坟墓无人复扫除也琚卒不免传四十六】美官【苏颋起为工部侍郎帝问宰相有自工部侍郎得中书侍郎乎对曰陛下任贤惟所命何资之计乃诏以颋为中书侍郎帝劳曰方美官缺毎欲用卿然宰相议遂无及者朕为卿恨传五十】諌东西两朋【郝处俊为中书侍郎高宗御殿观酺时京城四县及太常音乐分为东西两朋帝令雍王贤为东朋周王潭为西朋务以角胜为乐处俊谏曰臣闻礼所以示童子无诳者恐其欺诈之心生也伏以二王春秋尚少意趣未定当湏推多让美相敬如一今忽分为二朋递相夸竞非所以道仁义示和睦也高宗矍然曰卿之逺识非众人所及】中枢【白居易除裴垍中书侍郎制宜登中枢以副佥望】
　　仆射【十三】
　　白端揆之司【仆射】枢机之重【晋纪武帝诏曰侍中羊祜秉徳清而处腹心之任始总枢机之重加左仆射祜字叔子】賛治道【谢安为仆射制曰尚书内賛治道】统留事【魏志徐宣左仆射加侍中车驾幸许昌宣总留事帝还主司奏呈文书帝曰吾与仆射何异也】暮出【顾和字君孝为仆射以母老辞制书屡下特听暮出朝还其优遇如此】不朝【何澄字君元以脚疾制听坐家视事】三日【世説周顗为左仆射深识危乱常饮酒醉三日不醒时人谓之三日仆射】堕车【王常为仆射常堕车时人谓之堕车仆射】魏尊硕德【选在徐宣】晋宠元勲【选在任光羊袩】左揆右揆【左右仆射】左右【百官表建安中以执金吾荣邵为尚书左仆射仆射有左右自此始也】山涛清虚【晋以山涛清虚恬简转为左仆射】仆射领选【齐职仪曰魏朝以尚书仆射毛玠领选曹晋以仆射山涛领吏部后依拟至今或领焉】孔各一人从二品掌统理六官为令之贰令阙则总省事劾御史纠不当【百官志三十七】龙朔二年改左右仆射曰左右匡政光宅元年曰文昌左右相开元元年曰左右丞相天寳元年复【同上】尚食日给御膳【裴寂拜尚书右仆射赐服玩不赀诏视朝必引与同坐入閤则延卧内言无不从呼为裴监不名也贵震当世列传十】约天下已定许上印绶【寂迁左仆射帝置酒舍章殿欢甚寂顿首曰始陛下发太原约天下已定许上印绥今四海妥安愿赐骸骨归田里帝泣下曰未也要当相与老尔公为宗臣我为太上皇逍遥晚歳不亦善乎】不以私害义【屈突通判陜东道行台左仆射从计王世充时通二子在洛帝曰今以东略属公如二子何通曰臣老矣不足当重任然畴昔陛下释俘累加恩礼以更生是时口与心誓以死许国今日之行正当先驱二儿死自其分终不以私害义帝大息曰烈士狥节吾今见之】上防辞疾【刘仁轨拜左仆射太孙废仁轨专知留守事上防辞疾因陈吕后禄产祸败事以规后传三十三】大事闗仆射【房龄进尚书左仆射帝曰公为仆射当助朕广耳目访贤才比闻阅牒讼日数百岂暇求人哉乃敕细务属左右丞大事关仆射】共筦朝政【杜如晦进位尚书右仆射仍领选与房龄共筦朝政引士贤者下不肖咸得职当时浩然归重】以令仆委【载冑防仆射萧瑀免帝谓冑曰尚书总国纲维失一事天下有受其弊者今以令仆委卿冑明敏长于操决无宿疑议者美其振职武徳以来殆无其辈】解事仆射【戴至徳迁尚书右仆射时刘仁轨为左人有所诉率优容之至徳乃诘防本末理宜者宻为奏终不顕私恩由是当时多称仁轨号解事仆射尝更日听讼有妪诣省至徳已取牒妪乃复取曰初以为解事仆射今乃非是至徳笑而还之人伏其长者或以问至徳答曰庆赏刑罚人主之柄为臣岂得与人主争也帝知叹美】至本省具朝服劒佩【裴耀卿天寳初进尚书左仆射俄改右仆射而李林甫代之上曰林甫至本省具朝服劒佩博士导郎官唱接礼毕就耀卿听事乃常服以賛者主事导唱林甫惊曰班爵与公同而礼数异何也耀卿曰比苦不堪重衣又郎博士纷泊非病士所宜林甫黙然慙】不答四品官拜【李程再为仆射先是元和长庆时仆射视事百官皆贺四品以下官答拜太和四年诏不答拜王涯窦易直行之自如程循其故不自安言诸朝御史中丞李汉谓不答拜礼太重文宗不许听用太和诏书议者不善】知选听就第注官【裴遵庆以右仆射复知选事朝廷优其老听就第注官时以为荣传六十五】检校右仆射诏宰相百官送至省【田神功大厯二年来朝检校右仆射诏宰相百官送至省传六十九】师长百僚【刘宴常衮执政忌宴有公望乃言宴旧徳当师长百僚用为左仆射实欲夺其权帝以计务方冶诏以仆射领使如旧传七十四】自用隔品致恭【窦易直检校尚书右仆射易直以公防自喜方执政未甞引用亲党初元和中郑余庆议仆射上仪不与隔品官亢礼易直为中丞奏駮之及为仆射乃自用隔品致恭为时鄙笑传七十六】望冠一时【李绛寳厯初拜尚书左仆射绛伟仪质以直道进退望冠一时贤不肖太分屡为谗邪所中传七十七】以宿德进【郑余庆迁左仆射比非其人及余庆以宿徳进公论浩然归重传九十】赋朝天行以献【张建封检校尚书右仆射十三年来朝帝不待日召见延英殿诏防朝赴大夫班以示殊宠建封赋朝天行以献帝眷遇异等赐名马珍具传八十三】交骑不避【王璠拜御史中丞璠挟所持颇横恣道直仆射李绛交骑不避传一百四】位次三公【陈夷行进位尚书左仆射与崔珙俱拜乃奏仆射始视事受四品官拜无着令且开元元年以左右仆射为左右丞相位次三公三公上日荅拜而仆射受之非是望敕所司约三公上仪着定令诏可始累朝纷议不决至夷行遂定】检校官重则从其班【令狐楚检校尚书右仆射故事检校官重则从其班楚以吏部自有品固辞有诏嘉允】赐灵夀杖【李靖迁尚书右仆射毎参议恂恂似不能言以沉厚称恳乞骸骨加赐灵夀杖】辞防防躁【萧瑀迁左仆射正观初房龄杜如晦新得君事任稍分瑀不能无少望乗罅切诋辞防防躁太常怒废于家】固辞【萧俛自谓辅政浅固辞仆射换吏部尚书右避选事徙兵部】上日唱授按送印皆尚书郎为之【裴均元和三年入为尚书右仆射上日唱授按送印皆尚书郎为之文武四品五品郎官御史拜廷下御史中丞左右丞升阶荅拜时以为礼太重】三世居此官【高俭迁右仆射俭三世居此官世荣其贵太宗幸洛阳太子监国命俭摄少师手诏曰端拱三川不忧关中者以属卿也久之请致仕听解仆射】性豪侈【裴冕三拜性豪侈既素贵舆服食饮皆光丽珍丰枥马直数百金者常十数毎广防賔客不能名其馔自制巾子工甚人争效之号仆射巾】封伦议事輙变易【封伦太宗立拜右仆射始伦之归萧瑀数荐之及是瑀为左仆射毎议事伦初坚定至帝前輙变易由是有隙贞观元年感疾卧尚书省帝亲临视命尚辇送还第】师长庻官【寳厯中左仆射李绛与御史中丞王璠相遇于道车不为之却因上言故事云左右仆射师长庻官开元时以为左右丞相其后虽去三事机务犹总百司之权表状之中不书其姓尚书以下毎日合衙上日百寮列班宰相送上中丞御史列位于庭礼数之崇中外特异所以自武徳贞观以来圣君贤臣布政除弊不革此礼谓为合宜茍有不安寻亦合废近年縁有才不当位恩加特拜者遂从权便不用旧仪酌于羣情事实未当今或有仆射初除就中丞院门相见者即与就参何殊中丞新受亦无见仆射处宪度乖宜乃罢璠】除拜必加同中书门下平章事【贞观末除拜仆射必加同中书门下平章事及参知机务等名方为宰相不然则否然为仆射者亦无不加焉至开元以来则罕有加者通典】天寳元年议曰【按仆射秦官其名则防其职甚细东汉以后虽委任渐重职司会府而非师长之职也今尚书令总领众务举持纲目仆射贰之诚为崇重且非统国政宰天下之任安有仆射因改丞相之名都无丞相之实而为百寮师长也又与丞郎絶礼若不隔品致敬则诸司长官与隔品寮属其可絶礼乎斯不然矣同上】左揆【元稹加陈楚左仆射制加之左揆以盛中权】端揆【同上授韦臯左仆射制罢去职劳正名端揆】端右【同上授李绛右仆射兼兵部尚书制端右可以旁绥于戎政】右揆【白居易加程执恭右仆射制特升右揆俾壮中权】即其家拜【韩文检校左仆射刘公墓铭昌裔拜陈州刺史两界桑叶交迹就拜尚书右仆射得病视政不时请去职即其家拜检校左仆射】封郎必居此座【封徳彛之少也仆射杨素见而竒之遂妻与侄女常抚座曰封郎必居此座后讨辽东封公船没众皆谓死杨素曰封郎当得仆射此未必死使人求之封公抱得一板泛没于大海中力尽欲放之忽忆杨公之言复勉力持之胷前为板所摩击肉破至骨众接枚得之后果官至仆射见定命録】第一人李揆【徳宗幸山南用揆为入蕃防盟使拜尚书左仆射揆辞老恐死道路不能逹命帝恻然杞曰和戎者当练朝廷事非揆不可异时年少揆者不敢辞揆至蕃酋长曰闻唐有第一人李揆公是否揆畏留因绐之曰彼李揆安肯来耶】尚书改仆射为迁【旧史杨志诚检校工部尚书知节度事七年转检校吏部尚书诏下进奏官徐廸诣中书白宰相曰军中不识朝廷体位只知自尚书改仆射为迁何知工部转吏部为美且军事盛饰以待新思一旦复为尚书军中必惭今中使徃被其势恐不得出及使至其傔奔还奏曰杨志诚怒不得仆射三军亦有怨言志诚遣将王文頴谢恩并让官复赐官告批荅文颖不受而归朝廷纳裴度言务以含垢下诏谕之因再迁使加尚书右仆射】一门三仆射【左仆射韦安石三从兄待价右仆射从侄巨源右仆射一门三仆射衣冠之盛无以加也西京杂记】专以钱糓进【王播大和元年入朝拜左仆射复辅政累封太原郡公时韦处厚当国以献替自任天子向之播专以钱谷进不甚与事居位四年】仆射不知政事【自武徳至长庆四年已前仆射并是正宰相神龙初豆卢钦望为仆射不带同中书门下三品不敢参议政事后加知军国事韦安石为仆射东都留守不带同三品自后仆射不知政事矣唐新语】宠待之礼当时无俦【李珏牛僧孺碑公东都留守俄以左仆射召王人就赐官告特明异礼公一对而归不诣相第又加相印出为汉南节度使制出上悔之欲追成命公固辞出都门特赐清庙六噐宣曰以卿精忠用以贶别宠待之礼当时无俦】
　　枢宻【十四】
　　孔梁之崇政使乃唐枢宻之职盖出纳之任也唐常以宦者为之至梁戒其祸始更用士人其备顾问参谋议于中则有之未始专行事于外也【史】权侔宰相【至崇韬重诲为之始复唐枢宻之名然权侔于宰相矣同上】武事任枢宻【后世因之遂分为二文事任宰相武事任枢宻枢宻之任既重而宰相自此失其职也】机宻之任【安重诲】郭崇韬不欲马绍宏在已上【初崇韬与宦者马绍宏俱为中门使而绍宏位在上荘宗即位二人当为枢宻使而韬不欲马绍宏在已上乃以张居翰为枢宻使绍宏为宣徽使】事无巨细一以委之【桑维翰拜中书令复为枢宻使事无巨细一以委之数月之间百度寖理晋臣传】诏书救千人滥死【唐张居翰掖庭令张从玫之养子同光中为枢宻使伪蜀王衍既降诏迁其族于洛阳行及防川时关东已乱荘宗虑衍为变遣中官驰骑赍诏杀之诏王衍一行并宜杀戮其诏已经书时居翰在宻地覆视其诏乃揩去行字改为家字及衍就戮于秦川驿止族其近属而已其伪官及从行者尚千余人皆免其枉滥居翰力也】
　　左右丞【十五】
　　孔正四品【左丞一人正四品上右丞一人正四品下百官司志】掌辨六官之仪纠正省内劾御史举不当者吏部户部礼部左丞总焉兵部刑部工部右丞总焉【同上】龙朔元年改左右丞曰左右肃机【同上】判诉牒【杨昉为肃机化及子诉治先防昉方食未即判遽曰肃机而未食庸知天下有寃而求食乎昉怒取牒书曰父弑隋主子诉隋资可乎人服其敏】示四方盛徳【张行成检校尚书左丞是时帝幸灵州诏皇太子从行成谏曰皇太子宜留监国对百寮日决庻务既为京师重且示四方盛徳帝以为忠迁侍中】在职修举【溤元常歴尚书左丞尝宻谏帝中宫权重宜少抑帝虽置其计而内然之由是为武后所恶元常在职修举识览澄逺帝委遇特厚传三十六】振明纲辖【韦思谦累尚书左丞能振明纲辖朝廷肃然进御史大夫】三世居【韦济天寳中授左丞凢三世居之传四十一】郎吏肃然望风脩整【韦洪景拜尚书左丞駮正吏铨所除六十余官不当进资于是郑絪丁公着杨嗣复皆夺俸郎吏肃然望风脩整】时重其有守【裴佶迁尚书右丞时李防以兵部尚书领盐铁将迁使就本曹经创已半防佶至以为不可防虽怙恩而羞犹撤之时重其有守本传】不置仆射【宇文融祖节贞观中为尚书右丞谨干自将江夏王道宗以事请节节以闻太宗喜赍绢二百劳之曰朕比不置仆射正以公在省耳传五十九】赵璟堪此【璟拜给事中咸安公主降回纥诏关播为使而璟以御史中丞副之异时使者多私货以市马规利入独璟不然使未还尚书右丞缺帝曰赵璟堪此遂以命之传七十五】士大夫壮其节【董晋改尚书左丞是时右丞元琇为韩滉排迮得罪滉势振朝廷晋见宰相诵元琇非罪士大夫壮其节传七十六】建言有司断狱必刑部审覆【徐浩右丞言故事有司断狱必刑部审覆自李林甫杨国忠当国专作威福许有司就宰相府断事尚书以下未省即署乖谨恤意请如故便诏可故详复自此始】正直朕所自知【赵涓治衢不为观察使所容奏免官帝见其名问宰相曰是岂永泰时御史乎对曰然诏拜尚书左丞既至劳之曰卿正直朕所自知乃以罪闻不信也】恭谨不去位【钱徽召拜尚书左丞防宣墨麻羣臣在廷方大寒稍稍引避徽素恭谨不去位乆而仆因告老不许】用清察称【崔善为累尚书左丞用清察称诸曹吏恶之以其短而伛嘲曰曲如钩列封侯欲沮罢所任帝闻勉之曰昔齐末奸吏歌斛律明月而高纬闇不察至灭其家朕虽不徳幸免是因下令购谤者谤乃止】特诏赐钱【戴胄迁尚书左丞矜其贫特诏赐钱十万】健于职【刘洎拜尚书右丞相健于职于是尚书复始如徴时】上言郎官不可赏能吏【韦温迁尚书右丞盐铁推官姚朂按大狱帝以为能擢职方员外郎将趍省温使止之即上言郎官清选不可赏能吏帝命中人谕送温执议不移诏改朂检校礼部郎中】振举纲目略无留事【韦仁约仪凤四年除尚书左丞仁约奏曰陛下为官择人无其人则阙今不惜美锦令臣制之此陛下知之深矣防臣尽命之日矣振举纲目略无留事羣曹肃然通典】左纲右辖【白居易庾承宣尚书右丞制昔我大宗皇帝尝谓尚书丞百职纲维事一失中则天下有受其弊者因命戴冑魏防及杜正伦刘洎辈继领是职分居左右官脩事理人于今称之故吾前命□从持左纲今命承宣操右辖众口借借颇为得人】枢辖六曹【同上孔揆授尚书左丞制尚书丞掌决百事枢辖六曹晋魏已还右卑于左惟有立者可以纠吏惟无瑕者可以律人】
　　白孔六帖卷七十一
&lt;子部,类书类,白孔六帖&gt;
　　钦定四库全书
　　白孔六帖卷七十二　　唐　白居易　原本
　　宋　孔　传　续撰
　　吏部【一】　　　　户部【二】
　　礼部【三】　　　　兵部【四】
　　刑部【五】　　　　工部【六】
　　尚书【七】　　　　郎官【八】
　　内翰【九】
　　吏部【一】
　　白天官【吏部为天官】尚书【冢宰亦曰太宰】侍郎【小宰】会府　掌邦治【周礼乃立天官而掌邦治以佐王均邦国太宰之职掌建邦之六典以佐王治邦国】主司　理典【周礼太宰掌理典也】铨管【晋起居注云太康四年制曰选曹铨管人才宜以忠恪尚书朱整以道素自居】衡镜【亦曰藻镜铨衡】官人之灋【魏略陈羣字长文延康元年羣始建九品官人之灋拜吏部尚书】考课之典【魏志韩曁为吏部立考课之典法也】毛玠之公【魏志】山涛之识【并为吏部尚书賛曰山吏部官人称允】着箴【李重为吏部尚书着箴选曹置之左右】刋令【晋诸公賛李允为吏部尚书称正身率职刋定选例而着于令】擢旧【何晏字平叔迁侍中主选宿与之旧者多擢用】不退虚名【晋起居注王戎领吏部未尝进寒素退虚名田园徧于天下】得才【呉书李肃知选世号得才】举【魏卢毓迁吏部尚书乃举孙邕自代之】让【薛综为选曹尚书因譲顾谭曰才昭人物徳服众望臣不如也遂代综】清通简要【钟防曰裴楷清通王戎简要后十二年二贤当为吏部兾天下无滞才也后并为吏部尚书】就家【晋阮孚时迁为吏部尚书称疾不拜诏惜其大才就家用之】品藻九流　四科取士　持衡　抡材　采葑采菲　刈楚　知人【取士】统百官【书冢宰掌邦理统百官均四海注天官卿也统理百官】兼领【书召公奭为太保兼领冢宰之职】射防之初【旣无失于正鹄】抡材之际【必有适于轮辕】魏择公方任先毛玠【晋推简要选在王戎】当垂拱之朝【实资共理】奉持衡之职【必在至公】宻启【山涛为史部尚书用人皆先宻启然后公举】俭【邓攸迁吏部尚书饮马于家妻悉素餐不受一饭于人】举用【魏诸葛诞为吏部郎中有所属辄承其言而用后有当不则防议得失百寮皆慎其所举】赐衣【魏氏春秋曰许士宗为吏部郎帝见其衣败曰清哉赐之衣也】赐钱谷【晋山涛为吏部郎清贫文帝赐金钱二百万丝百斤谷百斛】用舍【王蕴为吏部郎曰欲使时无屈滞先任草莱杜锡为吏部郎不敢用郷亲一人】黜【晋陆抗为吏部郎以务私被黜】嗜酒【毕卓为吏部郎嗜酒比舎郎酒熟卓醉夜徃饮卧于罋间酒吏系之明日视乃毕吏部】举【山公举阮咸为吏部郎曰清直寡欲万金不移矣】孔吏部尚书一人正三品侍郎二人正四品上郎中二人　五品上贠外郎二人从六品上掌文选勲封考课之政以三铨之灋官天下之材以身言书判徳行才用劳効较考其优劣而定其留放为之注拟五品以上以名上而听制授六品以下量资而任之其属有四一曰吏部二曰司封三曰司勲四曰考工【刘祥道字同夀魏州观城人父林甫武徳时为内史舎人典机宻以才称与萧瑀等撰定律令着律议万余言歴中书吏部二侍郎赐爵乐平县男唐防隋制十二月选集至春停日久事丛有司不及研谛林甫建请四时聼选随到辄拟于是官无滞人始天下初定州府及诏使以赤牒授官至是罢悉集吏部调至万员林甫随才铨录咸以为宜论者方隋髙孝基祥道少袭爵歴御史中丞庆中迁吏部黄门侍郎知选事】六事【上疏陈六事一曰今取士多且滥入流岁千四百多也杂色入流未始铨汰滥也故共务者善人少恶人多臣谓应杂色进者切责有司试判为四等二曰内外官一品至九品万三千四百六十五员大抵三十而仕六十而退取其中数不三十年存者略尽若岁入流五百人则三十年自相充补况三十年外在官犹多不虑其少三曰永徽以来在官者或以善政擢论事者或以单言进而庠序之诸生未闻甄别四曰唐有天下四十年未有举秀才者请自六品以下至草野审加捜访无令赫赫之辰斯学遂絶五曰唐虞三载考绩黜陟幽明二汉用人亦久其职今任官率四考罢官知秩满则懐去就民知迁徙则茍且六曰三省都事主事主书比选补皆取流外虽欲参用士流率以俦类为耻】设长名榜铨注等灋【裴行俭迁吏部侍郎与李敬元马载司典选有能名时号裴马行俭始设长名榜铨注等灋又定州县升降资拟高下为故事】冬初选集【唐皎贞观中官为吏部侍郎先是选集四时补拟不为限皎请以冬初集尽季春止后遂为法传三十八】凡三掌选【韦承庆转天官侍郎凡三掌选铨授平允议者公之传四十一】贵幸惮其严【韦洪景再迁吏部侍郎铨综平序贵幸惮其严不敢慁以私】白衣领职【陆元方擢天官侍郎或言其荐引皆亲党后怒免官令白衣领軄元方荐人如初】平判皆诵于口【唐史传载韦见素迁吏部侍郎平判皆诵于口铨叙平允官有丐求輙下意聼纳人多徳之】请谒不行【李乂进吏部侍郎仍知制诰与宋璟等同典选事请谒不行时人语曰李下无徯径传四十四】当公介然不受私谒【崔元暐为天官侍郎当公介然不受私谒执政忌之改文昌左丞不逾月武后曰卿向改职乃闻诸令史设斋相庆此欲肆其贪耳乃复拜天官侍郎厚赐防物】铨综号为公平【韦陟迁吏部侍郎选人多伪集与正调相冐陟有风采擿辨无不伏者黜正数百员铨综号为公平传】防头者更拟【苏晋立户部侍郎迁吏部时宋璟兼尚书晋与齐澣更典二都选更糊名校判而晋独事赏防当时誉之及裴光庭知尚书有遇官被却者就籍以朱防头而已晋国因榜选院曰门下防头者更拟光廷以为侮已出晋汝州】防寒逺士多至台阁【席豫入拜吏部侍郎宗曰考功职详事允故有令授豫典选六年防寒逺士多至台阁当时推知人号席公云】台选【齐澣中书令张说择丞辖以王丘为左澣为右李元纮杜进当国表宋璟为吏部尚书澣及苏晋为侍郎世谓台选甞奏事帝指政事堂曰非卿尚谁居者】吏选自中宗后纲纪耗荡【卢从愿睿宗立拜吏部侍郎吏选自中宗后纲纪耗荡从愿精力于官伪牒诡功擿捡无所遗铨综六年以平允闻特官其一子】裴马卢李【初高宗时吏部称职者裴行俭马载及是从愿与李朝隐为有名故号前有裴马后有卢李】与卢从愿竝授一子官【李朝隐开元初迁吏部侍郎铨叙明审与卢从愿并授一子官】洪州调补【刘滋兴元元年以吏部侍郎知南选故命滋至洪州调补以振职闻】积寛纵【苗晋卿累迁吏部郎中久之进侍郎性寛縦而吏下因縁作奸】品裁清允【杨绾歴礼部侍郎俄迁吏部品裁清允人服其公】曩与先臣竝命尚念之耶【赵宗儒罢为太子右庻子屏居谨静奉朝请而已迁吏部侍郎召见劳曰知卿杜门六年故有此拜曩与先臣并命尚念之耶宗儒俯伏流涕】私谒盈几一不省【孔纬迁吏部侍郎权要私谒盈几一不省】笏击裴延龄【顾少连歴吏部侍郎裴延龄方横无敢忤者裴甞与少连会田镐第酒酣少连捉笏曰段秀实笏击贼臣今吾笏将击奸臣奋且前元友直在坐劝解之】毁懐不受金【韦夏卿为吏部侍郎时从弟执谊在翰林受人金有所干请宻以金内夏卿懐中夏卿毁懐不受曰吾与尔赖先人遗徳致位及此顾当是哉】有台宰望【吕元膺拜吏部侍郎正色立朝有台宰望处事裁宜人服其有体】时议嘉仰【岑羲进吏部侍郎崔湜郑愔及大理卿理元恭分掌选皆以贿闻独羲劲廉为时议嘉仰】调者丐留【张读为吏部侍郎选牒精允调者丐留二年诏可防其事曹门】以选事委令史【许子孺长夀中歴天官侍郎以选事委令史句直日偃卧不下笔时人语曰句直平配既而补授失序传为口实】书判分甲乙丙科【苗晋卿进吏部侍郎天寳二载判入等者凡六十四人书判分甲乙丙三科以张奭为第一奭御史中丞倚之子倚新得幸于帝晋卿欲附之奭本无学故议者嚣然不平安禄山囙间言之帝为御花蕚楼覆实中裁十一二奭持纸终日笔不落人谓之曵白帝大怒贬倚及晋卿】先收寒素抳吏奸【李固言为吏部侍郎既领选按籍自拟先收寒素抳吏奸】吏萧然敛手【李至逺迁天官侍郎知选事疾令吏受贿多所绌易吏箫然敛手有王忠者被放吏缪书其姓为士欲拟讫增成之至逺曰调者三万无士姓此必王忠吏叩头服罪】尚书六职天官首之辨论官材澄汰流品比诸内史选妙秩清【白居易栁公绰吏部侍郎制】领选号清平【石抱忠为侍御史进检校天官郎中与侍郎刘竒张询古共领选寡廉洁而竒号清平】史给选者成牒以先后丐赇【崔从迁吏部员外郎异时史给选者成牒以先后丐赇从一限出之后遂为法】莅南曹五年【韩滉迁吏部员外郎性彊直明吏事莅南曹五年簿最详致】罢斜封千四百贠【李朝隐迁侍御史吏部员外郎时政出权幸不闗两省而内受官但斜封其状付中书即宣所司朝隐执罢千四百贠怨诽讙腾朝隐胖然无避屈】选人诉索好官【苗晋卿累迁吏部郎中中书舎人知选事选人诉索好官厉言倨色纷于前晋卿与相对终日无愠顔】世称吏事第一【裴遵庆擢吏部员外郎判南曹天寳时选者嵗万计遵庆性彊敏视簿牒详而不苛世称吏事第一】判析有条【李栖筠三迁吏部员外郎时大盗后选簿舛多冐伪栖筠判析有条吏气夺号神明】寒逺无留才【崔郾迁吏部员外郎下不敢奸毎拟吏亲挟格褒黜必当寒逺无留才】右闼【白居易独孤郁自考功迁司勲郎中制选自外郎擢居右闼】三列宿【韦凑祖叔谐正观中为库部郎中与弟吏部中叔谦兄主爵郎中季武同省时号三列宿】黜陟详当【赵宗儒再迁司勲员外郎贞元六年领考功事自至徳后考绩失实内外悉考中上殿最混淆至宗儒黜陟详当无所回惮】考功多请托【王邱开元初迁考功员外郎考功异时多请托进者滥冐嵗数百人邱务覈实岁登科才满百议者谓自武后至是数十年采录精明无邱比其后席豫严挺之亦有称焉出邱下】挟考功南曹印赴行在【裴谞迁考功郎中数燕见奏事代宗幸陜谞徒歩挟考功南曹印赴行在帝曰疾风知劲草果可信】改考功贠外取海内名士【取顔真卿李华萧颖士赵骅等皆海内名士孙逖】覈取实材【马懐素迁考功覈取实材权贵谒请一不能阿桡】考簿用墨【王徽进考功员外郎故事考簿以朱注上下为殿最岁久易漫吏輙窜为奸徽始用墨遂絶妄欺】六官之属选部郎首之【白居易除李建吏部员外郎制六官之属选部郎首之歴代以来诸曹郎之中择其践歴久考第高加以有器局律度者迁焉】选部以清【有簿书以旌淑慝择刀笔以决臧否剖疑折滞挥翰如流选部以清公是赖席豫杨吏部郎中碑铭序】词人之冠【张九龄改司勲员外郎时张説为宰相亲重之与通谱系常曰后出词人之冠也】
　　户部【二　事具司徒门】
　　白地官　尚书【大司徒】侍郎【小司徒】掌土地之图【周礼大司徒之职掌邦国土地之图与其民人之数以佐王安邦国】民部　登其众寡【周礼地官之职】孔户部尚书一人侍郎二人掌天下土地人民钱谷之政贡赋之差【百官志】户部郎中贠外郎掌户口土田赋役贡献蠲免优复防姻继嗣之事【其后以诸行郎官分判钱谷而户部度支郎官失其职矣防昌二年着令以本行郎官分判钱谷】高宗即位改民部曰户部龙朔二年改户部曰司元光宅元年改户部曰地官【同上】度支【掌天下租税物产豊约之宜水陆道涂之利歳计所出而支调之龙朔二年改度支曰司度】金部【掌天下库藏出纳权衡度量之数龙朔二年改金部曰司珍天寳十一载改司金】仓部【掌天下库储出纳租税禄粮仓廪之事龙朔二年改仓部曰司庚天寳十一载改司储】从猎洛阳【唐俭为民部尚书从猎洛阳苑羣豖突出于林帝射四发輙殪四豕一豕跃及镫俭投马抟之帝防劒断豕顾笑曰天防长史不见上将击贼耶何惧之甚对曰汉高祖以马上得天下不以马上治之陛下神武定四方岂复快心于一兽帝为罢猎】好须【李纬为民部尚书帝曰龄谓何曰惟称好须无他语】奉法持正【郑善果兼民部尚书奉法持正风绩显公卿间诏毎奏事若侍得升殿而从】伏猎侍郎【严挺之传户部侍郎萧炅林甫所引不知书甞与挺之言称蒸甞伏腊乃为伏猎挺之言九龄省中而有伏猎侍郎乃出炅岐州】言利病尤详【杨玚歴户部侍郎甞召宰相大臣议天下户版延英殿玚言利病尤详帝咨赏于是宇文融建言检脱户除口玚执不便融方贵公卿弇黙唯唯独玚抗议故出华州刺史】帝才之谓可丞辅【李元纮帝欲擢为尚书宰相以资薄乃为户部侍郎条陈利害及政得失帝才之谓可丞辅】户部无献【李绛迁户部侍郎判本司帝以户部故有献而绛独无何哉荅曰凡方镇有地则有赋或啬用度易羡余以为献臣乃为陛下谨出纳乌有羡赢哉若以为献是徙东库物实西库进官物结私恩帝矍然】岁以四万缗上度支【庾敬休为户部侍郎初劒南西川山南道岁征茶户部自遣廵院主之募贾人入钱京师崔元畧奏责本道主当歳以四万緍上度支之逗留多不至请置院秭防收度支钱乃无逋没又言蜀道米价腾踊百姓流亡请以本道阙官职田赈贫民诏可】出入米盐非所长【王彦威为户部侍郎判度支彦威于儒学固该亦善吏事但经緫财用出入米盐非所长也】救敝莫若省用【杜侃建中初河朔兵拏战民困赋无所出侃以为敕敝莫若省用省用则省官乃上议】代贫民租【归融为户部侍郎湖南观察使卢周仁以南方属火取羡钱亿万进京师融劾奏天下一家中外之财皆陛下府库周仁陈小利假异端公违诏书徇私希恩恐海内效之因縁渔刻生人受弊罪始周仁请重责还所进代贫民租入诏不从】裒会严亟以办【皇甫鏄改户部侍郎宪宗方伐蔡急于用度鏄裒防严亟以办帝恱】户部侍郎周之地官小司徒也【掌天下田户之图生齿之籍赋役货币之政以待国用而质岁成善其职者多登大任白居易牛僧孺制】授以耗登之书俾陈生聚之术【元稹崔棱授户部侍郎制】问历代户版【卢承庆迁民部侍郎帝问歴代户版承庆引据该详】克贼破日【韦表防进户部侍郎开志诏叛诏李听帅师讨之次河上天子忧无成功表防曰以听军势不十五日必破贼及防书上止浃日】国之材臣【张平叔国之材臣也计能析秋毫吏畏如夏日司会逾月纲条甚张况师旅未息调食方急倚成取济非尔而谁白居易张平叔户部侍郎制】世号郎官家【初维为郎乃莳栁于庭及虚心兄弟居郎省对之輙敛容自叔谦后至郎中者数人世号郎官家韦维】户部二妙【韦维迁户部郎中善裁剖时员外宋之问善诗故时称户部二妙】内举得人【狄光嗣圣厯初为司封丞武后诏宰相各举尚书郎一人仁杰荐光嗣由是拜地官员外郎以称职闻后曰祁奚内举得人】地官为郎【杜牧韦退之制】奏课第一【裴向累为栎阳渭南令奏课皆第一擢户部员外郎】郎官皆为清秩【杜牧韩賔制】户部分两税【出都官故事】俊防【唐新语吕太一为户部员外郎移牒户部令于墙宇悉树棘以防令史交通太一报牒曰彼吏部铨緫之司当湏简要清通何必设篱种棘省中赏其俊防】判入【唐故事度支按郎中判入员外郎判出侍郎緫领押案而已】奏度支财物数千言【崔仁师为度支郎中甞奏度支财物数千言手不执本太宗恠之令黄门侍郎杜正伦赍本与仁师对唱一无差殊太宗大竒之旧史】理寃【张位方少頴秀为儿时父友高郢见竒之曰此子非常必为国器后为金州刺史郡人有田产为中人所夺仲方三防奏闻竟理其寃入为度支郎中】坊州贡杜若【贞观中勅下度支求杜若省郎以谢朓诗芳洲采杜若乃责坊州贡之当时嗤笑】献糗饵【旧史张濬为度支员外郎黄巢将逼闗辅濬托疾请告侍其母挈族避乱商州贼犯京师僖宗出幸途无供顿卫军不得食汉隂令李康献糗饵数百骡纲军士始得食僖宗乃召康问卿为县令安操心及此对曰臣为尘吏安敢有此进献张濬员外教臣也帝异之】委钱谷【唐德宗建中初罢刘晏塩铁等使天下钱谷委金部】贪猥【旧史李石用金部员外郎韩益判度支按益坐赃系台石奏曰臣以韩益晓钱谷录用之不谓贪猥如此帝谓曰宰相但知人则用有过则惩卿所用人且不掩其恶可谓至公从前宰相用人有过曲为蔽之此大谬也】受命恬然【旧史毕諴歴驾部员外郎仓部郎中故事势门子弟鄙仓驾二部居之者不悦惟諴受命恬然恭逊执政多之改职方郎中】中立正色【孟简为仓部员外郎王叔文骤为户部侍郎简为其属中立正色挺然不附叔文忌之不敢退黜言于宰相韦执谊换刑部员外郎】出给必恡有司之常【元稹范季胜仓部制出给必恡有司之常惑上下之价则茫昧者受弊杂苦良之货则豪力者惟一惟公乃防不同惟平惟石乃罔不吉】民不絓网而国用益饶【刘禹锡崔公倕碑检校户部郎中斡池塩于蒲修牢盆谨衡石煎和既精饴防乃盈商通而荐至吏惧而循法民不絓网而国用益饶岁杪防其所入赢羡什百诏下褒其能】
　　礼部【三】
　　白春官【大宗伯亦曰春卿】侍郎【小宗伯亦曰秩宗】礼闱【礼闼】主司礼典【周礼宗伯掌礼典以和邦国以统百官以谐万人】掌邦礼【周礼乃立春官而掌邦礼以佐王和邦国】建保邦国【周礼大宗伯之职掌邦之天神人鬼地祗之礼以佐王建保邦国】治神人和上下【书宗伯掌邦礼治神人和上下注云春官卿也宗庙伸官长主国礼治天神地祗人鬼之事及国之吉凶賔军嘉之礼以和上下尊卑】典三礼　夙夜惟寅【尚书舜典曰有能典朕三礼佥曰伯夷帝曰汝作秩宗夙夜惟寅直哉惟清注三礼天地人礼】彤伯【书注成王命彤伯入为宗伯】当同和之代【先务化成】居礼乐之司【必资明备】孔礼部尚书一人侍郎一人掌礼仪祭飨贡举之政【唐志】礼部郎中员外郎掌礼乐学校衣冠符印表防图书册命祥瑞铺设【及百官宫人防葬赠赙之数】武德三年改仪曹郎曰礼部郎中龙朔二年改礼部曰司礼光宅元年改礼部曰春官【同上】祠部掌祠祀飨祭天文漏刻国忌庙讳卜筮医药僧尼之事【龙朔二年改祠部曰司禋】膳部掌陵庙之牲豆酒膳诸司供奉口味【龙朔二年改膳部曰司膳】主客掌二王后诸蕃朝见之事【武德三年改司藩郎曰主客郎中】失德以却灾媚神以丐助【韦绶进位礼部尚书帝问所以振灾邀福者对曰宋景公以善言退法星三舎汉文除秘祝勑有司祭而不祈此二君皆受自至之福书美前史如失徳以却灾媚神以丐助神而有知且因以谴也时帝不徳故托以讽焉】抑浮华先行实【韦贯之为礼部侍郎所取士抑浮华先行实于时流竞为息】古栁复荣令贡士赋【吕渭迁礼部侍郎始中书省有古栁建中末枯死徳宗自梁迁栁复荣茂人以为瑞栁渭令贡士赋之帝闻不以为善】甄幽独抑浮华【高郢为侍郎时四方士务朋比更誉荐以动有司徇名亡实郢疾之乃谢维请设颛行艺司贡部凡三岁甄幽独抑浮华浮竞之俗为衰】于鉴裁尤长【韦陟迁礼部侍郎陟于鉴裁尤长故事取人以一日试为高下陟许自通所工先就其能试之已乃程考由是无遗材列传四十七】建复孝廉力田等科【杨绾为侍郎建复古孝廉力田等科天下高其议】人人称美【李揆俄兼礼部侍郎揆病取士不考实徒露搜索禁所挟而迂学陋生借枕图史且不能自措于辞乃进诸儒约曰上选士第务得才可尽所欲言由是人人称美】使上闻所未闻【鲍防进礼部侍郎得穆质等时比岁旱防问隂阳祲沴质对汉故事免三公卜式请烹宏羊指当时辅政者右司郎中独孤愐欲下质防不许曰使上闻所未闻不亦善乎卒致质高第帝见防嘉怿】抵防于地【高湜咸通末为礼部侍郎时士多由权要干请湜不能裁旣而抵防于地曰吾决以至公取之得谴固吾分乃取公乗亿许棠聂夷中等】颇得才实【高锴迁中书舎人开成元年权知贡举文宗自以题畀有司锴以籍上帝语侍臣曰比年文章卑弱今所上差胜于前郑覃曰陛下矫革近制以正頺俗而锴乃能为陛下得人帝曰宜流宕即以锴为礼部侍郎阅三岁颇得才实始岁取四十人才益少诏减十人犹不能满】得士多名卿宰相【贾餗歴礼部侍郎凡三典贡举所得士多名卿宰相】典册必出其手【于邵进侍郎朝廷有大典册必出其手】请讨李防【王起拜礼部侍郎李防叛与播俱上防请诏王智兴讨之卒定其乱赐金紫】典郊祀之礼【献贤能之书今小宗伯实兼二事非直清明正者介足以处之白居易韦贯之授礼部侍郎制】斥华取实【衞次公知礼部贡举斥华取实不为权力侵挠】甄品详谛【权徳舆知礼部贡举直拜侍郎凡三岁甄品详谛所得士相继为公卿宰相】为外郎帝嘉其守【许孟容拜礼部员外郎公子求补崇文生者孟容固谓不可帝问状以着令对帝嘉其守】祠曹【白居易张士阶除郎中制】悉浮屠主客【韦博进主客郎中时诏毁佛祠悉浮屠主客博言令大暴宜近中宰相李徳裕恶之】尚书左侍郎自奏议弥纶外凡邦之牲豆之品醴膳之数实紏理之命文昌长佐春官卿【白居易膳部郎中制】大才当大用【韦安石永昌元年迁雍州司兵叅军苏良嗣当国谓安石曰大才当大用徒劳州县可乎荐于武后擢膳部员外郎】学该典礼【拜祠部员外郎李华崔沔集序】官有秩清而选妙者其仪曹贠外郎之谓乎【白居易张元夫礼部贠外即制】论回鹘【杜牧改膳部贠外郎宰相李徳裕素竒其材防昌中黠戞斯破回鹘种落溃入漠南説徳裕不如遂取之以为两汉伐虏常以秋冬当匈奴劲弓折胶重马免乳与之相校故败多胜少今若以仲夏发幽并突骑及酒泉兵出其意外一举无类矣徳裕善之】
　　兵部【四　事具大司马门】
　　白夏官　尚书【大司马也亦曰夏卿】侍郎【小司马】五兵【晋蔡道明迁五兵尚书防让之】六师【见司马门】孔尚书一人侍郎二人掌武选地图车马甲械之政【百官志】郎中一人判帐及武官阶品衞符众寡校考给告身之事一人判部及军容调遣之名数朝集禄赐假告之常【同上】贠外郎一人掌贡举杂请一人判南曹岁选解状则覈簿书资厯考课【同上】龙朔二年改兵部曰司戎光宅元年改兵部曰夏官天寳十载曰武部【同上】职方掌地图城隍镇戍烽候防人道路逺近及四夷归化之事【龙朔二年改曰司城】驾部掌舆辇车乗传驿廐牧马牛杂畜之籍【龙朔二年改驾部曰司舆天寳十一载曰司驾】库部掌戎器卤簿仪仗【龙朔元年改库部曰司库】清以奉国【屈突通授兵部尚书蒋国公为秦王行军元帅长吏从平薛仁杲时贼珍用山积诸将争得之通独无所取帝闻曰清以奉国名定不虚特赉金钱六百两防十段】忠于所事【杜羣懿为尚书朱玖兵逼乗舆帝走寳鸡独羣懿从是时栈道为山南石君渉所毁天子间闗险澁羣懿未甞暂去侧帝劳曰朕失道再违宗庙方艰难时卿不少舍朕盖古所谓忠于所事邪羣懿顿首曰臣出国厚恩陛下不以臣不肖使扞牧圉临难茍免臣之耻也】通知四夷情伪【崔敦礼拜兵部尚书诏抚辑回纥铁勒部姓会薛延冦边与李勣合兵破之置祁连州处其余众澣海都督回纥吐述度为下所杀诏徃绥定立其嗣而还敦礼通知四夷情伪其少慕苏武为人故屡使突厥前后建明允会事机】宰相兼兵部【姚崇三为宰相常兼兵部故屯戍斥堠士马储械无不暗记】坐军容不整【郭元振为兵部尚书宗于骊山讲武坐军容不整将斩以徇张説于马前谏曰元振有翊賛大功虽有罪当从原乃赦之流于新州旧史】改名【顺宗册广陵王纯为太子兵部尚书王纯请改名时议非之皆云皇太子亦人臣也东宫之臣改之宜也非其属而改之谄也】乗欵段马【李懐逺见马门】人指树懐之【呉凑】方镇叅辞就兵部【令狐楚奏诸道节度使等具帑枺带器仗就尚书省兵部叅辞伏以军国异容古今定制夫开省闼之门忽纳弓刀之器郑注首创奸谋将兴乱兆致王璠郭行余之辈敢駈将吏直诣阙庭霆惊乗舆骚动京国伏乞速令停罢如湏叅谢即具公服从之】检校夏官侍郎仍领选【李迥秀大定初检校夏官侍郎仍领选铨汰文武号称职】墨汚尔【娄师徳授夏官侍郎判尚书事注选选者就案阅簿师徳曰容我择之可乎选者不去乃洒笔曰墨汚尔】领歩骑出贼背【杨宏礼太宗征辽东拜兵部侍郎驻跸之役领歩骑二十四军跳出贼背所向摧靡帝自山上下望其众袍仗精整人人尽力壮之谓许敬宗曰越公儿郎故有家风】择泽潞帅【权徳舆还前官时泽路卢从史诈傲寖不制其父虔卒京师而成德王承宗父死术袭德舆谏以谓欲变山东先择昭义之帅从史防自军校偃蹇不法今可因其防选守臣代之成德习俗旣久当制以渐许成德之请则可许昭义则不可】宣谕王庭凑【韩愈转侍郎镇州乱杀田洪正而立王庭凑诏愈宣抚愈至庭凑严兵迓之甲士陈庭旣坐庭凑曰所以纷纷者乃此士卒也愈大声曰天子以公为有将帅才故赐以节岂意同贼反邪语未终士前奋曰先太师为国击朱滔血衣犹在此军何负乃以为贼平愈曰以为尔不记先太师也若犹记之固善天寳以来安禄山史思明等有子若孙在乎亦有居官者乎众曰无愈曰田公以魏博六州归朝廷官中书令父子受旗节刘悟李祐皆大镇此尔军所共闻也众曰洪正故三军不安愈曰然尔曹亦害田公又践其家矣复何道众讙曰善庭凑虑众变疾麾去】志简淡【敬括果州刺史累进兵部侍郎志简淡在职不求名】惟兹夏官实掌戎政【白居易栁公绰兵部侍郎制】选事在尚书【卢承庆俄兼检校兵部侍郎知五品选辞曰选事在尚书臣掌之为出位帝不许曰朕信卿卿何不自信】无不召见【韦澳迁兵部侍郎与同寮萧寘深为宣宗所遇毎二人同直无不召见询访时事毎有邦国刑政大事中使传宣草词兴心欲论谏即曰此一事须降御札方敢施行迟留至旦必论其可否上防多从之旧史】勲在王府岂限常格【衞次公为兵部侍郎选人李勣徐有功之孙名在黜中次公召而谓之曰子之祖先勲在王府岂限常格并优秩而遣之】擢兵部贠外郎【杜正伦太宗素知名表直秦王府文学馆擢兵部贠外郎帝劳曰朕举贤者非朕独私以能益百姓也我于宗娅故人茍无能终不得任卿思有以称吾举者】庭无稽牒【张嘉贞迁兵部贠外郎时功状盈儿郎吏不能决嘉贞为详处不兊旬庭无稽牒本传】仍迁秩为五兵郎中【白居易马宿训】仓驾二曹为辱【毕諴累官驾部贠外郎仓部郎中故事要家势人以仓驾二曹为辱諴怡然如处美官无异言】座右置水一石【孔若思励学擢明经歴库部郎中甞曰仕宦至郎中足矣座右置水一石明自足意】农国之本【李渤擢为库部贠外郎防皇甫镈辅政务剥下佐用度渤上言渭南源乡户四百今才四十阗乡户三十今迁他州县大抵类此其敝始于摊逃人之赋愿下诏赐禁止计不三年人必归于农夫农国之本本立而太平可议矣】家畜声伎【王翰擢通事舎人驾部贠外郎家畜声伎目使頥令自视王侯人莫不恶之本传】掌五兵六师之重【杜裴谂制】职方观图【韦执谊始未时不喜人言岭南州县旣为郎甞诣职方观图至岭南輙暝目命左右彻去及为相所坐堂有图不就省旣易旬试观之崖州图也以为不祥恶之果贬死】沉静少言【防光庭转兵部郎中沉静少言寡交防旣歴清要时人初未之许及在职公务修整众方叹服】有吏干【李憕骤歴兵部郎中给事中憕有吏干明于几案甚有当官之称】所厯有声【卢奕懐慎之少子与其兄逸齐名开元中任京兆司录叅军天寳初为鄠县令兵部郎中所歴有声皆如逸之所治】掌告身印【五代萧愿性嗜酒无节职事弛慢为兵部尚书郎中日掌告身印】潘孟阳【公卿多父行擢兵部郎中】皆有美誉【陆象先弟景倩景融景献景裔歴河南令库部郎中皆有美誉僧一行少时尝与象先昆弟相善尝谓人曰陆氏兄弟皆有才行古之荀陈无以加也其为当时所称如此旧史】拊床【旧史李靖为驾部贠外郎事见床门】母戒【崔元暐为库部贠外郎事见母门】以公事犯李巽【韩文胡珦碑尚书驾部郎中数以公事犯尚书李巽巽时主塩铁事富骄恃势以语宰相】使江东有功【同上路应碑为尚书职方郎中佐塩铁使使江东有功】
　　刑部【五　事具司防门】
　　白秋官　尚书【大司寇亦曰秋卿】侍郎【小司寇】刑官【周礼】　孔刑部尚书一人侍郎一人掌律令刑灋徒按覆谳禁之政【凡鞫大狱以尚书侍郎与御史中丞大理卿为三司使志】郎中贠外郎【掌律法按覆大理及天下奏谳同上】龙朔二年改刑部曰司刑光宅元年改刑部曰秋官天寳十一载改刑部曰司宪【同上】都官【掌俘簿録给衣粮医药而理其诉免龙朔二年改都官曰司仆】比部【掌勾防内外赋敛经费俸禄公廨勲赐赋赎徒役课程逋欠之物及军资械噐和籴屯收所入京师仓库三月一比诸司诸使京都四时勾防于尚书省以后季勾前季诸州则岁终总勾焉龙朔二年改比部曰司计同上】司门【掌司闗出入之籍及阑遗之物凡有召者降墨敕勘铜鱼木契然后入龙朔二年改曰司闗上】不习文【屈突通为刑部尚书自以不习文固辞】毎覆大狱必歔欷【刘祥道迁司刑太常伯毎覆大狱必歔欷累叹奏决日为再不食】案无留辞【李适之迁刑部尚书喜賔客饮酒至斗余不乱夜宴娯昼决事案无留辞】在朝堂流涕【韦伦从狩奉天阙播罢为刑部尚书伦在朝堂流涕曰宰相无状使天下至此不失为尚书后何劝闻者惮其公】议姑偿死【栁公绰为刑部尚书京兆人有姑鞭妇致死府断以偿死公绰议曰尊欧卑非闘且其子在以妻而戮母非教也竟减死出旧史】侍郎缺宰相屡进名【李道裕贞观末为将作匠有告张亮反者诏百官议皆言亮当诛独道裕谓反形未具帝怒不暇省斩之歳余刑部侍郎缺宰相屡进名不可帝曰朕得之矣是尝议张亮者顷时虽不从今尚悔之遂命道裕】言佛骨【韩愈迁刑部侍郎宪宗遣使者徃翔言佛骨入禁中三日乃送佛祠王公士人奔走膜呗至为夷法灼体肤委珍其腾沓系路愈闻恶之乃上表以谏争帝曰愈言我奉佛太过犹可至谓东汉奉佛以后天子咸天促言何惟刺耶贬潮州刺史】裒彚敕令可用者【刘瑑迁刑部侍郎乃裒彚敕令可用者由武德讫大中凡二千八百六十五事类而防之叅订重轻号大中刑律统类以闻家法推其详】决剖如流【王播进刑部侍郎是时天下多故大理议防科条丛繁播悉置格律坐隅商处轻重决剖如流吏不能窜其私】恶缘党人斥【白居易分司东都召拜刑部侍郎二李党事兴险刻乗之更相夺移进退毁誉若旦暮然杨虞与居易姻家而善李宗闵居易恶缘党人斥乃移还东都除太子賔客分司本传】刑曹旣清【奚陟转刑部侍郎时主计臣延龄以险刻贵幸而与京兆尹充相恶以危事中之充坐谴已又逮系其吏峻防之事下司寇主奏议者欲文致而甘心焉公侃焉持平挫彼岳岳君子闻之善知其道不私刑曹既清以余刃兼领选事刘禹锡奚公碑】倡饮省中【冉祖雍歴刑部侍郎倡饮省中为御史劾奏】滞郎位【蒋沇以刑部郎中兼侍御史元载持政守道士类不迁沇以故滞郎位不得调衮代相闻士议恨沇屈故擢御史中丞】元稹冯宿刑部郎中制【亟则失情缓则留狱深则碍恕纵则生奸维是四者持刑之难】宰畿甸【韦夏卿迁刑部贠外郎时仍岁旱蝗诏以郎官宰畿甸受奉天令课第一改长安令】应得才望【李林甫源乾曜执政乾曜子洁为林甫求司门郎中乾曜素薄之曰郎官应得才望哥奴岂郎中材邪哥奴林甫小字也】草册【刘廼大厯中召拜司门贠外郎徳宗初进郭子仪为尚父时礼废视诏文者不适所宜宰相崔裕甫召廼至閤草之少选成文词义典裁】温敏静专【白居易王镒刑部贠外郎制刑曹郎秩朕诏执事檡可以善于其职者而殿中侍御史王镒自居殿中能察非决连鞫庻狱多叶平允加以温敏静专可当是选一岁之狱决在秋冬今方其时宜敬乃职】求郎之难岂敢轻易【书曰庻狱庻事予防敢知此乃周文王之所理天下也惟狱惟事防于南宫求郎之难岂敢轻易今者各有所授皆为清秩杜牧刑部都官贠外郎制】德宗钦其才【召拜比部贠外郎武元衡】比盘【比部得廊下食以饭从者号比盘国史补】
　　工部【六　事具司空门】
  </div>
  <div class="pagination">
   <a href="白孔六帖_page34.html">
    上一页
   </a>
   <span>
    ...
   </span>
   <a href="白孔六帖_page30.html">
    30
   </a>
   <a href="白孔六帖_page31.html">
    31
   </a>
   <a href="白孔六帖_page32.html">
    32
   </a>
   <a href="白孔六帖_page33.html">
    33
   </a>
   <a href="白孔六帖_page34.html">
    34
   </a>
   <span class="current-page">
    35
   </span>
   <a href="白孔六帖_page36.html">
    36
   </a>
   <a href="白孔六帖_page37.html">
    37
   </a>
   <a href="白孔六帖_page38.html">
    38
   </a>
   <a href="白孔六帖_page39.html">
    39
   </a>
   <a href="白孔六帖_page40.html">
    40
   </a>
   <span>
    ...
   </span>
   <a href="白孔六帖_page36.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
