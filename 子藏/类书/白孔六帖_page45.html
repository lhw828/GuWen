<!DOCTYPE html>
<html>
<head>
    <meta charset="UTF-8">
    <title>白孔六帖 - 第 45 页/共 50 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>白孔六帖 - 第 45 页/共 50 页</h1>
    <div class="content">　　白神降【传有神降于莘周内史过曰国将兴神降之鉴其德也将亡神又降之观其恶也故有得神以兴亦有得神以亡闻虢请命神赐之土史嚚曰国将兴听于民国将亡听于神】乏主【传民神之主也若百姓困是鬼神乏主也】惟尔有神裁之【祷祝】亿吾鬼神【卫安】格思【诗神之格思不可度思】仰得一之灵【老子曰神得一以灵神无以灵将恐歇】降时万之福【卜尔有神时万时亿】神则不怒而威　无作神羞礼曰百众以畏【万民以服】明神【明灵】神有不通【楚词】灵将恐歇【见上】亦莫不宁【山川鬼神】鬼神享德【祷祀贵诚】幽则有鬼神【言可以助天地成化】率人事神以礼依人【鬼神依人而行】洋洋乎若在其上　聦明正直　知鬼神之情状与天地相似　鬼谋　宣室之问【汉文受厘宣室感鬼神事问贾谊谊具道所以然至夜半文帝前席】无鬼论【阮瞻字千里制无鬼论人莫能难自谓此理可辨正幽明有客来论甚苦遂乃作色曰仆即鬼也因不见之】载鬼一车【易】感而遂通神之盛也【礼曰气也者神之盛也魄也者鬼之盛也】蠁【寞】幽途　无鬼【晋阮修常有论鬼神者皆以人死为鬼修独以为无今见者云着生时衣服若人死有鬼衣服亦有鬼耶论者大服修字宣子】罔象浮光【毕方度朔并鬼名也】精气为物游魂为变孔以鬼动众【王世充李宻破化及还屯金墉劲兵良马多死世充欲击之恐士心未一乃谋以鬼动众令德阳门衞张永通言梦人谓巳曰我周公能以兵助讨宻世充立祠洛旁使巫宣言周公令急击宻有大功不然兵且疫世充下皆楚人信妖遂请战】厐勋好鬼道【有言汉髙祖庙夜阅兵人马流汗勋日往请命】蜀人畏鬼【髙士廉进益州长史蜀人畏鬼而恶疾虽父母病皆委去望舍投饵哺之士廉为设条教辩告督励风俗翕然为变去】托鬼神致位将相【王璵】吾受命不私【陆元方使岭外方涉海风涛惊壮元方曰吾受命不私神岂害哉】以纸寓钱【王璵擢侍御史为祠祭使专以祠解中帝意汉以来葬防皆有瘗钱后世里俗稍以纸寓钱为鬼事至是璵乃用之】韦正贯【擢岭南节度使南方风俗右鬼正贯毁滛祠教民无妄祈防海水溢人争咎撤祠事以为神不厌正贯登城沃酒曰不当神意长人任其咎无逮下民俄而水去】陈子昻上言【夏商之衰桀纣昏暴山川鬼神发妖见灾】马医夏畦之鬼【柳宗元荅许京兆孟容书每遇寒食则北向长号马医夏畦之鬼无不受子孙追养者然此已息望又何以云哉】柳宗元贞符诗曰【天之诚神宜鉴于仁神之曷依宜仁之归】庙于罗池【既设柳人懐之托言降于州之堂人有慢者辄死庙于罗池韩愈因碑以实之】神相【赵昶巢之围昶夜掫师疲而寝如有神相之者黎曙决战士争奋死鬬禽贼酋数人斩级千余】人而狼首【薛延陀传初延陀将灭有丏食于其部者延客帐中妻视客人而狼首主不觉客已食妻语部人共追之至郁督军山见二人焉曰我神也薛延陀且灭追者惧却走遂失之至是果败】人之所事【韩愈祭文神之所依者惟人人之所事者惟神】为鬼所杀【明崇俨仪凤四年为盗所刺于东都好事者为言崇俨役鬼劳苦为鬼所杀】善视鬼【张果时有帅夜光者善视鬼帝召果宻坐使夜光视之不见果所在】降丹凤门【陈希烈天宝元年有神降丹凤门以为老子告赐灵符】鬼夜哭【五代王镕已死张文礼自为留后文礼家鬼夜哭文礼惧病疽卒】山魈【五代李业髙祖皇后弟隐帝即位宫中数见恠物投瓦石撼门扉隐帝召司天赵延乂问禳除之法延乂对曰臣职天象日时察其变动以考顺逆吉凶而已禳除之事非臣所知也然臣所闻殆山魈也】太白山神【五代刘延朗初废帝起凤翔与事者五人而延朗为孔目官有瞽者张蒙自言事太白山神神崔浩也其言吉凶无不中房暠素信之尝引蒙见帝闻其语声惊曰此非人臣也暠使蒙问于神神传语曰三珠倂一珠驴马没人驱岁月甲庚午中兴戊巳土暠不晓其义蒙曰神言如此不能解也帝即位之日受册明宗柩前册曰惟应顺元年岁次甲午四月庚午朔帝回顾暠曰张蒙神言岂不验哉】夜叉精【髙澧夜叉精也尝请太学博士邱光庭校书于楼中澧亦屡往视之一日韈而登光庭不之知因回顾见一青面鬼遂大呼俄而见澧抚之曰谨勿言之以是验其非人呉越备史】忽见绯衣人驾赤虬持一板书【李商隐李贺小字李长吉将死时忽昼见三绯人驾赤虬持一板书若太古篆或霹雳石文者云当召长吉长吉了不能读歘下榻叩头言阿弥老且病不愿去绯衣人笑曰帝成白玉楼立召君为记天上差乐无苦也】目围车轮光射岛屿【李白天门山铭云稚川有神牛渚恠物目围车轮光射岛璵气凌星辰】牛鬼虵神【不足为其虚荒诞幻杜牧之李贺诗序】甘棠诗【防昌中许孝广路由甘棠馆逢白衣叟乗马吟曰春草萋萋春水緑野棠开尽飘香玉绣岭宫前鹤髪人犹唱开元太平曲忽入林不见】鬼市【长安中秋夜有人闻吟曰大街鼓歇行人絶九衢茫茫空有月又有闻和者曰九衢生何劳劳长安土尽槐根髙俗云务本西门是鬼市南部新书】樵夫顽民不知鬼神凡过祠庙【不笑即唾孙樵文】逐痁鬼【孙樵文吾闻有陈万年者射利乗机迎顔作怡愉愉便佞阿意奉欢死而有知是为謟鬼此鬼依人使人福人见辄喜摆去不得复有公孙洪者克己沽名饰情钓声内包祸心外示舒死而有知是为矫鬼此鬼凭人使人有闻上信于君下喜于民复有司马安者攘义盗仁舌胶唇柔声婉顔狐媚当权死而有灵是为巧鬼此鬼依人辞枯即荣长劔华缨髙歩天庭复有和长舆者钜万藏家贯朽仄磨鳞差螭缩阵阵腥澁死而有知是为钱鬼此鬼凭人使人气豪意适交权贬禄买曲成直此四鬼者茍与吾游吾必快所求是资于他鬼也此为我招之】无鬼论【林蕴父披以临汀多山鬼淫祠民厌苦之乃撰无鬼论】有啸于梁从而烛之无见也斯鬼乎曰非也鬼无声有立于堂从而视之无见也斯鬼乎曰非也鬼无形有触吾躬从而执之无得也斯鬼乎曰非也鬼无气【韩文】岳神迎【帝将登防山过华隂见神物迎谒问左右皆不见乃问诸巫有老巫阿马婆云岳神在道左朱鬒紫衣者是也令巫传言神可先归遂不见至庙神复櫜鞬迎立庭下呼巫问之对如所见乃封神金天王开元传信记】鬼神事眇茫【荒惑无可推明者所不道柳宗元与韩愈论史】不欲与鬼神为雠【歙州江处士好道能制鬼魅有妇人尝为鬼附诣江求符江曰吾虽能御之意不欲与鬼神为雠尔既告我当善为遣之归洒一室令童子迎客良久一少年见江再拜江命坐不交一言而去妇人自是不复见异人録】称江淹谢庄【鲍生畜声伎韦生好乗马一日相遇于途各出所有互易之防饮未终有二人造席曰闻以妾换马可作题共聮赋否乃折叶书之自称江淹谢庄异闻録】渎鬼蒙鸿岳只嶫峨【韩愈圣德诗】山鬼迷春竹湘娥倚暮花【杜甫】北境黎邱之古鬼焉或醉父以刃其子【李白】神者不在于禨鬼而在于宗庙【皮日休鹿门隐书】
　　祷祀【二】
　　白欲徼福【愿乞灵】神不享矣　致力于神　可荐于鬼神【谓潢污行潦敬则可薄也】神之吊矣　丘之祷久矣　鬼神罔飨【祭祀为诚】无渎鬼神　鬼神无常享享于克诚　鬼神非其类不歆其祀　鬼犹求食　祷祀古之卿士有益于人者非其鬼而祭之者謟也　鬼难乏主【神必依人】祭神如神
　　在　获罪于天无所祷也　祭有祈焉有报焉有由弭焉　祭祀不祈　供给鬼神孔海道酌水誓【王义方道南海舟师持酒脯请福义方酌水曰有如忠获戾孝见尤四维廓氛千里安流神之听之无作神羞是时盛夏涛雾蒸涌既祭天云开露人壮其诚】专以祠解中帝意【王璵为祠祭使专以祠解中帝意有所祈禳大抵类巫觋】造大楼祈祥【刘辟吐不臣语求统三川日以术家言五福太一舍于蜀乃造大楼以祈祥帝始重征防宰相杜黄裳且言辟妄书生耳可鼔而俘也斩于城西南】誓神得泉【裴识徙灵武等军灵武地斥卤无井识誓神而凿之果得泉】媪龙祠【李绅始绅南逐歴封康间湍瀬险澁惟乗涨流乃济康州有媪龙祠旧传能致云雨绅以书祷俄而大涨】裴行俭【帝诏行俭册送波斯王且为安抚大食使径莫贺延碛风砾昼导者迷路将士饥乏行俭止营致祭令曰水泉非逺众少安俄而云彻风恬行数百歩水草丰美后来者莫识其处众皆惊以方汉贰师将军】张守珪【有诏以州为都督府即诏守珪为都督州地沙塉不可蓺是时渠竭为虏毁材木无所出守珪宻祷于神一夕水暴至大木数千障塞流下因取之修复堰防耕者如旧州人神之刻石纪事】蕝祠以祭【李嗣业髙仙芝留为防勒镇使城一隅阤屡筑辄坏嗣业祝之有白龙见因其处蕝祠以祭】祷江【刘汉宏率军十万列舰西陵谋宵济袭董昌祷于江有一矢坠前恶之】祷轧荦山【安禄山母居突厥中祷子于轧荦山虏所谓鬬战神者既而妊】匿林中祷马【五代史李克用镇人袭之克用匿林中祷其马曰吾世有太原者马不嘶马偶不嘶以免】拂云祠【张仁愿始朔万军与突厥以河为界北崖有拂云祠突厥毎犯边必先谒祠祷解然后料兵度而南】粉墙丹柱【森然魄动下马拜松柳一迳趍灵宫粉墙丹柱动光彩鬼物图画填青红升堦伛偻荐脯酒欲以表薄明其庙令老人识神意睢盱侦伺能鞠躬手持杯珓道义掷云此最吉余难同韩愈衡庙诗】图像之威防昧就戮【故制桷朴下窄不足以揭虔妥灵而又梁桷赤白侈剥不治图像之威防昧就戮藩拔级夷庭木秃缺偃王庙碑】女巫浇酒云满空【玉炉灰火香咚咚寒云山鬼来座中纸钱窻窄鸣飚风李贺神位】立祠房解祓【张嘉祐开元末为相州刺史旧刺史多死官众疑畏嘉祐以同总管尉王廻死国难忠臣立祠房解祓众心为安三岁入为左金吾卫将军后呉兢为刺史又加神冕服遂无患】
　　祸福【三】
　　白天道福善祸滛　神之所恶　神所劳矣【恺悌君子】神必据我【据安也】神所凭依将在德矣　神其吐之【吐之谓不享其祭】神降之福　降福穰穰　小信未孚神不福也　介尔景福　卜尔百福　时万时亿　老子曰以道涖天下其鬼不神非其鬼不神其神不伤人也　不善之家【祸实由已】有道之日【神不伤人】监德　观恶【见鬼神门】鬼神害盈而福谦【易】善为积庆【正可闲邪】狐突适下国见太子申生【申生曰夷吾无礼吾将请于帝矣将以晋畀秦后七日将有巫者见我曰帝许我伐有罪矣毙于韩左传云】多福【作梗】无患【为祟】孔论以祸福【和政公主吐蕃犯京师主避地南奔次商于遇羣盗主谕以祸福皆稽颡愿为奴】祸不旋踵【上官仪自禇遂良等元老大臣相次屠覆公卿莫敢正议独仪纳忠祸又不旋踵】隂祸【裴炎斩于都亭驿初炎见裴行俭破突厥有功沮薄之乃斩降虏阿史那伏念等五十余人议者恨其媢克且使国家失信四夷以为隂祸有知云】祸福无基【河间元王孝恭辅公祏反为行军元帅讨之将发大飨士桮水变为血坐皆失色孝恭自如徐曰祸福无基惟所召尔顾我不负于物无重诸君忧公祏祸患贯盈今仗威灵以问罪桮中血乃贼臣授首之祥乎尽饮罢众心为安本传】福善祸滛之训有时而挠【张镒武元衡李绛賛镒元衡暴忠王室绛巨德大臣皆为贼奸所乗不殁元身葢福善祸滛之训有时而挠】当谕众以祸福【叚秀实谓朱泚曰公本以忠义闻天下今变起仓卒当谕众以祸福肃清宫室】天下有危机祸福因之【陈子昻对三事其三言天下有危机祸福因之而生机静则有福动则有祸】防养孽萌以成祸根【藩镇序】乗机反祸【崔日用才辩絶人敏于事能乗机反祸取富贵】问振灾邀福【韦绶帝问所以振灾邀福者对曰宋景公以善言退法星三舍汉文除秘祝有司祭而不祈此二君皆受自至之福书美前史如失德以灾媚神以丏助神而有知且因以谴也时帝不德故托讽焉俄检校戸部】有非常之福必有非常之祸【杨炎自道州还也家人以緑袍木简弃之炎止曰吾岭上一逐吏超登上台可常哉有非常之福必有非常之祸安可弃是乎及贬还所服】祸福何常【张道源拜大理卿时何稠得罪籍其家属赐羣臣道源曰祸福何常安可利人之亡取其子女自奉仁者不为也更资以衣食遣之】诡迹避祸【裴度自见功髙位极不能无虑稍诡迹避祸】逃祸【徐坚初太平公主用事武攸暨屡邀请坚坚不许又以妻岑义女弟固辞机宻转太子詹事曰吾非求髙逃祸耳】推福及子孙【蔡廷玉朱泚奏署幕府是时幽州兵最彊财雄士骄悍日吞并不知有上下礼法廷玉间语泚曰古未有不臣而能推福及子孙者】李岫【林甫子岫为将作监见权势熏灼惕然惧常从游后园见辇重者跪涕曰大人居位久枳棘满前一旦祸至欲比若人可得乎林甫不乐曰势已然可奈何】终免于祸【杨渉昭宗时仕至吏部侍郎哀帝时进同中书门下平章事方贼臣陵慢王室残荡贤人多罹患涉受命与家人泣语其子凝式曰世道方极吾婴网罗不能去将重不幸祸且累汝然以谦靖终免于祸】积善以致福修德以消祸【髙郢代宗为太后营章敬寺郢上言古之明王积善以致福不费财以求福修德以消祸不劳人以禳祸】韩愈原鬼【故其作而接于民也无常故有动于民而为福亦有动于民而为祸亦有动于民而莫之为祸福适丁民之有是时也】福不以屡徼幸【陆贽奏议祸或生福福亦生祸故晋胜鄢陵范爕祈死呉克劲越夫差启殃是知福不以屡徼幸】刘公残暴【文粹张谓宋受命坛记汉氏寛仁绪成大族刘公残暴子孙无遗种】君子小人之祸福【五代史君子小人之祸福异也老子曰祸兮福所倚福兮祸所伏后世之谈祸福者皆以其言为至论也夫为善而受福焉得祸为恶而受祸焉得福惟君子之罹非祸者未必不为福小人之求非福者未尝不及祸此自然之理也】问事佛营福其应奈何【张士衡太子问事佛营福其应奈何对曰事佛在清浄仁恕尔如贪惏骄虐虽轻财事之无损于祸且善恶必报若影赴形圣人言之备矣为君仁为臣忠为子孝则福祚永反是而殃祸至矣时太子以过失闻士衡因是规之然不能用也】知星者言上象变不利大臣请禳之【光庭曰使祸可禳而去则福可祝而来也论者以为知命】君子得祸为不幸【而小人得祸为常君子得福为常而小人得福为不幸韩文】
　　敬逺【四】
　　白子曰敬鬼神而逺之可谓智矣　子不语恠力乱神传曰国将亡听于神国将兴听于民　季路问事鬼
　　神子曰未能事人焉能事鬼　鬼神之德【子曰鬼神之为德其至矣乎视之而不见听之而不闻使天下之人齐明盛服以承祭祀洋洋乎如在其上如在其左右】不加敬而人自只　仲尼曾不语神【季路焉能事鬼】鬼神享德【祭祀贵诚】子曰夏道周人皆事鬼敬神而逺之【殷人尊神先鬼而后礼】渎神人神异业不可渎之【史记】孔迎佛骨上表【韩愈迎佛骨上表曰况其身死已久枯朽之骨凶秽之余岂宜令入宫禁孔子曰敬鬼神而逺之古之诸侯行吊于其国尚令巫祝先以桃茢祓除不祥然后进吊】慢侮即死【韩愈罗池庙碑明年吾将死死而为神后三年为庙祀我及期而死庙成大祭过客李仪醉酒慢侮堂上得疾挟出庙门即死】应蠁【鼔簧而吹笙由是憧憧往来无不加敬乔潭女娲陵记】
　　淫厉【五】
　　白白虎囓骖【史记秦二世梦白虎囓骖卜曰泾水为祟乃沉马祭之】黄熊入寝【晋侯有疾梦黄熊入寝于时子产聘晋晋侯使韩子问子产曰何厉鬼乎对曰昔尧殛鲧于羽山其神化为黄熊于羽洲实为夏郊三代祀之为盟主其未祀乎乃祀夏郊晋侯乃间】滛昬【邾文公用鄫子于次睢之社子鱼曰用人于滛昬之鬼】贝丘之豕【齐侯田于贝丘见大豕从者曰公子彭生也豕人立而啼】伯有犹能为鬼乎子产曰人生始化曰魄既生魄阳曰魂用物精多则魂魄彊匹夫匹妇彊死而魂魄犹能凭依于人以为滛厉况良宵三世执其政柄而彊死犹能为厉不亦宜乎【传曰郑人相惊以伯有至矣或梦伯有介而行曰壬子余将杀也明年壬寅余又将杀叚也及壬子驷帯卒明年壬寅公孙叚卒国人愈惧子产乃立良止以抚之乃止曰鬼有所归乃不为厉吾为归也】实沉台骀【晋侯疾卜曰实沉台骀为祟子产曰实沉参神也台骀汾神也抑此二者不及君身山川星辰之神又何为乎】河神为祟【楚昭王疾卜曰河神为祟王不祭大夫请祭之王曰三代命祭祀不越望江汉濉漳楚之望也不谷虽不德河非所获罪遂不祭】既非正直之神【曾是滛昬之鬼】社宫之鬼【谋以亡曹】莘邑之神【降而灭虢】黎邱【梁叟患黎邱之鬼】争光【嵇康夜烛下见鬼熟视乃灭烛曰耻与魑魅争光】当有道之日【物不为妖】而弃常之人【鬼或为厉】神奸【夏方有徳铸鼎象物而为之备使民知神奸故人入山林不逄魑魅魍魉之属】鬼责【庄子】王表【呉临海罗阳县有神自称王表周游人间饮食言语无异而形不可见孙权以罗山印绶授表表随使语权所在与守令族论水旱往往有验明年亡去孙盛曰求福妖邪亡之道也】亡儿入梦【蒋济字子通妻梦亡儿曰今为太山伯憔悴困苦不可言今庙西有讴士孙珂为太山令愿嘱珂令转我乐处济访得珂言之珂许后月余梦曰已得转太山録事】大厉【具后报怨注中晋侯梦】妖梦【传曰狐突不寐而与申生言故曰妖梦】立神式【祠部式私家不得立杂坐及巫觋卜并宜禁断】孔髙宗废后以巫祝解谢【王氏及良娣俄为武后所杀武后频见二人被髪沥血为厉恶之以巫祝解谢即迁蓬莱宫厉复见故多驻东都】唐兵为祟【薛举郝瑗谋曰今唐新破将卒擒俘人心揺矣可乗胜直趍长安举然之方行而疾召巫占视言唐兵为祟举恶之未几死】女厉进谢庭中【李景略李懐光为朔方节度使署廵官五原将张光杀其妻以赀市狱前后不能决景略覈实论杀之既而有若女厉者进谢庭中如光妻云】寃气在天【髙沐初淮西平师道势蹙内甚惧李公度与大将李英昙教献三州使长子入侍师道然可俄中悔欲杀英昙贾直言讽师道嬖奴曰髙沐寃气在天祸且至英昙复死是益其祟也乃止】见有物为厉【武后有上封事言岭南流人谋反者太后遣摄右台监察御史万国俊就按得实即论决国俊至广州尽召流人矫诏赐自尽皆号哭不服驱之水曲使不得逃一日戮三百人乃诬奏流人怨望请悉除之太后久乃知其寃使所杀者还其家国俊亦相踵而死皆见有物为厉】梦防弓射【朱瑾其死也尸之广陵北门路人私共瘗之是时民多病疟皆取其墓上土服之云病辄愈更益新土渐成髙坟徐温等恶之发其尸投于雷公塘其后温病梦瑾挽弓射之温惧网其骨葬塘侧立祠其上五代】召巫祈之【宗太子瑛武惠妃防于帝有诏太子瑛鄂王瑶光王琚同恶均罪并废为庶人寻遇害天下寃之号三庻人岁中惠妃数见庶人为祟因大病夜召巫祈之请改葬且射行刑者瘗之讫不解妃数岁亡】
　　报怨【六】
　　白死既有知【鬼犹报怨】人为不道【鬼诉无辜】赵氏之寃抟膺入梦【晋侯杀赵同赵括及病梦大厉鬼被髪膺而踊曰杀余孙不义予得请于帝矣】良夫之酷被髪叫天【衞侯杀浑良夫梦见北宫人被髪北面噪曰予为浑良夫呌天云无辜】有怨必雠【伯有之杀驷】无道则见【齐侯之惧彭生】不察其由【自贻伊咎】鬼诛【鬼得而诛】当休明之代【物不为妖】而聚怨之人【鬼将有报】魏其之雠田蚡【田蚡杀魏其侯灌夫其春蚡病一身尽痛若有击者呼伏谢罪下所视鬼瞻之曰魏其侯灌夫共笞杀之】徐伯之徳仲堪【殷仲堪先游江濵见流尸接而葬之旬日门前沟忽起为岸洲有人通徐伯曰君惠以报水岸为洲君当为州言终而没果为荆州】女子称寃【后汉王纯为郿令至厘亭夜中闻女子称寃言是亭长所杀即今门下游徼是也纯为理之具服亭下遂无怪】结草【左传魏颗用父治命嫁嬖妾及辅氏之战颗见老人结草以亢杜回杜回踬而颠遂获杜回夜梦老人曰予所嫁妇人之父也尔用先人治命予是以报】孔卢铉【本以御史事韦坚为判官善张瑄及按谨矜则诬瑄死它日见瑄如平生乃曰公何得来此愿假须防卒死】援刀自刳腹【酷吏郭覇尝按芳州刺史李思徴不胜楚毒死后屡见思徴为厉命家人禳解俄见思徴从数十骑至曰汝枉防我今取汝覇惧援刀自刳腹死顷而蛆腐】叩头若谢辠状【崔器两京平令王官防贼者悉入含元廷中乃建议陈希烈逹奚珣等数百人皆抵死上元元年病亟叩头若谢辠状家人问之曰逹奚珣诉于我三日卒】生人接死【五代苏逢吉族李崧家逢吉夜宿金祥殿东閤谓司天夏官正王处讷曰昨夕未暝已见李崧在侧生人接死者无吉事也周太祖至北郊官军败于刘子陂逢吉宿里夜与同舍酣饮索刀将自杀为左右所止明日与隐帝走赵村自杀于民舍太祖定京师枭其首适当李崧被刑之所】叩头乞命【朱泚败去泾州百余里马上忽云叩头乞命因之坠马良久苏左右问其故曰见叚司农寻为韩旻枭之南部新书】朱弓彤矢【杨收之死军容杨介有力焉收有子为寿牧见收乗白马臂朱弓彤矢有朱衣天吏控马曰上帝许我雠杨介我射之已必死也俄而介暴卒同上】世人盛言宿业报应【柳玭家训曰舒相国元舆与李繁有隙为御史鞫谯狱穷致繁罪后舒亦及祸世人盛言宿业报应】卖花娘子【稽神録鄂州有田家子既仕欲结豪亲而谋其故妻弃尸江侧并其婢已而奔告其家号哭云为人所杀后数岁奉使广陵舍逆旅见一妇人卖花貌类其杀婢既近乃真且云往者为贼所系幸而不死得贾人船寓载东下今在此卖花给食而已复问娘子所在可见之乎曰可即入一小曲巷中指一贫舍曰此是也其妻乃述艰苦俄而设食具酒延入内室日暮不出从者觇之但见白骨一具衣服毁裂流血满地问其隣云此宅久无人居也】
　　神异【七】
　　白王猛卖畚【王猛少贫鬻畚洛阳有一人贵买之而无直猛利其直从行不觉入深山见一老父踞胡床左右十数人引猛进拜之父云王公伺縁拜也乃十倍偿畚价猛出反顾乃嵩山也】应妪得金【应妪者生四子而寡见神光照社试探之乃得金自是诸子官崇并有才名至应玚七世通显也】糜竺家失火【蜀志糜竺字子仲东海人资累巨亿从洛还家行未到数十里路傍逢一妇人求车寄载行二十里妇人谢去曰天使我往东海烧糜竺家感君义故相告竺愁请之曰不可不烧君快去我缓行竺急归尽出财日中果火发】陆云宿王弼墓【晋书陆云字士龙将宿故人家夜暗迷路忽草木有光趋之至一家寄宿见一少年美风姿共谈老子辞致深逺晓辞去至故人家云此数十里无人居却寻乃至王弼墓云自此谈大胜】嵇康受广陵散【嵇康夜宿华亭弹琴夜半有客诣之共谈音律辞致清辩谓广陵散调絶伦遂授康仍誓不得传康撰髙士传】管宁得神光【管宁就徴将家属行夜黒无人见有火烬引人以为神光助积善之应也】孔坎地获古防十二【尹思贞加银青光禄大夫其家坎地获古防十二俄而门树防时人异焉】为公呵御【萧遘字得圣繇起居舍人斥播州司马道三峡方廹畏不瞑若有人谓曰公无恐余为公呵御遘怳悟俄谒白帝祠见帝貎类向所睹异之】秦彦【髙骈传秦彦者本名立伍籍干符中以盗系狱且死梦謼曰秦彦而从我去寤而视械破因得亡命后即名彦】神覆药鼎【宗元献皇后杨氏帝在东宫后以景云初入宫为良媛时太平公主忌帝而宫中左右持两端纎悉必闻媛方娠帝而不自安宻语侍读张説曰用事者不欲吾多子奈何命説挟剂以入帝于曲室自煑之梦若有介而戈者环鼎三而三煑尽覆以告说说曰天命也乃止生男是为肃宗】忽曰得活【懿宗淑妃郭氏防入郓王邸宣帝在位春秋髙恶人言立太子事王以嫡长居外宫心常忧惴妃防侍左右生女未能言忽曰得活王惊异之】神光满身【唐杜阳编宣宗在藩邸忽一日不豫神光满身南面独语如对百寮郑太后惶恐遂奏文宗云王心疾文宗召见熟视王貌以玉精如意抚腔曰此真我家他日英主】女登感神而炎运作【文粹崔融启母庙碑华胥履迹而雄氏孕女登感神而炎运作星流华渚而白帝生月贯幽房而黒精降】裴寂【隋开皇中调左亲衞家贫徒歩走京师过华山祠祈神自卜夜梦老人谓曰君年逾四十当贵后贵震当世】
　　妖恠【八】
　　白天乃降灾【国时有恐】铸鼎象物【圣人备罔两之奸】悬镜鉴形【道士防魑魅之惑】反物为妖【传曰天反时为灾地反物为妖人反德为乱乱则妖灾生】国将亡必有妖孽　何竒不有何恠不储【海赋】是何祥也或有凭焉吉凶【休咎】沴气【咎徴】恠物【文子曰明族性者天地不能协审于符者恠物不能惑】使人知神奸【谓铸鼎象物】恠人【周礼】大傀【周礼凡大傀灾异合去乐注云傀恠也】十煇【周礼视祲掌十煇之法以观妖祥以辨吉凶注云煇气也其类有十】物魅【百物之魅】祲象【谓祲形象】妖不胜德　祅禳【祅除】厌胜【厌祷】见豕负涂【易】桑谷共生于朝【书毫有祥云史记曰七日大拱】石言于晋【师旷曰石不能言或凭焉不然民听滥也】六鹢退飞过宋都　内蛇与外蛇鬬内蛇死【六年而郑厉公入杀郑子】子不语恠力乱神　王母筹【汉成帝时闗东人行西王母筹斑云元后寿考之称】见人彻屋防触人【汉霍禹将诛人共见有人居其屋上彻瓦投地就视无人第中防与人相触第门皆自壊】犬祸【汉成河平年长安人石良见物如人状在其室中击之为狗走去数日有数十人被甲持弓弩至良格击或死事伤皆为狗五月乃曰犬祸也】驴防【晋宣城郡有一物大于水牛灰色庳脚脚类象胷前尾上皆白力而迟钝到城下郭璞筮之名曰驴鼠】官舍多妖恠【乐广为河南尹官舍多妖恠前尹皆不敢处广居之当外户自闭后于墙孔中得狸杀之遂絶妖恠也】射妖鸟【周礼硩族氏掌射国妖鸟若不见其鸟兽则以救日之弓救月之矢夜射之注云兽谓狐狼等不见谓夜来呼鸣为怪者救日射太阳救月射太隂】覆鸟巢【秋官硩族氏掌覆妖鸟之巢上而去之注妖鸟之巢以方书日月之号十二月十二岁二十八星之号悬其巢上而去之注妖鸟恶鸣之鸟鸮之类】射神【庭氏职云若神则以太隂之弓与枉矢射之注云神谓非鸟兽之声或叫或譆譆出出之类】问【文选赋曰贾谊为长沙王传三年有飞入谊舍似鸮不祥鸟也谊以谪居自伤故为赋自广曰野鸟入室主人将去请问于子去何也】穿井得土缶【家语季桓子穿井得土缶问孔子孔子曰木石之怪防魍魉水之怪者龙罔象土之怪者羵羊也】孔临水自鉴不见其首【越王贞临水自鉴不见其首恶之未防果及祸】李宻【初宻建号登坛疾风鼔其衣防仆及即位狐鸣于旁恶之及将败数日回风发于地激砂砾上属天白日为晦屯营羣防相防走西北度洛经月不絶】朽木【王方翼尝夜行见长人丈余引弓射仆之乃朽木也】水化为血【崔彦曾始治第郑州引水灌沼水数十歩忽化为血署张佛筵液蜜为人一夕鼠齧皆断首】桮水变血【河间元王孝恭事见祸福门】郑覃妖气【李宗闵杨虞卿以京兆尹得罪极言营解帝怒叱曰尔尝诋郑覃为妖气今日为妖邪即出为明州刺史】雄鸡光烛地【刘武周母赵尝夜坐庭中见若雄鸡光烛地飞投其懐起振衣无有感而娠生武周后起兵六年而灭】独孤及上防【去年十一月丁巳夜星陨如雨昨清明霜降三月苦热错缪颠倒沴莫大焉陛下宜反躬罪已兢兢干干以徼福于上下必能使反妖灾为和气矣】生豕二首四足【窦参兼户部侍郎民家生豕二首四足欲以闻参曰此乃豕祸屏不奏】牙城物恠【李吉甫改郴饶二州防前刺史继死咸言牙城有物恠不敢居吉甫命菑除其廨以视事吏由是安】菌生带上【郑注败前菌生所服带上】药化为蝇【楮中药化为蝇数万飞走】亳州圣水【李德裕亳州浮屠诡言水可愈疾号曰圣水转相流闻南方之人率十户僦一人使往汲既行若饮病者不敢近荤血年老之人率多死而水斗三十干取者益他汲转鬻于道互相欺訹往者日数十百人德裕严勒津逻捕絶之且言昔呉有圣人宋齐有圣火皆本妖祥古人所禁请下观察使令狐楚填塞以絶妄源从之】炊甑裂【杜牧炊甑裂牧曰不祥也】地生毛二尺【吐突承璀常饰一室藏所赐诏敇地生毛二尺恶之躬粪除座之】鼍集城门【邓景山以文吏拜青齐节度使徙淮南有鼍集城门邓班语景山曰鼍介物也失所次金不从革之象其有兵乎未防宋州刺史刘展反】柳宗元贞符曰【后之妖淫嚚昏好怪之徒乃始陈大电大虹鸟巨迹白狼白鱼流火之乌以为符斯皆诡谲濶诞】夜卧常有光恠【刘建锋传殷弟賨晚事杨行宻为黒云车使与钱镠战数有功夜卧常有光恠行宻知之曰吾今归汝于兄】枭啸其屏防走于前【路敬潜为遂安令到官有枭啸其屏鼠数十走于前左右驱之拥杖而号敬潜不为惧】天雨血【突厥处罗复防天雨血三日国中犬夜羣号求之不得遂有疾】突厥雀【调露初单于府立阿史那泥孰匐为可汗始虏未叛鸣鵽羣飞入塞吏曰所谓突厥雀者南飞胡必至此春还悉堕灵夏间率无首泥孰果亡】堂下断臂【周仁轨后母族也方为并州长史残酷嗜杀戮异日月堂下有断臂恶之送于野数夕往视故在是月韦后败使者诛仁轨刑人与刀承以臂堕地乃悟】梁州大防【五行志道初梁州仓有大防长二尺余为猫所囓数百防反囓猫少选聚万余防州遣人捕击杀人余皆去】狐入李承嘉第【神龙初有羣狐入御史大夫李承嘉第其堂无故坏又秉笔而管直裂易之又裂】衡州火灾【开元十五年衡州火灾延烧三百余家州人见有物大如瓮赤如烛笼所至火即发】井中夜有叹声【武后时来俊臣家井水变赤如血井中夜有吁嗟叹惋声俊臣以木栈之木忽自投十歩外】泥像汗下【大厯十三年二月大仆寺有泥像左臂上有黒汗滴下以纸承之血也】空中有若旌旗状【元和十二年春青州一夕暴风自西北天地晦空中有若旌旗状屋瓦上如蹂跞声有日者占之曰不及五年兹地当大杀戮】翰林院铃自鸣【元和中翰林院有铃夜中文书入则引之以代传呼长庆中河北用兵夜輙自鸣】井傍石自立【南汉刘鋹四年宫中井傍石自立行百余歩而仆】玉辟邪【肃宗赐李辅国香玉辟邪二常置于座侧一日方巾栉辟邪忽一大笑一悲号俄而涕泗交下辅国恶其恠破之】宫中数见恠物【隐帝即位宫中数见恠物投瓦石撼门扉乃召羣尼诵佛书以穰之一尼如厠既还悲泣不知人者数日及醒讯之莫知其然李业传】聚尘如塜状【杨谨矜每诘朝礼佛像黙祈卫或一日像前土榻上聚尘三堆如塜状谨矜恶之且虑儿戯命扫去一夕如初寻而祸作酉阳杂俎】水石生恠变【狐狸骋妖患韩愈谢自然诗】天裂地拆【文粹皮日休鹿门隐书山鸣鬼哭天裂地拆恠甚也圣人谓一君之暴灾埏天地故讳耳】蛇鬬于郑鶂退于宋【李德裕张禹论国之妖也虽蛇鬬于郑鶂退于宋妖不甚于禹矣】木魅风号去山精雨啸旋【李白过四皓墓】有物投瓦砾【郑絪宅在昭国坊忽有物投瓦砾五六夜不絶及移于安仁宅避之瓦砾又随而至久而复还昭国及归将入方丈满室悬丝去地三尺不知其数其夕瓦砾亦絶翌日拜相酉阳杂爼】铁骑万余【宝应中汝南岑顺者从人借凶宅居夜中闻鼔鼙之声忽见铁骑万余悉长数寸状如战鬬两军歩伍各定军师进曰天马斜飞度三坛上将横行击四辎车直入无徊翔六甲次第不乖行于是鼔之胜负相当防室内乃是古冢明器及金象戯局也】狐人立【李揆方盛夏夜寝于堂之前轩而空其中堂为昼日避暑之所于一夜忽有巨狐鸣噪于庭乃狐人立跳跃目光迸射久之逾垣而去揆甚恶之将晓揆入朝其日拜相集异记】恠者不在于妖祥而在于政教【皮日休隐书】胡僧呪术【胡僧能呪术生死于人太宗召壮士试之如言而生死傅奕曰此邪法也若使呪臣必不能行】蚍蜉王渔紫石【徐之夜读书见人物如粟米粒数百皆具甲胃拥一紫衣行案上传呼云蚍蜉王欲观渔于紫石潭渔具数十人入砚中皆获小鱼之大骇以册覆之昼看皆无异闻録】神防浮屠像没【神策军有浮屠懿宗尝跪礼之像没地四尺五行志】冡木流血【杨谨矜父塜草木皆流血惧以问所善胡人史敬忠敬忠使身桎梏裸而坐林中厌之又言天下且乱劝谨矜居临汝置田为后计后为林甫王鉷作飞牒告谨矜本隋后蓄防讳妖言与妄人交规复隋室坐诛】坐缺左耳【殷践猷族子成已晋州长史初母顔叔父敬仲为酷吏所防率二妹割耳诉寃敬仲得减死及成已生而左耳缺】书囊物【天宝十一载李林甫晨起盥饰将朝取书囊视之中有物如防跃于地即变为狗壮大嗔目张牙视林甫林甫射之中杀然有声随箭没】鼎相鬭【天宝三载四月宰臣李适之常列鼎具膳羞中夜鼎跃出相鬬不解鼎耳及足皆折】抱闗铁无故头自落【安重荣为节度使镇之城门抱闗铁时忽无故头自落铁为重荣小字虽甚恶之然不悟也】牙帐自破【突厥始毕牙帐自破帝问内史令萧瑀瑀曰魏文帝幸许城门无故坏是年崩岂其类耶】
　　由人兴【九】
　　白妖由人兴【孽非天作】徴社宫之梦【曹政乱而始亡】降莘邑之神【虢德衰而后灭】茍反德而辞常【必降灾而作沴】当有道之日【神不伤人】弃常必生【无衅不作】祸福无门【惟人所召】积不善之家【祸将由已】人无衅焉妖不自作　人弃常则妖兴　气焰【申繻曰人之所忌其气焰以取之注云人如火之所忌其焰不坚正则自取也】殃咎【哀乐失时殃咎必至】吉凶由人　罔有天灾【伊尹曰有夏先后方懋厥德罔有天灾山川鬼神亦莫不宁】降之百殃【作善降之百祥不善降之百殃】吉凶不僣　灾祥在德【惟吉凶不僣在人惟天降灾祥在德】子不语恠力乱神　吉凶成败各以数至【运命论】国无政不用善则自取谪于日月之灾【传】孔人无衅焉妖不妄作【魏证】石贤士【唐有田家毎于墓前石人下以肉祭之方此石人能瘉疾人皆祷之疾人愈因号石贤士封氏见闻记】魏溪魔神【荆有魏溪好食白鱼日命仆市之或不获輙笞责仆访于猎者绐之曰向打鱼得一麛因鱼而获不亦异乎仆依所售具白于溪溪喜曰审如是或有灵矣因寘之榻日夕荐香火数年不坏颇有吉凶之验溪友人恶溪所为伺其出烹而食之亦无甚灵】桂流泉【南中有一泉多有桂子流出因名流桂泉后乃立屋其上为汉髙祖庙而祝之又有胥庙者其像分其须谓之五髭须并有灵应也国史补】
　　寤前生【十】
　　白晋鲍靓【年五歳语父母曰本是曲阳李家儿九岁堕井后问之皆同】羊祜取环【羊叔子五岁时令乳母取所弄金环即诣邻家李氏东垣桑树中采得时人以为李氏之子祜前生身也】　孔唐绍宿因【唐小说唐绍为给事中同里有中郎李邈情好甚笃开元初诏骊山讲武绍时摄礼部尚书宗抱桴击鼓时未三舍绍奏毕遂斩绍先一日绍谓妻曰吾自防即省前生前世为杜氏女适王氏子姑甚严吾年十七冬至前一日姑比夜令吾制一罗裙迟明服以待客忽有犬入房触灯灯僵地仆裙上狼籍殆遍惧姑深责遂举床以剪刀刺犬偶中其颈刀股折复以一股再刺犬遂毙往者毙犬乃今李邈也明日之死行戮者必李邈翌日就戮果李邈执刀初一刀不能诛刀折再易乃絶焉】房琯记前生为僧【唐明皇杂録房琯之宰庐也邢真人和璞自太山而来因与携手闲歩至夏谷村遇一废僧堂板竹下掘深数尺得一瓶瓶中皆娄师德与永公书和璞笑谓房曰省此乎琯即洒然悟其为僧时乃永公后身也】
　　知亡日【十一】
　　白夫子早作负手曵杖逍遥于门歌曰太山其頽乎梁木其坏乎　梦坐奠于两楹之间　石折【后汉蜀武檐石折文翁曰西州石折智士死当防子孙设酒食后三日而卒】又折象【自知亡日辞诀召九族饮燕忽然死】谢夷吾【知亡日】谯周【曰昔孔子七十三亡刘向杨雄七十一殁今吾年过七十庶慕遗躅恐不出后年明年卒时人疑以术知假此言也】命尽今日【郭璞自云】孔豫知终日【自志其墓王绩】自筮【李嗣真自筮死日豫具棺敛如言卒】自谓有官三年死衢州【郑虔有郑相如者自沧州来师事虔虔未之礼间问何所业相如曰闻孔子称继周者百世可知仆亦能知之虔骇然自谓云何荅曰相如有官三年死衢州是年及进士第调信安尉既三年虔询吏部则相如果死】五十五斯寿【尝自视其形视流而疾鼻折山根五十五斯寿矣梦书片纸皎皎白驹在彼空谷傍有人曰空谷也过隙也予生于角星昴星毕于角为第八宫吾甚厄也杜牧白撰墓志】生天宝讫贞元【病既亟以命其弟回曰吾生天宝讫贞元乙酉岁十月今死于汝之子盈吾志矣乃自为志而卒柳宗元张先生志】自尅死日【文粹吕才东臯子集序临终自尅死日兼预自为墓志】月蚀东壁【八月月蚀东壁李泌曰吾当之矣东壁图书之府大臣当有忧者未防果不起余见月门】将死而为神【韩愈桞州罗池庙碑柳侯尝曰明年吾将死死而为神后三年为庙祀我】振铎而逝【镇州普化和尚将入灭入市乞一直防人与布袋皆不受振铎而去告人曰明日东门死郡人相率送出城师厉声曰今日葬不合青乌乃曰第三日南门迁化人亦随之又曰明日出西门去人意稍怠第四日檠棺出北门外振铎入棺而逝郡人奔走出城揭棺视之已不见唯闻铎渐逺莫测其由南部新书】
　　再生【十二】
　　白传曰晋人获秦谍杀诸绛市六日而苏　梁国女子【晋书惠帝时梁国女子许嫁已受礼谢寻而夫戍长安经年不归女家更以适人女不愿父抑之遂得病死后夫还问女所在乃至墓所发塜开棺女遂活因与归后壻诉官争之王导议曰此不得以常理断之宜还前夫朝廷以为人妖】干宝婢【干宝父莹有宠婢母甚妬夫卒时生推婢于墓中宝兄年少不审知后十余年母发开墓见婢伏棺如生载还经日乃苏言其父常取饮食与之恩情如旧家中吉凶辄语地中不觉恶考之悉验后嫁之生子】孔李嶷【五行志开元十七年宣州南陵县丞李嶷死已殡三十日而苏】温泉民【光启元年隰州温泉民家有死者既葬行人闻声呼地下其家发之则复生岁余乃死志】紫素元君【任生隐嵩山一夕闻异香一女子至留诗云我名籍上清谪居游五岳以君无俗累来劝神仙学任不顾后三日再至又留诗曰葛洪亦有妇王母亦有夫神仙尽灵匹君子意何如任终不顾后任病卒道遇旌幢拥翠辇中一女子吏令任避女子望见呼问笑曰是嵩山读书薄命汉取吏所持文书曰不得忘情索笔判曰更与三年吏曰此紫素元君有命须回生乃寤】许飞琼【许澶暴卒三日复生问其故乃诵诗曰晓入瑶台露气清并逸志】顾非熊再生【酉阳杂俎顾况防一子年七十悲伤不已因作诗哭之云老人防爱子日夜泣成血老人年七十不作多时别其子精魂不离其家见父自誓当再为顾家子已而再生年至七岁兄戯批之忽曰是尔兄何批之一家惊异后名非熊举进士】掬沙扑人【新安人呉生尝病热死既棺敛忽有一鬼被髪跣足自门而入径至殡所掬沙以扑人人皆惊走即闻椎声喧噪良久瞥见一人衣冠俨然入厨中少顷即出去至暮家人乃敢临视棺已开中亦空矣数月呉自建康附书云吾已死矣有鬼救我遂活既寝渴甚即入厨中饮讫性犹恍惚不觉出门今在都矣后岁余乃归人皆呼为呉还魂稽神録】
　　造化【十三】
　　白隂阳不测【造化多端】大块甄形【洪炉孕象】气甄三才【功成万化】牡为根希夷之精潜运【埏埴为气橐籥之用无穷】成形成象谅动静之有常【相荡相摩信陶钧之不息】万殊之象不同【千变之形无极】圆盖方舆【上腾下降】形开辟而坱圠【气交防而氤氲】运以无穷【生而勿有】覆载设位【品物流形】隂阳为炭【天地构精】虽品彚万端【而生灵一贯】天长地久【日往月来】元气【至精】千变万化【未始有极】天地之大德曰生　人肖天地之形【肖似也谓首圆象天足方象地】天地为鑪【造化为工隂阳为炭万物为铜】天地之物生于有【有生于无】三生万物　大钧播物【元气】万物变化【一气生成】隂阳陶蒸【天地生殖】干知坤作【道生德畜】以万物为刍狗【天地不仁以万物为刍狗圣人不仁以百姓为刍狗】孔好恶与人异心【韩愈书自省事已来又见贤者常不遇不贤者比肩青紫贤者常无以自存不贤者志满气得贤者虽得卑位则旋而死不贤者或至眉寿不知造物者竟如何无乃所好恶与人异心哉】造化之柄【刘蕡防曰至若念陶钧之道在择宰相以任之使权造化之柄】造化小儿【杜审言初审言病甚宋之问等省何如荅曰甚为造化小儿相苦】髙议叅造化【韩愈赴江陵】造化何以当镌劖【若使乗酣骋雄恠造化何以当镌劖酬卢司门四兄诗】若执造化闗【不知谁为助若执造化闗题炭谷】造化合元符【交结腾精魄李白草创大还】精诚有所感【造化为悲伤古风】孰鳞漦以征而化鼋是辜【柳宗元天对】
　　变化【十四】
　　白隂阳不测【造化多端】陶钧无方【变化不一】生则有常【变而无极】于何不有【莫究其由】虽变化之万端【葢生灵之一贯】未始有极【不知其生】物既反常【事亦惑众】周穆军士化为猿鹤【歴阳都人变成鱼鳖】兽惟毛羣天马潜而在水【鱼非羽族文鳐飞以排空】兽吸风而复生【防蹈火而不死】鸟生杜宇之魄【蝉化齐女之形】妇化石以望夫【鸟衘木而填海】牛哀病以变虎【黄氏化而为鼋】苌血而成碧【泉客泣以为珠】袁公用戯竹之术【元绪对焚桑之言】察其所由【考以同类】何异野雀入水以成蛤【有同田鼠顺时而化鴽】腐草化萤【野鸡变蜃】虽变化之多端【亦天地之常理】恠物不敢惑万异为一同【文子曰天地之间一人形也故明于性者天地不能负而审于符者恠物不能惑圣人不由近知逺以万物为一同】孔拂菻【西域拂菻多幻人能发火于顔手为江湖口蟠眊举足堕珠玉】水化为血【崔彦曾事见妖恠门】橘之蠧【陆龟蠧化橘之蠧则蜕为胡蝶矣】挥霍纷纭【挥霍纷纭争变化韩愈汴泗交流】变化若雷霆【上于頔书】难推【竞乗时而射势兮纷变化其难推复志赋】变化成一身【风云一朝防变化成一身北极诗】心肠一变化【羞见时节盛东都遇春】览云测变化【李白游天竺诗】谁料【苍天变化谁料得万事反覆何所无杜甫杜鹃行】郡邑为鱼吏人化鼈【文粹崔融启母庙碑河沦越隽有郡邑之为鱼水防厯阳有史人之化鼈】母变空桒男生破竹【同上崔融启母庙碑昔者鸾川之上母变空桒豚水之濵男生破竹美人之虹名防蝀仙娥之月作蟾蜍精衞衔石而偿寃女尸化草而成嫔山崩蜀道台候妇而无归石立武昌亭望夫而不及】水变芳醪【宣皇在藩时常从驾堕马雪中夜寒甚困因求水于廵警者曰我宣皇也及以水进举杯悉变为芳醪大中遗事】蚁王化饭为臣妾螺母偷虫作子孙【白居易禽虫章】君子变猿鹤小人为虫沙【李白古风】庄周为胡蝶胡蝶为庄周【同上庄周为胡蝶胡蝶为庄周一体更变易万事良悠悠】饮粟化为血【郑元璹使突厥还言今突厥饭粟化为血不三年必亡】

　　白孔六帖卷九十
　　钦定四库全书
　　白孔六帖卷九十一　　唐　白居易　原本
　　宋　孔　传　续撰
　　叛乱【一】　　　　　寇贼【二】
　　窃盗【三】　　　　　杂盗【四】
　　奢侈【五】　　　　　僭【六】
　　叛乱【一】
　　白窃弄凶器【毒痛生民】毒流于下【腥闻于上】称乱【称举也】俶扰【俶始也扰乱也】剥乱天下　不式王命【以乱天常】不臣【有无君之心】乱心　侵败王略　社稷之患　不令之臣【天下之所恶也】反易天眀【不臣也】不帅天常　干国之纪　颠越不恭【劓殄灭之无遗育】无育元凶　有臣不顺【神之所恶】胁君【乱国】坏法【乱纪】臣而不臣　阻兵【恃险】巨猾【元凶】惠廸吉从逆凶　渠魁【贼帅也】戎毒【戍大】元恶大憝【憝亦恶也】奸臣窃命　惎间王室【惎毒也】独乱【文子曰世治则愚者不能独乱】吠尧之犬【史记夫跖之犬可使吠尧非不仁犬吠非其主也】苞藏祸心天吏逸德列于猛火　自底不类【类善也】秽恶彰闻虞有三苖夏有观扈商有姺邳周有徐奄【皆诸侯之乱者】贼臣闻衅有无君之心　人反德为乱孔兴元军乱【温造兴元军乱杀李】
　　【绛众谓造可夷其乱文宗亦以为能乃授检校右散骑常侍山南西道节度使】五州獠叛【冯盎隋仁寿初为宋康令潮成等三州獠叛盎驰至京师请讨之文帝诏左仆射杨素与论贼形势素竒之曰不意蛮夷中乃生是人】中土不宁【狄仁杰防曰边鄙暂警不足忧中土不宁可为虑】一军思乱【王虔休李抱真擢都虞抱真卒元仲经等谋树其子缄一军思乱虔休正色语众曰军王军州王士也帅亡当禀天子何有妄谋众服其言得不乱】李愿【长庆中徙宣武用婚家窦缓典帐中兵骄骜怠沓牙将李臣则等因众不忍夜斩缓首愿闻变不及甲与左右数人缒而逸夺野人乗驰以免其家死于兵三子匿而免兵既乱因大掠推李防主后务】封建论【秦有天下裂都防而为郡邑不数载而天下大坏时则有叛人而无叛吏汉矫秦之枉立宗子封功臣然而郡邑居半时则有叛国而无叛郡唐兴制州邑立守宰然犹桀猾时起虐害方域时则有叛将而无叛州】生于放肆【李绛帝问宗开元时致治天宝则乱何一君而相反邪绛曰治生于忧危乱生于放肆】巴獠丏降【于邵为道州刺史徙巴州防岁饥部獠乱薄城下劭励兵拒战且遣使喻晓巴獠丏降邵儒服出贼见皆拜即引去】天下崩骚【李巨川干符中举进士方天下崩骚乃去京师】生民厄防【逆臣賛曰生民厄防必假手于人者】谋去衣冠有望者【陆扆徙迁洛柳璨始附朱全忠谋去衣冠有望者贬扆濮州司户参军杀之】生民之命急于倒挂【五代冯道传当是时天下大乱戎夷交侵生民之命急于倒挂】华风不竞否运所钟【五代周世宗赐南唐李景书】书伏夜聚【广王全昱传衡王友能为宋滑二州留后陈州刺史所至为不法而姧人多依倚之陈俗好滛祠左道具学佛者自立一法号曰上乗昼伏夜聚男女杂乱妖人毋乙董乙聚众称天子建置官属友能初纵之乙等攻刼州县末帝发兵击灭之五代史】难阸之防【李峤】外阻内讧【郭子仪】遭时屯棘【马璘】猰防择肉于驰道【豺狼整居于禁闱猰防择肉于驰道贽牧河中后请罢兵状】国朝均于絶綖【张廷珪请勤政防社稷有危于缀旒国朝殆均于絶綖】九庙鞠防于匪人六师出次于郊邑【陆宣公奏议变生都辇盗据宫闱九庙鞠防于匪人六师出次于郊邑】顾瞻懐二叛换党奸【同上裂土假王者四滔天僣帝者二又有顾瞻懐二叛换党奸其类实繁】滔天之巨滑【同上傥有问鼎之雄图滔天之巨滑幸尖乗间何所不为】竪子弄兵【刘蜕献南海崔尚书书虽有竪子弄兵曾无筋穿皮蠧之患寻已诛伏】杀人焚庐【文粹李庾东都赋杀人如刈焚庐若薙扫台榭之灰收京野之骨征郡国之版在验地官之籍列】祲氛其气豺虎其心【于公异破朱泚露布包藏逆谋参防凶德祲氛其气豺虎其心】十月即为虀粉期【杜甫青丝殿前兵马破汝时十月即为虀粉期未如面防归金阙万一皇恩下玉墀】诏令不出城门国制挠弱贾生恸哭时也【杜让能谏昭宗言】三宰啸凶牝夺晨林甫将蕃黄屋犇【唐史賛木将坏虫实生之国将亡妖实产之故三宰啸凶牝夺晨林甫将蕃黄屋犇鬼质败谋兴元圣崔柳倒持李宗覆】其出穰穰队以万数【韩愈圣德诗万牛脔肉万瓮行酒以锦纒股以红帕首有恇其凶有饵其诱其出穰穰队以万数】逞豺声以欺天恣狼心而犯上【柳淄青状】恶稔祸盈鬼怨神怒【同上裴相状恶稔祸盈鬼怨神怒恣行悖慢敢肆欺诬天兵四临所至皆防】数有闗中乱何曾劒外清【春逺杜诗】再有朝廷乱难知消息真【伤春同上】夺马悲公主登车泣贵嫔【伤春】反气凌行在【赠李秘书同上】妖星下直庐【同上】凤阙悲巢鵩鹓行乱野【元稹诗】遭鲸鲵之荡汩【杜甫太庙赋遭鲸鲵之荡汩荒岁月而沸渭】神器臬兀而小人呴喻【厯纪大破疮痍未苏太清宫赋】岂正色白亦不分【祭房相文岂正色白亦不分培塿满地昆仑无羣】乾坤惨惨虎狼纷纷【城邑自守鼙鼓相闻同上】恶木生槎枿之英猰狗吠豢牢之主【于公异破朱泚露布】势同飚驰众若螽集【同上】河闗云扰【孟方丘传时天子在西河闗云扰】君暗政乱兵骄民困【周臣王朴献平边策曰唐失道而失呉蜀晋失道而失幽并观所以失之由知所以平之术当失之时君暗政乱兵骄民困近者奸于内逺者叛于外小不制而至于僣大不制而至于滥天下离心人不用命呉蜀乗其乱而窃其号幽并乗其间而据其地】人有觊心乱由是生【蒋伸言比爵赏稍易人且偷帝愕然曰偷则乱矣伸曰否非遽乱但人有觊心乱由是生帝嗟叹再三】聚为起秽之物腥彼宫闱散作旬始之妖孛于躔次【于公异】啸凶命丑阻兵安忍【长戈指阙流矢射天穿髙墉以防牙毒王师以虿尾罪逾羿浞恶贯枭獍上】九门回望尘分土【六龙夜驭兵衞疲县官无人具军类行宫彻屋屠云螭注时御类乏备上命彻行宫太宰御马享士津阳门诗】
　　寇盗【二】
　　白保聚　荐食【传曰呉为封豖长蛇以荐食上国】罔不寇贼【书】鸱义奸宄夺攘矫虔　防窃【狗偷】蜂虿之毒　俶扰　狡猾　艰难其身　蝥贼完聚　黄巾　赤眉　緑林【并贼名】在外为奸　萑蒲【郑国多盗聚人于萑蒲之泽子太叔兴兵以攻之传】人多相掠　行险　徼幸　草窃【于草野中窃盗也书曰殷人好草窃奸宄】寇攘【人自得罪寇攘奸宄杀越人于货】狃于奸宄致寇　探丸【尹赏子心守长安令闾里少年杀吏受财执仇相与探丸为弹得赤丸者斫武吏黒者斫文吏白者主治防城中薄暮剽刧赏治狱名虎穴数百人枕籍而死】抜劒抗贼【朱晖与家属遇盗时年十三抜劒向前曰财物可得诸母不可得今日朱晖死无避贼壮其志遂舍之】不言盗掠【姜肱兄弟为盗掠夺衣物郡中怪问终不言盗贼感悔就肱舍叩头乞还所掠肱不受劳以酒食而遣之】贼还物【戴封字平仲遇盗悉被掠夺唯余七缣贼不知处追以与之贼曰贤人也遂尽还之】肆掠　剧贼　翦伐将出凶于枭獍【宜致伐于鲸鲵】无纵滋蔓之草【以奔漏网之鲸】诘诛暴慢以遏乱略　无使滋蔓蔓难图也　多行不义必自毙天人致诛　除恶务本　既殄元凶【乃封京观】商罪贯盈天命诛之　扫搀抢乘王怒【行天伐】啓灭有扈而夏功昭【成克商奄而周德着】仗黄钺之威取彼凶残　殱厥渠魁　诛戮既不化于皇风【宜致诛于】
　　【赤族】既苞无君之心【难赦不蔽之罪】咎既自贻【罪亦盈贯】当正无赦之刑【以惩莫大之罪】弃尸京观【悬首藁街】既殄元凶【乃树京观】敢逃刑命【肆诸市朝】干国之纪　其有颠越不恭则殄灭之无遗育无俾易种于兹新邑【易种谓生种类也】礼曰臣弑君子弑父凢在官者杀无赦杀其人坏其室污其宫而潴焉有常无赦以干先王之诛　以灾于厥身　刑乱国【用重也】　胁从殱厥渠魁胁从罔治旧染污俗咸与惟新【书征羲和之辞】蚩尤作乱延于平人【言延及平善之人】改行率德自新　比屋可诛　庶自及于迷涂【难加诛于比屋】与乱同道　彊者胁弱【众者暴寡】宜絶恶于本根【难听乱于枝叶】　要君子曰臧文仲以防求为后于鲁虽曰不要君吾不信也【以防邑要君】要君者无上君子谓宋华督有无君之心　子犯投璧于河文公曰所不与舅氏同心者有如白水　子曰事君三违而不出境则利禄人虽曰不要君吾不信也　劫质执子求货【后汉乔元字公祖迁太尉以疾罢就医里舍元小子十岁独游门次有三人持杖劫之入舍登楼求货元与司围守恐杀其子未欲廹之元瞑目呼曰奸人无状岂以一子之命以纵国贼元子亦死元乃诣阙请劫质者不得赎以财宝以开长奸之路自此遂絶】执母妻子【后汉李忠进围钜鹿王郎遣将攻信都信都大姓马宠开城内郎众执太守及忠母妻子而令亲属招忠时宠弟从为校尉忠杀之诸将曰家属在人手杀其弟何也忠曰纵贼不诛二心也世祖闻而美之家属亦全】又【邳彤字伟君从征伐王郎所置信都守捕彤父弟及妻子使为手书报彤曰降者刲爵不降者灭族彤泣报曰事君不得顾家遂不去之】又【赵苞字威豪为辽西守遣吏迎母及妻子临到为鲜卑防钞载之以击羣贼出母示苞苞涕泣母谓曰昔为母子今为君臣不得顾而私恩毁而忠节母又曰昔王陵云云尔其以勉苞即破贼母妻皆死苞殡葬灵帝策弟封侯既而曰食禄避难非忠杀母全义非孝将何面目立天下遂欧血而死】又【孔奋字君鲁为武都丞贼魏茂等攻郡守奋追急乃执奋妻子奋五十唯有二子终不顾遂擒贼妻子亦死世祖褒美之】执大将【魏夏侯惇元让与吕布将伪降因共执惇责以宝货惇将韩浩乃勒兵营门遂诣惇所叱持劫者曰汝执劫大将复望生耶吾受诏讨汝宁以一将军纵尔乎因泣谓惇曰奈国法何但召兵击持质者持质者惶怖斩之惇亦免太祖因着令有持质者皆当并击勿顾】执宿衞臣【赵广汉为京兆尹富人苏回为郎二人劫之广汉将吏到家使人晓贼曰京兆尹赵君谢两卿无得杀质此宿卫臣也二人惊愕出户叩头广汉使狱吏厚遇之】孔盗贼衰【崔安潜领西川节度吏倚髙骈为奸利者皆诛之数更除缪政于是盗贼衰】刺用事大臣【裴度王承宗李师道谋缓蔡兵乃伏盗京师刺用事大臣已害宰相武元衡又击度刃三进断鞾刜背裂中单又伤首度冒毡得不死共道骇伏独驺王义持贼大呼贼断义手度堕沟贼意已死因亡去】椎埋掠寇【窦建德邑人孙安祖盗羊为县令捕劾笞辱安祖刺杀令亡抵建德隂舍之时山东饥羣盗起乃谋曰丈夫不死当建功于世渠为亡命虏乎承间窃出椎埋掠寇足以自资因得聚豪杰且观时变以就大计安祖然之】大连州县小阻山泽【刘文静曰上南幸兵填河洛盗贼蜉结大连州县小阻山泽以万数湏真主取而用之】城阖外即战塲【裴寂曰秦王将举兵状因言今盗徧天下城阖外即战塲】盗劫其家【窦建德盗夜劫其家建德立户下盗入击三人死余不敢进请其尸建德曰可投防系取之盗投防建德乃自縻使盗曳出跃起捉刀又复杀数人】冯盎【番禺新兴名贼髙法澄洗宝彻等授林士宏节度杀官吏盎率兵破之宝彻兄子曰智臣复聚兵拒战盎进讨兵始合輙释胄大呼曰若等识我耶众委戈袒而拜贼遂溃】捕盗将【徐商徙节山南东道地多山棚为剽贼商取材卒为捕盗将别为屯营寇所发輙迹捕捕必得遂为精兵】防兵讨捕【安潜歴忠武节度使王仙芝寇河南安潜首请防兵讨捕号令精眀贼畏之不犯境】手打【宗室巨杨国忠谓巨曰比来人多口打贼君不尔乎巨曰谁为相公手打贼者乎】盗贼出境【王播为京兆尹时禁屯列畿内者出入属鞬佩劒奸人冒之以剽劫又勲戚家驰猎近郊播请一切苛止盗贼不能隐皆走出境】士无鬬志【屈突通隋政益乱盗贼多士无鬬志诸将多覆通毎向必持重虽不大克亦不败负】所过剽略【崔铉厐勋叛自桂管北还所过剽略闻大募兵屯江湘邀贼归路贼惧更逾岭自淮而北朝廷壮其志】羣盗感愧【吕元膺释囚归之而戒还期吏白不可荅曰吾以信待人人岂违我如期而至由是羣盗感愧悉避境去】阖境无盗贼【吕諲为荆州治尚威信故军士用命阖境无盗贼】以仁爱贼无敢害【裴谨为淮安司户杨琳等乱劫吏多死惟谨以仁爱故贼约其属无敢害】撤私邑山房千四百舍【李德裕为浙西观察使撤私邑山房千四百舍寇无所廋蔽】毁山房三千余所【王彦威为忠武节度使毁山房三千余所盗无所容】自记平贼一篇【裴休父肃贞元时为浙东观察使剧贼粟锽诱山越为乱防州县肃引州兵破擒之自记平贼一篇上之德宗嘉美】疾雷将【郑畋为凤陇节度募锐兵五百号疾雷将境中盗不敢发发辄得防巢防东都俄而贼使至诸将皆欲附贼畋开谕不可】伏兵髙鸡泊劫【王铎徙义昌节度使铎世贵出入裘马鲜明妾侍且众过魏乐彦桢子从训心利之李山甫者数举进士被黜依魏幕府内乐祸且怨中朝大臣导从训以诡谋使伏兵髙鸡泊劫之铎及家属吏佐三百余人皆遇害朝廷防弱不能治其寃天下痛之】质家族誓兵讨贼【韦昭度李昌符乱兴仓卒昭度质家族于禁军誓兵讨贼士感动乃平昌符】盗射李石【三年正月石将朝骑至亲仁里狙盗发射石伤马逸盗邀斫之坊门絶马尾乃得脱】徧南山五谷【李抱玉广德中时吐蕃入寇帝次陜羣盗徧南山五谷间东拒虢西抵岐椎剽不胜计诏太子賔客薛景仙为南山五溪谷防御使引兵招捕又不克更诏抱玉讨贼抱玉尽得贼株柢蹊隧分兵守诸谷使牙将李崇容精骑四百自桃林虢川袭之贼帅髙王脱身走城固山南西道张献诚擒以献悉索支党斩之不阅旬五谷平】贼避其锋【崔光逺为京兆尹防贼党剽泾阳休祠房椎牛呼饮光逺刺知之率兵夜趋其所使百骑彀满彀其前命骁士合噪贼醉不能师斩其徒二千得马千数俘一酋长以献自是贼常避其锋】数犯州县【元结时议曰乃今河北奸逆不尽山林江湖亡命尚多盗贼数犯州县百姓转徙踵继不絶将士临敌而奔贤人君子遁逃不出】捕支党皆尽【李栖筠为常州刺史宿贼张度保阳羡西川累年吏讨不克至是发卒捕斩支党皆尽里无吠狗】支党磐结【李芃永泰初宣饶剧贼方清陈庄西絶江劫商旅为乱支党磐结芃请以秋浦置州扼衿要使不得合从李勉是其计奏以宣之秋浦青阳饶之至德置池州即诏芃行州事】夹河为薮【刘晏以为东垣底柱渑池北河之间六百里戍逻久絶夺攘奸宄夹河为薮】依山为剽【刘潼厯京兆尹山南有剧贼依山为剽宣宗怒欲讨之宰相崔铉曰此陛下赤子廹于饥寒弄兵山谷间不足讨请遣使喻释之诏潼驰往】猬奋【闗播陈少游镇浙东淮南辟为判官李灵耀叛少游屯淮上所在盗贼猬奋播储赀力给军兴】惊剽【德宗初湖南峒贼王国良惊剽州县不可制诏播宣辑播且言奉诏平贼有如不受命臣谓发州兵翦定之帝曰善】克殄大盗【李晟帝至自梁晟以戎服见三桥帝驻马劳之晟再拜顿首贺克殄大盗庙朝安复】为盗剽胁【孔纬萧遘雅不喜及帝避朱玫次陈仓惟黄门衞士数百扈乘舆诏拜纬御史大夫令趣百官至行在时羣臣露颍厔为盗剽胁衣囊略尽纬谒宰相欲有所论遘与裴澈怨田令孜不欲行辞不见】盗贼显行【崔郾改岳鄂等州观察使自蔡人叛岳鄂常苦兵盗贼显行郾修治铠仗駃追穷蹑上下千里岁中悉捕平】送租赋为盗所夺【张万福摄舒庐寿团练使州送租赋诣都至颍为盗所夺万福领轻兵尾袭贼仓卒不得战悉擒之尽得所亡并先掠人妻女财畜万计】螘结【刘知谦客封州黄巢自岭表北还潮湘间羣盗螘结知谦因据封州有诏即授刺史】诛宿盗【顔泉明拜郫令诛宿盗人情翕然】道无寇迹【田仁防迁胜州都督境有夙贼依山剽行人仁防发骑捕格夷之城门夜开道无寇迹】刘蕡策【官乱人贫盗贼并起土崩之势忧在旦夕即不幸因之以疾疠继之以凶荒陈胜呉广不独起于秦赤眉黄巾不独起于汉】以戯御剧贼【安禄山反萧颖士往见河南采访使郭纳言御守计纳忽不用叹曰肉食者以儿戯御剧贼难矣哉】鸱峙二京【李翰传张廵功状曰张廵忠谊奋发率乌合守雍邱溃贼心腹及鲁炅弃甲宛叶哥舒翰败绩潼闗贼遂盗神噐鸱峙二京】遗赀布路【黄巢贼破阳武围郑州不克螘聚邓汝间闗以东州县大抵皆畏贼婴城守故贼放兵四略残郢复二州所过焚剽生人防尽官军急追则遗赀布路士争取之率逗挠不前】杀人如艺【儳路围福州观察使韦岫战不胜弃城遁贼入之焚室庐杀人如艺】城府穷为荆莱【秦宗权进破东都围陜州使秦彦寇淮淝秦贤略江南宗衡乱岳鄂贼渠率剽惨所至屠老懦焚屋庐城府穷为荆莱自闗中薄青齐南缭荆郢北亘卫滑皆麕骇雉伏至千里无舍烟】凭培塿以自固合莝脆以为强【柳宗元讨黄贼状凭培塿以自固合莝脆以为强劫胁使臣侵暴列郡虽狐防之陋无足示威而蜂虿之毒犹能害物必资翦伐方致和平】举宗肆暴恃狡兎之穴【跧伏偷安凭孽狐之邱】壮杀老啼且号【柳宗元寄韦珩到宫数宿贼满野壮杀老啼且号】盗贼纵横【杜甫寄栢学士林居盗贼纵横甚宻迩形神寂寞甘辛苦】大盗割鸿沟如风扫秋叶【李白】徒坚党合事钜寇牢或据深山或闭官道【杜牧贺擒贼表】唐亡诸盗皆生于大中之朝【太宗之遗德余泽去民也久矣而贤臣斥死庸懦在位厚赋深刑天下愁苦方是时也天将去唐诸盗并出唐逆臣賛】逆贼一奋中原刲裂【吐蕃賛宗有逸德而拓地太大务逺功忽近虞逆贼一奋中原刲裂讫二百年不得复完以至陵夷】髙鸡泊广袤数里【窦建德兵伐辽补队长防邑人孙安祖乃谋曰我闻髙鸡泊广袤数里葭薍阻奥可以违难承间窃出推埋掠敓足以自资为招亡兵使安祖率之入髙鸡为盗后自号漫天王筑坛于河间乐寿自立为长乐王更号夏王】岂伊山川间廻首盗贼繁【杜诗】漫山贼营垒廻首得无忧【同上】緑林宁小患【同上】淘物【黄巢防京师甫数日因大掠缚棰居人索财号淘物富家皆跣而驱】击杀八万人血流于路谓之洗城【黄巢复入京师怒民迎王师纵击杀八万人血流于路可渉也谓之洗城】骖衢杀人【李揆京师多盗至骖衢杀人尸沟中吏裭气李辅国方横请选羽林骑五百备徼捕揆曰本朝置南北衙文武区别更相检伺今以羽林代金吾忽有非常何以制之辅国议格】如猬毛而奋【王世充等賛帝失德天丑其为生人吁辜羣盗乗之如猬毛而奋】磨牙揺毒【其剧者若李宻因黎阳萧铣始江陵窦建德连河北王世充举东都皆磨牙揺毒以相噬螫】四出侵暴【屠烧县邑贼杀不辜环其地数千里莫不被其毒韩愈与桞中丞书】狼扈【元结丑徒狼扈】锋猬斧螗【柳平淮夷雅皇武裒凶鞠顽锋猬斧螗】聿擒其良【右翦左屠聿擒其良其良既宥告以父母同上方城】人揺不宁事变难测【陆宣公奏议寇乱有益翦灭无期人揺不宁事变难测】屡犯州县【文粹元结时议今所在盗贼屡犯州县】盗贼不起【同上天子往在灵武无今日威今而盗贼不起】二十为大将【英公言我年十三为无赖贼逢人则杀十四五为难当贼所不快者杀十七八为好贼上阵乃杀二十为大将使兵以杀人也出隋唐嘉话】犹张蹭蹬之鳞【于公异朱泚露布犹张蹭蹬之鳞更举螳蜋之臂】大略居人赀产【田神功传刘展反大略居人赀产发屋剔窌】豺狼塞路人断絶【烽火照夜尸纵横杜甫释闷】敓者时闻于道路穿窬者或纵于乡闾【白居易去盗贼议方今禁科虽严桴鼔未静敓者时闻于道路穿窬者或纵于乡闾】寘蟊贼于其心【元稹论讨贼表蕞尔防丑天将弃之寘蟊贼于其心假蝼蚁以为聚忠臣孝子思得食肉】除刬寇盗宇县清夷【韩愈贺册尊号表】贼壕连白翟战瓦落丹墀【杜诗】长江连海羣盗如麻【骤絶不可寻逐无闗可闲无要可防杜牧上李太尉】剽寇日旁午【郑从谠时承军乱剽寇日旁午从谠既视事奸无廋情乃推捕反贼诛其首恶】方地数千里不识盗贼【韩文】草间求活【李宻就翟让曰今羣豪竞兴公宜先天下攘除羣凶宁常剽夺草间求活哉】道路剽夺【王世充传道路剽夺使者苦之】孽气腥熖【所以亡隋触唐明德折北不支乃就殱夷王窦賛】痍叛残孽众不盈万【隐太子建成刘黒闼乱河北王珪等进说曰今黒闼痍叛残孽众不盈万利兵鏖之唾手可决请往讨之】陵惊郡邑【杜牧贺擒贼表】
　　窃盗【三】
　　白既贪财以肆心【乃行险以寘念】蓄行险之心【穷斯滥矣】遇慢藏之货【获则取之】窃财【窃人之财犹谓之盗】窃贿为盗　盗贼公行　盗器盗憎主人　充斥【言多也】盗有所在　萑蒲【见贼寇门】穷斯
　　滥矣【小人】穿窬之盗　小人有勇而无义为盗　约斯盗【小人贫斯约约斯盗也】行险【小人行险以求侥幸】法令滋彰盗贼多有　草窃【书曰殷人好草窃言草野窃盗以为姧】寇攘【书曰凡人自得罪寇攘奸宄杀越人于货攘夺也言杀人以求财货】【鸱义奸究矫虔】吾盗【臧武仲谓季孙曰召外盗礼焉何以止吾盗】外盗【外境之盗】贪冒之人将寘力焉　既贫斯约【谓富可求】求浮云之富　缄縢【扃鐍】揭箧之徒【胠箧】人患盗之昭也　诲盗暴客　杀之无罪【周礼凡盗贼军乡邑及家人杀之无罪注若今无故入人家牵引欲犯法者其时格杀之无罪】相翔【秋官野庐氏掌賔客至有相翔者则诛之注云相翔犹倡佯观伺将为盗也】外户不闭【谓无盗也】盗亦有道也【跖曰妄意室中之藏圣也先入勇也后出义也知可否智也均分仁也】大盗　小盗【庄子】探囊发匮【庄子曰将为胠箧探囊发匮之盗而为守备则必摄缄縢固扄鐍此世俗之所知也巨盗至则负匮揭箧担囊而趍唯恐缄縢扄鐍之不固】教盗【齐之国氏大富宋之向氏大贫请其术国氏曰吾善为盗向氏闻为盗之言不喻为盗之意遂逾垣穿宇手足所及无不探取俄而防获赃罪没先人之产国氏曰嘻为盗之道天有时地有利云雨滂润山泽田产育生吾禾黍植吾穜稑陆盗禽兽水盗鱼鳖皆天地所有岂吾所有吾取之故为盗夫金玉珍宝人之所聚盗之获罪宜哉向氏以为重罔已也】晋侯之竖头须窃藏以逃【传】不杀盗【曺襃为圉令以礼化民有他乡盗五人入圉界捕之太守马严促杀之襃曰絶人命者天亦絶之臯陶不为盗制死刑遂不杀严奏襃懦弱遂免官】　犇伏逃犇【晋以士防将中军于是晋国之盗犇于秦羊舌职曰吾闻禹称善人不善人逺善人在上则国无幸人】不仁者逺矣【舜有天下举臯陶不仁者逺矣】有耻且格【格改也】外户不闭【大道之行云云】路不拾遗【子产相郑】使民不为盗　絶巧弃智盗贼无有　盗贼伏隐【传】知禁萑蒲久静【桴鼓不鸣】顷因鲁赏庶其【暂闻充斥】旋见晋用士防【终致奔逃】四封之诘【十里以违】不归死于司败【宜勿使于追胥】逋逃　掩藏恶既相济【罪亦惟均】甲非归死【乙则保姧】入懐之鸟【漏网之鲸】掩贼【传毁则为贼掩贼为藏赖姧之用有常无赦】隐贼【少皥氏有不才子掩义隠贼好行凶德】惠奸【疾恶】荒阅【文王之法曰有亡荒阅阅搜也荒大也亡逃罪而隐者】同罪【楚文王作仆区之法曰盗所隐器与盗同罪若以二文之法取之盗有所在】诘盗【季孙谓臧武仲曰我有四封而诘盗何故不可】隐慝【慝恶也】搜慝【藏恶】利滛匿　容隐　穷鸟入懐　逋逃主【萃渊薮】获全　济难　私匿　窜身隐死【百家之邑可以隐死】藏亡匿【湖阳公主谓世祖曰文叔为白衣时藏亡匿死吏不敢到门】庇其贼人而取其地【传】囊槖【广川王国多盗张敞以耳目发起贼名区处王姬及同族刘调等通为囊槖注容止盗贼若囊槖盛物】盗有所在【无留慝传云】摘伏舍慝【季布】穷猿犇林【遇者则止】走鹿赴隂【急何能择】招诱【晋髙阳王睦招诱逋亡变姓名者七百余户贬为县侯】亡抵【张俭逃亡抵孔融兄襃襃不在融舍之州郡并收襃融二子争死竟坐襃罪】沉命【汉王温舒等酷虐而人轻犯法盗贼滋起以是沉命皆藏匿命逃亡也】过一饭【汉诏捕辛兴兴与鲍宣女壻许绀俱过宣一饭去宣不知情坐系狱自杀】长寇　救其患难【诚为好仁】匿乃奸回【则非嫉恶】救难虽容于投足【嫉恶终昧于刚肠】季布获全于朱家【元节匿死于孔氏】疑枉李【古诗曰君子防未然不处嫌疑间田不纳履李下不整防】薰莸　狐
　　疑【狗盗】厚诬【薄诉】盗璧【楚相亡璧疑张仪笞数百不伏】疑金【直不疑为郎同舍郎失金意不疑盗金不疑买金偿之后知非亡金者大慙】似是而非　研覈是非　李可疑【淄渑难别】拾尘惑孔【顔回炊有炲煤入饭中回乃拾之孔子疑之】妄意良人【元帝引宰相御史条责职事曰恶吏负贼妄意良人】猜祸【王温舒为中尉召猜祸吏与从事注吏好猜疑作祸害者任之】邻人父【史宋人有天雨坏墙其子曰不能筑将有盗其邻人父亦言之后果大失财物其子乃疑邻人父盗之】疑绔【陈重景公同舍郎告归误持邻舍郎绔去主疑重终不申说市绔还之后归者持绔还主事乃显然】　赏用闻仲弓之诫子【亦既自新】遇管氏之知人【由斯入用】人之纵欲【大为防而犹逾】法以止奸【小不忍而恐乱】昼伏夜动【始见穿窬之心】今是昨非【旋闻砥砺之节】若容已露之奸【恐诱将来之盗】作奸者如可举【为善者无乃疑】请敦理道【无启幸门】既舍而罪【乃升诸公】唯善所在【虽盗何伤】惟贤是求【虽盗必举】弃瑕録用【补过责功】所宜权以救世【不可垂以训人】若行其权道开以幸门则寇所由兴法不可禁若贷前定之法【是诱后来之奸】见小善而必求【财难茍得】逾大防而不禁【敝将若何】不窃【子曰茍子之不欲虽赏之不窃】遇盗【管仲遇盗取二人焉上以为公臣曰所与游辟也】遗布【陈寔字仲弓为太邱长有盗入其家伏梁上寔觉之召诸子戒之曰不善人未必本恶习以性成梁上君子也盗闻自投伏罪寔曰君貌非恶人当贫耳遗布二疋而遣之】赏盗【邾庶其以漆闾邱来奔季武子以公姑姊妻之皆有赐于从者鲁多盗季孙谓臧武仲曰不可诘也季孙曰我有四封而诘其盗何故不可武仲曰子召外盗而大礼焉何以止吾盗庶其窃邑以来子以姬氏妻之其次皁舆马其小者衣裳劒带是赏盗也而去之其或难焉】王烈【字彦方有盗牛者主得盗者曰无令王彦方知烈闻遗布一端以激之后有遗剑于路有一人守之以待主乃盗牛者】定交【戴若思不拘操行行遇陆机赴洛船装甚盛挥其徒掠之思登岸据胡牀坐指挥机遥谓曰卿才美如此何作刼耶若思流涕投劒谢罪机遂与定交】　捕捉不归死于司败【宜勿佚于追胥】周礼以比追胥【追逐寇也胥司捕寇者】唯田与追胥竭作【尽室行也】逐寇如追逃　犇秦之盗　执其有罪　书曰【庶羣饮汝勿佚尽执拘以云云擒奸追亡】出匣之兕【漏网之鲸】鹰鹯之逐鸟雀　视盗【郤雍能视盗察眉知之千无一遗文子曰雍必不得其死俄而羣盗杀雍】赭衣【张敞为京兆尹长安多盗敞求得酋长数千贷其罪犯其宿负令致诸偷酋长乃以赭污小偷衣令吏捕之】枹鼔【张敞为京兆尹枹鼔稀鸣枹鼔追盗鼔也】把重罪【王温舒为广平都尉择敢往吏皆把其隂重罪而纵使督盗即有廻避夷之】伺候先知【焦延寿字赣补小黄门以伺先知奸罪盗不得发】怒杀盗【张酺为东都吏有杀盗者酺按之以为长吏受赃从不至死盗徒皆饥寒何穷其法乎】三科募壮士诱贼【虞诩升卿为朝歌长贼屯聚设三科募壮士攻刼为上杀人偷人为次不事家业为下恕其罪使入贼诱令劫掠以伏兵待之】缓追逸贼【谷梁】越逐【臣妾逋逃勿敢越逐】延耆老致寇贼【定襄大姓杀吏拜班伯为太守乃延耆老日为供具耆老知酋豪懐恩醉酒具言盗贼亡匿处乃分部收捕旬日尽得之】耳目发姧【张敞为刺史以耳目发起盗贼主名区处】比三辅【张敞请治剧郡吏追捕有功者愿比三辅尤异以劝善上许之】缝衣以防綖【虞诩升卿为朝歌长贼数千屯聚诩遣贫人能缝者佣作贼衣以縁其裙为识有出市者辄擒】拒捍追捕【晋周访士逹时有访同姓名者罪当死吏误收访访奋击收者数千人皆走而归于帝帝不罪之】孔以稽禁御【陆贽视奸盗有无以稽禁御】窃其衣囊【杨再思初调元武尉使至京师舍逆旅有盗窃其衣囊再思遇之盗窘谢再思曰而苦贫故至此囊中檄无所事幸留他物可持去初不为人言】谨视【陆希声上言当谨视盗贼】人穷斯诈起为奸盗【宋务光书曰数年以来猛吏奋毒急政破资马困斯佚人穷斯诈起为奸盗从而刑之良可叹也】絶汴流【罗立言改阳武令设鎻絶汴流奸盗屏息】为偿所亡【袁滋华州刺史得盗贼哀其贫穷为偿所亡】奸夫盗儿【苏源明史思明防洛阳有诏幸东京将亲征源明因上防极谏曰奸夫盗儿连墙接栋磨励以须陛下之出御史大夫必不能澄清禁止】防窃狗盗【陈子昻上书傥防窃狗盗西入陜郊东犯虎牢取敖仓一杯粟陛下何以遏之】
　　杂盗【四】
　　白妻【巫臣有桑中之喜疑将窃妻以逃也传】药【姮娥窃羿不死药食之飞入月中】殒【晋蔡裔声如雷震有二盗入其室裔抚牀一呼二盗俱殒】鱼【世说王承为东海小吏盗池鱼获之承曰文王之囿与众共之池鱼何足惜乃释之】逾垣墙窃马牛【书曰无敢寇攘云云】香【韩寿窃香】羊【其父攘羊而子证之】裘【孟尝君有能狗盗入秦宫藏内盗狐白裘献秦后遂免难】东阳【国语曰子木曰资东阳之盗使杀椒举也】西鄙【传乐盈过周之西鄙掠之注云劫财物也】柳【晋陶侃士衡为荆州牧性聪敏尉夏施盗官柳种于巳门侃见驻车问曰此是武昌西门柳何因盗之施惶惧谢罪】布【楚江乙毋失布以盗由令尹也】【桑虞子深以至孝称园中熟有人逾垣盗之虞以园多棘恐刺盗者使奴开道偷乃负出知虞除之乃送所盗请罪仍以与之】斫树【范乔字伯孙腊夕邑人斫其树人告乔佯不闻邑人愧而归乔喻之曰节日取柴与父母欢娱何愧之有】青氊【语林曰王子敬卧斋中偷人取物卧不动偷复登厨子敬曰偷儿青氊我家旧物羣盗惊走】禾【淳于恭孟孙家有山田果树有偷恭禾者恭见恐其愧伏草中盗去乃起去】马【孔嵩被窃马贼自相让曰孔嵩善士岂宜盗窃遂送马谢之】武卒盗强弩弦【春秋决狱曰甲为武库卒盗强弩一时与弩异处当何罪论曰兵所居比司马阑入者髠重武备责精兵也弩蘖机郭轴异处盗之不至盗武库兵陈论曰大车无防小车无軏何以行之甲盗武库兵当弃市乎曰虽与弩异处不得不可谓弩矢射不中与无矢同不入与无镞同律曰此邉鄙兵所赃直百钱者当坐弃市】又马【秦穆公有骏马为盗杀食之公曰吾闻食骏马肉不饮酒必死遂赐羣盗酒饮】生刈稻【孙晷字文度年饥谷贵人有生刈其稻晷见而辟之去后乃自刈送之乡里感愧莫敢侵犯】赃物　司厉掌盗贼之任器货贿辨其物皆有数量贾而揭之入于司兵　頼姧之用【赖姧人之用物】隐器【传仆区法曰盗所隐器与盗同罪也】孔陈子昻防曰【夫人情以求生为急今有粟麦牛羊为之饵而不救其死安得不为盗乎】光火【冯元常徙眉州刺史劒南有光火盗夜掠人昼伏山谷元常谕以恩信约悔过自新贼相率脱甲面防】盗葱【张允济仕隋为武阳令过道旁有姥庐守所莳葱因教曰第还舍脱有盗当告令姥谢归俄大亡葱允济召十里内男女尽至物色验之果得盗者】夺缯【王君廓善盗尝负竹笱如鱼具内置逆刺见粥缯者以笱囊其头不可脱乃夺缯去而主不辨也】盗树【阳城有盗其树者城遇之虑其耻退自匿】盗羊【窦建徳邑人孙安祖盗羊为县令捕効笞辱安祖刺杀令亡抵建德】数盗姑家牧羊【杜伏威与里人辅公祏约刎颈交公祐数盗姑家牧羊以餽伏威】
　　奢侈【五】
　　白圣人去泰【君子戒盈】物惟恶盛【神亦害盈】不以义制【将由恶终】礼无纵欲【道贵去奢】俭虽讽于蟋蟀【奢则刺于蜉蝣】况当示礼之时【自致宣骄之祸】盈不可乆【贵而能贫】不逊【子曰奢则不逊俭则固与其不逊也宁固】宁俭【礼与其奢也宁俭】去奢【老子曰圣人去奢去泰】书曰位不期骄禄不期侈【贵不与骄期而骄自至富不与侈期而侈自至故戒之】满招损谦受益　欲败度纵败礼以速戾于厥躬穷泰极侈　纵欲不度【非度所制】盈必压【天之道也】崇侈　滋侈　泰侈　欲不可纵　骄奢滛佚【所自邪也】侈恶之大也【纳诸大恶】心侈体汰【文选言凭虚公子】侈靡　何礼之拘　遗咎【富贵而骄自遗其咎】益之而损　盗夸【老子曰服文采厌饮食是谓盗夸】宣骄以荡陵德【放荡败德】敝化奢丽怙侈灭义　骄滛矜夸【将由恶终】虽收放心【闲之惟难】处乐【不仁者不可以乆处约不可以长处乐】亡家之主【奢侈】力敝【华定侈女叔齐曰侈将以其力敝言力尽而敝】侈汰【伯有侈汰终取亡也禆灶指其门莠曰其莠犹在乎】富多【郑驷崇富而侈嬖大夫也而常陈卿之车服于其庭郑人恶而杀之】速朽【桓司马自为石椁三年而不成孔子曰若是其靡也死不如速朽之愈】丹楹刻桷【鲁庄公丹桓宫楹刻桓宫桷御孙谏曰俭德之共也侈恶之大也先君有共德而君纳诸大恶无乃不可乎】鹬冠【郑子臧好聚鹬冠郑伯闻而恶之使盗杀之君子曰服之不身之灾也彼其之子不称其服子臧有焉】琼弁【楚子玉为琼弁梦河神乞之不与果战败死之左传云】载宝【南宫敬叔必载宝而朝夫子曰防不如速贫之愈】峻宇雕墙　示侈【楚子示诸侯侈椒举曰三公二公皆示诸侯礼也今君以汰无乃不可乎不听之左传】服美【传曰服美不称必以恶终谓庆封也书曰服美于人】管氏有三归【娶三姓之女】乗肥马衣轻裘【子曰赤之适齐也云】玉食【汉陈咸为南郡守奢侈玉食】兽炭【羊琇作兽炭谓屑炭和作兽而烧之】何曾蒸饼【不十字坼不食又日食万钱曰无下筯处】抱罋酿酒【羊雅冬日令人抱罋取暖须防易人酒熟而已】镂簋朱弦【管仲】钟石之悬不移而具【刘向新序曰孟献子如晋韩宣子兕觞之饮三徙钟石之悬不移而具也】坐罪【韩延寿坐东郡奢侈弃市】限利【为制度汉书】恱纷华盛丽【史记曰子夏门人之髙第者犹云出见纷华盛丽而恱入闻夫子之道而乐二者心战未能自决况中庸乎】相夸【石崇与王恺羊琇之徒以奢靡相尚恺以澳釡崇以蜡代薪恺作布歩障四十里崇作锦歩障五十里崇泥屋以椒恺屋以石脂恺以瑚示崇崇击碎之其争豪如此】锦维舟【呉甘宁字兴覇道路往止绘锦维舟去或割弃之以示人之奢也】孔用度奢侈【范传正宦益逹用度益奢侈】享用【叚文昌少羇窭所向皆少谐及居将相享用奢侈士议尤替】骄奢则祸至【桞玭家训董生有云贺者在门吊者在闾言受福则骄奢骄奢则祸至】当时第一【崔寛本豪侈城南别墅池观堂皇为当时第一】为奢侈事【裴漼晚节稍畜伎妄为奢侈事议者以为缺】侈穷人欲而议者不之贬【郭子仪賛】奢者好亲人【所以多过宋子嵩化书】京师髙訾【胡证厚殖财自奉养车服器用珍侈遂号京师髙訾】城中开南北二第室宇奢广【元载城中开南北二第室宇奢广当时膏腴别墅疆畛相望且数十区名姝异妓虽禁中不逮帝尽得其状本传】炀帝奢侈【窦静授司农卿赵元楷为少卿静鄙其聚敛因防官属大言曰如炀帝奢侈竭四海自奉司农须公矣今天子躬节俭屈一人安兆庶恶用公哉元楷大慙】侈饮食【李令问厚奉养侈饮食】奢靡【魏徴曰今难得之货杂然并进玩好之作无时而息上奢靡而望下朴素力役广而兾农业兴不可得已】危亡之渐【禇遂良帝尝怪舜造漆器禹雕其俎谏者十余不止小物何必尔邪遂良曰雕琢害农力纂绣伤女工奢靡之始危亡之渐也漆器不止必金为之金又不止必玉为之故谏者救其源不使得开及其横流则无复事矣帝咨美之】服玩食饮必极丰侈【宇文士及过自奉养服玩食饮必极丰侈】韦陟侈纵【陟性侈纵喜饰服马侍儿阉童列左右常数十侔于王宫主第穷治馔羞择膏腴地艺谷麦以鸟羽择米毎食视庖中所弃其直犹不减万钱宴公侯家虽极水陆曾不下筯】后房歌舞伎百余【河间元王孝恭性奢豪后房歌舞伎百余】不循法【陇西恭王博乂骄侈不循法度伎妾数百曵罗绮甘粱肉放于声乐以自娱】妇人惟侈丽是好【封德彛杨素营仁寿宫表为土工监规创鸿侈宫成文帝怒曰素殚百姓力为吾掊怨天下素大惧伦曰毋恐皇后至自当免明日帝果劳素曰公知吾夫妇老无以自娯乐而盛饰此宫邪因大恱素退问何料而知伦曰上节俭故始见必怫然雅听后言妇人惟侈丽是好后恱则帝安矣素曰吾不及也】家声在人【李听盛饰车马服玩或戒之听曰家声在人若示衰薄恐不见忠功之効吾欲夸而劝之也】盛葺第舍【潘孟阳盛葺第舍帝微行至乐游原望见之以问左右孟阳惧辍不敢治而伎媵用度过侈汰人多指怒之】君臣穷极奢以相夸尚【五代晋臣景延广天福八年秋出帝幸大年庄还置酒延广第延广所进器服鞍马茶牀椅榻皆裹金银饰以龙凤又进帛五千疋绵一千四百两马二十二匹玉鞍衣袭犀玉金等请赐从官自皇帝重睿下至伴食刺史重睿从者各有差帝亦赐延广及其母妻从事押衙孔目官等称是时天下旱蝗民饥死者岁数十万而君臣穷极奢以相夸尚如此】一饮食必费万钱【五代赵岩自以有功于梁又尚公主闻唐驸马杜悰位至将相自奉甚丰耻其不及乃占天下良田大宅裒刻商旅其门如市租庸之物半入其私岩一饮食必费万钱】性豪侈【王琚自以立勲至天寳时为旧臣性豪侈其处方面去故就新受馈遗至数百万侍儿数十宝帐备具阖门三百口既失志稍自放不能遵法度在州与官属小吏酋豪饮谑樗蒱藏钩为乐毎徙官车马数里不絶】从賔客女伎驰弋凡四十年【同上】上茍好奢【则天下贪暴之吏将回心焉白居易】奢者三岁之计【一岁之用】蒿宫茅柱【实兴国之清猷玉席珠衣乃危邦之弊化希齐杯饮之年愿蹑鹑衣之代中宗断进献制】桀以瑶台为丽而不悟南巢之祸【殷辛以象箸为华而不知牧野之败谢偃本传】漆器非延叛之方【桀造之而人叛玉杯岂招亡之术纣用之而国亡徐贤妃諌防】初王叹隋夸侈收进曰【峻宇雕墙殷辛以亡土堦茅茨唐尧以昌阿房兴而秦祸速露台罢而汉祚永后王奢侈是矜死一夫之手何能保哉王重其言本传】雕金镂玉【采六合之珍竒剪翠裁红饰三春之草树即宜惩革勿用因循唐中宗断进竒巧制】忽彩椽之恭俭【追雕墙之侈唐魏征论时政】隋炀帝驱天下以从欲罄万物而自奉【采城中之子女求逺方之竒异宫室是饰台榭是崇同上】苦言嘉谋【将作少匠杨务廉素以工巧见用中兴初袁恕已恐其更启游娯侈靡之端言于中宗曰务廉致位九卿积有岁年苦言嘉谋无足可纪毎宫室营创必务其侈若不斥之何以广昭圣德由是左授陵州刺史旧史】百花焕发【宗毎年幸华清宫杨铦杨锜韩虢秦三夫人五家扈从毎家为一队着一色花五家合队照映如百花之换发遗钿坠舄瑟瑟珠翠灿烂芳馥于路孔平仲续世说】防筑台沼崇峙庑【魏元忠陈郡男子袁楚客者以书规之曰古者茅茨采椽以俭约遗子孙所以爱力也今公主所赏倾库府所造皆官供其防筑台沼崇峙庑山无本石木无近产造之终岁功用不絶夫为君所以养人非以害人今外戚不助养而反害之是使人主受谤天下】奉养华裕【李纾自奉养颇华裕】一言之恱赏至百万【严武在蜀颇放肆用度无艺或一言之恱赏至百万蜀虽号富饶而峻掊亟敛闾里为空】正寝华显避不敢居【田宏正为节度使民服玩僣侈者即日彻毁之承嗣时正寝华显宏正避不敢居更就采访使堂皇听事】恃功而侈【髙崇文为京西诸军都统崇文恃功而侈举蜀帑藏百工之巧者皆自随】倾赀货市权贵驩【范传正宦益逹用度益奢侈倾赀货市权贵驩私公府如家帑】以宝钿为井干【王鉷赐死有司籍苐舍数日不能徧至以宝钿为井干引泉激霤号自亭其奢侈如此】饮食资身过则生患衣服称德侈则生慢【柳公绰】舆服食饮光丽珍丰【裴冕性豪侈既素贵舆服食饮光丽珍丰枥马直数百金者常十数毎广防賔客不能名其馔】郭英乂【拜剑南节度使教女妓乗驴击毬钿鞍宝勒及他服用日无虑数万费以资倡乐未问民间事】不能自悛【李愿拜河中等节度使虽尝以荒侈败不能自悛】日费凡数十万【呉士矩开成初为江西观察使飨宴侈纵一日费凡数十万】盛满【杨收既益贵稍自盛满为夸侈门吏童客倚为奸】家畜声妓目使頥令自视王侯【王翰擢驾部贠外郎家畜声妓目使頥令自视王侯人莫不恶之】溺器以七宝装【后汉孟昶幸晋汉之际中国多故而据险一方君臣务为奢侈以自娱至于溺器皆以七宝装之】玉堂珠殿【南汉刘龚好奢悉聚南海珍宝以为玉堂珠殿】肉台盘【五代孙晟官至司空家益富骄毎食不设几案使众妓各执一器环立而侍号肉台盘时人效之】金银为篣筐篱【安禄山帝为禄山起第京师为琐户交防台观沼池华僣帟幕皆缇绣金银为篣筐篱大抵服御虽乗舆不能过】地仙【五代张筠居洛阳拥其赀以酒色声妓自娱足者十余年人谓之地仙】香闻数十里【宗贵妃杨氏传国忠既遥领劒南毎十月帝幸华清宫五宅车骑皆从家别为队队一色俄五家队合烂若万花川谷成锦绣国忠导以劒南旗节遗钿堕舄瑟瑟玑琲狼藉于道香闻数十里】錬炭【洛下有豪子饮食鲜华有李使君亦尚豪侈为具召之曾不下筯至飰李曰此以炭炊豪子勉食一匙曰凡以炭炊先烧熟谓之錬炭方始无烟气此亦非也剧谈録】销得锦半臂【郑愚好华侈以锦为半臂后以所业献崔铉曰真销得锦半臂北梦琐言】牀畔香童【王元宝好賔客务奢侈器玩服用僣于王者四方之士尽归仰焉常于寝帐牀前使娇童二人捧七宝博山炉自暝焚香彻曙出开元天宝遗事】锦纒头【又王元宝富而无学识尝防賔客明日亲友谓之曰昨日必有佳论元宝曰但费锦纒头耳】帘帷珠翠夹道不絶【庄宗遣李严聘蜀衍与俱朝上清而蜀都士庶帘帷珠翠夹道不絶严见其人物富盛而衍骄滛归献防伐蜀五代史】醉妆【后宫皆带金莲花冠酒酣免冠其髻髽然更施朱粉号醉妆同上】观沼华费皆千万【杜亚承陈少游后裒率烦重用度无艺人兾有所矫革而亚雅意丞弼厌外官徃往不亲事日夜召賔客言噱流连方春率民为竞渡戯亚欲轻駃乃髤舩底使篙人衣油防衣没水不濡观沼华费皆千万陇西李衡在坐曰使桀纣为之不是过也既泛九曲池曵绣为颿诧曰要当称是林沼衡曰未有锦防云何亚大慙】以沉香为亭【宗室汉敬宗侈宫室舶贾献沉香亭材帝受之汉谏曰以沉香为亭何异瑶台琼室乎】
　　僭【六　车服　乐舞　器物　祭祀居宇　城　葬　冠　燎附】
　　白名位不同【礼亦异数】易则生乱【过乃有刑】所宜守以等威【岂可易其纪律】茍无区别【则有觊觎】礼由位叙【名以器分】茍命数之或乖【于礼容而何取】虽器服不同【有以多为贵者】而等衰莫辨【无乃尔是过与所宜礼以节之】位茍殊于品列【服则异于节文】名位殊伦【易则生乱】器服异制【过则着刑】况当示俭之时【自贻犯贵之诮】唯器与名不可假人　不守其位【君子以是为滥矣】僭礼　下陵上僭　难为上也【孔子谓管仲镂簋朱纮旅树反玷贤大夫也而难为上也言大僭也】上不僭上【下不偪下】犯贵【袵席之上让而坐下人犹犯贵】犯君【朝廷之位让而就贱人犹犯君】败度　败礼　非制　非度不度　何礼之拘　名出于信【信以守器器以藏礼】易而生乱【过则有刑】服以旌礼【昭其度也昭其数也】登降有数　各以序守　官邪【由官邪也】名数【命数】等衰【等列】礼失则昬【名失则愆】表仪　爵命　礼命【九命之数见周礼】命数【周礼听禄位以礼命谓禄位之差以九命九锡之数】正其服位以仪辨等【则人不越】慎守【失守】犯上【失中】班制【礼也】夹毂焚香【士爕】
　　【字彦成为交趾太守出入鸣钟磬备威仪笳箫鼔吹车骑满道胡人夹道焚香妻妾乗辎軿子弟从兵骑当时贵重振服百蛮尉佗不足喻也】车服惟鹈讽其不称【相鼠刺以无仪】衞仲叔于奚有功衞人赏之以邑辞请繁缨以朝许之【繁缨马饰诸侯之制也】仲尼曰惜也不如多与之邑惟器与名不可假人【器车服名爵号】郑驷崇富而侈嬖大夫也而常陈卿之车服于其庭郑人恶而杀之　绣黼丹朱中衣大夫之僣礼也【皆诸侯之礼绣音宵】緑衣衞庄姜伤已也【妾上僣夫人失位也】诗曰緑兮衣兮緑衣黄裳【緑间色黄正色緑衣反黄里非礼制以喻妾上僣】朝服之以缟冠自季桓始也【僣宋王者之后也】易舆服之制【后汉梁兾易舆服之制作乎上軿车埤帻狭冠折上角拥身扇狐尾单衣】车服兵衞【萧望之奏韩延寿在东郡试骑士治饰兵车画龙虎朱雀延寿衣黄纨方领驾驷马传总建幢棨植羽葆鼔车歌车功曹引车皆驾驷马载棨防五骑马五分左右部军假司马千人持幡旁毂歌者先居射堂望见之延寿坐射堂令骑吏持防夹陛列立骑士从者带弓鞬罗后令骑士兵车四面营阵被甲把弩负兰又使骑吏戯车上弄马盗骖上僣不道坐弃市】　乐舞孔子谓季氏八佾舞于庭是可忍也孰不可忍也【八佾王者之乐季氏僣】三家者以雍彻子曰相维辟公天子穆穆奚取于三家之堂【三家叔孙孟孙季孙雍诗篇名天子祭宗庙之礼也】衞仲叔于奚有功衞人赏以邑辞请曲悬【曲悬轩悬也三面悬其形曲故曰曲悬】仲尼曰惜也唯器与名不可以假人　礼诸侯之宫悬而祭以白牡击玉磬朱干镂锡舞大夏武乗大辂此诸侯之僭礼【皆天子之礼也】大夫之奏肆夏自赵文子始也【僣诸侯之礼也】乐之奢失【罪以僣闻】徧舞【左传王子頽享大夫乐极徧舞徧舞六代乐郑伯曰乐祸也】金奏【郤至聘楚楚子享之为地室而悬焉郤至登金奏作于下惊而走出】曲旃【武安侯田蚡堂前罗列钟鼓立曲旃曲旃旌旗之类】噭咷　楚歌【韩延夀事具车服门】欲庭观帝乐【杜防公良知晋乱奔荆州荆州牧刘表令盍曜为汉主合雅乐乐徧表欲庭观之防谏曰今将军号为天子合乐而庭作之无乃不可乎表纳其言而止】奏肆夏于天子【舞八佾于季孙】　器物仲尼曰臧文仲不仁者三作虚器山节藻棁【有其器而无其位故曰虚器也】邦君为两君之好有反坫管氏亦有反坫　管仲镂簋而朱纮君子以为滥也　华而睆大夫之箦与【曾子寝疾曾元曾申坐于足童子隅坐而执烛童子曰云云曾子曰然斯季孙之赐也】候月蚀铸刀劒【萧望之奏韩延寿在东都时取官铜器候月蚀铸刀劒钩镡放效尚方事坐弃市】祭祀君子太牢而祭谓之礼匹士太牢而祭谓之攘【攘窃也君子大夫已上也】诸侯之宫悬【见上乐舞门注】四时追孝礿祀有常【九命辨仪牲盛异数】孝感于时【虽云罔极】祭不以礼【岂曰无违】追逺诚谓孝思【违礼则乖敬享】　居宇邦君树塞门管氏亦树塞门【人君树屏于门外管仲僣之】臧文仲居蔡【蔡龟也】山节藻棁何如其智也【言不智也】台门而旅树大夫之僭礼也儒有居处不滛　丰屋【蔀家】峻屋　不度【宣骄】峻宇雕墙城郑共叔段为京城太叔祭仲曰都城过百雉国之害也先王之制大都不过三国之一中五之一小九之一今京不度非制也君将不堪【传】周礼门阿之制以为都城之制【都五百里内王子弟之所封也取天子门阿之制五雉】宫隅之制以为城制【天子宫隅之制七雉】　葬春秋不称楚越之王防恐人惑也【楚越僣王号】晋侯纳王王享之请隧不许曰王章也【言隧天子典章也开地通路曰隧王葬之礼也诸侯悬棺而下之】宋公卒始厚葬用蜃炭始用殉【殉以人从死也】椁有【四阿】棺有翰桧【四阿椁也翰旁饰桧上饰也王者之礼】君子谓华元乐举于是不臣君生则纵其惑死又益其侈是弃君于恶也何臣之为　孺子之防哀公欲设拨【拨引輴车所谓绋也】　冠礼曰冠紫緌自鲁桓公始也【僣宋王者之后】衡紞纮綖【皆冠饰也】昭其度也　燎庭燎之有百由齐桓始也【僣天子礼也】其终夜燎孔専威福【宗楚客监察御史崔琬廷奏楚客处讷専威福有无君心晋卿骄恣跋扈】园槛【李师古园槛僣制】室宅舆马僣法度【韩休万年尉李美玉有罪帝将放岭南休曰尉小官犯非大恶今朝廷有大奸请得先治金吾大将军程伯献恃恩而贪室宅舆马僣法度臣请先伯献后美玉帝不许休固争】仪服僣上【藩镇王镕母亡始黩货财姬侍千人仪服僣上】治第过制【范传正拜宣歙观察使代还坐治第过制宪宗薄不用】僣正乐【于頔卒諡曰厉子孝友求改諡髙钺王彦威持不可谓頔内遮使者僣正乐势廹而朝非其宿心】益矜僣公私萧然【张延赏拜荆南劒南西川节度使成都吏郭英乂崔宁杨子琳乱益矜僣公私萧然延赏事为之制薄入谨出府库遂实唐史】




　　白孔六帖卷九十一
<子部,类书类,白孔六帖>
　　钦定四库全书
　　白孔六帖卷九十二　　唐　白居易　原本
　　宋　孔　传　续撰
　　诈伪【一】　　　　　謟佞【二】
　　小人【三】　　　　　恶【四】
　　雠怨【五】　　　　　父母雠【六】
　　兄弟雠【七】　　　　交游雠【八】
　　争【九】
　　诈伪【一　矫饰附】
　　白莫大之姧【无赦之罪】事则凭虚【罪宜阅实】作伪心劳日拙　其行也诈　诈谋　行伪而坚【言伪而辨】无载尔伪无行险伪人之伪言　防伪【周礼以五礼防万人之伪】诈伪之心　行诈【由之】
　　【行诈】着诚去伪鄙诈之心入之矣　君子审礼【不可诬以奸诈】诡谲【情伪予欺】诡辞　辟名【周礼凡失财用物辟名皆诛之辟名谓巧诈为文书与实不相应也】矫饰诈善　矫名【钓名】诚为小节【未得中行】为善无近名【矫诬诈也】非其矫节【是不知言】情伪【掠美】谲而不正　华而不实孔専以憸伪罔上【裴延龄剥下附上肆骋谲怪其进对皆他人莫敢言而延龄言之不疑亦人之所未闻者帝颇知其诈是时陆贽为宰相极论其谲妄不可任防盐铁使张滂京兆尹李充司农卿李铦皆劾延龄专以憸伪罔上帝怒罢贽宰相左除滂等官】内不情【张亮外敦厚而内不情】莫能探其膺肺【封伦善矫饰居之自如人莫能探其膺肺隐刺之乱数进忠策太宗以为诚横赐累万】披香殿【苏世长侍宴披香殿酒酣进曰此帝作邪何雕丽底此帝曰卿好谏似直然诈也岂不知此殿我所营乃诡云炀帝邪】引咎自挞【初在陜邑里犯法不能禁乃引咎自挞于防五伯疾其诡鞭之流血世长不胜痛楚而走人笑其不情】诡激【窦怀贞少诡激】摄提入太微【纪处讷神龙元年大旱中宗召问所以救人者武三思知之隂讽太史迦叶志忠奏是夜摄提入太微近帝座此天子与大臣接有纳忠之符帝信之下诏褒美赐处讷衣一副防六十叚】托疾【卢祖尚太宗召见内殿谓曰交州去朝廷逺前都督不称职公为我行无以道逺辞也祖尚顿首奉诏既而托疾自解】欺神诬君【宗楚客尝讽右补阙赵延禧陈符命以媚帝帝大喜权延禧諌议大夫识者以楚客欺神诬君且有大咎】多诈【宗室巨安禄山防东都授河南节度使诏兼御史大夫巨奏方艰难时贼多诈有如陛下召臣何以取信乃析契授之】诈为可喜事【王世充突厥围帝鴈门世充悉发江都兵赴难诈为可喜事以邀声誉在军蓬首垢面日夜悲泣不释甲卧必席藁帝以为忠愈属信之】乗险抵【刘栖楚其性诡激敢为怪行乗险抵若无顾借】圣米【杜佑镇淮南时方旱道路流亡籍籍民至漉漕渠遗米自给呼为圣米】权德舆上防斥言延龄【裴延龄以巧幸进判度支权德舆上防斥言延龄以常赋正额用度未尽者为羡利以夸已功用官钱售常平杂物还取其直号别贮羡钱因以罔上】辩给多诈【宇文融拜御史中丞中书令张説素恶融融每建白辄引大体廷争融揣不善欲先事中伤之张九龄谓曰融新用事辩给多诈公不可以忽曰狗鼠何能为】侈言诞计【闗播时李元平陶公逹张愻刘承诚率轻薄子游播门下能侈言诞计以功名自喜播谓皆宰相材数请帝用之】诈忠【宋申锡开成元年李石因延英召对从容言曰陛下之政皆承天心惟申锡之枉久未原雪帝慙曰我当时亦悟其失而诈忠者廹我以社稷计故耳使逢汉昭宣时当不坐此因追复右丞】饰情希进【韩滉晚节益苛惨故论者疑其饰情希进】陆贽上书【推至诚去逆诈】妄作符命【徐浩东都留守王倕表署其府民有妄作符命者众不为疑浩独按篆诘状果诈为之】险躁谲诡【吕温性险躁谲诡而好利】妄言陂苇【裴延龄擢司农少卿帝京右偏故有苇地数顷请以为内厩牧地水甘草荐与序厩等帝信之以问宰相皆曰当无有帝遣使按覆果诈延龄大慙帝不责也】同州大谷木【又造神龙佛祠须材五十尺者延龄妄奏同州大谷木数千章度皆八十尺】谲妄【是时陆贽为宰相帝素所信重极论其谲妄不可任帝以为排媢愈益厚延龄】岁旱不害有秋【李实贞元二十年旱徳宗访外疾苦实诡曰歳旱不害有秋】权诡【王重荣多权诡众所严惮虽主帅莫不下之】灸无完肤【刘廼帝狩奉天廼卧疾私第朱泚遣人召之面称疾笃复遣伪相蒋镇慰诱廼佯瘖不荅灸无完肤】权臯【安禄山借其名表为蓟尉署幕府臯度禄山且叛天宝十四载使献俘京师还过福昌尉仲謩謩妻臯妹也宻约以疾召之謩来臯佯喑直视謩而瞑謩为尽哀自唅敛之臯逸去人无知者云】积薪自焚【郎余令徙幽州録事参军有为浮屠者积薪自焚长史裴防率官属将观焉余令曰人好生恶死情也彼违蔑教义反其所欲公当察之毋轻往防试廉按果得所奸】下痢阳瘖【王维迁给事中安禄山反宗西狩维为贼得以药下痢阳瘖禄山素知其才迎置洛阳】诡言马殆不进【乔琳从幸奉天进幸梁州次盩厔诡言马殆不进帝素以旧老礼之给乗舆马辞病甚力帝赐所执策曰勉为良图与卿别矣】铁胎银【五代慕容彦超为人多智诈而好聚敛在镇常置库质钱有姧民为伪银以质者主吏久之乃觉彦超隂教主吏夜穴库垣尽徙其金帛于他所而以盗告彦超即榜于市使民自占所质以偿之民皆争以所质物自言已而得质伪银者寘之深室使教十余人日夜为之皆铁为质而包以银号铁胎银其被围也勉其城守者曰吾有银数千铤当悉以赐汝军士私相谓曰此铁胎尔复何用哉皆不为之用】防诈【陆贽奏议宗甘防诈之从诏渐渍不闻其失】左右使令诈难凭谨勿浪信常兢兢【韩愈永贞行】矫诈险贼【卢杞作相矫诈险贼排斥忠良】诡诈【牛羊日厯牛僧孺外惟简黙内诡诈】瑞盐【蒋镇天宝末转户部侍郎韩滉上言河中盐生瑞盐上以秋霖稍多水潦为患不宜生瑞命镇驰驿捡行之镇奏与滉同请置神祠锡其嘉号宝应灵庆池时霖潦弥月盐池为潦水所入其味多苦镇庇之饰诈识者丑之】诈绐百情【吐蕃诈绐百情懐恶相济】
　　謟佞【二】
　　白逺佞人　便辟【巧媚】善柔【面柔】便佞　佞而辩　謟防佞幸　佞臣【汉武帝时朱云上言愿赐上方斩马剑断佞臣头以励其余上问谁曰永昌侯张禹】取媚　茍容　而难任人【难拒也任佞也】素议所斥【窦懐贞附宗楚客安乐公主等以取贵位为素议所斥】张廷珪上书【愿登端士放佞人】衣笥有五色云劝宣布【韦巨源与安石同系景龙二年韦后自言衣笥有五色云巨源倡其伪劝中宗宣布天下帝从其言因是大赦】盛赞天子威德【李绛李吉甫甞盛赞天子威德帝欣然绛独曰陛下自视今日何如汉文帝帝曰朕安敢望文帝对曰是时贾谊以为厝火积薪下火未及然因以为安其忧如此】甘言阿匼【李齐运常次进帝与参决大事既无学暗于大体第以甘言阿匼而已】人之甚利【陆贽趋和求媚人之甚利存焉】邪謟得君则正士危【乂陆贽賛曰夫君子小人不两进邪謟得君则正士危何可赀耶】侧媚【张仲方李吉甫卒上议曰吉甫虽多才多艺而侧媚取容疉致台衮又言吉甫名不配行请俟蔡平然后议之】佞柔【杨虞卿佞柔善谐丽权幸倚为奸利】以幸进【韦贯之皇甫鏄张宿皆以幸进宿使淄青裴度欲为请银绯贯之曰宿奸佞吾等纵不能斥奈何欲假以宠乎】謟事【严挺之迁太府卿宰相张九龄雅知之用为尚书左丞知吏部选李林甫与九龄同辅政以九龄方得君謟事之内实不善也】陆贽上书【逺憸佞】嗜防【人务辨君子小人而恶直嗜防则君子小人固不可辨矣】奸佞营蛊【陈京传宪宗甞问宰相李吉甫我在藩邸闻德宗播迁梁汉久乃复谁实召乱为我言之对曰德宗始即位躬行慈俭引崔祐甫辅政四方企望至治祐甫殁宰相非其人奸佞营蛊谓河北叛臣可以力服甘语先入主听惑焉而陈京赵賛为帝税屋架贷贾缗内怨外忿身及大乱咎兴信宵人剥下佐上赖天之灵败不抵亡也】狎猥佻佞忘君臣礼法【李适为学士帝有所感即赋诗学士皆属和当时人所歆慕然皆狎猥佻佞忘君臣礼法唯以文华取幸】奉溺器【宋之问于时张易之等承昵宠甚之问与阃朝隐沈佺期刘允济倾心媚附易之所赋诸篇尽之问朝隐所为至为易之奉溺器景龙中謟事太平及安乐权盛复往谐结故太平深疾之】伏身俎盘为牺【阎朝隐后有疾令往祷少室山乃沐浴伏身俎盘为牺请代后疾还奏防后亦愈大见褒赐其资佞讇如此】绌左右之纎佞【刘蕡策宜绌左右之纎佞】用憸巧中帝意【韦渠牟特用憸巧中帝意非有嘉谟正辞感悟得君也】巧媚自固【皇甫鏄帝以天下略平亦欲崇台沼宫观自娱乐鏄与程异知帝意故数贡羡财隂佐所欲又赂吐突承璀为奥援故帝排众论决任之反以度为朋党不内其言鏄乃益以巧媚自固】迂媚【武士彠尝自言梦帝骑而上天帝笑曰尔故王威党也以能罢系刘宏基等其意可録且尝礼我故酬汝以官今胡迂妄媚我耶】专徇帝嗜欲【杨国忠便佞专徇帝嗜欲不顾天下成败】以便佞得大任【李林甫始九龄繇文学进守正持重而林甫特以便佞故得大任】善养君欲【林甫善养君欲自是帝深居燕适沈蛊衽席主德衰矣林甫毎奏请必先饷遗左右审伺微防以固恩信至饔夫御婢皆所欵厚故天子动静必具得之】茍非秦镜照胆尧羊触邪安能不惑【元稹戒励风俗德音】善柔成性佞媚为心昔事马周【分桃见宠后交刘洎割袖承恩生其羽翼长其光价王义方弹李义府防】姧邪善害人【文粹皮日休鹿门书蚄害稼不能害人姧邪善害人害稼者有时而稔是不害也虽有祝鮀之佞宋朝之美其害人也可胜道哉】蔽欺天子【林甫居相位凡十九年固宠市权欺蔽天子耳目谏官皆持禄养资无敢正言者】神降丹凤门以为老子告锡灵符【陈希烈天宝元年有神降丹凤门以为老子告锡灵符希烈因是上言臣侍演南华真经至七篇陛下顾曰此言养生朕既悟其术而德充符讵无非常应哉臣稽首对陛下德充于内符应于外必有絶瑞表之今灵符降锡与帝意合宜示史官着显祥樆照无穷其媮佞类如此】陈子昻八科【以正攻佞势不相利】希进取【房孺复多招术家言已五十当得宰相以熏权近希进取】为人巧佞【五代苏循为人巧佞阿防无耻惟利是趋也本传】迩佞防者非治安之宜【柳泽防】请视便液【郭宏霸再迁右台侍御史大夫魏元忠病僚属省候宏霸独后入忧见顔间请视便液即染指尝验疾轻重贺曰甘者病不瘳今味苦当愈喜甚元忠恶其媚暴语于朝】謟附贵宦若子姓奉父兄【吉温】裴均【初均与崔太素俱事中人窦文太素尝晨省文入卧内自谓待之至厚徐观后榻有频伸者乃均也】愿令公速愈【成敬苛与姚崇有亲姻崇寝疾敬苛造宅省焉对崇涕泪懐中置生雀数头持出放之祝云愿令公速愈崇忿其防媚自兹不复接遇唐新语】以笏叩颡呼明主【五代何泽外虽直言而内实邪佞尝于内殿起居班退独留以笏叩颡北望而呼曰明主明主闻者皆哂之】鸣靴鼻【张说謟事王毛仲其拜相王有力焉说往谢之抱之而舞鸣其靴鼻出朝野佥载】唐太宗知士及之佞为游言自解【宇文士及賛唐太宗知士及之佞为游言自解亦不能斥彼中材之主求不惑于佞难哉】指野鸟为鸾【旧史髙祖使建成世民将兵击西河郡攻拔之执郡丞髙德儒世民叹之曰汝指野鸟为鸾以欺人主取髙官吾兴义兵正为诛佞人耳遂斩之】顺是非以事之【元稹献事表其小人择利而喜曰君之所恶者拂心逆耳之言也吾将苟顺是非以事之可也由是进见者革而不内言事者寝而不闻】性謟诈善谐结权贵【窦懐贞性謟诈善谐结权贵宦者用事无不畏奉或见无须者误为之礼】君非其家奴何郎之云【宋璟时朝廷以易之等内宠不名其官呼易之五郎昌宗六郎郑善果谓璟曰公奈何谓五郎为卿璟曰以官正当为卿君非其家奴何郎之云】遽能结交游识时知变倾心面北事三五人【牛羊日厯常曰人生一世成童之后精方壮遽能结交游识时知变倾心面北事三五人可不下床使名誉若转丸走坂又何必如老书生辈矻矻于笔砚间暗记六经思溺诗赋髪白齿落曾不沾寸禄而覊穷不暇如此岂在读书业文乎】佞存真妾妇諌死是男儿【元稹】邪佞每思当面唾【杜牧商山】欲学为佞【韩愈上崔虞部书欲学为佞则患言讷辞直卒事不成徒使其躬儳焉如不终日】叛人佞子【刘子元賛圣主贤臣叛人佞子善恶汩汩有所未尽】禠朝服以项挽车【安乐公主赵履温謟事主尝禠朝服以项挽车韦庶人死蹈舞承天门呼万岁临淄王斩之】
　　小人【三】
　　白小人从迩　难事易恱　使人求备　比而不周同而不和　不耻不仁不畏不义不见利不劝不威不惩　难养【唯女子与小人为难养也】喻利【小人喻于利】衅勇啬祸【小人之性】近之则不逊逺之则怨　以小恶为无伤【小人以小恶为无伤而不去故恶积而不可掩罪大而不可解】孔魏徴上防曰【在贞观初亲君子斥小人比来轻防小人礼重君子重君子也恭而逺之轻小人也狎而近之近之莫见其非逺之莫见其是莫见其是则不待间而防莫见其非则有时而昵昵小人防君子而欲致治非所闻也】又陈事曰【若欲令君子小人是非不杂必懐之以德待之以信厉之以义节之以礼然后善善而恶恶审罸而明赏无为之化何逺之有】昵小人【李干佑虽彊直然昵小人】狄仁杰防曰【比縁军兴官吏侵渔州县科役督趣鞭笞情危事廹不循礼义投迹犬羊以图賖死此君子所愧而小人之常】辨邪【李德裕臣在先朝尝献大明赋以讽五曰辨邪讽任羣小也】咎恶暴天下【郑注荐李训使待诏帝欲授谏官徳裕曰昔诸葛亮有言亲贤臣逺小人汉所以兴隆也亲小人逺贤士后汉所以倾頽也今训小人顷咎恶暴天下不宜引致左右】治乱系信任【又谓治乱系信任引齐桓公问管仲以害霸者仲对琴瑟笙竽弋猎驰骋非害霸也惟知人不能举举不能任任而又杂以小人害霸也】二张势倾朝廷【魏元忠为左庶子时二张势倾朝廷元忠尝奏曰臣承先帝之顾且受陛下厚恩不能徇忠使小人在君侧臣之罪也易之等恨怒】陆贽上书【务接下而不辨君子小人则下固不可接矣】塞隂邪之路屏防狎之臣【刘蕡策】奸回人也【李珏始郑注以医进文宗一日语珏曰卿亦知有郑注乎宜与之言珏曰臣知之奸回人也帝愕然】险薄小人【周利贞贬涪州刺史未防复授黔州都督黄门侍郎张廷珪又奏还制书曰利贞险薄小人附防三思倾危朝廷何往日罸之而今日赏之宗乃止】五鬼【南唐李景以冯延已常梦锡为翰林学士冯延鲁为中书舍人陈觉为枢宻使魏岑查文徽为副使梦锡直宣政殿专掌宻命而延已等皆以邪佞用事呉人谓之五鬼】揣所说意度所恶闻【陆贽奏议夫流俗之敝多徇謟防揣所说意者则侈其言度所恶闻者则小其事】蔽明害理【同上夫小人于蔽明害理如目之有眯耳之有充嘉谷之有蟊粱禾之有蠹】蝇营狗茍【韩文送穷】夫口道先生语行如市人其名曰盗儒【牛僧孺传賛】羣沙秽明珠众草凌孤芳【李白古风】叔文沾沾小人窃天下柄与阳虎取大弓春秋书为盗无以异【本賛】郑注崭崭小人【本賛】输金袖璧可以不读书为名儒【牛羊日厯京兆尹杨虞卿上达宰相下干有司若党附者朝为布衣暮拾青紫其或能输金袖璧可以不读书为名儒不识字为博学】今其党赤舌而攻之【杨虞卿党嫉不附已者今其党赤舌而攻之辇下谓三杨为通天狐三十余年为朝廷之隂蠧】又曰门生故吏不牛则李又曰丑脓【女红切】多用半装【言僧孺取人多取登朝及宗闵之门生故吏谓之多用半装】罄室相结【牛僧孺辛秘为考官时以女妻之有应科目人杨承和当秘为考官时与登科中书覆落承和甚恩秘一日乃为内臣以至朱紫秘不知之元和中秘为礼于宣政殿方与承和相见且曰坐主记得门生否既之知曰老夫不忘也有一子壻仰累承和且言于帝呼为牛即乃罄室相结元和末僧孺乂引三杨与承和结识穆宗立承和有定策之功僧孺与焉洎承和掌枢宻僧孺不数年登台坐】内有奥主【及宗闵为相又引僧孺凡在宗闵门生虽卑官不周岁皆至大僚目内有奥主谓承和也凡在朋党四十人】人【魏征甞荐杜正伦矦君集才任宰相及正伦以罪黜君集坐逆诛人遂指为阿党也】浮狭少年【贠半千累兼右控鹤内供奉半千以控鹤在古无有而授任者皆浮狭少年非朝廷德选请罢之】邪薄之夫【阳城传柳宗元遗何蕃等书曰阳公在朝四方闻风贪冒茍进邪薄之夫沮其志】汉唐之末举其朝皆小人也【五代史呜呼始为朋党之论者谁欤甚乎作俑者也真可谓不仁之人哉予甞至繁城读魏受禅见汉之羣臣称魏功德而大书深刻自列其姓名以夸耀于世又读梁实録见文尉等所为如此未甞不为之流涕也夫以国予人而自夸耀及遂相之此非小人孰能为也汉唐之末举其朝皆小人也而其君子者何在哉】鉴其方鸠僝功辨其顺非坚伪【陆相奏议尧代之共工鲁邦之少夘伏惟陛下协放勲文思之德而鉴其方鸠僝功体仲尼天纵之明而辨其顺非坚伪】
　　恶【四　朋党附】
　　白恶之易也如火之燎于原不可向迩其犹可扑灭乎聚慝【慝恶也】恶不可长　长恶不悛　见恶如农夫之
　　务去草【必絶其根本勿使能植】同恶相济　复恶已甚【髙伯其为戮乎】小人以小恶为无伤【见上注】恶积不可掩　起秽　自臰腥闻　人之无良【多僻】爵罔及恶【德惟其贤】瘅恶【彰善瘅恶瘅去也】乐祸　恶恶如巷伯　佗膓【内恶】朋党君子周而不比小人比而不周　邪朋【朋党使正不正】三室如一【传】同恶相求【同求相合】朋家【作仇】党附【后汉皇甫规自陈党附】党与　景毅耻不在録牒【后汉诛党固李膺杜宻等侍御史景毅遣子事膺而未在録牒不预难毅曰本令子事膺是尊李公之道今遇难岂茍免乎遂自劾】枝叶相持【汉书】魏其矦灌夫相为引重【近相称举】三互法【灵帝时以州郡相党制婚姻及二州人士不得相对监临后有三互法】上下雷同　有党必有雠【言妄人无党】孔疾恶【韦云起太学博士王颇每叹曰韦生识悟富贵可自致然疾恶甚恐不得死讫如言果为窦轨敷奏杀之】又【刘暹天资疾恶】又【郑覃疾恶多所不容世以为大过惮之】又【田仁防资彊挚疾恶】疾恶如雠【李邕贬遵化尉妻温复为邕请戍边自赎曰邕疾恶如雠】诛四凶【李义府三子及壻尤凶肆既败人以为诛四凶或作河间道元帅刘祥道破铜山大贼李义府露布榜于衢】险贼寖露【卢杞既得志险贼寖露贤者媢能者忌】朋党盗权【萧瑀素贵但中狭毎燕见辄言龄辈朋党盗权若胶固然特未反耳帝曰知臣莫若君朕虽不明宁顿懵臧否】李安期曰【比见公卿有所荐唯皆劾为朋党滞抑者未伸而主荐者已訾所以人人争禁黙以被嚣谤】附下罔上【韦云起大业初改谒者建言今朝廷多山东人自作门戸附下罔上为朋党不抑其端必乱政因条陈姧状帝属大理推究于是左丞郎蔚之司别驾郎楚之等皆坐免】雅恶朋比【唐宪宗雅恶朋比倾防者尝览辩谤略善之】坐宗闵党【宗室汉坐宗闵党出为汾州刺史】公为我引杨执柔为党【狄仁杰为来俊臣所搆捕送制狱其属王得寿以情谓曰我意求少迁公为我引杨执柔为党公且免死仁杰叹曰皇天后土使仁杰为此乎即以首触柱血流沫而得寿惧而谢】穷治忠羲等党【陆象先时穷治忠羲等党与象先宻为申救保全甚众当时无知者】挟党背公【房琯帝以琯虚言浮诞内怏怏挟党背公非大臣体乾元元年出官为邠州刺史】附防嬖近【黎干附防嬖近挟左道希主恩】市人羣噪投砾【干除名长流既行市人数百羣噪投砾从之】上阿容则下朋党【班宏擢京官考使右仆射崔宁署兵部侍郎刘廼为上下考宏不从曰夫上多虚美则下趍竞上阿容则下朋党因削之乃闻谢曰敢掠一美以邀二罪乎】李绛论朋党【李绛帝患朋党以问绛荅曰自古人君最恶者朋党小人揣知故常借口以激怒上心朋党者寻之则无迹言之则可疑小人常以利动不顾忠义君子者遇主知则进疑则退安其位不为它计故常为奸人所乗夫圣人同迹贤者求类是同道也非党也陛下奉遵尧舜禹汤之德岂谓上与数千年君为党耶道德同尔汉时名节骨鲠之士同心爱国而宦官小人疾之起党锢之狱讫亡天下趍利之人常为朋比同其私也守正之人常遭构报违其私也小人多譛言常胜正人少直道常不胜可不戒哉绛居中介时为左右所不恱遂因以自明】多引私党【顔真卿知省事时元载多引私党畏羣臣论奏乃绐帝曰羣臣奏事多挟谗毁请每论事皆先白长官长官以白宰相宰相详可否以闻真卿上防】恶朋党【李晟尤恶下为朋党者】投殛奸党【韦臯知叔文多衅请皇太子监国又上牋暴叔文伾之奸太子遂受禅因投殛奸党】论李逢吉党【薛廷老论李逢吉党张权舆程昔范不宜居谏争官逢吉怒】孔纬【疾恶若讐中外闻风未绳辄肃】帝恶大臣朋比【屛居华隂李茂贞入杀韦昭度帝恶大臣朋比与藩臣交更召纬入朝】忌其亲近【郑覃文宗召为侍讲李宗闵牛僧孺知政以覃与李德裕厚忌其亲近为助阳迁工部尚书罢侍讲欲推逺之】疾恶多所不容【覃疾恶多所不容世以为太过惮之】诣附【王叔文隂结天下有名士而士之欲速进者率诣附之若韦执谊陆贽吕温李景俭韩景韩泰陈谏柳宗元刘禹锡为死友而凌凖程异又因其党进出入诡秘外莫得其端】柳宗元书【今其党与幸获寛贷各得善地无公事坐食奉禄德至渥也】务交结【殷侑晚节内兾台辅稍务交结而素望少衰】小人之徒同恶【裴度帝尝语曰臣事君当励善底公朕恶夫树党者度曰君子小人以类而聚未有无徒者君子之徒同德小人之徒同恶外甚类中实逺在陛下观所行必辨本传】种支党【李逢吉既代相思有以牙孽之引所厚李仲言张又新李续张权舆等内结宦官种支党丑沮日闻乃出度山南西道节度使】隂结近幸【李逢吉宪宗恶之出为剑南东川节度使穆宗即位徙山南东道縁讲侍恩隂结近幸召入为兵部尚书】有所求请先赂闗子【其党有张又新李续张权舆刘栖楚李虞程昔范姜治及训八人而傅防者又八人皆任要剧故号八闗十六子有所求请先赂闗子后逹于逢吉无不得所欲】树党相磨轧四十年【李宗闵长庆初钱徽典贡举宗闵托所亲于徽而李徳裕李绅元稹在翰林有宠于帝共白徽纳于丏取士不以实宗闵坐贬剑州刺史由是嫌怨显结树党相磨轧四十年大和中以吏部侍郎同平章事时德裕自浙西召欲以相而宗闵中助多先得进即引僧孺同秉政相唱和去异已者德裕所善皆逐之】魁【德裕为相与宗闵共当国德裕入谢文宗曰而知朝廷有朋党乎德裕曰今中朝半为党人虽后来者趋利而靡往往防之陛下能用中立无私者党与破矣帝曰众以杨虞卿张元夫萧澣为党魁德裕因请皆出为刺史帝然之】去河北贼易去此朋党难【时训注欲以权市天下凡不附巳者皆指以二人党逐去之人人骇栗连月雺梅帝乃诏宗闵德裕姻家门生故吏自今一切不问所以慰安中外尝叹曰去河北贼易去朝廷朋党难】朋比憸佞【杨嗣复辅政与宗闵善欲复用而畏郑覃乃托宦人讽帝帝因紫宸对果曰朕念宗闵久斥应授一官覃曰陛下徙令少近则可若再用臣请前免陈夷行曰宗闵之罪不即死为幸宝厯时李续张又新等曰八闗十六子朋比憸佞朝廷几危李珏曰此李逢吉之罪今续防阕不可不任以官夷行曰不然舜逐四凶天下治朝廷何惜数憸人使乱纪纲】崇私党薰炽中外【宗闵初为裴度引拔后荐德裕可为相宗闵遂与为怨韩愈为作南山猛虎行规之而宗闵崇私党薫炽中外卒以是败】以朋党获讥【杨嗣复紫宸奏事嗣复为帝言陆洿屏居民间而上书论兵可劝以官珏趣和曰士多趍竞能奬洿贪夫廉矣比窦洵直以论事见赏天下释然况官洿耶帝曰朕赏洵直褒其心尔郑覃不平曰彼包藏固未易知嗣复曰洵直无邪臣知之覃曰陛下当察朋党嗣复曰覃疑臣党臣应免即再拜祈罢珏见言切缪曰朋党固少弭覃曰附离复生帝曰向所谓党与不已尽乎覃曰杨汉公张又新李续嗣复曰臣闻左右佩劒彼此相笑未知覃果谓谁为奸邪因当香案顿首曰臣位宰相不能进贤退不肖以朋党获讥非所以重朝廷固乞罢帝方委以政故慰安之】八闗十六子【张又新李逢吉用事与拾遗李续刘栖楚等为逢吉吠所憎故有八闗十六子之目】植私【窦刘二张賛诗人斥譛人最甚投之豺虎有北不置也如羣栖楚辈则然肆讦以示公搆党以植私其言纚纚若可听卒而入于败乱也孔子所谓顺非而泽者欤利口覆邦家者欤】不敢负约【韦执谊与王伾居中窃命欲执谊据以奉行因用迷夺朝权执谊既为所引然外廹公议欲示天下非党与者乃时时异论相可否而宻谢叔文曰不敢负约欲共济国家事尔】傅匪人【韦王陆刘柳程賛曰彼若不传匪人自励材猷不失为名卿大夫惜哉】无邪心【李徳裕帝尝从容谓宰相曰有人称孔子与顔回子贡□相称誉不为朋党禹稷与臯陶转相汲引不为比周无邪心】朋党益炽【李珏开成中杨嗣复得君引珏同中书门下平章事与李固言皆善三人者居中秉权乃与郑覃陈夷行等更持议一好恶相影和朋党益炽矣】以党语污搢绅【周墀太和中训注乱政以党语污搢绅有名士分逐之独墀虽尝为宗闵所礼不能以罪诬也】牛头阿旁【路岩俄与韦保衡同当国二人势动天下时目其党为牛头阿旁言如鬼隂恶可畏也】蚩谪【李商隐王茂元镇河阳爱其才以子妻之得侍御史茂元善李德裕而牛李党人蚩谪商隐以为诡薄共排斥之】托其权【武三思司农少卿赵履温中书舍人郑愔长安令马构司勲郎中崔日用监察御史李托其权熏炙中外】狡狯【张镐言滑州防御使许叔兾狡狯临难必变宜追还宿卫书入不省】进朋党之说【夫欲空人之国而去其君子者必进朋党之说欲孤人主之势而蔽其耳目者必进朋党之说欲夺国而与人者必进朋党之说夫为君子者故甞寡过而小人欲加之罪则有可诬者有不可诬者不能遍及也至欲举天下之善求其类而尽去之惟指以为朋党耳故其亲戚故旧谓之朋党可也交游执友谓之朋党可也宦学相同谓之朋党可也门生故吏谓之朋党可也是数者皆其类也皆善人也故曰欲空人之国而去其君子者惟以朋党罪之则无免者矣五代史】孔子其徒三千不可谓之朋党【于延英殿侍讲陛下谓臣等云孔子其徙三千不可谓之朋党后汉太学诸生颇干时政其时谓之处士横议皆是乱风深要惩絶伏望陛下知其邪计从朋党中来毎事明察遏絶将来之渐则朝廷安静邪党自消賛皇一品集】渠憸宿狡【酷吏序】痛诋当路【李德裕初吉甫相宪宗牛僧孺李宗闵对直言防痛诋当路条失故吉甫诉于帝且泣有司皆得罪遂与为怨】党人牢不可破【李德裕裴度荐材堪相而李宗闵以中人助先秉政且得君而出德裕凡德裕所善悉逐之于是二人权震天下党人牢不可破矣】
　　雠怨【五　必报　不报附】
　　白始因胥怨【终乃交讐】代为仇雠【乃伏代讐】虐我则讐雠不逺矣郑息违言【违恨之言也】周郑交恶【两相疾恶也】蓄憾　毫髪为瑕【毫髪一为瑕邱山不可胜】复雠因疾犹慙义士之心【赵喜结客报讐遇雠家病不杀后竞杀之见下注】加怒及尸岂为仁者之勇　杯酒失意【失意杯酒间白刃起相讐】忘我大德【思我小怨】相为敌雠　结怨于人　怨不在大【亦不在小】和难【难仇讐也和平也】书于士【周礼报怨仇讐者书于士杀之无罪注云同国不相避也将报则无罪也】怨耦曰仇　仇家　怨汝【詈汝】怨岂在明不见是图【图于其所不见】易曰我仇有疾【不我能即吉】调人职曰凡鬬怒者成之不可则书之先动者诛之【谓不可和调者】仇予【书曰万姓仇予】虽有忮心不怨飘瓦【瓦落中人人不怨也以无情故】内隙　憾而能胗【胗重安也】怨府【聚怨也】礼着复雠【传明敌怨】若枕干之志无已【则推刃之祸难胜】必报奋其武怒以报其大耻【传】唯思旧怨【子常思旧怨以败】殄殱乃雠【书】复修旧怨【呉子伐陈复修怨也旧曰夫差不修德而修怨也】逃雠不如死【楚昭王曰弃盟逃雠不如死死之一也其死讐乎】以怨报怨【以怨报怨则人有所惩】释憾【请君释憾于宋】甘心【管仲讐也请受而甘心焉言杀以快意也】袭雠【妇人不忘袭讐我反忘之】以亢其雠【亢当】雪耻　肆其忿悁【悁恚也】睚眦之雠必报　获魏齐之首【范睢被魏齐胁折齿投于厠中后于秦卒获齐首】盗楚相之城【张仪饮于楚相门意仪盗璧笞数百后相秦檄楚曰昔不盗尔璧今将盗尔城】百金【严仲子仇于韩相侠累乃以百金于聂政刺杀之】私憾败国【宋将战郑华元杀羊食士其御车者羊斟不与食及战斟曰畴昔之羊子为政今日之事我为政与入师故败君子谓斟非人以私憾败国殄人刑莫大焉】白刃相雠【失意杯酒间白刃起相讐】无能渉河【却克怒妇人之笑曰所不此报无能渉河伐齐】嫠妇【莒有妇人莒子杀其夫巳为嫠妇纺纑以度莒城而去之以献齐齐师以得夜缒以登莒城传云怨不在大】寃禽【精卫鸟常衘西山木石填东海以其曾溺海内】以报东门之役　北宫黝之养勇恶声至必反之　交雠反杀【地官调人职凡杀人则邦国交讐之注反复也此欲除害弱敌邦国交雠明不和诸矦诸矦得即诛之郑云谓重杀也】雠有衅不可失【传鬭伯比】杨阿若【常以执仇解怨为事故语曰东市相杀杨阿若西市相斫杨阿若】栾布【为人所掠为奴与主报怨后为燕相曰富贵不快意非贤者有怨以法灭之也】李广【覇陵尉呵止广广后为北平太守请与俱至则斩之】释憾　怨若怨焉【国语尹铎以其赏如伯乐氏伯乐氏曰吾为主图怨若怨焉云云】不受谢【葢勲与苏正和有怨刺史梁鹄欲杀正和勲救免正和诣谢勲不见曰吾为梁使君不为正和复自杀之】报纎介之忿　虐我则雠不报犯而不校【校报也曾子曰犯而不校吾友常从事于斯矣顔回也】怨是用希【伯夷叔齐不念旧恶怨是用希】小白用管【宁报射钩之雠】重耳见披【岂念斩祛之怨】睚眦必报【身则怨多】仇雠不念【人无所惩】毫髪之隙【则宜推而逺之】骨肉之仇【不可莫之报也】思小怨而不可【忘大耻而亦难】念虐我之雠【一之谓甚】思寛身之戒【两不相伤】伐雠不可及公【私憾岂宜败国】将叶南方之强【宜释东门之怨】益仇害公【防骈曰前志有之曰敌怨不在后嗣忠之道也介人之宠以报私怨非勇也损怨益仇非智也以私害公非良也】损怨【子产曰忠信以损怨不闻作威以防怨】匿怨而友其人　私忌【惠伯曰公事有公利无私忌之讐也】以德报怨【以直报怨】崇雠【是堕党而崇雠】寛身之仁也【不寻诸仇讐】而忘大耻【思小惠也】两不相伤　私憾岂宜败国【见上文】私雠不及公【王生言也】勿雠【周礼凡杀人有义者不同国勿令雠雠之则死义杀者虽父兄不使报也】寛柔以教不报无道南方之强也君子居之【不报无道谓犯而不校也】孔饮酣怨言【刘文静自以材能过裴寂逺甚而寂独用故旧恩居其上意不平毎论政多戾駮遂有隙甞与弟散骑常侍文起饮酣有怨言拔刀击柱曰当斩寂】人与为怨【令狐峘性愎且介人人与为怨】封伦【始伦之归萧瑀数荐之及是瑀为左仆射毎议事伦初坚定至帝前辄变易由是有隙】自诉于帝【武儒衡知谏议大夫皇甫镈以宰相领度支剥下以媚天子儒衡防其状鏄自诉于帝曰乃欲报怨邪鏄不敢对】縁私怨【杨凭与御史中丞李夷简素有隙德宗时假借方镇习为僣拟事夷简首按凭时以为直而縁私怨论者亦不与】使怨归上【杨炎恶严郢异巳隂讽御史张着劾郢匿发民浚渠使怨归上削兼御史中丞卢杞引郢为御史大夫共谋炎罪逐炎崖州】修怨【杨炎及再辅政稍修怨罢李藩宰相而裴顿左迁皆其谋也】牛李之憾【李德裕诛裴度使与元稹相怨夺其宰相而已代之欲引僧孺益树党乃出德裕为浙西观察使俄而僧孺入相由是牛李之憾深】李吉甫【相宪宗牛僧孺李宗闵对直言策痛诋当路条失政吉甫诉于帝且泣有司皆得罪遂与为怨吉甫又为帝谋讨两河叛将李逢吉沮解其言功未既而吉甫卒裴度实继之逢吉以议不合罢去故追衘吉甫而怨度摈德裕不得进至是间帝暗庸乃出李德裕】织成其罪【李绅部人讼呉湘受赃狼藉身娶民顔悦女绅使观察判官魏铏鞫湘罪明白论报杀之议者谓呉氏世为宰相有嫌疑绅内顾望织成其罪】媢恨【呉通元与陆贽吉中孚韦执谊竝位贽文髙有谋特为帝器遇且更险难有功通元等特以东宫恩旧进昵而不礼见贽骤擢颇媢恨】挟素怨【牛僧孺吐蕃请和约弛兵大酋悉坦谋举维州入之剑南于是李德裕请捣虏之虚可以得志僧孺持不可遂诏返降者时皆谓僧孺挟素怨横议沮解之】果于复怨【窦羣狠自用果于复怨始召将大任之众皆惧及闻其死乃安本传】二怨相济【李德裕大和三年召拜兵部侍郎裴度荐材堪宰相而李宗闵以中人助先秉政且得君出德裕为郑滑节度使引僧孺协力罢政事二怨相济凡德裕所善悉逐之于是二人权震天下党人牢不可破矣】疾其怨望【王徽权京兆尹罢帝还京师复申前授称疾不任奉谒宰相疾其怨望贬嶲州刺史】以怨报德【白敏中李德裕荐知制诰迁刑部尚书德裕贬敏中抵之甚力议者訾恶德裕著书亦尝言惟以怨报德为不可测葢斥敏中云】郁怏散职有怨言【刘幽求罢姚崇素忌之奏幽求郁怏散职有怨言有诏鞫治】饰情复怨【张延赏更四镇所至民颂其爱及当国饰情复怨不称所望】宿嫌【李泌初帝在东宫李林甫数构譛势危甚及即位怨之欲掘焚骨泌以天子而念宿嫌示天下以不广】眦睚必雠【杨炎防元载抵罪俄而得政然忮害根中不能自止眦睚必雠果于用私】大怨望【呉通元拜谏议大夫自以久次当得中书舍人大怨望本传】衔宿怒【刘晏始杨炎为吏部侍郎晏为尚书盛气不相下晏治元载罪而炎坐贬及炎执政衘宿怒将为载报仇】变更【裴垍传垍之进李吉甫荐颇力及居中多变更吉甫时约束吉甫复用衘之防垍与史官蒋武等上德宗实録吉甫以垍引疾解史任不宜冒奏乃徙垍太子賔客罢武等史官】挟私怨【李德裕迁淮南节度使代牛僧孺僧孺闻之以军事付其副张鹭即驰去淮南府钱八十万缗德裕奏言止四十万为鹭用其半僧孺诉于帝而谏官姚合魏謩等共劾奏德裕挟私怨沮伤僧孺】以私怨杀谊士乎【李靖髙祖已定京师将斩之靖呼曰公起兵为天下除暴乱欲就犬事以私怨杀谊士乎】饭客不召【严挺之从孙绶初绶未显过于閺乡尉李逹逹不礼方饭他客不召绶后逹罢彭城令过并州晨入谒不知绶也绶方大宴賔客召逹至戒客勿起让曰吾昔羁旅閺乡君方召客食而不顾我今召客亦不敢留君逹慙不得去左右引出悸而瘖卧馆数月】狠于自用【韦挺初挺为大夫时马周为监察御史挺不甚礼及周为中书令帝欲湔拭用之周言挺狠于自用非宰相器遂止】释憾于兄【太宗皇后长孙氏异母兄安业无行父防逐后无忌还外家后贵未尝以为言后与李孝常等谋反将诛后叩头曰安业罪无赦然向遇妾不以慈户知之今论如法人必谓妾释憾于兄无乃为帝累乎遂得减流越嶲】仇不共天【窦建德】释斩祛之怨【陆宣公奏议置射钩之贼以任其才释斩祛之怨以免于难此桓文所以宏霸业也】仇雠不得不用【同上适时之宜虽仇雠不得不用】所不与公者有如此觞【刘仁轨为御史袁异式所劾慢辱之及仁轨拜司宪而异式自解仁轨曰所不与公者有如此觞】梦里赢输【王起大和中未第流落河朔为从事多怨朝廷之执政有诗云劝君不用夸头角梦里赢输总未真南部新书】频怨句刺弃遗【韩愈赠崔评事频怨句刺弃遗岂有闲官敢推引】卢杞忌张镒刚直欲去之【张镒卢杞忌张镒刚直欲去之时朱泚以卢龙卒戍凤翔帝择人以代杞即谬曰凤翔将校班秩素髙非宰相信臣不可镇抚臣宜行帝不许杞复曰陛下必以臣容貌最陋不为三军所信恐后生变臣不敢自谋惟陛下择之帝乃顾镒曰文武兼资望重内外无易卿者为朕抚卢龙士乃以中书侍郎为凤翔陇右节度使镒知为杞隂中然辞穷因再拜受诏】置怨结懽【李吉甫李泌窦参器其才厚遇之陆贽疑有党出为明州长史贽之贬忠州宰相欲害之起吉甫为忠州刺史使甘心焉既至置怨结懽人益重其量】贞观初房元龄杜如晦新得君事任稍分【瑀不能无少望乗罅切诋辞防防躁太宗怒废于家萧瑀传】怨仇所报【李绅以文艺节操见用而屡为怨仇所报却卒能自伸其才】
　　父母雠【六】
　　白子夏问曰居父母之仇如之何子曰寝苫枕干不仕弗与共天下【不可与竝生】遇诸市朝不反兵而鬬【常不释兵】礼曰父母之雠不与共戴天　棠君尚谓其弟伍贠曰亲戚为戮不可以莫之报也【楚杀其父兄】君讨臣谁敢雠之君命天也若死天命将谁雠之【谓君杀其父不可报也】王孙弥庸见姑蔑之旗曰吾父之旗也不可以见雠而不杀乃汝伐雠死而无悔伍子胥伐楚以报父雠周礼调人掌万人之难而和谐之【难仇雠也】父母之雠避诸海外　君之雠视父各亲其亲【以怨报怨】子无忘孝【人有所惩】辱亲结怨　孝不忘
　　亲仁轻侮法【后汉侮辱人父其子杀之肃宗贯其死自后因以为比遂定议以轻侮法张敏駮曰春秋之义子不报雠而法不灭以相杀路不可开也】不葬报雠【苏不韦父谦为督邮按美阳令李嵩输左校嵩后为司刑谦至死不韦乃穿地逹嵩在厠遂杀其妻子嵩乃以版籍地不韦知有备乃掘嵩父墓断头祭父坟标之于市嵩不敢言退位掩塞捕不韦不得欧血而卒不韦遇赦遂得改葬行防何休方之伍贠郭林宗曰子胥因呉不韦单特优于贠也】走马引【琴操曰走马引摴里牧恭作也为父报雠亡藏山林之下夜有马围其室明旦视之天马迹也畅然悟曰吾以义杀人何以藏遂作走马引】甞胆【夫差甞胆以报父雠】毁父雠【汉申咸毁薛宣不孝宣子祝赇客杨明遮斫咸于宫门外中丞议不以凡鬭论当弃市朝廷直以为遇人不以义而见疻者宜与疻人同罪竟减死】雠疾不杀【后汉赵喜字伯阳兄为人杀无子喜结客往复雠家尽疾病喜以因疾杀人非仁不杀后仇家自缚诣喜喜不见竟杀之】孔请偿母怨【李载义初载义母葬范阳为杨志诚掘发后志诚被逐道太原载义奏请剔其心偿母怨不许又欲杀之官属苦救乃免然尽戕其妻息士卒其天资骄暴云】手杀雠人【张琇传髙宗时绛州人赵思举父为人杀思举防母改嫁仇家不疑思举长为人佣夜读书久之手杀雠人诣官自陈帝原之】下邽人徐君父为县吏赵师韫所杀卒能手刃父雠束身归罪【时谏臣陈子昻议诛之而旌其闾柳宗元駮其议曰若君之父不防于公罪师韫之诛独以其私怨奋其吏气虐于非辜州牧不知罪刑官不知问上下冒吁号不闻而君能以戴天为大耻枕戈为得礼处心积虑以冲讐人之胷介然自克即死无憾是守礼而行义也执事者宜有慙色将谢之不暇又何诛焉其或君之父不免于罪师韫之诛不愆于法是非死于吏也死于法也法其可讐乎讐天子之法而伐奉法之吏是悖骜而凌上也执而诛之所以正邦典又何旌焉】父母之仇不同天【虽及匹夫而犹寝苫枕干以期必报是以子胥不徇伍奢之死卒能发既葬之墓鞭不义之尸取贵春秋垂名万古元稹授田布节度使制】审言有孝子【杜审言贬吉州司户参军司马周季重司户郭若讷诬其罪系狱将杀之季重将死曰审言有孝子吾不知若讷故悮我】诬冒战级私庸兵【张琇父审素为嶲州都督有陈纂仁者诬其冒战级私庸兵诏御史杨注即按纂仁复告审素与总管董堂礼反堂礼不胜忿杀纂仁以兵七百围注胁使露章雪审素罪既而吏共斩堂礼注得出遂当审素实反斩之琇与兄瑝尚防徙岭南久之逃还注更名万顷瑝时年十三琇少二岁夜狙万顷于魏王池瑝斫其马万顷惊不及鬭为琇所杀条所以杀万顷状系于斧奔江南将杀诬父罪者然后诣有司泛水吏捕以闻中书令张九龄等皆称其孝烈宜贷死侍中裴耀卿等陈不可帝亦喟然谓九龄曰孝子义不顾命杀之可成其志赦之则亏律凡为子孰不愿孝转相雠杀遂无已时】葢以寃抑沉痛而号无告也【柳宗元駮复雠议礼之所谓雠者葢以寃抑沉痛而号无告也非谓抵罪触法防子大戮而曰彼杀之我乃杀之不议曲直暴寡胁弱而已】推刃之道【同上父受诛子复雠此是推刃之道复雠不除害今若取此以断两下相杀则合于礼矣且夫不忘雠孝也不爱死义也是必逹理而闻道者也】愿归死有司【太宗时有即墨人王君操父隋末为乡人李君则所杀亡命去时君操尚防至贞观朝世更易而君操窭孤雠家无所惮诣州自言操宻挟刃而杀之剔其心肝噉立尽趋告刺史曰父死凶手厯二十年不克报乃今刷愤愿归死有司州上状帝为贷死】
　　兄弟雠【七】
　　白为仇且因断手【报怨诚谓甘心】子夏问曰居昆弟之仇如之何子曰仕不与共国衘君命而使虽遇之不鬬居从父昆弟之仇不为魁【魁首】主人能则执兵而陪其后　礼曰兄弟之雠不反兵【恒执杀具】周礼调人凡和难兄弟之雠避诸千里之外从父昆弟之仇不同国【此谓谐和不执仇也】孔舍则崇雠报为伤义【白居易集戊兄为辛所杀戊遇辛不杀居易判云舍则崇讐报为伤义】戊居兄之雠当执兵而不返辛杀人以义将剚刃而攸难【同上】救兄有急难之戚中臂非必死之疮【柳宗元柳州上本府状救兄伤以竹刺莫果右臂经十二日身死人莫诚窃以莫诚赴急而动事出一时解难为心岂思它物救兄有急难之戚中臂非必死之疮不幸致殂揣非本意伏乞俯赐兴哀特从屈法】
　　交游雠【八】
　　白交游之雠不同国【礼】史豫让为智伯报雠【乃漆身为疠吞炭为哑而求杀赵襄子乃伏劒三跃呼天而击其衣曰吾可以地下报智伯矣因自杀】厉匹夫之志【报国士之恩】士为知己者死　周礼凡和难师长之雠视兄弟【避之千里外】主友之雠视从父昆弟【不同国也】为交友报父雠【何颙友人虞高讐未报病甚颙之高泣诉颙颙感义为复雠后汉人】孔杨炎为元载报仇【刘晏始杨炎为吏部侍郎晏为尚书盛气不相下晏治元载罪而炎坐贬及炎执政衘宿怨将为载报仇】
　　争【九　不争附】
　　白情因利动【忿则争兴】凭贪惏以肆心【恃彊暴而逞力】让为义所【争乃患先】争端【人知云云】狠无求胜【狠争讼也】锥刀之末将尽争之凡有血气皆有争心【晏子曰】分争辨讼　在丑夷不争【丑众也夷齐也】争鬬之狱繁　止争【律者所以定分而止争也】事末【范蠡曰争者事之末】争心【叔向曰先王之议事以制不为刑辟惧有争心】争夺相杀谓之人患【礼】见利而让义也　啧有烦言【言悖而出亦悖而入】恶言【忿言违言】恶声之至必反之　陵犯【司虣禁出入相陵犯者】胜而无耻不争不争【无竞】致让【法争】善胜【不争而善胜】柔胜刚【弱胜强】夫唯不争故天下莫能与之争　让为礼出【争为祸门】彊在守柔【胜由不竞】自胜者彊　恶言不出于口【忿言不及于身】礼无求胜【道贵不争】伏不竞【伏湛世传授经清浄无竞东州号伏不竞】理遣【卫玠字叔宝常云人非意相干可以理遣故不见喜愠之容】孔忿争御前【萧瑀坐与陈叔逹忿争御前不恭免岁余】犯顔争枉直【徐有功武后僣位以急变相告言者无虚日朝野震恐莫敢正言独有功数犯顔争枉直后厉语折抑有功争益牢】嚣竞【韦博为京兆尹与御史中丞嚣竞不平皆得罪】大臣争口语【郑畋同平章事干符六年黄巢势寖盛据安南腾书求天平节度使畋欲因授岭南节度使而卢擕方倚髙骈使立功即抗论至相诟嫚擕怒拂衣去裾蔑于砚因抵之帝以大臣争口语无以示百官乃俱罢】古初【孰称古初朴蒙空洞而无争厥流以讹越乃奋敓鬭怒振动静专肆为浮威柳宗元贞符】架巢空穴挽草木取皮革【饥渴牡牝之欲欧其内于是乃知噬禽兽咀果谷合偶而居交焉而争际马而鬭力大者搏齿利者齧刚者决羣众者轧兵良者杀披披籍籍草野涂血然后强有力者出而治之同上】开口争事【闗播卢杞让播曰以君寡言故至此奈何欲开口争事邪余见言门】纷争帐中【韩全义为淮西行营招讨使每议攻战宦竖十数纷争帐中人好自异互诋訾不能决】民有鬭争不决【李戡隐阳羡里阳羡民有鬭争不决而诣戡以辨】数辨争【李元纮与杜暹数辨争帝前帝不怿皆罢之】辨争殿上【李吉甫帝进李绛遂与有隙数辨争殿上帝多直绛】严语侵之无所容假【唐史吉顼时武懿宗讨契丹退保相州后争功殿中懿宗陋短俯偻顼严语侵之无所容假后怒曰我在乃籍诸武它日安可保御之】驱使必争【唐史吉顼贬琰州尉及辞召见泣曰臣去国无复再谒愿有所言然病棘请须防间后命坐顼曰水土皆一盎有争乎曰无曰以为涂有争乎曰无曰以涂为佛与道有争乎曰有之顼顿首曰虽臣亦以为有夫皇子外戚有分则两安今太子再立而外诸王并封陛下何以和之贵贱亲防之不明是驱使必争臣知两不安矣后曰朕知之业已然且奈何】





　　白孔六帖卷九十二
　　钦定四库全书
　　白孔六帖卷九十三　　唐　白居易　原本
　　宋　孔　传　续撰
　　诟骂【一】　　　　　谗谤【二】
　　黜辱【三】　　　　　羞耻【四】
</div>
    <div class="pagination">
<a href="白孔六帖_page44.html">上一页</a><span>...</span><a href="白孔六帖_page40.html">40</a><a href="白孔六帖_page41.html">41</a><a href="白孔六帖_page42.html">42</a><a href="白孔六帖_page43.html">43</a><a href="白孔六帖_page44.html">44</a><span class="current-page">45</span><a href="白孔六帖_page46.html">46</a><a href="白孔六帖_page47.html">47</a><a href="白孔六帖_page48.html">48</a><a href="白孔六帖_page49.html">49</a><a href="白孔六帖_page50.html">50</a><a href="白孔六帖_page46.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
