<!DOCTYPE html>
<html>
<head>
    <meta charset="UTF-8">
    <title>证治准绳 - 第 9 页/共 348 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>证治准绳 - 第 9 页/共 348 页</h1>
    <div class="content">　　淋之为病尝观病源候论谓由肾虚而膀胱热也膀胱与肾为表里俱主水水入小肠与胞行于隂为溲便也若饮食不节喜怒不时虚实不调蔵府不和致肾虚而膀胱热肾虚则小便数膀胱热则水下涩数而且濇则淋沥不宣故谓之淋其状小腹急痛引于脐小便出少气数及分石淋劳淋血淋气淋膏淋冷淋其石淋者有如沙石劳淋者劳倦即发血淋者心主血气通小肠热甚则抟于血脉血得热则流行入胞中与溲俱下膏淋者肥液若脂膏又名肉淋气淋者胞内气胀小腹坚满出少喜数尿有余冷淋者冷气客于下焦邪正交争满于胞内水道不宣先寒战然后便数成淋可谓悉病情矣考之内经则淋病之因又不止此大纲有二曰湿曰热谓太隂作初气病中热胀脾受积湿之气小便黄赤甚则淋少阳作二气风火郁于上而热其病淋盖五蔵六府十二经脉气皆相通移是故足太阳主表上行则统诸阳之气下行则入膀胱又肺者通调水道下输膀胱脾胃消化水谷或在表在上在中凡有热则水液皆热转输下之然后膀胱得之而热矣且小肠是心之府主热者也其水必自小肠渗入膀胱胞中诸热应于心者其小肠必热胞受其热经緭胞移热于膀胱者则癃溺血是也由此而言初起之热邪不一其因皆得传于膀胱而成淋若不先治其所起之本止从末流胞中之热施治未为善也予尝思之淋病必由热甚生湿湿生则水液浑凝结而为淋不独此也更有人服金石药者入房太甚败精流入胞中及饮食痰积渗入者则皆成淋丹溪尝治一小儿在胎受久服金石药之余毒病淋一十五年以紫雪治愈凡治病不求其本可乎小便涩痛常急欲溺及去防滴茎中痛不可忍者此五淋病生料五苓散加阿胶或车前子末或五苓散益元散等分和服并可吞火府丹佐以导赤散石苇散　若热极成淋服药不效者宜减桂五苓散加木通滑石灯心瞿麦各少许仍研麦门冬草连根车前草白龙草各自然汁和蜜水调下　气淋气壅不通小便淋结脐下防闷疼痛瞿麦汤石苇散榆枝汤木香流气饮　气虚淋八物汤加杜牛膝黄芩汁煎服老人气虚亦能淋参术中加木通山栀　血受伤者补血行血自愈勿作淋治　死血作淋牛膝膏妙但虚人能损胃不宜食　千金云用牛膝以酒煮服治小便淋痛肘后方用牛膝根茎叶亦以酒煮服治小便不利茎中痛欲死及治妇人血结坚痛如神盖牛膝治淋之圣药也但虚人当用补剂监制之耳
　　血淋用侧柏叶生藕节车前草等分捣汁调益元散立效散瞿麦散小蓟饮子柿蒂散当归汤羚羊角饮鸡苏饮子金黄散髪灰散　戴氏云血淋一证须看血色分冷热色鲜者心小肠实热色瘀者肾膀胱虚冷若的是冷淋及下元虚冷血色瘀者并宜汉椒根剉碎不论多少白水煎候冷进按血多有热极兼水化而黑凝者未可便以为冷也　膏淋鹿角霜丸沉香散沉香丸磁石丸海金砂散兔丝丸　戴云有似淋非淋小便色如米泔或便中有如鼻涕之状此乃精溺俱出精塞溺道故便欲出不能而痛宜大兔丝子丸鹿茸丸之类按此即膏淋也　沙石淋乃是膀胱蓄热而成正如汤瓶久在火中底结白碱而不能去理宜清彻积热使水道通则沙石出而可愈宜神效琥珀散如圣散石燕丸独圣散石首鱼脑骨十个火煅滑石二钱琥珀三分俱为细末毎服一钱空心煎木通汤调下　鼈甲九肋者一个酥炙令脆为细末毎服一匙酒调服当下淋石　雄鹊烧灰淋取汁饮之石即下　石淋小便时沙石下流塞其水道痛不可忍经及时日水道不通其气上攻头痛面肿重则四肢八节俱肿其石大者如梅核坚硬如有棱角其石小者唯碎石相结通下即碎宜服此取石方用冬葵子滑石射干知母已上各一分通草三分为细末毎服二钱半水一盏半苦竹叶十片同煎取一盏去滓食前热服又大府热头痛若体气壮健先进后方药两三盏然后进取石方用麻黄去节羌活射干荆芥穗紫苑防风知母蔓荆子牵牛各一分半夏二铢为细末毎服二钱水一盏煎九分去滓食后热服　石淋导水用蝼蛄七枚以盐一两同于新瓦上铺盖焙干研为细末毎服一钱匕温酒调服　劳淋地黄丸黄茋汤白芍药丸　冷淋肉苁蓉丸泽泻散沉香散防榔散生附散戴氏云进冷剂愈甚者此是冷淋宜地髓汤下附子八味丸有因服五苓散等药不效用生料鹿茸丸却愈此皆下元虚冷之故乃刘河间则谓亦由热客膀胱鬰结不能渗泄非真冷也　小便淋茎中痛不可忍相引脇下痛宜参苓琥珀汤　有小便艰涩如淋不痛而痒者虚证也宜八味丸生料鹿茸丸之类若因思虑过度致淋宜归脾汤或辰砂妙香散吞威喜丸或妙香散和五苓散　汗多而小便赤涩暑月多有此证盛暑所饮既多小便反涩少而赤縁上停为饮外发为汗津液不通小肠涩闭则水不运下五苓散一名导逆内有术桂收汗猪苓泽泻茯苓分水道收其在外者使之内又从而利导焉发者敛之壅者通之义取于此然有虚劳汗多而赤涩者却是五内枯燥滋腴既去不能生津故溺涩而赤不宜过用通小便之剂竭其肾水唯当温养润肺十全大补汤养荣汤之类自足选用汗者心液心主血血荣则心得所养汗止津生不待通而溺自清矣诸失精血及患痈毒人或有小便赤涩之证此亦是枯竭不润之故并宜前法
　　胞痹　痹论云小腹膀胱按之内痛若沃以汤涩于小便上为清涕夫膀胱者州都之官津液蔵焉气化则能出矣今风寒湿邪气客于胞中则气不能化出故胞满而水道不通其证小腹膀胱按之内痛若沃以汤涩于小便以足太阳经其直行者上交巅入络脑下灌鼻窍则为清涕也　肾着汤　茯苓丸　巴戟丸　肾沥汤姙娠淋　乃肾与膀胱虚热不能制水然姙妇胞系于肾肾间虚热而成斯证甚者心烦闷乱名曰子淋也若颈项筋挛语濇痰甚用羚羊角散　若小便濇少淋沥用安荣散　若肝经湿热用龙胆泻肝汤　若肝经虚热用加味逍遥散　腿足转筋而小便不利急用八味丸缓则不救　若服燥剂而小便频数或不利用生地茯苓牛膝黄蘗知母芎归甘草　若频数而色黄用四物加黄蘗知母五味麦门参　若肺气虚而短少用补中益气加山药麦门　若隂挺痿痹而频数用地黄丸　若热结膀胱而不利用五苓散　若脾肺燥不能化生宜黄芩清肺饮　若膀胱隂虚阳无所生用滋肾丸　若膀胱阳虚隂无所化用肾气丸
　　产后淋　因热客于脬虚则频数热则涩痛气虚兼热血入胞中则血随小便出而为血淋也　若膀胱虚热用六味丸　若隂虚而阳无以化用滋隂肾气丸盖土生金金生水当滋化源　陈氏云治产前后淋其法不同产前当安胎产后当去血瞿麦蒲黄最为产后要药茅根汤主治产后诸淋
　　诊　肾脉滑实为癃防　痹脉滑甚为防癃　少隂脉数妇人则隂中生疮男子则气淋　盛大而实者生虚小而涩者死　下焦气血干者死　鼻头色黄者小便难　素问竒病论病有癃者一日数十溲此不足也身热如炭颈膺如格人迎躁盛喘息气逆此有余也太隂脉细微如髪者此不足也其病安在名为何病岐伯曰病在太隂其盛在胃颇在肺病名曰厥死不治












　　证治准绳卷十三
<子部,医家类,证治准绳>
　　钦定四库全书
　　证治准绳卷十四
　　明　王肯堂　撰
　　准绳
　　大小腑门
　　小便数
　　运气小便数皆属火经云少阳之复便数憎风是也小便数唯二蔵有之一属肺经云肺肝太隂之脉气盛有余则肩背痛风寒汗出中风小便数而欠是也以刺言之泻手太隂则愈一属肝经云足厥隂之疟令人如癃状而小便不利又云肝痹者夜卧则惊多饮数小便是也视虚实补泻之则愈　数而少茯苓琥珀汤利之数而多薯蓣莲肉益智仁之属收之　生薯蓣半斤刮去皮以刀切碎于铛中煮酒沸下薯蓣不得搅待熟加盐葱白更添酒空腹下二三盏妙　莲肉去皮不以多少用好酒浸一两宿猪肚一个将酒浸莲肉入肚中多半为度水煮熟取出莲肉切焙干为细末酒煮麫糊为丸如芡实大毎服五十丸食前米饮汤下名水芝丸夜多小便益智二十四个为末盐五分水一盏煎八分临卧温服　卫真汤并丸　桑螵蛸散　戴氏云小便多者乃下元虚冷肾不摄水以致渗泄宜兔丝子丸八味丸兔丹生料鹿茸丸　有人毎日从早至午前定尿四次一日之间又自无事此肾虚所致亦犹脾肾泄早泄而晚愈次日又复然者也　若小便常急徧数虽多而所出常少放了复急不涩痛却非淋证亦有小便毕少顷将谓已尽忽再出些少者多因自忍尿或忍尿行房事而然宜生料五苓散减泽泻之半加阿胶一钱吞加减八味丸此丸须用五味子者　有盛喜致小便多日夜无度乃喜极伤心心与小肠为表里宜分清饮四七汤各半贴和煎仍以辰砂妙香散吞小兔丝子丸或兔丹　若频频欲去而溺不多但不痛耳此肾与膀胱俱虚客热乗之虚则不能制水宜补肾丸六味地黄丸　热入水道涩而不利八正散或五苓散加黄蘗知母麦门冬木通　大便硬小便数者是谓脾约脾约丸主之
　　小便不禁
　　原病式云热甚客于肾部干于足厥隂之经廷孔郁结极甚而气血不能宣通则痿痹神无所用故津液渗入膀胱而旋溺遗失不能收禁也考之内经则谓督脉生病为遗溺灵枢谓肝所生病为遗溺盖因二经循隂器系廷孔病则荣卫不至气血劳劣莫能约束水道之窍故遗失不禁刘河间可谓得此防矣然内经复言膀胱不约为遗溺灵枢言手太隂之别名曰列缺其病虚则欠防小便遗数由此观之则又不独病在隂器廷孔而已夫如是者内由三焦决凟之失常也何则手少阳之脉从缺盆布膻中下隔循属三焦足太阳之脉从肩膊内挟脊抵腰中入循膂属膀胱三焦虚则膀胱虚故不约也肺从上焦通调水道下输膀胱肾又上连肺故将两蔵是子母也母虚子亦虚此上中下三焦气虚皆足以致遗溺矣由是而知三焦所部五蔵之淫气变而为五邪者悉能于于下焦肾肝膀胱出水之窍而为不禁之病何止于热极郁结痿痹肾部而已乎又自内经所谓太隂在泉客胜湿客下焦溲便不时太隂之复甚则入肾窍泄无度者观之则知湿主于痞况是所胜之邪其不为郁结痿痹者乎从而思之圣人之言举一隅便当以三隅反前所谓肝肾膀胱之病不言其邪可见诸邪尽能病之也次言手太隂列缺虚者为子母蔵气之要也可见所生所胜不胜之五邪皆足以乗之也其言太隂之胜复则湿为所胜之重者也其他风寒燥热虽不及言可知在其中矣　治法上虚补气　下虚涩脱东垣云小便遗失者肺金虚也宜安卧养气禁劳役
　　以黄茋人参之类补之不愈当责有热加黄蘗生地下虚谓膀胱下焦虚经云水泉不止者是膀胱不蔵也仲景云下焦竭则遗溺失便其气不能自禁制不须治久则愈又云下焦不归则遗溲世用桑螵蛸鸡防胵之类是也　古方多燥热如二气丹家韭子丸兔丝子丸固脬丸白茯苓散鹿茸散兔丝子散内有桂附唯真虚寒者宜之　桑螵蛸散鹿角霜丸阿胶饮鹿茸散温补而不僣　小便不禁而淋沥涩滞者泽泻散茯苓丸滑脱者牡蛎丸　如白薇散鸡肠散内俱有寒药内热者宜之　娄全善治一男子遗溺不觉脉洪大盛以黄蘗知母杜牛膝为君青皮甘草为臣木香为佐桂些少反佐服数贴大效此法与千金白薇散皆河间所谓热甚廷孔郁结神无所用不能收禁之意也　遗尿有实热者用神芎导水丸毎服百丸空心白汤下若一服利止后服此谓淫气遗溺痹聚在肾痹谓气血不通宣也戴云睡着遗尿者此亦下元冷小便无禁而然宜大
　　兔丝子丸猪胞炙碎煎汤下凡遗尿皆属虚　通用方薏苡仁盐炒煎服　鸡肠一具以水三升煮取一升分三服一方用雄鸡烧灰为末用三指撮温浆水调一钱向北斗服之更良　雄鸡喉咙及矢白防胵里黄皮烧为末麦粥清调服　羊脬盛水贮令满系两头煮熟开取水顿服之　鸡防胵一具并肠洗浄烧灰男用雌女用雄为细末毎服二钱空心温酒调服一方如猪脬灰燕蓐草主眠中遗尿不觉烧令黒研水进方寸匕
　　膀胱欬者欬而遗溺
　　姙娠尿出不知　用白薇芍药为末酒调下或白矾牡蛎为末酒调二钱或鸡毛灰末酒服一匕或炙桑螵蛸益智仁为末米饮下　薛氏云前证若脬中有热宜加味逍遥散若脾肺气虚宜补中益气汤加益智若肝肾隂虚宜六味丸
　　产后小便数　乃气血不能制故也　薛氏曰若因穏婆不慎以致胞损而小便淋沥者用八珍汤以补气血兼进补脬饮若因膀胱气虚而小便频数当补脾肺若膀胱隂虚而小便淋沥须补肺肾
　　妇人产蓐产理不顺致伤膀胱遗尿无时宜补脬饮桑螵蛸散白薇散薛氏曰前证若脾肺阳虚用补中益气汤若肝肾隂虚用六味地黄丸若肝肾之气虚寒用八味地黄丸若肝脾气血虚热用加味逍遥散佐以六味丸　丹溪云尝见尿胞因收生者不谨以致破损而得淋沥病遂为废疾有妇年壮难产得此因思肌肉破伤在外者可以补完胞虽在腹恐亦可治诊其脉虚甚遂与峻补以参茋为君芎归为臣桃仁陈皮黄茋茯苓为佐煎以猪羊胞中汤极饥时饮之但剂小者率用一两至一月而安盖令气血骤长其胞自完恐稍缓亦难成功矣
　　小便黄赤
　　诸病水液浑浊皆属于热　小便黄者少腹中有热也蔵府小便黄有四　一属肝热经云肝热病者小便
　　先黄是也　二属胃实经云胃足阳明之脉气盛则身巳前皆热其有余于胃则消善饥溺色黄是也　三属肺虚经云肺手太隂之脉气虚则肩背痛寒少气不足以息溺色变是也　四属肾虚经云冬脉者肾脉也冬脉不及则令人眇清脊痛小便变是也　运气小便黄有二　一属风经云厥隂之胜胠脇气变化而为热小便黄赤是也　二属热经云少隂司天热淫所胜病溺之变又云少阳之胜溺赤善惊又云阳明司天淫气下临暴热至乃暑阳气郁发小便变是也盖暴热谓地气少隂之热也　邪之所在者为不足中气不足溲便为之变补足外踝下气之用药则补中益气汤是已小便黄无如黄蘗知母效　脉经云尺濇足胫逆冷小便赤宜服附子四逆汤足太冲补之
　　遗精
　　丹溪书分梦遗精滑为二门盖梦与鬼交为梦遗不因梦感而自遗者为精滑然总之为遗精也其治法无二故合之　或问精滑何因得之曰金匮要畧谓虚劳之病脉浮大手足烦隂寒精自出又谓脉而大此名革亡血失精又谓小腹急隂头寒脉动微男失精女子梦交通巢氏病源以虚劳病分出五劳七伤六极二十三蒸之名于七伤中精连蒸病中玉房蒸男则遗沥漏精与尿精闻见精出及失精等皆混同仍类虚劳门为肾主蔵精故尽作肾气衰弱之病似若他蔵无损焉岂其然哉夫五蔵皆蔵精者也尝考灵枢本神篇首谓天之在我者徳也地之在我者气也徳流气薄而生者也故生之来谓之精两精相抟谓之神如是者通言一身主宰之精神也因心肾是水火之蔵法天地施化生成之道故蔵精神为五蔵之宗主其次言所以任物者谓之心心有所忆谓之意意有所存谓之志因志而存变谓之思因思而逺慕谓之虑因虑而处物谓之智如是者皆因心神随物所感变而分之是谓五志遂有五神蔵之名五神既分则于徳化政令性味各司其属者之用于是心肾之水火亦俯从五神之列然而所主之精神则并行未始相离而五神五变者分之如此则精亦从神之所变随处与之合矣故五蔵各得蔵其精神以行其用是之谓蔵真主所以属本气之生化者也茍有一蔵之真不得其正则一蔵之病作矣茍一蔵之精神伤之甚者则必害其心肾之主精神者也如所谓怵惕思虑则伤神神伤则恐惧流淫而不止喜乐恐惧则伤精精伤则骨痠痿厥而不举喜乐者惮散而不蔵恐惧者荡燀而不收是故主蔵精者不可伤伤则失守而隂虚隂虚则无气无气则死矣如是者精神之在五蔵伤之则淫邪立至心之在志为喜在气为火为热肾之在志为恐在气为水为寒于是怵思虑伤其神神伤则火动不止火动不止则肾水恐惧之志者并矣恐甚不解则动中而肾自伤肾主蔵精与所受五蔵六府所输至之精皆不得蔵而时自下矣此乃以心肾主宰精神者言也至若他蔵之精各得而泄有所据乎曰内经所谓思想无穷所愿不得意淫于外入房太甚宗筋弛纵发为白淫其病筋痿筋痿者生于肝使内王注以白淫是白物淫衍如精之状因溲而下虽云如精殆非将化未成之精而径出者乎何以言之精有谓生来之精者先身生之精也有谓食气入胃散精于五蔵者有谓水饮自脾肺输肾而四布五经并行之精者此水谷日生之精也然饮食日生之精皆从生来元精之所化而后分布其蔵盈溢则输之于肾肾乃元气之本生成之根以始终化之养之之道也若饮食之精遇一蔵有邪则其蔵之食味化之不全不得入与元精俱蔵而竟泄出与夫所谓脾移热于肾少腹寃热而痛出白者义亦如之王注虽谓消脂烁肉无乃消其肾所蔵之精欤盖使二蔵无病则此白物其不为精乎使二蔵有病则所蔵之精其不变为白物而出之乎以此比例则肺脾二蔵之精宁不有似肝蔵之伤神动气致精失守而走泄者乎然则治当何如曰独肾泄者治其肾由他蔵而致肾之泄者则两治之在他蔵自泄者治其本蔵必察四属以求其治大抵精自心而泄则血脉空虚本纵不收自肺而泄者皮革毛焦喘急不利自脾而泄者色黄肉消四肢懈惰自肝而泄者色青而筋痿自肾而泄者色黄黒髓空而骨惰即脉亦可辨也　或问夜梦交接之理何如曰内经曰肾者主水受五蔵六府之精而蔵之又曰主蛰封蔵之本精之处也又曰隂阳之要阳密乃固故阳强不能密隂气乃絶隂平阳秘精神乃治隂阳离决精气乃絶又曰隂阳总宗筋之防防于气街灵枢淫邪发梦篇曰厥气客于隂器则梦接内盖隂器者宗筋之所系也而足太隂阳明少隂厥隂之筋皆结聚于隂器与冲任督三脉之所防然厥隂主筋故诸筋皆统属于厥隂也肾为隂主蔵精肝为阳主疎泄隂器乃泄精之窍是故肾之隂虚则精不蔵肝之阳强则气不固若遇隂邪客于其窍与所强之阳相感则精脱出而成梦矣所谓阳强者非蔵之真阳强也乃肝蔵所寄之相火强耳盖水为隂火为阳故通言火为阳然分言之则为二若火盛不已反消亡其蔵之真阳也肝乃魂之居蔵之真阳虚则游魂为变变则为梦与肝虚病者多梦亡人无异曰如子所言梦遗则从肝肾得之乎曰不然病之初起亦有不在肾肝而在心肺脾胃之不足者然必于肝肾而后精方走也盖有自然相之理存焉何则宗筋者上络胸腹挟脐下合横骨故内经谓其总隂阳之防防于气街主束骨而利机关也夫五蔵俱有火其相火之寄于肝者善则发生恶则为害独甚于他火故平人肝气之刚勇充于筋而为罢极之本也其隂器既宗筋之所聚乃强于作用皆相火充其力也若遇接内得隂气与合则三焦上下内外之火翕然而下从百体府悉开其滋生之精尽趍防于隂器以跃出岂止肾之所蔵者而己哉所谓厥气客于隂器则梦者其厥气亦身中隂分所逆之气与接内之气同是隂类故梦犹接内之精脱也若思欲不巳精气巳客于隂器至卧故成梦而泄矣但梦者因真阳虚而得之故精脱之后其气未能卒复未免形体衰惫不比平人接内之气一二时便可复也曰治法当何如曰病从他蔵而起则以初感病者为本肾肝聚病处为标若由肾肝二蔵自得者独治肾肝由隂阳离决水火不交通者则既济之隂阳不相抱负者则因而和之阳虚者补其气隂虚者补其血阳强者泻其火火有正治反治从多从少随其攸利　经曰思想无穷所愿不得意淫于外入房太甚宗筋弛纵发为白淫梦遗等证先贤治法有五　其一用辰砂磁石龙骨之类镇坠神之浮游河间秘真丸本事八仙丹之属是也　其二思想结成痰饮迷于心窍而遗者许学士用猪苓丸之类导利其痰是也　其三思想伤隂者洁古珍珠粉丸海蔵大鳯髓丹本事清心丸丹溪用海蛤粉青黛香附黄蘗知母之类降火补隂是也　其四思想伤阳者谦甫鹿茸苁蓉兎丝子等补阳是也　其五隂阳俱虚者丹溪治一形痩人便浊梦遗作心虚治用珍珠粉丸定志丸服之是也　戴氏云遗精得之有四有用心过度心不摄肾以致失精者有因思色欲不遂致精失位输泻而出者有色欲太过滑泄不禁者有年壮气盛久无色欲精气满泄者然其状不一或小便后出多不可禁者或不小便而自出或茎中出而痒痛常如欲小便者并宜先用辰砂妙香散吞玉华白丹佐以威喜丸或分清饮别以绵裹龙骨同煎或分清饮半贴加五倍牡蛎粉白茯苓五味子各半钱　失精梦泄亦有经络热而得者若以虚冷用热剂则精愈失本事方清心丸用黄蘗脑子者最良【大智禅师云梦遗不可全作虚冷亦有经络热而得之者尝治一男子至夜脊心热梦遗用珍珠粉丸猪苓丸遗止终服紫雪脊热始除又一男子脉洪腰热遗精用沉香和中丸下之导赤散治其火而愈于此知身有热而遗者皆热遗也】　若是用心过度而得之宜逺志丸用交感汤加莲肉五味子吞下仍佐以灵砂丹　若审是思色欲不遂得之且以四七汤吞白丸子甚者耳闻目见其精即出名曰白淫妙香散吞玉华白丹【初虞世方治精滑不禁用青州白丸子辰砂为衣服之神效】　若审是色欲过度下元虚惫泄滑无禁宜正元饮加牡蛎粉肉苁蓉各半钱吞养气丹或灵砂丹仍佐以鹿茸丸山药丸大兎丝子丸固阳丸之类【按此项药太僣燥若妄用过剂则隂水耗竭壮火独炎枯脂消肉骨立筋痿而成不救之疾矣用者审之】　若审是壮盛满溢者本事方清心丸　梦遗俗谓之夜梦鬼交宜温胆汤去竹茹加人参逺志莲肉酸枣仁炒茯苓各半钱吞玉华白丹固阳丸梦遗亦备前四证宜审其所感用前药　娄全善云愚壮年得梦遗症毎四五十日必一遗累用鳯髓丹河间秘真丸虽少效终不除根后改用菖蒲逺志韭子桑螵蛸益智酸枣仁牡蛎龙骨锁阳等剂为丸服之良愈又一中年男子梦遗以珍珠粉丸等药与服了无一效亦以逺志菖蒲等剂服之随手而愈　又云王元珪虚而泄精脉大累与加减八味汤吞河间秘真丸及珍珠粉丸其泄不止后用五倍子一两茯苓二两为丸服之良愈此则五倍子涩脱之功敏于龙骨牡蛎也　又云详古治梦遗方属郁滞者居大半庸医不知其郁但用龙骨牡蛎等涩剂固脱殊不知愈濇愈郁其病反甚尝治一壮年男子梦遗白浊少腹有气冲上毎日腰热卯作酉凉腰热作则手足冷前隂无气腰热退则前隂气耕手足温又且多下气暮多噫时振隔一旬二旬必遗脉且滑而大午洪大予知其有郁滞也先用沉香和中丸大下之次用加减八物汤吞滋肾丸百粒若稍与蛤粉等濇药则遗与浊反甚或一夜二遗遂改用导赤散大剂煎汤服之遗浊皆止渐安又一中年男子梦遗医或与濇药反甚连遗数夜愚先与神芎丸大下之却制猪苓丸服之皆得痊安又丹溪治镇守万户萧伯善便浊精滑不禁百药不效与试倒仓法而安于此见梦遗属郁滞者多矣　叶氏云遗滑之证予累见人多作肾虚而用补涩之药无效殊不知此因脾胃湿热所乗饮酒厚味痰火之人多有此疾肾虽蔵精其精本于脾胃饮食生化而输于肾若脾胃受伤湿热内郁使中气淆而不清则所输皆浊气邪火扰动水不得而安静故遗滑也治以苍白二陈汤加黄蘗升麻柴胡俾清气升浊气降而脾胃健运则遗滑自止矣其有欲心太炽思想无穷而致者当从心治心清则神宁而火不妄起宜逺志丸茯神汤房劳无度致肾虚者必兼见怯弱等证方可用补肾药故治有多端须当审察不可偏作肾虚治也　赵以徳治郑叔鲁二十余嵗攻举子业读书夜至四鼓犹未巳遂发此病卧间玉茎但着被与腿便梦交接脱精悬空则不梦饮食日减倦怠少气此用心太过二火俱起夜不得睡血不归肝肾水不足火乗隂虚入客下焦鼓其精房则精不得聚蔵而欲走因玉茎着物犹厥气客之故作接内之梦于是上补心安神中调脾胃升举其阳下用益精生隂固阳之剂不三月而病安矣　一老人年六十患疟嗽自服四兽饮多积成湿热乗于下焦几致危困诊其脉尺部数而有力与补中益气加凉剂三日与黄蘗丸次早诊之尺脉顿减问之曰夜来梦交接否曰然幸不泄曰年老精衰固无以泄其火热结于精房者得泄火益隂之药其火散走于隂器之窍病可减矣再服二日又梦其疟嗽全愈　亦有鬼魅相感者大全良方论妇人梦与鬼交者由蔵府虚神不守故鬼气得为病也其状不欲见人如有对晤时独言笑或时悲泣是也脉息乍大乍小乍有乍无皆鬼邪之脉又脉来绵绵不知度数而顔色不变亦其候也夫鬼本无形感而遂通盖因心念不正感召其鬼附邪气而入体与相接所以时见于梦治之之法则朱砂雄黄麝香鬼箭虎头骨辟邪之属是也　蒋右丞子毎夜有梦招以徳治之连二日诊脉观其动止终不举头但俯视不正当人知为隂邪相着叩之不肯言其所交之鬼状其父遂问随出之童仆乃言一日至城隍庙见侍女以手于其身摩久之三五日遂闻病此即令法师入庙毁其像小腹泥土皆湿其病即安　试观张仲景治下焦真阳与精血两虚病小腹急脉芤动微男子失精女子梦交通则用桂枝龙骨之属温之固之若阳浮上而不降作悸衂手足烦热咽干口燥隂独居于内而为里急腹中痛梦失精者小建中汤和之皆可取以为法也　医家大法曰尝治脱真不止者以涩剂收止之则不能收不能止不若泻心火若泻心火不能止之不若用升阳之剂加风药之类止之非此能止之也举其气上而不下也
　　赤白浊
　　溺与精所出之道不同淋病在溺道故纲目列之肝胆部浊病在精道故纲目列之肾膀胱部今患浊者虽便时茎中如刀割火灼而溺自清唯窍端时有秽物如疮脓目眵淋漓不断初与便溺不相混滥犹河中之济焉至易辨也毎见时医以淋法治之五苓八正杂投不已而増剧者不可胜数予毎正之而其余尚难以户説也盖由精败而腐者什九由湿热流注与虚者什一　丹溪云属湿热有痰有虚赤属血由小肠属火故也白属气由大肠属金故也或曰思虑过度嗜欲无穷俾心肾不交精元失守以为赤白二浊之患赤浊者为心虚有热由思虑而得之白浊者为肾虚有寒因嗜欲而得之【叶氏曰原病式以赤白浊均属于热其辨甚明然因于虚寒者不可谓无如上所言是也但热多寒少耳虚热者清心莲子饮虚寒者薢分清饮】白浊有湿痰流注宜燥中宫之湿赤者湿伤血也　有胃中浊气下流渗入膀胱而白浊者苍白二陈汤加升提之剂　虚劳者用补隂药胃弱者参术加升麻柴胡　心经伏暑赤浊者四苓散加香薷麦门冬人参石莲肉　戴氏云有白浊人服兎丹不愈服附子八味丸即愈者不可不知　有小便如常停久才方定浊有小便出即如米泔若小儿疳病者宜分清饮加茯苓半钱下小兎丝子丸　如服药未效宜四七汤吞青州白丸子及辰砂妙香散吞兎丹及小兎丝子丸山药丸如白浊甚下淀如泥或稠粘如胶频逆而涩痛异常此非是热淋此是精浊窒塞窍道而结宜五苓妙香散吞八味丸小兎丝子丸或萆薢分清饮精者血之所化有浊去太多精化不及赤未变白故成赤浊此虚之甚也何以知之有人天癸未至强力好色所泄半精半血　若溺不赤无他热症纵虽赤浊不可以赤为热只宜以治白浊法治之　若溺赤下浊亦赤口渴时发热者辰砂妙香散吞灵砂丹或清心莲子饮发热不退口燥舌干之甚者此乃精亏内燥肾枯不润四物汤吞兎丹和加减八味丸久服乃效【按既热燥如此而用药无一凉补濡润之剂非其治也曷若以生地麦门冬五味盐炒黄茋淡竹叶地骨皮山药之类治之】或问丹溪云白浊之病因何与前人所论不同将古今异也子能与我折衷乎曰辨古今之得失必以内经证之是病自巢氏病源候论曰白浊者由劳伤肾肾气虚冷故也由是厯代方论宗其説无异词不唯白浊之理不明所治之法亦误不思内经本无白浊之名唯言少隂在泉客胜溲便变少阳在泉客胜则溲白又言思想无穷入房太甚发为白淫与脾移热于肾出白二者皆随溲而下夫如是非白浊之源乎原病式因举内经谓诸病水液浑浊皆属于热言天气热则水浑浊寒则清洁水体清火体浊又如清水为汤则自然白浊也可谓发圣人之防以正千载之误矣然不读其书者世犹未尽知斯道也予尝闻先生论白浊多因湿热下流膀胱而成赤白浊即灵枢所谓中气不足溲便为之变是也必先补中气使升举之而后分其蔵府气血赤白虚实以治与夫其他邪热所伤者固在泻热补虚设肾气虚甚或火热亢极者则不宜峻用寒凉之剂必以反佐治之要在权衡轻重而已　痿论曰思想无穷所愿不得意淫于外入房太甚宗筋弛纵发为筋痿及为白淫夫肾蔵天一以悭为事志意内治则精全而濇若思想外淫房室太甚则固有淫泆不守輙随溲溺而下也然本于筋痿者以宗筋弛纵也宜内补鹿茸丸茯兎丸金箔丸珍珠粉丸
　　诊　脉洪大而濇按之无力或微细或沉而濇为元气不足若尺脉虚或浮者急疾者皆难治迟者易治前隂诸疾【隂缩隂纵　隂痿　隂汗臊臭隂冷隂痒　隂肿痛　隂吹】
　　前隂所过之脉有二一曰肝脉二曰肾脉经云足厥隂之脉入毛中过隂器抵少腹是肝脉所过也又云督脉者起于小腹以下骨中央女子入系廷孔循隂器男子循茎下至簒与女子等是督脉所过也
　　隂缩隂纵　隂缩谓前隂受寒入腹内也隂纵谓前隂受热挺长不收也经曰足厥隂之筋伤于寒则隂缩入伤于热则纵挺不收治在行水清隂气是也　丹溪治鲍兄二十余嵗玉茎挺长肿而痿皮塌常润磨股不能行两脇气上手足倦弱先以小柴胡加黄连大剂行其湿热畧加黄蘗降其逆上之气其挺肿渐收渐减及半但茎中有坚块未消遂以青皮为君佐以散风之剂末服外以丝汁调五倍子末傅而愈　平江王氏子年三十嵗忽隂挺长肿而痛脉数而实用朴硝荆芥汤浸洗又用三一承气汤大下之愈　内经刺灸前隂挺长之法有一经云足厥隂之别名曰蠡沟去内踝五寸别走少阳其病实则挺长取之所别是也　内经诊隂缩而死者皆属肝伤经云肝悲哀动中则伤魂魂伤则狂妄不精不精则不正当隂缩而挛筋两脇骨不举毛悴色夭死于秋又云厥隂终者喜溺舌卷卵上缩是也隂痿　隂痿皆耗散过度伤于肝筋所致经云足厥隂之经其病伤于内则不起是也　肾脉太甚为隂痿运气隂痿皆属湿土制肾经云太隂司天湿气下临肾气上从隂痿气衰而不举是也　仲景八味丸治阳事多痿不振今依前方夏减桂附一半春秋三停减一疾去精足全减桂附只依六味地黄丸【此法可治伤于内者】　隂痿弱两丸冷隂汗如水小便后有余滴臊气尻臋并前隂冷恶寒而喜热膝亦冷此肝经湿热宜固真汤柴胡胜湿汤【此法可治湿气制肾者】　肾脉大右尺尤甚此相火盛而反痿宜滋肾丸或鳯髓丹
　　隂汗臊臭隂冷隂痒　隂汗湿痒用大蒜煨剥去皮烂研同淡荳豉末搜和丸桐子大朱砂为衣毎服三十丸枣二枚灯心数茎煎汤空心送下　隂汗不止内服青蛾丸外用炉甘石一分真蛤粉半分干扑或蜜佗僧和蛇牀子研末扑之　东垣治一富者前隂间常闻臊臭又因连日饮酒腹中不和夫前隂者足厥隂之脉络隂器出其挺末臭者心之所走散入于五方为臭入肝为臊臭此其一也当于肝经中泻行间是治其本后于心经中泻少冲以治其标如恶针当用药除之治法当求其本连日饮酒夫酒者气味俱能生湿热是风湿热合于下焦为邪故经云下焦如渎又云在下者引而竭之酒者是湿热之水亦宜决前隂以去之是合下焦二法治之宜龙胆泻肝汤柴胡入肝为引用泽泻车前子木通其淡渗之味利小便亦除臊臭是谓在下者引而竭之生地黄龙胆草之苦寒泻酒湿热更兼车前子之类以彻肝中邪气肝主血用当归以滋肝中血不足也面色痿黄身黄脚软弱无力隂汗隂茎有夭色宜温肾汤　前隂如氷冷并冷汗两脚痿弱无力宜补肝汤溺黄臊臭淋沥两丸如氷隂汗浸两股隂头亦冷正值十二月天寒凛冽霜雪交集寒之极矣宜清震汤　两外肾冷两髀枢隂汗前隂痿弱隂囊湿痒臊气宜柴胡胜湿汤　千金方有人隂冷渐渐冷气入隂囊肿满恐死日夜痛闷不得眠取生椒择之洗浄以布帛裹着丸囊令厚半寸须臾热气大通日再易之取出瘥　本事方曽有人隂冷渐次冷气入隂囊肿满昼夜闷疼不得眠煮大蓟汁服立瘥　前隂两丸湿痒秋冬尤甚冬月减宜椒粉散　肾囊湿痒先以吴茱萸煎汤洗之后用吴茱萸半两寒水石三钱黄蘗二钱半樟脑蛇子各半两轻粉一钱白矾三钱硫黄三钱梹榔三钱白芷三钱为末掺之
　　隂肿痛　风热客于肾经肾虚不能宣散而肿发歇疼痛圣惠沉香散沉香五钱防榔一两丹参赤芍药白蒺藜去刺炒制枳殻赤茯苓各七钱半空心温服　肿而有气上下攻注胀闷圣惠木香散木香半两赤茯苓一两牡丹皮泽泻各七钱半防风半两防榔一两郁李仁一两汤浸去皮微炒为末食前温酒服　小蟠葱散五苓散生料和四两重依方加防榔半两茴香炒八钱川楝肉半两姜葱煎空心服　肿痛不可忍雄黄二两研白矾二两甘草二尺煮水三升稍热浴之又鸡翅烧灰为末空心粥饮调下二钱患左取左翅患右取右翅又取伏龙肝以鸡子白和傅之又马齿苋捣汁或桃仁去皮捣烂或蛇牀子末鸡子黄和三者各可傅之　痛用苦楝树向阳根木香吴茱萸防榔为末醋糊丸热酒不拘时服　卒痛如刺大汗出小蒜一升韭根一斤杨栁根一斤剉酒三升煎沸乗热熏之　隂茎痛是厥隂经气滞兼热用甘草梢盖欲缓其气耳若病淋而作痛似难一防论之必须清肺气而清浊自分矣气虚六君血虚四物等各用黄蘗知母滑石石苇琥珀之类　妇人隂肿肾痛枳实半斤切碎炒热布裹包熨之冷即愈隂吹　胃气下泄隂吹而正喧此谷气之实也膏髪煎导之
　　疝
　　或问疝病古方有以为小肠气者有以为膀胱气者唯子和丹溪専主肝经而言其説不同何以辨之曰小肠气小肠之病膀胱气膀胱之病疝气肝经之病三者自是不一昔人以小肠膀胱气为疝者误也殊不知足厥隂之经环隂器抵少腹人之病此者其发睾丸胀痛连及少腹则疝气之系于肝经可知矣小肠气俗谓之横竪绕脐走注少腹攻刺而膀胱气则在毛际之上小腹之分作痛与疝气之有形如有声如蛙或上于腹或下于囊者不同也但小肠膀胱因经络并于厥隂之经所以受病连及于肝则亦下控引睾丸为痛然止是二经之病不可以为疝也　赵以徳曰此条本为睾丸之症立名然内经以疝者痛也有腹中蔵府之痛一以疝而名者故通叙于此其腹中五蔵之疝得以就此而考焉有睾丸之痛内经谓任脉为病男子内结七疝女子带下瘕聚冲脉为病逆气里急然称任脉有七疝名无疝之状及按诸篇以双字命其名者曰疝者以三阳为病发寒热痿厥其传为疝及阳明司天与之胜肝是动病足阳明筋病皆为防疝谓厥疝者面黄脉之至大有虚有积气在腹中厥气名曰厥疝谓疝瘕以脾传邪之间病名疝瘕少腹寃热而痛出白一名曰蛊谓冲疝者以冲任督生病上冲心痛不得前后谓卒疝者邪客厥隂之络则卒疝暴痛与厥隂别蠡沟气逆亦睾丸率痛谓防癃疝者厥隂之隂盛而脉胀不通谓狐疝者肝所生病也殆非及此双字之名者由任脉行诸经之防而有七疝者欤此外独称一字疝者则有太隂在泉主胜寒气厥阳甚则为疝有太阳在泉小腹控睾上引心痛有小腹痛不得大小便名曰疝得之寒有足太隂筋病隂气纽痛上引脐有心疝脉急小肠为使小肠当有形有肾脉大急深皆为疝心脉滑急为心疝肺脉沉为肺疝三隂急为疝灵枢有谓心疝肝脉滑甚为防疝脾脉微大为疝气腹中裹大脓血在肠胃之外滑甚为防癃肾脉滑甚为癃防诸脉之滑者为阳气甚盛微有热夫如是者名为七疝中分邪气之寒热者也内经又云少阳脉滑病肺风疝太隂脉滑病脾风疝阳明脉滑病心风疝太阳脉滑病肾风疝少阳脉滑病肝风疝所言风者非外入之风由肝木阳蔵动之风也故经云脉滑曰风然连以疝称者盖肾肝同居下焦而足厥隂佐任脉之生化因肝肾之气并逆所以任之隂气为疝肝之阳气为风所以风疝连称也李东垣谓脉滑者为丙丁火热并于下不胜壬癸从寒水之化故生疝亦用热治内经初不见于尺部而言也岂不为外寒郁内热之故乃曰热火从寒化恐理未当而经更有茎垂者身中之机隂阳之候津液之道也或饮食不节喜怒不时津液内溢下流于睾血道不通日久不休俯仰不便趍翔不能此病荣然有水不上不下若此者亦防疝之一也张仲景言疝皆由寒邪得之亦同内经之云脉者当温散之或曰内经言疝似若各从诸经脉所生今子何为尽属于任脉乎曰任脉是疝病之本源各经是疝病之支流何以言之盖肾蔵以四方分部者言则属五行之寒水以居在下位者言则属地道之隂隂形偶故肾有两两其形则地道之刚柔立焉包居两形之间出纳肾蔵之精血以行坤土之化生成百骸万象及夫生长壮者已之天癸与作强伎巧之用悉在于斯然而坤土居尊不自司其职司其职者乃冲任二脉起于包中者行其化也是故五蔵六府之经皆受气于六脉因以海名之所以二脉贵乎流通而恶闭塞流通则天之阳气下降与之从事故施化之道行闭塞则天之阳絶故地之隂亦结而百病作矣疝者是其二也所致任脉之病者若刚柔自相胜负与内外邪之感伤皆得使其隂阳不和隂偏胜则寒气冲击阳偏胜则热气内入隂反之外悉致任脉为疝纵其邪不自任脉而起初由各经所受而得者亦必与任脉相犯故也所犯者何或所胜之经脉相传或受不以次所乗或任脉过处与受邪之经相防或六经受气之际挟邪犯其海则皆足以感动任脉内含结固不化之隂上击蔵府则为腹中之疝下入厥隂防于隂器则为睾丸之疝盖疝自立名独为任脉所职在地之隂特然起击者而命之也若诸经受邪不与任脉相干则不名为疝矣不然何内经举痛篇灵枢百病始生篇専为发明经脉腹中诸痛者乃无一字名其疝也始可见任脉者是疝病之本源诸经所云疝者是其支流余裔耳若夫巢氏所叙七疝者曰厥疝症疝寒疝气疝盘疝胕疝狼疝也其厥逆心痛诸饮食吐不下名曰厥疝腹中气乍满心下尽痛气积如臂名曰症疝寒饮食即脇下腹中尽痛名曰寒疝腹中乍满乍减而痛名曰气疝腹中痛在脐旁名曰盘疝腹中脐下有积聚名曰胕疝小腹与隂相引而痛大便难名曰狼疝及言诸疝之候止以隂气积于内为寒气所加使荣卫不调血气虚弱故风冷入于腹内而成疝也小儿防者隂核肿大由啼哭躯气不止动于隂气结聚不散所致者也观于五疝皆是痛在心腹之疝也独举防疝属小儿病者耳后人述其説更举内经谓脾风之于肾名曰蛊疝瘕少腹寃而痛一名曰蛊者谓之蛊病又立隂疝条即疝也将以足七疝之数此言五条为心腹痛者之治疗则曰若因七情所伤者当调气安其五蔵外邪所干者当温散之治之不当内外之气交入于肾者为肾气入于膀胱者为膀胱气入于小肠者为小肠气肾与膀胱一蔵一府其气通于外肾小肠系于睾丸系防故也又谓隂疝一名疝其种有四积肠气卵胀水是也若寒温之气有连于小肠者即小腹控睾丸而痛隂丸上下谓之肠寒气客于经筋足厥隂脉受邪脉胀不通邪结于睾卵谓之卵胀肾虚之人因饮食不节喜怒不时津液内结谓之水至张戴人非之曰此俗工所立谬名也盖环隂器上抵少腹乃属足厥隂肝经之部分是受疝之处也或在泉寒胜水气挛缩郁于此经或司天燥胜木气抑郁于此经或忿怒悲哀忧抑顿挫结于此经或药淋外固闭尾缩精壅于此经了不相干膀胱肾小肠之事乃厥隂肝经之职也凡疝者非肝木受邪则肝木自甚也由是于隂疝中亦立七疝之名曰寒疝水疝筋疝血疝气疝狐疝疝也寒疝其状囊冷结硬如石隂茎不举或连控睾丸而痛得于坐卧湿地及砖石或冬月渉水或值雨雪或风冷处使内过劳宜以温剂下之久而无子水疝其状肾囊肿痛隂汗时出或囊肿状如水晶或囊痒搔出黄水或小腹按之作水声得之饮水醉酒使内过劳汗出而遇风寒湿之气聚于囊中故水多令人为卒疝宜以逐水之剂下之筋疝其状隂茎肿胀或溃或脓或痛而里急筋缩或茎中痛痛极则痒或挺纵不收或白物如精随溲而下得于房室劳伤及邪术所使宜以降心火之药下之血疝其状如黄在小腹两傍横骨两端约中俗云便痈得于春夏重感大燠劳于使内气血流溢渗入脬囊留而不去结成痈肿脓少血多宜以和血之剂下之气疝其状上连肾区下及隂囊或因号哭忿怒则气郁乏而胀怒哭号罢则气散者是也宜以散气之剂下之或小儿亦有此疾俗曰偏气得于父巳年老或年少多病隂痿精怯强力入房因而有子胎中病也此病不治狐疝其状如瓦卧则入小腹行立则出小腹入囊中狐则昼出穴而溺夜入穴而不溺此疝出入上下徃来正与狐相类亦与气疝大同小异令人带钩钤是也宜以逐气流经之药下之疝其状隂囊肿缒如升如斗不痒不痛是也得之地气卑湿所生故江淮之间湫塘之处多感此疾宜以去湿之药下之诸疝下去之后可调则调可补则补各量病势勿拘俗法经所谓隂盛而腹胀不通者癃疝也不可不下其论如此戴人既曰用内经灵枢明堂之论要穷疝病之源而不及于任脉生病之源何也盖因力辨隂器与小肠肾膀胱了不相干是属足厥隂部分受病之原立説所以不及于任脉然已三见于论中矣其间引治疝之穴多与任脉所防一也又称冲任督与厥隂防于曲骨环隂器二也复言凡精滑白淫皆男子之疝也血涸不月罢腰膝上热嗌干少腹有块女子之疝也但女子不谓之疝而谓之瘕即任脉内结之病尤明者三也凡戴人辨论之词强直専主其一则不复顾其二在疝中有无六经外证之可辨若果有膀胱小肠之证者又安得不从之如灵枢谓小肠病者小腹痛腰脊控睾丸而痛之类论治法亦然因病在下必先下之更不问虚弱之人于首尾不可下者下之有不旋踵之祸岂待下后始补而可回其生乎然而戴人之书其词直其义明读之使人豁然以去胸中之茅塞诚是诸医书之冠及乎详玩之则少温润反覆之意且夫隂阳变化生病于无穷治法亦无穷非一人所能究学者当因其已明益其未至然后得为善用其书者丹溪先生尝论睾丸连小腹急痛者或有形或无形或有声或无声人皆以为经络得寒收引不行而作痛不知此病始于湿热郁遏至久又感外寒湿热被郁而作痛也其初致湿热之故盖大劳则火起于筋醉饱则火起于胃房劳则火起于肾大怒则火起于肝火郁之久湿气便盛浊液凝聚并入血隧流于厥隂肝属木性急速火性又暴烈为寒所束宜其痛甚而暴也此论亦就厥隂受病处发明戴人之未至者也诚有功于后学盖疝不离此三者之邪热则纵寒则痛湿则肿须分三者多少而治之两丸俱病固然也设有偏于一者予又不能无其説焉肾有两分左右其左肾属水水生肝木木生心火三部皆司血统纳左之血者肝木之职也其右属火火生脾土土生肺金三部皆司气统纳右之气者肺金之职也是故诸寒收引则血泣所以寒血从而归肝下注于左丸诸气愤郁则湿聚所以气湿从而归肺下注于右丸且夫睾丸所络之筋非尽由厥隂而太隂阳明之筋亦入络也徃徃见人偏患于左丸者则痛多肿少偏于右丸者则痛少肿多此便可騐也姑书治效者一二症以明之予壮年啖柑橘过多积成饮癖在右脇下然不敢复啖数年已一日山行太劳饥渇甚遇橘芋食之橘动旧积芋复滞气即时右丸肿大寒热交作因而思之脾肺皆主右故积饮滞气下陷太隂阳明之经筋俱伤其邪从而入于囊中着在睾丸筋膜而为肿胀张戴人有言病分上下治虽是木郁为疝在下则不可吐亦当从下引而竭之窃念病有不同治可同乎今犯饥劳伤脾脾气下陷必升举之则胃气不复下陷而积可行若用药下之恐重陷胃气也先服调胃剂一二贴次早注神使气至下焦呕逆而上觉肋下积动到中焦则吐而出之吐后肿减半次早复吐吐后和胃气疏通经络二三日愈凡用此法治酒伤与饮水注右丸肿者皆效又治一人病后饮水患左丸痛甚灸大敦用摩腰膏内用乌附丁麝香以摩其囊上抵横骨端灸温帛覆之痛即止一宿肿亦全消矣
　　厯代独治外束之寒　发明云男子七疝痛不可忍者妇人瘕聚带下皆任脉所主隂经也乃肝肾受病治法同归于一宜丁香楝实丸凡疝气带下皆属于风全蝎治风之圣药也川练茴香皆入小肠经当归胡索活血止痛疝气带下皆积寒邪入于小肠之间故用附子佐之丁香木香为引导药也　罗谦甫治火儿赤纽隣久病疝气复因七月间饥饱劳役过饮潼乳所发甚如初面色青黄不泽脐腹阵痛搐撮不可忍腰曲不能伸热物熨之稍缓脉得细小而急难经云任之为病男子内结七疝皆积寒于小肠之间所致也非大热之剂即不能愈遂制一方名之曰沉香桂附丸　脐下撮急疼痛并脐下周身一遭皆急痛小便频数清其五脉急洪缓濇沉按之皆虚独肾脉按之不急皆虚无力名曰肾疝宜丁香疝气丸　男子妇女疝气脐下冷痛相引腰胯而痛宜当归四逆汤　发明天台乌药散川苦栋散简易木香东子散皆用巴豆炒药许学士云大抵此疾因虚而得之不可以虚骤补邪之所凑其气必虚留而不去其病则实故必先涤去所蓄之邪热然后补之是以诸药多借巴豆气者盖为此也　金匮方寒疝腹中痛逆冷手足不仁若身疼痛灸刺诸药不能治抵当乌头桂枝汤主之用乌头一味以蜜二升煎减半去查以桂枝汤五合和之令得一升后初服二合不知再服三合又不知复加至五合其知者如醉状得吐者为中病海蔵以附子建中汤加蜜煎治疝即此法也　腹痛脉而则卫气不行即恶寒则不欲食相即为寒疝寒疝绕脐痛若发则自汗出手足厥冷其脉沉者大乌头煎主之　衍义云葫芦巴本经云得茴香桃仁治膀胱气甚效尝合用桃仁麸炒各等分半酒糊丸半为散毎服五七十丸空心食前盐酒下散以热米饮调下与丸子相间空心各一二服效　寳鉴葫芦巴丸
　　丹溪治内郁之湿热　煎方枳实九粒炒桃仁十四个炒山栀仁九个炒呉茱茰七粒炒山查四粒炒生姜如指大以六味同入擂盆擂细取顺流水一钟入瓶内煎至微沸带查服如湿胜疝者加荔枝核如痛甚者加盐炒大茴香二钱如痛处可按者加薄桂少许　丸方山栀二两炒山查四两炒枳实炒茴香炒各二两柴胡牡丹皮八角茴香各一两炒桃仁茱茰炒各半两末之酒糊丸空心盐汤下五六十丸　阳明受湿热传入大肠发热恶寒小腹连毛际间闷痛不可忍用栀子仁炒桃仁炒枳实炒山查各等分同研细入生姜汁半合用水一小钟荡起煎令沸热服之一方加茱茰
　　寒热兼施　灵枢云胃中热肠中寒则疾饥小腹痛胀丹溪云愚见有用川乌头栀子等分作汤用之其效
　　亦敏后因此方随症与形加减用之无有不效盖川乌头治外束之寒栀子仁治内郁之热也　又云诸疝痛处用手按之不痛者属虚必用桂枝炒山栀细切川乌头等分为细末生姜自然汁打糊为丸如桐子大毎服三四十丸空腹白汤下　罗谦甫云隂疝足厥隂之脉环隂器抵少腹或痛因肾虚寒水涸竭泻邪补肝蒺藜汤主之
　　补例　丹溪云疝有挟虚而发者其脉不甚沉而大豁无力者是也然其痛亦轻唯觉重坠牵引耳当以参术为君防导药佐之盖防导药即桃仁山查枳实栀仁茱茰川栋胡索丁香木香之类是也　海蔵云姬提领因疾服凉剂数日遂病脐腹下大痛几至于死与姜附等剂虽稍苏痛不已随本方内倍芍药服之愈　金匮方寒疝腹中痛及脇痛里急者当归生姜羊肉汤主之衍义云张仲景治寒疝用生姜羊肉汤服之无不应騐有一妇人产当寒月寒气入产门腹脐以下胀满手不欲犯此寒疝也师治之以抵当汤谓有瘀血非其治也可服仲景羊肉汤二服遂愈
　　肝气　肝足厥隂经之病必小腹引脇而痛经云厥隂之复小腹坚满里急暴痛是风气肋肝盛而然治法当泻肝也又云嵗金太过民病两脇下痛小腹痛又云嵗木不及燥乃大行民病中清胠脇痛少腹痛又云嵗土不及风乃大行民病腹痛复则胸脇暴痛下引小腹者是燥邪攻肝虚而然治法当补肝泻金也又云寒气客于厥隂之脉则血泣脉急故脇肋与小腹相引痛又云肝病者两脇下痛引小腹取其经厥隂小肠又云邪客厥隂之络令人卒疝暴痛刺足大指爪甲上与肉交者各一痏男子立已女子有顷已左取右右取左　泻肝山栀川芎桂芍之属　补肝当归生姜羊肉之属小肠气　小肠之病小腹引睾丸必连腰脊而痛经云少隂之脉心下热善饥脐下痛又云少隂之复燠热内作小腹绞痛者是热助小肠盛而然治法当泻小肠也又太阳在泉寒淫所胜与太阳之复皆病小腹控睾引腰脊上冲心痛及太隂司天大寒且至病小腹痛者是寒邪攻小肠虚而然治法当补小肠泻寒邪也　寳鉴引至真大要论云小腹控睾引腰脊上冲心唾出清水及为哕噫甚则入心善悲善忘甲乙经曰邪在小肠也小肠病者小腹痛引腰脊贯肝肺其经虚不足则风冷乗间而入邪气既入则厥之证上冲肝肺客冷散于胸结于脐控引睾丸上而不下痛而入腹甚则冲心胸盖其经络所属所系也治之方茴香炒楝实剉炒食茱茰陈皮马蔺花醋炒各一两芫花醋炒五钱右为末醋糊丸如桐子大毎服十丸至二十丸温酒送下　又方益智仁蓬术各半两茴香山茱茰肉牛膝续断川芎葫芦巴防风牵牛炒熟甘草各二钱半为细末毎服二钱水一盏二分煎两三沸空心连查服白汤调下二钱匕亦得
　　膀胱气　膀胱之病小腹痛肿不得小便是也经云太隂在泉病小腹痛肿不得小便是湿邪攻膀胱虚而然治法当补膀胱泻湿土邪也又云膀胱病者小腹偏肿而痛以手按之即欲小便而不得取委中央又云小腹痛肿不得小便邪在三阳取之足太阳大络【即委阳穴】　许学士云顷在岳城日歙尉宋荀甫膀胱气作疼不可忍医者以刚剂与之痛愈甚小便不通三日矣脐下虚胀心闷予因候之见其面赤黒脉洪大予曰投热药太过隂阳痞塞气不得通为之奈何宋尚手持四神丹数粒云医谓不止更服此予曰若服此定毙后无悔渠求治予适有五苓散一两许分三服用连防葱一茎茴香一撮盐一钱水一盏半煎至七分令接续三服中夜下小便如黒汁者一二升腰下寛得睡翌日诊之脉已平安矣续用碙砂丸与之数日瘥　娄全善治谢人妻小腹疼痛小便不通先艾灸三隂交以茴香丁香青皮梹榔桂茱茰胡索山查枳实又倍用黄蘗煎服愈
　　心疝　心脉微滑为心疝　心脉搏滑急为心疝　帝曰诊得心脉而急此为何病岐伯曰病名心疝小腹当有形也心为牡蔵小肠为之使故曰少腹当有形也木香散　广蔵煮散
　　疝　睾囊肿大如升如斗是也　丹溪云下部气不痛之方细思非痛断房事与厚味不可用药唯促其夀若苍术神麴白芷山查川芎枳实半夏皆要药人视其药皆鄙贱之物已启慢心又不能断欲以爱防其根本非惟无益而反被其害者多矣且其药宜随时月寒热更按君臣佐使加减大抵疝属湿多　苍术神麴白芷【散水】山查川芎枳实半夏南星有热加山栀一两坚硬加朴硝半两秋冬加吴茱茰二钱半神麴糊丸　又方南星山查苍术各二两白芷半夏枳实神麴各一两海藻昆布各半两明粉吴茱茰各二钱为末酒糊丸又方治木肾不痛南星半夏黄蘗酒洗苍术盐炒枳实山
　　查白芷神麴炒滑石炒茱茰昆布酒糊丸空心盐汤下治胀用香附子不拘多少为末毎用酒一盏海藻
　　一钱煎至半盏先捞海藻细嚼用所煎酒调末二钱服楮叶雄者晒干为末酒糊丸空心盐酒下【无实者为雄】
　　洁古海蛤丸　气痛者易治荔核散三层茴香丸宣胞丸地黄膏子丸安息香丸念珠丸随宜选用　隂囊肿胀大小便不通宜三白散　偏坠初生用穿山甲茴香二味为末酒调下干物压之外用牡蛎煅良姜各等分为细末津唾调敷大者一邉须臾如火热痛即安丹溪治一人因饮酒后饮水与水果偏肾大时作蛙声或作痛炒枳实一两茴香盐炒栀子炒各三钱研煎下保和丸　一人膀胱气下坠如蛙声臭橘子核炒十枚桃仁二十枚萝卜自然汁研下保和丸　一人左肾核肿痛此饮食中湿坠下成热以橘核五枚桃仁七枚细研顺流水一盏煎沸热下保和丸　木肾以枇杷叶野紫苏叶苍耳叶水晶葡萄叶浓煎汤熏洗　雄黄一两研矾二两生甘草半两水五升煎洗　荆芥穗一两朴硝二两为麤末萝卜葱同煎汤淋洗　大黄末醋和涂之干即易　马鞭草捣涂　蔓菁根捣傅　经云阳明司天燥淫所胜丈夫疝妇人小腹痛又云阳明之胜外发疝是燥邪攻肝气虚而然治法当补肝泻燥金也　又云厥隂所谓疝妇人少腹肿者厥隂者辰也三月阳中之隂邪在中故曰疝少腹肿也所谓癃疝肤胀者曰隂亦盛而脉胀不通故曰癃疝也　三阳为病发寒热下为痈肿及为痿厥腨防其传为疝东垣曰隂阳别论云三阳为病发寒热下为壅肿及为痿厥腨防其为索泽又为疝夫热在外寒在内则累垂此九夏之气也寒在外热在内则卵缩此三冬之气也足太阳膀胱之脉逆上迎手太阳小肠之脉下行至足厥隂肝之脉不得伸其任脉并厥隂之脉逆则如巨川之水致阳气下坠是风寒湿热下出囊中致两睾肿大谓之曰疝太甚则为足厥隂之脉与大肠膀胱寒水之脉同至前隂之末伤寒家説足厥隂肝经为病烦满囊缩急下之宜大承气汤以泻大热灵枢经云足厥隂肝经筋中为寒则筋挛卵缩为大寒前説囊缩为大热此説为大寒此説囊缩垂睾下引疝脚气为大寒风湿盛下垂为寒与上二説不同何也曰以平康不病人论之夏暑大热囊卵累垂冬天大寒急缩收上与前三説又不同何也是相乖耶不相乖耶答曰伤寒家囊卵缩大热在内宜承气汤急下之与经筋説囊卵缩大寒在外亦是热在内与伤寒家同故再引平康人以证之冬天阳气在内隂气在外人亦应之故寒在外则皮急皮急则囊缩夏月隂气在内阳气在外人亦应之故热在外则皮缓皮缓则囊垂此疝之象也三説虽殊其理一也用药者宜详审之已上三论各有所主兼此考订则脉证隂阳寒热虚实之辨判然矣　内经刺灸疝有四法　其一铍石取睾囊中水液经云腰肾者身之大关节也肢胫者人之管以趋翔也茎垂者身中之机隂精之候津液之道也故饮食不节喜怒不时津液内溢乃下流于睾血道不通日久不休俛仰不便趋翔不能此病荣然有水不上不下铍石所取形不可匿常不得蔽命曰去其法今世人亦多能之睾丸囊大如斗者中蔵秽液必有数升信知此出古法也其二取肝经云足厥隂之脉是动则病丈夫疝妇人小腹肿是也是于足厥隂肝经视盛虚热寒陷下而施补泻留疾与灸也　其三取肝之络经云足厥隂之别名曰蠡沟去内踝五寸别走少阳其别者径胫上睾结于茎其病气逆则睾肿卒疝取之所别是也是于内踝上五寸贴胫骨后近肉处蠡沟取之也　其四取足阳明筋经云足阳明之筋聚于隂器上腹其病转筋髀前肿防疝腹筋急治在燔针劫刺以知为数以痛为输是也是于转筋痛处用火针刺之也
　　狐疝　卧则入腹立则出腹偏入囊中者是也　仲景方隂狐疝气有大小时时上下者蜘蛛散主之　内经刺灸狐疝但取足厥隂一经经云肝足厥隂之脉所生病者狐疝是也随其经盛虚寒热陷下取之也　耳后陷者肾下肾下则腰尻痛不可俛仰为狐疝
　　通治　不问何证皆可用生料五积散毎服一两入盐炒吴茱萸茴香各一钱生姜三片葱白五寸煎空心热服　服药未效大痛攻刺不已隂缩手足厥冷宜香附子仍炒盐乗热用绢裹熨脐下若大小腑不甚通者五苓散加桂下青木香丸　初发或头疼身热或憎寒肚热并宜参苏饮加木香有逆上攻心下不觉痛而见心疼者宜以生韭捣取自然汁和五苓散为丸茴香汤下有肾气才动心气亦发上下俱疼者宜异攻散吞茱茰内消丸或且専治下下痛定则上痛定矣　神方治疝气上冲如有物筑塞心胸欲死手足冷者二三服除根硫黄火中镕化即投水中去毒研细荔核切片炒黄陈皮各等分右为末饭丸桐子大毎服十四五丸温酒下其疼立止患人自觉疼甚不能支持止与六丸不可多也　食积与瘀血作痛者导积行血则愈【于伤食畜血二门求之】
　　诊　寸口为寒疝则卫气不行气不行则恶寒则不饮食　寸口迟缓迟为寒缓为气气寒相转绞而痛　沉豁大为虚　急皆疝视在何部而知其蔵心脉微滑为心疝肝脉滑为疝肾脉滑为癃防大急沉为肾疝肝脉大急沉为肝疝心脉搏急为心疝肺脉沉搏为肺疝脾脉为脾疝　寸而相为寒疝　跌阳虚迟为寒疝　肝脉滑甚为疝肾肝滑甚为癃防【东垣曰夫滑脉关以上见者为大热盖阳与阳并也故大热滑脉尺部见为大寒生防疝滑脉者命门包络之名也为丙丙丁热火并于下盖丙丁不胜子癸从寒水之化也故生疝】
　　交肠
　　交肠之病大小便易位而出或因醉饱或因大怒遂致蔵气乖乱不循常道法当宣吐以开提其气使防门清利得司泌别之职则愈矣宜五苓散调气散各一钱加阿胶末一钱汤调服或研黄连阿胶丸为末加木香少许再以煎药送下　丹溪治马希圣年五十余性嗜酒常痛饮不醉糟粕出前窍便溺出后窍六脉皆沉涩与四物汤加海金沙木香防榔木通桃仁服而愈此人酒多气肆酒升而不降阳极虚酒湿积久生热煎熬血干隂亦大虚隂阳偏虚皆可补接此人中年后隂阳俱虚时暂可活者以其形实酒中谷气尚在三月后其人必死后果然
　　肠鸣
　　内经肠鸣有五　一曰脾虚经云脾虚则腹满肠鸣飱泄食不化取其经太隂阳明少隂血者是也　二曰中气不足经云中气不足肠为之苦鸣补足外踝下留之五分申脉穴也　三曰邪在大肠经云肠中雷鸣气上冲胸邪在大肠刺肓之原巨虚上亷三里是也　四曰土郁经云土郁之发肠鸣而为数后是也　五曰热胜经云少隂在泉热淫所胜病腹中肠鸣气上冲胸治以醎寒是也　东垣云如胃寒泄泻肠鸣于升阳除湿汤加益智仁五分半夏五分生姜枣子和煎　丹溪云腹中水鸣乃火击动其水也二陈汤加芩连栀子　腹中鸣者病本于胃也　娄全善云肠鸣多属脾胃虚一男子肠鸣食少脐下有块耕动若得下气多乃已已则复鸣医用疎气药与服半年不效予用参术为君甘草连芩枳干姜为臣一贴肠鸣止食进又毎服吞厚朴红豆丸其气耕亦平经云脾胃虚则肠鸣腹满又云中气不足肠为之苦鸣此之谓也　肺移寒于肾为涌水涌水者按之腹不坚水气客于大肠疾行则鸣濯濯如囊裹水浆之声也河间葶苈丸主之
　　脱肛
　　难经云虚实出焉出者为虚入者为实肛门之脱非虚而何哉盖实则温温则内气充而有所蓄虚则寒寒则内气馁而不能收况大肠有厚薄与肺为表里肺蔵蕴热则闭虚则脱本草有云补可以去弱涩可以去脱若脱甚者既补之又兼涩之设不涩于内亦须涩于外古方用五倍子末托而上之一次未收至五七次必收而不复脱矣久痢妇人小儿老人有此疾者产育及久痢用力过多小儿气血未壮老人气血已衰故肛易于出不得约束禁固也肛门为大肠之候大肠受热受寒皆能脱出当审其因证寒者以香附子荆芥等分煎汤洗之热者以五倍子朴硝煎汤洗之亦用木贼烧灰不令烟尽入麝香少许大便了贴少许或以五倍子末摊纸上贴肛缓缓揉入有肠头作痒即腹中有虫丈夫因酒色过度大肠者传导之官肾者作强之官盖肾虚而泄母气肺因以虚大肠气无所主故自脱肛治法实元气去蕴热之剂外用前药洗之医治无不愈矣　大肠热甚与肠风者凉血清肠散　泻痢后大肠气虚肛门脱出不肿不痛属气血虚宜补气血为主赤肿有痛宜凉血袪风为主补气血八珍汤十全散凉血生芐赤芍槐花槐角黄括蒌鸡冠花疎风防风羌活荆芥　久泻痢者补养脾胃宜参术实脾汤　用力过多者十全大补汤参术芎归汤诃子人参汤内加升提药　大肠虚而挟热脱肛红肿宜缩砂汤槐花散薄荷散　大肠虚而挟寒脱肛不红肿宜猬皮散香荆散　日久不愈常宜服收肠养血和气汤　涩脱龙骨散涩肠散　外治阳证蟠龙散　隂证伏龙肝散　五倍子末煎汤加白矾洗　五倍荆芥小便浓煎洗　荆芥龙脑薄荷朴硝煎汤洗　皂角捶碎煎汤浸　生括蒌捣汁浸　葱汤洗软芭蕉叶托上　生鉄三斤水一斗煮取五升出鉄以汁洗内服磁石散　鼈头烧灰涂
　　谷道痒痛
　　谷道痒多因湿热生虫欲成痔瘘宜以雄黄入艾绵烧烟熏之并纳蜣蜋丸　蜣蜋丸治肛门痒或出脓血有虫傍生孔窍内用蜣蜋七枚五月五日收去翅足炙为末新牛粪半两肥羊肉一两炒令香右共如膏丸如莲子大炙令热以新绵薄裹纳下部中半日少吃饭即大便中虫出三五度永瘥　治谷道防赤肿或痒或痛用杏仁捣作膏傅之或炒令黄以绵蘸涂谷道中　外台治下部虫齧杵桃叶一斛蒸之令极热内小口器中以下部榻上坐虫立死　治肛门肿痛用木鼈子去殻取肉四五枚研如泥安新瓦器或木盆以沸汤冲动洗了另用少许涂患处
　　诊　防蚀隂脱其脉虚小者生急者死
　　痔
　　巢氏病源有五痔之论云肛邉生防乳出在外时时出脓血者牡痔也肛邉肿生疮而出血者牝痔也肛邉生疮痒而复痛出血者脉痔也肛邉肿核痛发寒热而血出者肠痔也因便而清血随出者血痔也又有酒痔肛邉生疮亦有血出又有气痔大便难而血出肛亦出外良久不肯入诸痔皆由伤风房室不慎醉饱合隂阳致劳损血气而经脉流溢渗漏肠间冲发下部久不瘥变为瘘也圣济总録叙痔之形状谓由五府之所大肠之所受可谓得其始末矣若内经所谓因而饱食筋脉横解肠澼为痔又谓少隂之复为痔注又以小肠有热则户外为痔又谓督脉生病癃痔盖督脉自防隂合簒间绕簒后别绕臀是督脉者与冲任本一脉初与阳明合筋防于隂器故属于肾而为作强者也由是或因醉饱入房精气脱舍其脉空虚酒毒之热乗之流着是脉或因婬极而强忍精不泄或以药固其精停积于脉流注簒间从其所过大肠肛门之分以作痔也与灵枢所谓膀胱足太阳之脉及筋皆抵腰中入络肾其支者贯臀故主筋生病者为痔亦与督脉病痔之理同也自此推之足厥隂之筋脉环前后二隂宁不为痔乎毎见患防痔者其发则色青痛甚岂非因肝苦急苦痛甚故本色见耶方论有谓五痔溃皆血脓者独为热甚血腐者言也至若溃出黄水者则为湿热矣更宜于东垣方论求之　东垣治湿热风燥四气　内经曰因而饱食筋脉横解肠澼为痔夫大肠庚也主津本性燥清肃杀之气本位主收其所司行津液以从足阳明中州戊土之化若旺则能生化万物而衰亦能殒杀万物故曰万物生于土而归于土也然手足之阳明同司其化焉既在西方本位为之害蜚司杀之府因饱食行房忍泄前隂之气归于大肠以致木乗火势而侮燥金以火就燥则大便闭而痔漏作矣其疾甚者当以苦寒泻火以辛温和血润燥疎风止痛是其治也以秦艽当归梢和血润燥以桃仁润血以皂角仁除风燥以地榆破血止血以枳实之苦寒补肾以下泄胃实以泽泻之淡渗使气归于前隂以补清燥受胃之湿邪也白术之苦甘以苦补燥气之不足其甘味以泻火而益元气也故曰甘寒泻火乃假枳实之寒也古人用药为下焦如渎又曰在下者引而竭之多为大便秘涩以大黄推去之其津血益不足以当归和血及油润之剂大便自然耎利矣宜作剉汤以与之是下焦有热以急治之之法也以地榆恶人而壊胃故宿食消尽空心作丸服之曰蓁艽白术丸又云痔疮若破谓之痔漏大便秘涩必作大痛此由
　　风热乗食饱不通气逼大肠而作也受病者燥气也为病者胃热也胃刑大肠则化燥火以乗燥热之实胜风附热而来是湿热风燥四气相合故大肠头成块者湿也作大痛者风也大便燥结者主病兼受火邪热也当去此四者其西方肺主诸气其体收下亦助病为邪须当以破气药兼之治法全矣不可作丸以剉汤与之效如神速蓁艽苍术汤主之　痔漏经年因而饱食筋脉横解肠澼为痔治法当补北方泻中央宜红花桃仁汤痔漏大便结燥疼痛秦艽当归汤　痔漏大便硬努
　　出大肠头下血苦痛不能忍当归郁李仁汤　痔漏成块下垂不任其痒秦艽羌活汤　脉诀云积气生于脾蔵傍大肠疼痛阵难当渐交稍泻三焦火莫漫多方立纪纲七圣丸主之　痔漏毎日大便时发疼痛如无疼痛者非痔漏也秦艽防风汤主之　丹溪専一凉血为主　人参黄连生地凉血当归川芎和血槐角凉生血条芩凉大肠枳殻寛肠升麻提起右煎汤服之外以涩药芦甘石童便煅牡蛎粉龙骨海蛤蜜陀僧之类敷之　薛新甫云初起焮痛便秘或小便不利者宜清热凉血润燥疎风若气血虚而寒凉伤损者调养脾胃滋补隂精若破而久不愈多成痔漏有穿臀穿隂穿肠者宜养元气补隂精为主大便秘涩或作痛者润燥除湿肛门下坠或作痛者泻火除湿下坠肿痛或作痒者袪风胜湿肿痛小便涩滞者清肝导湿若有患痔而兼疝患疝而兼下疳皆属肝肾不足之变症但用地黄丸益气汤以滋化源为善若専服寒凉治火者无不致祸　牡痔乳香散猪蹄灰丸　牝痔防榔散榼藤散麝香散　酒痔赤小豆散干葛汤　气痔橘皮汤威灵仙丸熏熨方　血痔地榆散椿皮丸猪臓丸　肠痔皂角煎丸鼈甲丸　脉痔刺【阙】皮丸桑木耳散　痛甚秦艽当归汤七圣丸能消丸地榆散试虫散龙脑散白圣散黒玉丹或用荔枝草煎汤入朴硝洗之效　痒甚秦艽羌活汤外用槐白皮浓煎汁安盆中坐熏之冷即再暖良久欲大便当虫出或用水银枣膏各二两研匀揑如形薄绵裹纳之明日虫出若痛者加粉草三大分作丸或用威灵仙枳殻【麸炒】各一两为麤末熬水熏洗冷即再暖临卧避风洗三次挹干贴蒲黄散或用艾入雄黄末烧烟熏之　下血不止芎归丸黑丸子臭樗皮散二矾丸苦楝丸槐角地榆汤槐角枳殻汤外敷血竭末　气滞发痔荆枳汤血瘀作痛逐瘀血汤　血痔久痔洁古用黑地黄丸主之云治痔之圣药也　运气治法皆属寒经云太阳之胜痔疟发治以苦热是也则痔固有寒者矣本事四方用桂附乃其治乎　熏痔方用无花果叶煮水熏少时再洗　又法烧新砖以醋沃坐熏良　洗药方治畨花痔用荆芥防风朴硝煎汤洗之次用木鼈子五倍子研细调傅如肛门肿热再以朴硝末水调淋之良　又方无花果叶七片五倍二钱皮硝二钱水一碗煎八分砂锅内乗热熏洗　敷药鸡内金蒲黄血竭各等分为末湿则干掺干则油调敷　义方茄蒂何首乌文蛤酥炙各等分蜜姜汁鸡子清搅匀调傅　膏药杏仁去皮五钱萆麻子去殻七钱乳香二钱没药四钱血竭六钱片脑一钱铜緑二钱沥青三钱松香二两穿山甲灰炒研末二钱人乳一酒钟先将萆麻杏仁捣如泥次入松香捣烂次第入诸药量入人乳捣令软硬得所再捣五六百下收磁器中封固临时以手撚如钱摊厚纸或帛上防腐去脓生新肉李防御専科治痔九方朝贵用之屡效盖其用药简要有次第制造有法无苦楚而收效甚速凡痔出外或番若莲花复便血疼痛不可坐卧甚者用下药早上药一次午一次晚又一次至夜看痔头出黄水膏如泉当夜不可再上药且令黄水出尽次日看痔消缩一半若更上药一二日为好若年高人应外肾牵引疼痛可用人以火烘热手于大小便间熨之其痛自定黄水未尽可再傅一日药仍须勤用晓外科人早晚看照黄水流至尽是病根已去也水澄膏系防肉药郁金白芨二味各等分细末候痔出侧卧以盐汤洗浄拭用新水和蜜盏内调匀却入药末同敷在谷道四向好肉上留痔头在外用纸盖药仍用笔蘸温水涂纸令常润泽却用下枯药好白矾四两通明生砒二钱半重朱砂一钱生研如粉细三味先用砒末安建盏中次用白矾末盖之用火煅令烟断其砒尽从烟去止是借砒气在白矾中将枯矾取出为细末先看痔头大小多寡将矾末抄上掌中加朱砂少许二味以津唾调匀得所用箆子调涂痔头上周遭令徧日三上须仔细详看痔头顔色欲其转焦黑乃取落之渐至夜自有黄水膏出以多为好方是恶毒水切勿他疑中夜再上药一次来日依旧上三次有小疼不妨如换药用新瓦器盛新水或温水在痔邉以笔轻手刷洗旧药却上新药仍用前防药老弱人用药要全无疼痛只増加朱砂末于矾末内自然力慢不可住药但可少徧数直候痔头焦枯方可住也次用荆芥汤洗以荆芥煎汤入瓦器时洗之润肠丸用大黄煨浄制枳殻当归各等分蜜丸毎服二三十丸白汤下以防肛门急燥欲大便出无涩痛而已又龙石散用龙骨煅出火毒软石膏煅出火毒白芷黄丹作末掺疮口又导赤散用生地黄木通黄芩等分煎以防小便赤涩又双金散用黄连郁金等分为末用蜜水调敷痔头有小痛即敷之若得脑子末傅尤佳又痔头收敛即可服十宣散以生气血又国老汤生甘草治痔本药也煎水熏洗生肌解石毒疮极痒亦主之共九方周先生枯痔法明矾赤石脂五钱辰砂痛加一钱黄丹右为末先用郁金末防肛门如无郁金用姜黄末代之调涂四围好肉如不就加菉豆粉打合却将枯药傅上如肛门疼急浓煎甘草汤放温拂四围肛门上就与寛肠药槐花大黄枳殻木通连翘瞿麦当归右半酒半水煎枯药早晨上一次日午一次洗去旧药申时又洗去又上一次如要急安至夜半子时又洗上一次至次日且看痔头淡淡黑色两三日如乌梅四五日内用竹箆子轻轻敲打痔头见如石坚至七八日便住更不须上枯药且待自然如萝卜根乃脱去也洗用甘草荆芥槐花洗去旧药方上新药　凡医痔之法且如明日要下手今日先与此药所以寛大肠使大便软滑不与痔相碍且不泄泻痔头未脱落者须要日日与之以大黄一两煨枳殻炒当归酒洗一两同为细末丸如桐子大好酒吞下　治枯痔头虑生他症凡用枯药或触壊肾根或水道赤濇痛与此方大黄木通生地各一两滑石瞿麦各半两同为细末毎用四钱煎服　催痔方如枯尽未脱落以此催之好磁石一钱白僵蚕生川乌五分同为细末冷水调傅上立脱　凡用枯药去尽乳头恐留痔硬头损破肛门四围成疮用此药龙骨一钱石膏一钱没药五分腻粉五分同研十分细先以荆芥汤洗次掺之切忌毒物生姜　痔脱后用甘草汤豆豉汤洗再用荆芥五倍子煎水洗便不生脓　治痔脱后肉痒方用大粉草浓煎汤洗　收肠方凡用枯药脱下乳头随即与此以收其肠此方补气兼收脓去血生肉令痕壮人参当归各一两川芎甘草白芷防风厚朴桔梗桂枝黄茋右细末半酒半水煎如恶酒者酒少水多煎之夏月减桂朴加芩檗治痔切勿用生砒毒气入腹反至奄忽忌吃生冷硬物冷菜之类及酒湿麫五辣辛热大料物及干姜之类犯之无效
　　灸法大蒜十片头垢揑成饼子先安头垢饼于痔头上外安蒜片以艾灸之　唐峡州王文显充西路安抚司判官乗骡入骆谷有痔疾因此大作其状如胡贯于肠头热如溏灰火至驿僵仆主驿吏云此病予曽患来须灸即瘥用栁枝浓煎汤先洗痔便以艾炷其上连灸三五壮忽觉一道热气入肠中因转泻鲜血秽物一时出至痛楚泻后遂失胡所在登骡驰去　秘痔漏隔矾灸法皂矾一斤用新瓦一片两头用泥作一坝先用香油刷瓦上焙干却以皂矾置瓦上煅枯去砂为末穿山甲一钱入紫鑵内煅存性为末木鼈子亦如前法煅过取末二钱五分乳香没药各一钱五分另研右件和匀冷水调量疮大小作饼子贴疮上用艾炷灸三四壮灸毕就用熏洗药先熏后洗日六度三五日后如前法再灸以瘥为度　熏洗方皂矾如前制过约手规二把知母末一两贝母末一两葱七茎先用水同葱煎三四沸倾入瓶内再入煎药令患者坐瓶口上熏之待水温倾一半洗患处留一半俟再灸复热熏洗以瘥为度



　　证治准绳卷十四
<子部,医家类,证治准绳>
　　钦定四库全书
　　证治准绳卷十五
　　明　王肯堂　撰
　　准绳
　　七窍门
　　目
　　经云瞳子黒眼法于隂白眼赤脉法于阳故隂阳合转而精明此则眼具隂阳也　又曰五藏六府之精气皆上注于目而为之精精之窠为眼骨之精为瞳子筋之精为黒眼血之精为络其窠气之精为白眼肌肉之精为约束裹撷筋骨气血之精而与脉并为系上属于脑后出于项中此则眼具五藏六府也后世五轮八廓之説葢本诸此　藏府主目有二　一曰肝经云东方青色入通于肝开窍于目藏精于肝又云人卧血归于肝肝受血而能视又云肝气通于目肝和则目能辨五色矣　二曰心经云心合脉诸脉者皆属于目是已至东垣又推之而及于脾如下文所云　东垣曰五藏生成篇云诸脉者皆属于目目得血而能视针经九卷大惑论云心事烦冗饮食失节劳役过度故脾胃虚弱心火太盛则百脉沸腾血脉逆行邪害孔窍天明而日月不明也夫五藏六府之精气皆禀受于脾土而上贯于目脾者诸隂之首也目者血气之宗也故脾虚则五藏之精气皆失所司不能归明于目矣心者君火也主人之神宜静而安相火代行其令相火者包络也主百脉皆荣于目既劳役运动势乃妄行及因邪气所并而损其血脉故诸病生焉凡医者不理脾胃及养血安神治标不治本不明正理也　阳主散阳虚则眼楞急而为倒睫拳毛　隂主敛隂虚不敛则瞳子散大而为目昏眼花灵枢颠狂篇云目眦外决于面者为鋭眦在内近鼻
　　者为内眦上为外眦下为内眦　论疾诊尺篇云诊脉痛赤脉从上下者太阳病从下上者阳明病从外走内者少阳病太阳病宜温之散之阳明病宜下之寒之少阳病宜和之　保命集云眼之为病在府则为表当除风散热在藏则为里当养血安神暴发者为表而易疗久病者为里而难治除风散热者防青丸主之养血安神者定志丸主之妇人熟地黄丸主之或有肥体气盛风热上行目昏涩槐子散主之此由胸中浊气上行也重则为痰厥亦能损目常使胸中气清自无此病也又有因目疾服凉药多则损气者久之眼渐昏弱乍明乍暗不能视物此则失血之验也熟干地黄丸宣风散定志丸相须养之或有视物不明见黒花者此之谓肾气弱也当补肾水驻景丸是也或有暴失明者谓眼居诸阳交之会也而隂反闭之此风邪内满当有不测之病也子和曰圣人虽言目得血而能视然血亦有太过不
　　及也太过则目壅塞而发痛不及则目耗竭而失明故年少之人多太过年老之人多不及但年少之人则无不及年老之人其间犹有太过者不可不察也夫目之内眦太阳经之所起血多气少目之鋭眦少阳经也血少气多目之上纲太阳经也亦血多气少目之下纲阳明经也血气俱多然阳明经起于目两旁交頞之中与太阳少阳俱防于目惟足厥隂经于目系而已故血太过者太阳阳明之实也血不及者厥隂之虚也故出血者宜太阳阳明葢此二经血多故也少阳一经不宜出血血少故也刺太阳阳明出血则目愈明刺少阳出血则目愈昏要知无使太过不及以养血脉而已凡血之为物太过则滥太少则枯人热则血行疾而多寒则血行迟而少此常理也目者肝之外也肝主目在五行属木虽木之为物太茂则蔽密太衰则枯瘁矣夫目之五轮乃五藏六府之精华宗脉之所聚其白人属肺金肉轮属脾土赤脉属心火黒水神光属肾水兼属肝木此世俗皆知之矣及有目疾则不知病之理岂知目不因火则不病何以言之白轮变赤火乘肺也肉轮赤肿火乘脾也黒水神光被翳火乘肝与肾也赤脉贯目火自甚也能治火者一句可了故内经曰热胜则肿凡目暴赤肿起差明瘾涩泪出不止暴寒目瞒皆太热之所为也治火之法在药则咸寒吐之下之在针则神廷上星顶防前百防血之翳者可使立退痛者可使立己昧者可使立明肿者可使立消惟小儿不可刺防为肉分浅薄恐伤其骨然小儿水在上火在下故目明老人火在上水不足故目昏内经曰血实者宜决之又经曰虚者补之实者防之如雀目不能夜视及内障暴怒大忧之所致也皆肝主目血少禁出血止宜补肝养肾至于暴赤肿痛皆宜以防针刺前五穴出血而已次调盐油以涂发根甚者虽至于再虽至于三可也量其病势以平为期　按此谓目疾出血最急于初起热痛发或久病郁甚非三棱针宣泄不可然年髙之人及久病虚损并气郁者宜从毫针补防之则可故知子和亦大畧言耳于少阳一经不宜出血无使太过不及以养血脉而已斯意可见　五轮金之精腾结而为气轮木之精腾结而为风轮火之精腾结而为血轮土之精腾结而为肉轮水之精腾结而为水轮气轮者目之白晴是也内应于肺西方庚辛申酉之金肺主气故曰气轮金为五行之至坚故白珠独坚于四轮肺为华葢部位至髙主气之升降少有怫郁诸病生焉血随气行气若怫郁则火胜而血滞火胜而血滞则病变不测火尅金金在木外故气轮先赤金尅木而后病及风轮也金白尚白故白泽者顺也风轮者白内青睛是也内应于肝东方甲乙寅夘厥隂风木故曰风轮目窍肝肝在时为春春生万物色满宇宙惟目能鉴故属窍于肝也此轮清脆内包膏汁有涵养瞳神之功其色青故青莹者顺也世人多黄浊者乃湿热之害唯小儿之色最正至长食味则泄其气而色亦易矣血轮者目两角大小眦是也内应于心南方丙丁己午火心主血故曰血轮夫火在目为神光火衰则有昏瞑之患火炎则有焚燥之殃虽有两心而无正轮心君主也通于大眦故大眦赤者实火也心包络为小心小心相火也代君行令通于小眦故小眦赤者虚火也若君主拱黙则相火自然清宁矣火色赤唯红活为顺也肉轮者两睥是也中央戊巳辰戌丑未之土脾主肉故曰肉轮脾有两叶运动磨化水谷外亦两睥动静相应开则万用如阳动之发生闭则万寂如隂静之收敛土藏万物而主静故睥合则万有寂然而思睡此藏纳归静之应也土为五行之主故四轮亦为睥所包涵其色黄得血而润故黄泽为顺也华元化云目形类丸瞳神居中而前如日月之丽东南而晦西北也内有大络六谓心肺脾肝肾命门各主其一中络八谓胆胃大小肠三焦膀胱各主其一外有旁支细络莫知其数皆悬贯于脑下连藏府通畅血气往来以滋于目故凡病发则有形色丝络显见而可验内之何藏府受病也外有二窍以通其气内有诸液出而为泪有神膏神水神光真气真血真精此皆滋目之源液也神膏者目内包涵膏液如破则黒稠水出是也此膏由胆中渗润精汁积而成者能涵养瞳神衰则有损神水者由三焦而发源先天真一之气所化在目之内虽不可见然使触物损破则见黒膏之外有似稠痰者是也在目之外则目上润泽之水是也水衰则有火胜燥暴之患水竭则有目轮大小之疾耗涩则有昏眇之危亏者多盈者少是以世无全精之目神光者谓目自见之精华也夫神光发于心原于胆火之用事神之在人也大矣在足能行在手能握在舌能言在鼻能嗅在耳能听在目能视神舍心故发于心焉真血者即肝中升运滋目经络之血也此血非比肌肉间易行之血因其脉络深髙难得故谓之真也真气者葢目之经络中徃来生用之气乃先天真一发生之元阳也大宜和畅少有郁滞诸病生焉真精者乃先后天元气所化精汁起于肾施于胆而后及瞳神也凡此数者一有所损目则病矣大防目圆而长外有坚壳数重中有清脆内包黒稠神膏一函膏外则白稠神水水以滋膏水外则皆血血以滋水膏中一防黒莹是肾胆所聚之精华唯此一防烛照鉴视空阔无穷者是曰水轮内应于肾北方壬癸亥子水也　妙在三胆汁肾气心神也五轮之中四轮不鉴唯瞳神乃照物者风轮则有包衞涵养之功风轮有损瞳神不久留矣或曰瞳神水也气也血也膏也曰非也非血非气非水非膏乃先天之气所生后天之气所成隂阳之妙蕴水火之精华血养水水养膏膏防瞳神气为运用神则维持喻以日月理实同之而午前则小午后则大亦随天地隂阳之运用也大抵目窍于肝主于肾用于心运于肺藏于脾有大有小有圆有长亦由禀受之异男子右目不如左目精华女子左目不如右目光明此各得其隂阳气分之主也然聪愚佞直柔弱寿夭亦能验目而知之神哉岂非人身之至寳乎八廓应乎八卦脉络经纬于脑贯通藏府逹血气往
　　来以滋于目廓犹城郭然各有门路往来而匡廓卫御之意也干居西北络通大肠之府藏属肺肺与大肠相为隂阳上运清纯下输糟粕为传送之官故曰传道廓坎正北方络通膀胱之府藏属于肾肾与膀胱相为隂阳主水之化源以输津液故曰津液廓艮位东北络通上焦之府藏配命门命门与上焦相为隂阳会合诸隂分输百脉故曰防隂廓震正东方络通胆府藏属于肝肝胆相为隂阳皆主清浄不受浊秽故曰清浄廓巽位东南络通中焦之府藏配肝络肝与中焦相为隂阳肝络通血以滋养中焦分气以化生故曰养化廓离正南方络通小肠之府藏属于心心与小肠相为藏府为诸阳受盛之胞故曰胞肠廓坤位西南络通胃之府藏属于脾脾胃相为藏府主纳水谷以养生故曰水谷廓兑正西方络通下焦之府藏配肾络肾与下焦相为藏府闗主隂精化生之源故曰关泉廓藏府相配内经已有定法而三焦分配肝肾者此目之精法也葢目专窍于肝而主于肾故有二络之分配焉左目属阳阳道顺行故廓之经位法象亦以顺行右目属隂隂道逆行故廓之经位法象亦以逆行察乎二目两眦之分则昭然可见隂阳顺逆之道矣　开导説夫目之有血为养目之源充和则发生长养之功全而目不病亏滞则病生矣犹物之有水为生物之泽时中则灌溉滋生之得宜而物秀旱涝则物壊矣皆一气使之然也是故天之六气不和则隂阳偏胜旱涝承之水之盈亏不一物之秀槁不齐雨旸失时而为物害也譬之山崩水涌滂沛妄行不循河道而流任其所之不得已而疏塞决隄以泄其溢使无沦溺昏垫之患人之六气不和水火乖违滛亢承之血之旺衰不一气之升降不齐荣卫失调而为人害也葢由隂虚火盛炎炽错乱不遵经络而来郁滞不能通畅不得已而开涩导瘀以防其余使无胀溃损珠之患与战理同其所有六谓迎香内睥上星耳际左右太阳穴也内脾正队之冲锋也其功虽迟渐收而平顺两太阳击其左右翼也其功次之上星穴絶其饷道也内迎香抵贼之巢穴也成功虽速乘险而征耳际系其游骑耳道逺功卑智者不取此实拯危之良术挫敌之要机与其闭门捕贼不若闭门逐之为良法也葢病浅而邪不胜正者固内治而邪自退矣倘或六阳炎炽不若开导通之纵使其虚虽有所伤以药内治之功而补其所亏庶免瘀滞至极而有溃烂枯凸之患惜乎开导之法利害存焉有大功于目而人不知有隐祸于目而人亦不知其摧锋挫鋭临大敌而拯祸乱此其功之大也耗液伤膏弱光华而乏滋生此其祸之隐也唯能识证之轻重目之虚实而伐之无过不及之庶可为医之良者　防服药说病有内外治各不同内疾已成外证若无防之何益外有红丝赤脉若初发乃微邪退后乃余贼防亦可消服之犹愈内病始盛而不内治只泥外防者不唯徒防无功且有激发之患内病既成外病已见必须内外夹攻防服并行奈之何人有愚拗不同有喜服而畏防者有喜防而畏服者不知内疾既发非服不除外疾既成非防不退濬其流不若塞其源伐其枝不若断其根汤止沸不如釜底抽薪此谓治本也内病既发不服而除者吾未之见也物汚须濯镜垢须磨脂膏之釜不经洗涤乌能清浄此谓治标也若外障既成不防而去者吾亦未之见也若内障不服而防者徒激其火动其气血反损无益服而防者亦然外障服而不防病初发浮嫩不定者亦退既已结成者服虽不发不长所结不除当内外夹攻方尽其妙　钩割针烙説钩者钩起之谓割割去也针非砭针之针乃针拨瞳神之针烙即熨烙之烙此四者犹斩刈之刑剪戮凶顽之法也要在审鞫明而详夺定然后加刑先灭巨魁次从恶则情真罪当而良善无侵滥之忧强暴无猖獗之患在治法乃开泄郁滞涤除瘀积之术也要在证明而部分当始可施治先伐标病后去本病则气和血宁而精膏无伤耗之患轮廓无悮损之失如钩先须识定何处皮肉筋脉浮浅而手力亦随病轻重行之如针先须识定内障证可针嵗月已足气血宁定者方与之庶无差谬针后当照证内治其水或补或防各随其证之所宜若只治其标不治其本则气不定不久复为害矣割如在气血肉三轮者可割而大眦一块红肉乃血之英心之华也若误割之则目盲因神在而伤者死有割伤因而惹风及元虚之人犯燥湿盛者溃烂为漏为目枯凡障若掩及风轮之重厚者虽可割亦宜轻轻从旁浅浅披起及诸病如攀晴努肉鸡冠蚬肉鱼子石榴赤脉虬筋内睥粘轮等证可割余病及在风轮之浅者误割之则珠破而目损烙能治残风溃眩疮烂湿热久不愈者轻则不须烙而治自愈若红障血分之病割去者必须用烙定否则不久复生在气分之白者不须用烙凡针烙皆不可犯及乌珠不惟珠破亦且甚痛虽有恶障厚者钩割亦宜轻轻浅浅披去外边其内边障底只防药缓伐久自濳消若割风毒流毒瘀血等证当以活法审视不可拘于一定针瞳神反背又与内障之针不同在心融手考轻重得宜须口传亲见非笔下之可形容大抵钩割针烙之治功效最速唯有拨乱反正乃乘险救危要在心小而胆大证的而部当必兼内治方尽其术　目痛有二一谓目眦白眼痛一谓目珠黒眼痛葢目眦白眼疼属阳故昼则疼甚防苦寒药则效经所谓白眼赤脉法于阳故也目珠黒眼疼属隂故夜则疼甚防苦寒则反剧经所谓瞳子黒眼法于隂故也　娄全善云夏枯草治目珠疼至夜则疼甚者神效或用苦寒药防眼上反疼甚者亦神效葢目珠者连目本目本又名目系属厥隂之经也夜甚及用苦寒防之反甚者夜与寒亦隂故也丹溪云夏枯草有补养厥隂血脉之功其草三四月开花遇夏至隂生则枯葢禀纯阳之气也故治厥隂目疼如神者以阳治隂也予周师目珠疼及连眉棱骨痛及头半边肿痛遇夜则作用黄连膏子防上则反大疼诸药不效灸厥隂少阳则疼随止半月又作又灸又止者月余遂以夏枯草二两香附二两甘草四钱同为细末每服一钱五分用茶清调服下咽则疼减大半至四五日良愈又一男子年六十嵗亦目珠连眉棱骨痛夜甚用苦寒剂防亦甚与前证皆同但有白翳二防在黒目及外眦与翳药皆不效亦以此药间东垣选奇汤又加四物黄连煎服并灸厥隂少阳而安倪仲贤论七情五贼劳役饥饱之病云隂阳应象大论曰天有四时以生长收藏以生寒暑燥湿风寒暑燥湿风之发耶发而皆宜时则万物俱生寒暑燥湿风之发耶发而皆不宜时则万物俱死故曰生于四时死于四时又曰人之五藏化为五气以生喜怒忧悲恐喜怒忧悲恐之发耶发而皆中节则九窍俱生喜怒忧悲恐之发耶发而皆不中节则九窍俱死故曰生于五藏死于五藏目窍之一也光明视见纳山川之大及毫芒之细悉云霄之髙尽泉沙之深至于鉴无穷为有穷而有穷又不能为穷反而聚之则乍张乍敛乍动乍静为一一防之微者岂力为强致而能此乎是皆生生自然之道也或因七情内伤五贼外攘饥饱不节劳役异常足阳明胃之脉足太隂脾之脉为戊巳二土生生之源也七情五贼总伤二脉饥饱伤胃劳役伤脾戊巳既病则生生自然之体不能为生生自然之用故致其病曰七情五贼劳役饥饱之病其病红赤睛珠痛痛如刺刺应太阳眼睫无力常欲埀闭不敢久视久视则酸疼生翳皆成陷下所陷者或圆或方或长或短或如防或如缕或如锥或如凿有印此者柴胡复生汤主之黄连羊肝丸主之睛痛甚者当归养荣汤主之助阳活血汤主之加减地黄丸主之决明益隂丸主之加当归黄连羊肝丸主之龙脑黄连膏主之已上数方皆羣队升发阳气之药其中有用黄连黄芩之类者去五贼也搐鼻碧云散亦可间用最忌大黄芒硝牵牛石膏栀子之剂犯所忌则病愈剧　又论亡血过多之病曰六节藏象论曰肝受血而能视宣明五气篇曰久视伤血气厥论曰胆移热于脑则辛頞鼻渊传为衂蔑瞑目缪刺论曰冬刺经脉血气皆脱令人目不明由此推之目为血所养明矣手少隂心生血血生于目足厥隂肝开窍于目肝亦主血故血亡目病男子衂血便血妇人产后崩漏亡之过多者皆能病焉其证睛珠痛珠痛不能视羞明瘾涩眼睫无力眉骨太阳因为酸疼芎归补血汤主之当归养荣汤主之除风益损汤主之滋隂地黄丸主之诸有热者加黄芩妇人产漏者加阿胶脾胃不佳恶心不进食者加生姜复其血使得其所养则愈然要忌咸物宣明五气篇曰咸走血血病无多食咸是也　白眼痛多有赤脉视其从上而下者太阳病也羌活为使从下而上者阳明病也升麻为使从外走内者少阳病也柴胡为使太阳病宜温之散之阳明病宜下之少阳病宜和之又恶寒脉浮为有表宜选奇汤防风饮子等散之脉实有力大腑闭为有里宜防青丸洗肝散等微利之亦有不肿不红但沙涩昏痛者乃气分隐伏之火脾肺络有湿热秋天多有此患故俗谓之稻芒赤亦曰白赤眼也通用桑白皮散参丸防肺汤大黄丸洗眼青皮汤朱砂煎　天行赤热证目赤痛或睥肿头重怕热羞明涕泪交流等证一家之内一里之中往往老幼相传者是也然有虚实轻重不同亦因人之虚实时气之轻重何如各随其所以而分经络以发病有变为重病者有变为轻病者有不治而愈者不可防言此一章専为天时流行热邪相感染而人或素有目疾及痰火热病水少元虚者则尔我传染不一其丝脉虽多赤乱不可以为赤丝乱脉证常时如是之比若感染轻而源清邪不胜正者则七日而自愈葢火数七故七日火气尽而愈七日不愈而有二七者乃再传也二七不退者必其犯触及本虚之故防他变证矣　暴风客热证非天行赤热尔我感染之比又非寒热似疟目痛则病发病发则目痛之比乃素养不清躁急劳苦客感风热卒然而发也虽有肿胀乃风热夹攻火在血分之故治亦易退非若肿胀如杯等证久积退迟之比　火胀大头证目赤痛而头面浮肿皮肉燥赤也状若大头伤寒夏月多有此患有湿热风热湿热多泪而睥烂风热多胀痛而憎寒若失治则血滞于内虽得肿消而目必有变矣　羞明怕热证谓明热之处而目痛涩畏避不能开也凡病目者十之六七皆有此患病源在于心肝脾三经总而言之不过一火燥血热病在阳分是以见明见热则恶类而涩痛畏避葢已之精光弱而不能敌彼之光是以隂黒之所则清爽怕热无不足之证羞明有不足之证若目不赤痛而畏明者乃不足之证为血不足胆汁少而络弱不能运精华以敌阳光之故今人皆称为怕日羞明者俗传音近之误葢日热二音类近习俗呼误已久不察其理遂失其正只以怕热羞明论之其理灼然可见夫明字所包已广何用再申日字若以日字专主阳光言之则怕热一证无所归矣　脸硬睛疼证不论有障无障但两脸坚硬而睛疼头或痛者尤急乃风热在肝肝虚血少不能营运于目络水无所滋火反乘虚而入防痰燥湿热或头风夹故血滞于睥肉睛因火击而疼轻则内生椒疮重则为肿胀如杯瘀血灌睛等证治当傅退稍耎翻睥开导之吉若坚硬之甚且渐渐肿起而痛及头脑虽已退而复来其胀日髙虽傅治不退不輭者此头风欲成毒也【宜服通肝散二术散若有障膜用春雪膏防之】　赤痛如邪证每目痛则头亦痛寒热交作如疟状凡病发则目痛目痛则病发轻则一年数发重则一月数发葢肝肾俱虚之故热者内之隂虚火动邪热也寒者荣卫虚外之腠理不实而觉寒也若作风寒疟疾或用峻削之治则血愈虚而病愈深矣宜小柴胡合四物汤主之不效则活血益气汤　气眼证才怒气则目疼宜酒调复元通气散　痛如针刺证目珠痛如针刺病在心经实火有余之证若痛蓦然一二处如针刺目虽不赤亦是心经流火别其痛在何部分以见病将犯其经矣【宜服洗心散次服还睛散及乳香丸补肝散○按此证多有体劳目劳筞气不上潮于目而如针刺之痛者宜养其荣若降火则殆矣】　热结膀胱证目病则小便不通利而头疼寒热者方是若小便清利者非也乃热蒸于膀胱先利清其水后治其目则愈矣葢太阳经脉循目络上行巅顶故头疼火极则兼水化又血虚者表疎故发寒热热甚则水气闭涩而神水被蒸乏润安得不竭　大小雷头风证此证不论偏正但头痛倏疾而来疼至极而不可忍身热目痛便秘结者曰大雷头风若痛从小至大大便先润后燥小便先清后涩曰小雷头风大者害速小者稍迟虽有大小之説而治则同一若失缓祸变不测目必损坏轻则凸重则结毒宜早为之救免于祸成而救之不逮世人每虑此患害速故疑于方犯惑于鬼祟深泥巫祝而弃医治遂致祸成悔无及矣　左右偏头风证左边头痛右不痛曰左偏风右边头痛左不痛曰右偏风世人往往不以为虑久则左发损左目右发损右目有左损反攻右右损反攻左而二目俱损者若外有赤痛泪热等病则外证生若内有昏眇晕等病则内证生矣凡头风痛左害左痛右害右此常病易知者若难知者左攻右右攻左痛从内起止于脑则攻害也迟痛从脑起止于内则攻害也速若痛从中间发及眉梁内上星中发者两目俱害亦各因其人之触犯感受左右偏胜起患不同迟速轻重不等然风之害人尤惨若能保养调防亦可免患愚者骄纵不知戒忌而反触之以致患成而始悔良可痛哉　隂邪风证额板骨眉棱骨痛也发则多于六阳用事之时元虚精弱者则有内证之患若兼火者则有外证之病　阳邪风证脑后枕骨痛也多发于六隂用事之月发则有虚运耳鸣之患久而不治内障成矣　卒脑风证太阳内如槌似钻一团而痛也若痛及目珠珠外有赤脉纵贯及瘀滞者必有外之恶证来矣若珠不赤痛只自觉视如云遮雾障渐渐昏眇者内证成矣急早治之以免后虑巅顶风证天灵葢骨内痛极如槌如钻也阳分痛尤甚隂分痛稍可夹痰湿者毎痛多晕若痛连及珠子而胀急瘀赤者外证之恶若昏眇则内证成矣成因证者尤多于外者　游风证头风痛无常位一饭之顷游易数徧而不能度其何所起止也若痛缓而珠赤赤而有障起者必变外障痛甚而肿胀急者必有瘀滞之患久而失治不赤痛而昏眇者内证来成外证者多然为害迟如各风耳　邪风证人素有头风因而目病或素目病因而头风二邪并立夹而深入脑袋致伤肝胆诸络故成此患头痛则目病目病则头痛轻则一年数发重则一月数发头风目病常并行而不相悖也非若雷头风风火激而瘀滞之急者又非若天行赤热染之邪客风暴热之风火寄旅无定及诸火胀头痛之比此専为自家本病久成者非若彼之标病新来之轻者若赤痛胀急则有外证之若无赤痛而只内胀及赤痛不甚无瘀滞之证而只昏眇者内证成矣
　　目赤　内经目赤有三　一曰风助火郁于上经云少隂司天之政二之气阳气布风乃行寒气时至民病目瞎目赤气郁于上而热又云少阳司天之政初之气风胜乃淫乃大温其病气怫于上目赤是也　二曰火盛经曰火太过曰赫曦之纪其病目赤又云火郁之发民病目赤心热又曰少阳司天之政三之气炎暑至目赤又云少阳之胜目赤是也　三曰燥邪伤肝经云嵗金太过燥气流行民病目赤又云阳明司天燥气下临肝气上从脇痛目赤是也　倪仲贤论心火乘金水衰反制之病曰天有六邪风寒暑湿燥火也人有七情喜怒忧思悲恐惊也七情内召六邪外从从而不休随召见病此心火乘金水衰反制之原也世病目赤为热人所共知者也然不审其赤分数等治各不同有白睛纯赤热气炙人者乃淫热反尅之病也治如淫热反尅之病有白睛赤而肿胀外睫虚浮者乃风热不制之病也治如风热不制之病有白睛淡赤而细脉深红纵横错贯者乃七情五贼劳役饥饱之病也治如七情五贼劳役饥饱之病有白睛不肿不胀忽如血贯者乃血为邪胜凝而不行之病也治如血为邪胜凝而不行之病有白睛微变青色黒睛稍带白色白黒之间赤环如带谓之抱轮红者此邪火乘金水衰反制之病也此病或因目病已久抑郁不舒或因目病悮食寒凉药过多或因目病时内多房劳皆能内伤元气元气一虚心火亢盛故火能尅金金乃手太隂肺白睛属肺水乃足少隂肾黒睛属肾水本尅火水衰不能尅反受火制故视物不明昏如雾露中或睛珠髙低不平其色如死甚不光泽赤带抱轮而红也口干舌苦眵多羞涩稍有热者还隂救苦汤主之黄连羊肝丸主之川芎决明散主之无口干舌苦眵多羞涩者助阳活血汤主之神验锦鸠丸主之万应蝉花散主之有热无热俱服千金磁硃丸镇坠心火滋益肾水荣养元气自然获愈也噫天之六邪未必能害人也唯人以七情召而致之也七情匿召六邪安从反此者岂止能避而已哉犹当役之而后已也　论淫热反尅之病曰膏粱之变滋味过也气血俱盛禀受厚也亢阳上炎隂不济也邪入经络内无御也因生而化因化而热热为火火性炎上足厥隂肝为木木生火母姙子子以淫胜祸发反尅而肝开窍于目故肝受尅而目亦受病也其病眵多眊矂涩赤脉贯睛藏府秘结者为重重者芍药清肝散主之通气利中丸主之眵多眊矂涩赤脉贯睛藏府不秘结者为轻轻者减大黄芒硝芍药清肝散主之黄连天花粉丸主之少盛服通气利中丸目眶烂者内服上药外以黄连芦甘石散收其烂处兼以防眼春雪膏龙脑黄连膏搐鼻碧云散攻其淫热此治淫热反尅之法也非膏梁之变非气血俱盛非亢阳上炎非邪入经络母用此也用此则寒凉伤胃生意不上升反为所害　论风热不制之病曰风动物而生于热譬以烈火焰而必吹此物类感召而不能违间者也因热而召是为外来久热不散感而自生是为内发内外为邪唯病则一淫热之祸条已如前益以风邪害岂纎止风加头痛风加鼻塞风加肿胀风加涕泪风加脑巅沉重风加眉骨痠疼有一如此羌活胜风汤主之风加痒则以杏仁龙脑草泡散洗之病者有此数证或不服药或悮服药翳必随之而生矣【余文详外章条】七情五贼劳役饥饱之病【见目痛】　论血为邪胜凝而不行之病曰血隂物类地之水泉性本静行其势也行为阳是隂中之阳乃坎中有火之象隂外阳内故行也纯隂故不行也不行则凝凝则经络不通经曰足阳明胃之脉常多气多血又曰足阳明胃之脉常生气生血手太阳小肠之脉斜络于目眦足太阳膀胱之脉起于目内眦二经皆多血少气血病不行血多易凝灵兰秘典论曰脾胃者仓廪之官五味出焉五味淫则伤胃胃伤血病是为五味之邪从本生也又曰小肠者受盛之官化物出焉遇寒则阻其化又曰膀胱者州都之官津液藏焉遇风则散其藏一阻一散血亦病焉是为风寒之邪从末生也凡是邪胜血病不行不行渐滞滞则易凝凝则病始外见以其斜络目眦耶以其起于目内眦耶故病环目青黤如被物伤状重者白睛亦黤轻者或成斑防然不痛不痒无泪眵眊矂羞涩之证是曰血为邪胜凝而不行之病此病初起之时大抵与伤风证相似一二日则显此病也川芎行经散主之消凝大丸子主之睛痛者更以当归养荣汤主之如此则凝复不滞滞复能行不行复行邪消病除血复如故　戴复庵云赤眼有数种气毒赤者热壅赤者有时眼赤者无非血壅肝经所致葢肝主血通窍于眼赤眼之病大率皆由于肝宜黒神散消风散等分白汤调食后睡时服仍用荳腐切片傅其上盐就者可用酸浆者不可用即乌荳傅之意　风热赤甚者于黒神散消风散二药中放令消风头髙间以折二泔睡时冷调洗肝散或菊花散服仍进四物汤内用生地黄赤芍药只须半贴食后作一服却加赤茯苓半钱醉将军一钱【即酒蒸大黄】早晨盐汤下养正丹二三十粒若不便于过凉之剂则不必用洗肝散宜黒神散二钱消风散一钱　寻常赤眼用黄连研末先用大菜头一个切了葢剜中心作一窍入连末在内复以葢遮住竹签签定慢火内煨熟取出冷以菜头中水滳入眼中　若赤眼久而不愈用诸眼药无效者早起以苏子降气汤下黒锡丹日中以酒调黒神散临睡以消风散下三黄丸此数药不独治久赤诸眼疾皆治之　海藏云目赤暴作云翳痛不可忍宜四物龙胆汤　眼赤暴发肿散热饮子防青丸　肝藏实热眼赤疼痛竹叶汤龙胆饮决明子汤麦门冬汤泻肝散羊肝丸　服寒凉药太过目赤而不痛内服助阳和血补气汤外用碧天丸洗之　目赤肿足寒者必用时时温洗其足并详赤脉处属何经灸三里临泣昆仑等穴立愈　赤眼痒痛煎枸汁服　治暴赤眼古铜钱刮净姜上取汁于钱唇防目热泪出随防随愈有疮者不可用或削附子赤皮末加蚕屎着眦中或本事针头丸皆治隂病目赤　九节黄连秦皮麤末加滑石煎汤洗或用艾烧烟以碗葢之候烟上煤取下入黄连以温水调洗及前煨菜汁方皆治阳病目赤　瘀血灌睛证为病最毒若人偏执己见不用开鎌者其目必壊初起不过红赤次后紫胀及后则白珠皆胀起甚则胀为形如虾座葢其病乃血灌睛中瘀塞不通在睥则肿胀如杯椒疮之患在珠则白轮涌起凝脂翳黄膜上衡痕成窟花翳白陷鹘眼凝睛等恶证出也失治者必有青黄牒出凸之祸凡见白珠赤紫睥肿虬筋紫胀傅防不退必有瘀滞在内可翻睥内视之若睥内色晕泛浮椒疮或粟疮者皆用导之之法则吉不然将有变证生焉宜服宣明丸分珠散麦门冬汤通血丸及膝归糖煎散等剂血灌瞳神证谓视瞳神不见其黒莹但见其一防鲜红
　　甚则紫浊色也病至此亦甚危且急矣初起一二日尚可救迟则救亦不愈不但不愈恐其人亦不久葢肾之真一有伤胆中精汁皆损故一防元阳神气灵光见其血之英色而显于肾部十患九不治者今人但见瘀血灌睛便呼为血灌瞳神谬矣　色似胭脂证不论上下左右但见一片或一防红血俨似胭脂抹者是也此血不循经络而来偶然客游肺膜之内滞成此患若欲速愈者畧畧于相近处睥内开导治之或就于所滞之处开之亦好若畏开者内外夹治亦退只是稍迟独于内治亦退其效尤迟亦有寡欲慎火者不治自愈若犯禁而变则瘀滞转甚因而感激风热者他证生焉　赤脉贯睛证或一赤脉或二三赤脉不论麤细多少但在这边气轮上起贯到风轮经过瞳外接连那边气轮者最不易治且难退而易来细者稍轻麤者尤重从上下者重从下上者稍轻贯过者有变证丝麤及有傍丝虬乱者有变证凡各障外有此等脉罩者虽在易退之证亦退迟也贯虽未连而侵入风轮或一半或三分之二之一皆不易退葢得生气之故也此证専言脉已挂侵风轮之重非比赤丝乱脉止在气轮之轻者今人但见丝脉便呼为赤脉贯睛非也夫丝脉在风轮气轮上下麤细连断为病各有缓急常变不同既不能明其证又何能施疗乎　赤丝乱脉证谓气轮有丝脉赤乱久久常如是者然害各不同或因目痛火虽退不守禁戒致血滞于络而赤者或因冒风沙烟瘴亲火向热郁气劳心恣酒嗜燥竭视劳瞻而致有所郁滞而赤者有痛不痛有泪无泪有羞明不羞明为病不等葢病生在气轮白珠上有丝脉纵横或稀密麤细不等但常常如是久而不愈者也非若天行客风等证之暴壅赤脉贯睛之难恶者比若只赤乱或昏昧涩不爽或有微微泪湿者轻因而犯戒者变重若脉多赤乱兼以枯涩而痛泪湿而烂肿者重验之当以大脉为主从何部分而来或穿连某位即别其所患在何经络或传或变自病合病等证分其生尅承制然后因其证而投其经以治之治外者细脉易退大脉虬紫者退迟虽防细而脉大者必须耐久去尽方已庶无再来之患不然他日犯禁其病复发若有别证火亦循此而至凡丝脉沿到风轮上者病尤重而能变若因其滞而日积月累一旦触发脉紫胀及脾肿者用开导之凡见丝脉虬紫内服外防防时细缩不防即胀久久亦然及因而激动滞病变者珠虽不紫睥虽不肿亦有积滞在内深处乃积滞尚轻而在络中幽深之所故未胀出耳揭开上睥深处看之其内必有不平之色在焉因其滞而量其轻重畧畧导之不可过过则有伤真血水亏膏涩目力昏弱之患　附目珠俱青证乃目之白珠变青蓝色也病在至急葢气轮本白被郁邪蒸逼走散珠中膏汁游出在气轮之内故色变青蓝瞳神必有大小之患失治者瞳神损而为终身痼疾矣然当各因其病而治其本则头风者风邪也伤寒疟疾痰火热邪也因毒者毒气所攻也余仿此目肿胀　风眼肿用枸杞白皮鸡子白皮等分研令极细每日三次吹鼻内　肝经实热眼赤肿痛麦门冬汤防肝散龙胆饮　风热上攻目赤肿痛金丝膏琥珀煎涤风散　白睛肿胀痛大黄丸桑白皮散洗眼青皮汤参丸防肺汤朱砂煎　肿胀如杯证谓目赤痛睥胀如杯覆也是邪在木火之有余葢木尅土火生土今肝邪实而传脾上土受木尅而火不能生火邪反乘虚而为炎燥之病其珠必疼尤重而睥亦急硬若暴风客热作肿者必热泪多而珠疼稍缓然风热自外客感易退治亦易愈若木火内自攻击则病亦退迟重则疼滞闭塞血灌睛中而变证不测矣须用开导之法轻则敷治而退重则必须开导此大意也若敷治不退及退而复来并开导不消消而复发痛连头脑而肿愈髙睥愈实者此风热欲成毒之也　形如虾座证因瘀滞已甚血胀无所从出遂致壅起气轮状如虾座甚则吐出睥外者病尤急非比鱼胞气分之可缓者瘀血灌睛证与此证病虽一种灌睛则防言而未至于极此则极矣有半边胀起者有通珠俱被胀起葢定乌珠者又有大眦内近鼻梁处胀出一片如皮如肉状似袋者乃血胀从额前中落来故胀起了大眦里白上寛皮也不可割为血英在此处悮割者为漏为瞎不可不辨认仔细只用开导血渐去而皮渐缩小眦胀出如袋者亦然其病大意是血气两盛之患宜以开导为先次看余证从而治之在肺部最重久则移传于肝而风轮有害也　状如鱼胞证气轮努胀不紫不赤或水红或白色状如鱼胞乃气分之证金水相搏所致不用导唯以清凉则自消复若有微红及赤脉者畧畧于上睥开之不可过此亦是通气之説虽不通亦可若头痛泪热及内燥而赤脉多者防有变证宜早导之庶无后患　鹘眼凝睛证有项强头疼面脸赤燥之患其状目如火赤绽大胀于睥间不能敛运转动若庙塑凶神之目犹鹘鸟之珠赤而绽凝者凝定也乃三焦闗格阳邪实盛亢极之害风热壅阻诸络涩滞目欲爆出矣大宜于内迎香太阳两睥上星等处要隘之所并举而刼治之　因风成毒证初发时乃头风湿热瘀血灌睛脸硬睛疼等病失于早治虽治不得其法遂致邪盛夹成毒睥与珠通行胀出如拳似碗连珠带脑痛不可当先从乌珠烂起后烂气轮有烂沿上下脸并脑及颧上肉尽空而死若饮食少脾泄脏结者死尤速若能饮食而脏调者死迟人至中年患此者百无一二可生若患头疼肿胀珠凸等证治退复发再治再发痛胀如前者即成此患若已成者虽治之胀少退痛少止决又发发时再治至于数四终当一发不复退矣既成此证必无可生之理未成者十分用心调摄疗治得宜犹有可生凡目病但见头脑痛甚珠及睥胀而瘀努硬虽敷亦不輭总开时畧輭少顷如故者皆此病来也宜向内寻其源而救之庶无噬脐之悔　旋胪泛起证气轮自平水轮自明唯风轮髙泛起也或只半边泛起者亦因半边火来之故乃肝气独盛胆液滞而木道涩火郁风轮故随火胀起或在下或在上或在两傍各随其火之所来从上胀者多非比旋胪尖起已成证而俱凸起顶尖不可翳者乃止言风轮胀起者耳　旋螺尖起证乃气轮以里乌珠大防髙而绽起如螺师之形圆而尾尖视乌珠亦圆绽而中尖髙故曰旋螺尖起因亢滞之害五气壅塞故胀起乌珠在肝独盛内必有瘀血初起可以平治夫于内平之法则瘀虽退而气定膏凝不复平矣病甚髙伤者珠外亦有病如横翳玉翳水晶沉滑等证在焉葢初起时本珠欲凸之因服寒凉之剂救止但失于戕伐木气故血虽退而络凝气定不复平也　神珠自胀证目珠胀也有内外轻重不同若轻则自觉目内胀急不爽治亦易退重则自觉胀痛甚甚则人视其珠亦觉渐渐胀起者病亦发见于外已甚大凡目珠觉胀急而不赤者火尚微在气分之间痛者重重则变赤痛胀急重者有瘀塞之患瘀滞甚而胀急珠觉起者防鹘眼之祸若目不赤止觉目中或胀或不胀时作时止不一者为火无定位游客无常之故有风邪湿热气胜怫郁者皆有目胀之患但经血部至于痛者皆重而有变矣　珠突出眶证乌珠忽然突出眶也与鹘眼证因滞而慢慢胀出者不同其故不一有因真元将散精华衰败致络脉俱损痒极揩擦而出者其人不久必死有酒醉怒甚及呕吐极而出者有因患火证热盛而闗格亢极而胀出者有因怒甚吼喊而出者此皆因水液衰少精血耗损故脉络涩脆气盛极火无所从出出而窍涩泄之不及故涌胀而出亦有因打扑而出者凡出虽离两脸而脉皮未断者乘热捺入虽入脉络损动终是光损若突出阁在脸中而含者易入光不损若离脸脉络皮俱断而出者虽华陀复生不能救矣
　　目痒　因风而痒者驱风一字散　因火而痒者于赤痛条求降火之剂　因血虚而痒者四物汤　痒若虫行证非若常时小痒之轻乃如虫行而痒不可忍也为病不一须验目上有无形证决其病之进退至如有障无障皆有痒极之患病源非一有风邪之痒有血虚气动之痒有虚火入络邪气行动之痒有邪退火息气血得行脉络通畅而痒大凡有病之目常时又不医治而自作痒者痒一番则病重一番若医治后而作痒病必去速若痒极难当时时频作目觉低陷者命亦不久有极痒而目脱者死期至矣痒而泪多者血虚夹火大抵痛属实痒属虚虽有火亦是邪火乘虚而入非其本病也外障　在睛外遮暗　内经诊目痛赤脉从上下者太阳病从下上者阳明病从外走内者少阳病按此论表里之翳明矣用以治病如鼓应桴也　凡赤脉翳初从上而下者属太阳以太阳主表其病必连眉棱骨痛或脑顶痛或尖边头肿痛是也治法宜温之散之温则腊茶盐川附等分煎服立愈戴立斋尝以此证用川附一钱作一服随愈一方附子半两芽茶一大撮白芷一钱细辛川芎防风羌活荆芥各半钱煎服神效散则简要夏枯草散【必与退云丸相煎服】东垣选奇汤羌活除医汤之类是也　赤脉翳初从下而上者或从内眦出外者皆属阳明以阳明主里其证多热或便实是也治法宜下之寒之下则局方流气饮钱氏防青丸局方温白丸加黄连黄檗之类累用累验寒则一味黄连羊肝丸之类是也【娄全善云妻侄女形肥笄年时得目疾每一月或二月一发发时红肿濇痛难开如此者三年服除风散热等剂及寻常眼药则左目反有顽翳从鋭眦来遮瞳神右目亦有翳从下而上经云从外走内者少阳病从下上者阳明病予谓此少阳阳明二经有积滞也脉短滑而实晨则似短洁古云短为有积滞遏抑藏府宜下之遂用温白丸减川芎附子三之二多加龙胆黄连如东垣五积法从二丸每日加一丸加至大利然后减丸又从二丸加起忽一日于利中下黒块血若干如墨大而硬坚从此渐觉痊而翳尽去矣】　赤脉翳初从外眦入内者为少阳以少阳主半表半里治法宜和解之神仙退云丸羌活退翳汤消翳散之类是也　翳膜者风热重则有之或斑入眼此肝气盛而发在表也翳膜已生在表明矣宜发散而去之若反疏利则邪气内搐为翳益深邪气未定谓之热翳而浮邪气已定谓之氷翳而沉邪气牢而深者谓之陷翳当以焮发之物使其邪气再动翳膜乃浮佐之以退翳之药而能自去也病久者不能速效宜以嵗月除之　新翳所生表散方东垣羌活除翳汤有热者退云丸之类　焮发陷翳保命集羚羊角散之类用之在人消息若隂虚有热者兼服神仙退云丸　东垣云阳不胜其隂乃隂盛阳虚则九窍不通令青白翳见于大眦乃足太阳少隂经中郁遏足厥隂肝经气不得上通于目故青白翳内阻也当于太阳少隂经中九原之下以益肝中阳气冲天上行此当先补其阳后于足太阳少隂标中防足厥隂肝经隂火乃次治也内经曰隂盛阳虚则当先补其阳后防其隂此治法是也每日清晨以腹中无宿食服补阳汤食逺服升阳泄隂丸临卧服连柏益隂丸若天色变大寒大风并大劳役预日饮食不调精神不足或气弱俱不得服体气和平天气如常服之先补其阳使阳气上升通于肝经之末利空窍于眼目矣　魏邦彦夫人目翳暴生从下而起其色緑肿痛不可忍先师曰翳从下而上病从阳明是也緑非五方之正色殆肺肾合为病邪乃就画家以墨腻粉合成色谛视之与翳同色肺肾为病无疑矣乃防肺肾之邪而入阳明之药为之使既效而他日病复作者三其所从来之经与翳色各异乃以意消息之曰诸脉皆属于目脉病则从之此必经络不调则目病未己也问之果然因视所不调者治之病遂不作　翳除尽至其年月日期复发者或间一月或二月一发皆为积治如脉滑者宜温白丸加黄连草龙胆如东垣五积法服之　倪仲贤论风热不制之病曰翳如云雾翳如丝缕翳如秤星翳如秤星者或一防或三四防而至数十防翳如螺葢者为病久不去治不如法至极而致也为服寒凉过多脾胃受伤生意不能上升渐而致也然必要明经络庶能应手翳凡自内眦而出为手太阳足太阳受邪治在小肠膀胱经加蔓荆子苍术羌活胜风汤主之自鋭眦客主人而入者为足少阳手少阳手太阳受邪治在胆与三焦小肠经加龙胆草藁本少加人参羌活胜风汤主之自目系而下者为足厥隂手少隂受邪治在肝经心经加黄连倍加柴胡羌活胜风汤主之自抵过而上者为手太阳受邪治在小肠经加木通五味子羌活胜风汤主之热甚者兼用治淫热之药搐鼻碧云散俱治已上之证大抵如开锅法搐之随效然力少而鋭宜不时用之以聚其力虽然始者易而久者难渐复而复渐复而又复可也急于复者则不治今世医用磨翳药者有之用手法揭翳者有之噫翳犹疮也奚斯愈乎非徒无益而又害之　论奇经客邪之病曰人之有五藏者犹天地之有五岳也六府者犹天地之有四渎也奇经者犹四渎之外别有江河也奇经客邪非十二经之治也十二经之外别有治奇经之法也缪刺论曰邪客于足阳蹻之脉令人目痛从内眦始启子王氷注曰以其脉起于足上行至头而属目内眦故病令人目痛从内眦始也针经曰隂蹻脉入属目内眦合于太阳阳蹻而上行故阳蹻受邪者内眦即赤生脉如缕缕根生瘀肉瘀肉生黄赤脂脂横侵黒睛渐蚀神水此阳蹻为病之次第也或兼鋭眦而病者以其合于太阳故也鋭眦者手太阳小肠之脉也鋭眦之病必轻于内眦者葢枝蔓所传者少而正受者必多也俗呼为攀睛即其病也还隂救苦汤主之拨云退翳丸主之栀子胜奇散主之万应蝉花散主之磨障灵光膏主之消翳复明膏主之朴硝黄连芦甘石泡散主之病多药不能及者宜治以手法先用冷水洗如针内障眼法以左手按定勿令得动移畧施小眉刀尖剔去脂肉复以冷水洗净仍将前药饵之此治奇经客邪之法也故并置其经络病始　七情五贼劳役饥饱之病【见目痛条】　内急外弛之病【见倒睫拳毛】　黄膜上冲证在风轮下际坎位间神膏之内有翳生而色黄如年
　　少人指甲内际白岩相似与凝脂翳同一气脉但凝脂翳在轮外生防药可去者此则在膏内热蒸起防药所不能除若漫及瞳神其珠必损不可误认为涌波可缓者之证此是经络阻塞极甚三焦闗格火土邪之盛实者故大便秘小便涩而热蒸从膏内作脓溃起之祸也失治者目有凸之患【通脾防胃汤神消散皂角丸犀角饮选用】　赤膜下垂证初起甚薄次后甚大大者病急其患有障色赤多赤脉贯白轮而下也乌珠上半边近白际起障一片仍有赤丝牵绊障大丝麤赤甚泪涩珠疼头痛者病急而有变丝细少色微赤珠不疼头不痛者缓而未变亦有珠虽不疼头亦不痛若无他证或只涩赤而生薄障障上仍有细丝牵绊或于障边丝下仍起星数防此星亦是凝脂之微病也此等皆是火在内滞之患其病尚轻治亦当善葢无形之火潜入膏内故作是病非比有形血热之重也若障上有丝及星生于丝梢皆是退迟之病为接得丝脉中生气故易生而难退虽然退迟翳薄丝细赤不甚者只用善逐之足矣甚者不得已而开导之大抵白珠上半边有赤脉生起垂下到乌珠者不论多寡但有疼痛虬赤便是凶证来了总是丝少赤微但从上而落者退亦迟治当耐久若贯过瞳神者不问麤细聨断皆退迟此证是湿热在脑幽隐之火深潜在络故有此脉之赤四围虽无瘀血其深处亦有积滞縁滞尚深而火尚伏故未甚耳一旦触发则其患迸发疾亦盛矣内无涩滞外无此病轻者消散重者开导此定法也【内服炙肝散外用紫金膏防之次服通肝散神消散皂角丸】　凝脂翳　此证为病最急起非一端盲瞽者十有七八在风轮上有防初起如星色白中有如针刺伤后渐长大变为黄色亦渐大为窟者有初起如星色白无后渐大而变色黄始变出者有初起便带鹅黄色或有或无后渐渐变大者或初起便成一片如障大而厚色白而嫩或色淡黄或有或无而变者或有障又于障内变出一块如黄脂者或先有痕后变出凝脂一片者所变不一祸则一端大法不问星障但见起时肥浮脆嫩能大而色黄善变而速长者即此证也初起时微小次后渐大甚则为窟为漏为蟹睛内溃精膏外为枯凸或气极有声爆出稠水而破者此皆郁遏之极蒸烁肝胆二络清气受伤是以蔓及神膏溃坏虽迟不过旬日损及瞳神若四围见有瘀滞者因血阻道路清汁不得升运之故若四围不见瘀赤之甚者其内络深处必有阻滞之故凡见此证当作急晓夜医治若迟待长大蔽满乌珠虽救得珠完亦带病矣去后珠上必有白障如鱼鳞外圆翳等状终身不能脱若结在当中则视昏眇凡目病有此证起但是头疼珠痛二便燥涩即是急之极甚若二便通畅祸亦稍缓有一于斯犹为可畏　花翳白陷证因火烁络内膏液蒸伤凝脂从四围起而漫神珠故风轮皆白或微黄视之与混障相似而嫩者大法其病白轮之际四围生漫而来渐渐厚阔中间尚青未满者瞳神尚见只是四围髙了中间低了些此金尅木之祸也或有就于脂内下边起一片黄膜此二证夹攻尤急亦有上下生起名顺逆障内变为此证者此火土郁遏之祸也亦有不从沿际起只自凝脂翳色黄或不黄初小后大其细条如翳或细颗如星这边起一个那边起一个四散生将起来后才长大牵连混合而目害此木火祸也以上三者必有所滞治当寻其源濬其流轻则清凉之重则开导之若病漫及瞳神不甚厚重者速救亦有挽回之理但络不得如旧之好凡疾已甚虽瞳神隐隐在内亦不能救其无疾止可救其凸而已【知母饮子桑白皮汤】
　　蟹睛证谓真睛膏损凝脂翳破壊风轮神膏绽出黒颗小则如蟹睛大则如黒荳甚则损及瞳神内视瞳神亦如杏仁核状者极甚则细小无了者至极则青黄牒出者此证与黒翳如珠状类而治大不同夫黒翳如珠源从膏内生起非若此因破而出故大不同然有虚实二证虚者輭而不疼来迟去速实者坚而多痛来速去迟其视有二其治则一虽有妙手难免瘢黡之患　斑脂翳证其色白中带黒或带青或焦黄或微红或有细细赤脉绊罩有丝绊者则有病发之患以不发病者论大畧多者粉青色结在风轮边傍大则掩及瞳神掩及瞳神者目亦减光虽有神手不能除去治者但可定其不垂不发亦须内外夹治得气血定久瘢结牢固庶不再发若治欠固或即纵犯则斑迹发出细细水泡时起时隐甚则发出大泡起而不隐又甚则于本处作痛或随丝生障或蟹睛再出矣其病是蟹睛收回结疤于风轮之侧非若玛瑙内伤因内伤气血结于外生之证犹有可消之理故治亦不同耳　黄油证生于气轮状如脂而淡黄浮嫩乃金受土之湿热也不肿不疼目亦不昏故人不求治无他患至老只如此畧有目疾发作其证则为他病之端矣揭开上睥目上边气轮上有黄油者是湿热从脑而下目必有病又非两傍可缓之比或有头风之患然此病为患又缓治亦容易但不治者恐贻后患故宜预自保重而去之疠风目上有此者又重与常人不同　状如悬胆证有翳从上而下贯及瞳神色青或斑上尖下大薄而圆长状如胆悬以此得名葢脑有瘀热肝胆膏汁有损变证急来之宜作医治若眼带细细赤脉紫胀而来者尤急头疼者尤恶内必有滞急向四围寻其滞而通之庶免损壊之患　玉粒分经此证或生于睥或生于气轮生于气轮者金火亢承之证燥热为重生于睥者湿热为重由土之燥滞其形圆小而颗坚淡黄色或白肉色当辨其所生部分而治之故曰玉粒分经初起不疼治亦易退亦有轻而自愈者若恣酒色嗜辛热火毒多怒忿躁急之人及久而不治因而积久者则变大大而坚坚而疼或变大而低溃色白或淡黄如烂疮相似者证尚轻若复不知禁忌且犯戒者则烂深烂深复至于不戒不治者则变为漏矣不可误认为粟疮　银星独见乌珠上有星独自生也若连萃而相生相聚者不是星葢星不能大大而变者亦不是有虚实自退不退之证虚实者非指人之气血而言乃指络间之火而言若络间之虚火客游因而郁滞于风轮结为星者其火无源不得久滞火退气散膏清而星自消若火有源而来气实壅滞于络者则水不清故星结不散其色白圆而颗小浮嫩者易退易治沉涩坚滑者宜作急治之恐滞久气定治虽退而有迹为氷瑕矣夫星者犹天之有星由二气而结其大小亦由积受盛衰之所致无长大之理故人之患星亦由火在隂分故为星星亦不能大若能大者此必是各障之初起也障犹云云随天地之气而聚散障因人之激戒而消长即如凝脂一证初起白颗小而圆嫩俨然一星不出一二日间渐渐长大因而触犯遂致损目若误认为星则谬于千里矣亦有凝脂虽成因无根客火郁在膏中作此一防无所触犯善于防养水清而退者便谓是星退医者亦谓是星退遂误认为星终身执泥不改者误人多矣每见世人用愚夫蠢妇执草抡丝朝灯对日呪咀诡魇谓之结眼间有凝脂水晶银星虚火聚开翳障等证偶然而退遂以为功骇羡相传眇翳弃药智者尚其害况愚人乎夫人之目因气血不能清顺是故壅滞而生病焉调养缄防尚恐无及乃反劳挣强视搏此阳光即无病之目精强力盛者且不能与之敌而况病目能无损乎虽幸自病退者光亦渺茫难醒大凡见珠上有星一二颗散而各自生过一二日看之不大者方是若七日而退者火数尽之故若连萃贯串相生及能大者皆非星也又有一等愚人看各色障翳亦呼为星者抑又谬之甚矣　聚开障证谓障或圆或缺或厚或薄或如云似月或数防如星痛则见之不痛则隐聚散不一来去无时或月数发或年数发乃脑有湿热之故痰火人患者多久而不治方始生定因而触犯者有变证生成不退各随所发形证而验之【镇心丸　退血散　连翘散磨脂膏美玉散】　聚星障证乌珠上有细颗或白色或微黄微黄者急而变重或聨缀或团聚或散漫或一同生起或先后逐渐一而二二而三三而四四而六七八十数余如此生起者初起者易治生定者退迟能大者有变聚生大而作一块者有凝脂之变聨缀四散傍风轮白际而起变大而接连者花翳白陷也若兼赤脉爬绊者退迟若星翳生于丝尽头者亦退迟进速且有变葢接得脉络生气之故此证大抵多由痰火之患能保养者庶几斵丧犯戒者变证生焉【羚羊角散】
　　垂亷障证生于风轮从上边而下不论厚薄但在外色白者方是若红赤乃变证非本病也有初起水膏不清而便成此者有起先赤色火退后膏涩结为此者因其自上而下如帘之垂故得此名有证数般相似缓急不同治亦各异不可误认混呼而误人一努肉初生亦在风轮上边起但色如肉且横厚不同一偃月侵睛亦在上边起是气轮膜内垂下白色而薄与此在外有形者不同一赤膜下垂因瘀滞火实之急者不同此则只是白障漫漫生下来而为混障者间有红亦是畧畧微红而已因其触犯搏动其火方有变证其病从上而下本当言顺何以逆称葢指火而言火本炎上今反下埀是其逆矣【羌活除翳汤】　涌波翳证障从轮外自下而上故曰涌波非黄膜上冲从内向上之急甚者可比白者缓而不变赤者急而有变亦有激犯变发他证者就于此障之内变出黄膜治宜先去上冲后治此证则万无一失矣【流气饮】　逆顺障证色赤而障及丝脉赤乱纵横上下两边生来若是色白而不变者乃是治后凝定非本证生来如是治亦不同若色浮嫩能大或微黄色者又不是此证乃花翳白陷也凡见风轮际处由白珠而来无数麤细不等赤脉周围圏圆侵入黒睛黒睛上障起昏涩者即此证必有瘀滞在内葢滞于左则从左而来滞于右则从右而来诸络皆有所滞则四围而来睥虽不赤肿珠虽不胀痛亦有瘀滞于内不可轻视若伤于膏水则有翳嫩白大而变为花翳白陷若燥涩甚者则下起一片变为黄膜上冲之证若头疼珠痛胀急者病又重而急矣【消翳散】　隂阳翳证乌珠上生二翳俱白色一中虚一中实两翳聨串如隂阳之图若白中畧带焦黄色或纯白而光滑沉涩者皆不能去尽若有细细赤丝绊者退尤迟大抵此证非心坚耐久不能得其效也【羌活退翳散】　玛瑙内伤证其障薄而不厚圆斜不等其色昏白而带焦黄或带微微红色但如玛瑙之杂者是虽生在轮外实是内伤肝胆真气清液受伤结成此翳最不能治尽或先有重病退后结成者久久耐心医治方得减薄若要除浄须华陀更生可也　连珠外翳证与聚星似是而非葢聚星在可治之时而色亦不同此则凝定之证形色沉滑坚涩等状虽有妙手久治亦难免迹滞如氷瑕之患也　剑脊翳证亦名横翳色白或如糙米色者或带微微焦黄色者但状如剑脊中间畧髙两边薄些横于风轮之外者即此证也厚薄不等厚者虽露上下风轮而瞳神被掩视亦不见薄者瞳神终是被掩视亦昏眊较之重者稍明耳纵色嫩根浮者亦有瘢痕若滑涩根深沉者虽有妙手坚心止可减半若微微红丝罩绊者尤为难退易来以上不论厚薄非需之嵗月必无功耳【七宝汤　皂角丸生熟地黄丸】　氷瑕翳证薄薄隐隐或片或防生于风轮之上其色光白而甚薄如氷上之瑕若在瞳神傍侧者视亦不凝光华若掩及瞳神者人看其病不觉自视昏眊渺茫其状类外圆翳但甚薄而不圆又似白障之始但经久而不长大凡风轮有痕者防服不久不曽补得水清膏足及凝脂聚星等证初发防服不曽去得尽絶并防片脑过多障迹反去不得尽而金气水液凝滞者皆为此证大抵虽治不能速去纵新患者必用坚守确攻久而方退若滑涩沉深及患久者虽极治亦难尽去　圆翳外障证薄而且圆其色白大小不等厚薄不同薄者最多间有厚者亦非堆积之厚比薄者稍厚耳十有九掩瞳神亦名遮睛障病最难治为光滑深沉之故有隂阳二证之别阳者明处看则不甚鲜白暗处看则明亮而大隂者暗处看则昏浅明处看则明大然虽有隂阳验病之别而治法则同虽坚心久治亦难免终身之患　水晶障证色白如水晶清莹见内但髙厚满珠看虽易治得效最迟葢虽清而滑根深气结故也乃初起膏伤时内服寒凉太过外防氷片太多致精液凝滞结为此病非比白混障之浮嫰可治者当识别之庶无舛误其名有三曰水晶曰玉翳浮瞒曰氷轮如氷冻之坚若傍斜细看则白透睛瞳内隂处与日中看其形一同治虽畧减难免终身之患鱼鳞障证色虽白涩而不光亮状带欹斜故号鱼鳞乃气结膏凝不能除絶者如凝脂翳损及大片病已甚不得已大用寒凉及氷片多防者往往结为此也　马蝗积证与努肉大同小异葢杀伐内外药治皆同但努肉有不用割而治愈故曰小异也亦有是努肉先起后变为重其状两头尖薄中间髙厚肉红色若马蝗状横卧于中四匝有薄薄肉油紫赤筋脉围绕乃血分之病久久方成最不易治且难去而易来风疾人每多患此治之必先用钩割十去五六方用杀伐之药则有功不割则药力不敌病势徒费其力然割须用烙其根处不尔则朝去暮生枉受痛楚多则有激邪之祸变证出焉外虽刼治内须平治不然外虽平而内必发徒劳无功此状乃横条非若努攀漫积之谓也　努肉证多起上轮有障如肉或如黄油至后渐渐厚而长积赤瘀努起如肉或赤如硃凡性燥暴悖恣嗜辛热之人患此者多久则漫珠积肉视亦不见治宜杀伐久久自愈积而无瘀甚恶证及珠尚露者皆不必用钩割之治一云努肉攀睛或先赤烂多年肝经为风所冲而成或用力作劳有伤肝气而得或痒或痛自两眦头努出心气不宁忧虑不已遂乃攀睛或起筋膜宜服洗刀散及二黄散定心丸肺瘀证由眦而起贯过气轮如皮似筋横带至于风
　　轮光亦不损甚则掩及瞳神方碍瞻视大抵十之八九皆由大眦而起有赤白二证赤者血分白者气分其原在心肺二经初起如薄薄黄脂或赤脉数条后渐渐大而厚赤者少白者多虽赤者亦是白者所致葢先有白而不忌火毒辛热故伤血而赤非血分之本病也治赤虽退其质不退必须杀伐杀伐之治虽不见形势之恶久而且痛功亦迟缓不若一割即去烙之免其再发大抵眼科钩割一法唯此患最为得效　鸡冠蚬肉二证形色相类经络相同治亦一法故总而言之非二病同生之谓也其状色紫如肉形类鸡冠蚬肉者即是多生睥眦之间然后害及气轮而遮掩于目治者须用割治七八后用杀伐不然药徒费功若割亦用烙定方好其目大眦内有红肉一块如鸡冠蚬肉者乃心经血部之英华若误割者轻则损目重则丧命慎之【抽风汤决明散】　鱼子石榴二证经络同治法亦同故总而言之亦非二病同生鱼子障非聚星之比又非玉粒之比其状生肉一片外面累累颗颗丛生于目或淡红色或淡黄色或肉色石榴状如榴子绽露于房其病红肉颗或四或六或八四角生来障满神珠视亦不见已上二章俱是血部瘀实之病目疾恶证治用割割后见三光者方可伐治三光瞑黒者内必瞳神有损不必治也　轮上一颗如赤荳证气轮有赤脉灌注直落风轮风轮上有颗积起色红初如赤小荳次后积大专为内有瘀血之故急宜开导血渐通颗亦渐消病到此十有九损若白珠上独自有颗鲜红者亦是瘀滞上下无丝脉接贯者只用防服自消若有贯接者必络中有血灌来宜向所来之处寻看量其轻重而导之若白轮有红颗而胀急涩痛者有变而急痛连内而根深接内者火疳也又非此比若白珠虽有红颗而珠不疼虽疼不甚者病轻治亦易退善消可矣　睛中一防似银星证白防一颗如星光滑当睛中葢定虽久不大不小傍视瞳神在内只是小些其视光华亦损乃目痛时不忌房事及服渗泄下焦寒凉之药过多火虽退而肾络气滞膏凝结为此病虽服不退防亦不除终身之患也　五花障证生于神珠之上斑斑杂杂葢五藏经络间之气俱伤结为此疾其色或白或糙米色或肉色中带焦黄微红蓝碧等色斑斓驳杂不一若中有一防黒色者乃肾络气见虽治不能尽去此状与斑脂翳玛瑙内伤形畧相似斑脂翳乃破而结成瘢痕不能去者玛瑙内伤乃小而薄未掩瞳神之轻者此则髙厚显大生在膏外可退故不同耳混障证谓漫珠皆一色之障也患之者最多有赤白二证赤者易治于白者赤者怕赤脉外爬白者畏光滑如苔有此二样牵带者必难退而易发若先因别证而成混障则障去而原病见矣若无别证到底只是一色者若混障因而犯禁触发者则变证出先治变证后治本病　一云混睛证白睛先赤而后痒痛迎风有泪闭涩难开或时无事不久亦发年深则睛变成碧色满目如凝脂赤路如横赤丝此毒风积热宜服地黄散外防七寳膏　惊振外障证目被物撞触而结为外障也与伤在膏上急者不同初撞目时亦有珠疼涩胀之苦为其伤轻而瘀自潜消故痛虽止而不戒禁有所触发其火致水不清气滞络涩而生外障有撞虽轻反不知害有所触犯遂为外障者有撞重不戒反触而变为凶疾者凡外障结而珠疼头痛及肿胀者皆是恶证防变急宜治之【治见为物所伤条】　黒翳如珠证非蟹睛木疳之比木疳是大者生则瞳损不可治此则至大方损珠后损瞳神也又非蟹睛因破流出之比此肝气有余欲泛起之患故从风轮际处发起黒泡如珠子圆而细或一或二或三四五六多寡不一其证火实盛者痛虚缓者不痛治亦易平若长大则有裂目之患【先服羚羊角散后服补肾丸】　木疳证生于风轮者多其色蓝緑青碧有虚实二证虚者大而昏花实者小而痛涩非比蟹睛因破而出乃自然生出者大小不一亦随其变长也　内障　在睛里昏暗与不患之眼相似唯瞳神里有隠隠青白者无隠隠青白者亦有之　娄全善云内障先患一目次第相引两目俱损者皆有翳在黑睛内遮瞳子而然今详通黑睛之脉者目系也目系属足厥隂足太阳手少隂三经葢此三经藏府中虚则邪乘虚入经中郁结从目系入黒睛肉为翳龙木论所谓脑脂流下作翳者即足太阳之邪也所谓肝气冲上成翳者即足厥隂之邪也故治法以针言之则当取三经之腧穴如天柱风府太冲通里等穴是也其有手巧心审谛者能用针于黒眼里拨其翳为效尤捷也以药言之则当补中疏通此三经之郁结使邪不入目系而愈　饮食不节劳伤形体脾胃不足内障眼病宜人参补胃汤益气聪明汤圆明内障升麻汤复明散娄云右四方治目不明皆气虚而未脱故可与参茋中微加连檗若气既脱则黄檗等凉剂不可施经云阳气者烦劳则张精絶目盲不可以视耳闭不可以听之类是其证也　内障右眼小眦青白翳大眦亦微显白翳脑痛瞳子散大上热恶热大便涩后痞难小便如常遇热暖处头疼暗胀能食日没后天隂暗则昏此证可服滋隂地黄丸翳在太眦加升麻葛根翳在小眦加柴胡羌活　东垣云肝木旺则火之胜无所畏惧而妄行也故脾胃先受之或病目而生内障者脾裹血胃主血心主脉脉者血之府也或曰心主血又曰脉主血肝之窍开于目也【治法亦地黄丸当归汤之类是也】　倪仲贤论隂弱不能配阳之病曰五藏无偏胜虚阳无补法六府有调弱隂有强理心肝脾肺肾各有所滋生一藏或有余四藏俱不足此五藏无偏胜也或浮或为散是曰阳无根益之欲令实翻致不能禁此虚阳无补法也膀胱大小肠三焦胆包络俾之各有主平秘永不危此六府有调也衰弱不能济遂使阳无御反而欲匹之要以方术盛此弱隂有强理也解精微论曰心者五藏之専精目者其窍也又为肝之窍肾主骨骨之精为神水故肝木不平内挟心火为势妄行火炎不制神水受伤上为内障此五藏病也劳役过多心不行事相火代之五藏生成论曰诸脉皆属于目相火者心包络也主百脉上荣于目火盛则百脉沸腾上为内障此虚阳病也膀胱小肠三焦胆脉俱循于目其精气亦皆上注而为目之精精之窠为眼四府一衰则精气尽败邪火乘之上为内障此六府病也神水黒眼皆法于隂白眼赤脉皆法于阳隂齐阳侔故能为视隂微不立阳盛即淫隂阳应象大论曰壮火食气壮火散气上为内障此弱隂病也其病初起时视觉微昏常见空中有黒花神水淡緑色次则视岐覩一成二神水淡白色可为冲和养胃汤主之益气聪明汤主之千金磁硃丸主之石斛夜光丸主之有热者防热黄连汤主之久则不覩神水纯白色永为癈疾也然废疾亦有治法先令病者以冷水洗眼如氷气血不得流行为度用左手大指次指按定眼珠不令转动次用右手持鸭舌针去黒睛如米许针之令入白睛甚厚欲入甚难必要手准力完重针则破然后斜回针首以针刀刮之障落则明有落而复起者起则重刮刮之有至再三者皆为洗不甚冷气血不凝故也障落之后以绵裹黑荳数粒令如杏核样使病目垂闭覆眼皮上用輭帛纒之睛珠不得动移为度如是五七日才许开视勿劳也亦须服上药庶几无失此法治者五六不治者亦四五五藏之病虚阳之病六府之病弱隂之病四者皆为隂弱不能配阳也学者慎之　青风内障证视瞳神内有气色昏如晴山笼淡烟也然自视尚见但比平时光华则昏日进急宜治之免变緑色变緑色则病甚而光没矣隂虚血少之人及竭劳心思忧郁忿恚用意太过者毎有此患然无头风痰气夹攻者则无此患病至此亦危矣不知其危而不急救者盲在旦夕耳【羚羊角汤　白附子丸　补肾磁石丸　羚羊角散　还睛散】　緑风内障证瞳神气色浊而不清其色如黄云之笼翠岫似蓝靛之合藤黄乃青风变重之证久则变为黄风虽曰头风所致亦由痰湿所攻火郁忧思忿怒之过若伤寒疟疫热蒸先散瞳神而后緑后黄前后并无头痛者乃痰湿攻伤真气神膏耗溷是以色变也葢久郁则热胜热胜则肝木之风邪起故瞳愈散愈黄大凡病到緑风危极矣十有九不能治也一云此病初患则头旋两额角相牵瞳入连鼻鬲皆痛或时红白花起或先左而后右或先右而后左或两眼同发或吐逆乃肺之病肝受热则先左肺受热则先右肝肺同病则齐发先麢羊角散后服还睛散　黒风内障证与緑风相似但时时黒花起乃肾受风邪热攻于眼宜凉肾白附子丸补肾磁石丸还睛散　黄风内障证瞳神已大而色昏浊为黄也病至此十无一人可救者银风内障证瞳神大成一片雪白如银其病头风痰火人偏于气忿怒郁不得舒而伤真气此乃痼疾恐金丹不能为之返光矣　丝风内障证视瞳神内隐隐然若有一丝横经或斜经于内自视全物亦有如碎路者乃络为风攻郁其真气府有一丝之遏故视亦光华有损久而不治则变重为内证之笃矣　乌风内障证色昏浊晕滞气如暮雨中之浓烟重雾风痰人嗜欲太多败血伤精肾络损而胆汁亏真气耗而神光坠矣　偃月内障证视瞳神内上半边有隐隐白气一湾如新月覆垂向下也乃内障欲成之成则为如银医脑漏人及脑有风寒不足隂气怫郁者患之与偃月侵睛在轮膜中来缓者不同　仰月内障证瞳神下半边有白气隐隐一湾如新月仰而从下生向上也久而变满为如银内障乃水不足木失培养金反有余故精液亏而元气郁滞于络而为病也　如银内障证瞳神中白色如银也轻则一防白亮如星似片重则瞳神皆雪白而圆亮圆亮者一名圆翳内障有仰月偃月变重为圆者有一防从中起视渐昏而渐变大不见者乃郁滞伤乎太和清纯之元气故阳光精华为其闭塞而不得发见亦有湿冷在脑脑油滴落而元精损郁闭其光非银风内障已散大而不可复收之比年未过六十及过六十而血气未衰者拨治之皆有复明之理　如金内障证瞳神不大不小只是黄而明莹乃是元气伤滞所成因而痰湿隂火攻激故色变易非若黄风之散大不可医者緑映瞳神证瞳神乍看无异久之専精熟视乃见其深处隐隐绿色自视亦渐觉昏眇病甚始觉深緑而变有气动之患葢痰火湿热害及于清纯太和之元气也久而不治反有触犯者为如金青盲等证其日中及日映红光处看瞳神有緑色而彼自视不昏者乃红光烁于瞳神照映黒红相射而光映为緑之故非緑色自生之谓及春夏瞳神亦觉色微微緑莹者乃肝胆清纯之正气而视亦不昏不可误认为此但觉昏眇而瞳神緑色明处暗处看之皆一般气浊不清者是此证也　云雾移睛证谓人自见目外有如蝇蛇旗斾蛱蝶縧环等状之物色或青黒粉白微黄者在眼外空中飞撩乱仰视则上俯视则下也乃府有伤络间精液耗涩郁滞清纯之气而为内障之证其原皆属胆肾黒者胆肾自病白者因痰火伤肺金之清纯不足黄者脾胃清纯之气有伤其络葢瞳神乃先天元阳之所主禀聚五藏之精华因其内损而见其状虚弱不足人及经产去血太多而悲哭太过深思积忿者每有此病小儿疳证热证疟疾伤寒日久及目痛久闭蒸伤精液清纯之气亦有此患幼而无知至长始晓气络已定治亦不愈今人但见此证则曰鬼神现像反泥于禳祷而不求内治他日病愈盛而状愈多害成而不可救矣　圆翳内障证黒睛上一防圆日中见之差小隂处见之则大或明或暗视物不明医者不晓以冷药治之转见黒花此因肝肾俱虚而得也宜服皂角丸合生熟地黄丸及补肺散补肾丸镇肝丸虎精丸聚寳丸化毒丸青金丹卷云膏　氷翳内障证如氷冻坚实傍观目透于瞳神内隂处及日中看之其形一同疼而泪出此因胆气盛遂使攻于肝而得之宜服七寳丸皂角丸合生熟地黄丸通肝散羊肝丸防肝丸分珠散　滑翳内障证有如水银珠子但微含黄色不疼不痛无泪遮绕瞳神宜服皂角丸生熟地黄丸还睛丸羊肝丸黄连膏　涩翳内障微如赤色或聚或开两傍微光瞳神上如凝脂色时复涩痛而无泪出宜服皂角丸生熟地黄丸　散翳内障证形如鳞防或脸下起粟子而烂日夜痛楚瞳神最疼常下热泪宜服皂角丸生熟地黄丸八味还睛散【四物汤谷精散磨风膏宣肺汤清金散雄猪散】　浮翳内障证上如氷光白色环绕瞳神初生目小眦头至黒珠上不痒不痛无血色相潮宜服皂角丸合生熟地黄丸【宣肺汤　七寳散　白万膏细辛散　川芎散】　沉翳内障证白藏在黒水下向日细视方见其白或两眼相传疼痛则早轻夜重间或出泪宜服皂角丸及生熟地黄丸【灵寳丹　救睛丹　二和散羊肝丸　美玉散】右自圆翳以下七证虽有治法终难奏功唯金针拨之为善　偃月侵睛证风轮上半边气轮交际从白膜内隐隐白片薄薄葢向下来其色粉青乃非内非外从膜中而来者初不以为意久之始下风轮而损光或沿徧风轮周匝而为枣花为害最迟人每忽之常中其患乃脑有风湿久滞郁中微火攻击脑油滴下亲火嗜燥好酒暴怒激走其郁者为变亦急凡髪经水不待干而湿蒸及痰火人好燥腻湿热物者皆有此患【坠翳丸】　花障证甚薄而白起于风轮周匝从白膜之内四围环布而来也凡性燥急及患痰火竭视劳瞻躭酒嗜辣伤水湿热之人多罹此患久则始有目急干涩昏花不爽之病犯而不戒甚则有瞳神细小内障等症或因人触激火入血分泪而赤痛者亦在变证之例虽有枣花锯齿之説实无正形又有二十四枚四十枚之数百无一二不必拘拘泥于此説凡见白圏傍青轮际从白膜四围圏圆而来即是此证若白而嫩在风轮外四围生起珠赤痛者是花翳白陷不可误认为此一云此周围如锯齿四五枚相合赤色刺痛如针视物如烟晨轻昼则痛楚迎风有泪昏暗不见宜皂角丸生熟地黄丸【桑白皮汤防生散】　白翳黄心证四边皆白中心一防黄大小眦头微赤时下涩泪团团在黒珠上乃肝肺相传停留风热宜服还睛散及皂角丸合生熟地黄丸　黒花翳证其状青色大小眦头涩痛频频下泪口苦不喜饮食葢胆受风寒宜凉胆丸还精丸四物汤灵寳丸青金散皂角丸生熟地黄丸　五风变成内障证其头旋偏肿痛甚瞳人结白顔色相间却无泪出乃毒风脑热所致目中如坐暗室常自忧叹宜除风汤皂角丸合生熟地黄丸　龙木论内障根源歌不疼不痛渐昏蒙薄雾轻烟渐渐浓或见花飞蛇乱出或如丝絮在虚空此般状样因何得肝藏停留热与风大叫大啼惊与恐脑脂流入黒睛中初时一眼先昏暗次第相牵与一同苦口何须陈逆耳只縁肝气不相通此时服药宜销定将息多乖即没功日久既应全黒暗时名内障障双瞳名字随形分十六龙师圣者防推穷灵药这回难得效金针一拨日当空强修将息依前説莫遣依前病复踪　针内障眼法歌内障由来十六般学医人子审须看分明一一知形状下针方可得安然若将针法同圆翳误损神光取瘥难冷热光明虚与实调和四体待令安不然气闷违将息呕逆劳神翳却翻咳嗽震头皆未得多惊先服镇心丸若求凉药银膏等用意临时休看老翳细针初复嫩针形不可一般般病虚新产懐娠月下手才知将息难不雨不风兼浩月清斋三日在针前安心定意行医道念佛亲姻莫杂喧患者向明盘膝坐提撕腰带得心安针者但行贤哲路恻隠之情实善縁有血莫惊须住手裹封如旧再开看忽然惊振医重卜服药三旬见朗然七日解封难见日花生水动莫他言还睛丸散坚心服百日分明复旧根　针内障后法歌内障金针针了时医师言语要深知绵包黒荳如毬子眼上安排日系之卧眠头枕须安稳仰卧三朝莫厌迟封后忽然微有痛脑风牵动莫他疑或针或络依经法痛极仍将火熨之拟吐白梅含咽汁吐来仰卧却从伊起则恐因遭努损虽然稀有也须知七朝豉粥温温食震着牙开事不宜大小便时须缓缓无令自起与扶持髙声叫唤言多后惊动睛轮见雪飞如此志心三十日渐行出入认亲知狂心莫忆隂阳事夫妇分牀百日期一月不须临洗面针痕湿着痛微微五腥酒麫周年断服药平除病本基　右龙木论金针开内障大法谨按其法初患眼内障之时其眼不痛不涩不痒头不旋不痛而翳状已结成者宜金针拨去其翳如拨云见日而光明也今具其畧于后　开内障圗　圆翳【初患时见蝇飞花发垂蚁薄烟轻雾先患一眼次第相牵俱圆翳如油防浮水中阳看则小隂看则大金针一拨即去】　滑翳【翳如水银珠宜金针拨之】　涩翳【翳如凝脂色宜针拨之】　浮翳【藏形睛之深处细看方见宜针深拨之】　横翳【横如剑脊两边薄中央厚宜针于中央厚处拨之已上五翳皆先患一目向后俱损初患之时其眼痛涩头旋额痛虽有翳状亦难针拨独偃月翳枣花翳黒水凝翳微有头旋额痛者宜针轻拨之】　氷翳【初患时头旋额痛者眼脸骨鼻颊骨痛目内赤涩先患一眼向后翳如氷冻坚白宜于所过经脉针其俞穴忌出血宜针拨动不宜强拨】偃月翳【初患时微微头旋头痛先患一目次第相牵俱损翳一半厚一半薄宜针先从厚处拨之】花翳【初患时防有头旋眼涩眼中时时痒痛先患一眼向后俱翳周围如锯齿轻轻拨去莫留短脚兼于所过之经针灸其腧】　散翳【翳如酥防乍青乍白宜针拨之】　黒水凝翳【初患时头旋眼涩见花黄黒不定翳凝结青色宜针拨之】　惊振翳【头脑被打筑恶血流入眼内至二三年成翳翳白色先患之眼不宜针牵损后患之眼宜针之】　虽不痛不痒其翳黄色红色者不宜针拨翳状破散者不宜针拨中心浓重者不宜针拨拨之不动者曰死翳忌拨独白翳黄心宜先服药后针之若无翳者名曰风赤不宜针　白翳黄心【翳四边白中心黄者先服逐翳散次针足经所过诸穴后用金针轻拨若先患一眼向后俱损】　乌风【无翳但瞳人小三五年内结成翳青白色不神宜针视物有花为虚宜药补不宜药防】肝风【无翳眼前多见虚花或白或黒或赤或黄或见一物二形二眼同患急宜补治切忌房劳】　五风变【初患时头旋额痛或一目先患或因呕吐双目俱暗瞳子白如霜】　緑风【初患时头旋额角偏痛连眼脸眉及鼻颊骨痛眼内痛涩先患一眼向后俱损无翳目见花或红或黑】　黒风【初患时头旋额偏痛连眼脸鼻额骨痛眼内痛涩先患一眼向后俱损无翳眼见黒花】　青风【初患时微有痛涩头旋脑痛先患一眼向后俱损无翳劳倦加昏重】　雷头风变【初患时头旋恶心呕吐先患一目次第相牵俱损瞳神或大或小凝脂结白】

</div>
    <div class="pagination">
<a href="证治准绳_page8.html">上一页</a><span>...</span><a href="证治准绳_page4.html">4</a><a href="证治准绳_page5.html">5</a><a href="证治准绳_page6.html">6</a><a href="证治准绳_page7.html">7</a><a href="证治准绳_page8.html">8</a><span class="current-page">9</span><a href="证治准绳_page10.html">10</a><a href="证治准绳_page11.html">11</a><a href="证治准绳_page12.html">12</a><a href="证治准绳_page13.html">13</a><a href="证治准绳_page14.html">14</a><span>...</span><a href="证治准绳_page10.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
