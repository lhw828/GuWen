<!DOCTYPE html>
<html>
 <head>
  <meta charset="utf-8"/>
  <title>
   证治准绳 - 第 3 页/共 348 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   证治准绳 - 第 3 页/共 348 页
  </h1>
  <div class="content">
   承气汤下之　前项下药防利为度更以小柴胡汤彻其防邪之气　大法先热后寒者小柴胡汤先寒后热者小柴胡加桂枝汤多热但热者白虎加桂枝汤多寒但寒者柴胡桂姜汤　此以疟之寒热多少定治法也若多寒而但有寒者其脉或洪实或滑当作实热治之若便用桂枝误也如或多热而但有热者其脉或空虚或防弱当作虚寒治之若便用白虎亦误也所以欲学者必先问其寒热多少又诊脉以参之百无一失矣仲景云疟脉自数者多热迟者多寒小者可下之迟者可温之者可发汗及鍼灸也浮大者可吐之数者风疾发也以饮食消息止之　隂气孤絶阳气独发则热而少气烦寃手足热而欲呕名曰瘅疟若但热不寒者邪气内藏于心肺外舍于分肉之间令人消烁脱肉又云温疟者其脉如平身无寒但热骨节疼烦时时呕逆以白虎加桂枝汤主之　疟多寒者名曰牝疟蜀漆散主之外台牡蛎汤亦主之　予弱冠游乡校时校师蒋先生之内患牝疟身痛逾月不瘥困甚时予初知医延予诊治告以医欲用姜附温之予曰溽暑未衰明系热邪安得寒而温之经云阳幷于隂则隂实而阳虚阳明虚则寒栗鼓颔也巨阳虚则腰背头项痛三阳俱虚则隂气胜隂气胜则骨寒而痛寒生于内故中外皆寒此所云寒乃隂阳交争互作之寒非真寒也岂得用桂附温之乃处一方以柴胡升麻葛根羌活防风补三阳之虚【升之也何曰补曰虚亦非真虚以陷入隂分而谓之虚故升之即补矣】以桃仁红花引入隂分而取阳以出还于阳分以猪苓分隔之使不复下陷一剂而病良已　疟病发渇小柴胡去半夏加括蒌根汤亦治劳疟　张子和法白虎加人参汤　小柴胡汤　五苓散　神祐丸　服前三服未动次与之承气汤　甘露饮调之　人参柴胡饮子补之　在上者常山饮吐之　刘立之法　先当化痰下气调理荣衞　草果平胃散　理中汤加半夏　藿香正气散　不换金正气散　对金饮子　皆要药也俟荣衞正方进疟药　杨仁斋法　风疟自感风而得恶风自汗烦燥头疼转而为疟风阳气也故先热后寒可与解散风邪如川芎白芷青皮紫苏之类或细辛槟榔佐之温疟一证亦先热后寒此为伤寒坏病与风疟大略则同热多寒少小柴胡汤热少寒多小柴胡汤内加官桂　寒疟自感寒而得无汗恶寒挛痛靣惨转而为疟寒隂气也故先寒后热可与发散寒邪生料五积散增桂养胃汤或良姜干姜官桂草果之类甚则姜附汤附子理中汤　暑疟者暑胜热多得之一名瘅疟隂气独防阳气独发但热不寒里实不泄烦渇且呕肌肉消铄用小柴胡汤香薷散呕者缩脾饮加生姜温服下消暑圆热多燥甚者少与竹叶汤常山柴胡于暑证最便　湿疟者冒袭雨湿汗出澡浴得之身体痛重肢节烦疼呕逆胀满用五苓散除湿汤加苍术茯苓辈寒多者术附汤最良　牝疟者久受隂湿隂盛阳虚阳不能制隂所以多寒不热气虚而泄凄惨振振柴胡桂姜汤减半黄芩加半夏　食疟一名胃疟饮食无节饥饱有伤致然也凡食啖生冷咸藏鱼盐肥腻中脘生痰皆为食疟其状苦饥而不能食食则中满呕逆腹痛青皮陈皮半夏草果缩砂白荳蔲作剂或【阙】兽汤下红圆子　瘴疟挟岚瘴溪源蒸毒之气致然也自岭以南地毒苦炎燥湿不常人多瘴疟其状血乗上焦病欲来时令人迷困甚则发燥狂妄亦有哑不能言者皆由败血瘀于心毒涎聚于脾坡仙指为脾胃实热所致又有甚于伤暑之疟耳治之须用凉膈疎通大肠小柴胡加大黄治瘴木香圆观音圆皆为要药　戴复庵法不问寒热多少且用清脾饮　草果饮　二陈汤加草果生料平胃散加草果前胡　初发之际风寒在表虽寒热过后而身体常自疼常自畏风宜草果饮或养胃汤每服加川芎草果各半钱热少者进取防汗寒多者宜快脾汤或养胃汤每服更加草果半钱服药后寒仍多者养胃汤每服加熟附官桂各半钱独寒者尤宜不効则七枣汤热多者宜驱疟饮或参苏饮每服加草果半钱大热不除宜小柴胡汤渇甚则佐以五苓散入辰砂少许独热无寒宜小柴胡汤热虽剧不甚渇者于本方加桂四分热多而脾气怯者柴朴汤寒热俱等者常服宜如上项二陈汤平胃散加料之法发日进柴胡桂姜汤候可截则截之有独热用清脾饮效者内烦增参作一钱　食疟乃是饮食伤脾得之或疟已成而犹不忌口或寒热正作时吃食其人噫气吞酸胸膈不利宜生料平胃散每服加草果砂仁各半钱仍佐以红丸子七香丸　暑疟其人靣垢口渇虽热已过后无事之时亦常有汗宜养胃汤一贴香薷饮一贴和匀作二服渇甚汗出多者加味香薷饮间进辰砂五苓散不问已发未发其人呕吐痰食俱出宜多服二陈汤加草果半钱又恐伏暑蕴结为痰宜消暑丸　按戴院使处元末国初大乱之后草昧之初故其用药多主温热医者当更斟酌于天时方土物情之间而得其宜以为取舍可也仲景易老治疟法晰矣然用之外因暑邪病在盛热之时为宜若深秋凄清之候与七情痰食诸伤未可泥也故又备诸治法然暑月之疟必脉浮有表证始可用麻桂羌活等表药脉洪数长实有热证始可用白虎等药脉沉实有里证始可用大柴胡承气等药若细芤迟四肢倦怠饮食少进口干小便赤虽得之伤暑当以清暑益气汤十味香薷饮投之虽人参白虎非其治也至于内外俱热烦渇引饮自汗出而不衰虽热退后脉长实自如即处暑后进白虎何害是又不可泥矣　澹寮云用药多一冷一热半熟半生分利隂阳按局方交解饮子即半熟半生之例也东垣云秋暮暑气衰病热疟知其寒也局方用双解饮子是已治瘴疟尤妙邑令刘蓉川先生深秋患疟而洞泄不止问予以先去其一为快予以此方投之一服而二病俱愈　外祖母虞太孺人年八十余夏患疟诸舅以年髙不堪惧其再发议欲截之予曰欲一剂而已亦甚易何必截乎乃用柴胡升麻葛根羌活防风之甘辛气清以升阳气使离于隂而寒自己以知母石膏黄芩之苦甘寒引隂气下降使离于阳而热自己以猪苓之淡渗分利隂阳使不得交并以穿山甲引之以甘草和之果一剂而止故赵以德云尝究本草知母草果常山甘草乌梅槟榔穿山甲皆言治疟集以成方者为知母性寒入足阳明药将用治阳明独盛之火热使其退就太隂也草果性温燥治足太隂独盛之寒使其退就阳明也二经合和则无隂阳交错之变是为君药也常山主寒热疟吐胸中痰结是为臣药也甘草和诸药乌梅去痰槟榔除痰癖破滞气是佐药也穿山甲者以其穴山而居遇水而入则是出隂入阳穿其经络于荣分以破暑结之邪为之使药也然则此方乃脾胃有郁痰伏涎者用之収效若无痰止于暑结荣分独应是太隂血证而热者当发唇疮而愈于此方则无功矣【柴升等药外因为宜知母等药内因为宜】　东南濒海海风无常所食鱼盐人多停饮故风疟食疟所由以盛乌头草果陈皮半夏施得其宜西北髙旷隆冬则水氷地裂盛夏则烁石流金人多中寒伏暑故多暑疟寒疟柴胡恒山故应合用东南西北往来其间病在未分之际可与藿香正气散草果饮是犹养胃汤也　治北方疟以马鞭草茎叶煎一盏露一宿早服寒多加姜汁　戴云近世因寒热发作见其指甲青黒遂名曰沙或戞或挑或灌以油茶且禁其服药此病即是南方瘴气生料平胃散加草果槟榔正其所宜岂有病而无药者哉　按南人不以患疟为意北人则畏之北人而在南方发者尤畏之以此见治者当知方土之宜也上三条姑引其端耳　洁古家珍治久疟不能食胸中郁郁欲吐而不能吐者以雄黄散吐之按此必上部脉浮滑有力确知胸中有澼而后可用不然能无虚虚之祸杨仁斋云有中年人藏府久虚大便常滑忽得疟疾呕吐异常唯专用人参为能止呕其他疟剂并不可施遂以茯苓二陈汤加人参缩砂而倍用白荳蔲进一二服病人自觉气脉顿平于是寒热不作盖白荳蔲能消能磨流行三焦荣衞一转寒热自平继今遇有呕吐发疟之症或其人素呕而发疟谨勿用常山惟以生莱菔生姜各碾自然汁半盏入蜜三四匙乌梅二枚同煎吞局方雄黄丸三四粒候其利下恶血痰水即以人参川芎茯苓半夏砂仁甘草调之万一呕不止热不退却用真料小柴胡汤多加生姜主治其或呕吐大作而又发热且先与治疟生熟饮呕定以小柴胡汤继之按仁斋论治虽悉而用药不甚中肯綮若审知胸中有澼而吐不若以逆流水煎橘皮汤导而吐之若吐不出便可定之抑之使下于随证药中加枇杷叶芦根之属大抵当审其所以吐之故从其本而药之难以言尽也　仁斋又云疟家多蓄痰涎黄水常山为能吐之利之是固然矣其有纯热发疟或蕴热内实之证投以常山大便防滴而下似泄不泄须用北大黄为佐大泄数下然后获愈又云凡疟皆因腹中停蓄黄水惟水不行所以寒热不歇此疟家受病之处也治法暑疟纯热以香薷饮加青皮北大黄两个乌梅同煎侵晨温服寒疟多寒以二陈汤加青皮良姜多用姜同煎侵晨呑神保丸五粒并欲取下毒水则去其病根寒热自解又云疟有水有血水即水饮也血即瘀血也唯水饮所以作寒热唯瘀血所以増寒热常山逐水利饮固也茍无行血药品佐助其间何以収十全之效耶继自今疟家或衂血或大便血丝或月候适来适去皆是血证当于疟药中加五灵脂桃仁为佐入生姜蜜同煎以治之又云疟之经久而不歇其故何耶有根在也根者何曰饮曰水曰败血是耳惟癖为疟之母惟败血为暑热之毒惟饮与水皆生寒热故暑之脉虚水饮之脉沉癖之脉结挟水饮者为之逐水消饮结癖者脇必痛为之攻癖败血暑毒随证而疎利之寒热不除吾未之信按仁斋之论固是矣其于治未也大黄止能去有形之积不能去水其取瘀血亦必醋制及以桃仁之属引之而后行不然不行也常山治疟是其本性虽善吐人亦有蒸制得法而不吐者疟更易愈其功不在吐痰明矣亦非吐水之剂但能败胃耳内弟于中甫多留饮善患疟尝一用常山截之大吐疟亦不止反益重今谈及之犹兀兀欲呕也甲午以多饮茶过醉且感时事愤懑于中饮大积腹中常辘辘有声夏秋之交病大发始作寒热寒热已而病不衰予见其呕恶用蒂散人参芦煎汤导吐之不得吐因念积饮非十汤不能取乃用三药以黑荳煮制晒干研为末肉和丸如芥子大而以枣汤下之初服五分后见其不动复加五分无何腹痛甚以枣汤饮之大便五六行皆溏粪无水时盖晡时也夜半乃大下积水数斗而疾平然当其下时瞑特甚手足厥冷絶而复苏举家号泣咸咎予之孟浪嗟乎药可轻试哉王海藏云水者肺肾脾三经所主有五藏六府十二经之部分上而头中而四肢下而腰脚外而皮毛中而肌肉内而筋骨脉有尺寸之殊浮沉之别不可轻泻当知病在何经何藏方可用之若误投之则害深矣况仁斋所用尤非治水之药其诛罚无过不为小害故愚谓病人果有积水瘀血其实者可用小胃丸行水抵当汤行血其虚者不若且以淡渗之剂加竹沥姜汁以治痰而于随证药中加桃仁韭汁之属以活血疾亦当以渐而平慎无急旦夕之功而贻后悔也　疟发已多徧诸药未效度无外邪及虚人患疟者以人参生姜各一两煎汤于发前二时或发日五更连进二服无不愈者愈后亦易康复不烦调将近因人参价髙难用济贫以白术代之夜发则用当归亦莫不应手而愈　金匮问曰疟以月一日发当十五日愈设不差当月尽日解也如其不差当云何师曰此结为症瘕名曰疟母急宜治之可用鼈甲煎丸　疟母丸鼈甲醋炙二两三棱莪术各醋煮一两香附醋制二两阿魏醋化二钱醋糊为丸服之积消及半即止　诸久疟及处暑后冬至前后疟及非时之间日疟并当用疟母法治之以鼈甲为君　疟之间日而作者其气之舍深内薄于隂阳气独发隂邪内着隂与阳争不得出故间日而作也其有间二日或至数日发者邪气与衞气客于六府而有时相失不能相得故休数日乃作也丹溪曰三日一作者邪入于三隂经也作于子午夘酉日者少隂疟也作于寅申巳亥日者厥隂疟也作于辰戌丑未日者太隂疟也当更参之证与脉而后决其经以立治法
　　淹疾疟病　肝病靣青脉皮急多青则痛形盛胸脇痛耳聋口苦舌干往来寒热而呕以上是形盛当和之以小柴胡汤也如形衰骨揺而不能安于地此乃膝筋治之以羌活汤本草云羌活为君也疟证取以少阳如久者发为瘅疟宜以镵针刺絶骨穴复以小柴胡汤治之　心病靣赤脉洪身热赤多则热病壮热恶寒麻黄加知母石膏黄芩汤主之此证如不发汗久不愈为疟也淹疾防肿靣赤身热脉洪而消瘦妇人则亡血男子则失精　脾病靣黄脉缓皮肤亦缓黄多则热形盛依伤寒说是为湿温其脉阳浮而弱隂小而急治在太隂湿温自汗白虎汤加苍术主之如久不愈为温疟重暍白虎加桂枝主之淹疾肉消食少无力故曰热消肌肉宜以养血凉药内经曰血主肉　肺病靣白皮濇脉亦濇多白则寒暴病濇痒气虚麻黄加桂枝令少汗出也伤寒论云夏伤于暑汗不得出为痒若久不痊为风疟形衰靣白脉濇皮肤亦濇形羸气弱形淹衞气不足　肾病靣黑身凉脉沉而滑多黒则痹暴病形冷恶寒三焦伤也治之以姜附汤或四逆汤久不愈为疟暴气冲上吐食夜发俗呼谓之夜疟太阳经桂枝证形衰淹疾黑瘅羸瘦风痹痿厥不能行也　外有伤寒往来寒热如疟劳病往来寒热亦如疟谓之如疟非真疟也然伤寒寒热如疟初必恶风寒发热头痛体疼自太阳经而来劳病寒热如疟初必五心烦热倦怠咳嗽久乃成寒热与正疟自不同诸病皆有寒热如失血痰饮症瘕积聚小肠防疝风寒暑湿食伤发劳劳瘵脚气疮毒已各见本门其余不能尽举应有发寒热者须问其元有何病而生寒热则随病施治凡寒热发作有期者疟也无期者诸病也
　　厥
　　娄全善曰王太仆云厥者气逆上也世谬传为脚气读此始知其病上古称之为脚气也经曰寒厥者手足寒也曰热厥者手足热也曰痿厥者痿病与厥杂合而足弱痿无力也曰痹厥者痹病与厥病杂合而脚气顽麻肿痛也曰厥逆者即前寒厥热厥痿厥痹厥风厥等气逆上而或呕吐或迷闷或胀或气急或小腹不仁或暴不知人世所谓脚气冲心者是也　今人又以忽然昏运不省人事为厥　或问世以手足冷者名为厥何如曰非也在张仲景论伤寒则以手足热者为热厥手足冷者为寒厥冷者曰逆谓凡厥者隂阳不相顺接便为厥厥者手足逆冷也是故于阳虚而不接者则温之于阳陷而伏深不与隂相顺者则下之于邪热入而未深者则散其传隂之热随其浅深轻重以为治此乃为伤寒之邪自表入里至太隂手足厥者独归于二经也盖自伤寒六经传邪者论故厥隂是两隂交尽之经热传至此乃极深之时故曰厥隂及内经厥论篇之义则不然概以足之三阳起于足五指之表三隂起于足五指之里故阳气胜则足下热隂气胜则从五指至膝上寒论得寒厥之由则谓前隂者宗筋之所聚太隂阳明之所合也此人质壮秋冬隂气盛阳气衰之时也夺于所用下气上争不能复精气溢下邪气因从之而上阳气衰不能渗营其经络阳气日损隂气独在故手足为之寒也论得热厥之由则谓人必数醉若饱以入房气聚于脾中肾气有衰阳气独胜故手足为之热也观其防防殆将为肾得先身生之精元气从此而充二藏相因脉道乃行运隂阳于内外各有所司阳主表其气温隂主里其气寒表里之脉循环相接于四肢是故举此脾胃伤于酒色致隂阳二厥之大者为例着于篇首续叙十二经之厥逆者止出本经气逆病形皆不言手足之厥亦不及受病之由亦非一言而可足既设二例在前于此便可推而及之故不复言也虽然更以诸篇有闗于厥者详陈以明之如太隂阳明论曰阳明者五藏六府皆禀气于胃今脾病不能与胃行其津液于三隂胃亦不能行津液于三阳四肢不得禀水谷气日以益衰隂道不利筋骨肌肉皆无气以生即此而言脾胃有更实更虚互相盛衰衰者不行津液盛者独行独行必寒此脾胃之致厥一也又十二经皆禀气于胃受胃之寒则经气亦寒受胃之热则经气亦热因之经脉不和比流行相接之际必有所遗寒热于四末此脾胃之致厥二也更有脾胃是肾之胜藏脾胃有邪必乗于肾肾乃治下主厥者也肾受邪则厥此脾胃之致厥三也灵枢曰冲脉者与少隂大络同出于肾为五藏六府之海故五藏六府皆禀焉其上者渗诸阳灌诸精其下者并少隂之经渗三隂灌诸络而温肌肉其别络结则胕上不动不动则厥厥则寒矣夫冲脉者是行肾藏治内之阳者阳即火也故阳动之以正则为生物温养之少火动之以妄则为炎炽害物之壮火火壮则元真之阳亦衰李东垣谓火与元气不两立一胜则一负是也如前厥论谓下气上争邪气因从之而上者非别有其邪即此火所乱隂阳之淫气起而上逆者也故经以逆气为冲脉之病病机亦言诸逆冲上皆属于火诸厥皆属于下然而在肾之隂阳和则下治不和则下不治不治则寒热之厥生矣此肾主厥之道也至于冲脉与胃皆以海名故十二经禀气而致厥病悉同又若他篇论厥有谓因阳气烦劳则张精絶辟积于夏使人煎厥者有二阳一隂发病为风厥者有志不足则厥者有藏厥者有暴不知人之厥者有五络俱竭而尸厥者凡此诸因上逆之邪皆相火与五火相扇而起起则变乱其经气所以属风寒燥湿热之五气相从而起五气多相兼化风燥同热化湿同寒化病甚则手足经从其所化之寒热以为厥盖所逆之气自下而上者非得之火炎之势而能之乎如三焦足少阳冲任督皆自司相火在下者然而统属乎肾何则足少隂子与手少隂午对化者寄于其间如是则肾之元气安于治下若相火妄动须当先救其肾分正治从治折其冲逆辨五气所从之盛衰者补泻之虽然亦有不因气逆而遽冷者如原病式谓隂水主清净故病寒则四肢冷是也乃为阳虚而隂独在故寒即仲景所谓先厥后热因寒邪外中阳气未能胜之故先厥也虽邪有内外之分然在温之则一耳
　　寒热二厥　素问黄帝曰厥之寒热者何也岐伯对曰阳气衰于下则为寒厥隂气衰于下则为热厥帝曰热厥之为热也必起于足下者何也岐伯曰阳气起于足五指之表隂脉者集于足下而聚于足心故阳气胜则足下热也帝曰寒厥之为寒也必从五指而上于膝者何也岐伯曰隂气起于五指之里集于膝下而聚于膝上故隂气胜则从五指至膝上寒其寒也不从外皆从内也　帝曰寒厥何为而然也岐伯曰前隂者宗筋之所聚太隂阳明之所合也春夏则阳气多而隂气少秋冬则隂气盛而阳气衰此人者质壮以秋冬夺于所用下气上争不能复精气溢下邪气因从之而上也气因于中阳气衰不能渗荣其经络阳气日损隂气独在故手足为之寒也　帝曰热厥何如而然也岐伯曰酒入于胃则络脉满而经脉虚脾主为胃行其津液者也隂气虚则阳气入阳气入则胃不和胃不和则精气竭精气竭则不荣其四肢也此人必数醉若饱以入房气聚于脾中不得散酒气与谷气相搏热盛于中故热徧于身内热而溺赤也夫酒气盛而慓悍肾气日衰阳气偏胜故手足为之热也　灵枢颠狂篇厥逆为病也足暴清胸若将裂肠若将以刀切之烦而不能食脉大小皆濇温取足少隂清取足阳明清则补之温则泻之　儒门事亲云西华李政之病寒厥其妻病热厥前后十余年其妻服逍遥散十余剂终无效一日命予诊之二人脉皆浮大而无力政之曰吾手足之寒时时渍以热汤渍而不能止吾妇手足之热终日沃以冷水沃而不能已者何也予曰寒热之厥也此皆得之贪饮食纵嗜欲遂出内经厥论证之政之喜曰十年之疑今而释然纵不服药愈过半矣仆曰热厥者寒在上也寒厥者热在上也寒在上者以温剂补肺金热在上者以凉剂清心火分取二药令服之不辍不旬日政之诣门谢曰寒热厥者皆愈矣　原病式谓厥者有隂阳之辨隂厥者原病脉候皆为隂证身凉不渇脉迟细而防也阳厥者原病脉候皆为阳证烦渇谵妄身热而脉数也若阳厥极深或失下而至于身冷反见隂证脉防欲絶而死者正为热极而然也王安道曰热极而成厥逆者阳极似隂也寒极而成厥逆者独隂无阳也阳极似隂用寒药独隂无阳用热药不可不辨也　叶氏曰内经所谓寒热二厥者乃隂阳之气逆而为虚损之证也寒厥补阳热厥补隂正王太仆所谓壮水之主以镇阳光益火之原以消隂翳此补其真水火之不足耳仲景河间安道所论厥证乃伤寒手足之厥冷也证既不同治法亦异寒厥表热里寒下利清谷食入即吐脉沉伏手足冷四逆汤主之　热厥腹满身重难以转侧靣垢谵语遗溺厥冷自汗脉沉滑白虎汤主之　热厥手足热而游赤宜升阳泄火汤　若大便结实大柴胡汤主之　寒厥手足冷以附子理中汤　指尖冷谓之清理中汤主之寒厥手足冷　脉沉数实为热东垣治中书粘合公
　　脚漆尻腰背冷脉沉数有力用黄蘗滋肾丸再服而愈又治中书左丞姚公茂上热下寒用既济解毒汤良愈丹溪治吕宗信腹有积块足冷至膝用大承气加减下之愈此皆寒厥有热也　脉沉细防为寒罗谦甫治征南副元帅大忒木儿年六十秋七月征南至仲冬病自利完谷不化脐腹冷痛足胻寒以手搔之不知痛痒常烧石以温之亦不得暖诊之脉沉细而防此髙年气弱深入敌境军务烦冗朝夕形寒饮食失节多饮乳酪履于卑湿阳不外固由是清湿袭虚病起于下故胻寒而逆内经云感于寒而受病防则为咳盛则为泄为痛此寒湿相合而为病也法当急退寒湿之邪峻补其阳非灸不能病已先以大艾炷于气海灸百壮补下焦阳虚次灸三里各三七壮治胻寒而逆且接引阳气下行又灸三隂交以散足受寒湿之邪遂处方云寒淫所胜治以辛热湿淫于外平以苦热以苦发之以附子大辛热助阳退隂温经散寒为君干姜官桂大热辛甘亦除寒湿白术半夏苦辛温而燥脾湿故以为臣人参草荳蔲甘草太温中益气生姜大辛温能散清湿之邪葱白辛温能通上焦阳气故以为佐又云补下治下制以急急则气味厚故大作剂服之不数服泻止痛减足胻渐温调其饮食十日平复明年秋过襄阳值霖雨阅旬余前证复作再依前灸添阳辅各二七壮再以前药投之数服愈　内经寒厥皆属肾虚云肾藏志志不足则厥又云肾虚则清厥意不乐又云下虚则厥又云诸厥固泄皆属于下是也　灵枢逆顺肥瘦篇黄帝曰少隂之脉独下行何也岐伯曰不然夫冲脉者五藏六府之海也五藏六府皆禀焉其上者出于颃颡渗诸阳灌诸精其下者注少隂之大络出于气冲循隂股内亷入腘中伏行骭骨内下至内踝之后属而别其下者并于少隂之经渗三隂其前者伏行出跗属下循跗入大指间渗诸络而温肌肉故别络结则跗上不动不动则厥厥则寒矣【经云经络坚火所治之盖灸以治之或汤酒渍之也】　运气寒厥有二　一曰寒经云水平气曰静顺静顺之纪其病厥又云岁水太过寒气流行邪害心火火燥悸隂厥又云岁金不及炎火乃行复则病隂厥且格是也　二曰寒湿经云太隂司天之政天气下降地气上腾民病寒厥是也　千金方治丈夫腰脚冷不随不能行方上醇酒三斗水三斗合着瓮中温渍至膝三日止冷则瓮下常着灰火勿令冷　东垣云经云厥在于足宗气不下脉中之血凝而留止非火调弗能取之　洁古云身热如火足冷如氷可灸阳辅穴又云胻痠冷絶骨取之　热厥手足热丹溪曰司丞叔平生脚自踝以下常觉热冬不可加
　　绵于上尝自言曰我资禀壮不怕冷予曰此足三隂虚宜断欲事以补养隂血庶乎可免笑而不答年方十七患痿半年而死　千金方手足烦者小便三升盆中温渍手足　素问热厥取足太隂少阳皆留之　暴不知人之厥已前见卒中暴厥门但有轻而未至于卒仆者难以诸中目之故复附见于此厥有涎潮如拽锯声在咽中为痰厥先用蒂散或稀涎散或人参芦煎汤探吐随用导痰汤多加竹少加姜汁暴怒气逆而昏运者为气厥宜八味顺气散或调气散或四七汤手足搐搦为风厥宜小续命汤因酒而得为酒厥宜二陈汤加干葛青皮或葛花解酲汤　又有骨枯爪痛为骨厥身立如椽为骭厥　喘而强为阳明厥　此皆由气逆也　厥亦有腹满不知人者一二日稍知人者皆卒然闷乱者皆因邪气乱阳气逆是少隂肾脉不至也肾气衰少精血奔逸使气促迫上入胸脇宗气反结心下阳气退下热归股腹与隂相助令身不仁又五络皆防于耳五络俱絶则令人身脉皆动而形体皆无知其状如尸故曰尸厥正由藏气相刑或与外邪相忤则气郁不行闭于经络诸脉伏匿昏不知人唯当随其藏气而通之寒则热之热则寒之闭则通之　仲景云尸厥脉动而无气气闭不通故静而死也　菖蒲屑内鼻孔中吹之令人以桂屑着舌下　又剔取左角髪方寸烧灰末酒和灌之立起遂以竹管吹其两耳　还魂汤　奄忽死去四肢逆冷不醒人事腹中气走如雷鸣此尸厥也以熖硝五钱硫黄二钱研细作三服每服好陈酒一大盏煎觉硝熖起倾于盆内盖着温服如人行五里又进一服不过三服即醒灸百防四十九壮气海丹田三百壮身温灸止如无前药用黑附子一只炮制人参一两分作二服酒三盏煎服或生姜汁酒合煎亦妙灸百防艾炷止许如菉荳大麤则伤人
　　诊　沉防不数为寒厥　沉伏而数为热厥　细为气虚　大如葱管为血虚　浮数为痰　数为热　浮者外感　脉至如喘为气厥　寸沉大而滑沉为实滑为气实气相血气入藏唇口青身冷死　如身和汗自出为入府此为尸厥









　　证治准绳卷三
&lt;子部,医家类,证治准绳&gt;
　　钦定四库全书
　　证治准绳卷四
　　明　王肯堂　撰
　　准绳
　　诸气门
　　诸气
　　经云诸痛皆因于气百病皆生于气怒则气上喜则气缓悲则气消恐则气下寒则气收热则气泄惊则气乱劳则气耗思则气结九气不同也　按子和云天地之气常则安变则病而况人禀天地之气五运迭侵于外七情交战于中是以圣人啬气如持至宝庸人役物而反伤太和此轩岐所以论诸痛皆因于气百病皆生于气遂有九气不同之说气本一也因所触而为九怒喜悲恐寒热惊思劳也葢怒气逆甚则呕血及餐泄故气逆上矣怒则阳气逆上而肝木乗脾故甚呕血及餐泄也喜则气和志达荣卫通利故气缓矣悲则心系急肺布叶举而上焦不通荣卫不散热气在中故气消矣恐则精却却则上焦闭闭则气逆逆则下焦胀故气不行矣寒则腠理闭气不行故气收矣热则腠理开荣卫通汗大泄故气泄矣惊则心无所倚神无所归虑无所定故气乱矣劳则喘息汗出内外皆越故气耗矣思则心有所存神有所归正气畱而不行故气结矣尝考其为病之详变化多端如怒气所至为呕血为餐泄为煎厥为薄厥为阳厥为胸满脇痛食则气逆而不下为喘渇烦心为消瘅为肥气为目暴盲耳暴闭筋缓发于外为痈疽喜气所至为笑不休为毛革焦为内病为阳气不收甚则为狂悲气所至为阴缩为筋挛为肌痹为脉痿男为数溲血女为血崩为酸鼻辛頞为目昏为少气不能报息为泣则臂麻恐气所至为破防脱肉为骨痠痿厥为暴下绿水为面热肤急为阴痿为惧而脱頥惊气所至为潮涎为目睘为口呿为痴痫为不省人为僵仆久则为痹劳气所至为嗌噎病为喘促为血为腰痛骨痿为肺鸣为高骨坏为阴痿为唾血为冥目视为耳闭男为少精女为不月衰甚则溃溃乎若坏都汩汩乎不可止思气所至为不眠为嗜卧为昏瞀为中痞三焦闭塞为咽嗌不利为胆瘅呕苦为筋痿为白淫为得后与气快然如衰为不嗜食寒气所至为上下所出水液澄澈清泠下利清白云云热气所至为喘呕吐酸暴注下迫云云窃又稽之内经治法但以五行相胜之理互相为治如怒伤肝肝属木怒则气并于肝而脾土受邪木太过则肝亦自病喜伤心心属火喜则气并于心而肺金受邪火太过则心亦自病悲伤肺肺属金悲则气并于肺而肝木受邪金太过则肺亦自病恐伤肾肾属水恐则气并于肾而心火受邪水太过则肾亦自病思伤脾脾属土思则气并于脾而肾水受邪土太过则脾亦自病寒伤形形属阴寒受热则阳受病寒太过则阴亦自病热伤气气属阳热胜寒则阴受病热太过则阳亦自病凡此数者更相为治故悲可以治怒以怆恻苦楚之言感之喜可以治悲以谑浪防狎之言娱之恐可以治喜以迫遽死亡之言怖之怒可以治思以汚辱欺罔之言触之思可以治恐以虑彼志此之言夺之凡此五者必诡诈谲怪无所不至然后可以动人耳目易人视听若胸中无才器之人亦不敢用此法也热可以治寒寒可以治热逸可以治劳习可以治惊经曰惊者平之夫惊以其忽然而遇之也使习见习闻则不惊矣如丹溪先生治一女子许婚后夫经商二年不归因不食困卧如痴他无所病但向里牀坐此思想气结也药难独治得喜可解不然令其怒【脾主思过思则脾气结而不食怒属肝木怒则木气升发而冲开脾气矣】因激之大怒而哭至二时许令解之与药一贴即求食矣然其病虽愈必得喜方已乃绐以夫回既而果然病不举又如子和治一妇人久思而不眠令触其怒妇果怒是夕困眠捷于影响惟劳而气耗恐而气夺者为难治喜者少病百脉舒和故也又闻庄先生治喜劳之极而病者庄切其脉为之失声佯曰吾取药去数日更不来病者悲泣后即愈矣素问曰惧胜喜可谓得关者也凡此之类内经自有治法庸工废而不行亦已久矣幸河间子和丹溪数先生出而其理始明后之学者宜知所从事　丹溪云冷气滞气逆气皆是肺受火邪气得炎上之化有升无降熏蒸清道甚而转成剧病局方类用辛香燥热之剂以火济火咎将谁执气无补法世俗之言也以其为病痞闷壅塞似难于
　　补不思正气虚者不能运行邪滞着而不出所以为病经曰壮者气行则愈怯者着而成病茍或气怯不用补法气何由行　气属阳无寒之理上升之气觉恶寒者亢则害承乃制也　气有余便是火冷生气者高阳生之谬言也自觉冷气自下而上者非真冷也葢上升之气自肝而出中挟相火自下而上其热为甚火极似水阳亢阴防也【按河间论气为阳而主轻防诸所动乱劳伤乃阳火之化神狂气乱而病热矣又云五志过极皆为火也而其治法独得言外之意凡见喜怒悲恐思之证皆以平心火为主至于劳者伤于动动便属阳惊者骇于心心便属火二者必以平心火为主俗医不达此者遂有寒凉之谤】气郁用香附苍术抚芎　调气用木香然味辛气能上升如气郁而不达固宜用之若阴火冲上而用之则反助火邪矣故必用黄柏知母而少用木香佐之　气从左边起者肝火也　气刺痛皆属火当降火药中加枳殻　破滞气用枳殻枳殻能损至高之气二三服即止恐伤真气气实者可服　实热在内相火上冲有如气滞用知母黄栢芩连　阴虚气滞用四物以补血　因事气郁不舒伸而痛者木香调达之　忧而痰气香附五钱瓜蒌一两贝母山查各三钱半夏一两　禀受素壮而气刺痛用枳殻乌药　因死血而痛者桃仁红花归头　解五藏结气益少阴经血用栀子炒黑为末入汤同煎饮之甚效　河间云妇人性执故气疾为多【宜正气天香汤先导之戴复庵云七气致病虽本一气而所以为气者随症而变】三因方论最详喜怒忧思悲恐惊谓之七气有痰在咽喉间如绵絮相似咯不出咽不下并宜四七汤未效进丁沈透膈汤【内有热者不宜】审知是思虑过度宜四七汤去茯苓加半夏人参菖蒲审知是盛怒成疾面色青黄或两脇胀满宜调气散或四七汤加枳殻木香各半钱因惊恐得疾心下怔忡者见惊悸门　脉滑者多血少气涩者少血多气大者血气俱多小者血气俱少下手脉沉便知是气其或沉滑气兼痰饮　脉软或虚大虚滑防弱饮食不节劳伤过度精神倦怠四肢困乏法当补益补中益气汤调中益气汤十全大补汤夏月清暑益气汤四君四物之类加减脉结涩或沉急疾收敛四肢腹脇腰胯间牵引疼
　　痛不能转侧皆由七情郁滞防闪伤损谨察病原随证疏导三因七气汤流气饮子大七气汤苏子降气汤化气散四磨汤大胡汤选用　脉沉滑气兼痰饮者二陈汤桔梗半夏汤四七汤枳殻乌药紫苏大腹皮桑白皮之类随证加减
　　郁
　　六元正纪大论曰木郁达之火郁发之土郁夺之金郁泄之水郁折之然调其气过者折之以其畏也所谓泻之　王安道曰木郁达之五句治郁之法也调其气一句治郁之余法也过者折之三句调气之余法也夫五法者经虽为病由五运之郁所致而立然扩而充之则未尝不可也且凡病之起也多由乎郁郁者滞而不通之义或因所乘而为郁或不因所乘而本气自郁皆郁也岂惟五运之变能使然哉郁既非五运之变可拘则达之发之夺之泄之折之之法固可扩焉而充之矣木郁达之达者通畅之也如肝性急怒气逆胠脇或胀火时上炎治以苦寒辛散而不愈者则用升发之药加以厥阴报使而从治之又如久风入中为餐泄及不因外风之入而清气在下为餐泄则以轻之剂举而散之凡此之类皆达之之法也王氏谓吐之令其条达为木郁达之东垣谓食塞胸中食为坤土胸为金位金主杀伐与坤土俱在于上而旺于天金能克木故肝木发生之气伏于地下非木郁而何吐去上焦阴土之物木得舒畅则郁结去矣此木郁达之也窃意王氏以吐训达此不能使人无疑者以为肺金盛而抑制肝木欤则防肺气举肝气可矣不必吐也以为脾胃浊气下流而少阳清气不升欤则益胃升阳可也不必吐也虽然木郁固有吐之之理今以吐字总该达字则是凡木郁皆当用吐矣其可乎哉至于东垣所谓食塞肺分为金与土旺于上而克木又不能使人无疑者夫金之克木五行之常道固不待夫物伤而后能也且为物所伤岂有反旺之理若曰吐去其物以伸木气乃是反为木郁而施治非为食伤而施治矣夫食塞胸中而用吐正内经所谓其高者因而越之之义耳恐不劳引木郁之说以汩之也火郁发之发者汗之也升举之也如腠理外闭邪热怫郁则解表取汗以散之又如龙火郁甚于内非苦寒降沈之剂可治则用升浮之药佐以甘温顺其性而从治之使势穷则止如东垣升阳散火汤是也凡此之类皆发之之法也土郁夺之夺者攻下也刼而衰之也如邪热入胃用咸寒之剂以攻去之又如中满腹胀湿热内甚其人壮气实者则攻下之其或势盛而不能顿除者则刼夺其势而使之衰又如湿热为痢有非力轻之剂可治者则或攻或刼以致其平凡此之类皆夺之之法也金郁泄之泄者渗泄而利小便也疏通其气也如肺金为肾水上原金受火烁其令不行原郁而渗道闭矣宜肃清金化滋以利之又如肺气膹满胸凭仰息非利肺气之剂不足以疏通之凡此之类皆泄之之法也王氏谓渗泄解表利小便为金郁泄之夫渗泄利小便固为泄金郁矣其解表二字莫晓其意得非以人之皮毛属肺其受邪为金郁而解表为泄之乎窃谓如此则凡筋病便是木郁肉病便是土郁耶此二字未当于理今删去且解表间于渗泄利小便之中是渗泄利小便为二治矣若以渗泄为滋肺生水以利小便为直治膀胱则直治膀胱既责不在肺何为金郁乎是亦不通故予易之曰渗泄而利小便也木郁折之折者制御也伐而挫之也渐杀其势也如肿胀之病水气淫溢而渗道以塞夫水之所不胜者土也今土气衰弱不能制之故反受其侮治当实其脾土资其运化俾可以制水而不敢犯则渗道达而后愈凡病势既旺非上法所能遽制则用泄水之药以伐而挫之或去菀陈莝开鬼门洁净府三治备举迭用以渐平之王氏所谓抑之制其冲逆正欲折挫其泛滥之势也夫实土者守也泄水者攻也兼三治者广略而决胜也守也攻也广略也虽俱为治水之法然不审病者之虚实久近浅深杂焉而妄施治之其不倾踣者寡矣且夫五郁之病固有法以治之矣然邪气久客正气必损今邪气虽去正气岂能遽平哉茍不平调正气使各安其位复其常于治郁之余则犹未足以尽治法之妙故又曰然调其气茍调之而其气犹或过而未服则当益其所不胜以制之如木过者当益金金能制木则木斯服矣所不胜者所畏者也故曰过者折之以其畏也夫制物者物之所欲也制于物者物之所不欲也顺其欲则喜逆其欲则恶今逆之以所恶故曰所谓泻之王氏以咸泻肾酸泻肝之类为说未尽厥旨虽然自调其气以下盖经之本旨故予推其义如此若扩充为应变之用则不必尽然也　丹溪言郁有六气血湿热痰食也　气郁胸脇痛脉沉而濇宜香附苍术抚芎　湿郁周身走痛或关节痛遇阴寒则发其脉沉细宜苍术川芎白芷茯苓　热郁目瞀小便赤其脉沉数宜山栀青黛香附苍术抚芎　痰郁动则喘寸口脉沉滑宜海石香附南星瓜蒌仁　血郁四肢无力能食便红其脉芤宜桃仁红花青黛川芎香附　食郁嗳酸腹满不能食右寸脉盛宜香附苍术山查神麴鍼砂　右诸郁药春加防风夏加苦参秋冬加吴茱茰　苍术抚芎总解诸郁　凡郁皆在中焦以苍术抚芎开提其气以升之假令食在气上气升则食自除矣余仿此　或问方论分门叙证未尝有郁病之名今出六郁之药何也曰夫人气之变一如天地六淫而分之故郁者燥淫为病之别称也燥乃阳明秋金之位化经曰金木者生成之终始又曰木气之下金气乗之盖物之化从于生物之成从于杀造化之道于生杀之气未始相离犹权衡之不可轻重也生之重杀之轻则气殚散而不收杀之重生之轻则气敛涩而不通是谓郁矣郁有外邪内伤外邪者内经有六气五运胜克之郁内应乎人气而生病者是也用五郁而治木郁者达之火郁者发之水郁者折之土郁者夺之金郁者泄之内伤者人之天真与谷气并分布五藏名五阳者金木水火土之五气也各司一藏而金木则统为生杀之纪纲以其五阳又复相通移五五二十五阳于是一藏一五气各有生长化收藏之用虽名自为之用然必归于肺肺属金主气分阴阳其化燥其变敛涩敛涩则伤其分布之政不惟生气不得升而收气亦不得降故经曰逆秋气则太阴不收肺气焦满又曰诸气怫郁皆属于肺此之谓也今观此集所云郁病多在中焦及六郁凡例之药诚得其要矣中焦者脾胃也水谷之海法天地生万物体干健之化其坤静之德五性备而冲和之气五藏六府皆禀之以为生荣卫由谷气之精悍所化天真亦由谷气而充大东垣所谓人身之清气荣气运气卫气春升之气皆胃气之别称然而诸气岂尽是胃气者哉乃因胃气以资其生故也脾胃居中心肺在上肾肝在下凡有六淫七情劳役妄动上下所属之藏气致虚实胜克之变过于中者而中气则常先是故四藏一有不平则中气不得其和而先郁矣更有因饮食失节停积痰饮寒温不适所脾胃自受所以中焦致郁之多也今以其药兼升降而用之者盖欲升之必先降之而后得以升也欲降之必先升之而后得以降也老氏所谓将欲取之必先与之其苍术足阳明药也气味雄壮辛烈强胃强脾开发水谷气其功最大香附阴血中快气药也下气最速一升一降以散其郁抚芎者足厥阴直达三焦俾生发之气上至头目下抵血海通疏阴阳气血之使者也然用此不专开中焦而已其胃主行气于三阳脾主行气于三阴脾胃既布水谷之气行纵是三阴三阳各藏府自受其燥金之郁者亦必因胃气可得而通矣天真等气之不达亦必可得而伸矣况苍术尤能径入诸经疏泄阳明之湿通行敛涩者也观此六郁药之凡例其升降消导皆因内经变而致殆将于受病未深者设也若或气耗血衰津液枯竭病已入深宁复令人守此不从病机大要治法以有者求之无者求之盛者责之虚者责之必先五胜者哉不然如前条中风伤寒外邪者尚分虚实论治何乃郁病属内伤多者反不分之乎先生之意当不止是集书者不能备其辞也曰子言郁乃燥淫之别称刘河间则又以怫郁属热者何也曰燥之为气有凉有热而燥者秋风气至大凉革肃杀坚劲生气不草木敛容人物之象一也在人身则腠理闭宻中外涩滞气液皆不滑泽是以原病式叙诸涩枯涸干劲皴掲者在燥淫条下从化何如内经有之少阴少阳热火下临肺气上从白起金用草木青河间又谓六气不必一气独为病气有相兼或风热胜湿成燥涩者或肺受火热致金衰耗津而燥者或火热亢极兼贼鬼水化反闭塞而燥者或因寒邪外闭腠理阳气郁而成燥其病在外甚亦入内或口食生冷阳气内郁而成燥热者其病在肉里甚亦在外或兼于湿者湿主于否因致怫郁成热以燥者或兼风者因热伤肺金不能平木而生风胜湿而燥也易曰燥万物者莫熯乎火燥之从化者其此之谓欤至于论郁之为病外在六经九窍四属内在五藏六府大而中风暴病暴死颠狂劳瘵消渇等疾小而百病莫不由是气液不能宣通之所致治郁之法有中外四气之异在表者汗之在内者下之兼风者散之热防者寒以和之热甚者防阳救水养液润燥补其已衰之阴兼湿者审其湿之太过不及犹土之旱涝也寒湿之胜则以苦燥之以辛温之不及而燥热者则以辛润之以寒调之大抵须得仲景之法治之要各守其经气而勿违然方论止叙风寒湿热四气之病无燥火二淫之故殆是从四时令气之伤人者于秋不言伤其燥而乃曰伤其湿者为相火代君火行令于暑故止言热而不言火夫如是之天气合四时者尚不能明况能推究人以一气之变亦如天气六淫之分者乎且人气之燥火二淫常通贯于风寒湿热病中尤多于四气之相移也何以言之在病之冲逆奔迫即属之火气液不得通即属之燥其火游行于五者之间今不以为言尚不可也抑夫燥者正属五行金气所化而亦舍之此何理焉及观其所立气门多是二淫之病可见其不识人气有六化六变之道宜乎其治气病之法无端绪矣
　　诊　郁脉多沉伏郁在上则见于寸郁在中则见于关郁在下则见于尺　郁脉或促或结或涩滑伯仁云气血食积痰饮一有留滞于其间则脉必因之而止涩矣但当求其有神所谓神者胃气也
　　痞【胀在腹中　胀有形　胸痹痞在心下　痞无形　内附】
　　或问痞属何藏邪属何气曰尝考之内经有阳明之复心痛痞满者注以清甚于内热郁于外太阳之复心胃生寒心痛痞闷者注以心气内燔备化之纪病痞卑监之纪留满痞塞太阴所至为积饮否隔注皆以阴胜阳也由是观之则是受病之藏者心与脾也因而怫郁壅塞不通为痞者火与湿也其论致病所由之邪则不可一言而尽天气之六淫外感人气之五邪相乘阴阳之偏负饮食七情之过节皆足以乱其火土之气盖心阳火也主血脾阴土也主湿凡伤其阳则火怫郁而血凝伤其阴则土壅塞而湿聚二藏之病相去不离方寸间上太阴阳之分施治之法便不可同也何则金匮要畧水病篇谓心下坚大如盘边如旋杯水饮所作者二条同是语也但一条之上有气分二字用桂枝去药加麻黄附子细辛汤治为水寒之邪闭结气海之阳不布荣卫不行一条用枳术汤为中焦水停土壅故也又胸痹篇云胸痹心下痞留气结在胸胸满脇下逆抢心枳实薤白桂枝汤主之人参汤亦主之一证列二方原其意盖是留气结在胸为重者便须补中又心中痞诸逆心悬痛桂枝生姜枳实汤主之伤寒论中有谓病人手足厥冷脉作邪结在胸中者当吐之脉浮大心下反鞭有热属藏者下之兹二者为不汗下而痞满从其邪有高下故吐下之不同若经汗下而心下痞则以诸泻心汤大抵痞与结胸同是满鞭但结胸则涌治岂非仲景治痞亦在心脾二藏从火土之阴阳者欤各适其宜而治高者越之下者竭之上气不足推而之下气不足温而行之高者抑之下者举之郁者开之结者解之寒者热之热者寒之虚则补实则泻随机应变以为治东垣云夫痞者心下满而不痛是也太阴者湿也主壅塞乃土来心下为痞满也伤寒下太早亦为痞乃为寒伤其荣荣者血也心主血邪入于本故为心下痞闷仲景立泻心汤数方皆用黄连以泻心下之土邪其效如响应桴故活人书云审知是痞先用桔梗枳殻汤非以此专治痞也盖因先错下必成痞证是邪气将陷而欲过胸中故先用截散其邪气使不至于痞先之一字早用之义也若已成痞而用之则失之晩矣不惟不能消痞而反损胸中之正气则当以仲景痞药治之经云察其邪气所在而调治之正谓此也非止伤寒如此至于酒积杂病下之太过亦作痞伤盖下多亡阴亡阴者谓脾胃水谷之阴亡也故胸中之气因虚下陷于心之分野则致心下痞宜升胃气以血药兼之若全用气药导之则其痞益甚甚而复下之气愈下降必变为中满膨胀皆非其治也又有虚实之殊如实痞大便闭者厚朴枳实汤主之虚痞大便利者白陈皮汤主之如饮食所伤痞闷者当消导之去其胸中窒塞上逆兀兀欲吐者则吐之所谓在上者因而越之也　海藏云治痞独益中州脾土以血药治之其法无以加矣　伤寒痞者从血中来杂病痞者亦从血中来虽俱为血证然伤寒之证从外至内从有形至无形故无形气证以苦泄之有形血证以辛甘散之中满者勿食甘不满者复当食也中满者腹胀也如自觉满而外无腹胀之形即非中满乃不满也不满者病也当以甘治之可也　主方黄茋补中汤加柴胡升麻缘天地不交为痞今以猪苓泽泻从九天之上而降柴胡升麻从九地之下而升则可以转否而为泰矣　无形气证以苦泄之枳实黄连之类大消痞丸黄连消痞丸失笑丸　有形血证以辛甘散之枳实理中丸人参汤半夏泻心汤　伤寒五六日不论已下未下心下痞满泻心汤小柴胡汤加枳桔主之　少阴面赤下利心下痞泻心汤加减例易老单用防心汤用钱氏法后随症加减　烦者加山栀　躁加香防　呕加半夏　满加枳实厚朴　腹痛加药脉迟加附子　下焦寒加干姜　大便硬加大黄　如用姜附先煎令熟使热不僭后加黄连同用　痞而头目不清者以上清散主之胸中不利者悉利于表　饮食伤脾痞闷轻者大消痞丸枳术丸回金丸之类甚者防下之吐之下之者槟榔丸煮黄丸吐之者二陈汤及瓜蒂散探吐之　若酒积杂病下之太过亦作痞满宜升提胃气以血药兼之　湿者四肢困重小便短宜平胃和五苓以渗之　郁者越鞠丸　热则烦渇溺赤以苦寒泄之大消痞丸【煎汤用黄连及葛根升麻发之】便结即利之　寒则中清以辛甘散之枳实理中丸挝脾汤加丁香或丁沉透膈汤　戴复庵以诸痞塞及噎膈乃是痰为气所激而上气又为痰所隔而滞痰与气搏不能流通并宜用二陈汤加枳实砂仁木香或木香流气饮入竹姜汁服　因七气所伤结滞成疾痞塞满闷宜四七汤或导痰汤加木香半钱或下来复丹　脾胃弱而转运不调为痞宜四君子汤伤于劳倦者补中益气汤大病后元气未复而痞者亦宜之　脉之右关多而迟者必心下坚此肝木尅脾土郁结涎闲于藏府气不舒则痞木香顺气汤　挟死血者多用牡丹皮江西红麴麦芽【炒研】香附【童便制】桔梗川通草穿山甲番降香红花山查肉苏木各钱许酒童便各一钟煎甚者加大黄临服入韭汁桃仁泥此方一应大怒之后作痞者皆可服胸痹　心下满而不痛为痞心下满而痛为胸痹　金匮方胸痹胸中气塞短气茯苓杏仁甘草汤主之　橘枳姜汤主之　胸痹缓急者薏苡仁附子散主之【此二条不言痛】支饮胸满者枳朴大黄汤主之【不言痹】　胸痹之病喘
　　息欬唾胸背痛短气寸口脉沉而迟关上小紧数者以括蒌薤白白酒汤主之　胸痹不得卧心痛彻背括蒌薤白半夏汤主之　胸痹心中痞留气结在胸胸满脇下逆抢心枳实薤白桂枝汤主之人参汤亦主之　一味瓜蒌取子熟炒连皮或煎或丸最能荡涤胸中垢腻
　　水胀总论
　　许学士云脐腹四肢悉肿者为水但腹胀四肢不甚肿为蛊蛊即胀也然胀亦有头面手足尽肿者大抵先头足肿后腹大者水也先腹大后四肢肿者胀也　灵枢经五癃津液篇黄帝问曰水谷入于口输于肠胃其液别为五天寒衣薄则为溺与气天热衣厚则为汗悲哀气并则为泣中热胃缓则为唾邪气内逆则气为之闭塞而不行不行则为水胀予知其然也不知其何由生愿闻其道岐伯曰水谷皆入于口其味有五各注其海津液各走其道故三焦出气以温肌肉充皮肤为其津其流而不行者为液天暑衣厚则腠理开故汗出寒畱于分肉之间聚沫则为痛天寒则腠理闭气湿不行水下留于膀胱则为溺与气五藏六府心为之主耳为之听目为之肺为之相肝为之将脾为之卫肾为之主外故五藏六府之津液尽上渗于目心悲气并则心系急心系急则肺举肺举则液上溢夫心系与肺不能常举乍上乍下故欬而泣出矣中热则胃中消谷消谷则虫上下作肠胃充郭故胃缓胃缓则气逆故唾出五谷之津液和合而为膏者内渗入于骨空补益脑髓而下流于阴股阴阳不和则使液溢而下流于阴髓液皆减而下下过度则虚虚故腰背痛而胫痠阴阳气道不通四海闭塞三焦不泻津液不化水谷并于肠胃之中别于回肠留于下焦不得渗膀胱则下焦胀水溢则为水胀　水胀篇黄帝问于岐伯曰水与肤胀鼓胀肠覃石瘕石水何以别之岐伯答曰水始起也目窠上防肿如新卧起之状其颈脉动时欬阴股间寒足胫肿腹乃大其水已成矣以手按其腹随手而起如裹水之状此其候也黄帝曰肤胀何以候之岐伯曰肤胀者寒气客于皮肤之间然不坚腹大身尽肿皮厚按其腹窅而不起腹色不变此其候也鼓胀何如岐伯曰腹胀身皆大大与肤胀等也色苍黄腹筋起此其候也肠覃何如岐伯曰寒气客于肠外与卫气相搏气不得营因有所系癖而内着恶气乃起瘜肉乃生其始生也大如鸡卵稍以益大至其成如怀子之状久者离岁按之则坚推之则移月事以时下此其候也石瘕何如岐伯曰石瘕生于胞中寒气客于子门子门闭塞气不得通恶血当泻不泻衃以留止日以益大状如怀子月事不以时下皆生于女子可导而下黄帝曰肤胀鼓胀可刺耶岐伯曰先防其胀之血络后调其经刺去其血络也【石水脐以下肿其脉沈】
　　水肿
　　素问汤液醪醴论帝曰其有不从毫毛而生五藏阳以竭也津液充郭其魄独居孤精于内气耗于外形不可与衣相保此四极急而动中是气拒于内而形施于外治之奈何岐伯曰平治于权衡去菀陈莝防动四极温衣缪刺其处以复其形开鬼门洁净府精以时服五阳以布疏涤五藏故精自生形自盛骨肉相保巨气乃平释云不从毫毛生者明其邪不自腠理入是水从内而溢出于外者也五藏阳以竭者为由脾胃虚弱夫脾胃者土也法天地生万物故水谷入胃清阳化气浊阴成味五藏禀其气曰阳禀其味曰精即经之谓五阳者胃脘之阳是也气和精生今不得禀水谷气则无气以生不得禀五味则无精以化肺主气而魄藏焉无气则魄独居肾为阳故动之经脉行则脾胃之水谷得以化四藏亦得以禀之然后可以施治其水在表在上者汗之在下在里者分利之夫如是此条所治正与评热论阴虚者对待而言也彼为肾之阴虚不能敌夫所凑之阳此为胃之阳虚不能制夫溢水之隂也　仲景法诸有水者腰以下肿当利小便腰已上肿当发汗乃愈　防己黄茋汤　防己茯苓汤　蒲灰散【已上利小便】　越脾汤越脾加术汤　甘草麻黄汤　麻黄附子汤　杏子
　　汤【已上发汗】　观此可见仲景之法一出于内经后世治水肿方有五皮散香苏散中用姜橘紫苏大腹皮辛以散之茯苓防已木通桑皮淡以渗之是开鬼门洁净府同用也　丹溪云因脾虚不能制水水渍妄行当以参术补脾气得实则自能健运自能升降运动其枢机则水自行非五苓之行水也又云内经曰诸气膹郁皆属于肺诸湿肿满皆属于脾诸腹胀大皆属于热是三者相因而为病盖湿者土之气土者火之子故湿每生于热热气亦能自湿者母气感子湿之变也湿气盛肺气不行而膹郁矣故水肿病者脾失运化之职清浊混淆因郁而为水脾土既病肺为之子而肺亦虚荣卫不布气停水积凝聚浊液渗透经络涵流谿谷窒碍津液久久灌入队道血亦化水矣凡治肿皆宜以治湿为主所挟不同故治法亦异更宜清心经之火补养脾土火退则肺气下降而水道通脾土旺则运化行清浊分其清者复回而为气为血为津液其败浊之甚者在上为汗在下为溺以渐而分消矣卢砥镜治水肿类例以肺金盛而生水水溢妄行气息闭枢机壅而为肿必欲导肾以决去之岂理也哉夫肺者肾之母其气清肃若果由肺盛生水则将奉行降令通调水道下输膀胱水精四布五经并行而何病肿之有　或问丹溪所论水病之源在于脾土卢氏论水宗于水热篇阴盛水溢其源在肾所起不同故治必异今如丹溪之论则内经非欤曰不然试用水热篇三章之义绎之则晰然矣首章问少阴何以主肾肾何以主水曰肾者至阴也至阴者盛水也肺者太阴也少阴者冬脉也故其本在肾其未在肺皆积水也此以少阴经脉在上主肾行冬令至阴盛水气化之常者而言也非是为病之因也当时若遇邪伤则二藏之气停而皆积水矣今卢氏不求其为因所感之邪而致气停水积乃輙以至阴盛水谓是藏气有余而生病者误矣不然何乃次章复问肾何以能聚水而生病曰肾者胃之关也关门不利故聚水而从其类也上下溢于皮肤故为胕肿胕肿者聚水而生病也此承上章积水之病故注文以肾主下焦膀胱为府主其分注开窍二阴故肾气化则二阴通二阴闭则胃填满故云肾者胃之关也关闭则水积然而气停水溢之义尚有可言者焉当是下焦之气也何则灵枢本输篇曰少阳者属肾上连肺故将两藏三焦者决渎之府也水道出焉属膀胱是孤府也宣明五气篇下焦溢为水注文以分注之所气窒不泻则溢而为水也又曰三焦病者腹气满小腹尤坚不得小便窘急溢则水留即为胀以此观之其下焦少阳之经气当相火之化六气中惟相火有其经无其府藏游行于五者之间故曰少阳为游部其经脉之在上者布膻中散络心包在下者出于委阳上络膀胱岂非上佐天道之施化下佐地道之生发与手厥阴为表里以行诸经之使者乎是故肾经受邪则下焦之火气郁矣火气郁则水精不得四布而水聚矣火郁之久必发发则与冲脉之属火者同逆而上盖冲脉者十二经之海其上者出于项颡渗诸阳灌诸精其下者并少阳下足渗三阴灌诸络由是水从火溢上积于肺而为喘呼不得卧散聚于阴络而为胕肿随五藏之虚者入而聚之为五藏之胀夫如是之病皆相火泛滥其水而生病者也非相火则水不溢而止为积水之病如内经所谓阴阳结斜多阴少阳曰石水少腹肿三阴结寒为水肾肝并沉为石水之类是也又尝推其肾气不化之由多是四气相乘害之盖胃是肾之胜藏或湿热盛而伤之或胃气不足下陷而害之或心火太过下乘而侮之或燥金敛涩之或风木摇撼之与夫劳役色欲七情外感皆足以致肾气之不足也夫胃之关不惟因肾气不化而后闭其胃之病者而关亦自闭矣其水不待肾水而生所饮之水亦自聚矣盖胃主中焦为水谷之海胃气和则升降出纳之气行水谷各从其道而输泄也胃气不和则出纳之关皆不利故水谷之津液皆积聚而变水也即灵枢经脉篇曰胃所生病大腹水肿膝膑肿痛津液篇曰五谷之津液因阴阳不和则气道不通四海闭塞三焦不泻津液不化水谷并于肠胃之中留于下焦不得渗膀胱则下焦胀水溢则为水胀王叔和脉经曰脾常怀抱其子子肺金也子畏火伤下避水中木畏金乘下为荆棘脾复畏木居一隅水遂上溢而为胀也即此诸论观之所谓关门不利云云者盖以二藏相因而然耳第三章问诸水皆生于肾乎曰肾者牝藏也地气上者属于肾而生水液也故曰至阴勇而劳甚则肾汗出肾汗出逢于风内不得入于藏府外不得越于皮肤客于府行于皮里传为胕肿本之于肾名曰风水观是章所谓地气上者指人形体皆禀地之阴以生者而言也肾居五藏之下是至阴主水以生津液是故津液在百体犹水在地中行五气所化之五液悉属于肾今因劳火迫于肾气之液发出为汗因逢风而府闭其汗与风相搏遂结于皮肤于是五气所化新旧之液则皆类聚而成水矣用是比例推之则肾气之劳不止房事一端而已如夜行劳甚渡水跌仆持重逺行极怒惊恐之类岂无越出肾液于表亦得以逢于风者乎此圣人之言简而意博举一而可十者也又按评热篇曰有病肾风者面胕痝然壅害于言虚不当刺不当刺而刺后五日其气必至至必少气时热时热从胸背上至头汗出手热口干苦渇小便黄目下肿腹中鸣身重难以行月事不来烦而不能食不能正偃正偃则欬病名曰风水此肾虚不可妄治治之则阴愈虚而阳必凑之转及五藏有是热病状也用此比类前后所叙诸水溢之病未有不因肾虚得之设不顾虚輙攻其水是重虚其阴也虚则诸邪可入而转生病矣内经又谓肝肾脉并浮为风水此尤见是阴虚之甚者也何则夫肾肝二藏同居下焦肾为阴主静其脉沉肝为阳主动其脉浮而阴道易乏阳道易饶为二藏俱有相火故也若相火所动不得其正动于肾者犹龙火之入于海故水附而龙起动于肝者犹雷火之出于地疾风暴发故水如波涌今水从风是以肝肾并浮也王注以为风薄于下似若水风之邪世人莫知肝木内发之风也灵枢水胀篇有水胀肤胀鼓胀肠覃石瘕石水之病治肤胀鼓胀者先泻其胀之血络后调其经刺去其血络也观此肤胀与胀论篇谓荣气循脉卫气逆为脉胀卫气并脉循分肉为肤胀三里而泻近者一下逺者三下无问虚实工在疾泻此篇之鼓胀亦与腹胀论中之鼔胀同其病状彼则治之以鸡矢醴一剂知二剂已若饮食不节其病虽已当病气复聚于腹也何与此篇治是二证皆先泻其胀之血络刺去其血而复调其经如是之不同何哉盖彼以气聚之病此以气停与血相搏故血凝于络气凝于经而生水液为胀故治不同也　仲景云风水其脉自浮外证骨节疼痛恶风【针经论疾诊尺篇云视人之目窠上防肿如新卧起状其颈脉动时欬按其手足上窅而不起者风肤胀也又仲景云太阴脉浮而法当骨节疼痛反不痛身体反重而痠其人不渇汗出即愈为风水】风水脉浮身重汗出恶风者防己黄茋汤主之　风水急风一身悉肿脉浮不渇续自汗出无大热越婢汤主之恶风者加附子一枚炮【续法风水身体浮肿发歇不定肢节疼痛上气喘急大腹皮散主之风水毒气徧身肿满楮白皮散主之】皮水其脉亦浮外证胕肿按之没指不恶风其腹如鼔不渇当发其汗【又云渇而不恶寒者此是皮水盖法当风水恶寒不渇皮水不恶寒而渇假令皮水不渇亦当发汗也】　皮水为病四肢肿水气在皮肤中四肢聂聂动者防己茯苓汤主之　厥而皮水者蒲灰散主之【续法皮水身体面目悉浮肿木香丸主之】　正水其脉沉迟外证自喘石水其脉自沉外证腹满不喘【大竒论肾肝并沉为石水并浮为风水】
　　【续法石水四肢细瘦腹独肿大海蛤丸主之　石水病腹光急如鼓大小便涩槟榔散主之】　黄汗其脉沉迟身发热胸满四肢头面肿久不愈必致痈肿【又云身肿而冷状如周痹胸中窒不能食反聚痛暮躁不得眠此为黄汗治法见黄疸门】　里水者一身面目黄肿其脉沉小便不利故令病水假如小便自利此亡津液故令渇越婢加术汤主之甘草麻黄汤亦主之　水之为病其脉沉小属少阴浮者为风无水虚胀者为气水其汗即已脉沉者宜麻黄附子汤浮者宜杏子汤　心水者其身重而少气不得卧烦而躁其阴大肿　肝水者其腹大不能自转侧脇下腹中痛时时津液防生小便续通　肺水者身肿小便难时时鸭溏　脾水者其腹大四肢苦重津液不生但苦少气小便难　肾水者其腹大脐肿腰痛不得溺阴下湿如牛鼻上汗其足逆冷面黄瘦大便反坚　诸病水者渇而不利小便数者皆不可发汗　问曰病者苦水面目四肢身体皆肿小便不利脉之不言水反言胸中痛气上冲咽状如灸肉当防咳喘审如师言其脉何类师曰寸口脉沉而沉为水为寒沉相搏结在关元始时当防年盛不觉阳衰之后荣卫相干阳损阴盛结寒防动气上冲喉咽塞噎脇下急痛医以为留饮而大下之气击不去其病不除后重吐之胃家虚烦咽燥欲饮水小便不利水谷不化面目手足浮肿又与葶苈丸下水当时如小差食饮过度肿复如前胸脇苦痛象若奔豚其水溢则浮欬喘逆当先攻击冲气令止乃治欬欬止其喘自瘥先治新病病当在后　右仲景治水诸方皆用脉病为本然后量轻重虚实而施治皆守圣经之法耳奈何今世俗之医因病者急求一时之効以破气去水为功不知过一二日则病复至而不可救矣呜呼予每痛夫世人病水肿多死不救者有二一以病人不善调摄二以医悮投下药之过竭其阴阳絶其胃气故多死于是详摘素灵金匮之言而稍发明之有志者当不厌其繁也
　　肿病不一或徧身肿或四肢肿面肿脚肿皆谓之水气然有阳水有阴水并可先用五皮饮或除湿汤加木腹皮各半钱如未効继以四磨饮兼吞桂黄丸仍用赤小荳粥佐之　徧身肿烦渇小便赤涩大便多闭此属阳水轻宜四磨饮添磨生枳殻兼进保和丸重则疏凿饮子利之以通为度　亦有虽烦渇而大便已利者此不可更利宜用五苓散加木通大腹皮半钱以通小便徧身肿不烦渇大便自调或溏泄小便虽少而不赤
　　涩此属阴水宜实脾饮小便多少如常有时赤有时不赤至晩则防赤却无涩滞者亦属阴也不可遽补木香流气饮继进复元丹若大便不溏气息胀满宜四磨饮下黑锡丹　四肢肿谓之肢肿宜五皮饮加姜黄木各一钱或四磨饮或用白术三两防咀每服半两水一盏半大枣三枚拍破同煎至九分去渣温服日三无时名大枣汤　面独肿苏子降气汤兼气急者尤宜或煎熟去滓后更磨沉香一呷　有一身之间唯面与双脚浮肿早则面甚晩则脚甚经云面肿为风脚肿为水乃风湿所致须问其大小腑通闭别其阴阳二症前后用药惟除湿汤加木腹皮白芷各半钱可通用或以苏子降气汤除湿汤各半贴煎之　罗谦甫导滞通经汤治面目手足浮肿　感湿而肿者其身虽肿而自腰下至脚尤重腿胀满尤甚于身气或急或不急大便或溏或不溏但宜通利小便为佳以五苓散吞木丸【内犯牵牛亦不可轻服】间进除湿汤加木腹皮各半钱炒莱菔子七分半　因气而肿者其脉沉伏或腹胀或喘急宜分气香苏饮　饮食所伤而肿或胸满或嗳气宜消导寛中汤　不服水土而肿者胃苓汤加味五皮汤　有患生疮用干疮药太早致徧身肿宜消风败毒散若大便不通升麻和气饮若大便如常或自利当导其气自小便出宜五皮饮和生料五苓散腹若肿只在下宜除湿汤和生料五苓散加木如泽泻之数　已上数条为有余之证　大病后浮肿此系脾虚宜加味六君子汤白术三钱人参黄茋各一钱半白茯苓二钱陈皮半夏麴药木各一钱炙甘草大腹皮木各五分姜枣煎服小便不利间入五苓散　有脾肺虚弱不能通调水道者宜用补中益气汤补脾肺六味丸补肾　有心火尅肺金不能生肾水以致小便不利而成水证者用人参平肺散以治肺滋阴丸以滋小便　若肾经阴亏虚火烁肺金而小便不生者用六味地黄丸以补肾水用补中益气汤以培脾土肺脾肾之气交通则水谷自然尅化二经既虚渐成水胀又误用行气分利之药以致小便不利喘急痰盛已成蛊证宜加减金匮肾气丸主之已上数条为不足之证　不足者正气不足有余者
　　邪气有余凡邪之所凑必正气虚也故以治不足之法治有余则可以治有余之法治不足则不可　洁古法如水肿因气为肿者加橘皮　因湿为肿者煎防己黄茋汤调五苓散　因热为肿者八正散　如以热燥于肺为肿者乃絶水之源也当清肺除燥水自生矣于栀子豉汤中加黄芩　如热在下焦阴消使气不得化者当益阴而阳气自化黄蘗内加黄连是也　如水胀之病当开鬼门洁净府也白茯苓汤主之　白茯苓汤能变水白茯苓泽泻各二两郁李仁五钱水一碗煎至一半生姜自然汁入药常服无时从少至多服五七日后觉腹下再肿治以白术散白术泽泻各半两为末煎服三钱或丸亦可煎茯苓汤下三十丸以黄茋药建中汤之类调养之平复后忌房室猪鱼盐麫等物　香薷熬膏丸如桐子大每服五丸日三渐增以小便利为度冬不限多少任吃　鲤鱼一头重一斤已上者煮
　　熟取汁和冬葱白作羮食之　青头鸭或白鸭治如食法细切和米并五味煮熟作粥食之宜空腹时进何栢斋学士云造化之机水火而已宜平不宜偏宜
　　交不宜分水为湿为寒火为燥为热火性炎上水性润下故火宜在下水宜在上则易交也交则为既济不交则为未济不交之极则分离而死矣消渇证不交而火偏盛也水气证不交而水偏盛也制其偏而使之交则治之之法也小火不能化大水故必先泻其水后补其火开鬼门泻在表在上之水也洁净府泻在里在下之水也水势既减然后用暖药以补元气使水火交则用药之次第也又云卢氏以水肿肝肾胃而不及脾丹溪非之似矣然实则皆非也盖造化生物天地水火而已矣主之者天也成之者地也故曰干知大始坤作成物至于天地交合变化之用则水火二气也天运水火之气于地之中则物生矣然水火不可偏盛太旱物不生火偏盛也太涝物亦不生水偏盛也水火和平则物生矣此自然之理也人之藏府以脾胃为主盖饮食皆入于胃而运以脾犹地之土也然脾胃能化物与否实由于水火二气非脾胃所能也火盛则脾胃燥水盛则脾胃湿皆不能化物乃生诸病水肿之证葢水盛而火不能化也火衰则不能化水故水之入于脾胃者皆渗入血脉骨肉血亦化水肉发肿胀皆自然之理也导去其水使水气少减复补其火使二气平和则病去矣丹溪谓脾失运化由肝木侮脾乃欲清心经之火使肺金得令以制肝木则脾土全运化之职水自顺道乃不为肿其词迂而不切故书此辨之　按何公虽于医学未精其论水火则医书所未发是可存也故附着于此诊　目窠防肿如卧蚕之状曰水　足胫肿曰水　颈脉动喘疾欬曰水　病下利后渇饮水小便不利腹满因肿此法当病水若小便自利及汗出者自当愈　跌阳脉当伏今反数本自有热消谷小便数今反不利此欲作水　寸口脉浮而迟浮脉则热迟脉则潜热潜相搏名曰沉趺阳脉浮而数浮脉则热数脉则止热止相搏名曰伏沉伏相搏名曰水沉则络脉虚伏则小便难虚难相搏水走皮肤则为水矣　脉得诸沉当责有水身体肿重水病脉出者死【三因云大抵浮脉带数即是虚寒潜止于其间久必沉伏沉伏则阳虚隂实为水必矣】面痝然浮肿疼痛其色炲黑多汗恶风者属肾风　阳水兼阳证脉必沉数　阴水兼阴证脉必沉迟　沉而滑为风水　浮而迟而皆为肿水病脉洪大者可治防细者不可治【又云浮大轻者生沉细虚者死又云实者生虚者死】　唇黑则伤肝　缺盆平则伤心　脐出则伤脾　足心平则伤肾　背平则伤肺　凡此五伤必不可治
　　胀满
　　仲景云胀满按之不痛为虚痛者为实可下之腹胀时减复如故此为寒当与温药　腹满不减减不足言须当下之宜大承气汤　心下坚大如盘边如旋杯水饮所作枳术汤主之　腹满口舌干燥此肠胃间有水气防己椒苈丸主之　病腹满发热十日脉浮而数饮食如故厚朴七物汤主之　脾虚满者黄茋汤【芍药停湿】　脾实满不运平胃散【苍术泄湿】　东垣云腹胀满气不转者加厚朴以破滞气腹中夯闷此非腹胀满乃散而不收可加芍药收之是知气结而胀宜厚朴散之气散而胀宜芍药収之　六元政纪论云太隂所至为中满太阴所至为稸满诸湿肿满皆属脾土论云脾乃阴中之太阴同湿土之化脾湿有余腹满食不化天为阳为热主运化也地为阴为湿主长养也无阳则阴不能生化故云藏寒生满病调经篇云因饮食劳倦损伤脾胃始受热中末传寒中皆由脾胃之气虚弱不能运化精防而制水谷聚而不散而成胀满经云腹满防胀支膈胠脇下厥上冐过在太阴阳明乃寒湿郁遏也脉经所谓胃中寒则胀满者是也腹满大便不利上走胸臆喘息喝喝然取足少阴又云胀取三阳三阳者足太阳寒水为胀与通评虚实论说腹暴满按之不下取太阳经络胃之募也正同取者泻也经云中满者泻之于内者是也宜以辛热散之以苦泻之淡渗利之使上下分消其湿正如开鬼门洁净府温衣缪刺其处是先泻其血络后调其真经气血平阳布神清此治之正也或问诸胀腹大皆属于热者何也此乃病机总辞假令外伤风寒有余之邪自表传里寒变为热而作胃实腹满仲景以大承气汤治之亦有膏粱之人湿热郁于内而成胀满者此热胀之谓也大抵寒胀多而热胀少治之者宜详辨之诸腹胀大皆属于热此乃八益之邪有余之证自天
　　外而入是感风寒之邪自表传里寒变为热作胃实腹病日晡潮热大渇引饮讝语是太阳阳明并大实大满者大承气汤下之少阳阳明防满实者小承气汤下之经云泄之则胀已此之谓也假令痎疟为胀满亦有寒胀热胀是天之邪气伤暑而得之不即时发至秋暑气衰絶而疟病作矣知其寒也局方用交解饮子者是也内虚不足寒湿令人中满及五藏六府俱有胀满更以脉家寒热多少较之胃中寒则胀满浊气在上则生防胀取三阳三阳者足太阳膀胱寒水为胀腹暴满按之不下取太阳经络者胃之募也正同腹满防胀支膈胠脇下厥上胃过在太阴阳明此胃之寒湿郁遏也太阴防胀后不利不欲食食则呕不得卧按内经所说寒胀之多如此中满治法当开鬼门洁净府开鬼门者谓发汗也洁净府者利小便也中满者泻之于内谓脾胃有病当令上下分消其气下焦如渎气血自然分化不待泄滓秽如或大实大满大小便不利从权以寒热药下之或伤酒湿麫及味厚之物膏粱之人或食已便卧使湿热之气不得施化致令腹胀满此胀亦是热胀治热胀分消丸主之　如或多食寒凉及脾胃久虚之人胃中寒则胀满或藏寒生满病以治寒胀中满分消汤主之　中满热胀鼔胀气胀皆分消丸主之　中满寒胀寒疝大小便不通阴躁足不收四肢厥逆食入反出下虚中满腹中寒心下痞下焦躁寒沉厥奔豚不收皆分消汤主之　中满腹胀内有积聚坚硬如石其形如盘令人不能坐卧大小便涩滞上喘气促面色痿黄通身虚肿广茂溃坚汤主之二服后中满减半止有积不消再服半夏厚朴汤　阴阳应象论云清气在下则生餐泄浊气在上则生防胀此阴阳反作病之逆从也夫防胀者以寒热温凉论之此何腹胀也曰此饮食失节为胀乃受病之始也湿热亦能为胀右关脉洪缓而沉脉浮于上是风湿热三脉相合而为病也是脾胃之令不行阴火亢甚乘于脾胃盛则左迁而阳道不行是六府之气已絶于外火盛能令母实风气外絶风气外絶者是谷气入胃清气营气不行便是风气也异呼同类即胃气者是也经云虚则兼其所胜土不胜者肝之邪也是脾胃之土不足水火大胜者也经云浊阴出下窍浊阴走五藏浊阴归六府浊阴归地此平康不病之常道反此则为胀也阴阳论云饮食不节起居不时者阴受之阴受之则入五藏入五藏则防胀闭塞调经篇云下脘不通则胃气热热气熏胸中故内热下脘者幽门也人身之中上下有七冲门皆下冲上也幽门上冲吸门吸门者防厌也冲其吸入之气不得下归于肾肝为阴火动相拒故咽膈不通致浊阴之气不得下降而大便干燥不行胃之湿与客阴之火俱在其中则腹胀作矣治在幽门使幽门通利泄其阴火润其燥血生益新血幽门通利则大便不闭吸门亦不受邪其膈咽得通防满腹胀俱去是浊阴得下归地矣故经曰中满者防之于内此法是也　通幽汤　润肠丸　胀而大便燥结脉沉之洪缓浮之者宜沉香交泰丸　范天騋夫人先因劳役饮食失节加之忧思气结病心腹胀满旦食则不能暮食两脇刺痛诊其脉而细至夜浊阴之气当降而不降防胀尤甚大抵阳主运化饮食劳倦损伤脾胃阳气不能运化精防聚而不散故为胀满先灸中脘乃胃之募穴引胃中生发之气上行阳道后以木香顺气汤助之则浊阴之气自此而降矣经曰留者行之结者散之以柴胡升麻之苦平行少阳阳明二经发散清气运行阳分为君以生姜半夏草荳蔲益智仁之甘辛大热消散中寒为臣以厚朴木香苍术青皮之辛苦大温通顺滞气以陈皮当归人参辛甘温调和荣卫滋养中气浊气不降宜以苦泄之吴茱茰之苦热泄之者也气之薄者为阳中之阴茯苓甘平泽防咸平气薄引浊阴之气自上而下故以为佐气味相合散之泄之上之下之使清浊之气各安其位也　灵枢经云腹满大便不利上走胸臆喘息喝喝然取足少阴取者泻也宜以辛热散之良姜肉桂益智仁草荳蔻仁厚朴升麻甘草独活【使】黄栢【少许引用】又方桂枝桔梗人参陈皮青皮【少许】良姜白术泽泻吴茱茰　太阴所至为畜满辨云脾为阴中之太阴又云脾为阴中之至阴乃为坤元亘古不迁之土天为阳火也地为阴水也在人则为脾同阴水之化脾有余则腹胀满食不化故无阳则不能化五谷脾盛乃大寒为胀满故脉经云胃中寒则胀满大抵此病皆水气寒湿为之也治宜大辛热之剂必愈然亦有轻重　木香塌气丸　丹溪云脾者具坤静之德而有干健之运故能使心肺之阳降肾肝之阴升而成天地交之泰是为平人今也七情内伤六淫外感饮食失节房劳致虚脾土之阴受伤转输之官失职胃虽受谷不能运化故阳升阴降而成天地不交之否清浊相混隧道壅塞而为热热留为湿湿热相生遂成胀满经云鼓胀是也以其外虽坚满中空无物有似于鼓以其胶固难治又名曰蛊若蛊之侵蚀而有蛊之义焉宜补其脾又须养肺金以制木使脾无贼邪之患滋肾水以制火使肺得清化之令却咸味断妄想逺音乐无有不安医者不察急于取效病者苦于胀满喜行利药以求通快不知寛得一日半日其胀愈甚而病邪甚矣真气伤矣或问方论或以胃冷中虚或以旦食则不能暮食由
　　至阴居中五阳不布然也今丹溪乃云湿热相生则固无寒者欤曰初病因寒饮食与外受寒气亦或有之若丹溪之所言者则非一日之病初虽因寒阳气被郁久亦成热矣经曰诸腹胀大诸病有声鼓之如鼓皆属于热是也今使心肺之阳降肾肝之阴升即是五阳布之也何必姜附之热乎然先以救其脾胃虚弱者为本从而视其标之有余者治之此亦圣人之自也灵枢胀论谓五藏六府皆有胀其胀皆在藏府之外排藏府而郭胸腹胀皮肤胸腹者藏府之郭也各有畔界各有形状荣气循脉卫气逆为脉胀卫气并脉循分肉为肤胀夫诸胀者皆因厥气在下荣卫留止寒气逆上真邪相攻两气相搏乃合为胀也凡此诸胀其道在一明知逆顺针数不失泻虚补实神去其室致邪失正真不可定麤之所败谓之天命补虚泻实神归其室久塞其空谓之良工以此而观则圣人未尝不以补虚为要曰灵枢胀论多言由厥气在下寒气逆上而为胀也更有他邪之可言乎曰考之内经脉要精防篇谓胃脉实气有余则胀腹中论谓病心腹满旦食不能暮食名为鼓胀有病热者三阳盛入于阴故病在头与腹乃防胀而头痛有病膺肿颈痛胸满腹胀名曰厥逆风论谓胃风鬲塞不通腹善满失衣则防胀调经篇谓形有余则腹胀泾溲不利志有余则腹胀餐泄至真大要篇谓诸湿肿满皆属于脾六元正纪大论谓土郁之发心腹胀肠鸣而数后水运太过阴厥上下中寒甚　腹大胫肿寝汗憎寒至真大要论谓厥阴司天食则呕腹胀溏泄在泉病腹胀善噫少阴司天腹防胀腹大满彭彭而喘欬阳明之复胀而泄呕苦欬哕太阴初气病中热胀面目浮肿太阴阳明论谓饮食起居失节入五藏则防满闭塞下为餐泄缪刺论谓有所堕坠恶血留内腹中满胀不得前后先饮利药此上伤厥阴之脉下伤少阴之络诊要谓手少阴终者面黑齿长而垢腹胀闭上下不通而终足太阴终者腹胀闭不得息善噫善呕呕则逆逆则面赤不逆则上下不通面黑皮毛焦而终阴阳别论谓二阴一阳发病善胀心满善气为肾胆同逆三焦不行气稸于上阴阳应象论浊气在上则生防胀六元正纪论谓太阴所至为稸满又云太隂所至为中满脉解篇谓太阴子也十一月万物皆藏于中故曰病胀所谓上走走心为噫者阴盛而上走于阳明阳明络属心故上走心为噫所谓食则呕者物盛满而上溢故呕所谓得后与气则快然如衰者十二月阴气下衰而阳气且出灵枢水胀篇谓鼓胀者腹胀者皆大与肤胀等色苍黄腹筋起此其候也经脉篇谓胃气不足胃中寒则胀满身以前皆寒有脾胃是动病胃脘痛腹胀得后与气则快然如衰邪气论谓胃病者腹防胀胃脘当心而痛上支两脇膈咽不通饮食不下又胃是动病贲响腹胀本神篇谓脾气实则腹胀泾溲不利师传篇谓足太阴之别公孙虚则鼓胀又谓中寒肠中热则胀而泄胀论篇谓荣气顺脉卫气逆为脉胀卫气并脉循分肉为肤胀脾胀者善哕四肢烦悗体重不能胜衣卧不安胃胀者腹满胃脘痛鼻闻焦臭妨于食大便难肺胀者虚满而喘欬大肠胀者肠鸣而痛濯濯有声肾胀者腹满引背央央然腰髀痛膀胱胀者少腹满而气癃肝胀者脇下满而痛引少腹胆胀者脇下痛胀口中苦善太息三焦胀者气满于皮肤中轻轻然不坚心胀者烦心短气卧不安小肠胀者少腹防胀引腰而痛二经诸条之论各邪所生之胀各胀之病状如此李东垣常引五常政大要云下之则胀已者谓西北二方地形高寒及异法方宜论云北方之人藏寒生满病亦谓适寒凉者胀皆秋冬之气也二者尽由寒凉在外六阳在于坤土之中坤土者人之脾胃也五藏之病外寒必内热然阴盛阳虚故下之则愈又曰大抵寒胀多而热胀少治者宜详辨之予因是而思岂独寒热而已凡治是病必防通圣经诸条之防然后能识藏府之部分形证邪气之所自来纵是通腹胀满卒难究竟者亦必有胀甚之部与病先起处即可知属何藏府之气受邪而不行者为先而后及乎中焦气交之分于是转运不前壅聚通腹胀满也若脾胃受邪便先是胃脘心下痞气起渐积为通腹胀也腹属脾也属脾胃者则饮食少属他府藏者则饮食如常此亦可验又须分其表里浅深以胀在皮肤系络之间者饮食亦如常其在肠胃肓膜之间者则饮食减少其气壅塞于五藏则气促急不食而病危矣是故病在表者易治入府者难治入藏者不治更要分虚寒实热其藏府之气本盛被邪填塞不行者为实其气本不足因邪所壅者为虚实者袪之虚者补之寒者热之热者寒之结者散之留者行之邪从外入内而盛于中者先治其外而后调其内阴从下逆上而盛于中者先抑之而调其中阳从上降下而盛于中者先举之亦调其中使阴阳各归其部故内经治法谓平治权衡去菀陈莝开鬼门洁净府宣布五阳巨气乃平此之谓也每见俗工不明其道专守下之则胀已者一法耳虽得少寛一二日然真气未免因泻而下脱而邪气既不降必复聚成胀遂致不救可胜叹哉因书一二证以验之嘉定沈氏子年十八患胸腹身面俱胀满医治半月不效诊其脉六部皆不出也于是用紫苏桔梗之类煎服一盏胸有防汗再服则身尽汗其六部和平之脉皆出一二日其证悉平又一男子三十余岁胸腹胀大发烦躁渇面赤不得卧而足泠予以其人素饮酒必酒后入内夺于所用精气溢下邪气因从之上逆逆则阴气在上故为防胀其上焦之阳因下逆之邪所迫壅塞于上故发烦躁此因邪从上下而盛于上者也于是用吴茱茰附子人参辈以退阴逆氷冷饮之以解上焦之浮热入咽觉胸中顿爽少时腹中气喘如牛吼泄气五七次明日其证愈矣　风寒暑湿胀藿香正气散一七情胀五膈寛中散木香流气饮沉香降气汤　或饮食所伤脾胃虚弱以致水谷聚而不化此寒湿郁遏而胀香砂调中汤大怒而胀分心气饮　忧思过度而胀紫苏子汤
　　湿热内甚心腹胀满小便不利大便滑泄及水肿大橘皮汤　失饥伤饱痞闷停酸早食暮不能食名谷胀大异香散　鸡矢醴治心腹胀满旦食不能暮食由脾元虚弱不能克制于水水气上行浸渍于土土湿不能运化水谷气不宣流上下痞塞故令人中满旦阳气方长谷气易消故能食暮阴气方进谷不得化故不能食其脉沉实滑病名谷胀用鸡矢白半升以好酒一斗渍七日每服一盏食后临卧温服　脾土受湿不能制水水渍于肠胃溢于皮肤漉漉有声怔忪喘息名水胀大半夏汤　烦躁潄水迷忘惊狂痛闷喘恶虚汗厥逆小便多大便血名血胀人参芎归汤　有因积聚相攻或疼或胀者初用七气消聚散日久元气虚脾胃弱而胀者参术健脾汤少佐消导药　瘀蓄死血而胀腹皮上见青紫筋小水反利脉芤濇妇人多有此疾先以桃仁承气汤势重者抵当汤如虚人不可下者且以当归活血散调治　劳倦所伤脾胃不能运化而胀者补中益气汤加减法见劳倦门　大病后饮食失调脾胃受伤运化且难而生胀者先以化滞调中汤次以参苓白术散泻利后并过服通利药以致脾胃大弱而胀专以补脾为主若泻利未止间用胃风汤　喘满不得卧虚者人参生脉散之类实者葶苈汤之类　胸膈满胀一身面目尽浮鼻塞欬逆清涕流出当用小青龙汤二三服分利其经却进消胀药　经久患泄防昼夜不止乃气脱也宜用益智子煎浓汤服立愈　凡腹胀小腹胀　有肾热　三焦虚寒　石水　肠痈　女劳疸　金匮云寸口脉迟而濇迟则为寒濇则为血不足趺阳脉防而迟防则为气迟则为寒寒气不足则手足逆冷手足逆冷则荣卫不利荣卫不利则腹胀肠鸣相逐气转膀胱荣卫俱劳阳气不通即身冷阴气不通即骨寒阳前通则恶寒阴前通则痹不仁阴阳相得其气乃行大气一转其气乃散实则失气虚则遗尿名曰气分　寸口脉沉而迟沉则为水迟则为寒寒水相搏趺阳脉伏水谷不化脾气衰则鹜溏胃气衰则身体肿少阳脉卑少阴细男子则小便不利妇人则经水不通经为血血不利则为水名曰血分　师曰寸口脉沉而数数则为出沉则为入出则为阳实入则为阴结趺阳脉防而防则无胃气则不得息少阴脉沉而滑沉则为在里滑则为实沉滑相搏血结胞门其瘕不泻经络不通名曰血分　问曰病有血分水分何也师曰经水前断后病水名曰血分此病为难治先病水后经水断名曰水分此病易治何以故去水其经自当下　气分谓气不通利而胀血分谓血不通利而胀非胀病之外又有气分血分之病也葢气血不通利则水亦不通利而尿少尿少则腹中水渐积而为胀但气分心下坚大而病发于上血分血结胞门而病发于下气分先病水胀后经断血分先经断后病水胀也刘立之云气分之证当以下气消膨为先如枳殻散木香流气饮三和散之类是也金匮方气分心下坚大如盘边如旋杯水饮所作桂枝去芍加麻辛附子汤主之　良方加味枳术汤治气分胀满　妇人血分如夺命丹黑神散皆为要药血分一证大小产后多有之唯产前脚肿不同产后则皆败血所致当于血上治之　肠覃者寒气客于肠外与卫气相搏气不得荣因有所系癖而内着恶气乃起瘜肉乃生其始生也大如鸡卵稍以益大至其成如怀子之状久者离岁按之则坚推之则移月事以时下此其也夫肠者大肠也覃者延也大肠以传道为事乃肺之
　　府也肺主卫卫为气得热则泄得冷则凝今寒客于大肠故卫气不荣有所系止而结瘕在内贴着其延久不已是名肠覃也气散则清气聚则浊结为瘕聚所以恶气发起瘜肉乃生小渐益大至期而鼓其腹如怀子之状也此气病而血未病故月事不断应时而下本非胎脤可以此为辨矣晞露丸木香通气散主之　石瘕者生于胞中寒气客于子门子门闭塞气不得通恶血当泻不泻衃以留止日以益大状如怀子月事不以时下皆生于女子可导而下　夫膀胱为津液之府气化则能出焉今寒客于子门则气塞而不通血壅而不流衃以留止结硬如石是名石瘕也此病先气病而后血病故月事不来则可宣导而下出者也难经云任之为病其内苦结男子生七疝女子为瘕聚此之谓也非大辛之剂不能已也可服见睍丸和血通经汤　诊　脉盛而　大坚以濇　迟而滑　皆胀也　关上脉虚则内胀　胀脉浮大洪实者易治沉细防弱者难治　唇偏举者脾偏倾脾偏倾则善满善胀　腹胀身热脉大是逆也如是者不过十五日死矣【胀或兼身热或兼如疟状皆不可治累验】腹大胀四末清脱形泄甚是逆也如是者不及一时
　　死矣　腹胀便血其脉大时絶是逆也　呕咳腹胀且餐泄其脉絶是逆也　少阴终者面黑齿长而垢腹胀闭上下不通而终矣　太阴终者腹胀闭不得息善噫善呕呕则逆逆则面赤不逆则上下不通不通则面黑皮毛焦而终矣








　　证治准绳卷四
&lt;子部,医家类,证治准绳&gt;
　　钦定四库全书
　　证治准绳卷五
　　明　王肯堂　撰
　　准绳
　　诸气门
　　积聚
　　内经论积　有寒气客于小肠募原之间络血之中血泣不得注于大经血气稽留成积谓之瘕者　有小肠移热于大肠为伏瘕为沉者　有脾传肾为疝瘕者有任脉为病女子瘕聚者　有厥阴司天溏泄瘕水闭者　有二阳三阴脉并絶浮为血瘕　有肾脉小急亦为瘕　有伏梁二其一谓少腹盛上下左右皆有根裹大脓血居肠胃之外其二谓气溢于大肠而着于盲盲之原在脐下故环脐而痛　灵枢经言积皆生于风雨寒暑清湿喜怒喜怒不节则伤藏藏伤则病起于阴阴既虚矣则风雨袭阴之虚病起于上而生积清湿袭阴之虚病起于下而成积　虚邪中人始于皮肤皮肤缓则腠理开开则邪从毛发入入则抵深深则毛发立毛发立则淅然故皮肤痛留而不去传舍于络脉则痛于肌肉其痛之时息大经乃代传舍于经则洒淅善惊传舍于输则六经不通四肢则肢节痛腰脊乃强传舍于伏冲之脉则体重身痛传舍于肠胃则贲响腹胀多寒则肠鸣餐泄食不化多热则溏出麋传舍于肠胃之外募原之间【已上数端皆邪气袭虚留而不去以次相传未曾留着无有定所若留着而有定所则不能传矣下文是也】留系于脉稽留而不去息而成积不一其处或着系络之脉者往来移行肠胃之间水凑渗注灌
　　濯濯有音有寒则防满雷引故时切痛　或着于阳明之经者则挟脐而居饱食则益大饥则益小　或着于缓筋者似阳明之积饱食则痛饥则安　或着于肠胃之募原者痛而外连于缓筋饱食则安饥则痛　或着于伏冲之脉者按之应手而动发手则热气下于两股如汤沃之状　或着于膂筋在肠后者饥则积见饱则积不见按之不得　或着于输之脉者闭塞不通津液不下孔窍干壅此邪气之从外入内从上下也【此谓风雨袭阴之虚病起于上而积生也】　积之始生得寒乃生厥乃成积也厥气生足悗足悗生胫寒胫寒则血脉凝濇血脉凝濇则寒气上入于肠胃入于肠胃则防胀防胀则肠外之汁沫迫聚不得散日以成积卒然多食饮则肠满起居不节用力过度则络脉伤阳络伤则血外溢血外溢则衂血阴络伤则血内溢血内溢则后血肠胃之络伤则血溢于肠外肠外有寒汁沫与血相搏则并合凝聚不得散而积成矣卒然外中于寒若内伤于忧怒则气上逆气上逆则六输不通温气不行凝结蕴裹而不散津液濇渗着而不去而积皆成矣【此谓清湿袭阴之虚病起于下而成积也】　内经言积始末明且尽矣　难经五积不过就其中析五藏相传分部位以立其名　金匮要畧以坚而不移者为藏病名曰积以推移而不定者为府病名曰聚然而二者原其立名之由亦不过就其盲膜结聚之处以经脉所过部分属藏者为阴阴主静静则牢坚而不移属府者为阳阳则推荡而不定以故名之耳又有槃气者即饮食之气渗注停积之名也　巢氏病原于积聚之外复立症瘕之名谓由寒温不调饮食不化与藏气相搏结所生其病不动者症也虽有癖而可推移者瘕也瘕者假也虚假可动也　张子和谓五积者因受胜己之邪而传于己之所胜适当旺时拒而不受复还于胜己者胜己者不肯受因留结为积故肝之积得于季夏戊巳日云云此皆抑郁不伸而受其邪也岂待司天克运然后为郁哉故五积六聚治同郁断如伏梁者火之郁火郁则发之是也复述九积丸　食积酸心腹满大黄牵牛之类甚者礞石巴荳　酒积目黄口干葛根麦蘖之类甚者甘遂牵牛　气积噫气痞塞木香防榔之类甚者枳殻牵牛　涎积咽如拽锯硃砂腻粉之类甚者瓜蒂甘遂　痰积涕唾稠粘半夏南星之类甚者瓜蒂藜芦　癖积两脇刺痛三棱广茂之类甚者甘遂蝎稍水积足胫胀满郁李商陆之类甚者甘遂芫花　血
　　积打扑肭瘀产后不月桃仁地榆之类甚者蝱虫水蛭肉积瘤核疬腻粉白丁香砭刺出血甚者硇砂阿
　　魏　每见子和辩世俗之讹必引内经为证若此者论病是从难经五积之名论治立九积丸是从病源攻其所食之物内经之义则未有发明　然则用内经之义而治当何如曰内经分六淫六邪喜怒饮食起居房劳各有定治之法今既论积瘕由内外邪所伤岂不以诸邪之治法尽当行于其间乎邪自外入者先治其外邪自内生者先治其内然而天人之气一阴阳也是故人气中外之邪亦同天地之邪也从手经自上而下者同司天法平之从足经自下而上者同在泉法治之从五藏气之相移者同五运郁法治之从肠胃食物所留者则夺之消之法菀陈莝也若气血因之滞者则随其所在以疏通之因身形之虚而邪得以入客稽留者必先补其虚而后泻其邪大抵治是病必分初中末三法初治其邪入客后积块之未坚者当如前所云治其始感之邪与留结之客者除之散之行之虚者补之约方适其主所为治及乎积块已坚气郁已久变而为热热则生湿湿热相生块日益大便从中治当袪湿热之邪其块之坚者削之咸以耎之比时因邪久凑正气尤虚必以补泻迭相为用若块消及半便从末治即住攻撃之剂因补益其气兼导达经脉使荣卫流通则块自消矣凡攻病之药皆是伤气损血故经曰大毒治病十去其五小毒治病十去其七不得过也　洁古云壮人无积虚人则有之皆由脾胃怯弱气血两衰四时有感皆能成积若遽以磨坚破结之药治之疾似去而人已衰矣干漆硇砂三棱牵牛大黄之类得药则暂快药过则依然气愈消疾愈大竟何益哉故善治者当先补虚使血气壮积自消如满座皆君子则小人自无容地也不问何藏先调其中使能饮食是其本也　东垣云许学士云大抵治积或以所恶者攻之所喜者诱之则易愈如硇砂阿魏治肉积神麴麦糵治酒积水蛭防虫治血积木香槟榔治气积牵牛甘遂治水积雄黄腻粉治痰积礞石巴荳治食积各从其类也若用羣队之药分其势则难取效须要认得分明是何积聚兼见何证然后增加佐使之药不尔反有所损要在临时通变也治积当察其所痛以知其病有余不足可补可泻无逆天时详藏府之高下如寒者热之结者散之客者除之留者行之坚者削之强者夺之咸以耎之苦以泻之全真气药补之随其所积而行之节饮食慎起居和其中外可使必已不然遽以大毒之剂攻之积不能除反伤正气终难复也可不慎欤　肝之积名曰肥气在左脇下如覆杯有头足久不愈令人呕逆或两脇痛牵引小腹足寒转筋久则如疟宜大七气汤煎熟待冷却以铁器烧通红以药淋之乘热服兼吞肥气丸　肺之积名曰息贲在右脇下大如覆杯气逆背痛或少气喜忘目瞑肤寒皮中时痛如虱缘鍼刺久则咳喘宜大七气汤加桑白皮半夏杏仁各半钱兼吞息奔丸　心之积名曰伏梁起脐上大如臂上至心下久不愈令人病烦心腹热咽干甚则吐血宜大七气汤加石菖蒲半夏各半钱兼吞伏梁丸　脾之积名曰痞气在胃脘大如覆杯痞塞不通背痛心疼饥减饱见腹满吐泄久则四肢不收发黄疸饮食不为肌肤足肿肉消宜大七气汤下红丸子兼吞痞气丸　肾之积名曰贲豚发于少腹上至心若豚状或下或上无时饥见饱减小腹急腰痛口干目昏骨冷久不已令人喘逆骨痿少气宜大七气汤倍桂加茴香炒楝子肉各半钱兼吞奔豚丸　杂积通治万病紫苑丸局方温白丸厚朴丸　热积寒取之千金硝石丸醋煮三棱丸神功助化散圣散子　寒积热取之鸡爪三棱丸硇砂煎丸红丸子　胃弱少食勿与攻下二贤散常服块亦自消　惊风成块者妙应丸加穿山甲炒鼈甲烧各三钱胡索蓬术各四钱每五十丸加至七十丸以利为度　脇痛有块龙荟丸加姜黄桃仁各半两蜜丸　龙荟丸加白鸽粪大能消食积或入保和丸肉积阿魏丸　有正当积聚处内热如火渐渐徧及
　　四肢一日数发如此二三日又愈此不当攻其热　又有原得热病热留结不散遂成症癖此却当用去热之剂　有病症瘕腹胀纯用三棱莪术以酒煨服下一物如黑鱼状而愈或加入香附子用水煎多服取効　又有病此者用姜苏汤吞六味丸六味者乃小七香丸红丸子小安肾丸连翘丸三棱煎理中丸六件等也　有饮癖结成块在脇腹之间病类积聚用破块药多不效此当行其饮宜导痰汤五饮汤何以知为饮其人先曾病瘥口吐涎沫清水或素来多痰者是也　又多饮人结成酒癖肚腹积块胀急疼痛或全身肿满肌黄少食宜十味大七气汤用红酒煎服　腹中似若瘕癖随气上下未有定处宜散聚汤若气作痛游走心腹间攻刺上下隠若雷鸣或已成积或未成积沉香降气散【戴用全蝎一个劈破煎汤调苏合香丸】　已上磨积之药必用补气血药相兼服之积消及半即止若纯用之致死乃医杀之也贴块三圣膏　琥珀膏　大黄朴硝各等分为末大蒜捣膏和匀贴　熨症方吴茱茰碎之以酒和煮热布裹熨症上冷更炒更番用之症移走逐熨之候消乃止妇人血块　加减四物汤　当归丸　牡丹散
　　息积　乃气息痞滞于脇下不在藏府荣卫之间积久形成气不干胃故不妨食病者脇下满气逆息难频岁不已　化气汤
　　倒仓法　用肥嫩黄牡牛肉二十斤【必得三十斤方可宁使多勿使不及】切成小块去筋膜长流水煮糜烂以布滤去滓取浄汁再入锅中慢火熬至琥珀色则成矣令病人预先断欲食淡前一日不食晩饭设宻室令明快而不通风置秽桶及瓦盆贮吐下之物置一磁盆盛所出之溺至日病者入室以汁饮一钟少时又饮一钟积数十钟寒月则重汤温而饮之任其吐利病在上者欲其吐多病在下者欲其利多上中下俱有者欲其吐利俱多全在活法而为之缓急多寡也【连进之急则逆上而吐多缓则顺下而利多矣】视其所出之物必尽病根乃止吐利后必渇不得与汤以所出之溺饮之名轮回酒非惟可以止渇抑且可以浣濯余垢行后倦睡觉饥先与稠米汤饮次与淡稀粥三日后方与少菜羮次与厚粥软饮调养半月或一月觉精神焕发形体轻健沉疴悉安矣其后忌牛肉数【一作五】年夫牛坤土也黄土之色也以顺为性而效法乎干以为功者牡之用也肉者胃之乐也熟而为液无形之物也横散入肉络由肠胃而渗透肌肤皮毛爪甲无不入也积聚久而形质成依附肠胃回薄曲折处以为栖泊之窠臼阻碍津液气血熏蒸燔灼成病自非刮肠剖骨之神妙可以铢两丸散窥犯其藩墙户牖乎肉液之散溢肠胃受之其厚皆倍于前有似乎肿其回薄曲折处肉液充满流行有如洪水泛涨浮槎陈朽皆推逐荡漾顺流而下不可停留表者因吐而汗清道者自吐而涌浊道者自泄而去凡属滞碍一洗而空牛肉全重厚和顺之性盎然涣然润泽枯槁补益虚损宁无精神焕发之乐乎
　　霞天膏　即倒仓法有人指授韩懋天爵投煎剂治痰而遂推广之　黄牯牛一具选纯黄肥泽无病才一二岁者右洗净取四腿项脊去筋膜将精肉切作块子如栗大秤三十斤或四五十斤于静室以大铜锅或新铁锅加长流水煮之不时搅动另以一新锅煮沸汤旋加常使水淹肉五六寸掠去浮沫直煮至肉烂如泥漉去滓却将肉汁以细布漉入小铜锅用一色桑柴文武火候不住手搅不加熟水只以汁渐如稀滴水不散色如琥珀其膏成矣【此节火最要小心不然坏矣】大段每肉十二斤可炼膏一斤磁器盛之　用调煎剂初少渐多沸热自然溶化　用和丸剂则每三分搀白麫一分同煮为糊或同炼蜜　寒天久收若生霉用重汤煮过热天冷水窨之可留三日
　　诊　细而附骨为积寸口见之积在胸中防出寸口积在喉中关上积在脐旁上关下积在心下防下关积在少腹尺中积在气街脉出在右积在右脉出在左积在左脉左右两出积在中央　沉而有力为积　脉浮而毛按之辟易脇下气逆背相引痛为肺积　沉而芤上下无常处胸满悸腹中热名心积一而细二脇下痛邪走心下足肿寒重名肝积　沉而急苦肾与腰相引痛饥见饱减名肾积　浮大而长饥减饱见腹满泄呕胫肿名脾积　寸口沉而横脇下及腹有横积痛左手脉横症在左右手脉横症在右脉头大者在上头小者在下　脉腹中急痛为瘕　脉细微者为症　脉沉重而中散者因寒食成症脉左转而沉重者气症在胃中右转出不至寸口者内有肉症也　脉细而沉时直者身有痈若腹中有伏梁　脉沉小而实者胃中有积聚不下食食即呕吐　脉沉而者心下有寒时痛有积聚　关上脉大而尺寸细者必心腹冷积　迟而滑中寒有症结　而伏者腹中有症不可转也必死不治　虚弱者死坚强急者生
　　痰饮
　　痰皆动于脾湿寒少而热多　湿在肝经谓之风痰湿在心经谓之热痰　湿在脾经谓之湿痰　湿在肺经谓之气痰　湿在肾经谓之寒痰　风痰脉面青四肢满闷便溺秘涩心多躁怒水煮金花丸川芎防风丸　热痰脉洪面赤烦热心痛唇口干燥多喜笑小黄丸小柴胡汤加半夏　湿痰脉缓面黄肢体沉重嗜卧不收腹胀而食不消白术丸局方防己丸　气痰脉涩面白气上喘促洒淅寒热悲愁不乐玉粉丸局方桔梗汤　寒痰脉沉面色黧黑小便急痛足寒而逆心多恐怖姜桂丸局方胡椒理中丸金匮吴茱茰汤　心下痞闷加枳实五钱　身热甚加黄连五钱　体重加茯苓白术各一两　气逆上加苦葶苈五钱　气促加人参桔梗各五钱　浮肿加郁李仁杏仁各五钱　大便秘加大黄五钱【以上本出咳门咳当叅看】
　　痰分五色　色白西方本色　色黄逆而之坤　色红甚而之丙金受火囚为难治　青色受风之羁绊　黑如烟煤点顺而之北方不治自愈
　　经曰饮入于胃游溢精气上输于脾脾气散精上归于肺通调水道下输膀胱水精四布五经并行安有所谓痰者哉痰之生由于脾气不足不能致精于肺而淤以成焉者也故治痰先补脾脾复健运之常而痰自化矣然停积既久如沟渠壅遏淹久则倒流逆上瘀浊臭秽无所不有若不疏决沟渠而欲澄治已壅之水而使之清无是理也　金匮云其人素盛今瘦水走肠间辘辘有声谓之痰饮当以温药和之又云心下有痰饮者桂苓甘术汤主之　饮后水流在脇下咳唾引痛谓之悬饮十枣汤主之【此药大峻以小胃丹代之差缓然虚人切不可用】　饮水流行归于四肢当汗出而不汗出身体疼重谓之溢饮当发其汗大青龙汤小青龙汤主之　咳逆倚息短气不得卧其形如肿谓之支饮又云呕家本渇今反不渇心下有支饮故也小半夏汤主之又云心下有支饮其人苦冒泽防汤主之　通用海藏五饮汤局方倍术丸丹溪曰痰之源不一有因痰而生热者有因热而生痰者有因气而生者有因风而生者有因惊而生者有积饮而生者有多食而生者有因暑而生者有伤冷物而成者有脾虚而成者有嗜酒而成者其为病也惊痰则成心包痛颠疾热痰则成烦躁头风烂眼燥结怔忡懊憹惊风痰成瘫痪大风晕暗风闷乱饮痰成脇痛四肢不举每日呕吐食痰成疟痢口出臭气暑痰中晕冒黄疸头疼冷痰骨痹四肢不举气刺痛酒痰饮酒不消但得酒次日又吐脾虚生痰食不美反胃呕吐气痰攻注走刺不定妇人于惊痰最多盖因产内交接月事方行其惊因虚而入结成块者为惊痰必有一块在腹发则如身孕转动跳跃痛不可忍按热痰用黄连利膈丸当下者用妙应丸加盆硝等分每服三两丸亦可用滚痰丸惊痰用妙应丸加硃砂二钱全蝎三钱每用八九丸常与之三五服去尽惊气成块妙应丸加穿山甲炒鼈甲烧各三钱胡索蓬术各四钱每服五十丸加至七十丸以利为度寒痰妙应丸加胡椒丁香蝎桂各等分每服二十五丸风痰袪风丸导痰丸酒痰妙应丸加雄黄全蝎各二钱每服十丸饮痰小胃丹食痰保和丸暑痰消暑丹　厐安常有言人身无倒上之痰天下无逆流之水故善治痰者不治痰而治气气顺则一身之津液亦随气而顺矣并宜苏子降气汤导痰汤各半贴和煎或小半夏茯苓汤加枳实木香各半钱吞五套丸或以五套丸料依分两作饮子煎服亦好　平居皆无他事只有痰数口或清或坚宜二陈汤小半夏茯苓汤痰多间进青州白丸子和来复丹名来白丸如和以八神来复丹即名青神丸此非特治痰饮尤甚疗喘呕逆翻胃　痰饮流入四肢令人肩背痠疼两手软痹医误以为风则非其治宜导痰汤加木香姜黄各半钱大凡病痰饮而变生诸证不当为诸证牵掣妄言作名且以治饮为先饮消则诸证自愈故如头风眉棱角疼累以风药不效投以痰药收功如患眼赤羞明而痛与之凉药弗瘳畀以痰剂获愈凡此之类非一而足散在各证门中不复繁引　有阴血不足阴火上逆肺受火侮不得清肃下行由是津液凝浊生痰不生血者此则当以润剂如门冬地黄枸杞子之属滋其阴使上逆之火得返其宅而息焉而痰自清矣投以二陈立见其殆　肾虚不能纳气归原出而不纳则积积而弗散则痰生焉八味丸主之　脉来细滑或缓痰涎清薄身体倦怠手足痠软此脾虚挟湿六君子汤或补中益气加半夏茯苓　脉来结涩胸膈不利或作刺痛此挟气郁宜七气汤越鞠丸　有人坐处率吐痰涎满地其痰不甚稠粘只是沫多此气虚不能摄涎不可用利药宜六君子汤加益智仁一钱以摄之　丹阳云鲁庵年七十余膈间有痰不快饮食少思初无大害就医京口投以越鞠丸清气化痰丸胸次稍寛日日吞之遂不辍口年余困顿不堪僦舟来就予诊治则大肉已脱两手脉如游丝太谿絶不至矣见予有难色因曰吾亦自分必死但膈间胀不可忍大便秘结不通诚为寛须防即死瞑目矣固强予疏方以至亲难辞教用大剂人参白术煎汤进之少顷如厠下积痰数升胸膈寛舒更数日而殁
　　咳【附肺痿　肺胀】
　　咳谓无痰而有声肺气伤而不清也谓无声而有痰脾湿动而为痰也咳是有痰而有声葢因伤于肺气而欬动于脾湿因咳而为也经言藏府皆有咳咳属肺何为藏府皆有之葢咳为病有自外而入者有自内而发者风寒暑湿外也七情饥饱内也风寒暑湿先自皮毛而入皮毛者肺之合故虽外邪欲传藏府亦必先从其合而为此自外而入者也七情饥饱内有所伤则邪气上逆肺为气出入之道故五藏之邪上蒸于肺而为此自内而发者也然风寒暑湿有不为嗽者葢所感者重径伤藏府不留于皮毛七情亦有不为嗽者葢病尚浅止在本藏未即上攻所以伤寒以有嗽为轻而七情饥饱之久而后见治法当审脉证三因若外因邪气止当发散又须原其虚实冷热若内因七情则随其部经在与气口脉相应当以顺气为先下痰次之有停饮而欬又须消化之方不可用乌梅罂粟酸涩之药其寒邪未除亦不可便用补药尤忌忧思过度房室劳伤遂成瘵疾宜养脾生肺也　仁斋直指云感风者鼻塞声重伤冷者凄清怯寒挟热为焦烦受湿为纒滞瘀血则膈间腥闷停水则心下怔忪或实或虚痰之黄白唾之稀稠从可知也治大法肺脉浮为风邪所客以发散取之肺脉实为气壅内热以清利行之脉濡散为肺虚以补肺安之其间久之人曾经解利以致肺胃俱寒饮食不进则用温中助胃加和平治嗽之药至若酒色过度虚劳少血津液内耗心火自炎遂使燥热乘肺咯唾脓血上气涎潮其嗽连续而不已唯夫血不荣肌故邪在皮毛皆能入肺而自背得之尤速此则人参芎归所不可无一种传注病渉邪恶五藏反尅毒害尤深近世率用蛤蚧天灵葢桃栁枝丹砂雄黄安息香苏合香丸通神之剂然则咳证治于此可以问津索途矣抑犹有说焉肺出气也肾纳气也肺为气之主肾为气之本凡咳嗽暴重动引百骸自觉气从脐下逆奔而上者此肾虚不能收气归元也当以破故纸安肾丸主之毋徒从事于宁肺　感风而者恶风自汗或身体发热或鼻流清涕其脉浮宜桂枝汤加防风杏仁前胡细辛　感寒而嗽者恶寒发热无汗鼻流清涕其脉宜杏子汤去干姜五味加紫苏干葛或二陈加紫苏葛根杏仁桔梗　暴感风寒不恶寒发热止是咳鼻塞声重者宁化痰汤　薛新甫云春月风寒所伤咳声重头疼用金沸草散咳声重身热头痛用局方消风散葢肺主皮毛肺气虚则腠理不宻风邪易入治法当解表兼实肺气肺有火则腠理不闭风邪外乘治宜解表兼清肺火邪退即止若数行解散则重亡津液邪蕴而为肺疽肺痿矣故凡肺受邪不能输化而小便短少皮肤渐肿咳嗽日增者宜用六君子汤以补脾肺六味丸以滋肾水　夏月喘急而嗽面赤潮热其脉洪大者黄连解毒汤热躁而咳栀子汤欬唾有血麦门冬汤俱吞六味丸壮水之主以制阳光而保肺金秋月咳而身热自汗口干便赤脉虚而洪者白虎汤
　　身热而烦气高而短心下痞满四肢困倦精神短少者香薷饮若病邪既去宜用补中益气汤加干山药五味子以养元气柴胡升麻各二分以升生气　冬月风寒外感形气病气俱实者宜华葢散加减麻黄汤所谓从表而入自表而出若形气病气俱虚者宜补其元气而佐以解表之药若专于解表则肺气益虚腠理益踈外邪乘虚易入而其病愈难治矣　活法机要云夏月而发热者谓之热痰嗽小柴胡汤四两加石膏一两知母半两用之冬月嗽而发寒热谓之寒小青龙加杏仁服之　感湿而嗽者身体痛重或有汗或小便不利此多乘热入水或冐雨露或浴后不解湿衣致有此患宜白术酒　热咽喉干痛鼻出热气其痰嗽而难出色黄且浓或带血缕或出血腥臭或坚如蛎肉不若风寒之嗽痰清而白宜金沸草散去麻黄半夏加薄荷枇杷叶五味杏仁桑根白皮贝母茯苓桔梗入枣子一个同煎仍以辰砂化痰丸或薄荷煎八风散含化　有热嗽诸药不效竹叶石膏汤去竹叶入粳米少加知母多服五味杏仁枇杷叶此必审是伏热在上焦心肺间可用　冷热嗽因增减衣裳寒热俱感遇乍寒亦嗽乍热亦嗽饮热亦饮冷亦嗽宜金沸草散消风散各一贴和煎或应梦人参散或欵冬花散以薄荷代麻黄或二母散仍以辰砂化痰丸八风丹吞化　七情饥饱嗽无非伤动藏府正气致邪上逆结成痰涎肺道不理宜顺气为先四七汤一贴加杏仁五味子桑白皮人参阿胶麦门冬枇杷叶各一钱　有饮冷热酒或饮冷水伤肺致嗽俗谓之凑肺宜紫菀饮　有嗽吐痰与食俱出者此葢饮食失节致肝气不利而肺又有客邪肝浊道肺清道清浊相干宜二陈汤加木香杏仁细辛枳殻各半钱　食积痰嗽发热二陈汤加蒌莱菔子山查枳实麴糵　机要云痰而能食者大承气防下之痰而不能食者厚朴汤主之　而失声润肺散或清音丸戴云有热嗽失声咽疼多进冷剂而声愈不出者宜以生姜汁调消风散少少进之或只一味姜汁亦得冷热嗽后失声者尤宜嗽而失声者非独热嗽有之宜审其证用药佐以橄榄丸含化仍浓煎独味枇杷叶防热服　声哑者寒包其热也宜细辛半夏生姜辛以散之亦有痰热壅于肺者金空则鸣必清金中邪滞用清咽宁嗽汤劳嗽有因久嗽成劳者有因病劳乃嗽者其证寒热
　　往来或独热无寒咽干嗌痛精神疲极所嗽之痰或浓或淡或时有血腥臭异常语声不出者薏苡仁五钱桑根白皮麦门冬各三钱白石英二钱人参五味子欵冬花紫苑杏仁贝母阿胶百合桔梗秦艽枇杷叶各一钱姜枣粳米同煎去渣调钟乳粉亦宜蛤蚧散或保和汤知母茯苓汤紫苑散宁嗽汤　经年累月久嗽不已服药不瘥余无他证却与劳嗽不同戴用三抝汤青金丸予谓其不妥独宜保肺而已一味百部膏可也　衍义云有妇人患肺热久嗽身如炙肌瘦将成肺劳以枇杷叶木通欵冬花紫苑杏仁桑白皮各等分大黄减半各如常制治讫同为末蜜丸如樱桃大食后夜卧各含化一丸未终剂而愈　有风寒者可用薰法有热者可用枳殻汤有实积者可用欵气丸利膈丸马兠铃丸脾胃如常饮食不妨者加味人参清肺汤参粟汤　素问云咳嗽烦寃者是肾气之逆也八味丸安肾丸主之　有暴服诸药不効或教之进生料鹿茸丸大兔丝子丸方愈有本有标却不可以其暴嗽而疑遽补之非所以易愈者亦觉之早故也　时行嗽发热恶寒头痛鼻塞气急状如伤冷热连咳不已初得病即伏枕一两日即轻俗呼为虾蟆瘟用参苏饮加细辛半钱　洁古云咳而无痰者以辛甘润其肺蜜煎生姜汤蜜煎橘皮汤烧生姜胡桃皆治无痰而嗽者本事方补肺法生地黄二斤净洗杏仁二两生姜蜜各四两捣如泥入瓦盆中置饭上蒸五七度每五更挑三匙咽下　金匮方咳而上气喉中水鸡声射干麻黄汤主之　咳嗽喉中作声一味白前妙　千金有白前汤　一男子五十余岁病伤寒咳嗽喉中声如齁与独参汤一服而齁声除至二三贴咳嗽亦渐退凡服二三斤病始全愈　丹溪云上半日多属胃中有火午后嗽多属阴虚黄昏嗽多此火气浮于肺不宜用凉药宜敛而降之　有一咳即出痰者脾湿胜而痰滑也有连咳十数不能出痰者肺燥胜痰湿也滑者宜南星半夏皂角灰之属燥其脾若利气之剂所当忌也涩者宜枳殻紫苏杏仁之属利其肺若燥肺之剂所当忌也　形肥或有汗或脉缓体重嗜卧之人咳者脾湿胜也宜白术苍术茯苓之属燥之形瘦或夏月无汗或脉涩之人咳者肺燥胜也宜杏仁瓜蒌之属润之　凡咳嗽面赤胸腹脇常热唯于足乍有凉时其脉洪者热痰在胸膈也宜小陷胸汤礞石丸之类清膈降痰甚而不已者宜吐下其痰热也面白悲嚏或脇急胀痛或脉沉细迟而欬者寒饮在胸腹也宜辛甘热去之半夏温肺汤　丹溪治饮酒伤肺痰嗽以竹沥煎入韭汁就吞瓜蒌杏仁青黛黄连丸按此恐太寒闭遏热气不得发舒不若先以辛散之而后以酸收之甚者吐之后与五苓甘露胜湿去痰之剂　吃醋抢喉咳嗽不止用甘草二两去赤皮作二寸段中半劈开用猪胆汁五枚浸三日取出火上炙干为细末炼蜜丸每服四十丸茶清吞下临卧服　咸物所伤哮嗽不止用白麫二钱砂糖二钱通搜和用糖饼灰汁捻作饼子放在炉内煠热刬出加轻粉四钱另炒畧熟将饼切作四亚掺轻粉在内令患人吃尽吐出病根即愈
　　肺欬之状欬而喘息有音甚则唾血麻黄汤　心欬之状欬则心痛喉中介介如梗状甚则咽肿喉痹桔梗汤肝欬之状欬而两脇下痛甚则不可以转转则两胠
　　下满小柴胡汤【仲景云咳引脇痛为悬饮宜十枣汤丹溪云咳引脇痛宜疏肝气用青皮枳殻香附子等实者白芥子之属】脾欬之状欬则右脇下痛隠隠引肩背甚则不可以动动则欬剧升麻汤　肾欬之状欬则腰背相引而痛甚则欬涎麻黄附子细辛汤　五藏之久嗽乃移于六府脾欬不已则胃受之胃欬之状欬而呕呕甚则长虫出乌梅丸　肝欬不已则胆受之胆欬之状欬呕胆汁黄芩加半夏生姜汤　肺欬不已则大肠受之大肠欬状欬而遗矢赤石脂禹余粮汤桃花汤不止用猪苓分水散　心欬不已则小肠受之小肠欬状欬而失气气与欬俱失芍药甘草汤　肾欬不已则膀胱受之膀胱欬状欬而遗溺茯苓甘草汤　久欬不已则三焦受之三焦欬状欬而腹满不欲食饮此皆聚于胃关于肺使人多涕唾而面浮肿气逆也钱氏异功散肺痿　仲景云热在上焦者因咳为肺痿肺痿之病从何得之师曰或从汗出或从呕吐或从消渇小便利数或从便难又被快药下利重亡津液故得之　肺痿咳吐涎沫不止咽燥而渇生姜甘草汤主之生姜五两人参二两甘草四两大枣十五枚水七升煮取三升分温三服　炙甘草汤治肺痿涎唾多心中温温液液者用甘草一味水三升煮半升分温三服　桂枝去药加皂荚汤治肺痿吐涎沫桂枝生姜各三两甘草一两大枣十枚皂荚十枚去皮炙焦水七升防火煮取三升分三温服　肺痿吐涎沫而不咳者其人不渇必遗尿小便数所以然者以上虚不能制下故也此为肺中冷必多涎唾甘草干姜汤以温之甘草炙四两干姜炮二两水三升煮取一升五合分温再服若服汤口渇属消渇　肺痿欬唾咽燥欲饮水者自愈自张口者短气也　欬而口中自有津液舌上胎滑此为浮寒非肺痿也　肺痿或欬沫或欬血今编欬沫者于此欬血者入血证门
　　肺胀　仲景云欬而上气此为肺胀脉浮大者越脾加半夏汤主之　又云肺胀欬而上气烦躁而喘脉浮者心下有水小青龙汤加石膏主之　丹溪治主收敛用诃子为主佐以海石香附【童便浸三日】瓜蒌仁青黛半夏麴杏仁姜汁蜜调噙之　肺胀而嗽或左或右不得眠此痰夹瘀血碍气而病宜飬血以流动乎气降火疏肝以清痰四物汤加桃仁诃子青皮竹沥韭汁之属壅遏不得眠者难治
　　诊　浮为风　为寒　数为热　细为湿　浮则虚寒　沉数则实热　濇则少血　洪滑则多痰濇为房劳　右关濡伤脾　左关短伤肝　浮短伤肺　脉出鱼际为逆气喘息　为饮欬而浮四十日已　咳而实者吐之愈　欬而脉虚必苦冒　脉沉不可发汗　脾脉防为欬　肺脉防急为咳唾血　浮直而濡者易治　喘而逆上气脉数有热不得卧难治上气喘面浮肿肩息脉浮大者死　久嗽脉弱者可
　　治实大数者死　上气喘息低昻脉滑手足温者生脉濇四肢寒者死　欬而脱形身热脉小坚急以疾是逆也不过十五日死　咳嗽羸瘦脉形坚大者死　咳嗽脉沉者死浮直者生浮软者生小沉伏匿者死　欬而呕腹满泄急欲絶者死
　　喘
　　喘者促促气急喝喝息数张口擡肩摇身撷肚短气者呼吸虽数而不能接续似喘而不摇肩似呻吟而无痛呼吸虽急而无痰声逆气者但气上而奔急肺壅而不下宜详辨之　或问喘病之源何如曰尝考古今方论自巢氏病源称为肺主气为阳气之所行通荣藏府故气有余俱入于肺或为喘息上气或为咳嗽因此至严氏谓人之五藏皆有上气而肺为之总由其居于五藏之上而为华葢喜清虚而不欲窒碍调摄失宜或为风寒暑湿邪气所侵则肺气胀满发而为喘呼吸促迫坐卧不安或七情内伤郁而生痰脾胃俱虚不能摄养一身之痰皆能令人发喘治之之法当究其源如感外邪则袪散之气郁则调顺之脾胃虚者温理之圣济方又云呼随阳出气于是升吸随阴入气于是降一升一降阴阳乃和所谓上气者葢气上而不下升而不降痞满膈中气道奔迫喘息有音者是也本于肺藏之虚复感风邪肺叶张举诸藏又上冲而壅遏此所以有上气之候也歴代医者用此调气之说以为至当无复他论及观刘河间原病式则以喘病叙于热淫条下谓火热为阳主乎急数故热则息数气麤而为喘也与巢氏所云气为阳有余则喘较之则刘氏之言为胜何则阴阳各因其对待而指之形与气对则以形为阴气为阳寒与热对则以寒为阴热为阳升与降对则以降为阴升为阳动与静对则以静为阴动为阳巢氏不分一气中而有阴阳寒热升降动静备于其间一皆以阳为说致后人止知调气者调其阳而已今刘氏五运所主之病机则是一气变动而分者也其病机如何曰不独病之有机于化生者亦有之知生化之机则可以知为病之机也葢一气运行升降浮沉者由生气根于身中而神居之主阴阳动静之机也其机动而清静者则生化治动而烦扰者则苛疾作矣其动有甚衰以致五行六气胜负之变作故内经至真大要篇立病机一十九条而统领五运六气之大纲如喘者谓诸喘皆属于上注注以上乃上焦气也炎热薄烁心之气也承热分化肺之气也又谓诸逆冲上皆属于火是故河间叙喘病在热淫条下诚得其防矣曰喘病之纲属热属火则闻命矣亦有节目之可言者乎曰予尝考之内经灵枢诸篇有言喘喝有言喘息有言喘逆有言喘嗽有言喘呕有言上气而喘诸喘之形状或因热之防甚或邪之所自故也其独喘者内经逆调篇谓卧则喘是水气之客也经脉篇谓夜行喘出于肾淫气病肺有所堕恐喘出于肝淫气害脾有所惊恐喘出于肺淫气伤心渡水跌仆喘出于肾与骨痹论谓肺痹者烦满喘呕肠痹者中气喘争大竒论篇谓肺痈者喘而两胠满至真大要论谓太阴司天客胜首面胕肿呼吸气喘太阴阳明篇谓邪入六府身热喘呼不得卧脉解篇谓阳明之厥则喘而惋惋则恶人连藏则死连经则生其言喘喝者喝谓大呵出声生气通天篇谓阳气者因于暑烦则喘喝五常政篇坚成之纪喘喝胸满仰息灵枢本神篇肺实者喘喝胸满仰息经脉篇谓肺所生病则上气喘喝烦心胸满肾是动病者喝喝而喘坐而欲起其言喘息者玉机真藏篇谓大骨枯槁大肉陷下胸中气满喘息不便内痛引肩项身热脱肉破防真藏见十月死注云是脾藏也皆以至其月真藏脉见乃予之期日又谓秋脉不及其气来毛而微其病在中令人喘呼吸少气而咳上气见血下闻病音注云音是肺中喘息之声也举痛篇谓劳则喘息汗出内外皆越故气耗矣逆调篇起居如故而息有音息而恶风口干善渇不能劳事竒病篇谓有病癃一日数十溲身热如炭颈膺如格人迎躁盛喘息气逆此有余也太阴脉防细如髪此不足也病在太阴其盛在胃颇在肺病名厥死不治缪刺篇谓邪客手阳明之络令人气满胸中喘息而支胠胸中热刺其井痿论篇谓肺者藏之长为心之葢也有所失亡所求不得则发肺鸣鸣则肺热叶焦发为痿蹷注云鸣者喘息之声也阴阳别论篇谓阴争于内阳扰于外魄汗未藏四逆而起起则熏肺使人喘鸣又二阳之病发心脾传为息贲死不治注云息奔者喘息而上奔脾胃肠肺及心互相传尅故死灵枢五邪篇谓邪在肺上气喘汗出本藏篇谓肺高则上气肩息肝高则上支贲切脇悗为息贲经筋篇谓太阴筋病甚成息贲脇急其言上气而喘逆者经脉篇谓太阳独至厥喘虚气逆是阴不足阳有余至真大要论谓阳明在泉主胜则腰重腹痛少腹生寒寒气上冲胸中甚则喘不能久立痹论篇谓心痹者烦则心下鼓暴上气而喘脉解篇谓呕咳上气而喘者阴气在下阳气在上诸阳气浮无所依从故也东垣解以此论秋冬之阴阳也经气之燥寒在上阳也藏气之金水在下阴也所为上喘而为水者阴气下而复上邪客藏府间故为水也脉要篇谓肝脉搏坚而长当病坠若搏因血在脇下令人喘逆其言喘咳者藏气法时篇谓肺病者喘咳逆气肩背痛又肾病者腹大胫肿喘咳身重寝汗憎风刺热篇谓肺热病者恶风寒舌上黄身热热争则喘咳痛走胸膺背头痛汗出而寒五常政篇谓从革之纪发喘咳气交变篇谓岁火太过肺金受邪少气喘咳血溢血泄嗌燥中热肩背热岁金太过甚则火气复之喘咳逆气肩背痛咳逆甚而血溢岁水太过害在心火病在中上下寒甚则腹大胫肿喘咳寝汗出憎风六元正纪篇谓少阴司天三之气大火行病气厥心痛寒热更作咳喘终之气燥令行余火内格肿于上咳喘甚则血溢内作寒中至真大要论篇谓少阴司天胸中热胠满寒热喘咳唾血少阴司天客胜少气发热甚则胕肿血溢咳喘灵枢经脉篇谓肺是动病肺胀满膨膨而喘咳缺盆中痛其言喘呕者痹论篇谓肺痹者烦满喘而呕至真大要篇谓少阴司天喘呕寒热其言喘咳上气者调经篇谓风有余喘咳上气玉机篇谓肺脉不及喘少气而咳上气见血下闻病音夫诸篇节目之多如此然犹是设为凡例者耳何则葢圣人之言举一邪而诸邪具举一藏而五藏具用是推之其阴阳之变百病之生莫不各有所穷其理之极致唯张仲景得其防在伤寒证中诸喘证者皆因其邪动之机以致方药务不失其气宜若夫从后代集证类方者不过从巢氏严氏之说而已独王海藏辩华佗云肺气盛为喘活人云气有余则喘气盛当认作气衰有余当认作不足肺气果盛与有余则清肃下行岂复为喘以其火入于肺炎烁真气衰与不足而为喘焉所言盛与有余者非肺气也肺中之火也此语高出前辈发千古所未发惜乎但举其端未尽乎火所兼行之气何则如外感六淫郁而成火者则必与六淫相合因内伤五邪相胜者亦必与邪相并遂有风热暑热湿热燥热寒热之分诸逆冲上之火亦然而有所从之气在焉葢相火出于肝肾厥阳之火气起于五藏夫火生于动五藏主藏精宅神乃火也至若阴精先有所伤而虚不能闭藏其气遇有妄动其神至则火随发而炎起起于肾者本藏寒水之气从之起于肝者本藏风木之气从之起于脾者湿气从之起于心者热气从之起于肺者燥气从之所从者得以附火之炎而逆也诸逆之气盛先入于所胜之藏甚而至于上焦或因火而径冲于肺此亦火之合并藏气五邪者也此外复有心火因逆气不得下降奔迫于上者有藏气之俱不足其火浮溜于上而虚者有离其宫室而务于取胜反自虚者更有人之禀素弱者有常贵后贱之脱营常富后贫之气离守者夫如是之病虽有当攻之实亦不重泻大抵必从病机大要治法曰谨守病机各司其属有者求之无者求之盛者责之虚者责之必先五胜疏其血气令其调达而致和平凡处治虚实之法尽在此数语矣予今独引内经灵枢诸篇纲目之详如此条者葢欲令人知是集之百病尽有纲目之当察因书以为例　丹溪云喘因气虚火入于肺有痰者有火炎者有阴虚自小腹下起而上逆者有气虚而致气短者有水气乘肺者戴复庵云痰者凡喘便有痰声火炎者乍进乍退得食则减食已则喘大防胃中有实火膈上有稠痰得食坠下稠痰喘即止稍久食已入胃反助其火痰再升上喘反大作俗不知此作胃虚治以燥热之药以火济火也一人患此诸医作胃虚治之不愈后以导水丸利五六次而愈此水气乘肺也若气短喘急者呼吸急促而无痰声有胃虚喘者擡肩撷肚喘而不休是也葢肺主清阳上升之气居五藏之上通荣卫合阴阳升降往来无过不及何病之有若内伤于七情外感于六气则肺气不清而喘作矣　外感风寒暑湿脉人迎大于气口必上气急不得卧喉中有声或声不出审是风寒者局方三抝汤华葢散三因神秘汤审是湿者渗湿汤审是暑者白虎汤通用秘传麻黄汤加减麻黄有汗不去节无汗去根节川升麻北细辛桑白皮桔梗生甘草各等分热加瓜蒌根湿加苍术姜葱煎温热服或加川芎干葛则羣队矣暑喘勿用　仲景云上气喘而躁者属肺胀欲作风水发汗则愈又云咳而上气此为肺胀其人喘目如脱状脉浮大者越婢加半夏汤主之又云肺胀咳而上气烦躁而喘脉浮者心下有水小青龙加石膏主之　东垣麻黄定喘汤　麻黄苍术汤【以上皆外因】　七情郁结上气喘急宜四磨汤四七汤【内因】　罗谦甫治石怜吉歹元帅夫人年逾五十身体肥盛时霖雨不止又饮酒及潼乳过腹胀喘满声闻舍外不得安卧大小便涩滞气口脉大两倍于人迎关脉沉缓而有力此霖雨之湿饮食之热湿热大盛上攻于肺神气躁乱故为喘满邪气盛则实实者宜下之故制平气散以下之一服减半再服喘愈止有胸膈不利烦热口干时时咳再与加减防白散全愈【内外俱因】　仲景云膈间支饮其人喘满心下痞坚面色黧黑其脉沉得之数十日医吐之不愈木防己汤主之虚者即愈实者三日复发与不愈者宜木防己汤去石膏加茯苓芒硝汤主之　支饮不得息葶苈大枣防肺汤主之云岐云四七汤治痰涎咽喉中上气喘逆甚效　风痰作喘千缗汤半夏丸　经验方定喘化痰猪蹄甲四十九个净洗控亁每个指甲内入半夏白各一匙装罐子内封闭勿令烟出火煅通赤去火毒细研入麝香一钱七糯米饮下　人参半夏丸化痰定喘娄全善云予平日用此方治久喘未发时服此丸已发时用沉香滚痰丸防下累効　槐角利膈丸亦可下痰　娄全善云凡下痰定喘诸方施之形实有痰者神効若阴虚而脉浮大按之濇者不可下下之必反剧而死【以上治痰例】　初虞世云火喘用白虎汤加瓜蒌仁枳殻黄芩神効　双玉散治痰热而喘痰涌如泉寒水石石膏各等分为细末人参汤下三钱食后服【以上治实火例】　经云岁火太过炎暑流行肺金受邪民病少气咳喘又热淫所胜病寒热喘咳宜以人参麦门冬五味子救肺童便炒黄蘖知母降火　平居则气平和行动则气促而喘者此冲脉之火用滋肾丸　仲景云火逆上气咽喉不利止逆下气麦门冬汤主之　保命天门冬丸【以上治虚火例】　丹溪云喘须分虚实久病是气虚用阿胶人参五味补之新病是气实用桑白皮葶苈防之　金匮云无寒热短气不足以息者实也或又曰实喘者气实肺盛呼吸不利肺窍壅滞右寸沉实宜泻肺虚喘者肾虚先觉呼吸气短两脇胀满左尺大而虚宜补肾邪喘者由肺受寒邪伏于肺中关窍不通呼吸不利右寸沉而亦有六部俱伏者宜发散则身热退而喘定三因又云肺实者肺必胀上气喘逆咽中逆如欲呕状自汗肺虚者必咽干无津少气不足以息也永类钤方云右手寸口气口以前阴脉应手有力肺实也必上气喘逆咽塞欲呕自汗皆肺实证若气口以前阴脉应手无力必咽干无津少气此肺虚证【右分虚实例从前皆防实例今述补虚例于后边】　东垣云肺胀膨膨而喘咳胸膈满壅盛而上奔者于随证用药方中多加五味子人参次之麦门冬又次之黄连少许　如甚则交两手而瞀者真气大虚也若气短加黄茋五味子人参气盛去五味子人参加黄芩荆芥穗冬月去荆芥穗加草荳蔲仁　丹溪云气虚者用人参蜜炙黄蘖麦冬地骨皮之类　本草治咳嗽上气喘急以人参一味为末鸡子清投新水调下一钱昔有二人同走一含人参一不含俱走三五里许其不含者大喘含者气息自如此乃人参之力也　娄全善治一妇人五十余岁素有痰嗽忽一日大喘痰出如泉身汗如油脉浮而洪似命絶之状速用麦门冬四钱人参二钱五味子一钱五分煎服一贴喘定汗止三贴后痰亦渐少再与前方内加瓜蒌仁一钱五分白术当归芍药黄芩各一钱服二十余贴而安此实麦门冬五味子人参之功也如自汗兼腹满脉沉实而喘者里实也宜下之【以上治气虚例】　丹溪云喘有阴虚自小腹下火起而上者宜四物汤加青黛竹沥陈皮入童便煎服　有阴虚挟痰喘者四物汤加枳殻半夏补阴降火愚谓归地泥膈生痰枳半燥泄伤阴不如用天门冬桑皮贝母马兜铃地骨皮麦门冬枇杷叶之属【以上治阴虚例】　东垣曰病机云诸痿喘呕皆属于上辩云伤寒家论喘呕以为火热者是明有余之邪中于外寒变而为热心火太旺攻肺故属于上又云膏粱之人奉养太过及过爱小儿亦能积热于上而为喘咳宜以甘寒之剂治之脉经又云肺盛有余则咳嗽上气喘喝烦心胸满短气皆冲脉之火行于胸中而作也系在下焦非属上也故杂病不足之邪起于有余病机之邪自是标本病传多说饮食劳役喜怒不节水谷之寒热感则害人六府皆由中气不足其防胀腹满咳喘呕食不下皆以大甘辛热之剂治之则立已今立热喘寒喘二方于后　人参平肺散治心火刑肺传为肺痿咳嗽喘呕痰涎壅盛胸膈痞闷咽嗌不利　参苏温肺汤治形寒饮冷则伤肺喘烦心胸满短气不能宣畅　调中益气汤加减法如秋冬月胃脉四道为冲脉所逆并脇下少阳脉二道而反上行病名曰厥逆其证气上冲咽不得息而喘息有音不得卧加茱茰五分或一钱汤洗去苦观厥气多少而用之如夏月有此证为大热也葢此证随四时为寒热温凉宜以酒黄连酒黄蘖酒知母各等分为细末熟汤丸如桐子大每服二百丸白汤送下空心服仍多饮热汤服毕少时便以美膳压之使不得胃中停留直至下元以泻冲脉之邪也大抵治饮食劳倦所得之病乃虚劳七损症也当用温平甘多辛少之药治之是其本法也如时止见寒热病四时症也又或将理不如法或酒食过多或辛热之食作病或寒冷之食作病或居大寒大热之处益其病当临时制宜暂用大寒大热治法而取効此从权也不可以得効之故而久用之必致夭横矣黄帝针经曰从下上者引而去之上气不足推而之葢上气者心肺上焦之气阳病在阴从阴引阳宜以入肾肝下焦之药引甘多辛少之药使升发脾胃之气又从而去邪气于腠理皮毛也又曰视前痛者当先取之是先以缪刺防其经络之壅塞者为血凝而不流故先取之而后治他病【以上分寒热例】胃络不和喘出于阳明之气逆【阳明之气下行今逆而上行古人以通利为戒如分气紫苏饮指迷七气汤加半夏二陈汤加缩砂施之为当】　真元耗损喘生于肾气之上奔【真阳虚惫肾气不得归元固有以金石镇坠助阳接真而愈者然亦不可峻骤且先与安肾丸八味丸辈否则人参煎汤下养正丹主之】　肺虚则少气而喘经云秋脉者肺也秋脉不及则喘呼吸少气而咳上气见血下闻病音其治法则门冬五味人参之属是也　肺痹肺积则久喘而不已经云淫气喘息痹聚在肺又云肺痹者烦满喘而呕是肺痹而喘治法或表之或吐之使气宣通而愈也　难经又云肺之积名息贲在右脇下如杯久不已令人喘咳发肺痈治法则息贲丸以磨其积是也【右治肺喘例】　胃喘则身热而烦经云胃为气逆又云犯贼风虚邪者阳受之阳受之则入六府入六府则身热不时卧上为喘呼又云阳明厥则喘而啘啘则恶人或喘而死者或喘而生者何也厥逆连藏则死连经则生是也啘王注谓热内郁而烦凡此胃喘治法宜加减白虎汤之类是也【右治胃喘例】　肾喘则呕咳经云少阴所谓呕咳上气喘者阴气在下阳气在上诸阳气浮无所依从故呕咳上气喘也东垣治以泻白散是也【右治肾喘例】喘不得卧　凡喘而不得卧其脉浮按之虚而濇者为阴虚去死不远慎勿下之下之必死宜四物加童便竹沥青黛门冬五味枳殻苏叶服之　素问逆调论夫不得卧卧则喘者是水气之客也夫水者循经液而流也肾者水藏主津液主卧与喘也东垣云病人不得眠眠则喘者水气逆行上乘于肺肺得水而浮使气不流通其脉沉大宜神秘汤主之　仲景云咳逆倚息不得卧小青龙汤主之【支饮亦喘不得卧加短气其脉平也】青龙汤下已多唾口燥寸脉沉尺脉防手足厥逆气从小腹上冲胸咽手足痹其面翕然如醉状因复下流阴股小便难时复冒者与茯苓桂枝五味子甘草汤治其气冲　冲气即低而反更咳胸满者用桂枝茯苓五味甘草汤去桂加干姜细辛各三两以治其咳满　咳满即止而更复渇冲气复发者以细辛干姜为热药也服之当遂渇而渇反止者为支饮也支饮者法当冒冒者必呕呕者复纳半夏以去其水【于桂苓甘草五味汤中去桂加干姜细辛半夏是也】　水去呕止其人形肿者加杏仁半升主之其证应纳麻黄以其人遂痹故不纳之若逆而纳之必厥所以然者以其人血虚麻黄发其阳故也用茯苓四两甘草干姜细辛各三两五味子半夏杏仁去皮尖各半升右煎去渣温日三服若面热如醉此胃为热所冲熏其面加大黄三两以利之　素问逆调论不得卧而息有音是阳道之逆也足三阳者下行今逆而上行故息有音也阳明者胃脉也胃者六府之海其气亦下行阳明逆不得从其道故不得卧也下经曰胃不和则卧不安此之谓也治法已见前哮　与喘相类但不似喘开口出气之多如圣济总录有名呷嗽者是也以胸中多痰结于喉间与气相系随其呼吸呀呷于喉中作声呷者口开呀者口闭乃开口闭口尽有其声葢喉咙者呼吸之气出入之门也防厌者声音之户也悬雍者声之关也呼吸本无声胸中之痰随气上升沾结于喉咙及于防厌悬雍故气出入不得快利与痰引逆相击而作声也是痰得之食味咸酸太过因积成热由来逺矣故胶如漆粘于肺系特哮出喉间之痰去则声稍息若味不节其胸中未尽之痰复与新味相结哮必更作此其矣　丹溪云哮主于痰宜吐法治哮必用薄滋味不可纯作凉药必带表散治哮方用鸡子畧撃破殻不可损膜浸尿缸内三四日夜煮吃效葢鸡子能去风痰　又方用猫屎烧灰沙糖汤调下立效　哮喘遇冷则发者有二证　其一属中外皆寒治法乃东垣参苏温肺汤调中益气加茱茰汤及紫金丹刼寒痰者是也　其二属寒包热治法乃仲景丹溪用越婢加半夏汤等发表诸剂及预于八九月未寒之时先用大承气汤下其热至冬寒时无热可包自不发者是也　遇厚味即发者清金丹主之
　　产后喘　产后喉中气急喘促者因所下过多荣血暴竭卫气无主独聚肺中故令喘也此名孤阳絶隂为难治陈无择云宜大料芎归汤或用独参汤尤妙　若恶露不快散血停凝上熏于肺亦令喘急宜夺命丹参苏饮血竭散　若因风寒所伤宜旋覆花汤　若因忧怒郁结用小调经散以桑白皮杏仁煎汤调服　娄全善治浦江吴辉妻孕时足肿七月初旬产后二月洗浴即气喘但坐不得卧者五个月恶风得暖稍寛两关脉动尺寸皆虚百药不効用牡丹皮桃仁桂枝茯苓干姜枳实厚朴桑白皮紫苏五味子蒌仁煎汤服之即寛二三服得卧其痰如失葢作汚血感寒治之也　若伤咸冷饮食而喘者宜见睍丸
　　诊　喘者肺主气形寒饮冷则伤肺故其气逆而上行冲急喝喝而息数张口擡肩摇身滚肚是为喘也　喘逆上气脉数有热不得卧者难治　上气面浮肿肩息脉浮大者危　上气喘息低昻脉滑手足温者生脉涩四肢寒者死　右寸沉实而为肺感寒邪亦有六部俱伏者宜发散则热退而喘定　右寸沉实为肺实左尺大为肾虚
　　短气
　　短气者气短而不能相续似喘而非喘若有气上冲而实非气上冲也似喘而不摇肩似呻吟而无痛　金匮云平人无寒热短气不足以息者实也【丹溪治白云许先生脾疼胯疼短气用大吐大下者二十余日凡吐胶痰一大桶如烂鱼肠或如桕油条者数碗而安】　仲景论短气皆属饮金匮云夫短气有防饮当从小便去之苓桂术甘汤主之肾气丸亦主之又云咳逆倚息短气不得卧其形如肿谓之支饮又云支饮亦喘而不得卧加短气其脉平也又云膈上有留饮其人气短而渇四肢歴节痛脉沉者有留饮又云肺饮不但苦喘短气其治法危急者小青龙汤胀满者厚朴大黄汤冒者苓桂术甘汤及泽泻汤不得息葶苈大枣汤吐下不愈者木防己汤之类是也　胸痹胸中气寒短气茯苓杏仁甘草汤主之橘枳姜汤亦主之　胸痹喘息咳唾胸背短气括蒌薤白半夏汤主之　磨积孙兆正元散治气不接续气短兼治滑泄及小便数蓬莪术一两金铃子去核二钱半为末入硼砂一钱拣过研细和匀每服二钱塩汤或温酒调下空心服　补虚东垣云胸满少气短气者肺主诸气五藏之气皆不足而阳道不行也气短小便利者四君子汤去茯苓加黄茋以补之如腹中气不转者更加甘草一半　肺气短促或不足者加人参白药中焦用白药则脾中阳升使肝胆之邪不敢犯之　如衣薄而短气则添衣于无风处居止气尚短则以沸汤一椀薰其口鼻即不短也　如厚衣于不通风处居止而气短则宜减衣摩汗孔令合于漫风处居止　如久居高屋或天寒阴湿所遏令气短者亦如前法薰之　如居周宻小室或大热而处寒凉气短则就风日　凡短气者宜食滋味汤饮令胃气调和戴复庵云短乏者下气不接上呼吸不来语言无力宜补虚四柱饮术香减半加黄茋山药各一钱若不胜热药及痰多之人当易熟附子作生附在人活法余皆仿此药轻病重四柱饮不足取効宜于本方去木香加炒川椒十五粒更不効则用椒附汤上焦亁燥不胜热药者宜于椒附汤中加人参一钱寻常病当用姜附而或上盛燥热不可服者唯此最良　气短乏力之人于进药之外选一盛壮男子吸自己之气嘘入病人口中如此数次亦可为药力一助此法不特可治虚乏寻常气暴逆致呃者用之良验　针灸灵枢云短气息短不属动作气索补足少阴去血络
　　诊　寸口脉沉胸中短气　阳脉防而则为寒防则为虚防相搏则为短气
　　少气
　　少气者气少不足以言也　素问云三阳絶三阴防是为少气又云怯然少气者是水道不行形气消索也又云言而防终日乃复言者此夺气也其治法则生脉散独参汤之属是也　运气少气有二　一曰火热经云火郁之发民病少气又云少阴之复少气骨痿又云少阳之复少气脉痿治以诸寒是也　二曰风湿经云太阳司天之政四之气风湿交争风化为雨民病大热少气是也　针灸少气有三　一曰补肺经云肺藏气气不足则息防少气补其经隧无出其气又云肺虚则少气不能报息耳聋嗌干取其经太阴足太阳之外厥阴内血者是也　二曰补肾经云少气身漯漯也言吸吸也骨痠体懈惰不能动补足少阴是也　三曰补气海经云膻中者为气之海其输上在于柱骨之上下前在于人迎气海不足则气少不足以言审守其输调其虚实所谓柱骨之上者葢天容穴也人迎者结喉两旁之脉动处也乃取天容人迎二穴补之也
　　诊　鱼际络青短者少气也　脾脉坚而长其色黄当病少气　一呼脉一动一吸脉一动曰少气　尺坚大脉小甚少气悗有加立死【谓尺内坚而脉反小而少气悗如也】
  </div>
  <div class="pagination">
   <a href="证治准绳_page2.html">
    上一页
   </a>
   <a href="证治准绳.html">
    1
   </a>
   <a href="证治准绳_page2.html">
    2
   </a>
   <span class="current-page">
    3
   </span>
   <a href="证治准绳_page4.html">
    4
   </a>
   <a href="证治准绳_page5.html">
    5
   </a>
   <a href="证治准绳_page6.html">
    6
   </a>
   <a href="证治准绳_page7.html">
    7
   </a>
   <a href="证治准绳_page8.html">
    8
   </a>
   <span>
    ...
   </span>
   <a href="证治准绳_page4.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
