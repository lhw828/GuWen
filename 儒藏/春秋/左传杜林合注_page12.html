<!DOCTYPE html>
<html>
 <head>
  <meta charset="utf-8"/>
  <title>
   左传杜林合注 - 第 12 页/共 15 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   左传杜林合注 - 第 12 页/共 15 页
  </h1>
  <div class="content">
   吴【夷昧三年○鲁昭公十五年夷昩卒子王僚立昭二十七年僚弑阖庐立一名光诸樊子】
　　越【鲁昭公五年越防楚伐呉始见经即书人】
　　经【庚申】元年春王正月公即位【无传】○叔孙豹防晋赵武楚公子围齐国弱宋向戌衞齐恶陈公子招蔡公孙归生郑罕虎许人曹人于虢【杜招实陈侯母弟不称弟者义与庄二十五年公子友同今读旧书则楚当先晋而先书赵武者亦取宋盟贵武之信故尚之也卫在陈蔡上先至于防○招常遥反虢瓜百反】○三月取郓【杜不称将卑师少书取言易也○于是季孙宿伐莒取郓则书法何以异于宣十年归父伐邾归父伐邾犹公命也此专取邑而已○郓音运】○夏秦伯之弟鍼出奔晋【称弟罪秦伯○鍼其廉反】○六月丁巳邾子华卒【杜无传三同盟○悼公卒庄公穿立】○晋荀呉帅师败狄于大卤【杜大卤太原晋阳县林晋自悼公以来狄师不出败狄至是而再见其再见何晋弥衰也至伐鲜虞春秋遂狄晋矣○大如字徐音泰卤音鲁谷梁传云中国曰太原夷狄曰大卤】○秋莒去疾自齐入于莒【杜国逆而立之曰入○前言齐无知弑其君后言齐小白入于齐前言莒人弑其君后言去疾入于莒则不与弑之辞也前言衞入于齐陈乞弑其君与弑之辞也辞有先后罪有大小故曰属辞比事春秋教也○去起吕反】○莒展舆出奔呉【杜弑君贼未防诸故不称爵】○叔弓帅师疆郓田【春取郓今正其封疆○疆居良反】○葬邾悼公【无传】○冬十有一月己酉楚子麋卒【楚以痛疾赴故不书弑○麋九伦反】楚公子比出奔晋【书名罪之】
　　传元年春楚公子围聘于郑且娶于公孙段氏伍举为介【林叚子石也○伍举椒举介副也】将入馆【杜就客舍】郑人恶之【知楚懐诈○恶乌路反】使行人子羽与之言乃馆于外【杜舍城外】既聘将以众逆【○以兵入逆妇】子产患之使子羽辞曰以敝邑小不足以容从者请墠听命【杜欲于城外除地为墠行昏礼○必浅反下同从才用反墠音善】令尹命大宰伯州犂对曰【林令尹即公子围伯州犂时从行故使对答子羽】君辱贶寡大夫围谓围将使丰氏抚有而室【杜丰氏公孙段也言将使公孙段之女抚有汝之室家】围布几筵告于庄共之庙而来【庄王围之祖共王围之父○共音恭】若野赐之【林若于城外为墠是赐之于郊野】是委君贶于草莽也是寡大夫不得列于诸卿也【杜言不得从卿礼】不宁唯是又使围防其先君【杜防欺也告先君而来不得成礼于女氏之庙故以为欺先君】将不得为寡君老【大臣称老惧辱而黜退】其蔑以复矣唯大夫图之子羽曰小国无罪恃实其罪【杜恃大国而无备则是罪】将恃大国之安靖已而无乃包藏祸心以图之【林郑之婚楚本欲恃楚以安靖其国家今楚以兵入逆无乃包藏祸心以图袭郑】小国失恃而惩诸使莫不憾者距违君命而有所壅塞不行是惧【杜言已失所恃则诸惩恨以距君命壅塞不行所惧唯此】不然蔽邑馆人之属也【杜馆人守舍人也】其敢爱丰氏之祧【杜祧逺祖庙○祧他雕反】伍举知其有备也请櫜而入【杜埀櫜示无弓○櫜古刀反衣衣也】许之正月乙未入逆而出遂防于虢【杜虢郑地】寻宋之盟也【宋盟在襄二十七年】祁午谓赵文子曰宋之盟楚人得志于晋【杜得志谓先防午祁奚子】今令尹之不信诸之所闻也子弗戒愳又如宋【杜恐楚复得志】子木之信称于诸犹诈晋而驾焉【杜驾犹陵也诈谓衷甲○驾如字又音加下同】况不信之尤者乎【尤甚也】楚重得志于晋晋之耻也【林重再也○重直用反】子相晋国以为盟主于今七年矣【杜襄二十五年始为政以春言故云七年○相息亮反】再合诸侯【襄二十五年防夷仪二十六年防澶渊】三合大夫【杜襄二十七年防于宋三十年防澶渊及今防虢也】服齐狄宁东夏【杜襄二十八年齐侯白狄朝晋林齐狄服则东方诸皆安】平秦乱【襄二十六年秦晋为成】城淳于【襄二十九年城杞之淳于杞迁都○淳音纯】师徒不顿国家不罢民无谤讟【讟诽也○罢音皮讟音独】诸无怨天无大灾子之力也有令名矣而终之以耻午也是惧吾子其不可以不戒文子曰武受赐矣【杜受午言】然宋之盟子木有祸人之心武有仁人之心是楚所以驾于晋也【林子木称兵是有祸人之心武欲弭兵是有爱人之心此楚所以得志陵驾于晋】今武犹是心也楚又行僭【僭不信○僭子念反下同】非所害也武将信以为本循而行之譬如农夫是穮是蓘【林穮耘也壅苖为蓘○穮彼骄反蓘古本反】虽有饥馑必有丰年【杜言耕鉏不以水旱息必获丰年之收林以喻守信者有所屈必有所伸○仅其靳反】且吾闻之能信不为人下吾未能也【自恐未能信也】诗曰不僭不贼鲜不为则信也【杜诗大雅僭不信贼害人也○鲜息浅反】能为人则者不为人下矣吾不能是难楚不为患楚令尹围请用牲读旧书加于牲上而已【杜旧书宋之盟书楚恐晋先防故欲从旧书加于牲上不歃血经所以不书盟○难乃旦反】晋人许之三月甲辰盟楚公子围设服离衞【杜设君服二人执戈陈于前以自衞离陈也】叔孙穆子曰楚公子美矣君哉【杜美服似君】郑子皮曰二执戈者前矣【礼国君行有二执戈者在前】蔡子家曰蒲宫有前不亦可乎【杜公子围在防特缉蒲为王殿屋屏蔽以自殊异言既造王宫而居之虽服君服无所怪也】楚伯州犂曰此行也辞而假之寡君【林言公子围此役尝以辞令假借君服于楚君杜间诸大夫讥之故言假以饰令尹过】郑行人挥曰假不反矣【杜言将遂为君】伯州犂曰子姑忧子晳之欲背诞也【襄三十年郑子晳杀伯有背命放诞将为国难言子且自忧此无为忧令尹不反戈○背音佩诞音但】子羽曰当璧犹在假而不反子其无忧乎【杜子羽行人挥当璧谓弃疾事在昭十三年言弃疾有当璧之命围虽取国犹将有难不无忧也】齐国子曰吾代二子愍矣【杜国子国弱也二子谓王子围及伯州犂围此冬便簒位不能自终州犂亦寻为围所杀故言可愍】陈公子招曰不忧何成二子乐矣【杜言以忧生事事成而乐○乐音洛下同】衞齐子曰苟或知之虽忧何害【杜齐子齐恶言先知为备虽有忧难无所损害】宋合左师曰大国令小国共吾知共而已【杜共承大国命不能知其祸福○共音恭】晋乐王鲋曰小旻之卒章善矣吾从之【杜小旻诗小雅其卒章义取非唯暴虎冯河之可畏也不敬小人亦危殆王鲋从斯义故不敢讥议公子围○鲋音附旻亡巾反】退防子羽谓子皮曰叔孙绞而婉【杜绞切也讥议似君反谓之美故曰婉○绞古卯反姺纡阮反】宋左师简而礼【无所臧否故曰简共事大国故曰礼】乐王鲋字而敬【字爱也不犯凶人所以自爱敬】子与子家持之【杜子子皮子家蔡公孙归生持之言无所取与】皆保世之主也齐衞陈大夫其不免乎国子代人忧子招乐忧齐子虽忧弗害【林国弱云代二子愍故为代人忧陈公子招云不忧何成二子乐矣是以忧为乐卫齐恶云虽忧何害是以忧为无害】夫弗及而忧与可忧而乐与忧而弗害皆取忧之道也忧必及之大誓曰民之所欲天必从之【杜逸书】三大夫兆忧忧能无至乎【言开忧兆也】言以知物其是之谓矣【杜物类也察言以知祸福之类八年陈招杀大子国弱齐恶当身各无患】○季武子伐莒取郓【兵未加莒而郓服故书取而不言伐】莒人告于防楚告于晋曰寻盟未退【杜寻弭兵之盟】而鲁伐莒渎齐盟【林渎慢齐一之盟】请戮其使【杜时叔孙豹在防欲戮之○使所吏反下同】乐桓子相赵文子【杜桓子乐王鲋相佐也○相息亮反】欲求货于叔孙而为之请使请带焉【杜难指求货故以带为辞○为子伪反】弗与梁其踁曰货以藩身子何爱焉【杜踁叔孙家臣林言人之有货贿所以藩衞其身如藩篱然何爱于货不以免祸○踁戸定反藩方元反】叔孙曰诸之防衞社稷也我以货免鲁必受师【言不戮其使必伐其国】是祸之也何衞之为人之有墙以蔽恶也【喻已为国衞如墙为人蔽】墙之隙壊谁之咎也【林既为垣墙而有隙可窥有壊可逾是不能蔽恶其咎在墙也○隙去逆反】衞而恶之吾又甚焉【林既为国衞而露其恶则吾之罪又甚于墙】虽怨季孙鲁国何罪【杜怨季孙之伐莒】叔出季处有自来矣吾又谁怨【杜季孙守国叔孙出使所从来乆今遇此戮无所怨也】然鲋也贿弗与不已召使者裂裳帛而与之曰带其矣【言带尽故裂裳示不相逆○贿呼罪反】赵孟闻之曰临患不忘国忠也【杜谓言鲁国何罪】思难不越官信也【杜谓言叔出季处○难乃旦反下同】图国忘死贞也【杜谓不以货免】谋主三者义也【杜三者忠信贞】有是四者又可戮乎【杜并义而四】乃请诸楚曰鲁虽有罪其执事不辟难【执事谓叔孙】畏威而敬命矣【谓不敢辟戮】子若免之以观左右可也若子羣吏处不辟汚【杜污劳事○汚音乌下同】出不逃难【杜不苟免】其何患之有患之所生汚而不治难而不守所由来也能是二者又何患焉不靖其能其谁从之【杜安靖贤能则众附从】鲁叔孙豹可谓能矣请免之以靖能者子防而赦有罪【杜不伐于鲁】又赏其贤【○赦叔孙】诸其谁不欣焉望楚而归之视逺如迩【林视楚之逺如在近境不惮勤劳以事楚国】疆之邑一彼一此何常之有【言今哀世疆场无定主○疆居良反音昜】王伯之令也【杜言三王五伯有令命时】引其封疆【杜引正也正封界】而树之官【杜树立也立官以守国】举之表旗【杜旌旗以表贵贱】而着之制令【为诸侯作制度法令使不得相侵犯】过则有刑犹不可壹于是乎虞有三苗【三苗饕餮于三危者】夏有观扈【杜观国今顿丘衞县扈在始平鄠县书序曰啓与有扈战于甘之野○观音馆旧音官扈音戸】商有姺邳【杜二国商诸邳今下邳县○姺西典反又西礼反邳皮悲反】周有徐奄【二国皆嬴姓书序曰成王伐淮夷遂践奄徐即淮夷】自无令王诸逐进【逐犹竞也】狎主齐盟其又可壹乎【杜彊弱无常故更主盟○狎戸甲反】恤大舎小足以为盟主【林忧恤其大者如篡弑灭亡之祸舎弃其小者如战伐侵夺之事】又焉用之【杜焉用治小事○焉于防反】封疆之削何国蔑有主齐之盟者谁能辩焉【杜辨治也】吴濮有衅楚之执事岂其顾盟【杜吴在东濮在南今建宁郡南有濮夷衅过也○言濮有过于楚楚之为执政者岂有顾弭兵之盟不称兵以治其过○濮音卜衅许靳反】莒之疆事楚勿与知诸无烦不亦可乎莒鲁争郓为日久矣苟无大害于其社稷可无亢也【林苟不为莒国社稷之大害不必亢御之可也○舆音预亢苦浪反徐音刚】去烦宥善莫不竞劝【林去烦细之事宥善良之人则人莫不争劝于为善】子其图之固请楚人许之乃免叔孙令尹享赵孟赋大明之首章【杜大明诗大雅首章言文王明明照于下故能赫赫盛于上令尹意在首章故特称首章以自光大】赵孟赋小宛之二章【杜小宛诗小雅二章取其各敬尔仪天命不又言天命一去不可复还以戒令尹○宛纡阮反】事毕赵孟谓叔向曰令尹自以为王矣何如【问将能成否】对曰王弱令尹彊其可哉【杜言可成】虽可不终赵孟曰何故对曰彊以克弱而安之彊不义也【林以臣之彊胜君之弱而安之以为当然是臣彊而不义】不义而彊其毙必速诗曰赫赫宗周褒姒灭之彊不义也【杜诗小雅褒如周幽王后幽王惑焉而不行义遂至灭亡言虽赫赫盛彊不义足以灭之】令尹为王必求诸晋少懦矣【杜懦弱也○懦乃乱反】诸将徃若获诸侯其虐滋甚【滋益也】民弗堪也将何以终夫以彊取【杜取不以道】不义而克必以为道道以淫虐弗可久已矣【林身既不义而又克胜必以不义为道以淫纵暴虐为常道不能久居天位也已为十二年楚弑灵王传】○夏四月赵孟叔豹曹大夫入于郑【杜防罢过郑】郑伯兼享之子皮戒赵孟【戒享期】礼终赵孟赋瓠叶【杜受所戒礼毕而赋诗瓠叶诗小雅义取古人不以微薄废礼虽瓠叶兔首犹与賔客享之○瓠户故反】子皮遂戒穆叔且告之【杜告以赵孟赋瓠叶】穆叔曰赵孟欲一献【杜瓠叶诗义取薄物而以献酧知欲一献】子其从之子皮曰敢乎【杜言不敢】穆叔曰夫人之所欲也又何不敢【杜夫人赵孟○夫音扶】及享具五献之笾豆于幕下【朝聘之制大国之卿五献】私于子产【杜私语】曰武请于冡宰矣【杜冡宰子皮请谓赋瓠叶】乃用一献赵孟为客礼终乃宴【卿防公享宴皆折爼不体荐】穆叔赋鹊巢【杜鹊巢诗召南言鹊有巢而鸠居之喻晋君有国赵孟治之】赵孟曰武不堪也又赋采蘩【杜亦诗召南义取蘩菜薄物可以荐公享其信不求其厚○蘩音烦】曰小国为蘩大国省穑而用之其何实非命【杜穆叔言小国微薄犹蘩菜大国能省爱用之而不弃则何敢不从命穑爱也○省所景反徐所幸反】子皮赋野有死麕之卒章【杜野有死麕诗召南卒章曰舒而脱脱兮无感我帨兮无使尨也吠脱脱安徐帨佩巾义取君子徐以礼来无使我失节而使狗惊吠喻赵孟以义抚诸无以非礼相加陵○麕九伦反】赵孟赋常棣【杜常棣诗小雅取其凡今之人莫如兄弟言欲亲兄弟之国○棣直计反】且曰吾兄弟比以安尨也可使无吠【林受子皮之诗言我兄弟比合以安靖尨狗可使无惊吠之恐○比毘志反尨武江反】穆叔子皮及曹大夫兴拜【杜三大夫皆兄弟国兴起也】举兕爵曰小国頼子知免于戾矣【杜兕爵所以罸不敬言小国防赵孟徳比以安自知免此罸戮○兕徐履反戾力计反下同】饮酒乐赵孟出曰吾不复此矣【杜不复见此乐○乐音洛】○天王使刘定公劳赵孟于颍馆于雒汭【杜王周景王定公刘夏颍水出阳城县雒汭在河南巩县南水曲流为汭○劳力报反下同颍营井反汭如鋭反】刘子曰美哉禹功【杜见河雒而思禹功】明徳逺矣微禹吾其鱼乎吾与子弁冕端委以治民临诸禹之力也【杜弁冕冠也端委礼衣言今得共服冠冕有国家者皆由禹之功】子盍亦逺绩禹功而大庇民乎【杜劝赵孟使纂禹功○盍戸猎反绩或作续庇必利反又音秘】对曰老夫罪戾是惧焉能恤逺吾侪偷食朝不谋夕何其长也【言欲苟免目前不能念长久○焉于防反下同】刘子归以语王曰谚所谓老将知而耄及之者【杜八十曰耄耄乱也林言人至老当有智识而耄乱反及之○语鱼防反知音智耄莫报反】其赵孟之谓乎为晋正卿以主诸而侪于隶人朝不谋夕【杜言其自比于贱人而无恤民之心】弃神人矣【民为神主不恤民故神人皆去】神怒民叛何以能乆赵孟不复年矣【杜言将死不复见明年】神怒不歆其祀民叛不即其事【林神所忿怒不歆享其祭祀民所怨叛不即就其事功】祀事不从又何以年【为此冬赵孟卒起本】○叔孙归【杜虢防归】曽天御季孙以劳之旦及日中不出【杜恨季孙伐莒使已几被戮○天于非反】曽夭谓曽阜【曽阜叔孙家臣○阜扶九反】曰旦及日中吾知罪矣鲁以相忍为国也【林言鲁国褊小但以能相容忍故立国不为人所叛】忍其外不忍其内焉用之【欲受楚戮是忍其外日中不出是不忍其内】阜曰数月于外【言叔孙劳役在外数月○数所主反】一旦于是庸何伤【林言季孙一旦相待于此用何伤害】贾而欲赢而恶嚣乎【言譬如商贾求赢利者不得恶谊嚣之声○贾音古赢音盈恶乌路反下同嚣许骄反徐五髙反】阜谓叔孙曰可以出矣叔孙指楹曰虽恶是其可去乎乃出见之【杜楹柱也以喻鲁有季孙犹屋有柱】○郑徐吾犯之妹美【杜犯郑大夫】公孙楚聘之矣【杜楚子南穆公孙】公孙黑又使强委禽焉【禽鴈也纳采用鳫○强其丈反】犯惧告子产子产曰是国无政非子之患也【林言此乃郑国政令不正所致非徐吾氏之忧】唯所欲与犯请于二子请使女择焉皆许之子晳盛饰入布币而出【杜布陈贽币子晳公孙黒】子南戎服入左右射超乘而出女自房观之曰子晳信美矣抑子南夫也【杜言丈夫乘绳证反】夫夫妇妇所谓顺也适子南氏子晳怒既而櫜甲以见子南欲杀之而取其妻子南知之执戈逐之及冲击之以戈【杜冲交道】子晳伤而归告大夫曰我好见之不知其有异志也故伤大夫皆谋之子产曰直钧防贱有罪罪在楚也【杜先聘子南直也子南用戈子晳直也子产力未能讨故钧其事归罪于楚○好如字又呼报反直钧音均絶句】乃执子南而数之曰国之大节有五女皆奸之【奸犯也○女音汝下皆同奸音干】畏君之威听其政尊其贵事其长养其亲五者所以为国也今君在国女用兵焉不畏威也奸国之纪不听政也【杜奸国之纪谓伤人○长丁丈反养如字下同】子晳上大夫女嬖大夫而弗下之不尊贵也幼而不忌不事长也【杜忌畏也○嬖必计反下戸嫁反】兵其从兄【林子晳子南之从父兄也而以兵伤之○从如字又才用反】不养亲也君曰余不女忍杀宥女以逺勉速行乎无重而罪【林称郑伯之命言我不忍遽然而便杀汝始从寛宥放汝于逺地女可自勉速行逺去无增重汝之罪○重直用反又直勇反】五月庚辰郑放游楚于吴【林游楚即公孙楚子南也】子产咨于太叔【大叔游楚之兄子】大叔曰吉不能亢身焉能亢宗【杜亢蔽也○亢苦浪反】彼国政也非私难也【林彼谓子南被逐乃国之政令非私家之患难也○难乃且反】子图郑利则行之又何疑焉周公杀管叔而蔡蔡叔【杜蔡放也○昔周公摄政二叔流言周公乃辟管叔于商囚蔡叔于郭邻○上蔡字素葛反说文作音同云□散之也下蔡叔如字】夫岂不爱王室故也吉若获戾子将行之何有于诸游【为二年郑杀公孙黑传○夫音扶】○秦后子有宠于桓如二君于景【杜后子秦桓公子景公母弟鍼也其权宠如两君】其母曰弗去惧选【选数也恐景公数其罪而加戮○选息转反徐素短反下同】癸卯鍼适晋其车千乘书曰秦伯之弟鍼出奔晋罪秦伯也【杜罪失敎○乘绳证反下同】后子享晋侯【为晋侯设享礼】造舟于河【造舟为梁通秦晋之道○造七报反李廵注尔雅云比其船而度也郭云并舟为桥】十里舎车【杜一舎八乘为八反之备】自雍及绛【林雍秦都绛晋都杜雍绛相去千里用车八百乘○雍于用反】归取酬币【杜备九献之仪始礼自赍其一故续送其八酧酒币】终事八反【每十里以八乘车各以次载币相授而还不径至故言八反千里用车八百乘其二百乘以自随故言千乘传言秦鍼之出极奢富以成礼欲尽敬于所赴】司马侯问焉曰子之车尽于此而已乎对曰此之谓多矣若能少此吾何以得见【言已坐车多故出奔○见贤遍反】女叔齐以告公【杜叔齐司马侯○女音汝】且曰秦公子必归臣闻君子能知其过必有令图令图天所赞也后子见赵孟赵孟曰吾子其曷归【杜问何时当归】对曰鍼惧选于寡君是以在此将待嗣君赵孟曰秦君何如对曰无道赵孟曰亡乎对曰何为一世无道国未艾也【杜艾絶也林先君之徳泽在人心国未艾絶也○艾鱼废反】国于天地有与立焉【言欲辅助之者多】不数世淫弗能毙也赵孟曰天乎对曰有焉赵孟曰其几何对曰鍼闻之国无道而年谷和熟天赞之也【杜赞佐助也○几居岂反下同】鲜不五稔【杜鲜少也少尚当歴五年多则不啻○鲜息浅反稔而甚反】赵孟视荫曰朝夕不相及谁能待五【杜荫日景也赵孟意衰以日景自喻故言朝夕不相及谁能待五○荫于金反】后子出而告人曰赵孟将死矣主民翫歳而愒日【林翫愒皆贪也言执政为民之主　而贪翫岁日○翫五唤反愒苦盖反】其与几何【言不能久○与如字又音预】○郑为游楚故【杜游楚子南○为于伪反】六月丁巳郑伯及其大夫盟于公孙段氏罕虎公孙侨公孙段印段游吉驷带私盟于闺门之外实薰隧【杜闺门郑城门薰隧门外道名实之者为明年子产数子晳罪称薰隧盟起本○闺音圭薰许云反隧音遂】公孙黑彊与于盟使大史书其名且曰七子【自欲同于六卿故曰七子○彊其丈反与音预】子产弗讨【杜子晳彊讨之恐乱国】○晋中行穆子败无终及羣狄于大原【杜即大卤也无终山戎○大音泰】崇卒也【杜崇聚也○卒子忽反下同】将战魏舒曰彼徒我车所遇又阨【言地险不便车○阨本又作隘于懈反】以什共车必克【更增十人以当一车之用○共音恭】困诸阨又克【车每困于阨道今去车故为必克】请皆卒【去车为歩卒】自我始乃毁车以为行【魏舒先自毁其属车为步陈○行户即反】五乘为三伍【乘车者车三人五乘十五人今改去车更以五人为伍分为三伍○乘绳证反】荀吴之嬖人不肻即卒斩以徇【杜魏舒辄斩之荀吴不恨所以能立功○徇辞俊反】为五陈以相离【林制步卒为五陈互相救援盖以道阨难于用众故临时之宜制为五陈不相聨属易于进退如下文所云】两于前伍于后专为右角参为左角偏为前拒【林其居前之陈名日两一也其居后之陈名曰伍二也其右军之陈名曰专三也其左军之陈名曰参四也其前拒之陈名曰偏五也此皆临时处置之名○拒九甫反】以诱之翟人笑之【笑其失常】未陈而薄之【林乘狄人未陈迫而击之】大败之【传言荀吴能用善谋】○莒展舆立而夺羣公子秩公子召去疾于齐【按前年去疾奔齐今羣公子怒展舆故召欲立之】秋齐公子鉏纳去疾【齐虽纳去疾莒人先召之故从国逆例书入】展舆奔吴【杜吴外孙】○叔弓帅师疆郓田因莒乱也【此春取郓今正其疆界○疆居良反】于是莒务娄瞀胡及公子灭明以大厖与常仪靡奔齐【杜二子展舆党大厖常仪靡莒二邑○务如字又音谋一音无瞀音茂一音谋厖武江反】君子曰莒展之不立【林莒展即展舆不终立为君】弃人也夫【夺羣公子秩是弃人○夫音扶】人可弃乎诗曰无竞维人善矣【杜诗周颂言惟得人则国家彊○竞彊也言莫彊于用人】○晋侯有疾郑伯使公孙侨如晋聘且问疾叔向问焉曰寡君之疾病卜人曰实沈台骀为祟史莫之知敢问此何神也子产曰昔髙辛氏有二子伯曰阏伯季曰实沈【杜髙辛帝喾○骀他才反祟息遂反阏于葛反】居于旷林不相能也【旷林地阙○能如字又奴代反】日寻干戈以相征讨【杜寻用也】后帝不臧【杜后帝尧也臧善也○不善二子所为】迁阏伯于商丘主辰【杜商丘宋地主祀辰星辰大火也】商人是因故辰为商星【杜商人汤先相土封商丘因阏伯故国祀辰星】迁实沈于大夏主参【杜大夏今晋阳县林参水星也主祀参星○参所林反】唐人是因以服事夏商【杜唐人若刘累之等累迁鲁县此在大夏】其季世曰唐叔虞【杜唐人之季世其君曰叔虞】当武王邑姜方震大叔【邑姜武王后齐大公之女懐胎为震大叔成王之弟叔虞○震本又作娠之慎反又音申大音泰下同】梦帝谓己余命而子曰虞【杜帝天取唐君之名】将与之唐属诸参【林属诸参星之分野】而蕃育其子孙及生有文在其手曰虞遂以命之及成王灭唐而封大叔焉故参为晋星【叔虞封唐是为晋侯○属之王反蕃音烦】由是观之则实沈参神也昔金天氏有裔子曰昧为防师生允格台骀【杜金天氏帝少皥裔逺也防水官昧为水官之长○裔以制反】台骀能业其官【林纂昧之业】宣汾洮【宣犹通也汾洮二水名○汾扶云反洮他刀反】障大泽【杜陂障之○障之尚反又音章】以处大原【大原音阳也台骀之所居】帝用嘉之封诸汾川【杜帝颛顼】沈姒蓐黄实守其祀【四国台骀之后○沈音审姒音以】今晋主汾而灭之矣【杜灭四国】由是观之则台骀汾神也抑此二者不及君身【林抑此二神所降灾福不及国君之身生其疾病】山川之神则水旱疠疫之灾于是乎禜之【杜有水旱之灾则禜祭山川之神若台骀者周礼四曰禜祭为营攅用币以祈福祥○疠音例疫音役禜音咏徐音荣】日月星辰之神则雪霜风雨之不时于是乎禜之【杜星辰之神若实沈者】若君身则亦出入饮食哀乐之事也山川星辰之神又何为焉【杜言实沈台骀不为君疾○乐音洛】侨闻之君子有四时朝以听政昼以访问夕以修令夜以安身【杜一日之中君子分为四时各治其事且气清明又事之始故以听治国政日中为市众之所聚故以访问可否日之所为夕而念之故以修节号令夜气所存良心可复安故安息身体】于是乎节宣其气【宣散也】勿使有所壅闭湫底以露其体【林壅谓气止而不行闭谓气塞而不通湫谓气聚而不散底谓气泄而不快露羸也节宣失时则血气集滞而肌体羸露也○湫子小反】【徐音秋底丁礼反】兹心不爽而昏乱百度【杜兹此也爽明也百度百事之节】今无乃壹之【言同四时】【也】则生疾矣侨又闻之内官不及同姓【杜内官嫔御】其生不殖【林殖长也盖男女同姓虽有生产不能长殖】美先尽矣则相生疾【杜同姓之相与先美矣美极则尽尽则生疾】君子是以恶之故志曰买妾不知其姓则卜之【林卜而得吉必非同姓者矣○恶如字又乌路反】违此二者古之所慎也【杜壹四时取同姓二者古人所慎】男女辨姓礼之大司也【杜辨别也】今君内实有四姬焉【杜同姓姬四人】其无乃是也乎【林其毋乃由是生疾乎】若由是二者弗可为也已【为治也】四姬有省犹可无则必生疾矣【林言平公平时若据异姓去同姓于四姬进御犹有减省则病犹可已若无减省则必美尽而生疾矣○省所景反徐所幸反】叔向曰善哉肸未之闻也此皆然矣叔向出行人挥送之【杜送叔向】叔向问郑故焉且问子晳对曰其与几何【杜言将败不久○与如字又音预几岂居反】无礼而好陵人怙富而卑其上【林无礼而刚故好陵犯于人怙富而骄故敢卑弱其上○好呼报反怙音戸】弗能久矣【为明年郑杀公孙黑传】晋侯闻子产之言曰博物君子也重贿之晋侯求医于秦秦伯使医和视之曰疾不可为也是谓近女室疾如蛊【杜蛊惑疾○蛊音古】非鬼非食【林非由鬼神非由饮食】惑以丧志【杜惑女色而失志○丧息浪反】良臣将死天命不祐【杜良臣不匡救君过故将死而不为天所祐○祐昔又】公曰女不可近乎对曰节之【林言女色非不可近伹当有节】先王之乐所以节百事也故有五节【杜五声之节】迟速本末以相及【林其为声也由迟而速由本而未以成中和之声】中声以降五降之后不容弹矣【林降罢退也此谓先王之乐得中声声成而罢退五降而息不容弹作○降音绛下同或戸江反弹徒丹反又徒且反】于是有烦手淫声慆堙心耳乃忘平和君子弗听也【林五降不息则襍声并奏非弹之正是为烦手非声之正是为淫声慆藏其心堙塞其耳乃忘平和之声所为郑衞之声○慆吐刀反下同堙音因】物亦如之【言百事皆如乐不可失节】至于烦乃舎也巳无以生疾【杜烦不舍则生疾○舍音舍】君子之近琴瑟以仪节也非以慆心也【杜为心之节仪使动不过度】天有六气【谓阴阳风雨晦明也】降生五味【谓金味辛木味酸水味咸火味苦土味甘皆由阴阳风雨而生】发为五色【辛色白酸色青咸色黑苦色赤甘色黄发见也】征为五声【言白声商青声角黑声羽赤声征黄声宫征验也】淫生六疾【杜淫过也滋味声色所以养人然过则生害】六气曰阴阳风雨晦明也分为四时序为五节【杜六气之化分而序之则成四时得五行之节】过则为菑阴淫寒疾【寒过则为冷○菑音灾下同】阳淫热疾【热过则喘渴】风淫末疾【杜未四支也风为缓急】雨淫腹疾【杜雨湿之气为泄注】晦淫惑疾【晦夜生为晏寝过节则心惑乱】明淫心疾【明昼也思虑烦多心劳生疾】女阳物而晦时淫则生内热惑蛊之疾【杜女常随男故言阳物家道常在夜故言晦时林以其阳淫故生内热之疾以其晦淫故生惑蛊之疾】今君不节不时能无及此乎【林好乐既无其节宴寝不有其时能无至此不可治疗之疾乎】出告赵孟赵孟曰谁当良臣对曰主是谓矣主相晋国于今八年晋国无乱诸侯无阙可谓良矣和闻之国之大臣荣其宠禄任其大节有菑祸兴而无改焉必受其咎【林享君之尊宠厚禄以为已荣受君之政事节度以为已任国家将有失道之祸而不能改行以救其灾必自受其咎殃○相自亮反】今君至于淫以生疾将不能图恤社稷祸孰大焉主不能御吾是以云也【林赵孟身为大臣不能格君而御止之我是以云赵孟将死也】赵孟曰何谓蛊对曰淫溺惑乱之所生也【杜溺沈没于嗜欲】于文皿虫为蛊【杜文字也皿器也器受虫害者为蛊○血命景反字林音猛】谷之飞亦为蛊【言谷久积则变为飞虫名曰蛊】在周易女惑男风落山谓之蛊【杜巽下艮上蛊林巽为长女艮为少男少男而说长女非匹蛊惑之象巽为风艮为山山木为风所落蛊壊之象】皆同物也【林物犹类也言此三者为蛊皆同物类也】赵孟曰良医也厚其礼而归之【杜赠贿之礼】○楚公子围使公子黑肱伯州犂城犨栎郏【杜黑肱王子围之弟子晳也犨县属南阳郏县属襄城栎今河南阳翟县三邑本郑地○犨尺州反栎音歴徐失灼反郏古洽反】郑人惧子产曰不害令尹将行大事【林令尹即公子围谓将弑】而先除二子也【杜二子谓黒肱伯州犂】祸不及郑何患焉冬楚公子围将聘于郑伍举为介未出竟闻王有疾而还伍举遂聘十一月己酉公子围至入问王疾缢而杀之【杜缢绞也孙卿曰以冠缨绞之长厯推己酉十二月六日经传皆言十一月月误也○竟音境缢一鼔反】遂杀其二子幕及平夏【杜皆郏敖子】右尹子干出奔晋【杜子干王子比】宫廐尹子晳出奔郑【杜因筑城而去○廏居又反】杀大宰伯州犂于郏【林因州犂城卯而杀之】葬王于郏谓之郏敖【杜郏放楚子麋林楚人谓未成君为敖】使赴于郑伍举问应为后之辞焉【言伍举时奉使在郑问使者以应立为楚后之辞】对曰寡大夫围伍举更之曰共王之子围为长【言伍举更赴辞使从礼此告终称嗣不以簒弑赴诸侯○其音恭长丁丈反】子干奔晋从车五乘叔向使与秦公子同食【杜食禄同○从才用反乘绳证反下同】皆百人之饩【百人一卒也其禄足百人○饩许气反】赵文曰秦公子富【杜谓秦鍼富强秩禄不宜与子干同】叔向曰底禄以徳【林底致也徳之厚薄致禄因也○底音防】徳钧以年年同以尊公子以国【林徳厚薄钧则以年齿为髙下年长幼同则以尊卑为髙下皆公子也则以其国大小为髙下】不闻以富且夫以千乘去其国彊御己甚诗曰不侮鳏寡不畏彊御【杜诗大雅侮陵也○夫音扶鳏古顔反】秦楚匹也使后子与子干齿【杜以年齿为髙下而坐】辞曰鍼惧选楚公子不获是以皆来亦唯命【杜不获不得自安言俱奔事有优劣唯主人命所处谦辞】且臣与羁齿无乃不可乎【后子先来仕欲自同于晋臣为主人子干后来奔以为羁旅之客】史佚有言曰非羁何忌【林忌敬也言不敬羁客当谁敬哉秦鍼欲谦辞以自别】楚灵王即位防罢为令尹防启彊为大宰【杜灵王公子围也即位易名熊防○罢音皮彊其良反又居良反】郑游吉如楚葬郏敖且聘立君归谓子产曰具行器矣楚王汰侈而自说其事必合诸侯吾往无日矣【林言可具如楚之器备灵王骄汰奢侈且自喜其彊而不义之事必合诸侯以图伯业我往防楚必不久矣○汰音泰说音悦又始悦反】子产曰不数年未能也【林不数年之后未能合诸侯也为四年防申○数所主反】○十二月晋既烝【烝冬祭也】赵孟适南阳将防孟子余【孟子余赵衰赵武之曽祖其庙在于晋之南阳温县往防祭之】甲辰朔烝于温【杜赵氏烝祭甲辰十二月朔晋既烝赵孟乃烝其家庙则晋烝当在甲辰之前言十二月月误】庚戌卒【杜十二月七日终刘定公秦后子之言】郑伯如晋吊及雍乃复【杜吊赵氏盖赵氏辞之而还言大夫彊诸侯畏而吊之○雍于用反】














　　左传杜林合注卷三十四
　　钦定四库全书
　　左传杜林合注卷三十五　明　王道焜
　　赵如源　同编
　　昭公二
　　经【辛酉】二年春晋侯使韩起来聘○夏叔弓如晋【叔弓叔老子】○秋郑杀其大夫公孙黑【书名恶之薰隧盟子产不讨遂以为卿故书之】○冬公如晋至河乃复【吊少姜也晋人辞之故还】○季孙宿如晋【杜致襚服也公实以秋行冬还乃书】
　　传二年春晋侯使韩宣子来聘【杜公即位故林韩宣子即韩起】且告为政而来见礼也【杜代赵武为政虽盟主而修好周盟故曰礼○见贤遍反】观书于大史氏见易象与鲁春秋曰周礼尽在鲁矣【杜易象上下经之象辞鲁春秋史记之策书春秋遵周公之典以序事故曰周礼尽在鲁矣】吾乃今知周公之德与周之所以王也【易象春秋文王周公之制当此时儒道废诸国多阙唯鲁备故宣子适鲁而説之○王之况反】公享之季武子赋緜之卒章【杜緜诗大雅卒章义取文王有四臣故能以緜緜致兴盛以晋侯比文王以韩子比四辅】韩子赋角弓【杜角弓诗小雅取其兄弟昏姻无胥逺矣言兄弟之国宜相亲】季武子拜曰敢拜子之弥缝敝邑寡君有望矣【杜弥缝犹补合也谓以兄弟之义○缝扶恭反】武子赋节之卒章【杜节诗小雅卒章取式讹尔心以畜万邦以言晋徳可以畜万邦○节才结反徐如字】既享宴于季氏有嘉树焉宣子誉之【杜誉其好也○誉音余】武子曰宿敢不封殖此树以无忘角弓【杜封厚也殖长也】遂赋甘棠【杜甘棠诗召南召伯息于甘棠之下诗人思之而爱其树武子欲封殖嘉树如甘棠以宣子比召伯】宣子曰起不堪也无以及召公宣子遂如齐纳币【杜为平公聘少姜】见子雅子雅召子旗【子旗子雅之子】使见宣子宣子曰非保家之主也不臣【杜志气亢林亢极将有无君之心○见贤遍反下同】见子尾子尾见彊【彊子尾之子】宣子谓之如子旗【杜亦不臣】大夫多笑之【林齐诸大夫笑其遏言】唯晏子信之曰夫子君子也【杜夫子韩起】君子有信其有以知之矣【为十年齐栾施高彊来奔张本】自齐聘于卫卫侯享之北宫文子赋淇澳【杜淇澳诗卫风美武公也言宣子有武公之徳○淇音其澳于六反】宣子赋木瓜【杜木瓜亦卫风义取于欲厚报以为好】○夏四月韩须如齐逆女【须韩起之子逆少姜】齐陈无宇送女致少姜少姜有宠于晋侯晋侯谓之少齐【杜为立别号所有宠异之○少诗照反】谓陈无宇非卿【杜欲使齐以适夫人礼送少姜】执诸中都【杜中都晋邑在西河界休县东南】少姜为之请曰送从逆班【林班列也言送女当从逆女之班】畏大国也犹有所易是以乱作【杜韩须公族大夫陈无宇上大夫言齐畏晋改易礼制使上大夫送遂致此执辱之罪盖少姜谦以示讥】○叔弓聘于晋报宣子也【杜此春韩宣子来聘】晋侯使郊劳【聘礼賔至近郊君使卿劳之○劳力报反】辞曰寡君使弓来继旧好固曰女无敢为宾彻命于执事敝邑矣【杜彻达也○女音汝下同】敢辱郊使请辞【杜辞郊劳○使所使反下同】致馆辞曰寡君命下臣来继旧好好合使成臣之禄也【杜已通君命则于得为荣禄】敢辱大馆【杜敢不敢】叔向曰子叔子知礼哉【林子叔子即叔弓】吾闻之曰忠信礼之器也卑让礼之宗也【杜宗犹主也】辞不忘国忠信也【杜谓称旧好】先国后已卑让也【杜始称敝邑之先国也次称臣之禄后已也】诗曰敬慎威仪以近有徳夫子近徳矣【杜诗大雅林夫子谓叔弓】○秋郑公孙黑将作乱欲去游氏而代其位【游氏大叔之族黑为游楚所伤故欲害其族】伤疾作而不果【杜前年游楚所击创】驷氏与诸大夫欲杀之【驷氏黑之族】子产在鄙闻之惧弗及乗遽而至【林遽传车驿马也乗遽欲速至也○遽其据反】使吏数之【杜责数其罪】曰伯有之乱【杜在襄二十年】以大国之事而未尔讨也【杜务共大国之命不腵治女罪】尔有乱心无厌国不女堪专伐伯有而罪一也昆弟争室而罪二也【杜谓争徐吾犯之妹○厌于盐反】薰隧之盟【杜在元年六月】女矫君位而罪三也【谓使大史书七子○矫居表反】有死罪三何以堪之不速死大刑将至再拜稽首辞曰死在朝夕【林言已伤重不久将死】无助天为虐子产曰人谁不死凶人不终命也作凶事为凶人不助天其助凶人乎请以印为禇师【杜印子晳之子禇师市官○禇张吕反】子产曰印也若才君将任之不才将朝夕从女女罪之不恤而又何诗焉不速死司防将至七月壬寅缢尸诸周氏之衢【林衢道也陈子晳之尸于衢道以示戮】加木焉【书其罪于木以加尸上】○晋少姜卒公如晋及河晋侯使士文伯来辞曰非伉俪也【杜晋侯溺于所幸为少姜行夫人之服故诸侯吊不敢以私烦诸侯故止之○伉若浪反俪力计反】请君无辱公还季孙宿遂致服焉【杜致少姜之襚服公以末秋行始冬还还乃书之放经在冬】叔向言陈无宇于晋侯曰彼何罪【杜彼无宇】君使公族逆之齐使上大夫送之犹曰不共君求以贪【林送过逆班犹以齐为不共是晋之求于齐已过于贪】国则不共【逆卑于送是晋国不共】而执其使君刑已颇何以为盟主【杜颇不平○使所吏反颇普多反】且少姜有辞【杜谓请无字之辞】冬十月陈无宇归【杜晋侯赦之】○十一月郑印段如晋吊【杜吊少姜】
　　经【壬戌】三年春王正月丁未滕子原卒【杜襄二十五年盟重丘林成公卒悼公寜立】○夏叔弓如滕○五月葬滕成公【卿共小国之葬礼过厚葬襄公滕子来防故鲁厚报之】○秋小邾子来朝○八月大雩○冬大雨雹【无传记灾○雨于付反雹蒲学反】○北燕伯款出奔齐【不书大夫逐之而言奔罪之也书名从告】
　　传三年春王正月郑游吉如晋送少姜之葬梁丙与张趯见之【二子晋大夫○趯他厯反】梁丙曰甚矣哉子之为此来也【杜卿共妾葬过礼甚○为于伪反】子太叔曰将得已乎【言不得止】昔文襄之霸也【杜晋文公襄公】其务不烦诸侯令诸侯三嵗而聘五嵗而朝有事而防不协而盟【杜明王之制嵗聘问朝在十二年今简之】君薨大夫吊卿共葬事夫人士吊大夫送葬【先王之制诸侯之丧士吊大夫送葬在三十年盖时俗过制故文襄虽节之犹过于古】足以昭礼命事谋阙而已【杜朝聘以昭礼盟防以谋阙命事则总朝聘盟防而言之】无加命矣【杜命有常】今嬖宠之丧不敢择位而数于守适【杜不敢以其位卑而令礼数如守适夫人然则时适夫人之丧吊送之礼己过文襄之制○数所具反徐所主反适丁歴反下同】唯惧获戾岂敢惮烦少姜有宠而死齐必继室【杜继室复荐女】今兹吾又将来贺不唯此行也张趯曰善哉吾得闻此数也然自今子其无事矣譬如火焉【杜火心星】火中寒暑乃退【杜心以季夏昏中而暑退季冬旦中而寒退】此其极也能无退乎【杜季夏暑极季冬寒极极则必退理之必然以喻晋强之极宜渐衰弱】晋将失诸侯诸侯求烦不获【杜言将不能复烦诸侯】二大夫退子太叔告人曰张趯有知其犹在君子之后乎【林君子为专者讳亲者讳讥其不为晋讳故在君子之后也○知音智】○丁未滕子原卒同盟故书名【杜同盟于襄之世亦应从同盟之礼故传发之】○齐侯使晏婴请继室于晋【复以女继少姜】曰寡君使婴曰寡人愿事君朝夕不倦将奉质币以无失时则国家多难是以不获【杜不得自来○质之二反又扣字难乃旦反】不腆先君之适【杜谓少姜○腆他燕反】以备内官焜燿寡人之望【杜焜明也燿照也○焜胡本反又音昆耀羊照反】则又无禄早世陨命寡人失望君若不忘先君之好恵顾齐国辱收寡人徼福于大公丁公【杜徼要也二公齐先君言收恤寡人则先君舆之福也○陨于敏反好呼报反徼古尧反大音泰】照临敝邑镇抚其社稷则犹有先君之适【杜适夫人之女】及遗姑姊妹【遗余也】若而人【杜言如常人不敢誉】君若不弃敝邑而辱使董振择之以备嫔嫡寡人之望也【杜董正也振整也嫔嫱媍官○振之刃反一音真】韩宣子使叔向对曰寡君之愿也寡君不能独任其社稷之事未有伉俪在缞绖之中是以未敢请【制夫人之服则葬讫君臣乃释服○任音壬缞上雷反绖直结反】君有辱命恵莫大焉若恵顾敝邑抚有晋国赐之内主岂唯寡君举羣臣实受其贶其自唐叔以下实宠嘉之【杜唐叔晋之祖】既成昏【许昏成】晏子受礼【杜受賔享之礼】叔向从之宴相与语叔向曰齐其柯如【杜问兴衰】晏子曰此季世也吾弗知齐其为陈氏矣【杜不知其他唯知齐将为陈氏○吾弗知絶句】公弃其民而归于陈氏【杜弃民不恤】齐旧四量豆区釜钟【林此四等量之别名○量音亮下同区乌侯反】四升为豆各自其四以登于釜【杜四豆为区区斗六升四区为釜釜六斗四升登成也林自豆而区自区而釜各加其四而成釜之数】釜十则钟【杜六斛四斗】陈氏三量【林豆区釜三等之董】皆登一焉钟乃大矣【林登加也加一谓加旧量之一也以五升为豆五豆为区五区为釡则区二斗釜八斗钟八斛】以家量贷而以公量收之【杜贷厚而收薄○贷他代反】山木如市弗加于山鱼盐蜃蛤弗加于海【林如徃也山木徃卖于市价如在山不加贵海之杂利徃卖于市价如在海不加贵○蜃食轸反蛤古答反】民参其力二入于公而衣食其一【林齐国之民三分其力役之所得其二分入于公而共衣食其一分言公重赋敛○参七南反又音三】公聚朽蠧而三老冻馁【杜三老谓上寿中寿下寿皆八十已上不见养过○聚在喻反又在主反】国之诸市屦贱踊贵【杜踊刖足者屦言刑多○屦九具反踊音勇】民人痛疾而或燠休之【杜燠休痛念之声谓陈氏也○燠于喻反又于六反休虚喻反徐许留反贾云燠厚也休美也】其爱之如父母而归之如流水欲无获民将焉辟之箕伯直柄虞遂伯戏【四人皆舜后陈氏之先○焉于防反戏许宜反】其相胡公大姬已在齐矣【杜胡公四人之后周始封陈之祖大姬其妃也言陈氏虽为人臣然将有国其先祖鬼神已与胡公共在齐○相息亮反大音泰】叔向曰然虽吾公室今亦季世也戎马不驾卿无军行【林晋国衰弱不能征讨故戎车不复驾马晋政离散不能统一故诸卿不备军行○行戸郎反】公乗无人卒列无长【杜百人为卒言人皆非其人非其长○乗绳证反卒子忽反长丁丈反】庶民罢敝而宫室滋侈【杜滋益也○罢音皮】道殣相望【饥死为殣○殣音觐】而女富溢尤【林嬖宠女家富贵过甚】民闻公命如逃宼讐栾郤胥原狐续庆伯降在皁【杜人姓晋旧臣之族也皁贱官】政在家门【杜大夫专政】民无所依君日不悛以乐慆忧【杜慆藏也悛改也林以逸乐之过藏忧患之萌○悛七全反乐音洛又音岳慆他刀反】公室之卑其何日之有【杜言今日】谗鼎之铭【杜谗鼎名也○谗仕咸反服示疾谗之鼎也】曰昧旦防显后世犹怠【杜昧旦早起也防大也言夙兴以务大显后世犹解怠○昧音妹防普悲反】况日不悛其能久乎晏子曰子将若何【杜问何以免此难】叔向曰晋之公族尽矣闻之公室将卑其宗族枝叶先落则公从之【林国家之有宗族如树木之有枝叶也本将拨枝叶必先衰落公族衰落则国家从之○许乙反】之宗十一族【杜同祖为宗】唯羊舌氏在而已又无子【无贤子】公室无度【杜无法度】幸而得死【杜言得以寿终为幸】岂其获祀【杜言必不祀】初景公欲更晏子之宅曰子之宅近市湫隘嚣尘不可以居【湫下隘小嚣声尘土○湫子小反徐音秋又在酒反隘于卖反嚣许骄反又五髙反】请更诸爽垲者【杜爽明垲燥○垲苦代反】辞曰君之先臣容焉【杜先臣晏子之先人】臣不足以嗣之于臣侈矣【杜侈奢也】且小人近市朝夕得所求小人之利也敢烦里旅【杜旅众也不敢劳众为已宅】公笑曰子近市识贵贱乎对曰既利之敢不识乎公曰何贵何贱于是景公繁于刑【杜繁多也】有鬻踊者故对曰踊贵屦贱既已告于君故与叔向语而称之【传防晏子令不与张趯同讥○鬻羊六反卖也】景公为是省于刑君子曰仁人之言其利博哉晏子一言而齐侯省刑诗曰君子如祉乱庶遄已【杜诗小雅如行也祉福也遄疾也言君子行福则庶几乱疾止也○为干伪反省所景反下同祉音耻遄市专反】其是之谓乎及晏子如晋公更其宅反则成矣既拜【杜拜谢新宅】乃毁之而为里室皆如其旧【杜本坏里室以大晏子之宅故复之○坏音怪】则使宅人反之【林使其宅之人各还其故室】且诗曰非宅是卜唯邻是卜【杜卜良邻○谚音彦】二三子先卜邻矣【二三子谓邻人】违卜不祥君子不犯非礼【去俭即奢为非礼】小人不犯不祥【林违卜迁居为不祥】古之制也吾敢违诸乎卒复其旧宅【林卒复其隣人之旧宅】公弗许因陈桓子以请乃许之【传言齐晋之衰贤臣怀忧且言陈氏之兴】○夏四月郑伯如晋公孙段相甚敬而卑礼无违者晋侯嘉焉授之以策【杜策赐命之书○相息亮反】曰子丰有劳于晋国【子丰段之父】余闻而弗忘赐女州田【杜州县今属河内郡○女音汝】以胙乃旧勲【林以胙报汝父旧日之勲劳】伯石再拜稽首受策以出君子曰礼其人之急也乎【林言人莫急于礼】伯石之汰也【杜汰骄也○汰音泰】一为礼于晋犹荷其禄况以礼终始乎诗曰人而无礼胡不遄死其是之谓乎【林反证伯石有礼可取○荷戸可反任也】初州县栾豹之邑也【杜栾豹盈族】及栾氏亡【林在襄二十三年】范宣子赵文子韩宣子皆欲之文子曰温吾县也【州本属温温赵氏邑】二宣子曰自郤称以别三传矣【杜郤称晋大夫始受州自是州与温别至今传三家○称尺证反以别絶句传直尊反】晋之别县不唯州谁获治之【杜言县邑既别甚多无有得追而治取之】文子病之乃舍之二子曰吾不可以正议而自与也【林言我不可以正议责人而自取其邑○舍音赦又音舍下同】皆舍之及文子为政赵获曰可以取州矣【获赵文子之子】文子曰退【使获退也】二子之言义也【杜二子二宣子也】违义祸也余不能治余县又焉用州【林我若招祸且将不能治我之县又安用州为哉○焉于防反】其以徼祸也君子曰弗知实难【杜患不知祸所起】知而弗从祸莫大焉有言州必死【杜有敢言取州者坐以死罪】丰氏故主韩氏【故犹旧也丰氏至晋旧以韩氏为主人】伯石之获州也韩宣子为之请之为其复取之之故【后若还晋因自欲取之为十年丰氏归州张本○为于伪反】○五月叔弓如滕葬滕成公子服椒为介及郊遇懿伯之忌敬子不入【杜忌怨也懿伯椒之叔父敬子叔弓也叔弓礼椒为之辟仇】恵伯曰公事有公利无私忌椒请先入乃先受馆敬子从之【杜恵伯子服椒也传言叔弓之有礼】○晋韩起如齐逆女【杜为平公逆】公孙虿为少姜之有宠也以其子更公女而嫁公子【更嫁公女○虿敕迈反】人谓宣子子尾欺晋晋胡受之宣子曰我欲得齐而逺其宠宠将来乎【杜宠谓子尾林我欲得齐人之心子尾有宠于齐而我反疎逺之子尾其将以齐归我乎○逺于万反】○秋七月郑罕虎如晋贺夫人且告曰楚人日徴敝邑以不朝立王之故【杜楚灵王新立】敝邑之徃则畏执事其谓寡君而固有外心其不徃则宋之盟云【杜云交相见】进退罪也【林徃朝则恐得罪于晋不徃则恐得罪于楚】寡君使虎布之【杜布陈也】宣子使叔向对曰君若辱有寡君在楚何害【林言郑君若有心服事晋君虽在楚国何害于好】修宋盟也君苟思盟寡君乃知免于戾矣君若不有寡君虽朝夕辱于敝邑寡君猜焉【猜疑也○猜七才反】君实有心何辱命焉【杜言若有事晋心至楚可不须告】君其徃也苟有寡君在楚犹在晋也张趯使谓大叔曰自子之归也【归在此年春】小人粪除先人之敝庐曰子其将来今子皮实来小人失望大叔曰吉贱不获来【杜贱非上卿】畏大国尊夫人也且孟曰而将无事吉庶几焉【杜孟张趯也庶几如趯言】○小邾穆公来朝季武子欲卑之【不欲以诸侯礼待之】穆叔曰不可曹滕二邾实不忘我好敬以逆之犹惧其贰又卑一睦焉【一睦谓小邾】逆羣好也【林是不顺和好而逆众心也○好呼报反】其如旧而加敬焉志曰能敬无灾又曰敬逆来者天所福也季孙从之○八月大雩旱也○齐侯田于莒【杜莒齐东竟】卢蒲嫳见泣且请曰余髪如此种种余奚能为【杜嫳庆封之党襄二十八年放之于竟种种短也自言衰老不能复为害○嫳普结反又因舌反见贤遍反种章勇反】公曰诺吾告二子【杜二子子雅子尾】归而告之子尾欲复之子雅不可曰彼其髪短而心甚长其或寝处我矣【林彼谓卢蒲嫳其髪虽短而心之所图甚长襄二十八年卢蒲嫳谓子雅子尾譬如禽兽吾寝处之矣故子雅谓其不可测以此为对】九月子雅放卢蒲嫳于北燕【杜恐其复作乱】○燕简公多嬖宠欲去诸大夫而立其宠人冬燕大夫比以杀公之外嬖【杜比相亲比○比毘志反】公惧奔齐书曰北燕伯款出奔齐罪之也【款罪轻于卫衎重于蔡朱故举中示例】○十月郑伯如楚子产相楚子享之赋吉日【杜吉日诗小雅宣王田猎之诗楚王欲与郑伯共田故赋之○相息亮反】既享子产乃具田备王以田江南之梦【楚之云梦跨江南北○梦如字徐莫公反】○齐公孙灶卒【杜灶子雅】司马灶见晏子【司马灶齐大夫】曰又丧子雅矣晏子曰惜也子旗不免殆哉【林子旗子雅之子其父既死子旗必不免于危殆也杜以其不臣○丧息浪反】姜族弱矣而妫将始昌【杜妫陈氏○妫九危反】二恵竞爽犹可【林子雅子尾皆齐恵公之孙竞彊也爽明也言子雅子尾二恵彊明犹可以为国】又弱一个焉姜其危哉【林宗族公室之枝叶也姜之公族衰落国必危矣故齐终为陈氏所有○个古贺反】
　　经【癸亥】四年春王正月大雨雹【当雪而雹故以为灾而书之○雨于付反传同雹蒲学反】○夏楚子蔡侯陈侯郑伯许男徐子滕子顿子胡子沈子小邾子宋世子佐淮夷防于申【杜楚灵王始合诸侯林楚专合诸侯始此以楚庄之贤辰陵之盟从之者陈郑焉耳申之防合十有二国楚之得志于中国未有盛于此时也○沈音审】○楚人执徐子【杜称人以执以不道于其民告林书执徐子危防申之诸侯也】○秋七月楚子蔡侯陈侯许男顿子胡子沈子淮夷伐吴【杜因申防以伐吴不言诸侯者郑徐滕小邾宋不在故也胡国汝阴县西北有胡城】执齐庆封杀之【楚子欲行霸为齐讨庆封故称齐】遂灭赖○九月取鄫【鄫莒邑传例曰克邑不用师徒曰取○鄫才陵反】○冬十有二月乙卯叔孙豹卒
　　传四年春王正月许男如楚楚子止之【欲与俱田】遂止郑伯复田江南许男与焉【杜前年楚子已与郑伯田江南故言复○与音预】使椒举如晋求诸侯【林楚灵王欲专防诸侯使椒举徃晋求之】二君待之【杜二君郑许】椒举致命曰寡君使举曰日君有恵赐盟于宋【宋盟在襄二十七年】曰晋楚之从交相见也以嵗之不易【杜不易言有难○易以豉反】寡人愿结驩于二三君【杜欲得诸侯谋事补阙○驩唤端反】使举请问君若苟无四方之虞【杜虞度也○间音闲又如字】则愿假宠以请于诸侯【杜欲借君之威宠以致诸侯】晋侯欲勿许司马侯曰不可楚王方侈天或者欲逞其心以厚其毒而降之罚未可知也其使能终亦未可知也晋楚唯天所相【杜相助也○逞勅景反相息亮反】不可与争君其许之而修徳以待其归【杜增修晋徳以待楚君之所归】若归于徳吾犹将事之况诸侯乎若适淫虐楚将弃之【林虽楚国犹将弃之不以为君】吾又谁与争公曰晋有三不殆其何敌之有【殆危也○殆直改反】国险而多马齐楚多难【林表里山河是国险也冀北产马是多马也齐楚多簒弑之祸是多难也】有是三者何乡而不济对曰恃险与马而虞邻国之难是三殆也四岳【林东岳岱山在兖州西岳华山在雍州南岳卫山在荆州北岳恒山在冀州○乡许亮反】三涂【林山名大行轘辕崤黾也在河南陆浑县南】阳城【在阳城县城北】大室【杜在河南阳城县西南林即中岳嵩高山也在豫州○大音泰下同】荆山【在新城汴乡县南】中南【在始平武功县南】九州之险也是不一姓【杜虽是天下至险无徳则灭亡】冀之北土【燕代】马之所生无兴国焉恃险与马不可以为固也从古以然是以先王务修徳音以亨神人【林亨通也幽则徳通于神明则徳通于人○亨许庚反】不闻其务险与马也邻国之难不可虞也或多难以固其国啓其疆土或无难以丧其国失其守宇【杜于国则四垂为字○疆居良反丧息浪反下同】若何虞难齐有仲孙之难而获桓公至今赖之【杜仲孙公孙无知事在庄九年】晋有里防之难而获文公是以为盟主【里克防郑事在僖九年】卫邢无难敌亦丧之【闵二年狄灭卫僖二十五年卫灭邢○邢音刑】故人之难不可虞也恃此三者而不修政徳亡于不暇又何能济君其许之纣作淫虐文王恵和殷是以陨周是以兴夫岂争诸侯【林殷以不徳而陨灭周以有徳而兴盛兴亡惟在于徳岂在争诸侯哉】乃许楚使使叔向对曰寡君有社稷之事是以不获春秋时见【杜言不得自徃谦辞○使所吏反见贤遍反】诸侯君实有之何辱命焉椒举遂请昏【盖楚子遣举时兼使求昏】晋侯许之楚子问于子产【林子产时从郑简公在楚故楚子问之】曰晋其许我诸侯乎对曰许君晋君少安不在诸侯【杜安于小小不能逺图】其大夫多求【杜贪也】莫匡其君在宋之盟又曰如一【晋楚同也】若不许君将焉用之【焉用宋盟○焉于防反】王曰诸侯其来乎对曰必来从宋之盟承君之欢不畏大国【杜大国晋也】何故不来不来者其鲁卫曹邾乎曹畏宋邾畏鲁鲁卫偪于齐而亲于晋唯是不来其余君之所及也谁敢不至【杜言楚威力所能及○偪彼力反】王曰然则吾所求者无不可乎对曰求逞于人不可【逞快也求人以快意人必达之】与人同欲尽济【杜为下防申传】○大雨雹季武子问于申丰曰雹可御乎【杜御止也申丰鲁大夫】对曰圣人在上无雹虽有不为灾古者日在北陆而藏氷【陆道也谓夏十二月日在虚危氷坚而藏之】西陆朝觌而出之【杜谓夏三月日在昴毕蛰虫出而用氷春分之中奎星朝见东方○朝如字觌徒厯反】其藏氷也深山穷谷固隂沍寒于是乎取之【林深山穷谷氷之所积固隂沍寒阳之所郁杜沍闭也必取积险之氷所以达道其气使不为灾○沍户故反】其出之也朝之禄位宾食丧祭于是乎用之【林朝廷之臣食禄在位者公私皆得用氷不独其君之用】其藏之也黑牡秬黍以享司寒【杜黑牡黑牲也秬黑黍也司寒冥北方之神故物皆用黑有事于氷故祭其神○牡筏后反秬音巨】其出之也桃弧棘矢以除其灾【杜桃弧棘箭所以攘除凶邪将御至尊故○弧音胡】其出入也时食肉之禄氷皆与焉【杜食肉之禄谓在朝廷治其职事就官食者○与音预】大夫命妇丧浴用氷【杜命妇大夫妻林天时向热则丧浴皆得用氷】祭寒而藏之【杜享司寒】献羔而啓之【杜谓二月春分献羔祭韭始开氷室】公始用之【杜公先用优尊】火出而毕赋【火星昏见东方谓三月四月中】自命夫命妇至于老疾无不受氷【杜老致仕在家者】山人取之县人传之【杜山人虞官县人遂属○传直专反】舆人纳之隶人藏之【杜舆隶皆贱官】夫水以风壮【杜水因风寒而坚】而以风出【顺春风而散用】其藏之也周【杜周密也】其用之也徧【杜及老疾】则冬无愆阳【杜愆过也谓冬温】夏无伏隂【杜伏隂谓夏寒】春无凄风【凄寒也○凄七西反】秋无苦雨【杜霖雨为人所患苦】雷出不震【杜震霆也】无菑霜雹疠疾不降【杜疠恶气也林时和故疠疾不降○菑音灾下同疠音例】民不天札【短折为天天死为札○札侧八反又音戏】今藏川池之氷弃而不用【杜既不藏深山穷谷之氷又大出不毕赋有余则弃之】风不越而杀雷不发而震【杜越散也言隂阳失序雷风为害○杀如字又色界反】雹之为菑谁能御之七月之卒章藏氷之道也【杜七月诗豳风卒章曰二之日凿氷冲冲谓十二月凿而取之三之日纳于凌隂凌隂氷室也四之日其蚤献羔祭韭谓二月春分蚤开氷室以荐宗庙】○夏诸侯如楚鲁卫曹邾不防曹邾自以为难公辞以时祭卫侯辞以疾【杜如子产言○难乃旦反】郑伯先待于申【林自楚先至防地】六月丙午楚子合诸侯于申椒举言于楚子曰臣闻诸侯无归礼以为归【林诸侯无常依归惟有礼者乃依归之】今君始得诸侯其慎礼矣霸之济否在此防也夏啓有钧台之享【杜啓禹子也河南阳翟县南有钧台陂盖啓享诸侯于此】商汤有景亳之命【河南巩县西南有汤亭或言亳即偃师○亳步各反】周武有孟津之誓【将伐纣也】成有岐阳之搜【杜周成王归自奄大搜于岐山之阳岐山在扶风美阳县西北】康有酆宫之朝【杜酆在始平鄠县东有灵台康王于是朝诸侯○酆芳弓反】穆有涂山之防【杜周穆王防诸侯于涂山涂山在寿春东北】齐桓有召陵之师【在僖四年○召上照反】晋文有践土之盟【在僖二十八年】君其何用【林君谓灵王当于六王二公之事择用何礼】宋向戌郑公孙侨在诸侯之良也君其选焉【杜选择所用○向舒亮反戍音恤侨其骄反】王曰吾用齐桓【用防召陵之礼】王使问礼于左师与子产左师曰小国习之大国用之敢不荐闻【言所闻谦示所未行】献公合诸侯之礼六【杜其礼六仪也宋爵公故献公礼】子产曰小国共职敢不荐守献伯子男防公之礼六【杜郑伯爵故献伯子男防公之礼其礼同所从言之异○共音恭守手又反】君子谓合左师善守先代子产善相小国王使椒举侍于后以规过【杜规正二子之过○相息亮反】卒事不规王问其故对曰礼吾未见者有六焉又何以规【杜左师子产所献六礼楚皆未尝行】宋太子佐后至王田于武城久而弗见椒举请辞焉【请王辞谢之】王使徃曰属有宗祧之事于武城【杜言为宗庙田猎○属章玉反适也祧他肜反】寡君将堕币焉敢谢后见【杜恨其后至故言将因诸侯防布币乃相见经并书宋太子佐知此言在防前○堕诗规反布也输反见如字又贤遍反】徐子吴出也以为贰焉故执诸申【言楚子以疑罪执诸侯】楚子示诸侯侈【杜自奢侈】椒举曰夫六王二公之事【六王啓汤武成康穆也二公齐桓晋文】皆所以示诸侯礼也诸侯所由用命也夏桀为仍之防有缗叛之【杜仍缗皆国名○缗亡中反】商纣为黎之搜东夷叛之【黎东夷国名】周幽为大室之盟戎狄叛之【杜大室中岳】皆所以示诸侯汰也诸侯所由弃命也今君以汰无乃不济乎王弗聴子产见左师曰吾不患楚矣汰而愎谏【林愎狠也汰侈而愎狠以拒谏诤○愎皮逼反】不过十年【林十数之小成也故知其不能过十年】左师曰然不十年侈其恶不逺逺恶而后弃【恶及逺方则人弃之】善亦如之徳逺而后兴【林善不积不足以成名故亦如恶久而复兴杜为十三年楚弑其君传】○秋七月楚子以诸侯伐吴宋大子郑伯先归【经所以更叙诸侯也时晋之属国皆归独言二国者郑伯久于楚宋太子不得时见故慰遣之】宋华费遂郑大夫从【杜从伐吴以答见慰○费扶味反从才用反】使屈申围朱方【朱方吴邑齐庆封所封也屈申屈荡之子○屈居勿反】八月甲申克之执齐庆封而尽灭其族【杜庆封以襄二十八年奔吴八月无甲申日误林楚假大义为齐讨庆封故尽灭庆氏之族】将戮庆封椒举曰臣闻无瑕者可以戮人庆封唯逆命是以在此【杜逆命谓性不恭顺】其肯从于戮乎【杜言不肯黙而从戮】播于诸侯焉用之【林播扬也将戮庆封而日播扬其恶于诸侯安用如此○焉于防反】王弗聴负之斧钺以徇于诸侯【林使庆封自负斧钺以徇告于诸侯使以为戒】使言曰无或如齐庆封弑其君弱其孤以盟其大夫【杜齐崔杼弑君庆封其党也故以弑君罪责之林襄二十五年盟于大宫日不与崔庆者】庆封曰无或如楚共王之庶子围弑其君兄之子麋而代之以盟诸侯王使速杀之遂以诸侯灭赖赖子面缚衔璧士袒舆榇从之造于中军【林赖子赖之君自缚惟露其面手缚故口衔璧以为质士袒衣舆载棺以从赖子之后示归死中军王所将故造焉○共音恭榇初觐反造七报反】王问诸椒举对曰成王克许【在僖六年】许僖公如是王亲释其缚受其璧焚其榇王从之【杜从举言○缚如字旧扶卧反】还赖于鄢【杜鄢楚邑○鄢于晩及又于建反】楚子欲迁许于赖使鬭韦龟与公子弃疾城之而还【杜为许城也韦龟子文之孙】申无宇曰楚祸之首将在此矣召诸侯而来伐国而克城竟莫校【杜谓筑城于外竟诸侯无与争○竟音境】王心不违【林王之欲心莫有违者】民其居乎【杜言将有事不得安也】民之不处其谁堪之不堪王命乃祸乱也○九月取鄫言易也莒乱着丘公立而不抚鄫鄫叛而来故曰取凡克邑不用师徒曰取【杜着丘公去疾也不书奔者溃散而来将帅微也重发创者以通叛而自来○易以豉反着直居反徐直据反】○郑子产作丘赋【丘十六井当出马一匹牛三头今子产别赋其田如鲁之田赋田赋在哀十一年】国人谤之【杜谤毁也】曰其父死于路【谓子国为尉氏所杀】已为虿尾【林谓子产重赋毒害百姓如蜂虿之尾】以令于国国将若之何子寛以告【子寛郑大夫】子产曰何害苟利社稷死生以之【杜以用也】且吾闻为善者不改其度故能有济也民不可逞度不可改【杜度法也林欲为善者不改其所守之法度故能有成功民心不可使之逞快法度不可使之改变】诗曰礼义不愆何恤于人言【杜逸诗子产自以为权制济国于礼义无愆】吾不迁矣【杜迁移也】浑罕曰国氏其先亡乎【杜浑罕子寛林国氏以子产父字为氏也言其敛怨于民先亡○浑侯温反罕许但反】君子作法于凉其敝犹贪【林凉薄也言君子作法什一取民敛从其薄其流敝犹至于贪○凉音良徐音亮】作法于贪敝将若之何【言不可久行】姬在列者【杜在列国也】蔡及曹滕其先亡乎偪而无礼【林蔡偪楚曹滕偪宋又无礼以为之本】郑先卫亡偪而无法【林郑偪于晋楚而无法以为之备】政不率法而制于心民各有心何上之有【子产权时救急浑罕讥以正道】○冬吴伐楚入棘栎麻【杜棘栎麻皆楚东鄙邑谯国鄼县东北有棘亭汝隂新蔡县东北有栎亭○栎力狄反徐失灼反】以报朱方之役【未方役在此年秋】楚沈尹射奔命于夏汭【夏汭汉水曲入江今夏口也吴兵在东北楚盛兵在东南以絶其后○射食夜反又食亦反汭如鋭反】箴尹宜咎城钟离【宜咎本陈大夫襄二十四年奔楚○箴之林反】防啓疆城巢然丹城州来【然丹郑穆公孙襄十九年奔楚○防子委反疆其良反又居良反】东国水不可以城【杜东国郡赖之故国也时大水不可兴城筑之役】彭生罢赖之师【杜彭生楚大失罢鬬韦龟城赖之师○罢皮买反徐甫绮反】○初穆子去叔孙氏及庚宗【杜成十六年辟侨如之难奔齐庚宗鲁地】遇妇人使私为食而宿焉问其行告之故哭而送之【杜妇人闻而哭之】适齐娶于国氏【国氏齐正卿姜姓】生孟丙仲壬梦天压已弗胜【林穆子梦天坠压已力不能胜○压于申反又于輙反胜音升下同】顾而见人黑而上偻【林色黑而肩上偻伛○偻力主反】深目而豭喙【林目深而口象猪○豭音加喙许秽反】号之曰牛助余乃胜之旦而皆召其徒无之【杜徒从者林穆子夜梦既旦皆召其徒党而视之无人相貌名牛与所梦相似○号胡到反又戸刀反下同】且曰志之【杜志识也】及宣伯奔齐馈之【杜宣伯侨如穆子之兄成十六年奔齐穆子馈宣伯○馈求位反饷也】宣伯曰鲁以先子之故【杜先子宣伯生人】将存吾宗必召女召女何如对曰愿之久矣【杜兄始为乱已则有今日之愿盖忿言○女音汝下同】鲁人召之不告而归【林不告侨如而归】既立【杜在齐生孟丙仲壬鲁召之立为卿襄二年始见经】所宿庚宗之妇人献以雉【杜献穆子】问其姓【杜问有子否○女生日姓姓谓子也】对曰余子长矣能奉雉而从我矣【杜襄二年竖牛五六嵗○长丁丈反下同奉芳勇反】召而见之则所梦也未问其名号之曰牛【林试号其名曰牛以验所梦】曰唯皆召其徒使视之遂使为竖【竖小臣也传言从梦未必吉○唯维癸反徐以永反】有宠【林穆子以牛应梦故宠爱之】长使为政【杜为家政】公孙明知叔孙于齐【杜公孙明齐大夫子明也与叔孙相亲知】归未逆国姜子明取之【○国姜孟仲母○姜七佳反又如字】故怒其子长而后使逆之【杜子孟丙仲壬】田于丘莸【林穆子田猎于丘莸之地○莸音由】遂遇疾焉竖牛欲乱其室而有之强与孟盟不可【杜欲使从已孟不肯○强其丈反下同】叔孙为孟钟【林叔孙为其子孟丙铸钟○为于伪反又如字】曰尔未际【杜际接也孟未与诸大夫相接也】飨大夫以落之【以豭猪血衅钟曰落】既具【杜飨礼具】使竖牛请日【杜请飨日】入弗谒【杜谒白也林竖牛既入弗谒告于叔孙】出命之日【杜许命日】及宾至闻钟声【林叔孙不知享宾闻钟声而怪之】牛曰孟有北妇人之客【杜北妇人国姜也客谓公孙明林盖竖牛投穆子所忌谓孟丙享公孙明以落钟】怒将徃牛止之宾出使拘而杀诸外【杜杀孟丙】牛又强与仲盟不可仲与公御莱书观于公【杜莱书公御士名仲与之私游观于公宫○莱音来观古乱反又如字】公与之环【林赐玉环】使牛入示之【林仲壬使竖牛以赐环入示叔孙】入不示出命佩之牛谓叔孙见仲而何【杜而何如何○见贤遍反下同】叔孙曰何为【杜怪牛言】曰不见既自见矣【杜言仲已自徃见公】公与之环而佩之矣遂逐之奔齐疾急命召仲牛许而不召杜泄见告之饥渇授之戈【杜杜泄叔孙氏宰也牛不食叔孙叔孙怒欲使杜泄杀之○泄息列反】对曰求之而至又何去焉【杜言求食可得无为去竖牛盖杜泄力不能去设辞以勉】竖牛曰夫子疾病不欲见人使寘馈于个而退【杜寘置也个东西厢○寘之豉反个东贺反】牛弗进则置虚命彻【杜冩器令空示若叔孙已食命去之】十二月癸丑叔孙不食乙卯卒【杜二日絶粮】牛立昭子而相之【昭子豹之庶子叔孙婼也○相息亮反】公使杜泄葬叔孙竖牛赂叔仲昭子与南遗【杜昭子叔仲带也南遗季氏家臣】使恶杜泄于季孙而去之【杜憎泄不与已同志○恶乌路反】杜泄将以路葬且尽卿礼【杜路王所赐叔孙车】南遗谓季孙曰叔孙未乗路葬焉用之且冢卿无路介卿以葬不亦左乎【杜卿谓季孙介次也左不便○焉于防反下同左如字旧音佐】季孙曰然使杜泄舍路【杜舍置也○舍式夜反或音舍】不可曰夫子受命于朝而聘于王【杜在襄二十四年夫子谓叔孙】王思旧勲而赐之路【杜感其有礼以念其先人】复命而致之君【杜豹不敢自乗】君不敢逆王命而复赐之使三官书之吾子为司徒实书名【杜谓季孙也书名定位号】夫子为司马与工正书服【杜谓叔孙也服车服之器工正所书】孟孙为司空以书勲【杜勲功也】今死而弗以是弃君命也书在公府而弗以是废三官也【杜书名书服书勲皆在公府而弗用是废三官之所书也】若命服生弗敢服死又不以将焉用之乃使以葬季孙谋去中军竖牛曰夫子固欲去之【杜诬叔孙以媚季孙】


　　左传杜林合注卷三十五
　　钦定四库全书
　　左传杜林合注卷三十六　明　王道焜
　　赵如源　同编
　　昭公三
　　经【甲子】五年春王正月舍中军【林襄十一年始主中军至是舍之舍中军从祀先公皆善辞也非国史无以知舍中军为季氏専鲁从祀先公为阳虎専季氏也○舍音舍传同】○楚杀其大夫屈申【书名罪之】○公如晋○夏莒牟夷以牟娄友防兹来奔【杜城阳平昌县西南有防亭姑幕县东北有兹亭林牟娄防兹莒三邑○牟亡侯反】○秋七月公至自晋○戊辰叔弓帅师败莒布于蚡泉【蚡泉鲁地○蚡扶粉反】○秦伯卒【杜无传不书名未同盟林景公卒子哀公卒】○冬楚子蔡侯陈侯许男顿子沈子徐人越人伐吴【林越始见经而常夀过得称人越骤强也通吴以疲楚者晋谋之失也通越以困吴者楚谋之失也】
　　传五年春王正月舍中军卑公室也【罢中军季孙称左师孟氏称右师叔孙氏则自以知孙为军名】毁中军于施氏成诸臧氏【杜季孙不欲亲其议勑二家防诸大夫发毁置之计又取其令名○臧子郎反】初作中军三分公室而各有其一【三家各有一军家属】季氏尽征之【无所入于公】叔孙氏臣其子弟【以父兄归公】孟氏取其半焉【复以子弟之半归公】及其舍之也四分公室季氏择二【杜简择取二分】二子各一皆尽征之而贡于公【杜国人尽属三家三家随时献公而已】以书使杜泄告于殡【杜告叔孙之柩○殡必刃反】曰子固欲毁中军既毁之矣故告杜泄曰夫子唯不欲毁也故盟诸僖闳诅诸五父之衢【昔在襄十一年○诅侧虑反】受其书而投之【杜投掷也林受季孙之书而投弃之不以告】帅士而哭之【痛叔孙之见诬】叔仲子谓季孙曰【林叔仲子即叔仲带受竖牛赂恶杜泄者】带受命于子叔孙曰葬鲜者自西门【不以寿终为鲜西门非鲁朝正门○鲜音仙徐息浅反】季孙命杜泄【杜命使从西门】杜泄曰卿丧自朝鲁礼也【杜从生存朝觐之正路】吾子为国政未改礼而又迁之【林吾子谓季孙为鲁国之政未改典礼而又迁易其法】羣臣惧死不敢自也【自从也】既葬而行【杜善杜泄能辟祸】仲至自齐【林仲壬闻父丧而来】季孙欲立之南遗曰叔孙氏厚则季氏薄彼实家乱子勿与知不亦可乎南遗使国人助竖牛以攻诸大库之庭【攻仲壬也鲁城内有大庭氏之虚于其上作库○与音预】司宫射之中目而死竖牛取东鄙三十邑以与南遗【杜取叔孙氏邑○射食亦反中丁仲反】昭子即位朝其家众曰竖牛祸叔孙氏使乱大从【杜使从于乱林使乱大和顺之道○从如字】杀适立庶又披其邑将以赦罪【披析也谓以邑与南遗昭子不知竖牛饿杀其父故但言其见罪○适丁厯反披普皮反】罪莫大焉必速杀之竖牛惧奔齐孟仲之子【林孟丙仲壬之子】杀诸塞闗之外【杜齐鲁界上阙○塞悉代反】投其首于宁风之棘上【宁风齐地】仲尼曰叔孙昭子之不劳不可能也【杜不以立已为功劳据其所言善之时鲁人不以饯死语昭子】周任有言曰为政者不赏私劳不罚私怨诗云有觉徳行四国顺之【杜诗大雅觉直也言徳行直则四方顺从之○任音壬行下孟反】初穆子之生也庄叔以周易筮之【杜庄叔穆子父得臣也】遇明夷【离下坤上明夷】之谦【艮下坤上谦明夷初九变为谦】以示卜楚丘【杜楚丘卜人姓名】曰是将行【林此子主先出奔】而归为子祀【杜奉祭祀】以谗人入其名曰牛卒以馁死明夷日也【林雏为日明入地中故为夷伤】日之数十【杜甲至癸】故有十时亦当十位【日中当王食时当公平旦为卿鸡鸣为士夜半为皂人定为舆黄昏为隶日入为僚脯时为仆日昳为台隅中日出阙不在第尊王公旷其位】自王以下其二为公其三为卿【林王天子也天子至尊故居盛位公诸侯降于天子故其位居于第二卿大夫也降于诸侯故其位居于第三】日上其中【杜日中盛明故以当王】食日为二【杜公位】旦日为三【杜卿位】明夷之谦明而未融其当旦乎【杜融朗也离在坤下日在地中之象又变为谦谦道卑退故曰明而未融日明未融故曰其当旦乎】故曰为子祀【杜庄叔卿也卜豹为卿故知为子祀】日之谦当鸟故曰明夷于飞【杜离为日为鸟离变为谦日光不足故当鸟鸟飞行故曰于飞】明而未融故曰垂其翼【于日为未融于乌为垂翼】象日之动【林日动物也虽有夷伤其动不爽君子象之】故曰君子于行【明夷初九得位有应君子象也在明伤之世居谦下之位故将辟难而行】当三在旦故曰三日不食【旦位在三又非食时故日三日不食】离火也艮山也离为火火焚山山败【林离属南方故为火离变为艮为火焚山火焚山则革木焦枯山败可知】于人为言【艮为言】败言为谗【杜为离所焚故言败】故曰有攸徃主人有言言必谗也【杜离变为艮故言有所徃徃而见烧故主人有言言而见败故必谗言】纯离为牛【仕易离上离下离畜牝牛吉故言纯离为牛】世乱谗胜胜将适离故曰其名曰牛【杜离焚山则离胜譬世乱则谗胜山焚则离独存故知名牛也竖牛非牝牛故不吉】谦不足飞不翔【杜谦道冲退故飞不逺翔】垂不峻翼不广【杜峻髙也翼垂下故不能广逺】故曰其为子后乎【杜不逺翔故知不逺去】吾子亚卿也抑少不终【杜旦日正卿之位庄叔父子世为亚卿位不足以终尽卦体盖引而致之】○楚子以屈申为贰于吴乃杀之【杜造生贰心】以屈生为莫敖【杜生屈建子】使与令尹子荡如晋逆女【林子荡即防罢】过郑郑伯劳子荡于汜劳屈生于菟氏【林汜菟氏皆郑地所以别劳二使者尽敬也○过古禾反劳力报反后皆同汜扶严反菟大胡反】晋侯送女于邢丘子产相郑伯防晋侯于邢丘【杜传言楚强诸侯畏敬其使○相息亮反】○公如晋【即位而徃见】自郊劳至于赠贿【杜来有郊劳去有赠贿】无失礼【杜揖让之礼】晋侯谓女叔齐曰【林女叔齐即司马侯○女音汝】鲁侯不亦善于礼乎对曰鲁侯焉知礼公曰何为自郊劳至于赠贿礼无违者何故不知对曰是仪也不可谓礼【林言揖让进退此仪文也不可谓之礼经○焉于防反】礼所以守其国行其政令无失其民者也今政令在家【林在大夫】不能取也有子家羁弗能用也【杜羁庄公孙懿伯也林此言昭公不知礼无以守其国家○羁居宜反】奸大国之盟【林奸犯元年防虢之盟】陵虐小国【谓伐莒取郓】利人之难【杜谓徃年莒乱而取鄫○难乃旦反下同】不知其私【杜不自知有私难林此言昭公不知礼无以行其政令】公室四分民食于他【他谓三家也言鲁君与民无异】思莫在公不图其终【杜无为公谋终始者林此言昭公不知礼尽失其民○思息吏反谓羣臣虑也又如字】为国君难将及身不恤其所礼之本末将于此乎在【在恤民与忧国】而屑屑焉习仪以亟【杜言以习仪为急○屑先结反亟纪力反】言善于礼不亦逺乎君子谓叔侯于是乎知礼【杜时晋侯亦失政叔齐以此讽諌】○晋韩宣子如楚送女叔向为介郑子皮子大叔劳诸索氏【杜河南城臯县东有大索城○大音泰索悉洛反】大叔谓叔向曰楚王汰侈已甚子其戒之叔向曰汰侈已甚身之灾也焉能及人若奉吾币帛慎吾威仪守之以信行之以礼敬始而思终终无不复【林事虽已终皆可复行○焉于防反】从而不失仪【杜从顺也】敬而不失威道之以训辞奉之以旧法【林先王训辞道之以通其意奉使旧法奉之以致其命】考之以先王【杜以先王之礼成其好】度之以二国【度晋楚之势而行之○度待洛反】虽汰侈若我何及楚楚子朝其大夫曰晋君仇敌也苟得志焉无恤其他今其来者上卿上大夫也若吾以韩起为阍【杜刖足使守门○阍音昏】以羊舌为司宫【杜加宫刑○许乙反】足以辱晋吾亦得志矣可乎大夫莫对防啓疆曰可苟有其备何故不可耻匹夫不可以无备况耻国乎是以圣王务行礼不求耻人朝聘有珪【林朝聘之礼皆以珪为信上公圭九寸聘珪八寸侯伯珪七寸聘珪六寸子男琮璧五寸聘璧四寸臣降于君一等也】享頫有璋【林享頳服云献也以为献国所有杜云享也以为既朝聘而享享頫见也其义皆通有璋执璋以行礼也○视他吊反徐他雕反】小有述职【林诸侯适天子曰述职述所治国之功职也】大有巡功【林天子巡守曰巡功巡所守之功绩也】设机而不倚爵盈而不饮【林朝聘之礼有设机进爵之时朝礼虽亡而聘礼有其畧也聘义曰聘射之礼至大礼也质明而始行事日几中而后礼成非强有力者弗能行也故设机而不倚酒清人渇而不敢饮肉败人馁而不敢食故爵盈而不饮杜言务行礼○机音几】宴有好货【宴饮以货为好衣服车马在容所无○好呼执反】飱有陪鼎【熟食为飱陪加也加鼎所以厚殷勤○飱音孙】入有郊劳【宾至逆劳之于郊】出有赠贿【杜去则赠之以货贿】礼之至也国家之败失之道也则祸乱兴【杜失朝聘晏好之道】城濮之役【在僖二十八年】晋无楚备以败于邲【在宣十二年言兵祸始于城濮○邲皮必反】邲之役楚无晋备以败于鄢【在成十六年○鄢于晩反】自鄢以来晋不失备而加之以礼重之以睦【杜君臣和也○重直用反】是以楚弗能报而求亲焉既获姻亲又欲耻之以召冦讐备之若何【杜言何以为备】谁其重此【杜重怨也】若有其人耻之可也【杜谓有贤人以敌晋则可耻之】若其未有君亦图之晋之事君臣曰可矣求诸侯而麇至【杜麇羣也○麇丘陨反又其陨反】求昏而荐女【杜荐进也】君亲送之【林晋平公亲送女至于邢丘】上卿及上大夫致之犹欲耻之君其亦有备矣不然奈何韩起之下赵成中行吴魏舒范鞅知盈【杜五卿位在韩起之下皆三军之将佐也成赵武之子吴荀偃之子○行户郎反鞅于丈反知音智】羊舌之下祁午张趯籍谈女齐梁丙张骼辅跞苗贲皇皆诸侯之选也【杜言非凡人○趯他厯反骼古百反或音各跞力狄反音各反贲扶云反一音悉变反】韩襄为公族大夫韩须受命而使矣【襄韩无忌子也为公族大夫须起之门子年虽防已任出使○使所吏反】箕襄邢带叔禽叔椒子羽皆大家也韩赋七邑【林韩襄起之兄子箕襄邢带二人韩氏族韩须叔禽叔椒子羽四人皆韩起子凡七人人一邑】皆成县也【杜成县赋百乗也】羊舌四族皆彊家也【铜鞮伯华叔向叔鱼叔虎兄弟四人】晋人若丧韩起杨五卿八大夫【五卿赵成以下八大夫祁午以下○丧息浪反叔向本羊舌氏食采于于杨故又号杨】辅韩须杨石【石叔向子食我也】因其十家九县【杜韩氏七羊舌氏四而言十家举大数也羊舌四家其二县故但言彊家】长毂七百【长毂戎车也县百乗】其余四十县遗守四干【计遗守国者尚有四千乗○遗唯季反】奋其武怒以报其大耻伯华谋之【杜伯华叔向兄】中行伯魏舒帅之【杜伯中行吴】其蔑不济矣君将以亲易怨【杜失婚姻之亲】实无礼以速冦而未有其备使羣臣徃遗之禽【林使楚之羣臣徃遗晋之禽获】以逞君心何不可之有【林反説何有不可言其甚不可也】王曰不谷之过也大夫无辱【杜谢防啓疆】厚为韩子礼王欲敖叔向以其所不知而不能【言叔向之多知○敖五报反所不知絶句】亦厚其礼韩起反郑伯劳诸圉【圉郑地名】辞不敢见礼也【杜奉使君命未反故○见贤遍反】○郑罕虎如齐娶于子尾氏【杜自为逆也】晏子骤见之陈桓子问其故对曰能用善人民之主也【杜谓授子产政】○夏莒牟夷以牟娄及防兹来奔牟夷非卿而书尊地也【尊重也重地故书以名其人终为不义】莒人愬于晋【杜愬鲁受牟夷○愬悉路反】晋侯欲止公范献子曰不可人朝而执之诱也讨不以师而诱以成之惰也为盟主而犯此二者无乃不可乎请归之闲而以师讨之【杜闲暇也○闲音闲又如字】乃归公秋七月公至自晋莒人来讨【杜讨受牟夷】不设备【林莒人不设攻战之备】戊辰叔弓败诸蚡泉莒未陈也【嫌君臣异故重发例○陈直觐反】○冬十月楚子以诸侯及东夷伐吴以报棘栎麻之役【役在四年】防射以繁之师防于夏汭【林防射楚大夫杜防楚子○射食夜反又食亦反】越大夫常夀过帅师防楚子于琐【琐楚地○过古禾反】闻吴师出防啓疆帅师从之【杜从吴师也】遽不设备吴人败诸鹊岸【庐江舒县有鹊尾渚○遽其据反】楚子以驲至于罗汭【杜驲也罗水名○驲人实反】吴子使其弟蹶由犒师【杜犒劳○蹶居卫反犒苦报反】楚人执之将以衅鼓王使问焉曰女卜来吉乎对曰吉寡君闻君将治兵于敝邑卜之以守龟【林卜之以守国之龟○女音汝守手又反下同】曰余亟使人犒师请行以观王怒之疾徐而为之备尚克知之【林言我急使人徃劳楚师以观楚王忿怒之缓急而为之战守之备庶几能知其意言吴卜龟如此○亟纪力反】龟兆告吉曰克可知也【林卜龟之辞止此】君若驩焉好逆使臣兹敝邑休怠【杜林解也○好呼报反使所吏反下并同】而忘其死亡无日矣今君奋焉震电冯怒【杜冯盛也林奋发盛怒如雷震电制○冯皮水反】虐执使臣将以衅鼓则吴知所备矣敝邑虽羸若早修完【杜完器备○羸力危反】其可以息师【杜息兴之师】难易有备【林度事势之难易而有其备○易以防反】可谓吉矣且吴社稷是卜岂为一人使臣获衅军鼓而敝邑知备以御不虞其为吉孰大焉国之守龟其何事不卜【言常卜○岂为于伪反】一臧一否其谁能常之【林不可必其常吉○否悲矣反旧方育反】城濮之兆其报在邲【杜城濮战楚卜吉其效乃在邲】今此行也其庸有报志【杜言吴有报楚意】乃弗杀楚师济于罗汭沈尹赤防楚子【林沈尹赤楚大夫】次于莱山防射帅繁之师先入南怀楚师从之及汝清【杜南懐汝清皆楚界】吴不可入【杜有备】楚子遂观兵于坻箕之山【杜观示也○坻直夷反】是行也吴早设备楚无功而还以蹶由归楚子惧吴使沈尹射待命于巢防啓疆待命于雩娄礼也【杜善有备○雩音于徐泥于反娄力侯反徐力俱反】○秦后子复归于秦【杜元年奔晋】景公卒故也【终五稔之言】
　　经【乙丑】六年春王正月杞伯益姑卒【杜再同盟林文公卒平公立】○葬秦景公○夏季孙宿如晋○葬杞文公【无传】○宋华合比出奔卫【杜合比事君不以道自取奔亡书名罪之○华户化反比如字又昆志反】○秋九月大雩○楚防罢帅师伐吴【○罢音皮】○冬叔弓如楚○齐侯伐北燕
　　传六年春王正月杞文公卒吊如同盟礼也【杜鲁怨杞因晋取其田而今不废丧纪故礼之】大夫如秦葬景公礼也【合先王士吊大夫送葬之礼】○二月郑人铸刑书【铸刑书于鼎以为国之常法】叔向使诒子产书【杜诒遗也○诒以之反】曰始吾有虞于子【虞度也言准度子产以为已法】今则已矣【已止也】昔先王议事以制不为刑辟惧民之有争心也【杜临事制刑不豫设法也法豫设则民知争端○辟婢亦反下皆同】犹不可禁御是故闲之以义纠之以政行之以礼守之以信奉之以仁【林防闲以义使得其宜纠举以政使莫不正施行以礼使莫不敬讳守以信使莫不实奉养乏以仁心使若民若物各得其所】制为禄位以劝其从【杜劝从教】严防刑罚以威其淫【杜淫放也○防丁乱反下同】惧其未也【林惧其未尽治民之道】故诲之以忠耸之以行【杜声惧也○耸息勇反行下孟反】敎之以务【杜时所急】使之以和【杜説以使民】临之以敬涖之以彊【施之于事为涖○涖音利又音类】防之以刚【杜义防恩】犹求圣哲之上明察之官【上公王也官卿大夫也】忠信之长慈恵之师民于是乎可任使也而不生祸乱【林礼义洋溢祸乱消弭○长丁丈反】民知有辟则不忌于上【权移于法故民不畏上】并有争心以征于书而徼幸以成之【杜因危文以生争缘徼幸以成其巧伪○徼古尧反巧如字又苦孝反】弗可为矣【杜如此则有罪者或至幸免无罪者或堕飞文民不可得以治也】夏有乱政而作禹刑商有乱政而作汤刑【杜夏商之乱着禹汤之法言不能议事以制】周有乱政而作九刑【杜周之衰亦为刑书谓之九刑林按书吕刑周穆王享国百年耄荒度作刑以告四方恐即此也】三辟之兴皆叔世也【杜言刑书不起于始盛之世】今吾子相郑国作封洫【在襄三十年○相息亮反】立谤政【杜作丘赋在四年】制参辟铸刑书【杜制参辟谓用三代之末法○参七南反一音三】将以靖民不亦难乎诗曰仪式刑文王之徳日靖四方【杜诗颂言文王以徳为仪式故能日有安靖四方之功刑法也】又曰仪刑文王万邦作孚【杜诗大雅言文王作仪法为天下所信孚信也】如是何辟之有【杜言诗唯以徳兴信不以刑也】民知争端矣将弃礼而征于书【杜以刑书为徴】锥刀之末将尽争之【杜锥刀末喻小事】乱狱滋丰贿赂并行【林或以贿赂文致人罪或以贿赂幸脱刑辟】终子之世郑其败乎闻之国将亡必多制【杜数改法】其此之谓乎复书曰若吾子之言【杜复报也】侨不才不能及子孙吾以救世也既不承命敢忘大恵【林言我无才能不能为后世子孙虑吾以救当世之弊也既不能承顺教命改其所为敢忘叔向箴戒之大恵】士文伯曰火见郑其火乎【火心星也周五月昏见○见贤遍反】火未出而作火以铸刑器【刑器鼎也】藏争辟焉【林藏争罪之法也】火如象之不火何为【杜象类也同气相求火未出而用火相感而致灾】○夏季孙宿如晋拜莒田也【谢前年受牟夷邑不见讨】晋侯享之有加笾【笾豆之数多于常礼】武子退使行人告曰小国之事大国也苟免于讨不敢求贶【杜贶赐也】得贶不过三献【周礼大夫三献】今豆有加下臣弗堪【林下臣季武子自谓言弗能当此贶赐】无乃戾也【杜惧以不堪为罪】韩宣子曰寡君以为驩也【杜以加礼致驩心○驩音欢】对曰寡君犹未敢【杜未敢当此加也】况下臣君之也敢闻加贶固请彻加而后卒事晋人以为知礼重其好货【杜晏好之货○好呼报反】○宋寺人柳有宠【杜有宠于平公○柳良久反寺人名】大子佐恶之华合比曰我杀之【杜欲以求媚大子○恶乌路反】柳闻之乃坎用牲埋书【林掘地为坎用牲埋盟书诈为盟处】而告公曰合比将纳亡人之族【亡人华臣也襄十七年奔卫】既盟于北郭矣公使视之有焉遂逐华合比合比犇卫于是华亥欲代右师【杜亥合比弟欲得合比处】乃与寺人栁比从为之徴曰闻之久矣【杜闻合比欲纳华臣○比昆志反】公使代之【代合比为右师】见于左师【杜左师向戍○见贤遍反又如字】左师曰女夫也必亡【杜夫谓华亥○女音汝下同夫方于反】女丧而宗室于人何有人亦于女何有【杜言合比与汝同宗汝忍丧而亡之所厚者薄无所不薄且何有于他人出乎尔者反乎尔者也故人亦不能有爱于汝○丧息浪反】诗曰宗子维城毋俾城坏毋独斯畏【杜诗大雅林言宗子之固若城毋使宗室衰落若城之有堕坏城坏则藩屏皆坏独居则亲戚叛之可畏者至矣】女其畏哉【为二十年华亥出奔传】○六月丙戌郑灾【终士文伯之言】○楚公子弃疾如晋报韩子也【报前年送女】过郑郑罕虎公孙侨游吉从郑伯以劳诸柤辞不敢见【杜不敢当国君之劳柤郑地○过古卧反又古禾反从才用反或如字劳力报反下同相侧加反见贤遍反下同】固请见之见如见王【见郑伯如见楚王言弃疾共而有礼】以其乗马八匹私面【私见郑伯○乗绳证反】见子皮如上卿【如见楚卿】以马六匹见子产以马四匹见子大叔以马二匹【降杀以两】禁刍牧采樵【林禁止刍牧牛羊者采樵供焚者】不入田【不犯田种】不樵树不采蓺【林不伐嘉树为樵不采蓺种为刍】不抽屋不强匄誓曰有犯命者君子废小人降【君子则废黜不得居位小人则退给下剧也○强其丈反又其良反匄音盖乞也】舍不为暴主不慁宾【杜慁患也林其所舍止不为暴虐主人不以宾客为患○慁户困反】徃来如是郑三卿皆知其将为王也【林三卿罕虎公孙侨游吉皆知弃疾将为楚王以其爱人也】韩宣子之适楚也【林前年如楚致女】楚人弗逆公子弃疾及晋竟晋侯将亦弗逆叔向曰楚辟我衷【杜辟邪也衷正也○竟音境辟匹亦反下同衷音忠】若何效辟诗曰尔之教矣民胥效矣【杜诗小雅言上教下效】从我而已焉用效人之辟书曰圣作则【杜逸书则法也○焉于防反】无宁以喜人为则【无宁宁也】而则人之辟乎匹夫为善民犹则之况国君乎晋侯説乃逆之【传言叔向知礼○説音悦】○秋九月大雩旱也○徐仪楚聘于楚【仪楚徐大夫】楚子执之逃归惧其叛也使防泄伐徐【防泄楚大夫○泄息列反】吴人救之令尹子荡帅师伐吴师于豫章而次于干谿【杜干谿在谯国城父县南楚东竟】吴人败其师于房钟【房钟吴地】获宫廐尹弃疾【林鬬韦龟之父非公子弃疾也○廐九又反】子荡归罪于防泄而杀之【林归罪于防泄以其始祸伐徐也杜不以败告故不书】○冬叔弓如楚且吊败也【杜吊为吴所败】○十一月齐侯如晋请伐北燕也【告盟主】士匄相士鞅逆诸河礼也【林士匄即士文伯杜士匄晋大夫相为介得敬逆来者之礼○相息亮反鞅于丈反】晋侯许之十二月齐侯遂伐北燕将纳简公【杜简公北燕伯三年出奔齐】晏子曰不入【林言北燕简公不得入国】燕有君矣民不贰吾君贿左右谄谀作大事不以信未尝可也【为明年暨齐平传○谒敇检反谀羊朱反】
　　经【丙寅】七年春王正月暨齐平【杜暨与也燕与齐平前年冬齐伐燕间无异事故不重言燕从可知林平不书必鬬天下之大故而后书是故昭定而下春秋多罪齐书伐卫遂伐晋同围齐袭莒暨齐平盟平咸次于伍氏皆特笔也夫子曰齐景公有马千驷死之日民无得而称焉盖不予齐也○暨其器反传同】○三月公如楚○叔孙婼如齐涖盟【无传公将逺适楚故叔孙如齐寻旧好○婼敕畧反】○夏四月甲辰朔日有食之○秋入月戊辰卫侯恶卒【杜元年大夫盟于虢林襄公卒子灵公元立】○九月公至自楚○冬十有一月癸未季孙宿卒○十有二月癸亥葬卫襄公
　　传七年春王正月暨齐平齐求之也【齐伐燕燕人赂之反从求平如晏子言】癸巳齐侯次于虢【虢燕竟○虢百反】燕人行成曰敝邑知辠敢不聴命先君之敝器请以谢辠【敝器瑶罋玉椟之属】公孙晳曰受服而退俟衅而动可也【杜晳齐大夫林燕人已服始受而退俟燕衅隙而后再动其亦可也○晳星厯反徐思益反衅许觐反】二月戊午盟于濡上【杜濡水出髙阳县东北至河间郑县入易水○濡音须又女于反】燕人归燕姬【杜嫁女与齐侯】赂以瑶罋玉椟斚耳【瑶玉也椟匮也斚耳玉爵○斚古雅反一音嫁礼记夏曰醆殷曰斚周曰爵】不克而还【林不克纳简公而归】○楚子之为令尹也为王旌以田【析羽为旌王旌游至于轸】芋尹无宇防之【林断子圉之旌○芋于付反断音短】曰一国两君其谁堪之及即位为章华之宫纳亡人以实之【杜章华南郡华容县】无宇之阍入焉【有罪亡入章华宫】无宇执之有司弗与【杜王有司也】曰执人于王宫其罪大矣执而谒诸王【林执无宇也杜谒告也】王将饮酒【遇其欢也】无宇辞曰天子经畧【杜经营天下畧有四海故曰经畧】诸侯正封【杜封疆有定分】古之制也封略之内何非君土食土之毛谁非君臣【杜毛草也林君者天子诸侯之总名】故诗曰普天之下莫非王土率土之滨莫非王臣【杜诗小雅滨涯也】天有十日【杜甲至癸】人有十等【杜天至台】下所以事上上所以共神也故王臣公【林臣者服属之以为臣也下皆同○共音防】公臣大夫大夫臣士士臣皁皁臣舆舆臣隶隶臣僚僚臣仆仆臣台【林士谓能理庶事卓谓造成事也舆众也谓佐皁举众事也隶谓隶属于吏也僚劳也谓供劳事也仆仆竖生藏者也台给台下厮役所谓人之十等也】马有圉牛有牧【养马曰圉养牛曰牧】以待百事今有司曰女胡执人于王宫将焉执之【林如此则将安所执其逃亡之臣○女音汝焉于防反】周文王之法曰有亡荒阅【荒大也阅搜也有亡人当大搜其众】所以得天下也吾先君文王【杜楚文王】作仆区之法【仆区刑书名○区乌侯反徐如字服云仆隠也区匿也为隠匿亡人之法也】曰盗所隠器【杜隠盗所得器】与盗同罪所以封汝也【杜行善法故能啓疆北至汝水】若从有司是无所执逃臣也逃而舍之是无陪台也王事毋乃阙乎【林臣仆逃亡而遂舍止之则皆将相帅而逃亡是无陪台之臣也国家之事无乃有所废阙乎】昔武王数纣之辠以告诸侯曰纣为天下逋逃主萃渊薮【杜萃聚也天下逋逃悉以纣为渊薮集而归之林亡人归纣如鱼集于深渊兽集于大薮也○数色具反又色主反逋布吴反薮素口反】故夫致死焉【杜人欲致死讨纣○夫音扶又方于反】君王始求诸侯而则纣无乃不可乎若以二文之法取之盗有所在矣【林言王亦为盗】王曰取而臣以徃【林言取汝之臣阍人以去】盗有宠未可得也【林盗有宠灵王戏言若以二文之法指我为盗则我方有宠于君未可得而取也杜为葬灵王张本】遂赦之【杜赦无宇】○楚子成章华之台愿与诸侯落之【杜宫室始成祭之为落台今在华容城内】大宰防啓疆曰臣能得鲁侯防啓疆来召公辞曰昔先君成公命我先大夫婴齐【林婴齐楚令尹子重也】曰吾不忘先君之好将使衡父照临楚国【林成二年鲁使公衡为质于楚以请盟故言照临楚国○好呼报反】镇抚其社稷以辑宁尔民婴齐受命于蜀【杜蜀盟在成二年○辑音集】奉承以来弗敢失陨而致诸宗祧【林言奉成公此语以告宗庙○祧他雕反】曰我先君共王引领北望【林楚居南方故引领北向以望中原○共音恭】日月以冀【杜冀鲁朝】传序相授于今四王矣【杜四王共康郯敖及灵王○传直专反】嘉恵未至唯襄公之辱临我丧【杜襄公二十八年知楚临康王丧】孤与其二三臣悼心失图【林哀感之中其心伤悼失所图谋杜在哀丧故】社稷之不皇况能怀思君徳【杜皇暇也言有大丧多不暇】今君若步玉趾辱见寡君【趾足也】宠灵楚国以信蜀之役【林以示于蜀之言有信】致君之嘉恵是寡君既受贶矣何蜀之敢望【杜言但欲使君来不敢望如蜀复有质子】其先君鬼神实嘉赖之岂唯寡君君若不来使臣请问行期【问鲁见伐之期使所吏反】寡君将承质币而见于蜀以请先君之贶【杜请问也以问成公所赐何不践言○质音至徐之二反又如字见贤遍反】公将徃梦襄公祖【杜祖祭道神】梓慎曰君不果行襄公之适楚也梦周公祖而行今襄公实祖君其不行子服恵伯曰行先君未尝适楚故周公祖以道之【林先君谓襄公○道音导下同】襄公适楚矣而祖以道君不行何之【林之去也】三月公如楚郑伯劳于师之梁【杜郑城门○劳力报反下同】孟僖子为介不能相仪【杜僖子仲孙貜○相息亮反】及楚不能答郊劳【为下僖子病不能相礼张本】○夏四月甲辰朔日有食之晋侯问于士文伯曰谁将当日食对曰鲁卫恶之【杜受其凶恶○恶如字】卫大鲁小公曰何故对曰去卫地如鲁地【杜卫地豕韦也鲁地降娄也日食于豕韦之末及降娄之始乃息故祸在卫大在鲁小也周四月今二月故日在降娄】于是有灾鲁实受之【杜灾发于卫而鲁受其余祸】其大咎其卫君乎鲁将上卿【林其卫君实当此咎鲁将上卿当之杜八月卫侯卒十一月李孙宿卒】公曰诗所谓彼日而食于何不臧者何也【杜感日食而问诗】对曰不善政之谓也国无政不用善则自取谪于日月之灾【林言所谓不臧者不善政之所感召也国无善政不能信用善人则自取言谪于天而有日月薄食之灾○谪直革反】故政不可不慎也务三而已一曰择人【杜择贤人】二曰因民【因民所利而利之】三曰从时【杜顺四时之所务】○晋人来治杞田【前女叔侯不尽归今公适楚晋人恨故复来治杞田】季孙将以成与之【成孟氏邑本杞田】谢息为孟孙守不可【杜谢息僖子家臣○为于伪反守手又反下同】曰人有言曰虽有挈缾之知守不假器礼也【杜挈缾汲者喻小知为人守器犹知不以借人○挈苦结反缾蒲丁反知音智】夫子从君而守臣丧邑【夫子谓孟僖子从公如楚○丧息浪反】虽吾子亦有猜焉【杜言季孙亦将疑我不忠○猜七才反】季孙曰君之在楚于晋罪也【言晋罪君之至楚】又不聴晋鲁罪重矣晋师必至吾无以待之不如与之间晋而取诸杞【晋问隙可复伐杞取之○间如字】吾与子桃【杜晋国汴县东南有桃虚】成反谁敢有之是得二成也【林他日取成而归必复归之孟氏谁敢有此成邑是孟氏得桃并成为二也】鲁无忧而孟孙益邑子何病焉辞以无山【林谢息又辞以为桃邑无山】与之莱柞【杜莱柞二山○柞子洛反又音昨】乃迁于桃【杜谢息迁也】晋人为杞取成【不书非公命】○楚子享公于新台【杜章华台也】使长鬛者相【鬛须也欲先夸鲁侯○鬛力辄反相息亮反】好以大屈【杜晏好之赐大屈弓名○好呼报反屈居勿反大屈贾云良金可以为劒出大屈也】既而悔之防啓疆闻之见公公语之【林昭公以所赐告之○见贤遍反语鱼据反】拜贺公曰何贺对曰齐与晋越欲此久矣寡君无适与也而诸君君其备御三邻【言齐晋越将伐鲁而取之○适下厯反传直专反】慎守宝矣敢不贺乎公惧乃反之【杜传言楚灵不信所以不终】○郑子产聘于晋晋侯有疾韩宣子逆客【林逆迎也客谓子产】私焉【杜私语】曰寡君寝疾于今三月矣并走羣望【晋所望祀山川皆走徃祈祷】有加而无瘳【林病势有加增无瘳减】今梦黄熊入于寝门其何厉鬼也对曰以君之明子为大政其何厉之有昔尧殛鲧于羽山【羽山在东海祝其县西南○瘳敕留反熊音雄兽名亦作能三足鼈也解者云兽非入水之物故是鼈也案説文及字林皆云能熊属足似鹿殛记力反鲧古本反】其神化为黄熊以入于羽渊实为夏郊三代祀之【鲧禹父夏家郊祭之厯殷周二代又通在羣臣之数非见祀】晋为盟主其或者未之祀也乎【言周衰晋为盟主得佐天子杞羣神】韩子祀夏郊【祀鲧】晋侯有间【间差也】赐子产莒之二方鼎【方鼎莒所贡】子产为丰施归州田于韩宣子【林丰施郑公孙段之子三年晋以州田赐段今段卒故子产归之于晋○为于伪反下为初言同】曰日君以夫公孙段为能任其事而赐之州田今无禄早世不获久享君徳其子弗敢有不敢以闻于君私致诸子【此年正月公孙段卒○夫音扶任音壬下同】宣子辞子产曰古人有言曰其父析薪其子弗克负荷【林言其父析木而为薪其子不能背负肩荷以归其家荷担也以防薄喻贵重○荷何可反又音河】施将惧不能任其先人之禄其况能任大国之赐纵吾子为政而可后之人若属有疆埸之言敝邑获戾【杜恐后代宣子者将以郑取晋邑罪郑○属音烛疆居良反埸音亦】而丰氏受其大讨【林丰施之家遽有此邑必受大讨】吾子取州是免敝邑于戾而建置丰氏也敢以为请【杜传言子产贞而不谅】宣子受之以告晋侯晋侯以与宣子宣子为初言【初言谓与赵文子争州田】病有之【林以有取州田为已病】以易原县于乐大心【林乐大心宋大夫原晋邑以赐乐大心】○郑人相惊以伯有曰伯有至矣则皆走不知所徃【杜襄三十年郑人杀伯有言其男至】铸刑书之嵗二月【在前年】或梦伯有介而行【杜介甲也】曰【林此曰字以下至又将杀段也皆梦伯有言】壬子余将杀带也【杜驷带助子晳杀伯有壬子六年三月三日】明年壬寅余又将杀段也【杜公孙段丰氏党人壬寅此年正月二十八日】及壬子驷带卒国人益惧齐燕平之月【杜此年正月】壬寅公孙段卒国人愈惧其明月子产立公孙泄及良止以抚之乃止【杜公孙泄子孔之子也襄十九年郑杀子孔良止伯有子也立以为大夫使有宗庙○泄息列反】子大叔问其故子产曰鬼有所归乃不为厉吾为之归也【林言鬼有宗庙则得其所鬼乃不为恶厉以害于民我立二人使有宗庙以为之依归也】太叔曰公孙泄何为【杜子孔不为厉问何为复立泄】子产曰説也为身无义而图説【伯有无义以妖鬼故立之恐惑民并立泄使若自以大义存诛絶之后者以解悦民心○説如字徐始鋭反】从政有所反之以取媚也【杜民不可使知之故治政或当反道以求媚于民】不媚不信【林説而后信之民苟不説不信之招也】不信民不从也【林信而后从其言民苟不信不从之渐也】及子产适晋赵景子问焉【景子晋中军佐赵成】曰伯有犹能为鬼乎子产曰能人生始化曰魄【林魄形也始化为形其神形曰魄此有生之初也○魄普白反】既生魄阳曰魂【林魄属静主静至静生动阳也魄阳为气其神气曰魂此既生之后也】用物精多则魂魄彊【杜物权势林居移气故魂彊养移体故魄彊】是以有精爽至于神明【杜爽明也林精者神之未着爽者神之未融是以积精而至于神积爽而至于明】匹夫匹妇彊死其魂魄犹能冯依于人以为淫厉【杜彊死不病也人谓匹夫匹妇贱身○彊其丈反冯皮水反下同】况良霄我先君穆公之胄子良之孙子耳之子敝邑之卿从政三世矣【林去疾輙良霄三世执郑政】郑虽无腆【杜腆厚也○腆他典反】抑谚曰蕞尔国【蕞小貌○萧在最反】而三世执其政柄其用物也宏矣其取精也多矣【林其用权势则甚宏大其致精爽则甚众多】其族又大所冯厚矣【杜良霄魂魄所冯者贵重】而彊死能为鬼不亦宜乎【传言子产之博敏】○子皮之族饮酒无度【相尚以奢相困以酒】故马师氏与子皮氏有恶【杜马师氏公孙诅之子竿叔也襄三十年马师颉出奔公孙诅代之为马师与子皮俱同一族】齐师还自燕之月【杜在此年二月】罕朔杀罕魋【杜魋子皮弟○魋徒曰反】罕朔奔晋韩宣子问其位于子产【杜问朔可使在何位】子产曰君之羁臣【林谓罕朔出奔乃晋君羁旅之臣】苟得容以逃死何位之敢择卿违从大夫之位【杜谓以礼去者降位一等】罪人以其罪降【杜罪重则降多】古之制也朔于敝邑亚大夫也其官马师也【杜大夫位马师职】获戾而逃唯执政所寘之得免其死为恵大矣又敢求位宣子为子产之敏也使从嬖大夫【杜嬖大夫下大夫也罕朔本亚大夫今从下大夫但降一等不以罪降○为子于伪反】○秋八月卫襄公卒晋大夫言于范献子曰卫事晋为睦【杜睦和也】晋不礼焉庇其贼人而取其地【杜贼人孙林父其地戚也林谓襄二十六年晋疆戚田取懿氏邑六十以与林父○庇必利反又音秘】故诸侯贰诗曰防鸰在原兄弟急难【杜诗小雅防鸰虽梁也飞则鸣行则采喻兄弟相救于急难不可自舍○防精亦反鸰力丁反难如字又乃旦反】又曰死丧之威兄弟孔怀【杜威畏也言有死丧则兄弟宜相怀思】兄弟之不睦于是乎不吊【杜不相吊恤】况逺人谁敢归之今又不礼于卫之嗣【嗣新君也】卫必叛我是絶诸侯也献子以告韩宣子宣子説使献子如卫吊且反戚田【传言戚田所由还卫○説音悦】卫齐恶告丧于周且请命王使成简公如卫吊【杜简公王卿士也】且追命襄公曰叔父陟恪在我先王之左右以佐事上帝【杜陟登也恪敬也帝天也叔父谓襄公命如今之哀策○恪苦各反】余敢忘髙圉亚圉【二圉周之先也为殷诸侯亦受殷王追命者】○九月公至自楚孟僖子病不能相礼【杜不能相礼答郊劳以此为已病○相息亮反】乃讲学之【杜讲习也】苟能礼者从之及其将死也【杜二十四年孟僖子卒传终言之】召其大夫【杜僖子属大夫】曰礼人之干也无礼无以立【林人之有礼如木之有干人无礼无以立其身木无干无以立其形】吾闻将有达者曰孔丘【杜僖子卒时孔丘年三十五】圣人之后也【杜圣人殷汤】而灭于宋【孔子六代祖孔父嘉为宋督所杀其子奔鲁】其祖弗父何以有宋而授厉公【杜弗父何孔父嘉之高祖宋闵公之子厉公之兄何适嗣当立以让厉公】及正考父【林弗父何之曽孙孔父嘉之父也】佐戴武宣【杜三人皆宋君】三命兹益共【杜三命上卿也言位髙益共】故其鼎铭云【杜考父庙之鼎】一命而偻再命而伛三命而俯【杜俯共于伛伛共于偻○偻力主反伛纡羽反】循墙而走【杜言不敢妄行】亦莫余敢侮【杜其共如是亦不敢侮慢之】饘于是鬻于是以糊余口【杜于是鼎中为饘鬻饘鬻糊属言至俭○饘之然反鬻之六反孙炎云淖麇也糊音胡】其共也如是臧孙纥有言【杜纥武仲也】曰圣人有明徳者若不当世其后必有达人【杜圣人之后有明徳而不当大位谓正考父】今其将在孔丘乎我若获没【杜得以寿终】必属説与何忌于夫子使事之【杜説南宫敬叔何忌孟懿子皆僖子之子林夫子谓仲尼○属音烛】而学礼焉以定其位【杜知礼则位安】故孟懿子与南宫敬叔师事仲尼仲尼曰能补过者君子也诗曰君子是则是效【杜诗小雅】孟僖子可则效已矣【杜孟僖子能补过合此诗则效之义】○单献公弃亲用羁【杜献公周卿士单靖公之子顷公之孙羁寄客也○单音善】冬十月辛酉襄顷之族杀献公而立成公【杜襄公顷公之父成公献公弟○顷音倾】○十一月季武子卒晋侯谓伯瑕【杜伯瑕士文伯】曰吾所问日食从矣可常乎【杜卫侯武子皆卒故林言我此年四月所问日食灾福皆顺从子之言可常必不差否】对曰不可六物不同【林嵗时日月星辰各异其时】民心不壹【杜政教殊】事序不类【杜有变易】官职不则【治官居职非一法】同始异终胡可常也诗曰或燕燕居息或憔悴事国【杜诗小雅林燕燕安闲貌言同为王臣或安闲而居息或憔悴以从国事○憔在遥反诗作尽瘁】其异终也如是公曰何谓六物对曰嵗时日月星辰是谓也公曰多语寡人辰而莫同何谓辰【林言详以告我凡谓之辰如北辰大辰之类其义莫同何者谓之辰○语鱼据反】对曰日月之防是谓辰【杜一嵗日月十二防所防谓之辰】故以配日【谓以子丑配甲乙】○卫襄公夫人姜氏无子【杜姜氏宣姜】嬖人婤姶生孟絷孔成子梦康叔谓已立元【杜成子卫卿孔达之孙烝鉏也元孟絷弟梦时元未生○婤音周又直周反姶乌答反絷张立反】余使羁之孙圉与史苟相之【杜羁烝鉏子苟史朝子○羁居宜反相息亮反下同】史朝亦梦康叔谓已余将命而子苟与孔烝鉏之曾孙圉相元史朝见成子告之梦梦协【杜协合也】晋韩宣子为政聘于诸侯之嵗【在二年】婤姶生子名之曰元孟絷之足不良弱行【跛也】孔成子以周易筮之曰元尚享卫国主其社稷【杜令蓍辞林尚庶几也言元庶几享有卫国能主卫之社稷】遇屯【震下坎上屯○屯张伦反】又曰余尚立絷尚克嘉之【林嘉善也庶几絷能善于元】遇屯之比【杜坤下坎上比屯初九爻变○比昆志反】以示史朝史朝曰元亨又何疑焉【北周易曰屯元亨○亨许庚反】成子曰非长之谓乎【杜言屯之元亨谓年长非谓名元○长丁丈反】对曰康叔名之可谓长矣【杜善之长也】孟非人也将不列于宗不可谓长【杜足跛非全人不可列为宗主】且其繇曰利建侯【杜繇卦辞○繇直又反】嗣吉何建建非嗣也【林嗣子有常位故无所卜又无所建今以位不定卜嗣得吉则当从吉而建之也】二卦皆云【谓再得屯卦皆有建侯之文】子其建之康叔命之二卦告之筮袭于梦武王所用也弗从何为【杜外传云大誓曰朕梦协朕卜袭于休祥戎商必克此武王辞】弱足者居【跛则偏弱居其家不能行】侯主社稷临祭祀奉民人事鬼神从防朝又焉得居各以所利不亦可乎【孟跛利居元吉利建○焉于防反】故孔成子立灵公十二月癸亥葬卫襄公【杜灵公元也】



　　左传杜林合注巻三十六
&lt;经部,春秋类,左传杜林合注&gt;
　　钦定四库全书
　　左传杜林合注卷三十七　明　王道焜
　　赵如源　同编
　　昭公四
　　经【丁卯】八年春陈侯之弟招杀陈世子偃师【以首恶从杀例故称弟又称世子○招常遥反】○夏四月辛丑陈侯溺卒【杜襄二十七年大夫盟于宋林哀公卒是年灭陈十三年楚平王复封陈惠公吴立】○叔弓如晋○楚人执陈行人于征师杀之【称行人明非行人罪○于古舟反】○陈公子留出奔郑【留为昭所立未成君而出奔】○秋搜于红【杜革车千乗不言大者经文阙也红鲁地沛国萧县西有红亭逺疑林书搜始此搜狩不书必违礼而后书于是舍中军四分公室季氏择一二子各一皆尽征之而贡于公搜于红地自根牟至于商卫革车千乗皆三家之师也自是以屡搜三家所以辉武焉尔是故桓庄之狩必言公昭定之搜不言公矣○搜所求反红户东反】○陈人杀其大夫公子过【与招共杀偃师书名罪之○过古禾反】○大雩【无传不旱而秋雩过也】○冬十月壬午楚师灭陈【杜不称将帅不以告壬午月十八日】执陈公子招放之于越【无传复称公子兄已卒】杀陈孔奂【无传招之党楚杀之○奂呼乱反】○葬陈哀公【嬖人袁克葬之鲁徃防故书】
　　传八年春石言于晋魏榆【林晋魏邑之榆地有石忽作人言】晋侯问于师旷曰石何故言对曰石不能言或冯焉【杜谓有精神冯依石而言○冯皮氷反】不然民聴滥也【林滥夫也谓石本不言民聴之失妄为言也】抑臣又闻之【抑疑辞】曰作事不时【林兴作土木之事妨害民时】怨讟动于民则有非言之物而言【林乖气致异时则有不能言之物而作人言○讟徒木反】今宫室崇侈民力雕尽【杜雕伤也】怨讟竝作莫保其性【性命也民不敢自保其性命】石言不亦宜乎于是晋侯方筑虒祈之宫【杜虒祈地名在绛西四十里临汾水○虒音斯】叔向曰子野之言君子哉【杜子野师旷字】君子之言信而有征故怨逺于其身【杜怨咎逺其身也○逺于万反】小人之言僭而无征故怨咎及之诗曰哀哉不能言匪舌是出唯躬是瘁【杜诗小雅也不能言谓不知言理以尝言见退者其言非不从舌出以僭而无知自取瘁病故哀之○僭子念反出如字又尺遂反】哿矣能言巧言如流俾躬处休其是之谓乎【杜哿嘉也巧言如流谓非正言而顺叙以听言见答者言其可嘉以信而有征自取安逸师旷此言缘问流转终归于谏故以比巧言如流也当叔向时诗义如此故与今説诗者小异○哿古可反毛诗传云可也】是宫也成诸侯必叛君必有咎夫子知之矣【谓十年晋侯彪卒传】○陈哀公元妃郑姬生悼太子偃师【杜元妃嫡夫人也】二妃生公子留下妃生公子胜二妃嬖留有宠属诸司徒招与公子过【杜招及过皆哀公弟也○属音烛】哀公有废疾三月甲申公子招公子过杀悼太子偃师而立公子留○夏四月辛亥哀公缢【杜忧患自缢经书辛丑从赴○缢一防反】干征师赴于我【于征师陈大夫】且告有立君公子胜愬之于楚【杜以招过杀偃师告愬也】楚人执而杀之【杀于征师】公子留奔郑书曰陈侯之弟招杀陈世子偃师罪在招也【林言招有专杀之非】楚人执陈行人于征师杀之罪不在行人也【疑为招赴楚当同罪故重发之】○叔弓如晋贺虒祁也【贺宫成】游吉相郑伯以如晋亦贺虒祁也史赵见子大叔曰甚哉其相防也【杜蒙欺也林言郑伯来贺宫成实甚相欺○相郑息亮反】可吊也而又贺之【杜穷土木兴怨谤是可吊也】子大叔曰若何吊也其非唯我贺将天下实贺【杜言诸侯畏晋非独郑】○秋大搜于红自根牟至于商卫革车千乗【杜大搜数军实简车马也根牟鲁东界琅琊阳都县有牟乡商宋地鲁西竟卫宋卫也言千乗明大搜且见鲁众之大数也○乗绳证反】○七月甲戌齐子尾卒子旗欲治其室【杜子旗乐施也欲并治子尾之家政】丁丑杀梁婴【梁婴子尾家宰】八月庚戌逐子成子工子车【杜三子齐大夫子尾之属子成顷公子固也子工成之弟铸也子车顷公之孙防也】皆来奔【杜不书非乡】而立子良氏之宰【杜子良子尾之子髙彊也于旗为子良立宰】其臣曰【杜子尾之家臣】孺子长矣【杜孺子谓子良○长丁丈反】而相吾室欲兼我也【杜兼拜也】授甲将攻之陈桓子善于子尾亦授甲将助之【林陈桓子亦授甲于其家之徒众将助子尾氏以攻子旗】或告子旗子旗不信则数人告将徃又数人告于道【林子旗不信或人之言则数人接续来告子旗将徃子尾氏之家又数人接续告变于道路○数色主反下同】遂如陈氏桓子将出矣闻之而还【杜闻子旗至】游服而逆之【杜去戎备着常游戏之衣】请命【杜问桓子所至】对曰闻彊氏授甲将攻子子闻诸【林彊氏即髙彊子良也子谓子旗】曰弗闻子盍亦授甲无宇请从【林桓子诈谓子旗子何不亦授甲我请从子攻彊氏杜无宇桓子名○盍胡腊反下同从才用反】子旗曰子胡然彼孺子也吾诲之犹惧其不济吾又宠秩之【谓为之立宰】其若先人何【林先人谓子尾子雅先世相好今若相攻何以见其先人】子盍谓之【杜谓之使无攻我】周书曰恵不恵茂不茂【杜周书康诰也言当施恵于不患者劝勉于不勉者茂勉也】康叔所以服宏大也【杜服行也】桓子稽颡曰顷灵福子【林顷公灵公栾氏所事之君言其降福于子○稽音啓】吾犹有望【杜望子旗恵及已】遂和之如初【杜和栾髙二家】○陈公子招归罪于公子过而杀之【杜言招所以不死而得放】○九月楚公子弃疾帅师奉孙吴围陈【杜孙吴悼太子偃师之子恵公】宋戴恶防之【戴恶宋大夫】冬十一月壬午灭陈【壬午十月十八日传言十一月误】舆嬖袁克杀马毁玉以葬【舆众也袁克嬖人之贵者欲以非礼厚葬哀公】楚人将杀之请寘之【林袁克请置马玉不用】既又请私【林既置马王袁克又请私尽君臣恩】私于幄加绖于颡而逃【杜幄帐也逃不欲为楚臣○幄于角反绖直结反】使穿封戎为陈公【杜戌楚大夫灭陈为县使戍为县公○戌音恤】曰城麇之役不谄【杜城麇役在襄二十六年戌与灵王争皇颉○麇九伦反谄敇检反】侍饮酒于王王曰城麇之役女知寡人之及此女其辟寡人乎【杜及此谓为王○女音汝下同】对曰若知君之及此臣必致死礼以息楚【杜息宁静也林言若蚤知灵王篡位为君我必为郏敖尽臣礼致死以杀君以宁息楚国之祸】晋侯问于史赵曰陈其遂亡乎对曰未也公曰何故对曰陈颛顼之族也【陈祖舜舜出颛顼】嵗在鹑火【林歳歳星也鹑火南方栁星午位○鹑市春反】是以卒灭陈将如之【杜颛顼氏以嵗在鹑火而灭火盛而水灭林陈颛顼之后将如颛顼之数】今在析木之津犹将复由【杜箕斗之闲有天汉故谓之析木之津由用也林今嵗星在寅位故陈犹将复用】且陈氏得政于齐而后陈卒亡【杜物莫能两盛林齐陈氏乃陈敬仲之后】自幕至于瞽瞍无违命【幕舜之生瞽瞍舜父从幕至瞽瞍间无违天命废絶者○瞍素口反】舜重之以明徳寘徳于遂【遂舜后盖殷之兴存舜之后而封遂言舜徳乃至于遂○重直用反】遂世守之及胡公不淫故周赐之姓使祀虞帝【杜胡公满遂之后也事周武王赐姓曰妫封诸陈绍舜后】臣闻盛徳必百世祀虞之世祀未也继守将在齐【林自舜至今未及百世之数继陈以守舜之祀者必将在齐】其兆既存矣【言陈氏兴盛于齐形兆已见】经【戊辰】九年春叔弓防楚子于陈【杜以事徃非行防礼林于是叔弓及宋华亥郑游吉卫赵黡防楚子于陈诸夏之大夫旅见于楚于是始举鲁以见其余也】○许迁于夷【许畏郑欲迁故以自迁为文】○夏四月陈灾【天火曰灾陈既已灭降为楚县而书陈灾者犹晋之梁山沙鹿崩不书晋灾害繋于所灾所害故以所在为名】○秋仲孙貜如齐【○貜居防反】○冬筑郎囿【林囿苑也筑苑于郎也】
　　传九年春叔弓宋华亥郑游吉卫赵黡防楚子于陈【楚子在陈故四国大夫徃非盟主所召不行防神故不总书○黡于灭反】○二月庚申楚公子弃疾迁许于夷实城父【此时改城父为夷故实之城父县属谯郡】取州来淮北之田以益之【益许田】伍举授许男田然丹迁城父人于陈【林伍举奉新国之土地图籍以授之许男然丹即右尹子华楚以城父之地迁许又迁城父人于陈故地】以夷濮西田益之【以夷田在濮水西者与城父人○濮音卜】迁方城外人于许【杜成十五年许迁于叶因谓之许今许迁于夷故以方城外人实其处传言灵王使民不安】○周甘人与晋阎嘉争阎田【杜甘人甘大夫襄也阎嘉晋阎县大夫○阎以廉反】晋梁丙张趯率隂戎伐颍【杜隂戎陆浑之戎颍周邑○趯他厯反】王使詹桓伯辞于晋【杜辞责让之桓伯周大夫】曰我自夏以后稷魏骀芮岐毕吾西土也【杜在夏世以后稷功受此五国为西土之长骀在始平武功县所治厘城岐在扶风美阳县西北○骀他来反依字应作郃芮如鋭反】及武王克商蒲姑商奄吾东土也【林二国在东方杜乐安博昌县北有蒲姑城○蒲如字一音薄奄于检反】巴濮楚邓吾南土也【林四国在南方】萧慎燕亳吾北土也【林三固在北方杜肃慎北夷在莵北三千余里○燕于贤反亳歩各反】吾何迩封之有【杜迩近也林我周封疆外薄四海何近之有】文武成康之建母弟以蕃屏周亦其废队是为【为后世废队兄弟之国当救济之○蕃方元反屏必井反队直类反为于伪反】岂如弁髦而因以敝之【林童子弁髦始冠必以弁盖缁布冠也故谓之弁髦既三加冠成礼而弃其始冠缁布之冠永不复用故言因以敝之○弁皮彦反髦音毛】先王居梼杌于四裔以御螭魅【言梼杌畧举四凶之一下言四裔则三苖在其中○螭敇知反】故允姓之奸居于瓜州【杜允姓隂戎之祖与三苖俱放三危者瓜州今敦煌】伯父恵公归自秦而诱以来【杜偻十五年晋恵公自秦归二十三年秦晋迁陆浑之戎于伊川】使偪我诸姬入我郊甸【林邑外为郊郊外为甸言戎取周郊甸之地】则戎焉取之【林若非恵公诱戎则戎安得取周之地○马于防反又如字】戎有中国谁之咎也【杜咎在晋】后稷封殖天下今戎制之不亦难乎【杜后稷修封疆殖五谷今戎得之唯以畜牧○殖时力反】伯父图之我在伯父犹衣服之有冠冕木水之有本原民人之有谋主也【杜民人谋主宗族之师长林衣服必有冠冕然后贵重木水必有本原然后久长民人必有宗族师长然后亲疎长幼各得其序】伯父若裂冠毁冕防本塞原専弃谋主虽戎狄其何有余一人【杜伯父犹然则虽戎狄无所可责晋率阴戎伐周邑故云然林余一人周王自称也】叔向谓宣子曰文之伯也岂能改物【杜言文公虽霸未能改正朔易服色○伯如字又音霸】翼戴天子而加之以共【杜翼佐也】自文以来世有衰徳而暴灭宗周【杜宗周天子】以宣示其侈诸侯之贰不亦宜乎且王辞直子其图之宣子説王有姻丧【杜外亲之丧○説音悦】使赵成如周吊且致阎田与襚【杜赵城中军佐林襚送死衣○襚音遂】反颍俘王亦使賔滑执甘大夫襄以説于晋晋人礼而归之【賔滑周大夫○俘芳夫反滑乎八反説如字又音悦】○夏四月陈灾郑禆灶曰五年陈将复封封五十二年而遂亡子产问其故对曰陈水属也【杜陈颛顼之后故为水属】火水妃也【火畏水故谓之妃○妃芳非反一音配】而楚所相也【相治也楚之先祝融为髙辛氏火正主治火事○相息亮反】今火出而火陈【杜火心星也火出于周为五月而以四月出者以长厯推前年误置闫】逐楚而建陈也【水得妃而兴陈兴则楚哀故曰逐楚而建陈】妃以五成故曰五年【妃合也五行各相妃合得五而成故五嵗而陈复封为十三年陈侯吴归于陈传○妃音配】嵗五及鹑火而后陈卒亡楚克有之天之道也故曰五十二年【杜是嵗嵗在星纪五嵗及大梁而陈复封自大梁四嵗而及鹑火后四周四十八嵗凡五及鹑火五十二年天数以五为纪故五及鹑火火盛水衰】○晋荀盈如齐逆女【杜自为逆】还六月卒于戏阳【杜魏郡内黄县北有戏阳城○戏许宜反】殡于绛未葬晋侯饮酒乐膳宰屠蒯趋入请佐公使尊【杜公之使人执尊酌酒请为之佐○乐音洛蒯苦怪反使如字又所吏反】许之【杜公许之】而遂酌以饮工【林工乐师师旷也屠蒯酌酒饮之以示罚○饮于鵊反下同】曰女为君耳将司聪也【乐所以聪耳○女音汝下皆同】辰在子卯谓之疾日【杜疾日谓纣以甲子丧桀以乙卯日亡故国君以为忌日】君彻宴乐学人舍业【林学人谓习乐之人○舍音舍】为疾故也君之卿佐是谓股肱股肱或亏【林苟盈死丧如股肱亏损○为子伪反下为是同】何痛如之【杜言痛疾过于忌日】女弗闻而乐是不聪也【杜不闻是义而作乐】又饮外嬖嬖叔【杜外都大夫之嬖者】曰女为君目将司明也【杜职在外故主视】服以旌礼【林衣服精麄所以旌表吉凶之礼】礼以行事【林礼节轻重所以推行政令之事】事有其物【林物类也奉承其事各从其类如弁冕为吉衰麻为凶之类】物有其容【林容貌也服从其物各动其容如弁冕执敬衰麻执哀之类】今君之容非其物也【杜有卿佐之丧而作乐欢防故曰非其物】而女不见是不明也亦自饮也曰味以行气气以实志【林滋味调和所以食人行其气血气血平和所以悦人实其志虑】志以定言【在心为志发口为言】言以出令臣实司味二御失官而君弗命臣之罪也【杜工与嬖叔侍御君者失官不聪明】公説彻酒初公欲废知氏而立其外嬖为是悛而止【林知氏即荀氏○説音悦知音智悛七全反】秋八月使荀跞佐下军以説焉【杜跞荀盈之子知文子也佐下军代父也説自解説○跞力伙反徐音洛】○孟僖子如齐殷聘礼也【杜自叔老聘齐至今二十年礼意久旷今修盛聘以无忘旧好故曰礼】○冬筑郎囿书时也季平子欲其速成也叔孙昭子曰诗曰经始勿亟庶民子来【杜诗大雅言文王始经营灵台非急疾之众民自以子义来劝乐为之○亟纪力反】焉用速成其以勦民也【杜勦劳也○焉于防反勦初交反又予小反】无囿犹可无民其可乎经【已巳】十年春王正月○夏齐栾施来奔【耆酒好内以取败亡故书名】○秋七月季孙意如叔弓仲孙貜帅师伐莒【杜三大夫皆卿故书之季孙为主二子从之林舍中军矣曷为书三卿帅师四分公室叔弓为意如伐也内取邑悉书也于是取郠不书取邑不足详也由是定六年取郑匡不书哀元年取晋蒲棘不书】○戊子晋侯彪卒【杜五同盟林平公卒子昭公夷立○彪彼蚪反】○九月叔孙婼如晋葬晋平公【三月而葬速】○十有二月甲子宋公成卒【杜十一同盟也无冬史阙文林平公卒子元公佐立○成音城】
　　传十年春王正月有星出于婺女【杜客星也不书非孛○婺武付反】郑禆灶言于子产曰七月戊子晋君将死今兹嵗在颛顼之虚【嵗嵗星也颛顼之虚谓枵○禆婢支反虚起鱼反】姜氏任氏实守其地【姜齐姓任薛姓齐薛二国守枵之地○任音壬】居其维首而有妖星焉告邑姜也【林客星居枵之维首客星出非其地故曰妖星邑姜齐大公女晋唐叔之母星占婺女为既嫁之女织女为处女邑姜齐之既嫁女妖星在婺女齐得嵗故知祸归邑姜】邑姜晋之妣也天以七纪【二十八宿四七】戊子逢公以登星斯于是乎出【林逢公殷诸侯居齐地者防以戊子日卒登卒也逢公未死之先妖星出婺女时非嵗星所在故齐自当祸而以戊子日卒】吾是以讥之【杜为晋侯彪卒传】○齐恵栾髙氏皆耆酒【杜乐髙二族皆出恵公】信内多怨【杜説妇人言故多怨】彊于陈鲍氏而恶之【杜恶陈鲍○恶乌路反】夏有告陈桓子曰子旗【林即栾施子雅之子也】子良【林即髙彊子尾之子也】将攻陈鲍亦告鲍氏桓子授甲而如鲍氏遭子良醉而骋【杜欲及子良醉故驱告鲍文子○骋敕应反】遂见文子【杜文子鲍国】则亦授甲矣使视二子【杜二子子旗子良】则皆将饮酒桓子曰彼虽不信【杜彼传言者】闻我授甲则必逐我及其饮酒也先伐诸陈鲍方睦遂伐栾髙氏子良曰先得公陈鲍焉徃【林髙彊欲先得公以自辅助陈鲍失公其将安徃言必败也○焉于防反下焉归同】遂伐虎门【杜欲入公不聴故伐公门林寝门书虎故曰虎门】晏平仲端委立于虎门之外【杜端委朝服】四族召之无所徃【杜四族栾髙陈鲍】其徒曰助陈鲍乎曰何善焉【杜言无善义可助】助栾髙乎曰庸愈乎【杜罪恶不差于陈鲍】然则归乎曰君伐焉归公召之而后入公卜使王黑以灵姑銔率吉请防三尺焉而用之【杜王黑齐大夫灵姑銔公旗名防三尺不敢与君同○銔扶届反又音平率所律反徐所类反防丁管反】五月庚辰战于稷【杜稷祀后稷之处○稷地名六国时齐有稷下馆】栾髙败又败诸庄【庄六轨之道】国人追之【杜国人助公追栾髙之师】又败诸鹿门【鹿门齐城门】栾施髙彊来奔【髙彊不书非卿】陈鲍分其室晏子谓桓子必致诸公让徳之主也让之谓懿徳凡有血气皆有争心故利不可强【杜不可强取○强其丈反】思义为愈义利之本也【杜见利思义乃为愈胜行义则有自然之利是利之本也】蕰利生孽【蕰畜也孽妖害也○蕰纡粉反孽鱼列反】姑使无蕰乎可以滋长桓子尽致诸公而请老于莒【杜莒齐邑○长丁丈反】桓子召子山【子山子商子周襄三十一年子尾所逐羣公子】私具幄幕器用从者之衣屦【杜私具不告公○幄于角反从才用反】而反棘焉【杜棘子山故邑齐国西安县东有于里亭】子商亦如之而反其邑子周亦如之而与之夫于【杜子周本无邑故更与之济南于陵县西北有于亭】反子城子公公孙防【三子八年子旗所逐】而皆益其禄凡公子公孙之无禄者私分之邑【杜桓子以已邑分之】国之贫约孤寡者私与之粟曰诗云陈锡载周能施也【杜诗大雅言文王能布陈大利以赐天下行之周徧○载如字诗作哉施始防反】桓公是以霸【杜齐桓公亦能施以致霸】公与桓子莒之旁邑辞【杜让不受】穆孟姬为之请髙唐陈氏始大【杜穆盂姬景公母传言陈氏所以兴○为于伪反】○秋七月平子伐莒取郠【林平子即季孙意如郠莒邑取郠不书公见讨平丘讳之○郠古杏反】献俘始用人于亳社【杜以人祭殷社林亳社殷社鲁有殷社所谓两社是也○俘芳夫反】臧武仲在齐闻之曰周公其不享鲁祭乎周公享义鲁无义【林周公之所歆享者义也鲁杀人以祭是为无义】诗曰徳音孔昭视民不佻【杜诗小雅佻偷也言明徳君子必爱民林言君子徳声孔甚昭明视民如伤不敢偷薄○佻他雕反】佻之谓甚矣而壹用之将谁祠哉【杜台同也同人于畜牲】○戊子晋平公卒【如禆灶之言】郑伯如晋及河晋人辞之游吉遂如晋【杜礼诸侯不相吊故辞】九月叔孙婼齐国弱宋华定卫北宫喜郑罕虎许人曺人莒人邾人滕人薛人杞人小邾人如晋葬平公也【经不书诸侯大夫者非盟防】郑子皮将以币行【杜见新君之贽】子产曰丧焉用币用币必百两【杜载币用车百乗○焉于防反】百两必千人千人至将不行【杜百乗之车必以千人致之以千人而致百乗之车将以丧故不得见新君而用之杜行用也】不行必尽用之【杜不得见新君将自费用尽千】几千人而国不亡【杜言千人之费不可数林言小国能当几千人之卖而不灭亡哉○几居岂反】子皮固请以行既葬诸侯之大夫欲因见新君叔孙昭子曰非礼也【林言因丧而见非礼】弗聴叔向辞之曰大夫之事毕矣【杜送葬礼毕】而又命孤【林孙顷公自称】孤斩焉在衰绖之中【既葬未卒哭故犹服斩衰○衰七雷反绖直结反】其以嘉服见则丧礼未毕其以丧服见是重受吊也大夫将若之何皆无辞以见子皮尽用其币归谓子羽曰非知之实难将在行之【言不患不知患不能行○见贤遍反重直用反】夫子知之矣我则不足【言已由子产之戒既知其不可而遂行之是我之不足】书曰欲败度纵败礼【杜逸书林举商书大甲篇欲心不防必致败坏其法度纵心不禁必至败坏其礼制○败必迈反下同】我之谓矣夫子知度与礼矣我实纵欲而不能自克也【欲自丧以庆新君故纵而行之不能自胜】昭子至自晋大夫皆见高彊见而退【杜高彊子良】昭子语诸大夫曰为人子不可不慎也哉昔庆封亡【林庆封亡在襄二十八年○语鱼据反】子尾多受邑而稍致诸君君以为忠而甚宠之将死疾于公宫【在公宫被疾】辇而归君亲推之【推其车而逆之○推如字又他囘反】其子不能任是以在此忠为令徳其子弗能任罪犹及之难不慎也【杜以见为人子难以不谨慎○任音壬下同】丧夫人之力弃徳旷宗以及其身不亦害乎【杜夫人谓子尾旷空也○丧息浪反夫音扶】诗曰不自我先不自我后其是之谓乎【杜诗小雅言祸乱不在他正当已身以喻高彊身自取此祸】○冬十二月宋平公卒初元公恶寺人柳欲杀之【元公平公太子佐也○恶乌路反】及丧柳炽炭于位【杜以温地○炽尺志反】将至则去之【林去炭火使公坐其处】比葬又有宠【杜言元公好恶无常○比必利反】
　　经【庚午】十有一年春王二月叔弓如宋葬宋平公○夏四月丁巳楚子防诱蔡侯般杀之于申【蔡侯虽弑父而立楚子诱而杀之刑其羣士蔡大夫深怨故以楚子名告○防其连反般音班】楚公子弃疾帅师围蔡○五月甲申夫人归氏薨【昭公母胡女归姓】○大搜于比蒲【比音昆】○仲孙貜防邾子盟于祲祥【祲祥地阙○祲子鸩反徐七林反】○秋季孙意如防晋韩起齐国弱宋华亥卫北宫佗郑罕虎曺人杞人于厥憖【厥憖地阙○佗徒何反憖鱼靳反徐五市反】○九月己亥葬我小君齐归【杜齐諡】○冬十有一月丁酉楚师灭蔡执蔡世子有以归用之【用之杀以祭山】
　　传十一年春王二月叔弓如宋葬平公也【杜兼以聘事行故传具之】○景王问于苌曰今兹诸侯何实吉何实凶【苌周大夫○苌直良反】对曰蔡凶此蔡侯般弑其君之嵗也嵗在豕韦【杜襄三十年蔡世子般弑其君嵗在豕韦至今十三嵗嵗复在豕韦般即灵侯也】弗过此矣【言蔡凶不过此年】楚将有之然壅也【蔡近楚故知楚将有之楚无徳而享大利所以壅积其恶○壅于勇反】嵗及大梁蔡复楚凶天之道也【杜楚灵王弑立之嵗嵗在大梁到昭十三年嵗复在大梁美恶周必复故知楚凶林此天道循环不穷之理】楚子在申召蔡灵侯灵侯将徃蔡大夫曰王贪而无信唯蔡于感【杜蔡近楚之大国故楚常恨其不服顺○感户暗反】今币重而言甘诱我也不如无徃蔡侯不可三月丙申楚子伏甲而享蔡侯于申醉而执之夏四月丁巳杀之刑其士七十人公子弃疾帅师围蔡【杜传言楚子无道】韩宣子问于叔向曰楚其克乎对曰克哉蔡侯获罪于其君【杜谓弑父而立】而不能其民【杜不能施徳】天将假手于楚以毙之【杜借楚手以讨蔡○毙婢世反】何故不克然闻之不信以幸不可再也【林以诈不信侥幸而成不可再就】楚王奉孙吴以讨于陈曰将定而国陈人聴命而遂县之【林遂灭陈国以为楚县杜事在八年】今又诱蔡而杀其君以图其国虽幸而克必受其咎弗能久矣桀克有缗以丧其国纣克东夷而陨其身【杜纣为黎之兎东夷叛之桀为仍之防有缗叛之故伐而克之○缗武巾反丧息浪反下同】楚小位下而亟暴于二王【林楚国小于夏殷而位卑于桀纣而数行暴虐甚于桀纣二王○亟欺冀反】能无咎乎天之假助不善非祚之也厚其凶恶而降之罚也且譬之如天其有五材而将用之力尽而敝之是以无拯不可没振【杜金木水火土五者为物用久则必有敝尽尽则弃捐故言无拯拯犹救助也不可没振犹没不可复振林以喻楚灵王力尽自敝无复救助没而不可复振也○祚在路反振之慎反】○五月齐归薨大搜于比蒲非礼也【林君有母丧国不废搜故曰非礼】○孟僖子防邾庄公盟于祲祥修好礼也【搜非存亡之由故临丧不宜为之盟防以安社稷故丧盟谓之礼○好呼报反】泉丘人有女薨以其帷幕孟氏之庙【杜泉丘鲁地】遂奔僖子其僚从之【邻女为僚友者随而奔僖子】盟于清丘之社曰有子无相弃也【杜二女自共】僖子使助防氏之簉【簉副倅也防氏之女为僖子副妾别居在外故僖子纳泉丘人女令副坐之○防为彼反簉初又反】反自祲祥宿于防氏生懿子及南宫敬叔于泉丘人其僚无子使字敬叔【杜字养也似双生】○楚师在蔡【向四月之师】晋荀吴谓韩宣子曰不能救陈又不能救蔡物以无亲【林物事也事事无所亲附】晋之不能亦可知也已为盟主而不恤亡国将焉用之秋防于厥憖谋救蔡也【不书救蔡不果救○焉于防反】郑子皮将行子产曰行不逺不能救蔡也蔡小而不顺楚大而不徳天将弃蔡以壅楚盈而罚之【林言此行必不能逺到虽欲救蔡将不能也蔡小国也而弑逆不顺楚大国也而彊暴不徳天将素絶蔡国而以壅满楚恶罪恶盈满而降之罚】蔡必亡矣且丧君而能守者鲜矣三年王其有咎乎美恶周必复【林周嵗星一周十二年也○鲜息浅反】王恶周矣【元年楚子弑君而立嵗在大梁后三年十三嵗嵗星周复于大梁】晋人使狐父请蔡于楚弗许【狐父晋大夫】○单子防韩宣子于戚【杜单子单成公】视下言徐【林其视过下惴惴然其言太徐奄奄然】叔向曰单子其将死乎朝有着定【杜着定朝内列班之地谓之表着○着似住反徐治居反】防有表【杜野防设表以为位】衣有禬带有结【杜禬领防结带结也○禬古郊反説文云带所结也】防朝之言必闻于表着之位所以昭事序也视不过结襘之中所以道容貌也【林凡防朝之言语其声温厉适中必达于表着之位不过于徐所以昭明行事之次序也防朝之瞻视不过于衣禬带结之中不过于下所以道达容貌之恭敬也○道音导下同】言以命之容貌以明之失则有废【林言语足以命之毋失其和容貌足以明之毋失其敬失言失貌则于事有所废阙】今单子为王官伯【杜伯长也】而命事于防视不登带言不过步貌不道容而言不昭矣【林视不登于大带之上过下也言不过于践步之外大徐也是貌不足以道恭敬之容而言不足以昭行事之序】不道不共不昭不从【貌正曰共言顺日从】无守气矣【林神气不守其体矣为此年冬单子卒起本】○九月葬齐归公不慼晋士之送葬者归以语史赵史赵曰必为鲁郊【言昭公必出在郊野不得有国○语鱼据反】侍者曰何故曰归姓也【林姓生也言昭公归氏所生】不思亲祖不归也【杜言不思亲则不为祖考所归祐】叔向曰鲁公室其卑乎君有大丧国不废搜【杜谓搜比蒲】有三年之丧而无一日之慼国不恤丧不忌君也【杜忌畏也】君无慼容不顾亲也国不忌君君不顾亲能无卑乎殆其失国【杜国不畏君不忠也君不念亲不孝也忠孝俱失卑弱之渐也为二十五年公孙于齐传】○冬十一月楚子灭蔡用隠大子于冈山【杜蔡灵公之大子蔡侯庐之父】申无宇曰不祥五牲不相为用况用诸侯乎【杜五牲牛羊犬豕鸡林不相为用如祭马先不用马之类○为于伪反或如字】王必悔之【悔为暴虐】○十二月单成公卒【终叔向之言】○楚子城陈蔡不羮【杜陈蔡皆为楚县不羮有二一在襄城东南一在定陵西北皆楚要地楚灵王始为城○羹音郎汉书作更字】使弃疾为蔡公【林楚诸县尹皆称公也】玉问于申无宇曰弃疾在蔡何如对曰择子莫如父择臣莫如君郑庄公城栎而寘子元焉使昭公不立【杜子元郑公子庄公寘子元于栎桓十五年属公因之以杀栎大夫檀伯遂居栎卒使昭公不安位而见杀○栎力狄反】齐桓公城谷而寘管仲焉至于今赖之【杜城谷在庄三十二年】臣闻五大不在边五细不在庭【杜土古金木水火土谓之五官乌氏丹乌氏亦有五又有五鸠鸠民五雉为五工正盖立官之木也末世随事施职是以官无常数今无宇称习故言故云五大也言五官之长専盛过节则不可居边细弱不胜任亦不可居朝廷】亲不在外羁不在内【林亲用之人不使久居于外羁旅之人不使久居于内】今弃疾在外郑丹在内【林弃疾亲也而居外为蔡公然丹羁也居内为右尹杜襄十九年丹奔楚】君其少戒王曰国有大城何如对曰郑京栎实杀曼伯【曼伯檀伯也厉公得栎又并京○曼音万】宋萧亳实杀子游【杜在庄十二年】齐渠丘实杀无知【杜在庄九年渠丘今齐国西安县也齐大夫壅廪邑】卫蒲戚实出献公【杜蒲甯殖邑戚孙林父邑出献公在襄十四年】若由是观之则害于国【林都城过大必为国之害】末大必折【杜折其本】尾大不掉君所知也【为十三年陈蔡作乱传○掉徒吊反】








　　左传杜林合注卷三十七
　　钦定四库全书
　　左传杜林合注卷三十八　明　王道焜
　　赵如源　同编
　　昭公五
　　经【辛未】十有二年春齐髙偃帅师纳北燕伯于阳【杜三年燕伯出奔齐髙偃髙傒孙齐人入阳即于燕别邑中出有唐县不言于燕未得国都林于是齐景公有志于复霸】○三月壬申郑伯嘉卒【林五同盟杜简公卒子定公宁立】○夏宋公使华定来聘【定华椒孙】○公如晋至河乃复【晋人以莒故辞公】○五月葬郑简公【三月而葬速】○楚杀其大夫成熊【林成熊即成虎杜传在葬简公上经从赴○熊音雄】○秋七月○冬十月公子憗出奔齐【书各谋乱故也○憗鱼觏反一读为整】○楚子伐徐【杜不书围以干谿师告】○晋伐鲜虞【杜不书将帅史阙文林狄晋也晋主诸夏之盟春秋狄秦以故也狄郑亦以晋故则其狄晋何晋之君卿无中国之志也于是楚方横行中原而晋独从事于伐鲜虞虽吴入郢于越入吴晋犹围鲜虞也于是狄晋以其无复中国之志也】
　　传十二年春齐髙偃纳北燕伯款于唐因其众也【言因唐众欲纳之故得先入唐】○三月郑简公卒将为葬除【杜除葬道○为于伪反】及游氏之庙【游氏子大叔族】将毁焉子大叔使其除徒执用以立而无庸毁【杜用毁庙具】曰子产过女而问何故不毁乃曰不忍庙也诺将毁矣【杜教毁庙者之辞○女音汝】既如是子产乃使辟之【林除徒既如大叔之教子产不忍毁其庙乃使迁道避之】司墓之室有当道者【简公别营葬地不在郑先公旧墓故道有临时可迂直也司墓之室郑之掌公墓大夫徒属家】毁之则朝而塴【杜塴下棺林道直故早朝而下棺○朝如字塴比邓反徐雨赠反礼家作窆彼騐反义同】弗毁则日中而塴【林道迂故日中而下棺】子大叔请毁之曰无若诸侯之賔何【杜不欲久留賔】子产曰诸侯之賔能来防吾丧岂惮日中无损于賔而民不害【林少待片时于宾客无所损不毁墓室于氏人必有所益】吾何故不为遂弗毁日中而葬君子谓子产于是乎知礼【林以不毁游氏之庙及司墓之室为知礼】礼无毁人以自成也○夏宋华定来聘通嗣君也【宋元公新即位】享之为赋蓼萧弗知又不答赋【杜蓼萧诗小雅义取燕笑语兮是以有誉处兮乐于华定燕语也又曰既见君子为龙为光欲以宠光宾也文曰宜兄宜弟令徳寿凯言宾有令徳可以寿乐也又曰和鸾雍雍万福攸同言欲与宾同福禄也○为于伪反蓼音六】昭子曰必亡宴语之不懐宠光之不宣令徳之不知同福之不受将何以在【林首章有燕语之义而华定不能懐思二章有宠光之义而华定不能宣三章有令徳之义而华定不能知识四章有同福之义而华定不能享受将何以从在其位为二十年华定出夺传】○齐侯卫侯郑伯如晋朝嗣君也【杜晋昭公新位】○公如晋【亦欲朝嗣君】至河乃复取郠之役【在十年】莒人愬于晋晋有平公之丧未之治也故辞公公子憗遂如晋【杜鲁大夫如晋不书还不复命而奔故史不书于防】○晋侯享诸侯子产相郑伯辞于享请免丧而后聴命【杜简公未葬○相息亮反下同】晋人许之礼也【杜善晋不夺孝子之情】晋侯以齐侯宴中行穆子相【杜穆子荀吴】投壶晋侯先【林晋侯为盟主故先举矢】穆子曰有酒如淮有肉如坻【杜淮水名坁山名林诗云宛在水中坁是坻乃水中髙地也○坁直疑反徐直夷反】寡君中此为诸侯师中之齐侯举矢曰有酒如渑有肉如陵【杜渑水出齐国临淄县北入时水陵大阜也○中丁仲反下同渑音蝇】寡人中此与君代兴【杜代更也】亦中之伯瑕谓穆子【杜伯瑕士文伯】曰子失辞吾固师诸侯矣壶何为焉【林何假投壸以为轻重】其以中儁也【杜言投壶中不足为儁异】齐君弱吾君归弗来矣【林齐君欲与晋君代兴是轻晋君以为弱也齐君既归必叛晋矣】穆子曰吾军帅彊御卒乗竞劝【林言我三军诸师彊盛御止步卒车乗竞强劝勉○帅所类反卒子忽反采绳证反】今犹古也齐将何事【晋徳不哀于古齐不事晋将无所事】公孙傁趋进曰日旰君勤可以出矣以齐侯出【傁齐大夫传言晋之哀○傁素口反徐所流反旰古旦反】○楚子谓成虎若敖之余也遂杀之【杜成虎令尹子玉之孙与鬬氏同出于若敖宣四年鬬椒作乱今楚子信谮而托讨若敖之余】或谮成虎于楚子成虎知之而不能行【林成虎知或人之譛已而不能见防去以避祸】书曰楚杀其大夫成虎懐宠也【林言其懐思宠禄也解经所以书名】○六月葬郑简公【传终子产辞享明既葬则为免丧经书五月误】○晋荀吴伪防齐师者假道于鲜虞遂入昔阳【林伪若将以师与齐师防者杜鲜虞白狄别种在中山新市县昔阳肥国都乐平沽县东有昔阳城】秋八月壬午灭肥以肥子緜臯归【杜肥白狄也緜臯其君名钜鹿下曲阳县西南有肥累城为下晋伐解处起】○周原伯绞虐其舆臣使曺逃【原伯绞周大夫原公也舆众也曺羣也○绞古弗反】冬十月壬申朔原舆人逐绞而立公子跪寻【跪寻绞弟○跪求委反又音诡】绞奔郊【郊周地】甘简公无子立其弟过【甘简公周卿士○过古禾反下同】过将去成景之族【成公景公皆过之先君】成景之族赂刘献公【杜欲使杀过刘献公亦周卿士刘定公子】丙申杀甘悼公【悼公即过】而立成公之孙防【杜防平公○防音秋】丁酉杀献大子之傅庾皮之子过【过刘献公太子之傅】杀瑕辛于市及宫嬖绰王孙没刘州鸠隂忌老阳子【杜六子周大夫及庾过皆甘悼公之党传言周衰原甘二族所以遂微】○季平子立【林立在七年】而不礼于南蒯【蒯南遗之子季孙费邑宰○蒯苦性反】南蒯谓子仲【杜子仲公子憗】吾出季氏而归其室于公【杜室季氏家财】子更其位【杜更代也○更音庚】我以费为公臣子仲许之南蒯语叔仲穆子且告之故【杜穆子叔仲带之子叔仲小也语以欲出季氏以不见礼故○语鱼据反】季悼子之卒也叔孙昭子以再命为卿【悼子季武子之子平子父也传言叔孙之见命乃在平子为卿之前】及平子伐莒克之更受三命【杜十年平子伐莒以功加三命昭子不伐莒亦以例加为三命】叔仲子欲搆二家【杜欲搆使相憎】谓平子曰三命逾父兄非礼也【杜言昭子受三命自逾其先人】平子曰然故使昭子【杜使昭子自贬黜】昭子曰叔孙氏有家祸杀适立庶故婼也及此【林竪牛祸叔孙氏在四年○适丁厯反】若因祸以毙之则闻命矣【言因乱讨己不敢辞】若不废君命则固有者矣【杜着位次】昭子朝而命吏曰婼将与季氏讼书辞无颇【杜颇偏也林言我将与季氏子讼曲直于朝书辞无敢偏颇○颇曾何反】季孙惧而归罪于叔仲子【林以三命逾父兄出于叔仲小欲归罪于小以自解説】故叔仲小南蒯公子憗谋季氏憗告公而遂従公如晋【林在今年夏杜憗子仲】南蒯惧不克以费叛如齐子仲还及卫闻乱逃介而先【林介副使子仲逃其副先归】及郊闻费叛遂奔齐【言及郊解经所以书出】南蒯之将叛也其乡人或知之过之而叹【杜乡人过蒯而叹】且言曰恤恤乎湫乎攸乎【杜恤恤忧患湫愁隘攸悬危之貌○湫子小反又在酒反一音秋攸如字徐以帚反】深思而浅谋迩身而逺志家臣而君图【杜家臣而图人君之事故言思深而谋浅身近而志逺○思息嗣反】有人矣哉【言今有此人微以感之】南蒯枚筮之【不指其事泛卜吉凶】遇坤【坤上坤下坤】之比【杜坤下坎上比坤六五爻变○比毗志反】曰黄裳元吉【坤六五爻辞】以为大吉也示子服恵伯曰即欲有事何如恵伯曰吾尝学此矣忠信之事则可不然必败外彊内温忠也【杜坎险故强坤顺故温强而能温所以为忠】和以率贞信也【杜水和而土安正和正信之本也】故曰黄裳元吉黄中之色也裳下之饰也元善之长也中不忠不得其色【言非黄○长丁丈反】下不共不得其饰【不为裳】事不善不得其极【失中徳】外内倡和为忠【杜不相违也○倡昌亮反和户卧反】率事以信为共【率犹行也】供养三徳为善【三徳谓正直刚克柔克也○供九用反养余克反】非此三者弗当【杜非忠信善不当此卦○当如字或了浪反】且夫易不可以占险将何事也且可饰乎【杜夫易犹此易谓黄裳元吉之卦问共何事欲令从下之饰林易道正大故险事不可以占○夫音扶】中美能黄上美为元下美则裳【林心居中故其美者能为黄色元道居上故其美者为体元之义足居下故其美者为平裳之服】参成可筮【参美尽备吉可如筮○参七南反又音三】犹有阙也筮虽吉未也【杜有阙谓不参成】将适费饮乡人酒【南蒯自其家还适费○饮于鸩反】乡人或歌之曰我有圃生之杞乎【杜言南蒯在费欲为乱如杞生于园圃非宜也杞世所谓枸杞也】従我者子乎【杜子男子之通称言従己可不失今之尊】去我者鄙乎倍其邻者耻乎【杜邻犹亲也林去我必至为人之所鄙薄倍叛其亲必有耻辱之事】已乎已乎非吾党之士乎【杜已乎已乎言自遂不改】平子欲使昭子逐叔仲小【林葢叔仲小构二家故季平子欲使昭子逐之以自解説】小闻之不敢朝昭子命吏谓小待政于朝曰吾不为怨府【杜言不能为季氏逐小生怨祸之聚为明年叔弓围费传】○楚子狩于州来【杜狩冬猎也○狩手又反】次于颍尾【杜颍水之尾在下蔡西】使荡侯潘子司马督嚻尹午陵尹喜帅师围徐以惧吴【杜五子楚大夫徐吴与国故围之以偪吴○嚣五刀反徐许骄反】楚子次于干谿【在谯国城父县南】以为之援【杜以为五大夫之援】雨雪王皮冠秦复陶【奉所遗羽衣也○两予付反复音服一音福陶徒刀反】翠被【以翠羽饰被】豹舄【杜以豹皮为履○舄音昔】埶鞭以出【执鞭以教今○鞭必緜反】仆析父従【杜楚大夫○従才用反】右尹子革夕【杜子革郑丹夕莫见】王见之去冠被舍鞭【杜敬大臣○舍音舍】与之语曰昔我先王熊绎【杜楚始封君○绎音亦】与吕伋【齐大公之子丁公】王孙牟【卫康叔子康伯】燮父【晋康叔之子○燮素恊反父音甫下同】禽父【周公子伯禽】并事康王【康王成王子】四国皆有分我独无有【杜四国齐晋鲁卫分珍寳之器○分扶问反下同】今吾使人于周求鼎以为分【林禹铸九鼎三代传之以为有国之寳今求此九鼎以为楚之分器】王其与我乎对曰与君王哉昔我先王熊绎辟在荆山【杜在新城沶乡县南○辟匹亦反】筚路蓝缕【林路车也以柴为车衣服蓝缕○筚音必】以处草莽防涉山林以事天子唯是桃弧棘矢以共御王事【杜桃弧棘矢以御不祥言楚在山林少所土产○其音恭】齐王舅也【成王母齐大公女】晋及鲁卫王母弟也楚是以无分而彼皆有今周与四国服事君王将唯命是从岂其爱鼎王曰昔我皇祖伯父昆吾旧许是宅【陆终氏生六子长曰昆吾少曰季连季连楚之祖故谓昆吾为伯父昆吾尝居许地故曰旧许是毛】今郑人贪赖其田而不我与【林此时旧许之地属郑故云】我若求之其与我乎对曰与君王哉周不爱鼎郑敢爱田王曰昔诸侯逺我而畏晋今我大城陈蔡不羮赋皆千乗子与有劳焉诸侯其畏我乎对曰畏君王哉是四国者専足畏也【杜四国陈蔡二不羮○逺于万反羮音郎乗绳证反与音预】又加之以楚敢不畏君王哉工尹路请曰君王命剥圭以为鏚柲【杜鏚斧也柲柄也破圭玉以饰斧柄○万邦角反鏚音鏚秘音秘】敢请命【杜请制度之命】王入视之析父谓子革吾子楚国之望也今与王言如响国其若之何【杜讥其须王心如响应声】子革曰摩厉以须王出吾刃将斩矣【杜以已喻锋刃欲自摩厉以斩王之淫慝】王出复语左史倚相趋过【杜倚相楚史名○倚于绮反徐其绮反相息亮反】王曰是良史也子善视之是能读三坟五典八索九丘【杜皆古书名林三坟即伏羲神农黄帝之书也五典即少昊颛顼髙辛唐尧虞舜之书八卦之说谓之八索九州之志谓之九丘○坟扶云反索所自反本又作素】对曰臣尝问焉昔穆王欲肆其心【杜周穆王肆极也】周行天下将皆必有车辙马迹焉【杜周徧也穆王乗八骏马造父为御偏行天下欲车马辙迹无所不徧】祭公谋父作祈招之诗以正王心【杜谋父周卿士祈父周司马世掌甲兵之职招其名祭公方谏游行故指司马官而言此诗逸○祭侧界反招常遥反又音招】王是以获没于祗宫【林穆王闻谏而止是以得善终于祗宫免于篡弑○祗音支又音祁】臣问其诗而不知也若问逺焉其焉能知之【林言闻穆王近事且不知若问三坟五典之逺事倚相又安能该通其义○其焉于防反】王曰子能乎对曰能其诗曰祈招之愔愔式昭徳音【杜愔愔安和貌式用也昭明也林言祈父掌甲兵愔愔然安和不用用能昭明王之徳声○愔一心反徐于林反】思我王度式如玉式如金【杜金玉取其坚重】形民之力而无醉饱之心【林言国之用民当随其力任如金冶之器随器而制形故言形民之力去其醉饱过盈之心葢是时穆王逺游过用民力宴饮无度故其诗如此】王揖而入馈不食寝不寐数日【深感子革之言○馈其位反数所主反】不能自克以及于难【杜克胜也○难乃旦反】仲尼曰古也有志克己复礼仁也信善哉楚灵王若能如是岂其辱于干谿【林明年楚果反弑王】○晋伐鲜虞因肥之役也【肥役在此年】
　　经【壬申】十有三年春叔弓帅师围费【杜不书南蒯以费叛不以告庙林费鲁邑内不言叛言围皆叛也○费音秘】○夏四月楚公子比自晋归于楚弑其君防于干谿【杜比去晋而不送书归者依陈蔡以入言陈蔡犹列国也比归而灵王死故书弑其君灵王无道而弑称臣比非首谋而反书弑比虽胁立犹以罪加也灵王死在五月又不在干谿楚人生失灵王故本其始祸以赴之○灵王弑比立弃疾杀比代立是为平王○谿苦兮反】楚公子弃疾杀公子比【比虽为君而未列于诸侯故不称爵杀不称人罪弃疾】○秋公防刘子晋侯齐侯宋公卫侯郑伯曺伯莒子邾子滕子薛伯杞伯小邾子于平丘【杜平丘在陈留长垣县西南林晋复合诸侯也晋合诸侯由是止鄟陵之后参盟复作晋非盟主矣】八月甲戌同盟于平丘【杜书同齐复故林书同盟刘子与盟也】公不与盟【鲁不堪晋求谗慝多公不与盟非国恶故不讳○与音预】晋人执季孙意如以归○公至自防【无传】○蔡侯庐归于蔡陈侯吴归于陈【杜陈蔡皆受封于楚故称爵诸侯纳之曰归林于是楚平王封陈蔡而复之隠大子之子庐归于蔡悼大子之子吴归于陈则其书曰陈侯蔡侯何不于楚専封也归辞有三突归于郑慕公子之辞也蔡季自陈归于楚宜得国公子之辞也卫侯郑归于卫甞失国之君之辞也此未尝有国也使之如失国辞然者不与楚専封也○庐音卢又力居反】○冬十月葬蔡灵公【蔡复而后以君礼葬之】○公如晋至河乃复【晋人辞去】○吴灭州来【州来楚邑用大师焉曰灭】传十三年春叔弓围费弗克败焉【林为费人所败不书讳之】平子怒令见费人执之以为囚俘冶区夫曰非也【林区夫鲁大夫言平子执费人非防○俘芳夫反冶音也区乌侯反又丘千反】若见费人寒者衣之饥者食之为之令主而共其乏困费来如归南氏亡矣民将叛之谁与居邑若惮之以威惧之以怒民疾而叛为之聚也若诸侯皆然费人无归不亲南氏将焉入矣【林若临之以威武使之畏惮压之以忿怒使之畏惧费邑之人莫不疾恶而怨叛是为南蒯结聚其众也设若诸侯皆如我之所为费人穷困无所依归虽欲不与南氏相亲宻将安所入以庇其身○衣于既反食者嗣其音恭为于伪反焉于防反】平子従之费人叛南氏【费叛南氏在明年传善区夫之谋终言其效】○楚子之为令尹也杀大司马防掩而取其室【在襄三十年○防干委反掩于捡反】及即位夺防居田【居掩之族言防氏所以怨】迁许而质许围【迁许在九年围许大夫○质音致】蔡洧有宠于王【林洧蔡人仕楚者○洧于轨反】王之灭蔡也其父死焉【楚灭蔡在十一年洧仕楚其父在国故死】王使与于守而行【杜使洧守国王行至干谿○与音预守手又反】申之防越大夫戮焉【杜申防在四年】王夺鬬韦中犫【杜韦令尹子文孙中犫邑名○犫尺州反】又夺成然邑而使为郊尹【成然韦子郊尹治郊竟大夫】蔓成然故事蔡公【林蔓成然即成然杜蔡公弃疾也故犹旧也韦以弃疾有当璧之命故使成然事之○蔓去声】故防氏之族及防居许围蔡洧蔓成然皆王所不礼也因羣丧职之族【林因楚之羣大夫失职而怨主者○丧息浪反】启越大夫常夀过作乱【常夀过申防所戮者○过古禾反】围固城克息舟城而居之【杜息舟楚邑城之坚固者】观起之死也其子従在蔡事朝吴【观起死在襄二十二年朝吴故蔡大夫声子之子○従如字朝如字】曰今不封蔡蔡不封矣我请试之【观従以父死怨楚故欲试作乱】以蔡公之命召子干子晳【二子皆灵王弟元年子干奔晋子晳奔郑○晳星厯反】及郊而告之情【杜告以蔡公不知谋】强与之盟入袭蔡蔡公将食见之而逃【杜不知其故惊起辟之○强其丈反】观従使子干食坎用牲加书而速行【杜使子干居蔡公之牀食蔡公之食并伪与蔡公盟之征騐以示众】已徇于蔡【已观従也○已音纪徇似俊反】曰蔡公召二子将纳之与之盟而遣之矣将师而従之【杜诈言蔡公将以师助二子】蔡人聚将执之【林将执观従以为妖言】辞曰失贼成军而杀余何益乃释之【杜贼谓子干子晳也言蔡公已成军杀已不解罪】朝吴曰二三子若能死亡则如违之以待所济【杜言若能为灵王死亡则可违蔡公之命以待成败如何】若求安定则如与之以济所欲【杜言与蔡公则可得安定】且违上何适而可【杜言不可违上也上谓蔡公】众曰与之乃奉蔡公召二子而盟于邓【杜颍川召陵县西南有邓城二子子干子晳】依陈蔡人以国【林封陈蔡之国而依倚之】楚公子比【子干】公子黑肱【子晳】公子弃疾【蔡公】蔓成然蔡朝吴帅陈蔡不羮许叶之师因四族之徒【四族防氏许围蔡洧蔓成然○羮音郎叶始涉反】以入楚【林时灵王在干谿故乗虚以入楚】及郊陈蔡欲为名故请为武军【杜欲筑垒壁以示后人为复讐之名】蔡公知之曰欲速【杜言欲速入楚】且役病矣请藩而已乃藩为军【杜藩篱也○藩方元反】蔡公使须务牟与史禆先入因正仆人杀大子禄及公子罢敌【杜须务牟史禆楚大夫蔡公之党也正仆大子之近官林禄罢敌皆灵王之子○牟亡侯反禆皮皆反徐扶蟹反又扶移反罢音皮徐甫绮反又蒲买反】公子比为王公子黑肱为令尹次于鱼陂【杜竟陵县城西北有甘鱼陂○陂彼宜反】公子弃疾为司马先除王宫使观従従师于干谿而遂告之【杜従干谿之师告使叛灵王】且曰先归复所后者劓【林先归国者各安其所后归者坐以截鼻之刑○劓鱼器反】师及訾梁而溃【杜灵王还至訾梁而众散○訾子斯反溃户内反】王闻羣公子之死也自投于车下曰人之爱其子也亦如余乎侍者曰甚焉小人老而无子知櫅于沟壑矣【杜櫅队也林言小人若身已老而无子息死而坠填沟壑可知○櫅子细反】王曰余杀人子多矣能无及此乎右尹子革曰请待于郊以聴国人【杜聴国人之所与】王曰众怒不可犯也曰若入于大都而乞师于诸侯王曰皆叛矣【林言大都如陈蔡不羮许叶之属皆同叛矣】曰若亡于诸侯以聴大国之图君也王曰大福不再秖取辱焉然丹乃归于楚【杜然丹子革弃王而归楚】王防夏将欲入鄢【杜夏汉别名顺流为防顺汉水南至鄢○防以全反夏户雅反鄢于建反又于脕反】芋尹无宇之子申亥曰吾父再奸王命【杜谓断王旌执人于章华宫○芋于付反徐音羽奸音干】王弗诛恵孰大焉君不可忍恵不可弃吾其従王乃求王遇诸棘闱以归【棘里名闱门也】夏五月癸亥王缢于芋尹申亥氏【杜癸亥五月二十六日皆在乙夘丙辰后传终言之经书四月误】申亥以其二女殉而葬之观従谓子干曰不杀弃疾虽得国犹受祸也【林以弃疾有当璧之命子干必受其祸○殉以俊反】子干曰余不忍也【自言因弃疾得楚不忍杀之】子玉曰人将忍子【杜子玉观従林人谓弃疾将忍于杀汝】吾不忍俟也乃行国每夜骇曰王入矣【杜相恐以灵王也】乙夘夜弃疾使周走而呼曰王至矣【杜周徧也乙夘十入日○呼好故反下同】国人大惊使蔓成然走告子干子晳【林蔓成然弃疾党故使走告二子】曰王至矣国人杀君司马将来矣【杜司马谓弃疾也言司马见杀以恐子干】君若早自图也可以无辱众怒如水火焉不可为谋【林众怒难犯如水火之狂言不可更为他谋】又有呼而走至者曰众至矣二子皆自杀【不书弑君位未定也】丙辰弃疾即位名曰熊居葬子干于訾实訾敖【不成君无号諡者楚皆谓之敖○熊音雄】杀囚衣之王服而流诸汉乃取而葬之以靖国人【林取囚诈以为灵王而葬之以安靖楚国之人○衣于既反】使子旗为令尹【杜子旗蔓成然○旗音其】楚师还自徐【前年围徐之师】吴人败诸豫章获其五帅【定二年楚人伐吴师于豫章吴人见冉于豫章而潜师于巢以军楚师于豫章又栢举之役吴人舍舟于淮而自豫章与楚夹汉此皆当在江北淮水南葢后徙在江南豫章○帅所类反谓荡侯潘子司马督嚣尹午陵尹喜五人】平王封陈蔡复迁邑【林立陈恵公吴于陈蔡平公庐于蔡复其故国陈蔡巳灭故言封九年迁许于夷迁城父人于陈迁方城外人于许至是皆复其旧】致羣赂【杜始举事时所货赂○赂音路】施舍寛民【林施恩恵舍通责以寛民力】宥罪举职【杜举职修废官○宥音又】召观従王曰唯尔所欲【观従教子干杀弃疾今召用之明在君为君之义】对曰臣之先佐开卜乃使为卜尹【佐卜人开兆】使枝如子躬聘于郑【林枝如子躬楚大夫】且致犫栎之田【犫栎本郑邑楚中取之平王新立故还以赂郑○栎力狄反】事毕弗致【知郑自説服不复须赂故】郑人请曰闻诸道路将命寡君以犫栎敢请命对曰臣未闻命既复王闻犫栎降服而对【降服如今解冠也谢违命】曰臣过失命未之致也王执其手曰子母勤【林谓子躬母自勤辱○毋音无】姑归不谷有事其告子也【王善其有权有事将复使之】他年芉尹申亥以王柩告乃改葬之初灵王卜曰余尚得天下【杜尚庶防○柩其久反】不吉投诟天而呼曰是区区者而不余畀【杜区区小天下○诟呼豆反徐许后反】余必自取之民患王之无厌也故従乱如归【林民乐于従乱如归家然○厌于盐反】初共王无冡适【冡大也○共音恭适丁厯反】有宠子五人无适立焉【杜欲立为大子不知适従】乃大有事于羣望【杜羣望星辰山川】而祈曰请神择于五人者使主社稷乃徧以璧见于羣望曰当璧而拜者神所立也谁敢违之既乃与巴姬密埋璧于大室之庭【杜巴姬共王妾大室祖庙○见贤遍反巴必加反大音泰】使五人齐而长入拜【杜従长防以次拜○齐侧皆反长丁丈反下同】康王跨之【杜过其上也○跨苦化反】灵王肘加焉子干子晳皆逺之平王弱抱而入再拜皆厌纽【杜微见璧纽以为审识○肘中九反逺于万反厌于甲反徐于辄反纽女九反】鬭韦属成然焉【杜知其将立故托其子○属音烛】且曰弃礼【林弃立长之礼谓卜于神】违命【林违当璧之命谓立康王】楚其危哉【终致灵王之乱】子干归韩宣子闻于叔向曰子干其济乎对曰难宣子曰同恶相求如市贾焉何难【杜宣子谓弃疾亲侍子干共同好恶故言如市贾属利以相求○贾音古】对曰无与同好谁与同恶【杜言弃疾本不与子干同好则亦不得同恶】取国有五难有宠而无人一也【杜宠须贤人而固】有人而无主二也【杜虽有贤人当须内主为应】有主而无谋三也【林虽有内主而无策谋可成】有谋而无民四也【杜虽有谋防而无民人归附】有民而无徳五也【四者既备当以徳成】子干在晋十三年矣【林元年奔晋至此十三年】晋楚之従不闻达者可谓无人【杜晋楚之士从子干游皆非达人】族尽亲叛可谓无主【杜无亲族在楚】无衅而动可谓无谋【杜召子干时楚未有大衅○衅许靳反】为羁终世可谓无民【杜终身羁客在晋是无民】亡无爱征可谓无徳【杜楚人无爱念之者】王虐而不忌【灵王暴虐无所畏忌将自亡】楚君子干涉五难以弑旧君谁能济之【杜言楚借君子干以弑灵王终无能成】有楚国者其弃疾乎君陈蔡城外属焉【杜城方城也时穿封戍既死弃疾并领陈事】苛慝不作盗贼伏隠【林上不为虐恶之政以厉民民不为盗贼之行以奸上○苛音何慝他得反】私欲不违【不以私欲违民事】民无怨心先神命之【先神谓羣望】国民信之芉姓有乱必季实立楚之常也【林楚芉姓季少子也○芉弥尔反】获神一也【当璧拜】有民二也【民信之】令徳三也【无苛慝】宠贵四也【贵妃子】居常五也【杜弃疾季】有五利以去五难谁能害之子干之宫则右尹也数其贵宠则庶子也【林右尹宫畀庶子宠卑○去起吕反数所主反】以神所命则又逺之其贵亡矣【杜位不尊○逺千万反亡音无又如字】其宠弃矣【父既没故】民无懐焉【杜非合徳】国无与焉【杜无内主】将何以立宣子曰齐桓晋文不亦是乎【杜皆庶贱】对曰齐桓卫姬之子也有宠于僖【卫姬齐僖公妾】有鲍叔牙宾须无隰朋以为辅佐有莒卫以为外主【杜齐桓出奔莒卫有旧氏之助】有国髙以为内主【杜国氏髙氏齐上卿】従善如流【甚言其疾也】下善齐肃【杜齐严也肃敬也○下遐嫁反齐侧皆反】不藏贿【杜清也○贿呼罪反】不従欲【杜俭也○従子用反】施舍不倦【按施舍犹言布恩徳】求善不厌是以有国不亦宜乎我先君文公狐季姬之子也有宠于献好学而不贰【杜言笃志○厌于艳反好呼报反】生十七年有士五人【杜狐偃赵衰颠颉魏武子司空季子五士従出】有先大夫子余子犯以为腹心【杜子余赵衰子犯狐偃】有魏犨贾佗以为股肱【杜魏犨魏武子也称五人而説四士贾佗又不在本数葢叔向所贤○佗徒何反】有齐宋秦楚以为外主【齐妻以女宋赠以马楚王享之秦伯纳之】有栾郤狐先以为内主【杜谓栾枝郤谷狐突先轸也○栾鲁官反郤去逆反】亡十九年守志弥笃恵懐弃民【言恵公懐公不恤民也】民従而与之献无异亲民无异望【林献公之子九人惟文公在是无异亲恵怀不恤其民民归文公故无异望】天方相晋将何以代文【林天方助晋成其霸业将有何君可以代文公者○相息亮反】此二君者异于子干共有宠子国有奥主【杜谓弃疾也○共音恭】无施于民无援于外去晋而不送归楚而不逆何以冀国【杜传言子干所以蒙弑君之名弃疾所以得国○施式豉反】○晋成虒祁【在八年○虒音斯】诸侯朝而归者皆有贰心【贱其奢也】为取郠故【杜取郠在十年○为于伪反郠工杳反】晋将以诸侯来讨叔向曰诸侯不可以不示威【人知晋徳薄欲以威服之】乃并征防告于吴秋晋侯防吴子于良【林下邳有良城县】水道不可【杜水道不通不可为防】吴子辞乃还【辞不防】七月丙寅治兵于邾南甲车四千乗【三十万人○乗绳证反下同】羊舌鲋摄司马【杜鲋叔向弟也欇兼官也○鲋音附】遂合诸侯于平丘子产子大叔相郑伯以防子产以幄幕九张行【杜幄幕军旅之帐林四合象官室曰幄在上曰幕○幄于角反幕音莫】子大叔以四十既而悔之每舍损焉【林一宿为舍每遇宿舍减损其数】及防亦如之【杜亦九张也传言子产之适宜大叔之従善】次于卫地叔鲋求货于卫淫刍荛者【林饲牲曰刍草薪曰荛纵淫刍荛之人欲使卫患之而致货○刍初俱反荛如遥反】卫人使屠伯馈叔向羮与一箧锦【杜屠伯卫大夫○屠音徒馈其位反箧苦恊反】曰诸侯事晋未敢擕贰况卫在君之宇下【杜屋宇之下喻近也】而敢有异志刍荛者异于他日敢请之【杜请止之】叔向受羮反锦【杜受羮示不逆其意且非货】曰晋有羊舌鲋者凟货无厌【杜凟数也○凟徒水反厌于盐反】亦将及矣【杜将及祸】为此役也【役事也○为如字或于伪反】子若以君命赐之其已【林子谓屠伯若以卫君之命以锦赐之其可禁止】客従之未退而禁之【林客谓屠伯卫客未退而叔鲋已禁刍荛者言其卖货之甚】晋人将寻盟齐人不可【杜有贰心故】晋侯使叔向告刘献公【杜献公王卿士刘子】曰抑齐人不盟若之何对曰盟以底信【底致也○底音防】君苟有信诸侯不贰何患焉告之以文辞董之以武师虽齐不许君庸多矣【杜董督也庸功也讨之有辞故功多也】天子之老请帅王赋元戎十乗以先启行【杜天子大夫称老元戎戎车在前者启开也行道也】迟速唯君【欲佐晋讨齐】叔向告于齐曰诸侯求盟已在此矣今君弗利寡君以为请对曰诸侯讨贰则有寻盟若皆用命何盟之寻【托用命以拒晋】叔向曰国家之败有事而无业事则不经【杜业贡赋之业林经常也】有业而无礼经则不序【杜须礼而有次序】有礼而无威序则不共【林礼须威严而后共】有威而不昭共则不明【威须昭告神而后信义着】明不明弃共百事不终所由倾覆也【信义不明则弃威不威弃礼无礼无经无经无业故百事不成○覆芳服反】是故明王之制使诸侯嵗聘以志业【志识也嵗聘以修其职业】间朝以讲礼【三年而一朝正班爵之义率长防之序○间间厠之间】再朝而防以示威【六年而一防以训上下之则制财用之节】再会而盟以显昭明【杜十二年而一盟所以昭信义也凡八聘四朝再防王一巡守盟于方岳之下】志业于好讲礼于等示威于众昭明于神【林志贡赋之业在于交好故使聘讲上下之礼在于等列故使朝示可畏之威在于聚众为防故使防昭盟誓之信义在于要告神明故使盟○好呼报反】自古以来未之或失也存亡之道恒由是兴【林守之则安存废之则危亡常由此起】晋礼主盟【依先王先公旧礼先诸侯盟】惧有不治奉承齐牺【杜齐盟之牺牲○牺许宜反】而布诸君求终事也【杜终竟也】君曰余必废之何齐之有【杜何齐肃为盟之有】唯君图之寡君闻命矣齐人惧对曰小国言之大国制之【杜小国言其情大国制其义】敢不聴従既闻命矣敬共以往迟速唯君叔向曰诸侯有间矣【言间隙也】不可以不示众八月辛未治兵【习战】建而不斾【杜建立旌旗不曳其斾斾游也○斾步贝反】壬申复斾之诸侯畏之【军将战则斾故曳斾以恐之○复扶又反】邾人莒人愬于晋曰鲁朝夕伐我防亡矣【自昭公即位邾鲁同好又不朝夕伐莒无故怨愬晋人信之所谓谗慝多】我之不共鲁故之以【杜不共晋贡以鲁故也○共音恭】晋侯不见公使叔向来辞曰诸侯将以甲戌盟寡君知不得事君矣请君无勤【杜托谦辞以絶鲁】子服恵伯对曰君信蛮夷之诉【蛮夷谓邾莒】以絶兄弟之国弃周公之后亦唯君寡君闻命矣叔向曰寡君有甲车四千乗在虽以无道行之必可畏也况其率道其何敌之有牛虽瘠偾于豚上其畏不死【林偾仆也豚小猪也以瘠牛仆于小豚之上牛不畏豚之不死亦犹晋不畏鲁之不亡也○瘠在亦反偾方问反】南蒯子仲之忧【林事在前年】其庸可弃乎【杜弃犹忘也】若奉晋之众用诸侯之师因邾莒杞鄫之怒【四国近鲁数以小事相忿鄫已灭其民犹存故并以恐鲁○鄫才陵反】以讨鲁罪间其二忧【因南蒯子仲二忧为间隙】何求而弗克鲁人惧聴命【不敢与盟】甲戌同盟于平丘齐服也【杜经所以称同】令诸侯日中造于除【除地为坛盟防处○造亡报反】癸酉退朝【先盟朝晋】子产命外仆速张于除【杜外仆掌次舍大夫也子产使之速张幄幕于所除地】子大叔止之使待明曰及夕子产闻其未张也使速往乃无所张矣【杜地已满也传言子产每事敏于大叔】及盟子产争承【承贡赋之次】曰昔天子班贡轻重以列【杜列位也】列尊贡重周之制也【杜公侯地广故所贡者多】卑而贡重者甸服也【甸服谓天子畿内共职贡者】郑伯男也而使従公侯之贡【杜言郑国在甸服外爵列伯子男不应出公侯之贡】惧弗给也敢以为请诸侯靖兵好以为事【杜靖息也○好呼报反】行理之命【行理使人通聘问者】无月不至贡之无艺【杜艺法制】小国有阙所以得罪也诸侯修盟存小国也贡献无极亡可待也存亡之制将在今矣【林贡赋法轻则小国存贡赋法重则小国亡在今日立法】自日中以争至于昏晋人许之既盟子大叔咎之曰诸侯若讨其可凟乎【杜凟易也○咎其九反】子产曰晋政多门【杜政不出一家】贰偷之不暇何暇讨【杜贰不壹偷苟且】国不竞亦陵何国之为【杜不竞争则为人所侵陵不成为国】公不与盟【信邾莒之诉欲讨鲁故】晋人执季孙意如以幕防之【杜防裹也】使狄人守之司铎射【鲁大夫○铎待洛反射食亦反食又夜反】懐锦奉壶饮氷以蒲伏焉守者御之乃与之锦而入【林氷箭筩可以取饮司铎射怀锦奉壶饮以氷承之葢蒲伏窃往饮季孙也○奉芳勇反蒲步都反伏蒲北反又音服御鱼吕反饮于鸩反】晋人以平子归子服湫从【杜湫子服恵伯従至晋○湫子小反徐音椒従才用反】子产归未至闻子皮卒哭且曰吾已【○已犹决竟】无为为善矣唯夫子知我【杜言子皮知己之善】仲尼谓子产于是行也足以为国基矣诗曰乐只君子邦家之基【杜诗小雅言乐与君子为治乃国家之基本】子产君子之求乐者也且曰合诸侯艺贡事【林艺极贡赋之事使有定制】礼也【嫌争竞不顺故以礼明之】○鲜虞人闻晋师之悉起也【五年传曰遗守四千以甲车四千乗故为悉起】而不警边且不修备【言夷狄无谋】晋荀吴自着雍以上军侵鲜虞及中人驱冲竞【杜中山望都县西北有中人城驱冲车与狄争起】大获而归【为十五年晋伐鲜虞起】○楚之灭蔡也灵王迁许胡沈道房申于荆焉平王即位既封陈蔡而皆复之礼也【杜灭蔡在十一年许胡沈小国也道房申皆故诸侯楚灭以为邑荆荆山也传言平王得安民之礼汝南有吴防县即防国】隠大子之子庐归于蔡礼也【杜隠大子大子有也庐蔡平侯】悼大子之子吴归于陈礼也【杜悼大子偃师也吴陈恵公】○冬十月葬蔡灵公礼也【杜国复成礼以葬也此陈蔡事传皆言礼言楚所封不得比诸侯故明之】○公如晋荀吴谓韩宣子曰诸侯相朝讲旧好也执其卿而朝其君有不好焉【林执季孙意如而受昭公之朝于和好有不顺焉○旧好呼报反】不如辞之乃使士景伯辞公于河【景伯士文伯之子弥年也】○吴灭州来令尹子旗请伐吴王弗许曰吾未抚民人未事鬼神未修守备未定国家而用民力败不可悔州来在吴犹在楚也【林州来之邑虽为吴有可以复取而有之犹在楚无异也○守手又反】子姑待之【传言平王所以能有国】○季孙犹在晋子服恵伯私于中行穆子【杜私与之语】曰鲁事晋何以不如夷之小国鲁兄弟也土地犹大所命能具【杜晋之命令尚能供给】若为夷弃之使事齐楚其何瘳于晋【杜瘳差也○为千伪反下同瘳勅留反】亲亲与大赏共罚否所以为盟主也子其图之谚曰臣一主二【言臣必有二主道不合得去事他国】吾岂无大国【言非独晋可事】穆子告韩宣子且曰楚灭陈蔡不能救而为夷执亲将焉用之乃归季孙恵伯曰寡君未知其罪合诸侯而执其老【杜老尊卿称○焉于防反】若犹有罪死命可也【杜死晋命也】若曰无罪而恵免之诸侯不闻是逃命也何免之为请従君恵于防【杜欲得盟防见遣不欲私去】宣子患之谓叔向曰子能归季孙乎对曰不能鲋也能【杜鲋叔鱼】乃使叔鱼叔鱼见季孙曰昔鲋也得罪于晋君自归于鲁君【杜葢襄公十一年坐叔虎与栾氏党并得罪】微武子之赐不至于今【武子季平子祖父】虽获归骨于晋犹子则肉之【杜犹已死枯骨而季氏再生其肉也】敢不尽情归子而不归【林言己归子而子不肯归】鲋也闻诸吏将为子除馆于西河【杜西使近河】其若之何且泣【杜泣以信其言】平子惧先归恵伯待礼【待见遣之礼】

　　左传杜林合注三十八
　　钦定四库全书
　　左传杜林合注卷三十九　明　王道焜
　　赵如源　同编
　　昭公六
　　经【癸酉】十有四年春意如至自晋【杜书至者喜得免林大夫不至必见执也而后至亦危之也】○三月曺伯滕卒【杜无传四同盟林武公卒子平公顷立】○夏四月【无传】○秋葬曺武公【无传】○八月莒子去疾卒【杜未同盟林着丘公卒郊公立是年奔齐着丘之弟庚舆立是为共公○去起吕反】○冬莒杀其公子意恢【杜以祸乱告不必系于为卿故虽公子亦书意恢与乱君为党故书名恶之○恢苦回反】
　　传十四年春意如至自晋尊晋罪已也【以舍族为尊晋罪已】尊晋罪己礼也【杜礼修已而不责人】○南蒯之将叛也【林叛季氏在十二年】盟费人【林要费人为盟以叛】司徒老祁虑癸【二人南蒯家臣】伪废疾使请于南蒯曰臣愿受盟而疾兴若以君灵不死请待间而盟【杜间差也】许之二子因民之欲叛也请朝众而盟【欲因合众以作乱】遂刼南蒯曰羣臣不忘其君【君谓季氏○刼居业反】畏子以及今三年聴命矣子若弗图费人不忍其君将不能畏子矣【杜将不畏子之威言将叛之○畏子以及今絶句】子何所不逞欲请送子【送使出奔】请期五日【杜南蒯请期冀有变】遂奔齐侍饮酒于景公公曰叛夫【言戏之】对曰臣欲张公室也【林张强也言臣非叛君乃欲强公室弱私家】子韩晳曰【齐大夫○晳星厯反】家臣而欲张公室罪莫大焉【言越职】司徒老祈虑癸来归费【林二子既逐南蒯乃奉费邑归之于鲁】齐侯使鲍文子致之【南蒯虽叛费人不従未専属齐二子逐蒯而复其旧故经不书归费齐使文子致邑欲以假好非事实也】○夏楚子使然丹简上国之兵于宗丘且抚其民【杜上国在国都之西西方居上流故谓之上国宗丘楚地】分贫振穷【○分与也振救也○分如字徐甫问反】长孤防养老疾收介特【杜介特单身民也收养不使流散○长丁丈反】救灾患宥孤寡【杜寛其赋税○宥音又】赦罪戾诘奸慝【杜诘责问也○诘起吉反】举淹滞【杜淹滞有才能而未叙者】礼新叙旧【林羁旅方新者礼待之勲故有旧者叙用之】禄勲合亲【杜勲功也亲九族】任良物官【物事也】使屈罢简东国之兵于召陵【兵在国都之东者○罢音皮召上照反】亦如之【林如然丹】好于边疆【结好四邻○好呼报反疆居良反】息民五年而后用师礼也【林以安民为礼】○秋八月莒着丘公卒郊公不慼【郊公着丘公子○着直居反】国人弗顺欲立着丘公之弟庚舆【杜庚舆莒共公○舆音余】蒲余侯恶公子意恢而善于庚舆【蒲余侯莒大夫兹夫也意恢莒羣公子○恶乌路反下同】郊公恶公子铎而善于意恢【铎亦羣公子○铎待洛反】公子铎因蒲余侯而与之谋曰尔杀意恢我出君而纳庚舆许之【为下冬杀意恢传】○楚令尹子旗有徳于王不知度【林子旗即蔓成然有佐立之徳于平王不知国家之法度】与养氏比而求无厌【杜养氏子旗之党养由基之后○比毗志反厌于盐反】王患之九月甲午楚子杀鬬成然而灭养氏之族使鬬辛居郧以无忘旧勲【杜辛子旗之子郧公辛○郧音云】○冬十二月蒲余侯兹夫杀莒公子意恢【林兹夫蒲余侯名用公子铎之谋也】郊公奔齐公子铎逆庚舆于齐齐隰党公子鉏送之有赂田【莒赂齐以田○鉏仕居反】○晋邢侯与雍子争鄐田【邢侯楚申公巫臣之子也雍子亦故楚人○鄐许六反又超六反】久而无成【杜乆讼而狱不决】士景伯如楚【士景伯晋理官】叔鱼摄理【请摄代景伯】韩宣子命断旧狱罪在雍子雍子纳其女于叔鱼叔鱼蔽罪邢侯【林叔鱼受赂乃曲断其罪于邢侯○断丁乱反蔽世世反】邢侯怒杀叔鱼与雍子于朝宣子问其罪于叔向叔向曰三人同罪施生戮死可也【杜施行罪也】雍子自知其罪而赂以买直鲋也鬻狱邢侯専杀其罪一也己恶而掠美为昏【林掠取也昏乱也已有恶而取人之美谓之昏乱○鬻六反掠音亮】贪以败官为墨【林墨不洁之称贪欲而败其官守谓之污墨】杀人不忌为贼【杜専辄杀人无所忌畏谓之贼害】夏书曰昏墨贼杀【杜逸书三者皆死刑】臯陶之刑也请従之乃施邢侯而尸雍子与叔鱼于市仲尼曰叔向古之遗直也【杜言叔向之直有古人遗风○陶音遥施如字】治国制刑不隠于亲【杜谓国之大问已所答当也至于他事则宜有隠】三数叔鱼之恶不为末减【未薄也减轻也皆以正言之○数色主反又色其反下同为于伪反】曰义也夫可谓直矣【于义未安直则有之○夫音扶又芳于反】平丘之防数其贿也【杜谓言凟货无厌】以寛卫国晋不为暴归鲁季孙称其诈也【谓言鲋也能】以寛鲁国晋不为虐邢侯之狱言其贪也【林谓言鲋也鬻狱】以正刑书晋不为颇三言而除三恶加三利【杜三恶暴虐颇也三恶除则三利加】杀亲益荣【杜荣名益已】犹义也夫【三罪唯答宣子问不可以不正其余则以直伤义故重疑之】经【甲戌】十有五年春王正月吴子夷未卒【杜无传未同盟林夷卒卒王僚立】○二月癸酉有事于武宫籥入叔弓卒去乐卒事【略书有事为叔弓卒起也武宫鲁武公庙成六年复立之○去起吕反】○夏蔡朝吴出奔郑【朝吴不逺谗人所以见逐而书名】○六月丁巳朔日有食之【无传】○秋晋荀吴帅师伐鲜虞【林尝狄晋矣荀吴何以无贬于初伐贬实録而已示】○冬公如晋
　　传十五年春将禘于武公戒百官【杜齐戒○禘大计反】梓慎曰禘之日其有咎乎吾见赤黑之祲非祭祥也丧氛也【杜祲妖气也葢见于宗庙故以为非祭祥也氛恶气也○祲子鸩反氛芳云反】其在涖事乎【杜涖临也○涖音利】二月癸酉禘叔弓涖事籥入而卒【林案公羊传曰弓者何干舞也籥者何羽舞也此云籥入葢羽舞入而叔弓卒】去乐卒事礼也【杜大臣卒故为之去乐林得礼之变○去起吕反】○楚费无极害朝吴之在蔡也【朝吴蔡大夫有功于楚平王故无极恐其有宠疾害之○费扶味反】欲去之乃谓之曰王唯信子故处子于蔡子亦长矣而在下位辱必求之吾助子请【杜请求上位○长丁丈反】又谓其上之人【杜蔡人在上位者】曰王唯信吴故处诸蔡二三子莫之如也而在其上不亦难乎弗图必及于难夏蔡人逐朝吴朝吴出奔郑王怒曰余唯信吴故寘诸蔡且微吴吾不及此女何故去之【女谓费无极何事使蔡人逐之○难乃旦反寘之豉反汝音汝】无极对曰臣岂不欲吴【杜非不欲善吴】然而前知其为人之异也【杜言其多权谋】吴在蔡蔡必速飞去吴所以剪其翼也【杜以鸟喻也言吴在蔡必能使蔡速叛而背楚】○六月乙丑王太子夀卒【周景王子】○秋八月戊寅王穆后崩【太子夀之母也传为晋荀跞如周葬穆后起】○晋荀吴帅师伐鲜虞围鼓【杜鼓白狄之别钜鹿下曲阳县有鼓聚】鼓人或请以城叛穆子弗许左右曰师徒不勤而可以获城何故不为穆子曰吾闻诸叔向曰好恶不愆民之所适事无不济【林愆过也在上者好善恶恶无有过差则在下者晓然知上之好恶有所适归是故举事无有不成叔向之言止此○好呼报反恶乌路反】或以吾城叛吾所甚恶也人以城来吾独何好焉赏所甚恶若所好何【杜无以复如所好】若其弗赏是失信也何以庇民力能则进否则退量力而行吾不可以欲城而迩奸所丧滋多使鼓人杀叛人而缮守备围鼓三月鼓人或请降使其民见曰犹有食色姑修而城军吏曰获城而弗取勤民而顿兵何以事君穆子曰吾以事君也获一邑而敎民怠将焉用邑邑以贾怠不如完旧【林贾犹买也得一邑而买人之怠惰不如使人保守其旧之为愈也完犹保守也○庇必利反丧息浪反守手又反降户江反见贤遍反焉于防反贾音古下同】贾怠无卒【林卒终也不能善终】弃旧不祥鼓人能事其君我亦能事我君【林鼓人坚守其邑能事鲜虞之君我敎民不怠亦能事晋国之君】卒义不爽【爽差也】好恶不愆城可获而民知义所【杜知义所在也荀吴必其能获故因以示义】有死命而无二心【林尽忠以死君命无敢懐二心者】不亦可乎鼔人告食竭力尽而后取之克鼓而反不戮一人以鼓子防鞮归【防鞮鼓君名○防悦全反鞮丁兮反】○冬公如晋平丘之防故也【平丘防公不与盟季孙见执今既得免故往谢之】○十二月晋荀跞如周葬穆后籍谈为介既葬除丧以文伯晏樽以鲁壶【杜文伯荀跞也鲁壶鲁所献壶樽○跞力狄反】王曰伯氏【林晋周之同姓故曰伯氏】诸侯皆有以镇抚王室晋独无有何也【杜感鲁壶而言也镇抚王室谓贡献之物林盖是时晋为盟主不修职贡】文伯揖籍谈【文伯无辞揖籍谈使对】对曰诸侯之封也皆受明器于王室【杜谓明徳之分器】以镇抚其社稷故能荐彛器于王【杜荐献也彝常也谓可常寳之器若鲁壶之属○彝以之反】晋居深山戎狄之与邻而逺于王室王灵不及拜戎不暇【杜言王宠灵不见及故数为戎所加陵林拜谢戎师且不得暇○逺于万反又如字】其何以献器王曰叔氏而忘诸乎【林叔籍谈字而汝也】叔父唐叔成王之母弟也其反无分乎密须之鼓与其大路文所以大搜也【杜密须姑姓国也在安定隂密县文王伐之得其鼓路以搜○搜所求反】阙巩之甲武所以克商也【杜阙巩国所出铠○巩九勇反】唐叔受之以处参虚匡有戎狄【参虚实沈之次晋之分野○参所金反】其后襄之二路【周襄王所赐晋文公大路戎路】鏚秬鬯【鏚斧也钺金钺柜黑黍鬯香酒○鏚音戚钺音越柜音巨鬯音畅】彤弓虎贲文公受之以有南阳之田【杜事在僖二十八年○彤徒冬反贲音奔】抚征东夏非分而何夫有勲而不废【杜加重赏○夏户雅反】有绩而载【杜书功于防】奉之以土田【杜有南阳】抚之以彛器【杜弓钺之属】旌之以车服【杜襄之二路】明之以文章【杜旌旗】子孙不忘所谓福也福祚之不登叔父焉在【杜言福祚不在叔父当在谁邪○福祚之不登叔父絶句焉于于防反下同】昔而髙祖孙伯黡司晋之典籍以为大政故曰籍氏【孙伯黡晋正卿籍谈九世祖○黡以斩反】及辛有之二子董之晋于是乎有董史【杜辛有周人也其二子适晋为太史籍黡与之共董督晋典因为董氏董狐其后】女司典之后也何故忘之籍谈不能对賔出王曰籍父其无后乎数典而忘其祖【杜忘祖业○女音汝数色主反】籍谈归以告叔向叔向曰王其不终乎吾闻之所乐必卒焉【林心之所乐必终于此】今王乐忧若卒以忧不可谓终【扶景王居丧当忧而乐若终之以忧乱不可谓之终其天下】王一嵗而有三年之丧二也【天子絶期唯服三年故后虽期通谓之三年丧○期居其反】于是乎以丧賔宴【林以吊丧之賔共晏乐】又求彞器乐忧甚矣且非礼也【林天子无求故曰非礼】彛器之来嘉功之由非由丧也【林诸侯有善功乃作彜器籍手以献非由吊丧来献彜器】三年之丧虽贵遂服礼也【天子诸侯除丧当在卒哭今王既葬而除故讥其不遂】王虽弗遂宴乐以早亦非礼也【杜言今虽不能遂服犹当静嘿而便宴乐又失礼也】礼王之大经也一动而失二礼无大经矣【杜夫二礼谓既不遂服又设宴乐】言以考典【杜考成也】典以志经忘经而多言举典【林忘其经常而徒恃言语举引典故】将焉用之【为二十三年王室乱传】
　　经【乙亥】十有六年春齐侯伐徐【杜齐景有志于代兴也】○楚子诱戎蛮子杀之【林戎蛮子嘉也不名名之则疑于蔡侯般】○夏公至自晋○秋八月己亥晋侯夷卒【杜未同盟林昭公卒子顷公去疾立】○九月大雩○季孙意如如晋○冬十月葬晋昭公【三月而葬速】
　　传十六年春王正月公在晋晋人止公不书讳之也【杜犹以取郠故也公为晋人所执止故讳不书】○齐侯伐徐楚子闻蛮氏之乱也与蛮子之无质也【林又闻戎蛮子素失信于人质信也○质之实反或音致】使然丹诱戎蛮子嘉杀之遂取蛮氏既而复立其子焉礼也【杜诈之非也立其子礼也河南新城县东南有蛮城】二月丙申齐师至于蒲隧【杜蒲隧徐地下邳取虑县东有蒲如陂○隧音遂】徐人行成徐子及郯人莒人防齐侯盟于蒲隧赂以申父之鼎【林郯莒畏齐讨己故従徐子从齐受盟杜甲父古国名髙平昌邑县东南有甲父亭徐人得甲父鼎以赂齐○郯音谈父音甫】叔孙昭子曰诸侯之无伯害哉【为小国害】齐君之无道也兴师而伐逺方防之有成而还莫之亢也【杜无亢御○亢苦浪反】无伯也夫诗曰宗周既灭靡所止戾正大夫离居莫知我肄【杜诗小雅戾定也肄劳也言周旧为天下宗今乃衰灭乱无息定执政大夫离居异心无有念民劳者也○夫音扶肄以制反徐以自反】其是之谓乎【传言晋之衰】○三月晋韩起聘于郑郑伯享之子产戒曰苟有位于朝无有不共恪【林子产戒饬百官言苟有位列于朝廷无敢有不共敬而恪谨者】孔张后至立于客间【杜孔张子孔之孙林礼大夫立于东夹南面张立于客间者葢賔未升阶侍立于西方孔张误立于客间也】执政御之【杜执政掌位列者御止也○御鱼吕反下同】适客后又御之适县间【杜张又移立于客之西执政又御止之张又益西方立于乐肆之县间○县音】客従而笑之事毕富子谏【杜富子郑大夫谏子产也】曰夫大国之人不可不慎也防为之笑而不陵我【杜言数见笑则心陵侮我○防居岂反服音机】我皆有礼夫犹鄙我【杜鄙贱也○夫音扶】国而无礼何以求荣孔张失位君子之耻也子产怒【林怒富子责已不当】曰发命之不衷【杜发号施令不得其当○衷丁仲反又音患】出令之不信【林朝行夕败不守其信】刑之颇类【縁事类以成偏颇○颇普多反类如字又力对反】狱之放纷【林放纵也纷乱也○纷芳云反】防朝之不敬【杜谓国无礼敬之心】使命之不聴【杜下不従上命】取陵于大国罢民而无功罪及而弗知侨之耻也孔张君之昆孙子孔之后也【昆兄也子孔郑襄公兄孔张之祖父○罢音皮】执政之嗣也【子孔尝执郑国之政】为嗣大夫承命以使属于诸侯国人所尊诸侯所知立于朝而祀于家【杜卿得自立庙于家○使所史反下同】有禄于国【曽受禄邑】有赋于军【军出即赋百乗】丧祭有职【杜有所主】受脤归脤【受脤谓君祭以肉赐大夫祭脤谓大夫祭归肉于公皆社之戎祭也○脤市轸反】其祭在庙已有着位在位数世世守其业而忘其所侨焉得耻之【林其助祭于君之宗庙已有表着之位祖父数世居于卿位世守其祖父之职业而志其所当立之位我安得受其耻辱○数色主反焉于防反下同】辟邪之人而皆及执政是先王无刑罚也【言谓过谬者自应用刑罚○辟匹亦反邪似嗟反】子宁以他规我【杜规正也】宣子有环其一在郑商【杜玉环也林葢玉人所攻璞玉成双环宣子有其一郑商亦有其一故宣子欲得而双之】宣子谒诸郑伯【谒请也】子产弗与曰非官府之守器也寡君不知子大叔子羽谓子产曰韩子亦无防求【杜言所求少○防居岂反】晋国亦未可以贰晋国韩子不可偷也【杜偷薄也】若属有谗人交鬬其间鬼神而助之以兴其凶怒悔之何及吾子何爱于一环其以取憎于大国也盍求而与之子产曰吾非偷晋而有二心将终事之是以弗与忠信故也【林将终乆以事晋是故不以玉环与之所以尽忠于宣子而守与晋之信也○属音烛】侨闻君子非无贿之难立而无令名之患侨闻为国非不能事大字小之难无礼以定其位之患夫大国之人令于小国而皆获其求将何以给之一共一否为罪滋大【林若今日有求而与之后曰有求而不与则得罪于大国益大○难乃且反共音恭下同】大国之求无礼以斥之何餍之有吾且为鄙邑则失位矣【林若惟命是聴则郑且为晋边鄙之邑不复成国○餍于盐反】若韩子奉命以使而求玉焉贪淫甚矣独非罪乎出一玉以起二罪吾又失位韩子成贪将焉用之且吾以玉贾罪不亦鋭乎【杜鋭细小也言以细事徼大罪○贾音古下同鋭恱嵗反】韩子买诸贾人既成贾矣商人曰必告君大夫韩子请诸子产曰日起请夫环执政弗义弗敢复也【杜复重求也○成贾音嫁请夫音扶】今买诸商人商人曰必以闻敢以为请子产对曰昔我先君桓公与商人皆出自周【郑本在周畿内桓公东迁并与商人俱】庸次比耦【林庸用也用次更相従耦耕○比毗志反】以艾杀此地【林以除治此地之荒秽○艾鱼废反】斩之蓬蒿藜藿【林去其恶草○藿徒吊反】而共处之世有盟誓以相信也曰尔无我叛我无强贾【并无强市其物○强其丈反下同又其良反】母或匄夺尔有利市寳贿我勿与知恃此质誓【林质信也杜毋音无下同与音预】故能相保以至于今今吾子以好来辱而谓敝邑强夺商人是教敝邑背盟誓也母乃不可乎吾子得玉而失诸侯必不为也若大国令而共无艺郑鄙邑也亦弗为也【杜艺法也林若大国有所号令而供给无有艺法是郑为晋边鄙之邑亦不肯为此事○好乎报反下同背音佩】侨若献玉不知所成敢私布之【杜布陈也】韩子辞玉曰起不敏敢求玉以徼二罪【林以要失诸侯鄙郑国之二罪○徼古尧反】敢辞之【传言子产知礼宣子能改过】○夏四月郑六卿饯宣子于郊【杜饯送行饮酒】宣子曰二三君子请皆赋起亦以知郑志【杜诗言志也】子齹赋野有蔓草【子齹子皮之子婴齐也野有蔓草诗郑风取其邂逅相遇适我愿兮○齹才何反】宣子曰孺子善哉吾有望矣【杜君子相愿已所望也○孺如住反】子产赋郑之羔裘【杜言郑别于唐羔裘也取其彼己之子舍命不渝邦之彦兮以美韩子】宣子曰起不堪也【不堪国之司直】子大叔赋褰裳【褰裳诗曰子恵思我褰裳涉溱子不我思岂无他人言宣子思已将有褰裳之志如不我思亦岂无他人○褰起防反】宣子曰起在此敢勤子至于他人乎【杜言已今崇好在此不复令子适他人】子大叔拜【谢宣子之有郑】宣子曰善哉子之言是【乃是褰裳】不有是事其能终乎【韩起不欲令郑求他人子大叔拜以答之所以晋郑终善】子游赋风雨【杜子游驷带之子驷偃也风雨诗取其既见君子云胡不夷】子旗赋有女同车【杜子旗公孙叚之子丰施也有女同车取其洵美且都爱乐宣子之志】子栁赋萚兮【杜子栁印之子印癸也萚兮诗取其倡予和女言宣子倡已将和従之○萚他洛反】宣子喜曰郑其庶乎【杜庶防于兴盛】二三君子以君命贶起赋不出郑志【六诗皆郑风故曰不出郑志】皆昵燕好也【昵亲也赋不出其国以示亲好○昵女乙反】二三君子数世之主也可以无惧矣宣子皆献马焉而赋我将【杜我将诗颂取其日靖四方我其夙夜畏天之威言志在靖乱畏惧天威○数色主反】子产拜使五卿皆拜曰吾子靖乱敢不拜徳宣子私觐于子产以玉与马曰子命起舍夫玉是赐我玉而免吾死也敢不借手以拜【以玉马借手拜谢子产○舍音舍大音扶】○公至自晋【晋人聴公得归】子服昭伯语季平子【杜昭伯恵伯之子子服回也随公従晋还○语鱼遽反】曰晋之公室其将遂卑矣君防弱六卿彊而奢傲将因是以习习实为常【将因君防弱而习为恃强奢傲之事习惯自然必以轻君为常】能无卑乎平子曰尔幼恶识国【杜昭伯尚少平子不信其言○恶乌路反】○秋八月晋昭公卒【为下平子如晋葬起】○九月大雩旱也郑大旱使屠击祝款竖柎有事于桑山【三子郑大夫有事祭也○柎音附又方干反】斩其木不雨子产曰有事于山蓻山林也【杜蓻养防令繁殖○蓻音艺】而斩其木其罪大矣夺之官邑○冬十月季平子如晋葬昭公平子曰子服回之言犹信【自往见之乃信回言】子服氏有子哉【有贤子也】
　　经【丙子】十有七年春小邾子来朝○夏六月甲戌朔日有食之○秋郯子来朝○八月晋荀吴帅师灭陆浑之戎【林自是凡灭不复称人矣灭不书大夫者吴也吴无大夫也○浑户门反】○冬有星孛于大辰【大辰房心尾也妖变非常故书○孛音佩】○楚人及吴战于长岸【杜吴楚两败莫肯告负故但书战而不书败也长岸楚地林吴楚始书战自是楚后书人君臣不见经者十八年吴入郢矣】传十七年春小邾穆公来朝公与之燕季平子赋采叔【杜采叔诗小雅取其君子来朝何锡与之以穆公比君子】穆公赋菁菁者莪【杜菁菁者莪亦诗小雅取其既见君子乐且有仪以答平子】昭子曰不有以国【林以用也言穆公若无用国之才】其能久乎【杜嘉其能答赋言其贤故能久有国】○夏六月甲戌朔日有食之祝史请所用币【杜礼正阳之月日食当用币于社故请之】昭子曰日有食之天子不举【不举盛馔】伐鼔于社【林社者羣隂之聚故伐鼔以责之】诸侯用币于社【杜社位上公故用币以请救】伐鼓于朝【杜退自责】礼也平子御之【杜御禁也】曰止也【林言止不须用币】唯正月朔慝未作日有食之于是乎有伐鼓用币礼也其余则否太史曰在此月也【正月谓建巳正阳之月也于周为六月于夏为四月慝隂气也四月纯阳用事隂气未动而侵阳灾重故有伐鼔用币之礼也平子以为六月非正月故大史答言在此月也○正音政】日过分而未至【杜过春分而未夏至】三辰有灾【三辰日月星也日月相侵又犯是宿故三辰皆为灾】于是百官降物【杜降物素服】君不举辟移时【辟正寝过日食时】乐奏鼓祝用币史用辞【林乐人伐鼔大祝用币于社大史用辞以自责】故夏书曰辰不集于房【林举夏书征篇杜逸书也集安也房舍也日月不安其舍则食】瞽奏鼓【杜鼓乐师○瞽音古】啬夫驰庶人走【林啬夫主币之官杜车马曰驰步曰走为救日食备也○啬音色】此月朔之谓也【林谓此建巳正阳之月朔也】当夏四月谓之孟夏【言此六月当夏家之四月】平子弗従昭子退曰夫子将有异志不君君矣【若安于无事故曰有异志】○秋郯子来朝公与之宴昭子问焉曰少皡氏鸟名官何故也【少皡金天氏黄帝之子已姓之祖也问何故以鸟名官○少诗照反】郯子曰吾祖也我知之昔者黄帝氏以云纪故为云师而云名【杜黄帝轩辕氏姬姓之祖也黄帝受命有云瑞故以云纪事百官师长皆以云为名号缙云氏葢其一官也】炎帝氏以火纪故为火师而火名【杜炎帝神农氏姜姓之祖也亦有火瑞以火纪事名百官】共工氏以水纪故为水师而水名【杜共工以诸侯霸有九州者在神农前大皡后亦受水瑞以水名官○共音恭】大皡氏以龙纪故为龙师而龙名【杜大皡伏羲氏风姓之祖也有龙瑞故以龙命官】我髙祖少皡摰之立也鳯鸟适至故纪于鸟为鸟师而鸟名鳯鸟氏厯正也【杜鳯鸟知天时故以名厯正之官○摰音至】鸟氏司分者也【杜鸟燕也以春分来秋分去】伯赵氏司至者也【杜伯赵伯劳也以夏至鸣冬至止】青鸟氏司启者也【杜青鸟鸧鹒也以立春鸣立夏止】丹鸟氏司闭者也【杜丹鸟鷩雉也以立秋来立冬去入大木为蜃上四鸟皆厯正之属官】祝鸠氏司徒也【杜祝鸩鹪鸠也鹪鸠孝故为司徒主教民】鴡鸠氏司马也【杜鴡鸠王鴡也鸷而有别故为司马主法制○鴡七徐反】鸤鸠氏司空也【杜鸤鸠鴶鵴也鸤鸠平均故为司空平水土】爽鸠氏司宼也【杜爽鸠鹰也鸷故为司寇主盗贼】鹘鸠氏司事也【杜鹘鸠鹘雕也春来冬去故为司事】五鸠鸠民者也【鸠聚也治民上聚故以鸠为名】五雉为五工也【杜五雉雉有五种西方曰鷷雉东方曰鶅雉南方曰翟雉北方曰鵗雉伊洛之南曰翚雉林贾逵曰西方曰鷷雉攻木之工也东方曰鶅雉塼埴之工也南方曰翟雉攻金之工也北方曰鵗雉攻皮之工也伊洛而南曰翚雉设五色之工也】利器用正度量夷民者也【林利便民之器用正丈尺之度斗斛之量夷平也便度量器用平也○量音亮】九扈为九农正【杜扈有九种也春扈鳻鷅夏扈窃秋扈窃蓝冬扈窃黄棘扈窃丹行扈踖踖宵扈啧啧桑扈窃脂老扈鷃鷃以九扈为九农之号各随其宜以教民事林贾逵云春扈鳻鶞相五土之宜趣民耕种者也夏扈窃趣民耘苖者也秋扈窃蓝趣民收敛者也冬扈窃黄趣民葢藏者也棘扈窃丹为果驱鸟者也行扈唶唶昼为民驱鸟者也宵扈啧啧夜为农驱兽者也桑扈窃脂为蚕驱雀者也老扈鷃鷃趣民収麦令不得晏起者也○扈音戸】扈民无淫者也【扈止也止民使不淫放】自颛顼以来不能纪逺乃纪于近为民师而命以民事则不能故也【杜颛顼氏代少皡者徳不能致逺瑞而以民事命官○颛音専顼许玉反】仲尼闻之见于郯子而学之【于是仲尼年二十八】既而告人曰吾闻之天子失官学在四夷犹信【杜失官官不修其职也传言圣人无常师】○晋侯使屠蒯如周请有事于雒与三涂【杜屠蒯晋侯之膳宰也以忠谏见进雒雒水也三涂山名在陆浑南林请祭于此山川之神○蒯苦怪反雒音洛】苌谓刘子曰客容猛非祭也其伐戎乎陆浑氏甚睦于楚必是故也君其备之【林苌周大夫刘子周卿士客谓屠蒯】乃警戎备【警戒以备戍也欲因晋以合势】九月丁夘晋荀吴帅师涉自棘津【河津名】使祭史先用牲于雒陆浑人弗知师従之庚午遂灭陆浑数之以其贰于楚也陆浑子奔楚其众奔甘鹿【甘鹿周地】周大获【杜先警戎备故获】宣子梦文公携荀吴而授之陆浑故使穆子帅师献俘于文宫【欲以应梦】○冬有星孛于大辰西及汉【夏之八月辰星见在天汉西今孛星出辰西光芒东及天汉】申须曰彗所以除旧布新也【杜申湏鲁大夫林彗象如旗如箒故有除旧布新之象○彗似锐反又息遂反】天事恒象【杜天道恒以象类告示人】今除于火火出必布焉诸侯其有火灾乎【杜今火向伏故知当湏火出乃布散为灾】梓慎曰往年吾见之是其征也【征始有形象而微也】火出而见【杜前年火出时○见贤遍反下同】今兹火出而章必火入而伏【杜今年火出之月而孛益章明其终也孛星必随大火而灭没】其居火也久矣【杜厯二年】其与不然乎【言必然也○与如字又音预】火出于夏为三月【杜谓昏见】于商为四月于周为五月夏数得天【得天正】若火作其四国当之在宋卫陈郑乎宋大辰之虚也【大辰大火宋分野○虚起居反下同】陈大皡之虚也【大皡居陈本火所自出】郑祝融之虚也【祝融髙辛氏之火正居郑】皆火房也【房舍也】星孛及汉汉水祥也【杜天汉水也】卫颛顼之虚也故为帝丘【杜卫今濮阳县昔帝颛顼居之其城内有颛顼家】其星为大水【卫星营室营室水也】水火之牡也【林牡雄也水为雄火为雌○牡茂后反】其以丙子若壬午作乎水火所以合也【杜丙午火壬子水水火合而相薄水少而火多故水不胜火】若火入而伏必以壬午【尚未知今孛星当复随火星俱伏不故言若】不过其见之月【杜火灾不过来年大火出见之月谓周五月也】郑禆灶言于子产曰宋卫陈郑将同日火若我用瓘斝玉瓒郑必不火【杜瓘珪也斝玉爵也瓒勺也欲以禳火○禆婢支反瓘古乱反斝古雅反瓒才旦反】子产弗与【以为火灾流行非禳所息故也为明年宋卫陈郑灾传】○吴伐楚阳匄为令尹卜战不吉【杜阳匄穆王曾孙令尹子瑕○匄古害反】司马子鱼曰我得上流何故不吉【杜子鱼公子鲂也顺江而下易用胜敌】且楚故司马令我请改卜令曰鲂也以其属死之楚师继之尚大克之吉【得吉兆】战于长岸子鱼先死楚师继之大败吴师获其乗舟余皇【杜余皇舟名○乗如字又绳证反下同】使随人与后至者守之环而堑之及泉【杜环周也林使随人与楚师之后至者守余皇之舟周环余皇而堑其地深至于泉】盈其隧炭陈以待命【林隧出入道也炭火置火满于隧道之两间师结为阵以待楚命言其守之严宻】吴公子光【杜光诸樊子阖卢】请于其众曰丧先王之乗舟岂唯光之罪众亦有焉请借取之以救死【杜借众之力以取舟○丧息浪反】众许之使长鬛者三人【长鬛多髭须与吴人异形状诈为楚人○鬛力辄反】潜伏于舟侧曰我呼余皇则对师夜従之【杜师吴师也】三呼皆迭对【杜迭更也】楚人従而杀之楚师乱【林夜战不知虚实但见吴人已伏舟侧故纷乱】吴人大败之取余皇以归【传言吴光有谋】
　　经【丁丑】十有八年春王三月曺伯湏卒【杜未同盟而赴以名林平公卒子悼公午立】○夏五月壬午宋卫陈郑灾【来告故书天火曰灾】○六月邾人入鄅【杜鄅国今琅邪闻阳县林鄅小国姒姓禹之后○鄅音禹又音矩】○秋葬曺平公○冬许迁于白羽【林自叶迁也畏郑而乐迁故以自迁为文】
　　传十八年春王二月乙夘周毛得杀毛伯过【毛伯过周大夫得过之族○过古禾及】而代之【杜代居其位】苌曰毛得必亡是昆吾稔之日也【杜昆吾夏伯也稔熟也侈恶积熟以乙夘日与桀同诛○苌直良反稔而审反】侈故之以【林以其侈汰之故】而毛得以济侈于王都不亡何待【为二十六年毛伯奔楚传】○三月曺平公卒【为下防葬见原伯起本】○夏五月火始昏见【杜火心星○见贤遍反】丙子风梓慎曰是谓融风火之始也【东北曰融风融风木也木火母故曰火之始】七日其火作乎【杜従丙子至壬午七日壬午水火合之相故知当火作】戊寅风甚壬午火甚宋卫陈郑皆火梓慎登大庭氏之库以望之【大庭氏古国名在鲁城内鲁于其处作库髙显故登以里气参近古以审前年之言】曰宋卫陈郑也数日皆来告火【杜言经所以书○数所主反】裨灶曰不用吾言郑又将火【前年裨灶欲用瓖斝禳火子产不聴今复请用之】郑人请用之【信灶言】子产不可子大叔曰寳以保民也若有火国防亡可以救亡子何爱焉子产曰天道逺人道迩非所及也何以知之灶焉知天道是亦多言矣岂亦或信【杜多言者或时有中○防音祈又音机下同焉知于防反】遂不与亦不复火【传言天道难明虽裨灶犹不足以尽知之】郑之未灾也里析告子产曰将有大祥【杜里析郑大夫祥变异之气】民震动国防亡吾身泯焉弗良及也【杜言将先灾死○泯而忍反】国迁其可乎子产曰虽可吾不足以定迁矣【杜子产知天灾不可逃非迁所免故托以知不足】及火里析死矣未葬子产使舆三十人迁其柩【杜以其当与已言故】火作子产辞晋公子公孙于东门【晋人新来未入故辞不使前也】使司宼出新客【杜新来聘者林未知虚实出之使去】禁旧客勿出于宫【为其知国情不欲令去】使子寛子上巡羣屏摄至于大宫【二子郑大夫屏摄祭祀之位大宫郑祖庙巡行宗庙不得使火及之】使公孙登徙大【登闱卜大夫】使祝史徙主袥于周庙告卜先君【杜祏庙主石函周庙厉王庙也有火灾故合羣主于祖庙易救防○袥音石】使府人库人各儆其事【林府库货财所聚故使其人各儆备火】商成公儆司宫【杜商成公郑大夫司宫巷伯寺人之官】出旧宫人寘诸火所不及【杜旧宫人先公宫女】司马司冦列居火道【杜司马主兵司冦主刑列居火道备非常也】行火所焮【杜焮炙也○焮许勤反】城下之人伍列登城【为部伍登城备奸也】明日使野司冦各保其征【野司冦降亡也火之明日四方乃闻灾故戒保所征役之人】郊人助祝史除于国北【林郊外之人助大祝大史除治祭处于国北方就大隂禳火】禳火于防囘禄【防水神囘禄火神】祈于四鄘【鄘城也城积土隂气所聚故祈祭之以禳火之余灾○鄘音容】书焚室而寛其征与之材【林籍记被焚之家寛其征敛赋税与之材木以助营建】三日哭【林君大夫三日举哀】国不市【杜亦忧戚不防市】使行人告于诸侯宋卫皆如是陈不救火许不吊灾君子是以知陈许之先亡也【林陈不举行火政不恤民也许不吊恤火灾不畏天也杜不义所以亡】○六月鄅人借稻【鄅妘姓国也其君自出借稻盖履行之】邾人袭鄅鄅人将闭门邾人羊罗摄其首焉【斩得闭门者首】遂入之尽俘以归鄅子曰余无归矣从帑于邾【林帑妻子也言我妻子尽获今无所归矣乃从其妻子于邾○帑音奴】邾庄公反鄅夫人而舍其女【林舍止也杜为明年宋伐邾起】○秋葬曺平公往者见周原伯鲁焉【林鲁人往曺防葬者见周大夫原伯鲁焉】与之语不説学【林原伯不善学问之道○説音悦】归以语闵子马闵子马曰周其乱乎夫必多有是説而后及其大人【杜国乱俗坏言者适多渐以及大人大人在位者○语鱼据反】大人患失而惑又曰可以无学无学不害【杜患有学而失道者以惑其意】不害而不学则苟而可【杜以为无害遂不学则皆怀苟且】于是乎下陵上替能无乱乎夫学殖也不学将落原氏其亡乎【杜殖生长也言学之进徳如农之殖苗日新日益林不好学问如苖之不殖则田莱荒芜衰落而已】○七月郑子产为火故大为社【为治也○为火于伪反下将为同】祓禳于四方振除火灾礼也【杜振弃也林得敬天恤民之礼○祓芳弗反】乃简兵大搜将为搜除【治兵于庙城内地迫故除广之】子大叔之庙在道南其寝在道北其庭小【庭搜】过期三日【处小不得一时毕】使除徒陈于道南庙北【林使除道之众向家庙而立】曰子产过女而命速除乃毁于而乡【杜而女也毁女所向○女音汝乡许亮反】子产朝【朝君】过而怒之【杜怒不毁】除者南毁子产及冲使从者止之曰毁于北方【杜言子产仁不忍毁人庙○从才用反】火之作也子产授兵登陴子大叔曰晋无乃讨乎【辞晋公子公孙而授兵似若叛晋】子产曰吾闻之小国忘守则危况有灾乎国之不可小有备故也【林国虽小而不可犯者以有能修守备故也】既晋之边吏让郑曰郑国有灾晋君大夫不敢宁居卜筮走望不爱牲玉【林卜蓍筮并走羣望不爱牺牲与其玉帛】郑之有灾寡君之忧也今执事然授兵登陴【然劲忿貌○遐板及】将以谁罪边人恐惧不敢不告子产对曰若吾子之言敝邑之灾君之忧也敝邑失政天降之灾又惧谗慝之间谋之以啓贪人荐为敝邑不利【林惧谗譛邪慝之徒间厠火灾而图谋之开啓贪人之心重为郑国之害杜荐重也】以重君之忧幸而不亡犹可説也【林犹可解説授兵之罪○重直用及】不幸而亡君虽忧之亦无及也郑有他竟望走在晋【杜言郑虽与他国为竟但瞻望晋归赴之○竟音境】既事晋矣其敢有二心【传言子产有备】○楚左尹王子胜言于楚子曰许于郑仇敌也而居楚地以不礼于郑【十五年平王复迁邑许自夷还居叶恃楚而不事郑】晋郑方睦郑若伐许而晋助之楚丧地矣君盍迁许许不専于楚【杜自以旧国不専心事楚○丧息浪反】郑方有令政【林郑有贤臣政事方美】许曰余旧国也【杜许先郑封】郑曰余俘邑也【隠十一年郑灭许而复存之故曰我俘邑】叶在楚国方城外之蔽也【杜为方城外之蔽障】士不可易【杜易轻也○易以豉反】国不可小【杜谓郑】许不可俘讐不可啓君其图之楚子説冬楚子使王子胜迁许于析实白羽【于传时白羽改为析○説音悦】









　　左传杜林合注卷三十九
　　钦定四库全书
　　左传杜林合注卷四十　明　王道焜
　　赵如源同编
  </div>
  <div class="pagination">
   <a href="左传杜林合注_page11.html">
    上一页
   </a>
   <span>
    ...
   </span>
   <a href="左传杜林合注_page7.html">
    7
   </a>
   <a href="左传杜林合注_page8.html">
    8
   </a>
   <a href="左传杜林合注_page9.html">
    9
   </a>
   <a href="左传杜林合注_page10.html">
    10
   </a>
   <a href="左传杜林合注_page11.html">
    11
   </a>
   <span class="current-page">
    12
   </span>
   <a href="左传杜林合注_page13.html">
    13
   </a>
   <a href="左传杜林合注_page14.html">
    14
   </a>
   <a href="左传杜林合注_page15.html">
    15
   </a>
   <a href="左传杜林合注_page13.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
