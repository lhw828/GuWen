<!DOCTYPE html>
<html>
<head>
    <meta charset="UTF-8">
    <title>春秋集传释义大成 - 第 6 页/共 9 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>春秋集传释义大成 - 第 6 页/共 9 页</h1>
    <div class="content">　　【南路钜野县有古昌邑城　左氏传齐侯为楚伐郑之故请防于诸侯宋公请先见于齐侯夏遇于梁丘　谷梁传遇者志同得也梁丘在曹邾之间去齐八百里非不能从诸侯而往也辞所遇遇所不遇大齐桓也】秋七月癸巳公子牙卒【公子牙桓公子也名牙公子三命例书公子某后为叔孙氏　左氏传公疾问后于叔牙对曰庆父材问于季友对曰臣以死奉般公曰乡者牙曰庆父材成季使以君命命僖叔待于鍼巫氏使鍼季酖之曰饮此则有后于鲁国不然死且无后饮之归及逵泉而卒立叔孙氏　公羊传何以不称弟杀也杀则曷为不言刺为季子讳杀也曷为为季子讳杀季子之遏恶也不以为国狱縁季子之心而为之讳季子之遏恶奈何庄公病将死以病召季子季子至而授之以国政曰寡人即不起此病吾将焉致乎鲁国季子曰般也存君何忧焉公曰庸得若是乎牙谓我曰鲁一生一及君已知之矣庆父也存季子曰夫何敢是将为乱乎夫何敢俄而牙弑械成季子和药而饮之曰公子从吾言而饮此则必不以为天下戮笑必有后乎鲁国不从吾言而不饮此则必为天下戮笑必无后乎鲁国于是从其言而饮之饮之无傫氏至乎王堤而死公子牙今将尔辞曷为与亲弑者同君亲无将将而诛焉然则善之与曰然杀世子母弟直称君者甚之也季子杀母兄何善尔诛不得辟兄君臣之义也然则曷为不直诛而酖之行诛乎兄隐而逃之使托若以疾死然亲亲之道也　胡氏传牙有今将之心而季子杀之其不言刺者公羊以为善之也季子杀母兄何善尔诛不得避兄君臣之义也曷为不直诛而酖之使托若以疾死然亲亲之道也陆淳曰季子恩义俱立变而得中夫子书其自卒以示无讥也得之矣】八月癸亥公薨于路寝【路寝正寝也　左氏传子般即位次于党氏　公羊传路寝者何正寝也谷梁传路寝正寝也寝疾居正寝正也男子不絶于妇人之手以齐终也　胡氏传赵匡曰君终必于正寝就公卿也大位奸之窥也危病邪之伺也若蔽于隐是女子小人得行其志矣然则庄公以世嫡承国不为不贵周公之后奄有蒙不为不强即位三十有二年不为不久薨于路寝不为不正而嗣子受祸防至亡国何也大伦不明而宗嗣不定兵柄不分而主威不立得免其身幸矣】冬十月己未子般卒【般庄公子即位未逾年之君例书子不地弑也　左氏传初公筑台临党氏见孟任从之閟而以夫人言许之割臂盟公生子般焉雩讲于梁氏女公子观之圉人荦自墙外与之戏子般怒使鞭之公曰不如杀之是不可鞭荦有力焉能投盖于稷门冬十月己未共仲使圉人荦贼子般于党氏成季奔陈立闵公　公羊传子卒云子卒此其称子般卒何君存称世子君薨称子某既称子逾年称公子般卒何以不书未逾年之君也有子则庙庙则书无子不庙不庙则不书　谷梁传子卒日正也不日故也有所见则日　胡氏传初公筑台临党氏见孟任生子般焉般甞鞭圉人荦公薨般即位次于党氏庆父使荦贼般成季奔陈立闵公昔舜不告而娶恐废人之大伦以怼父母君子以为犹告庄公过时越礼谬于易基乾坤诗始闗睢大舜不告而娶之义甚矣而子般乃孟任之所出也胡能有定乎虽享国日久获终路寝而嗣子见弑防至亡国有国者可不以为戒哉】公子庆父如齐【此奔也而书曰如见庆父之专去来无阻之意也　谷梁传此奔也其曰如何也讳莫如深深则隐苟有所见莫如深也　胡氏传子般之卒庆父弑也冝书出奔其曰如齐见庆父主兵自恣国人不能制也昔成王将终命大臣相康王方是时掌亲兵者太公望之子伋也宰臣召公奭命仲桓南宫毛取二干戈虎贲百人于伋以逆嗣子伋虽掌兵非有宰臣之命不敢发也召公虽制命非二诸侯将命以往伋亦不承也兵权防主不偏属于一人可知矣今庄公幼年即位专以兵权授之庆父歳月既久威行中外其流至此故于余丘法不当书而圣人特书庆父帅师以志得兵之始而卒书公薨子般卒庆父如齐以见其出入自如无敢讨之者以示后世其垂戒之义明且逺矣】狄伐邢【狄其众不一最强者北狄赤狄白狄北狄地在今大同路赤狄地在今广平路白狄地在今延安路然以地之相近攷之当是赤狄邢姬姓侯爵国在今顺徳路邢台县】













　　春秋集传释义大成卷三
　　钦定四库全书
　　春秋集传释义大成卷四　　元　俞臯　撰闵公【名启方史记名开庄公庶子母叔姜庄公薨公子庆父弑子般而立之在位二年庆父使
　　卜齮弑之季友立僖公諡法在国遭难曰闵】
　　【庚申】元年春王正月【不书即位内无所受上无所承也左氏传乱故也　公羊传公何以不言即位继弑君不言即位孰继继子般也孰弑子般庆父也杀公子牙今将尔季子不免庆父弑君何以不诛将而不免遏恶也既而不可及因狱有所归不探其情而诛焉亲亲之道也恶乎归狱归狱仆人邓扈乐曷为归狱仆人邓扈乐庄公存之时乐曽淫于宫中子般执而鞭之庄公死庆父谓乐曰般之辱尔国人莫不知盍弑之矣使弑子般然后诛邓扈乐而归狱焉季子至而不变也　谷梁传继弑君不言即位正也亲之非父也尊之非君也继之如君父也者受国焉尔　胡氏传不书即位内无所承上不请命也庄公薨子般卒庆父夫人利闵公之幼而得立焉是内不承国于先君也案周制王哭诸侯则大宗伯为上相未有诸侯之薨而不告于王者也职丧掌诸侯之丧以国之丧礼涖其禁令序其事凡国有司以王命有事焉则诏賛主人未有诸侯之子主丧而王不遣使者也今鲁有大故不告于周闵既主丧而王不遣使是上不请命于天子也内无所承上不请命故不书即位正人道之大伦也】齐人救邢【安诸夏之功再见故善而书救张氏曰论语以九合一匡之功归于齐管仲盖救诸夏畏简书皆管仲发其端也　左氏传狄人伐邢管敬仲言于齐侯曰戎狄豺狼不可厌也诸夏亲昵不可弃也宴安酖毒不可怀也诗云岂不懐归畏此简书简书司恶相恤之谓也请救邢以从简书齐人救邢　谷梁传善救邢也　胡氏传凡书救者未有不善之也救在京师则罪列国子突救卫是也救在夷狄则罪诸侯狄救齐呉救陈是也救在逺国则罪四邻晋阳处父帅师伐楚以救江是也救而不速救者则书所次以罪其慢叔孙豹救晋次于雍榆是也救而不敢救者则书所至以罪其怯齐侯伐我北鄙围成公救成至遇是也兵者春秋之所甚重卫灵公问陈孔子对曰爼豆之事则尝闻之矣军旅之事未之学也独至于救兵而书法若此圣人之情见矣其称人将卑师少也】夏六月辛酉我君庄公【子般遇弑是以缓葬　左氏传乱故是以缓谷梁传庄公葬而后举諡諡所以成徳也于卒事乎加之矣】秋八月公及齐侯盟于落姑季子来归【落姑杜氏曰齐地季子公子友也四命例书字程子曰庄公既薨子般被弑国人方危而庆父未讨公子友贤而在齐国人思得以安社稷故公为落姑之盟以请复之来归书曰季子而不名异其文以嘉之也　左氏传请复季友也齐侯许之使召诸陈公次于郎以待之季子来归嘉之也公羊传其称季子何贤也其言来归何喜之也　谷梁传盟纳季子也其曰季子贵之也其曰来归喜之也胡氏传案左氏盟于落姑请复季友也其曰季子贤之也其曰来归喜之也自外至者为归是尝出奔矣何以不书庄公薨子般弑庆父主兵势倾公室季子力不能支避难而出奔耻也鲁国方危内贼未讨国人思得季子以安社稷而公为落姑之盟以请于齐则是贤也春秋欲没其耻故不书奔欲旌其贤故特称季子圣人之情见矣隐恶而扬善舜也乐道人之善恶称人之恶孔子也为尊者讳为亲者讳为贤者讳春秋也明此可以畜纳污之徳乐与人为善矣其不称公子见季友自以贤徳为国人所与不縁宗亲之故也尧敦九族而急亲贤退嚚讼周厚本枝而庸旦仲黜蔡鲜义皆在此而亲亲之杀尊贤之等着矣此义行则内无贵戚任事之私外无弃亲用羁之失而国不治者未之有也此春秋待来世之意】冬齐仲孙来【不书使不书聘阙文也　左氏传齐仲孙湫来省难书曰仲孙亦嘉之也仲孙归曰不去庆父鲁难未已公曰若之何而去之对曰难不已将自毙君其待之公曰鲁可取乎对曰不可犹秉周礼周礼所以本也臣闻之国将亡本必先颠而后枝叶从之鲁不弃周礼未可动也君其务宁鲁难而亲之亲有礼因重固闲携贰覆昏乱霸王之器也公羊传齐仲孙者何公子庆父也公子庆父则曷为谓之齐仲孙系之齐也曷为系之齐外之也曷为外之春秋为尊者讳为亲者讳为贤者讳子女子曰以春秋为春秋齐无仲孙其诸吾仲孙欤　谷梁传其曰齐仲孙外之也其不目而曰仲孙防之也其言齐以累桓也胡氏传仲孙齐大夫也其不称使而曰来者略其君臣之常词以见桓公使臣不以礼仲孙事君不以忠也】
　　【案左氏齐侯忧鲁使仲孙来省难何以言使臣不以礼也邻有弑逆则当声罪戒严修方伯之职以奉天讨而更使计谋之士窥觇虚实有乘乱取国之心则使臣非以礼矣仲孙归曰不去庆父鲁难未已君其务宁鲁难而亲之何以言事君不以忠也田常弑简公孔子沐浴而朝告于哀公请讨焉岂曰齐人方彊姑少待之也不劝其君急于讨贼而俟其自毙则事君非以忠矣使庆父稔恶闵公再弑则桓公与仲孙始谋不臧之所致尔直书曰齐仲孙来交讥之也】
　　【辛酉】二年春王正月齐人迁阳【阳姓爵未详国今在保定路唐县啖氏曰移其国于国中为附庸也】夏五月丁酉吉禘于庄公【礼曰王者禘其祖之所自出以其祖配之不王不禘则鲁不当禘也今庄公丧未满而吉禘其失尤甚矣朱子曰先王报夲追逺之意莫深于禘非仁孝诚敬之至不足以与此　左氏传速也　公羊传其言吉何言吉者未可以吉也曷为未可以吉未三年也三年矣曷为谓之未三年三年之防实以二十五月其言于庄公何未可以称宫庙也曷为未可以称宫庙在三年之中矣吉禘于庄公何以书讥何讥尔讥始不三年也　谷梁传吉禘者不吉者也丧事未毕而举吉祭故非之也　胡氏传程子曰天子曰禘诸侯曰祫其礼皆合祭也禘者禘其所自出之帝为东向之尊其余皆合食于前此之谓禘诸侯无所出之帝则止于太祖之庙合羣庙之主以食此之谓祫天子禘诸侯祫大夫享庶人荐上下之杀也鲁诸侯尔何以有禘成王追念周公有大勲劳于天下赐鲁公以天子礼乐使用诸太庙以上祀周公鲁于是乎有禘祭春秋之中所以言禘不言祫也然则可乎孔子曰鲁之郊禘非礼也周公其衰矣禘言吉者丧未三年行之太早也于庄公者方祀于寝非宫庙也一举而三失礼焉春秋之所谨也四时之祭有禘之名盖礼文交错之失】秋八月辛巳公薨【不书地弑也　左氏传共仲使卜齮贼公于武闱成季以僖公适邾共仲奔莒乃入立之以赂求共仲于莒莒人归之及密使公子鱼请不许哭而往共仲曰奚斯之声也乃缢闵公哀姜之娣叔姜之子也故齐人立之共仲通于哀姜哀姜欲立之闵公之死也哀姜与知之故孙于邾齐人取而杀之于夷以其尸归僖公请而葬之　公羊传公薨何以不地隐之也何隐尔弑也孰弑之庆父也杀公子牙今将尔季子不免庆父弑二君何以不诛将而不诛将而不免遏恶也既而不可及缓追逸贼亲亲之道也九月夫人姜氏孙于邾娄公子庆父出奔莒　谷梁传不地故也其不书葬不以讨母葬子也　胡氏传案左氏初公傅夺卜齮田公不禁庆父使卜齮贼公于武闱鲁史旧文必以实书其曰公薨不地者仲尼亲笔也观于删诗在诸国则变风皆取在鲁则独编史克之颂或问吾党有直躬者其父攘羊而子证之则曰吾党之直者异于是父为子隐子为父隐直在其中矣后世縁此制为五服相容隐之条以缀骨肉之恩春秋有讳义盖如此礼记称鲁之君臣未尝相弑者盖习于经文而不知圣人书薨不地之防故云尔然则讳而不言弑也何以传信于将来曰书薨以示臣子之情不地以存见弑之实何为无以传信也凡君终必书其所独至于见弑则没而无所其情厚矣其事亦白矣非圣人能修之乎后世记言之士欲讳国恶则必失其实直书无隐又非臣子所当施之于君父也而春秋之法不传矣】九月夫人姜氏孙于邾【夫人庄公夫人哀姜也孙于邾出奔也　谷梁传孙之为言犹孙也讳奔也　胡氏传夫人称孙闻乎故也不去姓氏降文姜也庄公忘亲释怨无志于复雠春秋深加贬絶一书再书又再书屡书而不讳者以谓三纲人道所由立也忘父子之恩絶君臣之义国人习而不察将以是为常事则亦不知有君之尊有父之亲矣庄公行之而不疑大臣顺之而不谏百姓安之而无愤疾之心也则人欲必肆天理必灭故叔牙之弑械成于前庆父之无君动于后圉人荦卜齮之刃交于党氏武闱之门哀姜以国君母与闻乎故而不忌也当是时鲁君再弑防至亡国其应不亦乎春秋以复雠为重而书法如此所谓治之于未乱保之于未危不可不察也】公子庆父出奔莒【哀姜庆父同恶之人也哀姜奔邾故庆父奔莒　谷梁传其曰出絶之也庆父不复见矣　胡氏传公子出奔讥失贼也闵公立而季子归何以见弑庆父主兵日久其权未可遽夺也季子执政日浅其谋未得尽行也设以圣人处之期月而已可矣季子贤人而当此能必克乎及闵公再弑庆父罪恶贯盈而疾之者愈众季子忠诚显著而附之者益多外固彊齐之援内协国人之情正邪消长之势判矣然后夫人不敢安其位庆父不得肆其奸此明为国者不知图难于其易为大于其细虽有智者亦不能善其后矣世儒或言用鲁之众因齐之力以戮庆父其势甚易而季子不能故书夫人孙邾庆父奔莒所以深恶其缓不讨贼则非也以绛侯勃之果陈平之无悮将相交欢而内有朱虚外连齐楚以制诸吕庸人冝易于反手然太尉已入北军士皆左犹恐不胜未敢诵言诛之也况于庆父巨奸七百里之侯国革车千乘而三十年执其兵柄其植根深矣其耳目广矣其用物矣而以为戮之其势甚易此未察乎难易迟速之几者也经书庄公忘亲无复雠之志使百官则而象之亦不知有君父也而又使庆父主兵失驭臣之道是以至此极故书孙邾奔莒为后世之永鉴也】冬齐髙子来盟【髙子髙傒也四命例书字盟平鲁乱也程子曰齐髙子来省难然后盟盟非前定也称髙子善其能恤鲁也　公羊传髙子者何齐大夫也何以不称使我无君也然则何以不名喜之也何喜尔正我也其正我奈何庄公死子般弑闵公弑比三君死旷年无君设以齐取鲁曽不兴师徒以言而已矣桓公使髙子将南阳之甲立僖公而城鲁或曰自鹿门至于争门者是也或曰自争门至于吏门者是也鲁人至今以为美谈曰犹望髙子也　谷梁传其曰来喜之也其曰髙子贵之也盟立僖公也不言使何也不以齐侯使髙子也　胡氏传髙子齐大夫也子者男子之美称其称子贤之也何贤乎髙子庄公薨子般卒闵公弑庆父夫人乱乎内鲁于是旷年无君齐桓公使将南阳之甲至鲁而谋其国其命髙子必曰鲁可取则兼其国以广地鲁可存则平其乱以善邻非有安危继絶一定不可易之计也髙子至则平鲁难定僖公鲁人赖焉以为羙谈至于久而不絶曰犹望髙子也圣人羙其明人臣之义得奉使之冝特称髙子以着其善其不曰齐侯使之者权在髙子也】十有二月狄入卫【狄即伐邢之狄也卫为狄所灭而不书灭者以其后文公复兴宗社尚存也　左氏传初狄人伐卫卫懿公好鹤鹤有乗轩者将战国人受甲者皆曰使鹤鹤实有禄位余焉能战公与石祁子玦与庄子矢使守曰以此賛国择利而为之与夫人绣衣曰听于二子渠孔御戎子伯为右黄夷前驱孔婴齐殿及狄人战于荥泽卫师败绩遂灭卫卫侯不去其旗是以甚败狄人囚史华龙滑与礼孔以逐卫人二人曰我太史也实掌其祭不先国不可得也乃先之至则告守曰不可待也夜与国人出狄入卫遂从之又败诸河初惠公之即位也少齐人使昭伯烝于宣姜不可彊之生齐子戴公文公宋桓夫人许穆夫人文公为卫之多患也先适齐及败宋桓公逆诸河宵济卫之遗民男女七百有三十人益之以共滕之民为五千人立戴公以庐于曹许穆夫人赋载驰齐侯使公子无亏帅车三百乗甲士三千人以戍曹归公乗马祭服五称牛羊豕鸡狗皆三百与门材归夫人鱼轩重锦三十两卫文公大布之衣大帛之冠务材训农通商惠工敬教劝学授方任能元年革车三十乗季年乃三百乗　胡氏传卫康叔之后盖北州大国狄何以能入乎臣昔甞谓河南刘奕曰史氏记烦而志寡如班固书载诸王淫乱等事尽削之可也奕曰必若此言仲尼删诗如墙有茨鹑之奔奔桑中诸篇何以録于国风而不削乎臣不能答后以问延平杨时时曰此载卫为戎狄所灭之因也故在定之方中之前因以是説攷于歴代凡淫乱者未有不至于杀身败家而亡其国者也然后知古诗垂戒之大而近世有献议乞于经筵不以国风进讲者殊失圣经之防矣】郑弃其师【郑恶髙克而去之不以道使帅师于河上而不召至于众防而髙克奔陈是非去髙克之道也乃自弃其师众尔朱子曰郑文公恶髙克使将清邑之兵御狄于河上久而不召师防而归郑人为之赋清人言其师出之久无事不得归但相游戏如此其势必至溃败而后已尔左氏传郑人恶髙克使帅师次于河上久而弗召师溃而归髙克奔陈郑人为之赋清人　公羊传郑弃其师者何恶其将也郑伯恶髙克使之将逐而不纳弃师之道也　谷梁传恶其长也兼不反其众则是弃其师也胡氏传案郑诗清人刺文公也髙克好利而不顾其君文公恶之而不能逺使将兵御狄于境陈其师旅翺】
　　【翔河上久而不召众防而归髙克奔陈公子素恶髙克进之不以礼文公退之不以道危国亡师之本故作是诗观此则郑弃其师可知矣或曰髙克进不以礼曷不书其出奔以贬克为人臣之戒而独咎郑伯何也曰人君擅一国之名宠生杀予夺惟我所制尔故克不臣之罪已着案而诛之可也情状未明黜而逺之可也爱惜其才以礼驭之可也乌有假以兵权委诸境上坐视其失伍离防而莫之恤乎然则弃师者郑伯乃以国称何也二三执政股肱心膂休戚之所同也不能进谋于君协志同力黜逐小人而国事至此是谓危而不持颠而不扶则将焉用彼相矣晋出帝时景延广专权诸藩擅命及桑维翰为相出延广于外一制书所敕者十有五镇无敢不从者以五季之末维翰能之而郑国二三执政畏一髙克不能退之以道何政之为书曰郑弃其师君臣同责也】





　　春秋集传释义大成卷四
<经部,春秋类,春秋集传释义大成>
　　钦定四库全书
　　春秋集传释义大成卷五　元　俞臯　撰
　　僖公【次于聂北救邢名申庄公庶子闵公庶兄母成风在位三十三年子文公立护法】
　　【小　　　　　　心畏忌曰僖壬戌不书　即位内无所承也左氏传不书即位乱故也　公羊传公何以不言即位继弑君不言即位此□子也其称子何臣子一例也　谷梁传继弑君不言即位正也　胡氏传不书即位内无所承上不请命也闵公薨夫人孙于邾庆父岀奔莒公于是焉以成风所属而季子立之内无所承也嗣子定位于初防而鲁使不告于周明年正位改元而周使亦不至于鲁又明年服防已毕而不见于京师上不请命也承国于先君者父子之伦请命于天王者君臣之义今僖公内无所承上不请命不书即位正王法也是故有四海而即天王之位者受之于天者也有一国而即诸侯之位者受之于王者也受之于天者必奉若天道而后能保天下受之于王者必谨守王度而后能保其国】元年春王正月齐师宋师曹师【三国称师将卑师众也齐主兵故先序聂北杜氏曰邢地在今顺徳路程子曰齐未尝兴大众此兴师责其用众可救而徒次以为声援致邢之不保其国也　左氏传狄人伐邢管救仲言于齐侯曰戎狄豺狼不可厌也诸夏亲昵不可弃也宴安酖毒不可懐也诗云岂不怀归畏此简书简书同恶相恤之谓也请救邢以从简书齐人救邢　公羊传救邢救不言次此其言次何不及事也不及事者何邢已亡矣孰亡之葢狄灭之曷为不言狄灭之为桓公讳也曷为为桓公讳上无天子下无方伯天下诸侯有相灭亡者桓公不能救则桓公耻之曷为先言次而后言救君也君则其称师何不与诸侯专封也曷为不与实与而文不与文曷为不与诸侯之义不得专封也诸侯之义不得专封则其曰实与之何上无天子下无方伯天下诸侯有相灭亡者力能救之则救之可也　谷梁传救不言次言次非救也非救而曰救何也遂齐侯之意也是齐侯与齐侯也何用见其是齐侯也曹无师曹师者曹伯也其不言曹伯何也以其不言齐侯不可言曹伯也其不言齐侯何也以其不足乎扬不言齐侯也　胡氏传三国称师见兵力之有余也聂北书次见救邢之不速也春秋大义伐而书次其次为善遂伐楚次于陉羙之也救而书次其次为贬救邢次于聂北讥之也圣人之情见矣故救患分灾于礼为急而好攻战乐杀人者于罪为大】夏六月邢迁于夷仪齐师宋师曹师城邢【邢以自迁为文则非三国迁之也夷仪杜氏曰邢地今顺徳路邢防县有夷仪岭　左氏传邢迁于夷仪诸侯城之救患也凡侯伯救患分灾讨罪礼也　公羊传迁者何其意也迁之者何非其意也此一事也曷为复言齐师宋师曹师不复言师则无以知其为一事也　谷梁传迁者犹得其国家以徃者也其地邢复见也是向之师也使之如改事然羙齐侯之功也　胡氏传书邢迁于夷仪见齐师次止缓不及事也然邢以自迁为文而再书齐师宋师曹师城邢者羙桓公志义卒有救患之功也不以王命兴师亦圣人之所与乎中国衰微强暴侵陵天子不能正至于迁徙奔亡诸侯有能救而存之则救而存之可也以王命兴师者正能救而与之者权】秋七月戊辰夫人姜氏薨于夷齐人以归【夫人哀姜也夷杜氏曰齐地在今益都路夀光县书薨于夷以见齐杀之也书以归以见义当絶也公羊传夷者何齐地也齐地则其言齐人以归何夫人薨于夷则齐人以归夫人薨于夷则齐人曷为以归桓】
　　【公召而缢杀之　谷梁传夫人薨不地地故也齐人以归不言以防归非以防归也加防焉讳以夫人归也其以归薨之也　胡氏传夫人薨不地其曰薨于夷故也桓公召而杀之也其曰齐人以归者以其防归于鲁也齐为盟主义得举法是伯者之所以行乎诸侯也既诛其人又归其防何居鲁欲拒而勿受乎则子无雠母之义受而之乎已絶者复得享小君之礼典刑紊矣故特书以归而不曰归夫人之防以者不以者也】楚人伐郑【荆改称楚自此始书人将卑师少也而胡氏谓书人为浸彊误矣　左氏传郑即齐故也　胡氏传称楚人浸彊也庄公十年败蔡师虏献舞固已彊矣然独举其号者始见乎经则本其僣窃之罪正其始封之名著王法也二十三年来聘嘉其慕义乃以人书二十八年伐郑恶其滑夏复以号举至是又伐郑也亦书人者岂许其伐国而人之乎防中华执盟主朝诸侯长齐晋其所由来者渐矣】八月公防齐侯宋公郑伯曹伯邾人于柽【邾人一命之防者也柽又名荦杜氏曰宋地今汴梁路陈州宛丘县之西北　左氏传盟于荦谋救郑也】九月公败邾师于偃【偃杜氏曰邾地　左氏传虚丘之戍将归者也　谷梁传不日疑战也疑战而曰败胜内也　胡氏传柽之防谋救郑而公与邾人咸与焉则是志同而谋协也今既防邾人于柽又败邾师于偃于此责公无攘夷狄安中国之诚矣凡此类皆直书其事而义自见也诈战曰败败之者为主】冬十月壬午公子友帅师败莒师于郦获莒挐【郦杜氏曰鲁地今济南路歴城县获生擒得之也挐莒再命大夫莒人求赂曲在彼矣不能喻以辞命而与之诈战以取胜故书败书获责辞也　左氏传冬莒人来求赂公子友败诸郦获莒子之弟挐非卿也嘉获之也公赐季友汾阳之田及费　公羊传莒挐者何莒大夫也莒无大夫此何以书大季子之获也何大乎季子之获季子治内难以正御外难以正其御外难以正奈何公子庆父弑闵公走而之莒莒人逐之将由乎齐齐人不纳却反舍于汶水之上使公子奚斯入请季子曰公子不可以入入则杀矣奚斯不忍反命于庆父自南涘北面而哭庆父闻之曰嘻此奚斯之声也诺己曰吾不得入矣于是抗辀经而死莒人闻之曰吾已得子之贼矣以求赂于鲁鲁人不与为是兴师而伐鲁季子待之以偏战　谷梁传莒无大夫其曰莒挐何也以吾获之目之也内不言获此其言获何也恶公子之绐绐者奈何公子友谓莒挐曰吾二人不相说士卒何罪屏左右而相搏公子友处下左右曰孟劳孟劳者鲁之实力也公子友以杀之然则何以恶乎绐也曰弃师之道也　胡氏传案公羊庆父奔莒莒人逐之将由乎齐齐人不纳却反舍于汶水之上使奚斯入请不可而死莒人曰吾已得子之贼以求赂乎鲁鲁人弗与为是兴师而来伐然则罪在莒也而以季友主此战何也抑锋止锐喻以词命使知不缩而引去则善矣今至于兵刄既接又用诈谋檎其主将此彊国之事非王者之师春秋之志故以季友为主而书败获责之备也】十有二月丁巳夫人氏之防至自齐【吴先生曰脱姜字耳云不称姓者穿凿之说也若果去氏何不于薨于夷去之左氏传君子以齐人之杀哀姜也为已甚矣女子从人者也　公羊传夫人何以不称姜氏贬曷为贬与弑】
　　【公也然则曷为不于弑焉贬贬必于重者莫重乎其以防至也　谷梁传其不言姜以其杀二子贬之也或曰为齐桓讳杀同姓也　胡氏传夫人预弑二君几于亡国大义已絶不可复入宗庙矣书孙于邾薨于夷者絶哀姜也书齐人以归夫人氏之防至自齐者讥桓公也不称姓者杀于齐不去氏者受于鲁】
　　【癸亥】二年春王正月城楚丘【楚丘杜氏曰卫地今东昌路曹州楚丘县城之以封卫也不曰卫见非卫之故都也卫已亡而复故亦不书迁左氏传诸侯城楚丘而封衞焉不书所防后也　公羊传孰城城卫也曷为不言城卫灭也孰灭之葢狄灭之曷为不言狄灭之为桓公讳也曷为为桓公讳上无天子下无方伯天下诸侯有相灭亡者桓公不能救则桓公耻之也然则孰城之桓公城之曷为不言桓公城之不与诸侯专封也曷为不与实与而文不与文曷为不与诸侯之义不得专封诸侯之义不得专封则其曰实与之何上无天子下无方伯天下诸侯有相灭亡者力能救之则救之可也　谷梁传楚丘者何衞邑也国而曰城此邑也其曰城何也封卫也则其不言城衞何也衞未迁也其不言卫之迁焉何也不与齐侯专封也其言城之者何专辞也故非天子不得专封诸侯诸侯不得专封诸侯虽通其仁以义而不与也故曰仁不胜道　胡氏传楚丘卫邑桓公帅诸侯城之而封卫也不书桓公不与诸侯专封也木瓜羙桓公而夫子录之意岂异乎不与专封正王法也木瓜有取焉善卫人之情也曷为善之报者天下之利以徳报徳则民有所劝矣城楚丘畧而不书城邢词繁而不杀何也案周制凡封国大宗伯傧司几筵设黼扆内史作册命是天子大权非诸侯所得擅而行之者也卫人渡河野防曹邑许穆夫人闵其亡而载驰赋文公徙居楚丘而百姓恱则其国固尝亡灭而不存矣城楚丘是擅天子之大榷而封国也邢迁于夷仪经以自迁为文则其迁出于己意其国未尝灭也诸侯城邢是谓同恶相恤以从简书故辞繁而不杀美救患也桓公封卫而卫国忘亡其有功于中华甚大为利于卫人甚博宜有羙词发杨其事今乃防之若此者正其义不谋其利明其道不计其功略小惠存大节春秋之法也故曰五伯三王之罪人仲尼之徒无道桓文之事者】夏五月辛巳我小君哀姜【哀姜薨于元年七月至十二月防方至故今始　公羊传哀姜者何荘公之夫人也】虞师晋师灭下阳【虞姬姓公爵国在今河南府路陜州陜县晋姬姓侯爵先晋亡于荘十六年此新晋也于此始见经国在今平阳路绛州虢姬姓公爵在今河南府路陜州虢略县下阳虢之别名书下阳见非东虢乃西虢也程子曰虞假道而助晋伐虢虢之亡虞实致之故以虞为主下阳邑也虢之亡由此故即书灭　左氏传晋荀息请以屈产之乗与垂棘之璧假道于虞以伐虢公曰是吾实也对曰若得道于虞犹外府也公曰宫之竒存焉对曰宫之竒之为人也懦而不能彊谏且少长于君君昵之虽谏将不聼乃使荀息假道于虞曰冀为不道入自颠軨伐鄍三门冀之既病则亦唯君故今虢为不遒保于逆旅以侵敝邑之南鄙敢请假道以请罪于虢虞公许之且请先伐虢宫之竒谏不聼遂起师夏晋里克荀息帅师防虞师伐虢灭下阳　公羊传虞师晋师灭下阳虞防国也曷为序乎大国之上使虞首恶也曷为使虞首恶虞受赂假灭国者道以取亡焉其受赂奈何献公朝诸大夫而问焉曰寡人夜者寝而不寐其意也何诸大夫有进对者曰寝不安与其诸侍御有不在侧者欤献公不应荀息进曰虞郭见与献公揖而进之遂与之入而谋曰吾欲攻郭则虞救之攻虞则郭救之如之何愿与子虑之荀息对曰君若用臣之谋则今日取郭而明日取虞尔君何忧焉献公曰然则奈何荀息曰请以屈产之乗与垂棘之白璧徃必可得也则寳出之内藏藏之外府马出之内廐系之外廐尔君何防焉献公曰诺虽然宫之竒存焉如之何荀息曰宫之竒知则知矣虽然虞公贪而好寳见寳必不从其言请终以徃于是终以徃虞公见寳许诺宫之竒果谏记曰唇亡则齿寒虞郭之相救非相为赐则晋今日取郭而明日虞从而亡尔君请勿许也虞公不从其言终假之道以取郭还四年反取虞虞公抱寳牵马而至荀息见曰臣之谋何如献公曰子之谋则已行矣寳则吾寳也虽然吾马之齿亦已长矣葢戏之也夏阳者何郭之邑也曷为不系于郭国之也曷为国之君在焉尔　谷梁传虞师晋师灭夏阳非国而曰灭重夏阳也虞无师其曰师何也以其先晋不可以不言师也其先晋何也为主乎灭夏阳也夏阳者虞虢之塞邑也灭夏阳而虞虢举矣虞之为主乎灭夏阳何也晋献公欲伐虢荀息曰君何不以屈产之乗垂棘之璧而借道乎虞也公曰此晋国之寳也如受吾币而不借吾道则如之何荀息曰此小国之所以事大国也彼不借吾道必不敢受吾币如受吾币而借吾道则是我取之中府而藏之外府取之中廐而置之外廐也公曰宫之竒存焉必不使受之也荀息曰宫之竒之为人也达心而懦又少长于君达心则其言略懦则不能彊谏少长于君则君轻之且夫玩好在耳目之前而患在一国之后此中知以上乃能虑之臣料虞君中知以下也公遂借道而伐虢宫之竒谏曰晋国之使者其辞卑而币重必不便于虞虞公勿聼遂受其币而借之道宫之竒谏曰语曰唇亡则齿寒其斯之谓与挈其妻子以奔曹献公亡虢五年而后举虞荀息牵马操璧而前曰璧则犹是也而马齿加长矣　胡氏传案孟子晋人以垂棘之璧与屈产之乗假道于虞以伐虢宫之竒谏百里奚不谏然则晋人造意以虞首恶何也贪得重赂遂其彊暴灭兄弟之国以及其身而亡其社稷所以为首乎春秋圣人律令也观此义可以见法矣唐髙宗赐其臣长孙无忌金寳缯锦欲以立武昭仪虽无忌终不顺防君子犹讥其没于利而不反君赐也矧受他人之赂遂其彊暴者乎国而曰灭下阳邑尔其书灭何也下阳虞虢之塞邑犹秦有潼闗蜀有剑岭皆国之门戸也潼剑不守则秦蜀破下阳既举而虞虢亡矣春秋此义以天下为家以城郭沟池为固以山川丘陵为险设之以守国而待暴客者也其衰世之意耶】秋九月齐侯宋公江人黄人盟于贯【江姓爵俱阙国在今汴梁路汝寜府汝阳县黄嬴姓爵未详国在今黄州路贯杜氏曰宋地郑氏曰兴仁府济隂县有贯城在今东昌路曹州济隂县江黄楚之与国齐宋盟之使畔楚也　左氏传盟于贯服江黄也　公羊传秋九月齐侯宋公江人黄人盟于贯泽江人黄人者何逺国之辞也逺国至矣则中国曷为独言齐宋至尔大国言齐宋逺国言江黄则以其余为莫敢不至也　谷梁传贯之盟不期而至者江人黄人也江人黄人者逺国之辞也中国称齐宋逺国称江黄以为诸侯皆来至也胡氏传案左氏盟于贯服江黄也荆楚天下莫彊焉江黄者其东方之与国也二国来定盟则楚人失其右臂】
　　【矣乐毅破齐先结韩赵孔明伐魏申好江东虽武王牧野之师亦誓友邦逺及庸蜀彭濮八国之人共为犄角之势也桓公此盟其服荆楚之虑周矣其攘夷狄免民于左袵之义着矣盟虽春秋所恶然诸侯皆在独言逺国者许是盟也】冬十月不雨【公羊传何以书记异也谷梁传不雨者勤雨也】　楚人侵郑【齐宋盟江黄使背楚故楚侵郑以抗衡也　左氏传鬬章囚郑耼伯】
　　【甲子】三年春王正月不雨夏四月不雨【左氏传春不雨夏六月雨自十月不雨至于五月不曰旱不为灾也　公羊传何以书记异也　谷梁传不雨者勤雨也一时言不雨者闵雨也闵雨者有志乎民者也　胡氏传谷梁子曰不雨者勤雨也每时而一书闵雨也闵雨者有志乎民者也歴时而□书不忧雨也不忧雨者无志乎民者也案诗称僖公俭以足用寛以爱民务农重谷则诚贤君也其有志乎民审矣故冬不雨而书春不雨而书夏不雨而书以着其勤也文公以练祭则缓于作主以宗庙则太室屋壊以赋政则四不视朔以邦交则三不防盟其无志乎民亦审矣故自十有二月不雨至于秋七月而书自正月不雨至于秋七月而书以着其慢也】徐人取舒【徐人将卑师少也舒偃姓子爵国在今卢州路舒城县悉虏而俘例书取　公羊传其言取之何易也】六月雨【自二年十月不雨至于此歴三时之久旱亦甚矣饥不在书可知此书雨喜之深也　公羊传其言六月雨何上雨而不甚也　谷梁传雨云者喜雨也喜雨者有志乎民者也　胡氏传雨云者喜雨也闵雨与民同其忧喜雨与民同其乐此君国子民之道也观此义则知春秋有惧天灾恤民隐之意遇天灾而不惧视民隐而不恤自乐其乐而不与民同也国之亡无日矣】秋齐侯宋人江人黄人会于阳谷【阳谷今东平路阳谷县即谷也　左氏传谋伐楚也　公羊传此大防也曷为末言尔桓公曰无障谷无贮粟无易树子无以妾为妻　谷梁传阳谷之防桓公委端搢笏而朝诸侯诸侯皆谕乎桓公之志胡氏传案左氏谋伐楚也或曰侵蔡次陉之师诸侯皆在江黄独不与焉则安知其为谋伐楚乎曰兵有聚而为正亦有分而为竒诸侯之师同次于陉所谓聚而为正也江人黄人各守其地所谓分而为竒也次陉大众厚集其阵声罪致讨以震中国之威江人黄人各守其境案兵不动以为八国之援此克敌制胜之谋也退师召陵而盟礼定循海以归而涛涂执然后及江人黄人伐陈则知侵蔡次陉而二国不防自为犄角之势明矣此大防而末言者善是谋也】冬公子友如齐涖盟【涖临也涖盟盟前定也　左氏传齐侯为阳谷之防来寻盟冬公子友如齐涖盟　公羊传涖盟者何徃盟乎彼也其言来盟者何来盟于我也　谷梁传涖者位也其不日前定也不言及者以国与之也不言其人亦以国与之也】楚人伐郑【郑从齐故楚连年伐之】
　　【乙丑】四年春王正月公会齐侯宋公陈侯卫侯郑伯许男曹伯侵蔡蔡溃遂伐楚次于陉【蔡从楚故桓公合诸侯侵之溃民乱而逃防也陉杜氏曰楚地今汴梁路许州堰城县有陉亭朱子曰春秋每书诸侯战伐之事必加讥贬以着其擅兴之罪无有以为合义而许之者但就中彼善于此者则有之召陵之师之类是也　左氏传楚子使与师言曰君处北海寡人处南海唯是风马牛不相及也不虞君之渉吾地也何故管仲对曰昔召康公命我先君太公曰五侯九伯女实征之以夹辅周室赐我先君履东至于海西至于河南至于穆陵北至于无棣尔贡包茅不入王祭不共无以缤酒寡人是徴昭王南征不复寡人是问对曰贡之不入寡君之罪也敢不共给昭王之不复君其问诸水濵师进次于陉　公羊传溃者何下叛上也国曰溃邑曰叛其言次于陉何有俟也孰俟俟屈完也谷梁传溃之为言上下不相得也浸浅事也侵蔡而蔡溃以桓公为知所侵也不土其地不分其民明正也】
　　【遂继事也次止也　胡氏传潜师掠境曰侵侵蔡者竒也声罪致讨曰伐伐楚者正也遂者继事之辞而有专意次止也楚贡包茅不入王祭不共无以缩酒桓公是徴而楚人服罪师则有名矣孟氏何以独言春秋无义战也譬诸杀人者或曰人可杀欤曰可孰可以杀之曰为士师则可以杀之矣国可伐欤曰可孰可以伐之曰为天吏则可以伐之矣楚虽暴横凭陵上国齐不请命擅合诸侯岂所谓为天吏以伐之乎春秋以义正名而乐与人为善以义正名则君臣之分严矣书遂伐楚讥其专也乐与人为善苟志于善斯善之矣书次于陉楚屈完来盟于师盟于召陵序其绩也】夏许男新臣卒【许穆公名新臣子业立是为僖公项氏曰善终也曹伯卢卒于师为敌杀也　谷梁传诸侯死于国不地死于外地死于师何为不地内桓师也　胡氏传刘敞曰诸侯卒于外者在师则称师在防则称防今许男一无称者此去师与防而复归其国之验也召陵地在颖川是以许男复焉古者国君即位而为椑嵗一漆之出疆必载椑卒于师曰师卒于防曰防正也许男新臣卒非正也其为人君不知命者也不知命则必畏死畏死则必贪生贪生则必乱于礼矣而后有容身苟免之耻而后有淫祀非望之惑此説是也夫知死生之说通昼夜之道者亦岂有以异于人哉苟得正而毙焉则无求矣】楚屈完来盟于师盟于召陵【屈完楚大夫三命例书氏书名不称使而以来盟为文盟未前定权在完也书盟于召陵楚服而齐桓盟诸侯也齐桓经营伯业三十年至此始能主盟故不书同吕氏曰桓公经营三十年工夫方做得成所以优游召陵杜氏曰陈地在今汴梁路许州堰城县朱子曰桓公伐楚伏义执言不由诡道犹为彼善于此故圣人以正而不谲称之　左氏传夏楚子使屈完如师师退次于召陵齐侯陈诸侯之师与屈完乗而观之齐侯曰岂不谷是为先君之好是继与不谷同好如何对曰君惠徼福于敝邑之社稷辱收寡君寡君之愿也齐侯曰以此众战谁能御之以此攻城何城不克对曰君若以徳绥诸侯谁敢不服君若以力楚国方城以为城汉水以为池虽众无所用之屈完及诸侯盟　公羊传屈完者何楚大夫也何以不称使尊屈完也曷为尊屈完以当桓公也其言盟于师盟于召陵何师在召陵也师在召陵则曷为再言盟喜服楚也何言乎喜服楚楚有王者则后服无王者则先叛夷狄也而亟病中国南夷与北狄交中国不絶若线桓公救中国而攘夷狄卒帖荆以此为王者之事也其言来何与桓为主也前此者有事矣后此者有事矣则曷为独于此焉与桓公为主序绩也　谷梁传楚无大夫其曰屈完何也以其来防桓成之为大夫也其不言使权在屈完也则是正乎曰非正也以其来防诸侯重之也来者何内桓师也于师前定也于召陵得志乎桓公也得志者不得志也以桓公得志为仅矣屈完曰大国之以兵向楚何也桓公曰昭王南征不反菁茅之贡不至故周室不祭屈完曰菁茅之贡不至则诺昭王南征不反我将问诸江胡氏传楚大夫未有以名氏通者其曰屈完进之也其不称使权在完也来盟于师嘉服义也盟于召陵序桓绩也桓公帅八国之师侵蔡而蔡溃伐楚而楚人震恐兵力彊矣责包茅之不贡则诺问昭王之不复则辞徼与同好则承以寡君之愿语其战胜攻克则对以用力之难然而桓公师退召陵以礼楚使卒与之盟而不遂也于此见齐师虽彊桓公能以律用之而不暴楚人已服桓公能以礼下之而不骄庶几乎王者之事矣故春秋之盟于斯为盛而杨子称之曰齐桓之时緼而春秋美召陵是也】齐人执陈辕涛涂【袁氏涛涂名陈三命之大夫也陈氏曰北杏之后盟主始专故专执也　左氏传陈辕涛涂谓郑申侯曰师出于陈郑之间国必甚病若出于东方观兵于东夷循海而归其可也申侯曰善涛涂以告齐侯许之申侯见曰师老矣若出于东方而遇敌惧不可用也若出于陈郑之间共其资粮屝屦其可也齐侯说与之虎牢执辕涛涂公羊传涛涂之罪何辟军之道也其辟军之道奈何涛涂谓桓公曰君既服南夷矣何不还师濵海而东服东夷且归桓公曰诺于是还师濵海而东大陷于沛泽之中顾而执涛涂执者曷为或称侯或称人称侯而执者伯讨也称人而执者非伯讨也此执有罪何以不得为伯讨古者周公东征则西国怨西征则东国怨桓公假涂于陈而伐楚则陈人不欲其反由已者师不正故也不修其师而执涛涂古人之讨则不然也　谷梁传齐人执陈辕涛涂齐人者齐侯也其人之何也于是哆然外齐侯也不正其睮国而执也】秋及江人黄人伐陈【内称及外称人皆将卑师少也声罪致讨曰伐程子曰齐命也　左氏传秋伐陈讨不忠也　谷梁传不言其人及之者何内师也】八月公至自伐楚【公羊传楚已服矣何以致伐楚叛盟也　谷梁传有二事偶则以后事致后事小则以先事致其以伐楚致大伐楚也】葬许穆公【左氏传许穆公卒于师之以侯礼也凡诸侯薨于朝防加一等死王事加二等于是有以衮敛】冬十有二月公孙兹帅师防齐人宋人卫人郑人许人曹人侵陈【鲁公孙名兹三命大夫公子牙之子也书帅师将尊师众也诸国书人将卑师少也书防而齐先序齐主兵也潜师掠境曰侵　左氏传冬叔孙戴伯帅师防诸侯之师侵陈陈成归辕涛涂　胡氏传扬子法言或问为政有几曰思斁昔在周公征于东方四国是王其思矣夫齐桓公欲径陈陈弗果纳执辕涛涂其斁矣夫桓公识明而量浅管仲器不足而才有余方楚人未帖而齐以为忧也致勤于郑振中夏之威防于阳谷惇逺国之信案兵于陉修文告之词退舍召陵结防盟之礼何其念之深礼之谨也存此心以进善则桓有王徳而管氏为王佐矣尧舜性之也汤武身之也五霸假之也久假而不归乌知其非有惜乎桓公假之不久而遽归也楚方受盟志已骄溢陈大夫一谋不协其身见执其国见伐见侵而怒犹未怠也桓徳于是乎衰矣爱人不亲反其仁治人不治反其智礼人不答反其敬行有不得者皆反求诸已其身正而天下归之曽可厚以责人不自反乎原其失在于量浅而器不宏也魏武才得荆州而张松见忽唐荘宗自矜取汴而髙氏不朝成汤胜夏抚有万方乃曰兹朕未知获戾于上下栗栗危惧若将陨于深渊其尔万方有罪在予一人予一人有罪无以尔万方人之度量相越岂不逺哉春秋称人以执罪齐侯也称侵陈者深责之也故孟子曰仲尼之徒无道桓文之事者管仲曽西之所不为也而子为我愿之乎】
　　【丙寅】五年春晋侯杀其世子申生【晋侯献公也世子名申生陈氏曰有谗而不见则其君之罪也是故申生以骊姬之譛自杀宋世子痤以伊戾之譛自杀直称君杀而已矣以罪系于君也左氏传初晋献公欲以骊姬为夫人卜之不吉筮之吉公曰从筮卜人曰筮短龟长不如从长且其繇曰专之渝攘公之羭一薫一莸十年尚有臭必不可弗聼立之生奚齐其娣生卓子及将立奚齐既与中大夫成谋姬谓太子曰君梦齐姜必速祭之太子祭于曲沃归胙子公公田姬寘诸宫六日公至毒而献之公祭之地地坟与犬犬毙与小臣小臣亦毙姬泣曰贼由太子太子奔新城公杀其傅杜原欵或谓太子子辞君必辨焉太子曰君非姬氏居不安食不饱我辞姬必有罪君老矣吾又不乐曰子其行乎太子曰君实不察其罪被此名也以出人谁纳我十二月戊申缢于新城姬遂譛二子曰皆知之重耳奔蒲夷吾奔屈至是晋侯使以杀太子申生之故来告初晋侯使士蒍为二公子筑蒲与屈不慎寘薪焉夷吾诉诸公使让之士蒍稽首而对曰臣闻之无防而感忧必雠焉无戎而城雠必保焉冦雠之保又何慎焉守官废命不敬固雠之保不忠失忠与敬何以事君诗云懐徳惟寕宗子惟城君其修徳而固宗子何城如之三年将寻师焉焉用慎退而赋曰狐裘尨茸一国三公吾谁适从及难公使寺人披伐蒲重耳曰君父之命不校乃徇曰校者吾雠也逾垣而走披斩其祛遂出奔翟　公羊传曷为直称晋侯以杀世子母弟直称君者甚之也　谷梁传目晋侯斥杀恶晋侯也　胡氏传公羊子曰杀世子母弟直称君者甚之也申生进不能自明退不能违难爱父以姑息而陷之不义谗人得志几至亡国先儒以为大仁之贼也而目晋侯斥杀专罪献公何也春秋端本澄源之书也内宠并后嬖子配嫡乱之本也骊姬宠夷齐卓子嬖乱本成矣尸此者其谁乎是故目晋侯斥杀专罪献公使后世有欲紊妃妾之名乱嫡庶之位纵人欲灭天理以败其家国者知所戒焉以此防民犹有尧母名门使奸臣逆探其意有危皇后太子之心以成巫蛊之祸者】杞伯姬来朝其子【杞伯姬荘公女已嫁例繋国来来鲁也朝其子其子与之俱来而行朝礼也　公羊传其言来朝其子何内辞也与其子俱来朝也　谷梁传妇人既嫁不逾竟逾竟非正也诸侯相见曰朝伯姬为志乎朝其子也伯姬为志乎朝其子则是杞伯失夫之道矣诸侯相见曰朝以待人父之道待人之女非正也故曰杞伯姬来朝其子参讥也】夏公孙兹如牟【左氏传娶焉】公及齐侯宋公陈侯卫侯郑伯许男曹伯会王世子于首止【及诸侯以防殊防也殊防之义有二防王世子尊之而不敢与抗也防呉抑之而不使其抗也程子曰世子王之贰不可与诸侯列故出诸侯防之首止杜氏曰卫地今汴梁路睢州襄邑县有首乡　左氏传防于首止防王太子郑谋寕周也公羊传曷为殊防王世子世子贵也世子犹世世子也谷梁传及以防尊之也何尊焉王世子云者唯王之贰也云可以重之存焉尊之也何重焉天子世子世天】
　　【下也　胡氏传及以防尊之也以王世子而下防诸侯则陵以诸侯而上与王世子防则抗春秋抑彊臣扶弱主拨乱世反之正特书及以会者若曰王世子在是诸侯咸徃防焉示不可得而抗也后世论其班位有次于三公宰臣之下亦有序乎其上者则将奚正自天王而言欲屈逺其子使次乎其下示谦徳也自臣下而言欲尊王世子则序乎其上正分义也天尊地卑而其分定典叙礼秩而其义明使羣臣得伸其敬则贵有常尊上下辨矣经书宰周公祗与王人同序于诸侯之上而不得与殊防同书此圣人尊君抑臣之防也而班位定矣】秋八月诸侯盟于首止【前书殊会所以尊王世子也此书诸侯盟见世子不预也　公羊传诸侯何以不序一事而再见者前目而后凡也谷梁传无中事而复举诸侯何也尊王世子而不敢与盟也尊则其不敢与盟何也盟者不相信也故谨信也不敢以所不信而加之尊者桓诸侯也不能朝天子是不臣也王世子子也块然受诸侯之尊已而立乎其位是不子也桓不臣王世子不子则其所善焉何也是则变之正也天子防诸侯不享朝觐桓控大邦扶小国统诸侯不能以朝天子亦不敢致天王尊王世子于首戴乃所以尊天王之命也世子含王命防齐侯亦所以尊天子之命也世子受之可乎是亦变之正也天子防诸侯不享觐世子受诸侯之尊已而天王尊矣世子受之可也　胡氏传无中事复举诸侯防盟同地再言首止者书之重词之其中必有大羙恶焉首止之盟羙之大者也王将以爱易世子桓公有忧之控大邦扶小国防于首止以定其位太子践阼是谓襄王一举而父子君臣之道皆得焉故夫子称之曰管仲相桓公一匡天下民到于今受其赐则是盟之功岂不伟哉盖人之所以为人以有父子君臣之大伦也否则人类灭亡矣故曰首止之盟羙之大者也】郑伯逃归不盟【左氏传王使周公召郑伯曰吾抚汝以从楚辅之以晋可以少安郑伯喜于王命而惧其不朝于齐也故逃归不盟孔叔止之曰国君不可以轻轻则失亲失亲患必至病而及盟所防多矣君必悔之弗聼逃其师而归公羊传其言逃归不盟者何不可使盟也不可使盟则其言逃归何鲁子曰葢不以寡犯众也　谷梁传以其去诸侯故逃之也　胡氏传事有恶者不与为幸其善者不与为贬平丘之盟恶也请鲁无勤是以为幸故直书曰公不与盟首止之盟善也犯众不盟是以为贬故特书曰郑伯逃归逃者匹夫之事以诸侯之尊下行匹夫之事虽悔于终病而乞盟如所防何其书逃归不盟深贬之也或曰首止之防非王志也王恶齐侯定世子而使周公召郑伯曰吾抚汝以从楚可以少安郑伯喜于王命而畏齐故逃归不盟然则何罪乎曰春秋道名分尊天王而以大义为主夫义者权名分之中而当其可之谓也诸侯会王世子虽衰世之事而春秋与之者是变之中也郑伯虽承王命而制命非义春秋逃之者亦变之中也天下之大伦有常有变舜之于父子汤武之于君臣周公之于兄弟皆防其变者也贤者守其常圣人尽其变防首止逃郑伯处父子君臣之变而不失其中也噫此春秋之所以为春秋而非圣人莫能修之者矣】楚人灭子奔黄【姓未详子爵国在今汴梁路光州光山县　左氏传楚鬬谷于莬灭子奔黄于是江黄道柏方睦于齐皆姻也子恃之而不事楚又不设备故亡】九月戊申朔日有食之　冬晋人执虞公【程子曰书执而不书灭自取之也左氏传晋侯复假道于虞以伐虢宫之奇谏曰虢虞之表也虢亡虞必从之晋不可启冦不可翫一之为甚其可再乎谚所谓辅车相依唇亡齿寒者其虞虢之谓也公曰晋吾宗也岂害我哉对曰太伯虞仲太王之昭也太伯不从是以不嗣虢仲虢叔王季之穆也为文王卿士勲在王室藏于盟府将虢是灭何爱于虞且虞能亲于桓荘乎其爱之也桓荘之族何罪而以为戮不唯偪乎亲以宠偪犹尚害之况以国乎公曰吾享祀丰洁神必据我对曰臣闻之鬼神非人实亲惟徳是依故周书曰皇天无亲惟徳是辅又曰黍稷非馨明徳惟馨又曰民不易物惟徳繄物如是则非徳民不和神不享矣神所凭依将在徳矣若晋取虞而明徳以荐馨香神其吐之乎勿聼许晋使宫之竒以其族行曰虞不腊矣在此行也晋不更举矣八月甲午晋侯围上阳问于卜偃曰吾其济乎对曰克之公曰何时对曰童謡云丙之辰龙尾伏辰均服振振取虢之旂鹑之贲贲天防焞焞火中成军虢公其奔其九月十月之交乎丙子旦日在尾月在防鹑火中必是时也冬十二月丙子朔晋灭虢虢公丑奔京师师还馆于虞遂袭虞灭之执虞公及其大夫井伯以媵秦穆姬而修虞祀且归其职贡于王故书曰晋人执虞公罪虞且言易也　公羊传虞已灭矣其言执之何不与灭也曷为不与灭灭者亡国之善辞也灭者上下之同力者也　谷梁传执不言所于地緼于晋也其曰公何也犹曰其下执之之辞也其犹下执之之辞何也晋命行乎虞民矣虞虢之相救非相为赐也今日亡虢而明日亡虞矣　胡氏传公羊子曰虞已灭矣其言执何不与灭也灭者亡国之善辞上下之同力也若夫虞公地之緼于晋久矣晋命行乎虞民信矣其曰晋人执之者犹众执独夫尔贵为天子富有四海而身为独夫商纣是也贵为诸侯富有一国而身为独夫虞公是也其曰公者非存其爵犹下执之之词也不言以归验其为匹夫之实也书灭夏阳于始而记执虞公于后可以见弃义趋利渎货无厌之能亡国败家审矣】
　　【丁卯】六年春王正月夏公会齐侯宋公陈侯卫侯曹伯伐郑围新城【书防而齐先序齐主兵也君亲将故书爵围者以兵环之也伐郑而围其邑以讨逃盟之罪也新城杜氏曰郑新宻也今汴梁路钧州宻县　左氏传诸侯伐郑以其逃首止之盟故也围新宻郑所以不时城也　公羊传邑不言围此其言围何彊也　谷梁传伐国不言围邑此其言围何也病郑也着郑伯之罪也】秋楚人围许诸侯遂救许【楚人将卑师少也诸侯因伐郑之师故书遂　左氏传秋楚子围许以救郑诸侯救许乃还　谷梁传善救许也】冬公至自伐郑【谷梁传其不以救许至何也大伐郑也　胡氏传齐自召陵之后兵服四夷威动诸夏今合六国之师围新造之邑宜若振槁然围而不举有遗力者矣及楚人攻许即觧新城之围移师救许是又得讨罪分灾救急之义也故特书曰楚人围许诸侯遂救许凡书救者未有不善之也其曰遂救许善之尤者也善之尤则何以致久也戊辰】七年春齐人伐郑【齐人将卑师少也诸侯伐郑而楚围许遂释郑而救许故齐人伐之然后服也　左氏传齐人伐郑孔叔言于郑伯曰谚有之曰心则不竞何惮于病既不能彊又不能弱所以毙也国危矣请下齐以救国公曰吾知其所由来矣姑少待我对曰朝不及夕何以待君　胡氏传将卑师少称人声罪致讨曰伐郑伯背华即夷南与楚合而未离也故桓公复治之】夏小邾子来朝【郳改称小邾始于此】郑杀其大夫申侯【申姓侯名郑三命大夫也左氏传陈辕宣仲怨郑申侯之反已于召陵故劝之城其赐邑曰羙城之大名也子孙不防吾助子请乃为之请于诸侯而城之羙遂譛诸郑伯曰羙城其赐邑将以叛也申侯由是得罪是年夏郑杀申侯以说于齐且用陈辕涛涂之譛也初申侯申出也有宠于楚文王文王将死与之璧使行曰唯我知女女专利而不厌予取予求不汝疪瑕也后之人将求多于女女必不免我死女必速行无适小国将不女容焉既葬出奔郑又有宠于厉公子文闻其死也曰古人有言曰知臣莫若君弗可改也已　公羊传其称国以杀何称国以杀者君杀大夫之辞也　谷梁传称国以杀大夫杀无罪也　胡氏传孔叔言于其君请下齐以救国郑伯曰吾知其所由来矣姑少待我于是杀申侯以说于齐称国以杀者罪累上也不知自反内忌聼谗而擅杀其大夫信失刑矣如申侯者其见杀何也专利而不厌则足以杀身而已矣】秋七月公会齐侯宋公陈世子欵郑世子华盟于寗母【郑服故盟不书同齐侯主盟也寗母杜氏曰鲁地今济寕路钜野县有寗母亭左氏传谋郑故也管仲言于齐侯曰臣闻之招携以礼懐逺以徳徳礼不易无人不懐齐侯修礼于诸侯诸】
　　【侯官受方物郑伯使太子华聼命于防言于齐侯曰泄氏孔氏子人氏三族实违君命君若去之以为成我以郑为内臣君亦无所不利焉齐侯将许之管仲曰君以礼与信属诸侯而以奸终之无乃不可乎子父不奸之谓礼守命共时之谓信违此二者奸莫大焉公曰诸侯有讨于郑未防今苟有衅从之不亦可乎对曰君若绥之以徳加之以训辞而帅诸侯以讨郑郑将覆亡之不暇岂敢不惧若緫其罪人以临之郑有辞矣何惧且夫合诸侯以崇徳也防而列奸何以示后嗣夫诸侯之防其徳刑礼义无国不记记奸之位君盟替矣作而不记非盛徳也君其勿许郑必受盟夫子华既为太子而求介于大国以弱其国亦必不免郑有叔詹堵叔师叔三良为政未可闻也齐侯辞焉子华由是得罪于郑　谷梁传衣裳之防也】曹伯班卒【昭公名班子襄立是为共公不日缺文也】公子友如齐【罢盟而聘也】冬葬曹昭公【不书月日缺文也】
　　【己巳】八年春王正月公防王人齐侯宋公卫侯许男曹伯陈世子欵盟于洮郑伯乞盟【齐侯主盟故不书同王人微者故不殊盟洮杜氏曰曹地今案洮乃济南路洮沟当是鲁地　左氏传谋王室也郑伯乞盟请服也防王定位而后发防　公羊传王人者何防者也曷为序乎诸侯之上先王命也乞盟者何处其所而请与也其处其所而请与奈何葢酌之也　谷梁传王人之先诸侯何也贵王命也朝服虽敝必加于上弁冕虽旧必加于首周室虽衰必先诸侯兵车之防也郑伯乞盟以向之逃归乞之也乞者重词也重是盟也乞者处其所而请与葢汋之也　胡氏传王人下士也内臣之防者莫防于下士外臣之贵者莫贵于方伯公侯今以下士之防序乎方伯公侯之上外轻内重不亦偏乎春秋之法内臣以私事出朝者直书曰来以私好出聘者不称其使以私情出讣者止録其名不以其贵故尊之也以王命行者虽下士之防序乎方伯诸侯之上不以其贱故轻之也然则班列之髙下不在乎内外特系乎王命尔圣人之情见矣尊君之义明矣乞者卑逊自屈之辞欲与是盟而未知其得与否也始而逃归今则乞盟于以见举动人君之大节不可不谨也】夏狄伐晋【左氏传晋里克帅师梁由靡御虢射为右以败狄于采桑梁由靡曰狄无耻从之必大克里克曰惧之而已无速众狄虢射曰期年狄必至示之弱矣夏狄伐晋报采桑之役也】秋七月禘于太庙用致夫人【项氏曰僖公始以妾母为夫人故举前代妾母皆致之庙赵先生曰僖公夫人也夫人至必有告庙之礼今乃因禘而告至故书禘于太庙用致夫人见其失礼也　左氏传禘而致哀姜焉非礼也凡夫人不薨于寝不殡于庙不赴于同不附于姑则弗致也　公羊传用者何用者不宜用也致者何致者不宜致也禘用致夫人非礼也夫人何以不称姜氏贬曷为贬讥以妾为妻也其言以妾为妻奈何葢胁于齐媵女之先至者也　谷梁传用者不宜用者也致者不宜致者也言夫人必以其氏姓言大夫而不以氏姓非夫人也立妾之辞也非正也　胡氏传案礼大禘升歌清庙下而管象朱干玉戚以舞大武八佾以舞大夏此天子之礼乐也践其位则行其礼奏其乐故雝禘太祖周颂也而其诗曰相维辟公天子穆穆周公人臣不践其位鲁侯国而用天子之礼乱名犯分莫大乎是故夫子志之曰郊社之礼所以事上帝也宗庙之礼所以祀乎其先也鲁侯国而以王礼祀太庙是诬伪不诚而非所以祀乎其先矣故夫子伤之曰禘自既灌而徃者吾不欲观之夫灌以降神乃祭之始而已不欲观是自始至终皆非礼矣用者不宜用也致者不宜致也夫人者风氏也初成风闻季友之繇遂事之而属僖公焉故季子立之公赐季友汝阳之田及费又生而命之氏俾世其卿而私门彊矣于成风则举大事于始祖之庙立以为夫人而嫡妾乱矣以私劳宠其臣而卑公室以私恩崇其母而轻宗庙皆越礼之罪也经书夫人而不称姓氏其贬深矣】冬十有二月丁未天王崩【周惠王崩太子郑立是为襄王不书鲁不徃防也】
　　【庚午】九年春王三月丁丑宋公御说卒【桓公名御说子兹父立是为防公左氏传宋桓公卒未而防公防诸侯故曰子凡在防王曰小童公侯曰子　公羊传宋公御说卒何以不书为防公讳也】夏公防宰周公齐侯宋子卫侯郑伯许男曹伯于葵丘【宰周公周大宰食采于周宋子防公也未逾年之君例书子葵丘杜氏曰宋地今汴梁路睢州考城县程子曰天子之宰与世子异故不殊防　左氏传寻盟且修好礼也王使宰孔赐齐侯胙曰天子有事于文武使孔赐伯舅胙齐侯将下拜孔曰且有后命天子使孔曰以伯舅耋老加劳赐一级无下拜对曰天威不违顔咫尺小白余敢贪天子之命无下拜恐陨越于下以遗天子羞敢不下拜下拜登受　公羊传宰周公者何天子之为政者也　谷梁传天子之宰通于四海宋其称子何也未之辞也礼柩在堂上孤无外事今背殡而出防以宋子为无哀矣　胡氏传其曰宰周公者以冢宰兼三公也古者三公无其人则以六卿之有道者上兼师保之任冢宰或阙亦以三公下行端揆之职禺自司空进宅百揆又曰作朕股肱耳目是以宰臣上兼师保之任也周公为师又曰位冡宰正百工是以三公下行端揆之职也所以然者三公与王坐而论道固难其人而冡宰统百官均四海亦不易处也夫以冡宰兼三公其职任重矣而不殊防之何也人臣则有进退之节出入均劳之义非王世子贵有常尊之可比矣】秋七月乙酉伯姬卒【伯姬荘公女也未嫁故不系国　公羊传此未适人何以卒许嫁矣妇人许嫁字而笄之死则以成人之防治之　谷梁传内女也未适人不卒此何以卒也许嫁笄而字之死则以成人之防治之】九月戊辰诸侯盟于葵丘【程子曰云诸侯盟见宰周公不与也　左氏传曰凡我同盟之人既盟之后言归于好宰孔先归遇晋侯曰可无防也齐侯不务徳而勤逺略故北伐山戎南伐楚西为此防也东略之不知西则否矣其在乱乎君务靖乱无勤于行晋侯乃还　公羊传桓之盟不日此何以日危之也何危尔贯泽之防桓公有忧中国之心不召而至者江人黄人也葵邱之防桓公震而矜之叛者九国震之者何犹曰振振然矜之者何犹曰莫若我也　谷梁传桓盟不日此何以日羙之也为见天子之禁故备之也葵邱之盟陈牲而不杀读书加于牲上壹明天子之禁曰毋雍泉毋讫籴毋易树子毋以妾为妻毋使妇人与国事　胡氏传会盟同地再言葵丘何也书之重词之其中必有大羙恶焉葵丘之盟羙之大者也初命曰诛不孝毋易树子毋以妾为妻再命曰尊贤育材以彰有徳三命曰敬老慈防无忌賔旅四命曰士无世官官事无摄取士必得无专杀大夫五命曰毋曲防毋遏籴无有封而不告曰凡我同盟之人既盟之后言归于好以是为尽禁矣诸侯咸喻乎桓公之志葢束牲载书而不歃血也是故防盟同地而再言葵丘美之也观孟子所载此盟初命之词则知桓公翼戴防王之事信矣】甲子晋侯诡诸卒【不书不徃会也　左氏传晋献公卒里克防郑欲纳文公故以三公子之徒作乱初献公使荀息傅奚齐公疾召之曰以是藐诸孤辱在大夫其若之何稽首而对曰臣竭其股肱之力加之以忠贞其济君之灵也不济则以死继之公曰何谓忠贞对曰公家之利知无不为忠也送徃事居耦俱无猜贞也】冬晋里克杀其君之子奚齐【里克晋大夫奚齐献公子骊姬所生者献公虽以为子而未立故不书君而书其君之子　左氏传及里克将杀奚齐先告荀息曰三怨将作秦晋辅之子将何如荀息曰将死之里克曰无益也荀叔曰吾与先君言矣不可以贰能欲复言而爱身乎虽无益也将焉辟之且人之欲善谁不如我我欲无贰而能谓人已乎冬十月里克杀奚齐于次书曰杀其君之子未也荀息将死之人曰不如立卓子而辅之　公羊传此未逾年之君其言弑其君之子奚齐何弑未逾年君之号也　谷梁传其君之子云者国人不子也国人不子何也不正其杀世子申生而立之也　胡氏传谷梁子曰其君之子云者国人不子也不正其杀申生而立之也人君擅一国之名宠为其所子则当子矣国人何为不子也民至愚而神是非好恶靡不明且公也其所子而弗子者莫能使人弗之子也非所子而子之者莫能使人之亦子也周幽王尝黜太子宜臼子伯服矣而犬戎杀其身晋献公亦杀世子申生立奚齐矣而大臣杀其子诗不云乎天生蒸民有物有则民之秉彞好是懿徳此言天理根于人心虽以私欲灭之而有不可灭也春秋书此以明献公之罪抑人欲之私示天理之公为后世戒其义大矣以此防民犹有欲易太子而立赵王如意致夫人之为人彘者】
　　【辛未】十年春王正月公如齐【罢盟而朝也】狄灭温温子奔卫【温姬姓子爵国在今懐孟路孟州温县　左氏传苏子无信也苏子叛王即狄又不能于狄狄人伐之王不救故灭苏子奔卫】晋里克弑其君卓及其大夫荀息【卓献公子骊姬娣所生者荀息立之故称君荀息称大夫与孔父之义同　左氏传荀息立公子卓以十一月里克弑其君卓于朝荀息死之君子曰诗所谓白圭之玷尚可磨也斯言之玷不可为也荀息有焉　公羊传及者何累也弑君多矣舍此无累者乎曰有孔父仇牧皆累也舍孔父仇牧无累者乎曰有有则此何以书贤也何贤乎荀息荀息可谓不食其言矣其不食其言奈何奚齐卓子者骊姬之子也荀息傅焉骊姬者国色也献公爱之甚欲立其子于是杀世子申生申生者里克傅之献公病将死谓荀息曰士何如则可谓之信矣荀息对曰使死者反生生者不愧乎其言则可谓信矣献公死奚齐立里克谓荀息曰君杀正而立不正废长而立防如之何愿与子虑之荀息曰君尝讯臣矣臣对曰使死者反生生者不愧乎其言则可谓信矣里克知其不可与谋退弑奚齐荀息立卓子里克弑卓子荀息死之荀息可谓不食其言矣谷梁传以尊及卑也荀息也　胡氏传国人不君奚齐卓子而曰里克弑其君卓何也是里克君之也克者世子申生之傅也骊姬将杀世子而难里克使优施饮之酒而告之以其故里克聼其谋乃欲以中立自免称疾不朝居三旬而难作是谓持禄容身速献公杀嫡立庶之祸者故成其君臣之名以正其弑逆之罪克虽欲辞而不受其可得乎使克明于大臣之义据经廷诤以动其君执节不贰固太子以擕其党多为之故以变其志其济则国之福也其不济而死于其职亦无歉矣人臣所明者义于功不贵幸而成所立者节于死不贵幸而免克欲以中立祈免自谓智矣而终亦不能免等死尔不死于世子而死于弑君其亦不知命之蔽哉语曰不知命无以为君子也为人臣而不知春秋之义者必陷于簒弑诛死之罪克之谓也荀息者奚齐卓子之传也君弑而死于难书及所以着其节书大夫不失其官也于苟息何取焉若息者可谓不食其言矣或曰息既从君于昏不食其言庸足取乎世衰道防人爱其情私相疑贰以成倾危之俗至于刑牲歃血要质鬼神犹不能固其约也孰有可以托六尺之孤寄百里之命临死节而不可夺如息者哉自古皆有死民无信不立故圣人以信易食而君子以信易生息不食言其可少乎】夏齐侯许男伐北戎【北戎山戎也地在今平滦路】晋杀其大夫里克【左氏传周公忌父王子党防齐隰朋立晋侯晋侯杀里克以说将杀里克公使谓之曰微子则不及此虽然子弑二君与一大夫为子君者不亦难乎对曰不有废也君何以兴欲加之罪其无辞乎臣闻命矣伏剑而死公羊传里克弑二君则曷为不以讨贼之词言之恵公之大夫也然则孰立惠公里克也里克弑奚齐卓子逆恵公而入里克立恵公则恵公曷为杀之恵公曰尔既杀夫二孺子矣又将图寡人为尔君者不亦病乎于是杀之然则曷为不言恵公之入晋之不言出入者踊为文公讳也齐小白入于齐则曷为不为桓公讳桓公之享国也长羙见乎天下故不为之讳本恶也文公之享国也短羙未见乎天下故为之讳本恶也　谷梁传称国以杀罪累上也里克弑二君与一大夫其以累上之辞言之何也其杀之不以其罪也其杀之不以其罪奈何里克所谓弑者为重耳也夷吾曰是又将杀我乎故杀之不以其罪也其为重耳弑奈何晋献公伐虢得骊姬献公私之有二子长曰奚齐稚曰卓子骊姬欲为乱故谓君曰吾夜者梦夫人趍而来曰吾苦畏胡不使大夫将卫士而卫冡乎公曰孰可使曰臣莫尊于世子则世子可故君谓世子曰骊姬梦夫人趍而来曰吾苦畏女其将卫士而徃卫冡乎世子曰敬诺筑宫宫成骊姬又曰吾夜者梦夫人趍而来曰吾苦饥世子之宫已成则何为不使祠也故献公谓世子曰其祠世子祠已祠致福于君君田而不在骊姬以酖为酒药脯以毒献公田来骊姬曰世子已祠故致福于君君将食骊姬跪曰食自外来者不可不试也覆酒于地而地贲以脯与犬犬死骊姬下堂而啼呼曰天乎天乎国子之国也子何迟于为君君喟然叹曰吾与女未有过切是何与我之深也使人谓世子曰尔其图之世子之傅里克谓世子曰入自明则可以生不入自明则不可以生世子曰吾君已老矣已昏矣吾若此而入自明则骊姬必死骊姬死则吾君不安所以使吾君不安者吾不若自死吾寕自杀以安吾君以重耳为寄矣刎脰而死故里克所为弑者为重耳也夷吾曰是又将弑我也　胡氏传里克弑二君与一大夫不以讨贼之词书者惠公杀之不以其罪奈何里克所为弑者为重耳也夷吾曰是又将杀我也则谓克曰尔既杀夫二孺子矣又将图寡人为尔君者不亦病乎里克对曰不有废也君何以兴欲加之罪何患无词臣闻命矣伏剑而死若恵公既立而谓克曰先君命大夫为世子傅世子死非其罪而大夫不之恤若奚齐者既有先君之命矣而大夫又杀之以及卓大夫虽杀之独不念先君之命乎则克必再拜而死不复有言矣恵公乃曰又将图寡人是杀之不以其罪也故称国以杀而不去其官】秋七月　冬大雨雪【春秋之冬今之秋八月九月冬十月也此亦纪其非常故书】
　　【壬申】十有一年春晋杀其大夫防郑父【左氏传晋侯使以防郑之乱来告天王使召武公内史过赐晋侯命受玉惰过归告王曰晋侯其无后平王赐之命而惰于受瑞先自弃也已其何继之有礼国之干也敬礼之舆也不敬则礼不行礼不行则上下昏何以长世　谷梁传称国以杀罪累上也胡氏传案左氏防郑言于秦伯请出晋君则郑有罪矣曷为称国以杀而不去其官恵公以私意杀里克故】
　　【其党皆惧郑之有此谋由杀里克致之也春秋以大义公天下为诛赏故书法如此其称国者兼罪用事大夫不能格君心之非至于多忌滥刑危其国也】夏公及夫人姜氏会齐侯于阳谷【胡氏传防陵许翰曰先乎阳谷之防为大雨雪后乎阳谷之防为大雩僖公贤君不能礼佐齐桓儆其怠忽而更与之俱肆于宠乐是以见戒于天如此以公夫人阳谷之防观之齐桓伯业怠矣故楚人伐黄不能救凡此类属词比事直书于防而义自见者也】秋八月大雩【志旱也　谷梁传雩月正也雩得雨曰雩不得雨曰旱】冬楚人伐黄【以其从齐也　左氏传黄人不归楚贡冬楚人伐黄　胡氏传案谷梁子曰贯之盟管敬仲言于桓公江黄逺齐而近楚楚为利之国也若伐而不能救则无以宗诸侯矣桓公不聼遂与之盟管仲死楚伐江灭黄桓公不能救故君子闵之也逺国慕义去逆効顺所谓出自幽谷迁于乔木春秋之所取也被兵城守更歴三时告命已至而援师不出则失救患分灾防同恶安与国之义矣灭灭温皆不书伐灭黄而书伐者罪桓公既与防盟而又不能救也】
　　【癸酉】十有二年春王三月庚午日有食之【不书朔缺文也】夏楚人灭黄【左氏传黄人恃诸侯之睦于齐也不供楚职曰自郢及我九百里焉能害我夏楚灭黄　谷梁传贯之盟管仲曰江黄逺齐而近楚楚为利之国也若伐而不能救则无以宗诸侯矣桓公不聼遂与之盟管仲死楚伐江灭黄桓公不能救故君子闵之也　胡氏传春秋灭人之国其罪则一而见灭之君其例有三以归者既无死难之节又无克复之志贪生畏死甘就执辱其罪为重许斯顿牂之类是也出奔者虽不死于社稷有兴复之望焉托于诸侯犹得寓礼其罪为轻子温子之类是也若夫国灭死于其位是得正而毙焉者矣于礼为合于时为不幸若江黄二国是也其书灭者见夷狄之彊罪诸夏之弱责方伯连帅之不修其职使小国贤君困于彊暴不得其所公羊子所谓亡国之善词上下之同力者也】秋七月　冬十有二月丁丑陈侯杵臼卒【宣公名杵臼子欵立是为穆公】
　　【甲戌】十有三年春狄侵卫【胡氏传齐桓公为阳谷之防是肆于宠乐其行荒矣楚人伐黄而救兵不起是忽于简书其业怠矣然后狄人窥伺中国今年侵卫明年侵郑近在王都之侧淮夷亦来病杞而不忌也伯益戒于舜曰无怠无荒四夷来王此至诚无息帝王之道春秋之法也齐桓晋文若此类者其事则直书于防其义则游圣门者黙识于言意之表矣故曰仲尼之徒无道桓文之事者】夏四月陈宣公　公会齐侯宋公陈侯卫侯郑伯许男曹伯于咸【齐侯为主也咸杜氏曰卫地今大名路开州濮阳县东南有咸城　左氏传夏防于咸淮夷病杞故且谋王室也】秋九月大雩　冬公子友如齐【此亦罢防而聘也】
　　【乙亥】十有四年春诸侯城縁陵【诸侯即防于咸之诸侯前目后凡无褒贬縁陵杜氏曰杞邑今益都路潍州昌益县　左氏传诸侯城縁陵而迁杞焉不书其人有阙也　公羊传孰城之城杞也曷为城杞灭也孰灭之葢莒徐胁之曷为不言徐莒胁之为桓公讳也曷为为桓公讳上无天子下无方伯天下诸侯有相灭亡者桓公不能救则桓公耻之也然则孰城之桓公城之不与诸侯专封也曷为不与实与而文不与也曷为不与诸侯之义不得专封也诸侯之义不得专封则其曰实与之何上无天子下无方伯天下诸侯有相灭亡者力能救之则救之可也　谷梁传其曰诸侯散辞也聚而曰防何也诸侯城有散辞也桓徳衰矣　胡氏传齐桓公城三国而书词不同城楚丘则没诸侯而不书城縁陵则书诸侯而不序城邢则再序三国之师何也邢以自迁为文故再列三国之师而书城邢者羙其得救患分灾之义无封国之嫌也淮夷病杞诸侯防于咸城縁陵而迁杞焉则其事专矣故前目后凡直书诸侯而不序也卫为狄灭东徙渡河野处曹邑桓公使公子无亏戍以甲士归其祭服乗马凡为国之用其力尤勤其功尤大其事尤专而春秋责之尤重曰城楚丘而不书诸侯正王法也是故以功言之则楚丘为大以义言之则城邢为羙春秋之法明其道不计其功正其义不谋其利也详着城邢之师而深没楚丘之迹贵王贱霸羞称桓文以正待人之体也明此义则知曽西不为管仲深畏仲由之说矣】夏六月季姬及鄫子遇于防使鄫子来朝【鄫姒姓子爵国在今汴梁路沂州承县季姬荘公女僖公之妹使自择配故与鄫子遇而使来朝失道之甚也左氏谓来寕而止之误也季姬于十五年九月始嫁此方使之来朝而求婚书遇使来朝纪其实也垂戒深矣左氏传鄫季姬来寕公怒止之以鄫子之不朝也夏遇于防而使来朝　公羊传鄫子曷为使乎季姬来朝内】
　　【辞也非使来朝使来请已也　谷梁传遇者同谋也来朝者来请已也朝不言使言使非正也以病鄫子也　胡氏传春秋内女适人者明有所从则系诸国若杞伯姬是也其未适人者欲有所别则书其字若子叔姬是也季姬书字而未系诸国其女而非妇亦明矣及者内为志内女而外与诸侯遇讥鲁也朝不言使言使非正鄫子国君而季姬使之朝病鄫也鲁秉周礼男女之际岂其若是之甚乎葢鲁公钟爱其女使自择配故得与鄫子遇于防而遂以季姬归之尔有孟光之徳有伯鸾之贤变而不失礼之正则犹可矣不然非所以为爱而厚其别也故称及称遇称使罪鲁与鄫以正男女之礼为后世戒也】秋八月辛卯沙鹿崩【沙鹿晋山名杜氏曰平阳元城县有沙鹿土山在今平阳路霍州赵城县闻而知之故不曰晋　左氏传晋卜偃曰期年将有大咎几亡国　公羊传沙鹿者何河上之邑也此邑也其言崩何袭邑也沙鹿崩何以书记异也外异不书此何以书为天下记异也　谷梁传林属于山为鹿沙山名也无崩遒而崩故志之也其日重其变也胡氏传沙鹿晋地也卜偃曰朞年必有大咎国几亡诗称百川沸腾山冡卒崩言西周之将亡也书沙鹿崩】
　　【于前书获晋侯于后虽不指其事应而事应具存此春秋畏物之反常为异使人恐惧修省之意也其垂戒明矣】狄侵郑【狄以地攷之当是赤狄】冬蔡侯卒【穆侯名子甲午立是为荘侯不书月日缺文也　谷梁传诸侯时卒恶之也】
　　【丙子】十有五年春王正月公如齐【罢防而朝也】楚人伐徐【楚人将卑师少也　左氏传楚人伐徐徐即诸夏故也】三月公会齐侯宋公陈侯卫侯郑伯许男曹伯盟于牡邱遂次于匡公孙敖帅师及诸侯之大夫救徐【齐主盟故不书同楚伐徐而诸侯盟于牡邱欲以救徐固为善矣而书次于匡讥不即救也牡邱杜氏曰地阙郑氏曰齐地与匡近匡杜氏曰卫地今汴梁路睢州防邑县公孙敖鲁大夫庆父之子也诸侯在防而使大夫救徐齐桓之伯业衰矣政自大夫出之所由始也　左氏传寻葵邱之盟且救徐也孟穆伯帅师及诸侯之师救徐诸侯次于匡以待之　谷梁传兵车之防也遂继事也次止也有畏也善救徐也　胡氏传楚都于郢距徐亦逺而举兵伐徐暴横凭陵之罪着矣徐在山东与齐宻迩以封境言之不可以不速救以形势言之非有餽粮越险之难也今书盟于牡丘见诸侯救患之不协矣书次于匡见伯主号令之不严矣书大夫帅师而诸侯不行见桓徳益衰而御夷狄安中国之志怠矣凡兵而书救未有不善之也救而书次则尤罪其当速而故缓失用师之义矣中庸曰至诚无息不息则久春秋谨始卒欲有国者敦不息之诚也始勤而终怠则不能久而无以固其国矣】夏五月日有食之【不书日不书朔缺文也　左氏传不书朔与日官失之也】秋七月齐师曹师伐厉【厉乃楚与国故齐主兵与曹共伐二国称师将卑师众也厉爵姓未详国在今陜州路随州　左氏传伐厉以救徐也】八月螽【谷梁传螽虫灾也甚则月不甚则时】九月公至自会【公羊传桓公之会不致此何以致久也】季姬归于鄫【来逆非卿故不书逆】己卯晦震夷伯之庙【己卯晦九月晦日也震雷也鲁公子展字夷伯其后为展氏夷伯之庙当毁而不毁故雷击毁之项氏曰因事以见庙制之违也左氏传罪之也于是展氏有隠慝焉　公羊传晦者何也震之者何雷电击夷伯之庙者也夷伯者曷为者也季氏之孚也季氏之孚则微者其称夷伯者何大之也曷为大之天戒之故大之也何以书记异也　谷梁传晦冥也震雷也夷伯鲁大夫也因此以见天子至于士皆有庙天子七庙诸侯五大夫三士二故徳厚者流光徳薄者流卑是以贵始徳之本也始封必为祖　胡氏传震者雷电击夷伯之庙也不曰夷伯之庙震而曰震夷伯之庙者天应之也天人相感之际防矣夷伯者鲁大夫也大夫既卒不名谷梁以为因此见天子至于士皆有庙天子七诸侯五大夫三士二故徳厚者流光徳薄者流卑是以贵始徳之本也始封必为祖】冬宋人伐曹【左氏传讨旧怨也】楚人败徐于娄林【娄林杜氏曰徐地今淮安路泗州临淮县有娄林　左氏传徐恃救也　谷梁传夷狄相败志也】十有一月壬戌晋侯及秦伯战于韩获晋侯【书晋及曲在晋也韩杜氏曰晋地今奉元路同州韩城县啖氏曰生擒曰获　左氏传晋侯之入也秦穆姬属贾君焉且曰尽纳羣公子晋侯烝于贾君又不纳羣公子是以穆姬怨之晋侯许赂中大夫既而皆背之赂秦伯以河外列城五东尽虢略南及华山内及觧梁城既而不与晋饥秦输之粟秦饥晋闭之籴故秦伯伐晋卜徒父筮之吉渉河侯车败诘之对曰乃大吉也三败必获晋君其卦遇蛊曰千乗三去三去之余获其雄狐夫狐蛊必其君也蛊之贞风也其悔山也嵗云秋矣我落其实而取其材所以克也实落材亡不败何待三败及韩晋侯谓庆郑曰冦深矣若之何对曰君实深之可若何公曰】【不孙卜右庆郑吉弗使歩扬御戎家仆徒为右乗小驷郑入也庆郑曰古者大事必乗其产生其水土而知其人心安其教训而服习其道唯所纳之无不如志今乗异产以从戎事及惧而变将与人易乱气狡愤隂血周作张脉偾兴外彊中干进退不可周旋不能君必悔之弗聼九月晋侯逆秦师使韩简视师复曰师少于我鬬士倍我公曰何故对曰出因其资入用其宠饥食其粟三施而无报是以来也今又击之我怠秦奋倍犹未也公曰一夫不可狃况国乎遂使请战曰寡人不佞能合其众而不能离也君若不还无所逃命秦伯使公孙枝对曰君之未入寡人惧之入而未定列犹吾忧也苟列定矣敢不承命韩简退曰吾幸而得囚壬戌战于韩原晋戎马还泞而止公号庆郑庆郑曰愎谏违卜固败是求又何逃焉遂去之梁由靡御韩简虢射为右赂秦伯将止之郑以救公误之遂失秦伯秦获晋候以归晋大夫反首防舍从之秦伯使辞焉曰二三子何其感也寡】【人之从军而西也亦晋之妖梦是践岂敢以至晋大夫三拜稽首曰君履后土而戴皇天皇天后土实闻君之言羣臣敢在下风穆姬闻晋侯将至以太子防与女简璧登台而履薪焉使以免服衰绖逆且告曰上天降】【灾使我两君匪以玉帛相见而以兴戎若晋君朝以入则婢子夕以死夕以入则朝以死唯君裁之乃舍诸灵台大夫请以入公曰获晋侯以厚归也既而防归焉用之大夫其何有焉且晋人慼忧以重我天地以要我不图晋忧重其怒也我食吾言背天地也重怒难任背天不祥必归晋君公子絷曰不如杀之无聚慝焉子桑曰归之而质其太子必得大成晋未可灭而杀其君祗以成恶且史佚有言曰无始祸无怙乱无重怒重怒难任陵人不祥乃许晋平晋侯使郤乞告瑕吕饴甥且召之子金教之言曰朝国人而以君命赏且告之曰孤虽归辱社稷矣其卜贰圉也众皆哭晋于是乎作爰田吕甥曰君亡之不恤而羣臣是忧恵之至也将若君何众曰何为而可对曰征缮以辅孺子诸侯闻之防君有君羣臣辑睦甲兵益多好我者劝恶我者惧庶有益乎众説晋于是乎作州兵初晋献公筮嫁伯姬于秦遇归妹之睽史苏占之曰不吉其繇曰士刲羊亦无也女承筐亦无贶也西邻责言不可偿也归妹之暌犹无相也震之离亦离之震为雷为火为嬴败姫车说其輹火焚其旗不利行师败于宗邱归妹睽孤防张之弧侄其从姑六年其逋逃归其国而弃其家明年其死于髙梁之虚及惠公在秦曰先君若从史苏之占吾不及此夫韩简侍曰龟象也筮数也物生而后有象象而后有滋滋而后有数先君之败徳及可数乎史苏是占勿从何益诗曰下民之孽匪降自天僔防背憎职竞由人晋隂饴甥防秦伯盟于王城秦伯曰晋国和乎对曰不和小人耻失其君而悼防其亲不惮征缮以立圉也曰必报仇寕事戎狄君子爱其君而知其罪不惮征缮以待秦命曰必报徳有死无二以此不和秦伯曰国谓君何对曰小人慼谓之不免君子恕以为必归小人曰我毒秦秦岂归君君子曰我知罪矣秦必归君贰而执之服而舍之徳莫厚焉刑莫威焉服者懐徳贰者畏刑此一役也秦可以伯纳而不定废而不立以徳为怨秦不其然秦伯曰是吾心也改馆晋侯馈七牢焉蛾析为庆郑曰盍行乎对曰陷君于败败而不死又使失刑非人臣也臣而不臣行将焉入十一月晋侯归丁丑杀庆郑而后入是嵗晋又饥秦伯又饩之粟曰吾怨其君而矜其民且吾闻唐叔之封也箕子曰其后必大晋其庸可兾乎姑树徳焉以待能者于是秦始征晋河东置官司焉　公羊传此偏战也何以不言师败绩君获不言师败绩也谷梁传韩之战晋侯失民矣以其民未败而君获也胡氏传秦伯伐晋而经不书伐专罪晋也获晋侯以归而经不书归免秦伯也书伐书及者两俱有罪而以及为主书获书归者两俱有罪而以归为甚今此专罪晋侯之背施幸灾贪爱怒隣而恕秦伯也然则秦战义乎春秋无义战彼善于此则有之矣其不言师败绩何也君获不言师败绩君重于师也大夫战而见获必书师败绩师与大夫敌也君为重师次之大夫敌春秋之法也与孟子之言何以异孟子为时君牛羊用人莫之恤也故以民为贵君为轻春秋正名定分为万世法故以君为重师次之尧以天下命舜舜亦以命禹必称元后为先此经世大常而仲尼葢祖述之也惟此义不行然后叛逆之党有托以为民轻弃君亲而不顾者矣丁丑】十有六年春王正月戊申朔陨石于宋五【陨石自空而坠也于宋都之傍其数有五此宋灾异也来告故书程子曰自空凝结而坠也今归徳府睢阳县有陨石水又名漆沟左氏传陨星也　公羊传曷为先言霣而后言石霣石记闻闻其磌然视之则石察之则五　谷梁传先陨】
　　【而后石何也陨而后石也于宋四竟之内曰宋后数防辞也耳治也　胡氏传陨石自空凝结而陨也石陨于宋而书曰陨石此天应之也和气致祥乖气致异人事感于下则天变应于上苟知其故恐惧修省变可消矣】是月六鹢退飞过宋都【鹢水鸟名程子曰退飞倒逆飞也必有气驱之　左氏传风也周内史叔兴聘于宋宋防公问焉曰是何祥也告凶焉在对曰今兹鲁多大防明年齐有乱君将得诸侯而不终退而告人曰君失问是隂阳之事非吉凶所生也吉凶由人吾不敢逆君故也　公羊传是月者何仅逮是月也何以不日晦日也晦则何以不言晦春秋不书晦也朔有事则书晦虽有事不书曷为先言六而后言鷀六鷀退飞记见也视之则六察之则鹢徐而察之则退飞五石六鹢何以书记异也外异不书此何以书为王者之后记异也　谷梁传是月者决不日而月也六鹢退飞过宋都先数聚辞也目治也子曰石无知之物鶂微有知之物石无知故日之鶂微有知之物故月之君子之于物无所苟而已矣石鶂且犹尽其辞而况于人乎故五石六鹢之辞不设则王道不亢矣民所聚曰都　胡氏传退飞有气逆驱而飞也石陨鹢飞而得其数与名在春秋时凡有国者察于物象之变亦审矣此宋异也何以书于鲁史亦见当时诸国有非所当告而告者矣何以不削乎圣人因灾异以明天人感应之理而着之于经垂戒后世宋防公以亡国之余欲图伯业五石陨六鹢退飞不自省其徳也后五年有盂之执又明年有之败天之示人显矣圣人所书之义明矣可不察哉】三月壬申公子季友卒【后为季孙氏　胡氏传季者其字也友者其名也大夫卒而书名则曷为称字闻诸师曰春秋时鲁卿有生而赐氏者季友仲遂是也生而赐氏者何命之世为卿也季子忠贤在僖公有翼戴之勤防仲弑逆在宣公有援立之力此二君者不胜私情欲以异赏报之也故皆生而赐氏俾世其官绖于其卒各以氏书者志变法乱纪之端贻权臣窃命之祸其垂戒逺矣】夏四月丙申鄫季姬卒【胡氏传内女嫁于诸侯则尊同尊同则记其卒记其卒则必记其然而有不记者此笔削之防非可以例求者也宋伯姬在家为淑女既嫁为贤妇死于义而不囘此行之超絶卓异者既书其又载其諡僖公钟爱季姬使自择配季姬不能自克以礼恃爱而行虽书其卒因夺其所以谨夫妇之道正人伦之统明王教之始也以此防民犹有嫁殇立庙举朝素衣亲临祖载如魏明帝之厚其女者】秋七月甲子公孙兹卒【后为叔孙氏】冬十有二月公会齐侯宋公陈侯卫侯郑伯许男邢侯曹伯于淮【齐桓主防终于此淮杜氏曰临淮郡今淮安路泗州临淮县也　左氏传谋鄫且东略也城鄫役人病有夜登邱而呼曰齐有乱不果城而还　谷梁传兵车之防也】
　　【戊寅】十有七年春齐人徐人伐英氏【齐主兵书人将卑师少也英氏杜氏曰姓爵地俱阙郑氏曰臯陶之后楚与国也今庐州路六安州有英山县　左氏传以报娄林之役也】夏灭项【鲁灭之也公谷谓齐灭非也程子曰灭人之国罪恶大矣在君则当讳故鲁灭国书取今项之灭君在防季孙之所为也故不讳项子爵姓阙国在今汴梁路陈州商水县　左氏传师灭项淮之防公有诸侯之事未归而取项齐人以为讨而止公　公羊传孰灭之齐灭之曷为不言齐灭之为桓公讳也春秋为贤者讳此灭人之国何贤尔君子之恶恶也疾始善善也乐终桓公尝有继絶存亡之功故君子为之讳也　谷梁传孰灭之桓公也何以不言桓公也为贤者讳也项国也不可灭而灭之乎桓公知项之可灭也既灭人之国矣何贤乎君子恶恶疾其始善善乐其终桓公尝有存亡继絶之功故君子为之讳也　胡氏传案左氏淮之防公有诸侯之事未归而取项齐人以为讨而止公然则灭项者鲁也二传以为桓公灭之孰信乎考于经未有书外灭而不言国者如齐师灭谭是也亦未有书内取而直言鲁者如取鄟取邿取鄫是也由此知项为鲁灭无疑矣然圣人于鲁事有君臣之义凡大恶必隠避其词而为之讳今此灭项其恶大矣曷不讳乎曰事有隠讳臣子施之于君父者也故成公取鄟防公取邿昭公取鄫皆不言灭而书取程氏以为在君则当讳是也若夫灭项则僖公在防季孙所为尔执政之臣擅权为恶而不与之讳此春秋尊君抑臣不为朋党比周之意也】秋夫人姜氏防齐侯于卞【夫人僖公夫人声姜也卞杜氏曰鲁地今济南路兖州泗水县左氏传声姜以公故防齐侯于卞】九月公至自防【左氏传九月公至书曰至自会犹有诸侯】
　　【之事焉且讳之也】冬十有二月乙亥齐侯小白卒【齐桓公名小白五公子争立以至于乱吕氏曰桓公虽能用管仲有一匡天下之功然仲本无正心诚意格君之学徒急于一时之功利卒致五子之乱其所以有始无终者家法不正也　左氏传初齐侯之夫人三王姬徐嬴蔡姬皆无子齐侯好内多内宠内嬖如夫人者六人长卫姬生武孟少卫姬生惠公郑姬生孝公葛嬴生昭公密姬生懿公宋华子生公子雍公与管仲属孝公于宋防公以为太子雍巫有宠于卫共姬因寺人貂以荐羞于公亦有宠公许之立武孟管仲卒五公子皆求立冬十月乙亥齐桓公卒易牙入与寺人貂因内宠以杀羣吏而立公子无亏孝公奔宋十二月乙亥赴辛巳夜殡　谷梁传此不正其日之何也其不正前见矣其不正之前见何也以不正入虚国故称嫌焉尔】
　　【己卯】十有八年春王正月宋公曹伯卫人邾人伐齐【宋公主兵谋纳齐孝公昭也昭虽不当立而有先君之命无亏虽长当立而无先君之命故皆不书而止以伐齐为文左氏传宋防公以诸侯伐齐三月齐人杀无亏　公羊传宋公防曹伯卫人邾娄人伐齐　谷梁传非伐防也】夏师救齐【内将卑师众止曰师　谷梁传善救齐也胡氏传书师救齐者善鲁也救者善则伐者恶矣凡书救者未有不善之也】五月戊寅宋师及齐师战于甗齐师败绩【甗杜氏曰齐地程子曰书宋及曲在宋也奉少以夺长其罪大矣齐师败绩书败责齐臣也　左氏传宋败齐师于甗立孝公而还　公羊传战不言伐此其言伐何宋公与伐而不与战故言伐春秋伐者为客战者为主曷为不使齐主之与防公之征齐也曷为与防公之征齐桓公死竖刁易牙争权不为是故伐之也谷梁传战不言伐客不言及言及恶米也　胡氏传伐齐之防奉少夺长其罪大故其责详凡伐者为客受伐者为主今齐人受伐以宋为主者曲在宋也凡师直为壮曲为老书齐师败绩者责齐臣也或曰桓公管仲尝属孝公于宋防以为世子矣则何以不可立乎曰不能制命虽天王欲抚郑伯以从楚春秋犹以大义栽之而不与也桓公君臣乃欲以私爱乱长防之节其可哉独不见宣王与仲山甫争鲁侯戏栝之事其后如之何也春秋深罪宋公大义明矣】狄救齐【善狄救所以罪宋也诸侯之恶可见矣　谷梁传善救齐也　胡氏传书狄救齐者许狄也许夷狄则罪诸夏矣许之曷为不称人深着中国诸侯之罪也】秋八月丁亥齐桓公【齐乱是以缓　胡氏传桓公九合诸侯不以兵车威令加乎四海几于改物虽名方伯实行天子之事然而不能慎终如始付托非人柩方在殡四邻谋动其国家而莫之恤至于九月而后以此见功利之在人浅矣春秋明道正义不急近功不规小利于齐桓晋文之事有所贬而无过褒以此】冬邢人狄人伐卫【邢狄称人将卑师少也胡传以狄称人为进之误也然则邢称人亦岂进之乎胡氏传狄称人进之也慕义而来进之可也逞兵威伐卫而进之可乎伐卫所以救齐也卫尝亡灭东徙渡】
　　【河无所控告齐桓公救其乱而封之使卫国忌亡谁之赐也桓公方没不念旧徳欲厚报之遽伐其防亦太甚矣以直报怨圣人之公也以怨报怨天下之私也以徳报怨寛身之仁也以怨报徳刑戮之民也至是人理亡矣桓公挟大义安中国成一匡之烈诸侯不念其赐而于卫为尤先书狄救齐以着中国诸侯之罪书狄人伐卫所以见救齐之善功近而徳逺矣】
　　【庚辰】十有九年春王三月宋人执滕子婴齐【执枸而囚之也宋防欲继齐桓之伯首伐齐而奉少夺长今宋人又执滕子是以力不以徳也　左氏传宋人执滕宣公　胡氏传执之是非决于称人与称爵而见执堵则以名与不名知其罪之在也经书见执于人者悉皆不名而膝子独名是亦有罪焉尔夫以齐桓之盛九合诸侯不以兵车虽江黄逺国犹相继来盟而滕介齐宋之间不与衣裳之防者三十有七年及宋防继起又不尊事大国其见执则有由矣书名著其罪也苟为有罪其见执固宜宋何以称人不得为伯讨乎执虽以罪不归于京师则称人恶其专也归于京师而执非其罪则称人恶其滥也】夏六月宋公曹人邾人盟于曹南【宋防图伯也曹人邾人微者也曹南曹都之南】鄫子会盟于邾巳酉邾人执鄫子用之【鄫子后至故不及曹南之盟而会于邾执而用之用以祭神也杀国君以祭神大乱道也　左氏传宋公使邾文公用鄫子于次睢之社欲以属东夷司马子鱼曰古者六畜不相为用小事不用大牲而况敢用人乎祭祀以为人也民神之主也用人其谁飨之齐桓公存三亡国以属诸侯义士犹曰薄徳今一防而虐二国之君又用诸淫昏之鬼将以求伯不亦难乎得死为幸　公羊传鄫子防盟于邾娄其言会盟何后会也己酉邾娄人执鄫子用之恶乎用之用之社也其用之社奈何盖叩其鼻以血社也　谷梁传防国之君因邾以求与之盟人因已以求与之盟已迎而执之恶之故谨而日之也用之者叩其鼻以衈社也】秋宋人围曹【宋防图伯一年之中虐二国之君今宋人又围同盟一国失道之甚也故卒不能成功胡氏传盟于曹南口血未干今复围曹者讨不服也爱人不亲反其仁治人不治反其智宋公不能内自省徳而急于合诸侯执婴齐非伯讨不足以示威盟曹南非同志不足以示信卒于兵败身伤不知反求诸巳欲速见小利之过也汉景削七国而呉楚叛东都疾横议而党锢兴唐文宗切于除奸而训注用故子夏为莒父宰问政子曰无欲速无见小利欲速则不达见小利则大事不成经书防公不越数端而知其操心之若此者仲尼笔削推见至隠如化工赋象并其情不得遯焉非特畵笔之肖其形尔故春秋者化工也非尽笔也】卫人伐邢【此报复之师也而左氏以为天意师兴而雨不亦诬哉凡此之类皆当据经覈传勿以为然可也　左氏传以报菟圃之役于是卫大旱卜有事于山川不吉寗庄子曰昔周饥克殷而年丰今邢方无道诸侯无伯天其或者或使卫讨邢乎从之师兴而雨】冬会陈人蔡人楚人郑人盟于齐【此与楚盟之始内称防外称人皆一命之防者也而胡氏谓称人为贬误矣　左氏传盟于齐修桓公之好也　胡氏传盟防皆君之礼也防者盟防不志于春秋凡所志者必有君与贵大夫居其间也然则为此盟者乃公与陈蔡楚郑之君或其大夫矣曷为内则没公外则人诸侯与其大夫讳是盟也楚人之得与中国防盟自此始也荘公十年荆败蔡师始见于经其后入蔡伐郑皆以号举夷狄之也僖公元年改而称楚经亦书人于是乎浸彊矣然终桓公世皆止书人而不得与中国盟防者以齐修伯业能制其彊故也桓公既没中国无伯郑伯首朝于楚其后遂为此盟故春秋没公人陈蔡诸侯而以郑列其下葢深罪之也又二年复盟于鹿上至防于盂遂执宋公以伐宋而楚于是乎大张列位于陈蔡之上而书爵矣圣人书此岂与之乎所以着荆楚之彊伤中国之衰莫能抗也故深讳此盟一以外荆楚二以恶诸侯之失道三以谨盟防之始也】梁亡【梁嬴姓伯爵国在今奉元路同州郃阳县秦灭之不书秦灭见其自取灭亡也或曰有阙文　左氏传不书其主自取之也初梁伯好土功亟城而弗处民罢而弗堪则曰某防将至乃沟公宫曰秦将袭我民惧而溃秦遂取梁　公羊传此未有伐者其言梁亡何自亡也其自亡奈何鱼烂而亡也　谷梁传自亡也洏于酒淫于色心昏耳目塞上无正长之治大臣背叛民为防盗梁亡自亡也如加力役焉湎不足道也梁亡郑弃其师我无加损焉正名而巳矣梁亡出恶正也郑弃其师恶其长也　胡氏传陆淳曰秦肆其暴取人之国没而不书其义安在曰乗人之危恶易见也灭人之国罪易知也自取亡灭者其事防矣春秋之作圣人之所以明防也梁本侯国鱼烂而亡何哉易曰天行健君子以自强不息古者诸侯朝修其禁令昼攷其国职夕省其典刑夜儆其百工无使慆淫而后即安故克勤于邦荒度土功者禹也栗栗危惧检身若不及者汤也自朝至于日中昃不遑暇食用咸和万民者文王也凡有国家者土地虽广人民虽众兵甲虽多城郭虽固而不能自强于政治则日危月削如火消膏以灭亡而莫觉也而况好土功轻民力湎于酒淫于色心昏而出恶政者乎其亡可立而待矣】
　　【辛巳】二十年春新作南门【南门鲁城南门也又名稷门新者有故之谓作者更作之也更旧而变其制故书新作　左氏传书不时也凡启塞从时　公羊传何以书讥何讥尔门有古常也　谷梁传作为也有加其度也言新有故也非作也南门者法门也胡氏传言新者有故也言作者创始也其曰南门者南非一门也库门天子臯门雉门天子应门书新作南门讥用民力于所不当为也鲁人为长府闵子骞曰仍旧贯如之何何必改作孔子曰夫人不言言必有中春秋凡用民力得其时制者犹书于防以见劳民为重事而况轻用于所不当为者乎然僖公尝修泮宫复閟宫矣奚斯董其役史克颂其事而经不书者宫庙以事其祖考学校以教国之子弟二者为国之先务虽用民力不可废也其垂教之意深矣】夏郜子来朝【公羊传郜子者何失地之君也何以不名兄弟辞也】五月乙巳西宫灾【西宫鲁别宫也火焚曰灾公羊传西宫者何小寝也小寝则曷为谓之西宫有西宫则有东宫矣鲁子曰以有西宫亦知诸侯之有三】
　　【宫也西宫灾何以书记异也　谷梁传谓之新宫则近为祢宫以谥言之则如防之然以是为閟宫也】郑人入滑【郑人将卑师少也造其国都曰入　左氏传滑人叛郑而服于卫夏郑公子士泄堵防帅师入滑】秋齐人狄人盟于邢【书人防者也齐为主　左氏传为邢谋卫难也于是卫方病邢谷梁传邢为主焉尔邢小其为主何也其为主乎救齐】冬楚人伐随【随姬姓侯爵国在今陜州】
　　【路随州】
　　【壬午】二十有一年春狄侵卫【为邢侵也】宋人齐人楚人盟于鹿上【宋为盟主平齐楚也人皆防者也鹿上杜氏曰宋地今河南府路亳州鹿邑县　左氏传宋人为鹿上之盟以求诸侯于楚楚人许之公子目夷曰小国争盟祸也宋其亡乎幸而后败】夏大旱【左氏传公欲焚巫尫臧文仲曰非旱备也修城郭贬食省用务穑勤分此其务也巫尫何为天欲杀之则如勿生若能为旱焚之滋甚公从之是嵗也饥而不害　公羊传何以书记灾也　谷梁传旱时正也】秋宋公楚子陈侯蔡侯郑伯许男曹伯会于盂执宋公以伐宋【宋为主故先序讲好而执盟主以伐其国失道之甚也盂杜氏曰宋地郑氏曰郑地今懐孟路孟州程子曰宋帅诸侯为防而蛮夷执防主诸侯莫违故以同执为文　左氏传秋诸侯防宋公于盂子鱼曰祸其在此乎君欲已甚其何以堪之于是楚执宋公以伐宋　公羊传执执之楚子执之曷为不言楚子执之不与夷狄之执中国也谷梁传以重辞也　胡氏传执宋公者楚子也何以不言楚子执分恶于诸侯也诸侯皆在防而蛮夷执防主拱手以聼而莫之敢违其不勇于为义亦甚矣故特列楚子于陈蔡之上而以同执为文以楚之彊岂能胜秦五国之众何弱于赵然渑池之防蔺相如一奋其气威信敌国秦虽虎狼犹不敢动况以五国之君而不能得志于荆楚乎宋以乗车之防徃而楚伏兵车以执之则宋直楚曲其义已明虽以匹夫自反而缩犹不可耻矧南面之君也哉然春秋为贤者讳宋公见执不少隠之何也夫盟主者所以合天下之诸侯懹戎狄尊周室者也宋公欲继齐桓之烈而与楚盟防岂攘夷狄尊周室之义乎故人宋公于鹿上之盟而盂之防直书其事而不隠所以深贬之也】冬公伐邾【内将卑师少正曰伐某】楚人使宜申来献防【宜申楚大夫防伐宋所获也楚使来献欲威鲁也书曰献抑楚之辞不曰宋防为中国讳也　公羊传此楚子也其称人何贬曷为贬为执宋公贬曷为为执宋公贬宋公与楚子期以乗车之防公子目夷谏曰楚夷国也彊而无义请君以兵车之防徃宋公曰不可吾与之约以乗车之会自我为之自我堕之曰不可终以乗车之防徃楚人果伏兵车执宋公以伐宋宋公谓公子目夷曰子归守国矣国子之国也吾不从子之言以至乎此公子目夷复曰君虽不言国国固臣之国也于是归设守械而守国楚人谓宋人曰子不与我国吾将杀子君矣宋人应之曰吾頼社稷之神灵吾国已有君矣楚人知虽杀宋公犹不得宋国于是释宋公宋公释乎执走之卫公子目夷复曰国为君守之君曷为不入然后逆防公归恶乎防防乎宋曷为不言防乎宋为防公讳也此围辞也曷为不言其围为公子目夷讳也　谷梁传防军得也其不曰宋防何也不与楚防于宋也　胡氏传不曰来献宋防为鲁讳也诸侯从楚伐宋而鲁独不与故楚来献防以胁鲁为鲁计者拒其使而不受可也请于天王而讨之可也宋公先代之后作賔王家方修盟防而伏兵车执之于坛坫之上又以军获遗献诸侯其横逆甚矣拒其使而不受声其罪而致讨不患无词鲁于是时曽不能申大义以攘荆楚尊中国故不曰宋防特为鲁讳之也】十有二月癸丑公会诸侯盟于薄释宋公【诸侯即会盂之诸侯也薄杜氏曰宋地在今汴梁路睢州考城县　左氏传冬会于薄以释之子鱼曰祸犹未也未足以惩君　公羊传执未有言释之者此其言释之何公与为尔也公与为尔奈何公与议尔也　谷梁传防者外为主焉尔外释不志此其志何也以公之与之盟目之也不言楚不与楚专释也　胡氏传防不书其所为独防于稷书成宋乱者为受郜鼎立华督也防于澶渊言宋灾故者为蔡侯不讨般也盟不书所为而盟于薄言释宋公者宋方主防而蛮荆执而伐之以其俘获来遗是蛮荆得为中夏主诸姬将人抱汉阳之戚此正天下大变春秋之所谨也鲁既不能申大义以抑其彊暴使宋公见释出自天王与中国而顾与歃血要言求楚子以释之是操纵大权自蛮荆出其事已傎甚矣故书防盟书释皆不言楚子为鲁讳以深贬之也谷梁谓不与楚专释是已或以为嘉我公之救患误矣】
　　【癸未】二十有二年春公伐邾取湏句【湏句风姓子爵国在今东平路湏城县左氏传任宿湏句颛臾风姓也实司太皥与有济之祀以服事诸夏邾人灭湏句湏句子来奔因成风也成风为之言于公曰崇明祀保小寡周礼也蛮夷滑夏周祸也若封湏句是崇皥济而修祀纾祸也反其君焉礼也胡氏传案左氏湏句风姓实司太皥与有济之祀邾人灭之湏句子来奔因成风也公伐邾取湏句而反其】
　　【君焉审如是固得崇明祀保小寡之礼何以书取乎不请于王命而专为母家报怨谋动干戈于邦内擅取人国而反其君是以乱易乱非所以为礼也与収夺者无以异矣】夏宋公卫侯许男滕子伐郑【宋主兵图伯也郑从楚故伐之　左氏传三月郑伯如楚夏宋公伐郑子鱼曰所谓祸在此矣】秋八月丁未及邾人战于升陉【升陉杜氏曰鲁地内称及外称人皆将卑师少也左氏传邾人以湏句故出师公卑邾不设备而御之臧文仲曰国无小不可易也无备虽众不可恃也诗云战战兢兢如临深渊如履薄冰又曰敬之敬之天惟显思命不易哉先王之明徳犹无不难也无不惧也况我小国乎君其无谓邾小蠭虿有毒而况国乎勿聼八月丁未公及邾师战于升陉我师败绩邾人获公胄悬诸鱼门　谷梁传内讳败举其可道者也不言其人以吾败也不言及之者为内讳也　胡氏传邾人以湏句故出师公卑邾不设备战于升陉我师败绩邾人获公胄县诸鱼门记称邾娄复之以矢葢自战于升陉始也鲁既败绩邾亦几亡轻用师徒害及两国亦异于诛暴禁乱之兵矣故讳不言公而书及内以讳为贬】冬十有一月己巳朔宋公及楚人战于宋师败绩【宋公亲将故书爵楚人将卑师少也水名杜氏曰宋地书及书败责宋辞也　左氏传楚人伐宋以救郑宋公将战大司马固谏曰天之弃商久矣君将兴之不可赦也已弗聼冬十一月宋公及楚人战于宋人既成列楚人未既济司马曰彼众我寡及其未既济也请击之公曰不可既济而未成列又以告公曰未可既陈而后击之宋师败绩公伤股门官殱焉国人皆咎公公曰君子不重伤不禽二毛古之为军也不以阻隘寡人虽亡国之余不鼓不成列子鱼曰君未知战勍敌之人隘而不列天賛我也阻而鼓之不亦可乎犹有惧焉且今之勍者皆吾敌也虽及胡耉获则取之何有于二毛明耻教战求杀敌也伤未及死如何勿重若爱重伤则如勿伤爱其二毛则如服焉三军以利用也金鼓以声气也利而用之阻隘可也声盛致志鼔儳可也　公羊传偏战者日尔此其言朔何春秋辞繁而不杀者正也何正尔宋公与楚人期战于之阳楚人济而来有司复曰请迨其未毕济而击之宋公曰不可吾闻之也君子不厄人吾虽防国之余寡人不忍行也既济未毕陈有司复曰请迨其未毕陈而击之宋公曰不可吾闻之也君子不鼔不成列已陈然后防公鼓之宋师大败故君子大其不鼓不成列临大事而不忘大礼有君而无臣以为虽文王之战亦不过此也　谷梁传日事遇朔曰朔春秋三十有四战未有以尊败乎卑以师败乎人者也以尊败乎卑以师败乎人则骄其敌防公以师败乎人而不骄其敌何也责之也之战以为复雩之耻也雩之耻宋防公有以自取之伐齐之防执滕子围曹为雩之会不顾其力之不足而致楚成王成王怒而执之故曰礼人而不答则反其敬爱人而不亲则反其仁治人而不治则反其知过而不改又之是谓之过防公之谓也古者被甲婴胄非以兴国也则以征无道也岂曰以报其耻哉宋公与楚人战于水之上司马子反曰楚众我少鼓险而击之胜无幸焉防公曰君子不推人危不攻人厄湏其出既出旌乱于上陈乱于下子反曰楚众我少击之胜无幸焉防公曰不鼓不成列湏其成列而后击之则众败而身伤焉七月而死倍则攻敌则战少则守人之所以为人者言也人而不能言何以为人言之所以为言者信也言而不信何以为言信之所以为信者道也信而不道何以为道道之贵者时其行势也　胡氏传之战宋防公不阨人于险不鼓不成列先儒以为至仁大义虽文王之战不龙过也而春秋不与何哉物有本末事有终始顺事恕施者王政之本也防公伐齐之防奉少夺长使齐人有杀无亏之恶有败绩之伤此晋献公之所以乱其国者罪一也桓公存三亡国以属诸侯义士犹曰薄徳而一会虐二国之君罪二也曹人不服盍姑省徳无阙然后动而兴师围之罪三也凡此三者不仁非义防公敢行而独爱重伤与二毛亦何异盗跖之以分均出后为仁义陈仲子以避兄离母居于陵为亷乎夫计末遗本饰小名妨大徳者春秋之所恶也故词繁而不杀而宋襄公书及以深贬之】
　　【甲申】二十有三年春齐侯伐宋围缗【缗杜氏曰宋地今济寕路济州金乡县左氏传以讨其不与齐也　公羊传邑不言围此其言围何疾重故也　谷梁传伐国不言围邑此其言围何也不正其以恶报恶也　胡氏传齐伯国之余业也宋防公既败于荆楚之势益张矣齐侯既无尊中国攘夷狄恤患灾畏简书之意又乗其约而伐之此尤义之所不得为者也故书伐国而言围邑以着其罪然则桓公伐郑围新城何以不为贬乎郑与楚合凭陵中国桓公伐之除恶党也宋与楚战兵败身伤齐侯伐之残中夏也其事异矣羙恶不嫌同辞】夏五月庚寅宋公兹父卒【防公名兹父子善立是为成公】秋楚人伐陈【左氏传楚成得臣帅师伐陈讨其贰于宋也遂取焦城顿而还子文以为之功使为令尹叔伯曰子若国何对曰吾以靖国也夫有大功而无贵仕其人能靖者与有几】冬十有一月杞子卒【杞本公爵又改伯又改称为子以国弱而自改也诸家谓从夷而降之臆说也陈蔡郑尝从楚矣未尝降之则知自改明矣朱子曰杞初称伯巳而称子盖其土地极小赋不多故寕甘心乃目为子男之国而其朝觐贡赋率以子男之礼从事圣人因其实而书之非贬也　左氏传杞成公卒书曰子杞夷也不书名未同盟也凡诸侯同盟死则赴以名礼也赴以名则亦书之不然则否辟不敏也　胡氏传案左氏杞成公卒书曰子杞夷也杜预以为杞实称伯而书曰子者成公始行夷礼终其身故仲尼于其卒以文贬之此说是也或曰信斯言是春秋黜陟诸侯爵次以见褒贬不乱名实乎曰春秋天子之事也而尤谨于华狄之辩中国之所以为中国以礼义也一失则为夷狄失则为禽兽人类灭矣鲁桓簒弑滕首朝之贬而称子治其党也内外宜辨成公变之贬而称子存诸夏也】
　　【乙酉】二十有四年春王正月夏狄伐郑【左氏传取栎王徳狄人将以其女为后富辰谏曰不可臣闻之曰报者倦矣施者未厌秋固贪惏王又启之女徳无极妇怨无终狄必为患王又弗聼】秋七月　冬天王出居于郑【因王子带之乱也天子以四海为家而书出居于郑何也于此见防王守匹夫之爱至于播迁也　左氏传　昭公有宠于恵后恵后欲立之未及而卒昭公奔齐王复之又通于隗氏王替隗氏頽叔桃子曰我实使狄秋其怨我遂奉太叔以狄师攻王王御士将御之王曰先后其谓我何寕使诸侯图之王遂出及坎欿国人纳之秋頽叔桃子奉太叔以狄师伐周大败周师获周公忌父原伯毛伯富辰王出适郑处于汜太叔以隗氏居于温冬王使来告难曰不谷不徳得罪于母弟之宠子带鄙在郑地泛敢告叔父臧文仲对曰天子蒙尘于外敢不奔问官守王使简师父告于晋使左鄢父告于陈天子无出书曰天王出居于郑辟母弟之难也天子凶服降名礼也郑伯与孔将鉏石甲父侯宣多省视官具于汜而后聼其私政礼也　公羊传王者无外此其言出何不能乎母也鲁子曰是王也不能乎母者其此之谓欤　谷梁传天子无出出失天下也居者居其所也虽失天下莫敢有也　胡氏传案左氏郑人入滑王谓滑请郑不聼命王怒使頽叔出狄师伐郑而徳狄人立其女隗氏为后富辰谏不聼太叔带通于隗氏王绌狄女頽叔惧秋之怨已遂奉叔带以狄师攻王王适郑处于泛自周无出特书曰出者言其自取之也夫郑伯不王固有罪矣防王不知自及念其制命之未顺也忍小忿昵懿亲以扞外侮而弃徳崇奸遂出狄师是以踈间亲如木之植防其本也不亦傎乎王者以天下为家京师为室而四方归徃犹天之无不覆也东周降于列国既不能家天下矣又毁其室而不保则是寄生之君尔贬而书出以为后戒唐资突厥之兵以伐隋而世有边陲之祸晋借契丹之力以取唐而卒有播迁之辱许翰以为不讲于春秋戒防王之所以出其言信矣而内外之辩可不谨夫居者宅其所有之称出而曰居者若曰普天之下莫非王土拨乱反正存天理之意也】晋侯夷吾卒【不日缺文也恵公名夷吾子围立是为懐公秦穆公纳献公子重耳立是为文公不书不来告故也】
　　【丙戌】二十有五年春王正月丙午卫侯燬灭邢【赵先生曰四传皆谓灭同姓故名然晋灭虞亦同姓也而不名何恕于晋而严于卫也或曰天王出居于外而不能救今而又灭同姓其恶甚矣故名之此论为优　左氏传卫人将伐邢礼至曰不得其守国不可得也我请昆弟仕焉乃徃得仕卫人伐邢二礼从国子廵城掖以赴外杀之正月丙午卫侯燬灭邢同姓也故名礼至为铭曰余掖杀国子莫余敢止　公羊传卫侯燬何以名絶曷为絶之灭同姓也　谷梁传燬之名何也不正其伐本而灭同姓也胡氏传卫侯何以名灭同姓也春秋之法诸侯不生名灭同姓则名者谓其絶先祖之裔蔑骨肉之恩故生】
　　【而书名示王法不容诛也圣人与天地合徳灭人邦国而絶其祀同姓与异姓奚别焉而或名或否何也正道理一而分殊异端二本而无分分殊之私胜而失仁无分之罪兼爱而失义春秋之法由仁义行而人道立者也可以无差等乎然则晋灭虞楚灭防亦同姓也曷为不名曰诸侯灭同姓则名其常也有名有不名例之变也邢虽与狄伐卫而经无讥文者为能救齐也卫人曽不反思而迁怒于邢又遣礼至昆弟徃仕焉诱其守而杀之于外与虞公贪璧马以易邻国及其身者其情异矣春秋原情定罪而卫燬独名盖轻重之权衡也若荆楚则僣号称王圣人比诸夷狄于灭防乎何诛】夏四月癸酉卫侯燬卒【卫文公名燬子郑立是为成公】宋荡伯姬来逆妇【公羊传宋荡伯姬者何荡氏之母也其言来逆妇何兄弟辞也其称妇何有姑之辞也　谷梁传宋荡伯姬来逆妇妇人既嫁不逾境宋荡伯姬来逆妇非正也其曰妇何也縁姑言之之辞也　胡氏传伯姬公女也而配荡氏其徃嫁不见于经者国君不与大夫敌也今来逆妇而史策书之见公失礼下主大夫之婚是慢宗庙卑朝廷姑自逆妇其失明矣】宋杀其大夫【孙氏曰称国以杀不以其罪也不称名氏阙文也与荘二十六年曹杀其大夫同而谷梁曰为祖讳名误矣公羊传何以不名宋三世无大夫三世内娶也谷梁传其不称名姓以其在祖之位尊之也】秋楚人围陈纳顿子于顿【顷楚与国也姬姓子爵国在今汴梁路陈州商水县　左氏传楚令尹子玉追秦师弗及遂围陈纳顿子于顿　公羊传何以不言遂两之也　谷梁传纳者内弗受也围一事也纳一事也而遂言之盖纳顿子者陈也　胡氏传围陈纳顿子也纳云者不与纳也诸侯失国诸侯纳之正也何以不与乎陈先代之后不能以礼安靖邻国保恤寡小中国诸侯又不能修方伯连帅之职而使楚人纳之是夷狄仗义以正诸夏也故书曰楚人围陈纳顿子于顿其责中国深矣此亦正本自治之意也】卫文公冬十有二月癸亥公会卫子莒庆盟于洮【卫子成公也未逾年之君例称子庆莒再命大夫名　左氏传卫人平莒于我十二月盟于洮修卫文公之好且及莒平也　谷梁传莒无大夫其曰莒庆何也以公之防目之也】
　　【丁亥】二十有六年春王正月已未公会莒子卫寗速盟于向【氏速名衞三命大夫向杜氏曰莒地　左氏传公防莒兹防公荘子盟于向寻洮之盟也　谷梁传公不会大夫其曰速何也以其随莒子可以言防也】齐人侵我西鄙公追齐师至不及【啖氏曰追者防已去而跻之也与书公追戎于济西义同赵氏曰直书以讥之无戎备尔曰侈者非也　左氏传齐师侵我西鄙讨是二盟也公羊传其言至巂弗及何侈也　糓梁传人防者也侵浅事也公之追之非正也至巂急辞也弗及者弗与也可以及而不敢及也其侵也曰人其追也曰师以公之弗及大之也弗及内辞也　胡氏传书人书侵书师罪齐也书追书至弗及罪鲁也潜师入境曰侵少则称人众则称师前书齐人是见其弱以诱鲁也后书齐师是伏其众以邀鲁也其为谖明矣凡书追者在境内则讥其不预追戎于济西是也在境外则讥其深入追齐师至是也者齐地至者言逺也弗者迁辞也有畏而弗敢及之也齐鲁皆私愤之兵而非正也故交讥之】夏齐人伐我北鄙【左氏传夏齐孝公伐我北鄙】衞人伐齐【左氏传衞人伐齐洮之盟故也公使展喜犒师使受命于展禽齐侯未入境展喜从之曰寡君闻君亲举玉趾将辱于救邑使下臣犒执事齐侯曰鲁人恐乎对曰小人恐矣君子则否齐侯曰室如悬罄野无青草何恃而不恐对曰恃先王之命昔周公太公股肱周室夹辅成王成王劳之而赐之盟曰世世子孙无相害也载在盟府太师职之桓公是以纠合诸侯而谋其不协弥缝其阙而匡救其灾昭旧职也及君即位诸侯之望曰其率桓之功我敝邑用不敢保聚曰岂其嗣世九年而弃命废职其若先君何君必不然恃此以不恐齐侯乃还】公子遂如楚乞师【仲遂也乞师卑辞以请之义赵氏曰天子在上诸侯自相请师非道也　左氏传东门防仲臧文仲如楚乞师臧孙见子玉而道之伐齐宋以其不臣也　公羊传乞者何卑辞也曷为以外内同若辞重师也曷为重师师出不正反战不正胜也　谷梁传乞重辞也何重焉重人之死也非所乞也帅出不必反战不必胜故重之也　胡氏传衞人报徳以怨伐齐之防助少陵长又迁怒于邢而灭其国不义甚矣公既与其君盟于洮又与其臣盟于向是党衞也故齐人既侵其西又伐其北齐师固亦渄义矣而僖公不能省徳自反深思逺虑计安社稷乃乞楚师与齐为敌是以蛮荆残中国也于义可乎其书公子遂如楚乞师而恶自见矣】秋楚人灭夔以夔子归【夔芊姓子爵国在今辰州路归州秭归县书以归责夔子不死社稷也　左氏传夔子不祀祝融与鬻熊楚人譲之对曰我先王熊挚有疾鬼神弗赦而自窜于夔吾是以失楚又何祀焉秋楚成得臣鬬宜申帅师灭夔以防子归　谷梁传防国也不日防国也以归犹愈乎执也胡氏传春秋灭国以其君归无有不名者而夔何以独不名案左氏夔子不祀祝融与鬻熊楚人譲之对曰我先君熊挚有疾鬼神弗赦自窜于夔以是失楚又何祀焉诸侯之祀无过其祖者而夔祖熊挚是不得祀祝融与鬻熊也而楚反以是灭之非其罪矣故特存其爵而不名也然则楚灭同姓何以不名人而不名春秋待蛮荆之体也】冬楚人伐宋围缗【左氏传冬楚令尹子玉司马子西帅师伐宋围缗　公羊传邑不言围此其言围何刺道用师也　谷梁传冬楚人伐宋围缗伐国不言围邑此其言围何也以吾用其师目其事也非道用师也】公以楚师伐齐取谷公至自伐齐【以用也公用楚师伐齐报其侵伐也左氏传公以楚师伐齐取谷凡师能左右之曰以寘桓公子雍于谷易牙奉之以为鲁援楚申公叔侯戍之桓公之子七人为七大夫于楚　公羊传公以楚师伐齐取谷公至自伐齐此已取谷矣何以致伐未得乎取谷也曷为未得乎取谷曰患之起必自此始也　谷梁传以者不以者也民者君之本也使民以其死非其正也公至自伐齐恶事不致此其致之何也危之也　胡氏传楚彊鲁弱而能用其师进退在已故特书曰以以者不以者也夫背华即夷取人之邑为已有失正甚矣患之起必自此始其致危之也】
　　【戊子】二十有七年春杞子来朝【左氏传杞桓公来朝用夷礼故曰子公卑祀杞不共也】夏六月庚寅齐侯昭卒秋八月乙未齐孝公【孝公名昭弟潘立是为昭公三月速简也以争立故也　左氏传有齐怨不废防纪礼也】乙已公子遂帅师入杞【杞方来朝而遽兴师入之鲁之罪也】冬楚人陈侯蔡侯郑伯许男围宋【楚人将卑师少也陈蔡郑许君亲将故书爵楚主兵故先序诸家谓楚子贬称人误也案左氏曰楚子使申叔去谷子玉去宋曰无从晋师则知楚人乃子玉也非楚子明矣　左氏传楚子将围宋使子文治兵于暌终朝而毕不戮一人子玉复治兵于蒍终日而毕鞭七人贯三人耳国老皆贺子文子文饮之酒蒍贾尚防后至不贺子文问之对曰不知所贺子之传政于子玉曰以靖国也靖诸内而败诸外所获几何子玉之败子之举也举以败国将何贺焉子玉刚而无礼不可以治民过三百乗其不能以入矣苟入而贺何后之有　公羊传此楚子也其称人何贬曷为贬为执宋公贬故终僖之篇贬之也　谷梁传楚人者楚子也其曰人何也人楚子所以人诸侯也其人诸侯何也不正其信夷狄而伐中国也】十有二月甲戌公会诸侯盟于宋【诸侯即围宋之诸侯也盟于宋是宋与诸国平也　胡氏传楚称人贬也宋公先代之后作賔王家非有簒弑之恶楚人无故搂诸侯以围之何名也故黜而称人以着其罪诸侯信夷狄伐中国独无贬乎人楚子所以人诸侯也公与楚结好故徃防盟其地以宋者宋方见围无嫌于与盟而公之罪亦着矣】
　　【已丑】二十有八年春晋侯侵曹晋侯伐卫【两书晋侯据来告之辞也若止书晋侯侵曹伐卫则岂知曹来告乎卫来告乎必彊为之说曰因假道讥报怨凿矣　左氏传晋侯将伐曹假道于卫卫人弗许还自南河济侵曹伐卫正月戊申取五鹿二月晋郤谷卒原轸将中军胥臣佐下军上德也晋侯齐侯盟于敛盂卫侯请盟晋人弗许卫侯欲与楚国人不欲故出其君以说于晋卫侯出居于防牛　公羊传曷为再言晋侯非两之也然则何以不言遂未侵曹也未侵曹则其言侵曹何致其意也其意侵曹则曷为伐卫晋侯将侵曹假途于卫卫曰不可得则固将伐之也　谷梁传再称晋侯忌也　胡氏传案左氏初公子重耳之出亡也曹卫皆不礼焉至是侵曹伐卫再称晋侯者讥复怨也春秋之时用兵者非懐私复怨则利人土地尔诗云百尔君子不知徳行不忮不求何用不臧不忮则能惩忿不求则能窒欲然后贪愤之兵亡矣或曰曹卫背华即夷于是乎致武奚为不可曰楚人搂诸侯以围宋陈蔡郑举兵而同防鲁公与防而同盟楚虽得曹新昏于卫然其君不在会其师不与围以方诸国不犹愈乎又况卫已请盟而晋人弗之许也书曰必有忍其乃有济有容徳乃大文公能忍于奄竖里鳬湏矣何独不能忍于曹卫乎再称晋侯者甚之也下书楚人救卫则讥晋深矣春秋责备贤者而乐与人改过责备贤者故再称晋侯乐与人改过故卫已请盟不当拒而絶之也】公子买戍卫不卒戍刺之楚人救卫【鲁公子名买内杀公子例书刺　左氏传公子买戍卫楚人救卫不克公惧于晋杀子丛以说焉谓楚人曰不卒戍也　公羊传不卒戍者何不卒戍者内辞也不可使徃也不可使徃则其言戍衞何遂公意也刺之者何杀之也杀之则曷为谓之刺之内讳杀大夫谓之刺之也　谷梁传先名后刺杀有罪也公子启曰不卒戍者可以卒也可以卒而不卒讥在公子也刺之可也　胡氏传案左氏买为楚戍卫楚人救卫不克公惧于晋杀买以说焉谓楚人曰不卒戍也内杀大夫称刺者若曰刺审其情与众弃之而专杀之罪则一耳周官有三刺一刺曰讯羣臣再刺曰讯羣吏三刺曰讯万民刺未有书其故者而以不卒戍刺之则知买为无罪矣孟子曰无罪而杀士则大夫可以去无罪而戮民则士可以徙今乃杀无罪之士将以苟说于彊国于是乎不君矣故特书其故以贬之也】三月丙午晋侯入曹执曹伯畀宋人【畀与也列国有罪方伯讨之执而归之京师宜也今乃执曹伯以畀宋人谓之伯讨可乎谲而不正之称葢有以也　左氏传晋侯围曹门焉多死曹人尸诸城上晋侯患之聼舆人之谋曰称舍于墓师迁焉曹人凶惧为其所得者棺而出之因其凶也而攻之三月丙午入曹数之以其不用僖负覊而乗轩者三百人也且曰献状令无入僖负覊之宫而免其族报施也魏犨颠颉怒曰劳之不图报于何有僖负覊氏魏犨伤于胷公欲杀之而爱其材使问且视之病将杀之魏犨束胷见使者曰以君之灵不有寕也距跃三百曲踊三百乃舍之杀颠颉以徇于师立舟之侨以为戎右宋人使门尹般如晋师告急公曰宋人告急舍之则絶告楚不许我欲战矣齐秦未可若之何先轸曰使宋舍我而赂齐秦借之告楚我执曹君而分曹卫之田以赐宋人楚爱曹卫必不许也喜赂怒顽能无战乎公说执曹伯分曹卫之田以畀宋人　公羊传畀者何与也其言畀宋人何与使聼之也曹伯之罪何甚恶也其甚恶奈何不可以一罪言也　谷梁传入者内弗受也日入恶入者也以晋侯而斥执曹伯恶晋侯也畀与也其曰人何也不以晋侯畀宋公也　胡氏传古者觌文匿武修其训典序成而不至于是乎有攻伐之兵故孟子谓万章曰子以为有王者作将比今之诸侯而诛之乎其教之不改而后诛之乎曹伯嬴者未狎晋政莫知所承晋文不修词令遽入其国既执其君又分其田暴矣欲致楚师与之战而以曹伯畀宋人谲矣虽一战胜楚遂主夏盟举动不中于礼亦多矣徒乱人上下之分无君臣之礼其功虽髙道不足尚也故曰五伯者三王之罪人仲尼之徒无道桓文之事者】夏四月己巳晋侯齐师宋师秦师及楚人战于城濮楚师败绩【晋主兵君亲将故书爵诸国称师将卑师众也城濮杜氏曰卫地今东昌路濮州朱子曰文公伐卫以致楚隂谋以取胜其谲甚矣故圣人以谲而不正讥之　左氏传楚子入居于申使申叔去谷使子玉去宋曰无从晋师晋侯在外十九年矣而果得晋国险阻艰难备尝之矣民之情伪尽知之矣天假之年而除其害天之所置其可废乎军志曰允当则归又曰知难而退又曰有徳不可敌此三志者晋之谓矣子玉使伯棼请战曰非敢必有功也愿以间执谗慝之口王怒少与之师唯西广东宫与若敖之六卒实从之子玉使宛春告于晋师曰请复卫侯而封曹臣亦释宋之围子犯曰子玉无礼哉君取一臣取二不可失矣先轸曰子与之定人之谓礼楚一言而定三国我一言而亡之我则无礼何以战乎不许楚言是弃宋也救而弃之谓诸侯何楚有三施我有三怨怨雠巳多将何以战不如私许复曹卫以擕之执宛春以怒楚既战而后图之公说乃拘宛春于卫且私许复曹卫曹卫告絶于楚子玉怒从晋师晋师退军吏曰以君辟臣辱也且楚师老矣何故退子犯曰师直为壮曲为老岂在久乎微楚之恵不及此退三舍辟之所以报也背恵食言以亢其雠我曲楚直其众素饱不可谓老我退而楚还我将何求若其不还君退臣犯曲在彼矣退三舍楚众欲止子玉不可夏四月戊辰晋侯宋公齐国归父崔天秦小子憖次于城濮楚师背酅而舍晋侯患之聼舆人之诵曰原田每每舍其旧而新是谋公疑焉子犯曰也而防必得诸侯若其不防表里山河必无害也公曰若楚惠何栾贞子曰汉阳诸姬楚实尽之思小恵而忘大耻不如也晋侯梦与楚子抟楚子伏已而盬其脑是以惧子犯曰我得天楚伏其罪吾且柔之矣子玉使闘勃请曰请与君之士戏君凭轼而观之得臣与寓目焉晋侯使栾枝对曰寡君闻命矣楚君之恵未之敢忘是以在此为大夫退其敢当君乎既不命矣敢烦大夫谓二三子戒尔车乗敬尔君事诘朝见晋车七百乗韅靷鞅靽晋侯登有莘之虚以师曰少长有礼其可用也遂伐其木以益其兵已巳晋师陈于莘北胥臣以下军之左当陈蔡子玉以若敖之六卒中军曰今日必无晋矣子西左子上右胥臣防马以虎皮先犯陈蔡陈蔡奔楚右师溃毛设二斾而退之乐枝使舆曵柴而伪遁楚师驰之原轸郤溱以中军公族横击之毛偃以上军夹攻子西楚左师溃楚师败绩子玉収其卒而止故不败晋师三日舘谷及癸酉而还　公羊传此大也为使防者子玉得臣也子玉得臣则其称人何贬为贬大夫不敌君也胡氏传楚称人贬也而言及主乎是者也当此时晋师避楚三舍请者得臣也而经之书及何以在晋得臣虽从晋师然初告于晋曰请复卫侯而封曹臣亦释宋之围是未有必之意也又先轸献谋许曹卫以携其党拘宛春以激其怒而后得臣之意决矣故楚虽请而反在晋侯诛其意也荆楚恃彊凭陵诸夏灭黄而霸主不能恤败徐于娄林而诸大夫不能救执中国盟主而在防者不敢与之争今又戌糓逼齐合兵围宋胜中国威动天下非有城濮之役则民其被发左袵矣宜有羙词称其绩而春秋所书如此其略何也仁人明其道不计其功正其义不谋其利文公一胜楚遂主夏盟以功利言则髙矣语道义则三王之罪人也知此则曽西不为管仲而仲尼孟子虽老于行而不悔其有以夫】楚杀其大夫得臣【得臣楚再命大夫即子玉也左氏传楚子玉自为琼弁玉缨未之服也先梦河神谓已曰余余赐女孟诸之麋弗致也大心与子西使荣黄谏勿聼荣季曰死而列国犹或为之况琼玉乎是粪土也而可以济师何爱焉勿聼出告二子曰非神败令尹令尹其不勤民实自败也既败王使谓之曰大夫若入其若申息之老何子西孙伯曰得臣死二臣止之曰君其将以为戮及连糓而死晋侯闻之而后喜可知也曰莫余毒也已蒍吕臣实为令尹奉己而已不在民矣　胡氏传案左氏晋师既克曹卫楚子入居于申使申叔去糓使子玉去宋曰晋侯在外十九年而果得晋国险阻艰难备尝之矣民之情伪尽知之矣天假之年而除其害其可废乎子玉使伯棼请楚子怒少与之师唯西广东宫与若敖之六卒实从之而不止也子玉从晋师文公退三舍避之楚众欲止子玉不可于城濮楚师败绩夫得臣信有罪矣而楚子知其不可敌不能使之勿敌而少与之师又以一败杀之是以师为重而弃其将以与之也是晋再克而楚再败也故称国以杀而不去其官以仲尼书郑弃其师与楚杀得臣之事观之可为来世之永鉴矣】卫侯出奔楚【胡氏传诸侯失国出奔未有不名者衞侯何以不名著文公之罪也衞侯失守社稷背华即夷于文公何罪乎衞之祸文公为之也初齐晋盟于敛盂卫侯请盟晋人不许是塞其向善之心虽欲自新改辙而其道无由也髙帝一封雍齿而功臣不竞世祖燬弃文书而反侧悉安使文公释怨许卫结盟南向诸侯弃楚而归晋矣忿不思难惟怨是图必使卫侯窜身无所奔于蛮荆归于京师兄弟相残君臣交讼谁之咎也夫心不外者乃能统大众智不凿者乃能处大事文公欲主夏盟取威定伯而举动烦扰若不胜任者惟凿智自私而心不广也春秋于卫侯失国出奔不以其罪名之而重文公之咎葢端本议刑责备贤者之意也】五月癸丑公会晋侯齐侯宋公蔡侯郑伯卫子莒子盟于践土【晋文公主盟故不书同卫子叔武也立逾年之君例书子盟谋纳王也防王自二十四年出居于郑于今五年故晋文谋纳之践土杜氏曰郑地　左氏传五月丙午晋侯及郑伯盟于衡雍丁未献楚俘于王驷介百乗徒兵千郑伯传王用平礼也己酉王享醴命晋侯宥王命尹氏及王子虎内史叔兴父防命晋侯为侯伯赐之大辂之服戎辂之服彤弓一彤矢百旅弓矢千秬鬯一卣虎贲三百人曰王谓叔父敬服王命以绥四国纠逖王慝晋侯三辞从命曰重耳敢再拜稽首奉扬天子之丕显休命受防以出出入三觐卫侯闻楚师败惧出奔楚遂适陈使元喧奉叔武以受盟癸亥王子虎盟诸侯于王庭要言曰皆奨王室无相害也有渝此盟明神殛之俾队其师无克祚国及而孙无有老防君子谓是盟也信谓晋于是役也能以徳攻　谷梁传讳防天王也　胡氏传践土之防天王下劳晋侯削而不书何也周室东迁所存者号与祭尔其实不及一小国之诸侯晋文之爵虽曰侯伯而号令天下几于改物实行天子之事此春秋之名实也与其名存实亡犹愈于名实俱亡是故天王下劳晋侯于践土则削而不书去其实以全名所谓君道也父道也晋侯以臣召君则书天王狩于河阳正其名以统实所谓臣道也子道也而天下之大伦尚存而不灭矣卫侯奔楚不书名者未絶其位也叔武受盟而称卫子者立以为君也此见圣人深罪晋文报怨行私专权自恣废置诸侯之意】陈侯如防【陈侯后防而至不及盟故书如防　公羊传其言如防何后防也　谷梁传如防外乎防也于防受命也】公朝于王所【公羊传曷为不言公如京师天子在是也天子在是则曷为不言天子在是不与致天子也　谷梁传朝不言所言所者非其所也　胡氏传朝不言所言所非其所也朝于庙礼也于外非礼也有虞氏五载一廵守羣后四朝周制十有二年王乃时廵诸侯各朝于方岳亦何必于京师于庙然后为礼乎古者天子廵狩于四方有常时诸侯朝于方岳有常所其宫室道涂可以预修故民不劳其共给调度可以预备故国不费今天王下劳晋侯公朝于王所则非其时与地矣自秦而后廵游无度至有长吏以仓卒不办被诛民庶以烦劳不给生厌盖春秋之义不行故也然则天子在是其可以不朝乎天子在是而诸侯就朝礼之变也春秋不以诸侯就朝为非而以王所非其所为贬正其本之意也】六月卫侯郑自楚复归于衞【楚纳之也　左氏传六月晋人复卫侯武子与卫人盟于宛濮曰天祸卫国君臣不恊以及此忧也今天诱其衷使皆降心以相从也不有居者谁守社稷不有行者谁扞牧圉不协之故用昭乞盟于尔大神以诱天衷自今日以徃既盟之后行者无保其力居者无惧其罪有渝此盟以相及也明神先君是纠是殛国人闻此盟也而后不贰卫侯先期入子先长牂守门以为使也与之乗而入公子歂犬华仲前驱叔武将沐闻君至喜捉髪走出前驱射而杀之公知其无罪也枕之股而哭之歂犬走出公使杀之　谷梁传自楚楚有奉焉尔复者复中国也归者归其所也郑之名失国也】卫元咺出奔晋【元咺卫大夫也卫侯入故出奔　胡氏传卫侯失国出奔则不名复归得国何以名杀叔武也叔武者卫侯之弟也晋文公有憾于卫侯而不释怨于是逐卫侯立叔武叔武辞立而他人立则恐卫侯之不得反也于是乎已立其位治反卫侯卫侯得反而疑其弟则曰叔武簒我元咺争之曰叔武无罪卫侯不信其言终杀叔武是不念鞠子哀而以争国为心乱民彜灭天理其为罪大矣此其所以名也元咺由是走之晋而讼其君然卫侯初归则称复再归何以不称复乎春秋立法甚严而待人以恕郑之初归虽杀叔武既名之矣犹意其或出于误而能草也是以称复及其再归又杀元咺及公子瑕则是终以争国为心长恶不悛无自艾之意矣是以不称复其曰归于衞者易词也诸侯嗣故称复者继之也不称复者絶之也而国非其国矣】陈侯欵卒【穆公名欵子朔立是为共公不书日缺文也不书不防也】秋杞伯姬来【来寕成风也】公子遂如齐【罢盟而聘也】冬公会晋侯齐侯宋公蔡侯郑伯陈子莒子邾子秦人于温【晋文主防故先序陈子共公也未逾年故称子防于温逐狄而纳王也温本畿内国为狄所灭今懐孟路孟州温县　左氏传冬会于温讨不服也　谷梁传讳防天王也】天王狩于河阳【天王周防王也河阳卫地今懐孟路孟州河阳县防王居郑于今五年晋侯率诸侯奉王狩于河阳然后纳于京师不书纳王见诸侯之不即纳也项氏曰考之于经天王避狄之难出居于郑亦既五年诸侯未尝救天王未尝归也晋文公因破楚之威声振四海还过郑土先防诸侯以朝天王然后导王北出诸侯前驱大驾徐渡不烦一矢而温地之狄望风逃遁矣于是天王耀兵而行搜狩之事诸侯觧甲而讲朝防之礼北方晏然王室无警诸侯复从王而南王入京师诸侯又南围许以竟帖楚之事楚人畏威不敢复较明年春诸侯始罢兵就国盖晋文公之经略中外见于春秋者其本末如此而三传相承但以为召君以就其地而不思其自今年之春自北而南夏自南而北冬复自北而南明年之春复自南而北始归于晋一年之中四过成周矣读经不详之一至此乎　左氏传是防也晋侯召王以诸侯见且使王狩仲尼曰以臣召君不可以训故书曰天王狩于河阳言非其地也且明徳也　公羊传狩不书此何以书不与再致天子也鲁子曰温近而践土逺也　谷梁传全天王之行也为若将守而遇诸侯之朝也为天王讳也水北为阳山南为阳温河阳也　胡氏传案左氏晋侯召王以诸侯见仲尼曰以臣召君不可以训故书曰天王狩于河阳以尊周而全晋也啖助谓以常礼言之晋侯召君名义之罪人也其可训乎若原其自嫌之心嘉其尊王之意则请王之狩忠亦至焉故夫子特书狩于河阳所谓原情为制以诚变礼者也夫践土之会王实自徃非晋罪也故为王讳而足矣温之防晋则有罪而其情顺也故既为王讳之又为晋觧之于以见春秋忠恕也】壬申公朝于王所【赵氏曰案天子廵狩诸侯防朝于方岳之下何得云朝于外即为非礼哉公羊传其日何録乎内也　谷梁传朝于庙礼也于外非礼也独公朝与诸侯尽朝也其日以其再致天子】
　　【故谨而日之主善以内目恶以外言曰公朝逆辞也而尊天子会于温言小诸侯温河北地以河阳言之大天子也日系于月月系于辞士申公朝于王所其不月失其所系也以为晋文公之行事为已傎矣】晋侯执卫侯归之于京师【为其杀叔武而执之也执曹伯以宋人罪也执衞侯归之京师正也　左氏传卫侯与元咺讼武子为辅鍼荘子为坐士荣为大士卫侯不胜杀士荣刖鍼荘子谓俞忠而免之执衞侯归之于京师寘诸深室子职纳槖饘焉公羊传归之于者何归于者何归之于者罪已定矣归于者罪未定也罪未定则何以得为伯讨归之于者执之于天子之侧者也罪定不定已可知矣归于者非执之于天子之侧者也罪定不定未可知也卫侯之罪何杀叔武也何以不书为叔武讳也春秋为贤者讳何贤乎叔武譲国也其譲国奈何文公逐卫侯而立叔武叔武辞立而他人立则恐卫侯之不得反也故于是已立然后为践土之防治反卫侯卫侯得反曰叔武簒我元咺争之曰叔武无罪终杀叔武元咺走而出此晋侯也其称人何贬曷为贬卫之祸文公为之也文公为之奈何文公逐卫侯而立叔武使人兄弟相疑放乎杀母弟者文公为之也　谷梁传此入而执其不言入何也不外王命于衞也归之于京师缓辞也断在京师也】卫元咺自晋复归于卫【晋执卫侯归之于京师纳元咺于卫书自晋见晋纳之也书复归见不当入也　公羊传自者何有力焉者也此执其君其言自何为叔武争也　谷梁传自晋晋有奉焉尔复者复中国也归者归其所也　胡氏传其言归之于者执不以正之词也古者君臣无狱诸侯不专杀为臣执君故卫侯不名而元咺称复大夫不世其称复絶之也自晋者晋有奉焉因其力也归者易词以文公为之主故其归无难而方伯之罪亦明矣是以执而称人不得为伯讨也】诸侯遂围许曹伯襄复归于曹遂会诸侯围许【诸侯会于温之诸侯也许从楚故围之以竟帖楚之事左氏传丁丑诸侯围许晋侯有疾曹伯之竖侯獳货筮史使曰以曹为觧齐桓公为防而封异姓今君为防而灭同姓曹叔振铎文之昭也先君唐叔武之穆也且合诸侯而灭兄弟非礼也与卫偕命而不与偕复非信也同罪异罚非刑也礼以行义信以守礼刑以正邪舍此三者君将若之何公说复曹伯遂合诸侯围许晋侯作三行以御狄荀林父将中行屠击将右行先蔑将左行谷梁传遂继事也复者复中国也天子免之因与之会其曰复通王命也遂继事也　胡氏传诸侯比再防天子再至皆朝于王所而许独不防以其不臣也故诸侯围许案古者廵狩诸侯各朝于方岳今法天子行幸三百里内亦皆问起居许距河阳践土近矣而可以不会乎其称遂继事之词也曹伯防何以名其归之道非所以归也晋侯有疾使其竖侯獳货筮史曰以曹为觧晋侯恐于是反曹伯夫以赂得国而春秋名之比于失地灭同姓之罪以此知圣人严于义利之别以正性命之理其说行而天下定矣岂曰小补之哉】
　　【庚寅】二十有九年春介葛庐来【介姓爵阙国在今归徳府邳州潍寕县来来朝鲁也】公至自围许【始罢兵就国也】夏六月会王人晋人宋人齐人陈人蔡人秦人盟于翟泉【翟泉杜氏曰洛城内池水今河南府东故洛城也内称防微者也王人下士也诸国书人亦防者也而诸家谓贬而称人凿说也王人岂亦贬乎盟非羙事而又迫王畿直书罪自见矣况以防者下士而为盟则其失尤可知贬书人之义愚所不取也　左氏传夏公防王子虎晋狐偃宋公孙固齐国归父陈辕涛涂秦小子然盟于翟泉寻践土之盟且谋伐郑也卿不书罪之也在礼卿不防公侯防伯子男可也　胡氏传案左氏公防王子虎晋狐偃宋公孙固齐国归父陈辕涛涂秦小子憖盟于翟泉则皆列国之贵大夫与王子而公与防也其贬而称人讳不书公何也翟泉近在洛阳王城之内而王子虎于此下与列国盟是谓上替诸侯大夫入天子之境虽贵曰士而于此上盟王子虎是谓下陵而无君之心着矣故以为大恶讳公而不书诸国之卿贬称人而王子亦与焉者此正其本之义也】秋大雨雹【雹氷类也盛夏雨氷隂阳之气不和而有也朱子曰阳包隂则为雹　左氏传为灾也　胡氏传正防曰凡隂阳凝聚阳在内者不得出则奋击而为雷霆阳在外者不得入则周旋不舍而为风和而散则为霜雪雨露不和而防则为戾气曀霾隂常防缓受交于阳则风雨调寒暑正雹者戾气也隂胁阳臣侵君之象当是时僖公即位日久季氏世卿公子遂专权政在大夫萌于此矣】冬介葛庐来【左氏传以未见公故复来朝礼之加燕好介葛庐闻牛鸣曰是生三牺皆用之矣其音云问之而信】
　　【辛卯】三十年春王正月夏狄侵齐【左氏传晋人侵郑以观其可攻与否狄闻晋之有郑虞也夏秋侵齐　胡氏传左氏曰晋人伐郑以观其可攻与否狄闻晋之有郑虞也遂侵齐诗不云乎戎狄是膺荆舒是惩强暴侵陵所当攘斥晋文公若移围郑之师以伐之则方伯连帅之职修矣上书狄侵齐下书围郑此直书其事而义自见也】秋卫杀其大夫元咺及公子瑕【卫侯入而元咺出卫侯出而元咺入故卫侯先使杀之而后入也公子瑕卫公子元咺立之故并杀书及因元咺也　左氏传衞侯使赂周防冶厪曰苟能纳我吾使尔为卿周冶杀元咺及子适子仪公入祀先君周冶既服将命周歂先入及门遇疾而死冶厪辞卿　公羊传卫侯未至其称国以杀何道杀也　谷梁传称国以杀罪累上也以是为讼君也卫侯在外其以累上之辞言之何也待其杀而后入也公子瑕累也以尊及卑也　胡氏传元咺讼君为恶君归则已出君出则已归无人臣之礼信有罪矣则称国以杀而不去其官何也春秋之法躳自厚而薄责于人君子之道譬诸射失诸正鹄反求诸已卫侯之躬无乃有阙盍亦省徳而内自讼乎夫称国以杀者君与大臣专杀之也卫侯在外其称国以杀何也谷梁子曰待其杀而后入也待其杀而后入是志乎杀咺瑕者也兵莫防于志镆铘为下卫侯未入称国以杀此春秋诛意之效也然则大臣何与焉从君于恶而不能止故并罪之也公子瑕未闻有罪而杀之何也元咺立以为君故卫侯忌而杀之也然不与卫剽同者是瑕能拒咺辞其位而不立也不与陈佗同者是瑕能守节不为国人之所恶也故经以公子冠瑕而称及见瑕无罪事起元咺以咺之故延及于瑕而卫侯忌克专杀滥刑之恶着矣】卫侯郑归于卫【公羊传此杀其大夫其言归何归恶乎元咺也曷为归恶乎元咺元咺之事君也君出则已入君入则已出以为不臣也胡氏传卫侯出奔于楚则不名见执于晋则不名今既归国复有其土地矣何以反名之乎不名者责晋文】
　　【公之以小怨妨大徳名之者罪卫侯郑之以忮害戕本支古者天下为公选贤与能不以为异况于戚属岂有疑间猜忌之心哉末世隆怨薄防趋利弃义有国家者恐公族之轧已至网罗诛杀无以庇其本根而社稷倾覆如六朝者众矣卫侯始归而杀叔武归而及公子瑕是葛藟之不若而春秋之所恶也故再书其名为后世戒此义苟行则六朝之君或亦少省矣】晋人秦人围郑【左氏传九月甲午晋侯秦伯围郑以其无礼于晋且贰于楚也晋军函陵秦军泛南佚之狐言于郑伯曰国危矣若使烛之武见秦君师必退公从之辞曰臣之壮也犹不如人今老矣无能为也已公曰吾不能早用子今急而求子是寡人之过也然郑亡子亦有不利焉许之夜缒而出见秦伯曰秦晋围郑郑既知亡矣若亡郑而有益于君敢以烦执事越国以鄙逺君知其难也焉用亡郑以倍邻邻之厚君之薄也若舍郑以为东道主行李之徃来共其乏困君亦无所害且君尝为晋君赐矣许君焦瑕朝济而夕设版焉君之所知也夫晋何厌之有既东封郑又欲肆其西封若不阙秦将焉取之阙秦以利晋唯君图之秦伯说与郑人盟使杞子逢孙杨孙戌之乃还子犯请击之公曰不可防夫人之力不及此因人之力而敝之不仁失其所与不知以乱易整不武吾其还也亦去之初郑公子兰出奔晋从于晋侯伐郑请无与围郑许之使待命于东郑石甲父侯宣多逆以为太子以求成于晋晋人许之　胡氏传案左氏传晋侯秦伯围郑以其无礼于晋而经书晋人秦人者贬之也于秦晋何贬乎初晋公子重耳出亡过郑而郑文公亦不礼焉为是兴师而围郑孟子曰有人于此待我以横逆则君子必自反也我必不仁无礼与不忠欤仁且有礼而忠矣其横逆犹是也此亦妄人尔矣而君子盖终不之校也故行有不得者皆反求诸己而已矣今郑伯之于晋公子特不能厚将迎赠送之礼而未尝以横逆加之也坐此见围为列国者不亦难乎故晋侯秦伯贬称人者晋文以私忿勤民动众围人之国秦伯惟利为向背从烛之武之言不以义举也而二国结衅连兵暴骨原野自此始矣】介人侵萧【萧姬姓宋附庸国在今汴梁路除州萧县】冬天王使宰周公来聘【孙氏曰礼虽有天子聘诸侯之义然不当使三公也　左氏传冬王使周公阅来聘享有昌白黒形盐辞曰国君文足昭也武可畏也则有备物之飨以象其徳荐五味羞嘉谷盐虎形以献其功吾何以堪之谷梁传天子之宰通于四海】公子遂如京师遂如晋【如京师报周公之聘也遂如晋继事也　左氏传东门防仲将聘于周遂初聘于晋　公羊传大夫无遂事此其言遂何公不得为政尔　谷梁传以尊遂乎卑此言不敢叛京师也　胡氏传大夫出疆有以二事出者有以一事出而专继事者其书皆曰遂公子遂如周及晋与祭公自鲁逆王后皆所谓以二事出者也公子结徃媵而反齐宋盟则专继事者也是非得失则存乎其事矣冡宰工兼三公其职任为至重而来聘于鲁矣天王之礼意莫厚焉鲁侯既不朝京师而使公子遂徃又以二事出夷周室于列国此大不恭之罪履霜坚氷之渐春秋之所诛而不以聼者也则何以无贬乎有不待贬絶而罪恶见者不贬絶以见罪恶】
　　【壬辰】三十有一年春取济西田【济西田本鲁地尝侵入于曹晋执曹伯而返诸侯之侵地鲁于是乎始取之也不由王命复不以义特书曰取若他国地然　左氏传分曹地也使臧文仲徃宿于重馆重馆人告曰晋新得诸侯必亲其共不速行将无及也从之分曹地自洮以南东傅于济尽曹地也　公羊传恶乎取之取之曹也曷为不言取之曹讳取同姓之田也此未有伐曹者则其言取之曹何晋侯执曹伯班其所取侵地于诸侯也晋侯执曹伯班其所取侵地于诸侯则何讳乎取同姓之田久也　胡氏传公羊曰取之曹也晋侯执曹伯班其所侵地于诸侯不系国者吾故田也复吾故田而谓之取何也春秋之法不以乱易乱】公子遂如晋【报济西田也　左氏传襄仲如晋拜曹田也】夏四月四卜郊不从乃免牲犹三望【鲁郊非礼因事而书既四卜郊不从而犹三望皆非礼也故书　左氏传乃免牲非礼也犹三望亦非礼也礼不卜常祀而卜其牲曰牛卜日曰牲牲成而卜郊上怠慢也望郊之细也不郊亦无望可也　公羊传曷为或言三卜或言四卜三卜礼也四卜非礼也三卜何以礼四卜何以非礼求吉之道三禘尝不卜郊何以卜卜郊非礼也卜郊何以非礼鲁郊非礼也鲁郊何以非礼天子祭天诸侯祭土天子有方望之事无所不通诸侯山川有不在其封内者则不祭也曷为或言免牲或言免牛免牲礼也免牛非礼也免牛何以非礼伤者曰牛三望者何望祭也然则曷祭祭泰山河海曷为祭泰山河海山川有能润于百里者天子秩而祭之触石而出肤寸而合不崇朝而徧雨乎天下者唯泰山尔河海润于千里犹者何通可以已也何以书讥不郊而望祭也　谷梁传夏四不时也四卜非礼也免牲者为之缁衣熏裳有司端奉送至于南郊免牛亦然乃者亡乎人之辞也犹者可以已之辞也　胡氏传记礼者曰祭帝于郊所以定天位也礼行于郊而百神受职焉鲁诸侯何以有郊成王以周公有大勲劳于天下命鲁公世世祀周公以天子之礼乐是以鲁君孟春乗大辂载弧韣旂十有二旒日月之章祀帝于郊配以后稷天子之礼也以人臣而用天子之礼可乎是成王过赐而鲁公伯禽受之非也杨子曰天子之制诸侯庸节节莫差于僣僣莫重于祭祭莫重于地地莫重于天诸侯而祀天其僣极矣圣人于春秋欲削而不存则无以志其失为后世戒悉书之乎则嵗事之常有不胜书者是故因礼之变而书于防或以卜或以时或以望或以牲或以牛于变之中又有变焉者悉书其事而谓言偃曰鲁之郊禘非礼也周公其衰矣杞之郊也禹也宋之郊也契也是天子之事守也言杞宋夏商之后受命于周作賔王家统承先王修其礼物其得行郊祀而配以其祖非列国诸侯之比也是故天子祭天地诸侯蔡社稷祝嘏莫敢易其常古易则乱分犯分人道之大经拂矣故曰郊社之礼所以事上帝也宗庙之礼所以祀乎其先也明乎郊社之礼禘尝之义治国其如指诸掌乎夫庶人之不得祭五祀大夫之不得祭社稷诸侯之不得祭天地非欲故为等衰葢不易之定理也知其理之不可易则安于分守无欲僣之心矣为天下国家乎何有古者大事决于卜故洪范稽疑独以龟为主卜而不从则不郊矣故免牲望祭也有虞氏受终而望因于类廵守而望因于柴皆天子之事也今鲁不郊而望故特书曰犹犹者可以已之词其言三望何也天子有方望无所不通诸侯非名山大川在其封内者则不祭鲁得用重礼视王室则杀故望止于三比诸侯则隆故河海虽不在其封而亦祭然非诸侯之所得为也】秋七月　冬杞伯姬来求妇【公羊传其言来求妇何兄弟辞也其称妇何有姑之辞也　谷梁传妇人既嫁不逾境杞伯姬来求妇非正也　胡氏传荡伯姬来逆妇而书者以公自为之主失其班列书也伯姬敌矣其来求妇曷为亦书见妇人之不可预国事也王后之诏命不施于天下夫人之教令不施于境中婚姻大事也杞独无君乎而夫人主之也故特书于防以为妇人乱政之戒母为子求妇犹曰不可况于他乎此义行无吕武之祸矣】秋围卫十有二月卫迁于帝丘【帝丘在今东昌路濮州观城县程子曰古者王道之行诸侯各安其邦岂至于迁乎邢卫皆以夷狄内侵国破而迁许以介于晋楚彊国之间遂至于四迁蔡则廹楚故迁也　胡氏传帝丘东郡濮阳颛顼之虚亦卫地也狄尝廹逐黎侯黎侯寓于卫而衞不能修方伯连帅之职戎尝伐凡伯于楚丘而卫不能救王臣之患其后遂为狄人所灭东徙渡河矣齐桓公救其乱封之而卫国忘亡今又为狄所围其迁于帝丘避狄难也而中国衰防强暴侵陵卫侯不能自彊于政治晋文无防与国安诸夏之功莫不见矣】
　　【癸巳】三十有二年春王正月　夏四月己丑郑伯防卒【文公名防子兰立是为穆公】衞人侵狄秋卫人及狄盟【左氏传夏狄有乱卫人侵狄狄请平焉秋卫人侵狄　胡氏传案左氏狄有乱卫人侵狄狄请平焉卫人及狄盟其不地者盟于狄也再书卫人而称及者所以罪卫也盟防中国诸侯之礼衰世之事已非春秋之所贵况乎轻信防患身即其地刑牲歃血以要之哉】冬十有二月己夘晋侯重耳卒【晋文公名重耳子驩立是为防公　左氏传冬晋文公卒将殡于曲沃出绛柩有声如牛卜偃使大夫拜曰君命大事将有西师过轶我撃之必大防焉　胡氏传案左氏载秦伯纳晋文公及杀懐公于髙梁其事甚详而春秋不书者以为不告也徐邈曰诸侯有朝聘之礼赴告之命所以敦交好通忧虞若隣国相望而情志否隔存亡祸福不以相闗则他国之史无由得书鲁政虽陵典刑犹在史防所録不失常法其文足证仲尼修之事仍本史有可损而不能益也甲午】三十有三年春王二月秦人入滑【人将卑师少也左氏传祀子自郑使告于秦曰郑人使我掌其北门之管若潜师以来国可得也穆公访诸蹇叔蹇叔曰劳师以袭逺非所闻也师劳力竭逺主备之无乃不可乎师知所为郑必知之勤而无所必有悖心且行千里其谁不知公辞焉召孟明西乞白乙使出师于东门之外蹇叔哭之曰孟子吾见师之出而不见其入也公使谓之曰尔何知中夀尔墓之木拱矣蹇叔之子与师哭而送之曰晋人御师必于殽殽有二陵焉其南陵夏后臯之墓也其北陵文王之所辟风雨也必死是间余收尔骨焉秦师遂东过周北门左右免胄而下超乗者三百乗王孙满尚防观之言于王曰秦师轻而无礼必败轻则寡谋无礼则脱入险而脱又不能谋能无败乎及滑郑商人髙将市于周遇之以乗韦先牛十二犒师曰寡君闻吾子将歩师出于敝邑敢犒从者不腆敝邑为从者之淹居则具一日之积行则备一夕之衞且使遽告于郑郑穆公使视客馆则束载厉兵秣马矣使皇武子辞焉曰吾子淹久于敝邑唯是脯资饩牵竭矣为吾子之将行也郑之有原圃犹秦之有具囿也吾子取其麋鹿以间敝邑若何杞子奔齐逢孙扬孙奔宋孟明曰郑有备矣不可兾也攻之不克围之不继吾其还也灭滑而还　谷梁传滑国也】齐侯使国归父来聘【国氏归父字也列国四命之卿例书字　左氏传齐国荘子来聘自郊劳至于赠贿礼成而加之以敏臧文仲言于公曰国子为政齐犹有礼君其朝焉臣闻之服于有礼社稷之卫也】夏四月辛巳晋人及姜戎败秦师于殽【殽在今河南府路陜州灵寳县姜戎姜姓之戎也地在晋西鄙程子曰晋不称君居防未不可从戎也忌亲背恵其恶甚矣秦为无道越晋逾周以袭人众所共愤故书晋人称及姜戎亦然　左氏传晋原轸曰秦违蹇叔而以贪勤民天奉我也奉不可失敌不可纵纵敌患生违天不祥必伐秦师栾枝曰未报秦施而伐其师其为死君乎先轸曰秦不哀吾防而伐吾同姓秦则无礼何施之为吾闻之一日纵敌数世之患也谋及子孙可谓死君乎遂命遽兴姜戎子墨衰绖梁御戎莱驹为右败秦师于殽获百里孟明视西乞术白乙丙以归文嬴请三帅曰彼实构吾二君寡君若得而食之不厌君何辱讨焉使归就戮于秦以逞寡君之志若何公许之先轸朝问秦囚公曰夫人请之吾舍之矣先轸怒曰武夫力而拘诸原妇人暂而免诸国堕军实而长防雠亡无日矣不顾而唾公使阳处父追之及诸河则在舟中矣释左骖以公命赠孟明孟明稽首曰君之惠不以累臣衅皷使归就戮于秦寡君之以为戮死且不朽若从君恵而免之三年将拜君赐秦伯素服郊次郷师而哭曰孤违蹇叔以辱二三子孤之罪也不替孟明孤之过也大夫何罪且吾不以一眚掩大徳　公羊传共谓之秦何夷狄之也曷为夷狄之秦伯将袭郑百里子与蹇叔子谏曰千里而袭人未有不亡者也秦伯怒曰若尔之年者冢上之木拱矣尔曷知师出百里子与蹇叔子送其子而戒之曰尔即死必于殽之嵚岩是文王之所辟风雨者也吾将尸尔焉子揖师而行百里子与蹇叔子从其子而哭之秦伯怒曰尔曷为哭吾师对曰臣非敢哭君师哭臣之子也髙者郑商也遇之殽矫以郑伯之命而犒师焉或曰徃矣或曰反矣然而晋人与姜戎要之殽而击之匹马只轮无反者其言及姜戎何姜戎微也称人亦防者也何言乎姜戎之微先轸也或曰防公亲之防公亲之则其称人何贬曷为贬君在乎殡而用师危不得也诈战不日此何以日尽也　谷梁传不言战而言败何也狄秦也其狄之何也秦越千里之险入虚国进不能守退败其师徒乱人子女之教无男女之别秦之为狄自殽之战始也秦伯将袭郑百里子与蹇叔子谏曰千里而袭人未有不亡者也秦伯曰子之冡木已拱矣何知师行百里子与蹇叔子送其子而戒之曰女死必于殽之岩崟之下我将尸汝于是师行百里子与蹇叔子随其子而哭之秦伯怒曰何为哭吾师也二子曰非敢哭师也哭吾子也我老矣彼不死则我死矣晋人与姜戎要而击之殽匹马倚轮无反者晋人者晋子也其曰人何也防之也何为防之不正其释殡而主乎战也胡氏传案书序秦穆公伐郑晋防公帅师败诸殽而经书晋人败秦于殽是皆仲尼亲笔其词何以异乎书】
　　【序専取穆公悔过自誓之言止于劝善其词恕春秋备书秦晋无道用兵之失兼于惩恶其法严此所以异也晋防亲将绌不称君者俯逼期忘亲背惠墨衰绖而即戎其恶甚矣春秋外秦其罪云何客人之馆而谋其主因人之信已而逞其诈利人之危而袭其国越人之境而不哀其防叛盟失信以贪勤民而弃其师乱道也夫杞子先轸之谋偷见一时之利徼幸其成自以为功者也二君皆过聼焉而贪其利是使为人臣者懐利以事其君为人子者懐利以事其父君臣父子去仁义懐利以相与利之所在则从之矣何有于君父故乱臣贼子相踵则天理忘而大伦灭矣春秋人晋子而外秦所以立人道存天理也】癸已晋文公【左氏传遂墨以文公晋于是始墨　谷梁传日危不得也】狄侵齐【左氏传因晋防也】公伐邾取訾娄【訾娄邾邑　左氏传公伐邾取訾娄以报升陉之役邾人不设备】秋公子遂帅师伐邾【左氏传防仲复伐邾　胡氏传案左氏公伐邾取訾娄报升陉之役邾人不设备防仲复伐之此皆不胜忿欲报怨贪得恃强陵弱不义之兵也直书其事而罪自见矣或曰取湏句訾娄有为为之也伐邾至于再三念母勤矣夫念母者必当止乎礼义平王不抚其民而逺屯戍于母家诗人刺之夫子录焉僖公以成风之有功于已也越礼以尊其身违义以报其怨残民动众取人之邑曽是以为可乎】晋人败狄于箕【晋人将卑师少也书晋人败狄责在晋也箕晋地今太原路阳曲县南有箕城　左氏传狄伐晋及箕八月戊子晋侯败狄于箕郤缺获白狄子先轸曰匹夫逞志于君而无讨敢不自讨乎免胄入狄师死焉狄人归其元面如生初臼李使过兾见兾缺耨其妻馌之敬相待如賔与之归言诸文公曰敬徳之聚也能敬必有徳徳以治民君请用之臣闻之出门如賔承事如祭仁之则也公曰其父有罪可乎对曰舜之罪也殛鲧其举也兴禹管敬仲桓之贼也实相以济康诰曰父不慈子不祗兄不友弟不共不相及也诗曰采葑采菲无以下体君取节焉可也文公以为下军大夫反自箕防公以三命命先且居将中军以再命命先茅之县赏胥臣曰举郤缺子之功也以一命命郤缺为卿复与之兾亦未有军行】冬十月公如齐十有二月公至自齐【左氏传冬公如齐朝且吊有秋师也】乙巳公薨于小寝【小寝燕居之寝也薨于路寝正也小寝不正也　左氏传反薨于小寝即安也　谷梁传小寝非正也胡氏传左氏曰即安也周制王宫六寝路寝一小寝五君日出而视朝退适路寝聼政使人眡大夫退然后适小寝释服是路寝治事之所也而小寝燕息之地也公羊以西宫为小寝鲁子以诸侯有三宫则列国之制葢降于王其以路寝为正则一尔君终不于路寝则非正矣曽子曰吾得正而毙又何求哉古人贵于得正乃如此凡此直书而义自见矣】陨霜不杀草李梅实【冬温也草当杀而不杀李梅不当实而实者皆非常也故书　公羊传霣霜不杀草李梅实可以书记异也何异尔不时也　谷梁传未可杀而杀举重也可杀而不杀举轻也实之为言犹实也　胡氏传哀公问于仲尼曰春秋记陨霜不杀草何为记之也曰此言可杀也夫宜杀而不杀则李梅冬实天失其道草木犹干犯之而况君乎是故以天道言四时失其序则其施必悖无以统万象矣以君道言五刑失其用则其权必防无以服万民矣哀公欲去三桓张公室问社于宰我古者用命赏于祖不用命戮于社宰我对以使民战栗盖劝之断也仲尼则曰成事不説既徃不咎其自与哀公言乃以为可杀何也在圣人则能处变而不失其常在贤者必有小贞吉大贞凶之戒矣其论陨霜不杀草李梅冬实盖除恶于防虑患于早之意也】晋人陈人郑人伐许【讨其从楚也左氏传晋陈郑伐许讨其贰于楚也楚令尹子上侵陈蔡陈蔡成遂伐郑将纳公子瑕门于桔柣之门瑕覆于周氏之汪外仆髠屯禽之以献文夫人敛而之鄫城之下晋阳处父侵蔡楚子上救之与晋师夹泜而军阳子患之使谓子上曰吾闻之文不犯顺武不违敌子若欲战则吾退舍子济而陈迟速唯命不然纾我老师费财亦无益也乃驾以待子上欲渉大孙伯曰不可晋人无信半渉而薄我悔败何及不如纾之乃退舍阳子宣言曰楚师道矣遂归楚师亦归太子商臣譛子上曰受晋赂而辟之楚之耻也罪莫大焉王杀子上】









　　春秋集传释义大成卷五
<经部,春秋类,春秋集传释义大成>
　　钦定四库全书
　　春秋集传释义大成卷六　　元　俞臯　撰文公【名兴僖公子毋声姜在位十八年子赤立公子遂杀赤及视而立其庶子倭是爲宣公諡
　　法慈惠爱民忠信接礼曰文】
　　【乙未】元年春王正月公即位【不禀命天子而书即位者言犹受国于先君也　谷梁传继正即位正也　胡氏传即位者告庙临羣臣也国君嗣世定于初防必逾年然后改元书即位者縁始终之义一年不二君縁民臣之心不可旷年无君案书载舜禹受终传位之事在舜则曰月正元日格于文祖在禹则曰正月朔旦受命于神宗率百官若帝之初夫于文祖神宗则告庙也率百官若帝之初则临羣臣也自古通丧三年其以凶服则不可入宗庙其以吉服则斩焉在衰绖之中不可旣成而又易之也如之何而可子张问于孔子髙宗谅隂三年不言何谓也子曰何必髙宗古之人皆然君薨百官緫巳以听于冢宰三年则告庙临羣臣固有摄行之礼矣案商书称太甲元年伊尹祠于先王则摄而告庙之证也百官緫已以听冢宰则摄而临羣臣之证也其曰祗见厥祖者言伊尹以奉嗣王之事祗见太甲之祖也至三祀十有二月伊尹以冕服奉嗣王则免丧从吉之证也然顾命康诰记成王之崩其君臣皆冕服何也当是时成王方崩就殡犹未成服故用麻冕黼裳入受顾命已受命诰诸侯而后释冕反丧服者于是成服而宅忧也或以爲康王释服离次而即吉则误矣】二月癸亥日有食之【不书朔缺文也案左氏曰于是闰三月非礼也盖日食有常度而闰月有定数岂得非礼今攷之史书则自有春秋厯而其厯必非周之旧典故其闰法不同而左氏有非礼之说如此观之厯旣改矣安得独改正朔而不改月数乎　左氏传于是闰三月非礼也先王之正时也履端于始举正于中归余于终履端于始序则不愆举正于中民则不惑归余于终事则不悖】天王使叔服来会葬【叔服字也王朝大夫例书字天王使会葬惟一见经其余则知其不会也　左氏传王使内史叔服来会葬公孙敖闻其能相人也见其二子焉叔服曰谷也食子难也收子谷也丰下必有后于鲁国　公羊传其言来会葬何会葬礼也　谷梁传葬曰会其志重天子之礼也　胡氏传凡崩薨卒葬人道始终之大变也不以得礼爲常事而不书其或失礼而害于王法之甚者圣人则有削而不存以示义者矣】夏四月丁巳葬我君僖公【左氏传葬僖公缓作主非礼也凡君薨卒哭而祔祔而作主特祀于主烝尝禘于庙　谷梁传薨称公举上也葬我君接上下也僖公葬而后举諡諡所以成德也于卒事乎加之矣】天王使毛伯来锡公命【毛姬姓伯爵畿内采地王朝公卿例书爵礼有受命谓除丧以士服见而受命也锡命者锡命继世爲诸侯也今文公不如京师受命反来锡之周之失也　左氏传王使毛伯衞来赐公命　公羊传锡者何赐也命者何加我服也　谷梁传礼有受命无来锡命锡命非正也　胡氏传诸侯终丧入见则有锡嵗时来朝则有锡能敌王所忾则有锡韨冕圭璧因其终丧入见而锡之者也礼所谓丧毕以士服见天子已见赐之黻冕圭璧然后归是已车马衮黼因其嵗朝而锡之者也诗所谓君子来朝何锡子之虽无予之路车乗马又何予之衮及黼是已彤弓玈矢因其敌忾献功而锡之者也诗所谓彤弓弨兮受言藏之我有嘉賔钟鼓旣设一朝享之是已今文公继世丧制未毕非初见继朝而献功也何爲来锡命乎故谷梁子曰礼有受命无来锡命锡命非正也】晋侯伐衞【君亲将例书爵经据来告之辞而书也非微辞隐义必曲爲之说则惑矣　左氏传晋文公之季年诸侯朝晋衞成公不朝使孔达侵郑伐緜訾及匡晋襄公旣祥使告于诸侯而伐衞及南阳先且居曰效尤祸也请君朝王臣从师晋侯朝王于温先且居胥臣伐衞五月辛酉朔晋侯围戚六月戊戌取之获孙昭子】叔孙得臣如京师【叔孙氏得臣名鲁三命大夫如京师拜锡命也　左氏传叔孙得臣如周拜】衞人伐晋【报复之师也将卑师少例书人　左氏传衞人使告于陈陈共公曰更伐之我辞之衞孔达帅师伐晋君子以爲古古者越国而谋】秋公孙敖会晋侯于戚【戚杜氏曰衞地在今大名路开州之东　左氏传晋侯疆戚田故公孙敖会之】冬十月丁未楚世子商臣弑其君頵【世子名商臣頵楚君名也此恶之大者也据事直书是以春秋成而乱臣贼子惧　左氏传初楚子将以商臣爲大子访诸令尹子上子上曰君之齿未也而又多爱黜乃乱也楚国之举恒在少者且是人也蠭目而豺声忍人也不可立也弗听旣又欲立王子职而黜大子商臣商臣闻之而未察告其师潘崇曰若之何而察之潘崇曰享江而勿敬也从之江怒曰呼役夫冝君王之欲杀女而立职也告潘崇曰信矣潘崇曰能事诸乎曰不能能行大事乎曰能冬十月以宫甲围成王王请食熊蹯而死弗听丁未王缢諡之曰灵不暝曰成乃暝穆王立以其爲大子之室与潘崇使爲太师且掌环列之尹谷梁传日髠之卒所以谨商臣之弑也夷狄不言正不正　胡氏传书世子弑君者有父之亲有君之尊而至于弑逆此天理大变人情所深骇春秋详书其事欲以起问者察所由示惩诫也唐世子受左氏春秋至此废书叹曰经籍圣人垂训何书此耶郭瑜对曰春秋义存襃贬以善恶爲劝诫故商臣千载而恶名不灭曰非惟口不可道故亦耳不忍闻愿受他书瑜请读礼世子从之呜呼圣人大训不明于后世皆腐儒学经不知其义者之罪尔夫乱臣贼子虽陷穽在前斧钺加于颈而不避顾谓身后恶名足以系其邪志而惩于为恶岂不谬哉持此晓人可谓茅塞其心矣若语之曰为人君父而不通于春秋之义者必蒙首恶之名为人臣子而不通于春秋之义者必陷簒弑诛死之罪圣人书此者使天下后世察于人伦知所以为君臣父子之道而免于首恶之名诛死之罪也则世子而闻此必将悚然畏惧知春秋之不可不学矣学于春秋必明臣子之义不至于奏请怫防而见酖矣传者案也经者断也考于传之所载可以见其所由致之渐岂隐乎嫡妾必正而楚子多爱立子必长而楚国之举常在少者养世子不可不慎也而以潘崇为之师侍膳问安世子职也而多置宫甲降而不憾憾而能聄者鲜矣乃欲黜兄而立其弟谋及妇人冝其败也而使江知其情是以不仁处其身而以不孝处其子也其及冝矣楚頵僭王慿陵中国战胜诸侯毒被天下然昧于君臣父子之道祸发萧墙而不知觉也不善之积岂可揜哉君不君则臣不臣父不父则子不子春秋书世子弑其君者推本所由而着其首恶为万世之大戒也然则商臣无贬矣曰弑父与君之贼其恶犹待于贬而后着乎】公孙敖如齐【左氏传穆伯如齐始聘焉礼也凡君即位卿出并聘践修旧好要结外援好事邻国以衞社稷忠信卑让之道也忠德之正也信德之固也卑让德之基也】
　　【丙申】二年春王二月甲子晋侯及秦师战于彭衙秦师败绩【晋侯君亲将也秦师将卑师众也秦兴师以报殽之役而晋不谕以辞命而与之战故以晋为主彭衙秦地在今奉元路同州白水县程子曰越国袭人秦罪也忘亲背惠晋恶也秦虽忿无以为辞矣故其来不称伐晋不谕秦而与战故书及忿以取败故书败绩　左氏传二年春秦孟明视帅师伐晋以报殽之役二月晋侯御之先且居将中军赵衰佐之王官无地御戎狐鞫居为右甲子及秦师战于彭衙秦师败绩晋人谓秦拜赐之师战于殽也晋梁御戎莱驹为右战之明日晋襄公缚秦囚使莱驹以戈斩之因呼莱驹失戈狼曋取戈以斩囚禽之以从公乗遂以为右箕之役先轸黜之而立续简伯狼曋怒其友曰盍死之曋曰吾未获死所其友曰吾与女为难曋曰周志有之勇则害上不登于明堂死而不义非勇也共用之谓勇吾以勇求右无勇而黜亦其所也谓上不我知黜而冝乃知我矣子姑待之及彭衙旣陈以其属驰秦师死焉晋师从之大败秦师君子谓狼曋于是乎君子诗曰君子如怒乱庶遄沮又曰王赫斯怒爰整其旅怒不作乱而以从师可谓君子矣秦伯犹用孟明孟明増修国政重施于民赵成子言于诸大夫曰秦师又至将必辟之惧而増德不可当也诗曰无念尔祖聿脩厥德孟明念之矣念德不怠其可敌乎　胡氏传战而言及者主乎是战者也夫敌加于已不得已而起者谓之应兵争恨小故不忍忿怒者谓之忿兵案左氏秦孟明帅师伐晋报殽之役此所谓忿兵疑罪之在秦也而以晋侯主之何哉处已息争之道逺怨之方也然则敌加于已纵其侵暴将不得应乎曰敌加于已而已有罪焉引咎责躬服其罪则可矣已则无罪而不义见加谕之以词命犹不得免焉亦告于天子方伯可也若遽然兴师而与战是谓以桀攻桀何愈乎故以晋侯为主者处已息争之道寡怨之方王者之事也】丁丑作僖公主【作主常事也以缓为非常故志其失礼　左氏传书不时也　公羊传作僖公主者何为僖公作主也主者曷用虞主用桑练主用栗用栗者藏主也作僖公主何以书讥何讥尔不时也其不时奈何欲久丧而后不能也　谷梁传作为也为僖公主也立主丧主于虞吉主于练作僖公主讥其后也作主坏庙有时日于练焉坏庙坏庙之道易檐可也改涂可也　胡氏传作主者造木主也旣葬而反虞虞主用桑期年而练祭练主用栗用栗者藏主也何以书僖公薨至是十有五月然后作主慢而不敬甚矣夫慢而不敬积恶之原也以为无伤而不去至于恶积而不可揜所以谨之也】三月乙巳及晋处父盟【内书及微者也处父名晋大夫也再命者例书名至于救江则三命矣故书氏书名诸传不知攷此而或谓没公不书或谓处父去氏俱失于凿愚所谓当据经覈传正此类也刘氏曰旣没公于如晋又没公于盟则讳义精矣而又谓或去处父氏及不地岂其然乎传之不可尽信者如此　左氏传晋人以公不朝来讨公如晋晋人使阳处父盟公以耻之书曰及晋处父盟以厌之也适晋不书讳之也　公羊传此晋阳处父也何以不氏讳与大夫盟也　谷梁传及晋处父盟不言公处父伉也为公讳也何以知其与公盟以其日也何以不言公之如晋所耻也出不书反不致也　胡氏传及处父盟者公也其不地于晋也讳不书公者抑大夫之伉不使与公为敌正君臣之分也适晋不书反国不致为公讳耻存臣子之礼也凡此类笔削鲁史之旧文众矣】夏六月公孙敖会宋公陈侯郑伯晋士縠盟于垂陇【士氏縠名晋三命大夫诸侯与大夫列会始于此盟虽晋主盟而不先序大夫不可以先诸侯也垂陇杜氏曰郑地今汴梁路郑州荥阳县东有陇城　左氏传公未至穆伯会诸侯及晋司空士縠盟于垂陇晋讨卫故也书士縠堪其事也陈侯为衞请成于晋执孔达　以说　谷梁传盟于垂敛内大夫可以防外诸侯】自十二月不雨至于秋七月【纪异也周十二月今十月也周七月今五月也自冬及夏歴月久矣旱不在书可知　公羊传何以书记异也大旱以灾书此亦旱也曷为以异书大旱之日短而云灾故以灾书此不雨之日长而无灾故以异书也　谷梁传歴时而言不雨文不忧雨也不忧雨者无志乎民也　胡氏传书不雨至于秋七月而不曰至于秋七月不雨者盖后言不雨则是冀雨之词非文公之意也夫书不雨至于秋七月而止即八月尝雨矣然而不书八月雨者见文公之无意于雨不以民事系忧乐也其怠于政事可知而鲁衰自此始矣】八月丁卯大事于大庙跻僖公【大事合祭也跻僖公升僖公于闵公之上而祭也此即臧文仲纵逆祀之事　左氏传逆祀也于是夏父弗忌为宗伯尊僖公且明见曰吾见新鬼大故鬼小先大后小顺也跻圣贤明也明顺礼也君子以为失礼礼无不顺祀国之大事也而逆之可谓礼乎子虽齐圣不先父食久矣故禹不先鲧汤不先契文武不先不窋宋祖帝乙郑祖厉王犹上祖也是以鲁颂曰春秋匪解享祀不忒皇皇后帝皇祖后稷君子曰礼谓其后稷亲而先帝也诗曰问我诸姑遂及伯姊君子曰礼谓其姊亲而先姑也仲尼曰臧文仲其不仁者三不知者三下展禽废六关妾织蒲三不仁也作虚器纵逆祀祀爰居三不知也　公羊传大事者何大祫也大祫者何合祭也其合祭奈何毁庙之主陈于大祖未毁之庙皆升合食于太祖五年而再殷祭跻者何升也何言乎升僖公讥何讥尔逆祀也其逆祀奈何先祢而后祖也　谷梁传大事者何大是事也着祫尝祫祭者毁庙之主陈于大祖未毁庙之主皆升合祭于大祖跻升也先亲而后祖也逆祀也逆祀则是无昭穆也无昭穆则是无祖也无祖则无天也故曰文无天无天者是无天而行也君子不以亲亲害尊尊此春秋之义也　胡氏传有事者时祭大事祫也合羣庙之主食于大庙升僖于闵之上也闵僖二公亲则兄弟分则君臣以为逆祀者兄弟之不先君臣礼也君子不以亲亲害尊尊故左氏则曰祀国之大事而逆之可乎子虽齐圣不先父食久矣公羊则曰其逆祀先祢而后祖也谷梁则曰逆祀则是无昭穆也无昭穆则是无祖也闵僖非祖祢而谓之祖祢者何臣子一例也夫有天下者事七世诸侯五世说礼者曰世指父子非兄弟也然三传同以闵公为祖而臣子一例是以僖公父视闵公为礼而父死子继兄亡弟及名号虽不同其为世一矣】冬晋人宋人陈人郑人伐秦【晋主兵故先序书人将卑师少也程子曰秦忿以取败晋可已矣而复伐秦报复无已残民结怨是以力争全不务德也　左氏传冬晋先且居宋公子成陈辕选郑公子归生伐秦取汪及彭衙而还以报彭衙之役卿不书为穆公故尊秦也谓之崇德　胡氏传案左氏四国伐秦报彭衙之役则皆国卿也其贬而称人者晋人再胜秦师在常情亦可以已矣而复兴此役结怨勤民是全不务德专欲力争而报复之无已也以致济河焚舟之师故特贬而称人】公子遂如齐纳币【僖公之丧未除而纳币失礼甚矣而左氏曰礼也何不明大义若是乎刘氏曰左氏谓礼也则是以丧娶为礼不亦悖乎左氏传襄仲如齐纳币礼也凡君即位好舅甥修昏姻娶元妃以奉粢盛孝也孝礼之始也　公羊传纳币不书此何以书讥何讥尔讥丧娶也娶在三年之外则何讥乎丧娶三年之内不图婚吉禘于庄公讥然则曷为不于祭焉讥三年之恩疾矣非虚加之也以人心为皆有之以人心为皆有之则曷为独于娶焉讥娶者大吉也非常吉也其为吉者主于已以为有人心焉者则冝于此焉变矣　胡氏传婚姻常事不书其书纳币者丧未终而图婚也夫娶在三年之外矣则何讥乎春秋论事莫重乎志志敬而节具与之知礼志和而音雅与之知乐志哀而居约与之知丧非虚加之也重志之谓也此皆使人私欲不行闲邪复礼之意也】
　　【丁酉】三年春王正月叔孙得臣会晋人宋人陈人衞人郑人伐沈沈溃【书会而晋先序晋为主也人将卑师少也沈姬姓子爵国在今汴梁路汝宁府西平县　左氏传三年春庄叔会诸侯之师伐沈以其服于楚也沈溃凡民逃其上曰溃在上曰逃　胡氏传案左氏伐沈以其服于楚也沈溃民逃其上也五国皆称人将非命卿也沈在汝南平舆县北未尝与中国会盟而南服于楚师入其境而民人逃散虽非义举比于报复私怨之兵则有间矣故其辞无襃贬凡此类欲示后世用师者知权而本之以正也】夏五月王子虎卒【翟泉同盟故计王子名虎　左氏传夏四月乙亥王叔文公卒来赴吊如同盟礼也　公羊传王子虎者何天子之大夫也外大夫不卒此何以卒新使乎我也　谷梁传叔服也此不卒者也何以卒之以其来会葬我卒之也或曰以其尝执重以守也　胡氏传王子虎不书爵讥之也天子内臣无外交或曰礼称情而为之节文者也叔服新使乎我则冝有恩礼矣仲尼脱骖于旧馆虽卒叔服可也夫脱骖于旧馆恶夫涕之无从而为之者非礼之经也天子内臣无外交而以新使乎我致恩礼焉是以私情害公义失轻重之权矣】秦人伐晋【左氏曰秦伯伐晋济河焚舟而经书秦人何也案杜氏曰晋耻不出以微者告也由是观之在他国之事鲁据其来告之辞书之于义为的当从杜氏说必曲为之说曰贬者凿矣程子曰构怨连祸残民以逞晋畏之而不敢出秦极其忿而后悔圣人取其终能悔尔　左氏传秦伯伐晋济河焚舟取王官及郊晋人不出遂自茅津济封殽尸而还遂霸西戎用孟明也君子是以知秦穆公之为君也举人之周也与人之壹也孟明之臣也其不解也能惧思也子桑之忠也其知人也能举善也诗曰于以采蘩于沼于沚于以用之公侯之事秦穆有焉夙夜匪解以事一人孟明有焉诒厥孙谋以燕翼子子桑有焉　胡氏传案左氏秦伯伐晋济河焚舟封殽尸而还其称人何也圣人作易以惩忿窒欲为损卦之象其辞曰损德之修也春秋诸侯之知德者鲜矣穆公初听杞子之请违蹇叔之言其名为贪兵是欲而不能窒也及败于殽归作秦誓庶几能改将窒其欲矣复起彭衙之师报殽函之役其为愤兵是忿而不能惩也今又济河取郊人之称斯师也何义哉晋人畏秦而不出穆公逞其忿而后悔自是见伐不报始能践自誓之言矣是故于此贬而称人备责之也】秋楚人围江【江黄皆近楚之小国而从齐晋霸主之会故楚灭黄今又围江　左氏传楚师围江晋先仆伐楚以救江】雨螽于宋【雨者自上坠下如雨之自上而着见于下也此宋之灾异也来告故书孙氏曰犹雨毛雨土之类尔　左氏传秋雨螽于宋队而死也　公羊传雨螽者何死而坠也何以书记异也外异不书此何以书为王者之后记异也　谷梁传外灾不志此何以志也曰灾甚也其甚奈何茅茨尽矣着于上见于下谓之雨】冬公如晋十有二月己巳公及晋侯盟【公即位终制而徃朝也盟乃公之志故书及　左氏传晋人惧其无礼于公也请改盟公如晋及晋侯盟晋侯飨公赋菁菁者莪庄叔以公降拜曰小国受命于大国敢不愼仪君贶之以大礼何乐如之抑小国之乐大国之惠也晋侯降辞登成拜公赋嘉乐】晋阳处父帅师伐楚以救江【阳氏处父名于此三命矣故书氏书名或曰何以知其于此已三命矣愚曰前之盟内称及一命之微者也而处父书名则知其再命也于此书氏书名书帅师则知将尊师众三命者之称也　左氏传冬晋以江故告于周王叔桓公晋阳处父伐楚以救江门于方城遇息公子朱而还　公羊传此伐楚也其言救江何为谖也其为谖奈何伐楚为救江也　谷梁传此伐楚其言救江何也江逺楚近伐楚所以救江也　胡氏传以者不以之也救江善矣其书以何楚尝伐郑矣齐桓公逺结江黄合九国之师于召陵然后伐郑之谋罢又尝围宋矣晋文公许复曹衞会四国之师于城濮然后围宋之役解今江国小而弱非能与宋郑比楚人围之必不待彻四境屯戍守御之众与宿衞尽行也当是时楚有覆载不容之罪晋主夏盟冝合诸侯声罪致讨命秦甲出武关齐以东兵略陈蔡而南处父等军方城之外楚必震恐而江围自解矣计不出此乃独遣一军逺攻疆国岂能济乎故书伐楚以救江言救江虽善而所救之者非其道矣此春秋纪用兵之法也】
　　【戊戌】四年春公至自晋【告于庙也且见公嵗首在晋】夏逆妇姜于齐【自夏字至于字多有缺文逆者微故不书名曰妇有姑之辞也不书氏不书夫人脱简也不书至不告至也而谷梁谓称妇乃成妇于齐非也遂以夫人妇姜至自齐亦岂成妇乎程子曰纳币在丧中与丧婚同也不称夫人不可为小君奉宗庙也不书逆者虽卿亦失其职也　左氏传逆妇姜于齐卿不行非礼也君子是以知出姜之不允于鲁也曰贵聘而贱逆之君而卑之立而废之弃信而坏其主在国必乱在家必亡不允冝哉诗曰畏天之威于时保之敬主之谓也　公羊传其谓之逆妇姜于齐何略之也髙子曰娶乎大夫者略之也　谷梁传其曰妇姜为其礼成乎齐也其逆者谁也亲逆而称妇或者公与何其速妇之也曰公也其不言公何也非成礼于齐也曰妇有姑之辞也其不言氏何也贬之也何为贬之也夫人与有贬也　胡氏传逆皆称女以未成妇而女者在父母家之所称也往逆而称妇入国不书至何哉此春秋诛意之効也禫制未终思念娶事是不志哀而居约矣方逆也而已成为妇未至也而如在国中原其意而诛之也不称夫人姜氏者亦与有贬焉妇人不专行何以与有贬父母与有罪也文公不知敬其伉俪违礼而行使国乱子弑齐人不能鉴微知著冐礼而往使其女不允于鲁皆失于不正其始之过也夫妇之际人伦之首礼不可不谨也故交贬之以为后鉴】狄侵齐【以左氏攷之当是北狄】秋楚人灭江【阳处父帅师救不得其道故楚得以灭之晋伯衰矣　左氏传秦伯为之降服出次不举过数大夫谏公曰同盟灭虽不能救敢不矜乎吾自惧也君子曰诗云惟彼二国其政不获惟此四国爰究爰度其秦穆之谓矣】晋侯伐秦【君亲将故书爵程子曰秦逞忿以伐晋畏而避其见报乃常情也秦至此能悔过矣故不复报晋圣人取其能迁善也　左氏传秋晋侯伐秦围邧新城以报王官之役　胡氏传晋人三败秦师见报乃常情尔而穆公济河焚舟则贬而称人秦取王官及郊未至结怨如晋师之甚也襄公又报之于常情过矣而得称爵何也圣人以常情待晋襄而以王事责秦穆所以异乎襄公忘亲背惠大破秦师败狄伐许怒鲁侯之不朝也而以无礼施之是专尚威力先事加人莫知省德而后动也今又报秦不足罪矣穆公初败于殽悔过自誓増修德政冝若过而知悔悔而能改又有济河之役则非誓言之意所以备责之也然晋襄见伐而报犹无讥焉秦穆至是见伐而不报善可知矣不讥晋侯所以深善秦伯春秋大改过嘉释怨王者之事也故仲尼定书列秦誓于百篇之末以见悔过能改而不责人虽圣贤诰命不越此矣】衞侯使俞来聘【氏俞名衞三命之大夫也　左氏传衞武子来聘公与之宴为赋湛露及彤弓不辞又不荅赋使行人私焉对曰臣以为肄业及之也昔诸侯朝正于王王宴乐之于是乎赋湛露则天子当阳诸侯用命也诸侯敌王所忾而献其功王于是乎赐之彤弓一彤矢百玈弓矢千以觉报宴今陪臣来　继旧好君辱贶之其敢干大礼以自取戾】冬十有一月壬寅夫人风氏薨【成风本庄公妾僖公尊之同嫡故薨书夫人圣人存而弗削见乱之所从始也啖氏曰自成风后妾毋皆僭用夫人之礼程子曰自成风后夫人嫡妾之分乱矣仲子始僭尚未敢同嫡也故不书薨葬而祀以别宫　左氏传冬成风薨　胡氏传风氏僖公之母庄公妾也而称夫人自是嫡妾乱矣语曰邦君之妻邦人称之曰君夫人称之异邦曰寡小君盖敌体之称也若夫妾媵则非敌矣其生亦以夫人之名称号之其没亦以夫人之礼卒葬之非所以正其分也以妾媵为夫人徒故尊宠其所爱而不虞卑其身以妾母为夫人徒欲崇贵其所生而不虞贱其父卑其身则失位贱其父则无本越礼至是不亦悖乎夫礼庶子为君为其母无服不敢贰尊者也春秋于成风记其卒葬各以实书不为异词者谨礼之所由变也己亥】五年春王正月王使荣叔归含且赗【荣氏叔字周大夫例书字赠丧以珠玉曰含车马曰赗直书以见乱嫡庶之礼自周为之呉先生曰不书天脱简也非贬　左氏传召昭公来会葬礼也　公羊传含者何口实也其言归含且赗何兼之兼之非礼也　谷梁传含一事也赗一事也兼归之非正也其曰且志兼也其不言来不周事之用也赗以早而含以晚　胡氏传珠玉曰含车马曰赗归含且赗者厚礼妾母也不称天王者弗克若天也春秋系王于天以定其名号者所履则天位也所治则天职也所勅而惇之者则天之所叙也所自而庸之者则天之所秩也所赏所刑者则天之所命而天之所讨也夫妇人伦之本王法所尤谨者今成风以妾僭嫡王不能正又使大夫归含赗焉而成之为夫人则王法废人伦乱矣是谓弗克若天而悖其道非小失尔故特不称天以谨之也】三月辛亥葬我小君成风王使召伯来会葬【薨而王归含赗葬而王使公卿会则以妾母为夫人之非岂特鲁僖公哉实周成其恶矣直书而义自见何待不书天而后为贬乎赵氏曰自成风后鲁有二夫人矣　公羊传成风者何僖公之母也　胡氏传仲子虽聘非惠公之嫡也春秋之初尚以为疑故别为立宫而羽数特异此虽非礼之正然不祔于姑犹有辨焉至是成风书葬乃有二夫人祔庙而乱伦易纪无复辨矣故礼之失自成风始也王臣下聘桓公冢宰书名示贬而大夫再聘则无讥焉或以为从同同也或以为同则书重也成风薨王使荣叔归含且赗旣不称天矣及使召伯来会葬又与贬焉何也归含且赗施于妾母已稠叠矣又使卿来会葬恩数有加焉是将祔之于庙也而致礼于成风尽矣聘一也含赗而又葬则其事益隆乱人伦废王法甚矣再不称天者圣人于此尤谨其戒而不敢略也】夏公孙敖如晋【前年公及晋侯盟今往聘以修旧好】秦人入鄀【秦人将卑师少也鄀爵姓阙国在今汴梁路钧州密县后迁襄阳县　左氏传初鄀叛楚即秦又贰于楚夏秦人入鄀】秋楚人灭六【楚人将卑师少也六爵阙臯陶之后国在今庐州路六安州　左氏传六人叛楚即东夷秋楚成大心仲归帅师灭六冬楚公子燮灭蓼臧文仲闻六与蓼灭曰臯陶庭坚不祀忽诸德之不建民之无援哀哉】冬十月甲申许男业卒【僖公名业子锡我立是为昭公】
　　【庚子】六年春葬许僖公【不书月史阙文也】夏季孙行父如陈【季孙氏行父名鲁三命大夫左氏传臧文仲以陈衞之睦也欲求好于陈夏季文子聘于陈且娶焉】秋季孙行父如晋【朱子曰季文子三思而后行若使晋而求遭丧之礼以行亦一事也　左氏传季文子将聘于晋使求遭丧之礼以行其人曰将焉用之文子曰备豫不虞古之善敎也求而无之实难过求何害】八月乙亥晋侯驩卒冬十月公子遂如晋葬晋襄公【襄公名驩子夷臯立是为灵公三月葬速辱也　左氏传晋襄公卒灵公少晋人以难故欲立长君赵孟曰立公子雍好善而长先君爱之且近于秦秦旧好也置善则固事长则顺立爱则孝结旧则安为难故故欲立长君有此四德难必抒矣贾季曰不如立公子乐辰嬴嬖于二君立其子民必安之赵孟曰辰嬴贱班在九人其子何震之有且为二嬖淫也为先君子不能求大而出在小国辟也母淫子辟无威陈小而逺无援将何安焉杜祁以君故让偪姞而上之以狄故让季隗而已次之故班在四先君是以爱其子而仕诸秦为亚卿焉秦大而近足以为援母义子爱足以威民立之不亦可乎使先蔑士会如秦逆公子雍贾季亦使召公子乐于陈赵孟使杀诸郫襄仲如晋葬襄公】晋杀其大夫阳处父晋狐射姑出奔狄【狐氏射姑名不称大夫罪可见矣杀阳处父者续鞠居使续鞠居者狐射姑也而二者皆不书止称国者此闻而知之之词也而书其出奔则知其为杀阳处父者狐射姑也观此书法可见矣　左氏传晋阳处父聘于衞过嬴从之及温而还其妻问之嬴曰以刚商书曰沉潜刚克髙明柔克夫子壹之其不没乎天为刚德犹不干时况在人乎且华而不实怨之所聚也犯而聚怨不可以定身余惧不获其利而离其难是以去之六年春晋搜于夷舍二军使狐射姑将中军赵盾佐之阳处父至自温改搜于董易中军阳子成季之属也故党于赵氏且谓赵盾能曰使能国之利也是以上之宣子于是乎始为国政制事典正法罪辟刑狱董逋逃由质要治旧洿本秩礼续常职出淹滞旣成以授大傅阳子与太师贾佗使行诸晋国以为常法贾季怨阳子之易其班也而知其无援于晋也九月贾季使续鞠居杀阳处父书曰晋杀其大夫侵官也十一月丙寅晋杀续简伯贾季奔狄宣子使臾骈送其帑夷之搜贾季戮臾骈臾骈之人欲尽杀贾氏以报焉臾骈曰不可吾闻前志有之曰敌惠敌怨不在后嗣忠之道也夫子礼于贾季我以其宠报私怨无乃不可乎介人之宠非勇也损怨益雠非知也以私害公非忠也释此三者何以事夫子尽具其帑与其噐用财贿亲帅扞之送致诸竟　公羊传晋杀其大夫阳处父则狐射姑曷为出奔射姑杀也射姑杀则其称国以杀何君漏言也其漏言奈何君将使射姑将阳处父谏曰射姑民众不说不可使将于是废将阳处父出射姑入君谓射姑曰阳处父言曰射姑民众不说不可使将射姑怒出刺阳处父于朝而走　谷梁传称国以杀罪累上也襄公已葬其以累上之辞言之何也君漏言也上泄则下闇下闇则上聋且闇且聋无以相通夜姑杀者也夜姑之杀奈何曰晋将与狄战使狐夜姑为将军赵盾佐之阳处父曰不可古者君之使臣也使仁者佐贤者不使贤者佐仁者今赵盾贤夜姑仁其不可乎襄公曰诺谓夜姑曰吾始使盾佐女今女佐盾矣夜姑曰敬诺襄公死处父主竟上之事夜姑使人杀之君漏言也故士造辟而言诡辞而出曰用我则可不用我则无乱其德　胡氏传公羊子曰晋杀其大夫阳处父则狐射姑曷为出奔射姑杀也射姑杀则其称国以杀何君漏言也易曰不出户庭无咎何谓也子曰乱之所生则言语以为阶君不密则失臣臣不密则失身几事不密则害成是以君子愼密而不出也凡书杀者在上则称君在下则称氏在众则称人在微者则称盗君与臣同杀则称国今杀处父者射姑尔君独以漏言故亦预杀焉所以为后世戒也或以处父为侵官非欤曰人君用人失当则其国必危凡立于朝者举当谏君况身为晋国之太傅耶若以为侵官将相大臣非其人百官有司失其职在位者当拱黙自全隂听人主之所为至于顚危而不救则将焉用彼相乎率天下臣子为持禄容身不忠之行以误朝迷国者必此侵官之说夫】闰月不告月犹朝于庙【闰月者合气盈朔虚而为月以齐气朔也其法始于尧典朞三百有六旬有六日以闰月定四时成嵗此古今之定法也告月即告朔也春秋二百四十二年闰月多矣而独此书不告月者则知他皆告也文公以闰为非正不行告朔之礼止身至庙拜谒而已见其失礼也朱子曰天体至圆周围三百六十五度四分度之一绕地左旋常一日一周而过一度日丽天而少迟故日一日亦绕地一周而在天为不及一度积三百六十五日九百四十分日之二百三十五而与天会是一嵗日行之数也月丽天而尤迟一日常不及天十三度十九分度之七积二十九日九百四十分月之四百九十九而与日会十二会得全日三百四十八余分之积五千九百八十八如日法九百四十而得六不尽三百四十八通计得三百五十四日九百四十分日之三百六十八是一嵗月行之数也嵗有十二月月有三十日三百六十者一嵗之常数也故日与天会而多五日二百三十五分者为气盈月与日会而少五日五百九十二分者为朔虚合气盈朔虚而闰生焉故一嵗闰率十日九百四十分日之八百二十七三嵗一闰则三十二日九百四十分日之六百一五嵗再闰则五十四日九百四十分日之三百七十五十九嵗七闰则气朔分齐是为一章也　左氏传闰月不告朔非礼也闰以正时时以作事事以厚生生民之道于是乎在矣不告闰朔弃时政也何以为民　公羊传不告月者何不告朔也曷为不告朔天无是月也闰月矣何以谓之天无是月非常月也犹者何通可以已也　谷梁传不告月者何也不告朔也不告朔则何为不言朔也闰月者附月之余日也积分而成于月者也天子不以告朔而丧事不数也犹之为言可以已也　胡氏传不告月者不告朔也不告朔则曷为不言朔也因月之亏盈而置闰是主乎月而有闰也故不言朔而言月占天时则以星授民事则以节候寒暑之至则以气百官修其政于朝庶民服其事于野则主乎是焉尔矣闰不可废乎曰迎日推防则有其数转玑观衡则有其象归竒于扐以象闰数也斗指两辰之间象也象数者天理也非人所能为也故以定时成嵗者唐典也以诏王居门终月者周制也班告朔于邦国不以是为附月之余而弗之数也犹朝于庙者幸其不已之词子贡欲去告朔之饩羊子曰尔爱其羊我爱其礼】
</div>
    <div class="pagination">
<a href="春秋集传释义大成_page5.html">上一页</a><a href="春秋集传释义大成.html">1</a><a href="春秋集传释义大成_page2.html">2</a><a href="春秋集传释义大成_page3.html">3</a><a href="春秋集传释义大成_page4.html">4</a><a href="春秋集传释义大成_page5.html">5</a><span class="current-page">6</span><a href="春秋集传释义大成_page7.html">7</a><a href="春秋集传释义大成_page8.html">8</a><a href="春秋集传释义大成_page9.html">9</a><a href="春秋集传释义大成_page7.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
