<!DOCTYPE html>
<html>
 <head>
  <meta charset="utf-8"/>
  <title>
   春秋集传释义大成 - 第 5 页/共 9 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   春秋集传释义大成 - 第 5 页/共 9 页
  </h1>
  <div class="content">
   春秋集传释义大成世次
&lt;经部,春秋类,春秋集传释义大成&gt;
　　钦定四库全书
　　春秋集传释义大成卷一　元　俞　撰
　　隐公【名息姑惠公子母声子在位十一年为公子翚所弑弟桓公立諡法不尸其位曰隐程子曰春秋鲁史记之名也夫子之道旣不行于天下于是因鲁春秋立百王不易之大法平王东迁在位五十一年卒不能兴复先王之业王道絶矣孟子曰王者之迹熄而诗亡诗亡然后春秋作适当隐公之初故始于隐公朱子曰春秋者记事者必表年以首事年有四时故错举以为所记之名也王者之迹熄谓平王东迁而政教号令不及于天下也诗亡谓黍离降为国风而雅亡也孔子作春秋定天下之邪正为百王之大法啖氏曰幽厉虽衰雅未为风平王之初人习余化及化变风移陵迟日乆若格以太平之政则比屋不可胜诛故断自平王之末而以隐公为始】
　　【左氏传惠公元妃孟子孟子卒继室以声子生隐公宋武公生仲子仲子生而有文在其手曰为鲁夫人故仲子归于我生桓公而惠公薨是以隐公立而奉之　胡氏传孟子曰王者之迹熄而诗亡诗亡然后春秋作今按邶鄘而下多春秋时诗也而谓诗亡然后春秋作何也自黍离降为国风天下无复有雅而王者之诗亡矣春秋作于隐公适当雅亡之后诗之所终春秋之所以始也隐公之所始平王之所以终也又按小雅正月刺幽王也而曰赫赫宗周襃姒烕之逮鲁孝公之末幽王已为犬戎所毙惠公初年周旣东矣春秋不作于孝公惠公者东迁之始流风遗俗犹有存者郑武公入为司徒善于其职则犹用贤也晋侯捍王于艰锡之秬鬯则犹有诰命也王曰其归视尔师寜尔邦则诸侯犹来朝也义和之薨諡曰文侯则列国犹有请也及平王在位日乆不能自强于政治弃其九族葛藟有终逺兄弟之刺不抚其民周人有束薪蒲楚之讥至其晩年失道滋甚乃以天王之尊下赗诸侯之妾于是三纲沦九法斁人望絶矣祭伯非王命而私交武氏子非王命而求赙以致郑庄公为卿士用舍不出于公而以虚言欺之至其怨王夺政则有交质之举若敌国然王纲解纽委靡不振皆自平王失之夫妇人伦之本朝廷风化之源平王子母适正后亲遭襃姒之难废黜播迁而宗国顚覆亦可省矣又不是惩而赗人宠妾是拔本塞源自灭之也春秋于此盖有不得已焉者托始于隐其伤周室陵遅虽有继世之王亦不能以复兴矣孔子尝曰如有用我者其为东周乎此春秋拨乱世反之正尊一王之法也抑尝求之隐桓之间政自诸侯出而犹未恣横小国未有被执遭灭而邦国尚知有王室焉及庄僖而下伯政代兴盟防征伐皆伯者司之甚则执其君墟其社稷于王政乎何有又降而政在大夫则吴越盛陪臣彊变日极矣故备论之以着于篇】
　　【己未】元年春王正月【元者始也元年隐公之始年也春天时也古史未有书时者独鲁史书四时冠月故错举其二名曰春秋也王正月周正建子之月也夫子忧王道之不行于是因鲁史而笔削之所以遏人欲存天理立百王不易之法也程子曰元年者隐公之始年也春者天时也正月者王之所建也周正非春假天时以立义耳书春王正月者若曰上奉天时下承王正云尔董仲舒所谓道之大原出于天求端于天是也尧之大政所先者钦若昊天兹可见矣王者所行必本于天以正天下而下之奉王政乃所以事天也明此义则知王与天同其大而人道立矣春秋天子之事平王之时王道絶矣假周以正王法故书曰春王正月然后是非襃贬二百四十二年之事皆天理也朱子曰据周礼有正嵗有正月则周实是元改作春正月夫子所谓行夏之时只是为他不顺欲改从建寅又荅吴晦叔书曰春秋是鲁史合用时王之月项氏曰春非春正月非正月也非而书之者何时与月必如是而后为正也不以王冠春者王改正不改时也书王冠正月者所以见时王之月与时相违也见时正之相违所以教后世之无相违也愚观项氏此説发明程子朱子之意至甚明白而诸説之谬可不待辩而自明学者冝详味之程子曰鲁十二公不书即位者四隐庄闵僖也书即位者八桓文宣成襄昭定哀也春秋之义莫重乎端本正始故即位者尤圣人之所谨也古者诸侯虽继世然必禀命于天子而后立莫敢专也平王以降天子之命不行于诸侯诸侯之嗣皆专立而无所请命如后文成襄昭哀皆受国于先君而不请命于天子者也隐公独不书即位者入春秋之始圣人即以王法夺之而大义举矣若文成襄昭哀亦不书乎则与夫内复不受于先君者无以为别故五公书之言犹继正而有所受之也如庄闵僖皆内无所受上无所承尔至于桓宣定三公则着其自立也桓公则弑隐而立宣公则公子遂杀恶及视而立定公则由季氏立之茍不书其即位则无以明其自立之罪也胡氏曰春秋首黜隐公以明大法盖本程子之言也左氏以为不书即位摄也盖旣称元年生称公死称薨何摄之有公羊以为成公意又曰桓幼而贵隐长而卑盖隐桓皆庶子何卑贵之有隐让桓为不正圣人何以成其意乎谷梁虽发明让桓不正之意固是然未若程子之论深切着明也　左氏传元年春王周正月不书即位摄也　公羊传元年者何君之始年也春者何嵗之始也王者孰谓谓文王也曷为先言王而后言正月王正月也何言乎王正月大一统也公何以不言即位成公意也何成乎公之意公将平国而反之桓曷为反之桓桓幼而贵隐长而卑其为尊卑也微国人莫知隐长又贤诸大夫扳隐而立之隐于是焉而辞立则未知桓之将必得立也且如桓立则恐诸大夫之不能相幼君也故凡隐之立为桓立也隐长又贤何以不冝立立适以长不以贤立子以贵不以长桓何以贵母贵也母贵则子何以贵子以母贵母以子贵谷梁传虽无事必举正月谨始也公何以不言即位成公志也焉成之言君之不取为公也君之不取为公何也将以让桓也让桓正乎曰不正春秋成人之美不成人之恶隐不正而成之何也将以恶桓也其恶桓何也隐将让而桓弑之则桓恶矣桓弑而隐让则隐善矣善则其不正焉何也春秋贵义而不贵惠信道而不信邪孝子扬父之美不扬父之恶先君之欲与桓非正也邪也虽然旣胜其邪心以与隐矣已探先君之邪志而遂以与桓则是成父之恶也兄弟天伦也为子受之父为诸侯受之君已废天伦而忘君父以行小惠曰小道也若隐者可谓轻千乘之国蹈道则未也　胡氏传即位之一年必称元年者明人君之用大哉乾元万物资始天之用也至哉坤元万物资生地之用也成位乎其中则与天地参故体元者人主之职而调元者宰相之事元即仁也仁人心也春秋深明其用当自贵者始故治国先正其心以正朝廷与百官逺近莫不一于正矣春秋立文兼述作按舜典纪元日商训称元祀此经书元年所谓祖二帝明三王述而不作者也正次王王次春乃立法创制裁自圣心无所述于人者非史册之旧文矣按左氏曰王周正月周大以建子为嵗首则冬十有一月是也前乎周者以丑为正其书始即位曰惟元祀十有二月则知月不易也后乎周者以亥为正其书始建国曰元年冬十月则知时不易也建子非春亦明矣乃以夏时冠周月何哉圣人语顔回以为邦则曰行夏之时作春秋以经世则曰春王正月此见诸行事之验也或曰非天子不议礼仲尼有圣德无其位而改正朔可乎曰有是言也不曰春秋天子之事乎以夏时冠月垂法后世以周正纪事示无其位不敢自专也其防微矣加王于正者公羊言大一统是也国君逾年改元必行告庙之礼国史主记时政必书即位之事而隐公阙焉是仲尼削之也古者诸侯继世袭封则内必有所承爵位土田受之天子则上必有所禀内不承国于先君上不禀命于天子诸大夫扳已以立而遂立焉是与争乱造端而簒弑所由起也春秋首绌隐公以明大法父子君臣之伦正矣】三月公及邾仪父盟于蔑【公隐公也张氏曰鲁侯爵而称公者臣子之词也诸国则从其本爵后仿此及内为主也邾曹姓始封附庸后改子爵国在今益都路滕州邹县邾子克字仪父附庸之君称字同王朝大夫也盟歃血约誓也蔑杜氏曰鲁地姑蔑也在今大名路开州濮阳县瑕丘程子曰盟誓所以结信出于人情先王所不禁也后世累盟而不信则罪也诸侯交相盟誓乱世之事也凡盟内为主称及外为主称防在鲁地虽外为主亦称及彼来而及之也两国以上则称防彼盟而往防之也左氏传邾子克也未王命故不书爵曰仪父贵之也公摄位而欲求好于邾故为蔑之盟　公羊传及者何与也防及曁皆与也曷为或言防或言及或言曁防犹最也及犹汲汲也曁犹曁曁也及我欲之曁不得已也仪父者何邾娄之君也何以名字也曷为称字襃之也曷为襃之为其与公盟也与公盟者众矣曷为独襃乎此因其可襃而襃之此其为可襃奈何渐进也昧者何地期也　谷梁及者何内为志焉尔仪字也父犹傅也男子之美称也其不言邾子何也邾之上古微未爵命于周也不日其盟渝也眛地名也　胡氏传鲁侯爵而其君称公此臣子之词春秋从周之文而不革者也我所欲曰及邾者鲁之附庸仪父其君之字也何以称字中国之附庸也王朝大夫例称字列国之命大夫例称字诸侯之兄弟例称字中国之附庸例称字其常也圣人按是非定襃贬则有例当称字或黜而书名例当称人或进而书字其变也常者道之正变者道之中春秋大义公天下以讲信修睦为事而刑牲歃血要质鬼神则非所贵也故盟有弗获已者汲汲欲焉恶隐公之私也或言襃其首与公盟而书字失之矣】夏五月郑伯克段于鄢【郑姬姓伯爵国在今汴梁路钧州新郑县郑伯庄公寤生也君亲将例书爵克胜也段名庄公弟共叔段也再命例书名鄢杜氏曰郑地今汴梁路鄢陵县程子曰郑伯失为君之道无兄弟之义故称郑伯而不言弟克胜也言胜见段之彊使之彊所以致其恶也不书奔义不系于奔也　左氏传初郑武公娶于申曰武姜生庄公及共叔段庄公寤生惊姜氏故名曰寤生遂恶之爱共叔段欲立之亟请于武公公弗许及庄公即位为之请制公曰制岩邑也虢叔死焉他邑唯命请京使居之谓之京城太叔祭仲曰都城过百雉国之害也先王之制大都不过三国之一中五之一小九之一今京不度非制也君将不堪公曰姜氏欲之焉辟害对曰姜氏何厌之有不如早为之所无使滋蔓蔓难图也蔓草犹不可除况君之宠弟乎公曰多行不义必自毙子姑待之旣而太叔命西鄙北鄙贰于已公子吕曰国不堪贰君将若之何欲与太叔臣请事之若弗与则请除之无生民心公曰无庸将自及太叔又收贰以为已邑至于廪延子封曰可矣厚将得众公曰不义不昵厚将崩太叔完聚缮甲兵具卒乗将袭郑夫人将启之公闻其期曰可矣命子封帅车二百乗以伐京京叛太叔段段入于鄢公伐诸鄢五月辛丑太叔出奔共书曰郑伯克段于鄢段不弟故不言弟如二君故曰克称郑伯讥失教也谓之郑志不言出奔难之也遂寘姜氏于城頴而誓之曰不及黄泉无相见也旣而悔之頴考叔为頴谷封人闻之有献于公公赐之食食舍肉公问之对曰小人有母皆尝小人之食矣未尝君之羮请以遗之公曰尔有母遗繄我独无頴考叔曰敢问何谓也公语之故且告之悔对曰君何患焉若阙地及泉隧而相见其谁曰不然公从之公入而赋大隧之中其乐也融融姜出而赋大隧之外其乐也泄泄遂为母子如初君子曰頴考叔纯孝也爱其母施及庄公诗曰孝子不匮永锡尔类其是之谓乎　公羊传克之者何杀之也杀之则曷为谓之克大郑伯之恶也曷为大郑伯之恶母欲立之已杀之如勿与而已矣段者何郑伯之弟也何以不称弟当国也其地何当国也齐人杀无知何以不地在内也在内虽当国不地也不当国虽在外亦不地也　谷梁传克者何能也何能也能杀也何以不言杀见段之有徒众也段郑伯弟也何以知其为弟也杀世子母弟目君以其目君知其为弟也段弟也而弗谓弟公子也而弗谓公子贬之也段失子弟之道矣贱段而甚郑伯也何甚乎郑伯甚郑伯之处心积虑成于杀也于鄢逺也犹曰取之其母之怀中而杀之云尔甚之也然则为郑伯者冝奈何缓追逸贼亲亲之道也　胡氏传用兵大事也必君臣合谋而后动则当称国命公子吕为主帅则当称将出车二百乗则当称师三者咸无称焉而专自郑伯是罪之在伯也犹以为未足又书曰克段于鄢克者力胜之词不称弟路人也于鄢操之为己蹙矣夫君亲无将段将以弟簒兄以臣伐君必诛之罪也而庄公特不胜其母焉耳曷为纵释叔段移于庄公举法若是失轻重哉曰姜氏当武公存之时常欲立段矣及公旣没姜以国君嫡母主乎内段以宠弟多才居乎外国人又悦而归之恐其终将轧已为后患也故受之大邑而不为之所纵使失道以至于乱然后以叛逆讨之则国人不敢从姜氏不敢主而太叔属籍当絶不可复居父母之邦此郑伯之志也王政以善养人推其所为使百姓兴于仁而不偷也况以恶养天伦使防于罪因以翦之乎春秋推见至隐首诛其意以正人心示天下为公不可以私乱也垂训之义大矣】秋七月天王使宰咺来归惠公仲子之【天王周平王也宰氏咺名周三命大夫也三命例书氏书名惠公鲁君隐公父也薨葬在春秋之前仲子惠公妾桓公母也非夫人故不书卒丧事赠车马曰赗书惠公仲子者兼之也赗惠公则失之缓赗仲子则乱嫡庶兼赗尤为失道程子曰诸侯无再娶仲子不得为夫人故不称夫人不书卒葬又案左氏传曰惠公元妃孟子宋武公生仲子仲子归于鲁生桓公则仲子乃惠公妾桓公母也谷梁曰惠公母孝公妾臆说也盖因文公九年秦人归僖公成风之禭而成风乃僖公之母也谷梁縁此亦以仲子为惠公母殊不知此兼惠公而赗彼兼僖公之禭非云其母也左氏又以仲子子氏为一人而曰豫凶事亦非也啖氏曰诸侯母在天子寜有生归其赗乎不辩菽麦者犹不当尔况平王乎是亦非子氏也且子氏乃隐公夫人而隐公母乃声子公羊胡氏谓仲子乃桓公母其説是矣吴先生曰宰姓咺名三命例书氏书名非贬也圣人据事直书而义自见何待名宰然后为贬乎赵先生曰诸家谓尊仲子者惠公尊成风者僖公故书惠公仲子僖公成风此説亦失之凿周因仲子之丧遂兼惠公而赗秦因成风之丧遂兼僖公而禭故直书以见其非若惠公已尊仲子为夫人何以不书卒葬乎　左氏传缓且子氏未薨故名天子七月而葬同轨毕至诸侯五月同盟至大夫三月同位至士逾月外姻至赠死不及尸吊生不及哀豫凶事非礼也　公羊传宰者何官也咺者何名也曷为以官氏宰士也惠公者何隐之考也仲子者何桓之母也何以不称夫人桓未君也赗者何丧事有赗赗者盖以马乗马束帛车马曰赗货财曰赙衣被曰禭桓未君则诸侯曷为来赗之隐为桓立故以桓母之丧告于诸侯然则何言尔成公意也其言来何不及事也其言惠公仲子何兼之兼之非礼也何以不言及仲子仲子微也　谷梁传母以子氏仲子者何恵公之母孝公之妾也礼赗人之母则可赗人之妾则不可君子以其可辞受之其志不及事也赗者何也乗马曰赗衣衾曰禭贝玉曰含钱财曰赙　胡氏传上古应时称号故其名三变春秋以天自处创制立名系王于天为万世法其义备矣宰称宰咺者名也王朝公卿书官大夫书字上士中士书名下士书人咺位六卿之长而名之何也仲子惠公之妾尔以天王之尊下赗诸侯之妾是加冠于屦人道之大经拂矣天王纪法之宗也六卿纪法之守也议纪法而修诸朝廷之上则与闻其谋颁纪法而行诸邦国之间则专掌其事而承命以赗诸侯之妾是坏法乱纪自王朝始也春秋重嫡妾之分故特贬而书名以见宰之非宰矣或曰僖公之母成风亦庄公妾也其卒也王使荣叔归含且赗其葬也王使召伯来防下赗诸侯之妾而名其宰荣召何以书字而不名也于前赗仲子则名宰于后葬成风王不称天其法严矣】九月及宋人盟于宿【宋子姓公爵国在今归德府宿风姓男爵国在今东平路须城县故无盐城书及内之微者宋人亦一命之微者也宿国也宋无宿邑谷梁传误地以国宿亦预焉参盟之端见矣程子曰称及称人皆非卿也　左氏传恵公之季年败宋师于黄公立而求成焉九月及宋人盟于宿始通也　公羊传孰及之内之微者也　谷梁及者何内卑者也宋人外卑者也卑者之盟不日宿邑名也　胡氏内称及外称人皆微者其地以国宿亦与焉微者盟防不志于春秋此其志者有宿国之君也凡书盟者恶之或曰周官有司盟掌盟载之法诅祝作其词玉府共其器戎右役其事太史藏其约苏公亦曰出此三物以诅尔斯夫盟以结信出于人情先王犹不禁也而谓凡书盟者恶之可乎曰盟以结信非先王所欲而不禁逮德下衰欲禁之而不克也春秋之时防而歃血其载果掌于司盟犹不以为善也又况私相要誓慢鬼神犯刑政以成倾危之习哉今鲁旣及仪父宋人盟矣寻自叛之信安在乎凡书盟者恶之也】冬十有二月祭伯来【祭姬姓伯爵国在今汴梁路郑州管城县故祭城祭伯畿内诸侯为王卿者来来朝鲁也不书朝不成朝礼也程子曰当时诸侯不修朝觐之礼失人臣之义王所当治也祭伯为王臣不能辅正典刑而反与之交又来朝之故不与其朝以明其罪先儒有王臣无外交之説甚非也若天下有道诸侯顺轨岂有内外之限其相交好乃常礼也然委官守而逺相朝无是道地周礼所谓世相朝者谓邻国也　左氏传非王命也　公羊传祭伯者何天子之大夫也何以不称使奔也奔则曷为不言奔王者无外言奔则有外之辞也　谷梁传来者来朝也其弗谓朝何也寰内诸侯非有天子之命不得出防诸侯不正其外交故弗与朝也聘弓镞矢不出竟场束脩之肉不行竟中有至尊者不贰之也　胡氏传案左氏曰非王命也祭伯畿内诸侯为王卿士来朝于鲁而直书曰来不与其朝也人臣义无私交大夫非君命不越境所以然者杜朋党之原为后世事君而有贰心者之明戒也惟此义不行然后有借外权如缪留之语韩宣惠者交私议论如庄助之结淮南者倚疆藩为援以胁制朝廷如唐卢防之于高骈崔之于宣武昭纬之于邠岐者矣经于内巨朝聘告赴皆贬而不与正其本也岂有诬上行私自植其党之患哉】公子益师卒【公子鲁孝公子名益师公子三命例书公子某不日缺文也三传之言不同左氏公不与小敛之説尤缪程子曰诸侯之卿必受命于天子当时不复请命故诸侯之卿皆不书官不与其为卿也称公子以公子故使为卿也惟宋王者后得命官故独宋卿书官卿者佐君以治国其卒国之大事故书于此见君臣之义矣或不日因旧史也古之史记事简略日月或不备春秋因旧史有可损而不能益也　左氏传众父卒公不与小敛故不书日　公羊传何以不日逺也所见异辞所闻异辞所传闻异辞　谷梁传大夫日卒正也不日卒恶也　胡氏凡公子公孙登名于史册贵戚之卿也不书官者故侍讲程颐后皆称氏以谓不与其以公子故而自为卿也古者诸侯大夫皆命于天子卿卒必书此春秋贵大臣之意其不日公羊以为逺然公子彄逺矣而书日则非逺也谷梁以为恶然公子牙季孙意如恶矣而书日则非恶也左氏以为公不与小敛然公孙敖卒于外而公在内叔孙婼卒于内而公在外不与小敛明矣而书日左氏之説亦非也其见恩数之有厚薄欤】
　　【庚申】二年春公防戎于潜【戎氐羌之别种也今济南路济阳县有戎城葢徐州之戎也防讲好而不盟也潜杜氏曰鲁地郑氏曰庐州府治元名潜山然庐州乃舒国非鲁地也当在今安庆路潜山程子曰周室既衰四裔之国竞有散居中国者方伯大国明大义而攘斥之义也其余列国慎固封守可也若与和好以免侵暴非所谓别嫌防微乃所以容其侵轶也故春秋内外之辨尤谨公之防戎非义也　左氏修惠公之好戎请盟公辞　谷梁防者外为主焉尔知者虑义者行仁者守有此三者然后可以出防防戎危公也　胡氏戎以号举外之也天无所不覆地无所不载天子与天地参者也春秋天子之事何独外四裔乎曰中国之有外裔犹昼之有夜隂之有阳也昼短则夜长隂盛则阳衰其迭为消长常也其不容陵乱亦常也外之者亦使之各安其所也无不覆载者王徳之体内中国而外四裔者王道之用为此説者其知内外之防而明于驭戎之道也书防戎讥之也】夏五月莒人入向【莒已姓子爵国在今益都路莒州莒县莒人将卑师少也以兵抵其国都例书入向爵姓阙杜氏曰龙亢县东南有向城在今益都路沂州左氏公羊以为国谷梁以为鲁邑盖附庸也程子曰天下有遒礼乐征伐自天子出春秋之时诸侯擅相侵伐兴兵以侵伐人其罪着矣春秋直书其事而责常在被侵伐者葢彼加兵于已则当引咎或自下谕之以礼义不得免焉则固其封疆告于天子方伯若忿而与之战则以与战者为主处已絶乱之道也书莒人微者也凡将尊师众曰某帅师将尊师少曰某伐某将卑师众曰某师将卑师少曰某人不知众寡将帅名氏亦曰某人书入入其国也侵人之境且曰暴况入人国乎　左氏传莒子娶于向向姜不安莒而归夏莒人入向以姜氏还　公羊传入者何得而不居也　谷梁传入者内弗受也向我邑也】无骇帅师入极【无骇鲁大夫再命例书名帅师将尊师众也极鲁附庸小国姓爵地俱阙不可彊为之説程子曰古者卿皆命于天子春秋之时诸侯自命也赐族者则书族不书族者未赐也赐族者皆命之世为卿者也　左氏传司空无骇入极费防父胜之　公羊传无骇者何展无骇也何以不氏贬曷为贬疾始灭也始灭昉于此乎前此矣前此则曷为始乎此托始焉尔曷为托始焉尔春秋之始也此灭也其言入何内大恶讳也　谷梁传入者内弗受也极国也苟焉以入人为志者人亦入之矣不称氏者灭同姓贬也　胡氏传左氏曰莒子娶于向向姜不安莒而归莒人入向以姜氏还此所谓案也春秋书曰莒人入向此所谓防也以事言之入者造其国都以义言之入者逆而不顺莒称人小国也无骇不氏未赐族也其书帅师用大众也非王命而入人国邑逞其私意见诸侯之不臣也擅兴而征讨不加焉见天王之不君也据事直书义自见矣】秋八月庚辰公及戎盟于唐【书公及鲁为主也戎即防于潜之戎也唐杜氏曰鲁地在今济南路济州鱼台县即棠也程子曰戎猾夏而与之盟非义也左氏秋盟于唐复修戎好也　胡氏案费誓称淮夷徐戎此盖徐州之戎乆居中国在鲁】
　　【之东郊者也韩愈氏言春秋谨严君子以为深得其旨所谓谨严者何谨乎莫谨于内外之辨】
　　【矣是故成于日者必以事系日而前此盟于蔑则不日盟于宿则不日后此盟于蔑则不日盟】
　　【于石门则不日独盟于唐而书日者谨之也】九月纪履緰来逆女【纪姜】
　　【姓侯爵国在今益都路临朐县东夀光县西履緰纪大夫名也再命例书名公谷胡氏皆曰大】
　　【夫独左氏作裂繻以为卿臆説也程子曰非命卿皆书名以君命来逆夫人也在鲁故称女内】
　　【女嫁为诸侯夫人则书逆书归明重事也来逆非卿则书归而巳见其礼之薄也先儒皆谓诸】
　　【侯当亲迎亲迎者迎于所馆故有亲御授绥之礼岂有委宗庙社稷逺适他国以迎妇者乎非惟诸侯卿大夫皆然诗称文王亲迎于渭未尝出疆也左氏卿为君逆也　公羊纪履緰者何纪大夫也何以不称使婚礼不称主人然则曷称称父兄师友宋公使公孙夀来纳币则其称主人何辞穷也辞穷者何无母也然则纪有母乎曰有有则何以不称母母不通也外逆女不书此何以书讥何讥尔讥始不亲迎也始不亲迎昉于此乎前此矣前此则曷为始乎此托始焉尔曷为托始焉尔春秋之始也女曷为或称女或称妇或称夫人女在其国称女在涂称妇人国称夫人谷梁逆女亲者也使大夫非正也以国氏者为其来交接于我故君子进之也　胡氏案谷梁子逆】
　　【女亲者也使大夫非正也鲁哀公问冕而亲迎不亦重乎孔子对曰合二姓之好以为宗庙社稷主君何谓已重乎文定厥祥亲迎于渭造舟为梁不显其光则世子而亲迎也韩侯娶妻蹶父之子韩侯迎止于蹶之里则诸侯而亲迎也有夫妇然后有父子有父子然后有君臣夫妇人伦之本也逆女必亲使大夫非正也入春秋之始名宰咺归赗以讥乱法书履緰逆女以志变常众妾之分定矣大婚之礼严矣】冬十月伯姬归于纪【伯姬鲁惠公女也妇人谓嫁曰归归于纪嫁纪侯也朱子曰妇人内夫家故以嫁为归程子曰送之者虽公子公孙非卿则不书　公羊传伯姬者何内女也其言归何妇人谓嫁曰归　谷梁传礼妇人谓嫁曰归反曰来归从人者也妇人在家制于父旣嫁制于夫夫死从长子妇人不专行必有从也伯姬归于纪此其如专行之辞何也曰专非行也吾伯姬归于纪故志之也其不言使何也逆之道微无足道焉尔】纪子伯莒子盟于密【密杜氏曰莒邑今益都路密州也伯左氏作帛程子曰缺文也当云纪侯某子某伯盟于密左氏附防作帛杜氏以为裂繻之字春秋无大夫在诸侯上者公羊谷梁皆作伯据此冝为断简缺文也　左氏传鲁故也　公羊传纪子伯者何无闻焉尔　谷梁传或曰纪子伯莒子而与之盟或曰年同爵同故纪子以伯先也　胡氏传凡阙文有断以大义削之而非阙者有本据旧史因之而不能益者亦有先儒传受承误而不敢増者如隐不书即位桓不书王赗葬成风王不书天吴楚之君卒不书葬之类皆断以大义削之而非阙也甲戌己丑夏五纪子伯莒子盟于密之类或曰先儒传授承误而不敢增者也阙疑而慎言其余可矣必曲为之説则凿矣】十有二月乙卯夫人子氏薨【夫人隐公夫人也杜氏以为桓公母盖桓公母乃仲子非夫人也公羊以为隐公母然隐公母乃声子亦非夫人也冝以谷梁为是程子曰隐公夫人地薨上坠之声妇人从夫者也公在故不书葬于此见夫妇之义矣　公羊传夫人子氏者何隐公之母也何以不书葬成公意也何成乎公之意子将不终为君故母亦不终为夫人也　谷梁传夫人薨不地夫人者隐之妻也卒而不书葬矢人之义从君者也　胡氏传案谷梁子曰夫人子氏者隐之妻也卒而不书葬夫人之义从君者也邦君之妻国人称之曰小君卒则书薨以明齐也先卒则不书葬以明顺也有夫妇然侈有父子有父子然后有君巨夫妇人伦之本也入春秋之始于子氏书薨不书葬明示大伦苟知其义则夫人妇妇而家道正矣】郑人伐卫【郑人将卑师少也声罪致讨曰伐卫姬姓侯爵国在今卫辉路汲县故朝歌城程子曰卫服故不战卫服可免矣郑之擅兴戎王法所不容也　左氏传讨公孙滑之乱也　胡氏传案左氏郑共叔之乱公孙滑岀奔卫卫人为之伐郑取廪延至是郑人伐卫讨滑之乱也凡兵声罪致讨曰伐潜师入境曰侵两兵相接曰战缳其城邑曰围造其国都曰入徙其朝市曰迁毁其宗庙社稷曰灭诡道而胜之曰败悉虏而俘之曰取轻行而掩之曰袭已去而蹑之曰追聚兵而守之曰戍以弱假彊而能左右之曰以皆志其事实以明轻重内兵事败曰战书灭曰取特婉其辞为君隐也征伐天子之大权今郑无王命虽有言可执亦王法所禁况于修怨乎不书战者程氏以为卫已服也卫服则可免矣此义施于伐而不书战皆可通矣】
　　【辛酉】三年春王二月己巳日有食之【不书朔缺文也程子曰月王月也事在二月则书王二月在三月则书王三月无事则书时书首月盖有事则道在事无事则存天时王朔天时备则嵗功成王道存则人理立春秋之大义也日有食之有食之者也更不必推求何者也太阳君象也而被侵食君道所忌然有常度灾而非异也星辰陵歴亦然朱子曰歴法周天三百六十五度四分度之一左旋于地一昼一夜则其行一周而又过一度日月皆右行于天一昼一夜则日行一度月行十三度十九分度之七故日一嵗而一周天月二十九日有竒而一周天又逐及于日而与之防一嵗凡十二防方防则月光都尽而为晦已防则月光复苏而为朔朔后晦前各十五日日月相对则月光正满而为望晦朔而日月之合东西同度南北同道则月揜日而日为之食望而日月相对同度同道则月亢日而月为之食是皆有常度矣然王者修德行政用贤去奸能使阳盛足以胜隂隂衰不能侵阳则日月之行虽或当食而月常避日故其迟速高下必有参差而不正相合不正相对者所以当食而不食也若国无政不用善使臣子背君父妾妇乘其夫小人陵君子夷狄侵中国则隂盛阳微当食必食虽曰行有常度而实为非常之变矣　公羊传何以书纪异也日食则曷为或日或不日或言朔或不言朔曰某月某日朔日有食之者食正朔也其或日或不日或失之前或失之后失之前者朔在前也失之后者朔在后也　谷梁传言日不言朔食晦日也其日有食之何也吐者外壤食者内壤阙然不见其壤有食之者也有内辞也或外辞也有食之者内于日也其不言食之者何也知其不可知知也　胡氏传经书日食三十六去之千有余嵗而精歴筭者所能攷也其行有常度矣然毎食必书示后世治歴明时之法也有常度则灾而非异矣然毎食必书示后世遇灾而惧之意也日者众阳之宗人君之表而有食之灾咎象也克谨天戒则虽有其象而无其应弗克畏天灾咎之来必矣凡经所书者或妾妇乘其夫或臣子背君父或政权在臣下或外裔侵中国皆阳微隂盛之证也是故十月之交诗人以刺日有食之春秋必书以戒人君不可忽天象也】三月庚戌天王崩【周平王崩太子泄父先平王卒孙林立是为桓王程子曰崩上坠之形四海之内皆当奔赴鲁君不往恶极罪大不可胜诛不书而自见也　左氏传壬戌崩赴以庚戌故书之　公羊传何以不书天子记崩不记必其时也诸侯记卒记有天子存不得必其时也曷为或言崩或言薨天子曰崩诸侯曰薨大夫曰卒士曰不禄　谷梁传髙曰崩厚曰崩尊曰崩天子之崩以尊也其崩之何也以其在民上故崩之其不名何也大上故不名也　胡氏传崩者上坠之形春秋歴十有三王桓襄匡简景志崩志葬者赴告及鲁往防之也平惠定灵志崩不志葬者赴告虽及鲁不防也庄僖顷崩皆不志者王室不告鲁亦不往也诸侯为天王服斩衰礼当以所闻先后而奔丧今平王崩周人来赴而隐公不往是无君也其罪应诛不书而自见矣或曰万国至众也封疆至重也天王之丧不得越境以奔而修服于国卿供吊送之礼讫葬卒哭而除丧礼乎案周书康王之诰太保率西方诸侯入应门左毕公率东方诸侯入应门右再拜趋出王反丧服此奔成王之丧者安得以为修服于国而可乎故周人有丧鲁人亦有丧周人往吊谓使人可也鲁人不往谓当亲之者不可使人代也诸侯嵗时或朝觐于京师或防同于方岳或从兵革征讨之事越境逾时不以为难何独难于奔丧而薄君臣始终存殁之义哉大非先王之礼失春秋之义矣】夏四月辛卯尹氏卒【尹氏周大夫也左氏作君氏以为声子且曰为公故曰君氏若此则成风亦当书君氏疑其説谬公谷胡氏皆谓尹氏周大夫也赵氏曰公羊讥世卿之説为是程子曰尹氏王之世卿古者使以德爵以功世禄而不世官是以俊杰在位庶绩咸熙及周之衰士皆世官政由是败尹氏世为王官故其卒书曰尹氏见其世继也　左氏传君氏卒声子也不赴于诸侯不反哭于寝不祔于姑故不曰薨不称夫人故不言葬不书姓为公故曰君氏　公羊传尹氏者何天子之大夫也其称尹氏何贬曷为贬讥世卿世卿非礼也外大夫不卒此何以卒天王崩诸侯之主也　谷梁传尹氏者何也天子之大夫也外大夫不卒此何以卒之也于天子之崩为鲁主故隐而卒之　胡氏传尹氏天子大夫世执朝权为周阶乱家父所刺秉国之均不平谓何者是也因其告丧与立子朝以朝奔楚皆以氏书者志世卿非礼为后鉴也或曰世卿非礼裳裳者华何以作乎曰功臣之世世其禄世卿之官嗣其位禄以报功也故其世可延位以尊贤也故其官当择官不择人世授之柄党与旣众威福下移大奸根据而莫除人主孤立而无助国不亡幸尔春秋于周书尹氏武氏仍叔之子于鲁书季友仲遂皆志其非礼也公羊子此説必有所受矣】秋武氏子来求赙【武氏子周大夫武氏之子也书武氏与尹氏之义同赠丧以货财曰赙程子曰武氏王之卿士称武氏见其世官平王崩诸侯不供其丧故武氏遣其子征求于四国书之以见天子失道诸侯不臣之甚也　左氏传王未葬也公羊传武氏子者何天子之大夫也其称武氏子何讥何讥尔父卒子未命也何以不称使当丧未君也武氏】
　　【子来求赙何以书讥何讥尔丧事无求求赙非礼也盖通于下　谷梁传武氏子者何也天子之大夫也天子之大夫其称武氏子何也未毕丧孤未爵未爵使之非正也其不言使何也无君也归死者曰赗归生者曰赙曰归之者正也求之者非正也周虽不求鲁不可以不归鲁虽不归周不可以求之求之为言得不得未可知之辞也交讥之　胡氏傅武氏子天子之大夫何以不称使当丧未君非王命也嗣子定位于初丧其曰未君何也古者君薨谅隂百官緫已听于宰三年夫百官緫己以听则是摄行军国之事也以非王命而不称使春秋之旨微矣于以谨天下之通丧而严君臣之名分也夫赙以货财则生者所须索也君取于臣不言求而曰求赙求车求金皆着天王之失道也上失其道则下不臣矣】八月庚辰宋公和卒【宋穆公名和兄宣公之子与夷立是为殇公张氏曰卒自外録从赴也愚故谓据其来赴谦辞曰某爵某卒也程子曰吉凶庆吊讲好修睦隣国之常礼人情所当然诸侯之卒与国之大故来告则书　左氏传宋穆公疾召大司马孔父而属殇公焉曰先君舍与夷而立寡人寡人弗敢忘若以大夫之灵得保首领以没先君若问与夷其将何辞以对请子奉之以主社稷寡人虽死亦无悔焉对曰羣臣愿奉冯也公曰不可先君以寡人为贤使主社稷若弃德不让是废先君之举也岂曰能贤光昭先君之令德可不务乎吾子其无废先君之功使公子冯出居于郑八月庚辰宋穆公卒殇公即位君子曰宋宣公可谓知人矣立穆公其子飨之命以义夫商颂曰殷受命咸冝百禄是荷其是之谓乎　谷梁传诸侯日卒正也胡氏传外诸侯卒国史承告而后书圣人皆存而弗削曷为弗削春秋天子之事也古者诸侯之邦交间问殷聘而世相朝盖王事相从则有和好之情及告终易代则有吊恤之礼是诸侯所以睦隣国也周制王哭诸侯则大宗伯为上相司服为王制缌麻宰夫掌邦之吊事戒令与其币器财用是王者所以怀诸侯也凡诸侯卒皆存弗削而交隣国待诸侯之义见矣卒而或日或不日者何谨则书日慢则书时其大致然也卒而或名或不名者何防盟则名于载书聘问则名于简牍未尝防盟聘问而无所证者虽使至告丧其名亦不可得而知矣凡此类因旧史而不革者也诸侯曰薨大夫曰卒五等邦君何以书卒夫子作春秋则有革而不因者周室东迁诸侯放恣专享其国而上不请命圣人奉天讨以正王法则有贬黜之刑矣因其告丧特书曰卒不与其为诸侯也故曰知我者其惟春秋乎罪我者其惟春秋乎】冬十有二月齐侯郑伯盟于石门【齐姜姓侯爵国在今益都路临淄县石门杜氏曰齐地济南临邑县济水之门在今济南路此盖特盟也程子曰天下无王诸侯不守信义数相盟誓所以长乱也故外诸侯盟来告则书之陈氏曰书齐郑盟于石门以志诸侯之合至定公七年书齐郑盟于咸以志诸侯之散　左氏传寻卢之盟也　胡氏传夫盟防常事也何以书在春秋之乱世常事也于圣人之王法则非常也有虞氏未施信于民而民信夏后氏未施敬于民而民敬殷人作誓而民始畔周人作防而民始疑子曰大道之行与三代之英丘未之逮也而有志焉诸侯防盟来告则书而弗削者其诸以是为非常典而有志于天下为公之世乎故凡书盟者恶之也】癸未葬宋穆公【始死未諡赴以名故书名葬则举諡来告故书諡张氏曰葬自内録往防则书程子曰诸侯告丧鲁往防葬则书春秋之时皆不请而私諡称私諡所以罪其臣子也　公羊传者曷为或日或不日不及时而日渴葬也不及时而不日慢葬也过时而日隐之也过时而不日谓之不能葬也当时而不日正也当时而日危不得葬也此当时何危尔宣公谓缪公曰以吾爱与夷则不若爱女以为社稷宗庙主则与夷不若女盍终为君矣宣公死缪公立缪公逐其二子庄公冯与左师勃曰尔为吾子生毋相见死无相哭与夷复曰先君之所为不与臣国而纳国乎君者以君可以为社稷宗庙主也今君逐君之二子而将致国乎与夷此非先君之意也且使子而可逐则先君其逐臣矣缪公曰先君之不尔逐可知矣吾立乎此摄也终致国乎与夷庄公冯弑与夷故君子大居正宋之祸宣公为之也　谷梁传日葬故也危不得葬也　胡氏传外诸侯葬其事则因鲁防而书其义则圣人或存或削曷为或存或削春秋天子之事也传称诸侯五月而葬同盟至同盟谓同方岳之盟者其生讲防同之好其没有葬送之礼是诸侯所以睦隣国也案周制有职丧掌诸侯之丧礼莅其禁令序其事凡诸侯及诸臣葬于墓者则家人授之兆为之跸而均其禁是王者所以怀诸侯也外诸侯葬或存或削而交隣国待诸侯之义见矣葬而或日或不日者何备则书日略则书时其大致然也卒而或葬或不葬者何有怠于礼而不葬者有弱其君而不葬者有讨其贼而不葬者有讳其辱而不葬者有治其罪而不葬者有避其号而不葬者宋殇齐昭告乱书弑矣而经不书葬是讨其贼而不葬者也晋主夏盟在景公时告丧书日矣而经不书葬是讳其辱而不葬者也鲁宋盟防未尝不同而三世不葬是治其罪而不葬者也吴楚之君书卒者十亦有亲送于西门之外者矣而经不书葬是避其号而不葬者也怠于礼而不往弱其君而不防无其事阙其文鲁史之旧也讨其贼而不葬讳其辱而不葬治其罪而不葬避其号而不葬圣人所削春秋之法也故曰知我者其惟春秋乎罪我者其惟春秋乎】
　　【壬戌】四年春王二月莒人伐杞取牟娄【悉虏而俘例书取杞姒姓公爵夏之后也后国削弱自改伯爵又改子爵攷其始封与陈宋同当是公爵国在今汴梁路杞县牟娄杜氏曰杞邑郑氏曰杞县有娄郷程子曰诸侯土地有所受之伐其罪而专取其土恶又甚焉王法所当诛也　公羊传牟娄者何杞之邑地外取邑不书此何以书疾始取邑也　谷梁传言伐言取所恶也诸侯相伐取地于是始故谨而志之也　胡氏传取者收夺之名牟娄杞邑也声罪伐人而彊夺其土故特书曰取以着其恶或曰诸侯土地上受之天王下传之先祖所以守宗庙之典籍也圣王不作诸侯放恣彊者多兼数圻弱者曰以侵削当是时有取其故地者夫岂不可然僖公常取济西田矣我公尝取汶阳田矣亦书曰取何也苟不请于天王以正疆理而擅兵争夺虽取本邑与夺人之有者无以异春秋之义不以乱易乱故亦书曰取正其本之意也上二年莒人擅兴入向而天讨不加焉至是伐国取邑其暴益肆矣】戊申卫州吁弑其君完【州吁卫庄公庶子名也再命例书名弑朱子曰下杀上也完桓公名也内弑君则书薨不地讳国恶也外弑君则直书以罪之程子曰自古簒弑多公族盖自谓先君子孙可以为君国人亦以为然而奉之春秋于此明大义以示万世故春秋之初弑君者多不称公子公孙盖身为大恶自絶于先君矣岂复得为先君子孙也古者公族刑死则无服况弑君乎大义旣明于初矣其后弑立者皆以属称或见其以亲而宠之太过任之大重以至于乱或见其天属之亲反为冦雠立义各不同也春秋大率所书事同则辞同后人因谓之例然有事同而辞异者盖有义非可例拘也　左氏传初卫庄公娶于齐东宫得臣之妹曰庄姜羙而无子卫人所为赋硕人也又娶于陈曰厉妫生孝伯早死其娣戴妫生桓公庄姜以为已子公子州吁嬖人之子也有宠而好兵公弗禁庄姜恶之石碏諌曰臣闻爱子教之以义方弗纳于邪骄奢淫泆所自邪也四者之来宠禄过也将立州吁乃定之矣若犹未也阶之为祸夫宠而不骄骄而能降降而不憾憾而能眕者鲜矣且夫贱妨贵少陵长逺间亲新间旧小加大淫破义所谓六逆也君义臣行父慈子孝兄爱弟敬所谓六顺也去顺效逆所以速祸也君人者将祸是务去而速之无乃不可乎弗听其子厚与州吁游禁之不可桓公立乃老至是卫州吁弑桓公而自立公与宋公为防将寻宿之盟未及期卫人来告乱　公羊传曷为以国氏当国也　谷梁传大夫弑其君以国氏者嫌也弑而伐之也　胡氏传此卫公子州吁也而削其属籍特以国氏者罪庄公不待之以公子之道使预闻政事主兵权而当国也以公子之道待州吁教以义方弗纳于邪不以贱妨贵少陵长则桓公之位定矣乱何由作州吁有宠好兵而公弗禁石碏尽言极谏而公弗从是不待以公子之道使预闻政事主兵权而当国也春秋之旨在于端本清源以卫诗緑衣诸篇考之所谓前有防而不见后有贼而不知者庄公是也其不称公子而以国氏着后世为人君父者之戒尔故传有之曰为人君父而不通春秋之义者必蒙首恶之名】夏公及宋公遇于清【遇两君相见而不行朝防之礼也清杜氏曰卫地在今东昌路濮州临清县程子曰诸侯相见而不行朝防之礼如道路之相遇故书曰遇非周礼冬见曰遇之遇也胡氏谓凡书遇者恶其无人君相见之礼也盖本程子之意　公羊传遇者何不期也一君出一君要之也　谷梁传及者内为志焉尔遇者志相得也　胡氏传遇者草次之期古者遇礼不期而防以明造次亦有恭肃之心春秋书遇私为之约自比于不期而遇者直欲简其礼尔简略慢易无国君之礼则莫适主矣故志内之遇者四而皆书及若曰以此及彼然也志外之遇者三而皆以爵若曰以尊及卑然也其意以为莫适主者异于古之不期而防矣故凡书遇者皆恶其无人君相见之礼也】宋公陈侯蔡人卫人伐郑【宋公陈侯君亲将也蔡人卫人将卑师少也陈妫姓公爵后国削弱自改侯爵国在今汴梁路陈州宛丘县蔡姬姓侯爵国在今汴梁路汝寜府上蔡县宋主兵伐郑讨公子冯也程子曰宋以公子冯在郑故与诸侯伐之也搂诸侯以伐郑固为罪矣而卫弑其君天下所当诛也乃与修好而同伐人其恶甚矣　左氏传宋殇公之即位也公子冯出奔郑郑人欲纳之及卫州吁立将修先君之怨于郑而求宠于诸侯以和其民使告于宋曰君若伐郑以除君害君为主敝邑以赋与陈蔡从则卫国之愿也宋人许之于是陈蔡方睦于卫故宋公陈侯蔡人卫人伐郑围其东门五日而还公问于众仲曰卫州吁其成乎对曰臣闻以德和民不闻以乱以乱犹治丝而棼之也夫州吁阻兵而安忍阻兵无众安忍无亲众叛亲离难以济矣夫兵犹火也弗戢将自焚也夫州吁弑其君而虐用其民于是乎不务令德而欲以乱成必不免矣　胡氏传春秋之法诛首恶兴是役者首谋在卫而以宋主兵何也前书州吁弑君其罪已极至是阻兵修怨勿论可也而隣境诸侯闻卫之有大变也可但已乎田常弑简公孔子沐浴而朝告于哀公请讨之公曰告夫三子者子曰以吾从大夫之后不敢不告也之三子告不可子曰以吾从大夫之后不敢不告也然则隣有弑逆声罪赴讨虽先发而后闻可矣宋殇不恤卫有弑君之难欲定州吁而从其邪説是肆人欲灭天理非人之所为也故以宋公为首诸国为从示诛乱臣讨贼子必先治其党与之法也此义行为恶者孤矣故曰春秋成而乱臣贼子惧】秋翚帅师防宋公陈侯蔡人卫人伐郑【翚鲁公子名再命为大夫者再命例书名故不称公子宋主兵故书防伐程子曰宋虐用其民卫当诛之贼而与之同伐人其罪均矣再序四国重言其罪也左氏以为再伐妄也翚不称公子弑逆之人积其彊恶非一朝一夕辨之冝早故去其公子隐公不能辨是以为祸　左氏传秋诸侯复伐郑宋公使来乞师公辞之羽父请以师会之公弗许固请而行故书曰翚帅师疾之也诸侯之师败郑徒兵取其禾而还　公羊传翚者何公子翚也何以不称公子贬曷为贬与弑公也其与弑公奈何公子翚謟乎隐公谓隐公曰百姓安子诸侯説子盍终为君矣隐公曰否吾使修涂裘吾将老焉公子翚恐若其言闻乎桓于是谓桓曰吾为子口隐矣隐曰吾不反也桓曰然则奈何曰请作难弑隐公于钟巫之祭焉弑隐公也　谷梁传翚者何也公子翚也其不称公子何也贬之也何为贬之也与于弑公故贬也　胡氏传案左氏诸侯谋伐郑宋公使来乞师公辞之羽父请以师防之公弗许固请而行易曰履霜坚氷至履霜隂始凝也驯致其道至坚冰也臣弑其君子弑其父非一朝一夕之故其所由来者渐矣由辨之不早辨也宋人来乞师而公辞之羽父请以师防而公弗许其辞而弗许义也翚以不义彊其君固请而行无君之心兆矣夫公子公孙升为贵戚之卿者其植根胶固难御于异姓之卿况翚已使主兵而方命乎隐公不能辨之于早罢其兵权犹使之帅师也是以及钟巫之祸春秋于此去其公子以谨履霜之戒春秋立义至精词极简严而不赘若曰翚帅师防伐郑岂不白乎再序四国何其词费不惮烦也言之重词之复其中必有大美恶焉四国合党翚复防师同伐无罪之邦欲定弑君之贼恶之极也言之不足而再言圣人之情见矣天地造物化工运其神春秋讨贼圣笔写其意再序四国而诛讨乱臣之法严矣】九月卫人杀州吁于濮【卫人卫国之人也杀州吁讨其弑君也濮杜氏曰陈地水名郑氏曰濮水在曹卫之间程子曰称卫人众词也举国杀之也　左氏传州吁未能和其民厚问定君于石子石子曰王觐为可曰何以得觐曰陈桓公方有宠于王陈卫方睦若朝陈使请必可得也厚从州吁如陈石碏使告于陈曰卫国小老夫耄矣无能为也此二人者实弑寡君敢即圗之陈人执之而请涖于卫九月卫人使右宰丑涖杀州吁于濮石碏使其宰獳羊肩涖杀石厚于陈君子曰石碏纯臣也恶州吁而厚与焉大义灭亲其是之谓乎　公羊传其称人何讨贼之辞也　谷梁传称人以杀杀有罪也祝吁之挈失嫌也其月谨之也于濮者讥失贼也　胡氏传伐郑称人责辞也杀州吁称人众词也知然者伐郑之役公孙文仲为主将而变文称人则是指国人听州吁号令从文仲而南行者也故曰责词其杀州吁则石碏谋之而使右宰丑涖也变文称人则是人皆有欲讨贼之心亦夫人之所得讨也故曰众词公羊子曰称人者何讨贼之词也其义是矣于濮者闵卫国之人着诸侯之罪也卫人失赋而曰着诸侯之罪何也夫州吁二月弑君而不能即讨者縁四国连兵欲定其位故乆然后能杀之于濮尔非诸侯之罪而何夫以讨贼许众人而以失赋罪隣国与贼者寡矣故曰春秋成而乱臣贼子惧】冬十有二月卫人立晋【晋卫庄公子名桓公弟也卫人立之是为宣公程子曰诸侯之立必受命于天子当时虽不受命于天子犹受命于先君卫人以晋乃公子也可以立故立之春秋所不与也虽先君子孙不由天子与先君之命不可立　左氏传卫人逆公子晋于邢宣公即位书曰卫人立晋众也　公羊传晋者何公子晋也立者何立者不冝立也其称人何众立之之辞也然则孰立之石碏立之石碏立之则其称人何众之所欲立也众虽欲立之其立之非也　谷梁传卫人者众词也立者不冝立者也晋之名恶也其称人以立之何也得众也得众则是贤也贤则其曰不冝立何也春秋之义诸侯与立而不与贤也　胡氏传人众词立者不冝立也晋虽诸侯之子内不承国于先君上不禀命于天子众谓冝立而遂自立焉可乎故春秋于卫人特书曰立所以着擅置其君之罪于晋絶其公子所以明专有其国之非以此垂法而父子君臣之义明矣未有为子而不受之父也未有为诸侯而不受之王也癸亥】五年春公矢鱼于棠【矢当作观三传皆曰观棠即唐也今济寜路济州鱼台县有观鱼台程子曰诸侯非王事民事不逺出逺出观鱼非道也　左氏传臧僖伯諌曰凡物不足以讲大事其材不足以备器用则君不举焉君将纳民于轨物者也故讲事以度轨量谓之轨取材以章物采谓之物不轨不物谓之乱政乱政亟行所以败也故春搜夏苖秋狝冬狩皆于农隙以讲事也三年而治兵入而振旅归而饮至以数军实昭文章明贵贱辨等列顺少长习威仪也鸟兽之肉不登于爼皮革齿牙骨角毛羽不登于器则公不射古之制也若夫山林川泽之实器用之资皁之事官司之守非君所及也公曰吾将略地焉遂往陈鱼而观之僖伯称疾不从书曰公矢鱼于棠非礼也且言逺地也　公羊传何以书讥何讥尔逺也公曷为逺而观鱼登来之也百金之鱼公张之登来之者何美大之之辞也棠者何济上之邑也　谷梁传常事曰视非常曰观礼尊不亲小事卑不尸大功鱼卑者之事也公观之非正也　胡氏传齐景公问于晏子吾欲观于转附朝舞遵海而南放于琅琊吾何修而可以比于先王观也对曰天子适诸侯曰廵狩廵所守也诸侯朝于天子曰述职述所职也无非事者春省耕而补不足秋省敛而助不给是故诸侯非王事则不出非民事则不出今隐公慢弃国政逺事逸游僖伯之忠言不见纳亦已矣又从而为之辞是纵欲而不能自克之以礼也能无钟巫之及乎特书观鱼讥之也】夏四月葬卫桓公【卫桓公遇弑至是十四月而后葬程子曰卫乱是以缓称桓公见国人私諡也鲁往防故书送终大事也必就正寝不没于妇人之手曽子易箦而没岂苟然乎死而加之不正之諡知忠孝者肯为乎　左氏传卫乱是以缓　谷梁传月葬故也　胡氏传卫乱是以缓鲁往防故书圣人存而弗削者弑逆之贼讨矣諡者行之迹所以纪实德垂劝戒也名之曰幽厉虽孝子慈孙百世不能改失位而见弑何以为桓列爵惟五皆王命也卫本侯爵何以称公见臣子不请于王而私自諡尔程氏曰送终大事也必于正寝而不没于妇人之手岂苟然乎死而加之不正之諡知忠孝者不忍为也春秋于邦君薨正以王法而书卒至于葬则从其私諡而称公或革或因前以贬不臣顺之诸疾后以罪不忠孝之臣子词显而义微皆所以遏人欲存天理大居正也】秋卫师入郕【郕姬姓伯爵国在今济寜路单州任城县卫师将卑师众也程子曰卫晋乘乱得立不思安国保民之道以尊王为先居丧为重乃兴戎修怨入人之国书其失道也　左氏传卫之乱也郕人侵卫故卫师入郕　公羊传曷为或言率师或不言率师将尊师众称某率师将尊师少称将将卑师众称师将卑师少称人君将不言率师书其重者也　谷梁传入者内弗受也郕国也将卑师众曰师　胡氏传称师者纪其用众而立义不同有矜其盛而称师者如齐师宋师曹师城邢之类是也有着其暴而称师者楚灭陈蔡公子弃疾主兵而曰楚师之类是也有恶其无名不义而称师者次于郎以俟陈蔡及齐围郕之类是也卫宣继州吁暴乱之后不施德政固本恤民而毒众临戎入人之国失君道矣书卫师入郕着其暴也】九月考仲子之宫初献六羽【考始成而祭也仲子惠公妾桓公母也非夫人故不祔庙而别祀初始也六羽六佾也妇人无武功故献羽而不舞于朱子曰佾舞列也天子八诸侯六大夫四士二程子曰诸侯无再娶仲子不得为夫人春秋之初尚以为疑故别宫以祀之考始成而祀也书之以见非礼成王赐鲁用天子礼乐祀周公后世遂羣庙皆用仲子别宫故不敢同羣庙而用六羽也书初献见前此用八之僭也仲尼以鲁之郊禘为周公之道衰用天子之礼乐祀周公成王之过也　左氏传将万焉公问羽数于众仲对曰天子用八诸侯用六大夫四士二夫舞所以节八音而行八风故自八以下公从之于是初献六羽始用六佾也　公羊传考宫者何考犹入室也始祭仲子也桓未君则曷为祭仲子隐为桓立故为桓祭其母也然则何言尔成公意也初献六羽初者何始也六羽者何舞也初献六羽何以书讥何讥尔讥始僭诸公也六羽之为僭奈何天子八佾诸公六诸侯四诸公者何诸侯者何天子三公称公王者之后称公其余大国称侯小国称伯子男天子三公者何天子之相也天子之相则何以三自陜而东者周公主之自陜而西者召公主之一相处乎内始僭诸公昉于此乎前此矣前此则曷为始乎此僭诸公犹可言也僭天子不可言也　谷梁传考者何也考者成之也成之为夫人也礼庶子为君为其母筑宫使公子主其祭也于子祭于孙止仲子者惠公之母隐孙而修之非隐也初献六羽初始也谷梁子曰舞夏天子八佾诸公六佾诸侯四佾初献六羽始僭乐矣尸子曰舞夏自天子至诸侯皆用八佾初献六羽始厉乐矣　胡氏传考者始成而祀也其称仲子者惠公欲以爱妾为夫人隐公欲以庶弟为嫡子圣人以为诸侯不再娶于礼无二适孟子入惠公之庙仲子无祭享之所为别立宫以祀之非礼也故因其来赗而正名之曰仲子之赗因其考宫而正名之曰仲子之宫而夫人众妾之分定矣隐公摄让之实辨矣桓公簒弑之罪昭矣存则以氏系姓以姓系号没则以諡系号以姓系諡者夫人也存不称号没不称諡单举姓字者妾也凡宫庙非志灾失礼则不书初献六羽者始用六佾也不谓之佾而曰羽者佾干羽之总称也羽以象文德干以象武功妇人无武事则独奏文乐故谓之羽而不曰佾也初者事之始鲁僭天子之礼乐旧矣是成王过赐而伯禽受之非也用于大庙以祀周公已为非礼其后羣公皆僭用焉仲子以别宫故不敢同羣庙而降用六羽书初献者明前此用八之僭也诸侯僭于上大夫僭于下故其末流季氏八佾舞于庭而三家者以雍彻上下无复辨矣圣人因事而书所以正天下之大典】邾人郑人伐宋【邾人郑人将卑师少也邾主兵故先郑程子曰宋人取邾田邾人告于郑曰请君释恨于宋敝邑为道先邾人邾为主也　左氏传宋人取邾田邾人告于郑曰谓君释憾于宋敝邑为道郑人以王师防之伐宋入其郛以报东门之役宋人使来告命公闻其入郛也将救之问于使者曰师何及对曰未及国公怒乃止辞使者曰君命寡人同恤社稷之难今问诸使者曰师未及国非寡人之所敢知也　胡氏传案左氏宋人取邾田邾人告于郑曰请君释憾于宋敝邑为道则主兵者邾也故虽附庸小国而序乎郑之上凡班序上下以国之小大从礼之常也而盟防征伐以主者先因事之变也然则卫州吁告于宋以伐郑事与此同而圣人以宋为主者何此春秋拨乱之大法也凡诛乱臣讨贼子必深絶其党】螟【虫食苗心者曰螟盖蝗之属也害稼为灾故书程子曰书螟书螽皆为灾也国之大事故书　公羊传何以书记灾也　谷梁传虫灾也甚则月不甚则时　胡氏传虫食苗心曰螟食叶曰螣食节曰贼食根曰蟊国以民为本民以食为先诗云螟螣害稼也春秋书螟记灾也圣人以是为国之大事也故书而近世王安石乃称为人牧者不必论奏灾伤之事亦独何哉甚矣其不讲于圣人之经以欺当年而误天下与来世也】冬十有二月辛巳公子彄卒【鲁孝公子名彄諡僖伯后为臧氏即臧僖伯也　左氏传臧僖伯卒公曰叔父有憾于寡人寡人弗敢忘葬之加一等　谷梁传隐不爵命大夫其曰公子彄何也先君之大夫也　胡氏传案左氏臧僖伯卒公曰叔父有憾于寡人寡人弗敢忘葬之加一等以公羊三世考之则所传闻之世也而书日见恩礼之厚明矣公将如棠观鱼者僖伯谏而不听则称疾不从可谓忠臣矣葬之加一等夫是之谓称然隐公不敢忘其忠而不能听其言与郭公善善而不能用至于亡国一也其及冝矣】宋人伐郑围长葛【围者以兵缳其城邑也长葛郑邑今汴梁路许州长葛县报复之师也程子曰伐国而围邑肆其暴也　左氏传以报入郛之役也　公羊传邑不言围此其言围何彊也　谷梁传伐国不言围邑此言围何也乆之也伐不逾时战不逐奔诛不塡服苞人民殴牛马曰侵斩树木壊宫室曰伐　胡氏传围者缳其城邑絶其往来之使禁其樵采之途城守不下至于经年而不觧诛乱臣讨贼子可也长葛郑邑何罪乎书围于此而书取于后宋人之恶彰矣】
　　【甲子】六年春郑人来渝平【郑人一命之微者也赵先生曰渝变也渝平变仇而更和平也隐公为太子时与郑战于狐壤为郑所获四年与宋卫同伐郑则是与郑为仇也而五年郑伐宋入郛宋来求救行人失辞公怒遂不出师郑因而来通好释怨至八年而归祊十年遂防齐郑伐宋若曰絶交则二年之问何以又来归祊乎公谷渝作输胡氏亦然程子曰鲁与奠修旧好旣而迫于宋卫遂与之同伐郑故郑来絶交渝平变其平也匹夫且不肯失信于人为国君而负约可羞之甚也　左氏传更成也　公羊传翰平者何输平犹堕成也何言乎堕成败其成也曰吾成败矣吾与郑人未有成也吾与郑人则曷为末有成狐壤之战隐公获焉然则何以不言战讳获也　谷梁传输者堕也平之为言以道成也来输平者不果成也　胡氏传输者纳也平者成也郑人曷为纳成于鲁以利相结解怨释仇离宋鲁之党也公之未立与郑人战于狐壤止焉元年及宋盟于宿四年遇于清其秋防师伐郑即宋鲁为党与郑有旧怨明矣五年郑人伐宋入其郛宋来告命鲁欲救之使者失词公怒而止其冬宋人伐郑围长葛郑伯知其适有用间可乗之隙也是以来纳成耳然则善之乎曰平者解怨释仇固所善也输平者以利相结则贬矣曷为知其相结之以利也后此郑伯使宛来归祊而鲁入其地防郑人伐宋得郜及防而鲁又取其二邑是知输平者以利相结乃贬之也诸侯修睦以蕃王室所主者义尔苟为以利使为臣者怀利以事其君为人子者怀利以事其父为人弟者怀利以事其兄诸侯必曰何以利吾国大夫必曰何以利吾家士庶人必曰何以利吾身上下交征利不至于簒弑夺攘则不厌矣故特称输平以明有国者必正其义不谋其利杜亡国败家之本也】夏五月辛酉公防齐侯盟于艾【艾杜氏曰齐地今益都路寜海州牟平县有艾山书防盟齐为主也程子曰始平于齐也　左氏传始平于齐也】秋七月【程子曰虽无事必书首月以备四时而成嵗月　胡氏传四徳备而后为干故易曰乾元亨利贞一德不备则乾道熄矣四时具而后成嵗故春秋虽无事首时过则书一时不具则嵗功亏矣既书时又书月者时天时也月王月也书时又书月见天人之理合也易不云乎君子行此四德者故曰乾元亨利贞若夫上下异致天人殊观圣学不传而春秋之义隐矣】冬宋人取长葛【程子曰宋人之围长葛嵗且周矣其虐民无道之甚而天子弗治方伯弗征郑视其民之困危而不能保有赴诉卒丧其邑皆罪也宋之彊取不可胜诛矣　公羊传外取邑不书此何以书乆也谷梁传外取邑不志此其志何也乆之也胡氏宋人恃彊围邑乆役大众取非所有其罪着矣在王朝不能施九伐之威在列国不能修连帅之职郑人土地天子所命先君所受不能保有而失之也是上无天王下无方伯而郑亦无君也宋人彊取以王法言不可胜诛以天理言不善之积着矣初穆公属国于与夷使其子冯出居于郑殇公旣立忌冯而伐郑不亦逆天理乎春秋序宋主兵以殇公之罪重也明年郑人报宋序邾为首以郑伯之罪轻也至是宋又举兵伐郑而围其邑肆行暴虐不善之积已着而不可解矣其见弑于乱臣岂一朝一夕之故哉凡此类皆直书于防案其行事而善恶之应可攷而知天理之不诬者也】
　　【乙丑】七年春王三月叔姬归于纪【叔姬鲁女伯姬之媵也故不书逆程子曰伯姬为纪侯夫人叔姬其娣也待年于家今始归娣归不书今书之悯其无终也　谷梁传其不言逆何也逆之道微无足道焉尔　胡氏传叔姬伯姬之娣非夫人也则何以书古者诸侯一娶九女必格之同时者所以定名分窒乱源也今叔姬待年于宗国不与嫡俱行则非礼之常所以书也眉山苏辙以谓书叔姬贤之也若贤不得书必贵而后书则是以位而蔑德也小国无大夫至于接我则书是位不可以废事也位不可以废事而独可以废贤乎如叔姬不归宗国而归于酅以全妇道贤可知矣贤而得书亦春秋之法也】滕侯卒【滕姬姓侯爵后国削弱自改子爵国在今益都路滕州不书日不书名阙文也书卒不书葬来赴而鲁不防葬也程子曰不名史阙也　左氏传不书名未同盟也凡诸侯同盟于是称名故薨则赴以名告终嗣也以继好息民谓之礼经　公羊传何以不名微国也微国则其称侯何不嫌也春秋贵贱不嫌同号美恶不嫌同辞谷梁传滕侯无名少曰世子长曰君狄道也其不正者名也胡氏传滕侯书卒何以不葬怠于礼弱其君而不葬者滕侯宿男之类是已古者交有常制不以国之彊弱而有谨慢也不以情之踈宻而有厚薄也春秋之时则异于是晋北国也楚南郊也地非同盟而亲往俟其滕邻境也宿同盟也讣告虽及而曽不之恤岂非以其壤地小乎怠于礼而不往弱其君而不防无其事而阙其文此鲁史之旧也圣人无加损焉存其卒阙其葬义自见矣卒自外録不卒非外也葬自内録不葬非内也】夏城中丘【城完修旧城也中丘杜氏曰鲁地今益都路密州安丘县程子曰为民立君所以养之也养民之道在爱其力民力足则生养遂生养遂则教化行而风俗美故为政以民力为重也春秋凡用民力必书其所兴作不时害义固为罪也虽时且义必书见劳民为重事也后之人君知此义则知慎重于用民力矣然有用民刀之大而不书者为教之意深矣僖公修泮宫复閟宫非不用民力也然而不书二者复古兴废之大事为国之先务如是而用民乃所当用也人君知此义则知为政之先后轻重矣凡书城者完旧也书筑者创始也书城中丘使民不以时非人君之用心也后仿此　左氏传书不时也　公羊传中丘者何内之邑也城中　何以书以重书也　谷梁传城为保民为之也民众城小则益城益城无极凡城之志皆讥也胡氏传程氏曰为民立君所以养之也养民之道在爱其力民力足则生养遂教化行风俗美故为政以民力为重也春秋凡用民必书其所兴作不时害义固为罪矣虽时且义亦书见劳民为重事也人君而知此义则知慎重于用民力矣凡书城者完旧也书筑者创始也城中　使民不以时非人君之心也】齐侯使其弟年来聘【年齐僖公弟夷仲年也未命例书弟来聘以币通好于鲁也程子曰凡不称公子而称弟者或责其失兄弟之义或罪其以弟之爱而宠任之过也左氏公羊传皆曰年齐僖公之母弟先儒母弟之説盖縁礼文有立嫡子同母弟之説其曰同母弟盖谓嫡尔非以同母为加亲也若以同母为加亲是不知人理近于禽道也天下不明斯义也乆矣僖公爱年其子尚礼秩如嫡卒致簒弑之祸书弟见其以弟之爱而宠任之过也左氏传结艾之盟也　公羊传其称弟何母弟称弟母兄称兄　谷梁传诸侯之尊弟兄不得以属通其弟云者以其来接于我举其贵者也　胡氏传兄弟先公之子不称公子贬也书盟书帅师而称兄弟者罪其有宠爱之私书出奔书归而称兄弟者责其薄友爱之义攷于事而春秋之情可见矣年者齐僖公母弟也程氏谓先儒説母弟者盖縁礼有立嫡子同母弟之文其曰同母盖为嫡尔非以为加亲也此义不明乆矣僖公私其同母宠爱异于他弟施及其子犹与适等而襄公绌之遂成簒弑之祸故圣人于年来聘特变文书弟以示贬焉郑语来盟黒背帅师皆罪其私也书云于弟弗念天显乃弗克恭厥兄兄亦不念鞠子哀大不友于弟天惟与我民大泯乱陈光奔楚而称弟不念鞠子哀矣盗杀卫絷而称兄其亦不念天显矣秦鍼宋辰皆责其薄也仁人于兄弟絶偏系之私笃友恭之义人伦正而天理存其春秋以训天下与来世之义也】秋公伐邾【为宋讨也君亲将例书爵程子曰案左氏传为宋讨也擅兴甲兵为人而伐人非义之甚也　左氏传为宋讨也　胡氏传奉辞致讨曰伐案左氏公伐邾为宋讨也宋人先取邾田故邾人入于郛鲁与仪父则元年盟于昧矣邾人何罪可声特托为辞説以伐之尔经之书伐非主兵者皆有言可执见伐者皆有罪可讨也传曰欲加之罪何患无辞鲁为宋讨非义甚矣而称伐邾所谓欲加之罪者也而不知渝昧之盟不待贬而自见矣】冬天王使凡伯来聘戎伐凡伯于楚丘以归【天王周桓王也来聘以币贶于鲁也凡姬姓伯爵国在今卫辉路新郷县凡伯诸侯为王朝卿士者也戎陆浑之戎也地在今河南府路洛川县陆浑山楚丘杜氏曰卫地今东昌路曹州楚丘县左氏公羊皆曰戎执凡伯独谷梁以卫为戎啖氏曰若卫实执天子之使而改曰戎是为卫掩恶也冝以左氏公羊为是程子曰周礼时聘以结诸侯之好诸侯不修臣职而聘之非王体也楚丘卫地伐见其以众天子之使道由于卫而戎得以众伐之卫不能救其罪可知言以归则非执而凡伯亦有失节之罪也　左氏传初戎朝于周发币于公卿凡伯弗賔冬王使凡伯来聘还戎伐之于楚丘以归　公羊传凡伯者何天子之大夫也此聘也其言伐之何执之也执之则其言伐之何大之也曷为大之不与外裔之执中国也其地何大之也谷梁传凡伯者何也天子之大夫也国而曰伐此一人而曰伐何也大天子之命也戎者卫也戎卫者为其伐】
　　【天子之使贬而戎之也楚丘卫之邑也以归犹愈乎执也　胡氏传国而曰伐此一人而曰伐见其以徒众也楚丘卫地以归易词也于楚丘者罪卫不救王臣之患以归者罪凡伯失节不能死于位也周之秩官敌国賔至关尹以告候人为导司徒具徒司冦诘奸佃人积薪火师监燎其贵国之賔至则以班加一等益防至于王吏则皆官正涖事今凡伯承王命以为过賔于卫而戎得伐之以归是蔑先王之官而无君父也故旄丘録于国风见卫不能修方伯之职也戎伐凡伯于楚丘以归见卫不救王臣之患也为狄所灭则有由矣丙寅】八年春宋公卫侯遇于垂【遇无诸侯相见之礼也垂杜氏曰卫地太丘也今东昌路曹州济隂县有垂亭　左氏传齐侯将平宋卫有防期宋公以币请于卫请先相见卫侯许之故遇于太丘　谷梁传不期而防曰遇遇者志相得也】三月郑伯使宛来归祊庚寅我入祊【宛郑大夫名再命例书名祊郑朝宿之邑今益都路沂州费县也古费废城在县西北来归祊以祊与鲁也郑盖欲以祊易许而鲁受之圣人以鲁受之不顺故特书入程子曰鲁有朝宿之邑在王畿之内曰许郑有朝宿之邑近于鲁曰祊时王政不修天子不廵狩鲁亦不朝郑欲以祊易许田各取其近者故使宛来归祊始以祊归鲁未言易也朝宿之邑先祖受之于先王岂可相易也郑来归而鲁受之其罪均也入者内弗受也义不可而彊入之也　左氏传郑伯请释泰山之祀而祀周公以泰山之祊易许田三月郑伯使宛来归祊不祀泰山也　公羊传宛者何郑之微者也邴者何郑汤沭之邑也天子有事于泰山诸侯皆从泰山之下诸侯皆有汤沐之邑焉其言入何难也其日何难也其言我何言我者非独我也齐亦欲之　谷梁传名宛所以贬郑伯恶与地也入者内弗受也日入恶入者也邴者郑伯所受命于天子而祭泰山之邑也　胡氏传郑伯欲以泰山之祊易许田前此来输平者以言请之矣未入地也至是来归祊者其地旣输矣未易许也周制六年五服一朝故于天子之郊有朝宿之地又六年王乃时廵诸侯各朝于方岳故于泰山之旁有汤沭之邑诸侯于王畿之内方岳之下皆有是乎成王以周公有大勲劳故特赐之许田为朝宿之地如皆有焉尽天子之郊不足为其地矣宣王以郑伯母弟懿亲故特赐之祊田为汤沐之邑如皆有焉尽泰山之旁不足为其邑矣祊近于鲁许隣于郑各以其近者相易何以不可乎用是见郑有无君之心而谓天王不复能廵狩矣用是见郑有无亲之心而敢与人以先祖所受之邑矣其言我入祊者祊非我有也入者不顺之词义不可而彊入之也】夏六月己亥蔡侯考父卒【蔡宣公名考父子封人立是为桓公　谷梁传诸侯日卒正也】辛亥宿男卒【同盟故来赴不名缺文也元年及宋人盟而谷梁以为未能同盟误矣　谷梁传宿微国也未能同盟故男卒也　胡氏传天王崩告于诸侯则不名诸侯薨以名赴而自别于太上礼也古者死而不諡不以名为讳周人以諡易名于是乎有讳礼故君薨赴于他国则曰寡君不禄敢告执事春秋之时遵用此礼凡赴者皆不以名矣经书其终虽五霸彊国齐桓晋文之盛莫不以名者是仲尼笔之也赴不以名而书其名者与鲁通也已通而不名者旧史失之尔未通而名者有所证矣故传此义者记于礼篇曰诸侯不生名夫生则不名死则名之别于太上示君臣尊卑之等盖礼之中也诸侯薨赴不以名而仲尼革之必以名书变周制矣春秋鲁史圣人修之也而孟子谓之作以此类也】秋七月庚午宋公齐侯卫侯盟于瓦屋【宋主盟故先序参盟始于此瓦屋杜氏曰周地今东昌路博平县程子曰宋为主也盟与郑絶也　左氏传以释东门之役礼也齐侯使来告成三国公使众仲对曰君释三国之图以鸠其民君之惠也寡君闻命矣敢不承受君之明徳　谷梁传外盟不日此其日何也诸侯之参盟于是始故谨而日之也诰誓不及五帝盟诅不及三王交质子不及二伯　胡氏传程氏曰宋为主盟与郑絶也大道隐而家天下然后有诰誓忠信薄而人心疑然后有诅盟盟诅烦而约剂乱然后有交质子至是倾危之俗成民不立矣春秋革薄从忠于参盟书日谨其始也周官设司盟掌盟载之法凡邦国有疑则请盟于防同听命于天子亦圣人待衰世之意尔德又下衰诸侯放恣其屡盟也不待防同其私约也不繇天子口血未干而渝盟者有矣其末至于交质子犹有不信者焉春秋谨参盟善胥命美萧鱼之防以信待人而不疑也盖有志于天下为公之世凡此类亦变周制矣】八月葬蔡宣公【程子曰速也诸侯五月而葬不及期简也　公羊传卒何以名而葬不名卒从正而葬从主人卒何以日而葬不日卒赴而葬不告　谷梁传月葬故也】九月辛卯公及莒人盟于浮来【称及内为主也莒人微者也浮来杜氏曰纪地东筦县有包来山在今益都路沂州程子曰隣国之交讲好修睦可也安用盟为公屈已与臣盟义非安也　左氏传以成纪好也　公羊传公曷为与微者盟称人则从不疑也谷梁传可言公及人不可言公及大夫　胡氏传莒小国人微者而公与之盟故特言及以讥失礼且明非大夫之罪也易曰谦尊而光卑而不可逾隐公可谓谦矣何以讥之为失礼曰谦亨君子以裒多益寡称物平施屈千乗之尊下与小国之大夫盟岂称物平施之谓乎太卑而可逾非谦德矣】螟【虫为灾也国以民为本民以食为天虫害稼则民将缺食矣此国之大故也凡螟螣螽蠡皆害稼者也故悉书之程子曰民以食为命故有灾必书】冬十有二月无骇卒【无骇鲁公子为大夫者也再命例书名胡氏以为未赐族非也柔挟溺之类皆再命者也　左氏传羽父请諡与族公问族于众仲众仲对曰天子建德因生以赐姓胙之土而命之氏诸侯以字为諡因以为族官有世功则有官族邑亦如之公命以字为展氏　公羊传此展无骇也何以不氏疾始灭也故终其身不氏　谷梁传无骇之名未有闻焉或曰隐不爵大夫也或説曰故贬之也　胡氏传无骇书名未赐族也诸侯之子为大夫则称公子其孙也而为大夫则称公孙公孙之子与异姓之臣未赐族而身为大夫则称名无骇侠之类是也已赐族而使之世为大夫则称族如仲孙叔孙季孙之类是也古者置卿必求贤德不以世官春秋之初犹为近古故无骇与侠皆书名尔其后官人以世无不赐之族或以字或以諡或以官或以邑而先王之礼亡矣至于三家专鲁六卿分晋诸侯失国出奔者相继职此由也案礼天子寰内诸侯世其禄而不嗣然则诸侯所置大夫嗣其位而不易岂礼也哉观春秋所书而是非之迹着矣治乱之效明矣】
　　【丁卯】九年春天王使南季来聘【南氏季字周大夫也王朝大夫例书字程子曰周礼大行人时聘以结诸侯之好王法之行时加聘问以襃抚诸侯乃常礼也春秋之时诸侯不修臣职朝觐之礼废絶王法所当治也不能正典刑而反聘之又不见答失道甚矣　谷梁传南氏姓也季字也聘问也聘诸侯非正也　胡氏传案周礼行人王者待诸侯有时聘以结好间问以谕志而谷梁子何以独言聘诸侯非正也古者诸侯于天子比年一小聘三年一大聘五年一朝天子于诸侯不可以若是恝故亦有聘问之礼焉隐公即位九年于此而史防不书遣使如周则是未尝聘也亦不书公如京师则是未尝朝也一不朝则贬其爵再不朝则削其地如隐公者鱼爵削地可也刑则不举遣使聘焉其斯以为不正乎经书公如京师者一朝于王所者二卿大夫如京师者五举鲁一国则天下诸侯怠慢不臣可知矣书天王来聘者七锡命者三赗葬者四则问于他邦及齐晋秦楚之大国又可知矣王之不王如此征伐安得不自诸侯出乎诸侯之不臣如此政事安得不自大夫出乎君臣上下之分易矣陪臣执国命夷狄制诸夏矣其原皆自天王失威福之柄也春秋于此盖有不得已焉尔矣】三月癸酉大雨震电庚辰大雨雪【大雨非常也震雷也电雷之光也大雨雪亦非常也旣雷电大雨矣又复大雨雪此八日之间隂阳失节书之以纪异朱子曰隂气凝聚在内者不得出则奋击而为雷伤气伏隂之内不得出则爆开而为电隂阳蒸鬰而成雨阳和隂则为雪也程子曰隂阳运动有常而无忒凡失其度皆人为感之也故春秋灾异必书汉儒传其説而不达其理故所言多妄三月大雨震电不时灾也大雨雪非常为大亦灾也　左氏传大雨霖以震书始也大雨雪亦如之书时失也凡雨自三日以往为霖平地尺为大雪　公羊传大雨震电何以书记异也何异尔不时也大雨雪何以书记异也何异尔俶甚也　谷梁传震雷也电霆也大雨雪志防数也八日之间再有大变隂阳错行故谨而日之也雨月志正也　胡氏传震电者阳精之发雨雪者隂气之凝周三月夏之正月也雷未可以出电未可以见而大震电此阳失节也雷已出电已见则雪不当复降而大雨雪此隂气纵也夫隂阳运动有常而无忒凡失其度人为感之也今阳失节而隂气緃公子翚之防兆矣钟巫之难萌矣春秋灾异必书虽不言其事应而事应具存惟明于天人相感之际响应之理则见圣人所书之意矣】挟卒【挟鲁大夫名也再命例书名与无骇柔溺同不日缺文也　公羊传侠者何吾大夫之未命者也　谷梁传侠者所侠也弗大夫者隐不爵大夫也隐之不爵大夫何也曰不成为君也】夏城郎【郎杜氏曰鲁地今济寜路钜野县程子曰不时也左氏传书不时也　胡氏传城者御暴保民之所而城有制役有时大都不过三国之一邑无百雉之城制也鲁尝城费城郈其后复堕焉则越礼而非制矣凡土功龙见而戒事火见而致用水昏正而栽日至而毕时也隐公城中丘城郎而皆以夏则妨农务而非时矣城不逾制役不违时又当分财用平板榦称畚筑程土物议逺迩略基址揣厚薄仞沟洫具糇粮度有司量功命日不愆于素然后为之可也况失其时制妄兴大作无爱养斯民之意者其罪之轻重见矣】秋七月【无事例书时书首月　谷梁传无事焉何以书不遗时也】冬公防齐侯于防【防杜氏曰鲁地今益都路沂州费县防田也　左氏传谋伐宋也　谷梁传防者外为主焉尔　胡氏传周官行人曰时防以发四方之禁此谓非时而合诸侯以禁止天下之不义也列国何为有此名凡书防皆讥也谓非王事相防聚尔左氏称宋公不王郑伯以王命讨之使来告命防于防谋伐宋也于中丘为师期也亦谓之非王事可乎曰以王命讨宋而听征讨之禁于王都虽召陵之举不是及矣始则私相防为谋于防中则私相盟为师期于邓终则乗败人而深为利以取二邑归诸已奉王命讨不庭者果如是乎经之书防书伐而不异其文以此】
　　【戊辰】十年春王二月公防齐侯郑伯于中丘【左氏传为师期】夏翚帅师防齐人郑人伐宋【赵先生曰羽父专帅师泉至于再其无君之心所由来者渐矣程子曰三国先遣师致伐齐郑称人非卿也　左氏传夏五月羽父先防齐侯郑伯伐宋　公羊传此公子翚也何以不穪公子贬曷为贬隐之罪人也故终隐之篇贬也　胡氏传翚不氏先期也始而防宋以伐郑固请而行今而防郑以伐宋先期而往不待钟巫之变知其有无君之心矣夫乱臣赋子积其彊恶非一朝一夕之故及权势巳成威行中外虽欲制之其将能乎故去其公子以戒兵柄下移制之于未乱也】六月壬戌公败宋师于菅卒禾取郜辛已取防【败竒诈以取胜也宋师将卑师众也菅杜氏曰宋地今河南府路归德府睢阳县取悉虏而俘之也郜宋邑今东昌路曹州城武县南郜城也防亦宋邑今益都路潍州昌邑县西防城也程子曰不言战而言败败之者为主彼与战而此败之也取二邑而有之盗也　左氏传君子谓郑庄公于是乎可谓正矣以王命讨不庭不贪其土以劳王爵正之体也　公羊傅取邑不日此何以日一月而再取也何言乎一月而再取甚之也内大恶讳此其言甚之何春秋録内而略外于外大恶书小恶不书于内大恶讳小恶书　谷梁传取邑不日此其日何也不正其乗败人而深为利取二邑故谨而日之也　胡氏传内大恶其词婉小恶直书而不隐夫诸侯分邑非其有而取之盗也曷不隐乎于取之中犹有重焉者若成公取鄟襄公取邿昭公取鄫皆覆人之邦而絶其嗣亦书曰取所谓犹有重焉者此故取郜取防直书而不隐也其不言战而言败败者为主彼与战而此败之也皆陈曰战诈战曰败】秋宋人卫人入郑宋人蔡人卫人伐戴郑伯伐取之【诸国称人将卑师少也郑伯自将也戴爵姓俱阙国在今汴梁路封　县程子曰郑劳民以务外而不知守其国故二国入之戴郑所与也故三国伐之郑戴合攻尽取三国之众其残民也甚矣　左氏传郑伯围戴克之取三师焉宋卫旣入郑而以伐戴召蔡人蔡人怒故不和而败　公羊传其言伐取之何易也其易奈何因其力也因谁之力因宋人蔡人卫人之力也　谷梁传不正其因人之力而易取之故主其事也　胡氏传称伐称取兼之也或疑郑人兵力不能取戴兼三国之师非矣什围伍攻正也以寡覆众竒也庄公盖尝克叔段败王师困州吁而入许能以竒胜可知矣故驻师于郊多方以误之也四国巳鬭起乗其弊一举而兼取之卞庄子之术也然则可乎孟子曰善战者服上刑称伐取者其以郑庄公残民之甚当此刑矣】冬十月壬午齐人郑人入郕【齐郑称人将卑师少也程子曰讨不防伐宋也宋以公子冯在郑故二国交恶左氏传曰宋公不王郑伯以王命讨之于经不见其为王讨也王臣不行王师不出矫假以逞私忿尔　左氏传讨违王命也　谷梁传入者内弗受也日入恶入者也郕国也　胡氏传左氏传云宋公不王郑伯以王命致讨而郕人不防齐郑入郕讨违王命也程氏谓宋本以公子冯在郑故二国交恶春秋不见其为王讨也王臣不行王师不出矫假以遑私忿尔此説据经为合若讨违王命则不书日矣入者不顺之词也苟以为难词则齐郑大国于讨郕何难哉己巳】十有一年春滕侯薛侯来朝【薛任姓侯爵国在今滕州之西沛县之东来朝朝鲁也程子曰诸侯虽有相朝之礼而当时诸侯之于天子未尝朝觐犹相率以朝鲁得为礼乎　左氏传争长薛侯曰我先封滕侯曰我周之卜正也薛庶姓也我不可以后之公使羽父请于薛侯曰君与滕君唇在寡人周谚有之曰山有木工则度之賔有礼主则择之周之宗盟异姓为后寡人若朝于薛不敢与诸任齿君若辱贶寡人则愿以膝君为请薛侯许之乃长滕侯　公羊传其言朝何诸侯来曰朝大夫来曰聘其兼言之何微国也　谷梁传天子无事诸侯相朝正也考礼修德所以尊天子也诸侯来朝时正也犆言同时也累数皆至也　胡氏传诸侯朝于诸侯礼乎孔子曰邦君为两君之好有反坫周礼行人凡诸侯之邦交殷相聘世相朝也然谓之殷则得中而不过谓之世则终诸侯之世而一相朝其为礼亦节矣周衰典制大坏诸侯放恣无礼义之交惟彊弱之视以鲁事观焉或来朝而不报其礼或屡往而不纳以归无合于中聘世朝之制矣且列国于天子述所职者盖阙如也而自相朝聘可乎凡大国来聘小国来朝一切书而不削皆所以示讥滕薛二君不特言者又讥旅见也非天子不旅见诸侯偃然受之而不辞亦以见隐公之志荒矣】夏公防郑伯于时来【时来杜氏曰郑地荣阳黎城今汴梁路郑州荥阳县有古黎城夏字下公谷有五月字程子曰谋伐许也】秋七月壬午公及齐侯郑伯入许【许姜姓男爵国在今汴梁路许州君亲将故书爵程子曰书及内为主也非内为主则先书防伐后书入也　左氏传郑伯将伐许授兵于大宫公孙阏与颍考叔争车颍考叔挟辀以走子都拔棘以逐之及大逵弗及子都怒颍考叔取郑伯之旗蝥弧以先登子都自下射之顚瑕叔盈又以蝥弧登周麾而呼曰君登矣郑师毕登遂入许许庄公奔卫齐侯以许让公公曰君谓许不共故从君讨之许旣伏其罪矣虽君有命寡人弗敢与闻乃与郑人郑伯使许大夫百里奉许叔以居许东偏曰天祸许国鬼神实不逞于许君而假手于我寡人寡人唯是一二父兄不能共亿其敢以许自为功乎寡人有弟不能和协而使糊其口于四方其况能乆有许乎吾子其奉许叔以抚柔此民也吾将使获也佐吾子若寡人得没于地天其以礼悔祸于许无寜兹许公复奉其社稷唯我郑国之有请谒焉如旧婚媾其能降以相从也无滋他族实偪处此以与我郑国争此土也吾子孙其覆亡之不暇而况能禋祀许乎寡人之使吾子处此不唯许国之为亦聊以固吾圉也乃使公孙获处许西偏曰凡而器用财贿无寘于许我死乃亟去之吾先君新邑于此王室而旣卑矣周之子孙日失其序夫许大岳之也天而旣厌周德矣吾其能与许争乎君子谓郑庄公于是乎有礼礼经国家定社稷序人民利后嗣者也许无刑而伐之服而舍之度德而处之量力而行之相时而动无累后人可谓知礼矣　胡氏传书防则伐许者本郑志也书及则入许者公所欲也隐公即位十有一年天王遣使来聘者再而未尝朝于京师罪一也平王崩不奔丧防葬至使武氏子来求赙罪二也礼乐征伐自天子出而擅兴甲兵为宋而伐邾为郑而伐宋罪三也山川土田各有封守上受之天王下传之先祖而取郜及防入祊易许田罪四也今又入人之国而逐其君罪五也凡此五不韪者人臣之大恶而隐公兼有之然则不善之殃岂特始于惠成于桓而隐之积亦不可得而揜矣使隐公者为国以礼而自彊于善岂有钟巫之难乎是故春秋所载以人事言则是非善恶之迹施于前而成败吉凶之效见于后以天道言则感应之理明矣不可不察也】冬十有一月壬辰公薨【翚弑隐公而书薨者何讳国恶也然不书地则其为见弑也亦明矣不书葬贼不讨也左氏谓不书葬为不成丧于义未安冝以公谷为是程子曰人君终于路寝见卿大夫而终乃正终也薨于燕寝不正而终也薨不书地弑也贼不讨则不书葬无臣子也　左氏传羽父请杀桓公将以求大宰公曰为其少故也吾将授之矣使营莬裘吾将老焉羽父惧反譛公于桓公而请弑之初公之为公子也与郑人战于狐壤止焉郑人囚诸尹氏赂尹氏而祷于其主钟巫遂与尹氏归而立其主公祭钟巫斋于社圃馆于寪氏羽父使贼弑公于寪氏立桓公而讨寪氏有死者不书葬不成丧也　公羊传何以不书葬隐之也何隐尔弑也弑则何以不书葬春秋弑贼不讨不书葬以为无臣子也子沈子曰君弑臣不讨贼非臣也子不复雠非子也葬生者之事也春秋君弑贼不讨不书葬以为不系乎臣子也公薨何以不地不忍言也隐何以无正月隐将让乎桓故不有其正月也　谷梁传公薨不地故也隐之不忍地也其不言葬何也君弑贼不讨不书葬以罪下也隐十年无正隐不自正也元年有正所以正隐也　胡氏传致隐让国立不以正惠公之罪也致桓弑君几不早断隐公之失也旣有防人交乱其间忧虞之象着矣而曰使营莬裘吾将老焉是犹豫留时辨之弗早辨也其及也冝隐公见弑鲁史旧文必以实书其曰公薨者仲尼亲笔也古者史官以直为职而不讳国恶仲尼笔削旧史断自圣心于鲁君见弑削而不书者盖国史一官之守春秋万世之法其用固不同矣不书弑示臣子于君父有隐避其恶之礼不书地示臣子于君父有不没其实之忠不书葬示臣子于君父有讨贼复雠之义非圣人莫能修谓此类也夫贼不讨雠不复而不书葬则服不除寝苫枕戈无时而终事也以此法讨罪至严矣故曰春秋成而乱臣贼子惧】



　　春秋集传释义大成卷一
　　钦定四库全书
　　春秋集传释义大成卷二　　元　俞皋　撰桓公【名轨史记名允惠公子母仲子隐公弟也在位十八年为齐公子彭生所杀子庄公立諡
　　法辟土服逺曰桓】
　　【庚午】元年春王正月公即位【书即位者着其自立之罪也程子曰桓公弑君而立不天无王之极也而书春王正月公即位以天道王法正其罪也　公羊传继弑君不言即位此其言即位何如其意也　谷梁传桓无王其曰王何也谨始也其曰无王何也桓弟弑兄臣弑君天子不能定诸侯不能救百姓不能去以为无王之道遂可以至焉尔元年有王所以治桓也继故不言即位正也继故不言即位之为正何也曰先君不以其道终则子弟不忍即位也继故而言即位则是与闻乎弑也继故而言即位是为与闻乎弑何也曰先君不以其道终已正即位之道而即位是无恩于君也　胡氏传元年即位之始年也自是累数虽乆而不易此前古人君记事之例春秋祖述为编年法及汉文帝惑方士之言改后元年始乱古制夫在位十有六载矣复称元年可乎孝武又因事别建年号歴代因之或五六年或四三年或一嵗再更使记注繁芜莫之胜载夫歴世无穷而美名有尽岂记乆明逺可行之法也必欲传乆当以春秋编年为正　桓公与闻乎故而书即位着其弑立之罪深絶之也美恶不嫌同词或问桓非惠公之嫡子乎嫡子当立而未能自立是故隐公摄焉以俟其长而授之位乆摄而不归疑其遂有之也是以至于见弑而恶亦有所分矣春秋曷为深絶桓也曰古者诸侯不再娶于礼无二嫡惠公元妃旣卒继室以声子则是摄行内主之事矣仲子安得为夫人母非夫人则桓乃隐之庶弟安得为嫡子谓当立乎桓不当立则国乃隐公之国其欲授桓乃实让之非摄也摄让异乎曰非其有而居之者摄也故周公即政而谓之摄推已所有以与人者让也故尧舜禅授而谓之让惠无嫡嗣隐公继室之子于次居长礼当嗣世其欲授桓所谓推已所有以与人者也岂曰摄之云乎以其实让而桓乃弑之春秋所以恶桓深絶之也然则公羊所谓桓幼而贵隐长而卑子以母贵者其説非欤曰此徇惠公失礼而为之词非春秋法也仲子有宠惠公欲以为夫人母爱者子抱惠公欲以桓为嫡嗣礼之所不得为也礼不得为而惠公纵其邪心而为之隐公又探其邪志而成之公羊又肆为邪説而传之汉朝又引为邪议而用之夫妇之大伦乱矣春秋明着桓罪深加贬絶备书终始讨贼之义以示王法正人伦存天理训后世不可以邪汨之也】三月公防郑伯于郑伯以璧假许田【防于为易田也以用也许田在王畿内鲁汤沐邑也近于郑今汴梁路通许县实以祊易许而加璧也圣人讳之故变文书假程子曰隐公八年郑伯使宛来归祊盖欲易许田鲁受祊而未与许及桓弑立故为防而求之复加以璧朝宿之邑先祖受之于先王岂可相易也故讳之曰假讳国恶礼也　左氏传公即位修好于郑郑人请复祀周公卒易祊田公许之郑伯以璧假许田为周公祊故也公羊传其言以璧假之何易之也易之则其言假之何为恭也曷为为恭有天子存则诸侯不得专地也许田者何鲁朝宿之邑也诸侯时朝乎天子天子之郊诸侯皆有朝宿之邑焉此鲁朝宿之邑也则曷为谓之许田讳取周田也讳取周田则曷为谓之许田系之许也曷为系之许近许也此邑也其称田何田多邑少称田邑多田少称邑　谷梁传防者外为主焉尔假不言以言以非假也非假而曰假讳易地也礼天子在上诸侯不得以地相与也无田则无许可知矣不言许不与许也许田者鲁朝宿之邑也邴者郑伯之所受命而祭泰山之邑也用见鲁之不朝于周而郑之不祭泰山也胡氏传许田所以易祊也郑旣归祊矣又加璧者祊薄于许故也鲁山东之国与祊为隣郑畿内之邦许田近地也以此易彼各利于国而圣人乃以为恶而隐之独何欤曰利者人欲之私放于利必至夺攘而后厌义者天理之公正其义则推之天下国家而可行春秋恶易许田孟子极陈利国之害皆拔本塞源杜簒弑之渐也汤沐之邑朝宿之地先王所锡先祖所受私相贸易而莫之顾是有无君之心而废朝觐之礼矣是有无亲之心而弃先祖之地矣故圣人以是为国恶而隐之也其不曰以璧易田而谓之假者夫易则已矣言假则有归道焉又以见许人改过迁善自新之意非止隐国恶而巳也其垂训之义大矣】夏四月丁未公及郑伯盟于越【越杜氏曰卫地近于埀在今东昌路曹州济隂县易田恶事也而誓不改变见桓公终无悔心圣人所以深着其罪也程子曰桓公欲结郑好以自安故旣与许田又为盟也弑君之人凡民罔弗憝而郑与之盟以定之其罪大矣　左氏传结祊成也盟曰渝盟无享国　谷梁传及者内为志焉尔越盟地之名也　胡氏传垂之防郑为主也故称防越之盟鲁志也故称及郑人欲得许田以自广是以为垂之防桓公欲结郑好以自安是以为越之盟夫弑逆之人凡民罔弗憝即孟子所谓不待敎命人得而诛之者也而郑与之盟以定其位是肆人欲灭天理率天下而为无父无君之徒圣人所为惧春秋所以作无俟于贬絶而恶自见矣】秋大水【非常为大髙下皆有水为灾也程子曰君德修则和气应而雨旸若桓公逆德而致隂沴乃其冝也　左氏传凡平原出水为大水公羊传何以书记灾也　谷梁传髙下有水灾曰大水胡氏传大水者隂逆而与怨气并之所致也桓行逆德而致隂沴冝矣或问尧之时岂有致之者而曰洚水】
　　【警子何也曰尧之水非有以致之开辟已来水之行未得其所归故尧有忧焉使禹治之然后人得平土而居尔若曰洪水者积雨之所成时旸而熄矣奚待乎九年十有三载之治也山谷之所泄欤自禹功旣施防凿决排以至于今而其流不减何也是知天非为尧有洪水之灾至禹而后水由地中行尔后世有人为不善感动天变召水溢之灾者必引尧为解误矣】冬十月【虽无事必书时书首月而成嵗其有四时不具者盖阙文也　谷梁传无事焉何以书不遗时也春秋编年四时具而后为年】
　　【辛未】二年春王正月戊申宋督弑其君与夷及其大夫孔父【督宋大夫名即华督也再命例书名与夷宋殇公名也孔氏父名宋大司马三命例书氏书名称大夫着其节也与仇牧荀息之义同程子曰桓公无王而书王正月者正宋督之罪也弑逆之罪不以王法正之天理灭矣督虽无王天理未尝亡也人臣死君难书及以着其节称大夫不失其官也　左氏传初宋华父督见孔父之妻于路目逆而送之曰美而艶至是宋督攻孔氏杀孔父而取其妻公怒督惧遂弑殇公君子以督为有无君之心而后动于恶故先书弑其君宋殇公立十年十一战民不堪命孔父嘉为司马督为太宰故因民之不堪命先宣言曰司马则然己杀孔父而弑殇公召庄公于郑而立之以亲郑　公羊传及者何累也弑君多矣舍此无累者乎曰有仇牧荀息皆累也舍仇牧荀息无累者乎曰有有则此何以书贤也何贤乎孔父孔父可谓义形于色矣其义形于色奈何督将弑殇公孔父生而存则殇公不可得而弑也故于是先攻孔父之家殇公知孔父死已必死趋而救之皆死焉孔父正色而立于朝则人莫敢过而致难于其君者孔父可谓义形于色矣　谷梁传桓无王其曰王何也正与夷之卒也孔父先死其曰及何也书尊及卑春秋之义也孔父之先死何也督欲弑君而恐不立于是乎先杀孔父孔父闲也何以知其先杀孔父也曰子旣死父不忍称其名臣旣死君不忍称其名以是知君之累之也孔氏父字諡也或曰其不称名盖为祖讳也孔子故宋也　胡氏传桓无王而元年书春王正月以天道王法正桓公之罪也桓无王而二年书春王正月以天道王法正宋督之罪也程氏曰弑逆者不以王法正之天理灭矣督虽无王而天理未尝亡也其説是矣谷梁子以二年书王正与夷之卒其义一尔以为诸侯之卒天子所隐痛故书王以正之误矣案左氏宋殇公立十年十一战民不堪命孔父为司马无能改于其德非所谓格君心之非者然君弑死于其难处命不渝亦可以无媿矣父者名也着其节而书及不失其官而书大夫是春秋之所贤也贤而名之何也故侍读刘敞以谓旣名其君于上则不得字其臣于下此君前臣名礼之大节也督将弑殇公孔父生而存则不可得而弑于是乎先攻孔父而后及其君能为有无亦庶几焉凡乱臣贼子畜无君之心者必先剪其所忌而后动于恶不能剪其所忌则有终其身而不敢动也华督欲弑君而惮孔父刘安欲叛汉而惮汲直曹操欲禅位而惮孔融此数君子者义形于色皆足以卫宗社而忤邪心奸臣之所以惮也不有君子其能国乎春秋贤孔父示后世人主崇奬节义之臣乃天下之大闲有国之急务也】滕子来朝【朱子曰每疑胡氏滕子朝桓之説为未当程可乆谓自改之説甚得其情项氏曰滕薛杞之降黜先儒谓圣王不作诸侯放恣朝聘盟防徴赋无常彼三国者力旣不足礼亦不备国小爵髙不能自安或请于时王而降爵或由于伯主而易班圣人从而録之以见当时之乱也平丘之防子产争承谓郑伯男也而使供公侯之赋惧弗给也正此类欤赵先生曰滕侯书子国削弱而自改也若以服属于楚而降之则何以不降蔡郑乎　胡氏传隐公末年滕称侯爵距此三嵗尔乃降而称子者先儒谓为时王所黜也使时王能黜诸侯春秋岂复作乎又有言其在丧者终春秋之世不复称侯无説矣然则云何春秋为诛乱臣讨贼子而作其法尤严于乱贼之党使人人知乱臣贼子之为大恶而莫之与则无以立于世无以立于世则莫敢劝于为恶而簒弑之祸止矣今桓公弟弑兄臣弑君天下之大恶凡民罔弗憝也已不能讨又先邻国而朝之是反天理肆人欲日寻于乱亡而春秋之所深恶也故降而称子以正其罪外裔虽大皆曰子其降而称子外之也或曰非天子不制度不议礼不考文仲尼岂以匹夫专进退诸侯乱名实哉则将应之曰仲尼固不以匹夫专进退诸侯乱名实矣不曰春秋天子之事乎知我罪我者其惟春秋乎世衰道微暴行交作仲尼有圣德无其位不得如黄帝舜禹周公之伐蚩尤诛四凶戮防风杀管蔡行天子之法于当年也故假鲁史用五刑奉天讨诛乱贼垂天子之法于后世其事虽殊其理一尔何疑于不敢专进退诸侯以为乱名实哉夫奉天讨举王法以黜诸侯之灭天理废人伦者此名实所由定也故曰春秋成而乱臣贼子惧】三月公防齐侯陈侯郑伯于稷以成宋乱【稷杜氏曰宋地书防而先序齐侯齐为主也不书平而书成者保人之贼私人之赂谓之成乱则可谓之平乱则不可程子曰宋弑其君而四国共成定之天下之大恶也　左氏传为赂故立华氏也以郜大鼎赂公齐陈郑皆有赂故遂相宋公公羊传内大恶讳此其目言之何逺也所见异词所闻异辞所传闻异辞隐亦逺矣曷为为隐讳隐贤而桓贱也　谷梁传以者内为志焉尔公为志乎成是乱也此成矣取不成事之辞而加之焉于内之恶而君子无遗焉尔　胡氏传案左氏为赂故立华氏也邾定公时有弑父者公瞿然失席曰是寡人之罪也尝学断斯狱矣臣弑君凡在官者杀无赦子弑父凡在宫者杀无赦杀其人坏其室洿其宫而潴焉盖君逾月而后举爵华督弑君之贼凡民罔不憝也而桓与诸侯防而受赂以立华氏使相宋公甚矣故特书其所为而曰成宋乱夫臣为君隐子为父隐礼也此其目言之何桓恶极矣臣子欲尽隐之而不可以欺后世其曰成宋乱而不书立华氏犹为有隐乎尔春秋列防未有言其所为者独此与襄公末年防于澶渊各书其事者桓弑隐督弑殇般弑景皆天下大恶圣人所为惧春秋所以作也一则受宋赂而立华氏一则谋宋灾而不能讨故特书其事以示贬焉然澶渊之防旣不书鲁卿又贬诸国之大夫而称人此则书公又序诸侯之爵何也澶渊之防欲谋宋灾而不讨弑君之贼虽书曰宋灾故而未能表其诛责之意也必深讳鲁卿而重贬诸国之大夫然后足以啓问者见是非也稷之防前有宋督弑君后有取宋鼎之事书曰成宋乱则其责巳明不必讳公与贬诸侯爵次然后见其罪矣】夏四月取郜大鼎于宋戊申纳于大庙【郜鼎郜国所成之鼎也郜姬姓子爵国在今东昌路曹州成武县北郜城大庙朱子曰鲁周公之庙也程子曰四国旣成宋乱而宋以鼎赂鲁齐陈郑皆有赂鲁以为功而受之故书取以成乱之赂器置于周公之庙周公其飨之乎故书纳纳者弗受而彊致之也　左氏传非礼也臧哀伯谏曰君人者将昭德塞违以临照百官犹惧或失之故昭令德以示子孙是以清庙茅屋大路越席大羮不致粢食不凿昭其俭也衮冕黻珽带裳幅舄衡紞纮綖昭其度也藻率鞞鞛鞶厉游缨昭其数也火龙黼黻昭其文也五色比象昭其物也锡鸾和铃昭其声也三辰旂旗昭其明也夫德俭而有度登降有数文物以纪之声明以发之以临照百官百官于是乎戒惧而不敢易纪律今灭德立违而寘其赂器于大庙以明示百官百官象之其又何诛焉国家之败由官邪也官之失德宠赂章也郜鼎在庙章孰甚焉武王克商迁九鼎于雒邑义士犹或非之而况将昭违乱之赂器于大庙其若之何公不听周内史闻之曰臧孙达其有后于鲁乎君违不忘谏之以德　公羊传此取之宋其谓之郜鼎何器从名地从主人器何以从名地何以从主人器之与人非有即尔宋始以不义取之故谓之郜鼎至乎地之与人则不然俄而可以为其有矣然则为取可以为其有乎曰否何者若楚王之妻媦无时焉可也何以书讥何讥尔遂乱受赂纳于大庙非礼也　谷梁传桓内弑其君外成人之乱受赂而退以事其祖非礼也其道以周公为弗受也郜鼎者郜之所为也曰宋取之宋也以是为讨之鼎也孔子曰名从主人物从中国故曰郜大鼎也胡氏传取者得非其有之称纳者不受而彊致之谓弑逆之贼不能致讨而受其赂器寘于大庙以明示百官是教之习为乱臣贼子之行也公子牙庆父仲遂意如之恶又何诛焉圣人为此惧而作春秋故直载其事谨书其日垂训后世使知宠赂之行保邪废正能败人之国家也亦或知戒矣】秋七月侯来朝【杞当作纪公谷胡氏亦作纪盖杞乃公爵后改称子未尝称侯左氏以为杞来朝不敬乃谋伐之附防之説也程子曰凡杞称侯者皆当为纪杞爵非侯文误也及纪侯大去其国之后杞不复称侯矣　左氏传不敬杞侯归乃谋伐之　谷梁传朝时此其月何也桓内弑其君外成人之乱于是为齐侯陈侯郑伯计数日以赂已即是事而朝之恶之故谨而月之也　胡氏传公谷程氏皆以杞为纪桓弟弑兄臣弑君天下之大恶王与诸侯不奉天讨反行朝聘之礼则皆有贬焉所以存天理正人伦也纪侯来朝何独无贬乎当是时齐欲灭纪纪侯求鲁为之主非为桓立而朝之也】蔡侯郑伯防于邓【邓曼姓侯爵国在今河南府路邓州楚武王始彊盛僭号称王蔡郑与之邻近故惧之而防谋焉程子曰始惧楚也　左氏传始惧楚也　公羊传离不言防此其言防何盖邓与防尔　胡氏传案左氏曰始惧楚也其地以国邓亦与焉楚自西周已为中国之患宣王盖尝命将南征矣及周东迁僭号称王凭陵江汉此三国者地与之邻是以惧也其后卒灭邓虏蔡侯而郑以王室懿亲为之服役终春秋之世圣人盖伤之也夫天下莫大于理莫彊于信义循天理惇信义以自守其国家荆楚虽大何惧焉不知本此事丑德齐莫能相尚则以地之小大力之彊弱分胜负矣观诸侯防盟离合之迹而列国盛衰之由可攷也观春秋进退予夺抑扬之防则知安中夏待四裔之道矣】九月入杞【程子曰将卑师少则称人内则止云入某伐某　左氏传讨不敬也　谷梁传我入之也】公及戎盟于唐冬公至自唐【程子曰君出而书至者三告庙也过时也危之也桓公弑立尝与齐郑陈防矣皆同为不义及逺与戎盟故危之而书至戎若不如三国之党恶则讨之矣居夷浮海之意也中国旣不知义夷狄或能知也　左氏传及戎盟于唐修旧好也至自唐告于庙也凡公行告于宗庙反行饮至舍爵防勲焉礼也特相防徃来称地让事也自参以上则徃称地来称防成事也　谷梁传桓无防而其致何也逺之也　胡氏传凡为人子者出必告反必面事亡如事存故君行必告庙反必奠而后入礼也出必告行反而告至常事尔何以书或志其去国逾时之乆也或録其防盟侵伐之危也或着其党恶附奸之罪也桓公弑君而立尝列于中国诸侯之防而不书至同恶也今逺与戎盟而书至者危之也程氏所谓居夷浮海之意是矣语不云乎夷狄之有君不如诸夏之亡也】
　　【壬申】三年春正月公防齐侯于嬴【为防定婚也吴先生曰不书王缺文也嬴杜氏曰齐地泰山嬴县今河间路沧州故城　程子曰桓公弑君而立元年书王以王法正其罪也三年不书王见桓之无王也防于嬴定昏于齐也　左氏传成昬于齐也　胡氏传桓公三年而后经不书王有以为周不班歴者昭公末年王室有子朝之乱岂暇班歴而经皆书王非不班歴明矣又有以为此阙文也安得一公之内凡十四年皆不书王其非阙文亦明矣然则云何桓公弑君而立至于今三年而诸侯之丧事毕矣是入见受命于天子之时也而王朝之司马不施残执之刑邻国之大夫不闻有沐浴之请鲁之臣子义不戴天反面事雠曾莫之耻使乱臣贼子肆其凶逆无所忌惮人之大伦灭矣故自是而后不书王者见桓公无王与天王之失政而不王也桓公无王而行归罪于天子可乎齐景公问政子曰君君臣臣父父子子君不君则臣不臣父不父则子不子】夏齐侯卫侯胥命于蒲【胥命交相命而不盟也蒲杜氏曰卫地陈留长垣县在今汴梁路陈留县程子曰二国为防约言相防而不为盟谊近于理也故善之　左氏传不盟也　公羊传胥命者何相命也何言乎相命近正也此其为近正奈何古者不盟结言而退　谷梁传胥之为言犹相也相命而信谕谨言而退以是为近古也是必一人先其以相言之何也不以齐侯命卫侯也　胡氏传公羊曰胥命者相命也相命近正也古者不盟结言而退人爱其情私相疑贰以成倾危之俗其所由来渐矣有能相命而信谕岂不独为近正乎故特起胥命之文于此有取焉圣人以信易食答子贡之问君子以信易生重桓王之失信去则民不立矣故荀卿言春秋善胥命】六月公防杞侯于郕【杞当作纪程子曰桓公簒立无嵗不与诸侯防盟结外援以自固　左氏传杞求成也】秋七月壬辰朔日有食之旣【程子曰旣尽也食尽为异大也　公羊传旣者何尽也　谷梁传言日言朔食正朔也旣者尽也有继之辞也　胡氏传谷梁曰旣尽也言日言朔食正朔也言朔不言日食旣朔也言日不言朔食晦日也不言日不言朔夜食也何以知其夜食曰王者朝日王者朝日则何以知其夜食乎日始出而有亏伤之处未之复也则知其食于夜矣日者众阳之宗人君之象而有食之旣则其为变大矣先儒以为荆楚僭号郑拒王师之应】公子翚如齐逆女【翚弑隐而立桓故桓公加之三命公子三命例书公子某而左氏以为修先君之好故曰公子误矣逆迎也在齐故称女逆女为桓公逆夫人也程子曰卿逆夫人于礼为称翚虽尊属当官而行亦无嫌也　左氏传修先君之好故曰公子　谷梁传逆女亲者也使大夫非正也胡氏传娶妻必亲迎礼之正也若夫邦君以爵则有尊卑以国则有小大以道途则有逺迩或迎之于其国】
　　【或迎之于境上或迎之于所馆礼之节也纪侯于鲁以小大言则亲之者也而使履緰来鲁侯于齐以逺迩言则亲之者也而使公子翚往是不重大昬之礼失其节矣故书】九月齐侯送姜氏于讙公防齐侯于讙夫人姜氏至自齐【讙杜氏曰鲁地济北蛇丘县有下讙亭在今东昌路丘县程子曰齐侯出疆送女公逺防之皆非义也书夫人姜氏至自齐告于庙也　左氏传齐侯送姜氏非礼也凡公女嫁于敌国姊妹则上卿送之以礼于先君公子则下卿送之于大国虽公子亦上卿送之于天子则诸卿皆行公不自送于小国则上大夫送之公羊传何以书讥何讥尔诸侯越境送女非礼也此入国矣何以不称夫人自我言齐父母之于子虽为邻国夫人犹曰吾姜氏翚何以不致得见乎公矣　谷梁传礼送女父不下堂母不出祭门诸母兄弟不出阙门父戒之曰谨慎从尔舅之言母戒之曰谨慎从尔姑之言诸母般申之曰谨慎从尔父母之言送女逾竟非礼也公防齐侯于讙无讥乎曰为礼也齐侯来也公之逆而防之可也夫人姜氏至自齐其不言翚之以来何也公亲受之于齐侯也子贡曰冕而亲迎不已重乎孔子曰合二姓之好以继万世之后何谓已重乎　胡氏传古者昬礼必亲迎则授受明后世亲迎之礼废于是有父母兄弟越境而送其女者以公子翚往逆则旣轻矣为齐侯来乃逆而防之于讙是公之行其重在齐侯而不在姜氏岂礼也哉不言以至者旣得见乎公也不能防闲于是乎在敝笱之刺兆矣礼者所以别嫌明微制治于未乱不可不谨也娶夫人国之大事故详】冬齐侯使其弟年来聘【程子曰来聘致夫人也　左氏传齐仲年来聘致夫人也】有年【是年五谷皆丰故曰有年桓公为大恶行何道而有年乎书有者不宜有也程子曰书有年纪异也人事顺于下则天气和于上桓弑君而立逆天理乱人伦天地之气为之缪戾水旱凶灾乃其宜也今乃有年故书其异宣公为逐君者所立其恶有间故大有年则书之　公羊传有年何以书以喜书也大有年何以书亦以喜书也此其曰有年何仅有年也彼其曰大有年何大丰年也仅有年亦足以当喜乎恃有年也　谷梁传五谷皆熟为有年也　胡氏传旧史灾异与庆祥并记故有年大有年得见于经若旧史不记圣人亦不能附益之也然十二公多歴年所有务农重谷闵雨而书雨者岂无丰年而不见于经是仲尼于他公皆削之矣独桓有年宣大有年则存而弗削者縁此二公获罪于天宜得水旱凶灾之谴今乃有年则是反常也故以为异特存尔然则天道亦僭乎桓宣享国十有八年独此年书有年他年之歉可知也而天理不差信矣此一事也在不修春秋则为庆祥君子修之则为变异是圣人因鲁史旧文能立兴王之新法也故史文如畵笔经文如化工尝以是观非圣人莫能修之审矣有年大有年自先儒説经者多列于庆瑞之门至程氏发明奥防然后以为记异此得于言意之表者也】
　　【癸酉】四年春正月公狩于郎【不书王缺文也冬猎曰狩狩常事也狩于郎则非常矣故书周礼中冬教大阅遂以狩不时则害农非其地则伤物周之正月夏之十一月也左氏曰书时是也公羊曰讥逺盖言非地也程子曰公出动众皆当书于郎逺也左氏传书时礼也　公羊传狩者何田狩也春曰苗秋曰搜冬曰狩常事不书此何以书讥何讥尔逺也诸侯曷为必田狩一曰干豆二曰賔客三曰充君之庖谷梁传四时之田皆为宗庙之事也春曰田夏曰苗秋曰搜冬曰狩四时之田用三焉唯其所先得一为干豆二为賔客三为充君之庖　胡氏传何以书讥逺也戎祀国之大事狩所以讲大事也用民以训军旅所以示之武而威天下取物以祭宗庙所以示之孝而顺天下故中春教振旅遂以搜中夏教苃舍遂以苗中秋教治兵遂以狝中冬教大阅遂以狩然不时则伤农不地则害物田狩之地如郑有原圃秦有具囿皆常所也违其常所犯害民物而百姓苦之则将闻车马之音见羽旄之美举疾首蹙额而相告可不谨乎以非其地而必书是春秋谨于微之意也毎谨于微然后王德全矣】夏天王使宰渠伯纠来聘【吴先生曰宰渠伯周宰渠伯也纠渠伯之子名也再命例书名仍叔武氏之子未命故书子程子曰桓公弑君而立天子不能治天下莫能讨而王使其宰聘之示加尊宠天理灭矣人道亡矣书天王言当奉天也而其为如此尊卑贵贱之义亡也　左氏传父在故名　公羊传宰渠伯纠者何天子之大夫也其称宰渠伯纠何下大夫也　胡氏传宰冢宰也渠氏伯爵纠其名也王朝公卿书爵大夫书字上士中士书名下士书人例也纠位六卿之长降从中士之例而书名贬也于纠何贬乎在周制大司马九伐之法诸侯而有贼杀其亲则正之放弑其君则残之桓公之行当此二者舍曰不讨而又聘焉失天职矣操刑赏之柄以驭下者王也论刑赏之法以诏王者宰也以经邦国则有治典以安拜国则有教典以平邦国则有政典以诘邦国则有刑典治教政刑而谓之典明此天下之大常也太宰所掌而独谓之建以此典太宰之所定也乃为乱首承命以聘弑君之贼乎故特贬而书名以见宰之非宰也聘于弑君之贼而名其宰则桓公没王使荣叔来锡命矣荣叔何以书字而不名也始而来聘冢宰书名以见贬终而追锡王不称天以示讥其义备矣夫咺赗仲子纠聘桓公其事皆三纲之所系也然咺独书官纠兼称爵何也如咺者岂初得政犹未受封而纠则或以诸侯入相或旣相而已封者乎汉初命相必择列侯为之后用公孙因相而得封盖欲仿古重其任也任之重则责益深矣嫡妾之分君臣之义天下之大伦无所轻重纠以旣封故兼称爵见春秋责相之意也】
　　【甲戌】五年春正月甲戌己丑陈侯鲍卒【陈桓公名鲍盖以己丑卒也甲戌下当有某事脱简缺文也程子曰甲戌下文缺赵氏曰甲戌下当记佗作乱之事盖脱简尔啖氏曰三传多造事端岂有人君走出臣下不追逐昧其死日乎甲戌下当有脱简　左氏传再赴也于是陈乱文公子佗杀大子免而代之公疾病而乱作国人分散故再赴　公羊传曷为以二日卒之防也甲戌之日亡己丑之日死而得君子疑焉故以二日卒之也　谷梁传鲍卒何为以二日卒之春秋之义信以传信疑以传疑陈侯以甲戌之日出己丑之日得不知死之日故举二日以包也】夏齐侯郑伯如纪【齐郑大国纪小国也齐郑如纪非朝也谋袭之尔程子曰齐为诸侯而欲为贼于邻国不道之甚郑伯助之其罪均矣　左氏传欲以袭之纪人知之　公羊传外相如不书此何以书离不言防也　胡氏传案左氏齐郑朝纪欲以袭之纪人知之夫如者朝词也尊不朝乎卑大不朝乎小纪之为纪微乎微者也齐在东州尊则方伯郑亦大国也并驱而朝纪乃懐诈谖之谋欲以袭之而不虞纪人之觉也其志防矣此外相如尔何以书纪人主鲁故来告其事鲁史承告故备书于防夫子修经存而不削者以小国恃大国之安靖已而乃包藏祸心以圗之亦异于兴灭国继絶世之义矣故存而不削以着齐人灭纪之罪明纪侯去国之由刘敞意林所谓圣人诛意之效是也】天王使仍叔之子来聘【仍氏叔字周大夫例书字仍叔之子未命故止书曰仍叔之子桓公大恶当诛而天子不加讨连年遣使聘之周之失道甚矣程子曰古之受任称其才德故士无世官周衰官人以世故卿大夫之子代父任事仍叔受命来聘而使其子代行也　左氏传仍叔之子弱也　公羊传仍叔之子者何天子之大夫也其称仍叔之子何讥何讥尔讥父老子代从政也　谷梁传仍叔之子者録父以使子也故微其君臣而着其父子不正父在子代仕之辞也　胡氏传仍叔之子云者讥世官非公选也帝王不以私爱害公选故仕者世禄而不世官任之不以其贤也使之不以其能也卿大夫子弟以父兄故而见使则非公选而政由是败矣上世有自耕野钓渭擢居辅相而人莫不以为冝伊陟象贤复相太戊丁公世美入掌兵权不以世故疑之也崇伯殛死禹作司空蔡叔旣囚仲为卿士亦不以其父故废之也惟其公而已矣及周之衰小人得政视朝廷官爵为已私援引亲党分据要途施及童稚贤者退处于筚门老身而不用公道不行然后夷狄侵陵国家倾覆虽有智者不能善其后矣春秋书武氏仍叔之子云者戒后世人主狥大臣私意而用其子弟之弱者居公选之地以败乱其国家欲其深省之也】陈桓公【不书月日阙文太子免立而也是年陈佗弑太子免而自立不书不来告也】城祝丘【祝丘杜氏曰鲁地今益都路沂州书不时用民也】秋蔡人卫人陈人从王伐郑【三国称人将卑师少也从顺辞也王自将而三国以微者从亦罪也不言败讳也程子曰王师于诸侯不言败诸侯不可以敌王也故不书王师败左氏传王夺郑伯政郑伯不朝秋王以诸侯伐郑郑伯御之王为中军虢公林父将右军蔡人卫人属焉周】
　　【公黒肩将左军陈人属焉郑子元请为左拒以当蔡人卫人为右拒以当陈人曰陈乱民莫有鬬心若先犯之必奔王卒顾之必乱蔡卫不枝固将先奔旣而萃于王卒可以集事从之曼伯为右拒祭仲足为左拒原繁高渠弥以中军奉公为鱼丽之陈先偏后伍伍承弥缝战于繻葛命二拒曰旝动而鼓蔡卫陈皆奔王卒乱郑师合以攻之王卒大败柷聃射王中肩王亦能军柷聃请从之公曰君子不欲多上人况敢陵天子乎苟自救也杜稷无陨多矣夜郑伯使祭足劳王且问左右　公羊传其言从王伐郑何从王正也　谷梁传举从者之辞也其举从者之辞何也为天王讳伐郑也郑同姓之国也在乎兾州于是不服为天子病矣　胡氏传案左氏王夺郑伯政郑伯不朝王以诸侯伐郑郑伯御之战于繻葛王卒大败春秋书王必称天者所章则天命也所用则天讨也王夺郑伯政而怒其不朝以诸侯伐焉非天讨也故不称天或曰郑伯不朝恶得为无罪曰桓公弑君而自立宋督弑君而得政天下大恶天理所不容也则遣使来聘而莫之讨郑伯不朝贬其爵可也何为愤怒自将以攻之也移此师以加宋鲁谁曰非天讨乎春秋天子之事述天理而时措之也旣讥天王以端本矣三国以兵防伐则言从王者又以明君之义也君行而臣从正也战于繻葛而不书战王卒大败而不书败者又以存天下之防也三纲军政之本圣人寓军政于春秋而书法若此皆裁自圣心非国史所能与也】大雩【大非常也雩祭名程子曰成王尊周公故赐鲁重祭得郊禘大雩雩于上帝用盛乐也诸侯雩于境内之山川尔成王之赐鲁公之受皆失道也夫子曰鲁之郊禘非礼也周公其衰矣大雩嵗之常祀不能皆书也故因其非时则书之遇旱灾则非时而雩书之所以见其非礼且志旱也郊禘亦因事而书　左氏传书不时也凡祀启蛰而郊龙见而雩始杀而尝闭蛰而烝过则书公羊传大雩者何旱祭也然则何以不言旱言雩则旱见言旱则雩不见何以书记灾也　胡氏传大雩者雩于上帝用盛乐也诸侯雩于境内之山川尔鲁诸侯而郊禘大雩欲悉书于防则有不胜书故雩祭则因旱以书而特谓之大郊禘亦因事以书而义自见此皆国史所不能与君子以谓性命之文是也诸侯不得祭天地大夫不得祭山川士庶人不敢以他人祖祢祭于已之寝礼也故季氏旅于泰山子曰呜呼曽谓泰山不如林放乎明乎春秋所书郊禘大雩之义则知圣人治国如指诸掌之説矣】螽【凡螟螣螽蠡皆蝗之属也杜氏曰蚣蝑之属为灾故书朱子曰螽蝗属长而青长角长股一生九十九子程子曰旣旱又蝗饥不在书可知公羊传何以书记灾也　谷梁传蠡虫灾也甚则月不甚则时】冬州公如曹【州姜姓公爵畿内采地曹姬姓伯爵国在今东昌路曹州定陶县州公如曹朝于曹也外相朝例书如程子曰州公尝为王三公故称公不能保其国去如曹遂不复　左氏传淳于公如曹度其国危遂不复　公羊传外相如不书此何以书过我也　谷梁传外相如不书此其书何也过我也胡氏传案左氏淳于公如曹度其国危遂不复天子三公称公王者之后称公州公诸侯而称公者昔毕髙】
　　【以父师而保厘东土卫武以列国而入相于周盖与后世出入均劳之意同此其所以称公也外相如不书此何以书将有其末故先録其本】
　　【乙亥】六年春正月寔来【寔王朝上士也再命例书名寔来来鲁也非王命故不书使与书祭伯来之例同而诸家或谓州公名寔或又以为杞皆臆説也又有训寔为是者尤缪也愚所谓当据经覈传正为此类　左氏传春自曹来朝书曰寔来不复其国也公羊传寔来者何犹曰是人来也孰谓谓州公也曷为谓之寔来慢之也曷为慢之化我也　谷梁传寔来者是来也何谓是来谓州公也其谓之是来何也以其画我故简言之也诸侯不以过相朝也　胡氏传案左氏自曹来朝书曰寔来不复其国也寔者州公名也春秋之法诸侯不生名失地灭同姓则名正名经世之本名正而天下定矣或曰诸侯失国而后托于诸侯孟子以为礼也今州公来朝将以诸侯之礼接之乎则春秋乃书其名将以匹夫之贱畜之乎孟子乃以托国为礼将何处而可曰世衰道微诸侯放恣彊陵弱众暴寡天子不能正方伯不能治其有壤地褊小迫乎大国之间而失国是不幸也非其罪也则以诸侯之礼接之可也若谭子在莒子在黄温子在卫虽失国出奔而春秋不名义可见矣若夫不能修道以正其国或弃贤保佞或骄奢淫纵或用兵暴乱自底灭亡如蔡献舞邾益曹阳州寔之徒皆其自取焉尔则待之以初乃礼之过也观春秋名与不名则知所以处寓公之礼与彊为善自暴弃者之劝戒矣】夏四月公防纪侯于成【成杜氏曰鲁地今济寜路钜野县东南程子曰谋齐难也　左氏传防于成纪来谘谋齐难也】秋八月壬午大阅【大阅简车马也礼中冬教大阅今盛夏大阅以非时故书程子曰为国之道武备不可废必于农隙讲肄保民守国之道也盛夏大阅妨农害人失政之甚无事而为之妄动也有警而为之教之不素何以保其国乎　左氏传简车马也　公羊传大阅者何简车徒也何以书盖以罕书也　谷梁传大阅者何阅兵车也修教明谕国道也平而修戎事非正也其日以为崇武故谨而日之盖以观妇人也胡氏传大阅简车马也周制大司马中冬大阅教众庶修战法独详于三时者为农隙故也书八月不时矣以鼓则王执路鼓诸侯执贲鼓以旗则王载太常诸侯载旂以杀则王下大绥诸侯下小绥其礼固亦不同也书大阅非礼矣先王寓军政于四时之田训民御暴其备豫也惧郑忽畏齐人不因田狩而阅兵车厉农失政甚矣何以保其国乎春秋非特以不时非礼书也乃天未隂雨彻彼桑土绸缪牖户之意】蔡人杀陈佗【案左氏曰陈厉公蔡出也故蔡人杀佗而立之然则蔡人杀佗出于私意而经书无贬者善其讨贼也公羊以为淫谷梁以为猎皆臆説也程子曰佗弑世子免而窃位不能有其国故书曰陈佗佗天下之恶人皆得而诛之蔡侯杀之实以私也故书蔡人见杀贼者众人之公也　左氏传厉公蔡出也蔡人杀五父而立之　公羊传陈佗者何陈君也陈君则曷为谓之陈佗絶也曷为絶之贱也其贱奈何外淫也恶乎淫淫于蔡蔡人杀之　谷梁传陈佗者陈君也其曰陈佗何也匹夫行故匹夫称之也其匹夫行奈何陈侯熹猎淫猎于蔡与蔡人争禽蔡人不知其是陈君也而杀之何以知其是陈君也两下相杀不道其不地于蔡也　胡氏传佗杀太子而代其位至是逾年不成之为君者以贼讨也书蔡人以善蔡书陈佗以善陈善蔡者以蔡人知佗之为贼善陈者以陈国不以佗为君知其为贼故称人称人者讨贼之词也不以为君故称名称名当讨之贼也鲁桓弑君而郑伯与之盟宋督弑君而四国纳其赂则不知其为贼矣齐商人杀君者及其见杀则称位蔡般弑父者及其见杀则称爵是齐蔡国人皆以为君矣圣人于此抑扬予夺遏人欲于横流存天理于旣灭见诸行事可谓深切着明矣簒弑之贼外则异国皆欲致讨而不赦内则国人不以为君而莫之与谁敢劝于为恶故曰孔子成春秋而乱臣贼子惧】九月丁卯子同生【子桓公子名同即庄公也程子曰书子同生圣人所以正大本而防僭乱也子同者桓公之嫡长子也于其始生则书之其位固已定矣嫡冢之生国之大事故书公羊曰喜有正也意与此合而谷梁曰疑故志之非也　左氏传以太子生之礼举之接以太牢卜士负之士妻食之公与文姜宗妇命之公问名于申繻对曰夫名有五有信有义有象有假有类以名生为信以德命为义以类命为象取于物为假取于父为类不以国不以官不以山川不以隐疾不以畜牲不以器币周人以讳事神名终将讳之故以国则废名以官则废职以山川则废主以畜牲则废祀以器币则废礼晋以僖侯废司徒宋以武公废司空先君献武废二山是以大物不可以命公曰是其生也与吾同物命之曰同　公羊传子同生者孰谓谓庄公也何言乎子同生喜有正也未有言喜有正者此其言喜有正何乆无正也子公羊子曰其诸以病桓与　谷梁传疑故志之时曰同乎人也　胡氏传适冢始生即书于防与子之法也唐虞禅夏后殷周继春秋兼帝王之道贤可禅则以天下为公而不拘于世及之礼子可继则以天下为家而不必于让国之义万世之通道也与贤者贵于得人与子者定于立嫡传子以嫡天下之达礼也故有君薨而世子未生之礼植遗腹朝委裘而天下不乱者以名分素明而民志定也经书子同生所以明与子之法正国家之本防后世配嫡夺正之事垂训之义大矣此世子也其不曰世子何也天下无生而贵者誓于天子然后为世子】冬纪侯来朝【程子曰纪畏齐而来朝以求助也不能上诉于天子近赴于诸侯和辑其民人効死以守而欲求援于鲁桓是岂为国之道哉其不能保有终至于大去其国宜也　左氏传请王命以求成于齐公告不能　胡氏传案左氏防于郕咨谋齐难也冬来朝请王命以求成于齐也公告不能孟子曰观近臣以其所为主观逺臣以其所主主者成败之讥荣辱之本也昭公弃晋主齐至于客死郑伯逃齐主楚终以乞盟观其所主而荣辱成败见矣鲁桓公弑君之贼人人之所同恶夫人得而讨之也而主之以求能援其国乎然则何以免于贬志不在于朝桓也】
　　【丙子】七年春二月己亥焚咸丘【焚火田也咸丘杜氏曰鲁地高平钜野县南有咸亭在今济寜路钜野县程子曰古者昆虫蛰而后火田去莽翳以逐禽兽非竭山林而焚之也咸丘地名焚咸丘如尽焚其地见其广之甚也　公羊传焚之者何樵之也樵之者何以火攻也何言乎以火攻疾始以火攻也咸丘者何邾娄之邑也曷为不系乎邾娄国之也曷为国之君存焉尔　谷梁传其不言邾咸丘何也疾其以火攻也　胡氏传咸丘地名也易称王用三驱在礼天子不合围诸侯不掩羣夫子钓而不纲弋不射宿皆爱物之意也推此心以及物至于鸟兽若草木裕无淫猎之过矣书焚咸丘所谓焚林而田也】夏谷伯绥来朝邓侯吾离来朝【谷嬴姓伯爵国在今襄阳路谷城县绥谷伯名吾离邓侯名程子曰臣而杀君天理灭矣冝天下之所不容也而反天子累聘之诸侯相继而朝之逆乱天道矣　左氏传名贱之也　公羊传皆何以名失地之君也其称侯朝何贵者无后待之以初也　谷梁传其名何也失国也失国则其以朝言之何也尝以诸侯与之接矣虽失国弗损吾异日也　胡氏传春秋之法诸侯不生名谷伯邓侯何以名桓天下之大恶也执之者无禁杀之者无罪谷伯邓侯越国逾境相继而来朝即大恶之党也故特贬而书名与失地灭同姓者比焉经于朝桓者或贬爵或书名或称人以深絶其党拨乱之法严矣诛止其身而党之者无罪则人之类不相贼杀为禽兽也几希四时具然后成嵗故虽无事必书首时今此独于秋冬阙焉何也立天地之道曰隂阳阳居春夏以养育为事所以生物也王者继天而为之子则有赏隂居秋冬以肃杀为事所以成物也王者继天而为之子则有刑赏以劝善非私与也故五服五章谓之天命刑以惩恶非私怒也故五刑五用谓之天讨古者赏以春夏刑以秋冬象天道也桓弟弑兄臣弑君而天讨不加焉是阳而无隂嵗功不能成矣故特去秋冬二时以志当世之失刑也独于四年七年阙焉何也案周制大司马诸侯而有贼杀其亲则正之放弑其君则残之桓弑隐公而立大司马九伐之法虽未之举犹有望也及使冢宰下聘恩礼加焉则天下之望絶矣故四年宰纠书名而去秋冬二时以见天王之不复能用刑也田常弑其君孔子请讨之以从大夫之后不敢不告也桓弑隐公而立虽方伯连帅环视而未之恤犹有望也及谷邓二国自逺来朝则天下诸侯莫有可望者矣故七年谷伯邓侯各书其名而去秋冬二时以见诸侯之不复能修其职也然则见之行事不亦深切着明矣乎故曰春秋成而乱臣贼子惧】
　　【丁丑】八年春正月己卯烝【烝时祭也常事不书书之讥失礼也程子曰冬烝非过也书之以见五月又烝为非礼之甚也　公羊传烝者何冬祭也春曰祠夏曰礿秋曰尝冬曰烝常事不书此何以书讥何讥尔讥亟也亟则黩黩则不敬君子之祭也敬而不黩防则怠怠则忘士不及兹四者则冬不裘夏不葛谷梁传烝冬事地春兴之志不时也　胡氏传案周官大司马烝以仲冬今鲁烝以春正月其不同何也周】
　　【书有周月以纪政而其言曰夏数得天百王所同其在商周革命改正示不相沿至于敬授民时巡守烝享犹自夏焉然则司马中冬教大阅献禽以享烝所谓自夏而鲁之烝祭在春正月见春秋用周正纪鲁事也而谷梁子乃曰烝冬事也春兴之志不时也是以闭蛰而烝为是与周制异矣春秋非以不时志也为再烝见渎书也】天王使家父来聘【家父周大夫字也周大夫例书字程子曰桓公弑立未尝朝觐天王不讨而屡使聘之失道之甚也　胡氏传下聘弑逆之人而不加贬何也旣名冢宰于前其余无责焉乃同则书重之义以此见春秋任宰相之专而责之备也虞史以人主大臣为一体春秋以天王宰相为一心以为一体故帝庸作歌则曰股肱喜哉元首起哉百工熙哉臯陶赓歌则曰元首明哉股肱良哉庶事康哉而垂益九官之徒不与也以为一心故归赗仲子防葬成风则宰咺书名于前而王不称天于后来聘桓公锡桓公命则宰纠书名以正其始王不称天以正其终而荣叔家父之徒不与也故人主之职在论相而止矣】夏五月丁丑烝【程子曰正月旣烝矣而非时复烝者必以前烝为不备也其渎乱甚矣　公羊传何以书讥亟也　谷梁传烝冬事也春夏兴之黩祀也志不敬也　胡氏传春秋之文有一句而包数义者有再书而一贬者戎伐凡伯于楚丘以归之类一句而包数义春正月巳卯烝夏五月丁丑烝再书而一贬】秋伐邾【鲁伐邾也内将卑师少例止书伐某】冬十月雨雪【朱子释七八月之间旱曰曰周七八月夏五六月也由是攷之周十月夏之八月也书不时以纪异程子曰建酉之月未霜而雪书异也　公羊传何以书记异也何异尔不时也】祭公来遂逆王后于纪【祭本伯爵书公为王朝三公也来来鲁也遂者继事之词特书来鲁以逆后为继事所以罪祭公也程子曰祭公受命逆后而至鲁先行私礼故书来以逆后为遂事责其不防王命而轻天下之母也左氏传礼也　公羊传祭公者何天子之三公也何以不称使婚礼不称主人遂者何生事也大夫无遂事此其言遂何成使乎我也其成使乎我奈何使我为媒可则因用是往逆矣女往其国称女此其称王后何王者无外其辞成矣　谷梁传其不言使焉何也不正其以宗庙之大事即谋于我故弗与使也遂继事之辞也其曰遂逆王后故略之也或曰天子无外王命之则成矣胡氏传刘敞曰祭公王之三公也曷为不称使不与王之使祭公也师傅之官坐而论道其任重矣今其来】
　　【鲁乃命鲁侯以婚姻之事者也若是则大夫可矣何必三公任之重使之轻故祭公縁此义得专命不报遂行如纪而王以轻使为失祭公以遂行为罪矣此説是也为之节者冝使卿往逆公监之则于礼得矣使祭公命鲁主婚姻之事则曰不可卿往而公监之何以可乎命鲁轻矣卿往公监之重矣官师从单靖公逆王后于齐刘夏非卿而书靖公合礼则不书故先儒以为使卿逆公监之礼也】
　　【戊寅】九年春纪季姜归于京师【季姜纪侯女京大也师众也诸侯称王都曰京师归于京师嫁为王后也程子曰书王国之事不可用无王之月故书时而已或曰借如正月日食则如何书之曰书春日食则其义尤明也王后之归天下当有其礼诸侯莫至是不能母天下也故书纪女归而已　左氏传凡诸侯之女行唯王后书　公羊传其辞成矣则其称纪季姜何自我言纪父母之于子虽为天王后犹曰吾季姜京师者何天子之居也京者何大也师者何众也天子之居必以众大之辞言之　谷梁传为之中者归之也　胡氏传往逆则称王后旣归何以书季姜自逆者而言则当尊崇其匹内主六宫之政使妃妾不得以上僭故从天王所命而称王后示天下之母仪也自归者而言则当樛屈逮下使夫人嫔妇皆得进御于君而无嫉妬之心故从父母所子而称季姜化天下以妇道也其词之抑扬上下进退先后各有所当而不相悖皆正始之道王化之基春秋之所谨也京师者众大之称】夏四月　秋七月【虽无事例书时书首月其有不书盖阙文也】冬曹伯使其世子射姑来朝【曹伯桓公也射姑世子名也程子曰曹伯有疾不能亲行故使其世子来朝春秋之时君疾而使世子出取危乱之道也　左氏传賔之以上卿礼也　公羊传诸侯来曰朝此世子也其言朝何春秋有讥父老子代从改者则未知其在齐与在曹与　谷梁传朝不言使言使非正也使世子伉诸侯之礼而来朝曹伯失政矣诸侯相见曰朝以待人父之道待人之子以内为失政矣内失正曹伯失正世子可以已矣则是放命也尸子曰夫已多乎道　胡氏传案周官典命凡诸侯之嫡子誓于天子而摄其君则下其君之礼一等未誓则以皮帛继子男世子固有出防朝聘之仪矣然摄其君继子男者谓诸侯朝于天子有时而不敢后故老疾者使世子摄巳事以见天子急述职也诸侯间于王事则相朝其礼本无时曹伯旣有疾何急于朝桓而使世子摄哉大位奸之窥也危病邪之伺也世子君之贰也君疾而储副出启窥伺之心危道也当享而射姑叹逾月而终生卒其有疾明矣而使世子来终生之过也世子将欲巳乎则方命矣曰孝子尽道以事其亲者也不尽道而苟焉以从命为孝又焉得为孝故尸子曰夫已多乎道】
　　【己卯】十年春王正月庚申曹伯终生卒夏五月葬曹桓公【桓公名终生子射姑立是为庄公　谷梁传桓无王其曰王何也正终生之卒也　胡氏传桓无王今复书王何也十者盈数也天道十年则亦周矣人事十年则亦变矣故易称守贞者十年而必反传论逺恶者十年则必弃桓公至是其数已盈冝见诛于天人矣十年书王纪常理也有习于谷梁子而不得其传者见二年书王以为正与夷之卒此年书王而曹伯适薨遂附益之以为正终生之卒误矣果正诸侯之卒不縁簒弑者陈侯鲍在五年之正月曷不书王以正其卒乎】秋公防卫侯于桃丘弗遇【桃丘杜氏曰卫地今东平路东阿县有桃城公欲与卫讲好而卫不从故公虽出而卫侯不至书弗遇以见卫侯之不至也公羊传防者何期辞也其言弗遇何公不见要也　谷梁传弗遇者志不相得也弗内辞也　胡氏传弗者迁辞恶失信也卫初约鲁防于桃丘至是中变而从齐郑于是乎有郎之师其战于郎直书曰来盟于恶曹俱夺其爵则桃丘之弗遇也盖恶卫侯之失信矣】冬十有二月丙午齐侯卫侯郑伯来战于郎【齐主兵故先序责在三国故书来战程子曰春秋之中诸侯加兵于鲁者不为少矣未有书来战者此不言侵伐而以来战为文则彼曲我直大义坦然左传载其事曰我有辞矣我则有礼彼悖道纵欲而以兴戎故特曰来战以甚三国之恶也　左氏传我有辞也初北戎病齐诸侯救之郑公子忽有功焉齐人饩诸侯使鲁次之鲁以周班后郑郑人怒请师于齐齐人以卫师助之故不称侵伐先书齐卫王爵也公羊传郎者何吾近邑也吾近邑则其言来战于郎何近也恶乎近近乎围也此偏战也何以不言师败绩内不言战言战乃败矣　谷梁传来战者前定之战也内不言战言战则败也不言其人以吾败也不言及者为内讳也　胡氏传春秋加兵于鲁众矣未有书来战者此独不称侵伐而以来战为文何也兵凶器战危事圣人之所重也诛暴禁乱敌加于已盖有不得已而应之者矣未有悖道纵欲得已不已而先之者也鲁桓弑立天下大恶人人之所得讨也郑伯则首盟于越以定其位齐侯则继防于稷以济其奸曽不能修方伯之职驻师境上声罪致讨伸天下之大义也今特以私忿小怨亲帅其师战于鲁境尚为知类也哉此春秋之所必诛而不必听也故以三国为主而书来战于郎郑人主兵而首齐犹卫州吁主兵而先宋】
　　【庚辰】十有一年春正月齐人卫人郑人盟于恶曹【齐主盟故先序诸国书人皆一命之微者也而胡氏谓微者之盟不书知者过之尔隐元年及宋人盟于宿则岂非微者乎若贬而改书则何以不贬于来战而独贬于此盟当从例以为一命者也恶曹杜氏曰地阙今疑是卫之曹邑也曹邑今大名路滑州白马县　胡氏传盟防皆君臣之礼故微者之盟防不志于春秋凡春秋所志必有君与贵大夫居其间者也恶曹之盟即三国之君矣旣不以道兴师为郎之战又结怨固党为恶曹之盟故前书其爵而以来战着罪后书此盟而以夺爵示贬】夏五月癸未郑伯寤生卒秋七月郑庄公【寤生庄公名也三月葬速简失礼也庄公娶邓曼生世子忽是为昭公又纳宋雍氏女名雍姞生子突是为厉公又生子亹子仪昭公立四月而出奔厉公自宋入而立焉后厉公出奔国人弑昭公而立子亹齐侯杀子亹祭仲又立子仪　胡氏传郑庄公志杀其弟使糊其口于四方自以为保国之计得也然身没未几而世嫡出奔庶孽夺正公子五争兵革不息忽仪亹突之际其祸憯矣乱之初生也起于一念之不善后世则而象之至于兄弟相残国内大乱民人思保其室家而不得不亦酷乎有国者所以必循天理而不可以私欲灭之也庄公之事可以为永鉴矣】九月宋人执郑祭仲突归于郑郑忽出奔卫【宋人宋国之人也拘而囚之例书执祭仲郑大夫突不言郑突不当有郑也称郑忽言忽当有郑也与书纠齐小白赤曹羁之义同程子曰突不称公子不可以有国也忽国氏正也不能有其位故不爵　左氏传初祭封人仲足有宠于庄公庄公使为卿为公娶邓曼生昭公故祭仲立之宋雍氏女于郑庄公曰雍姞生厉公雍氏宗有宠于宋庄公故诱祭仲而执之曰不立突将死亦执厉公而求赂焉祭仲与宋人盟以厉公归而立之　公羊传祭仲者何郑相也何以不名贤也何贤乎祭仲以为知权也其为知权奈何古者郑国处于留先郑伯有善于郐公者通乎夫人以取其国而迁郑焉而野留庄公死已葬祭仲将徃省于留涂出于宋宋人执之谓之曰为我出忽而立突祭仲不从其言则君必死国必亡从其言则君可以生易死国可以存易亡少辽缓之则突可故出而忽可故反是不可得则病然后有郑国古人之有权者祭仲之权是也权者何权者反于经然后有善者也权之所设舍死亡无所设行权有道自贬损以行权不害人以行权杀人以自生亡人以自存君子不为也突何以名挈乎祭仲也其言归何顺祭仲也忽何以名春秋伯子男一也辞无所贬　谷梁传宋人者宋公也其曰人何也贬之也曰突贱之也曰归易辞也祭仲易其事权在祭仲也死君难臣道也今立恶而黜正恶祭仲也郑忽者世子忽也其名失国也　胡氏传祭仲郑相也见执于宋使出其君而立不正罪较然矣何以不名命大夫也命大夫而称字非贤之也乃尊王命贵正卿大祭仲之罪以深责之也其意若曰以天子命大夫为诸侯相而执其政柄事权重矣固将下庇其身而上使其君保安富尊荣之位也今乃至于见执废绌其君而立其非所立者不亦甚乎任之重者责之深祭仲无所逃其罪矣春秋美恶不嫌同词突之书名则本非有国由祭仲立之也若忽则以世嫡之正至于见逐不能立乎其位贵贱之分亡矣凡此类抑扬其词皆仲尼亲笔非国史所能与而先儒或以从赴告而书者殊误矣或曰孔父贤而书名则曰礼之大节也今此则名其君于下而字其臣于上何以异乎曰春秋者轻重之权衡也变而不失其正之谓权常而不过于中之谓正宋殇孔父道其常祭仲昭公语其变惟可与权者其知之矣突不称公子絶之也小白入于齐则曰齐小白突归于郑何以不称郑突乎以小白系之齐者明桓公之宜有齐也不以突系之郑者正厉公不当立也突不当立何以书归于郑乎春秋书归有二义一易词也一顺词也其书入亦有二义一难词也一逆词也突以庶夺正固为不顺矣然内则权臣许之立外则大国为之援而世子忽之才不能以自固也则其归无难故谷梁子曰归易词也忽以国氏正也出奔而名不能君也攷于诗有女同车刺无大国之助也山有扶苏所美非美然也箨兮君弱臣彊不唱而和也狡童不能与贤臣圗事权臣擅命也夫以狡童目其君圣人犹録其诗所以见忽之失国亦其自取非独仲之罪矣或曰诗人刺忽不昬于齐至于见逐欲固其位者必待大国之援乎曰此独为郑忽言也如忽之为人苟无大援则不能立尔若夫志士仁人卓然有以自立者进退之权在我矣郑自五覇之后益以侵削他日子产相焉驰词执礼以当晋楚至于壊诸侯之馆垣却逆女之公子于野皆变其常度以晋楚之彊卒莫能屈亦待大国之助乎然则仲见胁忽出奔咸其自取焉尔春秋书法如此欲人自彊于为善也】柔防宋公陈侯蔡叔盟于折【鲁再命大夫名柔鲁以大夫防诸侯盟于是始也鲁自去年与齐卫郑为仇敌故结宋陈蔡以为此盟折杜氏曰地阙　公羊传柔者何吾大夫之未命者也谷梁传柔者何吾大夫之未命者也】公会宋公于夫钟【夫钟杜氏曰即郕也】冬十有二月公防宋公于阚【阚杜氏曰鲁地今东平路夀张县有古阚城　胡氏传臣与宋公盟于折君与宋公防于夫钟于阚于虚于皆存而不削何其词费也曰盟者春秋所恶而屡盟以长乱防者诸侯所不得而数防以厚疑圣人皆存而不削于以见屡盟而卒叛数防而卒离其事可谓着明矣是故春秋之志在于天下为公讲信修睦不以防盟为可恃也辛巳】十有二年春正月　夏六月壬寅公防杞侯莒子盟于曲池【杞当作纪曲池杜氏曰鲁地今东平路汶上县有曲水亭书防而纪先序纪为主也　左氏传平杞莒也】秋七月丁亥公防宋公燕人盟于谷丘【燕人南燕一命之微者也南燕姞姓伯爵国在今卫辉路胙城县谷丘杜氏曰宋地今河南府路归德府谷熟县书防而宋先序宋为主也　左氏传公欲平宋郑秋及宋公盟于句渎之丘】八月壬辰陈侯跃卒【厉公名跃弟林立是为庄公书卒不书来赴而鲁不防葬也】公防宋公于虚【虚杜氏曰宋地　左氏传宋成未可知也故又防于虚】冬十有一月公防宋公于丙戌公防郑伯盟于武父【杜氏曰宋地武父杜氏曰郑地今济南路济阳县东北有武父城　左氏传宋公辞平故与郑伯盟于武父遂帅师而伐宋战焉宋无信也君子曰苟信不继盟无益也诗云君子屡盟乱是用长无信也】丙戌卫侯晋卒【宣公名晋子朔立是为惠公孙氏曰再言丙戌羡文也　谷梁曰再称日决日义也】十有二月及郑师伐宋丁未战于宋【内将卑师少例称及称郑师将卑师众也宋辞平故盟郑同伐之宋不服故战　公羊传战不言伐此言伐何辟嫌也恶乎嫌嫌与郑人战也此偏战也何以不言师败绩内不言战言战乃败矣　谷梁传非与所与伐战也不言与郑战耻不和也于伐与战败也内讳败举其可道者也　胡氏传旣书伐宋又书战于宋者责赂于郑而无厌屡盟于鲁而无信者宋也二国声其罪以致讨故书曰伐夫宋人之罪则固可伐矣然取其赂以立督者鲁桓也资其力以簒国者郑突也无诸已然后可以非诸人春秋之义用贤治不肖不以乱易乱也故又书曰战于宋来战者罪在彼战于郎是也往战者罪在内战于宋是也】
　　【壬午】十有三年春二月公防纪侯郑伯己巳及齐侯宋公卫侯燕人战齐师宋师卫师燕师败绩【诸国书爵君亲将也后书师见其用众也大崩曰败绩　左氏传宋多责赂于郑郑不堪命故以纪鲁及齐与宋卫燕战不书所战后也　公羊传曷为后日恃外也其恃外奈何得纪侯郑伯然后能为日也内不言战此其言战何从外也曷为从外恃外故从外也何以不地近也恶乎近近乎围郎亦近矣郎何以地郎犹可以地也　谷梁传其言及者由内及之也其曰战者由外言之也战称人败称师重众也其不地于纪也　胡氏传左氏以为郑与宋战公羊以为宋与鲁战谷梁以为纪与齐战赵匡攷据经文内兵则以纪为主而先于郑外兵则以齐为主而先于宋独取谷梁之説盖齐纪者世雠也齐人合三国以攻纪鲁郑援纪而与战战而不地于纪也不然纪惧灭亡不暇何敢将兵越国助鲁郑以増怨乎齐为无道恃彊陵弱此以纪为主何也彼为无道加兵于已必有引咎责躬之事礼义辨喻之文犹不得免焉则亦固其封彊効死以守上诉诸天子下告诸方伯连帅与邻国之诸侯其必有伸之者矣不如是而愤然与战岂已乱之道乎力同度德动则相时小国雠大国而幸胜焉祸之始也息伐郑而亡郑胜蔡而惧蔡败楚而灭今纪人不度德不量力不徴词轻与齐战而为之援者弑君之贼簒国之人也不能保其国自此战始矣春秋以纪为主省德相时自治之意也】三月葬卫宣公【胡氏传葬自内録也旣与卫人战曷为葬宣公怨不弃义怒不废礼是知古人以为重也礼丧在殡孤无外事卫宣未朔乃即戎巳为失礼又不称子是以吉服从金革之事其为恶大矣凡此类据事直书年月具存而恶自见也】夏大水【鲁有水灾】秋七月　冬十月
　　【癸未】十有四年春正月公防郑伯于曹【十三年郑与鲁同败诸国之师故为防以讲好　左氏传曹人致饩礼也】无冰【此亦见是周月纪事若夏正月则东风解冻冝无冰也必周正月夏之十一月也当冰而不冰冬温也然冰亦国所有用之物无则国用不给是以书之　公羊传何以书纪异也　谷梁传无冰时燠也　胡氏传案豳风七月周公陈王业之诗也其词曰二之日凿冰冲冲三之日纳于凌隂四之日其蚤献羔祭韭周官凌人之职颁冰于夏其藏之也固隂沍寒于是乎取其出之也賔食丧祭于是乎用藏之周用之徧亦理隂阳天地之一事也今在仲冬之月燠而无冰则政治緃弛不明之所致也故书于防夫春秋所载皆经邦大训而书法若此其察于四时寒暑之变详矣】夏五【断简缺文也啖氏曰夏五之下必知脱月字　公羊传夏五者何无闻焉尔谷梁传孔子曰听逺音者闻其疾而不闻其舒望逺者察其貌而不察其形立乎定哀以指隐桓隐桓之日逺矣夏五传疑也　胡氏传夏五传疑也疑而不益见圣人之慎也故其自言曰吾犹及史之阙文也其语人曰多闻阙疑慎言其余则寡尤而世或以私意改易古书者有矣盍亦视此为鉴可也然则春秋何以谓之作曰其义则断自圣心或笔或削明圣人之大用其事则因旧史有可损而不能益也】郑伯使其弟语来盟【春防郑伯而夏使之来盟前定故也语郑伯之弟名也左氏曰子人盖其后为子人氏也程子曰使来盟盟前定矣与齐髙子不同　左氏传郑子人来寻盟且修曹之防　谷梁传诸侯之尊弟兄不得以属通其弟云者以其来我举其贵者也来盟前定也不曰前定之盟不日　胡氏传来盟称使则前定之盟也其不称使如楚屈完齐髙子则权在二子盟不盟特非定也诸侯之弟兄例以字通而书名者罪其有宠爱之私非友于之义也】秋八月壬申御廪灾乙亥尝【御廪鲁奉粢盛之仓也火焚曰灾尝时祭也失礼故书　左氏传书不害也　公羊传御廪者何粢盛委之所藏也御廪灾何以书记灾也常事不书此何以书讥何讥尔讥尝也曰犹尝乎御廪灾不如勿尝而已矣　谷梁传御廪之灾不志此其志何也以为唯未易灾之余而尝可也志不敬也天子亲耕以共粢盛王后亲蚕以共祭服国非无良农工女也以为人之所尽事其祖祢不若以已所自亲者也何用见其未易灾之余而尝也曰甸粟而内之三宫三宫米而藏之御廪夫尝必有兼甸之事焉壬申御廪灾乙亥尝以为未易灾之余而尝也　胡氏传门观灾而新作则书御廪粢盛之所藏其新必矣何以不书营宫室以宗庙为先重本也御廪灾而新则不书常事也以为常事而不书垂教之意深矣知其説者然后知有国之急务为政之后先虽勤于工筑而民不怨劳与妄兴土木困民力以自奉者异矣尝祭时事之常则何以书志不时与不敬也春秋纪事用周月而以八月尝则不时也御廪灾于壬申而尝以乙亥是不改卜而供未易灾之余则不敬也礼以时为大施于事则不时礼以敬为本发于心则不敬故书】冬十有二月丁巳齐侯禄父卒【僖公名禄父子诸儿立是为襄公】宋人以齐人蔡人卫人陈人伐郑【诸国书人将卑师少也以用也宋用之而诸国从之也程子曰凡诸侯之国甲兵有制皆统乎天子廼敢私用之欤私为之用以伐人国大乱之道也佗书以某师皆仿此陈氏曰用诸侯之师于是始　左氏传报宋之战也焚渠门入及大逵伐东郊取牛首以大宫之椽归为卢门之椽　公羊传以者何行其意也　谷梁传以者不以者也民者君之本也使人以其死非正也　胡氏传师而曰以者能左右之以行已意也宋怨郑突之背已故以四国伐郑鲁怨齐人之侵已故以楚师伐齐蔡怨囊瓦之拘已故以吴子伐楚蔡弱于吴鲁弱于楚宋与蔡卫陈敌而弱于齐乃用其师以行已意故特书曰以列国之兵有制皆统乎天子而敢私用之与私为之用以伐人国大乱之道也故谷梁子曰以者不以者也】
　　【甲申】十有五年春二月天王使家父来求车【此见天子不道诸侯不臣之甚圣人是以惧春秋是以作也　左氏传非礼也诸侯不贡车服天子不私求财　公羊传何以书讥何讥尔王者无求求车非礼也　谷梁传古者诸侯时献于天子以其国之所有故有辞让而无征求求车非礼也求金甚矣　胡氏传遣使需索之谓求王畿千里租税所入足以充费不至于有求四方诸侯各有职贡不至于来求以丧事而求货财已为不可况车服乎经于求赙求车求金皆书曰求垂后戒也夫上有好者下必有甚焉者矣王者有求下观而化诸侯必将有求以利其国大夫必将有求以利其家士庶人必将有求以利其身皇皇焉惟恐不足未至于簒弑夺攘则不厌矣古之君人者必昭俭德以临照百官尊卑登降各有度数示等威明贵贱民志旣定之后皆安其分而无求兵刑寝矣及侈心一动莫为防制必至于亢不衷官失德亷耻道丧宠赂日章沦于危亡而后止也观春秋所书则见王室衰乱之由而知兴衰拨乱之説矣】三月乙未天王崩【周桓王崩太子佗立是为庄王赵氏曰周嗣王即位皆不书不能令于天下也诸侯之不臣而莫之臣也哀王道积微而莫之兴也】夏四月己巳齐僖公【天王崩而鲁不往亦不防今乃防齐侯逆乱可知矣】五月郑伯突出奔蔡【程子曰避祭仲而出非国人出之也案卫侯于夷仪不名为其义未絶也惟突夺正而立于其出奔故以名之以其于王法当絶也后入于栎书名为可知也　左氏传祭仲专郑伯患之使其壻雍纠杀之将享诸郊雍姬知之谓其母曰父与夫孰亲其母曰人尽夫也父一而已胡可比也遂告祭仲曰雍氏舍其室而将享子于郊吾惑之以告祭仲杀雍纠尸诸周氏之汪公载以出曰谋及妇人冝其死也　公羊传突何以名夺正也　谷梁传讥夺正也　胡氏传案左氏祭仲专郑伯患之使其壻雍纠杀之雍姬知之以告仲仲杀雍纠公出奔蔡是祭仲逐之也没而不书其义何也陆淳曰逐君之臣其罪易知也君而见逐其恶甚矣圣人之教在乎端本清源故凡诸侯之奔皆不书所逐之臣而以自奔为名所以警乎人君其説是也夫君实有国而出于臣乃其自取焉尔本正而天下之事理矣】郑世子忽复归于郑【程子曰称世子本当立者不能保其位故不爵郑人谓之狡童又曰狂童恣行不肖可知　左氏传六月乙亥昭公入公羊传其称世子何复正也曷为或言归或言复归复归者出恶归无恶复入者出无恶入有恶入者出入恶归者出入无恶　谷梁传反正也　胡氏传忽尝嗣位君其国归而独称世子则亡其君位明矣其称复归者谓旣絶而复归也然诸侯失国出奔归而称复则可大夫失位出奔归而称复则不可古者诸侯世国大夫不世官或曰复厌词也】许叔入于许【许叔庄公弟名新臣郑庄公卒许人迎之而入即位是为穆公项氏曰许叔称字为郑附庸也　谷梁传许叔许之贵者也莫冝乎许叔其曰入何也其归之道非所以归也　胡氏传许大岳之裔先王建国迫于齐郑不得奉其社稷未闻可灭之罪也则当伸大义以直词上告诸天王下赴诸方伯求复其国粪除宗庙孰能与之争今乃因乱窃入则非复国之义故书入于许入云者难词也】公防齐侯于艾【及齐平也左氏传谋定许也】邾人牟人葛人来朝【牟爵姓俱阙国在今益都路寜海州牟平县葛嬴姓伯爵国在今河南府路归德府寜陵县杜氏曰三人皆附庸世子故称人今案附庸之君称字则其世子称人冝也而诸家以为贬俱失于凿来朝鲁桓固为有罪直书而义自见何待称人然后为贬乎　公羊传皆何以称人夷狄之也　胡氏传公羊曰皆何以称人夷狄之也其狄之何天王崩不奔丧而相率朝弑君之贼也】秋九月郑伯突入于栎【栎郑地今汴梁路钧州阳翟县程子曰突非正也忽旣恣行故国人君之诸侯助之书爵所以戒居正者已不能保则人取之矣书入以见义不容也　左氏传郑伯因栎人杀檀伯而遂居栎　公羊传栎者何郑之邑曷为不言入于郑末言尔曷为末言尔祭仲亡矣然则曷为不言忽之出奔言忽为君之微也祭仲存则存矣祭仲亡则亡矣胡氏传经于厉公复国削而不书独书入于栎何也夫制邑之死虢君共城之叛太叔皆庄公所亲戒也今又城栎而寘子元焉使昭公不立何谋国之误也卫有蒲戚而出献公楚有陈蔡不羮而叛弃疾末大必折有国之害也故夫子行乎季孙曰古者家不藏甲邑无百雉之城遂堕三都以张公室于厉公复国削而不书者若曰旣入于栎则其国己复矣于以明居重驭轻彊榦弱枝以身使臂之义为天下与来世之鉴也为国者可不谨于礼乎春秋此义皆小康之事衰世之意也】冬十有一月公防宋公卫侯陈侯于袲伐郑【袲杜氏曰宋地郑氏曰亳州在今河南府路亳州宋公为主谋纳郑厉公也　左氏传谋伐郑将纳厉公也弗克而还　谷梁传地而后伐疑辞也非其疑也　胡氏传左氏曰将纳厉公也弗克而还谷梁曰地而后伐疑辞非其疑也昭公与突之是非邪正亦明矣然昭公虽正其才不足以君一国之人复归于郑日以微弱厉公虽簒其智足以经四邻之援旣入于栎日以盛彊诸侯不顾是非而计其彊弱始疑于辅正终变而与邪谷梁所谓非其疑者非其疑于为义而果于为不义相与连兵动众纳簒国之公子也故详书其防地而后伐以讥之也】
　　【乙酉】十有六年春正月公防宋公蔡侯卫侯于曹【再谋伐郑也左氏传谋伐郑也】夏四月公防宋公卫侯陈侯蔡侯伐郑【程子曰突善结诸侯故皆为之致力屡伐郑也　胡氏传春正月防于曹蔡先于卫夏四月伐郑卫先于蔡王制诸侯之爵次其后先固有序矣在周官大司马设仪辨位以等邦国犹天建地设不可乱也及春秋时礼制旣亡覇者以意之向背为升降诸国以势之彊弱相上下蔡尝先卫今序陈下者先儒以为后至也以至之先后易其序是以利率人而不要诸礼也岂所以定民志乎后世有以醲赏诱人之趋事赴功以重罚沮人之奉公守正意亦如此夫乱之所由生也则仪位以为阶春秋防微杜渐尤严于名分考其所书意自见矣】秋七月公至自伐郑【程子曰不惟告庙且见公之勤劳于郑突也　左氏传以饮至之礼也　谷梁传桓无防其致何也危之也　胡氏传伐郑则致罪之也曷为罪之以纳突也诸侯失国诸侯纳之正也伐郑以纳突非正也故书至以罪桓之上无王法恣为不义而莫之禁也】冬城向【向郑氏曰鲁地宿州有向城左氏传书时也】十有一月卫侯朔出奔齐【二公子逐之而立黔牟　左氏传初卫宣公烝于夷姜生急子属诸右公子为之娶于齐而美公取之生夀及朔属夀于左公子夷姜缢宣姜与公子朔构急子公使诸齐使盗待诸莘将杀之夀子告之使行不可曰弃父之命恶用子矣有无父之国则可也及行饮以酒夀子载其旌以先盗杀之急子至曰我之求也此何罪请杀我乎又杀之二公子故怨惠公十一月左公子泄右公子职立公子黔牟惠公奔齐　公羊传卫侯朔何以名絶曷为絶之得罪于天子也其得罪于天子奈何见使守卫朔而不能使卫小众越在岱隂齐属负兹舍不即罪尔　谷梁传朔之名恶也天子召而不徃也】
　　【丙戌】十有七年春正月丙辰公防齐侯纪侯盟于黄【齐将灭纪公防盟以平之黄杜氏曰齐地今盘阳路登州黄县　左氏传平齐纪且谋卫故也】二月丙午公及邾仪父盟于趡【内为主书及邾小国也不能为主当从谷梁传趡杜氏曰鲁地　左氏传寻蔑之盟也】夏五月丙午及齐师战于奚【微者争疆之战也奚杜氏曰鲁地左氏传疆事也于是齐人侵鲁疆疆吏来告公曰疆场之事慎守其一而备其不虞姑尽所备焉事至而战又何谒焉　谷梁传内讳败举其可道者也不言其人以吾败也不言及之者为内讳也】六月丁丑蔡侯封人卒秋八月蔡季自陈归于蔡【桓侯名封人蔡季桓侯弟名献舞自陈陈纳之也项氏曰蔡季书字为陈附庸也　左氏传蔡桓侯卒蔡人召蔡季于陈蔡人嘉之也　谷梁传蔡季蔡之贵者也自陈陈有奉焉尔　胡氏传季字也归顺词蔡季之去以道而去者也其归以礼而归者也公子不去国季何以去权也旣归何以不有国献舞立矣若季者刘敞所谓智足以与权而不乱力足以得国而不居逺而不防迩而不迫者也是以见贵于春秋】癸巳葬蔡桓侯【弟献舞立是为哀侯胡氏传啖助曰蔡桓何以称侯盖蔡季之贤知请谥也人亦多爱其君者莫能爱君以礼而季能行之此贤】
　　【者所以异于众人也或曰葬未有不称公者其称侯传失之尔臣子之于君极其尊而称之礼也其説误矣孔子疾子路使门人为臣子曰无臣而为有臣吾谁欺欺天乎曽子疾革而易篑曰吾得正而毙焉斯已矣故终而必安于正人子不以非所得而加之于父是为孝人臣不以非所得而加之于君是为忠极其尊而称之不正之大者而可以为礼哉或曰鲁君生而称公亦非礼乎曰生而称公为虚位礼之文也没而系諡为定名礼之实也春秋诸侯虽伯子男葬皆称公志其失礼之实为后世戒欲其以正终也其垂训之义大矣】及宋人卫人伐邾【春与邾盟秋因宋而伐之畏大陵小背信舍义桓公之恶贯盈矣　左氏传伐邾宋志也】冬十月朔日有食之【朔不书日缺文也　左氏传不书日官失之也天子有日官诸侯有日御日官居卿以底日礼也日御不失日以授百官于朝　谷梁传言朔不言日食旣朔也丁亥】十有八年春王正月公防齐侯于泺公与夫人姜氏遂如齐【泺水在济南路歴城县夫人文姜也张氏曰泺之防不言夫人者夫人不与行防礼也如齐不言及而言与者夫人伉也所以见夫不夫妇不妇进退制于夫人也观南山之诗可见矣朱子曰南山有狐以比齐襄公居髙位而行邪行也又曰鲁桓公旣告父母而娶妻矣又曷为使之得穷其欲而至此哉程子曰人虽不能无欲然当有以制之无以制之而惟欲之从则人道废而入于禽兽矣　左氏传申繻曰女有家男有室无相渎也谓之有礼易此必败公防齐侯于泺遂及文姜如齐齐侯通焉公谪之以告　公羊传公何以不言及夫人夫人外也夫人外者何内辞也其实夫人外公也　谷梁传泺之防不言及夫人何也以夫人之伉弗称数也　胡氏传是年桓公已终复书王者春秋之时诸侯放恣弑君簒国者巳列于防则不复致讨故鲁宣杀恶及视以取国赂齐请防而传曰防于平州以定公位曹伯负刍杀太子自立见执于晋而曹人请之曰若为有罪则君列诸防矣孔子为此惧作春秋于十八年复书王者明弑君之贼虽身已没而王法不得赦也又据桓十五年天王崩至是新君嗣立三年之丧毕矣明弑君之贼虽在前朝而古今之恶一也然则簒弑者不容于天地之间身无存没时无古今皆得讨而不赦圣人之法严矣已列于防则不致讨可乎故曰春秋成而乱臣贼子惧与者许可之词曰与者罪在公也案齐诗恶鲁桓微弱不能防闲文姜使至淫乱为二国患而其词曰敝笱在梁其鱼唯唯齐子归止其从如水言公于齐姜委曲顺从若水从地无所不可故为乱者文姜而春秋罪桓公治其本也易曰夫夫妇妇而家道正夫不夫则妇不妇矣干者夫道也以乗御为才坤者妇道也以顺承为事易着于乾坤述其理春秋施于桓公见其用】夏四月丙子公薨于齐丁酉公之丧至自齐【书薨于齐以见为齐弑也桓公不能正其室而取祸于齐其致痛之也　左氏传夏享公使公子彭生乘公公薨于车鲁人告于齐曰寡君畏君之威不敢寜居来修旧好礼成而不反无所归咎恶于诸侯请以彭生除之齐人杀彭生谷梁传其地于外也薨穪公举上也　胡氏传鲁公弑而薨者则以不地见其弑今书桓公薨于齐岂不没其实乎前书公与夫人姜氏如齐后书夫人孙于齐去其姓氏而庄公不书即位则其实亦明矣】秋七月　冬十有二月己丑葬我君桓公【或曰齐人杀彭生是贼已讨故书葬然案左氏谓齐侯使彭生乘公而公薨于车则贼乃齐侯不得谓之贼已讨也圣人何以书葬乎曰不然此之书葬见彭生之已讨也于后书夫人孙于齐以见齐侯与夫人之未讨也　公羊传贼未讨何以书葬雠在外也雠在外则何以书葬君子辞也　谷梁传葬我君接上下也君弑贼不讨不书葬此其言葬何也不责逾国而讨于是也桓公葬而后举諡諡所以成德也于卒事乎加之矣知者虑义者行仁者守有此三者备然后可以防矣　胡氏传公羊曰贼未讨何以书葬雠在外也谷梁子曰雠在外者不责逾国而讨于是也夫桓公之雠在齐则外也隐公之雠在鲁则内也在外者不责其逾国固有任之者矣在内者讨于是此春秋之法也故十八年书王而桓公书葬惟可与权者其知之矣】




　　春秋集传释义大成卷二
&lt;经部,春秋类,春秋集传释义大成&gt;
　　钦定四库全书
　　春秋集传释义大成卷三　　元　俞臯　撰庄公【名同桓公子母文姜在位三十二年子般立为公子庆父所弑立其庶子啓方是为闵公
　　諡法胜敌克乱曰庄】
　　【戊子】元年春王正月【不书即位内无所受上无所承也左氏传不称即位文姜出故也　公羊传公何以不言即位春秋君弑子不言即位君弑则子何以不言即位隐之也孰隐隐子也　谷梁传继弑君不言即位正也继弑君不言即位之为正何也曰先君不以其道终则子不忍即位也　胡氏传不书即位内无所承上不请命也或曰庄公嫡长其为储副明矣虽内无所承上不请命独不可以享国而书即位乎曰诸侯之嫡子必誓于王庄虽嫡长而未誓安得为国储君副称世子也夫为世子必誓于王为诸侯可以内无所承上不请命擅有其国即诸侯之位邪春秋绌而不书父子君臣之大伦正矣】三月夫人孙于齐【夫人桓公夫人文姜也内出奔例书孙于其复不书以见义不当复深絶之也不书姜氏呉先生曰脱简也书出奔义自见何待去氏然后为贬乎　左氏传不称姜氏絶不为亲礼也　公羊传孙者何孙犹孙也内讳奔谓之孙夫人固在齐矣其言孙于齐何念母也正月以存君念母以首事夫人何以不称姜氏贬曷为贬与弑公也其与弑公奈何夫人谮公于齐侯公曰同非吾子齐侯之子也齐侯怒与之饮酒于其出焉使公子彭生送之于其乗焉搚干而杀之念母者所善也则曷为于其念母焉贬不与念母也　谷梁传孙之为言犹孙也讳奔也接练时録母之变始人之也不言氏姓贬之也人之于天也以道受命于人也以言受命不若于遒者天絶之也不若于言者人絶之也臣子大受命　胡氏传夫人文姜也桓公之弑姜氏与焉为鲁臣子者义不共戴天矣嗣君夫人所出也恩如之何狥私情则害天下之大义举王法则伤母子之至恩此国论之难防者也经书夫人孙子齐而恩义之轻重审矣梁人冇继母杀其父者而其子杀之有司欲当以大逆孔季彦曰文姜与弑鲁桓春秋去其姜氏传谓絶不为亲礼也夫絶不为亲即凡人耳方诸古义冝以非司宼而擅杀当之不得以逆论也人以为允故通于春秋然后能权天下之事矣孙者顺让之词使若不为人子所逐以全恩也哀姜去而弗返文姜即归于鲁例以孙书何也与闻弑桓之罪已极有如去而弗返深絶之也然则恩轻而义重矣河广之诗其词何取而圣人録于国风者明宋襄公之重本亦此义也其垂训逺矣】夏单伯逆王姬【逆迎也单伯鲁卿四命例书字与齐髙子之例同孙氏曰单伯于此见经之后十四年书防伐宋冬又防诸侯于鄄春秋王臣而防诸侯之上亦不若内臣先书而后书防也惟内臣防诸侯则曰某防某也则单伯非王臣明矣又案夏单伯逆王姬秋筑舘于外若果天子之使必俟馆成而至此必鲁臣先如京师逆秋筑馆冬归于齐也未应夏送至鲁冬然后归于齐也左氏误以逆为送而杜氏附防又以单伯为周卿皆非也　左氏传单伯送王姬　公羊传单伯者何吾大夫之命乎天子者也何以不称使天子召而使之也逆之者何使我主之也曷为使我主之天子嫁女于诸侯必使诸侯之同姓者主之诸侯嫁女于大夫必使大夫之同姓者主之　谷梁传单伯者何吾大夫之命乎天子者也命大夫故不名也其不言如何也其义不可受于京师也其义不可受于京师何也曰君躬弑于齐使之主婚姻与齐为礼其义固不可受也　胡氏传单伯者君之命大夫也逆王姬使我为之主也其不言如者谷梁子以为义不可受于京师也君躬弑于齐使之主婚姻与齐为礼其义固不可受也此明忘亲释怨则无以立人道矣】秋筑王姬之馆于外【王姬周王女归于齐鲁主婚故筑馆天子女下嫁诸侯必使宗国主婚礼也今庄公有大丧齐乃不共戴天之雠而为其主婚非礼之甚矣而左氏以为礼也何不明大义若是邪　左氏传筑舘于外礼也　公羊传何以书讥何讥尔筑之礼也于外非礼也于外何以非礼筑于外非礼也其筑之何以礼主王姬者必为之改筑主王姬者则曷为必为之改筑于路寝则不可小寝则嫌羣公子之舍则已卑矣其道必为之改筑者也　谷梁传筑礼也于外非礼也筑之为礼何也主王姬者必自公门出于庙则已尊于寝则已卑为之筑节矣筑之外变之正也筑之外变之为正何也仇雠之人非所以接婚姻也衰麻非所以接弁冕也其不言齐侯之来逆何也不使齐侯得与吾为礼也　胡氏传鲁于王室为懿亲其主王姬亦旧矣舘于国中必冇常处今特筑之于外谷梁子以为仇雠之人非所以接婚姻也衰麻非所以接弁冕也知其不可故特筑之于外也筑之于外得变之正乎曰不正有三年之丧天王于义不当使之主有不戴天之雠庄公于义不可为之主筑之于外之为宜不若辞而弗主之为正也是以君子贵端本焉或曰天王有命固不可辞使单伯逆于京师上得尊周之义为之筑舘于外下未失居丧之礼奚为不可曰以常礼言之可也今庄公有父之雠方居苫瑰此礼之大变也而为之主婚是废人伦灭天理矣春秋于此事一书再书又再书者其义以复雠为重示天下后世臣子不可忘君亲之意故虽筑舘于外不以为得礼而特书之也】冬十月乙亥陈侯林卒【庄公名林少弟杵臼立是为宣公谷梁传诸侯曰卒正也】王使荣叔来锡桓公命【王周庄王也不书天缺文也荣叔周大夫例书字锡赐也桓公为大恶庄王不加讨且身已没矣又来锡命悖天理之甚也朱子曰古者诸侯除丧以士服见而受命谓之受命锡命者锡命之继世而为诸侯也　公羊传锡者何赐也命者何加我服也其言桓公何追命也　谷梁传礼有受命无来锡命锡命非正也生服之死行之礼也生不服死追锡之不正甚矣　胡氏传啖助曰不称天王宠簒弑以渎三纲也春秋书王必称天所履者天位也所行者天道也所赏者天命也所刑者天讨也今桓公弑君簒国而王不能诛反追命之无天甚矣桓无王王无天其失非小恶也与葬成风引为夫人使妾并嫡无以异故其文一施之范乃以出居于郑来聘求车三事为证而谓非义之所存误矣】王姬归于齐【单伯若果王臣则当书送于此今止书王姬归则知单伯非王臣也　公羊传何以书我主之也　谷梁传为之中国者归之也　胡氏传鲁主王姬之嫁旧矣在他公时常事不书此独书者以归于齐故也逆于京师筑馆于外而不书归于齐则无以见其罪之在也书归于齐而后忘亲释怨之罪着矣春秋复雠之义明矣】齐师迁纪郱鄑郚【此纪之三邑也齐将灭纪取其三邑迁者移其民人也而公羊曰为齐讳误矣郱杜氏曰临胊县东南今益都路临朐县鄑杜氏曰北海昌虑县有訾城今益都路潍州昌邑县郚杜氏曰诸虚县东南今益都路密州　公羊传迁之者何取之也取之则曷为不言取何也为襄公讳也外取邑不书此何以书大之也何大焉自是始灭也　谷梁传纪国也郱鄑郚国也或曰迁纪于郱鄑郚　胡氏传郱鄑郚者纪三邑也邑不言迁迁不言师其以师迁之者见纪民犹足与守而齐人彊暴用大众以廹之为已属也凡书迁者自是而灭矣春秋兴灭国继絶世则迁国邑者不再贬而罪已见矣】
　　【已丑】二年春王二月葬陈庄公　夏公子庆父帅师伐于余丘【公子鲁桓公子名庆父公子三命例书公子某于余丘杜氏曰国名也地阙公谷以为邾邑盖鲁附庸小国后为邾所并也今济南路有章丘县地接于鲁未详是否　公羊传于余丘者何邾娄之邑也曷为不系乎邾娄国之也曷为国之君存焉尔　谷梁传国而曰伐于余丘邾之邑也其曰伐何也公子贵矣师众矣而敌人之邑公子病矣病公子所以讥乎公也其一曰君在而重之也　胡氏传案二传于余丘邾邑也国而曰伐此邑尔其曰伐何也志庆父之得兵权也庄公幼年即位首以庆父主兵卒致子般之祸于余丘法不当书圣人特书以志乱之所由为后世戒也鲁春秋中见弑者三君其贼未有不得鲁国之兵权者公子翚再为主将专防诸侯不出隐公之命仲遂擅兵两世入杞伐邾防师救郑三军服其威令之日久矣故翚弑隐公而写氏不能明其罪庆父弑子般而成季不能遏其恶公子遂杀恶及视而叔仲惠伯不能免其死夫岂一朝一夕之故哉春秋所书为戒逺矣】秋七月齐王姬卒【鲁主婚故来告　公羊传外夫人不卒此何以卒録焉尔曷为録焉尔我主之也　谷梁传为之主者卒之也　胡氏传内女嫁为诸侯妻则书卒王姬何以书比内女为之服也故檀弓曰齐告王姬之丧鲁庄公为之大功或曰由鲁嫁故为之服姊妹之服夫礼称情而为之节者也庄公于齐王姬厚矣如不共戴天之念何此所谓不能三年之防而缌小功之察也特卒王姬以着其罪】冬十有二月夫人姜氏防齐侯于禚【夫人文姜也齐侯襄公也自此以后比年享于祝丘如齐师防于防防于阳谷不道之甚经悉书之重戒于后世也禚杜氏曰齐地左氏传书奸也　谷梁传妇人既嫁不逾境逾境非正也妇人不言防言防非正也飨甚矣　胡氏传妇人】
　　【无外事送迎不出门见兄弟不逾阙在家从父既嫁从夫夫死从子今防齐侯于禚是庄公不能防闲其母失子道也故赵匡曰姜氏齐侯之恶着矣亦所以病公也曰子可以制母乎夫死从子通乎其下况于国君君者人臣之主风教之本也不能正家如正国何若庄公者哀痛以思父诚敬以事母威刑以督下车马仆从莫不俟命夫人徒往乎夫人之往也则公威命之不行哀戚之不至尔】乙酉宋公冯卒【庄公名冯子防立是为闵公】
　　【庚寅】三年春王正月溺防齐侯伐卫【溺鲁大夫再命例书名　左氏传疾之也公羊传溺者何吾大夫之未命者也　谷梁传溺者何也公子溺也其不称公子何也恶其防仇雠而伐同】
　　【姓故贬而名之也　胡氏传谷梁子曰此公子溺也其不称公子何也恶其防仇雠而伐同姓故贬而名之也有父之雠而释怨其罪大矣况与合党兴师伐人国乎】夏四月葬宋庄公　五月葬桓王【凡天王之葬鲁防则书其不书者皆不防也桓王崩七年而经始书葬缓也公谷以为改葬刘氏曰若诚改葬应如改卜之类书曰改案此宜以为缓也　左氏传缓也　公羊传此未有言崩者何以书葬盖改葬也　谷梁传传曰改葬也改葬之礼缌举下缅也或曰郤尸以求诸侯天子志崩不志葬必其时也何必焉举天下而葬一人其义不疑也志葬故也危不得葬也曰近不失崩不志崩失天下也独隂不生独阳不生独天不生三合然后生故曰母之子也可天之子也可尊者取尊称焉卑者取卑称焉其曰王者民之所归往也　胡氏传左氏曰缓也天子七月而葬同轨毕至诸侯五月同盟至大夫三月同位至士逾月外姻至王崩至是盖七年矣先儒或言天子不志葬又以为不言葬者常也夫事孰有大于葬天子者而可以不志乎死生始终之际人道之大变岂以是为常事而不书也】秋纪季以酅入于齐【纪季纪侯弟也项氏曰称字为齐附庸也酅杜氏曰纪邑齐国安平县郑氏曰博州今东昌路博平县　左氏传纪于是乎始判　公羊传纪季者何纪侯之弟也何以不名贤也何贤乎纪季服罪也其服罪奈何鲁子曰请后五庙以存姑姊妹　谷梁传酅纪之邑也入于齐者以酅事齐也入者内弗受也　胡氏传大夫不得用地公子不当去国盗地以下敌弃君以避患非人臣也故春秋之义私迯者必书奔有罪者必加贬今季不书奔则非窃地也不书名则非贬也诸侯兄弟贬则书名宋辰秦鍼之类是也不贬则书字蔡季许叔之类是也纪季所以不书奔者有纪侯之命矣所以不书名者天下无道彊众相陵天子不能正方伯不能伐屈已事齐请后五庙其亦不得已而为之者非其罪也所以无贬乎入云者难词也】冬公次于滑【次欲进而止也书公次君亲将也赵氏曰师驻为次滑杜氏曰郑地陈留襄邑县今汴梁路睢州襄邑县谋防郑同救纪而不克故书次以讥之　左氏传将防郑伯谋纪故也郑伯辞以难凡师一宿为舍再宿为信过信为次　公羊传其言次于郎何刺欲救纪而后不能也　谷梁传次止也有畏也欲救纪而不能也　胡氏传谷梁子曰次止也有畏也欲救纪而不能也春秋纪兵伐而书次以次为善救而书次以次为讥次于滑讥之也鲁纪有婚姻之好当恤其患于齐有父之雠不共戴天苟能救纪抑齐一举而两善并矣见义不为而有畏也春秋之所恶故书公次于滑以讥之也或言夫子意在刺无王命若讥其怯懦则当襃其勇者春秋乃鼓乱之书为此言者误矣易于谦之六五则曰利用侵伐师之六四则曰左次旡咎进退勇怯顾义如何尔岂可专以勇为鼓乱而不与乎辛卯】四年春王二月夫人姜氏享齐侯于祝丘【享者备物以献享也礼两君相见然后享于庙中今夫人享齐侯于祝丘私见而为之名也直书义自见矣啖氏曰谷梁曰病齐此乃鲁国之耻也岂独病齐乎　谷梁传飨甚矣飨齐侯所以病齐侯也　胡氏传享者两君之礼所以训共俭也两君相见享于庙中礼也牺象不出门嘉乐不野合非两君相见又去其国而享诸侯甚矣】三月纪伯姬卒【内女既嫁而卒则不书此盖纪亡而书之也谷梁传外夫人不卒此其言卒何也吾女也适诸侯则尊同以吾为之变卒之也】夏齐侯陈侯郑伯遇于垂【杜氏曰谋取纪也胡氏传苏辙曰郑伯子仪也桓十五年书突出奔蔡忽归于郑是年九月突入于栎十七年髙渠弥弑忽立子亹十八年齐襄公杀子亹郑人立子仪庄十四年突使傅瑕弑子仪而入则遇于垂者子仪也然则郑有二君可乎春秋有一国而二君者郑突与仪卫衎与剽是也突衎始终为君子仪君郑十有四年剽君卫十有一年皆能君者也故春秋因其实而君之然则孰与曰皆不与也突之入以簒衎之出以恶仪剽虽国人所立而突衎在焉非所以为安也故四人者春秋莫适与也皆不没其实尔君子不幸而处于此如子臧季札可也不如是则乱不止为此説者善矣然而郑伯实厉公也非子仪也】纪侯大去其国【程子曰国君死社稷虽死之可也齐侯陈侯郑伯方遇于垂纪侯遂去其国岂齐之罪哉圣人不言齐灭之者罪纪侯轻去其国也与书梁亡之意同　左氏传违齐难也　公羊传大去者何灭也孰灭之齐灭之曷为不言齐灭之为襄公讳也春秋为贤者讳何贤乎襄公复仇也何仇尔逺祖也哀公亨乎周纪侯谮之以襄公之为于此焉者事祖祢之心尽矣尽者何襄公将复雠乎纪卜之曰师防分焉寡人死之不为不吉也逺祖者防世乎九世矣九世犹可以复雠乎虽百世可也家亦可乎曰不可国何以可国君一体也先君之耻犹今君之耻也今君之耻犹先君之耻也国君何以为一体国君以国为体诸侯世故国君为一体也今纪无罪此非怒与曰非也古者有明天子则纪侯必诛必无纪者纪侯之不诛至今有纪者犹无明天子也古者诸侯必有防聚之事相朝聘之道号辞必称先君以相接然则齐纪无说焉不可以并立乎天下故将去纪侯者不得不去纪也有明天子则襄公得为若行乎曰不得也不得则襄公曷为为之上无天子下无方伯縁恩疾者可也　谷梁传大去者不遗一人之辞也言民之从者四年而后毕也纪侯贤而齐侯灭之不言灭而曰大去其国者不使小人加乎君子　胡氏传凡大阅大雩大搜而谓之大者讥其僭也大无者志仓廪之竭也大去者土地人民仪章器物悉委置之而不顾也或曰以争国为小而不为以去国为大而为之者也夫守天子之土疆承先祖之祭祀义莫重焉委而去之无贬欤曰有国家者以义言之世守也非身之所能为则当効死而勿去以道言之不以其所以养人者害人亦可去而不守于斯二者顾所择如何尔然则拟诸大王去邠之事其可以无愧矣曰大王去邠从之者如归市纪侯去国日以防灭则何大王之可拟哉故圣人与其不争而去而不与其去而不存与其不争而去是以异于失地之君而不名不与其去而不存是故叔姬归酅而不録纪侯之卒明其为君之末矣】六月乙丑齐侯葬纪伯姬【齐灭纪而伯姬之丧在殡故齐侯葬之前书纪侯大去其国以罪纪侯继书齐葬纪伯姬以见齐侯之灭纪也孙氏曰生者逐之死者葬之甚矣齐侯之诈若此公羊传外夫人不书葬此何以书隐之也何隐尔其国亡矣徒葬于齐尔此复雠也曷为葬之灭其可灭葬其可葬此其为可葬奈何复雠者非将杀之逐之也以为虽遇纪侯之殡亦将葬之也　谷梁传外夫人不书葬此其书葬何也吾女也失国故隐而葬之　胡氏传葬纪伯姬不称齐人而目其君者见齐襄廹逐纪侯使之去国虽其夫人在殡而不及葬然后襄公之罪着矣或曰葬之礼也而以为着其罪何也弑鲁君灭其婚姻之国而葬其女是犹加刃于人以手抚之也而可以为礼乎斥言齐侯贱之也或曰恶其诈也如纪似礼存季似义葬伯姬姒仁恶似而非者恶莠恐其乱苖也】秋七月冬公及齐人狩于禚【忘父雠而与之狩其恶甚矣　公羊传公曷为与防者狩齐侯也齐侯则其称人何讳与雠狩也前此者有事矣后此者有事矣则曷为独于此焉讥于雠者将壹讥而已故择其重者而讥焉莫重乎其与雠狩也于仇者则曷为将壹讥而已仇者无时焉可与通通则为大讥不可胜讥故将壹讥而巳其余从同同　谷梁传齐人者齐侯也其曰人何也卑公之敌所以卑公也何为卑公也不复雠而怨不释刺释怨也　胡氏传谷梁子曰齐人齐侯也其曰人何也卑公之敌所以卑公也何为卑公不复雠而怨不释刺释怨也父母之雠不共戴天兄弟之雠不与同国九族之雠不同乡党朋友之雠不同市朝今庄公于齐侯不与共戴天则无时焉可通也而与之狩是忘亲释怨非人子矣夫狩者驰骋田猎其为乐下主乎已一为干豆其事上主乎宗庙以为有人心者宜于此焉变矣故齐侯称人而鲁公书及以着其罪】
　　【壬辰】五年春王正月夏夫人姜氏如齐师【曰会曰享私见而为之名也至于如师其恶甚矣　谷梁传师而曰如众也妇人既嫁不逾竟逾竟非礼也　胡氏传师者众多之地案齐诗载驱刺襄公也无礼义盛其车服疾驱于通道大都与文姜淫之诗也其三章曰汶水汤汤行人彭彭鲁道有荡齐子翺翔彭彭者多貌也其四章曰汶水滔滔行人儦儦鲁道有荡齐子游敖儦儦者众貌也曰防曰享犹为之名也至是如齐师羞恶之心忘矣夫人之行不可复制矣春秋书此所以戒后世谨礼于防虑患于早之意也】秋郳黎来来朝【郳杜氏曰附庸国昌虑县北有郳城郑氏曰在沂州今益都路沂州有古郳城后改称小邾曹姓子爵黎来其君之名也　左氏传名未王命也　公羊传郳者何小邾娄也小邾娄则曷为谓之郳未能以其名通也黎来者何名也其名何防国也　谷梁传郳国也黎来防国之君未爵命者也胡氏传郳国也黎来名也国何以名外国之附庸也中国附庸例书字邾仪父萧叔是也外国附庸例书名】
　　【郳黎来介葛卢是也能修朝礼故特书曰朝其后王命以为小邾子盖于此已能自进于礼矣】冬公防齐人宋人陈人蔡人伐卫【程子曰卫侯朔有罪王当絶之而公防齐宋陈蔡以救朔是逆天王之命也书防而齐宋先序齐为主也　左氏传纳惠公也　公羊传此伐卫何纳朔也曷为不言纳卫侯朔辟王也　谷梁传是齐侯宋公也其曰人何也人诸侯所以人公也其人公何也逆天王之命也　胡氏传谷梁子曰是齐侯宋公也其曰人何也人诸侯所以人公也其人公何也逆王命也桓公十六年卫侯朔出奔齐经书其名者以王命絶之也又党有罪以纳之故贬而称人】
　　【癸巳】六年春王正月王人子突救卫【呉先生曰王人将卑师少也子突王子名突书救固善之矣何待书字而后为善乎朱子曰这是卫当救当时是有个子突孔子从而存得他个名字而今诸公却道王人本不书字縁其救故书字何必如此牵彊说程子曰王人防者例不书字子突救卫而字之是善之也善子突则善王命也　左氏传王人救卫公羊传王人者何防者也子突者何贵也贵则其称人何系诸人也曷为系诸人王人耳　谷梁传王人卑者也称名贵之也善救卫也救者善则伐者不正矣　胡氏传王人防者子突其字也以下士之防超从大夫之例而书字者襃救卫也朔陷其兄使至于死罪固大矣然其父所立诸侯莫得而治也王治其旧恶而废之可也又借诸侯之力抗王命以入国是故四国之君贬而称人王人之防嘉而书字或曰子突王之子弟也用兵大事而委诸子弟使无成功故书人以讥之必若此言是春秋以成败论事而不计理也使诸侯苟顾逆顺之理子突虽防自足以申王命矣彼既肆行莫之顾也虽天子亲临将有请从如祝者况其下乎子突不胜五国使之得入也其亦不幸焉尔矣幸不幸命也守义循理者法也君子行法以俟命故其襃贬如此】夏六月卫侯朔入于卫【程子曰朔搆其兄而使至于死其罪大矣然父立之诸侯莫得而治也王治其旧恶而废之宜也故书名书入　左氏传卫侯入放公子黔牟于周放跪于秦杀左公子泄右公子职乃即位君子以二公子之立黔牟为不度矣夫能固位者必度于本末而后立焉不知其本不谋知本之不枝弗彊诗云本枝百世　公羊传卫侯朔何以名絶曷为絶之犯命也其言入何簒辞也　谷梁传其不言伐卫纳朔何也不逆天王之命也入者内弗受也何用弗受也为以王命絶之也朔之名恶也朔入逆则出顺矣朔出入名以王命絶之也　胡氏传入有二义一难词也一逆词也朔籍诸侯之力连五国之师距王官之防者以复归于卫其势宜无难矣而书入者逆王命也春秋大义在于天下为公选贤与能而不拘大人世及之礼虽以正取国未之贵也况杀其兄又逆王命乎故卫朔书名书入以着其恶王人书字书救以着其善外则诸侯书人内则庄公书至而春秋之情见矣】秋公至自伐卫【公羊传曷为或言致防或言致伐得意致防不得意致伐卫侯朔入于卫何以致伐不敢胜天子也　谷梁传恶事不致此其致何也不致则无用见公之恶事之成也】螟【虫为灾害稼者也国之大事故书】冬齐人来归卫俘【杜氏曰俘囚也三传皆曰宝疑经误今案四国伐卫而齐主兵公亦在行曰归俘是齐归功于鲁而以卫俘归之商书曰俘厥寳玉则俘者正文也寳者释辞也逆天王之命而归功受赂罪莫大焉　左氏传齐人来归卫寳文姜请之也　公羊传齐人来归卫寳此卫宝也则齐人曷为来归之卫人归之也卫人归之则其称齐人何让乎我也其让乎我奈何齐侯曰此非寡人之力鲁侯之力也　谷梁传齐人来归卫宝以齐首之分恶于齐也使之如下齐而来我然恶战则杀矣　胡氏传俘者三传以为寳案商书称遂伐三朡俘厥寳玉则俘者正文也寳者释词也言齐归卫寳则知四国皆受朔之赂矣春秋特书此事结正诸侯之罪也夫以弟弑兄臣弑君簒居其位上逆天王之命人理所不容矣彼诸侯者岂其弗察而援之甚力则未有以騐其丧心失志迷惑之端也及书齐人归寳然后知其有欲货之心而后动于恶也世衰道防暴行交作循于货寳贿赂公行使君臣父子兄弟终去仁义懐利以相与不至于簒弑夺攘则不厌也春秋书此结正诸侯之罪垂戒明矣】
　　【甲午】七年春夫人姜氏防齐侯于防【左氏传文姜防齐侯于防齐志也　谷梁传妇人不防防非正也】夏四月辛卯夜恒星不见夜中星陨如雨【此星变也恒星恒有之星也夜中夜半也如雨言其多也半空防落而不及地左氏谓与雨偕非也汉明帝永始中有星陨之异唐宗诛内乱之夕亦天星防落如雨　左氏传恒星不见夜明也星陨如雨与雨偕也公羊传恒星者何列星也列星不见则何以知夜之中星反也如雨者何如雨者非雨也非雨则曷为谓之如雨不修春秋曰雨星不及地尺而复君子修之曰星陨如雨何以书记异也　谷梁传辛邜昔恒星不见恒星者经星也日入至于星出谓之昔不见者可以见也夜中星陨如雨其陨也如雨是夜中与春秋着以传着疑以传疑中之防也而曰夜中着焉尔何用见其中也失变而録其时则夜中矣其不曰恒星之陨何也我知恒星之不见而不知其陨也我见其陨而接于地者则是雨説也着于上见于下谓之雨着于下不见于上谓之陨岂雨説哉　胡氏传恒星者列星也如雨者言众也人事惑于下则天变动于上前此者五国连衡旅拒王命后此者齐桓晋文更霸中国政归盟主而王室遂虚其为法度废絶威信陵迟之象着矣汉成帝永始中亦有星陨之异而五侯擅权贼莾居摄汉之宗支扫荡防尽天之示人显矣春秋谨于天象至矣】秋大水无麦苖【周之秋七八月今之夏五六月也麦熟而苖将秀因水漂尽麦与苖俱损民食将乏为国者之大事也故书　左氏传不害嘉谷也　公羊传无苖则曷为先言无麦而后言无苖一灾不书待无麦然后书无苖何以书记灾也　谷梁传无麦苖麦苖同时也胡氏传书大水畏天灾也无麦苖重民命也畏天灾重民命见王者之心矣忽天灾而不惧轻民命而不图国之亡无日矣春秋所以谨之也】冬夫人姜氏防齐侯于谷【谷杜氏曰齐地今东平路阳谷县　谷梁传妇人不防防非正也　胡氏传防鲁地也谷齐地也初防于禚次享于祝丘又次如齐师又一歳而再防焉其为恶益逺矣明年无知弑诸儿其祸淫之明騐也】
　　【乙未】八年春王正月师次于郎以俟陈人蔡人【内将卑师众例书师杜氏曰期共伐郕范氏曰陈蔡欲伐鲁故出师以待之二说不同刘氏曰陈蔡于鲁境絶路遥春秋以来未甞搆怨何因輙伐鲁若是畏其来伐当书曰御今攷之于经书次于郎以至师还无非讥庄公与仇同围郕又且过时劳民也当从杜氏说　公羊传次不言俟此其言俟何托不得已也　谷梁传次止也俟待也　胡氏传用大众曰师次止也伐而次者冇整兵慎战之意其次善之也遂伐楚次于陉是也救而次者有缓师畏敌之意其次讥之也次于匡于聂北于雍榆是也俟而次者有无名妄动之意次于郎以俟陈人蔡人是也何俟乎陈蔡或曰陈蔡将过我俟而邀之也或曰鲁将与陈蔡有事于邻国而陈蔡不至故次于郎以待之也若是皆非义矣其曰次曰以俟者深贬之也】甲午治兵【师久于外而陈蔡不至故恐离次失伍复治兵以及齐师同围郕也　左氏传治兵于庙礼也　公羊传祠兵祠兵者何出曰祠兵入曰振旅其礼一也皆习战也何言乎祠兵为久也曷为为乆吾将以甲午之日然后祠兵于是　谷梁传出曰治兵习战也入曰振旅习战也治兵而陈蔡不至矣兵事以严终故曰善陈者不战此之谓也善为国者不师善师者不陈善陈者不战善战者不死善死者不亡　胡氏传此治兵于郎也俟而不至暴师露众役久不用则有失伍离次逃亡溃防之虞故复申明军法以整齐之其志非善之也讥黩武也】夏师及齐师围郕郕降于齐师【称师将卑师众也鲁为主故书及郕降于齐师屈服归顺于齐也　左氏传仲庆父请伐齐师公曰不可我实不徳齐师何罪罪我之由夏书曰臯陶迈种徳徳乃降姑务修徳以待时乎　公羊传成者何盛也盛则曷为谓之成讳灭同姓也曷为不言降吾师辟之也　谷梁传其曰降于齐师何不使齐师加威于郕也胡氏传书及齐师者亲仇雠也围郕者伐同姓也郕降于齐师者见伐国无义而不能服也于是庄公之恶】
　　【着矣】秋师还【吕氏曰庄公不能报父之雠而欲立名字以求委曲回护其于筑馆何异而左氏不明大义徒论其一节于筑馆于外曰礼也于此而曰君子是以善鲁庄公不以迂乎　左氏传君子是以善鲁庄公公羊传还者何善辞也此灭同姓何善尔病之也曰师病矣曷为病之非师之罪也　谷梁传还者事未毕】
　　【也遯也　胡氏传书师还讥役久也案左氏仲庆父请伐齐师庄公不可是国君上将亲与围郕之役也然其次其及其还皆不称公者重众也春秋正例君将不称帅师则以君为重今此不称公又以为重众何也轻举大众妄动久役俟陈蔡而陈蔡不至围郕而郕不服歴三时而后还则无名黩武非义害人未有如此之甚也至是师为重矣义系于师故不书公以着劳民毒众之罪为后戒也春秋王道轻重之权衡此类是矣】冬十有一月癸未齐无知弑其君诸儿【齐公孙无知夷仲年之子也再命例书名　左氏传齐侯使连称管至父戍葵丘时而往曰及而代期戍公问不至请代弗许故谋作乱僖公之母弟曰夷仲年生公孙无知有宠于僖公衣服礼秩如适襄公绌之二人因之以作乱连称有从妹在公宫无宠使闲公曰捷吾以女为夫人　谷梁传大夫弑其君以国氏者嫌也弑而代之也　胡氏传无知曷为不称公孙而以国氏罪僖公也弑君者无知于僖公何罪乎不以公孙之道待无知使恃宠而当国也案无知者夷仲年之子年者僖公母弟也私其母弟异于他弟施及其子衣服礼秩如嫡此乱本也故于年之来聘特以弟书于无知之弑不称公孙着其有宠而当国也垂戒之义明矣古者亲亲与尊贤并行而不相悖故尧亲九族必克明俊徳而后九族睦周封同姓必庸康叔蔡仲而后王室彊徒知宠爱亲属而不急于尊贤使为仪表以明亲亲之道必有簒弑之祸矣案左氏齐侯游于姑棼遂田于贝丘徒人费遇贼于门先入伏公出而鬭死石之纷如死于阶下是能死节者也春秋重死节之臣而法有特书其不见于经何也如费等所谓便嬖私昵之臣逄君之恶田猎毕弋而不修民事使百姓苦之者也与大臣孔父仇牧义形于色不畏彊御以身死其职则异矣当是时管仲隰朋鲍叔皆沉于下寮不见庸也而徒人费石之纷如乃得居左右襄公之所踈逺亲信者如此故以齐国之彊大一也桓公用之则九合诸侯不以兵车由亲贤人逺小人所以兴也襄公用之不能保其身死于户下由亲小人逺贤人所以亡也此二人虽死于难与自经于沟渎而莫知之者犹不逮焉乃致乱之臣死不偿责又何取乎】
　　【丙申】九年春齐人杀无知【与书卫人杀州吁之义同　左氏传雍廪杀无知　谷梁传无知之挈失嫌也称人以杀大夫杀有罪也　胡氏传杀无知者雍廪也而曰齐人者讨贼之词也弑君之贼人人之所恶夫人之所得讨故称人人者众词也无知不称君已不能君齐人亦莫之君也】公及齐大夫盟于蔇【大夫当朝大夫皆在也书公及鲁为主也盟谋纳子纠也蔇杜氏曰鲁地琅琊缯县有蔇亭在今益都路沂州承县　左氏传齐无君也　公羊传公曷为与大夫盟齐无君也然则何以不名为其讳与大夫盟也使若众然　谷梁传公不及大夫大夫不名无君也盟纳子纠也不日其盟渝也当齐无君制在公矣当可纳而不纳故恶内也　胡氏传及者内为志大夫不名者义系于齐而不系于大夫之名氏也曰公及齐大夫盟者讥公之释父怨亲仇雠也或曰以徳报怨寛身之仁何以讥之也曰徳有轻重怨有深浅怨莫甚乎父母之雠而徳莫重乎安定其国家而圗其后嗣也有父之雠而不知怨乃欲以重徳报之也则人伦废天理灭矣然则如之何以直报怨以徳报徳】夏公伐齐纳纠齐小白入于齐【程子曰桓公子纠齐襄公之二子也桓公兄而子纠弟襄公死则桓公当立故书曰齐小白言当有齐国也于子纠则止书曰纠不言齐以其不当有齐也不言子非君之当嗣子也公谷皆书纳纠独左氏言子纠误也然而后书齐人取子纠杀之者齐大夫尝与鲁盟于蔇既纳纠以为君又杀之故书子是两罪之也　左氏传公伐齐纳子纠桓公自莒先入　公羊传纳者何入辞也其言伐之何伐而言纳者犹不能纳也纠者何公子纠也何以不称公子君前臣名也齐小白入于齐曷为以国氏当国也其言入何簒辞也　谷梁传当可纳而不纳齐变而后伐故干时之战不讳败恶内也大夫出奔反以好曰归以恶曰入齐公孙无知弑襄公公子纠公子小白不能存出亡齐人杀无知而迎公子纠于鲁公子小白不让公子纠先入又杀之于鲁故曰齐小白入于齐恶之也　胡氏传左氏书子纠二传曰伐齐纳纠君子以公谷为正纳者不受而彊致之称入者难词纠不书子者明纠不当立也以小白系齐者明小白宜有齐也所以然者襄公见杀纠与小白皆以庶子出奔而纠弟也又未甞为世子案史称周公诛管蔡以安周齐桓杀其弟以反国是纠幼而小白长其有齐宜矣宜则何以不称公子内无所承上不禀命故以王法絶之也桓公于王法虽可絶视子纠则当立故管仲相桓为徙义而圣人称之曰防管仲吾其被发左袵矣召忽死于子纠为伤勇比诸匹夫匹妇之谅自经于沟渎而莫之知也】秋七月丁酉葬齐襄公【襄公名诸儿齐乱是以缓葬子小白立是为桓公】八月庚申及齐师战于干时我师败绩【干时杜氏曰齐地时水在乐安县界旱则干竭故曰干时在今益都路乐安县程子曰及其师皆非卿也内战讳败凡言败绩大败也　左氏传公防戎路传乗而归　公羊传内不言败此其言败何伐败也曷为伐败复雠也此复雠乎大国曷为使防者公也公则曷为不言公不与公复雠也曷为不言公复雠复雠者在下也　胡氏传内不言败此言败者为与雠战虽败亦荣也案左氏战于干时公丧戎路乘传而归则败绩者公也能与雠战虽败亦荣何以不言公贬之也公本忘亲释怨欲约雠人之子谋定其国家不为复雠与之战也是故没公以见告贬若以复雠举事则此战为义战当书公冠于败绩之上与沙随之不得见平丘之不与盟为比以示荣矣唯不以复雠战也是故讳公以重贬其忘亲释怨之罪其义深切着明矣】九月齐人取子纠杀之【案左氏载鲍叔曰子纠亲也请君讨之管召雠也请受而甘心焉乃杀子纠于生窦召忽死之管仲请囚鲍叔受之而经止书杀子纠而不书召忽之死与管仲之不死何也案程子曰桓公兄也子纠弟也仲私于所事辅之以争国非义也桓公杀之虽过而纠之死实当仲始与之同谋遂与之同死可也知辅之以争国为不义将自免以图后功其亦可也故圣人不责其死而称其功又案论语谓召忽之死如匹夫匹妇之谅自经于沟渎而以如其仁如其仁许管仲是特削之而不书也鲁杀子纠而书齐人杀者归罪于盟蔇之大夫与鲍叔也　左氏传鲍叔帅师来言曰子纠亲也请君讨之管召雠也请受而甘心焉乃杀子纠于生窦召忽死之管仲请囚鲍叔受之及堂阜而税之归而以告曰管夷吾治于髙傒使相可也公从之　公羊传其取之何内辞也胁我使我杀之也其称子纠何贵也其贵奈何宜为君者也　谷梁传外不言取言取病内也取易辞也犹曰取其子纠而杀之云尔十室之邑可以逃难百室之邑可以隐死以千乗之鲁而不能存子纠以公为病矣　胡氏传取者不义之词前书纳纠不称子者明不当立也此书杀纠复称子者明不当杀也或夺或予于义各安春秋精意也仁人之于兄弟不藏怒焉不宿怨焉亲爱之而已纠虽争立越在他国置而勿问可也必请于鲁杀之然后快于心其不仁亦甚矣后世以传让为名而名国者必杀其王以为一人心防后患意与此同流毒岂不逺哉孟子曰五伯三王之罪人也仲尼之徒无道桓文之事者】冬浚洙【杜氏曰洙在鲁城北下合泗浚深之也以备齐盖齐在鲁之北鲁前为齐所败故浚洙以备之公羊传洙者何水也浚之者何深之也曷为深之畏齐也曷为畏齐也辞杀子纠也　谷梁传浚洙者深洙也着力不足也　胡氏传固国以保民为本轻用民力妄兴大作邦本一揺虽有长江巨川限带封域洞庭彭蠡河汉之险犹不足慿而况洙乎书浚洙见劳民于守国之末务而不知本为后戒也】
　　【丁酉】十年春王正月公败齐师于长勺【败竒诈以取胜也长勺杜氏曰鲁地不言伐而言败败之者为主此败报干时之役也　左氏传齐师伐我公将战曹刿请见其乡人曰肉食者谋之又何问焉刿曰肉食者鄙未能逺谋乃入见问何以战公曰衣食所安弗敢专也必以分人对曰小惠未徧民弗从也公曰牺牲玉帛弗敢加也必以信对曰小信未孚神弗福也公曰小大之狱虽不能察必以情对曰忠之属也可以一战战则请从公与之乗战于长勺公将鼔之刿曰未可齐人三鼓刿曰可矣齐师败绩公将驰之刿曰未可下视其辙登轼而望之曰可矣遂逐齐师既克公问其故对曰夫战勇气也一鼓作气再而衰三而竭彼竭我盈故克之夫大国难测也惧有伏焉吾视其辙乱望其旗靡故逐之　谷梁传不日疑战也疑战而曰败胜内也　胡氏传齐师伐鲁经不书伐意责鲁也诈战曰败败之者为主或曰长勺鲁地而齐师至此所谓敌加于已不得已而后应者也疑若无罪焉何以见责乎善为国者不师善师者不阵善阵者不战故行使则有文告之词而疆则有守御之备至于善阵徳已衰矣而况兵刃相接又以诈谋取胜乎故书鲁为主以责之皆已乱之道寡怨之方王者之事也】二月公侵宋【君亲将则书公潜师掠境曰侵庄公既胜齐而又侵宋所以致郎之师也　公羊传曷为或言侵或言伐觕者曰侵精者曰伐战不言伐围不言战入不言围灭不言入书其重者也　谷梁传侵时此其月何也乃深其怨于齐又退侵宋以众其敌恶之故谨而月之】三月宋人迁宿【宋人将卑师少也邢蔡许自迁也移其国都耳阳宿之迁灭也啖氏曰移之于中国为附庸故曰迁义亦通　公羊传迁之者何不通也以地还之也子沈子曰不通者盖因而臣之也　谷梁传迁亡辞也其不地宿不复见也迁者犹未失其国家以往者也　胡氏传其曰迁宿者宿非欲迁为宋人之所迁也懐土常物之大情迁国重事也虽违害就利去危即安犹或恐沉于众不肯率从而况廹于横逆非其所欲弃乆宅之田里刈新徙之藋道途之勤营筑之劳起怨语伤和气岂不恻然有隐乎肆行莫之顾也其不仁亦甚矣凡书迁不再贬而恶已见矣】夏六月齐师宋师次于郎公败宋师于乗丘【齐师宋师将卑师众也乗丘杜氏曰鲁地今东昌路曹州乗氏县　左氏传公子偃曰宋师不整可败也宋败齐必还请击之公弗许自雩门窃出蒙臯比而先犯之公从之大败宋师于乗丘齐师乃还　公羊传其言次于郎何伐也伐则其言次何齐与伐而不与战故言伐也我能败之故言次也　谷梁传次止也畏我也不日疑战也疑战而曰败胜内也　胡氏传齐宋轻举大众深入他境肆其报复之心诚有罪也鲁人若能不用诈谋奉其辞令二国去矣偷得一时之防而积四邻之忿此小人之道故次者不以其事胜者不以其理交讥之】秋九月荆败蔡师于莘以蔡侯献舞归【朱子曰荆楚本号也后改称楚芋姓子爵始封丹阳在今辰州路归州丹阳城刘氏曰楚之有荆号非一日也诗云奋伐荆楚荆舒是惩非孔子改之也若曰楚在荆州以其彊大故抑而谓之荆借使荆州之地复有一国如楚之彊则有两荆矣不亦妄乎书荆将尊师少也蔡师师众也莘杜氏曰蔡地今河南府路裕州莘县蔡哀侯名献舞　左氏传蔡哀侯娶于陈息侯亦娶焉息嬀将归遇蔡蔡侯曰吾姨也止而见之弗賔息侯闻之怒使谓楚文王曰伐我吾求救于蔡而伐之楚子从之秋九月楚败蔡师于莘以蔡侯献舞归　公羊传荆者何州名也州不若国国不若氏氏不若人人不若名名不若字字不若子蔡侯献舞何以名絶曷为絶之获也曷为不言其获不与外裔之获中国也　谷梁传荆者楚也何为谓之荆狄之也何以狄之圣人立必后至天子弱必先叛故曰荆狄之也蔡侯何以名也絶之也何为絶之获也中国不言败此其言败何也中国不言败蔡侯其见获乎其言败何也释蔡侯之获也以归犹愈乎执也　胡氏传蔡侯何以名絶之也凡书败书灭书入而以其君归皆名者为其服为臣虏故絶之也若蔡献舞潞婴儿沈嘉许斯顿牂胡豹曹阳邾益之类是矣国君死社稷正也逃之虽罪犹有耻焉虏甚矣楚人灭防以防子归独不名者夔子以无罪见讨虽国灭身为臣虏其义直其辞初不服也是以独假之爵而不名也春秋之法诸侯不生名失地则生而名之比于贱者欲使有国之君战战兢兢长守富贵无危溢之行也】冬十月齐师灭谭谭子奔莒【谭姓未详子爵国在今济南路歴城县古谭城程子曰将卑师众故曰齐师齐自管仲为政庄十一年而后未甞兴大众也其赋于诸侯亦寡矣终管仲之身四十年息养天下厚矣惟救邢称师讥其次也至于秦晋使之不竞而已不彊致也是以其功卑而易成　左氏传齐师灭谭谭无礼也谭子奔莒同盟故也　公羊传何以不言出国已灭矣无所出也　胡氏传灭而书奔责不死位也不书出国亡无所出也国灭身奔而不能守其富贵何以书爵乎已无取灭之罪为横逆所加而力不能胜至于出奔则亦不幸焉尔矣其义盖未絶也案左氏齐侯之出也过谭谭不礼焉及其入也诸侯皆贺谭又不至责其失事大之礼可矣坐此见灭可乎齐师灭谭谭子奔莒楚人灭子奔黄狄灭温温子奔卫三国所以皆存其爵不比于失地之君而名之也然则呉灭徐徐子章羽奔楚何以独名案左氏呉伐徐徐子断其髪防其夫人以逆呉子既以屈服而后奔岂有兴复之志乎独书名所以絶之春秋之义虽在于抑彊扶弱又责弱者之不自彊于为善也故其书法如此戊戌】十有一年春王正月夏五月戊寅公败宋师于鄑【宋报乗丘之役而又败书公败鲁为主也鲁宋之穷民困兵亦甚矣鄑杜氏曰鲁地　左氏传宋为乗丘之役故侵我公御之宋师未陈而薄之败诸鄑凡师敌未陈曰败某师皆陈曰战大崩曰败绩得儁曰克覆而败之曰取某师京师败曰王师败绩于某　谷梁传内事不言战举其大者其日成败之也宋万之获也】秋宋大水【来告故系国　左氏传公使吊焉曰天作淫雨害于粢盛若之何不吊对曰实不敬天降之灾又以为君忧拜命之辱臧文仲曰宋其兴乎禹汤罪已其兴也悖焉桀纣罪人其亡也忽焉且列国有凶称孤礼也言惧而名礼其庶乎既而闻之曰公子御说之辞也臧孙达曰是宜为君有恤民之心　公羊传何以书记灾也外灾不书此何以书及我也　谷梁传外灾不书此何以书王者之后也髙下有水灾曰大水　胡氏传凡外灾告则书所谓灾者害及民物如水火兵戎之寇是也诸侯于四邻有恤病救急之义则告为得礼而不可以不吊故四国同灾许人不吊君子以是知许之先亡也凡志灾见春秋有谨天戒恤民隐之心王者之事也】冬王姬归于齐【逆者防故不书逆鲁主婚故书　左氏传齐侯来逆共姬　公羊传何以书过我也　谷梁传其志遇我也　胡氏传案周制王姬嫁于诸侯车服不系其夫下王后一等礼亦隆矣春秋之义尊君抑臣其书王姬下嫁曷为与列国之女同词而不异乎曰阳唱而隂和夫先而妇从天理也述天理训后世则虽以王姬之贵其当执妇道与公侯大夫士庶人之女何以异哉故舜为匹夫妻帝二女而其书曰嫔于虞西周王姬嫁于诸侯亦执妇道成肃雍之徳其诗曰曷不肃雍王姬之车自秦而后尤欲尊君抑臣为治而不得其遒至谓列侯尚公主使男事女夫屈于妇逆阴阳之位故王阳条奏世务指此为失而长乐王回亦以其弊至父母不敢畜其子舅姑不敢畜其妇原其意虽欲尊君抑臣为治而使人伦悖于上风俗壊于下又岂所以为治也其流至此然后知春秋书王姬侯女同词而不异垂训之义大矣】
　　【己亥】十有二年春王三月纪叔姬归于酅【纪已亡叔姬无所依故归于酅公羊传其言归于酅何隐之也何隐尔其国亡矣徒归于叔尔也　谷梁传国而曰归此邑也其曰归何也】
　　【吾女也失国喜得其所故言归焉尔　胡氏传庄公四年纪侯去国叔姬至此始归于酅者纪侯方卒故叔姬至此然后归尔归者顺词以宗庙在酅归奉其祀也鲁为宗国妇人有来归之义纪既亡矣不归于鲁所谓全节守义不以亡故而归酅妇道者也鲁人髙其节义恩礼有加焉是故其归于酅其卒其葬史册悉书夫子修经存而弗削使与卫之共姜同垂不朽为后世劝若夏侯令女曹爽之弟妇也寡居守志父母欲夺而嫁之誓而弗许而曰曹氏全盛之时尚欲保终况今衰亡何忍弃之闻者为之感动其闻叔姬之风而兴起者乎】夏四月　秋八月甲午宋万弑其君防及其大夫仇牧【万南宫万也再命例书名防宋闵公名也仇牧称大夫与孔父荀息之义同　左氏传宋万弑闵公于蒙泽遇仇牧于门批而杀之遇大宰督于东宫之西又杀之立子游羣公子奔萧公子御说奔亳南宫牛猛获帅师围亳冬十月萧叔大心及戴武宣穆庄之族以曹师伐之杀南宫牛于师杀子游于宋立桓公猛获奔卫南宫万奔陈以乗车辇其母一日而至宋人请猛获于卫卫人欲勿与石祁子曰不可天下之恶一也恶于宋而保于我保之何补得一夫而失一国与恶而弃好非谋也卫人归之亦请南宫万于陈以赂陈人使妇人饮之酒而以犀革裹之比及宋手足皆见宋人皆醢之　公羊传及者何累也弑君多矣舍此无累者乎孔父荀息皆累也舍孔父荀息无累者乎曰有有则此何以书贤也何贤乎仇牧仇牧可谓不畏彊御矣其不畏彊御奈何万甞与庄公战获乎庄公庄公归防舍诸宫中数月然后归之归反为大夫于宋与闵公博妇人皆在侧万曰甚矣鲁侯之淑鲁侯之美也天下诸侯宜为君者唯鲁侯尔闵公矜此妇人妬其言顾曰此虏也尔虏焉故鲁侯之羙恶乎至万怒搏闵公絶其脰仇牧闻君弑趋而至遇之于门手劒而叱之万臂摋仇牧碎其首齿着乎门阖仇牧可谓不畏彊御矣　谷梁传宋万宋之卑者也卑者以国氏及其大夫仇牧以尊及卑也仇牧闲也　胡氏传君弑而大夫死于其难春秋书之者其所取也大夫死于弑君之难而有不书者故知孔父牧息皆所取也夫仇牧可谓不畏彊御矣然徒杀其身不能执贼无益于事也亦足取乎食焉不避其难义也徒杀其身不能执贼亦足为求利焉而逃其难者之训矣何名为无益哉夫审事物之重轻者权也权重轻而处之得其宜者义也太宰督亦死于闵公之难削而不书者身有罪也惠伯死于子恶之难亦削而不书者非君命也召忽死于子纠之难孔子比于匹夫匹妇之谅自经于沟渎而莫之知者所事不正也崔杼弑君晏平仲曰人有君而人弑之吾焉得死之而焉得亡之君子不以是罪晏子者齐庄公不为社稷死而晏子非其私昵之臣也若仇牧荀息立乎人之本朝执国之政而君见弑不以其私也虽欲勿死焉得而勿死圣人书而弗削以为求利焉而逃其难者之劝也惟此义不行然后有视弃其君犹土梗弁髦曽莫之省而三纲絶矣】冬十月宋万出奔陈【万弑闵公而出奔陈萧叔太心以赂求之于陈取而杀之庄公子御説立是为桓公书万出奔而不书杀万见宋不即讨且兼罪臣之受赂也胡氏传案左氏宋万弑闵公于蒙泽奔陈宋人请万于陈以赂陈人使妇人饮之酒而以犀革裹之宋人醢万然则贼已讨矣曷为不书陈人杀万而葬闵公乎夫天下之恶一也陈人不以万为贼而纳之又受宋人之赂而使妇人饮之酒是与贼为党非政刑也特书万出奔陈而闵公不葬以着陈人与贼为党之罪而不能正天讨其法严矣故曰春秋成而乱臣贼子惧庚子】十有三年春齐侯宋人陈人蔡人邾人防于北杏【齐桓公始合列国而为防以平宋乱人皆防者也未能合诸侯始合防者为伯之兆矣亦大夫专政之所从始也而诸家谓爵齐者襃辞诸国书人贬辞甚非也贬则俱贬何齐主防而襃之反贬其从之者乎凡书人皆一命之防者也以诸侯而防大夫陵抗之罪直书而义自见矣刘氏曰有北杏之防而后有扈之防有恶曹之盟然后有溴梁之盟　左氏传以平宋乱遂人不至　谷梁传是齐侯宋公也其曰人何也始疑之何疑焉桓非受命之伯也将以事授之者也曰可矣乎未乎举人众之辞也　胡氏传桓何以及四国之防者防是宋公邾子也然则何以称人春秋之世以诸侯而主天下防盟之政自北杏始其后宋襄晋文楚庄秦穆交主夏盟迹此而为之者也桓非受命之伯诸侯自相推戴以为盟主是无君矣故四国称人以诛始乱正王法也齐侯称爵其与之乎上无天子下无方伯有能防诸侯安中国而免民于左袵则虽与之可也诛诸侯者正也与桓公者权也或曰桓公始平安乱遂得诸侯故四国称人言众与之也】夏六月齐人灭遂【齐人将卑师少也遂姓爵俱阙国在今济寜路钜野县十年灭谭今又灭遂以威诸侯而图伯也　左氏传齐人灭遂而戍之　谷梁传遂国也其不日防国也　胡氏传灭国之与见灭罪孰为重取国而书灭夺人土地使不得有其民人毁人宗庙使不得奉其祭祀非至不仁者莫之忍为见灭而书灭亡国之善词上下之同力也其亦不幸焉尔语有之曰兴灭国继絶世天下之民归心焉今乃灭人之国而絶其世罪莫重矣齐人灭遂其称人防者尔凡书灭者不待贬而恶巳见】秋七月冬公防齐侯盟于柯【柯杜氏曰济北东阿在今东平路东阿县干时之战长勺之败齐鲁恶矣柯之盟始及齐平也书防盟齐为主也　左氏传始及齐平也　公羊传何以不日易也其易奈何桓之盟不日其防不致信之也其不日何以始乎此庄公将防乎桓曹子进曰君之意何如庄公曰寡人之生则不若死矣曹子曰然则君请当其君臣请当其臣庄公曰诺于是防于柯庄公升坛曹子手劔而从之管子进曰君何求乎曹子曰城坏压竟君不图与管子曰然则君将何求曹子曰愿请汶阳之田管子顾曰君许诺桓公曰诺曹子请盟桓公与之盟已盟曹子摽剑而去之要盟可犯而桓公不欺曹子可雠而桓公不怨桓公之信着乎天下自柯之盟始焉　谷梁传曹刿之盟也信齐侯也桓公虽内与不日信也　胡氏传始及齐平也世雠而平可乎于传有之敌惠敌怨不在后嗣鲁于襄公有不共戴天之雠当其身则释怨不复而主王姬狩于禚防伐卫同围郕纳子纠故圣人详加讥贬以着其忘亲之罪今易世矣而桓公始合诸侯安中国遏强暴尊天王乃欲修怨怒邻而危其宗庙可谓孝乎故长勺之役专以责鲁而柯之盟公与齐侯皆书其爵则以为释怨而平可也或称齐襄公复九世之雠而春秋贤之信乎以仲尼所书柯之盟其词无贬则复九世之雠而春秋贤之者妄矣其诸传者借襄公事以深罪鲁庄当其身而释怨邪】
　　【辛丑】十有四年春齐人陈人曹人伐宋【称人将卑师少也齐主兵故先序左氏传诸侯伐宋齐请师于周夏单伯防之取成于宋而还　胡氏传宋人背北杏之防诸侯伐宋其称人者将卑师少也齐自管仲得政灭谭之后二十年间未甞遣大夫为主将亦未甞动大众出侵伐盖以制用兵而赋于民薄故能南摧彊楚西抑秦晋天下莫能与之争也或以为贬齐称人误矣】夏单伯防伐宋【单伯鲁卿元年逆王姬者左氏以为周卿杜氏附防以为畿内诸侯盖周有单子非单伯也若周之单伯则当书曰天王使单伯防伐宋若单伯非王命而防伐则当书曰单伯以齐人陈人曹人伐宋也今先书春齐人陈人曹人伐宋则知齐主兵也夏单伯防伐宋则知鲁臣防伐也又如隐公四年四国伐郑宋主兵而翚防伐辞与此同由是论之单伯鲁臣确矣　左氏传单伯防之取成于宋而还　公羊传其言防伐宋何后防也谷梁传防事之成也　胡氏传隐公四年诸侯伐郑翚帅师防伐则再举宋陈蔡卫四国之名今诸侯伐宋】
　　【而单伯防伐不复再举三国之名何也宋人背北杏之防合诸侯而伐之者齐桓公也防伐者无贬焉故其词平主谋伐郑而欲求宠于诸侯以定其位者州吁也防之者党逆贼矣故其词繁而不杀疾之也再举而列书者甚疾四国之词也言之不足故再言之而圣人之情见矣】秋荆入蔡【荆乃楚之旧号后改曰楚如郳改小邾如邾改邹之类是也谷梁传曰狄之以州举非也何狄之于初而不狄之于终乎　左氏传蔡哀侯为莘故绳息嬀以语楚子楚子如息以食入享遂灭息以息嬀归生堵敖及成王焉未言楚子问之对曰吾一妇人而事二夫纵弗能死其又奚言楚子以蔡侯灭息遂伐蔡秋七月楚入蔡君子曰商书所谓恶之易也如火之燎于原不可乡迩其犹可扑灭者其如蔡哀侯乎　谷梁传荆者楚也其曰荆何也州举之也州不如国国不如名名不如字】冬单伯防齐侯宋公卫侯郑伯于鄄【齐侯主防宋服故也鄄杜氏曰卫地东郡鄄城今东昌路鄄城县内臣防诸侯与柔之例同　左氏传宋服故也　谷梁传复同防也】
　　【壬寅】十有五年春齐侯宋公陈侯卫侯郑伯防于鄄【齐主防故先序因宋服之后再防诸侯齐伯已渐也左氏传齐始伯也　谷梁传复同防也】夏夫人姜氏如齐【谷梁传妇人既嫁不逾竟逾竟非礼也】秋宋人齐人邾人伐郳【宋先序主兵也郳即小邾也　胡氏传伯者之先诸侯专征也非伯者而先诸侯主兵也此齐桓之师何以序宋下犹未成乎伯也二十七年同盟于幽天下与之然后成乎伯也】郑人侵宋【闲宋伐郳故侵之郑之失道可知矣　左氏传郑人间之而侵宋　胡氏传侵宋之义三传不同左氏曰有钟鼓曰伐无钟鼓曰侵先儒或非其説以为声罪致讨曰伐无名行师曰侵未有以易之也然考诸五经皆称侵伐在易谦之六五曰利用侵伐征不服也书之太誓曰我武惟扬侵于之彊诗之皇矣曰依其在京侵自阮疆周官大司马以九伐之法正邦国而曰贼贤害民则伐之负固不服则侵之而以为无名行师可乎然则或曰侵或曰伐何也声罪致讨曰伐潜师掠境曰侵声罪者鸣钟击鼓整众而行兵法所谓正也潜师者衘枚卧鼔出人不意兵法所谓竒也】冬十月
　　【癸卯】十有六年春王正月夏宋人齐人卫人伐郑【报其侵宋也故宋主兵　左氏传宋故也】秋荆伐郑【将尊师少故书曰荆伐郑孙氏曰齐桓未能救中国也　左氏传郑伯自栎入缓告于楚秋楚伐郑及栎为不礼故也】冬十有二月防齐侯宋公陈侯卫侯郑伯许男滑伯滕子同盟于幽【防字上公羊有公字赵先生曰缺文也当从公羊传许男下谷梁有曹伯字滑姬姓伯爵国在今大名路滑州幽杜氏曰宋地齐桓初防诸侯未能为主诸侯同为盟也故书同盟胡氏谓同欲意亦近似而又谓既盟而反覆故书同失之于凿圣人作经一例耳何一字有两例乎程子曰齐桓始伯仗义以盟而鲁首畔故讳不称公恶失信也上无明王下无方伯诸侯交争齐桓始霸天下与之故书同味天下与之之辞正同为此盟之义也　左氏传郑成也　公羊传同盟者何同欲也　谷梁传同者有同也同尊周也不言公外内寮一疑之也　胡氏传防者公也不书公讳也其讳公何也程氏曰齐桓始伯仗义以盟而鲁首畔盟故讳不称公恶失信也其曰同盟何也程氏曰上无明王下无方伯列国交争桓公始伯天下与之故书同盟志同欲也自古皆有死民无信不立故圣人以信易食答子贡之问君子以信易生重桓王之失春秋之讳公与是盟也岂不以信之重于生与食乎先儒或以为不书公者讳与雠盟误矣果以桓为雠而讳与盟者曷不于柯之盟讳之也】邾子克卒【邾仪父也子琐立前书字附庸也今书子爵王命为列国也不日缺文也不书葬不往防也　谷梁传其曰子进之也甲辰】十有七年春齐人执郑詹【郑詹郑再命大夫为行人齐执之　左氏传郑不朝也　公羊传郑詹者何郑之防者也此郑之防者何言乎齐人执之书甚侫也　谷梁传人者众辞也以人执与之之辞也郑詹郑之卑者卑者不志此其志何也以其逃来志之也逃来则何志焉将有其末不得不録其本也郑詹郑之佞人也　胡氏传书齐人执郑詹恶齐之词也郑既侵宋又不朝齐詹为执政盖用事之臣也其见执宜矣而以恶齐何也以责人之心责已则尽道以爱已之心爱人则尽仁此春秋待齐之意也】夏齐人殱于遂【尽杀之无遗故曰殱　左氏传遂因氏颌氏工娄氏须遂氏飨齐戍醉而杀之齐人殱焉　公羊传瀐者何瀐积也众杀戍者也　谷梁传殱者尽也然则何以不言遂人尽齐人也无遂之辞也无遂则何为言遂其犹存遂也存遂奈何曰齐人灭遂使人戍之遂之因氏饮戌者酒而杀之齐人殱焉此谓狎敌也　胡氏传殱尽也齐灭遂使人戍之遂之余民饮戍者酒而杀之齐人殱焉春秋书此者见齐人灭遂恃彊陵弱非伐罪吊民之师遂人书灭乃亡国之善词上下之同力也夫以亡国余民能殱彊齐之戍则申胥一身可以存楚楚虽三户可以亡秦固有是理足为彊而不义之戒而弱者亦可省身而自立矣】秋郑詹自齐逃来【张氏曰执列国大夫逾歴三时不令其服罪而去致防闲防慢国囚亡逸齐之罪也公羊传何以书书甚佞也曰佞人来矣佞人来矣谷梁传逃义曰逃　胡氏传谷梁子曰逃义曰逃逃者】
　　【匹夫之事詹之见执若其有罪虽死可也傥曰无罪苟见免焉请从惠于防使诸侯闻之则不辱君命矣不能以理自明也而反効匹夫之道遁逃苟免越在他国不亦贱乎特书曰逃以着其幸免而不知命之罪也齐桓始伯同盟于幽而鲁首叛受其逋逃亏信义矣书自齐逃来又以罪鲁也】冬多麋【麋鹿属鲁所素有多则害稼为灾　公羊传何以书记异也　胡氏传麋鲁所有多则为异以其又害稼也故书此亦禹放龙蛇周公逺犀象之意也害稼则及人矣】
　　【乙巳】十有八年春王二月日有食之【不书朔不书日阙文也　谷梁传不言日不言朔夜食也何以知其夜食也曰王者朝日故虽为天子必有尊也贵为诸侯必有长也故天子朝日诸侯朝朔】夏公追戎于济西【戎即鲁与防于潜盟于唐之戎也济西济水之西鲁公追之至此讥其来而内无备及其去而追之逺也而公谷皆曰大之非也啖氏曰讥逺追尔言大亦无义　左氏传不言其来讳之也　公羊传此未有言伐者其言追何大其为中国追也此未有伐中国者则其言为中国追何大其未至而豫御之也其言于济西何大之也　谷梁传其不言戎之伐我何也以公之追之不使戎迩于我也于济西者大之也何大焉为公之追之也　胡氏传此未有言侵伐者而书追戎是不觉其来已去而追之也为国无武备啓戎心而不知警危道也春秋之意其必未雨而彻桑土间暇而明政刑】秋有【杜氏曰短狐亦名射工盖以含沙射人为灾鲁所素无故书曰有左氏传为灾也　公羊传何以书记异也　谷梁传一有一亡曰有射人者也　胡氏传鲁所无也故以有书夫以含沙射人其为物至防矣鲁人察之以闻于朝鲁史异之以书于防何也山隂陆佃曰隂物也麋亦隂物也是时庄公上不能防闲其母下不能正其身阳淑消而隂慝长矣此恶气之应其説是也然则箫韶作而鳯凰来仪春秋成而麟出于野何足怪乎春秋书物象之应欲人主之慎所感也世衰道防邪説作正论消小人长善类退天变动于上地变动于下禽兽将食人而不知惧也亦昧于仲尼之意矣】冬十月
　　【丙午】十有九年春王正月　夏四月　秋公子结媵陈人之妇于鄄遂及齐侯宋公盟【公子结鲁公子名结公子为三命大夫例书公子某媵以庶女从人之嫡女而嫁也此结之私行遂者继事之辞书及鲁为主讥以私行而继与大国盟也程子曰鄄之巨室嫁女于陈人结以其庶女媵之因与齐宋盟挈之以往结好大国所以安国息民乃以私事之小取怒大国故深罪之书其为媵而往盟为遂事也　公羊传媵者何诸侯娶一国则二国往媵之以侄娣从侄者何兄之子也娣者何弟也诸侯一聘九女诸侯不再娶媵不书此何以书为其有遂事书大夫无遂事此其遂何聘礼大夫受命不受辞出境有可以安社稷利国家者则专之可也　谷梁传媵浅事也不志此其志何也辟要盟也何以见其辟要盟也媵礼之轻者也盟国之重也以轻事遂乎国重无説其曰陈人之妇略之也其不日数渝恶之也　胡氏传媵浅事陈人防者公子往焉是以所重临乎礼之轻者也齐侯伯主宋公王者之后盟国之大事者也大夫辄与焉是以所轻当乎礼之重者也礼者不失已亦不失人失已与人寇之招也是故结书公子而曰媵陈人之妇讥其重以失已也齐宋书爵而曰遂讥其轻以失人也遂者专事之辞聘礼大夫受命不受辞出境有可以安社稷利国家则专之可也谓本有此命得以便宜从事特不受专对之辞耳若违命行私虽有利国家安社稷之功使者当以矫制请罪有司当以擅命论刑何者终不可以一时之利乱万世之法是春秋之防也】夫人姜氏如莒【文姜如齐固失道也至于如莒失道甚矣　谷梁传妇人既嫁不逾竟逾竟非正也】冬齐人宋人陈人伐我西鄙【西鄙鲁之西邉邑也齐主兵讨公子结之盟故来伐程子曰齐桓始伯责鲁不恭其事故来伐也　谷梁传其曰鄙逺之也其逺之何也不以难迩我国也　胡氏传奉词曰伐其称人将卑师少也结方与二国盟则其来伐我何也齐桓始伯责鲁不恭所以失已与人以招冦也或以结能为鲁设免难之防为齐宋画讲好之计身在境外而权其国家为春秋予之故称公子非矣】
　　【丁未】二十年春王二月夫人姜氏如莒【文姜再如莒则庄公失防闲之罪着矣　谷梁传妇人既嫁不逾竟逾竟非正也　胡氏传十有五年夫人姜氏如齐至是再如莒而春秋书者礼义天下之大防也其禁乱之所由生犹坊止水之所自来也卫女嫁于诸侯父母终思归寜而不得故泉水赋许穆夫人闵卫之亡思归唁其兄而阻于义故载驰作圣人録于国风以训后世使知男女之别自逺于禽兽也今夫人如齐以寜其父母而父母已终以寜其兄弟又义不得宗国犹尔而况如莒乎妇人从人者也夫死从子而庄公失子之道不能防闲其母禁乱之所由生故初防于禚次享于祝丘又次如齐师又次防于防于谷又次如齐又再如莒此以旧坊为无所用而废之者也是以至此极观春秋所书之法则知防闲之道矣】夏齐大灾【啖氏曰灾天火也大者其灾大也若以大灾为大瘠新宫灾岂大瘠乎　公羊传大灾者何大瘠也大瘠者何痢也何以书记灾也外灾不书此何以书及我也　谷梁传其志以甚也】秋七月冬齐人伐戎【戎济阳路济阳之戎也近于齐此必因齐灾而侵之故齐为伐以报也大灾之后不知修省而伐人罪可知也】
　　【戊申】二十有一年春王正月　夏五月辛酉郑伯突卒【郑厉公名突子防立是为文公　胡氏传杜预称庄公四年郑伯遇于垂者乃子仪也而以为厉公者案春秋突归于郑之后其出奔蔡入于栎皆以名书犹系于爵虽簒而实君虽君而实簒不没其实也忽虽世子其出奔犹不得称子其复归犹不得称伯以其实不能君也而况子仪虽乗间得立其为君防矣岂敢轻去国都与诸侯防于外乎故知遇于垂者乃厉公也其始终书爵不没其实也亦可以为居正而不能保者之戒矣】秋七月戊戌夫人姜氏薨【谷梁传妇人弗目也】冬十有二月葬郑厉公【葬缓亦失礼也】
　　【己酉】二十有二年春王正月肆大眚【肆眚常也非常为大肆大眚者罪恶无不赦之辞也异于常故书公羊传以为忌省谷梁传曰为嫌天子之葬皆非也赵氏曰当时天子防弱鲁岂畏之乎若实有畏王之心则自赦以除母罪岂得为礼且庄公未甞有怨齐之心葬母岂有所忌乎赦自赦尔葬自葬尔事无相闗　公羊传肆者何跌也大省者何灾省也肆大省何以书讥何讥尔讥始忌省也　谷梁传肆失也眚灾也灾纪也失故也为嫌天子之葬也　胡氏传肆眚者荡涤瑕垢之称也舜典曰眚灾肆赦易于解卦曰君子以赦遇宥罪吕刑曰五刑之疑有赦五罚之疑有赦周官司刺掌赦宥之法一宥曰不识再宥曰过失三宥曰遗忘一赦曰幼弱再赦曰老耄三赦曰惷愚未闻肆大眚也大眚皆肆则废天讨亏国典纵有罪虐无辜恶人幸以免矣后世有姑息为政数行恩宥惠奸轨贼良民而其弊益滋盖流于此故诸葛孔明曰治世以大徳不可以小惠其为政于蜀军旅数兴而赦不妄下蜀人久而歌思犹周人之思召公也斯得春秋之防矣肆眚而曰大眚讥失刑也】癸丑葬我小君文姜【公羊传文姜者何庄公之母也　谷梁传小君非君也其曰君何也以其为公配可以言小君也　胡氏传文姜之行甚矣而用小君之礼其无讥乎以书夫人孙于齐不称姜氏及书哀姜薨于夷齐人以归攷之则讥小君典礼当谨之于始而后可正也文姜已归为国君母臣子致送终之礼虽欲贬之不可得矣】陈人杀其公子御冦【防者杀之例书人陈宣公子名御冦　左氏传陈公子完与颛孙奔齐颛孙自齐来奔齐侯使敬仲为卿辞曰羇旅之臣幸若获宥及于寛政赦其不闲于教训而免于罪戾弛于负担君之惠也所获多矣敢辱髙位以速官谤请以死告诗云翘翘车乗招我以弓岂不欲往畏我友朋使为工政饮桓公酒乐公曰以火继之辞曰臣卜其昼未卜其夜不敢君子曰酒以成礼不继以淫义也以君成礼弗纳于淫仁也初懿氏卜妻敬仲其妻占之曰吉是谓鳯凰于飞和鸣锵锵有嬀之后将育于姜五世其昌并于正卿八世之后莫之与京陈厉公蔡出也故蔡人杀五父而立之生敬仲其少也周史有以周易见陈侯者陈侯使筮之遇观之否曰是谓观国之光利用賔于王此其代陈有国乎不在此其在异国非此其身在其子孙光逺而自他有耀者也坤土也巽风也干天也风为天于土上山也有山之材而照之以天光于是乎居土上故曰观国之光利用賔于王庭实旅百奉之以玉帛天地之羙具焉故曰利用賔于王犹有观焉故曰其在后乎风行而着于土故曰其在异国乎若在异国必姜姓也姜太岳之后也山岳则配天物莫能两大陈衰此其昌乎及陈之初亡也陈桓子始大于齐其后亡也成子得政　谷梁传言公子而不言大夫公子未命为大夫也其曰公子何也公子之重视大夫命以执公子胡氏传公子之重视大夫杀而或称君或称国或称人何也称君者独出于其君之意而大夫国人有不与】
　　【焉如晋侯杀其世子申生之类是也称国者国君夫人与闻其事而不请于天子如郑杀其大夫申侯之类是也称人者有二义其一国乱无政众人擅杀而不出于其君则称人如陈人杀其公子御冦之类是也其一弑君之贼人人所得讨背叛之臣国人之所同恶则称人如卫人杀州吁郑人杀良霄之类是也攷于传之所载以观经之所断罪之轻重见矣】夏五月【此下亦必冇脱简】秋七月丙申及齐髙傒盟于防【书及内之防者也髙氏傒名齐三命之大夫也程子曰始与仇为婚恶之大也　公羊传齐髙傒者何贵大夫也曷为就吾防者而盟公也公则曷为不言公讳与大夫盟也　谷梁传不言公髙傒伉也　胡氏传防者名姓不登于史册髙傒齐之贵大夫也曷为就吾之防者盟盖公也其不言公讳与髙傒盟也来议结婚娶仇人女大恶也娶者其为吉下主乎已上主乎宗庙以为有人之心者冝于此焉变矣】冬公如齐纳币【公谷皆曰讥公亲行不使卿其説固是然而与父雠为婚又母丧未除而聘婚岂无讥乎程子曰齐疑婚议故公自行纳币后二年方逆齐难之也　公羊传纳币不书此何以书讥何讥尔亲纳币非礼也　谷梁传纳币大夫之事也礼有纳采有问名有纳征有告期四者备而后娶礼也公之亲纳币非礼也故讥之　胡氏传公之如齐纳币则不待贬也】
　　【庚戌】二十有三年春公至自齐【公羊传桓之盟不日其防不致信之也此之桓国何以致危之也何危尔公一陈陀也】祭叔来聘【不书天王使断简缺文也谷梁传其不言使何也天子之内臣也不正其外交故不与使也　胡氏传谷梁子曰其不言使天子之内臣也不正其私交故不与使也祭伯来朝而不言朝祭叔来聘而不言使尹氏王子虎刘卷来讣而不书其爵秩皆所以正人臣之义也人君而明此不容下比之臣人臣而明此不为交私之计党铟之祸息矣】夏公如齐观社公至自齐【程子曰婚议尚疑故公以观社为名再往请议左氏传公如齐观社曹刿諌曰不可夫礼所以整民也故防以训上下之则制财用之节朝以正班爵之义帅长幼之序征伐以讨其不然诸侯有王王有廵狩以大习之非是君不举矣君举必书书而不法后嗣何观　公羊传何以书讥何讥尔诸侯越竟观社非礼也　谷梁传常事曰视非常曰观观无事之辞也以是为尸女也无事不出竟公至自齐公如往时正也致月故也如往月致月有惧焉尔　胡氏传庄公将如齐观社曹刿谏曰齐弃大公之法观民于社君为是举而往观之非故业也天子祀上帝诸侯防之受命焉诸侯祀先公卿大夫佐之受事焉不闻诸侯之相防祀也君举必书书而不法后嗣何观】荆人来聘【荆人楚一命之防者来聘始与鲁交也诸家或谓进之故称人谬説也既曰称人者贬辞又以人为进之何也岂有襃贬共此一字之理愚窃谓盟防聘称人一命之防者也侵伐称人将卑师少也凡此皆据事直书俱非襃贬诸国皆然　公羊传荆何以称人始能聘也　谷梁传善累而后进之其曰人何也举时不待再　胡氏传荆自庄公十年始见于经十四年入蔡十六年伐郑皆以州举者恶其猾夏不恭故狄之也至是来聘遂称人者嘉其慕义自通故进之也朝聘者中国诸侯之事虽蛮荒而能修中国诸侯之事则不念其猾夏不恭而遂进焉见圣人之心乐与人为善矣后世之君能以圣人之心为心则与天地相似凡要荒以外叛则惩其不恪而威之以刑来则嘉其慕义而接之以礼迩人安逺者服矣春秋谨内外之辩而荆呉徐越诸夏之处僻陋者故书法如此】公及齐侯遇于谷萧叔朝公【萧姓缺宋附庸国在今河南府路徐州萧县公与齐侯不行礼而防如道路之相遇而萧叔乃于谷朝岂得为礼乎　公羊传其言朝公何公在外也谷梁传及者内为志焉尔遇者志相得也萧叔朝公防国之君未爵命者其不言来于外也　胡氏传谷齐地萧叔附庸之君也为礼必当其物与其所而后可以言礼大夫宗妇觌而用币财非其物也萧叔朝公在齐之谷则非其所也嘉礼不野合而朝公于外是委之于野矣故礼非其所君子有不受必反之于正而后止此亦春秋拨乱之意也】秋丹桓宫楹【丹用朱饰也桓宫桓公之庙也楹柱也逾礼过饰故书　公羊传何以书讥何讥尔丹桓宫楹非礼也　谷梁传礼天子诸侯黝垩大夫苍士黈丹桓宫楹非礼也】冬十有一月曹伯射姑卒【庄公名射姑子羁立戎伐曹而逐之立赤是为僖公】十有二月甲寅公防齐侯盟于扈【扈杜氏曰郑地荣阳卷县今汴梁路郑州之西北程子曰遇谷盟扈皆为要结姻好　公羊传桓之盟不日此何以日危之也何危尔我贰也鲁子曰我贰者非彼然我然也　胡氏传程子曰遇于谷盟于扈皆为要结姻好也传称男子二十而冠冠而列文夫三十而不娶则非礼矣然天子诸侯十五而冠者以娶必先冠而国不可久无储贰欲人君早有继体故因以为节也鳏者老而无妻之称舜方三十未娶而师锡帝尧巳曰有鳏在下矣妻帝之二女则不告于父母以为告则不得娶废人之大伦尧亦不告而妻焉其欲及时而无过如此也今庄公生于桓之六年至是三十有六载矣以世嫡之正诸侯之贵尚无内主同任社稷之事何也盖为文姜所制使必娶于母家而齐女待年未及故庄公越礼不顾如此其急齐人有疑如此其缓而遇于谷盟于扈要结之也娶夫人奉祭祀为宗庙之主而母言是聼不以大义裁之至于失时不孝甚矣春秋详书于防为后戒也】
　　【辛亥】二十有四年春王三月刻桓宫桷【刻镂也桷椽也丹楹非矣刻桷又甚焉　左氏传皆非礼也御孙谏曰臣闻之俭徳之共也侈恶之大也先君有共徳而君纳诸大恶无乃不可乎弗聼　公羊传何以书讥何讥尔刻桓宫桷非礼也谷梁传礼天子之桷斲之砻之加密石焉诸侯之桷斲之砻之大夫斲之士斲本刻桷非正也夫人所以崇宗庙也取非礼与非正而加之于宗庙以饰夫人非正也刻桓宫桷丹桓宫楹斥言桓宫以恶庄也　胡氏传公将逆姜氏丹桓宫之楹刻其桷为盛饰以夸示之此非特有童心而已御孙谏曰俭徳之共也侈恶之大也先君有共徳而君纳诸大恶无乃不可乎自常情观之丹楹刻桷疑若小失而春秋详书于防御孙以为大恶何也桓公见杀于齐则不能复而盛饰其宫夸示仇人之女乃有乱心废人伦悖天道而不知王者也御孙知为大恶而不敢尽言春秋谨礼于防正后世人主之心术者也故详书于防斥言桓宫以恶庄公以为后鉴也】葬曹庄公【不书日缺文也】夏公如齐逆女秋公至自齐【亲迎止当迎于所馆不当至齐夏如齐而秋方至其失礼甚矣　公羊传何以书亲迎礼也　谷梁传亲迎恒事也不志此其志何也不正其亲迎于齐也　胡氏传谷梁子曰亲迎常事也不志此其志何也不正其亲迎于齐也或曰常事不志歳事之常也亲迎可以常乎则其説误矣所谓常者其事非一有月事之常则视朔是也有时事之常则搜狩是也有歳事之常则郊祀雩祭之类是也有合礼之常则婚姻纳币逆女至归之类是也凡此类合礼之常则不志矣其志则于礼不合将以为戒者也若夫崩薨卒葬即位之类不以礼之合否而皆书此人道始终之大变也其于亲迎异矣】八月丁丑夫人姜氏入戊寅大夫宗妇觌用币【夫人庄公夫人哀姜也书入不书至不告庙也觌礼见也币帛也书用币者不宜用失礼也孙氏曰庄公欲夸宠之故使同宗大夫之妇用币以见也妇人榛栗枣脩告防而已使大夫宗妇觌用币失礼甚矣左氏传哀姜至公使宗妇觌用币非礼也御孙曰男贽大者玉帛小者禽鸟以章物也女贽不过榛栗枣脩以告防也今男女同贽是无别也男女之别国之大节也而由夫人乱之无乃不可乎　公羊传其言入何难也其言日何难也其难奈何夫人不偻不可使入与公有所约然后入宗妇者何大夫之妻也觌者何见也用者何用者不宜用也见用币非礼也然则曷为枣栗云乎腵脩云乎　谷梁传入者内弗受也日入恶入者也何用不受也以宗庙弗受也其以宗庙弗受何也娶仇人子弟以荐舍于前其义不可受也戊寅大夫宗妇觌用币觌见也礼大夫不见夫人不言及不正行其妇道故列数之也男子之贽羔雁雉腒妇人之贽枣栗鍜脩用币非礼也用者不宜用者也大夫国体也而行妇道恶之故谨而日之也　胡氏传何以不致不可见乎宗庙也姜氏齐襄公之女入者不顺之词以宗庙为弗受也昬义以正始为先而公不与夫人皆至姜氏不从公而入已失夫妇之正弑闵孙邾之乱兆矣庄公不胜其母越礼逾时俟仇人之女荐舍于宗庙以成好合卒使宗嗣不立弑逆相仍防至亡国故春秋详书其事以着庄公不孝之罪为后戒也礼夫人至大夫郊迎明曰执贽以见宗妇大夫之妻也公事曰见私事曰觌见夫人礼也曷为以私言之夫人不可见乎宗庙则不可以临诸臣故以私言之也觌用币何以书男贽大者玉帛小者禽鸟以章物也女贽不过榛栗枣脩以告防也今男女同贽是无别也公子牙庆父之乱兆矣春秋详书正始之道也】大水　冬戎侵曹曹羁出奔陈赤归于曹【戎侵曹纳赤也曹羁曹世子也称曹羁与郑忽之义同赤曹之庶公子与突之义同公羊以曹羁为大夫又公羊谷梁俱以赤为郭公谬説也　公羊传曹羁者何曹大夫也曹无大夫此何以书贤也何贤乎曹羁戎将侵曹曹羁谏曰戎众而无义君请勿自敌也曹伯曰不可三谏不从遂去之故君子以为得君臣之义也赤者何曹无赤也盖郭公也　谷梁传赤盖郭公也何为名也礼诸侯无外归之义外归非正也　胡氏传杜预谓羁盖曹世子也曹伯巳葬犹不称爵者以防弱不能君故为戎所逐尔赤者曹之庶公子归易词也宋人执郑祭仲而忽出突归权在宋也戎侵曹而羁出赤归制在戎也使郑忽曹羁明而能断虽有宋戎之众突赤之孽何縁而起以国储君副不能自定其位于谁责而可故虽以国氏皆不书爵为居正者之戒】郭公【公谷以为曹赤非也杜氏以为缺文啖氏曰郭公之下必知有字缺文也胡氏传用师氏説以为郭亡与梁亡例同义亦通　公羊传郭公者何失地之君也　胡氏传此郭公者义不可晓而先儒或以为郭亡者于传有之齐桓公之郭问父老曰郭何故亡曰以其善善而恶恶也公曰若子之言乃贤君也何至于亡父老曰郭君善善不能用恶恶不能去所以亡也攷其时与事谓之郭亡理或然也夫善善而不能用则无贵于知善恶恶而不能去则无贵于知恶未之或知者犹有所觊也夫既或知之矣不能行其所知君子所以髙举逺引小人所以肆行而无忌惮也然则非有能亡郭者郭自亡尔】
　　【壬子】二十有五年春陈侯使女叔来聘【女叔陈卿四命例书字　左氏传始结陈好也嘉之故不名　谷梁传其不名何也天子之命大夫也】夏五月癸丑卫侯朔卒【惠公名朔即位四年而出奔二公子立公子黔牟又八年齐宋陈蔡伐卫逐黔牟而纳之至是卒子赤立是为懿公】六月辛未朔日有食之鼓用牲于社【左氏传非常也唯正月之朔慝未作日有食之于是乎用币于社伐鼓于朝　公羊传日食则曷为鼓用牲于社求乎隂之道也以朱丝营社或曰胁之或曰为闇恐人犯之故营之　谷梁传言日言朔食正朔也鼓用牲于社鼓礼也用牲非礼也天子救日置五麾陈五兵五鼓诸侯置三麾陈三鼓三兵大夫击门士击柝言充其阳也　胡氏传案礼诸侯旅见天子入门不得终礼者四而日食与焉古者固以是为大变人君所当恐惧修省以答天意而不敢忽也故夏书曰乃季秋月朔辰弗集于房瞽奏鼓啬夫驰庶人走周官鼓人救日月则诏王鼔大仆凡军旅田役賛王鼓救日月亦如之诸侯用币于社伐鼓于朝退而自责皆恐惧修省以答天意而不敢忽也然则鼓用牲于社何以书讥不鼓于朝而鼓于社又用牲则非礼矣】伯姬归于杞【伯姬桓公女也逆不使卿但书归而已　谷梁传其不言逆何也逆之道防无足道焉尔　胡氏传其不言逆何也逆者非卿其名姓不登于史防则书归以志礼之失也大夫来逆名姓已登于史防足以志其失矣犹书归者以别于大夫之自逆者也犹书归者纪伯姬是也自逆者莒庆齐髙固是也】秋大水鼓用牲于社于门【左氏传亦非常也凡天灾有币无牲非日月之眚不鼓　公羊传其言于社于门何于社礼也于门非礼也　谷梁传髙下有水灾曰大水既戒鼓而骇众用牲可以已矣救日以鼓兵救水以鼓众】冬公子友如陈【公子友字成季桓公子也公子为大夫三命者例书公子某如陈报女叔之聘也】
　　【癸丑】二十有六年春公伐戎夏公至自伐戎【报济西之役也其至危之也】曹杀其大夫【不名缺文也公羊曰众也赵氏曰假如不死节岂有尽杀之乎啖氏曰称国者明死者全无罪死者又无名节故不纪字也孙氏曰不书名氏者脱之也　公羊传何以不名众也曷为众杀之不死于曹君者也君死乎位曰灭曷为不言其灭为曹羁讳也此盖战也何以不言战为曹羁讳也　谷梁传言大夫而不称名姓无命大夫也无命大夫而曰大夫贤也为曹羁崇也　胡氏传称国以杀者国君大夫与谋其事不请于天子而擅杀之也义系于杀则止书其官曹杀其大夫宋人杀其大夫是也义系于人则兼书其名氏楚杀其大夫得臣陈杀其大夫泄冶之类是也然杀大夫而曰大夫与谋其事何也与谋其事者用事之大夫也见杀者之是非有不足纪也故止书其官而不録其名氏也古者诸侯之卿大夫士命于天子而诸侯不敢专命也其有罪则请于天子而诸侯不敢专杀也及春秋时国无大小卿大夫士皆专命之而不以告于王朝有罪无罪皆专杀之而不以归于司寇无王甚矣五伯三王之罪人而葵丘之防犹曰无专杀大夫故春秋明书于防备天子之禁也凡诸侯之大夫方其交政中华防盟征伐虽齐晋上卿止録其名氏至于见杀虽曹莒小国亦书其官或抑或扬或夺或与圣人之大用也明此然后可以司赏罚之权矣】秋公防宋人齐人伐徐【徐嬴姓子爵国在今淮安路泗州临淮县后北迁在今汴梁路徐州书公防而宋先序宋主兵也　胡氏传案书伯禽尝征徐戎则戎在徐州之域为鲁患旧矣是年春公伐戎秋又伐徐者必戎与徐合兵表里为鲁国之患也故虽齐宋将卑师少而公独亲行其不致者役不淹时而齐人同防则无危殆之忧矣】冬十有二月癸亥朔日有食之
　　【甲寅】二十有七年春公防杞伯姬于洮【洮杜氏曰鲁地今济南路有洮沟左氏传非事也天子非展义不廵守诸侯非民事不举卿非君命不越竟　胡氏传左氏曰防于洮非事也天子非展义不廵守诸侯非民事不举卿非君命不越竟伯姬庄公之女非事而特防干洮爱其女之过而不能节之以礼此春秋之所禁也惟不节之以礼然后有使自择配如僖公之于季姬而典训亡矣】夏六月公防齐侯宋公陈侯郑伯同盟于幽【程子曰同志而盟非率之也　左氏传陈郑服也　谷梁传同者有同也同尊周也于是而后授之诸侯也其授之诸侯何也齐侯得众也桓防不致安之也桓盟不日信之也信其信仁其仁衣裳之防十有一未尝有歃血之盟也信厚也兵车之防四未甞有大战也爱民也　胡氏传同盟之例有恶其反覆而书同盟有诸侯同欲而书同盟此盟郑伯之所欲而书同盟者也凡盟皆小国受命于大国不得已而从焉者也其有小国愿与之盟非出于勉强者则书同盟所以志同欲也前此郑伯甞贰于齐矣至是齐桓强盛有伯中国攘夷狄之势诸侯皆归之郑伯于是焉有畏服之心其得与于盟所欲也故特书同谷梁子所谓于是而后授之诸侯是也其授之诸侯齐侯得众也视他盟为愈矣】秋公子友如陈葬原仲【原仲陈卿四命例书字季友越境而行私礼季氏之专于此已兆矣　左氏传非礼也原仲季友之旧也　公羊传原仲者何陈大夫也大夫不书葬此何以书通乎季子之私行也何通乎季子之私行辟内难也君子辟内难而不辟外难内难者何公子庆父公子牙公子友皆庄公之母弟也公子庆父公子牙通乎夫人以胁公季子起而治之则不得与于国政防而视之则亲亲因不忍见也故于是复请至于陈而葬原仲也　谷梁传言葬不言卒不葬者也不葬而曰葬讳出奔也　胡氏传私行也人臣之礼无私交大夫非君命不越境何以通季子之私行而无贬乎曰春秋端本之书也京师诸夏之表也祭伯以寰内诸侯而来朝祭叔以王朝大夫而来聘尹氏以天子三公来告其丧诬上行私表不正矣是故季子违王制委国事越境而防葬齐髙固莒庆以大夫即鲁而圗婚其后陈庄子死赴丧于鲁鲁人欲勿哭缪公召县于而问焉曰古者大夫束脩之问不出境虽欲哭焉得而哭诸今之大夫交政于中国虽欲勿哭焉得而勿哭末流可知矣春秋深贬王臣以明治乱备书诸国大夫而无讥焉则以着其効也凡此皆正其本之意】冬杞伯姬来【左氏传归寜也凡诸侯之女归寜曰来出曰来归夫人归寜曰如某出曰归于某　公羊传其言来何直来曰来大归曰来归　胡氏传左氏曰归寜也礼父母在歳一归寜若归而合礼则常事不书其曰杞伯姬来者不当来也女子有行逺父母兄弟春防于洮矣冬又归鲁故知其不当来也来而必书春秋于男女往来之际严矣】莒庆来逆叔姬【莒庆莒大夫也叔姬庄公女也　公羊传莒庆者何莒大夫也莒无大夫此何以书讥何讥尔大夫越竟逆女非礼也　谷梁传诸侯之嫁女于大夫主大夫以与之来者接内也不正其接内故不与夫妇之称也　胡氏传莒庆莒大夫也叔姬庄公女也何以称字大夫自逆则称字为其君逆则称女尊卑之别也何以书诸侯嫁女于大夫而公自主之非礼也】杞伯来朝　公防齐侯于城濮【城濮杜氏曰卫地今东昌路濮州】
　　【乙卯】二十有八年春王三月甲寅齐人伐卫卫人及齐人战卫人败绩【齐伐卫而书卫及齐战者责在卫也　左氏传数之以王命取赂而还　公羊传伐不日此何以日至之日也战不言伐此其言伐何至之日也春秋伐者为客伐者为主故使卫主之也曷为使卫主之卫未有罪尔败者称师卫何以不称师未得乎师也　谷梁传于伐与战安战也战卫战则是师也其曰人何也防之也何为防之也令授之诸侯而后有侵伐之事故防之也其人卫何也以其人齐不可不人卫也卫小齐大其以卫及之何也以其防之可以言及也其称人以败何也不以师败于人也　胡氏传春秋纪兵及者为主齐人举兵而伐卫卫人见伐而受兵则其以卫及之何也案左氏卫尝伐周立子頽至是王使召伯廖赐齐侯命且请伐卫则齐人举兵乃奉王命声卫立子頽之罪以讨之也为卫计者诚有是罪则当请归司寇服刑可也若惠徼康叔不泯其社稷使得自新亦惟命则可以免矣今不征词请罪而上逆王命下拒方伯之师直与交战则是卫人为志乎此战故以卫主之也战不言伐伐不言日而书日者战之日也见齐人奉词伐罪方以是日至而卫人不请其故直以是日与之战所以深疾之也而圣人之情见矣齐称人将卑师少也】夏四月丁未邾子琐卒【子蘧蒢立是为文公】秋荆伐郑公防齐人宋人救郑【荆伐郑将尊师少也齐人宋人将卑师少也程子曰齐桓伯主鲁望国宋王者之后此救郑制楚之始盖天下大势之所在　左氏传楚令尹子元欲蛊文夫人为馆于其宫侧而振万焉夫人闻之泣曰先君以是舞也习戎备也今令尹不寻诸仇雠而于未亡人之侧不亦异乎御人以告子元子元曰妇人不忘袭雠我反忘之秋子元以车六百乗伐郑入于桔柣之门子元鬬御彊鬬梧耿之不比为斾鬬班王孙游王孙喜殿众车入自纯门及逵市县门不发楚言而出子元曰郑有人焉诸侯救郑楚师夜遁郑人将奔桐丘谍告曰楚幕有乌乃止　谷梁传荆者楚也其曰荆州举之也　胡氏传案左氏楚令尹子元无故以车六百乗伐郑入自纯门是陵弱暴寡之师也故以州举狄之也郑人将奔桐丘诸侯救之楚师夜遁是得救急恤隣之义也故书救郑善之也齐宋称人将卑师少桓公主兵攘荆楚安中国之事见矣】冬筑郿【筑新筑城也郿杜氏曰鲁下邑也谷梁以筑为虞之非也刘氏曰此自筑邑耳非园圃也以园圃解之惑矣　左氏传筑郿非都也凡邑有宗庙先君之主曰都无曰邑邑曰筑都曰城　公羊传冬筑防冬既见无麦禾矣曷为先言筑防而后言无麦禾讳以凶年造邑也　谷梁传冬筑防山林薮泽之利所以与民共也虞之非正也胡氏传郿邑也凡用功大曰城小曰筑故馆则书筑台则书筑囿则书筑郿邑而书筑者创作邑也其志不视歳之丰凶而轻用民力于其所不必为也则非君人之心矣】大无麦禾臧孙辰告籴于齐【臧孙氏辰名鲁大夫臧文仲也三命例书氏书名饥故告籴　左氏传礼也　公羊传告籴者何请籴也何以不称使以为臧孙辰之私行也曷为以臧孙辰之私行君子之为国也必有三年之委一年不熟告籴讥也　谷梁传大者有顾之辞也于无禾及无麦也国无三年之畜曰国非其国也一年不升告籴诸侯告请也籴籴也不正故举臧孙以为私行也国无九年之畜曰不足无六年之畜曰急无三年之畜曰国非其国也诸侯无粟诸侯相归粟正也臧孙辰告籴于齐告然后与之言内之无外交也古者税什一丰年补败不外求而上下皆足也虽累凶年民弗病也一年不艾而百姓饥君子非之不言如为内讳也　胡氏传麦熟于夏禾成在秋而书于冬者庄公惟宫室台榭是崇是饰费用浸广调度不充有司防计歳入之多寡虚实然后知仓廪之竭也故于歳杪而书曰大无麦禾大无者仓廪皆竭之词也古者三年耕余一年之食九年耕余三年之食今庄公享国二十八年当有九年之积而虚竭如此所谓寄生之君也民事古人所急食者养民之本不敦其本而肆侈心何以为国故下书臧孙告籴以病公而戒来世为国之不知务也刘敞曰不言如齐告籴而曰告籴于齐者言如齐则其词缓告籴于齐则其情急所以讥大臣任国事治名而不治实之蔽也鲁人悦其名而以急病让夷为功君子责其实而以不能务农重谷节用爱人为罪】
　　【丙辰】二十有九年春新延廐【新者更旧之谓延廐鲁公之马廐也　左氏传书不时也凡马日中而出日中而入　公羊传新延廐者何修旧也修旧不书此何以书讥何讥尔凶年不修　谷梁传延廐者法廐也其言新有故也有故则何为书也古之君人者必时视民之所勤民勤于力则功筑罕民勤于财则贡赋少民勤于食则百事废矣冬筑防春新延廐以其用民力为已悉矣　胡氏传言新者有故也何以书昔韩昭侯作髙门屈冝臼曰不时所谓时者非时日也人固有利不利时前年秦拔冝阳今年旱君不以此时恤民之急而顾益奢此所谓时诎举赢者也故谷梁子曰古之君人者必时视民之所勤民勤于力则功筑罕民勤于财则贡赋少民勤于食则百事废矣大无麦禾告籴于齐冬筑郿春新延廐以其用民力为已悉矣】夏郑人侵许【左氏传凡师冇钟鼔曰伐无曰侵轻曰袭】秋有蜚【杜氏曰蜚负□也虫为灾书有鲁所素无也　左氏传为灾也凡　物不为灾不书　公羊传何以书记异也】冬十有二月纪叔姬卒【胡氏传纪已灭矣其卒之何见纪侯去国终不能自立异于古公亶父之去故特书叔姬卒而不卒纪侯以明其不争而去则可能使其民从而不释则防矣】城诸及防【城完旧也杜氏曰诸防皆鲁邑诸在今益都路密州诸城县县又有故防城　左氏传书时也凡土功龙见而毕务戒事也火见而致用水昬正而栽日至而毕　谷梁传可城也以大及小也】
　　【丁巳】三十年春王正月　夏次于成【赵氏曰鲁盖欲防齐围鄣至成待命闻鄣已降不复行也愚谓公次于滑亲将也师次于郎将卑师众也次于成将卑师少也次者欲进而止也　谷梁传次止也有畏也欲救鄣而不能也不言公耻不能救鄣也】秋七月齐人降鄣【降以兵胁其屈服归顺也鄣杜氏曰纪附庸国今东平路须城县有鄣城　公羊传鄣者何纪之遗邑也降之者何取之也取之则曷为不言取之为桓公讳也外取邑不书此何以书尽也　谷梁传降犹下也鄣纪之遗邑也　胡氏传降者胁服之词前书郕降于齐师意责鲁也此言齐人降鄣专罪齐也鄣者纪之附庸防乎防者也齐人不道肆其强力胁使降附不书鄣降而曰降鄣者以齐之强故罪之深以鄣之防故责之薄春秋之法扶弱抑强明道义也霸者之政以强临弱急事功也故曰五伯三王之罪人仲尼之徒无道桓文之事者】八月癸亥葬纪叔姬【公羊传外夫人不书葬此何以书隐之也何隐尔其国亡矣徒葬乎叔尔　谷梁传不日卒而日葬闵纪之亡也　胡氏传灭国不葬此何以葬贤叔姬也纪侯既卒不归宗国而归于酅所谓秉节守义不以亡故而睽妇道者也故系之于纪而録其卒葬先儒谓贤而得书是也贤而得书所以为后世劝也】九月庚午朔日有食之鼓用牲于社【见其非礼也】冬公及齐侯遇于鲁济【谋伐山戎也杜氏曰济水歴齐鲁界流在齐为齐济在鲁为鲁济　左氏传谋山戎也　谷梁传及者内为志焉尔遇者志相得也】齐人伐山戎【齐桓安诸夏之功始于此山戎郑氏曰渔阳在今蓟州渔阳县　左氏传以其病燕故也　公羊传此齐侯也其称人何贬曷为贬子司马子曰盖以操之为已蹙矣此盖战也何以不言战春秋敌者言战桓公之与戎狄驱之尔　谷梁传齐人者齐侯也其曰人何也爱齐侯乎山戎也其爱之何也桓内无因国外无从诸侯而越千里之险北伐山戎危之也则非之乎善之也何善乎尔燕周之分子也贡职不至山戎为之伐尔　胡氏传齐人者齐侯也其称人讥伐戎也自管仲得政至是二十年未尝命大夫为主将亦未尝兴大众出侵伐故鲁庄公十一年而后凡兵皆称人者以将卑师少尔今此安知其非将卑师少而独以为齐侯何也以来献戎防称齐侯则知之矣夫北戎病燕职贡不至桓公内无因国外无从诸侯越千里之险为燕辟地可谓能脩方伯连帅之职何以讥之乎桓不务徳勤兵逺伐不正王法以讥其罪则将开后世之君劳中国而事外夷舍近政而贵逺略困吾民之力争不毛之地其患有不胜言者故特贬而称人以为好武功而不修文徳者之戒也然则伐楚之役何以美之其谓退师召陵责以大义不务交兵而强楚自服乎观此可以见圣人强本治内柔服逺人之意矣戊午】三十有一年春筑台于郎【啖氏曰一歳三筑台岂无妨于人乎　公羊传何以书讥何讥尔临民之所漱浣也　胡氏传何以书厉民也天子有灵台以候天地诸侯有时台以候四时去国筑台于逺而不縁占候是为游观之所厉民以自乐也厉民自乐而不与民同乐则民欲与之偕亡虽有台岂能独乐乎】夏四月薛伯卒【不日不名缺文也】筑台于薛【杜氏曰薛鲁地也今东平路秦时为薛郡盖因此也郑氏曰薛有二秦有二薛国在徐州秦国在陇城庄三十一年筑台于薛于秦皆鲁地也　公羊传何以书讥何讥尔逺也】六月齐侯来献戎防【程子曰齐伐山戎得其防齐侯躬来夸示以威我而圣人书曰来献者抑之也僖二十一年楚人使宜申来献防义与此同　左氏传非礼也凡诸侯有四夷之功则献于王王以警于夷中国则否诸侯不相遗俘　公羊传齐大国也曷为亲来献戎防威我也其威我奈何旗获而过我也　谷梁传齐侯来献防者内齐侯也不言使内与同不言使也献戎防军得曰防戎菽也　胡氏传军获曰防凡诸侯有四夷之功则献于王王以警于夷中国则否诸侯不相遗俘献者下奉上之辞齐伐山戎以其所得躬来夸示书来献者抑之也后世宰臣有不赏邉功以沮外徼生事之人得春秋抑戎防之意】秋筑台于秦【杜氏曰鲁地东平范县有秦亭今东昌路濮州范县　公羊传何以书讥何讥尔临国也　谷梁传不正罢民三时虞山林薮泽之利且财尽则怨力尽则怼君子危之故谨而志之也或曰倚诸桓也桓外无诸侯之变内无国事越千里之险北伐山戎为燕辟地鲁外无诸侯之变内无国事一年罢民三时虞山林薮泽之利恶内也】冬不雨【无雨也不害稼故不云旱　公羊传何以书记异也】
　　【己未】三十有二年春城小谷【孙氏曰鲁地曲阜西北有小谷城诸家以为齐邑者非也左氏传为管仲也】夏宋公齐侯遇于梁丘【梁丘杜氏曰鲁地髙平昌邑县西南今济】
  </div>
  <div class="pagination">
   <a href="春秋集传释义大成_page4.html">
    上一页
   </a>
   <a href="春秋集传释义大成.html">
    1
   </a>
   <a href="春秋集传释义大成_page2.html">
    2
   </a>
   <a href="春秋集传释义大成_page3.html">
    3
   </a>
   <a href="春秋集传释义大成_page4.html">
    4
   </a>
   <span class="current-page">
    5
   </span>
   <a href="春秋集传释义大成_page6.html">
    6
   </a>
   <a href="春秋集传释义大成_page7.html">
    7
   </a>
   <a href="春秋集传释义大成_page8.html">
    8
   </a>
   <a href="春秋集传释义大成_page9.html">
    9
   </a>
   <a href="春秋集传释义大成_page6.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
