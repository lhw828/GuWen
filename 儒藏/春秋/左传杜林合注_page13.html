<!DOCTYPE html>
<html>
 <head>
  <meta charset="utf-8"/>
  <title>
   左传杜林合注 - 第 13 页/共 15 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   左传杜林合注 - 第 13 页/共 15 页
  </h1>
  <div class="content">
   昭公七
　　经【戊寅】十有九年春宋公伐邾【为鄅】○夏五月戊辰许世子止弑其君买【杜加弑者责止不舍药物林悼公弑止奔晋斯立】○己卯地震【无传】○秋齐高发帅师伐莒○冬葬许悼公【无传】
　　传十九年春楚工尹赤迁隂于下隂【杜隂县今属南乡郡】令尹子瑕城郏【林子瑕即阳匄郏亦楚邑】叔孙昭子曰楚不在诸侯矣【林言楚无复经畧中原之志】其仅自完也【迁隂城郏皆欲以自完守】以持其世而已【林以保持其世言无远谋也】○楚子之在蔡也【盖为大夫时往聘蔡】郥阳封人之女奔之生大子建【郥阳蔡邑○郥古阒反】及即位使伍奢为之师【伍奢伍举之子伍员之父】费无极为少师无宠焉欲譛诸王曰建可室矣【室妻也○少诗照反】王为之聘于秦无极与逆劝王取之正月楚夫人嬴氏至自秦【王自取之故称夫人至为下拜夫人起○为于伪反与音预嬴音盈】○鄅夫人宋向戌之女也故向宁请师【杜寜向戌子也请于宋公伐邾○向伤亮反戌音恤】二月宋公伐邾围虫三月取之【虫邾邑不书围取不以告】乃尽归鄅俘○夏许悼公疟【林疟痁疾○疟鱼畧反】五月戊辰饮大子止之药卒【杜止独进药不由医】太子奔晋书曰弑其君君子曰尽心力以事君【林言事君之道但当尽其忠心与其实力】舍药物可也【药物有毒当由医非凡人所知讥止不舍药物所以加弑君之名○舍音舍】○邾人郳人徐人防宋公乙亥同盟于虫【终宋公伐邾事○郳五兮反】○楚子为舟师以伐濮【濮南夷也○濮音卜】费无极言于楚子曰晋之伯也迩于诸夏而楚辟陋故弗能与争若大城城父而寘大子焉【城父今襄城城父县○伯音霸辟匹亦反父音甫】以通北方王收南方是得天下也【林兼收南北是得天下矣】王説从之故大子建居于城父令尹子瑕聘于秦拜夫人也【杜为明年譛大子张本改以为夫人遣谢秦○説音悦】○秋齐髙发帅师伐莒【莒不事齐故】莒子奔纪鄣【杜纪鄣莒邑也东海赣榆县东北有纪城○鄣音章】使孙书伐之【孙书陈无宇之子子古也】初莒有妇人莒子杀其夫已为嫠妇【寡妇为嫠○嫠力之反】及老托于纪鄣纺焉以度而去之【林纺麻缕为纑以所纺纑度纪鄣之城藏其纑以待外攻者欲为夫报讐去藏也○纺芳徃反度待洛反去起吕反】及师至则投诸外【杜投绳城外随之而出】或献诸子占子占使师夜缒而登【杜縁绳登城】登者六十人缒絶师鼓噪城上之人亦噪莒共公惧啓西门而出七月丙子齐师入纪【传言怨不在大○共音恭】○是嵗也郑驷偃卒子游娶于晋大夫生丝弱【杜子游驷偃也弱幼少】其父兄立子瑕【杜子瑕子游叔父驷乞】子产憎其为人也【杜憎子瑕】且以为不顺【舍子立叔不顺礼也】弗许亦弗止【杜许之为违礼止之为违众故中立】驷氏耸【耸惧也】他日丝以告其舅冬晋人使以币如郑问驷乞之立故【杜问驷氏何故舍子而立叔】驷氏惧驷乞欲逃子产弗遣请以卜亦弗予大夫谋对子产不待而对客曰郑国不天【杜不获天福】寡君之二三臣札瘥天昏【林夭死曰札小疫曰瘥短折曰夭未明曰昏此言相继而死○札侧八反瘥才何反】今又丧我先大夫偃其子防弱其一二父兄惧队宗主私族于谋而立长亲【杜于私族之谋宜立亲之长者○丧息浪反队查类反长于丈反】寡君与其二三老曰抑天实剥乱是吾何知焉【杜言天自欲乱驷氏其国所知】谚曰无过乱门民有兵乱犹惮过之而况敢知天之所乱【林凡民有兵戈之乱他人犹畏惮不敢辄过其门况天意之所欲剥乱敢过而知之乎○过古禾反下同】今大夫将问其故抑寡君实不敢知其谁实知之【林驷氏郑臣也郑君尚不敢与知其事郑之诸臣又谁敢与知其事】平丘之防【在十三年】君寻旧盟曰无或失职若寡君之二三臣其即世者晋大夫而専制其位是晋之县鄙也何国之为辞客币而报其使晋人舍之【杜遣人报晋使林晋人置之不问传言子产有辞○使所吏反】○楚人城州来沈尹戌曰楚人必败【杜十二年吴县州来今就城而取之戌庄王曾孙叶公诸梁父也○戌音恤】昔吴灭州来【在十三年】子旗请伐之王曰吾未抚吾民今亦如之【林今亦未抚吾民如前十三年】而城州来以挑吴能无败乎侍者曰王施舍不倦息民五年可谓抚之矣戌曰吾闻抚民者节用于内而树徳于外民乐其性而无冦讐今宫室无量民人日骇劳罢死转忘寝与食【林平王营创宫室无有量度非节用树徳也人民日以惊骇劳苦罢困死亡转徙日忘其食夜忘其寝非乐其性而无冦讐也○乐音洛罢音皮】非抚之也【传言平王所以不能霸】○郑大水【林凡平原出水为大水】龙鬬于时门之外洧渊【杜时门郑城门也洧水出荥阳密县东南至颍川长平入颍○洧于轨反】国人请为禜焉子产弗许曰我鬭龙不我觌也【杜觌见也林言我若相鬬龙必不觌见于我○禜为命反觌大厯反】龙鬬我独何觌焉禳之则彼其室也【渊龙之室】吾无求于龙龙亦无求于我乃止也【传言子产之知】○令尹子瑕言蹶由于楚子【杜蹶由吴王弟五年灵王执以归○蹶九卫反】曰彼何罪谚所谓室于怒市于色者楚之谓矣【杜言灵王怒吴子而执其弟犹人忿于室家而作色于市人】舍前之忿可也乃归蹶由【杜言楚子能用善言】
　　经【己卯】二十年春王正月○夏曺公孙防自鄸出奔宋【杜无传甞有玉帛之使来告故书鄸曺邑○鄸莫公反又亡増反】○秋盗杀卫侯之兄絷【杜齐豹作而不义故书曰盗所谓求名而不得○絷张立反】○冬十月宋华亥向宁华定出奔陈【与君争而出皆书名恶之○华户化反】○十有一月辛卯蔡侯庐卒【杜无传未同盟而赴以名林平公卒太子宋立○庐方于反又力乌反】
　　传二十年春王二月己丑日南至【杜是嵗朔旦冬至之嵗也当言正月己丑朔日南至时史失闰闰更在二月后故经因史而书正月传更具于二月记南至日以正厯也】梓慎望氛【氛气也时鲁侯不行登台之礼使梓慎望氛○氛芳云反】曰今兹宋有乱国几亡三年而后弭蔡有大丧【为宋华向出奔蔡侯卒传】叔孙昭子曰然则戴桓也【戴族华氏桓族向氏】汰侈无礼已甚乱所生也【传言妖由人兴○汰音泰】○费无极言于楚子曰建与伍奢将以方城之外叛【林时建居城父故言将以方城之外叛】自以为犹宋郑也齐晋又交辅之将以害楚其事集矣王信之问伍奢伍奢对曰君一过多矣【杜一过纳建妻】何信谗言王执伍奢【杜忿奢切言】使城父司马奋杀太子未至而使遣之【林奋楚大夫时为城父司马亦在楚故使往就杀太子奋受命未至城父知太子寃故遣令去】三月太子建奔宋王召奋奋使城父人执已以至【林示不逃刑】王曰言出于余口入于尔耳谁告建也对曰臣告之君王命臣曰【林此曰字下一句乃楚平王命奋为司马之辞】事建如事余臣不佞【佞才也】不能苟贰【林不能苟且而怀贰心】奉初以还【奉初命以周旋】不忍后命故遣之既而悔之亦无及己王曰而敢来何也对曰使而失命召而不来是再奸也【杜奸犯也○使所吏反又如字】逃无所入【林虽欲逃避无所可入】王曰归从政如他日【杜善其言舍使还】无极曰奢之子材若在吴必忧楚国盍以免其父召之彼仁【林彼谓伍奢之子仁爱其父】必来不然将为患王使召之曰来吾免而父棠君尚谓其弟员【杜棠君奢之长子尚也为棠邑大夫员尚弟子胥○员音云】曰尔适吴我将归死吾知不逮【杜自以知不及员○知音智下同】我能死尔能报闻免父之命不可以莫之奔也亲戚为戮不可以莫之报也奔死免父孝也度功而行仁也【杜仁者贵成功林奔死以求免吾父尚不失为孝度功而求行汝志员不失为仁○防待洛反】择任而往知也知死不辟勇也【林择能任报仇而独出奔员不失为智知归则必死而独不避尚不失为勇○任音壬】父不可弃【俱去为弃父】名不可废【俱死为废名】尔其勉之相从为愈【杜愈差也林比之相从俱奔俱死皆为差胜也】伍尚归奢闻员不来曰楚君大夫其旰食乎【将有吴忧不得早食○旰古旦反】楚人皆杀之员如吴言伐楚之利于州子【杜州子吴子僚】公子光曰是宗为戮而欲反其讐不可从也【杜光吴公子阖庐也反复也】员曰彼将有他志【杜光欲弑僚不利员用事故破其议而员亦知之】余姑为之求士而鄙以待之【林计未得用故进勇士以求入于光退居边鄙○为于伪反】乃见鱄设诸焉【杜鱄诸勇士○见贤遍反鱄音専】而耕于鄙【为二十七年吴弑僚传】○宋元公无信多私而恶华向华定华亥与向宁谋曰亡愈于死先诸【恐元公杀己欲先作乱○恶乌路反】华亥伪有疾以诱羣公子公子问之则执之夏六月丙申杀公子寅公子御戎公子朱公子固公孙援公孙丁拘向胜向行于其廪【杜八子皆公党○御鱼吕反又如字】公如华氏请焉弗许遂刼之【刼公】癸卯取大子栾与母弟辰公子地以为质【杜栾景公也辰及地皆元公弟林辰地皆大子栾兄弟○质音致下同】公亦取华亥之子无慼向宁之子罗华定之子啓与华氏盟以为质【杜为此冬华向出奔传】○卫公孟絷狎齐豹【公孟灵公兄也齐豹齐恶之子为卫司冦狎轻也】夺之司冦与鄄【杜鄄豹邑○鄄音绢】有役则反之【杜絷足不良故有役则以官邑还豹使行】无则取之【杜若无征役则取其邑】公孟恶北宫喜褚师圃欲去之【杜喜贞子○恶乌路反褚中吕反】公子朝通于襄夫人宣姜【宣姜灵公嫡母○朝如字】惧而欲以作乱故齐豹北宫喜褚师圃公子朝作乱初齐豹见宗鲁于公孟【杜荐违也○见贤遍反】为骖乗焉【杜为公孟骖乗○骖七南反乗绳证反下皆同】将作乱而谓之曰公孟之不善子所知也勿与乗吾将杀之对曰吾由子事公孟子假吾名焉故不吾逺也【杜言子借我以善名故公孟亲近我○与音预又如字逺于万反】虽其不善吾亦知之抑以利故不能去是吾过也今闻难而逃是僣子也【杜使子言不信也○难乃旦反】子行事乎吾将死之以周事子【周犹终竟也】而归死于公孟其可也丙辰卫侯在平夀【平夀卫下邑】公孟有事于盖获之门外【杜有事祭也盖获卫郭门】齐子氏帷于门外【言齐豹先具帷设于盖获门外若今看位】而伏甲焉使祝鼃寘戈于车薪以相从【谓要其前也○鼃乌娲反】使一乗从公孟以出【杜亦如前车置戈于薪寻其后○从如字又才用反】使华齐御公孟宗鲁骖乗及闳中【杜闳中门中○茟戸化反下同闲音宏】齐氏用戈击公孟宗鲁以背蔽之防肱以中公孟之肩皆杀之公闻乱乗驱自阅门入【林阅门卫城名○防丁管反中丁仲反】庆比御公公南楚骖乗使华寅乗贰车【杜公副车○比如字又昆志反】及公宫鸿駵魋驷乗于公【鸿駵魋复就公乗一车四人○駵音留魋徒囘反】公载宝以出褚师子申遇公于马路之衢【林马路衢名○衢共俱反】遂从【杜从公出○从才用反】过齐氏使华寅肉袒执盖以当其阙【杜肉袒示不敢与齐氏争执盖蔽公而去阙空也以盖当侍从空阙之处○袒徒旱反】齐氏射公中南楚之背【林南楚骖乗故中其背○射食亦反】公遂出寅闭郭门【不敢合追者出】逾而从公【杜逾郭出○从才用反又如字下同】公如死鸟【杜死鸟卫地】析朱鉏宵从窦出徒行从公【朱鉏成子黑背孙○鉏仕居反窦音豆】齐侯使公孙青聘于卫【杜青顷公之孙】既出闻卫乱使请所聘公曰犹在竟内则卫君也【林言卫侯犹在卫之竟内则犹为卫君未失国○竟音境】乃将事焉【杜将事行聘事】遂从诸死鸟请将事辞曰亡人不佞失守社稷越在草莽吾子无所辱君命宾曰【林即公孙青】寡君命下臣于朝曰阿下执事【杜阿比也命已使比卫臣下】臣不敢贰【杜贰违命也】主人曰君若恵顾先君之好照临敝邑镇抚其社稷则有宗祧在【言受聘当在宗庙也○好呼报反】乃止【止不行聘事】卫侯固请见之【杜欲与青相见】不获命以其良马见【杜以为相见之礼○见贤遍反】为未致使故也【未致使故不敢以客礼见○为于伪反使所吏反】卫侯以为乗马【杜喜其敬已故贵其物○乗绳证反又如字】宾将掫【杜掫行夜林青将行夜以助守备○掫侧九反又祖侯反】主人辞曰亡人之忧不可以及吾子草莽之中不足以辱从者敢辞宾曰寡君之下臣君之牧圉也若不获扞外役是不有寡君也【杜有相亲有○従才用反扞戸旦反】臣惧不免于戾请以除死【林请助夜行以除死罪】亲执铎终夕与于燎【设火燎以守备○与音预下同燎九召反】齐氏之宰渠子召北宫子【杜北宫喜也林渠子为齐氏宰召之同叛】北宫氏之宰不与闻谋杀渠子遂伐齐氏灭之丁巳晦公入与北宫喜盟于彭水之上【杜喜本与齐氏同谋故公先与喜盟】秋七月戊午朔遂盟国人八月辛亥公子朝褚师圃子玉霄子髙鲂出奔晋【皆齐氏党】闰月戊辰杀宣姜【与公子朝通谋故】卫侯赐北宫喜諡曰贞子【灭齐氏故】赐析朱鉏諡曰成子【霄从公故】而以齐氏之墓予之【皆未死而赐諡及墓田传终而言之】卫侯告宁于齐且言子石【杜子石公孙青言其有礼】齐侯将饮酒徧赐大夫曰二三子之教也【杜喜青敬卫侯】苑何忌辞曰与于青之赏必及于其罚【杜何忌齐大夫言青若有罪亦当并受其罚○苑于元反】在康诰曰父子兄弟罪不相及【杜尚书康诰】况在羣臣臣敢贪君赐以干先王【杜言受赐则犯康诰之义】琴张闻宗鲁死【琴张孔子弟子字子开名牢】将往吊之仲尼曰齐豹之盗而孟絷之贼女何吊焉【杜言齐豹所以为盗孟絷所以见贼皆由宗鲁○女音汝】君子不食奸【知公孟不善而受其禄是食奸也】不受乱【许豹行事是受乱也】不为利疚于囘【杜疚病囘邪也以利故不能去是病身于邪○为于伪反疚居又反】不以囘待人【杜知难不告是以邪待人】不盖不义【以周事豹是盖不义】不犯非礼【杜以二心事絷是非礼】○宋华向之乱公子城【平公子】公孙忌乐舍【舍乐喜孙】司马彊向宜向郑【宜郑皆向戌子】楚建【楚平王之亡太子】郳甲【小邾穆公子○郳五兮反】出奔郑【杜八子宋大夫皆公党辟难出】其徒与华氏战于鬼阎【杜八子之徒众也颍川长平县西北有阎亭○阎似廉反又似冉反】败子城子城适晋【杜子城为华氏所败别走至晋为明年子城以晋师至起本】华亥与其妻必盥而食所质公子者而后食【林华亥与妻每日必盥手先食所质公子而后敢食○盥古缓反食音嗣】公与夫人每日必适华氏食公子而后归华亥患之【林亥以元公数来为患】欲归公子向宁曰唯不信故质其子若又归之死无日矣公请于华费遂将攻华氏【费遂大司马华氏族○质音致下同费扶味反】对曰臣不敢爱死无乃求去忧而滋长乎【杜言公欲攻华氏将以去其忧患也恐杀太子而忧患益长○长丁丈反】臣是以惧敢不聴命公曰子死亡有命余不忍其訽【杜訽耻也○訽许侯反】冬十月公杀华向之质而攻之戊辰华向奔陈华登奔吴【杜登费遂之子党华向者】向宁欲杀大子华亥曰干君而出又杀其子其谁纳我且归之有庸【可以为功善】使少司冦牼以归【杜以三公子归公也牼华亥庶兄○少诗照反牼若耕反】曰子之齿长矣不能事人【林谓牼之年齿己长不能出外服事他人】以三公子为质必免【杜质信也送公子归可以自明不叛之信○质如字】公子既入华牼将自门行【杜从公门去】公遽见之执其手曰余知而无罪也入复而所【杜而女也所所居官】○齐侯疥遂痁【杜痁疟疾林疥当作痎字之误也因痎变为疟疾也○疥音戒痁失廉反】期而不瘳诸侯之宾问疾者多在【杜多在齐○期音基瘳勅留反】梁丘据与裔款【二子齐嬖大夫】言于公曰吾事鬼神丰于先君有加矣今君疾病为诸侯忧是祝史之罪也诸侯不知其谓我不敬【林是大祝大史不能荐美以祈鬼神之祐也诸侯之国不知其由将谓我不能致敬鬼神以获福佑】君盍诛于祝固史嚚以辞宾【杜欲杀嚚固以辞谢来问疾之宾○嚚鱼巾反】公説告晏子晏子曰日宋之盟【日往日也宋盟在襄二十七年○説音悦】屈建问范会之徳于赵武【林屈建即楚子木范防即晋士防范武子】赵武曰夫子之家事治言于晋国竭情无私其祝史祭祀陈信不愧其家事无猜其祝史不祈【杜家无猜疑之事故祝史无求于鬼神○猜七才反】建以语康王【杜楚王○语鱼据反】康王曰神人无怨宜夫子之光辅五君以为诸侯主也【杜五君文襄灵成景】公曰据与款谓寡人能事鬼神故欲诛于祝史子称是语何故【林言二子以我能事鬼神而不获福祐故欲诛祝史以惩不恪晏子乃称范武子之德此何説也】对曰若有徳之君外内不废【杜无废事】上下无怨动无违事其祝史荐信无愧心矣【杜君有功徳祝史陈説之无所愧】是以鬼神用飨国受其福祝史与焉【杜与受国福○与音预下同】其所以蕃祉老夀者为信君使也其言忠信于鬼神【林以其为诚信之君所使是以与受其福其所以告于鬼神者皆忠直诚信之言也○为于伪反又如字下同】其适遇淫君外内颇邪上下怨疾动作辟违从欲厌私【杜使私情厌足○颇普何反辟匹亦反从才用反下同或如字厌于艳反】高台深池【林极游观之美】撞钟舞女【林极声色之乐】斩刈民力输掠其聚【杜掠夺取也林尽用民力如刈草菅夺取民财如逢冦掠○刈鱼废反掠音亮】以成其违不恤后人暴虐淫从肆行非度无所还忌【还犹顾也】不思谤讟不惮鬼神神怒民痛无悛于心其祝史荐信是言罪也【杜以实白神是为言君之罪○悛七全反】其盖失数美是矫诬也【杜盖掩也数所主反】进退无辞则虚以求媚【杜作虚辞以求媚于神】是以鬼神不享其国以祸之祝史与焉所以天昏孤疾者为暴君使也其言僣嫚于鬼神【林以其为暴虐之君所使是以与受其祸其所以告于鬼神者皆不信欺嫚之言也】公曰然则若之何对曰不可为也【言非诛祝史所能治】山林之木衡鹿守之泽之萑蒲舟鲛守之薮之薪蒸虞侯守之海之盐蜃祈望守之【杜衡鹿舟鲛虞祈望皆官名也言公専守山泽之利不与民共○萑音丸蒸之丞反麄曰薪细曰蒸蜃市轸反】县鄙之人入从其政偪介之闗暴征其私【杜介隔也迫近国都之闗言边鄙既入服政役又为近闗所征税枉暴夺其私物○政如字一音征】承嗣大夫强易其贿【杜承嗣大夫世位者○强其丈反】布常无艺【杜艺法制也言布政无法制】征敛无度宫室日更淫乐不违【违去也】内宠之妾肆夺于市【杜肆放也】外宠之臣僭令于鄙【诈为教令于边鄙】私欲养求不给则应【林嬖宠臣妾纵其私欲长养求覔所求不给则应之以罪】民人苦病夫妇皆诅祝有益也诅亦有损【杜祝史祷祝若有所益夫妇诅祝亦有所损○诅庄虑反祝之又反下同】聊摄以东【杜聊摄齐西界也平原聊城县东北有摄城】姑尤以西【杜姑尤齐东界也姑水尤水皆在城阳郡东南入海】其为人也多矣虽其善祝岂能胜亿兆人之诅【杜万万曰亿万亿曰兆】君若欲诛于祝史修徳而后可公説使有司寛政毁闗去禁【杜毁偪介之闗去梁泽之禁○説音悦】薄敛已责【杜除逋责○责又作债音同】○十二月齐侯田于沛【杜言疾愈行猎沛泽名○沛音贝】招虞人以弓不进【虞人掌山泽之官】公使执之辞曰昔我先君之田也旃以招大夫弓以招士皮冠招虞人【林礼孤卿建旃故以旃招大夫诗翘翘车乗招我以弓故以弓招士诸侯服皮冠以田虞人掌田猎故以皮冠招虞人】臣不见皮冠故不敢进乃舍之仲尼曰守道不如守官【君招当往道之常也非物不进官之制也】君子韪之【韪是也】○齐侯至自田晏子侍于遄台子犹驰而造焉【林遄台台名杜子犹梁丘据○遄市専反造七报反】公曰唯据与我和夫晏子对曰据亦同也焉得为和公曰和与同异乎对曰异和如羮焉水火醯醢盐梅以烹鱼肉燀之以薪【杜燀炊也○夫音扶焉于防反燀章善反】宰夫和之齐之以味济其不及以泄其过【林宰夫治庖之官杜济益也泄减也○齐才细反又如字】君子食之以平其心【杜味和则心自平】君臣亦然【杜亦如羮】君所谓可而有否焉【杜否不可也】臣献其否以成其可【献君之否以成君可】君所谓否而有可焉臣献其可以去其否是以政平而不干民无争心故诗曰亦有和羮既戒既平【杜诗颂殷中宗言中宗能与贤者和齐可否其政如羮敬戒且平和羮备五味异于大羮】鬷嘏无言时靡有争【杜鬷总也嘏大也言总大政能使上下皆如和羮○鬷子工反嘏古雅反】先王之济五味【杜济成也】和五声也以平其心成其政也【林声味皆和故其心平其心既平其政始成】声亦如味【林齐和五声亦如齐和五味】一气【林乐须气以动故气居第一】二体【杜舞者有文武】三类【杜风雅颂】四物【杜杂用四方之物以成器】五声【杜宫商角征羽】六律【黄钟太簇姑洗防賔夷则无射也阳声为律隂声为吕此十二月气】七音【杜宫商角徴羽变宫变征也周武王伐纣自午至子凡七日王因此以数合之以声昭之故以七同其数以律和其声谓之七音】八风【林八方之风东北曰条风又名融风东方曰明庶风东南曰清明风南方曰景风又名凯风西南曰凉风西方曰阊阖风西北曰不周风北方曰广莫风】九歌【林九功之徳皆可歌也六府三事谓之九功水火金木土谷谓之六府正徳利用厚生谓之三事】以相成也【言此九者合然后相成为和乐】清浊小大短长疾徐哀乐刚柔迟速高下出入周疏以相济也【杜周密也○乐音洛下同】君子聴之以平其心心平徳和故诗曰徳音不瑕【杜诗豳风也义取心平则徳音无瑕阙】今据不然君所谓可据亦曰可君所谓否据亦曰否若以水济水谁能食之若琴瑟之専壹谁能聴之同之不可也如是饮酒乐公曰古而无死其乐若何晏子对曰古而无死则古之乐也君何得焉昔爽鸠氏始居此地【爽鸠氏少皡氏之司冦也】季萴因之【季萴虞夏诸侯代爽鸠氏者○萴仕侧反】有逢伯陵因之【逢伯陵殷诸侯姜姓】蒲姑氏因之【蒲姑氏殷周之间代逢公者】而后大公因之古若无死爽鸠氏之乐非君所愿也【杜齐侯甘于所乐志于不死晏子称古以节其情愿○大音泰】○郑子产有疾谓子大叔曰我死子必为政唯有徳者能以寛服民其次莫如猛夫火烈民望而畏之故鲜死焉水懦弱民狎而翫之【杜狎轻也○鲜息浅反】则多死焉故寛难【杜难以治】疾数月而卒大叔为政不忍猛而寛郑国多盗取人于萑苻之泽【萑苻泽名于泽中刼人○萑音丸苻音蒲又如字】大叔悔之曰吾早从夫子不及此兴徒兵以攻萑苻之盗尽杀之盗少止仲尼曰善哉政寛则民慢慢则纠之以猛【杜纠犹摄也】猛则民残残则施之以寛寛以济猛猛以济寛政事以和诗曰民亦劳止汔可小康恵此中国以绥四方施之以寛也【杜诗大雅汔其也康绥皆安也周厉王暴虐民劳于苛政故诗人刺之欲其施之以寛○汔诗乙反】母从诡随【杜诡人随人无正心不可从○从子用反】以谨无良【杜谨勑慎也】式遏冦虐惨不畏明纠之以猛也【杜式用也遏止也惨曾也言为宼虐曽不畏明法者亦当用猛政纠治之○惨七感反】柔逺能迩以定我王平之以和也【杜柔安也迩近也逺者怀附近者各以能进则王室定】又曰不竞不絿不刚不柔【杜诗殷颂言汤政得中和竞强也絿急也○絿音求】布政优优百禄是遒【杜优优和也遒聚也○遒在由反又子国反】和之至也及子产卒仲尼闻之出涕曰古之遗爱也【杜子产见爱有古人之遗风】
　　经【庚辰】二十有一年春王三月葬蔡平公○夏晋侯使士鞅来聘【晋顷公即位通嗣君】○宋华亥向宁华定自陈入于宋南里以叛【自外至故曰入据其邑故曰叛南里宋城内里名】○秋七月壬午朔日有食之○八月乙亥叔辄卒【叔弓之子伯张】○冬蔡侯朱出奔楚【杜朱为太子则失位遂微弱为国人所逐故以自出为文林朱奔悼公东国立】○公如晋至河乃复【晋人辞公故还】
　　二十一年春天王将铸无射【周景王也无射钟名律中无射○射音亦】泠州鸠曰王其以心疾死乎【杜泠乐官州鸠其名也○泠力丁反】夫乐天子之职也【杜制礼作乐天子职所当主】夫音乐之舆也【乐因音而行】而钟音之器也【音由器以发】天子省风以作乐【杜省风俗作乐以移之】器以钟之【钟聚也以器聚音】舆以行之【杜乐须音而行】小者不窕【林小者不至于窕细而不满○窕他雕反】大者不槬【林大者不至于槬横而不入○槬戸化反】则和于物物和则嘉成【林小大适均则能和物物既平和则嘉乐告成】故和声入于耳而藏于心心亿则乐【亿安也○乐音洛】窕则不咸槬则不容心是以感感实生疾今钟槬矣王心弗堪其能久乎【林窕细则不充满于人心横大则心不堪容不满不容然后感于人心心有所感则随所感而生七情之疾今无射之钟槬而横大矣王心将不堪容其能久居其位乎杜为明年天王崩传○咸如字或作感户暗反】○三月葬蔡平公蔡大子朱失位位在卑【杜不在适子位以长幼齿】大夫送葬者归见昭子昭子问蔡故以告【林大夫以大子失位对】昭子叹曰蔡其亡乎若不亡是君也必不终诗曰不解于位民之攸暨【杜诗大雅暨息也林言不懈怠于其职位民之所由安息也○解佳卖反暨许器反】今蔡侯始即位而适卑身将从之【林蔡侯即大子朱始即君位而长防齿序位适在卑则其身将従之而卑杜为蔡侯朱出奔传】○夏晋士鞅来聘叔孙为政【叔孙昭子以三命为国政】季孙欲恶诸晋【杜憎叔孙在已上位欲使得罪于晋○恶乌路反】使有司以齐鲍国归费之礼为士鞅【鲍国归费在十四年牢礼各如其命数鲁人失礼故为鲍国七牢○费音秘】士鞅怒曰鲍国之位下其国小而使鞅从其牢礼是卑敝邑也将复诸寡君【林言将告于晋君而讨鲁罪】鲁人恐加四牢焉为十一牢【言鲁不能以礼事大国且为哀末年吴征百牢起】○宋华费遂生华防华多僚华登防为少司马多僚为御士【杜公御士○防勑俱反少诗照反】与防相恶乃譛诸公曰防将纳亡人【杜亡人茟亥等○恶如字又乌路反】亟言之公曰司马以吾故亡其良子【杜司马谓费遂为大司马良子谓华登林前年奔吴○亟欺冀反】死亡有命吾不可以再亡之对曰君若爱司马则如亡【杜君若爱大司马则当亡走失国】死如可逃何逺之有【杜言亡可以逃死勿虑其逺以恐动公】公惧使侍人召司马之侍人宜僚饮之酒而使告司马【杜告司马使逐防○饮于鸠反下同】司马叹曰必多僚也【林言此必多僚谗譛之所为】吾有谗子而弗能杀吾又不死抑君有命可若何乃与公谋逐华防能使田孟诸而遣之公饮之酒厚酬之【林元公既与费遂定谋乃饮华防以酒厚以酒币侑欢】赐及从者司马亦如之【杜亦如公赐○从才用反】张匄尤之【张匄华防臣尤怪赐之厚○匄古害反】曰必有故使子皮承宜僚以劒而讯之【林讯问也子皮即华防以劒胁宜僚下问其详委】宜僚尽以告【杜告欲因田以遗之】张匄欲杀多僚子皮曰司马老矣登之谓甚【杜言登亡伤司马心已甚】吾又重之不如亡也五月丙申子皮将见司马而行则遇多僚御司马而朝张匄不胜其怒遂与子皮曰任郑翩杀多僚【杜任翩亦防家臣○重直用反见贤遍反胜音升任音壬】刼司马以叛而召亡人壬寅华向入乐大心丰愆华牼御诸横【杜梁国睢阳县南有横亭○愆起防反】华氏居卢门以南里叛【杜卢门宋东城南门】六月庚午宋城旧鄘及桑林之门而守之【杜旧鄘故城也桑林城门名】○秋七月壬午朔日有食之公问于梓慎曰是何物也祸福何为【物事也】对曰二至二分【杜二至冬至夏至二分春分秋分】日有食之不为灾日月之行也分同道也至相过也【杜二分日夜等均曰同道二至长短极故相过】其他月则为灾阳不克也故常为水【隂侵阳是阳不胜隂】于是叔辄哭日食【意在于忧灾】昭子曰子叔将死非所哭也【林非其所当哭而哭之精爽己逝矣】八月叔辄卒【林如昭子之言】○冬十月华登以吴师救华氏【登前年奔吴】齐乌枝鸣戍宋【林乌枝鸣齐大夫助宋戍守】厨人濮曰【杜濮宋厨邑大夫】军志有之先人有夺人之心后人有待其衰【林先事而掩人者夺其心志也后事而胜人者待其衰竭也○先悉荐反后戸豆反】盍及其劳且未定也伐诸若入而固则华氏众矣【林何不早及吴师逺来之劳若且营垒未定先伐吴师若吴师得入南里为城以为固则华氏益以吴师不胜众矣】悔无及也从之丙寅齐师宋师败吴师于鸿口【杜梁国睢阳县东有鸿口亭】获其二帅公子苦翎偃州员【二帅吴大夫○帅色类反翎古含反员音云又音圆】华登帅其余【杜吴余师】以败宋师【林宋师恃胜故华登复败之】公欲出【杜出奔】厨人濮曰吾小人可借死【杜可借使死难】而不能送亡君请待之【请君待复战决胜负○而不能送亡君絶句】乃徇日徽者公徒也【杜征识也】众从之【林众从其言皆征以自别】公自门见之【杜见国人皆徽睢阳正东门名门】下而巡之曰国亡君死二三子之耻也岂专孤之罪也【林言宋国若亡君死于难此大夫国人之所共耻也岂专孤一人之罪盖元公以此言激励其众】齐乌枝鸣曰用少莫如齐致死齐致死莫如去备【杜备长兵也林言以少击众莫如齐致其死力齐致死力莫如去长兵用短兵】彼多兵矣请皆用劔从之华氏北复即之【杜北败走】厨人濮以裳裹首而荷以走曰得华登矣【林厨人濮以下衣裹死人首而荷其首以走诈言得华登之首矣○荷何可反又音何】遂败华氏于新里【新里华氏所取邑】翟偻新居于新里既战説甲于公而归【林翟偻新公臣杜居华氏地而助公战○偻力主反説他活反】华姓居于公里亦如之【杜姓华氏族故助华氏亦如偻新説甲归传言古之为军不皆小忿○姓他口反】十一月癸未公子城以晋师至【城以前年奔晋今还救宋】曺翰胡【曺大夫○翰音寒又戸旦反】防晋荀吴【中行穆子】齐苑何忌【齐大夫】卫公子朝【前年出奔晋今还卫】救宋丙戌与华氏战于赭丘【赭丘宋地○赭音者】郑翩愿为鹳其御愿为鹅【杜郑翩华氏党鹳鹅皆陈名】子禄御公子城庄堇为右【杜子禄向宜○堇音谨】干犨御吕封人华豹张匄为右【杜吕封人华豹华氏党○犨尺由反】相遇城还华豹曰城也城怒而反之【杜怒其呼己反还战】将注豹则闗矣【杜注傅矢闗引弓○闗乌环反】曰平公之灵尚辅相余【杜平公公子城之父○相息亮反】豹射出其间【出子城子禄之间○射食亦反又食夜反下同】将注则又闗矣曰不狎鄙【杜狎更也林城谓豹曰若不与我更射则汝为鄙夫】抽矢【豹止不射】城射之殪【豹死○殪一计反】张匄抽殳而下【殳长丈二在车边○殳音殊】射之折股扶伏而撃之折轸【林城射张匄折匄之股张匄力疾匍匐撃公子城折城车轸○折之设反下同扶伏并如字又上音蒲北反或作匍匐同】又射之死【匄死】干犨请一矢【林干犨弃豹车御求一矢恨死】城曰余言女于君【欲活之○女音汝】对曰不死伍乗军之大刑也【林同乗具伍死则皆死今干犨同军三人其二已死故曰不死伍乗○乗绳证反下同】干刑而从子君焉用之子速诸乃射之殪【犨又死○焉于防反】大败华氏围诸南里华亥搏膺而呼【林膺胷也○搏音博】见华防曰吾为栾氏矣【林晋栾盈还入作乱而死事在襄二十三年言我举事不成而死与栾氏同矣】防曰子无我廷不幸而后亡【林廷恐也言汝无恐我事至不幸而后奔亡未至死灭○迋求枉反】使华登如楚乞师华防以车十五乗徒七十人犯师而出【犯公师出送华登】食于睢上哭而送之乃复入【杜入南里○睢音虽】楚防越帅师将逆华氏大宰犯谏曰【林犯楚大宰○防于委反】诸侯唯宋事其君【林言诸侯之国皆有君臣之乱惟宋犹能事其君】今又争国释君而臣是助无乃不可乎王曰而告我也后既许之矣【杜为明年华向出奔楚传】○蔡侯朱出奔楚费无极取货于东国【杜东国隠大子之子平侯庐之弟朱叔父也】而谓蔡人曰朱不用命于楚君王将立东国若不先从王欲楚必围蔡蔡人惧出朱而立东国朱愬于楚楚子将讨蔡无极曰平侯与楚有盟故封【盟于邓依陈蔡人以国】其子有二心故废之【杜子谓朱也】灵王杀隠大子其子与君同恶【杜楚灵王杀蔡世子有在十一年平侯与公子比彀灵王故言隐大子之子与君同恶】徳君必甚又使立之不亦可乎且废置在君蔡无他矣【言权在楚则蔡无他患】○公如晋及河鼓叛晋【杜晋克鼓在十五年至是鼓又叛晋属鲜虞】晋将伐鲜虞故辞公【杜将有军事无暇于待诸侯故辞公归】









　　左传杜林合注卷四十
&lt;经部,春秋类,左传杜林合注&gt;
　　钦定四库全书
　　左传杜林合注卷四十一　明　王道焜
　　赵如源　同编
　　昭公八
　　经【月癸】二十有二年春齐侯伐莒○宋华亥向寜华定自宋南里岀奔楚【酉朔日有食之辛巳】○大搜于昌间【言自】○夏四月乙丑天王崩【南里别从国去无传林景王崩王子猛立是为】六月叔鞅如京师塟景王【悼王是冬卒敬王立杜叔鞅叔弓子三月而塟乱】王室乱【故速林如京师止此杜承叔鞅言而书之未知谁是故但曰乱林周乱不书书王室乱则天下无人纪矣昔者惠里之世子頽乱卿虢讨之子带乱晋讨之春秋不书犹有臣子焉耳于是景王崩悼王即位既塟矣子朝欲簒子猛而立凡厯悼敬五年而后定而讫于佚】○刘子单子以王猛居于皇【贼则天下无人纪矣杜辟子朝难出居皇王猛书名未即位林猛未逾年称王成猛之为王以猛为宜立也是故春秋之谊苟宜立也则纠虽未得国成之为子纠猛未】○秋刘子单子以王猛入于王城【得京师成之为
　　王猛杜晋助猛故得还王都　　　　　　　　林居于皇言失京师也入于王城言始得京师也杜未即位故不言崩諡曰悼王其曰王子猛卒未逾年也】○冬十月王子猛卒○十有二【杜无传此月有庚戌当为癸夘朔书癸酉误】
　　传二十二年春王二月甲子齐北郭啓帅师伐莒【杜啓齐大夫北郭佐之后】莒子将战苑羊牧之谏【牧之莒大夫】曰齐帅贱其求不多不如下之【林言北郭启非卿帅师所求于莒者不多不如卑下服齐勿与战○帅所类反】大国不可怒也弗聴败齐师于夀余【莒地】齐侯伐莒【杜怒败】莒子行成司马灶如莒莅盟【杜灶齐大夫】莒子如齐涖盟盟于稷门之外【稷门齐城门也】莒于是乎大恶其君【为明年莒子来奔传】○楚防越使告于宋【林防越前年帅师救华氏故使人告于宋】曰寡君闻君有不令之臣为君忧无宁以为宗羞【杜无寜宁也言华氏为宋宗庙之羞耻】寡君请受而戮之对曰孤不佞不能媚于父兄【华向公族也故称父兄】以为君忧拜命之辱抑君臣日战君曰余必臣是助亦惟命人有言曰惟乱门之无过【林兵乱之家无过其门○过古禾反】君若惠保敝邑无亢不衷以奬乱人【林无为髙亢不叶中正之事以奬助叛乱之人】孤之望也唯君图之楚人患之【杜患宋以义距之】诸侯之戍谋曰若华氏知困而致死楚耻无功而疾战非吾利也不如出之以为楚功【林死守则戍不可解疾战则师或致败不如解围聴华向出奔使楚人得取其救华氏之功】其亦无能为也己【言华氏不能复为宋患】救宋而除其害又何求乃固请出之宋入从之已己宋华亥向宁华定华防华登皇奄伤省臧士平出奔楚【杜华防已下五子不书非卿】宋公使公孙忌为大司马【代华费遂】边卬为大司徒【卬平公曽孙代华定】乐祁为司城【杜祁子罕孙乐祁犂】仲几为左师【几仲江孙代向宁○几音基】乐大心为右师【代华向】乐挽为大司宼【挽子罕孙○挽音晩】以靖国人【终梓慎之言三年而后弭】○王子朝宾起有宠于景王【杜子朝景王之长庶子宾起子朝之傅】王与宾孟説之欲立之【杜孟即起也王语宾孟欲立子朝为大子】刘献公之庶子伯蚠事单穆公【杜献公刘挚伯蚠刘狄穆公单旗○蚠扶粉反又扶云反】恶宾孟之为人也愿杀之又恶王子朝之言以为乱愿去之【杜子朝有欲立之言故刘蚠恶之】宾孟适郊见雄鸡自防其尾问之侍者曰自惮其牺也【畏其为牺牲奉宗庙故自残毁】遽归告王且曰鸡其惮为人用乎人异于是【杜鸡牺虽见宠饰然卒当见杀若人见宠饰则当贵盛故言异于鸡】牺者实用人人牺实难已牺何害【杜言设使宠人如宠牺则不宜假人以招祸难使牺在已则无患害己喻子朝欲使王早宠异之】王弗应【十五年太子夀卒王立子猛后复欲立子朝而未定宾孟感鸡盛称子朝王心许之故不应】夏四月王田北山使公卿皆从将杀单子刘子【杜北山洛北芒也王知单刘不从立子朝欲因田猎先杀之○从才用反】王有心疾乙丑崩于荣锜氏【四月十九日河南巩县西有荣锜涧○锜鱼竒反】戊辰刘子挚卒【二十二日卒】无子单子立刘蚠【林蚠献公之庶子杜蚠事单子故】五月庚辰见王【见王猛○见贤遍反】遂攻宾起杀之【杜党子朝故】盟羣王子于单氏【杜王子猛次王故单刘立之惧诸王子或党子朝故盟之】○晋之取鼓也【在十五年】既献而反鼔子焉【杜献于庙】又叛于鲜虞【杜叛晋属鲜虞】六月荀吴略东阳【略行也东阳晋之山东邑魏郡广平以北】使师伪籴者【林使晋师诈为将贩籴于鼓者】负甲以息于昔阳之门外【昔阳故肥子所都】遂袭鼔灭之以鼓子鸢鞮归使涉佗守之【杜守鼔之地涉佗晋大夫○鸢悦全反鞮丁兮反佗徒多反】○丁巳塟景王王子朝因旧官百工之丧职秩者与灵景之族以作乱【杜百工百官也灵王景王之子孙○丧息浪反】帅郊要饯之甲【杜三邑周地○要一遥反饯贱浅反】以逐刘子【逐伯蚠】壬戌刘子奔【周邑】单子逆悼王于庄宫以归【杜悼王子猛也】王子还夜取王以如庄宫【王子还子朝党也不欲使单子得王猛故取之】癸亥单子出【失王故出奔】王子还与召庄公谋【杜庄公召伯奂子朝党也○召上照反】曰不杀单旗不捷【杜旗单子也】与之重盟必来背盟而克者多矣从之【杜从还谋也○背音佩】樊顷子曰非言也必不克【杜顷子樊齐单刘党林王子还之谋非有德之言必不胜○顷音倾】遂奉王以追单子【杜王子还奉王】及领大盟而复【领周地欲重盟令单子刘子复归】杀挚荒以説【杜委罪于荒○説如字或音悦】刘子如刘【杜归其采邑】单子亡乙丑奔于平畤【杜平畤周地知王子还欲背盟敛亡走】羣王子追之【林羣王子党子胡来共追单子】单子杀还姑发弱鬷延定稠【杜八子灵景之族因战而杀之】子朝奔京【其党死故】丙寅伐之【单子伐京】京人奔由刘子入于王城【子朝奔京故得入】辛未巩简公败绩于京乙亥甘平公亦败焉【杜甘巩二公周卿士皆为子朝所败】叔鞅至自京师【塟景王还】言王室之乱也【经所以书】闵马父曰子朝必不克其所与者天所废也【杜闵马父闵子马鲁大夫天所废谓羣丧职秩者】单子欲告急于晋秋七月戊寅以王如平畤遂如圃车次干皇【杜出次以示急戊寅七月三日经书六月误也】刘子如刘单子使王子处守于王城【杜王子处子猛党守王城距子朝】盟百工于平宫【杜平宫平王庙】辛夘鄩伐皇【鄩子朝党○鄩音寻】大败获鄩壬辰焚诸王城之市【杜焚鄩】八月辛酉司徒丑以王师败绩于前城【丑悼王司徒前城子朝所得邑】百工叛【司徒丑败故】己已伐单氏之宫败焉【杜百工伐单氏为单氏所败】庚午反伐之【单氏反伐百工】辛未伐东圉【杜百工所在洛阳东南有圉乡】冬十月丁巳晋籍谈荀跞帅九州之戎【杜九州戎陆浑戎十七年灭属晋州乡属也五州为乡○跞力狄反】及焦瑕温原之师【焦瑕温原晋四邑】以纳王于王城【丁巳在十月经书秋误】庚申单子刘蚠以王师败绩于郊【为子朝之党所败】前城人败陆浑于社【杜前城子朝众社周地】十一月乙酉王子猛卒【乙酉在十一月经书十月误虽未即位周人諡曰悼王】不成丧也【释所以不称王崩】己丑敬王即位【杜敬王王子猛母弟王子匄】馆于子旅氏【子旅周大夫】十二月庚戌晋籍谈荀跞贾辛司马督【杜司马乌】帅师军于隂【籍谈所军】于侯氏【荀跞所军】于谿泉【贾辛所军巩县西南有明谿泉】次于社【司马督所次】王师军于汜于解次于任人【杜王师分在三邑洛阳西南有大解小解○汜音凡解音蟹任音壬】闰月晋箕遗乐征右行诡济师取前城【三子晋大夫济师渡伊洛○行户郎反】军其东南王师军于京楚辛丑伐京毁其西南【京楚子朝所在】经【壬午】二十有三年春王正月叔孙婼如晋【谢取邾师○婼勅略反】○癸丑叔鞅卒【无传】○晋人执我行人叔孙婼【称行人讥晋执使人】○晋人围郊【杜讨子朝也郊周邑围郊在叔鞅卒前经书后从赴】○夏六月蔡侯东国卒于楚【杜无传未同盟而赴以名林悼侯卒弟昭公申立】○秋七月莒子庚舆来奔【林齐纳郊公】○戊辰吴败顿胡沈蔡陈许之师于鸡父【杜不书楚楚不战也鸡父楚地安丰县南有鸡备亭○父音甫】胡子髠沈子逞灭【国虽存君死曰灭○髠若门反】获陈夏齧【杜大夫死生通曰获夏齧征舒孙林夷狄交相败不书必败中国而后书吴败顿胡沈蔡陈许之师胡子髠沈子逞灭获陈夏齧自及春秋未之有也○齧五结反】○天王居于狄泉【杜敬王辟子朝也狄泉今洛阳城内大仓西南池水也时在城外林居于狄泉言未得京师也于是王猛卒敬王即位即王猛之母弟匄也居于狄泉谓之东王子朝入于王城谓之西王书曰天王居于狄泉黜子朝也】○尹氏立王子朝【杜尹氏周世卿也书尹氏立子朝明非周人所欲立林此尹文公圉周世卿也书尹氏立王子朝犹曰尹氏所欲立也将以王天下独尹氏立之则莫之与矣王子不名惟卒名之非卒也而名之者贬也是故救卫书子突奔名子瑕立名子朝】○八月乙未地震○冬公如晋至河有疾乃复
　　传二十三年春王正月壬寅朔二师围郊【二师王师晋师也王师不书不以告】癸夘郊鄩溃【杜河南巩县西南有地名鄩中郊鄩二邑皆子朝所得○鄩音寻】丁未晋师在平隂王师在泽邑【平隂今河隂县】王使告间【林子朝败故敬王使人告间暇于晋○间音闲】庚戌还【晋师还】○邾人城翼【翼邾邑】还将自离姑【杜离姑邾邑从离姑则道径鲁之武城】公孙鉏曰鲁将御我【鉏邾大夫○御鱼吕反】欲自武城还循山而南【杜至武城而还依山南行不欲过武城】徐鉏丘弱茅地【三子邾大夫】曰道下【谓此山道下隰】遇雨将不出是不归也【林将阻雨水不能出是师不能归也】遂自离姑【遂过武城】武城人塞其前【杜以兵塞其前道】防其后之木而弗殊【杜殊絶也○防丁管反】邾师过之乃推而蹷之【杜蹷仆也及邾师既过防木之地乃推防木而蹷仆于地以絶邾师走路○蹷其月反又音厥】遂取邾师获鉏弱地【杜取邾师不书非公命】邾人愬于晋晋人来讨叔孙婼如晋晋人执之书曰晋人执我行人叔孙婼言使人也【嫌外内异故异发传○使所吏反】晋人使与邾大夫坐【杜坐讼曲直】叔孙曰列国之卿当小国之君固周制也【林礼卿得防伯子男故曰当小国之君】邾又夷也【杜邾杂有东夷之风】寡君之命介子服回在【子服回鲁大夫为叔孙之介副】请使当之【林请使当邾大夫】不敢废周制故也乃不果坐韩宣子使邾人聚其众将以叔孙与之【与邾使执之】叔孙闻之去众与兵而朝【示欲以身死】士弥牟谓韩宣子【杜弥牟士景伯】曰子弗良图而以叔孙与其讐叔孙必死之鲁亾叔孙必亾邾【林必灭邾以报此耻】邾君亾国将焉归【杜时邾君在晋若亾国无所归将益晋忧○焉于防反下同】子虽悔之何及所谓盟主讨违命也若皆相执焉用盟主【聴邾众取叔孙是为诸侯皆得辄相执】乃弗与使各居一馆【杜分别叔孙子服回】士伯聴其辞而愬诸宣子乃皆执之【林士伯即士景伯○二子辞不屈故士伯愬而执之】士伯御叔孙从者四人过邾馆以如吏【欲使邾人见叔孙之屈辱○从才用反下同】先归邾子士伯曰以刍荛之难从者之病将馆子于都【林以刈刍草采薪荛者之艰难不易得鲁之从者以此为病将改馆叔孙于别都谓箕也】叔孙旦而立期焉【杜立待命也从且至旦为期○期居其反】乃馆诸箕舍子服昭伯于他邑【杜别囚之】范献子求货于叔孙使请冠焉【杜以求冠为辞】取其冠法而与之两冠曰尽矣【杜既送作冠模法又进二冠以与之伪若不解其意】为叔孙故申丰以货如晋【欲行货以免叔孙○为于伪反】叔孙曰见我吾告女所行货【林言我当告汝以所行货贿之地○女音汝】见而不出【留申丰不使得出不欲以货免】吏人之与叔孙居于箕者请其吠狗弗与及将归杀而与之食之【示不爱】叔孙所馆者虽一日必葺其墙屋【葺补治也】去之如始至【不以当去而有所毁壊】○夏四月乙酉单子取訾刘子取墙人直人【杜三邑属子朝者訾在河南巩县西南○訾于斯反】六月壬午王子朝入于尹【杜自京入尹氏之邑】癸未尹圉诱刘佗杀之【尹圉尹文公也刘佗刘蚠族敬王党○佗徒河反】丙戌单子从阪道刘子从尹道伐尹单子先至而败刘子还【杜单子败故】己丑召伯奂南宫极以成周人戍尹【杜二子周卿士子朝党奂召庄公】庚寅单子刘子樊齐以王如刘【杜辟子朝出居刘子邑】甲午王子朝入于王城次于左巷【杜近东城】秋七月戊申鄩罗纳诸庄宫【鄩罗周大夫鄩之子】尹辛败刘师于唐【杜尹辛尹氏族唐周地林败敬王之师】丙辰又败诸鄩甲子尹辛取西闱【西闱周地】丙寅攻蒯蒯溃【林蒯敬王邑杜河南县西南蒯乡是也于是敬王居狄泉尹氏立子朝】○莒子庚舆虐而好劔苟铸劔必试诸人【林必以人试劔观其利钝○好呼报反】国人患之又将叛齐乌存帅国人以逐之【杜乌存莒大夫】庚舆将出闻乌存执殳而立于道左惧将止死【殳长丈二而无刄○殳音殊】羊牧之曰君过之【牧之亦莒大夫】乌存以力闻可矣何必以弑君成名遂来奔齐人纳郊公【郊公着丘公之子十四年奔鲁】○吴人伐州来楚防越帅师【杜令尹以疾从戎故防越摄其事】及诸侯之师奔命救州来吴人御诸钟离子瑕卒楚师熸【杜子瑕即令尹不起所疾也吴楚之间谓火灭为熸军之重主丧亾故其军人无复气势○熸子潜反】吴公子光曰诸侯从于楚者众而皆小国也畏楚而不获己是以来吾闻之曰作事威克其爱虽小必济【○克胜也言军事尚威若能克胜其爱虽小国必有成功】胡沈之君幼而狂【杜狂无常】陈大夫齧壮而顽顿与许蔡疾楚政楚令尹死其师熸帅贱多宠政令不壹【杜帅贱防越非正卿也军多宠人政令不壹于越○帅所类反下同】七国同役而不同心【杜七国楚顿胡沈蔡陈许】帅贱而不能整无大威命楚可败也若分师先以犯胡沈与陈必先奔三国败诸侯之师乃摇心矣诸侯乖乱楚必大奔请先者去备薄威后者敦陈整旅【杜请在军之前行者去其战备薄其威严示之以不整而诱之也在军之后列者敦厚陈法整齐行列持之以整重而待之○陈直觐反下未陈同】吴子从之戊辰晦战于鸡父【杜七月二十九日遣兵忌晦战撃楚所不意】吴子以罪入三千先犯胡沈与陈【杜囚徒不习战以示不整】三国争之吴为三军以系于后【林此敦陈整族之众也】中军从王【杜从吴王】光帅右掩余帅左【掩余吴王夀梦子】吴之罪人或奔或止【林言不整也】三国乱【林三国争之故纷乱】吴师击之三国败获胡沈之君及陈大夫舍胡沈之囚使奔许与蔡顿曰吾君死矣师噪而从之三国奔【杜三国许蔡顿○噪素报反】楚师大奔书曰胡子髠沈子逞灭获陈夏齧君臣之辞也【杜国君社稷之主与宗庙共其存亾者故称灭大夫轻故曰获获得也】不言战楚未陈也【嫌与陈例相涉故重发之】○八月丁酉南宫极震【经书乙未地动鲁地也丁酉南宫极震周地亦震也为屋所压而死】苌谓刘文公曰君其勉之先君之力可济也【杜文公刘蚠也先君谓蚠之父献公也献公亦欲立子猛未及而卒】周之亾也其三川震【杜谓幽王时也三川泾渭洛水也地动川岸崩】今西王之大臣亦震天弃之矣【杜子朝在王城故谓西王】东王必大克【敬王居狄泉在王城之东故曰东王】○楚大子建之母在郥【郥郥阳也平王娶秦女废大子建故母归其家○郥古间反】召吴人而启之冬十月甲申吴太子诸樊入郥【杜诸樊吴王僚之太子林案吴子遏号诸樊王僚是遏之弟子先儒又以为遏弟何容僚子乃取遏号为名恐传写误耳未详】取楚夫人【杜大子建母】与其寳器以归楚司马防越追之不及将死众曰请遂伐吴以徼之【杜徼要其胜负】防越曰再败君师死且有罪【此年秋败于鸡父设往复败为再败】亡君夫人不可以莫之死也乃缢于防澨【防澨楚地○澨市制反】○公为叔孙故如晋及河有疾而复【此年春晋为邾人执叔孙故公如晋谢之○为丁伪反】○楚囊瓦为令尹【杜囊瓦子囊之孙子常也代阳匄】城郢【楚用子囊遗言已筑郢城矣今畏吴复増修以自固○郢以井反】沈尹戌曰子常必亡郢苟不能卫城无益也古者天子守在四夷【林德及逺方故四夷不侵皆为之守卫○守手又反下同】天子卑守在诸侯【杜政卑损林四夷交侵故借诸侯以为守卫】诸侯守在四邻【林亲仁善邻故邻国不侵皆为之守卫】诸侯卑守在四竟【林邻国交侵故完四竟以自守卫○竟音境下同】慎其四竟结其四援【杜结四邻之国为援助】民狎其野【狎安习也】三务成功【杜春夏秋三时之务】民无内忧而又无外惧国焉用城【林为之民者内无盗贼之忧外无敌国之惧国都之内安用修城以为固○焉于防反】今吴是惧而城于郢守已小矣卑之不获能无亡乎【林卑损之极不得守其四境能不亡其国都乎】昔梁伯沟其公宫而民溃【在僖十八年】民弃其上不亡何待夫正其疆修其土田险其走集【杜走集边竟之垒辟○疆居良反】亲其民人【林使其相亲相爱相救助相扶持】明其伍【杜使民有部伍相为望】信其邻国慎其官守守其交礼【杜交接之礼】不僣不贪【林守其诚信尚其亷耻】不懦不耆【杜懦弱也耆强也○巨之反又亘支反】完其守备以待不虞又何畏矣诗曰无念尔祖聿修厥德【杜诗大雅无念念也聿述也义取念祖考则述治其德以显之】无亦监乎若敖蚡冒至于武文【林若敖楚八世祖蚡冒楚十世祖杜四君皆楚先君之贤者○蚡扶粉反】土不过同【方百里为一同言未满一圻】慎其四竟犹不城郢今土数圻【杜方千里为圻○数所主反】而郢是城不亦难乎【言守若是难以为安也为定四年吴入楚传】经【癸未】二十有四年春王二月丙戌仲孙貜卒【无传孟僖子也○貜俱缚反徐俱碧反】○婼至自晋【喜得赦归○故书至】夏五月乙未朔日有食之○秋八月大雩○丁酉杞伯郁厘卒【杜无传未同盟而赴以名丁酉九月五日有日无月○平公卒子悼公成立○厘力之反又音来】○冬吴灭巢【楚邑也书灭用大师】○葬杞平公【无传】
　　传二十四年春王正月辛丑召简公南宫嚚以甘桓公见王子朝【杜简公召庄公之子召伯盈也嚚南宫极之子桓公甘平公之子○见贤遍反】刘子谓苌曰甘氏又往矣对曰何害同德度义【杜度谋也言惟同心同德则能谋义子朝不能于我无害○度待洛反】大誓曰纣有亿兆夷人亦有离德【杜言纣众亿兆兼有四夷不能同德终败亡】余有乱臣十人同心同德【杜武王言我有治臣十人虽少同心也今大誓无此语】此周所以兴也君其务德无患无人【林君谓刘文公】戊午王子朝入于邬【杜缑氏西南有邬聚言子朝稍强○邬乌户反】○晋士弥牟逆叔孙于箕【将礼而归之】叔孙使梁其踁待于门内【杜踁叔孙家臣○踁户走反】曰余左顾而欬【林欬逆气声○欬苦代反】乃杀之【杜疑士伯来杀已故谋杀之】右顾而笑乃止叔孙见士伯士伯曰寡君以为盟主之故是以乆子【杜乆执子以谢邾】不腆敝邑之礼将致诸从者使弥牟逆吾子叔孙受礼而归二月婼至自晋尊晋也【贬婼族所以尊晋婼行人故不言罪已○从才用反】○三月庚戌晋侯使士景伯涖问周故【涖临也就问子朝敬王知谁曲直】士伯立于干祭而问于介众【干祭王城北门介大也○干音干祭侧界反】晋人乃辞王子朝不纳其使【林众言子朝曲故辞之不纳子朝之使○使所吏反】○夏五月乙未朔日有食之梓慎曰将水【隂胜阳故曰将水】昭子曰旱也日过分而阳犹不克克必甚能无旱乎【林五月建辰故日已过春分之节杜过春分阳气盛时而不胜隂阳将猥出故为旱】阳不克莫将积聚也【杜阳气莫然不动乃将积聚○阳不克莫絶句】○六月壬申王子朝之师攻瑕及杏皆溃【杜瑕杏敬王邑】○郑伯如晋子大叔相见范献子献子曰若王室何对曰老夫其国家不能恤敢及王室【林老夫子大叔自称言我有郑国不能忧恤不敢及王室之事○相息亮反】抑人亦有言曰嫠不恤其纬【杜嫠寡妇也织者常苦纬少寡妇所宜忧○嫠力之反】而忧宗周之陨为将及焉【杜恐祸及已】今王室实蠢蠢焉【蠢蠢动扰貌○蠢昌允反】吾小国惧矣然大国之忧也吾侪何知焉吾子其早图之诗曰缾之罄矣惟罍之耻【杜诗小雅罍大器瓶小器常禀于罍者而所受罄尽则罍为无余故耻之】王室之不宁晋之耻也献子惧【林范鞅恐诸侯以义责己】而与宣子图之【杜宣子韩起】乃征防于诸侯期以明年【为明年防黄父传】○秋八月大雩旱也【杜终如叔孙之言】○冬十月癸酉王子朝用成周之寳珪于河【杜祷河求福】甲戌津人得诸河上【珪自出水】隂不佞以温人南侵【不佞敬王大夫晋以温人助敬王南侵子朝】拘得玉者取其玉将卖之则为石王定而献之【林及敬王定位不佞以珪来献】与之东訾【杜喜得玉故与之邑巩县西南訾城是也○訾子斯反】○楚子为舟师以略吴疆【略行也行吴界将侵之○疆居良反】沈尹戌曰此行也楚必亡邑不抚民而劳之吴不动而速之【杜速召也】吴踵楚【杜蹑楚踵迹】而疆埸无备邑能无亡乎越大夫胥犴劳王于豫章之汭【杜汭水曲○犴五旦反劳力报反】越公子仓归王乗舟【杜归遗也○归如字又其媿反乗绳证反又如字】仓及夀梦帅师从王【杜寿梦越大夫○梦莫公反】王及圉阳而还【圉阳楚地】吴人踵楚而边人不备遂灭巢及钟离而还【杜钟离不书告败略】沈尹戌曰亡郢之始于此在矣王壹动而亡二姓之帅【杜二姓之帅守巢钟离大夫○帅所类反】几如是而不及郢诗曰谁生厉阶至今为梗【杜诗大雅厉恶阶道梗病也○几居岂反又音机】其王之谓乎【为定四年吴入郢传】
　　经【甲申】二十有五年春叔孙婼如宋○夏叔诣防晋赵鞅宋乐大心卫北宫喜郑游吉曹入邾人滕人薛人小邾人于黄父【林传言谋王室也于是天王谓之东王子朝谓之西王晋侯使莅问周故期以明年而后为黄父之防又明年而荀跞赵鞅之师出是故天王书出入而晋师克巩不书书克巩是讨子朝也○诣五计反】○有鸜鹆来巢【此鸟穴居不在鲁界故曰来巢非常故书○鸜其俱反鹆音欲】○秋七月上辛大雩季辛又雩【季辛下旬之辛也言又重上事】○九月己亥公孙于齐次于阳州【杜讳奔故曰孙若自孙让而去位者阳州齐鲁竟上邑未敢直前故次于竟林公行书次自庄以来未之有也于是再见其再见何以昭公之大国不可不详其所如礼也○孙音逊传同】齐侯唁公于野井【杜济南祝阿县东有野井亭齐侯来唁公公不敢逺劳故逆之往至野井○唁音彦】○冬十月戊辰叔孙婼卒【杜公不与小敛而书日者公在外非无恩】○十有一月己亥宋公佐卒于曲棘【杜陈留外黄县城中有曲棘里宋地未同盟而赴以名○元公卒子景公头曼立】○十有二月齐侯取郓【取郓以居公也○郓音运】
　　传二十五年春叔孙婼聘于宋桐门右师见之【右师乐大心居桐门】语卑宋大夫而贱司城氏【杜司城乐氏之大宗也卑贱谓其才德薄】昭子告其人曰右师其亡乎君子贵其身而后能及人是以有礼【唯礼可以贵身贵身故尚礼】今夫子卑其大夫而贱其宗是贱其身也【贱人人亦贱己】能有礼乎无礼必亡【为定十年乐大心出奔传】宋公享昭子赋新宫【逸诗】昭子赋车辖【杜诗小雅周人思得贤女以配君子昭子将为季孙迎宋公女故赋之○辖本又作合胡辖反】明日宴饮酒乐宋公使昭子右坐【杜坐宋公右以相近言改礼坐○乐音洛下同】语相泣也【林相与语而皆泣下】乐祁佐【助宴礼】退而告人曰今兹君与叔孙其皆死乎吾闻之哀乐【可乐而哀】而乐哀【可哀而乐】皆丧心也心之精爽是谓魂魄【林精血也爽明也心之精血属隂为魄心之神明属阳为魂○丧息浪反下同】魂魄去之何以能乆【为此冬叔孙宋公卒传】季公若之姊为小邾夫人【杜平子庶姑与公若同母故曰公若姊】生宋元夫人【杜宋元夫人平子之外姊】生子【林宋元夫人生女】以妻季平子昭子如宋聘且逆之【杜平子人臣而因卿逆季氏强横○妻七计反】公若从【杜从昭子○从才用反又如字】谓曹氏【林曹氏即宋元夫人曹小邾姓也】勿与【林勿与女】鲁将逐之【林言鲁人将逐季平子】曹氏告公公告乐祁乐祁曰与之如是鲁君必出【林若果欲逐季氏鲁君必失其国】政在季氏三世矣【林文子武子平子】鲁君丧政四公矣【林宣成襄昭】无民而能逞其志者未之有也国君是以镇抚其民诗曰人之云亡心之忧矣【杜诗大雅言无人则忧患至】鲁君失民矣焉得逞其志靖以待命犹可动必忧【林安靖以待天命犹可无事逆时而动必致忧患杜为下公孙传○焉于防反】○夏防于黄父谋王室也【杜王室有子朝乱谋定之】赵简子令诸侯之大夫【杜简子赵鞅】输王粟具戍人【林输粟米以供王具人徒以戍周】曰明年将纳王【林纳王于王城】子太叔见赵简子简子问揖让周旋之礼焉对曰是仪也非礼也简子曰敢问何谓礼对曰吉也闻诸先大夫子产曰【林时子产已死故称先大夫此曰字以下并举子产之言】夫礼天之经也【经者道之常】地之义也【义者利之宜】民之行也【行者人所履○行下孟反】天地之经而民实则之【林天经地义其实一理故总而言之谓天地之经民生天地间必以天地为法则】则天之明【日月星辰天之明也】因地之性【高下刚柔地之性也】生其六气【杜谓隂阳风雨晦明】用其五行【杜金木水火土】气为五味【杜五行之气适口养体为酸咸辛苦甘之味】发为五色【杜青黄赤白黑发见也】章为五声【杜宫商角征羽】淫则昏乱民失其性【杜滋味声色过则伤性】是故为礼以奉之【杜制礼以奉其性】为六畜【马牛羊鸡犬豕○畜许又反又楮六反】五牲【麋鹿麏狼兔】三牺【祭天地宗庙三者谓之牺】以奉五味【林凡此所以奉成五味之用也】为九文【谓山龙华虫藻火粉米黼黻也华若草华藻水草火尽火粉米若白米黼若斧黻若两已相戾传曰火龙黼黻昭其文也】六采【杜画绩之事杂用天地四方之色青与白赤与黑与黄皆相次谓之六色】五章以奉五色【杜青与赤谓之文赤与白谓之章白与黑谓之黼黑与青谓之黻五色备谓之绣集此五章以奉成五色之用】为九歌八风七音六律以奉五声【杜解见二十年林凡此所以奉成五声之用也】为君臣上下以则地义【君臣有尊卑法地有高下】为夫妇外内以经二物【杜夫治外妇治内各治其物林物事也以治内外经常之事】为父子兄弟姑姊甥舅昏媾姻亚以象天明【杜六亲和睦以事严父若众星之共辰极也妻父曰昏重昏曰媾壻父曰姻两壻相谓曰亚】为政事庸力行务以从四时【杜在君为政在臣为事民功曰庸治功曰力行其德教务其时要礼之本也林以顺从春耕夏耘秋收冬藏之事】为刑罚威狱使民畏忌以类其震曜杀戮【雷震电曜天之威也圣人作刑戮以象类之】为温慈惠和以效天之生殖长育【林春生夏长天之恩也圣人施恩惠以效法之○长丁丈反】民有好恶喜怒哀乐生于六气【杜此六者皆禀隂阳风雨晦明之气○好呼报反恶乌路反乐音洛下皆同】是故审则宜类【林审其法则宜其象类】以制六志【为礼以制好恶喜怒哀乐六志使不过节】哀有哭泣乐有歌舞喜有施舍怒有战鬭喜生于好怒生于恶是故审行信令祸福赏罚以制死生生好物也死恶物也好物乐也恶物哀也哀乐不失乃能协于天地之性是以长乆【杜或哀或乐不失其正乃能则天因地和叶于阳生隂杀之性故能参天地与之长乆】简子曰甚哉礼之大也对曰礼上下之纪天地之经纬也【杜经纬错居以相成者林天地以礼而成位犹织以经纬而成文也】民之所以生也【林民有礼则安无礼则危所资以生者也】是以先王尚之故人之能自曲直以赴礼者谓之成人大不亦宜乎【林人性之曲者自以礼弼之使就于直人性之直者自以礼弼之使就于曲能如此者而后谓之成人礼之所以为大宜也】简子曰鞅也请终身守此言也【杜鞅能守此言故终免于晋阳之难】宋乐大心曰我不输粟我于周为客【杜二王后为宾客】若之何使客晋士伯曰自践土以来【践土在僖二十八年】宋何役之不防而何盟之不同曰同恤王室子焉得辟之子奉君命以防大事而宋背盟无乃不可乎右师不敢对受牒而退【杜右师乐大心林受输粟之牒命而退○焉于防反背音佩下同】士伯告简子曰宋右师必亾奉君命以使而欲背盟以干盟主无不祥大焉【言不善无大此者为定十年宋乐大心出奔传○使所吏反】○有鸜鹆来巢书所无也师已曰异哉吾闻文武之世童谣有之【杜师已鲁大夫○己音纪又音祀】曰鸜之鹆之【林鸜鹆二字分言之取其韵叶】公出辱之【言鸜鹆来则公出辱也】鸜鹆之羽【林羽飞貌】公在外野往馈之马【杜馈遗也林季平子每嵗贾马馈之】鸜鹆跦跦公在干侯【跦跦跳行貌○跦张于反又张留反】征褰与襦【林征求也褰袴也襦内衣也言平子每嵗归从者之衣屦○褰起防反又音愆襦而朱反】鸜鹆之巢逺哉遥遥【杜言其逺而又逺】裯父丧劳宋父以骄【裯父昭公死外故丧劳宋父定公代立故以骄○裯直留外父音甫丧息浪反】鸜鹆鸜鹆往歌来哭【林重呼鸜鹆伤之之甚杜昭公生出歌死还哭】童谣有是今鸜鹆来巢其将及乎【杜将及祸也】○秋书再雩旱甚也【杜传言再雩以旱甚故非过时旱祭也】○初季公鸟娶妻于齐鲍文子生申【杜公鸟季公亥之兄平子庶叔父林申公鸟之子鲍女所生也】公鸟死季公亥与公思展与公鸟之臣申夜姑相其室【杜公亥即公若也展季氏族相治也○夜本或作射音夜又音亦相息亮反】及季姒与饔人檀通【杜季姒公鸟妻鲍文子女饔人食官○檀直丹反人名也】而惧【林惧公若公思展申夜姑讨之】乃使其妾抶已【林抶朴也○抶勅乙反】以示秦遄之妻【秦遄鲁大夫妻公鸟妹秦姬也○遄市专反】曰公若欲使余【林言公若欲使我以非礼】余不可而抶余又诉于公甫【杜公甫平子弟】曰展与夜姑将要余【杜要劫我以非礼○要一遥反下同】秦姬以告公之【杜公之亦平子弟】公之与公甫告平子平子拘展于卞而执夜姑将杀之公若泣而哀之曰杀是是杀余也【杜公若哀夜姑无罪而泣下言若杀夜姑与杀我无异盖公若与夜姑共相公鸟之室故欲当其罪】将为之请平子使竖勿内【林竖小臣也季平子不欲面拒公若戒小竖勿内公若之谒为于伪反】日中不得请有司逆命【执夜姑之有司欲迎受杀生之命】公之使速杀之故公若怨平子季郈之鸡鬭【季平子郈昭伯二家相近故鸡鬬郈音后】季氏介其鸡【捣芥子播其羽也或曰以胶沙播之为介鸡】郈子为之金距平子怒【杜怒其不下已】益宫于郈氏【杜侵郈氏室以自益】且让之【杜让责也】故郈昭伯亦怨平子臧昭伯之从弟防【昭伯臧为子○从才用反后从者皆同】为谗于臧氏而逃于季氏臧氏执旃平子怒拘臧氏老【林事见此年冬十二月传防之也】将禘于襄公万者二人其众万于季氏【杜禘祭也万舞也于礼公当三十六人林孔子谓季氏八佾舞于庭恐亦指此事】臧孙曰此之谓不能庸先君之庙【不能用礼也盖襄公别立庙】大夫遂怨平子公若献弓于公为【杜公为昭公子务人】且与之出射于外而谋去季氏公为告公果公贲【果贲皆公为弟○贲音奔又扶云反】公果公贲使侍人僚柤告公公寝将以戈击之【林昭公佯怒将以戈击僚柤祖侧加反】乃走公曰执之亦无命也【杜独言执之无勅命】惧而不出数月不见公不怒又使言【林果贲又使僚柤如前言之○见贤遍反】公执戈以惧之乃走又使言公曰非小人之所及也【杜谓僚柤为小人】公果自言【林公果知公意顺乃自进言】公以告臧孙臧孙以难【杜言难逐○难如字】告郈孙郈孙以可劝【林郈昭伯以季氏为可逐劝昭公逐季氏○郈孙以可絶句】告子家懿伯【杜子家羁庄公之孙】懿伯曰谗人以君徼幸事若不克君受其名【杜受恶名】不可为也舍民数世以求克事不可必也且政在焉其难图也【林言鲁君失其民心已数世矣今以此求胜事不可必其胜负且鲁国之政在季氏难为国度也○舍音舍】公退之【杜退使去】辞曰臣与闻命矣言若泄臣不获死乃馆于公【杜恐受泄命之罪故留公宫以自明○与音预】叔孙昭子如阚【阚鲁邑○阚口暂反】公居于长府【杜官府名】九月戊戌伐季氏杀公之于门遂入之平子登台而请曰君不察臣之罪使有司讨臣以干戈【杜言鲁君不察臣罪之有无遽使以兵见讨】臣请待于沂上以察罪弗许【杜鲁城南自有沂水平子欲出城待罪也大沂水出盖县南至下邳入泗】请囚于费弗许请以五乗亡弗许子家子曰君其许之政自之出乆矣隐民多取食焉【杜隐约穷困○乗绳证反】为之徒者众矣日入慝作弗可知也【杜慝奸恶也日防奸人将起叛君助季氏不可知】众怒不可蓄也【林季氏之众皆懐怒君之心不可使之蓄聚】蓄而弗治将蕰【杜蕰积也林将蓄积而生变○蕰纡粉反】蕰蓄民将生心【林积其所聚之怒则民将生异心】生心同求将合【林与季氏同求叛君者将合其谋】君必悔之弗聴郈孙曰必杀之【林言必杀季平子】公使郈孙逆孟懿子【杜懿子仲孙何忌】叔孙氏之司马鬷戾言于其众曰若之何莫对【众疑所助】又曰我家臣也不敢知国凡有季氏与无于我孰利【林言我辈乃私家之臣不敢知国家之利害凡鲁国之有季氏与鲁国之无季氏二者于叔孙氏孰利】皆曰无季氏是无叔孙氏也【林言二家同功一体若无季氏唇亡齿寒是无叔孙氏也】鬷戾曰然则救诸帅徒以往陷西北隅以入【杜陷公围也】公徒释甲执氷而踞【杜言无战心也氷椟丸盖或云椟丸是箭筩其盖可以取饮】遂逐之【逐公徒】孟氏使登西北隅以望季氏见叔孙氏之旌以告【林孟懿子亦疑所助使登高望季氏观胜负见叔孙氏之旌旗已往季氏候望之人以告孟孙】孟氏执郈昭伯杀之于南门之西【林昭伯时往迎孟懿子故就执之】遂伐公徒子家子曰诸臣伪劫君者而负罪以出君止【林诸臣谓公若等伪若劫昭公以伐季氏者负罪出奔使若非公本意若自可止不出】意如之事君也不敢不改【杜意如季平子名】公曰余不忍也与臧孙如墓谋【杜辞先君且谋所奔】遂行己亥公孙于齐次于阳州齐侯将唁公于平隂公先至于野井齐侯曰寡人之罪也使有司待于平隂为近故也【林吊失国曰唁平隂齐地杜齐侯自咎本不勅有司逺诣阳州而欲近防于平隂故令鲁侯过境先至野井逺见迎逆自咎以谢公○为于伪反】书曰公孙于齐次于阳州齐侯唁公于野井礼也【林得下人之礼】将求于人则先下之礼之善物也【杜物事也谓先往至野井】齐侯曰自莒疆以西请致千社【杜二十五家为社千社二万五千家欲以给公】以待君命【杜待君伐季氏之命】寡人将帅敝赋以从执事唯命是聴君之忧寡人之忧也公喜子家子曰天禄不再天若祚君不过周公以鲁足矣失鲁而以千社为臣谁与之立【林言天之福禄不可再得天若报君以禄不能过于胙周公周公止封于鲁则以鲁封君足矣今失鲁国而以二万五千家之封为齐之臣则从亾者皆将弃公而去谁与之共立哉】且齐君无信不如早之晋弗从臧昭伯率从者将盟载书曰戮力壹心好恶同之信罪之有无【信明也处者有罪从者无罪】缱绻从公无通外内【杜缱绻不离散林外言不入内言不出无得交通○缱音遣绻起阮反】以公命示子家子子家子曰如此吾不可以盟羁也不佞不能与二三子同心【林羁子家子名二三子谓从亡者言不能与之同其好恶】而以为皆有罪【从者陷君留者逐君皆有罪也】或欲通内外【林或欲通外内之言彼此解説】且欲去君【杜去君伪负罪出奔不必缱绻从公】二三子好亡而恶定焉可同也【林诸从亡者好出奔而恶归国安可同其好恶○好呼报反恶乌路反焉于防反】陷君于难罪孰大焉通外内而去君君将速入弗通何为而何守焉乃不与盟【林通外内之言而伪负罪以去君将速归其国不通外内果欲何为何必守公而后为忠○难乃旦反与音预】昭子自阚归见平子平子稽颡曰子若我何【林言叔孙何以为我谋】昭子曰人谁不死子以逐君成名子孙不忘不亦伤乎将若子何平子曰苟使意如得改事君所谓生死而肉骨也【林言叔孙苟能使我得改心以事君是我已死而得生枯骨而复肉也○稽音启】昭子从公于齐与公言【林以平子悔过之意与昭公言】子家子命适公馆者执之【林恐从者知叔孙谋故命执适公馆者】公与昭子言于幄内曰将安众而纳公【杜昭子请归安众】公徒将杀昭子伏诸道【林伏兵于道】左师展告公【杜展鲁大夫】公使昭子自铸归【杜辟伏兵】平子有异志【不欲复纳公】冬十月辛酉昭子齐于其寝使祝宗祈死戊辰卒【杜耻为平子所欺因祈而自杀○齐侧皆反】左师展将以公乗马而归公徒执之【林乗骑也欲与昭公骑马轻归○乗如字】○壬申尹文公涉于巩焚东訾弗克【杜文公子朝党于巩县涉洛水也东訾敬王邑林焚以火攻也】○十一月宋元公将为公故如晋【杜请纳公○为于伪反】梦太子栾即位于庙已与平公服而相之【杜太子栾元公太子也已元公也平公元公父也元公梦太子栾即位于宋庙已与平公朝服而辅相之○相息亮反】旦召六卿公曰寡人不佞不能事父兄【杜父兄谓华向】以为二三子忧寡人之罪也若以羣子之灵获保首领以殁唯是楄柎所以借干者【楄柎棺中笭牀也干骸骨也○楄蒲田反柎步口反又音附】请无及先君【欲自贬揖】仲几对曰君若以社稷之故私降昵宴羣臣弗敢知【林仲几宋大夫杜昵近也降昵宴谓揖亲近声乐饮食之事】若夫宋国之法死生之度【林送死事生之法度】先君有命矣羣臣以死守之弗敢失队臣之失职常刑不赦臣不忍其死【林臣不忍旷礼废法自速死罪○队直类反】君命祗辱【杜言君命必不行祗适也○祗音支】宋公遂行己亥卒于曲棘【为明年梁丘据语起本】○十二月庚辰齐侯围郓【欲取以居公不书围郓人自服不成围】○初臧昭伯如晋臧防窃其寳偻句【林臧防昭伯从弟杜偻句所出地名○偻力主反又力具反句居其反】以卜为信与僣【林僣不信也以卜所为诚信与不信之事】僣吉臧氏老将如晋问【问昭伯起居】防请往【杜代家老行】昭伯问家故尽对【故事也】及内子与母弟叔孙则不对【杜内子昭伯妻不对若有他故】再三问不对归【林昭伯自晋归】及郊防逆问又如初【言又不对】至次于外而察之皆无之【林昭伯懐疑不入其家乃次舍于外而察其有无皆无他故】执而戮之逸奔郈郈鲂假使为贾正焉【杜郈在东平无盐县东南鲂假郈邑大夫贾正掌货物使有常价若市吏○鲂音房贾音嫁】计于季氏【杜送计簿于季氏】臧氏使五人以戈楯伏诸桐汝之闾【林戈刅也楯千也桐汝里名盖杖兵以伏于桐汝之里门○楯食凖反又音允】防出逐之反奔执诸季氏中门之外平子怒曰何故以兵入吾门拘臧氏老季臧有恶【杜相怨恶】及昭伯从公平子立臧防【杜立以为臧氏后】防曰偻句不余欺也【林偻句名言不信果验传言卜筮之验善恶由人】○楚子使防射城州屈复茄人焉【还复茄人于州曲○屈居勿反又其勿反茄音加】城丘皇迁訾人焉【移訾人于丘皇】使熊相禖郭巢季然郭卷【杜使二大夫为巢卷筑郭也卷城在南阳叶县南○相息亮反褀音梅卷音权或眷勉反】子大叔闻之曰楚王将死矣使民不安其土民必忧忧将及王弗能乆矣【为明年楚子居卒传】
　　左传杜林合注卷四十一
　　钦定四库全书
　　左传杜林合注卷四十二　明　王道焜
　　赵如源　同编
　　昭公九
　　经【乙酉】二十有六年春王正月塟宋元公【三月而葬速】○三月公至自齐居于郓○夏公围成【杜成孟氏邑不书齐师帅贱众少重在公】○秋公防齐侯莒子邾子杞伯盟于鄟陵【杜鄟陵地阙林此参盟也参盟自齐桓以来未之有也于是再见其再见何晋不复主盟矣十六年齐徐莒郯尝盟于蒲隧十九年宋邾郳徐尝盟于虫则诸侯有不待伯主而自盟防者矣于是书以晋之不复主盟也晋不复主盟而后齐専盟矣○鄟音专】公至自防居于郓【无传】○九月庚申楚子居卒【杜未同盟而赴以名林平王卒子昭王轸立】○冬十月天王入于成周【杜传言王入在子朝奔后经在前者子朝来告晚林言始得京师也昔者惠王出入皆不书襄王虽书出犹不书入也于是悼王自皇敬王自狄泉则曷为皆书入幸之也王室乱矣入无足讳焉尔于成周犹未得王都也】尹氏召伯毛伯以王子朝奔楚【杜召伯当言召氏经误也尹召族奔非一人故言氏书奔在王入下者王入乃告诸侯林尹氏独欲立子朝耳以二卿序尹氏之下则从之者而已】
　　传二十六年春王正月庚申齐侯取郓【前年已取郓至是乃发传者为公处郓起】○葬宋元公如先君礼也【善宋人违命以合礼】○三月公至自齐处于郓言鲁地也【入鲁竟故书至犹在外故书地】夏齐侯将纳公命无受鲁货申丰从女贾【丰贾二人皆季氏家臣○女音汝】以币锦二两【杜二丈为一端二端为一两所谓匹也二两二匹】防一如瑱【杜瑱充耳防卷也急卷使如充耳易懐藏○防直转反瑱他殿反】适齐师谓子犹之人高齮【杜齮子犹家臣子犹梁丘据○齮鱼绮反】能货子犹为高氏后粟五千庾【杜言若能为我行货于子犹当为请使得为高氏后又当致粟五千庾庾十六斗凡八千斛】高齮以锦示子犹子犹欲之齮曰鲁人买之百两一布以道之不通先入币财【杜言鲁人买此甚多布陈之以百两为数林财犹材也言以此二两为先币盖许赂子犹以百两】子犹受之言于齐侯曰羣臣不尽力于鲁君者非不能事君也【杜欲行其説故先示欲尽力纳鲁君】然据有异焉【杜异犹怪也】宋元公为鲁君如晋卒于曲棘【林在前年○为于伪反】叔孙昭子求纳其君无疾而死【林亦在前年】不知天之弃鲁邪抑鲁君有罪于鬼神故及此也君若待于曲棘使羣臣从鲁君以卜焉【杜卜知可伐否】若可师有济也君而继之兹无敌矣若其无成君无辱焉齐侯从之使公子鉏帅师从公【杜鉏齐大夫林使从鲁公伐鲁】成大夫公孙朝谓平子曰有都以卫国也请我受师【林成孟氏邑言国之有都邑将以为国之屏卫也请以成邑御齐师】许之请纳质【杜恐见疑○质音致】弗许曰信女足矣告于齐师曰孟氏鲁之敝室也【杜敝壊也○女音汝】用成已甚弗能忍也【林用成之力雕敝已甚不能复堪受】请息肩于齐【杜公孙朝诈齐师言欲降使来取成】齐师围成成人伐齐师之饮马于淄者曰将以厌众【杜以厌众心不欲使知已降也淄水出泰山梁父县西北入汶○饮于鸩反厌于冉反又于叶反】鲁成备而后告【林待鲁人守备既成而后告齐师】曰不胜众【林言众不欲降已不能胜○胜音升又始证反】师及齐师战于炊鼻【杜季氏师距公非公命则不书炊鼻鲁地○炊昌垂反】齐子渊捷从泄声子【林声子鲁大夫齐子渊捷逐之○泄息列反】射之中楯瓦【瓦楯脊○射食亦反下同中丁仲反下同楯常允反又音允】繇朐汰辀七入者三寸【杜入楯瓦也朐车轭辀车辕繇过也汰矢激矢镞也○繇音由朐其俱反汰他达反匕必履反】声子射其马斩鞅殪改驾人以为鬷戾也而助之【林在腹曰鞅声子射渊捷之马斩其系腹之鞅马死渊捷改驾他马鲁人不识渊捷误以为鬷戾而助之杜人鲁人也鬷戾叔孙氏司马】子车曰齐人也【子车即渊捷】将击子车【林鲁人之先助渊捷者知其误将击之】子车射之殪其御曰又之【又欲使射余人】子车曰众可惧也而不可怒也【林言众人之众可以射恐之而不可屡射激之使怒】子囊带从野泄叱之【囊带齐大夫野泄即声子】泄曰军无私怒报乃私也将亢子【杜欲以公战御之不欲私报其叱】又叱之【杜子囊复叱之】亦叱之【野泄亦叱也言齐无战心但相叱】冉竖射陈武子中手【林冉竖季氏臣陈武子即陈子疆】失弓而骂【杜武子骂】以告平子曰有君子白皙鬒须眉甚口【林甚有口辨○鬒之恐反黑也】平子曰必子彊也毋乃亢诸【杜子彊武子字林言无乃亢御之以致其怒】对曰谓之君子何敢亢之【杜伪言不敢违季氏】林雍羞为顔鸣右下【林皆鱼人羞为右故下车战】何忌取其耳【何忌齐大夫不欲杀雍但截其耳以辱之】顔鸣去之【杜其右见获惧而去之】子之御曰视下顾【复欲使子击其足】子刜林雍防其足鑋而乗于他车以归【鑋一足行○刜芳弗反説文云撃也又父勿反防丁管反鑋遣政反又音磬】顔鸣三入齐师呼曰林雍乗【林呼林雍共载杜言鲁人皆致力于季氏不以私怨而相弃○乗绳证反】○四月单子如晋告急五月戊午刘人败王城之师于尸氏【杜刘人刘蚠之属王城子朝之徒尸氏在巩县西南偃师城】戊辰王城人刘人战于施谷刘师败绩【施谷周地】○秋盟于鄟陵谋纳公也【杜齐侯谋】○七月己巳刘子以王出【杜师败惧而出】庚午次于渠【渠周地】王城人焚刘【杜烧刘子邑】丙子王宿于禇氏【杜洛阳县南有禇氏亭○禇张吕反】丁丑王次于萑谷庚辰王入于胥靡辛巳王次于滑【杜萑谷胥靡滑皆周地胥靡滑本郑邑○萑音丸】晋知跞赵鞅帅师纳王使女寛守阙塞【女寛晋大夫阙塞洛阳西南伊阙口也守之备子朝○知音智跞音厯女音汝塞索代反】○九月楚平王卒令尹子常欲立子西【杜子西平王之长庶】曰大子壬弱其母非适也【杜壬昭王也○适丁厯反】王子建实聘之【林本王子建所聘而平王夺之也】子西长而好善立长则顺建善则治王顺国治可不务乎子西怒曰是乱国而恶君王也【林废嫡立庶是乱楚国之政言王子建聘之是彰平王之恶○长丁文反好呼报反】国有外援不可凟也【杜外援秦也凟慢也】王有适嗣不可乱也败亲速讐【杜不立壬秦将来讨是速讐也】乱嗣不祥我受其名【杜受恶名】赂我以天下吾滋不从也【杜滋益也】楚国何为必杀令尹令尹惧乃立昭王○冬十月丙申王起师于滑【杜起发也】辛丑在郊【郊子朝邑】遂次于尸十一月辛酉晋师克巩【杜知跞赵鞅之师】召伯盈逐王子朝【伯盈本党子朝晋师克巩知子朝不成更逐之而逆敬王】玉子朝及召氏之族毛伯得尹氏固南宫嚚奉周之典籍以奔楚【召尹二族皆奔故称氏重见尹固名者为后还见杀】隂忌奔莒以叛【隂忌子朝党莒周邑】召伯逆王于尸及刘子单子盟【召伯新还故盟】遂军圉泽次于隄上【杜圉泽隄上皆周地○隄音低或音啼】癸酉王入于成周【成周今洛阳】甲戌盟于襄宫【襄王之庙】晋师使成公般戍周而还【杜般晋大夫○般音班】十二月癸未王入于庄宫【庄宫在王城】王子朝使告于诸侯曰昔武王克殷成王靖四方康王息民并建母弟以藩屏周亦曰吾无専享文武之功【杜不敢専故建母弟】且为后人之迷败倾覆而溺入于难则振救之至于夷王王愆于厥身【杜夷王厉王父也愆恶疾也○覆芳服反难乃旦反】诸侯莫不并走其望以祈王身【林诸侯莫不徧走祷祀羣望之神以祈王疾之瘳】至于厉王王心戾虐万民弗忍居王于彘【杜不忍害王也厉王之末周人流王于彘○彘直例反】诸侯释位以间王政【杜间犹与也去其位与治王之政事林周召二公与治王之政事号曰共和○间间厠之间】宣王有志而后效官【林宣王厉王子彘之乱宣王尚少召公虎取而长之有志言长而有立志也效授也二公乃共立之而授其官政于王】至于幽王天不吊周王昏不若用愆厥位【杜幽王宣王子若顺也愆失也】携王奸命诸侯替之而建王嗣用迁郏鄏【杜携王幽王少子伯服也王嗣宜臼也幽王后申姜生太子宜臼王幸褒姒生伯服欲立之而杀大子大子奔申申伯与鄫及西戎伐周战于戏幽王死诸侯废伯服而立宜臼是为平王东迁郏鄏○携户圭反奸音干下同】则是兄弟之能用力于王室也至于惠王天不靖周生頽祸心施于叔带惠襄辟难越去王都【杜惠王平王六世孙頽惠王庶叔也庄十九年作乱恵王适郑襄王恵王子叔带襄王弟僖二十四年叔带作难襄王处汜○頽徒囘反施以防反难乃旦反】则有晋郑咸黜不端【杜黜去也晋文杀叔带郑厉杀子頽为王室去不端直之人】以绥定王家则是兄弟之能率先王之命也在定王六年秦人降妖【杜定王襄王孙定王六年鲁宣八年林衣服歌谣草木之怪谓之妖此盖妖言降秦也】曰周其有頿王【林頿口上须也言周当有王生而有頿○頿子斯反】亦克能修其职诸侯服享二世共职【杜二世谓灵景○共音恭】王室其有间王位诸侯不图而受其乱灾【杜间王位谓子朝也今子朝以为王猛受乱灾谓楚也今子朝以为晋○间间厠之间下同】至于灵王生而有頿【灵王定王孙】王甚神圣无恶于诸侯灵王景王克终其世【景王灵王子】今王室乱单旗刘狄剥乱天下壹行不若【杜单旗穆公也刘狄刘蚠也壹専也林専一行此不顺之事】谓先王何常之有【言先王无常法】唯余心所命【林唯我心所欲则命以为君】其谁敢讨之帅羣不吊之人【吊至也○吊如字旧丁厯反】以行乱于王室侵欲无厌规求无度贯凟鬼神【杜贯习也凟易也○厌于盐反贯古患反】慢弃刑法倍奸齐盟傲狠威仪矫诬先王【林傲惰狼戾以为一身之威仪矫诈诬罔以干先王之命令○倍音佩】晋为不道是摄是賛【杜摄持也賛佐也先王谓景王】思肆其防极【杜肆放也】兹不谷震荡播越窜在荆蛮【杜兹此也此不谷于朝自谓】未有攸底【杜底至也攸所也○底音防】若我一二兄弟甥舅奬顺天法无助狡猾以从先王之命毋速天罚赦图不谷【赦其忧而图其难○毋音无】则所愿也敢尽布其腹心及先王之经而诸侯实深图之【林而汝也】昔先王之命曰王后无适则择立长年钧以德德钧以卜【杜言王后若无嫡子则择庶子之长者而立之年同则论其德之厚薄德同则论其卜之吉凶林此所谓先王之经○适丁厯反】王不立爱公卿无私古之制也穆后及太子夀早夭即世【在十五年】单刘賛私立少【林单子刘子賛助景王私意而立少子】以间先王【间错先王之制】亦惟伯仲叔季图之【伯仲叔季总谓诸侯】闵马父闻子朝之辞曰文辞以行礼也子朝干景之命逺晋之大以専其志无礼甚矣文辞何为【林闵马父鲁大夫杜传终王室乱○逺于万反】○齐有彗星【杜出齐之分野不书鲁不见○彗似嵗反又息遂反】齐侯使禳之【祭以禳除之】晏子曰无益也祗取诬焉【杜诬欺也】天道不谄【謟疑也】不贰其命【林祸福明白不可携贰】若之何禳之且天之有彗也以除秽也【林星象似箒故有除秽之象】君无秽德又何禳焉若德之秽禳之何损【林虽使祭禳何损于祸】诗曰惟此文王小心翼翼昭事上帝聿懐多福厥德不囘以受方国【杜诗大雅翼翼共也聿惟也囘违也言文王德不违天人故四方之国归往之】君无违德方国将至何患于彗诗曰我无所监夏后及商用乱之故民卒流亡【杜逸诗也言追监夏商之亡皆以乱故】若德回乱民将流亡祝史之为无能补也公説乃止齐侯与晏子坐于路寝【林路寝齐君之正寝也○説音悦】公叹曰美哉室其谁有此乎【杜景公自知德不能乆有国故叹也】晏子曰敢问何谓也公曰吾以为在德对曰如君之言其陈氏乎【林必陈氏代齐而有之也】陈氏虽无大德而有施于民豆区釡钟之数【林四升为豆四豆为区四区为釡釡十为钟此公量也若陈氏私量五升为豆四豆为区四区为釡钟乃大矣详见二年传注○施式防反下同区乌侯反】其取之公也薄【谓以公量收】其施之民也厚【谓以私量贷○施如字又始防反】公厚敛焉陈氏厚施焉民归之矣诗曰虽无德与女式歌且舞【杜诗小雅义取虽无大德要有喜説之心欲歌舞之式用也○敛力验反女音汝】陈氏之施民歌舞之矣后世若少惰陈氏而不亡则国其国也已【林后世子孙若少怠惰不自彊于德政陈氏而不先亡则齐国必为陈氏之所有】公曰善哉是可若何对曰唯礼可以己之在礼家施不及国民不迁农不移工贾不变士不滥官不滔大夫不收公利【林大夫之家所施恩泽不得及于国人四民不得迁改其业农主稼穑工治器用贾主贸迁各守常业为士者不滥失其职为官者不滔慢其事大夫不得作福以取人心○贾音古滔吐刀反】公曰善哉我不能矣吾今而后知礼之可以为国也对曰礼之可以为国也乆矣与天地并【有天地则礼义兴】君令臣共父慈子孝兄爱弟敬夫和妻柔姑慈妇聴礼也君令而不违臣共而不贰父慈而教子孝而箴【杜箴谏也○共音恭】兄爱而友弟敬而顺夫和而义妻柔而正姑慈而从【杜从不自专】妇聴而婉【杜婉顺也】礼之善物也公曰善哉寡人今而后闻此礼之上也【林恨不早知此礼之可尊尚也】对曰先王所禀于天地以为其民也是以先王上之【杜禀受也林为治也】经【丙戌】二十有七年春公如齐【自郓行】公至自齐居于郓○夏四月吴弑其君僚【杜僚亟战民罢又伐楚丧故光乗间而动称国以弑罪在僚林僚弑公子光立是为阖庐】○楚杀其大夫郤宛【杜无极楚之谗人宛所闻知而信近之以取败亡故书名罪宛○郤去逆反宛于阮反又于元反】○秋晋士鞅宋乐祁犂卫北宫喜曹人邾人滕人防于扈【林外大夫自为防】○冬十月曹伯午卒【杜无传未同盟而赴以名林悼公卒弟声公野立】○邾快来奔【杜无传快邾命卿也故书】○公如齐【自郓行】公至自齐居于郓【无传】
　　传二十七年春公如齐公至自齐处于郓【林前年齐取郓以居也】言在外也【杜在外邑故书地】○吴子欲因楚丧而伐之【前年楚平王卒】使公子掩余公子烛庸帅师围潜【杜二子皆王僚母弟潜楚邑在庐江六县西南】使延州来季子聘于上国【杜季子本封延陵后复封州来故曰延州来林上国即中国吴居水乡故以中国为上国】遂聘于晋以观诸侯【杜观彊弱】楚莠尹然工尹麋帅师救潜【杜二尹楚官然麋其名○麋九伦反】左司马沈尹戌帅都君子与王马之属以济师【杜都君子在都邑之士有复除者王马之属王之养马官属校人也济益也○戌音恤】与吴师遇于穷令尹子常以舟师及沙汭而还【沙水名○汭如锐反】左尹郤宛工尹夀帅师至于潜吴师不能退【林遇穷之师当吴之前至潜之师要吴之后楚师彊盛故吴不得退去】吴公子光曰此时也弗可失也【杜欲因其师徒在外国不堪役以弑王】告鱄设诸【林鱄设诸二十年伍员所见勇士○鱄音専】曰上国有言曰不索何获我王嗣也吾欲求之【林光吴王诸樊子故曰王嗣盖夀梦生四子诸樊也余祭也夷昩也季札也而季札贤诸樊余祭不以国与子而与弟凡为季子也季子不受则国宜及诸樊之子僚夷昩之子也越光而代札故光自言王嗣而欲求之】事若克季子虽至不吾废也【杜至谓聘还】鱄设诸曰王可弑也母老子弱是无若我何【犹言我无若是何欲以老弱托光】光曰我尔身也【杜言我身犹尔身林言事汝母当如我母待汝子当如我子也】夏四月光伏甲于堀室而享王【堀地为室○堀苦忽反】王使甲坐于道及其门【杜坐道边至光门】门阶户席皆王亲也夹之以铍羞者献体改服于门外【林直门者直阶者主户者主席者皆王僚亲密之人又夹之以劒言守卫严密羞进食也献体解衣也进食者必解衣易服于门外防奸细也○铍普皮反劔也】执羞者坐行而入【杜坐行膝行也】执铍者夹承之【林执劔者二人夹承执羞者】及体以相授也【杜铍及进羞者体以所食授王】光伪足疾入于堀室【杜恐难作王党杀已素辟之】鱄设诸寘劔于鱼中以进【杜全鱼炙故可寘劒以进】抽劔刺王铍交于胷【杜交鱄诸胷】遂弑王阖庐以其子为卿【杜阖庐光也以鱄诸子为卿】季子至曰苟先君无废祀民人无废主社稷有奉国家无倾乃吾君也吾谁敢怨哀死事生以待天命【林哀王僚之死丧事阖庐之生存以待天命之自定】非我生乱立者从之先人之道也【吴自诸樊以下兄弟相传而不立适是乱由先人起也季子自知力不能讨光故云尔】复命哭墓【杜复使命于僚墓】复位而待【杜复本位待光命】吴公子掩余奔徐公子烛庸奔钟吾【钟吾小国】楚师闻吴乱而还【言闻吴乱明郤宛不取赂而还】○郤宛直而和国人説之【林郤宛楚左尹以直事君以和接类○説音悦】鄢将师为右领【杜右领官名○鄢于晚反又乌户反】与费无极比而恶之【杜恶郤宛○费扶味反比毗志反恶乌路反】令尹子常贿而信谗无极谮郤宛焉谓子常曰子恶欲饮子酒【杜子恶郤宛林言郤宛欲为子常设宴○饮于鸩反】又谓子恶令尹欲饮酒于子氏【林言令尹欲饮酒于子家】子恶曰我贱人也不足以辱令尹令尹将必来辱为惠已甚吾无以酬之若何【杜酬报献】无极曰令尹好甲兵子出之吾择焉【林出其家所有之甲兵为选择取其佳者以进子常○好呼报反】取五甲五兵曰寘诸门令尹至必观之而从以酬之【林此以上四句皆无极辞】及享日帷诸门左【林张帷陈甲兵其中】无极谓令尹曰吾几祸子子恶将为子不利甲在门矣子必无往且此役也【此春救潜之役】吴可以得志子恶取赂焉而还又误羣帅使退其师曰乗乱不祥【林此曰字举郤宛当时之辞○帅所类反】吴乗我丧【林此以下皆无极之辞】我乗其乱不亦可乎令尹使视郤氏则有甲焉不往召鄢将师而告之【杜告子恶门有甲兵将害己】将师退遂令攻郤氏且之【杜烧也○如悦反】子恶闻之遂自杀也国人弗【林国人知其寃不肯烧其家】令曰不郤氏与之同罪或取一编菅焉或取一秉秆焉【杜编菅苫也秉把也秆槀也○菅古顔反秆古但反木茎也】国人投之【杜国人投而弃之】遂弗也令尹炮之【炮燔郤宛○炮步交反】尽灭郤氏之族党杀阳令终与其弟完及佗【杜令终阳匄子○佗从河反】与晋陈及其子弟【杜晋陈楚大夫皆郤氏之党】晋陈之族呼于国曰鄢氏费氏【林鄢将师费无极】自以为王専祸楚国弱寡王室防王与令尹以自利也【言蒙欺也】令尹尽信之矣国将如何令尹病之【为下杀无极张本】○秋防于扈令戍周且谋纳公也宋卫皆利纳公【林宋卫二国与昭公相好皆以纳公为利】固请之范献子取货于季孙谓司城子梁与北宫贞子【林范献子即士鞅杜子梁宋乐祁也贞子卫北宫喜】曰季孙未知其罪而君伐之请囚请亡于是乎不获【林谓请囚于费请以五乗亡鲁昭公皆不许】君又弗克而自出也夫岂无备而能出君乎季氏之复天救之也休公徒之怒而启叔孙氏之心不然岂其伐人而説甲执氷以游【林复犹安也言其既危复安天意实救助之休息公徒之忿怒而开导叔孙氏之心志苟不如此岂有以师致伐于人而其众乃自解甲执箭筩敖游之理○説他活反】叔孙氏惧祸之滥而自同于季氏天之道也鲁君守齐三年而无成季氏甚得其民淮夷与之【杜淮夷鲁东夷】有十年之备有齐楚之援【杜公虽在齐言齐不致力】有天之赞【林谓天救之】有民之助【林谓甚得其民】有坚守之心【林谓有十年之备】有列国之权【林谓有齐楚之援】而弗敢宣也【林坚守臣节不敢宣用】事君如在国【书公行告公至是也】故鞅以为难二子皆图国者也而欲纳鲁君鞅之愿也请从二子以围鲁无成死之【林示不徒还以恐二子】二子惧皆辞乃辞小国而以难复【杜以难纳白晋君】○孟懿子阳货伐郓【阳货季氏家臣伐郓欲夺公】郓人将战子家子曰天命不慆乆矣【杜慆疑也言弃君不疑】使君亡者必此众也【言君据郓众以与鲁战必败亡】天既祸之而自福也不亦难乎犹有鬼神此必败也呜呼为无望也夫其死于此乎公使子家子如晋公徒败于且知【杜且知近郓地也○夫音扶且子余反】○楚郤宛之难国言未已进胙者莫不谤令尹【杜进胙国中祭祀也谤诅也○难乃旦反】沈尹戌言于子常曰夫左尹与中廏尹莫知其罪而子杀之以兴谤讟至于今不已【杜左尹郤宛也中廏尹阳令终】戌也惑之仁者杀人以掩谤犹弗为也今吾子杀人以兴谤而弗图不亦异乎【林仁者之人假使杀人可以掩息谤议尚不肯为此杀人利己之事今子常杀人以起谤议而不早自图谋不亦异于仁者之所为乎】夫无极楚之谗人也民莫不知去朝吴【在十五年】出蔡侯朱【在二十一年】丧大子建杀连尹奢【在二十年○丧息浪反】屏王之耳目使不聪明不然平王之温惠共俭有过成庄无不及焉所以不获诸侯迩无极也【杜迩近也】今又杀三不辜以兴大谤【杜三不辜郤氏阳氏晋陈氏】几及子矣子而不图将焉用之夫鄢将师矫子之命以灭三族国之良也而不愆位【杜在位无愆过○几音祈又音机焉于防反】吴新有君【杜光新立也】疆埸日骇楚国若有大事子其危哉【林众情不附恐生他变此危道也】知者除谗以自安也今子爱谗以自危也甚矣其惑也子常曰是瓦之辠敢不良图九月己未子常杀费无极与鄢将师尽灭其族以説于国谤言乃止【○知音智】○冬公如齐齐侯请飨之【杜设飨礼】子家子曰朝夕立于其朝又何飨焉其饮酒也乃饮酒使宰献而请安【比公于大夫也礼君不敌臣晏大夫使宰为主献献爵也请安齐侯请自安不在坐也】子仲之子曰重为齐侯夫人曰请使重见【杜子仲鲁公子憖也十二年谋逐季氏不能而奔齐今行饮酒礼而欲使重见从宴媟也○重直勇反又直恭反见贤遍反】子家子乃以君出【辟齐夫人】○十二月晋籍秦致诸侯之戍于周鲁人辞以难【杜经所以不书戍周籍秦籍谈子】经【丁亥】二十有八年春王三月葬曹悼公【无传六月而葬缓】○公如晋次于干侯【杜干侯在魏郡斤丘县晋竟内邑】○夏四月丙戌郑伯宁卒【杜无传未同盟而赴以名林定公卒献公虿立】○六月葬郑定公【无传三月而葬速】○秋七月癸巳滕子宁卒【杜无传未同盟而赴以名林悼公卒顷公结立】○冬葬滕悼公【无传】
　　传二十八年春公如晋将如干侯【齐侯卑公故适晋】子家子曰有求于人而即其安人孰矜之其造于竟【杜欲使次于竟以待命○造七报反】弗聴使请逆于晋晋人曰天祸鲁国君淹恤在外君亦不使一个辱在寡人【杜一个单使○个古贺反】而即安于甥舅其亦使逆君【言自使齐逆君】使公复于竟而后逆之【杜逆着干侯也言公不能用子家所以见辱】○晋祁胜与邬臧通室【杜二子祁盈家臣也通室易妻○邬于庶反】祁盈将执之【盈祁午之子】访于司马叔游【叔游司马叔侯之子】叔游曰郑书有之恶直丑正实蕃有徒【杜郑书古书名也言害正直者实多徒众林丑亦恶也言世衰道微反以正直为丑恶实蕃多其徒众已上两句此出郑书○恶如字又乌路反】无道立矣子惧不免【杜言世乱谗胜】诗曰民之多辟无自立辟【杜诗大雅林辟法也言民多僻邪之行当同流合污无自立辟法以违于众○多辟匹亦反立辟婢亦反】姑已若何【姑且也已止也】盈曰祁氏私有讨国何有焉【杜言讨家臣无与国事】遂执之祁胜赂荀跞荀跞为之言于晋侯晋侯执祁盈【杜以其専戮○为于伪反】祁盈之臣曰钧将皆死【林钧同也言三人同被执皆将戮死】憗使吾君闻胜与臧之死也以为快【杜憗发语之音也吾君谓祁盈○憗鱼觐反】乃杀之夏六月晋杀祁盈及杨食我【杨叔向邑食我叔向子伯石也○食音嗣】食我祁盈之党也而助乱故杀之遂灭祁氏羊舌氏初叔向欲娶于申公巫臣氏【杜夏姬女也】其母欲娶其党【林叔向之母欲为叔向娶于母氏】叔向曰吾母多而庶鲜吾惩舅氏矣【杜言父多妾媵而庶子鲜少嫌母氏性不旷○鲜息浅反】其母曰子灵之妻杀三夫【杜子灵巫臣妻夏姬也三夫陈御叔楚襄老及巫臣也时巫臣已死】一君【陈灵公】一子【夏征舒】而亡一国【陈也】两卿矣【孔宁仪行父】可无惩乎吾闻之甚美必有甚恶【林天地之理循环无穷故甚美者必有甚恶存乎其间】是郑穆少妃姚子之子子貉之妺也【林是谓夏姬杜子貉郑灵公夷○少诗照反貉亡白反】子貉早死无后而天钟美于是【杜是夏姬也钟聚也子貉死在宣四年】将必以是大有败也昔有仍氏生女黰黑【杜有仍古诸侯也美发为黰○黰之忍反稠髪也】而甚美光可以鉴【髪肤光色可以照人】名曰妻【以髪黑故】乐正后夔取之【夔舜典乐之君长○取如字又七住反】生伯封实有豕心贪惏无餍忿纇无期谓之封豕【杜纇戾也封大也林因其名伯封谓之封豕○惏力耽反餍于盐反纇立对反】有穷后羿灭之【林羿有穷君名簒夏后者】夔是以不祀【林言夔因取有仍之美女生子以致灭亡絶其祭祀】且三代之亡共子之废皆是物也【杜夏以妺喜殷以妲己周以褒姒三代所由亡也共子晋申生以骊姬废○共音恭】女何以为哉夫有尤物足以移人苟非德义则必有祸【杜尤异也○女音汝】叔向惧不敢取平公强使取之生伯石【林伯石即阳食我○取七住反又如字强其丈反】伯石始生子容之母走谒诸姑【子容母叔向嫂伯华妻也姑叔向母】曰长叔姒生男【社兄弟之妻相谓姒○长叔谓叔向也○长丁丈反】姑视之及堂闻其声而还曰是豺狼之声也狼子野心【林豺狼之子山野之心不可驯服】非是莫丧羊舌氏矣遂弗视【丧息浪反】○秋晋韩宣子卒【林即韩起】魏献子为政【杜献子魏舒】分祁氏之田以为七县【七县邬祁平陵梗阳涂水马首盂也】分羊舌氏之田以为三县【铜鞮平阳杨氏】司马弥牟为邬大夫【杜大原邬县】贾辛为祁大夫【杜大原祁县】司马乌为平陵大夫魏戊为梗阳大夫【林戊魏舒庶子梗阳在大原晋阳县南○戊音茂】知徐吾为涂水大夫【林徐吾知盈孙涂水大原榆次县○知音智】韩固为马首大夫【固韩起孙】孟丙为盂大夫【杜大原盂县】乐霄为铜鞮大夫【杜上党铜鞮县】赵朝为平阳大夫【杜朝赵胜曽孙平阳平阳县】僚安为杨氏大夫【杜平阳杨氏县】谓贾辛司马乌为有力于王室【杜二十二年辛乌帅师纳敬王】故举之【杜举以宰邑赏其勤王之功】谓知徐吾赵朝韩固魏戊余子之不失职能守业者也【卿之庶子为余子】其四人者皆受县而后见于魏子以贤举也【杜四人司马弥牟孟丙乐霄僚安也受县而后见言采众而举不以私也○见贤遍反】魏子谓成鱄【杜鱄晋大夫○鱄音鄟又甫转反又音附】吾与戊也县人其以我为党乎对曰何也【林何可以为党也】戊之为人也逺不防君近不偪同居利思义在约思纯【林其在疏逺不敢防君其忠如此其在近密不偪同位其共如此其处财利则思合义无苟得之心也其处穷约则思纯正无僣滥之心也】有守心而无淫行虽与之县不亦可乎昔武王克商光有天下【林光大也以光大之德奄有天下○行下孟反】其兄弟之国者十有五人姬姓之国者四十人【林之往也按武王兄弟封国者管蔡郕霍鲁卫毛聃郜雍曹滕毕原丰邭凡十六人此言十五人纪载不同不必强为之説四十人亦约言之】皆举亲也夫举无他惟善所在亲疏一也诗曰唯此文王帝度其心莫其德音其德克明克明克类克长克君王此大国克顺克比比于文王其德靡悔既受帝祉施于孙子【杜诗大雅美文王能王大国受天福施及子孙林帝上帝也言上帝实揆度文王之心凡事皆得其中莫安定貌言德教之声莫然清净其德能如日月之明临照物使皆得所不失其类能有长人之道能有君人之德故能兴王于此周之大国能使天下顺从又能比方善事而用之天下之人长短相成能否相济比方于文王之德其德皆合无有悔咎施犹广也○唯此文王诗作唯此王季度待洛反莫亡白反又如字长丁丈反王此于况反施以防反】心能制义曰度德正应和曰莫【按此以下覆解诗之九德言文王之心能制合宜之义是以帝度其心其德端正民皆应和是以莫其德音】照临四方曰明勤施无私曰类【杜施而无私物得其所无失类也○施式防反】教诲不倦曰长【教诲长人之道】赏庆刑威曰君【杜作威作福君之职也】慈和徧服曰顺【杜唯顺故天下徧服】择善而从之曰比【杜比方善事使相从也】经纬天地曰文【杜经纬相错故织成文】九德不愆作事无悔【社九德言人备德皆无愆过则动无悔吝】故袭天禄子孙頼之【杜袭受也】主之举也【杜大夫称主】近文德矣所及其逺哉【杜举魏戊等勤施无私也其四人者择善而从故曰近文德所及逺也】贾辛将适其县见于魏子魏子曰辛来昔叔向适郑鬷蔑恶【林鬷蔑即郑然明言其貌丑恶○鬷于工反】欲观叔向从使之收器者【杜从随也随使人应敛俎豆者】而往立于堂下一言而善叔向将饮酒闻之曰必鬷明也【杜素闻其贤故闻其言而知之】下执其手以上曰昔贾大夫恶【贾国之大夫恶亦丑也○上时掌反】娶妻而美三年不言不笑御以如臯【杜为妻御之臯泽】射雉获之其妻始笑而言贾大夫曰才之不可以已我不能射女遂不言不笑夫今子少不飏【林子谓鬷蔑顔貌少不显○射食亦反女音汝下同夫音扶】子若无言吾几失子矣言之不可以已也如是遂如故知今女有力于王室吾是以举女【杜因贾辛有功而后举之言人不可无能○几音祈】行乎敬之哉毋堕乃力【杜堕损也○毋音无堕许规反】仲尼闻魏子之举也以为义曰近不失亲【谓举魏戊】逺不失举【以贤举】可谓义矣又闻其命贾辛也以为忠【杜先赏王室之功故为忠】诗曰永言配命自求多福忠也【杜诗大雅永长也言能长配天命致多福者唯忠】魏子之举也义其命也忠其长有后于晋国乎○冬梗阳人有狱魏戊不能防【林魏戊为梗阳大夫望轻故不敢防决其曲直○防丁乱反】以狱上【杜上魏子】其大宗赂以女乐【杜讼者之大宗】魏子将受之魏戊谓阎没女寛【二人魏子之属大夫】曰主以不贿闻于诸侯若受梗阳人贿莫甚焉吾子必谏皆许诺退朝待于庭【杜魏子朝君退而待于魏子之庭○闻如字又音问】馈入召之【杜召二大夫食】比置【林自始食至食尽○比必利反】三叹既食使坐【杜更命之令坐】魏子曰吾闻诸伯叔谚曰唯食忘忧吾子置食之间三叹何也同辞而对曰或赐二小人酒不夕食【杜或他人也言饥甚】馈之始至恐其不足是以叹【林恐不足以饱其所欲】中置【林至食及半】自咎曰岂将军食之而有不足是以再叹【魏子中军帅故谓之将军○食音嗣】及馈之毕愿以小人之腹为君子之心属厌而已【杜属足也言小人之腹饱犹知厌足君子之心亦宜然○属之玉反厌于盐反又于艳反】献子辞梗阳人【林悟二大夫规辞不受其赂传言魏氏所以兴也】



　　左传杜林合注卷四十二
　　钦定四库全书
　　左传杜林合注卷四十三　明　王道焜
　　赵如源　同编
　　昭公十
　　经【戊子】二十有九年春公至自干侯居于郓【以干侯至不得见晋侯故】齐侯使高张来唁公【杜唁公至晋不见受高张高偃子】公如晋次于干侯【复不见受往干侯】○夏四月庚子叔诣卒【无传】○秋七月○冬十月郓溃【无传民逃其上曰溃溃散叛公】
　　传二十九年春公至自干侯处于郓齐侯使高张来唁公称主君【林大夫称主君比鲁公于大夫也】子家子曰齐卑君矣君祗辱焉【林言往事齐适取辱○只音支】公如干侯【杜为齐所卑故复适晋冀见恤】○三月己夘京师杀召伯盈【林二十六年逐子朝者○召王照反】尹氏固及原伯鲁之子【杜皆子朝党也称伯鲁子终不説学】尹固之复也【二十六年尹固与子朝俱奔楚而道还】有妇人遇之周郊尤之曰处则劝人为祸行则数日而反是夫也其过三嵗乎【林言尹固处周则劝子朝为祸乱出奔则数日而亟反是夫贱尹固之称其能过三嵗而不亡乎】夏五月庚寅王子赵车入于鄻以叛隂不佞败之【杜赵车子朝之余也见王杀伯盈等故叛鄻周邑林隂不佞周大夫○鄻列免反】○平子每嵗贾马【杜贾买也○贾音古】具从者之衣屦而归之于干侯公执归马者卖之【杜卖其马○从才用反下同】乃不归马卫侯来献其乗马曰啓服【杜啓服马名○乗如字又绳证反】堑而死【杜堕堑死也○堑士斩反】公将为之椟【杜为作棺也○为如字又丁伪反】子家子曰从者病矣请以食之【林请以作棺之费饮食从者○食音嗣】乃以帏裹之【礼曰敝帏不弃为埋马也】公赐公衍羔裘使献龙辅于齐侯【龙辅玉名】遂入羔裘【林公衍遂以羔裘继入为献】齐侯喜与之阳谷【杜阳谷齐邑】公衍公为之生也其母偕出【林公衍公为皆昭公子其初生时二母同出之产舍】公衍先生公为之母曰相与偕出请相与偕告【杜留公衍母使待己共白公】三日公为生其母先以告公为为兄【林先告故公为为兄而公衍反为弟】公私喜于阳谷而思于鲁【林昭公私以得阳谷为喜且追思失鲁之祸】曰务人为此祸也【杜务人公为也始与公若谋逐季氏】且后生而为兄其诬也乆矣乃黜之而以公衍为太子○秋龙见于绛郊【绛晋国都○见贤遍反下同】魏献子问于蔡墨【杜蔡墨晋大史】曰吾闻之虫莫知于龙以其不生得也谓之知信乎对曰人实不知非龙实知【杜言龙无知乃人不知之耳○莫知音智下谓之知实知同】古者畜龙故国有豢龙氏有御龙氏【杜豢御养也】献子曰是二氏者吾亦闻之而不知其故是何谓也对曰昔有飂叔安【杜飂古国也叔安其君名○飂力谬反】有裔子曰董父【裔逺也孙之后为裔】实甚好龙能求其耆欲以饮食之龙多归之乃扰畜龙【林扰顺也乃顺龙所欲而畜养之○好呼报反耆时志反饮于鸩反食音嗣下同】以服事帝舜帝赐之姓曰董氏曰豢龙【豢龙官名官有世功则以官氏】封诸鬷川鬷夷氏其后也【鬷水上夷皆董姓○鬷子工反】故帝舜氏世有畜龙及有夏孔甲扰于有帝【孔甲少康之后九世君也其德能顺于天】帝赐之乗龙河汉各二【林四龙为一乗此言天帝赐孔甲以四龙河汉之龙各二杜合为四○乗绳证反】各有雌雄孔甲不能食【林孔甲得龙而不能饮食之】而未获豢龙氏有陶唐氏既衰其后有刘累【林陶唐尧所治地刘累尧之子孙】学扰龙于豢龙氏以事孔甲能饮食之夏后嘉之赐氏曰御龙【杜夏后孔甲】以更豕韦之后【更代也以刘累代彭姓之豕韦累寻迁鲁县豕韦复国至商而灭累之后世复承其国为豕韦氏在襄二十四年○更音庚】龙一雌死濳醢以食夏后【杜濳藏也藏以为醢明龙不知】夏后飨之既而使求之【杜求致龙也】惧而迁于鲁县【杜不能致龙故惧迁鲁县自贬退也鲁县今鲁阳也】范氏其后也【杜晋范氏也】献子曰今何故无之对曰失物物有其官官修其方【林好是物者必有其官守以主掌之居其官者必修其方法以终始之】朝夕思之一日失职则死及之【杜失职有罪】失官不食【杜不食禄】官宿其业【杜宿犹安也】其物乃至【杜设水官修则龙至】若泯弃之物乃坻伏【林若泯灭弃絶其官守则其物乃坁止伏匿○坻音防又丁礼反】郁湮不育【杜郁滞也湮塞也育生也】故有五行之官是谓五官实列受氏姓封为上公【杜爵上公】祀为贵神社稷五祀是尊是奉【杜五官之君长能修其业者死皆配食于五行之神为王者所尊奉】木正曰句芒【正官长也取木生句曲而有芒角也其祀重焉○句古侯反下同】火正曰祝融【杜祝融明貌其祀犂焉】金正曰蓐收【杜秋物摧蓐而可收也其祀该焉○蓐音辱】水正曰防【水隂而幽防其祀修及熙焉】土正曰后土【土为羣物主故称后也其祀句龙焉在家则祀中霤在野则为社】龙水物也水官弃矣故龙不生得【叶废也】不然周易有之【言若不尔周易无缘有龙】在干【干下干上干】之姤【巽下干上姤干初九变○姤古豆反】曰濳龙勿用【干初九爻辞】其同人【离下干上同人干九二变】曰见龙在田【干九二爻辞】其大有【干下离上大有干九五变】曰飞龙在天【干九五爻辞】其夬【干下兑上夬干上九变○夬古快反】曰亢龙有悔【干上九爻辞】其坤【坤下坤上坤干六爻皆变】曰见羣龙无首吉【干用九爻辞】坤之剥【坤下艮上剥坤上六变】曰龙战于野【坤上六爻辞】若不朝夕见谁能物之【物谓上六卦所称龙各不同也今説易者皆以龙喻阳气如史墨之言则为皆是真龙】献子曰社稷五祀谁氏之五官也【问五官之长皆是谁】对曰少皥氏有四叔【少皥金天氏○少诗照反】曰重曰该曰修曰熙实能金木及水【能治其官○重直龙反该古咳反】使重为句芒【木正】该为蓐收【金正】修及熙为防【二子相代为水正】世不失职遂济穷桑此其三祀也【穷桑少皥之号也四子能治其官使不失职济成少皥之功死皆为民所祀穷桑地在鲁北】颛顼氏有子曰犂为祝融【犂为火正】共工氏有子曰句龙为后土【共工在大皥后神农前以水名官者其子句龙能平水土故死而见祀○共音恭】此其二祀也后土为社【方答社稷故明言为社】稷田正也【掌播殖也】有烈山氏之子曰柱为稷【烈山氏神农世诸侯】自夏以上祀之【祀柱】周弃亦为稷【弃周之始祖能播百谷汤既胜夏废柱而以弃代之】自商以来祀之【传言蔡墨之博物】○冬晋赵鞅荀寅帅师城汝滨【赵鞅赵武孙也荀寅中行荀吴之子汝滨晋所取陆浑地】遂赋晋国一鼔铁以铸刑鼎【令晋国各出功名共鼓石为铁计令一鼓而足因军役而为之故言遂】着范宣子所为刑书焉仲尼曰晋其亡乎失其度矣夫晋国将守唐叔之所受法度以经纬其民卿大夫以序守之【序位次也】民是以能尊其贵贵是以能守其业贵贱不愆所谓度也文公是以作执秩之官为被庐之法【杜僖二十七年文公搜被庐修唐叔之法○被皮义反】以为盟主今弃是度也而为刑鼎民在鼎矣【林民知争端皆在鼎矣】何以尊贵【弃礼徴书故不尊贵】贵何业之守【民不奉上则上失业】贵贱无序何以为国且夫宣子之刑夷之搜也晋国之乱制也【杜范宣子所用刑乃夷搜之法也夷搜在文六年一搜而三易中军帅贾季箕郑之徒遂作乱故曰乱制】若之何以为法蔡史墨曰范氏中行氏其亡乎【蔡史墨即蔡墨】中行寅为下卿而千上令擅作刑器以为国法是法奸也又加范氏焉【范宣子刑书中既废矣今复兴之是成其咎】易之亡也【林是交易范氏速之使亡也】其及赵氏赵孟与焉【林赵孟即赵鞅亦与于铸鼎之役○与音预】然不得已若德可以免【杜铸刑鼎本非赵鞅意不得已而从之若能修德可以免祸为定十三年荀寅士吉射入朝歌以叛】经【己丑】三十年春王正月公在干侯【释不朝正子庙】○夏六月庚辰晋侯去疾卒【杜未同盟而赴以名○顷公卒子定公午立】○秋八月葬晋顷公【三月而葬速○顷音倾】○冬十有二月吴灭徐徐子章禹奔楚【杜徐子称行以名告也】
　　传三十年春王正月公在干侯不先书郓与干侯非公且征过也【杜徴明也二十七年二十八年公在郓二十九年公在干侯而经不释朝正之礼者所以非责公之妄且明过谬犹可掩故不显书其所在使若在国然自是郓人溃叛齐晋卑公子家忠谋终不能用内外弃之非复过误所当掩塞故每嵗书公所在○徴直升反】○夏六月晋顷公卒秋八月葬郑游吉吊且送葬魏献子使士景伯诘之曰悼公之丧子西吊子蟜送葬【在襄十五年○诘起吉反蟜居表反】今吾子无贰何故【林贰副也吾子谓子大叔吊丧其使无有副贰】对曰诸侯所以归晋君礼也礼也者小事大大字小之谓事大在共其时命【杜随时共所求○共音恭】字小在恤其所无以敝邑居大国之间共其执贡与其备御不虞之患岂防共命【言不敢防共命以所备御者多不及辨之○御鱼吕反】先王之制诸侯之丧士吊大夫送葬唯嘉好聘享三军之事于是乎使卿晋之丧事敝邑之间先君有所助执绋矣【林知晋之有丧事其遇郑国闲暇之时郑之先君亦有防葬于晋执绋者矣○绋挽素也礼送葬必执绋○好呼报反间音闲下同绋音弗】若其不间虽士大夫有所不获数矣【林若遇郑国多事之时虽欲使士吊大夫送葬亦有不得如先王之礼数者矣】大国之惠亦庆其加【杜庆善也谓善其君自行】而不讨其乏明底其情【林底致也明致小国有无之情○底音防】取备而已以为礼也灵王之丧【在襄二十九年】我先君简公在楚我先大夫印段实往敝邑之少卿也【杜少年少也○少诗照反】王吏不讨恤所无也今大夫曰女盍从旧【杜盍何不也○女音汝】旧有丰有省不知所从从其丰则寡君幼弱是以不共从其省则吉在此矣唯大夫图之晋人不能诘【传言大叔之敏○省所景反下同】○吴子使徐人执掩余使钟吾人执烛庸【杜二十七年奔故】二公子奔楚楚子大封而定其徙【杜大封与土田定其所徙之居】使监马尹大心逆吴公子使居养【杜二子奔楚楚使逆之于竟也养即所封之邑○监古衔反】莠尹然左司马沈尹戌城之【杜城养】取于城父与胡田以与之【杜胡田故胡子之地】将以害吴也【林将以为吴边疆之害】子西谏曰吴光新得国而亲其民视民如子辛苦同之将用之也若好吴边疆使柔服焉犹惧其至【杜柔服谓不与吴搆怨○好呼报反疆居良反】吾又疆其讐以重怒之无乃不可乎【林讐谓二公子乃王僚母弟阖庐之仇也○重直用反】吴周之胄裔也【林大伯仲雍周大王之子故为周之族胄逺裔】而弃在海滨不与姬通今而始大比于诸华光又甚文将自同于先王【先王谓大王王季亦自西戎始比诸华】不知天将以为虐乎使剪丧吴国而封大异姓乎其抑亦将卒以祚吴乎其终不逺矣【林不知天意将使之为暴虐乎使阖庐用兵以自剪削丧灭吴国而以其土地封大异姓诸侯乎或者其终以福祚吴国乎其事行可知不乆逺矣○丧息浪反】我盍姑亿吾鬼神【亿安也】而寜吾族姓以待其归【杜善恶之归】将焉用自播焉【播犹劳动也○焉于防反播被我反又波贺反】王弗聴吴子怒冬十二月吴子执钟吾子遂伐徐防山以水之【防壅山水以灌徐】己夘灭徐徐子章禹防其髪【防髪自刑示惧○防丁缓反】携其夫人以逆吴子吴子唁而送之使其迩臣从之遂奔楚【杜迩近也】楚沈尹戌帅师救徐弗及遂城夷使徐子处之【杜夷城父也】○吴子问于伍员曰初而言伐楚【在二十年○员音云】余知其可也而恐其使余往也又恶人之有余之功也【林人谓王僚恐其使我帅师以伐楚又恶伐楚之功为王僚所有○恶乌路反】今余将自有之矣伐楚何如对曰楚执政众而乖莫适任患【林言楚执政众多而意向乖异不相统一莫肯为国家任患难○适丁厯反任音壬】若为三师以肄焉【肄犹劳也○肄以利反下同】一师至彼必皆出彼出则归彼归则出楚必道敝【杜罢敝于道】亟肄以罢之【林亟数也数劳肄之使之罢敝○亟欺冀反罢音皮】多方以误之【林声东击西使之迷误】既罢而后以三军继之必大克之阖庐从之楚于是乎始病【杜为定四年吴入楚传】经【庚寅】三十有一年春王正月公在干侯○季孙意如防晋荀跞于适厯【林适厯晋地书公在干侯季孙意如防晋于适厯以见晋人释君而助臣也晋士鞅防诸侯之大夫于扈将以纳公取货于季孙而遂不果荀跞复为此防昭公所以死于外也襄昭之际大夫无君之祸晋人为之也○跞力狄反适丁厯反】○夏四月丁巳薛伯谷卒【杜襄二十五年盟重丘林献公卒子襄公定立】○晋侯使荀跞唁公于干侯【将使意如迎公故荀跞来唁】○秋葬薛献公【无传】○冬黑肱以滥来奔【杜黑肱邾大夫滥东海昌虑县不书邾史阙文林传言邾黑肱也其不系之邾滥尝自别于邾也围戚不曰围卫戚取郓不曰取我郓皆如二君之辞也○滥力甘反或力蹔反】十有二月辛亥朔日有食之传三十一年春王正月公在干侯言不能外内也【公内不容于臣子外不容于齐晋所以乆在干侯】○晋侯将以师纳公范献子曰若召季孙而不来则信不臣矣然后伐之若何晋人召季孙献子使私焉曰子必来我受其无咎【言我为子受无咎之任】季孙意如防晋荀跞于适厯荀跞曰寡君使跞谓吾子何故出君有君不事周有常刑子其图之季孙练冠麻衣跣行【杜示忧慼○跣素典反】伏而对曰事君臣之所不得也敢逃刑命【杜言愿事君君不肯还不敢辟罪】君若以臣为有罪请囚于费以待君之察也亦唯君若以先臣之故不絶季氏而赐之死【杜虽赐以死不絶其后○费音秘】若弗杀弗亡君之惠也死且不朽若得从君而归则固臣之愿也敢有异心【杜君皆谓鲁侯也盖季孙探言罪己轻重以答荀跞】夏四月季孙从知伯如干侯【杜知伯荀跞○知音智】子家子曰君与之归一慙之不忍而终身慙乎【林一时慙耻不能少忍与之归国则身死于外将为终身之慙耻】公曰诺众曰在一言矣君必逐之【杜言晋既忧君君以一言使晋晋必逐之】荀跞以晋侯之命唁公且曰寡君使跞以君命讨于意如意如不敢逃死君其入也公曰君惠顾先君之好施及亡人将使归粪除宗祧以事君则不能见夫人已所能见夫人者有如河【杜粪扫也已昭公自称林夫人谓季孙也言若见季孙已当受祸明如河以自誓○好呼报反夫音扶】荀跞掩耳而走【杜怪公所言示不忍聴】曰寡君其罪之恐敢与知鲁国之难【杜言恐获不纳君之罪今纳而不入何敢复知耶○与音预难乃旦反】臣请复于寡君退而谓季孙君怒未怠子姑归祭【林言鲁君忿怒尚未倦怠季孙且归摄行君事】子家子曰君以一乗入于鲁师季孙必与君归【林劝公弃其从者单车入于季孙之军季孙见君单归势难拒絶必与君归○乗绳证反】公欲从之众从者胁公不得归【林众从者恐公独归不得复入故胁制昭公杜传言君弱不得复自任○众从才用反】○薛伯谷卒同盟故书【杜谓书名也入春秋来薛始书名故发传经在荀跞唁公上传在下者欲鲁事相次】○秋吴人侵楚伐夷侵濳六【皆楚邑】楚沈尹戌帅师救濳吴师还楚师迁濳于南冈而还吴师围左司马戌右司马稽帅师救及豫章【杜左司马沈尹戌○稽音啓又古兮反】吴师还始用子胥之谋也【谋在前年】○冬邾黑肱以滥来奔贱而书名重地故也【黑肱非命卿故曰贱】君子曰名之不可不慎也如是【杜是黑肱也】夫有所有名而不如其已【杜有所谓有地也言虽有名不如无名已止也】以地叛虽贱必书地以名其人终为不义弗可灭已【杜凡窃邑叛君者虽非命卿必书以某地以着其人之名终身为不义之人之万世不可冺灭】是故君子动则思礼行则思义不为利回【林先正其心不以利欲陷身于回邪○为于伪反下同】不为义疚【杜疚病也见义则为之】或求名而不得或欲盖而名章惩不义也【林或本欲求名而春秋不书其名或本欲隐盖而春秋称着其名所以惩戒不义之人诛其心也】齐豹为卫司寇守嗣大夫【守先人嗣言其尊】作而不义其书为盗【杜求名而不得也二十年豹杀卫侯兄欲求不畏彊御之名】邾庶其【在襄二十一年】莒牟夷【在五年】邾黑肱以土地出求食而已【林庶其以漆闾丘牟夷以牟娄防兹黑肱以滥不过求食其地而已】不求其名贱而必书【杜春秋叛者多唯取三人来适鲁者三人皆小国大夫故曰贱】此二物者所以惩肆而去贪也【杜物事也肆放也齐豹书盗惩肆也三叛人名去贪也】若艰难其身【杜身为艰难】以险危大人【杜大人在位者】而有名章彻【杜谓得勇名】攻难之士将奔走之【杜攻犹作也奔走犹赴趣也○难乃旦反】若窃邑叛君以徼大利而无名【杜谓不书其人名○徼古尧反】贪冒之民将寘力焉【尽力为之不顾于见书○冐亡北反又亡报反】是以春秋书齐豹曰盗三叛人名以惩不义数恶无礼其善志也【无礼恶逆皆数而不志记事之善者也○数所主反】故曰春秋之称【林称权衡也春秋权衡之法○称尺证反】微而显【文微而义着】婉而辨【辞婉而防别】上之人能使昭明【杜上之人谓在位者在位者能行其法非贱人所能】善人劝焉淫人惧焉是以君子贵之【林善人得褒而知所劝勉淫人畏贬而知所恐惧是以春秋之法为君子之所贵】○十二月辛亥朔日有食之是夜也赵简子梦童子臝而转以歌【杜转婉转也○臝力果反】旦占诸史墨曰吾梦如是今而日食何也【简子梦适与日食防谓咎在己故问之】对曰六年及此月也吴其入郢乎终亦弗克【史墨知梦非日食之应故释日食之咎而不释其梦○郢以井反又羊政反】入郢必以庚辰【庚日有变日在辰尾故曰以庚辰定四年十一月庚辰吴入郢】日月在辰尾【辰尾龙尾也周十二月今之十月日月合朔于辰尾而食】庚午之日日始有谪火胜金故弗克【杜谪变气也庚午十月十九日去辛亥朔四十一日虽食在辛亥更以始变为占也午南方楚之位也午火庚金也日以庚午有变故灾在楚楚之仇敌唯吴故知入郢必吴火胜金者金为火妃食在辛亥亥水也水数六故六年也林午火胜庚金楚气犹壮故终亦不克○谪直革反】
　　经【辛夘】三十有二年春王正月公在干侯取阚【无传公别居干侯遣人诱阚而取之不用师徒○阚口暂反】○夏吴伐越【林吴始伐越】○秋七月○冬仲孙何忌防晋韩不信齐高张宋仲几卫世叔申郑国参曹人莒人薛人杞人小邾人城成周【杜世叔申世叔仪孙也国参子产之子不书盟时公在外未及告公公已薨林诸侯有事于京师皆不书僖十三年十六年戍周不书襄二十四年城周不书以是为常事也书城成周则请而后城之是非常也是役也晋魏舒南面韩不信专执于京师宋仲几不受功齐高张后大夫之无王甚矣其不曰京师而曰成周以见周与列国等耳○参七南反】○十有二月己未公薨于干侯【十五日】
　　传三十二年春王正月公在干侯言不能外内又不能用其人也【杜其人谓子家羁也言公不能用其人故于今犹在干侯】○夏吴伐越始用师于越也【自此之前虽疆事小争未尝用大兵】史墨曰不及四十年越其有吴乎【杜存亡之数不过三纪嵗星三周二十六嵗故曰不及四十年哀二十二年越灭吴至此三十八嵗】越得嵗而吴伐之必受其凶【杜此年嵗在星纪星纪吴越之分也嵗星所在其国有福吴先用兵故反受其殃】○秋八月王使富辛与石张如晋【林富辛石张皆周大夫】请城成周【子朝之乱其余党多在王城敬王畏之徙都成周成周狭小故请城之】天子曰天降祸于周俾我兄弟并有乱心以为伯父忧【杜俾使也兄弟谓子朝也伯父谓晋侯】我一二亲昵甥舅不皇啓处于今十年【谓二十三年二师围郊至于今○昵女乙反】勤戍五年【谓三十八年晋籍秦致诸侯之戍至于今】余一人无日防之【杜念诸侯劳】闵闵焉如农夫之望嵗惧以待时【闵闵忧貌王忧乱常闵闵冀望安定如农夫之忧饥冀望来嵗之将熟】伯父若肆大惠复二文之业弛周室之忧【杜肆展放也二文谓文侯仇文公重耳弛犹解也】徼文武之福以固盟主【林以固其主盟之权】宣昭令名则余一人有大愿矣昔成王合诸侯城成周以为东都崇文德焉【杜作成周迁殷民以为京师之东都所以崇文王之德】今我欲徼福假灵于成王修成周之城俾戍人无勤诸侯用宁蝥贼逺屏晋之力也【杜蝥贼喻灾害】其委诸伯父使伯父实重图之俾我一人无征怨于百姓【杜征召也】而伯父有荣施先王庸之【庸功也先王之灵以为大功】范献子谓魏献子曰与其戍周不如城之天子实云【杜云欲罢戍而城】虽有后事【杜筑城之后成有他变异之事】晋勿与知可也从王命以纾诸侯晋国无忧是之不务而又焉从事魏献子曰善使伯音对【杜伯音韩不信○与音预纾音舒焉于防反】曰天子有命敢不奉承以奔告于诸侯迟速衰序【杜衰差也序次也○衰初危反】于是焉在【杜在周所命】冬十一月晋魏舒韩不信如京师合诸侯之大夫于狄泉寻盟且令城成周【杜寻平丘盟】魏子南面【居君位】卫彪徯曰魏子必有大咎干位以令大事非其任也【杜彪徯卫大夫林干犯君位以令城周之大事非其德之所能当也○彪彼蚪反徯音兮】诗曰敬天之怒不敢戏豫敬天之渝不敢驰驱【杜诗大雅戒王者言当敬畏天之谴怒不可游戏逸豫驰驱自恣渝变也】况敢干位以作大事乎己丑士弥牟营成周【林士弥牟即士景伯】讣丈数【计所当城之丈数也】揣高卑【林度高曰揣揣版干高卑之宜○揣丅果反又初委反】度厚薄仞沟洫【杜度深曰仞林度量本末厚薄之制仞沟洫深浅之凖○度待洛反洫况域反】物土方议逺迩【杜物相也相取土之方而逺近之宜】量事期【知事几时毕】计徒庸【知用几人功】虑材用【知费几财用】书糇粮【知用几粮食】以令役于诸侯【林号令于诸侯使供其役】属役赋丈【林属所当役之数赋所当城丈尺○属之欲反】书以授帅【帅诸侯之大夫○帅所类反】而效诸刘子【杜效致也】韩简子临之以为成命【林韩简子即韩不信杜临履其事以命诸侯经所以不书魏舒】○十二月公疾徧赐大夫【杜从公者】大夫不受赐子家子双琥【杜琥玉器○琥音虎】一环一璧轻服【细好之服】受之大夫皆受其赐己未公薨子家子反赐于府人曰吾不敢逆君命也大夫皆反其赐书曰公薨于干侯言失其所也【杜不薨路寝为失所】赵简子问于史墨曰季氏出其君而民服焉诸侯与之君死于外而莫之或罪也对曰物生有两有三有五有陪贰故天有三辰【杜谓有三○陪蒲回反】地有五行【杜谓有五】体有左右【杜谓有两】各有妃耦【杜谓陪贰○妃音配】王有公诸侯有卿皆有贰也天生季氏以贰鲁侯为日乆矣民之服焉不亦宜乎鲁君世从其失季氏世修其勤民防君矣虽死于外其谁矜之社稷无常奉【林奉之无常人言唯德也○从子用反本亦作纵】君臣无常位自古以然【杜史墨迹古今以实言】故诗曰高岸为谷深谷为陵【杜诗小雅言高下有变易】三后之姓于今为庶主所知也【杜三后虞夏商林夏商周三后之子孙本高贵也今或降而为众庶此言贵贱有时而变易也】在易卦雷乗干曰大壮【干下震上大壮震在干上故曰雷乗干】天之道也【干为天子震为诸侯而在干上君臣易位犹臣大强壮若天上有雷】昔成季友桓之季也【林即公子友鲁桓公之季子也】文姜之爱子也始震而卜卜人谒之【杜震妊娠也谒告也○震如字一音身】曰生有嘉闻【杜嘉名闻于世○闻音问】其名曰友为公室辅及生如卜人之言有文在其手曰反【○详见闵二年传】遂以名之既而有大功于鲁【杜立僖公○名武政反】受费以为上卿【林僖公赐以汶阳之田及费在僖元年○费音秘】至于文子武子【杜文子行父武子宿】世増其业不废旧绩鲁文公薨而东门遂杀适立庶鲁君于是乎失国【林文十八年公子遂杀恶及视而立宣公鲁君于是始失其国之权○适丁厯反】政在季氏于此君也四公矣【林宣成襄昭】民不知君何以得国是以为君慎器与名不可以假人【杜器车服名爵号林惟鲁公不能谨此初假季氏权至失政为所逐】
　　左传杜林合注卷四十三
　　钦定四库全书
　　左传杜林合注卷四十四　明　王道焜
　　赵如源　同编
　　定公一【公名宋襄公之子昭公之弟諡法安民大虑曰定】
　　周【敬王十一年】
　　郑【献公五年○鲁定公九年献公卒子声公胜立】
　　齐【景公三十九年】
　　宋【景公八年】
　　晋【定公三年○晋魏舒为政是年卒范鞅为政定十四年晋逐范中行氏赵鞅归于晋自是晋知氏韩氏魏氏赵氏并彊分晋之势成矣】
　　卫【灵公二十六年】
　　蔡【昭侯十年】
　　曹【隐公元年○鲁定公四年声公弟露弑隐公代立是为靖公定八年靖公卒子伯阳立】
　　滕【顷公五年】
　　陈【恵公二十一年○鲁定公四年悼公卒子懐公栁立定八年懐公卒子闵公越立】
　　杞【悼公九年○鲁定公四年悼公卒子隐公乞立是年七月隐公弟遇弑隐公自立是为僖公】薛【襄公二年○鲁定公十二年襄公卒比立定十三年比弑惠公夷立又名寅】
　　莒【郊公】
　　邾【庄公三十三年○鲁定公三年庄公卒隐公益立】
　　许【许男斯十四年○鲁定公六年郑灭许以斯归元公成立】
　　小邾【详见昭公元年】
　　楚【昭王七年○鲁定公四年吴入楚楚令尹子常奔郑昭王复国子西为令尹】
　　秦【哀公二十八年○鲁定公九年哀公卒孙惠公立】
　　吴【阖庐六年○鲁定公四年吴入楚于越入吴定十四年于越败吴于檇李阖庐伤而卒子夫差立】越【允常○鲁定公四年越入吴定十四年允常卒勾践立吴阖庐闻允常死吴师伐越越勾践袭败吴于檇李射杀阖庐】
　　经【壬辰】元年春王【公之始年而不书正月公即位在六月故】○三月晋人执宋仲几于京师【杜晋执人于天子之侧而不以归京师故但书其执不书所归林大夫専执于是始○几音机】○夏六月癸亥公之丧至自干侯【告于庙故书至】○戊辰公即位【定公不得以正月即位失其时故详而日之记事之宜无义例】○秋七月癸巳塟我君昭公【公在外薨故八月乃葬】○九月大雩【无传过也】○立炀宫【杜公伯禽子也其庙已毁季氏祷之而立其宫书以讥之○炀羊让反】○冬十月陨霜杀菽【无传周十月今八月陨霜杀菽非常之灾】
　　传元年春王正月辛巳晋魏舒合诸侯之大夫于狄泉【林狄泉在王城东】将以城成周魏子涖政【涖临也代天子大夫为政】卫彪傒【卫大夫】曰将建天子【杜立天子之居】而易位以令非义也【林以晋大夫代周大夫为政是易位以号令诸侯】大事奸义必有大咎晋不失诸侯魏子其不免乎是行也魏献子属役于韩简子及原夀过【杜简子韩起孙不信也原夀过周大夫林属役以役事记之也○奸音干属之欲反过古禾反】而田于大陆焚焉【杜禹贡大陆在钜鹿北嫌絶逺疑此田在汲郡吴泽荒芜之地火田并见烧也尔雅广平曰陆】还卒于【今修武县近吴泽】范献子去其柏椁以其未复命而田也【杜范献子代魏子为政去其柏椁示贬之】孟懿子防城成周【杜不书公未即位林孟懿子即仲孙何忌】庚寅栽【栽设版筑○栽才代反又音再】宋仲几不受功曰滕薛郳吾役也【杜欲使三国代宋受功役也林郳即小邾旧号○郳五兮反】薛宰曰宋为无道絶我小国于周以我适楚【林絶我小国使不得自通于天子以我服事蛮夷之楚】故我常从宋晋文公为践土之盟【在僖二十八年】曰凡我同盟各复旧职若从践土若从宋亦唯命【林若从践土复旧职以役于天子若从宋共旧职以役于诸侯惟晋所以命之】仲几曰践土固然【杜固曰从旧薛旧为宋役】薛宰曰薛之皇祖奚仲居薛以为夏车正【杜皇大也奚仲为夏禹掌车服大夫】奚仲迁于邳【杜邳下邳县○邳皮悲反】仲虺居薛以为汤左相【仲虺奚仲之后○虺许鬼反相息亮反】若复旧职将承王官何故以役诸侯【杜承奉也林若如践土之言复其旧职当如奚仲仲虺奉天子为王官何故舍天子从宋诸侯之服役】仲几曰三代各异物薛焉得有旧【杜言居周世不得以夏殷为旧○焉于防反】为宋役亦其职也士弥牟曰晋之从政者新【言范献子新为政未习故事】子姑受功【○子谓仲几】归吾视诸故府【杜求故事】仲几曰纵子防之【○子谓士弥牟】山川鬼神其防诸乎【杜山川鬼神盟所告】士伯怒谓韩简子曰薛征于人【杜典籍故事人所知也】宋征于鬼【杜取证于鬼神】宋罪大矣且已无辞而抑我以神诬我也啓宠纳侮其此之谓矣【林开宠过分则纳受侵侮商书説命有此言今仲几侮晋正合此义】必以仲几为戮乃执仲几以归三月归诸京师【杜知以归不可故复归之京师】城三旬而毕乃归诸侯之戍【林先是昭二十七年晋籍秦致诸侯之戍于是至是归之】齐高张后不从诸侯【杜后期不及诸侯之役】晋女叔寛曰周苌齐高张皆将不免【杜叔寛女寛也○苌直良反】苌叔违天高子违人【杜天既厌周德苌欲迁都以延其祚故曰违天诸侯相帅以崇天子而高子后期故曰违人】天之所壊不可支也众之所为不可奸也【为哀三年周人杀苌六年高张来奔起】○夏叔孙成子逆公之丧于干侯【杜成子叔孙婼之子】季孙曰子家子亟言于我未尝不中吾志也吾欲与之从政子必止之且聴命焉【林言子家羁屡諌昭公言我之事其所言皆与我志合我欲用之使助为政子谓叔孙必留子家子勿聴其去诸臣之去留皆谘问于子家子聴从其命令○亟起冀反中丁仲反】子家子不见叔孙易几而哭【几哭防也不欲见叔孙故朝夕哭不同防】叔孙请见子家子子家子辞曰羁未得见而从君以出【杜出时成子未为卿○羁居宜反见贤遍反从才用反下同】君不命而薨羁不敢见【杜言未受昭公之命托辞以距叔孙】叔孙使告之曰公衍公为实使羣臣不得事君【二子始谋逐季氏】若公子宋主社稷则羣臣之愿也【杜宋昭公弟定公】凡从君出而可以入者将唯子是聴子家氏未有后季孙愿与子从政此皆季孙之愿也使不敢以告【不敢叔孙成子名】对曰若立君则有卿士大夫与守龟在羁弗敢知若从君者则貌而出者入可也【貌出谓以义从公与季氏无实怨○守手又反】寇而出者行可也【杜与季氏为寇讐者自可去】若羁也则君知其出也【杜君昭公】而未知其入也羁将逃也丧及壊隤公子宋先入从公者皆自壊隤反【杜出奔○壊音懐又户怪反隤徒回反】六月癸亥公之丧至自干侯戊辰公即位【杜谙侯薨五日而殡殡则嗣子即位癸亥昭公丧至五日殡于宫定公乃即位】季孙使役如阚公氏将沟焉【杜阚鲁羣公墓所在也季孙恶昭公欲沟絶其兆域不使与先君同林公氏犹言公之墓宅】荣驾鹅曰生不能事死又离之以自旌也【杜驾鹅鲁大夫荣成伯也旌章也林以自章其逐君之恶○驾音加鹅五何反】纵子忍之后必或耻之【林后世子孙必耻其恶】乃止季孙问于荣驾鹅曰吾欲为君諡使子孙知之【杜为恶諡】对曰生弗能事死又恶之以自信也将焉用之乃止【林信明也以自明其不臣之迹○恶如字又乌路反焉十防反】秋七月癸巳葬昭公于墓道南【林虽不为沟犹别葬于先君墓道之外】孔子之为司寇也【林在定公十年后】沟而合诸墓【林自昭公墓外为沟使与先君墓合明臣无贬君之义】昭公出故季平子祷于公九月立宫【杜平子逐君惧而请祷于公昭公死于外自以为获福故立其宫】○周巩简公弃其子弟而好用逺人【杜简公周卿士逺人异族也为明年巩氏贼简公张本○好呼报反】
　　经【癸巳】二年春王正月○夏五月壬辰雉门及两观灾【无传雉门公宫之南门两观阙也天火曰灾○观古乱反下同】○秋楚人伐吴【杜囊瓦称人见诱以败军】○冬十月新作雉门及两观【无传】
　　传二年夏四月辛酉巩氏之羣子弟贼简公【传言弃亲用疎所以败也】○桐叛楚【林桐小国庐江舒县西南有桐乡】吴子使舒鸠氏诱楚人【社舒鸠楚属国】曰以师临我【教舒鸠诱楚使以师临吴】我伐桐为我使之无忌【吴伐桐也伪若畏楚师之临已而为伐其叛国以取媚者也欲使楚不忌吴所谓多方以误之○为于伪反下同】秋楚囊瓦伐吴师于豫章【从舒鸠言】吴人见舟于豫章【伪将为楚伐桐○见贤遍反】而潜师于巢【杜实欲以击楚】冬十月吴军楚师于豫章败之【林吴出不意攻楚师于豫章楚不忌吴故败】遂围巢克之获楚公子繁【杜繁守巢大夫】○邾庄公与夷射姑饮酒私出【林射姑邾大夫出辟酒○射音亦又音夜】阍乞肉焉夺之杖以敲之【杜夺阍杖以敲阍头也为明年邾子卒传○敲苦孝反又苦学反】
　　经【甲午】三年春王正月公如晋至河乃复【无传】○二月辛夘邾子穿卒【杜再同盟○庄公卒子隐公乞立】○夏四月○秋葬邾庄公【六月乃葬缓】○冬仲孙何忌及邾子盟于拔【拔地阙○抜皮入反】传三年春二月辛夘邾子在门台【门上有台】临廷阍以缾水沃廷邾子望见之怒阍曰夷射姑旋焉【杜旋小便】命执之【○见其不洁执射姑】弗得滋怒自投于牀废于鑪炭烂遂卒【废堕也】先塟以车五乗殉五人【杜欲藏中之洁故先内车及殉别为便房盖其遗命○先悉荐反又如字乗绳证反】庄公卞急而好洁故及是【卞躁疾也○好呼报反下同】○秋九月鲜虞人败晋师于平中【平中晋地】获晋观虎恃其勇也【林观虎恃勇故获为五年士鞅围鲜虞张本】○冬盟于郯【杜郯即拔也○郯音谈】修邾好也【杜公即位故修好】○蔡昭侯为两佩与两裘【佩佩玉也】以如楚献一佩一裘于昭王昭王服之以享蔡侯蔡侯亦服其一子常欲之弗与三年止之唐成公如楚有两肃爽马子常欲之【成公唐惠侯之后肃爽骏马名○肃如字人所六反爽音霜】弗与亦三年止之唐人或相与谋请代先从者许之饮先从者酒【林伪若受代而饮先从人以酒○从才用反饮于鸩反】醉之窃马而献之子常子常归唐侯自拘于司败【杜窃马者自拘】曰君以弄马之故隐君身【杜隐忧约也】弃国家羣臣请相夫人以偿马必如之【杜相助也夫人谓养马者林言请相助养马者养马以偿君必有骏马如肃爽者○相息亮反夫音扶】唐侯曰寡人之过也二三子无辱皆赏之蔡人闻之固请而献佩于子常【林不言裘承上文】子常朝见蔡侯之徒命有司曰蔡君之乆也官不共也【杜言楚所以礼遣蔡侯之物不共备故○共音恭】明日礼不毕【杜遣蔡侯之礼】将死【林将坐以死罪】蔡侯归及汉执玉而沈曰余所有济汉而南者有若大川【杜自誓言若复渡汉当受祸明如大川○沈音鸠】蔡侯如晋以其子元与其大夫之子为质焉而请伐楚【杜为明年防召陵张本○质音致】
　　经【乙未】四年春王二月癸巳陈侯吴卒【杜无传未同盟而赴以名癸巳正月七日书二月从赴林恵公卒子懐公栁立】○三月公防刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯杞伯小邾子齐国夏于召陵侵楚【杜于召陵先行防礼入楚竟故书侵林晋楚国交止此传曰刘文公合诸侯至平丘而止则是役刘子为之也刘文定内难复辟于周而楚纳子朝于是合十有六国之师伐楚虽五伯未有盛于此者也以周之不竞而能合诸侯盛于五伯俄而刘子卒君子盖深悲之也】○夏四月庚辰蔡公孙姓帅师灭沈以沈子嘉归杀之【○姓音生又作生】○五月公及诸侯盟于臯鼬【杜召陵防刘子诸侯摠言之也繁昌县东南有城臯亭复称公者防盟异处故林有晋侯在何以书公及诸侯盟非晋主盟也公防诸侯盟于薄公防诸侯盟于宋皆后至之文也非后至也而曰公及诸侯盟则以鲁主之也是故书及刘卷卒诸侯无防同于是有特相盟者矣○鼬由又反】杞伯成卒于防【无传】○六月葬陈惠公【无传】○许迁于容城【无传】○秋七月公至自防【无传】○刘卷卒【杜无传即刘蚠也刘子奉命出盟召陵死则天王为告同盟故不具爵林王卿士不卒有关于天下之故则卒之于襄王之难有王子虎焉于敬王之难有刘卷焉君子曰王室其庶几乎而无救于周室故特卒之也司马迁盖知此者也于诸国世家多卒孔子知此者也○卷音权又眷勉反】○葬杞悼公【无传】○楚人围蔡【不服故也】○晋士鞅卫孔圉帅师伐鲜虞【杜无传孔圉孔羁孙士鞅即范鞅】○葬刘文公【无传】○冬十有一月庚午蔡侯以吴子及楚人战于柏举楚师败绩【杜师能左右之曰以皆陈曰战大崩曰败绩吴为蔡讨楚从蔡计谋故书蔡侯以吴子言能左右之也囊瓦称人贪以致败不能死难罪贱之柏举楚地昭三十一年传曰六年十二月庚辰吴其入郢今以十一月者并数闰林于是晋辞蔡侯天下诸侯无与忧蔡者而愬之吴吴子兴师以伐楚是则夷狄忧中国也是故吴始称子书战书伐书败绩皆进吴而楚囊瓦败称人】楚囊瓦出奔郑【杜书名恶之】庚辰吴入郢【杜弗地曰入吴不称子史略文林郢楚都也入国不言邑入楚也而曰入郢非得国之辞也前曰吴子今曰吴复从其旧号也防黄池书吴而已】
　　传四年春正月刘文公合诸侯于召陵谋伐楚也【杜文公王官伯也晋人假王命以讨楚之乆留蔡侯故曰文公合诸侯】晋荀寅求货于蔡侯【林荀寅荀吴之子】弗得言于范献子曰国家方危诸侯方贰将以袭敌不亦难乎水潦方降疾疟方起【林春雨正时故多水潦寒燠不常故多疾疫】中山不服【杜中山鲜虞】弃盟取怨无损于楚【杜晋楚同盟伐之为取怨】而失中山不如辞蔡侯吾自方城以来楚未可以得志【晋败楚侵方城在襄十六年】祗取勤焉【林适以自取勤劳之辱○祗音支】乃辞蔡侯晋人假羽旄于郑郑人与之【杜析羽为旌王者游车之所建郑私有之因谓之羽旄借观之】明日或斾以防【杜或贱者也继旐曰斾令贱人施其斾执以从防示卑郑】晋于是乎失诸侯【传言晋无礼所以遂弱】将防卫子行敬子言于灵公【子行敬子卫大夫】曰防同难【○难得宜】啧有烦言莫之治也【林啧至也至有忿争之烦言恐莫之能治○啧仕责反一音责】其使祝佗从【杜祝佗大祝子鱼○佗徒河反从才用反下同】公曰善乃使子鱼子鱼辞曰臣展四体以率旧职犹惧不给而烦刑书若又共二徼大罪也【林言臣展布四肢之力以率循大祝之旧职犹恐不能供给得罪以烦渎于刑书若又使供二职是自要求其大罪也○共音恭下同】且夫祝社稷之常也【杜贱臣也○夫音扶】社稷不动祝不出竟官之制也【社稷动谓国迁○竟音境下同】君以军行祓社衅鼓【杜师出先有事祓祷于社谓之宜社于是杀牲以血涂鼓鼙为衅鼔○祓音弗徐音废】祝奉以从【杜奉社主也○从如字又才用反】于是乎出竟若嘉好之事【杜谓朝防○好呼报反】君行师从卿行旅从【林二千五百人为师五百人为旅】臣无事焉【杜言臣无与于从行之制】公曰行也及臯鼬【将盟】将长蔡于卫【欲令蔡先卫歃○长丁丈反】卫侯使祝佗私于苌曰闻诸道路不知信否若闻蔡将先卫信乎苌曰信蔡叔康叔之兄也【杜蔡叔周公兄康叔周公弟】先卫不亦可乎子鱼曰以先王观之则尚德也昔武王克商成王定之选建明德以藩屏周故周公相王室以尹天下【杜尹正也○相息亮反】于周为睦【杜睦亲厚也以盛德见亲厚】分鲁公以大路大旂【鲁公伯禽也此大路金路锡同姓诸侯车也交龙为旂周礼同姓以封分扶问反下并同】夏后氏之璜【璜美玉名○璜音黄】封父之繁弱【封父古诸侯也繁弱大弓名○父音甫下同繁扶元反】殷氏六族【林殷之遗民凡六族】条氏徐氏萧氏索氏长勺氏尾勺氏使帅其宗氏辑其分族将其类丑【杜丑众也林使帅领其同宗之亲辑睦其分族之属将帅其同类之众○索素各反下同勺市灼反下同辑音集又七吉反】以法则周公用即命于周【杜即就也使六族就周受周公之法制】是使之职事于鲁【共鲁公之职事】以昭周公之明德【杜昭显也】分之土田陪敦【杜陪増也敦厚也分封鲁为大国土田増厚凡七百里○陪步回反】祝宗卜史【大祝宗人大卜大史凡四官】备物典防【典策春秋之制】官司彛器【杜官司百官也彛器常用器】因商奄之民【商奄国名也与四国流言或迸散在鲁皆令即属鲁懐柔之】命以伯禽【伯禽周公世子时周公唯遣伯禽之国故皆以付伯禽】而封于少皥之虚【少皥虚曲阜也在鲁城内○少诗照反虚起居反下皆同】分康叔【康叔卫之祖】以大路少帛綪茷旃旌【少帛杂帛也綪茷大赤取染草名也通帛为旃析羽为旌○綪七见反茷步贝反又音吠】大吕【钟名】殷民七族【林殷之遗民凡七族】陶氏施氏繁氏锜氏樊氏饥氏终葵氏封畛土略自武父以南及圃田之北竟【畛涂所径也略界也武父卫北界圃田郑薮名○繁步何反锜鱼绮反畛之忍反一音真】取于有阎之土以共王职【杜有阎卫所受朝宿邑盖近京畿林取其土地之入以供王室之职贡也】取于相土之东都以防王之东搜【杜为汤沐邑王东巡守以助祭泰山○相息亮反】季授土【杜季周公弟司空○乃甘反】陶叔授民【杜陶叔司徒】命以康诰而封于殷虚【杜康诰周书殷虚朝歌也林成王封康叔周公惧其幼弱作康诰以命之】皆啓以商政疆以周索【杜皆鲁卫也啓开也居殷故地因其风俗开用其政疆理土地以周法索法也○疆居良反下同】分唐叔【唐叔晋之祖】以大路密须之鼓【林密须国名昔周文王伐密须获其大鼓】阙巩【甲名】姑洗【钟名○洗息典反】懐姓九宗职官五正【杜懐姓唐之余民九宗一姓为九族职官五正五官之长林杜云五官之长则谓五官之长子孙耳典礼云天子之五官曰司徒司马司空司土司寇郑云此殷时制也然则殷时五官居在唐地世为贵族以赐唐叔使主领之所以荣宠唐叔也或以为懐姓之内立五正使分主九宗未知谁是】命以唐诰而封于殷虚【杜唐诰诰命篇名也夏虚大夏今大原晋阳也】啓以夏政【亦因夏风俗开用其政】疆以戎索【杜大原近戎而寒不与中国同故自以戎法】三者皆叔也【林周公康叔成王叔父唐叔康王叔父故曰皆叔】而有令德故昭之以分物不然文武成康之伯犹多而不获是分也唯不尚年也管蔡啓商惎间王室【杜惎毒也周公摄政管叔蔡叔开道纣子禄父以毒乱王室○惎音忌间间厠之间】王于是乎杀管叔而蔡蔡叔【杜周公称王命以讨二叔蔡放也○蔡蔡叔上素达反下如字】以车七乗徒七十人【林尚书四蔡叔于郭邻以车七乗杜与蔡叔车徒而放之○乗绳证反】其子蔡仲改行帅德周公举之以为已卿士【为周公臣○行卜孟反】见诸王而命之以蔡【杜命为蔡侯○见贤遍反】其命书云【林尚书蔡仲之命】王曰胡【胡蔡仲名】无若尔考之违王命也【林生曰父死曰考】若之何其使蔡先卫也【林言康叔之明德如此蔡仲之惎间如彼何可使蔡先卫】武王之母弟八人周公为大宰康叔为司寇聃季为司空五叔无官岂尚年哉【五叔管叔鲜蔡叔度成叔武霍叔处毛叔聃也】曹文之昭也【文王子与周公异母○昭上饶反説文作绍】晋武之穆也【武王子】曹为伯甸非尚年也【林曹伯以伯爵居甸服言小于晋文昭国反小武穆国反大故知非尚年也】今将尚之【林今将以蔡叔为兄而先康叔】是反先王也晋文公为践土之盟卫成公不在【林僖二十八年卫成公时奔楚不在于防】夷叔【林即卫叔武】其母弟也犹先蔡【践土召陵二防经书蔡在卫上霸主以国大小之序也子鱼所言盟歃之次】其载书云王若曰【林时王子虎盟诸侯故称王命】晋重【文公○重直龙反】鲁申【僖公】卫武【叔武】蔡甲午【庄侯】郑捷【文公】齐潘【昭公】宋王臣【成公○王或作壬如林反】莒期【杜兹防公也齐序郑下周之宗盟异姓为后】藏在周府可覆视也吾子欲复文武之略【林略道也吾子谓苌○覆芳服反】而不正其德将如之何苌説告刘子与范献子谋之乃长卫侯于盟反自召陵郑子大叔未至而卒晋赵简子为之临甚哀曰黄父之防【在昭二十五年○説音悦为于伪反下同临力鸩反父音甫】夫子语我九言【杜夫子谓子大叔○语鱼据反】曰无始乱【林无为祸首】无怙富无恃宠【林富而好礼宠而不骄】无违同无敖礼【林以欲从人执礼无失○敖五报反】无骄能【杜以能骄人】无复怒【林复重也不重人之怒】无谋非德无犯非义【林不德之事非所谋也不义之事非所为也传言简子能用善言所以遂兴】○沈人不防于召陵晋人使蔡伐之夏蔡灭沈秋楚为沈故围蔡伍员为吴行人以谋楚楚之杀却宛也【在昭二十七年○员音云】伯氏之族出【杜却宛党】伯州犂之孙嚭为吴大宰以谋楚楚自昭王即位【林在鲁昭公二十六年○犂力兮反嚭普鄙反】无嵗不有吴师【林自阖庐立始为三军以肄楚】蔡侯因之以其子干与其大夫之子为质于吴冬蔡侯吴子唐侯伐楚【唐侯不书兵属于吴蔡○干其连反质音致】舍舟于淮汭【杜吴乗舟从淮来过蔡而舍之○舍音赦置也又音舍弃也】自豫章与楚夹汉【林豫章汉东江北地名吴自此与楚人夹汉水而军】左司马戍谓子常曰子防汉而与之上下【杜防缘也缘汉上下遮使勿渡】我悉方城外以毁其舟【杜以方城外人毁吴所舍舟】还塞大隧直辕防阨【三者汉东之隘道○防亡丁反或作寘之鼔反阨于懈反】子济汉而伐之我自后击之必大败之既谋而行武城黑谓子常【黑楚武城大夫】曰吴用木也我用革也不可乆也【林吴用木为兵椎钝我用革为兵犀利不必乆与相持】不如速战史皇谓子常楚人恶子而好司马【杜史皇楚大夫司马沈尹戍○恶乌路反好呼报反】若司马毁吴舟于淮塞城口而入【杜城口三隘道之总名】是独克吴也子必速战不然不免乃济汉而陈自小别至于大别【禹贡汉水至大别南入江然则此二别在江夏界○陈直觐反下同】三战子常知不可欲奔【知吴不可胜】史皇曰安求其事难而逃之将何所入【林楚国安宁则求知其政事有难则逃避以求免将入何国以安其身○难乃旦反】子必死之初罪必尽説【言致死以克吴可以免贪贿致寇之罪】十一月庚午二师陈于柏举【杜经所以书战二师吴楚师】阖庐之弟夫槩王晨请于阖庐曰楚瓦不仁【杜瓦子常名】其臣莫有死志【林君之视臣如犬马则臣视君如国人故无死战之志】先伐之其卒必奔而后大师继之必克弗许夫槩王曰所谓臣义而行不待命者其此之谓也今日我死楚可入也【林言古书所谓人臣之道见义则为有不待君命者今日之事正合此语若我致死必可乗胜以入楚国】以其属五千先击子常之卒子常之卒奔楚师乱吴师大败之子常奔郑史皇以其乗广死【杜以战死○乗绳证反广古旷反】吴从楚师及清发【清发水名】将击之夫槩王曰困兽犹鬭况人手若知不免而致死必败我若使先济者知免后者慕之蔑有鬭心矣半济而后可击也从之又败之楚人为食吴人及之奔食而从之败诸雍澨五战及郢【林楚师将为食吴人追而及之楚师奔走不暇食故吴人食其食而又从之杜奔食食者走不陈故不在战数○澨市制反】己夘楚子取其妹季芊畀我以出【林世族谱季芊畀我皆平王女也服云畀我季芊之字未知孰是○芊面尔反楚姓】涉雎【杜睢水出新城昌魏县东南至枝江县入江是楚王西走○睢七余反下同】鍼尹固与王同舟王使执燧象以奔吴师【杜烧火燧系象尾使赴吴师惊却之○鍼之林反】庚辰吴入郢以班处宫【以尊卑班次处楚王宫室】子山处令尹之宫【子山吴王子】夫槩王欲攻之【林夫槩王子山叔父怒其轧已欲攻之】惧而去之夫槩王入之【杜入令尹宫也言吴无礼所以不能遂克】左司马戍及息而还【杜息汝南新息也闻楚败故还】败吴师于雍澨伤【杜司马先败吴师而身被创】初司马臣阖庐故耻为禽焉【杜司马尝在吴为阖庐臣是以今耻于见禽】谓其臣曰谁能免吾首吴句卑曰臣贱可乎【林言我若战死谁能取我首以免句卑吴人为司马臣言我贱人也可用乎○句古侯反】司马曰我实失子可哉【杜失不知子贤】三战皆伤曰吾不可用也已句卑布裳刭而裹之【司马已死刭取其首○颈古顶反】藏其身而以其首免【杜传言司马之忠壮】楚子涉睢济江入于云中【入云梦泽中所谓江南之梦○梦如字又音蒙】王寝盗攻之以戈撃王王孙由于以背受之中肩王奔郧钟建负季芊以从【钟建楚大夫○巾丁仲反郧音云从才用反下同又如字】由于徐苏而从【杜以背受戈故当时闷絶】郧公辛之弟懐将弑王曰平王杀吾父我杀其子不亦可乎【辛蔓成然之子鬬辛也昭十四年楚平王杀成然】辛曰君讨臣谁敢讐之君命天也若死天命将谁讐诗曰柔亦不茹刚亦不吐不侮矜寡不畏彊御唯仁者能之【杜诗大雅言仲山甫不辟强陵弱○茹音汝矜古顽反】违彊陵弱非勇也乗人之约非仁也灭宗废祀非孝也【弑君罪应灭宗】动无令名非知也必犯是余将杀女鬭辛与其弟巢以王奔随吴人从之谓随人曰周之子孙在汉川者楚实尽之天诱其衷致罚于楚而君又窜之【窜匿也○知音智女音汝】周室何罪君若顾报周室施及寡人以奬天衷【奬成也○施以防反】君之惠也汉阳之田君实有之楚子在公宫之北【杜随公宫也】吴人在其南子期似王【子期昭王兄公子结也】逃王而已为王曰以我与之王必免随人卜与之不吉乃辞吴曰以随之辟小而密迩于楚楚实存之世有盟誓至于今未改若难而弃之何以事君执事之患不唯一人【杜一人楚王○辟匹亦反难乃旦反】若鸠楚竟敢不聴命吴人乃退【鸠安集也○竟音境】鑪金初宦于子期氏实与随人要言【要言无以楚王与吴并欲脱子期○鑪本又作鑢】王使见【王喜其意欲引见之以比王臣且欲使盟随人○见贤遍反】辞曰不敢以约为利【此约谓要言也此一时之事非为德举故辞不敢见亦不肯为盟主○约如字又于妙反】王割子期之心以与随人盟【杜当心前割取血以盟示其至心】初伍员与申包胥友【包胥楚大夫】其亡也【杜伍员出奔吴在昭二十年】谓申包胥曰我必复楚国【复报也】申包胥曰勉之子能复之我必能兴之及昭王在随申包胥如秦乞师曰吴为封豕长蛇以荐食上国【杜荐数也言吴贪害如蛇豕○荐在荐反】虐始于楚寡君失守社稷越在草莽使下臣告急曰夷德无厌若邻于君疆埸之患也【林吴有楚则与春邻○厌于盐反疆居良反埸音亦】逮吴之未定君其取分焉【杜与吴共分楚地○分抉问反】若楚之遂亡君之土也若以君灵抚之世以事君【杜抚存恤也】秦伯使辞焉曰寡人闻命矣子姑就馆将图而告对曰寡君越在草莽未获所伏【伏犹处也】下臣何敢即安立依于庭墙而哭日夜不絶声勺饮不入口七日秦哀公为之赋无衣【杜诗秦风取其王于兴师修我戈矛与子同仇与子偕作与子偕行○勺市灼反又音灼为于伪反】九顿首而坐【杜无衣三章章三顿首】秦师乃出【为明年包胥以秦师至张本】

　　左传杜林合注卷四十四
　　钦定四库全书
　　左传杜林合注卷四十五　明　王道焜
　　赵如源　同编
　　定公二
　　经【丙申】五年春王三月辛亥朔日有食之【无传】○夏归粟于蔡【蔡为楚所围饥之故鲁归之粟】○于越入吴【林于发声也向曰越人今曰于越复从其旧号也越未有闻也昭定之春秋吴楚争而后越入中国昭五年防于琐也越常夀过始见于经而亟称人后三十年而入吴不复称人矣晋楚之初春秋未以敌言之战于邲也则楚称子矣吴楚之初春秋未以敌言之战于柏举也则吴称子矣至于吴越终春秋不以敌言之也是故越入吴书吴入越不书】○六月丙申季孙意如卒○秋七月壬子叔孙不敢卒【无传】○冬晋士鞅帅师围鲜虞
　　传五年春王人杀子朝于楚【因楚乱也终闵马父之言】○夏归粟干蔡以周亟矜无资【林亟急也以周济蔡人之亟难矜哀蔡人之无资粮○亟纪力反】越入吴吴在楚也【林乗吴之在楚而入其国也】○六月季平子行东野【东野季氏邑○行下孟反下同】还未至丙申卒于房阳货将以璵璠敛【杜璵璠美玉君所佩○璵音余璠音烦又方烦反敛力验反】仲梁懐弗与【懐亦季氏家臣】曰改步改玉【杜昭公之出季县行君事佩璵璠祭宗庙今定公立复臣位改君步则亦当去璵璠】阳货欲逐之告公山不狃不狃曰彼为君也子何怨焉【杜不狃季氏臣费宰子泄也为君不欲使僣林君谓意如○狃女九反为于伪反】既葬桓子行东野【杜桓子意如子季孙斯】及费子泄为费宰逆劳于郊桓子敬之劳仲梁懐仲梁懐弗敬【杜懐时从桓子行轻慢子泄○劳力报反下同】子泄怒谓阳货子行之乎【杜行逐懐也为下阳货囚桓子起】○申包胥以秦师至秦子蒲子虎帅车五百乗以救楚【五百乗三万七千五百人○乗绳证反】子蒲曰吾未知吴道【林道犹法术也言我未知制吴之法术】使楚人先与吴人战而自稷防之大败夫槩王于沂【杜稷沂皆楚地】吴人获防射于柏举【防射楚大夫○射食亦反又食夜反】其子帅奔徒【杜奔徒楚散卒】以从子西败吴师于军祥【楚地】秋七月子期子蒲灭唐【杜从吴伐楚故】九月夫槩王归自立也以与王战而败【自立为吴王号夫槩】奔楚为堂谿氏【传终言之】吴师败楚师于雍澨秦师又败吴师吴师居麇【麇地名○麇九伦反下同】子期将焚之【林楚子期将以火攻吴师】子西曰父兄亲暴骨焉不能收又焚之不可【杜前年楚人与吴战多死麇中言不可并焚○暴步卜反】子期曰国亡矣死者若有知也可以歆旧祀【杜言焚吴复楚则祭祀不废】岂惮焚之焚之而又战吴师败又战于公壻之谿【楚地名】吴师大败吴子乃归囚闉舆罢闉舆罢请先遂逃归【杜舆罢楚大夫请先至吴而逃归言吴唯得楚一大夫复失之所以不克○闉音因罢音皮】叶公诸梁之弟后臧从其母于吴不待而归【诸梁司马沈尹戌之子叶公子高也吴入楚获后臧之母楚定臧弃母而归○叶舒涉反从如字又才用反】叶公终不正视【杜不义之】○乙亥阳货囚季桓子及公父文伯【文伯季桓子从父昆弟也阳货欲为乱恐二子不从故囚之○父音甫】而逐仲梁懐【林以其不顺已故】冬十月丁亥杀公何藐【藐季氏族】己丑盟桓子于稷门之内【鲁南城门】庚寅大诅【林诅谓违盟者当受罚○诅庄虑反】逐公父歜及秦遄皆奔齐【杜歜即文伯也秦遄平子姑壻也传言季氏之乱○歜昌欲反】○楚子入于郢【吴师已归】初鬭辛闻吴人之争宫也曰吾闻之不让则不和不和不可以逺征吴争于楚必有乱有乱则必归焉能定楚【林吴始入楚已有所争争而不已其势必乱祸乱既起其势必归安能定楚之地○焉于防反】王之奔随也将渉于成自【江夏竟陵县有白水出聊屈山西南入汉○白其乆反】蓝尹亹涉其帑【林亹楚大夫先在白水涉其妻子○亹亡匪反帑音奴】不与王舟及宁王欲杀之【杜宁安定也】子西曰子常唯思旧怨以败君何效焉王曰善使复其所吾以志前恶【林恶过也我用此以识前日之过】王赏鬭辛王孙由于王孙圉钟建鬭巢申包胥王孙贾宋木鬭懐【九子皆从王有大功者】子西曰请舍懐也【杜以初谋弑王也○舍音舍又音赦】王曰大德灭小怨道也【杜终从其兄免王大难是大德】申包胥曰吾为君也非为身也君既定矣又何求且吾尤子旗其又为诸【林言我乞师于秦王欲为君救难非以为身求赏今君既已安定在我又复何求且我常以子旗为过其可又为子旗所为以自速祸杜子旗蔓成然也以有德于平王求欲无厌平王杀之在昭十四年○为君为身于伪反】遂逃赏王将嫁季芊季芊辞曰所以为女子逺丈夫也钟建负我矣【林前年楚大夫钟建负季芊以从奔郧○逺于万反】以妻钟建以为乐尹【杜司乐大夫○妻七计反】王之在随也子西为王舆服以保路国于脾泄【杜脾泄楚邑也失王恐国人溃散故伪为王车服立国脾泄以保安道路人】闻王所在而后从王王使由于城麇【杜于麇筑城】复命子西问髙厚焉弗知子西曰不能如辞【杜言自知不能当辞勿行】城不知髙厚小大何知【林筑城尚不知其髙厚小大之数当复与知何事】对曰固辞不能子使余也人各有能有不能王遇盗于云中余受其戈其所犹在【杜其被伤处犹在】袒而视之背曰此余所能也脾泄之事余亦弗能也【传言昭王所以复国有贤臣也○袒音但】○晋士鞅围鲜虞报观虎之役也【三年鲜虞获晋观虎】
　　经【丁酉】六年春王正月癸亥郑游速帅师灭许以许男斯归【杜游速大叔子林斯执元公成立】○二月公侵郑【林自宣之季年凡伐不言公鲁无君将者八十年矣至是书侵郑则以公出不狃侯犯阳虎之専也故曰政逮于大夫四世矣故夫三桓之子孙微矣】公至自侵郑【无传】○夏季孙斯仲孙何忌如晋○秋晋人执宋行人乐祁犂【称行人言非其罪】○冬城中城【无传公为晋侵郑故惧而城之】○季孙斯仲孙忌帅师围郓【杜无传何忌不言何阙文郓贰于齐故围之○郓音运】
　　传六年春郑灭许因楚败也【林因楚败故灭其与国】○二月公侵郑取匡为晋讨郑之伐胥靡也【杜胥靡周地也周儋翩因郑人以作乱郑为之伐胥靡故晋使鲁讨之匡郑地取匡不书归之晋○为于伪反】往不假道于卫及还阳虎使季孟自南门入出自东门【阳货将逐三桓欲使得罪于邻国】舍于豚泽卫侯怒使弥子瑕追之【弥子瑕卫嬖大夫】公叔文子老矣【杜文子公叔发】辇而如公曰尤人而效之非礼也【林尤责也责人之过而仿效其所为知礼者宜不为此】昭公之难君将以文之舒鼎【卫文公之鼎○难乃旦反】成之昭兆【杜寳】定之鞶鉴【杜鞶带而以镜为饰也今西方羌胡犹然古之遗服○鞶步丹反】苟可以纳之择用一焉公子与二三臣之子诸侯苟忧之【林诸侯苟有忧恤鲁侯者】将以为之质【林为质求纳鲁昭公○质音致】此羣臣之所闻也今将以小忿蒙旧德【蒙覆也】无乃不可乎大姒之子【大姒文王妃○大音泰】唯周公康叔为相睦也而效小人以弃之不亦诬乎天将多阳货之罪以毙之【林阳虎本有罪天意又欲甚其罪而后毙踣之言此不假道皆阳货所为】君姑待之若何乃止【杜止不伐鲁师】○夏季桓子如晋献郑俘也【献此春取匡之俘】阳货强使孟懿子往报夫人之币【虎欲困辱三桓并求媚于晋故强使正卿报晋夫人之聘○强其丈反】晋人兼享之【杜贱鲁故不复两设礼明经所以不备书】孟孙立于房外【杜孟孙即孟懿子立于更衣房之外】谓范献子曰阳货若不能居鲁而息肩于晋所不以为中军司马者有如先君【林息肩犹任重者止息其兼担之劳此言阳货不能任重于鲁而求息肩于晋若为阳货请晋必处之以中军司马之官杜称先君以徴其言若欲使晋必厚待之】献子曰寡君有官将使其人【杜择得其人】鞅何知焉献子谓简子曰鲁人患阳货矣孟孙知其衅以为必适晋故强为之请以取入焉【杜欲令晋人闻虎当逃走故强设请托之辞因此言以入晋令晋素知之○为之于伪反】○四月己丑吴大子终累败楚舟师【杜终累阖庐子夫差兄舟师水战○累力追反又力轨反】获潘子臣小惟子【二于楚舟师之帅○惟位悲反本又作帷亦如字】及大夫七人楚国大惕惧亡子期又以陵师败于繁【杜陵师陆军林以上文有舟师故以陵师别之】令尹子西喜曰乃今可为矣【言知惧而后可治】于是乎迁郢于鄀【林改鄀为郢故曰迁郢于鄀○鄀音若】而改纪其政【林改其政而新之纪其政而理之】以定楚国【传言楚頼子西以安】○周儋翩率王子朝之徒因郑人将以作乱于周【枉儋翩子朝余党】郑于是乎伐冯滑胥靡负黍狐人阙外【杜郑伐周六邑在鲁伐郑取匡前于此见者为戍周起也阳城县西南有负黍亭○见贤遍反下同】六月晋阎没戍周且城胥靡【杜为下天王出君姑莸起】○秋八月宋乐祁言于景公曰诸侯唯我事晋今使不往晋其憾矣乐祁告其宰陈寅【杜以与公言告之○使所吏反】陈寅曰必使子往他日公谓乐祁曰唯寡人説子之言子必往陈寅曰子立而后行【寅知晋政多门往必有难故使乐祁立后而行○説音悦】吾室亦不亡【林已为先人立后故虽身死不亡其家】唯君亦以我为知难而行也【林亦使宋君知乐祁此行为不易】见溷而行【杜溷乐祁子也见子君立以为后○溷侯温反又侯困反】赵简子逆而饮之酒于緜上献杨楯六十于简子【林楯干楯也以杨木为之○饮于鸩反楯食允反又音允】陈寅曰昔吾主范氏今子主赵氏又有纳焉以杨楯贾祸弗可为也已【林纳犹献也寅知范氏必怨将得祸○贾音古】然子死晋国子孙必得志于宋【杜以其为国死】范献子言于晋侯曰以君命越疆而使未致丧而私饮酒不敬二君不可不讨也乃执乐祁【杜献子怒祁比赵氏经所以称行人○使所吏反下同】○阳虎又盟公及三桓于周社盟国人于亳社诅于五父之衢【传言三桓微陪臣専政为八年阳虎作乱起○诅侧虑反父音甫】○冬十二月天王处于姑莸【杜姑莸周地】辟儋翩之乱也【杜为明年单刘逆王起】
　　经【戊戌】七年春王正月○夏四月○秋齐侯郑伯盟于咸【杜卫地林此特相盟也特相盟自齐桓以来未之有也于是再见诸侯无主盟矣是故书石门以志诸侯之合书咸以志诸侯之散此春秋之终始也】○齐人执卫行人北宫结以侵卫【称行人非使人之罪】齐侯卫侯盟于沙【杜结叛晋也阳平元城县东南有沙亭】○大雩【无传过也】○齐国夏帅师伐我西鄙【夏国佐孙】○九月大雩【无传过也】○冬十月
　　传七年春二月周儋翩入于仪栗以叛【仪栗周邑】○齐人归郓阳关阳虎居之以为政【杜郓阳关皆鲁邑中贰于齐齐今归之不书虎専之】○夏四月单武公【穆公子】刘桓公【文公子】败尹氏于穷谷【杜尹氏复党儋翩共为乱也】○秋齐侯郑伯盟于咸征防于卫【杜征召也】卫侯欲叛晋【杜属齐郑也】诸大夫不可使北宫结如齐而私于齐侯曰执结以侵我【欲以齐师惧诸大夫】齐侯从之乃盟于琐【琐即沙也为明年涉佗捘卫侯手起】○齐国夏伐我【杜齐叛晋故】阳虎御季桓子公敛处父御孟懿子【杜处父孟氏家臣成宰公敛阳○敛力检反又音亷】将宵军齐师【林将乗夜以攻齐师】齐师闻之堕伏而待之【杜堕毁其军以诱敌而设伏兵将夹击之○堕许规反】处父曰处不图祸而必死【林言阳虎汝不图度祸难以攻齐师汝必当死而女也】苫夷曰虎陷二子于难【杜苫夷季氏家臣二子季孟○苫始占反难乃旦反】不待有司余必杀女【不待鲁之有司讨治汝罪余必先自杀汝○女音汝】虎惧乃还不败【传言陪臣强能自相制季孟不敢有心】○冬十一月戊午单子刘子逆王于庆氏【杜庆氏守姑莸大夫天王前年出居于此故单刘逆王以归】晋籍秦送王己巳王入于王城【杜己巳十二月五日有日无月】馆于公族党氏【杜党氏周大夫○党音掌】而后朝于庄宫【杜庄王庙也】
　　经【己亥】八年春王正月公侵齐【报前年伐我西鄙】公至自侵齐【无传】○二月公侵齐【杜未得志故林见鲁之后于弃晋也】三月公至自侵齐【无传】○曹伯露卒【杜无传四年盟臯鼬林靖公卒子伯阳立】○夏齐国夏帅师伐我西鄙○公防晋师于瓦【杜瓦卫地将来救鲁公逆防之东郡燕县东北有瓦亭林不曰防士鞅而曰防晋师重师也鞌之战公防晋师于上陨不书讳之也四卿并将而以禽郑自师逆公三家之张成于此矣故讳之也于是齐师伐我晋士鞅赵鞅荀寅救我公防晋师于瓦勿讳可也】公至自瓦【无传】○秋七月戊辰陈侯栁卒【杜无传四年盟臯鼬林懐公卒子闵公越立】○晋士鞅帅师侵郑遂侵卫【杜两事故曰遂林此其言遂何晋始伐与国也于襄之二十三年齐始叛晋取朝歌去年郑始叛晋盟齐于咸卫始叛晋盟齐于沙于是侵郑卫又明年及齐平虽鲁亦叛晋矣故悉书之也】○葬曹靖公【无传】○九月葬陈懐公【无传三月而葬速】○季孙斯仲孙何忌帅师侵卫○冬卫侯郑伯盟于曲濮【杜无传结叛晋曲濮卫地○濮音卜】○从祀先公【杜从顺也先公闵公僖公也将正二公之位次所顺非一亲尽故通言先公林阳虎欲去三桓而为此也】○盗窃寳玉大弓【杜盗谓阳虎也家臣贱名氏不见故曰盗寳玉夏后氏之璜大弓封父之繁弱林书曰盗窃寳玉大弓鲁无人之辞也是故陪臣叛皆不书书阳虎为盗是治陪臣也君子之作春秋治至于陪臣斯极矣】
　　传八年春王正月公侵齐门于阳州【杜攻其门】士皆坐列【言无鬭志】曰顔高之弓六钧【顔髙鲁人三十斤为钧六钧百八十斤古称重故以为异强】皆取而传观之阳州人出顔髙夺人弱弓籍丘子鉏击之与一人俱毙【杜子鉏齐人毙仆也○传直专反】偃且射子鉏【林顔髙虽为子鉏所击偃仆在地犹射子鉏○射食亦反下同】中颊殪【杜子鉏死林见顔髙有力善射○中丁仲反下同】顔息射人中睂【顔息鲁人】退曰我无勇吾志其目也【林言志射其目乃误中眉益谦以自矜】师退冉猛伪伤足而告【杜猛鲁人欲先归】其兄防乃呼曰猛也殿【杜防见师退而猛不在列乃大呼诈言猛在后为殿传言鲁无军政○殿丁电反】○二月己丑单子伐谷城刘子伐仪栗【杜讨儋翩之党谷城在河南县西○单音善】辛夘单子伐简城刘子伐孟【林亦讨儋翩之党】以定王室【传终王室之乱】○赵鞅言于晋侯曰诸侯唯宋事晋好逆其使犹惧不至今又执之是絶诸侯也将归乐祁士鞅曰【林即范献子○好呼报反使所吏反】三年止之无故而归之宋必叛晋【林执祁在六年故曰三年止之宋不求晋是无故而归之】献子私谓子梁【杜献子范鞅子梁乐祁】曰寡君惧不得事宋君是以止子子姑使溷代子【杜溷乐祁子○溷侯温反又侯困反】子梁以告陈寅陈寅曰宋将叛晋是弃溷也不如待之【林言宋怨晋势将背叛如宋必叛而以溷自代是弃之也不如且自留晋以待其定勿以子自代】乐祁归卒于大行【杜大行晋东南山○大音泰行户郎反一音衡】士鞅曰宋必叛不如止其尸以求成焉乃止诸州【州晋地为明年宋公使乐大心如晋张本】○公侵齐攻廪丘之郛【杜郛郭也】主人焚冲【杜冲战车林此盖齐人焚鲁攻廪郛者之战车○冲昌容反説文作防云陷阵车也】或濡马褐以救之【杜马褐马衣】遂毁之【杜毁郛】主人出【林廪丘入出战】师奔【杜攻郛人少故遣后师走往助之】阳虎伪不见冉猛者曰猛在此必败【杜阳州之役猛先归言若在此必复败】猛逐之顾而无继伪颠【林冉猛闻言怒逐廪丘人反顾莫有继其后者复伪颠仆而止】虎曰尽客气也【杜言皆客气非勇】苫越生子将待事而名之【杜苫越苫夷○苫式占反】阳州之役获焉【林苫夷获俘焉】名之曰阳州【欲自比侨如】○夏齐国夏高张伐我西鄙【杜报上二侵】晋士鞅赵鞅荀寅救我【杜救不书齐师已去未入竟】公防晋师于瓦范献子执羔赵简子中行文子皆执雁鲁于是始尚羔【杜献子士鞅也简子赵鞅也中行文子荀寅也礼卿执羔大夫执雁鲁则同之今始知执羔之尊也卿不书礼不敌公史略之○行户郎反】○晋师将盟卫侯于剸泽【杜自瓦还就卫地盟○剸音専又市转反】赵简子曰羣臣谁敢盟卫君者【前年卫叛晋属齐简子意欲摧辱之】涉佗成何曰我能盟之【二子晋大夫○佗徒何反】卫人请执牛耳【盟礼尊者涖牛耳主次盟者卫侯与晋大夫盟自以当涖牛耳故请】成何曰卫吾温原也焉得视诸侯【杜言卫小可比晋县不得从诸侯礼○焉于防反】将歃涉佗捘卫侯之手及捥【杜捘挤也血至捥○歃所治反捘子对反捥乌唤反】卫侯怒王孙贾趋进【杜贾卫大夫】曰盟以信礼也【信犹明也】有如卫君其敢不唯礼是事而受此盟也【言晋无礼不欲受其盟】卫侯欲叛晋而患诸大夫王孙贾使次于郊大夫问故【杜问不入故】公以晋诟语之【杜诟耻也○诟呼豆反语鱼据反】且曰寡人辱社稷其改卜嗣寡人从焉【杜使改卜他公子以嗣先君我从大夫所立】大夫曰是卫之祸岂君之过也公曰又有患焉谓寡人必以而子厚与大夫之子为质【杜为质于晋○质音致下同】大夫曰苟有益也公子则往羣臣之子敢不皆负羁絏以从【林羁马络头絏马繮也言从公子之贱役○絏息列反从才用反下同】将行王孙贾曰苟卫国有难工商未尝不为患使皆行而后可【林言苟卫国有侵伐之祸难亦未尝不为工商之患使工商皆行欲激国人使皆怒○难乃旦反】公以告大夫乃皆将行之行有日【有期日】公朝国人使贾问焉曰若卫叛晋晋五伐我病何如矣皆曰五伐我犹可以能战【林尚可竭其材能以战】贾曰然则如叛之病而后质焉何迟之有乃叛晋晋人请改盟弗许【林晋亦自悔无礼故请改盟】○秋晋士鞅防成桓公侵郑围虫牢报伊阙也【杜桓公周卿士不书监帅不亲侵也六年郑伐周阙外晋为周报之】遂侵卫【杜讨叛】○九月师侵卫晋故也【鲁为晋讨卫】○季寤【季桓子之弟】公鉏极【杜公弥曽孙桓子族子】公山不狃【杜费宰○狃女九反】皆不得志于季氏叔孙辄无宠于叔孙氏【辄叔孙氏之庶子】叔仲志不得志于鲁【志叔孙带之孙皆为国人所薄】故五人因阳虎阳虎欲去三桓【林孟叔季三族皆出自桓公号三桓】以季寤更季氏【杜代桓子○更音庚旧古孟反下同】以叔孙辄更叔孙氏【杜代孟叔】已更孟氏【杜阳虎自代懿子】冬十月顺祀先公而祈焉【杜将作大事欲以顺祀取媚】辛夘禘于僖公【辛夘十月二日不于大庙者顺祀之义当退僖公惧于僖神故于僖庙行顺祀】壬辰将享季氏于蒲圃而杀之戒都车曰癸巳至【杜都邑之兵车也阳虎欲以壬辰夜杀季孙明日癸巳以都车攻二家】成宰公敛处父告孟孙曰季氏戒都车何故孟孙曰吾弗闻处父曰然则乱也必及于子先备诸与孟孙以壬辰为期【处父期以兵救孟氏壬辰先癸巳一日】阳虎前驱林楚御桓子虞人以铍盾夹之【林铍劔也盾干橹也虞人之官以铍盾夹卫桓子○铍普皮反盾食允反又音允】阳越殿【越阳虎从弟○殿丁见反】将如蒲圃桓子咋谓林楚【林咋暂也季桓子觉其景象顿异乃咋谓林楚○咋仕诈反】曰而先皆季氏之良也【林而汝也言汝之先人皆季氏之良大夫也】尔以是继之【杜欲使林楚免己于难以继其先人之良】对曰臣闻命后【杜后犹晚也】阳虎为政鲁国服焉违之征死【林若违之必速召其死】死无益于主桓子曰何后之有【林言未为差晚】而能以我适孟氏乎对曰不敢爱死惧不免主桓子曰往也【言必往】孟氏选圉人之壮者三百人以为公期筑室于门外【杜实欲以备难不欲使人知故伪筑室于门外因得聚众公期孟氏支子○为干伪反】林楚怒马及衢而骋【林林楚乃激怒其马及通达之衢而驰骋以走孟氏】阳越射之不中筑者阖门【杜季孙既得入乃闭门○射食亦反下同中丁仲反】有自门间射阳越杀之阳虎刼公与武叔【杜武叔叔孙不敢之子州仇也】以伐孟氏公敛处父帅成人自上东门入【林处父与孟氏期以壬辰故帅成人自鲁东城之北门入救孟氏】与阳氏战于南门之内弗胜又战于棘下【杜城内地名】阳氏败阳虎説甲如公宫【林示无所畏○説他活反】取寳玉大弓以出舍于五父之衢寝而为食其徒曰追其将至虎曰鲁人闻余出喜于征死何暇追余【杜徴召也阳虎召季氏于蒲圃将杀之今得脱必喜故言喜于召死】从者曰嘻速驾公敛阳在【杜嘻惧声林公敛阳即处父言其必来追己○嘻许其反】公敛阳请追之孟孙弗许【杜畏阳虎】阳欲杀桓子【杜欲因乱讨季氏以强孟氏】孟孙惧而归之【杜不敢杀】子言辨舍爵于季氏之庙而出【杜子言季寤辨犹周徧也徧告庙饮酒示无惧○辨音徧】阳虎入于讙阳关以叛【杜叛不书略家臣○讙音欢】○郑驷歂嗣子大叔为政【杜歂驷乞子子然也为明年杀邓析张本○歂市専反】经【庚子】九年春王正月○夏四月戊申郑伯虿卒【杜无传四年盟臯鼬林献公卒子声公胜立○虿勅迈反】○得寳玉大弓【弓玉国之分器得之足以为荣失之足以为辱故重而书之】○六月葬郑献公【无传三月而葬速】○秋齐侯卫侯次于五氏【杜五氏晋地不书伐者讳伐盟主以次告林外防书次自厥貉以来未之有也于是再见其再见何中国无伯也齐卫伐盟主则其不书伐何春秋重絶晋也于襄之二十三年尝书齐伐晋至是而不书何齐始叛晋诸侯犹有盟主也前年郑叛晋盟齐于咸卫叛晋盟齐于沙明年及齐平鲁亦叛晋诸侯无盟主矣有盟主非美事也无盟主非细故也是故春秋重絶晋也】○秦伯卒【杜无传不书名未同盟林哀公卒孙惠公立】○冬葬秦哀公【无传】
　　传九年春宋公使乐大心盟于晋且逆乐祁之尸辞伪有疾乃使向巢如晋盟且逆子梁之尸【林巢向戌曽孙子梁即乐祁】子明谓桐门右师出【杜子明乐祁之子溷也右师乐大心子明族父也右师往到子明舍子明逐使出门去】曰吾犹衰绖而子撃钟何也【忿其不逆父丧因责其无同族之恩○衰七雷反】右师曰丧不在此故也【林言乐祁之丧未归故不废乐】既而告人曰已衰绖而生子余何故舍钟【杜己子明也林言生子罪重不废乐罪轻○舍音舍】子明闻之怒言于公曰右师将不利戴氏【乐氏戴公族】不肯适晋将作乱也不然无疾乃逐桐门右师【逐之在明年终叔孙昭子之言】○郑驷歂杀邓析而用其竹刑【杜邓析郑大夫欲改郑所铸旧制不受君命而私造刑法书之于竹简故言竹刑】君子谓子然于是不忠【林子然即驷歂谓其杀贤能不忠于国】苟有可以加于国家者弃其邪可也【杜加犹益也弃不责其邪恶也○邪似嗟反】静女之三章取彤管焉【杜诗风也言静女三章之诗虽説美女意在彤管彤管赤管笔女史记事规诲之所执】竿旄何以告之取其忠也【杜诗鄘风也録竿旄诗者耻其中心愿告人以善道也言此二诗皆以一善见采而邓析不以善存身】故用其道不弃其人【林以其道可为世用如彤管素丝之类则説怿美女彼姝者子皆不可弃】诗云蔽芾甘棠勿翦勿伐召伯所茇【杜诗召南也召伯决讼于蔽芾甘棠之下诗人思之不伐其树茇草舍也○芾方味反召音邵茇畔末反】思其人犹爱其树况用其道而不恤其人乎子然无以劝能矣【传言子然嗣大叔为政郑所以衰弱】○夏阳虎归寳玉大弓【无益近用而祗为名故归之】书曰得器用也凡获器用曰得【杜器用者谓物之成器可为人用者也】得用焉曰获【谓用器物以有获若麟为田获俘为战获】六月伐阳关【讨阳虎也】阳虎使焚莱门【阳关邑门】师惊【林鲁师见火起故惊】犯之而出【林阳虎犯师而出】奔齐请师以伐鲁曰三加必取之【杜三加兵于鲁】齐侯将许之鲍文子谏曰臣尝为于施氏矣【杜施氏鲁大夫文子鲍国也成十七年齐人召而立之至今七十四嵗于是文子盖九十余矣】鲁未可取也上下犹和众庶犹睦能事大国【杜大国晋也】而无天菑若之何取之阳虎欲勤齐师也齐师罢大臣必多死亡已于是乎奋其诈谋【林阳虎之意但欲勤劳齐师耳齐师疲敝卿大夫必多死于战鬬始欲奋其诈谋以图齐国　菑音灾罢音皮】夫阳虎有宠于季氏而将杀季孙以不利鲁国而求容焉【杜求自容】亲富不亲仁【林惟亲富人以图其利不亲仁人以图其道】君焉用之君富于季氏而大于鲁国兹阳虎所欲倾覆也鲁免其疾【林阳虎出奔鲁得免其疾害○焉于防反覆芳服反】而君又收之无乃害乎齐侯执阳虎将东之阳虎愿东【阳虎欲西奔晋知齐必反己故诈以东为愿】乃囚诸西鄙尽借邑人之车锲其轴麻约而归之【杜锲刻也林阳虎尽借所居邑人之车刻其轴使易毁折以麻约刻处而归之其主欲絶追者○锲苦结反】载葱灵寝于其中而逃【林葱灵辎车名盖车之有障蔽者○葱初江反】追而得之囚于齐又以葱灵逃奔宋遂奔晋适赵氏仲尼曰赵氏其世有乱乎【杜受乱人故】○秋齐侯伐晋夷仪【为卫讨也】敝无存之父将室之辞以与其弟【杜无存齐人也室之为取妇林无存辞不愿娶以所娶室先与其弟】曰此役也不死反必娶于高国【杜高氏国氏齐贵族也无存欲必有功还娶卿相之女】先登求自门出死于霤下【杜既入城夷仪人不服故鬬死于门屋霤下也○霤力又反】东郭书让登【杜登城非人所乐故让众使后而已先登】犂弥从之曰子让而左我让而右使登者絶而后下【林子谓东郭书让众而立于城之左我犂弥自称让众而立于城之右使登城若尽终而后下入城盖弥恐书先下故又谲以让之】书左弥先下【杜书从弥言左行弥遂自先下亦让也】书与王猛息【林王猛齐人战讫共止息】猛曰我先登书敛甲曰曩者之难今又难焉【杜敛甲起欲撃猛林言昔者有登城之难今又有王猛之难○难乃旦反】猛笑曰吾从子如骖之靳【杜靳车中马也猛不敢与书争言己从书如骖马之随靳也传言齐师和所以能克○靳居觐反】晋车千乗在中牟【杜救夷仪也今荥阳有中牟县迥逺疑非也○乗绳证反】卫侯将如五氏【齐侯在五氏将往助之】卜过之龟焦【卫至五氏道遇中牟畏晋故卜龟焦兆不成不可以行事也】卫侯曰可也卫车当其半寡人当其半敌矣【林卫侯怒晋甚不复顾卜故言可也卫之兵车当晋五百乗自欲以身当五百乗其数可以相敌矣】乃过中牟中牟人欲伐之卫褚师圃亡在中牟【林褚师圃卫旧大夫时已奔在中牟○褚中吕反】曰卫虽小其君在焉未可胜也齐师克城而骄其帅又贱【杜城谓夷仪也帅谓东郭书林非命卿故贱○帅所类反】遇必败之不如从齐乃伐齐师败之【获齐车五百乗事见哀十五年】齐侯致禚媚杏于卫【杜三邑皆齐西界以答谢卫意○禚诸若反杏户猛反】齐侯赏犂弥犂弥辞曰有先登者臣从之晳帻而衣貍制【杜晳白也帻齿上下相值制裘也○帻音策又音责衣于既反】公使视东郭书曰乃夫子也【林夫子谓东郭书】吾贶子【杜贶赐也】公赏东郭书辞曰彼宾旅也【林彼谓犂弥杜言彼与我若宾主相让旅俱进退】乃赏犂弥齐师之在夷仪也齐侯谓夷仪人曰得敝无存者以五家免【给其五家令常不共役事】乃得其尸公三襚之【禭衣也比殡三加襚深礼厚之】与之犀轩与直盖【杜犀轩卿车直盖髙盖】而先归之【林先归敝无存之丧】坐引者以师哭之【杜停丧车以尽哀也君方为位而哭故挽丧者不敢立】亲推之三【齐侯自推丧车轮三转○推如字又他回反】


　　左传杜林合注卷四十五
&lt;经部,春秋类,左传杜林合注&gt;
  </div>
  <div class="pagination">
   <a href="左传杜林合注_page12.html">
    上一页
   </a>
   <span>
    ...
   </span>
   <a href="左传杜林合注_page8.html">
    8
   </a>
   <a href="左传杜林合注_page9.html">
    9
   </a>
   <a href="左传杜林合注_page10.html">
    10
   </a>
   <a href="左传杜林合注_page11.html">
    11
   </a>
   <a href="左传杜林合注_page12.html">
    12
   </a>
   <span class="current-page">
    13
   </span>
   <a href="左传杜林合注_page14.html">
    14
   </a>
   <a href="左传杜林合注_page15.html">
    15
   </a>
   <a href="左传杜林合注_page14.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
