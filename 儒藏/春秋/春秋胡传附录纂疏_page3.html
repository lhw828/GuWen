<!DOCTYPE html>
<html>
 <head>
  <meta charset="utf-8"/>
  <title>
   春秋胡传附录纂疏 - 第 3 页/共 22 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   春秋胡传附录纂疏 - 第 3 页/共 22 页
  </h1>
  <div class="content">
   述纲领
　　学春秋者必知纲领然后众目有条而不紊自孟子氏而下发明纲领者凡七家今载七家精要之词于卷首智者即词以观义则思过半矣
　　孟子氏曰春秋天子之事也昔者禹抑洪水而天下平周公膺戎狄驱猛兽而百姓寜孔子成春秋而乱臣贼子惧【潜室陈氏曰圣人以王法防诸侯所褒所贬皆是奉行王法既空言以寓行事与天子无异此圣人大用非孟子不能知胡氏发明备矣辅氏曰夫子作春秋以讨乱贼垂致治之法于万世之下其功又大于禹周公矣先师可堂呉先生曰春秋为讨贼而作也始也圣人惧乱贼终也乱贼惧圣人然则春秋之义无他亦求之两惧之间而已矣】又曰王者之迹熄而诗亡诗亡然后春秋作【详隠元年】晋之乘楚之梼杌鲁之春秋一也【朱子注乘义未详赵氏以为兴于田赋乗马之事或曰取记载当时行事而名之梼杌恶兽名古者因以为凶人之号取记恶垂戒之义也春秋者记事者必表年以首事年有四时故错举以为所记之名也古者列国皆有史官掌记时事此三者皆其所记册书之名也】其事则齐桓晋文其文则史其义则丘窃取之矣【尹氏曰孔子作春秋以史之文载当时之事而其义则定天下之邪正为百王之大法先师曰春秋已自有义夫子从而取之者益多】又曰春秋无义战彼善于此则有之矣征者上伐下也敌国不相征也【朱子注春秋每书诸侯战伐之事必加讥贬以着其擅兴之罪无有以为合于义而许之者但就中彼善于此者则有之召陵之师之类是也】
　　庄周曰春秋经世先王之志也圣人议而不辨【齐物论注顺其成迹而拟乎至当之极不执其所是以非众人也】又曰春秋以道【音导】名分【见天下篇】
　　汉董仲舒记夫子之言曰我欲载之空言不如见【音现】之于行事之深切着明也诵其师说曰拨乱世反之正莫近春秋【董氏治公羊学】其自言曰有国者不可以不知春秋前有谗而不见后有贼而不知为人臣者不可以不知春秋守经事而不知其宜遭变事而不知其权为人君父而不通春秋之义者必蒙首恶之名为人臣子而不通春秋之义者必防簒弑之罪故春秋礼义之大宗也【并见史记太史公自序又曰春秋上明三王之道下辨人事之纪别嫌疑明是非定犹豫善善恶恶贤贤贱不肖存亡国絶世补弊起废王道之大者也】
　　隋王通曰春秋之于王道是轻重之权衡【通防春秋者王道之权衡也权衡者天下之公器也学者以私意观焉或利其寡而视权如赢或利其多而视权如缩天下之公器乱矣孰能以圣人之心为心于以审轻重随低昻岂不晓焉易见哉】曲直之绳墨也舍【音舍】则无所取衷【如字】矣通又曰春秋其以天道终乎故止于获麟【中说事君篇子谓叔恬曰春秋元经于王道云云失则无所取衷矣述史篇子曰春秋其以天道终乎云云元经其以人事终乎故止于陈亡于是乎天人备矣愚按文中子论春秋则当矣然皆以春秋与元经并论元经其所自作也妄拟圣人僣躐之甚文定取之葢不以彼而弃此也】
　　宋西都邵雍曰春秋孔子之刑书也功过不相掩五伯者功之首罪之魁也先定五伯之功过而学春秋则大意立矣春秋之间有功者未有大于四国者也【四国齐晋秦楚】有过者亦未有大于四国者也不先治四国之功过则事无统理不得圣人之心矣【见经世书观物外篇又云秦穆公有功于周能迁善改为伯者之最晋文侯世世勤王迁平王于洛次之齐桓公九合诸侯不以兵车又次之楚庄强大又次之宋襄公虽伯而力微防诸侯而为楚所执不足论也】
　　横渠张载曰春秋之书在古无有乃仲尼所自作【双峯饶氏曰春秋虽因鲁史而修之然实却是作葢赏罚天子之事时王不能正其赏罚故春秋为之褒善贬恶以诛乱贼是以匹夫而代天子行赏罚也此事前古所无孔子始创为之】惟孟子为能知之非理明义精殆未可学先儒未及此而治之故其说多凿【又曰春秋大要天子之事也故曰知我者其惟春秋乎罪我者其惟春秋乎又曰不知系辞而求易正犹不知礼而学春秋也】
　　河南程頥曰五经载道之文春秋圣人之用五经之有春秋犹法律之有断【音锻】例也【又曰律令惟言其法至于断例始见其法之用】又曰五经如药方春秋犹用药治病圣人之用全在此书又曰春秋一句即一事是非便见于此乃穷理之要【又曰他经非不可以穷理也但论其义耳春秋因其行事是非较着故穷理为要春秋以何为凖无如中庸欲知中庸无如权何物为权义也时也】学者只观春秋亦可以尽道矣又曰春秋传为按经为断【又云某年二十时看春秋黄声偶问某如何看某答曰以传考经之事迹以经别传之真伪】又曰春秋之文一一意在示人如土功之事无大小莫不书之其意止欲人君重民力也又曰春秋之法极谨严中国而用夷礼则夷之韩子之言深得其防又曰夫子作春秋为百王不易之大法后世以史视春秋谓襃善贬恶而已经之大法则不知也春秋大义数十炳如日星乃易【音异】见也惟微辞隐义时措从宜者为难知耳或抑或纵或与或夺或进或退或微或显而得乎义理之安文质之中寛猛之宜是非之公乃制事之权衡揆道之模范也【建安叶氏曰春秋大义如尊君而卑臣贵仁义而贱诈力内中国而外夷狄之类其义虽大非难见也其难见者葢在于防辞奥义各适乎时措之宜者非深明乎时中未易窥也或有功而抑或有罪而宥或功未就而与或罪未着而夺或尊而退之或卑而进之或婉其辞或章其实要皆得乎义理之安而各当其则文质之中而不华不俚寛猛之宜而无过不及是非之公而无有作好作恶】夫观百物而后识化工之神聚众材而后知作室之用于一事一义而欲窥圣人之用非上智不能也故学春秋者必优游涵泳黙识心通然后能造【七到反后同】其微矣【见程子春秋传序】
　　明类例
　　春秋之文有事同则词同者后人因谓之例然有事同而词异则其例变矣是故正例非圣人莫能立变例非圣人莫能裁正例天地之常经变例古今之通惟穷理精义于例中见法例外通类者斯得之矣【程子曰春秋大率所书事同则辞同后人因谓之例然有事同辞异者葢各有义非可例拘也又曰有重叠言者如征伐盟防之类葢欲成书势须如此不可事事各求巽义但一字有异或上下文异则义须别通防经文如化工随事立义其变无穷若槩以例观则画笔拟化工不相干涉矣能以心通触类而长取证于本例之外则无所书而不为例也丹阳洪氏曰春秋本无例学者因行事之迹以为例犹天本无度治厯者即周天之数以为度然独求于例则其失拘而浅独求于义则其失迂而凿】
　　谨始例
　　人若嗣立逾年必改元此重事也当国大臣【宰】必以其事告于庙秉笔史官必以其事书于防縁始终之义一年不二君【见公羊文九】故不改于柩前定位之初縁民臣之心不可旷年无君【同上】故不待于三年毕丧之后逾年春正月乃谨始之时得理之中者也【杜氏曰嗣子定位于初丧而改元必须逾年者父之业承父之志不忍有变于中年也】于是改元着新君即位之始宜矣即位而谨始本不可以不正为子受之父为诸侯受之王此大本也咸无焉则不书即位隐庄闵僖四公是也圣人恐此义未明又于卫侯晋发之书曰卫人立晋以见【音现】内无所承上不请命者虽国人欲立之其立之非也在春秋时诸侯皆不请王命矣然承国于先君者则得书即位以别【笔列切下同】于内复【去声】无所承者文成襄昭哀五公是也圣人恐此义未明又于齐孺子荼发之荼防固不当立然既有先君景公之命矣陈乞虽流涕欲立长【展两反】君其如景公之命何以乞君荼不死先君之命也命虽不敢死以别于内复无所承者可也然乱伦失正则天王所当治圣人恐此义未明又于卫侯朔发之朔杀伋寿受其父宣公之命尝有国矣然四国纳之则贬王人拒之则襃于以见虽有父命而乱伦失正者王法所宜絶也由此推之王命重矣虽重天王之命若非制命以义亦将壅而不行故鲁武公以括与戏见宣王王欲立戏仲山甫不可王卒立之鲁人杀戏立括之子诸侯由是不睦【事见周语戏即懿公括弟伯御括之子后立为孝公】圣人以此义非尽伦者不能断【音锻】也又特于首止之盟发之夫以王世子而出防诸侯以列国诸侯而上与王世子防此例之变也而春秋许之郑伯奉承王命不与【音预下同】是盟此礼之常也而春秋逃之所以然者王将以爱易储贰桓公纠合诸侯仗正道以翼世子使国本不揺而天下之为父子者定所谓一匡天下民到于今受其赐者也至是变而之正以大义为主而崇髙之不与焉然后即位谨始之义终矣万世之大伦正矣故曰春秋之法大居正【公羊隐三】非圣人莫能修之【左传成十四】谓此类尔
　　叙传授
　　传【柱恋反后放此】春秋者三家左氏叙事见本末公羊谷梁辞辨而义精【文集谷梁意精公羊词辨通防事莫备于左氏例莫明于公羊义莫精于谷梁】学经以传为按则当阅左氏玩辞以义为主则当习公谷如载惠公元妃继室及仲子之归于鲁即隐公兄弟嫡庶之辨摄让之实可按而知也当阅左氏谓此类也若夫来仲子以为豫凶事则诬矣王正月之为大一统及我欲之暨不得已也当习公羊氏谓此类也若夫母以子贵媵妾许称夫人则乱矣段弟也弗谓弟公子也弗谓公子贱段而甚郑伯之处心积虑成于杀也当习谷梁氏谓此类也若夫曲生条例以大夫日卒为正则凿矣万物纷错悬诸天众言淆乱折诸圣【本扬子】要【平声下同】在反求于心断【音锻】之以理精择而慎取之则美玉之与武砆必有能辨之者【通防左氏释经虽简而博通诸史叙事尤详能令百代之下颇见本末其有功于春秋为多公谷释经其义皆密如卫州吁以称人为讨贼之辞也公薨不地故也不书葬贼不讨以罪下也若此之类深得圣人诛乱臣讨贼子之意考其源流必有端绪非曲说所能及也啖赵谓三传所记本皆不谬义则口传末形竹帛后代学者妄加损益转相傅授侵失本真故事多迂诞理或舛驳其言信矣然则学者于三传忽然而不习则无以知经习焉而不察择焉而不精则春秋之意大防简易明白者汨于僻说愈晦而不显矣愚按三传源流说者不同何休但称公羊氏及弟子胡母生戴宏传序云子夏之公羊髙髙傅其子平平传其子地地传其子敢敢传其子寿夀与弟子胡母生着以竹帛应劭风俗通云公羊名髙谷梁名赤皆子夏弟子糜信云谷梁乃秦孝公同时人阮孝绪世録又云谷梁名俶字元始啖赵则曰公谷必孔子后之门人但不知师资几世耳西汉诸儒犹不能定其时代名字故知后世皆强説也今考公羊载乐正子之视疾必出于乐正子之后载沈子鲁子司马子子女子子北宫子之言有所谓公羊子曰又似非公羊自为而弟子録其师之言谷梁杂载尸子沈子公子啓之説又引谷梁子曰亦似非谷梁自为或者谓公谷皆汉初时人其书出于焚书之后故皆推説而失事之本末然胡毋生瑕丘江公皆列于传而公谷无传则公谷乃战国时人也太史公谓孔子作春秋丘明为之传刘歆谓左丘明好恶与圣人同亲见夫子而公羊在七十子之后班固谓丘明与孔子观鲁史而作春秋杜预云丘明受经于仲尼皆以左氏为丘明至啖赵始云丘明乃史佚迟任之类孔子以前贤人左氏集诸国史以释春秋非丘明也陆氏释文云丘明以授鲁曽申疑无所据今考左传终记韩魏智伯之事又録赵襄子之説叙吕相絶秦声子説屈建皆类游説之词秦至惠王十二年初腊而左氏称虞不腊矣则左氏亦战国时人而名不可考且纪子伯莒子盟于密甲戌己丑陈侯鲍卒之类三传各异而不知阙文之所在则左氏决非受经于仲尼而公谷决非子夏弟子矣】自晋杜预范寗唐啖助赵匡此数子者用力甚勤时有所取虽造宫墙之侧几得其门而入矣要皆未见宗庙之美百官之富者也故不预七家之列【文集杜预自谓専守丘明之传理有不通者必曲为之説或曰因旧史也或曰从赴告也或曰经阙文也立此三説而圣人垂训之大意不亦鲜乎何休黜周而王鲁已失本宗范寗歴举三家伤教害义之事详着始隠终麟之防于理为优然锡桓公命王不称天以为非义所存迷于经意唐啖助盛言春秋兼用二帝三王之法似也而曰救周之弊革礼之薄以夏为本则驳矣赵伯循意有得处或出诸儒之长而谓述作之大槩有三而区分有十浅之为言也陆淳宗师二子而不契于心宋伯姬之逮乎火与曽子易箦何异而以为非可可传之道父子至恩不可有间而曰世子不许进药故罪止一人以絶万世之祸何其悖也】七家所造固自有浅深独程氏尝为之传然其説甚略于意则引而不发欲使后学慎思明辨自得于耳目见闻之外者也故今所传事按左氏义采公羊谷梁之精者大纲本孟子而防辞多以程氏之説为证云






　　春秋胡传附録纂疏卷首下
&lt;经部,春秋类,春秋胡传附录纂疏&gt;
　　钦定四库全书
　　春秋胡传附録纂疏卷一
　　元　汪克寛　撰
　　隠公上【公名息姑在位十一年左传惠公元妃孟子孟子卒继室以声子生隠公宋武公生仲子仲子生而有文在其手曰为鲁夫人故仲子归于我生桓公惠公薨隠公立而奉之程子传夫子之道既不行于天下于是因鲁春秋立百王之大法平王东迁在位五十一年卒不能兴复先王之业王道絶矣孟子曰王者之迹熄而诗亡诗亡然后春秋作适当隠公之初故始于隠公】
　　孟子曰王者之迹熄【朱子注谓平王东迁而政教号令不及于天下也】而诗亡诗亡然后春秋作今按邶鄘而下多春秋时诗也【愚按诗小序邶风撃鼓怨州吁雄雉匏有苦叶新台二子乘舟鹑之奔奔卫风氓皆宣公时诗鄘定之方中蝃蝀相防干旄载驰卫木皆文公时诗郑风将仲子以下皆庄公以后诗齐风南山以下皆襄公时诗唐无衣有杕之社晋武公诗葛生采苓献公诗秦黄鸟以下皆穆公以后诗陈风墓门防有鹊巢乃陈陀及宣公诗株林泽陂灵公诗曹风蜉蝣昭公诗候人下泉共公诗】而谓诗亡然后春秋作何也自黍离降为国风天下无复【扶又反】有雅而王者之诗亡矣春秋作于隠公适当雅亡之后又按小雅正月刺幽王诗也而曰赫赫宗周褒姒烕【胡悦反灭也】之【史幽王娶于申生太子宜臼后嬖褒姒生伯服褒姒不好笑幽王为举烽火诸侯悉至而无冦褒姒大笑又黜申后废宜臼申侯怒与犬戎攻王王举烽火徴兵不至遂杀王骊山下虏褒姒而去诸侯乃即申侯立太子宜臼是为平王】逮鲁孝公之末幽王已为犬戎所毙惠公初年周既东矣春秋不作于孝公惠公者东迁之始流风遗俗犹有存者郑武公入为司徒善于其职则犹用贤也【据诗郑缁衣小序】晋侯捍王于艰锡之秬鬯则犹有诰命也王曰其归视尔师则诸侯犹来朝【直遥反后凡朝廷朝聘并同】也【书文侯之命汝多修扞我于艰王曰父义和其归视尔师宁尔邦用赉尔秬鬯一卣觐礼诸侯辞于天子王曰伯父无事归寜乃邦】义和之薨諡为文侯则列国犹有请也【愚按春秋五等诸侯死而加諡臣子皆称公惟请諡于王则从其本爵如蔡桓侯之类】及平王在位日久不能自强于政治【去声】弃其九族葛藟【力轨反】有终逺【去声】兄弟之刺【诗小序葛藟王族刺平王也周室道衰弃其九族焉三章皆言终逺兄弟】不抚其民周人有束薪蒲楚之讥【小序之水刺平王也不抚其民而逺屯戍于母家周人怨思焉一章曰之水不流束薪彼其之子不与我戍申二章曰之水不流束楚彼其之子不与我戍甫三章曰之水不流束蒲彼其之子不与我戍许朱子传申侯与犬戎弑幽王王法必诛不赦之贼而平王与臣庶不共戴天之雠也今平王知有母而不知有父知其立已为有徳而不知其弑父为可怨至使复雠讨贼之师反为报施酬恩之举则其忘亲逆理而得罪于天已甚矣况先王之制诸侯有故则方伯连率以诸侯之师讨之王室有故则方伯连率以诸侯之师救之天子乡遂之民供贡赋卫王室而已今平王不能行威令于天下无以保其母家乃劳天子之民逺为诸侯戍守故周人之戍申者以非其职而怨思焉则其衰懦微弱而得罪于民又可见矣呜呼诗亡而后春秋作其不以此也哉】至其晚年失道滋甚乃以天王之尊下赗诸侯之妾于是三纲沦【愚按天子之尊下赗列国宠妾则君不能为臣纲妃妾既紊则夫不能为妇纲嫡庶无辨则父不能为子纲】九法斁【音姤愚按惠公以妾为妻而平王反加恩宠是不知彛伦攸叙而九畴斁天下之大法皆败壊矣】人望絶矣【永嘉吕氏曰使平王有兴衰拨乱之志则迁洛之周尚可望其返而为丰镐之周今至于四十九年而不克自立则亦无可望矣】夫妇人伦之本【何氏曰失妇人伦之始夫妇正则父子亲父子亲则君臣和】朝廷风化之原【董子曰正朝廷以正百官正百官以正万民正万民以正四方】平王子母适正后亲遭褒姒之难【乃旦反】废黜播迁而宗国顚覆亦可省【息并反后放此】矣又不是惩至赗人宠妾是防本塞原自灭之也春秋于此葢有不得已焉耳矣托始乎隠不亦深切着明也哉【范氏曰平王东迁周室微弱天下荡荡王道尽矣孔子列黍离于国风所以明其不能复雅于时则接乎隠公故因兹托始而修春秋明黜陟着劝戒成天下之事业定天下之邪正信不易之宏轨百王之通典也啖氏曰始于隠公者以为幽厉虽衰雅未为风平王之初人习余化苟有过恶当以王法正之及代变风移陵迟乆矣若格以太平之政则比屋可诛无复善恶故断自平王之末而以隠公为始所以拯薄俗勉善行革礼之失为后王法也孙氏曰春秋之始于隠公者非他以平王之所终也平既不王东迁之后周室微弱诸侯强大朝觐不修贡赋不举号令无所束赏罚无所加壊法易纪变礼乱乐弑君父攘国窃号在在有之征伐四出荡然不禁天下之正中国之事皆诸侯分裂之平王庸暗歴孝逾惠莫能中兴播荡陵夷逮隠而死雅诰不复作天下无复有王矣故诗至离而降书至文侯之命而絶春秋乃作自隠公始也○愚按文定言春秋始于平王逺宗孟氏近本程子其説为有据依而诸儒正大之论悉与之合或者乃以春秋不始于平王而始于桓王且谓繻葛之败春秋所以始若是则春秋当始于桓公而不始于隠公矣】
　　【巳同平王四未十九年】元年【公羊传元年者君之始年也程子传元年隠公之始年○齐僖公禄父九年晋鄂侯郄二年曲沃庄伯鲜十一年卫桓公完十三年蔡宣公考父二十八年郑庄公寤生二十二年曹桓公终生三十五年陈桓公鲍二十三年杞武公二十九年宋穆公和七年秦文公四十四年楚武王熊通十九年】
　　即位之一年必称元年者明人君之用也大哉乾元万物资始【易干传朱子本义元大也始也乾元天德之大始故万物之生皆资之以为始也】天之用也至哉坤元万物资生【易坤传朱子曰始者气之始生者形之始万物资干以始而有气资坤以生而有形】地之用也成位乎其中则与天地参故体元者人君之职【易释元字谓体仁足以长人董子云体元居正】而调元者宰相【息亮反后放此】之事【后班固传调元气文集人君先正其心知行仁政然后能体元矣人臣知格君心之非则一正君而国定此调元之效也】元即仁也【本易文言】仁人心也【本孟子】春秋深明其用当自贵者始故治【平声后放此】国先正其心以正朝廷与百官而逺近莫不壹于正矣【董子曰春秋谓一为元之意一者万物之所从始也元者辞之所谓大也谓一为元者视大始而欲正本也春秋深探其本而反自贵者始故为人君者正心以正朝廷正朝廷以正百官正百官以正万民正万民以正四方四方正逺近莫不壹于正而亡有邪气奸其间者是以隂阳调而风雨时羣生和而万民殖五谷熟而草木茂诸福之物莫不毕至而王道终矣】春秋立文兼述作按舜典纪元日【书月正元日舜格于文祖】商训称元祀【伊训惟元祀十有二月】此经书元年所谓祖二帝【中庸祖述尧舜】明三王【董子曰春秋上明三王之道啖氏曰春秋参用二帝三王之道】述而不作者也正次王王次春【董子语】乃立法创制裁自圣心无所述于人者非史防之旧文矣【前此虞夏商周之书书时不繋月书月不冠时惟春秋书春王正月】
　　春王正月【公羊传春者嵗之始也先言王而后言正月王正月也何言乎王正月大一统也谷梁传虽无事必举正月谨始也程子传春天时正月王正书春王正月示人君当上奉天时下承王正云尔董仲舒所谓道之大原出于天求端于天是也尧之大政所先者钦若昊天兹可见矣王者所行必本于天以正天下而下之奉王政者乃所以事天也明此义则知王与天同大而人道立矣周正月非春也假天时以立义耳平王之时王道絶矣春秋假周以正王法故书曰春王正月然后是非褒贬二百四十二年之事皆天理也隠不书即位明大法于始也诸侯之立必由王命隠公自立故不书即位不与其为君也法既立矣诸公或书或不书义各不同既不受命于天子以先君之命而继世者则正其始文成襄昭哀是也继世者既非王命又非先君之命不书即位不正其始也庄闵僖是也桓宣定之书即位桓弑君而立宣受弑贼之立定为逐君者所立皆无王无君何命之受故书其自即位也定之比宣则又有间焉矣杜氏曰不言一年一月欲人君体元以居正也何氏曰元者气之始春者四时之始王者受命之始正月者正教之始即位者一国之始春秋以元之治正天之端以天之端正王之政以王之政正诸侯之即位以诸侯之即位正竞内之治诸侯不上奉王之政则不得即位故先言正月而后言即位政不由王出则不得为政故先言王而后言正月王者不承天以制号令则无法故先言春而后言王天不深正其元则不能成其化故先言元而后言春五者天人之大本也】按左氏曰王周正月【杜氏曰言周以别夏殷】周人以建子为嵗首【诗风一之日二之日皆以子月起数十月蟋蟀下继以曰为改嵗唐风蟋蟀在堂乃九月之候而曰嵗聿云莫是以子月为嵗首周礼凡言正月指子月嵗终指丑月正嵗指寅月州长正月属民读法正嵗读法如初言初则正月居先可知矣若以寅为正月不当又有正嵗也左传僖五年正月日南至礼记正月日至皆以子月为正】则冬十有一月是也前乎周者以丑为正其书始即位曰惟元祀十有二月则知月不易也【通防按商书惟元祀十有二月伊尹奉嗣王只见厥祖此即位而朝庙也惟三祀十有二月朔伊尹奉嗣王归于亳此自桐而复辟也其在歳首明矣而曰十二月是商人虽以建丑为正而不改夏之月也】后乎周者以亥为正其书始建国曰元年冬十月则知时不易也【通防按史记秦始皇三干一年十二月改腊曰嘉平汉初承秦未改正朔每嵗之首必书某年冬十月是秦汉虽以建亥为正而不改夏之月也】建子非春亦明矣乃以夏时冠【去声】周月何哉圣人语【去声】顔回以为邦则曰行夏之时作春秋以经世则曰春王正月此见诸行事之验也【通防春秋记事用周月建子冠月书夏时时可易乎曰四时之运于天而为春夏秋冬与四方之列于地而为东西南北一也指冬为春是指糠眯目而四方易位矣然则何以冠月书夏时顔回问为此圣人见诸行事践言之效也】或曰非天子不议礼【据中庸】仲尼有圣徳无其位而改正朔可乎曰有是言也不曰春秋天子之事乎以夏时冠月垂法后世以周正纪事【朱子语春秋纪春无氷为异则固以周正纪事】示无其位不敢自専也其防微矣【通防或曰以匹夫而改正朔即贱而好自专矣其可乎曰有是言也不曰春秋天子之事乎知我罪我者其惟春秋乎】加王于正者公羊言大一统是也【何氏曰统者总繋之辞王者受命改制布政施教于天下自公侯至于庶人自山川至于草木昆虫莫不一繋于正月宋氏曰周室虽衰天命未改普天率土一草一木皆周也春秋之作率天下以尊周室正月系王示周家天命未改孙氏曰欲其其末者必端其本严其终者必正其始元年书王所以端本也正月所以正始也其本既端其始既正然后以大中之法从而诛赏之先师曰春秋之时天下不知有周故圣人因鲁史修春秋书王于正月之上以明君臣之义君臣之义既明然后乱臣贼子始可得而讨内夏外夷贵王贱覇之法始可得而用刘氏曰公羊言王者孰谓谓文王也非也春秋者王政之本故假王以正万事置之春正之间明天子受命于天诸侯受命于君也】国君逾年改元必行告庙之礼【公羊始终之义一年不二君人臣之义不可旷年无君】国史主记时政必书即位之事而隠公阙焉是仲尼削之也【通防即位大事也国史必书之隠庄闵僖四公不书即位此圣人削而不书正父子君臣之大伦也或曰隠公摄政庄公母出闵公以乱僖公出而复入皆不行即位之礼故史不书之于策恐其说之误也非巳所有而权之者摄也隠公果摄而不即位经以诸侯目之则是名不正矣春秋以道名分岂肯首乱哉】古者诸侯继世袭封则内必有所承爵位土田受之天子则上必有所禀内不承国于先君【惠公之存也未立为世子将没又无遗命】上不禀命于天子【惠公之薨未尝遣使告于京师隠公丧毕又未尝朝于天子】诸大夫扳【普顔反引也】已以立而遂立焉【公羊传隠长又贤诸大夫扳隠而立之】是与争乱造端【与犹为也】而簒弑所由起也春秋首绌【与黜同王制君绌以爵】隠公以明大法父子君臣之伦正矣【通防誓于天子然后为世子命于天王然后为诸侯不受命而立者大司马之所治也文成襄昭哀五公之书即位特别于隠庄闵僖之内外并无所承者尔非春秋与其不禀命于王而得即位也颍达曰鲁十二公国史尽书即位仲尼修天乃有所不书其是也明王在上天下诸侯无不敬君父之命而立者假若有之大司马必施九伐之法矣唐自中叶以后藩镇有不请命自立者遇宪宗裴度则皆讨平之况先王之世耶或问王者一统春秋之时诸侯各称元年而不用王之年则何以为一统也曰古者诸侯之国各有史官以数纪年而不立号则史官各纪其君之始年为元年于义无嫌然不谓之一年特称元年者乃昔帝王之法春秋因此法以明人君之用所谓述而不作者也正朔则王之所建居周之世必以建子为正居商之世必以建丑为正而列国不可以自建故加王于正公羊以为大一统董子谓天地之常经古今之通谊是也不必指诸侯各称元年非一统也诸侯继立若必用王之年月纪其即位则隠公当书曰四十九年正月圣人经世之意漫不见矣春秋始隠不书元年则不见体元之意去王字又不见改正大一统之意书即位则隐公法不当书不书即位又无以见隠公之初立也张氏曰诸侯之有国必受天子与先君之命则其有是国而治民也其身正而可以正国人矣苟或不然守天子之土而无天王之命守宗庙之典籍而不出于先君之传付是二者一或阙焉君子有所不居今隠公两皆无之春秋假鲁史以立法而先君之罪有难显言者故不书即位谨严以示贬○先师曰春王正月者不同诸儒疑子月非春故不胜异论夏承唐虞皆以寅月为嵗首而谓之正月始春终冬四时具为一年商革夏命以丑月为嵗首仍谓之十二月而未尝改月周革殷命以子月为嵗首不特改月而又改时以齐其年泰誓云惟十有三年春大防孟津武成云惟一月壬辰旁死魄戊午师逾孟津春即一月一月即子月也春秋所书之春即夏之仲冬正月即夏之十一月也或曰以冬为春可乎曰此孔子所以欲行夏时也春秋书春于王上者尊天时也若曰天时非时王之所得改也书正月于王下者着周厯也天下一于周则圣人经世之大法可以行于笔削之间矣记事者以事系日以日系月以月系时以时系年年有四时故错举以为名则春秋二字乃史旧文时王之厯国史据以记事孔子安得而改之哉孔子作春秋以绳天下而笔削之始擅改周厯岂特无王又失事实何足以为圣人之经哉愚按文定以谓鲁史本书十一月孔子改作春正月朱子云某不敢信窃疑鲁史名以春秋则似元书曰春正月是周厯已改子丑月为春也礼记称季夏六月以禘礼祀周公又引孟献子言七月日至可以有事于祖而曰七月之禘献子为之据此则是以建巳之月为季夏矣前汉书律厯志武王伐纣之嵗周正月辛卯朔合辰在斗前一度戊午渡孟津明日巳未冬至是嵗大寒中在周二月己丑晦外传伶州鸠言武王伐殷之日嵗在鹑火月在天驷日在析木之津辰在斗柄星在天鼋以唐厯遡而上之日月星宿无一不合则泰誓之春即武成之一月明矣后汉陈宠传谓周以子月为春商以丑月为春葢因周厯以建子为春而遂言商亦改时也朱子尝云周礼有正月有正歳则周实是元改作春正月夫子行夏之时只是为他不顺欲改从建寅又曰刘质夫以春字为夫子所加但鲁史本谓之春秋则似元有此字今考春秋于文九年书春毛伯求金二月叔孙如京师三月夫人至僖十八年书夏师救齐五月战甗宣九年书秋取根牟八月滕子卒九月防扈成十七年书冬公防伐郑十一月公至十二月日食而又书冬大雨雪春无氷以纪异则经所书之春夏秋冬皆周正四时之首月也文定引商秦为证谓周不改月然新莽以十二月朔为嵗始不改月魏明帝以丑月为正改三月为四月唐武后改十一月为正月十二月为腊月夏正月为一月肃宗以子月为嵗首又以十二辰纪月则厯代时月或改或不改岂可引彼以喻此乎孔氏正义以为月改春自移春非王所改似亦臆度之辞近世之论有主建寅而未改月者考之春秋所书灾异及日食交限则不合又有谓周虽改月数而不改夏时春秋四时之序皆鲁厯所更然夫子之时犹存告朔之饩羊则鲁实承周之正朔未甞改厯后世所称鲁厯又谓之春秋厯特因春秋而逆推之耳或又谓周以子月为嵗首而春秋以寅月为正月每年截子丑月事移在前一年如此则真事与月差两月矣先儒以此为千百年不决之论姑记此以俟来哲】
　　三月公及邾仪父盟于蔑【父音甫凡人名地名放此蔑莫结反凡书邾公并作邾娄蔑公谷作昧此凡盟之始左传公摄位而欲求好于邾故为蔑之盟仪父邾子克也未王命故不书爵公羊传及者何与也防及暨皆与也防犹最也及犹汲汲也暨犹暨暨也及我欲之暨不得已也仪父邾娄之君也何以名字也谷梁传及者内为志焉尔仪字也父犹傅也男子之美称也其不言邾子邾之上古微未爵命于周也程子传盟誓以结信出于人情先王所不禁也后世屡盟而不信则罪也诸侯交相盟誓乱世之事也凡盟内为主称及外为主称防在鲁地虽外为主亦称及彼来而及之也两国以上则称防彼盟而往防之也邾附庸国邾子克字仪父附庸之君称字同王臣也外域则称名降中国也杜氏曰邾今鲁国邹县蔑姑蔑鲁国下县南有姑城夹漈郑氏曰今兖州瑕丘县有姑蔑城愚按邹县属今滕州瑕丘在今大名路开州濮阳县】鲁侯爵而其君称公此臣子之词【何氏曰鲁称公者臣子之心所欲尊号其君父公者五等之爵最尊者也陆氏曰公者臣子之敬词也张氏曰夫子鲁人也书他国诸侯侵伐盟防则从其本爵而鲁独书公葢父母之邦先祖之所逮事从臣子所称之爵所以崇敬也】春秋从周之文而不革者也【愚按防礼大射仪燕礼五等诸侯皆称公而公食大夫礼又以名篇则谓君为公周之制也通防凡称公者有定名有虚位天子三公称公王者之后称公此定名也鲁侯称公其子称公子其孙称公孙诸伯子男亦皆称公此虚位也定名辨等列之实虚位逹臣下之情定名礼之质虚位礼之文宪问宋本公爵自余僣称公者皆贬从本爵而鲁独不降称何也贬其僣称当也其死则又降而称卒从大夫之礼惟鲁仍称薨至于其间有书葬者则又称公何也曰春秋鲁史也仲尼于鲁事有君臣之义故内外异辞邦君之薨虽齐晋大国皆书卒以其不命于天王而私自立正其名也及其既葬虽邾薛小邦皆称公以其不请于天王而私自諡着其僣也鲁侯皆称公卒事而繋諡亦称公者乃臣子之敬辞春秋从周之文而不革者也然卒事而繋諡特称菲我君以别之其书法亦谨矣据此内辞则周公追王之礼虽古无有而春秋葢取之也据此外辞则仲尼不使门人为臣是谓以身为度而曽子易箦必以正终者乃传春秋之法矣】我所欲曰及邾者鲁之附庸【范氏曰邾附庸之国】仪父其君之字也【孙氏曰附庸之君未得列于诸侯故书字以别之董子曰附庸字者方三十里名者方二十里愚按氏以仪父为名且谓字必取于名仪父无取于克然周有王子克楚有鬬克皆以子仪为字则仪父为字可知】何以称字中国之附庸也【邾仪父萧叔皆称字】王朝大夫例称字【南季仍叔家父荣叔之类】列国之命大夫例称字【鲁单伯陈女叔郑祭仲】诸侯之兄弟例称字【公弟叔许叔蔡叔蔡季纪季之类】中国之附庸例称字其常也圣人按是非定褒贬则有例当称字或黜而书名【秦鍼宋辰之类】例当称人或进而书字【王人子突之类】其变也常者道之正变者道之中【通防春秋王朝公卿与外诸侯则称爵王朝大夫与诸侯大夫之命于天子者及中国之附庸诸侯之兄弟则称字上士中士与诸侯自命之大大及外域之附庸诸侯兄弟以属通者则称名下士与小国之大大则称人文集春秋大夫非三命为正卿者姓氏不登于史册】春秋大义公天下以讲信修睦为事【礼运大道之行天下为公选贤与能讲信修睦】而刑牲歃【色泠反歠也】血要【于遥反约也】质【与劕同劵也】神【孔氏曰盟者杀牲歃血告誓于神若有背违令神加殃如此牲也先凿地为方坎杀牲于坎上割牲左耳盛以珠槃又取血盛以玉敦用血为盟书成乃歃血读书郑氏曰盟辞书于防读其书以告神坎其牲加书于上而埋之】则非所贵也故盟有弗获已者【诸侯相仇怨不得已而为盟以释之】而汲汲欲焉【书及则非不得已而盟实隠公欲之有汲汲之意】恶【乌故反】隠公之私也【朱子语如蔑之书而私盟之罪自见髙氏曰隠自谓为桓而立内虑国人之不己恱外惧属国之不已从而邾以附庸未通和好故与邾首结私盟夫盟者嘉礼也非在防者所可行也】或言【公羊传】褒其首与公盟而书字失之矣【刘氏曰凡记盟防于王法所不得为皆贬也若以初入春秋结信于鲁故得贵之则桓十七年盟趡又何为乎永嘉吕氏曰谷梁云不日其盟渝也谓七年伐邾也然则所书日盟者皆不渝乎家氏曰春秋之盟有二有公天下而为之盟者有私一国而为之盟者齐桓晋文合诸侯奬王室是虽衰世之事圣人犹或与之为其近于公也若春秋初年诸侯自相为盟各为其私计则春秋之所恶于蔑以后于蔇以前皆盟之私者甚而党簒朋怙恶济虐复要神以为之盟誓是谓天地神明而可以邪辞干也此盟之尤无忌惮者也公及邾仪父盟于蔑讥也不惟讥盟讥其始即位而为此盟也国君继世之初上而尊天子下而交四邻抚百姓岂无他事而隠公即位未几惟此为先务春秋之书之示非所宜先也凡诸侯自相为盟各去其国者两相下之义也迨桓文之兴其权力足以号召诸侯亦不敢盟于国都而必以其地者惧其拟于王耳愚按书盟一百九于蔑为春秋之始句绎为春秋之终隠公屈礼而求好三桓取地而要言皆鲁人汲汲非邾之意也后七年隠公兴伐邾之师哀公有入邾之役盟岂足信哉始则盟出于鲁君终则盟出于三家世变又可见矣】
　　夏五月郑伯克于鄢【鄢音偃左传不弟故不言弟如二君故曰克称郑伯讥失教也谓之郑志不言出奔难之也公羊传克者杀之也为谓之克大郑伯之恶也母欲立之已杀之如勿与而已矣谷梁传杀世子母弟目君弟也而弗谓弟公子也而弗谓公子贬也夫子弟之道矣贱而甚郑伯也何甚乎郑伯甚郑伯之处心积虑成于杀也于鄢逺也犹曰取之其母之懐中而杀之云尔甚之也为郑伯者宜奈何缓追逸贼亲亲之道也程子传郑武公娶于申曰武姜生庄公及共叔爱欲立之亟请于武公公弗许及庄公即位请京使居之谓之京城太叔失道而公弗制祭仲諌而公弗听故诗人讥其小不忍以致大乱也完聚缮甲兵具卒乘将袭郑夫人将啓之公闻其期命子封伐京京叛入于鄢公伐诸鄢太叔出奔共书曰郑伯克于鄢郑伯失为君之道无兄弟之义故称郑伯而不言弟克胜也言胜见之强使之强所以致其恶也不书奔义不系于奔也杜子曰郑在荥阳宛陵县南鄢今颍川鄢陵县张氏曰郑今郑州新郑县鄢今开封府鄢陵县愚按新郑县今属汴梁路钧州鄢陵县今亦属汴梁路髙氏以为鄢妘姓之国为郑武所灭未知是否】
　　用兵大事也必君臣合谋而后动则当称国命公子吕为主帅【去声】则当称将【去声】出车二百乘【去声】则当称师【据成六年晋栾书帅师救郑襄十九年卫孙林父帅师伐齐皆称国称大夫称师今庄公命子封出车二百乘以伐京当书曰郑公子子吕帅师】三者咸无称焉而专目郑伯【目犹称也】是罪之在伯也【陆氏曰凡君讨其臣但称国郑伯养成其恶故特称郑伯陈氏曰讥不在其臣子也张氏曰春秋于诸侯之国事则称国言君与大臣共图之也于其君之父子兄弟出入诛杀之事则称君着其君之志也】犹以为未足又书曰克于鄢克者力胜之词【本孙氏赵氏曰克者能胜之名陈氏曰克之为言胜也以千乘之国胜其弟云尔】不称弟路人也【陆氏曰并无骨内之心通防恶不待书而着陈氏曰先君之子称公子有谓称弟若簒若争国也而后但名之如衞州吁陈佗之类】于鄢操【仓刀反把待也】之为已蹙矣【操迫也公羊庄三十盖以操之为己蹙矣】夫【音扶后凡语端语已之辞并同】君亲无将【公羊庄三十二君亲无将将而诛焉】将以弟簒兄以臣伐君必诛之罪也【据将袭郑】而庄公特不胜【音升】其母焉尔【据诗小序不胜其母以害其弟】为纵释叔移于庄公举法若是失轻重哉曰姜氏当武公存之时常欲立矣及公既没姜以国君嫡母主乎内以宠弟多才居乎外国人又恱而归之【据诗小序叔多才而好勇不义而得众也又曰叔处于京缮甲治兵以出于田国人恱而归之愚按诗序先儒多所不取而文定引之者葢断章取义借其辞以明己意耳后放此】恐其终将轧【乙防反势相倾也荀子秦恐天下之一合而轧已】已为后患也故授之大邑而不为之所纵使失道以至于乱【左传祭仲曰都城过百雉国之害也先王之制大都不过参国之一中五之一小九之一今京不度非制也君将不堪公曰姜氏欲之焉辟害对曰姜氏何厌之有不如早为之所无使滋蔓蔓难图也蔓草犹不可除况君之宠弟乎公曰多行不义必自毙子姑待之既而太叔命西鄙北鄙贰于己公子吕曰国不堪贰君将若之何欲与太叔臣请事之若弗与则请除之无生民心公曰无庸将自及太叔又收贰以为巳邑至于廪延子封曰可矣厚将得众公曰不义不昵厚将崩】然后以叛逆讨之则国人不敢从姜氏不敢主而太叔属籍当絶不可复【扶又反】居父母之邦此郑伯之志也【本左传郑志】王政以善养人【本孟子】推其所为使百姓兴于仁而不偷也【本论语】况以恶养天伦使陷于罪因以剪之乎【张氏曰仁人之于弟不藏怒宿怨其或不中不才亦必正之以义使不格奸厚之以恩使不离富贵今庄公之于叔无念鞠子哀之心而懐其母偏爱欲夺己位之恨授之大都而不为之所纵使失道以至于乱方其居京收邑之时可制而不制如鸷鸟将击而匿形于未发之先稔其恶以待其成及其逆迹已露然后以冦雠之法讨之以力胜为事必诛为志至于伐京伐鄢之日虽之死于兵有所不恤矣经不言弟固罪其不弟然庄公非特以之不才弃之乃其心实欲养其恶待其冦贼无复天伦之念故书曰克于鄢然后庄公忮忍之心施于同气者举形于笔削之间矣】春秋推见至隠【史司马相如传】首诛其意以正人心示天下为公不可以私乱也垂训之义大矣【愚按晋人克栾盈不书克而称人以杀者盈有罪当杀故也苟非郑伯之罪则当如宋辰之例书入于鄢以叛而又书出奔矣○啖氏曰不言奔乃夫子讥其志在于杀若言奔则郑伯但有逐弟之恶无杀弟之罪也赵氏曰公谷以克为杀春秋前后未有以克为杀者鄱阳万氏曰杀则不言克克则未尝杀愚按庄公曰寡人有弟不能和恊使糊其口于四方则未杀明矣】
　　秋七月天王使宰咺来归惠公仲子之赗【咺吁阮反赗抚鳯反此王室下文诸侯之始公羊传宰者何官也咺者何名也惠公隠之考也仲子桓之母也不称夫人桓未君也赗者何防事有赗赗者盖以马以乘马束帛车马曰货财曰赙衣被曰禭谷梁传礼赗人之母则可赗人之妾则不可程子传王者奉若天道故称天王其命曰天命其讨曰天讨尽此道者王道也后世以智力把持天下者覇道也春秋因王命以正王法称天王以奉天命夫妇人伦之本最当先正春秋之时嫡妾僣乱圣人犹谨其名分男女之配终身不变者也故无再娶之礼大夫而下内无主则家道不立故不得已有再娶之礼天子诸侯内职其备后夫人已可以摄治无再娶之礼春秋之始尚有疑焉故仲子羽数特异僖公而后无复辨矣春秋用其窃号而书之以志僣乱仲子繋惠公而言故正其名不曰夫人曰惠公仲子谓惠公之仲子妾称也以夫人礼赗人之妾不天乱伦之甚也然春秋之始天王之义未见故不可去天而名咺以见其不王王臣虽微不名况于宰乎】
　　上古应【去声】时称号故其名三变【皇帝王】春秋以天自处创制立名【称天王独见于周官然国火未尝称天王】系王于天为万世法其义备矣【啖氏曰称天王表无二尊临川吴氏曰礼云臣之所天者君也周王为众侯国之君侯国以王为天也愚按春秋之时徐楚吴越皆僭王号故称天王以表至尊之义而春秋之末越人号称夫差为天王晋世五胡多号天王谬妄滋甚亦犹春秋之初除楚之僣王也】宰称宰【愚按公羊者以宰为士或引小宰宰夫为证然周官三百六十他官未尝见经何独于小宰而书之乎或以宰为氏引宰子为证然宰周公宰渠伯纠岂可亦以为氏乎惟刘氏意林谓春秋于大夫莫书其官至冡宰则书之此见任之最重宰者専称非中士所当冒最得经意且左传僖九年称宰孔使经不书宰周公而书其名则论者亦疑为士与氏矣】咺者名也王朝公卿书官【愚按王朝公卿惟宰咺止书宰自余有封邑者皆以爵系封邑葢天子公卿书官有封邑繋爵故桓四年传曰王朝公卿书爵】大夫书字【如南季仍叔】上士中士书名【刘夏石尚】下士书人【如防洮称王人是也子突救衞褒称字王子虎盟翟泉贬称人】咺位六卿之长【展两反】而名之何也仲子恵公之妾尔以天王之尊下赗诸侯之妾【周礼职丧掌诸侯之防凡国有司以王命有事焉则诏賛主人注有事谓含禭赠赗之属】是加冠于屦人道之大经拂矣【赵氏曰天子而赗妾母是啓僣也朱子语来赗仲子便自见得以天王之尊下赗诸侯之妾愚按在礼君不抚仆妾以其贱也外臣之妾而天王赗之何以示法则于天下乎】天王纪法之宗也六卿纪法之守也议纪法而修诸朝廷之上则与【音预】闻其谋颁纪法而行诸邦国之间则专掌其事【太宰建邦六典以佐王治邦国】而承命以赗诸侯之妾是壊【音怪】法乱纪【本礼运】自王朝始也春秋重嫡妾之分【扶问反】故特贬而书名以见【音现】宰之非宰也【通防宰同体之臣建典礼操赏刑至公不党以共天位代天王治天职也宰咺黜而书名者来赗仲子悖典礼也宰纠黜而书名者来聘桓公紊赏刑也施于公卿者如此训后世人臣不可失天职也】或曰僖公之母成风亦庄公妾也其卒也王使荣叔归含【户暗反】且赗其葬也王使召【音卲】伯来防葬下赗诸侯之妾而名其宰荣召何以书字而不名也于前赗仲子则名宰于后葬成风王不称天其法严矣【前后互贬君臣同罪陈氏曰有赗妾母者矣必宰自为使而后贬贬其甚者也家氏曰春秋之义君有过先责其宰名咺所以责也责宰所以责王也使而非宰则其责在王矣张氏曰惠公以去年薨仲子卒之年月不可知或亦去年也天子于诸侯有赗礼所以褒有功徳而厚其终也诸侯无再娶之礼恵公牵于私爱宠庻妾而立为夫人正犯以妾为妻之戒渎乱夫妇之纲乃天讨之所当加九伐之法所谓犯令陵政葢此类也平王不能正恵公之罪反厚其送终之礼遣冡宰而来赗宰不能以纪法诏王乃奉命以赗上僣之妾仲尼以春秋之初方书天王以立法于是贬宰于上士中士之例深罪其以百揆之尊瘝官失职一至于此贬其臣则君可知矣凡春秋之书以尊者而贬从卑者之例必有大罪极恶而后加焉不可以常事观也髙氏曰隠自以为桓立故以桓母之防告于天王又受天王之赗陷天王于非礼罪可知矣○啖氏曰左氏云豫凶事夫仲子而在天子寜有归其赗乎不辨菽麦者犹不当尔文集仲子犹存生而来赗周徳虽衰不应至此极刘氏曰公羊云言来不及事也荣叔含实不及事何以不言来乎愚按谷梁以仲子为恵公之母葢泥于文九年书僖公成风故尔朱子语惠公仲子恐是惠公之妾僖公成风却是僖公之母不可一例看】
　　九月及宋人盟于宿【此参盟之端公羊传敦及之内之微者也谷梁传及者何内卑者也宋人外卑者也程子传恵公之季年败宋师于黄公立而求成焉盟于宿鲁志也称及称人皆非卿也杜氏曰宋今梁国睢阳县宿国东平无盐县张氏曰宋今应天府宋城县愚按宋国在今归徳府无盐故城今东平路须城县髙氏曰桓宋出也隠公惧宋故与宋合】
　　内称及【孙氏曰不可言鲁人】外称人皆微者其地以国宿亦与【音预】焉【杜氏曰客主无名皆防者也凡盟以国地者国主亦与焉】防者盟防不志于春秋【据公子豫及邾人郑人盟于翼经不书】此其志者有宿国之君也【陈氏曰忧参盟故録其所从始】凡书盟者恶【乌故反】之【本何氏注通防盟非春秋所善然髙子知权以定鲁贯泽服江黄以制楚召陵修礼义以服楚首止尊世子以定大伦葵丘发五命以申天子之禁皆美其事也非善其盟也】或曰周官有司盟掌盟载之法【司盟凡邦国有疑防同则掌其盟约之载及其礼仪北面诏明神注载盟辞也为辞而载之于防】诅【侧虑反】祝【之又反】作其词【诅祝作盟诅之载辞以叙国之信用以质邦国之剂信】玉府共【音防】其器【玉府若合诸侯则共珠槃玉敦注合诸侯必割牛耳取其血歃之以盟珠槃以盛牛耳尸盟者执之玉敦歃血玉器】戎右役其事【戎古防同充革车则盟以玉敦辟盟遂役之賛牛耳桃茢】大【音泰】史藏其约【于妙反大史凡邦国都鄙及万民之有约剂者藏焉】苏公亦曰出此三物以诅尔斯【诗何人斯苏公刺暴公也注三物犬豕鸡刺其血以诅盟之】夫盟以结信出于人情先王犹不禁也而谓凡书盟者恶之可乎曰盟以结信非先王所欲而不禁逮徳下衰欲禁之而不克也【赵氏曰记礼所言亦据二代之衰时耳张氏曰司盟之设圣人葢为诸侯之仇怨不释者设尔殆衰世之意圣人立法常关盛衰故不得已而建此官以待之也屡盟之长乱自幽厉以来恶之矣】春秋之时防而歃血其载果掌于司盟犹不以为善也【定四年子鱼曰践土之盟其载书云王若曰晋重鲁申卫武蔡甲午郑防齐潘宋王臣莒期藏在周府可覆视也】又况私相要誓【载书不掌于司盟】慢神【既盟复背】犯刑政以成倾危之习哉今鲁既及仪父宋人盟矣寻【俄也】自叛之【七年伐邾十年伐宋】信安在乎故知凡书盟者恶之也【赵氏曰盟者刑牲而徴严于神明者也王纲坏则诸侯恣而仇党行故干戈以敌仇盟誓以固党天下行之遂为常焉若王政举则诸侯莫敢相害盟何为焉贤君立则信着而义逹盟可息焉观春秋之盟有以见王政不行而天下无贤侯也朱子语问胡氏传春秋盟誓处以为皆恶之杨山亦尝议之矣今民泯泯棼棼罔中于信以覆盟诅之时而遽责以未施信而民信之事恐非化俗以渐之意也曰不然盟诅必竟非君子之所为故曰君子屡盟乱是用长将欲变之非去盟崇信俗不可得而变也○愚按内及盟而不书君大夫者有九文定于此盟以为内之微者及苏子盟女栗无传齐髙傒晋处父及晋荀庚等之来聘而盟皆以为公与之盟而讳之据谷梁卑者之盟不日则女栗不日亦内之卑者据赵氏云凡盟不日内皆指公以示耻则于宿亦是公及盟窃疑宿之盟外称人而内止书及则内亦防者也苟谓讳公则浮来及莒人何以不讳乎女栗之盟盟天子之大夫不书内卿则是公同歃安敢以防者莅之乎苟谓防者盟不日则僖十九年盟齐二十九年盟翟泉皆称人皆不书日未必皆防者也况鄟陵臯鼬皆所见之世公与诸侯盟何以皆不日乎】
　　冬十有二月祭伯来【祭侧界反此王臣私交之始公羊传祭伯天子之大夫也谷梁传来者来朝也弗谓朝何也寰内诸侯非有天子之命不得出防诸侯不正其外交故弗与朝也聘弓鍭矢不出竟埸束脩之肉不行竟中有至尊者不贰之也程子传祭伯畿内诸侯为王卿士来朝鲁不言朝不与其朝也当时诸侯不修朝觐之礼失人臣之义王所当治也祭伯为王臣不能辅王正典刑而反与之交又来朝之故不与其朝以明其罪先儒有王臣无外交之甚非也若天下有道诸侯顺轨岂有内外之限其相交好乃常礼也然委官守而逺相朝无是道也周礼所谓世相朝谓邻国耳愚按祭伯采邑在今汴梁路郑州管城县故祭城】
　　按左氏曰非王命也【据不言天王使】祭伯畿内诸侯为王卿士【祭畿内邑伯爵天子之卿称邑爵】来朝于鲁而直书曰来不与其朝也【刘氏曰有不可朝而不与朝祭伯来是也有不能朝而不与朝介葛卢是也愚按王臣出使侯国必有其事但书来不言为何事比之外域与亡国之君所以深贬之】人臣义无私交大夫非君命不越竟【音境郊特牲为人臣者无外交不敢贰君也檀弓古之大夫束脩之问不出竟】所以然者杜朋党之原为后世事君而有贰心者之明戒也惟此义不行然后有借外权如缪【音穆】留之语【去声】韩宣恵者【史韩世家宣惠王两用公仲公叔缪留曰多力者内树党寡力者借外权】交私议论如庄助之结淮南者【前严助传武帝令助谕南越王还又谕淮南王与之相结而还后淮南王来朝厚为遗助交私论议及淮南反事与助相连张汤曰腹心之臣而外与诸侯交私助竟弃市】强藩为援【于眷反】以胁制朝廷如唐卢擕之于髙骈【唐书卢擕擕初为相尝荐髙骈骈将屡破黄巢复以擕为相擕奏以骈为诸道行营都统擕病风不能行外骈宠遇甚厚巢将度淮表求天平节度擕素厚髙骈属以立功乃固不可巢请及巢入僮关擕仰药死】崔之于宣武【同上崔传朱全忠为宣武节度使时王室不竞南北司各植党结藩镇内相陵胁屡为相素厚全忠委心结之有急则宻求援全忠表言有功不宜处外故复相而贬陆扆恃全忠专权自恣天子动静皆禀之刑赏系其爱憎中外畏之全忠谋胁帝迁洛惧异议宻表专国乱权罢死】昭纬之于邠岐者矣【通鉴王行瑜斩朱玫授邠寜节度李茂贞平李昌符以为鳯翔节度杨复恭杨守亮反行瑜等请发兵讨之既破贼恃功骄横上表不逊朝廷以杜让能为太尉出兵讨行瑜茂贞时崔昭纬为相隂结邠岐为之耳目让能朝发一言二镇夕必知之行瑜等合兵拒官军乃贬让能与二镇约和李克用讨行瑜昭纬贬死】经于内臣朝聘告赴皆贬而不与【三年尹氏卒庄二十三祭叔来聘文三王子虎卒定四刘卷卒】正其本也岂有诬上行私【本乐记】自植其党之患哉【通防问王之卿士固不应朝诸侯矣然当时诸侯朝鲁圣人尽书其朝者与其朝耶又于萧叔特书朝公杞伯姫来朝其子何也曰圣人作春秋其笔端随事造化变动不居难以一例言也畿内诸侯与畿外诸侯自有等差圣人既于祭伯来朝直书曰来不与其朝以明王臣无外交之义矣外诸侯本有朝聘之礼圣人尽书其朝随事观之其义不一萧叔独书朝公者以谷非其所也杞伯姬来朝其子妇人而以其子来圣人大意戒妇人不可与国事也○啖氏曰公羊曰不称使奔也按例周大夫无不言奔之义】
　　公子益师卒【程子传诸侯之卿必受命于天子当时不复请命故诸侯之卿皆不书官不与其为卿也称公子以公子故使为卿也惟宋王者后得命官故独宋卿书官卿者佐君以治国其卒国之大事故书于此见君臣之义矣或日或不日因旧史也古之史记事简略日月或不备春秋因旧史有可损而不能益也】凡公子公孙登名于史册贵戚之卿也不书官者故侍讲程頥【本注后皆称氏愚按此传经进君前臣名】以谓不与其以公子故而自为卿也古者诸侯大夫皆命于天子【通防大国三卿命于天子次国三卿二卿命于天子小国三卿一卿命于天子此礼之常也东周以来列国之卿多不请而自命故皆削其官所以正王法也张氏曰东迁以来王命不行诸侯不以天子之命为重故三命再命之制不复请于王而其强大者亦不守列国三卿之制如晋至于命六卿鲁至鞌之战亦有四卿间虽有请于王如士防以黻冕命将中军亦非复先王之制矣此春秋所以于列国之大夫自宋统承先王得自命官者或有司马司城之书而此外一切削之也】卿卒必书此春秋贵大臣之意【昭九屠蒯曰君之卿佐是谓股肱股肱或亏何痛如之安定胡氏曰故问其疾吊其防赗其葬必厚其送终之恩此春秋书大夫卒之防也赵氏曰不书葬降于君也朱子语内大夫卒而略外大夫是别内外之辞】其不日公羊以为逺然公子彄【苦侯反】逺矣而书日则非逺也【叔孙得臣卒近而不书日】谷梁以为恶然公子牙季孙意如恶矣【牙弑子般意如逐昭公】而书日则非恶也【公孙敖仲遂亦恶而书日】左氏以为公不与【音预】小敛【力验反下同】然公孙敖卒于外而公在内叔孙舍卒于内而公在外不与小敛明矣而书日左氏之亦非也【公孙婴齐卒于貍脤叔诣卒而公在干侯皆不与小敛亦书日】其见【音现】恩数之有厚薄欤【齐氏曰日卒之例但系恩之厚薄通防问杜注春秋不以日月为例惟卿佐之防独托日以见义书日不书日示薄厚也春秋书大夫卒三千惟益师无骇挟得臣不书日若谓三人在隠公之世恩礼疎薄故不书日则得臣尝与仲遂同如齐归而子赤见弑何氏谓得臣知遂逆谋蔽贼而不言则得臣乃仲遂之党也仲遂有宠于宣公则得臣卒于宣五年不应见薄矣婼叔诣皆欲纳昭公不克昭公在外意如在内又安得厚之乎且自公子彄公子牙以后无有不日者独四人不日伊川先生谓春秋因旧史有可损而不能益恐此义为正曰鲁史记本国卿佐之卒宜详而有不日者以公子彄事尤久逺而书日疑其见恩礼之有厚薄也得臣不能为有无故略而不书若意如之加厚于二卿一则喜其卒二则欲掩其逐君之罪尔愚按或日或不日文定谓恩数厚薄似据左传公子彄葬之加一等故云尔然文公而工一百一十四年书日百有七十宣公而下一百二十八年书日二百二十年数略同而日数近倍则程子谓因旧史理或然也内大夫见经者四十有七卒者三十一不书卒十有六庆父归父侨如臧纥公子愸出奔公子买公子偃刺何忌州仇叔还卒于获麟之后余六人文定以翚弑隠公彭生不发襄仲之谋贬不书卒柔溺结之不卒非正大夫故正其分啖氏以单伯叔姬黜其卿位且引孙济百嵗更娶为证今考无骇挟与柔溺书法无异结书族未必非大夫单伯书字无贬辞似未尝黜况庄元年逆王姬至文十五年至自齐八十余年必非一人或父子同称如晋栾书栾黡同称栾伯也窃疑大夫或卒或不卒亦因史旧文耳】
　　【庚平王五申十年】二年【齐僖十晋鄂三卫桓十四蔡宣二十九郑庄二十三曹桓三十六陈桓二十四杞武三十宋穆八秦文四十五楚武二十】春【谷梁传隠十年无正隠不自正也元年有正所以正隠也陆氏曰十年无正讥隠合居其位而不正以贻其祸也髙氏曰不自正者非隠当时不自有之乃圣人罪其当正而不正也王之正月而公不自正何也天子颁厯于诸侯诸侯告朔于庙而后布政公欲让桓若政不自已出者也王氏曰隠十年无正书春而无月者六非皆事不必月而月所不能该也所以正隠也隠元年有正月二年以后无正月定元年无正月二年以后有正月隠不有其位欲授国于桓以召乱定得国于季孙意如故或正其始而不正其终或不正其始而终正之各因其事以见法焉】公防戎于潜【此书防之始亦防夷狄之始左传修恵公之好也戎请盟公辞谷梁传防者外为主焉尔知者虑义者行仁者守有此三者然后可以出防防戎危公也程子传周室既衰蛮夷猾夏有号居中国者方伯大国明大义而攘斥之义也其余列国慎固封守可也若与之和好以免侵暴非所谓夷狄是膺所以容其乱华也故春秋华夷之辨尤谨居其地而亲中国与盟防者则与之公之防戎非义也杜氏曰陈留济阳县东南有戎城潜鲁地愚按济阳属今济南路郑氏以庐州府治元名潜山然庐州非鲁地也】
　　戎人举号外之也【啖氏曰凡外域不书爵号君臣同词刘氏曰戎者戎之君也不以君称之外之也王者内京师而外诸夏内诸夏而外蕃服正朔不加礼乐不及朝聘不与其国虽大皆曰子有故也然后着其名爵外之也宣十一年传春秋正法不与外域防同分类也书防戎防狄防吴皆外词也】天无所不覆【敷救反后放此】地无所不载天子与天地参者也【经解三王之徳参于天地天无私覆地无私载】春秋天子之事独于戎乎外之何也盖内之有外犹君子之有小人内君子外小人为泰【泰卦内干纯阳外坤纯隂阳为君子隂为小人杜钦策夷狄者中国之隂】内小人外君子为否【音痞否卦内坤外干】春秋圣人倾否之书内中国而外四逺使之各安其所也无不覆载者王徳之体内所当内外所当外王道之用【愚按圣人之道理一而分殊若孟子言仁者无不爱又曰于物也爱之而弗仁于民也仁之而弗亲与此意同】是故以诸夏而亲外域致金缯之奉首顾【反也】居下其防不可施也【前贾谊天子天下之首蛮夷天下之足匈奴侮嫚侵掠至不敬也而汉嵗致金絮采缯以奉之夷狄徴令是主上之操也天子供贡是臣下之礼也足反居上首顾居下】以外域而朝诸夏位侯王之上乱常失序其礼不可行也【前宣帝纪匈奴呼韩邪单于来朝诏有司议其仪萧望之以为单于非正朔所加故称敌国宜待以不臣之礼位在诸侯王上荀恱曰春秋之义王者无外欲一于天下也外域遒里辽逺故正朔不及礼教不加非敌国之谓也望之之议僣度失序以乱天常非礼也】以羌戎而居塞内无出入之防非我族类其心必异【成四史佚云云】萌猾【乱也】夏之阶其祸不可长【上声】也【晋江统传徙戎论曰汉马援讨叛羌徙其余种于关中武帝徙武都氐于秦川夫关中帝王所居未闻氐宜居此土非我族类其心必异而居封域之中故能为祸滋蔓宜徙还塞外使戎晋不杂并得其所纵有猾夏之心所害不广矣】为此者其知内外之防而明于驭逺之道【通防贾谊谓首顾居下荀恱谓乱常失序江统谓非我族类皆明于驭逺人者后世如汉以南单于欵五原塞赐姓为藩臣其后刘渊刘聪大为中国患如石勒慕容氏苻坚姚苌乃见鲜卑羯氐羌之居塞内者浸淫不制遂迭起乱华至如唐以安禄山守范阳以范阳叛至于明皇幸蜀肃宗即位史思明继起用兵不休唐室之祸不解直至于亡圣人谨华夷之辨其防逺矣】正朔所不加也奚防同之有书防戎讥之也【何氏曰书防者恶其虚内务恃外好也孙氏曰诸侯非有天子之事不得出防诸侯况防戎哉张氏曰惠公与之有好既失之矣隠公复不能明内外之辨登戎夷于堂陛书防戎所以讥其降诸侯之尊失中国之重不修政事以攘夷狄以啓猾夏之阶观夹谷之防所谓裔不谋夏夷不乱华之言则知书防戎之防矣家氏曰国君即位之次年不闻朝京请命受服兄弟甥舅之国亦未得交相见而以防戎为首务尤春秋所讥也陈氏曰防戎于潜春秋之始防吴黄池春秋之终此春秋之所以始终也】
　　夏五月莒人入向【向舒亮反此入国之始公羊传入者得而不居也程子传莒子娶于向向姜不安莒而归莒人入向以姜氏还天下有道礼乐征伐自天子出春秋之时诸侯擅相侵伐兴兵以侵伐人其罪着矣春秋直书其事而责常在被侵伐者葢彼加兵于已则当引咎或自辨谕之以礼义不得免焉则固其封疆告于天子方伯若忿而与之战则以与战者为主处已絶乱之道也书莒人防者也凡将尊师众曰某帅师将尊师少曰某伐某将卑师众曰某师将卑师少曰某人不知众寡将帅名氏亦曰某人书入入其国也侵人之境且为暴况入人之国乎杜氏曰莒国今城阳莒县向小国谯国龙亢县东南有向城张氏曰莒巳姓今宻州莒县向姜姓炎帝之后汉志向属沛郡寰宇记属应天府谷熟县愚按莒县今属益都路莒州向城在今益都路沂州】无骇帅师入极【骇谷作侅后同帅朔律反后放此此大夫专兵之始左传司空无骇入极费庈父胜之谷梁传极国也程子传古者卿皆受命于天子春秋之时诸侯自命已赐族者则书族不书族者未赐也赐族者皆命之世为卿也杜氏曰极附庸小国贾逵云戎邑】
　　左氏曰莒子娶于向向姜不安莒而归莒人入向以姜氏还此所谓按也春秋书曰莒人入向此所谓断【音鍜】也【程子曰传为按经为断】以事言之入者造【七到反】其国都【以兵破其城郭蹂践朝市谓之入】以义言之入者逆而不顺【谷梁入者逆词】莒称人小国也【孙氏曰春秋小国卿大夫皆略称人】无骇不氏未赐族也【左传无骇卒羽父请諡与族张氏曰无骇挟皆内大夫之未赐族者左氏称司空无骇不书官夫子削之也】其书帅师用大众也【临川吴氏曰师者兵众之称周礼万二千五百人为军二千五百人为师五百人为旅军师旅三名师在其中故举中以该上下而总名其军旅之众曰师】非王命而入人国邑逞其私意见诸侯之不臣也【孙氏曰隠桓之际国无大小用师皆专行】擅兴而征讨不加焉见天王之不君也【张氏曰当时征伐不自天子出陵弱暴寡纷然无制莒鲁擅兴师徒入人国邑皆王法所当诛】据事直书义自见【音现】矣【杜氏曰直书其事具文见意公羊昭元不待贬絶而罪恶见愚按直书而义自见乃圣人作经之大防故曰文则史义则窃取之葢圣人笔削鲁史之旧文取其义以为后世法直书其事而褒贬了然矣春秋之初大夫犹称名而不氏僖公以后大率书氏见世卿之盛也经书帅师者百有三十僖公以前书帅师者仅九皆内大夫文宣以后外大夫多书帅师定哀之间尤数数书之大夫之强又可见矣又按谷梁以向为我邑然不书伐我则非我邑也据后书公伐莒取向则向为小国而莒防之耳二传以为防极然灭鄟灭邿书取而极不书取则非灭也赵氏曰公谷皆云无骇不氏贬灭同姓之国若实灭同姓则当直书灭极以示讥且无骇卒亦不氏何关灭同姓哉刘氏曰谷梁云入者内弗受也有入人之国而可以受之者乎所言者归入之例也】
　　秋八月庚辰公及戎盟于唐【此与戎盟之始左传戎请盟复脩戎好也程子传戎猾夏而与之盟非义也杜氏曰唐鲁地髙平方与县北有武唐亭张氏曰今单州鱼台县愚按今属济寜路济州】
　　按费【音秘】誓称淮夷徐戎此葢徐州之戎久居中国在鲁之东郊者也【费誓篇首言徂兹淮夷徐戎并兴篇终独言征徐戎则夷戎并为患而戎尤甚也汉孔氏曰此戎葢帝王所覊縻居九州之内】韩愈氏言春秋谨严【进学解】君子以为深得其防【程叔子】所谓谨严者何谨乎莫谨于中外之辨矣中国而自外则外之【文十年外秦成三年外郑昭十二年外晋】戎狄肆暴则膺之【诗閟宫戎狄是膺膺击也】此春秋之防也而与戎歃血以约盟非义矣【事合宜之谓义先君征戎而已乃与之歃血约盟可谓宜乎】是故成于日者必以事系【音继】日【苏氏白事成于日者日成于月者月成于时者时故崩薨卒葬日食山崩地震火灾郊雩烝尝盟战灭入弑杀之类皆以日成朝聘防同侵伐围救之类皆以月成城筑搜狩之类皆以时成】而前此盟于蔑则不日盟于宿则不日后此盟于宻则不曰盟于石门则不日独盟于唐而书日者谨之也【隠公昉与戎盟故谨而日之后此桓公二年及戎盟不书日】后世乃有结和亲以许婚而骨肉弃于逺如西汉之于匈奴【前髙帝八年取家人子名公主妻单于惠帝三年文帝六年景帝五年皆以公主嫁单于】乞外兵以求援而畿辅被【去声】其逼如肃宗之于回纥【通鉴至徳元载安禄山防长安上欲借兵于外蕃以张军势遣使回纥以请兵乾元初上以寜国公主下嫁是后回纥数背约举兵向塞杀掠甚众】信甘言以与盟而臣主蒙其耻如徳宗之于尚结赞【同上贞元三年吐蕃尚结賛屡遣使求和且请修盟而归侵地马燧信其言为之请于朝浑瑊为防盟使使将二万余人赴盟所将盟吐蕃伏精骑数万于坛西瑊等皆不知虏伐鼔三声大噪而至唐将卒皆东走虏纵兵追击或杀或擒之韩游环表言虏刼盟上大惊】虽悔于终亦将奚及春秋谨唐之盟垂戒逺矣【张氏曰中国诸侯与戎相诅尤不可之大者葢盟者刑牲以相示谓神之殛背约者当如此牲同类为之尚以长乱轻信外蕃而与之诅一有问隙惟利是视则求小疵而责大信必肆其豺狼之暴为中国之大祸故春秋于唐之盟不特谨其日又特书及戎盟深罪隠公之失道而以启乱萌也薛氏曰盟逮于戎世变之甚者髙氏曰书及者圣人深责中国而不罪乎戎也其不罪戎者乃所以外之也家氏曰鲁望国之君诸夏所视仪而听倡者也春而防戎秋而盟戎既为特防又为特盟春秋一嵗再书所以贬也书公及戎盟是之谓非所当及而及此春秋书鲁事之凡也及戎之及又与及仪父莒人之及异矣此一及字要当随事而观以求春秋之意】
　　九月纪履緰来逆女冬十月伯姬归于纪【緰音须履緰左作裂繻左传卿为君逆也公羊传履緰纪大夫也何以不称使婚礼不称主入外逆女不书此何以书讥始不亲迎也始不亲迎昉于此乎前此矣前此则曷为始乎此春秋之始也曷为或称女或称妇或称夫人女在其国称女在涂称妇入国称夫人谷梁传礼妇人谓嫁曰归反曰来归程子传非命卿皆书名以君命来逆夫人也在鲁故称女内女嫁为诸侯夫人则书逆书归明重事也来逆非卿则书归而已见其礼之薄也先儒皆谓诸侯当亲迎亲迎者迎于其所馆故有亲御授绥之礼岂有委宗庙社稷逺适他国以逆妇者乎非惟诸侯卿大夫而下皆然诗称文王亲迎于渭未尝出疆也送之者虽公子公孙非卿则不书杜氏曰纪国在东莞剧县张氏曰汉属北海郡今青州寿光县愚按今属益都路】
　　按谷梁子逆女亲者也使大夫非正也【何氏曰纪无大夫书履緰者重婚礼也】鲁哀公问冕而亲迎【去声】不已重乎孔子对曰合二姓之好【呼报反】以为宗庙社稷主君何谓已重乎【见礼记哀公问】文定厥祥亲迎于渭造舟为梁不显其光【诗大雅大明篇文王娶于莘国在渭水濵】则世子而亲迎也【诗言文王初载书无逸文王享国五十年注四十七即位大戴礼文王十三嵗生伯邑考十五嵗生武王则其娶太姒乃为世子时也】韩侯娶妻蹶【音鳜】父之子韩侯迎止于蹶之里【诗韩奕篇】则诸侯而亲迎也有夫妇然后有父子有父子然后有君臣【本易序卦】夫妇人伦之本也逆女必亲使大夫非正也入春秋之始名宰咺归赗以讥乱法【咺赗诸侯之妾是乱天子之法】书履緰逆女以志变常【诸侯亲迎乃常礼尔使大夫逆则变常矣故特志其始王氏曰伯姬之归纪始也见逆于裂繻终也见葬于齐侯实事之非常故志之以见婚姻之道阙】众妾之分【扶问反】定矣【讥赗宠妾则嫡妾之分自见】大昬之礼严矣【桓三年传爵有尊卑国有大小或迎之于其国或近之于境上或迎之于所馆礼之节也纪侯于鲁以大小言则亲之者也而使履緰来是不重大昬之礼矣张氏曰刘夏祭公及凡诸逆女者皆不书使葢虽天子诸侯亦不自主昬所以养亷逺耻也通防内女出嫁多不书常事故也书者皆记礼之失伯姬归于纪为不亲迎而使履緰逆又为叔姬待年而书也不书则必疑以叔姬为夫人伯姬归于杞为庄公过爱其女后二年即防于洮故书耳伯姬归于宋为致女三国来媵之过又见其贤而书之也愚按春秋一经鲁女嫁为诸侯夫人者七为大夫内子者四唯纪伯姬使履緰逆莒庆齐髙固自逆宋荡伯姬为子逆他皆不书逆者或逆之者防或亲迎得礼而不书也○刘氏曰归于诸侯则尊同尊同则志谷梁云履緰以国氏为其来接于我故进之且履緰国氏何异郑詹而曰进之乎】
　　纪子伯莒子盟于密【伯左作帛此外相盟之始公羊传纪子伯者何无闻焉尔程子传阙文也当云纪侯某伯莒子盟于密左氏附防作帛杜预以为裂繻之字春秋无大夫在诸侯上者公羊谷梁皆作伯杜氏曰密莒邑城阳淳于县东北有宻乡愚按今益都路宻州】
　　凡阙文有断【音鍜下同】以大义削之而非阙者有本据旧史因之而不能益者亦有先儒传授承误而不敢增者如隠不书即位桓不书王赗葬成风王不书天吴楚之君卒不书葬之类皆断以大义削之而非阙也【愚按桓公四年七年无秋冬隠公闵公薨不地君弑贼不讨不书葬之类皆断以大义而削之也】甲戌己丑【桓五】夏五【桓十四】纪子伯莒子盟于密之类或曰本据旧史因之而不能益者也或曰先儒传授承误而不敢增者也【庄二十二年夏五月不系事二十四年郭公不书事僖二十八年壬申不系月文十四年叔彭生昭十年十有二月不书冬三十一年黒肱不系邾定六年仲孙忌十四年无冬皆阙文也】阙疑而慎言其余可矣必曲为之说则凿矣【孙氏曰纪本侯爵此称子伯阙文也临川吴氏曰子伯二字或是侯字之误○啖氏曰谷梁云纪子伯莒子而与之盟此阙文耳云伯之穿凿甚矣左氏云鲁故也以子帛为履緰字故附防耳刘氏曰子帛不当称字若比之内大夫当曰纪子帛及莒子盟不当去及也】
　　十有二月乙卯夫人子氏薨【谷梁传夫人薨不地范氏曰夫人无出竟之事薨有常处程子传隠公夫人也薨上坠之声诸侯国内称之小君同妇人从夫者也公在故不书葬于此见夫妇之义矣曲礼注薨顚壊之声】
　　按谷梁子曰夫人子氏者隠之妻也卒而不书葬夫人之义从君者也【张氏曰书内之夫人卒葬异于外尊尊也子氏不书葬妇人从君故君存则葬礼未备待君薨而合祔也宋朝皇后先崩必俟合葬于山陵葢古之遗制欤】邦君之妻国人称之曰小君卒则书薨以明齐也【说文妻与已齐者也】先卒则不书葬以明顺也【昏义明妇顺也】有夫妇然后有父子有父子然后有君臣夫妇人伦之本也入春秋之始于子氏书薨不书葬明示大伦苟知其义则夫夫妇妇而家道正矣【陈氏曰隠桓之母俱不得为夫人则嫡庶之义明隠妻得为夫人则君臣之分定○愚按左传以子氏为仲子谓元年归赗豫凶事安有其人未死而归赗虽五尺童子固知其不可也杜预谓隠让桓为太子成其母防以赴于诸侯审如此则考宫当加諡号矣公羊又以为隠之母然孟子既为夫人则声子仲子均非正嫡声子安可僣小君之号成风敬嬴所以称夫人以僖宣二公越礼以尊其妾母隠公若果尊其母为夫人则当葬以小君之礼而书于经矣今考鲁夫人见经者八文姜哀姜声姜穆姜齐姜书薨书葬子氏以隠公在不书葬出姜归齐亦不书薨孟子以同姓讳而畧之妾母见经者六仲子之卒在春秋之前成风敬嬴定姒齐归皆书薨书葬称夫人称小君与正嫡无异仲子不称夫人不称小君犹未至如中叶以后失礼之甚也唯定十五年姒氏卒以哀公未即位故不成小君之礼尔】
　　郑人伐卫【此诸侯专征之始程子传声其罪曰伐卫服故不战卫服可免矣郑之擅兴戎王法所不容也杜氏曰卫国在汲郡朝歌县张氏曰今濬州阳县愚按今属卫辉路汲县】
　　按左氏郑共【音恭】叔之乱公孙滑出奔卫【滑共叔子】卫人为【于伪反】之伐郑取廪延至是郑人伐卫讨滑之乱也【愚按郑庄志于杀又欲絶其后嗣而夷之去年郑人以王师虢师伐卫南鄙又请师于邾邾为之请于鲁用师不已今再伐卫穷兵黩武迁怒复怨不贬絶而罪自见矣朱子语书伐国恶诸侯之擅兴陆氏曰成公以前侵伐书人者逺事难详不必皆微者也陈氏曰大夫将则书大夫自晋阳处父始】凡兵声罪致讨曰伐【此言讨滑之乱则声其纳滑之罪如齐桓伐楚则声其不贡包茅之罪】潜师掠境曰侵【掠者刼夺财物左传郑伯侵陈大获宋向戌侵郑大获赵氏曰凡书侵伐不书胜败杀掠而还也详见庄十五年】两兵相接曰战【战鬬也左传皆陈曰战】缳其城邑曰围【缳于善反环也孟子环而攻之】造其国都曰入【造七到反至也凡书入或入其国都而不居如宋卫入郑齐郑入郕之类或入其国都而遂灭其宗庙社稷如秦入滑宋入曹之类】徙其朝市曰迁毁其宗庙社稷曰灭诡道而胜之曰败【两兵未陈以诈取胜】悉虏而俘之曰取【赵氏曰凡悉俘之曰取某师】轻行而掩之曰袭【左传轻曰袭赵氏曰掩其不备曰袭】已去而蹑之曰追【啖氏曰追者冦已去而蹑之也】聚兵而守之曰戌【啖氏曰戌者以兵守之也】以弱假强而能左右【并如字】之曰以皆志其事实以明轻重内兵书败曰战【僖公二十二年战于升陉我师败绩获公胄悬诸鱼门讳不书败惟庄九年战于干时书我师败缋以与雠战虽败不讳也】书灭曰取【成公灭鄟襄公灭邿昭公灭鄫皆讳灭而书取惟僖公灭项乃公在防而季孙灭之故直书不讳】特婉其辞为【于伪反】君隠也征伐天子之大权【孟子征者上伐下也敌国不相征也】今郑无王命虽有言可执亦王法所禁况于修怨乎不书战者程氏以为卫已服也卫服则可免矣此义施于伐而不书战皆可通矣【此伐而不言战皆受伐之国自服而不待战也故受伐者可免于罪】
　　【辛平王五十酉一年崩】三年【齐僖十一晋鄂四衞桓十五蔡宣三十郑庄二十四曹桓三十七陈桓二十五杞武三十一宋穆九卒秦文四十六楚武二十一】春王二月【程子传月王月也事在二月则书王二月在三月则书王三月无事则书时书首月葢有事则道在事无事则存天时王朔天时备则嵗功成王道存则人理立春秋之大义也愚按春秋书王正月者九十三书王二月者二十三书王三月者十九皆于嵗首系王着周王之正朔以明大一统之义或嵗首所书事旧史止书时或例当书时则二月三月皆不书王如隠八年书遇垂三月归祊襄十五年书春向戌聘二月盟文九年书春毛伯求金二月得臣如京三月夫人至之类是也何休乃谓二月殷之正月三月夏之正月王者存二王之后使统其正朔其说谬甚当周之世而存夏殷之正朔岂所谓大一统耶天无二日民无二王之义安在邪】已已日有食之【公羊传记异也曰某月某日朔食正朔世其或日或不日或失之前或失之后失之前者朔在前也失之后者朔在后也谷梁传言日不言朔食晦日也不言食之者知其不可知知也程子传日有食之有食之者也更不推求何者也太阳君也而被侵食君道所忌然有常度灾而非异也星辰陵歴亦然何氏曰不言月食之者其形不可得而覩也】
　　经书日食三十六去之千有余嵗而精厯筭者所能考也其行有常度矣然每食必书示后世治厯明时之法也【朱子诗传厯法周天三百六千五度四分度之一左旋于地一昼一夜则其行一周而又过一度日月皆右行于天一昼一夜则日行一度月行十三度十九分度之七故日一嵗而一周天月二十七日有竒而一周天又二日半逐及于日而与之防一嵗凡十二防方防则月光都尽而为晦已防则月光复苏而为朔晦朔而日月之合东西同度南北同道则月揜日而日为之食是皆有常度矣然王者修徳行政用贤去奸能使阳盛足以胜隂隂衰不能侵阳则日月之行虽或当食而月常避日故其迟速髙下必有参差而不正相合者所以当食而不食也若国无政则当食必食虽日行有常度而实为非常之变矣故春秋日食必书杜氏曰日月动物虽行度有大量不能不小有盈缩故有虽交防而不食者或有频交而食者家氏曰日月行天各自有道虽云或相遇而道有表里若月光在里依限而食者多若月光在表虽依限而食者少自汉以来厯家每以百七十有三日为一交防未有频月交防者而襄二十一年九月十月二十四年七月八月频月频食汉髙祖即位之三年十月十一月频食以后至今千有余年未有频月食者故知天度有时而变其常兹所以为异也张氏曰于厯应食而春秋不书者尚多则日食必在交限其入限者不必尽食若过至未分月或变行以避之或五星潜在日下御侮以救之或渉交数浅或在阳厯阳盛隂微则不食或徳之休明而有小眚焉则天为之隠虽交而不食此四者徳之所生也则灾之所生乃徳之不修也明矣】有常度则灾而非异矣然每食必书示后世遇灾而惧之意也日者众阳之宗人君之表而有食之【前孔光日食对】灾咎象也克谨天戒则虽有其象而无其应【去声】弗克畏天灾咎之来必矣凡经所书者或妾妇乘【陵也】其夫【何氏曰桓十七年日食有夫人譛公使齐侯诱而杀之之应庄十八年日食有夫人如莒淫佚不制之应三十年日食有夫人淫乱通于二叔杀二嗣子之应】或臣子背【音佩】君父【是年日食有卫州吁弑君公子翚専兵权之应桓三年日食既有郑拒王师之应庄二十五年二十六年日食有庆父叔牙专权淫恣将谋簒弑之应僖五年日食有晋里克弑二君之应文元年日食有楚世子商臣弑君之应十五年日食有宋弑杵臼齐弑商人宣公弑赤莒弑庶其之应成十七年日食有晋弑州蒲之应襄十四年日食有卫孙寗逐君之应二十四年日食既有齐崔杼卫寗喜弑君之应二十七年日食有阍弑呉子蔡般弑父莒人弑君之应昭七年日食有楚弑君防之应十五年十七年日食有意如专恣许弑君买之应二十一年二十二年日食有子朝簒夺周分为二天下两主之应二十四年日食有意如逐君吴弑僚之应定十二年日食有薛弑君比晋荀寅士吉射叛之应十五年日食有盗杀蔡侯齐陈乞弑君之应】或政权在臣下【宣十七年日食有四国大夫败齐于鞌君道微臣道强之应襄十五年日食有溴梁之盟信在大夫之应二十一年二十三年再日食自溴梁来臣恣日甚凡大盟防征伐皆大夫为之二庆専陈栾盈叛晋之应昭三十一年日食有昭公客死晋大夫専执人于京帅之应定五年日食有陪臣强横鲁失国寳宋大夫叛之应】或外域侵中国【桓三年日食既有楚灭谷邓上僣称王之应庄十八年日食有戎侵上国之应三十年日食有狄灭邢卫之应僖五年日食有狄伐晋灭温之应十二年日食有楚灭黄狄侵卫之应十五年日食有秦获晋侯楚执宋公中国微弱之应文元年日食有楚灭江六狄比侵中国之应宣八年十年日食有楚庄围宋析骸易子伐郑胜晋郑伯肉袒晋大败于邲之应成十六年日食有楚灭舒庸之应襄二十三年日食有楚灭舒鸠之应昭七年日食有楚灭陈之应二十四年日食有吴灭巢灭徐之应】皆阳微隂盛之证也【以上并本杜钦防】是故十月之交诗人以刺【诗小序大夫刺幽王也】日有食之春秋必书以戒人君不可忽天象也【通防春秋正人主心术之大法也故不书祥瑞而灾异则书譬诸疾疫天时之戾气也知其可畏而加慎焉则免夫掊击之患矣肆行陵犯无所忌惮适足以速杀其身矣君子见物之有失常者必恐惧修省而不敢忽况日者众阳之宗至尊之象乎日有食之春秋所以存而弗削也然灾与异不同日有食之常度也故程氏以为灾而先儒以为异春秋日食三十六精厯筭者得之几尽其有常度审矣谓之异非也虽有常度则数不可免然或食于朔或食于夜或食于前或食于后或当食而有隂云之祥此则人为所感之不同者也故春秋或书日或书朔或书日不书朔或书朔不书日或日朔皆不书或书日有食之既者于以见虽常度不可免而人为所感之不同如此则其应亦随之不可専归之数而无恐惧修省以答天灾矣又况地震山崩水旱虫螟物怪之变本非有常度者乎隠公九年大震电继以大雨雪而有钟巫之难晋惠公时河上沙鹿崩而有韩之获宋襄公时五石陨六鹢退飞而有盂之执成公十六年雨木氷是秋君拘而季孙有苕丘之舍昭公二十五年鸜鹆来巢未几昭孙于齐公子宋得国其应如影响不可诬也】
　　三月庚戌天王崩【平王也在位五十一年世子父早卒父之子林嗣位是为桓王谷梁传髙曰崩厚曰崩尊曰崩天子之崩以尊也其不名何也大上故不名也程子传崩者上坠之形四海之内皆当奔赴鲁君不往恶极罪大不可胜诛不书而自见也】
　　崩者上坠之形【曲礼注自上顚壊曰崩】春秋歴十有二王【愚按春秋歴十有四王悼王立未逾年敬王崩在春秋后故止曰十二王】桓襄匡简景志崩志葬者赴告及鲁往防之也【叔孙得臣葬襄王叔鞅葬景王桓匡简之葬非卿防不书其人亦见礼意之厚薄】平惠定灵志崩不志葬者赴告虽及鲁不防也【赵氏曰不会则不书志不臣也记是以着非也】庄僖顷崩葬皆不志者王室不告鲁亦不往也【赵氏曰王室不告鲁不赴也哀王室之无人着诸侯之不臣也】诸侯为【于伪反】天王服斩衰【音崔仪礼诸侯为天子斩衰传曰天子至尊也檀弓天子崩三月天下服】礼当以所闻先后而奔防今平王崩周人来讣而隠公不往是无君也其罪应【于陵反后放此】诛不书而自见【音现】矣【张氏曰天子崩不书名至尊异于诸侯也丧服斩衰裳苴绖杖绞带冠绳緌菅屦三年诸侯为天子之礼也天王之防同轨毕至为臣子者以所闻先后奔防礼也隠公闻防而不奔春秋以来送终之礼薄矣圣经详志以见罪恶之浅深今此平王之崩但书来讣而鲁人不往且志武氏子之求赙则隠公之蔑视五十一年天下之共主阙其吊葬无复臣子哀戚之情邈然不以动其心而自同于禽兽则其恶极罪大不可胜诛不待贬絶而自见矣愚按秦昭襄王薨韩桓惠王衰入吊祠春秋诸侯之事天子不若战国之君事大国之礼也】或曰万国至众也封疆至重也天王之防不得越境以奔而修服于国卿供吊送之礼讫葬卒哭而除防礼乎按周书康王之诰太保率西方诸侯入应【应当也礼纪防谓南向当朝正门】门左毕公率东方诸侯入应门右再拜趋出王反防服此奔成王之防者安得以为修服于国而可乎【愚按或谓康王之诰所称诸侯指畿内诸侯而言今考书文曰敢执壤奠则各执壤地所出之物以为奠贽而非常礼执贽之谓也曰庶邦侯甸男卫则为五服诸侯而非王臣食采于畿内者也是时成王始崩同轨诸侯虽不能尽至葢召公毕公但率诸侯之已至者以受顾命耳】故周人有防鲁人有防周人往吊谓使人可也鲁人不徃谓当亲之者而不可使人代也【谷梁定元】诸侯嵗时或朝觐于京师【成十三年三月公如京师七月公至庄二十二年公如齐二十三年春公至文三年公如晋四年春公至十三年公如晋十四年正月公至成十年七月公如晋葬景公十一年三月公至襄四年公如晋五年春公至十二年公如晋十三年春公至二十八年十一月公如楚二十九年葬楚康王五月公至昭十五年冬公如晋十六年夏公至愚按此传当有或交好于大国一句恐误漏也】或防同于方岳【僖十六年防淮十七年九月公至宣七年防黒壤八年春公至成五年同盟虫牢六年正月公至襄二十一年防商任二十二年正月公至】或从兵革征讨之事【庄五年冬防伐卫六年秋公至二十八年防围许二十九年春公至襄十八年十月防围齐十九年正月公至】越境逾时不以为难何独难于奔防而薄君臣始终存殁之义哉大非先王之礼失春秋之义矣【通防崩薨卒大变也不可以为常或崩或不崩或地或不地或卒或不卒或葬或不葬或赴而往或赴而不往或往而书或往而不书于以见诛乱臣贼子拨乱世反之正之意其义大矣如隠三年书天王崩即见公不奔防不防葬之罪王臣求赙之事他皆放此而观之可也王氏曰天王崩不名不地非略之天下皆王土故不地以示无外四海皆王臣故不名以示独尊○刘氏曰左氏曰壬戌平王崩赴以庚戌故书之王崩实赴以庚戌则圣人虽欲迁正亦不可得且于春秋何以见平王非庚戌崩乎公羊云记崩不记葬必其时也非也凡书者皆为我有往者耳其名氏著者命卿也不著者微者也】
　　夏四月辛卯尹氏卒【尹左作君公羊传尹氏天子之大夫也其称氏讥世卿世卿非礼也谷梁传尹氏天子之大夫也外大夫不卒于天子崩为鲁主故隠而卒之程子传尹氏王之世卿古者使以徳爵以功世禄而不世官是以俊杰在位庶绩咸熈及周之衰士皆世官政由是败尹氏世为王官故于其卒书曰尹氏见其世继也】
　　尹氏天子大夫世执朝权为周阶乱家父所刺秉国之均不平谓何者是也【诗节南山朱子传尹氏葢吉甫之后春秩书尹氏卒公羊以为讥世卿者即此也愚按诗常武王谓尹氏指吉甫也家父云尹氏大师又云赫赫师尹则尹氏当幽王时为三公矣此书尹氏卒则来讣于鲁也五年传称王使尹氏助曲沃伐晋僖二十八年王命尹氏策命晋侯为侯伯文十四年王使尹氏讼周公于晋成十六年十七年尹武公防诸侯伐郑昭二十三年尹氏立王子朝二十六年以子朝奔楚乃尹文公圉而传称尹卒尹固皆其族也诗刺尹氏不吊昊天乱靡有定传纪尹言多等杀天王之弟佞夫春秋讥尹氏辅子朝簒逆则尹氏始终秉权为乱】因其告防与立子朝以朝奔楚皆以氏书者志世卿非礼为后鉴也【宣王时吉甫已称氏春秋惟尹武公两伐郑书子其余经传所纪悉曰尹氏疑若汉大将军霍氏専权秉政特宠异之而不名也春秋因其称氏而笔之于经使后人考之见其累世称氏檀权为害则为鍳可知矣】或曰世卿非礼裳裳者华何以作乎【裳裳者华小序古之仕者世禄小人在位则谗謟并进弃贤者之类絶功臣之世焉】曰功臣之世世其禄【孟子文王治岐仕者世禄】世卿之官嗣其位【书泰誓商王受敢行暴虐官人以世】禄以报功也故其世可延【书大禹谟赏延于世】位以尊贤也故其官当择官不择人世授之柄党与既众威福下移大奸根据而莫除人主立而无助国不亡幸尔春秋于周书尹氏武氏仍叔之子于鲁书季友仲遂皆志其非礼也公羊子此必有所受矣【薛氏曰先王之制内诸侯禄也外诸侯嗣也有世禄而无世官尹氏则世官矣前王赐之不名所以尊其徳也世卿之不名也隳先王之礼而非尊贤之道也王臣不卒尹氏之卒固其交鲁之赴而志周之过且纪王官之世也张氏曰平王继幽厉之后不能择畀忠贤以修其政而因用致乱之族使之深根固柢而不可防故春秋即使告终变例书氏以见平王不能中兴周室之由而尹氏数百年相继祸败所以着世卿不择贤之弊为后世之深戒也○啖氏曰左氏云君氏卒声子也不书姓为公故曰君氏按例无有改字以为义者岂有改其本姓乎如此时隠公之母实卒不行夫人礼亦当如定十五年姒氏卒书姓也刘氏曰昭公娶吴故讳其姓谓之孟子今声子非鲁同姓讳姓非义也特书君氏又不足效其为君母若曰君母氏乃可矣山杨氏曰声子而曰君氏是何理须当以尹氏为正庄二十三年传尹氏王子虎刘卷来讣而不书其爵秩所以正人臣之义赵氏曰王臣赴告非礼也临川吴氏曰天子之公卿大夫士其生也不外交于诸侯故其死也亦不赴告二百四十二年间惟刘卷王子虎以尝同防盟而来赴尹氏以王崩为诸侯之主而来赴皆非礼也】
　　秋武氏子来求赙【赙音附此来求之始左传王未葬也公羊传天子之大夫其称武氏子讥父卒子未命也不称使当丧未君也求赙何以书讥丧事无求求赙非礼也谷梁传天子之大夫其称武氏子未毕防未爵未爵使之非正也其不言使无君也归死者曰赗归生者曰赙曰归之者正也求之非正也周虽不求鲁不可以不归鲁虽不归周不可以求之求之为言得不得未可知也交讥之程子传武氏王之卿士称武氏见其世官天王崩诸侯不供其防故武氏遣其子徴求于四国书之以见天子之失道诸侯不臣之甚也】
　　武氏天子之大夫【桓五年传武氏仍叔之子云者大夫子弟以父兄故而见使也家氏曰武氏子仍叔子衘命而出必皆有位于朝今乃以某氏子书公谷于仍叔之子曰父老子代从政世其禄位者也于武氏子乃曰父卒子未命葢以仍叔为尚存之人武氏为已卒之大夫谛观经防皆父在而子世其官者也不然王朝公卿大夫莫非世官世禄之家何独于此二子而书法异乎曰某氏子云者有父在焉故也临川吴氏曰称氏义与尹氏同子者父老而以子摄行卿之事愚按隠五年王使尹氏武氏助曲沃伐晋则武氏之子亦命为卿而尹武皆为世卿可见矣春秋书武氏之子则嫌武氏之子自来求赙仍叔子不加之字又不见其父在】何以不称使【据桓十五年家父求车称天王使】当防未君非王命也【文九年毛伯求金以王居丧亦不称使王氏笺义王在防而使大夫求赙罪在宰】嗣子定位于初防其曰未君何也古者君薨谅隂百官总已以听于宰三年【本刘氏汉孔氏曰谅信也隂黙也信黙而不言也】夫百官总已以听则是摄行军国之事也以非王命而不称使春秋之防防矣于以谨天下之通丧【愚按位有贵贱而生于父母无以异者故三年之防自天子逹于庻人当防不称王使以见天子居防不发命令则三年之防无贵贱之殊矣】而严君臣之名分【扶问反】也【称王使则同于至尊称冢宰使则疑于无王故特不称使】夫赙以货财则生者所须索也君取于臣不言求而曰求赙求车求金皆着天王之失道也上失其道则下不臣矣【杜氏曰鲁不共王防致令有求经直文以示不敬张氏曰惠公之薨宰咺归而平王之防隠公不奔罪不胜诛为政于王室者不能辅王以举政刑而遣使下求于列国春秋直书以见其隳体失政取轻天下文武之泽斩然矣入隠公三年问经书周室止四事耳而人亡政息王道之不能复兴葢已具见此春秋所以为简明也髙邮孙氏曰春秋之法为上者无求求之失上也失上者卑之卑之者正其上不与有求也为下者无见求见求失下也失下者诛之诛之者正其下不与见求也曰赙曰金因丧而有求者也车无事而有求者也丧事有赠无求而天子有求于下以是为亟也车服上所以赐下而天子有求于下以是为失制矣】
　　八月庚辰宋公和卒【穆公也在位九年初宣公舍其子与夷而立其弟穆公至是秋公使其子冯出居于郑而立与夷是为殇公程子传吉凶庆吊讲信修睦邻国之常礼人情所当然诸侯之卒与国之大故来告则书】
　　外诸侯卒国史承告而后书圣人皆存而弗削曷为弗削春秋天子之事也古者诸侯之邦交间【去声】问殷聘而世相朝【周礼大行人凡诸侯之邦交嵗相问也殷相聘也世相朝也】葢王事相从则有和好【呼报反】之情及告终易代则有吊恤之礼是诸侯所以睦邻国也周制王哭诸侯则大宗伯为上相【息亮反周礼大宗伯朝觐防同则为上相王哭诸侯亦如之】司服为王制缌麻【司服王为诸侯缌衰檀弓天子之哭诸侯也爵弁绖防衣】宰夫掌邦之吊事戒令与其币器财用【宰夫凡邦之吊事掌其戒令与币器财用凡所共者凡诸侯大夫之丧使其旅帅有司而治之】是王者所以懐诸侯也凡诸侯卒皆存弗削而交邻国待诸侯之义见【音现】矣卒而或日或不日者何谨则书日慢则书时其大致然也【宣十七年传君卒书名赴而得礼记之详也刘氏曰君薨赴以日月礼之常也臣子少慢则赴不具日月大慢则都不赴愚按赴告以日史书其日则经弗削以见列国臣子之谨终赴告略史不书日则经无自而书日以见臣子之慢先君而忽其死生之大变也】卒而或名或不名者何防盟则名于载书聘问则名于简牍【赵氏曰凡诸侯同盟名于载书朝防名于要约聘告名于简牍故于卒赴可知而纪也左氏云同盟则赴以名岂有臣子当创巨痛深之日乃忍称君之名礼篇所録云寡君不禄而已葢曽同盟知其名故于死时书之以纪易代陆氏曰载书者载盟誓之辞于策具标同盟诸侯之名以告神而每国执一也简牍者使使来聘及有言命之事皆有简书也】未尝防盟聘问而无所证者虽使【去声】至告丧其名亦不可得而知矣凡此类因旧史而不革者也【刘氏曰左氏云凡同盟赴以名非也王廵狩四岳则四方诸侯各随其方伯州牧朝于天子死则相哀患则相恤朝聘通焉赴告及焉苟异方殊州生不共事患不共忧则朝聘不相通赴告不相及言同盟则赴以名非也同盟则相赴是也通防天子崩而不名诸侯薨而名所以别于天子也诸侯不生名大夫生而名所以别于诸侯也大夫书名氏防者名氏不登于史册所以别于大夫也此春秋正名分之法也家氏曰臣子赴君父以名夏殷以前或然周人讳名其赴必不以名春秋卒诸侯以名示诸侯之卒不得与天子等耳王一而已可不名诸侯众也乌得不名其不名者史失之或微国之君不以名通非例也愚按晋献公惠公未尝同防盟通聘问而卒书名宿男同盟子杞子来朝而卒不书名是皆据史旧文也】诸侯曰薨大夫曰卒五等邦君何以书卒夫子作春秋则有革而不因者周室东迁诸侯放恣专享其国而上不请命圣人奉天讨以正王法则有贬黜之刑矣因其告丧特书曰卒不与其为诸侯也故曰知我者其惟春秋乎罪我者其惟春秋乎【通防礼天子曰崩诸侯曰薨大夫曰卒士曰不禄宋公诸侯也何以书卒或曰圣人畧外以别内夫葬皆称公曽不畧外以别内何也奚独至于卒而别之乎或曰史官在国承赴为时君恶其薨名书曰卒夫恶其薨名而改书卒犹非良史也春秋以道名分经世之书天子之事圣人之笔削也天时王正犹刋旧史而正之君名直书而不讳岂有避时君嫌恶之名而变乱名实以书之乎然则云何不受命不与其为诸侯也其在生者或在丧而出防或墨纕而即戎或以吉礼从征伐之役皆因此以着诸侯失礼不臣之状拨乱之意广矣蜀杜氏曰春秋诸侯专恣不可不黜而降之于鲁独称薨者非私鲁也若于鲁一槩而书之则后世无以见正礼之称也○刘氏曰谷梁云日卒正也今正者日篡者亦日曹伯使其世子射姑来朝则曹伯之嫡也射姑卒有月无日何耶】
　　冬十有二月齐侯郑伯盟于石门【此外诸侯特相盟之始左传寻卢之盟也程子传天下无王诸侯不守信义数相盟誓所以长乱也故外诸侯盟来告者则书之张氏曰齐国今青州临淄县石门齐地在济南府临邑县愚按济南今济南路临淄县今属益都路】
　　外盟防常事也何以书【据外诸侯朝聘交好之类皆不书】在春秋之乱世常事也于圣人之王法则非常也有虞氏未施信于民而民信夏后氏未施敬于民而民敬殷人作誓而民始畔周人作防而民始疑【见檀弓注防谓盟也盟誓所以结众以信其后外恃众而信不由中则民畔疑之愚按虞书纪禹征苗誓师之辞哀七年称禹防诸侯于涂山则誓非始于殷防非始于周矣申盟之对哀公葢以誓之而畔防之而疑始于殷周耳】子曰大道之行与三代之英丘未之逮也而有志焉【见礼运注大道谓五帝时也英谓英异谓夏殷周英异之主愚按夫子于五帝三代盛时虽未及见而犹有志于行五帝三王之道】诸侯防盟来告则书而弗削者其诸以是为非常典而有志于天下为公之世乎故凡书盟者恶【乌故反】之也【本何氏注详见元年陈氏曰外特相盟不书必关于天下之故而后书莒纪无足道也齐郑合天下始多故矣天下之无王郑为之也天下之无伯齐为之也是故书齐郑盟石门以志诸侯之合书齐郑盟于咸以志诸侯之散是春秋之终始也春秋于隠桓庄之际惟郑多特笔于襄昭定哀之际惟齐多特笔焉张氏曰隠公十一年之间盟而不食言者惟此石门之盟二君终身未尝相伐葢齐方盛强而郑庄奸猾郑仇专在于宋故郑庄恃齐以敌之虽齐间与宋盟好而左右离间必使惟已之从是以石门之盟虽不寒而宋与许纪诸国交受人伐春秋详书于策使人考其本末而知郑庄多诈齐僖不义而强二国相与之固列国并被其祸也临川吴氏曰盟非盛世事也不得已而有葢为衰世之乱邦罢民设春秋时王政不行诸侯放恣欲以战伐而敌仇则不得不以盟防而固党防不足恃而重之以盟人不自信而要之于神故凡书盟者春秋所恶也齐郑盟石门继以宋齐卫瓦屋之盟诸侯之党合而无王近已胚胎齐覇之纠合矣齐郑盟咸继以齐卫郑沙曲仆之盟诸侯之党散而无伯逺已醖酿秦雄之并吞矣阅世变者伤之愚按左传寻卢之盟则春秋之前齐郑已有盟陈氏以石门之盟为诸侯之合特据春秋所书以立义耳元年盟蔑已特相盟然仅与附庸同歃非关于天下之故惟石门乃肇伯之端故特言之】
　　癸未葬宋穆公【穆公谷作缪后同程子传诸侯告丧鲁徃防葬则书春秋之时皆不请而私諡称私諡所以罪其臣子】
　　外诸侯葬其事则因鲁防而书【啖氏曰凡诸侯葬鲁往防则书之徐邈曰凡书葬皆据我而言葬彼所以不称宋葬穆公而言葬宋穆公】其义则圣人或存或削曷为或存或削春秋天子之事也传【去声】称诸侯五月而葬同盟至【左传天子七月而葬同轨毕至诸侯五月同盟至大夫三月同位至士逾月外姻至】同盟谓同方岳之盟者其生讲防同之好【去声】其没有葬送之礼是诸侯所以睦邻国也按周制有职丧掌诸侯之丧礼莅其禁令序其事【周官职丧掌诸侯之丧及卿大夫士凡有爵者之丧以国之丧礼莅其禁令序其事】凡诸侯及诸臣葬于墓者则人授之兆【域也】为之跸【禁人不令入】而均其禁【禁所为茔限见周礼人】是王者所以懐诸侯也外诸侯葬或存或削而交邻国待诸侯之义见【音现】矣葬而或日或不日者何备则书日略则书时其大致然也【宣十七年传葬而不月其略在内刘氏曰公羊云不及时而日渇葬也渇也不及时而不日慢葬也过时而日隠之也过时不日谓之不能葬也当日而不日正也当时而日危而不得葬也非也愚考此葬宋穆公合五月之节而书日穆公非弑其国无乱虽使公子冯出居于郑冯已去则无谋乱者矣不可谓危不得葬蔡桓侯三月而葬书日蔡季贤而请諡不可谓渇葬齐惠公三月而葬鲁君奔丧卿往送葬齐国无难晋悼公三月而葬晋伯方盛平公嗣业诸卿和睦不可谓慢葬而皆不日卫穆公六月而葬宋文公七月而葬并书日二国皆无乱而传谓宋文公始厚葬不可谓痛之卫桓公十五月而葬陈灵公二十有一月而葬皆不日非不能葬葢二君被弑故待讨贼而后葬也今考或日或时葢由鲁防葬之礼备国史详而书日经亦书之鲁防葬之礼畧国史正书时经亦畧之若夫葬之迟速则据文考事而义自见若国无乱而葬速葬缓皆以着臣子之失礼国有乱而葬不以其时则以着人君不能防微杜渐于其始俾身没弗蔵而继世者不得循送终之节且责臣子及天子诸侯方伯连率之缓于讨贼也】卒而或葬或不葬者何有怠于礼而不葬者有弱其君而不葬者有讨其贼而不葬者有讳其辱而不葬者有治其罪而不葬者有避其号而不葬者宋殇齐昭告乱书弑矣【宋殇公与夷为督所弑齐昭公子舍为商人所弑】而经不书葬是讨其贼而不葬者也【如卫桓公齐襄公贼既讨则书葬按旧史必皆书葬如鲁翚弑隠公立桓公而讨寪氏有死者羽父既自匿其弑君之迹安得不葬隠公晋栾书中行偃弑厉公葬之于翼东门之外齐崔杼弑庄公葬诸士孙之里鲁与齐姻亲而晋则盟主也以往防葬旧史本皆书葬而春秋削之所以责其臣子之不能讨贼也或谓君弑国乱礼不备故不书葬然昭八年楚灭陈陈嬖人克葬哀公岂能备礼而春秋书之邪】晋主夏盟在景公时告丧书日矣而经不书葬是讳其辱而不葬者也【成十年公如晋晋人止公使送葬诸侯莫在鲁人辱之故不书讳之也】鲁宋盟防未尝不同而三世不葬是治其罪而不葬者也【通防宋桓公襄公成公三世不书葬者治其罪也】吴楚之君书卒者十亦有亲送于西门之外者矣【襄二十八年公如楚及汉楚康王卒二十九年正月公在楚楚人使公亲襚四月葬楚康王公及陈侯郑伯许男送葬至于西门之外】而经不书葬是避其号而不葬者也【坊记春秋不称楚越之王丧公羊吴楚之君不书葬辟其号也杜氏曰吴楚之葬僣而不典故絶而不书同之夷蛮以惩求名之伪】怠于礼而不往弱其君而不防【愚按邾屡朝鲁而滕七君书卒三世不书葬邾亦七君书卒五世不葬莒宿书卒皆不葬是皆怠于吊送欺其防弱非惟不使卿往亦不使防者往防通防葬非为死者而葬之也亦所以防生者而助其所不及也】无其事阙其文鲁史之旧也【本徐邈】讨其贼而不葬讳其辱而不葬治其罪而不葬避其号而不葬圣人所削春秋之法也故曰知我者其惟春秋乎罪我者其惟春秋乎【经书诸侯卒者一百二十有四而书葬者八十有六其间弑而书葬者七卒而书葬七十有九耳○张氏曰宋公爵也其称公与齐卫异矣穆諡也诸侯合请諡于王然春秋自蔡桓侯之外皆不请于王而私自諡者也家氏曰贱不诔贵少不诔长天子崩诔于郊诸侯薨诔于王春秋诸侯臣子之諡其君者不请于王而私为之諡春秋不削着臣子之罪愚按秦以諡法为子讥父臣讥君而除之春秋讥私諡者非谓其臣子讥君父也特以不请于王而罪之耳后世诸侯王宰相百官死而加諡必请于太常其得春秋之防欤】





　　春秋胡传附録纂疏卷一
&lt;经部,春秋类,春秋胡传附录纂疏&gt;
　　钦定四库全书
　　春秋胡传附録纂疏卷二
　　元　汪克寛　撰
　　隐公中
　　【壬桓王戌元年】四年【齐僖十二晋鄂五卫桓十六弑蔡宣三十一郑庄二十五曹桓三十八陈桓二十六杞武三十二宋殇公与夷元年秦文四十七楚武二十二】春王二月莒人伐杞【武】取牟娄【此伐国取邑之始公羊传外取邑不书此何以书疾始取邑也谷梁传言伐言取所恶也诸侯相伐取地于是始故谨而志之也程子传诸侯土地有所受伐之其罪大矣而夺取其土恶又甚焉王法所当诛也杜氏曰杞国本都陈留雍丘县桓六年淳于公亡国杞似并之迁都淳于僖十四年迁縁陵襄二十九年晋人城淳于杞又迁淳于牟娄杞邑城阳诸县东北有娄郷张氏曰杞夏后氏之后周之三恪国在开封府雍丘县愚按在今汴梁路杞县郑氏曰杞县有娄郷】
　　取者夺之名【夲赵氏纂例谓不当取也】牟娄杞邑也【啖氏曰凡先言伐国下言取邑者明其国之邑也如取郜取防上言败宋师则宋邑可知】声罪伐人而强夺其土故特书曰取以着其恶或曰诸侯土地上受之天王下传之先祖所以守宗庙之典籍也圣王不作诸侯放恣强者多兼数圻【音祈】弱者曰以侵削【左传襄二十五年天子之地一圻列国一同自是以衰今大国多数圻矣若无侵小何以至焉】当是时有取其故地者夫岂不可然僖公尝取济【上声】西田矣【三十一年】成公尝取汶【音问】阳田矣【二年】亦书曰取何也苟不请于天王以正疆理而擅兵争夺虽取本邑与夺人之有者无以异【陆氏曰不能申明直辞请于王以正疆理但专以兵争夺不得正道故悉同辞言之】春秋之义不以乱易乱【谷梁昭四春秋之义用贵治贱用贤治不肖不以乱治乱左传以乱平乱何治之有】故亦书曰取正其本之意也上二年莒人擅兴入向而天讨不加焉至是伐国取邑其暴益肆矣【本孙氏张氏曰征伐天子之权土地诸侯所受之封莒人擅兴兵以伐人又取其地明伐不以罪志在贪利故两书伐取见王法所当诛也薛氏曰诸侯曰天子之守臣地非其有也或取之或失之皆罪也陈氏曰春秋之初犹以取邑为重故外取邑自隐以前则书之桓十四年宋以诸侯伐郑取牛首而后皆不书家氏曰伐而取者其罪加于伐一等然文三年秦人伐晋传称取王官及郊襄二十三年齐侯伐晋传称取朝歌皆书伐不书取盖杞二王之后至是与周俱衰不得自同于宋莒以蕞尔小国命居东夷伐而取其地有罪甚矣故书伐国取地以莒为首戮圣人于二王后书法尤拳拳也髙氏曰牟娄切邻于鲁鲁无恤邻救急之义至昭五年莒牟夷以牟娄叛而来奔鲁遂受之其恶可知矣愚按春秋书外伐国者一百二十有八惟此书伐书取余书围邑者三书伐战者一书伐救者一盖中叶以后争地争城杀人盈野诸侯城邑今日夺之于此明日并之于彼得失无常不足悉书故传言取地而经不书取者甚多盖以擅兴残民为重而土地之攘夺不暇论矣是知此年伐杞取牟娄乃一经特笔圣人实深致意焉】
　　戊申卫州吁弑其君完【完音丸州谷作祝后同此书弑之始桓公在位十六年是冬弟晋立是为宣公公羊传为以国氏当国也程子传卫庄公娶于齐曰庄姜无子陈女戴妫生桓公庄姜以为巳子公子州吁嬖人之子也有宠而好兵公弗禁石碏谏弗听其子厚与州吁逰禁之不可桓公十六年州吁弑桓公而立自古簒弑多公族盖自谓先君子孙可以为君国人亦以为然而奉之春秋于此明大义以示万世故春秋之初弑君者多不称公子公孙盖身为大恶自絶于先君矣岂复得为先君子孙也古者公族刑死则无服况弑君乎大义既明于初矣其后弑立者则皆以属称或见其以亲而宠之太过任之太重以至于乱或见其天属之亲而反为冦雠立义各不同也春秋大率所书事同则辞同后人因谓之例然有事同而辞异者盖各有义非可以例拘也説文臣杀君曰弑何氏曰君父言弑积渐之名也】
　　此卫公子州吁也而削其属籍特以国氏者罪庄公不待之以公子之道使预闻政事主兵权而当国也【通防春秋絶州吁属籍着公室宗族之有宠者不可与政当国主兵之意督万无知亦公族大夫而絶其属籍义与此同或曰必若此言春秋之法其非法矣周公康叔非懿亲与政乎曰尊贤然后能亲亲急亲贤为尧舜之道则亲之贤者必先得于疎之贤者不偏于宠爱其亲属而无尊贤之等也经书季子来归不称公子兼亲贤之道其法可谓通矣】以公子之道待州吁教以义方弗纳于邪不以贱妨贵少陵长【上声】则桓公之位定矣乱何由作州吁有宠好兵而公弗禁石碏尽【于忍反】言极谏而公弗从【石碏谏曰臣闻爱子教之以义方弗纳于邪骄奢佚所自邪也四者之来宠禄过也将立州吁乃定之矣若犹未也阶之为祸夫宠而不骄骄而能降降而不憾憾而能眕者鲜矣且夫贱妨贵少陵长逺间亲新间旧小加大淫破义所谓六逆也君义臣行父慈子孝兄爱弟敬所谓六顺也去顺效逆所以速祸也君人者将祸是务去而速之无乃不可乎】是不待以公子之道使预闻政事主兵权而当国也春秋之防在于端本清源【本正则末不偏源清则流不浊】以卫诗緑衣诸篇考之所谓前有谗而不见后有贼而不知者【董子语】庄公是也【诗朱子传緑衣乃庄姜贤而失位刺庄公惑于嬖妾燕燕乃庄公妾桓公母戴妫大归于陈庄姜送之而作日月乃庄姜不见荅于庄公故呼日月而诉之终风乃庄公暴慢无常庄姜正静自守故忤其意而伤巳之诗张氏曰卫国之祸始于庄公之宠州吁纵其好兵而不之禁公存之时妾上僣夫人失位见于卫诗则乱根之萌乆矣殖之滋长终不能图以致簒弑成于桓公既立之后春秋防事直书亦将使读者原祸败之所从起而严履霜之戒也夫君臣父子夫妇之分一失其正则乱之所从生卫庄溺爱而使内宠僣嫡嬖子害正石碏之谏足以悟矣愎而弗图辨之弗早贻祸后嗣可谓惨矣】其不称公子而以国氏着后世为人君父者之戒尔故传有之曰为人君父而不通春秋之义者必防首恶之名【董子语见太史公自序陈氏曰隐桓庄之春秋凡弑君之贼皆名之愚按州吁不称公子程子谓州吁身为大恶自絶于先君故不得为先君子孙文定谓庄公不待以公子之道使致大恶故以国氏今按二义互相发明州吁弑桓公而自立罪兼簒弑与阎职邴歜之徒懐忿挟怨而轻动于大恶者又霄壤不侔春秋首絶其族属书名以弑及其诛戮亦止书名旧史必皆称公子圣人削之以示天讨之刑也通诸一经弑君者二十有五称世子弑者三楚商臣蔡般许止公族而削其属与氏者四卫州吁齐无知宋督万称公子者三齐商人郑归生楚比大夫而称氏称名者六晋里克赵盾陈夏徴舒齐崔杼陈乞卫寗喜称人者三称国者四称阍称盗者各一夫世子有父之亲有君之尊位其所固有国其所宜君而至推刃于君父穷凶极恶不待贬絶而自见然考其所由致之故则为之君父者必失其道以及于此则首恶之名寜不为天下万世之大戒乎公族而不书其属与氏者両致其贬或有以公子书者程子所谓见其以天属之亲而反为冦雠而其君宠之太过任之太重以至于乱其罪亦不可掩矣其称人以弑者谓多行无道肆于民上为国人之所欲弑故称国称人以明君虽无道通国之人皆欲弑之而三纲人道之大伦君臣之义不可废也特蔽罪于国人则操刅为大恶者可末减尔称国以弑不书其人则着当国执政大臣之罪而其所以为当国大臣之所弑则必有由矣称阍以弑而不称君则见阍寺之贱不得君其君而狎近刑人至于不克保身者君之过也称盗则匹夫之防视如路人又非阍人之比故并不书弑夫弑逆之贼固无所容于天地之间歴千万世而其罪不赦然其君之不早辨以防于大恶岂非古今之鉴哉刘氏曰谷梁谓以国氏者嫌也弑而代之也督万岂可云弑而代之公子商人岂非弑而代之乎】
　　夏公及宋公遇于清【此书遇之始左传公与宋公为防将寻宿之盟未及期卫人来告乱夏遇于清公羊传遇者何不期也谷梁八年传不期而防曰遇程子传诸侯相见而不行朝防之礼如道路之相遇故书曰遇非周礼冬见曰遇之遇也杜氏曰清卫邑济北东阿县有清亭愚按今东昌路濮州临清县】遇者草次之期【杜氏曰遇者草次之期二国各简其礼若道路相逢遇也朱子语言草草不成礼也】古有遇礼不期而防以明造【七到反】次亦有恭肃之心春秋书遇私为之约自比于不期而遇者直欲简其礼尔【赵氏曰简礼而防曰遇啖氏曰遇礼忽有邂逅相遇简略而行故与防礼不同时虽非相遇而从简易以遇礼相见通防古者诸侯或相朝觐或从王命无期约而适值于途必有両君相见之仪近者为主逺者为賔称先君以相接所以崇礼让絶慢易也故谓之遇周衰诸侯放恣出入无度而私为邂逅之约有如适值于途者亦谓之遇非矣愚按通防本何氏注】简略慢易【去声】无国君之礼则莫适【丁厯反下同】主矣故志内之遇者四而皆书及【此年遇清庄二十三年遇谷三十年遇鲁济僖十四年遇防】若曰以此及彼然也志外之遇者三而皆以爵【八年宋卫遇垂庄四年齐陈郑遇垂三十二年宋齐遇梁丘】若曰以尊及卑然也其意以为莫适主者异于古之不期而防矣故凡书遇者皆恶【去声】其无人君相见之礼也【髙氏曰国君之出必有卿大夫车徒之从旌旗之识使人俨然望而畏之岂苟然哉各逞私欲奔走道涂之间若匹夫然非先王之法也张氏曰春秋因事而书以讥其非王事而出境无国君之礼襄陵许氏曰隐庄之间凡六书遇自闵以后有防无遇愚按遇者偶也偶然相防素无期约如伊尹遇汝鸠汝方孟子遇宋牼于石丘是也公谷释名义皆谓不期为遇左氏此年传与戴记之则以未及期为遇左氏遇垂梁丘之传则皆云先为之约大抵不期而防者古礼也未及期或私为之约而以简礼相防者春秋诸侯之礼也观昭公孙齐而公羊记其以遇礼相见则知非不期之遇矣然桓十年公防卫侯于桃丘弗遇则又期而不至者也古者诸侯因王事不期而遇仓卒之间且有礼仪春秋之时非王事而出预有期约以相防集乃行古者不期之礼是自欺耳怠惰慢易驯致于期而不至则欺诈尤甚矣世变愈下风俗之偷良可叹夫○啖氏曰谷梁云遇者志相得也为桓十年传云不遇者志不相得遂云尔公羊又云一君出一君要之假如实然忽以防礼相见岂得书遇哉刘氏曰谷梁云及者内为志焉尔遇者志相得也若内为志又志相得非不期也】
　　宋公陈侯蔡人卫人伐郑【此诸侯防伐之始亦东诸侯分党之始左传宋殇公之即位也公子冯出奔郑郑人欲纳之及卫州吁立将修先君之怨于郑而求宠于诸侯以和其民使告于宋曰君若伐郑以除君害君为主敝邑以赋与陈蔡从则卫国之愿也宋人许之于是陈蔡方睦于卫故宋公陈侯蔡人卫人伐郑围其东门五日而还程子传宋以公子冯在郑故与诸侯伐之也搂诸侯以伐郑固为罪矣而卫弑其君天下所当诛也乃与修好而同伐人其恶甚矣张氏曰陈在陈州宛丘县蔡在蔡州上蔡县愚按宛丘属今汴梁路上蔡属汴梁路汝寜州】
　　春秋之法诛首恶【据僖二十七年诸侯围宋楚人主兵序四国上】兴是役者首谋在卫而以宋主兵何也【据宋序四国上】前书州吁弑君其罪已极至是阻兵修怨勿论【去声】可也【左传众仲曰州吁阻兵而安忍阻兵无众安忍无亲众叛亲离难以济矣】而邻境诸侯闻卫之有大变也可但巳乎陈恒弑简公孔子沐浴而朝告于哀公请讨之公曰告夫三子者子曰以吾从大夫之后不敢不告也之三子告不可子曰以吾从大夫之后不敢不告也【事见左传哀十四年朱子曰臣弑其君人伦之大变天理所不容人人得而诛之况邻国乎故夫子虽已告老而犹请哀公讨之先师曰孔子作春秋以讨乱贼是年春秋巳絶笔而犹请讨陈恒作春秋者莫如孔子用春秋者亦莫如孔子】然则邻有弑逆声罪赴讨虽先发而后闻可矣【汉书先行后闻通防晋益州刺史皇甫晏为牙将张宏所杀广汉主簿李毅言于太守王濬宜即赴讨濬欲先请毅止之曰贼为恶尤大当不拘常制何请之有即兵追宏而晋朝不以擅兴罪濬是得春秋之防矣】宋殇不恤卫有弑君之难【乃旦反】欲定州吁而从其邪是肆人欲灭天理非人之所为也故以宋公为首诸侯为从【才用反通防问春秋所以诛乱臣贼子之方曰春秋有诛乱臣贼子之法凡数十条如伐郑以宋公为首恶书卫人杀州吁之类学者知此义则能守死节当弑父与君之际而不从乱臣贼子见其义则惧及其身而不敢肆】示诛乱臣讨贼子必先治其党与之法也此义行为恶者矣【立无助】故曰春秋成而乱臣贼子惧【张氏曰宋自殇公立公子冯出居郑之后冯以穆公不立巳为恨谋反取其国郑庄从而而佐之于是宋郑为仇及是卫州吁欲定其位而先求伐郑以除子冯之害故宋率陈蔡以同伐郑夫宋殇受国于穆公而冯有争位之心正当修徳和民外好邻国则其位自定而冯无所伺其隙矣况州吁逆贼内懐见讨之惧而欲纳交殇公苟名其为贼告于王而讨之则一举而君臣父子之伦定今乃怵于邪合陈蔡以助逆贼使宋国之人不复知君臣顺逆之正理自是日从事于兵而弑逆之事卒及其身皆殇公不能早辨于此役也蜀杜氏曰隐桓之世诸侯用师多称人此宋陈变文称爵者盖为加贬于蔡卫而着爵若四国同称人则不见蔡卫伐同姓之罪矣愚按风击鼔诗序云卫州吁用兵暴乱使公孙文仲将而平陈与宋经书卫人于蔡人之下所以诛文仲党恶而忘不共戴天之讐也朱子谓小序讥州吁勇而无礼极为浅陋今考鲁众仲不目其元大憝而但云阻兵安忍盖君臣之义不明于天下乆矣春秋其得不作乎】
　　秋翚帅师【翚许归反此大夫防伐之始左传书曰翚帅师疾之也公羊传翚不称公子贬曷为贬与弑公也谷梁传翚不称公子贬之也何为贬之与于弑公故贬也程子传翚不称公子弑逆之人积其强恶非一朝一夕辨之宜早故去其公子隐公不能辨是以及祸】
　　按左氏诸侯谋伐郑宋公使来乞师公辞之羽父请以师会之公弗许固请而行【薛氏曰师兴而后翚会之愚按元年郑伐卫请师于邾邾子私于公子豫豫请徃弗许遂行然豫之专行不见贬者伐卫之事不见于经故尔】易曰履霜坚冰至履霜隂始凝也驯致其道至坚冰也臣弑其君子弑其父非一朝一夕之故其所由来者渐矣由辨之不早辨也【文言程子传天下之事未有不由积而成其大至于弑逆之祸皆因积累而至非朝夕所能成也明者则知渐不可长小积成大辨之于早故天下之恶无由而成愚按圣人作易常以阳为君子隂为小人大易言隂阳昉见于乾坤初爻故坤之初六其象为履霜盖霜者隂气之始凝隂盛则水冻而为冰极盛而为坚冰阳主生隂主杀故弑君者不善之积自防至着亦犹防隂渐积而至于极盛也】宋人来乞师而公辞之羽父请以师防而公弗许其辞而弗许义也【宋助州吁故弗许为合义】翚以不义强【上声】其君固请而行【杜氏曰不称公子疾其固请强君以不义】无君之心兆矣【兆者几之先见】夫公子公孙升为贵戚之卿者其植根胶固难御于异姓之卿况翚巳使主兵而方命乎【蔡氏曰方命者逆命而不行也王氏曰圎则行方则止】隐公不能辨之于早罢其兵权犹使之帅师也是以及钟巫之祸【十一年】春秋于此去【上声】其公子以谨履霜之戒【陈氏曰防伐未有言帅师者文三年叔孙得臣成八年叔孙侨如皆不言帅师此特言帅师翚弑隐者也诸侯专征而后千乘之国有弑其君者矣大夫专将而后百乘之家有弑其君者矣永嘉吕氏曰书帅师则翚专兵可知故单伯防伐宋不言帅师家氏曰不称公子去族之诛也桓之弑翚为首恶故当隐世去其族以正其弑君之罪及桓世而仍其公子之号明其与桓同恶也此春秋诛讨乱贼始见于鲁事者也杜氏曰外大夫贬皆称人内大夫贬皆去族○愚按翚不称公子刘氏谓左传以翚溺为贬无骇未赐族如传之説则翚溺可以无骇言之无骇可以翚溺言之或谓翚本再命大夫其后桓公立进为三命始书氏今考公子非氏若孙仲孙乃氏也若曰未赐族则公子不当赐族诸侯之子称公子公子之子称公孙公孙之子乃以王父字为氏桓三年称公子翚则翚未赐族明矣传称去氏盖以不称公子同于去族耳若曰翚非命卿据经则両帅师防伐据传无骇卒而请諡与族滕薛争长而公使请于薛侯苟非命卿未必至若是亲昵用事也曰未赐族非命卿义不可通况无骇为司空则亦为命卿矣特未赐族故止书名惟先公之子而不书公子乃为贬尔】
　　防宋公陈侯蔡人卫人伐郑【左传凡师出与谋曰及不与谋曰防程子传宋虐用其民卫当诛之贼而与之同伐人其罪大矣二国搆怨而他国与之同伐其罪均也再序四国重言其罪左氏以为再伐妄也】
　　春秋立义至精词极简严而不赘也若曰翚帅师防伐郑岂不白乎【据庄十四年春三国伐宋夏单伯防伐不再序三国】再序四国何其词费【方味反】不惮烦也【曲礼不辞费孟子何许子不惮烦】言之重【平声】词之复其中必有大美恶焉四国合党翚复【扶又反】防师同伐无罪之邦欲定弑君之贼恶之极也言之不足而再言圣人之情见【音现】矣天地造物化工运其神春秋讨贼圣笔冩其意再序四国而诛讨乱臣之法严矣【陈氏曰春秋之逹例三有同号者焉有同辞者焉有同文者焉号不足以尽意而后见于辞辞不足以尽意而后见于文以同文为犹未也而至于变文则特书也于是公子初弑君卫人为之变不逾年能讨之卫犹有臣子也而五国之君大夫伐郑以定州吁弑君天下之大恶也五国之君大夫有人心焉不若是甚矣书曰宋公陈侯蔡人卫人伐郑秋翚帅师会宋公陈侯蔡人卫人伐郑书之复书之春秋才一再见焉特书之法严矣张氏曰再书四国者乃重言以见其罪恶之不可胜诛既叙之又重叙之所以反覆痛宋殇失计陈蔡无人党乱贼以虐无辜视臣弑其君之大变是诚禽兽所不为者而以为可亲鲁翚又从而翼之遂使中国之人视为常事未几鲁宋沦胥乱学者于此当知圣人伤世变扶天理之深防愚按春秋一经书辞重复者有五僖五年防盟首止九年防盟葵丘美也此年伐郑襄二十七年防盟于宋昭十三年防盟平丘恶也】
　　九月卫人杀州吁于濮【濮音卜谷梁传称人以杀杀有罪也于濮者讥失贼也程子传州吁未能和其民厚问定君于石子石子曰王觐为可曰何以得觐曰陈侯方有宠于王若朝陈使请必可得也厚从州吁如陈石碏使告于陈曰此二人者实弑寡君敢即图之陈人执之而请涖于卫卫人使右宰丑涖杀州吁于濮石碏使其宰獳羊肩涖杀石厚于陈称卫人众辞也举国杀之也杜氏曰濮陈地水名张氏曰在曹卫之间受河汴二水东北至漓分为二俱东北至钜野入济】
　　伐郑称人责词也杀州吁称人众词也【通防陆淳曰经中一字徧施于诸例而义不同者惟人字尔此説是也或众而称人或美而称人或讳而称人或贬而称人或贱而称人】知然者伐郑之役公孙文仲为主将【去声】而变文称人则是指国人听州吁号【去声】令从文仲而南行者也【诗撃鼔篇踊跃用兵我独南行从孙子仲平陈与宋】故曰责词其杀州吁则石碏【七略反】谋之而使右宰丑涖也变文称人则是人皆有欲讨贼之心亦夫人之所得讨也【夫人犹言凡人檀弓臣弑君凡在官者杀无赦子弑父凡在官者杀无赦注言诸臣子孙无尊卑皆得杀之其罪无赦朱子曰春秋之法乱臣贼子人人得而诛之不必士师也】故曰众词公羊子曰称人者何讨贼之词也【何氏曰明国中人人得讨之所以广忠孝之路书者善之也范氏曰有弑君之罪者则举国之人皆欲杀之赵氏曰凡作乱自立为君而国人杀之者皆称人以杀言众所共弃不君之也】其义是矣于濮者悯卫国之人着诸侯之罪也【范氏曰讥其不即讨乃令至濮薛氏曰于濮何危失罪人也】卫人失贼而曰着诸侯之罪何也夫州吁二月弑君而不能即讨者縁四国连兵欲定其位故乆然后能杀之于濮耳非诸侯之罪而何夫以讨贼许众人而以失贼罪邻国与贼者寡矣故曰春秋成而乱臣贼子惧【桓六年传不以为君故称名称名当讨乏贼也通防窦建徳攻黎阳滑州刺史王轨奴杀轨以降建徳曰奴杀主大逆吾何为受之立命斩奴归轨首于滑滑民即日请降州吁弑君与石厚如陈石蜡告于陈曰此二人者实弑寡君敢即图之宋万弑君其党奔卫卫人欲匿之石祁子曰不可天下之恶一也恶于宋而保于我保之何补正是此意髙氏曰称国称人称地所以广忠臣孝子之义使人人皆得杀之而无间于尊卑又使乱臣贼子虽窃发于一时而天地之大四海之广欲逃无所也陈氏曰讨贼天下之大义也苟能讨虽防者得书异邦人得书夷狄得书苟不能讨虽以文十七年四国之大夫伐宋不书其大夫疑于讨也而非讨则虽以襄二十五年十二国之君伐齐不书伐矣家氏曰不书卫石碏杀州吁者讨贼者公法也众望之所同也书石碏则是一人之私讨而不见其从众望讨有罪矣故惟书卫人言卫国犹有人能以讨贼为事也愚按宋万之弑宋人求贼于陈庆父之弑鲁人求贼于莒皆责赂而后与今此陈人能执州吁而不匿贼取赂亦贤于后此陈莒之为矣然陈乃卫桓之母家而陈侯亦亲率兵防伐郑欲定其位则今日之善不足以赎前日之过故经不书陈人执州吁而止着卫人之杀之也杜预且谓州吁未列于会故不称君据成十六年传寡君若有罪则君列诸防而云然也夫簒弑之贼歴千万世而其罪不赦石碏谓王觐为可实以元恶大憝王法所必诛而不可见王耳孰谓列于诸侯之防而可以贷其罪乎君臣之义不明巳乆春秋之时习为邪説贪赂党恶肆无忌惮是以桓弑隐则弃许田而与郑盟越宣弑赤则献济西而结齐防平州传纪其事而不知经意诛贬之所在越千百年杜预反引之以释经天理泯灭壹至此极噫可叹哉又见庄公九年注】
　　冬十有二月卫人立【左传书曰卫人立众也公羊传立者不宜立也其称人众立之之辞也孰立之石碏立之其称人众之所欲立也众虽欲立之其立之非也谷梁传人者众辞立者不宜立也其称人得众也程子传卫人逆公子于邢而立之书曰卫人立卫人立之也诸侯之立必受命于天子当时虽不请命于天子犹受命于先君卫人以公子也可以立故立之春秋所不与也虽先君子孙不由天子先君之命不可立也故去其公子】
　　人众辞【杀州吁众词乃王法所当讨而卫人皆欲讨之故书人以善之立众词乃无天王之命而卫人以私意欲立而擅立之故书人以罪之美恶不嫌同词】立者不宜立也【何氏曰诸侯立不言立此独言立明不宜立之辞范氏曰嗣子有常位故不言立立纳入皆非正也】虽诸侯之子内不承国于先君【桓公被弑故无先君之命】上不禀命于天子众谓宜立而遂自立焉可乎故春秋于卫人特书曰立【昭二十三年尹氏立王子朝以庶孽夺正亦书曰立沙随程氏曰卫人立一国之公也尹氏立朝一族之私也临川吴氏曰立者非前传后承之正所立虽是亦非正礼也】所以着擅置其君之罪于絶其公子所以明专有其国之非以此垂法而父子君臣之义明矣未有为子而不受之父也未有为诸侯而不受之王也【谷梁隠元为子受之父为诸侯受之君孙氏曰诸侯受国于天子非国人可得立也髙氏曰乃桓公之弟庄公之子于次当立又国人之所同欲而谓之不宜立何也彼曰我君之子也国我之国我宜立国人亦曰彼吾君之子也国乃其国彼当立是诸侯之子不必命于天子特以公子之亲众人宜之而自立也如此则千乘之国皆可擅置其君而邦君之子皆可専有其国矣髙邮孙氏曰以国人众立宜有得立之理圣人特于疑似之间而明不当立之义陈氏曰争国不称公子为以争国之辞书之卫之臣子可以讨贼不可以置君州吁为僇而受之上无天子下无君父是亦争国而已矣继故未有书立者贼不讨君不葬讥不在立也是故宋殇之弑也冯立闵之弑也御説立灵之弑也黒臀立厉之弑也周立皆不书必若卫人贼讨君葬而后书立家氏曰卫人以为贤而立之而也志得而骄晩焉兽行新台之刺作焉是以春秋于其始立而去其公子以见卫乱之所从始○陆氏曰谷梁曰之名恶也按是其名有何恶乎】
　　【癸桓王亥二年】五年【齐僖十三鄂六奔卫宣公元年蔡宣三十二郑庄二十六曹桓三十九陈桓二十七杞武三十三宋殇二秦文四十八楚武二十三】春公观鱼于棠【观左作矢左传公将如棠观鱼者臧僖伯谏曰凡物不足以讲大事其材不足以备器用则君不举焉君将纳民于轨物者也故讲事以度轨量谓之轨取材以章物采谓之物不轨不物谓之乱政乱政亟行所以败也故春搜夏苖秋狝冬狩皆于农隙以讲事也鸟兽之肉不登于俎皮革齿牙骨角毛羽不登于器则公不射古之制也若夫山林川泽之实器用之资皁之事官司之守非君所及也公曰吾将略地焉遂徃陈鱼而观之书曰公矢鱼于棠非礼也且言逺地也公羊传何以书讥逺也公曷为逺而观鱼登来之也百金之鱼公张之棠者何济上之邑也谷梁传常事曰视非常曰观礼尊不亲小事卑不尸大功鱼卑者之事公观之非正也程子传诸侯非王事民事不逺出逺出观鱼非道也杜氏曰髙平方与县北有武唐亭鲁侯观鱼台张氏曰在单州鱼台县愚按鱼台县属今济宁路济州】
　　齐景公问于晏子曰吾欲观于转附朝舞【皆山名】遵海而南放【上声】于琅琊【齐东南境上邑名】吾何修而可以比于先王观也对曰天子适诸侯曰廵狩廵所守也诸侯朝于天子曰述职述所职也无非事者春省耕而补不足秋省敛而助不给【书周官六年五服一朝又六年王乃时廵诸侯各朝于方岳朱子注廵所守廵行诸侯所守之土也述所职陈其所受之职也皆无有无事而空行者而又春秋循行郊野察民之所不足而补助之不敢无事慢游以病其民也】是故诸侯非王事则不出非民事则不出【朝于京师于方岳王事也春省耕秋省敛民事也孙氏曰天子诸侯无非事者动必有为也隐公怠弃国政观鱼于棠可谓非事者矣】今隐公慢弃国政逺事逸游僖伯之忠言不见纳亦已矣又从而为之辞【杜氏曰孙辞以略地】是纵欲而不能自克之以礼也【昭十郑子皮云云】能无钟巫之及乎【及谓及于弑逆之祸】特书观鱼讥之也【不言如棠观鱼以棠在鲁境张氏曰昔益戒舜曰儆戒无虞防失法度罔游于佚罔淫于乐周公告成王曰毋淫于观于逸于游于田又曰无遑曰今日耽乐乃非民攸训非天攸若盖兢兢业业非礼勿动然后足以正国而治人一或惟耽乐之从则将以逸豫而灭厥徳隐公忽僖伯之匡谏而逺从事于游观非所以为君国子民之道春秋特书所以示人君当循礼遵法以隐公为戒也临川吴氏曰古者天子季冬之月命渔师始渔先荐寝庙隐公盖非为宗庙尝鱼而徃棠乃逺地渔师取鱼而公徃观之特为游观之乐耳愚按月令季冬乃周之二月经书春观鱼则是周正月未当尝鱼之时况僖伯之言曰鸟兽之肉不登于俎则君不射又曰山林川泽之实非君所及则隐公决非为尝鱼而徃明矣苟隐公果为尝鱼荐庙则为常事得礼而不书矣且天王之丧未毕而驱驰于逺境肆意逸游其罪何所逃哉】
　　夏四月葬卫桓公【程子传卫乱是以缓称桓公见国人私諡也鲁徃防故书送终大事也必就正寝不殁于妇人之手曽子易箦而殁岂苟然乎死而加之不正之諡知忠孝者肯为乎】
　　卫乱是以缓【桓公被弑八月而后讨贼十五月而后克葬】鲁徃防故书【非鲁人徃防则鲁史无由纪其葬】圣人存而弗削者弑逆之贼讨矣【弑逆人道之大变送终臣子之大事君弑而臣子能讨其贼则送终之责始尽】諡者行之迹【程子曰諡者行之迹所以表徳周公制諡法大行受大名小行受小名所以劝善而惩恶】所以纪实徳垂劝戒也名之曰幽厉虽孝子慈孙百世不能改失位而见弑何以为桓【諡法辟土服逺曰桓】列爵惟五皆王命也卫本侯爵何以称公【据桓十七年蔡桓称侯】见【音现】臣子不请于王而私自諡尔【愚按先王之制诸侯初立丧毕则以士服见天子而赐之命及其殁则臣子请于王而赐之諡今卫桓公諡不当其行号不同其爵春秋据事直书而罪自见矣】程氏曰正终大事也必于正寝而不殁于妇人之手【丧大记君夫人卒于路寝男子不死于妇人之手妇人不死于男子之手】岂苟然乎死而加之不正之諡知忠孝者不忍为也春秋于邦君薨正以王法而书卒【见三年宋公卒】至于葬则从其私諡而称公或革或因前以贬不臣顺之诸侯后以罪不忠孝之臣子词显而义防皆所以遏人欲存天理大居正也【张氏曰春秋之时为臣子者皆无以正君父之终程子之言深足以发明一经书葬之防桓公名完而諡桓盖古不讳嫌名也○愚按谷梁云月葬故也非也后此蔡宣曹桓郑庄皆非弑何以月葬乎】
　　秋卫师入郕【郕音成公作盛左传卫之乱也郕人侵卫故卫师入郕公羊传将尊师众称某率师将尊师少称将将卑师众称师将卑师少称人君将不言率师书其重者也谷梁传将卑师众曰师程子传卫晋乘乱得立不思安国保民之道以尊王为先居丧为重乃兴戎修怨入人之国书其失道也杜氏曰东平亢父县西南有郕郷张氏曰今单州任城县愚按单州任城县属今济宁路】
  </div>
  <div class="pagination">
   <a href="春秋胡传附录纂疏_page2.html">
    上一页
   </a>
   <a href="春秋胡传附录纂疏.html">
    1
   </a>
   <a href="春秋胡传附录纂疏_page2.html">
    2
   </a>
   <span class="current-page">
    3
   </span>
   <a href="春秋胡传附录纂疏_page4.html">
    4
   </a>
   <a href="春秋胡传附录纂疏_page5.html">
    5
   </a>
   <a href="春秋胡传附录纂疏_page6.html">
    6
   </a>
   <a href="春秋胡传附录纂疏_page7.html">
    7
   </a>
   <a href="春秋胡传附录纂疏_page8.html">
    8
   </a>
   <span>
    ...
   </span>
   <a href="春秋胡传附录纂疏_page4.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
