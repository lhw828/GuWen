<!DOCTYPE html>
<html>
 <head>
  <meta charset="utf-8"/>
  <title>
   春秋左氏传补注 - 第 2 页/共 2 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   春秋左氏传补注 - 第 2 页/共 2 页
  </h1>
  <div class="content">
   春秋左氏传补注卷五
&lt;经部,春秋类,春秋左氏传补注&gt;
　　钦定四库全书
　　春秋左氏传补注卷六　　　元　赵汸　撰襄公上
　　元年追书也【据二年遂城虎牢不系郑者伯主之令以内辞书也哀三年围戚不系卫者以有卫石曼姑也此围彭城亦伯主之令且宋华元在焉而经特书宋彭城其为追书明矣但传以非宋地发义则失之】且不登叛人也【孔氏曰不与楚得取邑封人故使彭城还系于宋也】彭城降晋【晋降彭城而归诸宋见后二十六年传邑不言降与郕鄣小国异杜説非】齐大子光为质于晋【陈氏曰传为三年书光防起】入其郛【贾逵氏曰韩厥帅诸侯之师谓帅宋卫滕薛伐郑齐鲁曹邾次于鄫故诸侯之师不序今按不叙诸侯师説见宣九年晋人降彭城以五大夫归计齐不防皆在正月则此非围彭城之师矣下别书仲孙蔑出防可见】以待晋师【陈氏曰传言诸侯之师所以不书防晋师】以为之援【陈氏曰传言经所以不书二君】侵宋吕留【陈氏曰不书救郑书侵宋讥不在救楚自此再出师不书矣今按不书救説见成十七年】取犬丘【子然非卿并壬夫】来聘礼也【诸侯不服天子之丧自东迁则然传初无一语及之于是以朝聘为礼盖无足辨杜云未赴胡云已赴皆其末尔】礼之大者也【叶氏曰此乃彊弱相倾何谋事补阙之云周官春朝以图天下之事夏宗以陈天下之谟天子之礼也】二年君子是以知齐灵公之为灵也【陈氏曰为六年灭莱起】于是子罕当国【孔氏曰礼君薨聴于冢宰不须摄行君事此令子罕当国者郑国间于晋楚国家多难丧代之际或致倾危盖成公顾命使之当国非常法也子驷为政已是正卿知当国者为摄君矣沈氏云鲁襄四嵗国家无虞今僖公年虽长大为偪于晋楚故令子罕当国也】晋师侵郑【不见宋师卫殖为防戚起畧言之】官命未改【孔氏曰先君既葬嗣君正位乃得建官命臣十六年晋侯改服脩官是其事也先君未葬皆因旧事不得建官命臣故云官命未改庶事悉皆未改不可即违先君言此者不用从晋之意故也】故书曰楚杀其大夫公子申【陈氏曰传见楚自公子申公子婴齐公子壬夫为政故不竞于晋婴齐卒在明年壬夫杀在五年】三年呉人伐楚【陈氏曰呉伐楚自此至二十五年始书之】寡君惧矣【孔氏曰周礼九拜一曰稽首诸侯事天子之礼也】敢不稽首【陈氏曰传言诸侯事伯主如天子】呉子不至【陈説在成九年】将伏劒【孔氏曰谓仰劒刅身伏其上而取死也】使佐新军【孔氏曰与之礼食者若公食大夫礼以大夫为宾公亲为之特设礼食服防云于是魏颉卒矣使赵武将新军代魏颉升魏绛佐新军代赵武也世族谱魏颗魏绛俱是魏犨之子颗别为令狐氏绛为魏氏盖颗长而庶绛幼而适也】士富为候奄【陈氏曰传累悼公之善】楚司马公子何忌侵陈【陈氏曰楚一不书】四年今我易之难哉【传记韩献子之言与五年范宣子之言见晋所以终弃陈于楚】楚彭名侵陈【陈氏曰楚再不书】陈无礼故也【不责诸侯不能救而讥陈无礼盖缘臧武仲语而失之】使臣弗敢与闻【周礼大宗伯云八命作牧九命作伯郑司农云牧一州之牧也伯长诸侯为方伯也孔氏曰元长也牧是州长伯是三伯虽命数不同俱是诸侯之长也】季孙不御【传始言无榇不虞终言请木用槚明不从始议终得成礼或疑定夫人称定姒此定姒当从公羊作定弋据定夫人直从夫谥此乃妾母谥定不嫌相同】夷羿収之【伯明君此寒国之时弃不収采此传再言夷羿故以夷为氏】失人故也【孔氏曰夏本纪禹生启启生太康为羿所距太康弟仲康立尚书孔安国云羿废太康而立其弟仲康为天子则仲康羿之所立但羿握其权哀元年传称有过浇杀斟灌以灭后相相依斟灌故浇灭之是相立为天子乃出依斟灌则相之立也盖亦羿立之矣此传言羿代夏政云不修民事寒浞杀羿言取其国家则羿必自立为天子也当是逐出后相羿乃自立相依斟灌斟寻夏祚犹尚未灭盖与羿并称王也及寒浞杀羿因羿室而生浇浇已长大自能用师始灭后相相死之后始生少康少康生杼杼又年长已堪诱豷方始灭浞而立少康计太康失邦及少康绍国尚有百载乃灭有穷据此传文夏乱甚矣而夏本纪云仲康崩子相立相崩子少康立都不言羿浞之事是马迁説之疎也】官箴王阙【孔氏曰言官箴者各以其官所掌而为箴辞】在帝夷羿【孔氏曰三代称王实与帝同史记于夏殷诸王皆称为帝此羿簒立为王故以帝称焉】田以时【陈氏曰传言景公以防狄而失诸侯悼公以和戎而复伯】邾人莒人伐鄫【伐鄫不书后书防鄫举重】败于狐骀【臧纥非卿侵败史不书】鲁于是乎始髽【孔氏曰髽之形制礼无明文郑众以为枲麻与髪相半结之杜以郑众为长故用其説于时鲁师大败遭丧者多妇人迎子迎夫不能备其凶服唯髽而已同路迎丧以髽相吊传言鲁于是始髽者自此以后遂以髽为吊服虽有吉者亦髽以吊人檀弓曰鲁妇人之髽而吊也自败于壶骀始也郑云时家家有丧髽而相吊也髽者依丧服妇人为斩衰三年者髽其齐衰期亦髽其妇人吊服则郑注檀弓云大夫之妻锡衰士之妻则疑衰皆吉笄无首素总也】五年晋人执之【陈氏曰传释经不书晋执且为十年王叔出奔起】言比诸鲁大夫也【陈氏曰传释经不书及今按鄫属鲁故偕如不言及下书仲孙蔑孙林父同】君子谓楚共王于是不刑【刘氏曰传言壬夫贪杀之当也共王杀之何谓不刑乎解经若此取舍安从哉陈氏曰传见楚以不竞杀二大夫】盟于戚【陈氏曰传言晋与呉盟皆不书后见哀十三年】无之而后可【陈氏曰传见楚用公子贞而晋人惧】防于城棣以救之【凡防伐防侵防救皆不书其地杜説非】公在位【丧大记大夫之丧将大敛既铺绞紟衾衣君至主人迎先入门右巫止于门外君释菜祝先入升堂君即位于序端士丧礼君若有赐焉则视敛既布衣君至君升自阼阶西乡刘又引记云君既即位于序端卿大夫即位于堂亷楹西北面东上主人房外南面主妇尸西东面迁尸卒敛宰告主人降北面于堂下君抚之主人拜稽颡君降升主人冯之命主妇冯之士之丧将大敛君不在其余礼犹大夫】可不谓忠乎【行父杀适立庶世专国政传舍大恶录小善亦当时流俗之论】六年鄫恃赂也【鲁以徃年夏属鄫秋使聴命于防安得遽冇贡赋于鲁盖鲁人受其财贿杜説非】迁莱于郳【孔氏曰郳即小邾也小邾附属于齐故灭莱国而迁其君于小邾使之寄居以终身也今按传言灭又言迁则所迁者其族属人民与经言迁纪郱鄑郚同非必其君】七年宜其不从也【孔氏曰礼孟春之月月令曰是月也天子乃以元日祈谷于上帝即是郊天之祭也其下即云乃择元辰天子亲载耒耜躬耕帝籍是郊而后耕也献子此言正与礼合据此郊天之礼必用周之三月而杂记云孟献子曰正月日至可以有事于上帝七月日至可以有事于祖七月而禘献子为之也此与礼记俱称献子二文不同必有一缪礼记后人所录左传当得其真若七月而禘献子为之则当献子之时应有七月禘者烝尝过则书禘过亦宜书何以献子之时不书七月禘也足知礼记之言非献子矣】隧正【孔氏曰五县为隧则隧正当周礼之遂人也掌诸遂之政令徒役出诸遂之民故为主役徒者】使掌公族大夫【孔氏曰无忌先为公族大夫今言使掌是与诸公族大夫为师长也】公登亦登【聘礼公迎宾于大门内及庙门公揖入立于中庭纳宾宾入三揖至于阶三让公升二等郑云先宾升二等亦欲君行一臣行二言公先升二等然从臣始升一等】而以疟疾赴于诸侯【孔氏曰鲁之隐闵实被弑而书薨讳而不言弑则亦不以被弑赴诸侯此郑伯实为子驷所弑而以疟疾赴于诸侯亦如隐闵之类讳而不言弑故鲁史不得书弑也陈氏曰按传记弑君无赴于他邦者于郑伯髠顽楚子麇齐侯阳生传皆言赴而经以卒书之説在后传】而执之【使公子黄徃入楚军】陈侯逃归【陈氏曰传因言公子黄所以奔楚二庆所以见杀】八年孙击孙恶出奔卫【陈氏曰辟杀谓寘于理也今按凡辟杀诸子不告二孙微奔不告】郑子国子耳侵蔡【传见子国称人】尊晋侯也【陈氏曰传释卿不书以晋侯在防】乃及楚平【陈氏曰传言郑以六卿异心是以不竞】九年司里【孔氏曰周礼里宰每里下士一人谓六遂之内二十五家之长也此言司里谓司城内之民若今城内之坊里也里必有长不知其官之名使伯氏司此城内诸里之长也】正徒【孔氏曰大司徒掌徒庶之政令小司徒凡用众庶则掌其政教凡国之大事致民是司徒掌徒役也言其正徒司里所使遂正所纳皆是临时调民而役之若今之夫役也司徒所具正徒者常供官役若今之正下也】奔火所【孔氏曰此遂正当天子之遂大夫故遂大夫职云各掌其遂之政令遂人职云五家为邻五邻为里四里为酂五酂为鄙五鄙为县五县为遂郑司农云王国百里内为六乡外为六遂郑云郊内比闾族党州乡郊外邻里酂鄙县遂异其名者示相变耳尚书费誓云鲁人三郊三遂然则诸侯之有乡遂亦以郊内郊外别之也郊内属乡郊外属遂华臣直言具正徒不言其事者以是郊内之民共救火百役即上蓄水潦积土涂之类非唯救火而已若郊保之民既逺故使随火所起奔徃救之直救火而已】亦如之【孔氏曰刑书言刑器必载于器物郑铸刑鼎而叔向责之晋铸刑鼎而仲尼讥之此言刑器必不在鼎或书于板号此板为刑器耳】庇武守【孔氏曰车马甲兵司马之职使皇郧掌此事皇郧必是司马也校正主马于周礼为校人是司马之属官也周礼司马之属无主车之官昭四年传云夫子为司马与工正是诸侯之官司马之属有工正主车也国有灾患恐致奸寇故使司马命此二官出车马备兵甲以防非常也言庀武守者甲兵器械藏于府库若今武库使具其守守此武库也】庀府守【孔氏曰鉏吾大宰传无其文贾逵云然周礼大宰之职掌建邦之六典杜以府为六官之典其事载于书故使其官守刘以为府守谓府库守蔵今知不然者以百司府蔵已属左右二师上华阅讨右官官庀其司向戌讨左亦如之则是府库之物二师总令羣官所主按哀三年鲁遭火灾出礼书御书藏象魏皆以典籍为重明此府守是六官之典若以为府库财物便是不重六典也】儆宫【孔氏曰周礼无司宫巷伯之官唯有内小臣寺人王肃云今后宫称永巷是巷者宫内道名伯长也是宫内门巷之长也诗巷伯云寺人孟子作为此诗故知巷伯寺人一也】二师令四乡正敬享【孔氏曰周礼大司徒云五家为比五比为闾四闾为族五族为党五党为州五州为乡乡大夫每乡卿一人此云乡正则别乡正非卿典之但其所职掌当天子之乡大夫耳周礼乡大夫属司徒此乡正言二师命之者二师分掌其方左右各掌其二乡也周礼乡为一军大国三军宋是大国不过三军而有四乡者当时所立非正法于时宋置六卿况四乡乎敬享不知所享何神周礼大祝国有天灾弥祀社稷祷祠弥犹徧也此遇天火为灾亦当徧祀羣神】于西门之外【孔氏曰周礼大祝掌六祝之辞以事鬼神祗祈福祥小宗伯掌建国之神位故所有祭祀皆祝宗同行盘庚汤之九世孙殷之第十九王也自盘庚至纣又十二王而殷防盘庚弟小乙是宋微子之八世祖也当时之意不知何故特祀之此备火灾所使羣官急者在前缓者在后故先司里次其正徒次纳郊保然后二师总庀羣官以刑器车马甲兵典法国之所重故特命三官庀具其物先外官备具救火然后及内故次司宫巷伯人事既毕乃祭享鬼神故次敬享祀盘庚之事也】心为大火【孔氏曰昭二十九年传五行之官有木正火正金正水正土正各掌其职祀为贵神祀火星之时以此火正之神配食也天子祭天之时因祭四方之星诸侯祭其分野之星其祭火星皆以火正配食也周礼司爟掌行火之政令季春出火季秋纳火建辰之月日在胃昏七星中南方七星有并鬼柳星张翼轸七者共为朱鸟之宿咮谓柳也鹑火星昏而在南方于此之时令民放火咮星为火之候故于十二次咮为鹑火也建戌之月日体在房房心相近与日俱出俱没伏在日下不得出见故令内火禁放火也火官合配其人盖多不知谁食于心谁食于咮也】居商丘【孔氏曰释例云宋商商丘三名一地梁国睢阳也然则商丘在宋或以为漳水之南故殷虚为商丘非也】故商主大火【周礼保章氏以星上辨九州之地所封封域皆有分星郑云九州中诸侯之封域亦有分焉其书亡矣今其存可言者十二次之分也星纪呉越也枵齐也娵訾卫也降娄鲁也大梁赵也实沈晋也鹑首秦也鹑火周也鹑尾楚也寿星郑也大火宋也析木燕也孔氏曰其见于传记者则此云商主大火昭元年传云参为晋星二十八年传云龙宋郑之星又曰以害鸟帑周楚恶之昭七年四月日食传称鲁卫恶之去卫地如鲁地又十年传曰今兹嵗在颛顼之虚姜氏任氏实守其地又三十二年传曰越得嵗而呉伐之凶晋语云实沈之虚晋人是居周语云嵗在鹑火我有周之分野是有分野之言也周礼虽云皆有分星不知其谁分之何必所分能当天地星纪在于东北呉越实在东南鲁卫东方诸侯遥属戌亥之次又三家分晋方始有赵而韩魏无分赵独有之汉书地理志分郡国以配诸次其地分或多或少鹑首极多鹑火甚狭于其分野或有妖祥而为占者多得其效盖古之圣哲有以度知非后人所能测也】遇艮之八【孔氏曰大卜周官而职掌三易然则周世之卜杂用连山归藏周易也周易之爻唯有九六此筮乃言遇艮之八二易皆以七八为占故此筮遇八谓艮之第二爻不变者是八也揲蓍求爻系辞有法所谓有七八九六説者谓七为少阳八为少隂其爻不变也九为老阳六为老隂其爻皆变也周易以变为占连山归藏以不变为占此言遇艮之八下文穆姜云是于周易晋语郑公子重耳筮得贞屯悔豫皆八其下司空季子云是在周易并于遇八之下别言周易知此遇八非周易也】无咎【孔氏曰若一爻独变则得指论此爻或二爻三爻皆变则毎爻义异不知所从则当总论彖辞故姜亦以彖为言】弗得出矣【叶氏曰穆姜不应自暴其过如此盖卜筮家托穆姜之言为书传不能辨而妄信之今按传所载占筮事凡十八处皆此类也】秦人侵晋【陈氏曰不书至十一年始书之】肆眚围郑【孔氏曰将求民力赦诸侯之军内犯法者】皆从郑伯【周礼小宗伯掌三族之别以辨亲疏其正室皆谓之门子郑云正室适子也】以诸侯复伐之【一役非再举史不书】晋侯以公宴于河上【公有适祖母之丧晋侯不当与宴季武子不能以公固辞皆非也晋平溴梁之防亦与诸侯宴于温诸侯在丧废礼其来远矣孔氏谓传皆无讥则卒哭之后得宴乐何其谬也】一星终也【孔氏曰直言一星终知是嵗星者以古今厯书推歩五星金水日行一度土三百七十七日行星十二度火七百八十日行星一百四十五度四者皆不得十二年而一终唯木三百九十八日行星三十三度十二年而彊一周举其大数十二年而一终故知是嵗星】以先君之祧处之【孔氏曰冠必在庙既行裸享祭必有乐所言金石节之谓冠时之乐非祭祀之乐也诸侯之冠礼亡大载礼公冠篇于士三冠后更加冕是也士冠礼亦行事于庙而不为祭祀士无乐可设而唯祧同耳天子有二祧诸侯无祧聘礼云不腆先君之祧是谓始祖也诸侯五庙则祧始祖也是亦庙也言祧者祧尊而庙亲待宾客者尚尊者不待至鲁而假于卫者及诸侯宾客未散故也】冠于成公之庙【孔氏曰以晋悼欲速故寄卫庙而假钟磬其祼享之礼归鲁乃祭耳】三驾而楚不能与争【陈氏曰传言悼公复伯】十年抉之以出门者【孔氏曰县门者编板广长如门施闗机以县门上有冦则发机而下之】以成一队【考工记车人为车柯长三尺轮崇三柯是轮髙九尺殳长寻有四尺车戟常崇于殳四尺八尺曰寻则戟长一丈六尺也】言自防也【陈氏曰传释遂例】宾祭用之【孔氏曰鲁为季札舞四代之乐知四代之乐鲁皆有之明堂位云凡四代之服器鲁兼用之禘是三年大祭礼无过者知禘祭于大庙则作四代之乐也然则禘是礼之大者羣公不得与同而于宾得同禘者敬邻国之宾故得用大祭之乐也其天子享诸侯亦同祭乐故大司乐云大祭祀王出入奏王夏尸出入奏肆夏其他如祭祀郑注云王出入宾出入亦奏王夏奏肆夏又祭统云大尝禘升歌清庙下管象仲尼燕居云两君相见亦升歌清庙下管象是祭与享宾用乐同也刘云禘是大礼宾得与同者享宾用乐礼传无文但宾礼既轻必异于禘鲁以享宾当时之失用之已乆遂以为常荀偃士匄引过缪之事以謟晋侯使聴宋耳鲁以禘乐享宾犹以十一牢为士鞅呉以引徴百牢亦非正也】谓之夷俘【防灭不言以君归文不便也陈氏曰国微见俘不责死社稷非也昭四年赖子同】纳诸霍人【孔氏曰郑语及世本皆云偪阳妘姓是祝融之孙陆终第四子求言之后虞夏以来世祀不絶今复继之必知霍人为霍邑者汉书樊哙传云攻霍人是霍人邑名也】礼也【刘氏曰以是为礼诸侯谁不乐灭国乎今按传每以非礼为礼诸家辨驳已备皆不复论】晋荀防伐秦【陈氏曰传见荀防书师】郑皇耳帅师侵卫【上书伐宋举重】楚子囊郑子耳伐我西鄙【伐我无不书之法陈氏槩谓不悉书非也楚郑志在围萧以退为进非实伐鲁故史不书】故长于滕【传言序诸侯不同皆出伯主之意】言无大夫焉【陈氏曰传释书盗例】聴政辟【孔氏曰子孔好专权自以身既当国望其一聴于己为盟载之书曰自羣卿诸司以下一皆以位之次序一聴执政之法】言将归焉【孔氏曰二年晋城虎牢则虎牢乆已属晋非复郑有晋侯之意郑人若服将归之焉善晋侯故探其心而系之郑也】侵郑北鄙而归【事同九年】不能举其契【传见周衰至使晋大夫聴王卿士之讼】十一年将作三军【孔氏曰以昭五年舍中军知此时作者作中军是鲁本无中军也此言请为三军各征其军知徃前二军皆属公三卿不得专其民也此时襄公幼弱季氏世秉鲁政因公之少欲专其民故假立中军以改作也礼明堂位云成王封周公于曲阜地方七百里其时必有三军盖自文公以来伯主之令军多则贡重自减为二军耳非是鲁众不满三军也徃前若减一军亦应书之而经不书者季氏秉国权专擅改作卑弱公室故史特书之若军家自量强弱其军或减或益国史不须书也苏氏又云搜于红革车千乘所以今不满三军者以当时采地众多公邑民少故不能满三军三子各毁其乘以足之也周礼小司徒职云凡起徒役无过家一人是家出一人故乡为一军天子六军出自六乡则大国三军出自三乡其余公邑采地之民不在三军之数季武子今为三军则异于是矣以鲁国属公之民皆分为三亦谓之三军其军之民不啻一万二千五百家也何则鲁国合竟之民属公者岂惟有三万七千五百家乎明其决不然矣此作三军与礼之三军名同而实异也春秋之世兵革递兴出军多少量敌彊弱士卒之数无复定凖成二年鞌之战晋军八百乘计有六万人唯三卿帅之昭十三年平丘之防晋叔向云寡君有革车四千乘在计四千士卒成二十四军时晋国唯立三军则甲车四千属三军耳其军岂止一万二千五百人乎昭八年鲁搜于红传称革车千乘千乘之众充三军之数明知此分合竟之民以为三军军之所统其数异于礼也】各征其军【孔氏曰徃前民皆属公公税其民以分赐羣臣今武子欲令民即属己己所应得自税取之恐穆子不从故先告之言军之家属者丁壮从军者官无所税其家属不入军者乃税之耳】三子各毁其乘【孔氏曰徃前民皆属公二军非征伐不属三子故三子自以采邑之民以为己之私乘如子产出兵车十七乘之类今既三分公室所分得者即是己有不须更立私乘故三子各自毁壊旧时车乘部伍以足成三军也】不入者倍征【孔氏曰其乘之人即所分得者国内三分有一之人也役谓共官力役则今之丁也邑谓赋税若今之租调也知邑是赋税者从民入官惟有力役与赋税耳赋税而谓之邑者赋税所入若私邑然故以邑言之】使尽为臣【孔氏曰昭五年传追説此事云季氏尽征之叔孙氏臣其子弟孟氏取其半焉叔孙氏臣其子弟不臣父兄谓取二分而二归公也孟氏取其半又如叔孙所取其中更取其半又以半归公谓取一分而三归公也此言孟氏是子弟中课取其一又分半以归公叔孙使子弟尽为己臣唯以父兄归公耳】郑子展侵宋【陈氏曰不书宋侵郑书郑侵宋讥在郑】东侵旧许【旧许见昭十二年传孔氏曰许南迁而郑得之】名山名川【孔氏曰郑氏云防同而盟明神监之谓之司盟司盟非一神也其司慎亦不知指斥何神但在山川之上知其是天神耳名山山之有名者谓五岳四镇也名川谓四渎也】秦右大夫詹帅师从楚子【陈氏曰传见秦附楚之实】郑子展出盟晋侯【外涖盟虽伯主史不书杜陈説皆非】防于萧鱼【孔氏曰防于萧鱼经虽无月但防下有冬故以为防在秋也传言日月次第分明是经缪史官失之也】甲兵备【孔氏曰射礼数射算二算为纯一算为竒是淳为耦也】歌钟二肆【孔氏曰周礼小胥云凡悬钟磬半为堵全为肆郑云钟磬者编悬之二八十六枚而在一簴谓之堵钟一堵磬一堵谓之肆传言歌钟二肆则兼有磬矣若其无磬不得成肆杜以传唯云歌钟故但解钟数云三十二枚其磬数亦同矣此二肆皆为编悬也下文及其鏄磬者鏄是大钟磬是大磬皆特悬之非编悬也】藏在盟府【孔氏曰僖五年传曰虢仲虢叔为文王卿士勲在王室藏于盟府是司盟之府掌藏功勲典策故有赏功之制也】礼也【孔氏曰以魏绛蒙赐始有金石之乐知未赐不得有也】秦庶长鲍庶长武【外微者称人左氏学者合二传为例陈氏不然微者之师不书凡书人皆贬故微者有得书人之义此以伐晋为重故微者得书考之经传左氏为是后放此陈氏曰秦不加兵于晋二十年矣】易秦故也【陈氏曰讥不在晋故不书晋败绩义同成十三年】十二年临于周庙礼也【孔氏曰杜以下文周庙尊于周公之庙知是文王庙也以郑祖厉王立所出王庙知为周公出文王故鲁立其庙也哀二年蒯聩祷云敢昭告皇祖文王卫亦立文王庙也郊特牲曰诸侯不敢祖天子大夫不敢祖诸侯而公庙之设于私家非礼也刘氏曰鲁君僣而立周庙三家僣而设公庙左氏不知遂真谓礼岂不误哉凡诸侯之丧异姓临于外同姓于祖庙同宗于祢庙于义足矣陈氏曰传见呉始赴】及姑姊妹【孔氏曰释亲父之姊妹为姑樊光曰春秋传云姑姊妹然则古人谓姑为姑姊妹盖父之姊为姑姊父之妹为姑妹列女传梁有节姑妹是谓父妹为姑妹也】为夫人宁礼也【孔氏曰楚共王以成元年即位秦嬴归楚盖应多年传因子庚之聘发其归楚非此年归而即使归宁按昭元年秦鍼奔晋其母曰弗去惧选鍼则景公之弟昭元年其母犹在杜云父母既没连言之耳陈氏曰传言秦楚合且为宋之盟释齐秦起】十三年孟献子书劳于庙礼也【孔氏曰公朝于晋而献子书劳知策勲非惟讨伐之功虽或常行有以定国安民亦书功于庙也赵伯循曰从朝还非有军戎之事何劳之有今按当时诸侯以善事伯主内外无虞为劳绩衰世之意也书劳即书至杜説非辨见桓二年】凡书取言易也【胡邦衡曰隐四年春莒人伐取牟娄上言伐下言取非易也五年冬宋人伐郑围长葛至六年冬取长葛取得为易乎今按根牟鄟邿皆不絶其祀故书取赵伯循曰凡得国而不言灭者不絶其祀也传盖不知此义】弗地曰入【陈氏曰按此与文十五年例自相违今不取叶氏曰传不明经故多岐以幸中】以从于下军礼也【孔氏曰什吏谓十人长也从车曰卒在车曰乘新军将佐皆迁其军内十人之长率其步卒车士与其新军官属军尉司马之类令下军将佐兼领之周礼夏官凡军制不言十人有长而此云什吏者齐语管子设法呉语王孙雄设法司马法三者数人置帅皆以什计之异于周礼则晋人为军或十人置史也】所以从先君于祢庙者【孔氏曰祢近也于诸庙父最为近也计昭穆之次昭次入昭庙穆次入穆庙皆代为祖庙而言代为祢庙者谓与见在生者为祢庙】大夫从之【陈氏曰传记大夫自谥其君】呉侵楚【陈氏曰虽伐丧不书説见襄三年】获公子党【陈氏曰传见呉楚构兵交相获畧不书】楚人归之【陈氏曰为三十年良霄再见且言归行人不书】十四年以退呉人【晋人方释楚而从事于秦势岂能为呉谋楚其通呉以挠楚不过欲其自相攻而已范宣子数呉不徳而退之盖设辞以拒其伐楚之谋杜氏责其伐丧或者又疑传妄皆非】职女之由【刘氏曰此皆不实也诸侯解体非戎之过范宣子何以诬之去年搜于绵上传曰晋国由是大和诸侯遂睦至此一年何故遽有言语漏泄不如昔者之事】逐我诸戎【孔氏曰僖二十二年传云秦晋迁陆浑之戎于伊川昭九年传云惠公归自秦而诱以来此言秦人逐之惠公与田三文不同者此戎本处瓜州明逺在秦之西北秦贪其土晋贪其人二国共诱而使迁僖传是其实也昭传主专责晋故指言晋尔】济泾而次【陈氏曰传言公孙虿所以书于向北宫括所以书于伐秦】晋人谓之迁延之役【陈氏曰传见悼公之怠】摄也【陈氏曰传言一役之间经有笔削后见二十六年】子展奔齐【陈氏曰传见奔非其罪虽母弟不书】无告无罪【传于此记定姜之言及臧孙之言后二十六年记右宰谷之言见卫侯衎不子不君宜失位】成国不过半天子之军【孔氏曰周礼大宗伯以九仪之命正邦国之位五命赐则七命赐国郑云则地未成国之名方四百里以上为成国如郑之言成国者唯公与侯耳伯虽与侯同命地方三百里未得为成国也夏官序云大国三军次国二军小国一军当以公侯为大国伯为次国子男为小国也】弗去何为【二语大甚不可为训乐师职兼风刺非卿大夫比故危言不忌左氏由此定弑君称君为君无道陈氏又以释经不书出君之人皆非也説又见昭三十二年】获楚公子宜谷【陈氏曰不书获义同十三年】无废朕命【陈氏曰传见周以后故锡命于齐】谋定卫也【陈氏曰传言晋成逐君之乱剽弑衎归卫有二君者十年晋为之也】齐人始贰【陈氏曰传言晋执政之贪齐于是加兵于鲁】十五年君子谓楚于是乎能官人【陈氏曰传言楚复强】固请而归之【陈氏曰终十年盗杀三卿传】十六年髙厚逃归【陈氏曰大夫逃例不书传为齐晋交恶起本】为夷故也【虽伯国亦无以主兵大夫先诸侯之礼在鲁史亦无以主兵大夫序诸侯上之法卿虽可防伯子男然君臣之礼自若传发此义赘矣】复伐许而还【陈氏曰传着经所以但书伐许】敢使鲁无鸠乎【为十八年同围齐传】十七年遂奔陈【杜氏曰经书秋者以始作乱时来告孔氏曰传因华臣之出本其惧罪之由故于冬之下追言华阅卒耳其实华阅之卒或在九月之前华臣弱其室杀其宰当在九月内耳今按经书华臣出奔在秋而传记其事在冬且详其日月杜氏谓以始作乱时来告亦非由左氏所据载籍或追录旧事日月讹舛不与经合传姑仍之以示传疑之义不得以从赴为辞其传记在前而经书在后者乃可言从赴尔他仿此】苴绖带杖菅屦【孔氏曰丧服云苴绖杖绞带此传带不言绞亦当为绞带也若腰带则谓之绖故丧服注云麻在首在腰皆曰绖绞带者绳带也凡丧服冠缨带屦皆象吉时常服但变之使粗恶耳其衰与绖是新造以明义故特为立其名】非大夫之礼也【杂记云大夫为其父母兄弟之未为大夫之丧服如士服士为其父母兄弟之为大夫者之丧服如士服如彼记文则大夫与士丧服不同记是后人记当时之事今此晏子之老亦讥晏子所为非大夫之礼是时之所行士及大夫丧服各有不同也晏子实为大夫而行当时之士礼晏子反时以从正其家老不解谓晏子为失故据时所行而讥之也晏子其父始卒则晏子未为大夫言晏子为大夫者礼丧服大夫之子得从大夫之法】唯卿为大夫【孔氏曰檀弓云鲁穆公之母卒使人问于曽申曽申对曰哭泣之哀齐斩之情饘粥之食自天子违然则天子以下其服父母尊卑皆同无大夫士之异晏子所行是正礼也言唯卿得服大夫服我是大夫得服士服又言已位卑不得从大夫之法者是恶其直已以斥时之失礼故逊辞畧答家老也家语曽子问此事孔子云晏平仲可谓能辟害也不以已是而驳人之非故王肃与杜皆为此説】十八年齐侯伐我北鄙【陈氏曰传见齐侯书师】守之广里【此言齐人守平隂之防于书围齐何与后十二月门其三门焚其四郭乃围齐之事杜説非】南及沂【陈氏曰传状晋师之暴于是天子始昏于齐】天道多在西北【孔氏曰嵗星右行于天大率一嵗行一次二十八年嵗在星纪距此十一年郤而数之此年在豕韦豕韦一名娵訾当亥之次也周十二月夏之十月其月又建亥故曰多在西北】十九年归之于我【不书归在师受之】晋栾鲂帅师【乐鲂非卿合书晋师不书义同成二年伯宗】妇人无刑【孔氏曰妇人淫则闭之于宫犯死不得不杀于五等之中无墨劓刖也】使以行礼也【陈氏曰终十四年书虿传】从君于昏也【説见僖十一年下子孔同赵伯循曰据传齐髙厚楚郤宛等死并是两下相杀而经以国讨为文者盖杀者皆承君命而杀之故经以累上之辞书之传则杂史之记意在专归于杀者故不録其君命耳】二十年孟荘子伐邾以报之【刘氏曰晋人既执邾子又取邾田何谓未报乎】言非其罪也【公子黄以偪为二庆所逐不得为无罪传序公子爕事若能谅其心者犹以不与民同欲罪之则以书国讨为必有罪故也凡传叙事实而防义非徃徃类此】曰孙林父殖出其君【言出君之罪无国不记然南面之君祸福自己故鲁春秋但书君自出而臣之罪亦不可掩陈氏谓孔子笔削之非也鲁史固非他国可及】二十一年重地也【陈氏曰传释来奔虽贱有得书者后见昭五年三十一年叶氏曰莒有庆冇挐邾冇畀我有快皆非以地叛者邾莒虽小国再命之大夫自得以名见今按邾莒大夫列于诸侯之防未有以名见者此皆以接我名】锢栾氏也【陈氏曰传言晋连年防诸侯皆以细故】二十二年臧武仲如晋【不书非公命】执事实重图之【陈氏曰传言子产以辞令立国因见周季文胜其实之敝自子产叔向皆不能免今按此记子产之言与二十九年女叔侯论鲁事皆以见伯国政令无节诸侯不胜其劳晋之不竞以此】殷以少牢【孔氏曰少牢馈食礼者诸侯之大夫时祭之礼也是时祭用少牢今公孙黒肱使黜官薄祭故时祭用特羊殷祭乃少牢又杂记云上大夫之虞也少牢卒哭成事祔皆大牢大夫得用大牢者丧祭故进一等士丧礼士遣奠用少牢是也大夫无禘祫而云殷三年祭者礼记言大夫冇善于君祫及五世是也】遂缢而死【程氏曰使子南无罪弃疾当告于其父而逃之如其有罪而君杀之不可曰弃父事雠也舜杀鲧而禹臣之古有是事】辞八人者而后王安之【陈氏曰传言楚亟杀大夫人多自危】












　　春秋左氏传补注卷六
　　钦定四库全书
　　春秋左氏传补注卷七　　　元　赵汸　撰襄公
　　二十三年礼为邻国阙【孔氏曰孝公晋平公之舅也尊同则相为不降平公于礼为舅当服缌麻三月但缌麻既轻其恩不过邻国故传言礼为邻国阙也杜言诸侯絶期者据礼之正法言诸侯尊降其亲虽有本服期者亦当为之阙故以邻国责之礼父在为母期丧絶旁期非母也】庆氏以陈叛【叛楚非叛国故不以叛告】遂杀庆虎庆寅【众役人实杀二庆以国讨为文史从告】以藩载栾盈及其士【陈氏曰传言栾盈不书自齐文同鱼石】聴于中行氏【孔氏曰十三年传云苟防卒十四年传言盈生六年而武子卒是其少也知悼子荀首之孙中行呉荀林父之曽孙首是林父之弟首为知氏林父为中行氏是同祖也悼子是荀呉二从叔父故相聴从计悼子年十六不得为十七故沈氏云后人转写误】及七舆大夫与之【七舆大夫杜氏説见僖十年则此七舆大夫杜亦为主副车之官也刘云若是主公车则当情亲于公不应曲附栾氏服防云下军舆帅七人是也】墨缞冒绖【孔氏曰夫人为其兄弟当大功丧服大功布衰牡麻绖冐绖者以绖冐其首也乐王鲋使宣子诈为夫人孝服也案经葬祀孝公之下始书栾盈复入于晋则栾盈之入在孝公葬后杜解诸侯既葬除服而夫人犹有服者葬祀孝公书鲁使去之日栾盈入晋当在葬杞孝公之前故夫人犹有服得诈为之也今按诸侯葬为雨止而有当书日者未必使行即书杜氏既葬除服之説据之此传亦倍缪之一证孔氏曲为説通之过矣】奉公以如固宫【孔氏曰晋语云范宣子以公入于襄公之宫盖襄公有别宫牢固故谓之固宫】申鲜虞之傅挚为右【孔氏曰俗本多云申鲜虞之子今案注云傅挚申鲜虞之子若传先有子字无烦此注故今定本皆无】况以恶乎【陈氏曰为二十五年废君起本】取朝歌【陈氏曰齐始叛晋】张武军于荧庭【武军前见宣十二年后见昭十三年】获晏牦【陈氏曰晋乱不能出师】次于雍榆礼也【鲁语平丘之防子服惠伯见韩宣子曰昔栾氏之乱齐人间晋之祸伐取朝歌我先君襄公不敢宁处使叔孙豹悉帅敝赋以从军吏次于雍榆与邯郸胜击齐之左掎止晏莱焉齐师退而后敢还今按邯郸胜即赵胜晏莱即晏牦也鲁师次于雍榆盖有晋命传偶不能详谷梁传曰言救后次非救也啖氏曰凡救当奔命以徃救次失救道也言次于雍榆罪叔孙也诸家多从之皆不考事实而因文生义谓之得经旨可乎】立于户侧【孔氏曰丧大记云大夫之丧主人坐于东方此立于户侧则在室户之东西面立也礼记云坐此云立者以季孙来故立尔】夫石犹生我【孔氏曰服防云夫谓孟孙也桓十三年传夫固谓君夫岂不知服防云夫谓鬬伯比也皆谓所斥前人为夫】使正夫助之【孔氏曰七年传称叔仲昭伯为隧正谓南遗请城费吾多与而役是役夫隧正所主隧正当属司徒臧氏为司寇而借之于臧氏者盖当时臧氏兼主掌之】问盟首焉【周礼外史掌书外令掌四方之志】其孟椒乎【陈氏曰传言臧氏衰三家益专】言自外也【陈氏曰传释去位不得书大夫】下妾不得与郊吊【孔氏曰檀弓云哀公使人吊蒉尚遇诸道辟于路画宫而受吊焉曾子曰蒉尚不如梁之妻知礼也檀弓云君遇柩于路必使人吊之是男子从柩在路则得野受吊妇人无外事虽从柩亦不得野受吊耳若男子得野受吊而曾子非蒉尚者以蒉尚在朝显者故宜吊于其家若君遇柩于路使人吊之者谓庶人及微小之臣也檀弓因蒉尚而説此事云梁死其妻迎其柩于路而哭之哀则梁之妻虽从柩而辞不受吊是由异于男子故也】二十四年为陶唐氏【孔氏曰如杜此注陶唐共为一名即是晋阳县也史记云帝尧为陶唐氏韦昭云陶唐皆国名犹汤称殷商也按经传契居商故汤以商为国号后盘庚迁殷故殷商双举厯检书传未有帝尧居陶而以陶冠唐盖地以二字为名所称或单或复也张晏云尧为唐侯国于中山唐县然则唐是中山县名非晋阳也尧自唐侯升为天子号曰陶唐其治在晋阳耳舜受尧禅封尧子丹朱为王者之后犹称为唐终虞之世以陶唐为号故曰自虞以上也】为豕韦氏【孔氏曰郑语云祝融之后八姓大彭豕韦为商伯矣又曰彭姓彭祖豕韦则商灭之矣贾逵云大彭豕韦为商伯其后世失道殷徳复兴而灭之然则商之初豕韦国君为彭姓也其后乃以刘累之后代之详见昭二十九年传注】为唐杜氏【孔氏曰以国语杜伯文不连唐知唐杜二国名知殷封之于唐者以周成王灭唐故也知后封于杜者以宣王时有杜伯故也晋语云昔隰叔子违周难奔于晋生子舆为司空世及武子佐文襄为卿以辅成景后之人可则是以受随范子舆士蒍字武子士防也防士蒍之孙是隰叔四世及士防食邑于范为范氏也】楚子伐郑以救齐【不言四国传畧之】公孙之亟也【陈氏曰传言晋师之懈】齐人城郏【传自此以后言齐人城郏者三由不得其详故屡举之外传周语灵王二十二年谷洛鬬将毁王宫韦昭曰縠洛二水名水激有似于鬬灵王时谷水盛出于王城之西而南流入于洛水毁王城之西南将及王宫故齐人成郏】二十五年将庸何归【将庸何归申释上文君死安归注误】舍之得民【陈氏曰传言齐不用贤臣为政虽有晏子不死其难】四翣【周礼缝人掌衣翣柳之材郑云必先纒衣其木乃以张饰也丧大记云棺饰君黼翣二黻翣二画翣二郑云汉礼翣以木为筐广三尺髙二尺四寸方两角髙衣以白布画者画云气其余各如其象柄长五尺车行使人持之而从既窆树于圹中檀弓曰周人墙置翣是也礼器云天子八翣诸侯六翣大夫四翣郑云八翣者加龙翣二孔氏曰方言云自闗而东谓扇为翣则翣是扇之类也】不跸【孔氏曰礼丧车乘人専道而行无贵贱一也此不止行人略贱之】不以兵甲【孔氏曰服防云下车遣车也杂记云遣车视牢具郑云言车多少各如所包遣奠牲体之数也然则遣车载所包遣奠而藏之者与遣奠天子太牢包九个诸侯亦太牢包七个大夫亦太牢包五个士少牢包三个大夫以上乃有遣车如郑之所言遣车者乃是明器涂车刍灵载所包遣奠藏之于圹中下车若是明器则甲兵亦是明器当云无甲兵不得云不以甲兵也杜云送之车则谓此为贰车非遣车也言下车者葢谓麤恶之车非良车也周礼大行人云上公贰车九乘侯伯贰车七乘子男贰车五乘则齐是侯爵法当车七乘耳今传举七乘言其不依旧法知齐旧依上公之礼贰车九乘其送葬又有甲兵今皆降损也用甲兵者葬是送终大礼法当备列军阵若汉葬霍光发材官轻车比军伍校士军陈至茂陵以送其葬所以荣之也陈氏曰传言君弑不得以礼葬义同成十八年今按传见荘公所以不书葬下又见二十八年】齐人以荘公説【刘云齐人以荘公伐晋説晋言晋讐既死令新君服从晋也】男女以班【刘云哀元年蔡人男女以辨与此同谓男女分别示晋以恐惧服罪也】晋侯许之【传见晋失盟主之义杜氏谓齐有丧故经无讥説者因据以驳卿不书失所之例皆非也诸侯之防经无异文与侵伐不同刘氏曰假使晋遂讨齐破其城杀其贼污其宫未可谓之伐丧也弑君而谓之伐丧诸侯其无讨贼者矣】崔子止其帑以求五鹿【陈氏曰传言卫献公所以得入】司空致地乃还【孔氏曰陈国既乱致使官司废阙人民分散符节失亡故令陈之司徒招致人民司马集致符节司空检致土地使各依其旧】知楚令尹【孔氏曰下文始言屈建为令尹者因伐舒鸠而追序之其实防子冯卒在此盟前故服杜皆以令尹为屈建也】兵可以弭【传见晋衰赵武偷故厌兵弭兵之説不始于向戍】不如速战【孔氏曰方言云垫下也呉地下湿】以备三恪【孔氏曰乐记云武王克殷未及下车而封黄帝之后于蓟封帝尧之后于祝封帝舜之后于陈下车而封夏后氏之后于封殷之后于宋郑以此谓宋为二王之后蓟祝陈为三恪杜意以此传言以备三恪知其通二代而备其数耳恪敬也封其后示敬而已故曰恪其二代不假称恪惟陈为恪耳今按二代以王者之后各自用其礼乐不但示敬而已故不得言恪则三恪当从郑氏通蓟祝陈数之为是】慎辞哉【陈氏曰传申言郑辞令之美而过其实今按郑辞令之美孔子尝称之若论语所记是也传仲尼曰云云者未必皆一时之言不言谁知其志以上亦未必真圣人所述也】量入修赋【孔氏曰九上之内偃猪京陵无物可入而言九土之所入者总言之又曰山林薮泽京陵偃猪本非可食之地不在授民之限】可哀也哉【传记大叔仪之言及后蘧伯玉去国见氏废立贤臣皆不与】成而不结【陈氏曰传言齐楚固相交秦晋盟而不合是以宋之役诸夏始判遂成南北之势故特出之】二十六年能无卑乎【传见晋室卑故急于结秦好】子鲜不获命于敬姒【传见子鲜为复非己意】杀子叔及太子角【孔氏曰剽是穆公之孙黒背之子于献公为从父昆弟成十年卫侯之弟黒背帅师侵郑传曰卫子叔黒背侵郑是黒背字子叔即以子叔为族也元年卫侯使公孙剽来聘传云卫子叔来聘是举族而称之也今按举族而称如鲁称季孙孟孙之比然黒背父子乃是公子公孙无称族之法葢如叔肹之子公孙婴齐称子叔婴齐耳陈氏曰传见弑君虽杀大子不书以弑君为重】言罪之在氏也【陈氏曰传释弑君书主名例嫌为衎弑剽无罪特明之】专禄以周旋戮也【程氏曰此义施之常人则可林父出君而君入畏诛而叛非特专禄而叛也】国纳之也【陈氏曰传释复归例按卫侯归言国逆与成十八年例违见例非是】公使止之【陈氏曰传终言卫侯不君】三命之服【晋命士防传言请于王此不言请于王则郑伯自赐之可知礼乐自诸侯出乆矣或请或不请无复定凖杜説非也】先八邑【孔氏曰周礼小司徒四井为邑故杜以八邑为三十二井刘云案论语有十室之邑又杜注免余邑为一乘之邑又宋郑之间六邑嵒戈锡等杜何以知此邑必为四井之邑今知不然者邑之为名大小无定子展子产为卿日乆先有采邑今以入陈有功加赐田土不应更以八个大邑而又与之至于免余辞邑云唯卿备百邑故杜以为一乘之邑合论语百乘之家其实一乘称邑文无所出杜以正邑解之得渐赐土田之义又八邑六邑为节级之差刘以为大邑而规杜氏非也】将以讨卫也【传见晋合诸侯为臣讨君】颉遇王子弱焉【陈氏曰传见围令素行于国】不失所也【传见经不书大夫必有为遂妄释之胡氏赵武称人为助孙氏良霄不贬以郑伯如晋独不释君助臣得经旨】使女齐以先归【伯主防而执大夫非内不言以归陈袁涛涂季孙意如是其例也】晋人执而囚之士弱氏【不书执卫侯为臣执君不可以为训】文子以告晋侯【上言取卫田益孙氏下记取卫姬见赵武叔向皆从君于昏家氏曰是时晋赵武为政叔向为之谋主二子者崇虚誉而无实益】国子赋辔之柔矣【孔氏曰汉书艺文志无周书篇目其书今在或云是孔子删书之余按其文非尚书之类彼引诗云马之刚矣辔之柔矣马亦不刚辔亦不柔志气麃麃取与不疑此诗余无所见故谓彼文是也】为大子内师而无宠【孔氏曰内师者身为寺人之官公使之监知大子内事为在内人之长也】而言复故【孔氏曰楚语云椒举将奔晋蔡声子遇之于郑郊飨之以璧贿曰子尚良食尚能事晋君以为诸侯主辞曰非所愿也若得归骨于楚死且不朽声子曰子尚良食吾归子故椒举降三拜纳其乘马声子受之传言复故杜云共议归楚之事谓此也】成陈以当之【孔氏曰郑众云此范匄所言苗贲皇亦言之故声子引以为喻】栾范易行以诱之【孔氏曰贾逵郑众皆读易为变易之易贾以行为道也栾为将范为佐二人分中军别将之欲使栾与范易道令范先诱楚栾以良卒从而击之郑谓中军与下军易卒伍也计设谋之时道未定分何以言改道行非卒伍之名安得为易卒伍也二説皆不可通楚语説此事云雍子谓栾书曰楚师可料也在中军王族而已若易中下楚必歆之韦昭云中下中军之下也歆犹贪也简易栾范之行示之以弱以诳楚也是韦昭已读为简易之易故杜从之也此与楚语俱述声子之言传言鄢陵之败苗贲皇为之楚语云雍子为之二文不同刘以为国语非丘明所作为有此类徃徃与左传不同故也】声子使椒鸣逆之【陈氏曰随防在秦而六卿谋椒举在晋而子木惧此晋楚所以代兴也于传声子之辞知战国説士之渐】辞不失旧【孔氏曰列国之大夫入天子之国曰某士周礼大宰之属有旅下士三十有二人刘云知时事四时贡职者小行人云春入贡秋献功王亲受之郑云贡谓六服所贡功谓考绩之功今按于此见诸侯于天子有贡无聘不修职贡而言聘东迁诸侯之伉也传殊不察其非説又见后二十八年】以廪丘奔晋【孔氏曰按廪丘地在东郡则是卫之邦域齐竟不至此也羊角髙鱼皆在东郡廪丘与之相近齐不得别有廪丘乌余齐之大夫得以廪丘奔晋者盖齐人徃前取得卫邑以赐乌余如郑公孙叚之得州宋乐大心之有原也】克而取之【不书非晋命以盗畧】二十七年公孙免余请杀之【陈氏曰传言杀喜不出讨贼之意义同僖十年晋里克】欲弭诸侯之兵以为名【传讥向戌惟欲窃虚名见弭兵非远畧】蔡公孙归生至【孔氏曰诸侯大夫七月始集于宋而此会书在夏者事虽在秋行还乃告追以叔孙豹发时书之十年夏防于柤而经书在春注经书春书始行孔氏曰释例班序谱晋合诸侯二十国起僖二十八年尽哀十四年大率皆陈后次蔡蔡后次卫是陈于晋防常在卫上也今孔奂乃降于蔡卫在石恶之下故知奂非上卿故也成三年传曰次国之上卿当大国之中中当其下是计卿位为班也知非奂后至者以传称与蔡公孙归生同至故也】以藩为军【孔氏曰古人行兵止则筑为垒堑以备不虞此以藩篱为军者方欲弭兵以示不相忌也】楚人甲【陈氏曰传见楚终懐不测之心是盟晋幸而免】乃盟【贾逵曰叔孙义也服防云叔孙不为人私其于尊国之义得之】言违命也【一事再见卒名公羊传例刘氏曰蔡沈失位左氏贬之今鲁欲自同人之私失位甚矣大夫出境有可以重社稷者犹曰专之今命出季氏而谓不可违非也】固必有尸盟者【孔氏曰盟实大国为主而此云小国主盟知其主辨具也盟法大国制其言小国尸其事此盟争先歃不争主备叔向以小国主盟为言者叔向以乆争不决或将战鬬因盟时小国有所主欲令赵孟下楚假此以劝之耳】晋有信也【周制防以班爵为序歃血则先同姓説见定四年是盟与防序次本异今屈建所争者歃血之先后耳其大夫之防楚固未尝先晋也宋公兼享晋楚之大夫赵孟为客则当时人情可见况宋盟诸侯虽曰两属终未尝以事晋者事楚楚虽驾晋先歃鲁史岂遽以楚先晋韩宣子所谓周礼在鲁正指此类传云书先晋晋有信也考之已不详杜氏云孔子追正之亦非传意也】盟于蒙门之外【陈氏曰传言宋公不书见以国地者其君必与因见桓二年防邓僖十九年盟齐二十年盟邢】削而投之【陈氏曰传言宋之盟识者不与】崔氏堞其宫而守之【孔氏曰谓新筑女墙而守之】乃谥【自杀不书】再失闰矣【孔氏曰厯十九年为一章章有七闰从文十一年至襄十三年凡五十七年已成三章当有二十一闰又从襄十四年至今为十四年又当有五闰故应有二十六闰也长厯推得二十四闰者释例云寻按今世所谓鲁厯者不与春秋相符殆来世好事者为之非真也今俱不知其法术其依春秋经传反覆其终始以求之近得其实矣鲁之司厯渐失其闰至此年日食之月始觉其缪遂顿置两闰以应天正是故明年经书春无氷传以为时灾若不复顿置两闰则明年春是今之九月十月十一月无氷非天时之异无缘总书春也刘氏曰厯家之术求闰余易求交朔难今司厯能正交朔反不能置闰非人情也闰有常凖率三十二月必一逢之如传所言再失闰者则司厯废闰殆七十月弥五年矣亦非人情也明年春无氷杜氏曰顿置两闰以应天正故正月建子得以无氷为灾顿置两闰诡聴骇俗亦非人情也啖氏曰按经言十二月传言十一月又言再失闰依经当为三失闰进退不同不可得而考今按传于此言司歴过也哀十三年又记仲尼曰司厯过也皆指王朝厯官与桓十七年传曰官失之也意同其曰天子有日官诸侯有日御日官居卿以底日日御不失日以授百官于朝则所谓司厯与官非谓鲁人明矣杜氏乃以为鲁之司厯哀十三年传又云季孙虽闻仲尼之言而不正厯皆谓鲁自有厯实承刘歆之误而非传意也刘氏之説见汉书律厯志其所传鲁厯不与春秋相符杜氏亦以为好事者为之窃谓周室虽裒犹君临列国崩薨卒祸福皆告诸侯必无不颁厯之理借令丧乱之际颁不以时诸侯亦必不敢辄自为厯使诸侯皆自为厯则齐晋大国当先为之如大国皆自为厯而所差徃徃若此则当时所书盟防卒葬日月鲁史当以何国为正使鲁史所书日月差错与周厯不同韩宣子见鲁春秋何以辄曰周礼尽在鲁矣此必无之事也】二十八年不饥何为【叶氏曰左氏所记梓慎裨灶之徒以星次言吉凶若合符契皆星家假托之辞】宋之盟故也【陈氏曰传具见楚之属】时事也【春秋大国事天子惟聘而不朝故韩起聘周称归时事于宰旅知言聘之非也小国事大国乃朝而不聘故子产相郑伯朝晋言防时事无异于事天子矣左氏不能辨因以时事释邾子来朝过在不见周礼】周楚恶之【周有天下之号也岂可以星次槩言周楚隐三年传周郑并称盖有自来矣】舍不为坛【孔氏曰聘礼宾至于近郊君使卿用束帛劳无设坛之法下云先君适四国未尝不为坛盖以朝礼君亲行事重故有之也】无昭祸焉可也【传见诸侯朝楚非得已故子产自损其礼且以为祸】以告而反之【孔氏曰崔氏之乱但是荘公之党崔氏以之为贼当时辟难并悉出奔崔氏既亡庆封召令还国故言使诸逃亡之人得贼名而出者以已情告而悉反之】公膳日双鸡【孔氏曰礼记玉藻云天子日食少牢朔月太牢诸侯日食特牲朔月少牢其大夫则日食特豚朔月特牲今膳日双鸡者齐国临时之事不如礼也】又焉用盟【传见诸侯失政奸庸擅命贤哲失所如伯玉在卫平仲在齐临事变而获免皆其徳行素孚于人】庆奊为上献【孔氏曰祭祀之礼主人先献下文庆舍死公惧而归则于时公亲在矣又此祭庆舍涖事公与庆舍不为上献而奊为上献者庆舍使为之不可以礼责也】庆氏之马善惊【孔氏曰今人谓数惊为好惊好亦善之义也】至于鱼里【孔氏曰刘以为国人从旁为优引行以至鱼里】庆封泛祭【孔氏曰礼法食必先祭祭古之先食以示有所先也公食大夫礼云宾升席坐取韭菹以徧檽于醢上豆之间祭又言祭铏羮于上铏之间祭饮酒于上豆之间是祭食之礼各有其处】奔呉【陈氏曰再奔畧不书】亦未书礼也【传记此类甚多示策书外犹有所考】其鄙六十【孔氏曰下云北郭佐邑六十则此亦是六十邑】于是乎正徳以幅之【孔氏曰人皆欲生计重厚而财用利益心既无厌于是乎用正徳以为边幅使有度也】与我其拱璧【孔氏曰拱谓合两手也此璧两手拱抱之故为大璧】以其棺尸崔杼于市【传见荘公不书葬】季兰尸之敬也【孔氏曰诗言采苹于涧采藻于潦此又别言济泽之阿者以济在鲁国故穆叔独举所见而言也诗言季女而此言季兰谓季女服兰草也】叔孙穆子【不书例在成十三年】宋公遂反【陈氏曰传具载宋郑朝楚事见宋盟非诸侯之志】二十九年释不朝正于庙也【释例曰凡公之行始则书所如还则书公至今复中书公在楚者明国之守臣亦以公不朝之故告于庙也陈氏曰按成十年公如晋十一年三月公至自晋昭十五年公如晋十六年夏公至自晋皆不朝正经不书公在晋于是为公危故书之】既而悔之【孔氏曰檀弓云襄公朝于荆康王卒荆人曰必请袭鲁人曰非礼也荆人强之巫先祓柩荆人悔之记之所言即是此事所异者此言请襚彼言请袭此言祓殡彼言祓柩虽俱説此事先后不同礼死而浴浴即袭袭后始小敛大敛乃殡按徃年传公及汉闻康王卒公欲反则康王之卒公未至楚楚人使公襚传在此年言之则此年始今公亲襚襚不得为袭也卒已逾月不得柩仍在地足知殡是而柩非记虚而传实也然则襚衣所以衣尸既殡而使公襚者杂记记致襚之礼云委衣于殡东是既殡犹致襚也文九年秦人来归僖公成风之隧僖薨十年犹致之况既殡也】齐人葬荘公于北郭【再见不书葬】及舍而后闻取卞【季孙权使公冶恐其不受辞】乃归【传见襄公防出季氏乆无君意如乃济恶】且无使季氏葬我【陈氏曰传言人不义季氏】遂使印段如周【陈氏曰传见鲁不徃防不书葬例今按此史法也】而夏肄是屏【孔氏曰方言云肆枿余也郑云斩而复生曰肄是夏后灭而复存犹木之枿生小栽也】其谁云之【陈氏曰传言城之役晋以十国之众经理母家诸侯益贰】射者三耦【孔氏曰周礼射人云诸侯之射以四耦此三耦者彼是畿内诸侯故四耦此及仪礼大射畿外诸侯故三耦或当臣与君异也】来治田【不书者史无其本不録其末也田盖鲁伐时所取赂田鲁人堕舅甥之义讳不登于策故复归于亦不书事与汶阳田异又见昭七年】而焉用老臣【传见晋取于诸侯无节故号令不行】使工为之歌周南召南【孔氏曰周南十一篇召南十四篇札此时徧观周乐诗篇三百不可歌尽或每诗歌一篇两篇以示意耳未必尽歌之也】曰美哉【孔氏曰乐人采其诗辞以为乐章述其诗之本音以为乐之定声其声既定其法可传虽多厯年世而其音不改季札所云美哉皆美其声也】见舞韶箾者【孔氏曰箾即箫也尚书箫韶九成韶箾即箫韶也】通嗣君也【孔氏曰二十五年遏为巢牛臣所杀余祭嗣立至此始使札通上国呉子未死之前命札出使既遣札聘而后身死札以六月到鲁未及闻丧故每事皆行吉礼也】罪髙止也【髙止实放而以奔告传既妄释説者并疑其事】将亡矣【传为驷良之乱张本且起子产为政事】三十年臣生之嵗正月【説见僖五年】其季于今三之一也【刘待制曰所谓其季于今三之一者季者末也今今日也谓已得四百四十四全甲子其末一甲子六十日而今日乃癸未才得二十日也故曰三之一】是其日数也【孔氏曰亥字二画为首六画为身下首之二画并之使如其身傍则是生来日数也因亥画似筭位故假之以为言其本作亥字不为此也按字画古之亥字体殊不然盖春秋之时亥有二六之体异于古制刘待制曰如者徃也移下亥上二画徃于亥字身侧】然则二万六千六百有六旬也【孔氏曰文十一年至此年为七十四年而上云七十三年按文十一年正月甲子朔为夏之正月是其年三月也此年之二月癸未是夏之十二月计为七十三年犹尚未终也假作全年筭之置七十三年以全日三百六十五日乘之已得二万六千六百四十五日也每年有四分日之一是四年而成一日以四除七十三年又得十八日并全日为二万六千六百六十三日四分日之一今除去三日四分日之一整取六旬合当十二月二十七日今杜长厯云二十三日癸未是少四日所以不与常厯同者盖杜约凖春秋日月以为长厯与常厯不同故置闰逺近不定盖七十三年之内于常厯校四个大月而剰用四日故癸未为二十三日若依常厯是二十七日也】则其属也【孔氏曰诸是守邑之长公邑称大夫私邑则称宰此言问其县大夫问绛县之大夫也绛非赵武私邑而云则其属者盖诸是公邑国卿分掌之而此邑属赵武也】使为君复陶【孔氏曰复陶见昭十二年传此言君复陶知是主君衣服之官也】以为綘县师【孔氏曰既使为主衣服之官又以为綘邑之县师也如周礼则县师是王朝之官而此言綘县师者綘是晋国所都之邑盖以居在綘邑故系绛以言之】罪在王也【天王以讨乱告陈氏曰传释五大夫实杀佞夫而书王且明天子诸侯目君同例】鸟鸣于亳社【孔氏曰殷都于亳武王伐纣而颁其社于诸侯以为亡国之戒此鸟呜于鲁国之亳社也哀四年亳社灾】待姆也【此宋人设辞以掩其不能捄君母之罪故左氏与二传同而皆不察其妄伯姬归宋至是四十一年盖六十余嵗使有姆存又且加老非唯不可待实亦不必待也】降娄中而旦【孔氏曰月令旦危中者据夜有长短及星度有广狭是细计之数杜据大畧而言故与月令不同】尤之也【陈氏曰传明经特书故】讳之也【陈氏曰传释鲁不书他国之大夫书人讥不在鲁今按经无讳义陈説非传所及】三十一年鲁其惧哉【传见晋衰而鲁惧以齐楚不足与故也】是以有平丘之防【陈氏曰传言晋衰之故咎在执政】毁也【陈氏曰传言毁与遇害同辞须数句乃用一字括之此是作书之体】乃筑诸侯之馆【传记子产之言见晋方盛时待诸侯有礼其衰也反是】去疾奔齐【去疾不书奔説在文十四年】言罪之在也【失与文十六年宣四年传例同刘氏曰如是则父有罪子得而弑之也乱天地之性莫甚焉此固左氏不受经之蔽】其果立乎【孔氏曰释例土地名延州来阙则杜谓延州来三字共为一邑服防云延陵也州来邑名季子让王位升延陵为大夫食邑州来传家通言之按传文谓之延陵季子则是延陵与州来必不得为一但不知何以呼为延陵耳或延陵亦是邑名盖并食二邑故连言之】谋于邑则否【叶氏曰此盖因论语所谓为命禆谌草创者不达草创之义凿为谋野之説犹误承孔父正色立朝之言而谓华督见孔父之妻于路承秦伯以千乘之富不能容其弟之言而谓秦鍼出奔车千乘传承旧闻而妄实以事者每如是】吾不信也【孔氏曰公羊传于二十一年下云十有一月庚子孔子生谷梁传于二十一年十月下云庚子孔子生贾逵服防皆定为襄二十一年生也孔子世家云鲁襄公二十二年而孔子生年七十三鲁哀公十六年夏四月己丑卒杜此注从史记也今按司马迁特为孔子作世家至书孔子生年乃不用二传必他有所据故杜氏从之】令尹似君矣【孔氏曰服防云言令尹动作以君仪故云以君矣明年传曰二执戈者前矣是用君仪也俗本作似君若云似君不须言以今定本亦作似君恐非】






　　春秋左氏传补注卷七
　　钦定四库全书
　　春秋左氏传补注卷八　　　元　赵汸　撰昭公上
　　元年告于荘共之庙而来【孔氏曰文王世子曰五庙之孙祖庙未毁虽为庶人取妻必告郑云告于君也亦既告君必须告庙君尊不主臣昏故围自告也】其敢爱丰氏之祧【孔氏曰祭法云远祖庙为祧公孙段是穆公之孙子丰之子其家惟有子丰之庙杜言远祖庙者顺传文言之】读旧书加于牲上而已【今按于此可见宋之盟晋楚所争者歃血之先后而已此不歃血故史不书盟】季武子伐莒取郓【不书季孙伐莒者莒人告于防叔孙豹防被戮晋赵孟固请于楚而后免故为内讳之义与僖十六年灭项不言师同杜説非】吾又谁怨【孔氏曰厯检上世以来季孙出使不少于叔孙而云叔出季处从来乆者季孙世为上卿法当上卿守国次卿出使耳必须使上卿者上卿非不使也】周有徐奄【孔氏曰徐奄二国皆嬴姓世本文也服防云鲁公所伐徐戎也按费誓云淮夷徐戎并兴】具五献之笾豆于幕下【孔氏曰聘礼卿聘饔饩五牢故卿皆五献至春秋之时大国之卿乃得从卿礼若次国之卿依大国大夫之制唯三献故杜此注云大国之卿五献又昭六年传注云大夫三献是也】礼终乃宴【孔氏曰谓享礼既终即因而为宴不待异日也杜解享宴礼异所以得相因者以其殽爼同故也宣十六年传云王享有体荐宴有折爼公当享卿当宴王室之礼也其实诸侯之待公卿礼亦当然以卿防公侯享宴皆折爼不体荐享宴爼同故得因行礼也】子皮赋野有死麕之卒章【厖以喻楚时诸侯恶公子围故欲赵孟安徐驯弭之观答赋之语可见杜説非矣】禹之力也【孔氏曰冠者首服之总名弁冕冠中之小别端委是身服言弁冕端委总举冠衣而言非谓定公赵孟身所自衣也周礼司服于士服下云其齐服有端素端郑云谓之端者取其正也衣袂皆二尺二寸而属幅是广袤等也其袪尺二寸大夫以上侈之服防云礼衣端正无杀故曰端文徳之衣尚褒长故曰委论语乡党非帷裳必杀之郑康成云帷裳谓朝祭之服其制正幅如帷非帷裳者谓深衣削其幅缝齐倍要礼记深衣之制短不见肤长不被土然则朝祭之服当曵地服言是也】郑放游楚于呉【不书非卿他仿此】而蔡蔡叔【孔氏曰説文云散之也从米杀声然则为放散之义故训为放也书改作已失本体写者全类蔡字至有重为一蔡字重防以读之者】罪秦伯也【陈氏曰义同陈黄申释之者以襄二十年传未尽君臣之义】此之谓多矣【刘氏曰出奔者势不得以千乘行又一日之享取币八反非朝夕可望皆不近事实盖旧説秦伯以千乘之富不能容其母弟传者不知则谓鍼以千乘出奔记者不辨又増取币八反】以什共车必克【孔氏曰周礼十人为什以一什之人共一车之地故必克也】偏为前拒【孔氏曰五陈者即两伍専参偏是也相离者布陈使相远也服防引司马法云五十乘为两百二十乘为伍八十一乘为専二十九乘为参二十五乘为偏彼皆凖车数多少以为别名此传去车用卒而有此名则此名不以车数为别也杜云皆临时处置之名其意不同服説则名与人数不可得知也周礼则五人为伍二十五人为两无専参偏之名也】展舆奔呉【陈氏曰传见展舆逾年不称子义同陈佗齐无知】后帝不臧【孔氏曰襄九年传称阏伯为陶唐氏之火正知后帝是尧也】故辰为商星【孔氏曰商谓宋也宋商后故称商人】以服事夏商【孔氏曰二十九年传云陶唐既衰其后有刘累累虽迁鲁子孙仍在大夏故厯夏及商也刘云非累子孙则其同族等类耳】故参为晋星【孔氏曰晋世家云唐叔子燮是为晋侯杜谱亦云燮父改为晋侯则叔虞之身不称晋也】宣汾洮【释例曰汾水出太原故汾阳县至河东汾隂县入河其洮水阙不知所在当亦是晋地之水后世竭涸耳】封诸汾川【孔氏曰颛顼为帝承金天之后台骀是金天裔孙为臣宜当颛顼故以帝用嘉之为颛顼嘉耳】不容弹矣【刘氏曰五降而息罢退者五声一周声下而息前声罢退以待后声非作乐息也孔氏曰罢退之后其曲已了不容更复弹作】弗聴也【刘氏曰此説降后不弹之意也】缢而弑之【孔氏曰若以为十二月己酉则六日己酉子干奔晋至晋犹见赵孟七日庚戌赵孟卒便是日相切迫无相见之理故知十一月为是己酉为误】甲辰朔烝于温【刘氏曰晋烝及适南阳并在十二月之前文系十二月者欲见烝后即行十二月之文为下甲辰朔起本举月遥属下明晋烝犹在朔前十二月非误也】庚戌卒【陈氏曰传终言赵孟之偷志不在伯故宋虢之盟楚驾于晋】二年且告为政而来见礼也【叔孙豹尝以晋君失政欲树于韩子使为鲁备季孙不从今韩起为政当聘鲁不使他人而身来亦欲亲结鲁好或疑传妄过矣】与周之所以王也【传见鲁之策书乃周公遗制所谓鲁春秋乃国史成书二传不知此説故不得笔削本末】执诸中都【陈氏曰传言所以不书执】加木焉【传见子晳三罪子产不能以时讨故经无异文】三年大夫送葬【子大叔所言文襄朝聘之制考之春秋惟鲁事齐桓为合晋文以后经传事迹皆不同盖伯业有盛衰疏数随时有过有不及终不可为定制也卿共葬事则襄公而后鲁以卿防葬者三君传于昭三十年又记大叔之言亦见不能常也】而数于守适【孔氏曰言夫人守内官之适长故以守适言夫人也文襄之制夫人丧士吊大夫送葬今游吉卿也而云同于守适则于时适夫人丧已令卿送葬矣】及遗姑姊妹【孔氏曰遗姑姊妹谓非夫人所生者也】未有伉俪【孔氏曰少姜本非正夫人而云未有伉俪者盖晋侯当时无正夫人其继室者使韩起上卿逆之郑罕虎如晋贺之则后娶者为夫人也】已在齐矣【孔氏曰相训为助今定本相作祖】谗鼎之铭【服防氏曰谗鼎疾谗之鼎明堂所云崇鼎是也一云谗地名禹铸九鼎于甘谗之地故曰防鼎】唯羊舌氏在而已【孔氏曰世族谱云羊舌氏晋之公族也羊舌其所食邑名唯言晋之公族不知出何公也杜云同祖为宗谓同出一公有十一族也】子丰有劳于晋国【孔氏曰子丰有劳事无所见】伯石再拜稽首受策以出【传见晋侯防命外大夫赐之以田僣天子之礼】葬滕成公【刘氏曰叔弓以四月发鲁滕以五月葬君叔弓书始行之月滕书实葬之月故书经异文也传述遇雠之事并就葬月言耳陈氏曰传言滕所以始书葬】敬子不入【孔氏曰檀弓记此事云惠伯曰政也不可以叔父之私不将公事知懿伯是椒叔父也懿伯为人所杀及滕郊逢其雠叔弓不入者礼椒也为椒有辟仇之耻礼之欲使杀之】敬子从之【孔氏曰檀弓云子夏请问居昆弟之仇如之何曰仕不与共国衘君命而使虽遇之不鬬叔父之与昆弟亲疎同尔辟仇非耻故椒请先入也】吉庶防焉【陈氏曰传备载诸国吊贺事以见晋失诸侯之故】罪之也【传见杀大夫有名有不名既以称名为有罪国君出奔有名冇不名亦以称名为罪之然卫侯郑叛中国从夷狄其罪大矣而出奔不名燕大夫比以杀公之外嬖不出且见弑乃于其出奔而罪之失其类矣】四年四岳【孔氏曰中岳嵩髙即大室是也下别言之故此言四岳】三涂【孔氏曰释例土地名云三涂河南陆浑县南山名或曰三涂伊阙大谷轘辕三道也传曰晋将伐陆浑而先有事于洛与三涂先祭山川也谓三道皆非也】何辱命焉【传见晋人中实畏难而文以不争故以诸侯授楚】莫匡其君【传见晋君懦臣贪无能为者故楚敢求其所从之诸侯】西陆朝觌而出之【孔氏曰觌见也西道之宿有星朝见者于是而出之】卫侯辞以疾【传见东诸侯初无从楚之志】宋华费遂郑大夫从【陈氏曰传言从见华费遂送大司马所以不书】使屈申围朱方【陈氏曰为明年杀屈申起本】王从之【不言以归説见襄十年】故曰取【陈氏曰传释取例按僖六年晋袭虞遂灭之执虞公传曰书曰晋人执虞公罪虞且言易也则言易不但施于取传凡四发取例皆以不书伐故曰易见襄十三年例非是】作丘赋【孔氏曰哀十一年传注云丘赋之法囚其田财通出马一匹牛三头今欲别其田及家财各为一赋故言田赋然则此与彼同赋敛家资使出牛马又别赋其田使之出粟若今输租更出马一疋牛三头是一丘出两丘之税按周礼有夫征家征夫征谓出税家征谓出车徒给徭役此牛马之属则周礼之家征也其夫征十一而税是与家征别今按传记晋作州兵郑作丘赋见加赋毒民不惟鲁】尔未际【孔氏曰大夫将立适子必须接见同寮季武子立纥饮大夫酒是其事也孟丙未与大夫交际故为之作钟因落钟令与相见】见仲而何【孔氏曰大夫立子为适必自见之于君宣十四年申舟见犀而行定六年乐祁见溷而行是其事也】孟孙为司空以书勲【孔氏曰所以司徒书名者周礼大司徒掌十二教十有一曰以贤制爵十有二曰以庸制禄故司徒书名定位号也司马与工正书服者周礼夏官司马其属有司士掌羣臣之政亦以徳诏爵以功诏禄工正虽不属司马掌作车服故与司马书服也按周礼司勲属夏官今司空书勲者春秋之时又是诸侯之法不可尽与礼同传见鲁三卿官犹旧制如晋宋皆改易周官矣】五年卑公室也【孔氏曰鲁之军名传无其号晋作三军为上中下则鲁之三军亦当然也分中军之众属上下二军其上下二军依旧不动故云舍中军也其废中军之后上下二军分为四哀十一年齐师伐鲁传称孟孺子泄帅右师冉求帅左师冉求季氏宰也又言叔孙退而搜乘更无别称知自以叔孙为军名也】季氏择二【孔氏曰季孙因叔孙家祸退之使同于孟孙独取其半为专已甚又择取善者是専之极故传言择二以见之】而贡于公【孔氏曰初作三军季氏尽征之并不入公室也叔孙氏臣其子弟以一家之内有父兄子弟四品以父兄之税入公子弟之税入已大率半入公半入已孟氏则于子弟中取其半或取子或取弟大率三分归公一分入已十二分其国民三家得七公得五国民不尽属公今舍中军四分公室三家自取其税减己税以贡于公国民不复属于公公室弥益卑矣】不可能也【此非孔子之言也借令昭子未知竪牛饿杀其父但以杀适立庶为大罪孔子亦岂可但据其所言而善之传举细遗大又托之于圣人类如此】晋侯送女于邢丘【陈氏曰传言晋卑事楚今按传记齐请继室于晋晋亦归女于楚其后齐又女于呉齐晋皆伯国也于是皆衰至荐女以相结夷狄所以独彊】君子谓叔侯于是乎知礼【陈氏曰传言周衰文胜无益于治】越大夫常寿过帅师防楚子于【陈氏曰越常寿过始见书人今按夷狄举号君臣同辞其臣从中国序列则称人以便文陈氏得书人非】呉人败诸鹊岸【陈氏曰楚一不书败】六年大夫如秦景公【陈氏曰传言秦所以始书葬因见卿防葬非礼】惧民之有争心也【孔氏曰尚书吕刑五刑之属三千周礼司刑掌五刑之法以丽万民之罪皆是豫制刑矣而云临事制刑不豫设法者圣王虽制刑法举其大纲但共犯一法情有浅深或轻而难原或重而可恕虽依凖旧条而防有出入不豫设定法告示下民令不测浅深常畏而惧罪也今郑铸之于鼎以章示下民法既豫定民皆先知于是倚公法以展私情附轻刑而犯大恶是无所忌而起争端也】而徼幸成之【孔氏曰法之设文有限民之犯罪无穷为法立文不能网罗诸罪民之所犯不必正与法同自然有危疑之理因此危文以生争心将有实罪而获免者也】铸刑书【孔氏曰为其文是制参辟勒于鼎是铸刑书】吾以救世也【孔氏曰当时郑国大夫邑长盖有防狱不平轻重失中故作此书以令之所以救当世也】得贶不过三献【孔氏曰大行人云上公九献侯伯七献子男五献献各如其命数典命云公侯伯之卿皆三命知其当三献也大夫卿之总名】皆知其将为王也【陈氏曰为十三年去疾得国起传】乃逆之【传见楚卑晋晋畏楚】子荡归罪于防泄而杀之【陈氏曰楚再不书败】且吊败也【鲁使卿吊败则杜氏不告非事实矣】逆诸河礼也【孔氏曰世族谱以王正为杂人诸本及王肃董遇注皆作王正俗本或误为士匄此人不当与士鞅之父同姓】晋侯许之【传见晋衰诸侯复散】七年齐求之也【诸家从谷梁传作鲁暨齐平刘氏析左氏齐求鲁平为一节癸巳以下为齐燕行成之事以合其説葢不察后文有齐燕平之语】盟于濡上【孔氏曰今按髙阳无此水也水源皆出于山其出平地皆是山中平地燕赵之界无泉出者未知杜言何所按据】不克而还【陈氏曰传释经书平罪齐无讨燕之实且为十二年纳欵起本】为王旌以田【孔氏曰凡九旗之帛皆用绛干首有羽羽为旌名遂以旌为旗称礼纬稽命征云礼天子旗九刅曵地诸侯七刅齐轸杜以楚虽僣号称王未必即如天子故以诸侯解之言王旌游至于轸】遂赦之【陈氏曰传载椒举防启疆芋尹无宇之辞见楚所以能彊】愿与诸侯落之【孔氏曰杂记云路寝成则考之而不衅考之者设盛食以落之杜言祭之为落者当祭中霤之神以安之】公如楚【陈氏曰传言鲁从楚之不得已也】则自取谪于日月之灾【以分野论日食受灾之国亦谬】晋人为取成【不书説见襄二十九年昭定哀春秋非公命而书者多矣杜説非陈氏曰传言季氏专不待公命】余又将杀段也【刘氏曰段即丰氏当言驷氏党字之误】吾为之归也【何休膏肓曰孔子不语怪力乱神以鬼神为政必惑众故不言也今左氏以此令后世废仁义而祈福于鬼神此大乱之道也郑答之曰伯有恶人也其死为厉鬼厉者隂阳之气相乘不和之名尚书五行传六厉是也人死体魄则降志气在上有尚徳者附和气而兴利孟夏之月令雩祀百辟卿士有益于民者由此也为厉者因害气而施灾故谓之厉鬼月令民多厉疾五行传有御六厉之礼礼天子立七祀有大厉诸侯立五祀有国厉欲以安鬼神弭其害也】余敢忘高圉亚圉【陈氏曰传言周衰诸侯多不待命而自立】曰孔丘【孔氏曰当言三十四而云五盖相传误耳】而灭于宋【孔氏曰家语本姓篇云宋泯公熙生弗父何何生宋父周周生世子胜胜生正考父考父生孔父嘉其后以孔为氏也孔父生木金父金父生臯夷父夷父生防叔防叔避华氏之偪而奔鲁生伯夏伯夏生梁纥梁纥即生孔子也】杀献公而立成公【陈氏曰传见两下相杀虽王卿士不书】嵗时日月星辰是谓也【孔氏曰周礼冯相氏掌十有二嵗十有二月十有二辰十日二十有八星之位谓此六物也】八年罪在招也【陈氏曰嫌同卫鱄陈黄故别释之】将天下实贺【陈氏曰传见子产讥铜鞮师旷讽虒祁叔向亦云以见晋之不竞】归罪于公子过而杀之【归罪于过者招也以讨乱告故称人与晋先都士縠同】杀马毁玉以葬【陈氏曰于葬陈哀公见有鲁不书防葬者于葬楚康王见有鲁防不书葬者今按葬陈哀公以楚告而书不书楚葬避其僣号二者皆鲁史变例】使穿封戌为陈公【陈氏曰传言楚实利陈以讨招为名】侍饮酒于王【传见楚子称师讥不在弃疾】臣必致死礼以息楚国【孔氏曰致死礼者欲为郏敖致死杀灵王也穿封戌既臣事灵王而为此悖言者以明在君为君之义此对是謟非悖也】九年楚公子弃疾迁许于夷【不书楚説在成十五年】实城父【孔氏曰杜以地名经传不同而传言实者则以为名有改易也传不言实者则以为二名并存也所言实者皆举旧以实新此地旧名城父此时新改为夷昭十八许迁于白羽传云许迁于析实白羽定十年公防齐侯于夹谷传云防于祝其实夹谷十三年齐侯卫侯次于垂葭传云次于垂葭实郥氏此四者或经书未改或经书已改传皆上句举其已改之名下句实其未改之号】吾西土也【孔氏曰释例土地云魏河东河北县也芮冯翊临晋县芮乡是也毕在京兆长安县西北骀在武功歧在美阳今按其地芮在魏之西南百余里耳岐在骀之西北无百里也诗称后稷封邰计魏在邰东六百余里公刘居豳又在岐西北四百余里此传极言远境而辞不及豳其实自岐以西犹是周竟但不复重言之耳】吾东土也【服防氏曰蒲姑商奄滨东海者也蒲姑齐也商奄鲁也二十年传曰蒲姑氏因之定四年传曰因商奄之民命以伯禽】吾北土也【孔氏曰土地名云巴巴郡江州县也楚南郡江陵县也建宁郡南有濮夷地然则巴楚邓中夏之国唯濮为远夷耳地名又云燕国蓟县也亳是小国阙不知所在葢与燕相近亦是中国也唯肃慎为远夷鲁语云武王克商肃慎氏贡楛矢晋之莬即在辽东东北】晋人礼而归之【陈氏曰传言周衰甚因见晋之无政】故曰五十二年【孔氏曰歴家以周天十二次次别为百四十四分嵗星每年行一百四十五分是嵗星行一次外剩行一分积一百四十四年乃剩行一次故昭十五年得超一辰今杜氏既无此义而三十二年嵗星得在丑者嵗星之行天之常数超辰之义不言自显】十年陈氏始大【陈氏曰传言栾髙之亡陈氏所以兴】始用人于亳社【不书史讳国恶】葬平公也【传记郑伯往吊又因叔孙如晋并记十一国防葬大夫见晋虽失政诸侯犹畏其彊葢取诸史氏别志陈氏见传文序列如释经然误以为有笔削非也外防葬法不得书】其是之谓乎【陈氏曰终上文髙彊事】十一年僖子使助防氏之簉【孔氏曰礼有副车倅车皆谓副贰之车也簉亦副倅之意】将焉用之【陈氏曰传见晋大夫自忧其不竞】晋人使狐父请蔡于楚弗许【传见晋人能合诸侯而畏楚惮战故不能救蔡叶氏谓谋救蔡不果无贬辞疑传妄胡氏乃谓心欲救蔡而力弗加则无恶有愧于苟呉矣葢不知昭公而后大夫有事悉从其恒称】防有表【孔氏曰着定谓伫立定处防有表亦是位之定处但着下言定则表亦是定故直言防有表耳俗本谓表下有旗谬也野防设表为位亦当有物记处如今之位版也礼诸侯建旂设旂为表也觐礼诸侯觐于天子入壝门或左或右各就其旂而立是天子于野防诸侯设表以为位也盟主之防诸侯亦必以旂表位大夫聚防亦应有以表位但无文以见耳】无守气矣【孔氏曰言无守身之气将必死】祖不归也【不为祖考所归义何取于归姓与外传言宣王不借千畆战于千畆王师败绩之类相似当时自有一等迂缪之论左氏择之不精耳】楚子灭蔡【陈氏曰传言楚子书师】于冈山【孔氏曰此时楚以畜牲用之无人为之作谥必是蔡侯庐归国乃追谥其父为隐耳释例土地名冈山阙不知其处经言以归用之必是楚地山也】十二年因其众也【陈氏曰传见北燕伯欵不名】公子憖遂如晋【不书本从公行事见后例在成十三年襄二十八年杜氏陈氏俱未考】葬郑简公【杜氏以此证其卒哭除丧之説非传意后见昭十五年】遂入昔阳【孔氏曰刘谓肥鼓并在钜鹿昔阳即是鼔都在鲜虞东南也二十二年传云晋荀呉使师伪籴者负甲以息于昔阳之门外遂袭鼔灭之则昔阳之为鼔都防可知矣今杜以昔阳为肥国都是者以传云遂入昔阳即云壬午灭肥是因入而灭之故云昔阳肥国都也昔阳既在乐平沾县而杜又云钜鹿下曲阳县西南有肥累城相去远者杜君土地例称有者皆疑辞故云乐平沾县东有昔阳是疑而不定但肥都昔阳与鼔相近晋既灭得肥国故二十二年息昔阳之门外遂袭鼔而取之昔阳非鼓都也】以肥子緜皋归【不书并后伐鲜虞肥鼔皆白狄微种鲜虞之属故十五年灭鼔亦不书】杀甘悼公【陈氏曰不书义同七年单献公传载甘单之祸皆所以起周乱】以再命为卿【孔氏曰悼子之卒不书于经则是未为卿也其卒当在武子之前平子以孙继祖武子卒后即平子立也传言悼子卒者欲见昭子为卿逺在平子之先】更受三命【孔氏曰十年平子伐莒名书于经即平子于时已为卿矣释例曰鲁之叔孙父兄再命而书于经晋司空亚旅一命而经不书推此知诸侯之卿大夫再命以上皆书于经自一命而下大夫及士经皆称人名氏不得见也是杜检传文知再命书名平子伐莒书名知其已再命矣平子伐莒克之昭子不伐莒也昭子无功而更受三命知平子以功加三命昭子以例加为三命也】以费叛如齐【陈氏曰凡家臣叛但书围不书叛后仿此传中载竪牛南蒯之事见叔季皆有家祸鲁无彊君二氏遂专】遂奔齐【孔氏曰凡言出奔皆自内而出文七年晋先蔑奔秦先在秦地因即奔秦故不言出也归父还自晋至笙遂奔齐笙在鲁之竟外故不言出也此言及郊已入鲁竟传言及郊解经所以书出】曰吾不为怨府【陈氏曰传言鲁三家本不同心】围徐以惧呉【陈氏曰不书围】专足畏也【刘氏曰楚语云灵王城陈蔡不羮问于范无宇曰今吾城三国赋皆千乘亦当晋矣诸侯其来乎对曰是三城者岂不使诸侯之惕焉彼再言三城无四国也葢占四字积画四当为三】而无醉饱之心【孔氏曰言若用民力当随其所能而制其形模依此形模用民之力而无有醉饱盈溢之心也醉饱者饮食餍足之名以王之游行必劳损民力不知餍足故令依法用之】十三年越大夫戮焉【王肃氏曰越大夫常寿过也申之防经书淮夷而不书越者以常寿过有罪不得列防故不书越也戮者陈其罪恶以徇诸军言将杀之终亦不杀过至今在楚故怨而作乱】城而居之【孔氏曰固城城之坚固者息舟即是其一以围时有所毁故更城而居之】及公子罢敌【陈氏曰杀太子不书义同襄二十六年卫角】公子比为王【陈氏曰传言弃疾实召之而蔽罪于比】王缢于芋尹申亥氏【孔氏曰传既以五月统癸亥之日而乙夘丙辰亦是五月之日虽则言有颠倒即令蒙此五月之文也刘氏曰杜此注经书四月误按上经注云灵王实以五月死楚人生失灵王本其始祸以赴两注不同今按四月者比归国之月也春秋之法凡大夫公子反国皆不月而弑君无不月者比归而王弑故经没死之月蒙上文比归为一事见比以簒逆归而特存其归国之月以异之杜氏不知笔削之防故经传异説】实訾敖【孔氏曰郏敖与此訾敖皆不成君无号谥也元年传云葬王于郏谓之郏敖此云葬子干于訾实訾敖并以地名冠敖未知其故又世家楚之先君有若敖宵敖皆在位多年亦称为敖不知敖是何义】获其五帅【陈氏曰呉楚相败皆不书至定四年始书之】子产以幄幕九张行【孔氏曰周礼幕人掌帷幕幄帟绶之事郑云王出宫则有是事在旁曰帷在上曰幕皆以布为之四合象宫室曰幄帟王在幕若幄中坐上承尘幄帟皆以缯为之凡四物者以绶连系焉然则幕大幄小幄在幕下张之幄幕九张葢九幄九幕也】淫刍荛者【孔氏曰刍者饲牛马之草也荛者共燃火之草也説文云荛薪也】使诸侯嵗聘以志业【孔氏曰嵗嵗使于天子所以献其贡赋令诸国各自记其职贡之业】间朝以讲礼【孔氏曰间朝者据聘为言也既云嵗聘因从聘嵗为始更间一年乃朝故知间朝是三年而一朝也】以显昭明【叔向言朝聘之节大数与周礼不合葢东迁典籍散失士大夫亦无所折衷】而使之从公侯之贡【王肃氏曰郑伯爵而连男言之犹言公侯足句辞也孔氏曰僖二十九年例云在礼卿不防公侯防伯子男可也是伯国下同子男也】十四年尊晋罪已也【大夫不书至降于君也必执然后书至重正卿也传例非陈氏亦曲为之义】司徒老祁虑癸【孔氏曰世族谱司徒老祁为一人虑癸为一人服防云司徒姓也老祈字也虑癸亦姓字也杜以下句请于南蒯曰臣愿受盟知是南蒯家臣】蒲余侯兹夫杀莒公子意恢【陈氏曰传见兹夫实杀意恢而书国郊公不书奔説在二十三年】争鄐田【巫臣奔晋晋与之邢雍子奔晋晋与之鄐事在襄二十六年传孔晁云邢与鄐争疆界】与叔鱼于市【孔氏曰晋语説此事云叔向既对宣子邢侯闻之而逃遂施邢侯氏孔晁云废其族也则国语读为弛训之为废家语説此事亦为弛王肃云弛宜为施施行也服防云施罪于邢侯施犹劾也邢侯亡故劾之】可谓直矣【传本以直为义杜説失传意】犹义也夫【数其贿称其诈皆为国事言之杜疑伤义非也传文语助也夫二字甚多未必皆是疑辞其治国制刑以下亦未必皆夫子语】十五年戒百官【孔氏曰周礼大宰祀五帝前期十日帅执事而十日遂戒享先王亦如之郑云十日容散斋七日致斋三日也既卜又戒百官以始斋此戒百官亦谓戒之令斋】去乐卒事礼也【孔氏曰祭必有乐乐有文舞武舞文执羽籥武执干戚其入庙也必先文而后武叔弓之卒当籥始入之时故经举籥入及其去之则诸乐皆去故经云去乐钟鼔管磬悉皆去之非独去籥舞也】王大子寿卒【陈氏曰传见王大子卒不书】王穆后崩【陈氏曰传见王穆后崩不书且为昭二十六年王子朝告诸侯起赵伯循曰王后世子卒葬不书王室不告诸侯不赴也】民知义所【孔氏曰十七年荀呉诈祭于雒以灭陆浑二十二年负甲伪籴以入昔阳而此时独降而不纳者此时荀呉自度已力必其能获故因以示义】以鼔子防鞮归【不书説见十二年陈氏曰十二年狄晋自后皆书卿帅师今按自晋悼公卒大夫将皆从其恒称若其年晋荀偃卫殖十七年卫石买齐高厚十八年卫孙林父晋士匄二十四年齐崔杼二十五年郑公孙夏之类无称人者】晋荀跞如周葬穆后【陈氏曰传见王后葬不书今按鲁无使卿大夫吊葬王后之事传见他国有之】樽以鲁壶【孔氏曰周礼司尊彞云秋尝冬烝其馈献用两壶樽郑云壶者以壶为樽燕礼云司官尊于东楹之西两方壶左酒是礼法有以壶为樽】故曰籍氏【孔氏曰九世之祖称髙祖者言是髙远之祖也郯子以少皥为髙祖意与此同其九世之次见世本】而有三年之丧二焉【孔氏曰丧服斩衰三年章内有为父为长子齐衰杖朞章内有夫为妻服问曰君所主夫人妻大子适妇郑云记言君者主谓诸侯而天子亦与妻为丧主也然则妻服齐衰朞耳而传以后崩大子卒为三年之丧二者丧服杖期章内有父在为母传曰何以朞屈也至尊在不敢申其私亲也父必三年然后娶达子之志也父以其子有三年之戚为之三年不娶则夫之于妻有三年之义故可通谓之三年之丧】将焉用之【传见叔向讥不遂服三年杜説非又按预晋朝议大子之服谓周公不言高宗服心丧三年而云谅闇此服心丧之文也叔向不讥景王除丧而议其宴乐已早既葬应除而违谅闇之节也先儒谓其巧饰经传以附人情此言除丧当在卒哭文又少异】十六年讳之也【陈氏曰传见他年正月公在晋皆不书今按内见止执史皆不书公在晋有笔削説见襄二十九年传初不及此】齐侯伐徐【孔氏曰虚举经文者为下徐人行成起本】使然丹诱戎蛮子嘉杀之【陈氏曰传见戎蛮子嘉不名】赂以甲父之鼎【陈氏曰晋自平丘之盟不能合诸侯而诸侯始有自为盟防者不书义见二十六年】无伯也夫【陈氏曰传言昭公以来伯者不作而齐人横纳北燕伯伐徐莒今为此防至剸陵而专盟矣】又御之适县间【孔氏曰诸侯享宾之礼亡唯有公食大夫之礼存耳其礼云大夫纳宾宾入门左郑云左西方宾位也又云及庙门公揖入宾入三揖至于阶三让公升二等宾升大夫立于东夹南西面北上士立于门东北面西上孔张后至葢宾入门乃始来至当从大夫适东夹之南西面位也张乃立于客间宾入未升阶立于西方孔张入客行间也张初立客间在西方被御适客后又益西也又被御适县间葢又复益西入于钟磬乐肆之间也】十七年伐鼓于社【孔氏曰周礼大仆云凡军旅田役赞王鼓救日月食亦如之郑云王通鼔佐击其余面则日食王有亲鼔之时也】不君君矣【叶氏曰昭子言天子诸侯之礼是矣而言用于正月则太史与平子皆失之夏书辰弗集千房以事秋言之则先王之礼不独在正月凡食皆举之矣经书日食三十六言鼔用牲于社者三其二皆在六月其一在九月左氏惑于太史之言故荘二十五年误援之】而火名【孔氏曰帝系世本皆为炎帝即神农氏炎帝身号神农代号也】而水名【孔氏曰共工氏霸有九州祭法文也】而龙名【孔氏曰月令云其帝大皥易下系云包牺氏之王天下也即大皥身号伏牺氏号也】陆浑子奔楚【奔不书外恒畧也陈氏讥不在奔非灭而奔不得有二义】水火所以合也【孔氏曰丙是火日午是火位壬是水日子是水位故丙午为火壬子为水】卜战不吉【孔氏曰世本穆王生王子生尹尹生令尹匄】获其乘舟余皇【陈氏曰传见楚令尹阳匄书人呉公子光但书国义见十三年】

　　春秋左氏传补注卷八
　　钦定四库全书
　　春秋左氏传补注卷九　　　元　赵汸　撰昭公下
　　十八年而代之【孔氏曰毛氏世有采地为畿内之国于时天子微弱故自杀自伐不能禁之】侈故之以【孔氏曰郑语云祝融其后八姓昆吾为夏伯世本云昆吾者卫是也然则昆吾国名言昆吾夏伯者以表昆吾国君其上世尝为夏伯其恶熟诛者非此为伯之身当是后世之孙耳诗云韦顾既伐昆吾夏桀共桀同文又传云乙夘亡知以乙夘日与桀同诛】登大庭氏之库以望之【孔氏曰大庭氏古天子之国名也先儒旧説皆云炎帝号神农氏一曰大庭氏服防云在黄帝前郑诗谱云大庭在轩辕之前亦以大庭为炎帝也】至于大宫【孔氏曰子寛游吉之子世族谱子寛与游速浑罕为一人驷带字子上六年死矣此别有子上非驷带也楚语説事神之礼云使名姓之后能知牺牲之物彞器之量屏摄之位坛之所而心率旧典者为之宗知屏摄是祭祀之位也郑众云摄摄束茅以为屏蔽其事或当然】告于先君【孔氏曰每庙木主皆以石函盛之当祭则出之事毕则纳于函藏于庙之北壁之内所以辟火灾也卫次仲云右主八寸左主七寸广厚三寸穿中央达四方也范云天子主长尺二寸诸侯长一尺也白虎通云纳之西壁】鄅人借稻【孔氏曰周之六月夏之四月种稻之时其君自出观行之借犹借蹈践履之义服防云借耕种于借田也今按国语宣王不借千畆下云及借膳夫农正陈借礼王耕一墢则借者耕种借田之名记云天子田借千畆诸侯百畆则诸侯比天子特多寡不同而已其礼则一粢盛六谷皆备此但言借稻者如周礼掌稼下地者但名稻人举一以包其余也旧説误以借为借蹈又转为履行学者疑之遂引此为周不改月之证不以服説考之故也】原氏其亡乎【陈氏曰再为王室乱起本】大为社【孔氏曰祭祀有常而云大为社者此非常祭之月而为火特祭礼物备具大于常祭故称大也】曰毁于北方【刘氏曰近上十二年郑简公卒将为葬除及游氏之庙将毁焉子太叔使其除徒执用以立曰不忍庙也子产乃使辟之此两传实一事也鲁郑异国説者不同或谓葬时事或谓搜时事而丘明则两记之何以明其然耶曰狃于小数而不知已非子大叔事也前既不忍毁以为惠矣俄而又自隳之亦非子产事也】十九年以持其世而已【陈氏曰传言楚之衰】楚夫人嬴氏至自秦【陈氏曰为二十年太子建奔起】饮大子止之药而卒【传序许止之弑语简事尽臣子于君父虽非故亦书弑春秋修辞兼礼法二传説者皆不及此张氏曰药剂之得失决死生于须臾疟疾未足以死而遽至于大故是药杀之也进药而药杀可不谓之弑哉所以异于商臣蔡般者过与故不同尔】大子奔晋【不书奔非故弑异于庆父宋万陈氏曰不书奔以弑君为义】同盟于虫【陈氏曰不书义同十六年蒲隧】以度而去之【孔氏曰纺为纺麻作纑也此妇人以麻纑度城髙下令长与城等而去藏之去即藏也字书去作弆羗吕反谓掌物也今闗西仍呼为弆东人轻言为去音莒】齐师入纪【传见外入邑不书成九年楚入郓特书之】其父兄立子瑕【孔氏曰按世本子游子瑕并公孙夏之子杜云叔父未详】惧队宗主【孔氏曰大夫继世为一宗之主恐队失也服防云祏主藏于宗庙故曰宗主少牢馈食大夫礼也大夫无主何所队乎】非抚之也【陈氏曰为定四年楚败张本】乃归蹶由【陈氏曰传言楚实不竞于呉乃反所执】二十年日南至【孔氏曰歴法十九年为一章章首之嵗必周之正月朔旦冬至僖五年正月辛亥朔日南至是章首之嵗年也计僖五年至往年合一百三十三年是为七章今年复为章首当言正月己丑朔日南至今传乃云二月己丑日南至是错名正月为二月也歴之正法往年十二月后宜置闰月即此年正月当是往年闰月此年二月乃是正月故朔日己丑日南至也时史失闰往年错不置闰传于八月之下乃云闰月戊辰是闰在二月后也】太子建奔宋【陈氏曰奔非其罪虽大子不书义同莒郊公】执已以至【服防氏曰城父人城父大夫也】公子地以为质【孔氏曰定十年经书宋公之弟辰时当景公之世辰及地不得为元公之弟也世族谱辰地皆为元公子此诸本皆云元公弟当时转写误耳】故齐豹【陈氏曰传见齐豹既夺司寇故书盗】使华齐御公孟【孔氏曰诸本皆华上有使字计华齐是公孟之臣自为公孟之御非齐氏所当使必不得有使字学者以上文有使祝鼃使一乘下有使华寅乘贰车使华寅执盖以此妄加使字今定本有使非也】公如死鸟【不书説在僖二十八年陈氏曰传言卫无政几以盗丧国所以书盗杀卫侯之兄】遂伐齐氏灭之【诛盗不告义同尉止】丁巳晦【孔氏曰丙辰丁巳乃是频曰其事既多不应二日之中并为此事今杜不云日误者以误在可知且宣二年壬申朝于武宫注云壬申十月五日既有日而无月冬又在壬申下明传文无较例又注哀十二年传云此事经在十二月螽上今倒在下更具列其月以为别者传本不以为义例故不皆齐同如杜此言或传因简牍之辞不复具显其日月今按此説得之而未尽故刘侍读每疑传妄説见二十三年】公子朝【公子不书奔者卫人以杀宣姜故讳不告朝寻反国二十二年防救宋】齐侯疥遂痁【孔氏曰后魏李绘聘梁梁人袁狎与绘言及春秋説此事云疥当为痎痎是小疟痁是大疟以小致大非疥也按説文疥搔也疟热寒并作痁有热疟痎二日发疟是齐侯之疟初二日一发后遂频日热发故曰疥遂痁以此乆不差若其不然疥搔小患与疟不类何云疥遂痁乎】祈望守之【孔氏曰此皆齐自立此名故与周礼不同山泽之利当与民共之言公立此官使之守掌专山泽之利不与民共故鬼神加怒而病也】故寛难【为政用猛非君子之道也或是因大叔所偏而矫之】政是以和【此非圣人之言善为政者寛不至慢猛不至残可也待其慢然后济之以猛见其残然后济之以寛则上下交相病乆矣故刚柔无两用之道寛猛非相济之具左氏不得与七十子之徒接所引圣人语每多傅防】古之遗爱也【遗爱犹云徳泽在人指从政言之】二十一年天王将铸无射【孔氏曰襄十九年季武子作林钟亦是钟声应林钟之律也此无射之钟在王城铸之敬王居洛阳葢移就之也秦灭周其钟徙于长安歴汉魏晋常在长安及刘裕灭姚又移于江东歴宋齐梁陈其钟犹在东魏使魏収聘梁収作聘游赋云珍是淫器无射髙县是也及开皇九年平陈又迁于西京置大常寺时人悉共见之至十五年勅毁之】位在卑【孔氏曰丧大记国君初死之礼云既正尸子坐于东方卿大夫父兄子姓立于东方有司庶士哭于堂下北面郑云正尸者谓迁尸牗下南首也子谓大子子姓谓众子孙也彼初死之时即别适庶况其至塟君道成矣失位明其不在适子位也位在卑盖处其庶兄之下】以齐鲍国归费之礼为士鞅【孔氏曰杜以周礼掌客诸侯牢礼各以其命数卿大夫来者亦当牢礼如其命数计鲍国齐卿不过三命于法当三牢而鲁人失礼为鲍国七牢也下云加四为十一知本七牢也】为十一牢【陈氏曰传积鲁不守礼之失】至相过也【孔氏曰日之行天一嵗一周月之行天二十九日有余已得一周日月异道互相交错月之一周必半在日道里从外而入内也半在日道表从内而出外也或六入七出或七入六出凡十三出入而与日一防歴家谓之交道通而计之一百七十三日有余而有一交交在望前朔则日食望则月食交在望后望则月食后月朔则日食此自然之常数也交数满则相过非二至乃相过也传之所言以一分日夜等者春分之时朔则日在娄望则月在角秋分之时朔则日在角望则月在娄娄角是天之中道日月俱从中道故昼夜等似有体敌之理月可敌日冬至之时朔则日在斗望则月在井夏至之时朔则日在井望则月在斗斗井南北昼夜长短之极似若月之极长可以掩日然故云至相过谓絶相悬殊也此唯冬至耳言二至者全句以成文此皆假托以为言非实事也刘云此皆假其事以为等差其实灾之大小不如此也】故常为水【孔氏曰言其他非分至之月则为灾二十四年五月日食梓慎曰将水其年八月大雩又七年四月甲辰朔日食春分之月而云鲁卫恶之常水之言既无其验足知是假托日食以为戒耳】而不能送亡【送亡句絶孔説非】救宋【不书救宋以出奔为义説见属辞陈氏曰传言晋以诸侯之师救宋围南里不书与围彭城书法异】吕封人华豹张匄为右【孔氏曰吕邑封人官名豹即下文华豹是也本或豹上有华释例谱一人再见名字不同皆两载之宋杂人内有吕封人豹华豹为一人知此本无华也】不狎鄙【孔氏曰狎言更递也城谓豹女频射我不使我得更递是为鄙也豹服此言故抽矢而止豹亦不达军之战礼也】诸侯唯宋事其君【孔氏曰言诸侯之内唯宋之臣民善事其君以前未尝有叛逆者也俗本或无其字若无其字则是唯宋事楚检于时宋国不属楚也】故辞公【陈氏曰传言晋失诸侯】二十二年败齐师于寿余【传见帅贱不书并齐侯】已牺何害【孔氏曰牺者宠牲之名因以喻宠子言宠爱为牺者依法用牲今宠爱为牺者乃实用人他人宠之如牺后实招祸难矣己子宠之如牺有何害也牺者实用人人是对牲为称据凡人也人牺实难此人据疎外之人上下人意异】王弗应【孔氏曰贾逵以为大子寿卒景王不立适子郑众以为寿卒王命猛代之后欲废猛立朝耳服防以贾为然杜从郑説者二十六年传闵子马云子朝干景之命则景有命矣若子朝子猛并未有命俱是庶子朝又年长于次当立自求为嗣宜矣刘蚠何以恶其为乱而欲去之若俱未被立王意不偏羣臣无党王命为嗣则莫敢不从何须将杀单刘以立朝也】盟羣王子于单氏【孔氏曰猛朝俱是王子单刘必欲立猛明猛是次正当立故也猛为次正不知其本盖是大子寿之母弟或是穆后侄娣之子或母贵也安定胡氏曰十五年太子寿卒至此八年不更立者冇母弟故也今按胡氏之説虽未若郑杜考传之精其明猛为次正则一也经书王猛所以定一时犹豫决千载嫌疑】于庄宫以归【孔氏曰敬王位定乃追谥之】以纳王于王城【陈氏曰不书晋义系于刘单今按经传时月不同由左氏所据史籍讹舛别无考证悉仍其旧以示传疑之法杜氏惟据长歴辄云经误非也】敬王即位【孔氏曰敬王名匄本纪文也本纪不言敬王是猛之母弟先儒相传説耳】二十三年二师围郊【孔氏曰围郊在叔鞅卒前告在叔鞅卒后故经书在后围郊在朔或亦在叔孙婼如晋之前】庚戌还【乱未弭而告间必二卿不亲事师不肃也观明年士景伯涖问周故晋人乃辞子朝不纳其使则前此观望可知陈氏曰传去年言晋籍谈荀跞见书人】获鉏弱地【取邾师不书非侵伐】晋人来讨【刘氏曰是年正月有壬寅朔有庚戌有癸丑传叙邾事在庚戌之后经记叔孙如晋在癸丑之前夫庚戌癸丑四日耳邾人已能诉于晋晋人已能来讨何其神速也故曰不然今按左氏传采众记以释经其附丽防截皆以经为主或先经以始事或后经以终义则所记之事各有本末自不容以日月次其先后如此年传自壬寅朔至庚戌还是记晋人围郊本末自邾人城翼至晋人来讨是原叔孙如晋之由非谓邾人城翼以后所记之事皆在庚戌后也如刘侍读所难则作传者必如近代所修日厯而后可】尹圉诱刘佗杀之【陈氏曰传见尹圉召伯奂奔不书名尹圉书氏并刘蚠单旗亦着不名之实】齐人纳郊公【陈氏曰传言郊公出入皆不书与郑忽异】帅贱【陈氏曰传见所以不书楚杜氏以防越非正卿是矣又言不书楚楚不自战何其戾也今按将虽卑师不可没夷狄交相败不书陈氏发例也亦自违之何也】呉子从之【不称呉子夷狄举号例后仿此】战于鸡父【释例曰之战书己巳朔鄢陵之战书甲午晦此书戊辰而不言晦者经传之见晦朔时史随其日而存之无义例也今按经传所书日月不同者多矣何独晦朔为异杜谓时史无义例非也】楚未陈也【刘氏曰吴乗楚师之求偹而薄之犹未陈也故不言战】胡子髠沈子沉灭【闵公二年狄灭衞不言君灭此特举其君言之者懿公虽无道于其民犹云死社稷也胡沈之君防而狂为楚所用而死故但指其身言之书法之有不同也】获陈夏齧【大夫生死皆曰获僖公元年获莒子之弟挐哀公二年获齐国书获之义同此】尹氏立王子朝【春秋之卒尹氏见尹氏世执周柄贻祸天家至是复背单刘立子朝寻俱奔楚】南宫极震【但言南宫极震则是以震死不必为屋所压】其三川震【周语云幽王二年西周三川皆震】西王【传见子朝所以书立】楚大子之母在郥【孔氏曰土地名郥是蔡地蔡在楚之东北故建母在郥得召呉人也】诸樊入郥【孔氏曰呉子诸樊呉王僚之伯父也僚子又名诸樊乃与伯祖同名呉人虽是东夷理亦不应然也此乆远之书又字经篆隶或误耳】能无亡乎【孔氏曰子囊城郢君子谓之忠囊瓦城郢沈尹戌谓之必亡事不同者囊瓦畏呉侵偪不能远抚边竟唯欲近守城郭其事异故也】二十四年以甘桓公见王子朝【传见子朝之乱皆世臣实为之】尊晋也【説见十四年意如】涖问周故【孔氏曰晋助敬王乆矣今使景伯如周问曲直者以子朝更彊乆竞未决晋人恐敬王不成更审其事故疑而使察之也晋人于此乃辞王子朝不纳其使则以前犹与往来其心两望至此始絶耳今按传见晋人犹未知适从】晋之耻也【传见王室之故天下责望在晋】期以明年【传见晋人怠于勤王】遂灭巢及钟离【巢即五年防启疆所城者本属楚小国故得言灭钟离邑畧非不告刘氏曰巢伯爵国非楚邑本书序巢伯来朝】二十五年曰明年将纳王【晋人徴防则曰明年纳王又曰明年传见不惟怠且观望】民之行也【孔氏曰人禀天地之性而生动作皆象天地但人有贤与不肖行有过与不及圣人制为中法名之曰礼易及尔雅并训履为礼是礼名由践履而生也人之本性自然法象天地圣人还复法象天地而制礼教之是礼由天地而来故子产论礼皆天地人三者并言之】是以长乆【孔氏曰自夫礼至因地之性言礼本法天地也自生其六气至民失其性言天用气味声色以养人不得过其度也是故为礼以下言圣人制礼以奉天性不使过其度也】请终身守此言也【传见赵鞅不在王室】其将及乎【传云书所无也释经之义毕矣师已曰以下乃小説傅防之辞或云好事者所増益也】季氏介其鸡【孔氏曰郑众云介甲也为鸡着甲髙诱注吕氏春秋云铠着鸡头杜此二説皆不可解以郈氏为金距言之则着甲是也】其众万于季氏【释例曰禘于大庙礼之常也各于其宫时之为也虽非三年大祭而书禘用禘礼也孔氏曰季氏私祭家庙与禘同日言将禘是豫部分也】先君之庙【孔氏曰杜以襄若以次递毁则庙与先公同处禘于襄公亦应兼祭余庙今特云禘于襄公似与先公异处故云盖襄公别立庙】大夫遂怨平子【传积季氏失人心之事】以察罪弗许【孔氏曰释例土地名襄十八年沂水出东莞盖县艾山南经琅邪东海至下邳县入泗此沂水出鲁国鲁县西南入泗水以其有二故辨明之】君必悔之弗聴【传见公不能用子家子之言故失国】是无叔孙氏也【陈氏曰传言叔季于是始合】执氷而踞【孔氏曰方言弓藏谓之鞬或谓之犊丸此或説犊丸是箭筩其葢可以取饮十三年传云司铎射奉壶饮氷谓执此也诗云抑释掤忌抑鬯弓忌鬯藏弓则氷藏矢也毛传云掤所以覆矢掤与氷虽异音义则同是一器也】公徒将杀昭子【孔氏曰昭子谋归安众而后纳公则独公得入从公伐季氏者不得入故欲杀昭子也】戊辰卒【昭子有纳公之心轧于季氏不克而自杀原其志葢内畏臧郈及羣公子欲兼存叔季相为唇齿而已使其能以已邑为公邑已众为公徒外请齐晋宋卫以讨季氏而纳公季氏虽强有不为僇乎使齐晋果援季氏亦不过能亡而已惜其蔽于患失而徒死也】公徒执之【孔氏曰古者马以驾车不单骑也曲礼云前有车骑者礼记汉世书耳经典无骑字刘谓左师展将以公乘马而归欲共公单骑而归此骑马之渐今按公羊传齐侯唁公于野井言以鞌为凡与此言乘马相合则当时固已有单骑者盖从公出者或车或骑也】所以借干者【孔氏曰説文云楄方木也干脇也木以借干明是棺中笭牀】齐侯围郓【陈氏曰传见经书取不言围他仿此】使为贾正焉【孔氏曰贾正如周礼之贾师也郈在后为季氏私邑此时尚为公邑故使贾正通计簿于季氏】偻句不余欺也【陈氏曰季臧亦交恶】二十六年齐侯取郓【经并上围书取传纪其实杜説非谷梁传曰以其为公取之故易言之其説皆通也】君若待于曲棘【孔氏曰曲棘宋地齐侯欲纳鲁君当是从齐向鲁必不远涉宋地土地名齐地无曲棘十年传桓子召子山而反棘焉此即彼棘也本无曲字涉上卒于曲棘误加曲耳】师及齐师战于炊鼻【战不书为鲁讳臣拒君也故齐师围成特书公以见义杜説非】入者三寸【孔氏曰説文车轭下曲者襄十四年传称射两軥而还葢朐軥字通用耳繇即由也训为从也】谋纳公也【陈氏曰传载昭公十六年齐徐郯莒盟于蒲隧十九年宋邾郳徐盟于虫则诸侯有不待伯者而自盟防者乆矣于是始书今按诸侯自相盟不书与外特相盟不书同义此以公防书】刘子以王出【孔氏曰二十三年传云六月庚寅单子刘子樊齐以王如刘葢从刘而居狄泉自狄泉又居于刘今为子朝所逐盖自刘而出也服防云出成周也按二十三年天王居于狄泉狄泉虽近成周成周不属王也其传云召伯奂南宫极以成周人戍尹二十四年传云王子朝用成周之寳珪于河是成周属子朝之验也二十五午黄父之防赵简子令诸侯之大夫云明年将纳王纳王者欲纳之于成周耳若敬王先在成周无为更须纳之知此出者从刘出耳】王次于滑【孔氏曰王虽未有安居终亦不出畿内知此皆周地陈氏曰传备敬王播迁之故】奉周之典籍以奔楚【传见尹氏毛伯名陈氏曰召伯召伯奂也杜言当称召氏非】隂忌奔莒以叛【王人叛史不书】王入于成周【东莱吕氏曰汉河南县即郏鄏周武王迁九鼎周公营以为都是为王城洛诰所谓卜涧水东瀍水西惟洛食者也汉洛阳县周公营下都以迁殷顽民是为成周洛诰所谓卜防水东亦惟洛食者也平王东迁定都于王城子朝之乱其余党多在王城敬王畏之徙都成周临川呉氏曰王城曰东都葢以镐京为周之西都东对西而言也成周曰下都葢以王城为洛之上都下对上而言也】王入于荘宫【陈氏曰传言敬王之乱四年而后定故经不与单刘以复辟之义而深罪晋汪氏曰传记王入于荘宫杜注荘宫在王城则敬王亦入王城矣三十二年书城成周盖敬王入王城而弗居遂定都成周也】王子朝使告于诸侯【传见子朝奔在王入前书在王入后王入乃告诸侯】以间王政【孔氏曰周本纪云彘之乱宣王在召公之宫国人围之召公以其子代大子大子竟得脱周召二公二相行政号曰共和元年是其释位与治王政之事也】而后效官【孔氏曰周本纪云共和十四年厉王死于彘大子靖长于召公家二相乃共立之为王是为宣王共和之年官之政事皆决于二相宣王长而有志二相乃致其官政于王也效者致与之义】用迁郏鄏【刘氏曰如国语史记之文幽王止立伯服为大子耳既虏褒姒必废其子未立为王而得称携王者或幽王死后褒姒之党立之为王也汲冡书纪年云平王奔西申而立伯盘以为大子与幽王俱死于戏先是申侯鲁侯及许文公立平王于申以本大子故称天王幽王既死而虢公翰又立王子余臣于携周二王并立二十一年携王为晋文公所杀以本非适故称携王束晳云旧説携王为伯服伯服古文作伯盘非携王也】二十七年使延州来季子聘于上国【释例土地名延州来阙杜意谓呉地别有州来按十三年呉灭州来十九年楚人城州来则州来未为呉有可知二十三年呉伐州来楚防越以诸侯之师奔命救州来师败二君灭楚师大奔二十四年呉更灭巢及钟离则州来自防越不能救卒为呉有可知矣然则季子所封不必别有其地呉世家季札封于延陵故号曰延陵季子故杜谓延陵其本封至此时又益以州来也孔氏曰呉地势卑下中国在其上流故谓中国为上国也亦不知其聘防国经不书来必不至鲁擅弓云延陵季子适齐于其反也其长子死葬于嬴博之间郑云鲁昭公二十七年聘于上国是也】以济师【孔氏曰都邑之士以君子为号故知是有复除者谓优复其身除其徭役贾逵云然今之律令犹名放课役者为复除或平常免其徭役事急乃使之周礼校人掌养马诸侯六闲养马之人多矣此唯养马不给余役今亦事急而徴使之】遇于穷【释例土地名穷阙】吾欲求之【孔氏曰呉世家云呉子寿梦有子四人长曰诸樊次曰余祭次曰余昧次曰季札季札贤而寿梦欲立之季札让不可乃立诸樊诸樊卒有命授弟余祭欲传以次必致国于季札余祭卒弟余昧立余昧卒欲授季札札让逃去于是呉人乃立余昧之子僚为王公子光者王诸樊之子也常以为吾父兄弟四人当传至季子季子不受光父先立光当立遂杀王僚光代立为王公羊传曰僚者长庶也世本云夷昧生光服防云夷昧生光而废之僚者夷昧之庶兄夷昧卒僚代立是用公羊为説也司马迁采世本为史记而今之世本与迁言不同世本多误不足依冯故杜以史记为正也光言王嗣者言已是世适之长孙也】是无若我何【言此事无人如我何】于鱼中以进【呉世家云鱄诸置首于炙鱼之中以进食】事君如在国【事君如在国即后文贾马归从者衣屦之类此季孙之奸也杜氏乃以书公行告公至当之谬矣説在属辞】乃辞小国而以难复【传见诸侯皆欲纳公晋卿贪故弗克】此必败也【孔氏曰言尚有鬼神以助君此战必当败也况无鬼神乎】其饮酒也【礼诸侯相为宾有享食燕三礼享者享太牢以饮宾子家知齐侯必不为公设享礼第以享为辞耳】使宰献而请安【孔氏曰燕礼者公燕大夫之礼也公虽亲在而别有主人郑云主人宰夫也杜以宰献而请安谓齐侯请自安于别室不在坐也刘云按燕礼司正受命西阶上北面命卿大夫君曰以我安卿大夫皆对曰诺敢不安彼自请宾使自安当如彼使宰请鲁侯自安耳主人请安谓主人使司正请安于宾服防亦然今知不然者按乡酒礼宾主相敌主人亦请安于宾齐侯与公敌礼安宾乃是常事何须传载其文明是齐侯请欲自安慢公之甚今按下公请使重见则齐侯欲自安可知故子家得以君出使齐侯在坐鲁君岂容遽出也】二十八年辱在寡人【诮公先齐而后晋非谓不告】而后逆之【陈氏曰传言经所以书如晋次干侯】长叔姒生男【孔氏曰子容是伯华之子其兄弟伯华最长叔向次之其余诸弟皆小于叔向故叔向为长叔叔向之妻其年长于子容之母故称长叔姒也尔雅释亲云长妇谓稚妇为娣妇娣妇谓长妇为姒妇自以身之长稚相谓也】皆举亲也【孔氏曰由武王克商得封建诸国功归于武王耳此十五国或有在后封者尚书康诰之篇周公营洛之年始封康叔于卫洛诰之篇周公致政之年始封伯禽于鲁九年传曰文武成康之封建母弟则康王之世尚有封国宣王方始封郑】勤施无私曰类【郑氏曰类善也无失类者不善之谓也】是以再叹【孔氏曰晋使卿为军将谓之将中军将上军及六国以来遂以将军为官名葢其元起于此】二十九年及原伯鲁之子【陈氏曰天子杀大夫不书例在桓十八年】隂不佞败之【陈氏曰虽王子叛亦不书】是尊是奉【孔氏曰王者祭木火土金水之神而以此人之神配之食非专祭此人也分五行以配四时故五行之神句芒祝融之徒皆以时物之状而为之名此五者本为五行之神作名耳非与重该之徒为名也虽本非配人之名而配者与之同食亦得取彼神名以为配者神名犹社本土神之名稷本谷神之名配者亦得称社稷也今按传云木正曰句芒又曰使重为句芒以下皆然又云世不失职则句芒至后土亦是当时官名非为配食故得取所配神名以为称也】此其三祀也【孔氏曰穷桑少皥之号帝王世纪亦然贾逵云处穷桑以登为帝故天下号之曰穷桑帝定四年传称封伯禽于少皥之虚土地名穷桑阙言在鲁北相传云耳】以铸刑鼎【孔氏曰冶石为铁用槖扇火谓之鼓计令一鼓便足也】三十年非公且徴过也【郓在境内故以书至书居为义干侯晋地故书所在见公出在外杜陈皆曲傅传意】晋人不能诘【陈氏曰传言诸侯事晋之怠因见葬礼】三十一年子姑归祭【传见晋卿党于季氏昭公所以不得归国】其善志也【齐豹既夺司寇自不应书名非合书而不书者邾莒小国之臣接我则书名非不合书而书者传于鲁史书法类失考据曲説不近人情先儒非之宜也然齐豹乃齐恶之子公孟虽夺其司寇与邑而有役乃反之则犹在大夫之后与士不同而同书盗左氏发义盖以此如齐邴歜阎职二人皆士也宜称盗而称人杜氏谓不称盗罪商人先儒亦非之二义交互不同皆未有不易之説公羊传曰大夫弑君称氏名贱者穷诸人大夫相杀称人贱者穷诸盗盖周制大夫士皆有上中下三等春秋大夫非卿乃称人穷诸人谓贱者非一等止于称人虽士之贱者亦居官食禄自当坐以弑君如邴歜阎职不称盗是也穷诸盗谓贱者非一等止于称盗既非两下相杀则当坐以盗杀如齐豹非士而称盗是也苟称人以杀亦与讨乱无辨以公羊此义推左氏事实则二义皆得矣然盗杀蔡侯申自以蔡人讳弑君以盗杀赴公羊不知蔡盗乃诸大夫而又以贱乎贱为义遂与本例相违如两下相杀书名氏谷梁有例今乃谓大夫相杀书人何氏又妄为之注此传注家専门之敝春秋之防所以未易明也】三十二年又不能用其人也【经书公在其义一也传作三等释之其失与不书即位同】况敢干位以作大事乎【传见狄泉之盟所以不书魏舒所以不序】不可以假人【史墨对赵简子与襄十四年师旷对晋侯皆释君助臣阿附彊家所谓社稷无常奉君臣无常位乃党逆附簒之辞不可为训】







　　春秋左氏传补注卷九
　　钦定四库全书
　　春秋左氏传补注卷十　　　元　赵汸　撰定公
　　元年魏子涖政南面【臣视君位】魏子其不免乎【晋卿之侈僣逾于小国鄟泽之盟涉沱尚不以卫为封诸侯当时列国大夫视王室为何如岂惟易位以令为非义哉】以其未复命而田也【孔氏曰魏舒以辛巳防诸侯至庚寅相去唯十日耳魏舒始卒已得范鞅代者范鞅本是中军之佐于次当代魏舒葢晋人闻舒卒而驰使代之】孟懿子防城成周【前年冬防而令役新年乃赴功无再书之法杜注非】归诸京师【传见经不书以归归于京师】不可奸也【女寛之言不明君臣之义非知天者也晋伯宗亦曰天方授楚皆周末士大夫偷惰之论至范鞅谓季孙有天之赞则又托以文其奸皆邪説也】未尝不中吾志也【子家亟言于季孙今不知所言为何然是时内则臧郈二家以君徼幸外则齐晋大国无纳公之诚故子家子欲季孙改过逆公以归终全君臣之义则昭公必不至失国矣观其言曰意如事君不敢不改又曰通外内而去君君将速入则其所尝言于季孙者亦可知矣始则叔孙之谋平子有异志终则荀跞之唁众从者胁公故事不遂】易几而哭【既昭公不获反国而薨于外则季孙逐君之罪终不可掩而君臣之义絶故子家子亦与季孙絶其不见叔孙即所以絶季孙也】覊弗敢知【有卿士大夫与守在则虽季孙亦不得专季孙怨公衍公为而絶昭公之世故答以不敢知】入可也【貌而出者非但与季氏无怨亦非能不屈于不义者】行可也【与季孙为雠者自不得不行季孙使叔孙聴命于已故直辞以拒之】羁将逃也【言已则异于二者君知其出谓君生则从君而出也未知其入谓君薨而入是以君死为无知也晋语栾共子辞曲沃武公亦曰且君知成之从也未知其待于曲沃也语意正相似皆忠臣死生不贰之辞盖其心不义季氏而其言哀伤惨怛不恶而严如此】公即位【孔氏曰公羊谷梁皆云正棺于两楹之间然后即位按正棺两楹之间即丧大记君薨既小敛奉尸夷于堂者也此戊辰去癸亥五日非正棺之日不得为正棺即位也杂记云诸侯行而死归至于庙门遂入适所殡郑云适所殡谓两楹之间自外来者正棺于两楹之间尸亦夷之于此因殡焉殡必于两楹之间者以其死不于室而自外来留之于中不忍远也】将沟焉【孔氏曰氏犹言家谓公墓地为公氏言是公死之家宅也今按公氏当属上句时方为昭公兆域故使役徒徃其所将沟而絶之】祷于焬公【孔氏曰既毁其庙而得祷者葢就祧而祷之】二年贼简公【不书义同昭七年单献公】楚囊瓦伐呉【陈氏曰传见囊瓦书人】师于豫章【释例上地名曰又柏举之役呉人舍舟于淮汭而自豫章与楚师夹汉此皆在江北淮南盖后徙在江南之豫章】获楚公子繁【陈氏曰不书败获并见呉入郢】三年鲜虞人败晋师于平中【陈氏曰不书败义同哀元年今按鲜虞非晋属不当与与国伐盟主同义凡夷狄败中国不书惟荘十年特书之】而请伐楚【陈氏曰传申言楚瓦之贪而失诸侯】四年谋伐楚也【陈氏曰传明此防刘文公实为之非出伯国之意经所以书公及诸侯盟杜氏防盟异处非是】康叔之兄也【孔氏曰史记管蔡世家云武王同母兄弟十人母曰大姒文王正妃也其长子曰伯邑考次曰武王发次曰管叔鲜次曰周公旦次曰蔡叔度次曰曹叔振铎次曰郕叔武次曰霍叔处次曰康叔封次曰聃季载如彼文则蔡叔周公弟也今以蔡叔为周公兄者以僖二十四年传富辰言文之昭十六国蔡在鲁上明以长幼为次贾逵等皆言蔡叔周公兄故杜从之马迁言多辟缪故不用史记为説】分之土田陪敦【孔氏曰既封为大国地方五百里又分以土田更増彼寛厚为七百里也明堂位云封周公于曲阜地方七百里郑云公之地方五百里加鲁以四等之附庸方百里者二十四并五五二十五积四十九开方之得七百里周礼大司徒注云凡诸侯为牧正帅长及有徳者乃有附庸故言锡之也】备物典防【服防氏曰备物谓国君威仪之物若今繖扇之属孔氏曰典防谓史官书防之典使依法书时事也】因商奄之民【孔氏曰昭九年传云蒲姑商奄吾东土也此复云因商奄之民则商奄是东方之国近鲁之地也昭元年传云周有徐奄杜以彼奄与此商奄共为一国诗称四国流言毛传以四国为管蔡商奄则商奄各自为国则此奄是也商谓纣子禄父下云管蔡启商是名禄父为商也今按传以商奄对蒲姑言之故杜氏不用毛传自以商奄为一国】命以伯禽【刘氏曰命以伯禽犹下命以康诰是伯禽为命书似书序穆王命君牙为周大司徒作君牙即以君牙为篇与此同也】疆以周索【孔氏曰王制云广谷大川异制民生其间异俗修其教不易其俗齐其政不易其宜此民习商之政为日已乆还因其风俗开导以旧政也疆理上地以周法则三代经界法皆有异其异未尽闻也考工记器量铭曰时文思索郑亦以索为法】职官五正【孔氏曰职官五正谓五官之长子孙耳曲礼云天子之五官曰司徒司马司空司士司寇郑云此殷时制也然则殷时五官居在唐地世为贵族以赐唐叔使主领之所以宠荣唐叔也】唯不尚年也【孔氏曰伯犹多者以叔年稚于伯仲处叔而得多明其长者无所得为不尚年故也】以为已卿士【孔氏曰周公圻内诸侯二卿治事是为周公圻内采邑之卿也】藏在周府【孔氏曰本或为盟府】乃长卫侯于盟【释例曰周之宗盟异姓为后故践土之盟载书齐宋虽大降于郑卫斥周而言指谓王官之宰临盟者也其余杂盟未必皆然践土召陵二防皆蔡在衞上时国次也至盟乃正其髙下者敬共神明本其始也春秋防盟之先同姓者唯谓王官之宰临盟时耳践土则王子虎盟诸侯于王庭此盟则刘子在焉故二者先同姓其余杂盟亦以国之大小为次襄二十七年宋之盟晋楚争先若其皆先同姓则楚不得竞也以此知余盟不然今按防以班爵为先后次序犹循盟府之旧典也以国之小大弱强为序当时伯者之习气也若参盟杂盟先后之次出自当时之意无一定也今蔡负屈奔晋本为复楚计也荀范軰不能恤蔡欲以长卫媚其欢心亦无聊之尤矣】蔡侯吴子唐侯伐楚【陈氏曰唐侯不书説在宣十二年】子常之卒奔【陈氏曰传见囊瓦书人】楚子取其妹季畀我以出【服防氏曰季许嫁而字畀我季弟也世族谱季与畀我二人皆平王女也】以奔呉师【服防氏曰惊却其众使王得脱孔氏曰执而牵向呉师乃放之】王奔郧【未出境同僖二十八年卫侯】以王奔随【孔氏曰土地名郧江夏云杜县则是楚之西南随义阳随县其国在楚之东也呉师犹尚在楚更东来奔随国者葢为楚与随有恩可保守也】周室何罪【传见呉子所以特书爵为其事与夷狄相败不同虽齐桓召陵之役其辞令未尝及此】吴人乃退【随人知呉必不能定楚】五年王人杀子朝于楚【陈氏曰杀王子朝不书义同子颓】改步改玉【孔氏曰王藻云君与尸行接武大夫继武士中武郑云尊者尚徐接武蹈半迹继武迹相及中武迹间容迹是君臣步不同也玉藻又云公侯佩山玉大夫佩水苍玉是君臣玉不同也】以救楚【传见秦救楚不书】不能如辞【孔氏曰敢为不敢如为不如古人之语然也僖二十二年传云若爱重伤则如勿伤爱其二毛则如服焉经传之文此类多矣】六年为晋讨郑之伐胥靡也【杜氏知匡归晋者以非邻国不能有其地】往报夫人之币【孔氏曰聘礼者诸侯使卿聘邻国之礼也执圭以致君命执璧以致享币其于夫人则聘用璋享用琮聘君与夫人一使兼致之夫人不别使也传言报夫人之币则晋之夫人尝有聘鲁者矣礼夫人不别遣使则晋之夫人聘者亦为晋君来聘也经无其事盖遣大夫来聘名氏不合见经故畧之也】晋人兼享之【孔氏曰桓子聘晋君懿子报夫人似共为一使若宾与介然故晋兼享之贱鲁故不复两为设礼传言此者明经所以不各自立文两书如晋也陈氏曰传言经所以累书之】负黍狐人阙外【传见诸侯侵叛皆不书】七年入于仪栗以叛【陈氏曰不书例在昭二十六年】阳虎居之以为政【陈氏曰为昭公取地非侵地比杜説非是】征防于卫【陈氏曰郑叛晋】乃盟于【陈氏曰卫叛晋】八年中颊殪【孔氏曰释言云毙仆也孙炎云前覆曰仆然则仆是前覆偃是却倒顔高被击而仆乃转而仰且射子鉏犹死言其善射之功然】乃止诸州【陈氏曰宋叛晋】齐国夏高张【高张不书同襄元年荀偃】卫人请执牛耳【孔氏曰盟用牛耳卑者执之尊者涖之周礼戎右云盟则赞牛耳郑谓尸盟者割牛耳取血助为之尸盟者执之襄二十七年传曰诸侯盟小国固必有尸盟者是小国主备办盟具宜执牛耳哀二十七年传曰公防齐侯盟于蒙孟武伯问于高柴曰诸侯盟谁执牛耳季羔曰鄫衍之役呉公子姑曹发阳之役卫石魋武伯曰然则彘也鄫衍呉为盟主不知盟礼而自使其臣执之发阳宋鲁卫三国卫为小蒙则齐鲁二国鲁为小皆是以小国执牛耳而尊者涖之今卫侯与晋大夫盟自以当为盟主宜涖牛耳故请晋大夫使执之】及捥【传不言见血杜注甚矣言及捥者以大夫辱国君详其事也】成桓公【陈氏曰成桓公不书专讥晋经故特书遂杜説非自晋厉以来王人多防伐者矣】禘于僖公【传见讥不在禘不书禘】九年乃逐桐门右师【陈氏曰传言乐大心书奔义同高止】用其竹刑【孔氏曰下云弃其邪可也则邓析不为私作刑书而杀盖别有当死之罪驷歂不矜免之耳】得用焉曰获【刘氏曰失得相对言得所以见失也若器必言得郜大鼎何以言取乎】寝于其中而逃【孔氏曰贾逵云葱灵衣车也有葱有灵説文云辎軿衣车也前后有蔽然则此车前后有蔽两旁开葱可以观望葱中竪木谓之灵今人犹呼葱木为灵子】齐侯伐晋夷仪【陈氏曰不书伐晋义同哀元年】在中牟【孔氏曰此中牟在晋竟内也汉书地理志云三家分晋河南之中牟魏分也杜言荥阳有中牟县谓此河南之中牟也此言晋车在中牟哀五年赵鞅伐卫围中牟论语佛肸为中牟宰当于河北别有中牟】以五家免【孔氏曰服防云是时齐克夷仪而有之故得优具徭役然夷仪故邢都也邢灭入卫后乃属晋不必永为齐有当时暂得之耳】与直葢【孔氏曰説文轩曲辀也谓轩车有藩蔽也鱼轩以鱼皮为饰犀轩当以犀皮为饰也】十年及齐平【陈氏曰鲁叛晋自齐五氏之役诸侯始伐盟主及齐平则鲁从之矣传并于明年郑事发之】亦如之【陈氏曰平不书盟义同宋楚杜説非】齐人来归郓讙隂之田【叶氏曰夹谷之事谷梁家语与左氏畧同此非圣人所为好事者为之也方阳虎请师以伐我齐且不乘乱以求得志于鲁何有一犂弥之言遽求劫我于仓卒乎左传谓孔子以公退曰士兵之谷梁谓孔子歴阶而上不尽一等而视归乎齐侯此与太史公书曹沬事相类沬劫齐侯反其侵地学者固知非实今又缘沬事谓孔子求汶阳之田可乎】侯犯以郈叛【陈氏曰内叛但书围义见昭十二年】母弟辰暨仲佗石彄出奔陈【传重言母弟辰见地虽辰兄非公母弟故不得称弟申明母弟例后年入萧经书辰首恶而地序仲石下以贵贱序之】十二年将堕三都【释例曰三都彊盛以夺三家之权陪臣执政下陵上替故仲由堕之而仲尼不禁也孔氏曰公羊传曰孔子行乎季孙三月不违曰家无藏甲邑无百雉之城于是堕郈堕费左氏不言孔子之计当是仲由自立此谋传称费人袭鲁而仲尼在焉是仲尼知其事谓堕之为是故不禁也】乐颀下伐之【史记孔子世家云定公以孔子为中都宰一年四方皆则之由中都宰为司空由司空为大司冦十年防于夹谷时已为司冦矣十四年由大司寇摄行相事是此时仲尼为司冦】公围成弗克【传见堕三都仲由尝建议于季氏其以为夫子之意者盖春秋后学者臆度言之叶氏曰自阳虎叛季氏叔孙氏皆屈于家臣故南蒯以费叛侯犯以郈叛堕郈堕费二氏自为计而欲去其险尔夫何有于仲由此亦尊孔子而反卑之者也】十三年使师伐晋【陈氏曰再不书伐晋】以邯郸叛【外邑叛史不书】赵鞅奔晋阳【鞅以范中行氏见伐出奔而经书叛者时二家伐之围之皆禀君命故晋人以叛告也观荀跞言于晋侯可见】请皆逐之【三臣始祸而独逐鞅不钧故并逐之陈氏曰传言经所以不独罪鞅而书范中行氏以此见晋范荀亡而韩赵魏益大】十四年太子奔宋【张氏曰蒯聩欲杀南子安有此事且杀夫人蒯聩独得全乎彼之所羞者以志入名恶也如杀其母为恶愈甚矣反不知可羞乎盖蒯聩闻野人之歌其心慙焉则以谓夫人夫人恶其斥己之淫啼而走言大子将杀余以诬之灵公惑于南子所言必听从又蒯聩出奔宋宋南子家也蒯聩负杀南子之名而敢奔其母家此亦一证也今按传记此事殊不近人情灵公惑于南子为之召宋朝逐公叔戎使蒯聩弑其母将安归如蒯聩有无君之心则所谋必不止于此既蒯聩无今将之恶则又安敢谋害南子哉戏阳速之言盖迎合夫人之意以免祸非事实也】十五年郑罕达败宋师于老丘【陈氏曰书伐不书败例在文十一年】不赴且不祔也【定公未葬而夫人卒丧礼不成故不赴诸侯则有之苟为不祔则是无故黜君母于庙事必不然若曰不祔而径迁庙则恐无此理亦与声子言不祔者异二传谓定姒者哀公妾母亦非定姒从夫谥而终定哀之世他无定夫人丧此为适母明矣】不成丧也【杜氏谓烦于丧礼不赴可也祔祭礼简既不以速葬同月为烦岂以祔为烦乎】
　　哀公
　　元年越不告败也【檇李之败呉子光卒焉既以实来告则入越为父报讐宜无不告者传不知笔削之法説在属辞】围五鹿【陈氏曰并入下伐晋书】取棘蒲【鲁不书讳伐盟主陈氏曰自五氏之役齐卫凡三伐晋于是始书重书之也】二年三揖在下【周礼司士云孤卿特揖大夫以其等旅揖士旁三揖郑云特揖一一揖之旅众也大夫爵同者众揖之三揖者士有上中下郑众云卿大夫士皆君之所揖礼春秋传所谓三揖在下】乃立辄【陈氏曰传见立辄非灵公意】使大子絻【孔氏曰礼不至丧所不括髪故以絻代之士丧礼注免之制未闻旧説以为如冠状广一寸丧服小记曰斩衰括髪以麻免以布此用麻布为之自项中而前交于额上郤绕紒也】不设属辟【陆徳明氏曰礼记云夫子制于中都四寸之棺五寸之椁郑康成注云此庶人之制也按礼上大夫棺八寸属六寸下大夫棺六寸属四寸无三寸棺制也棺用难朽之木桐木易坏故以为罚孔氏曰大棺之内有属属之内有椑椑亲之之棺郑云大夫无椑赵简子云不设属椑时僣也】无入于兆【周礼冡人云凡兵死者不入兆域】大命不敢请【孔氏曰上言军之士众无令损伤此谓己之身命不敢私请】四年公孙翩【传见公孙翩书盗】锴遂杀之【以盗赴故杀翩不告】防鲜虞纳荀寅于柏人【陈氏曰传见诸侯多救荀范且为伐鲜虞起】五年荀寅士吉射奔齐【不书奔齐以书叛见义以齐卫伐晋为重陈氏曰传见经不书晋荀寅士吉射自朝歌出奔齐与华向异】公子阳生来奔【陈氏曰阳生不书奔説在文十四年】六年葬诸殳冒淳【陈氏曰传备载鲍牧朱毛见蔽罪于陈乞且言去高国所以弑荼】七年不亦可乎【孔氏曰王制云君十卿禄鲁牢晋大夫过十故呉王自谓合得百牢】则有常数矣【周礼大行人云上公九牢侯伯七牢子男五牢】不过十二【孔氏曰周礼掌客云王合诸侯而飨礼则具十有二牢郑云飨诸侯而用王礼之数者以公侯伯子男尽在是兼享之莫敌用也以莫敌用故用王礼是天子之礼十二牢也】有由然也【传见呉不以诸侯相接故书法与楚异】季康子欲伐邾【陈氏曰传言伐邾虽书实季氏意】夏盟于鄫衍【説见襄五年】使为司城以聴政【传见曹亦有司城司城非宋官然则孟子言孔子主司城贞子为陈侯周臣亦陈之司城耳当时列国官制防革今不可考】八年遂灭曹【不书灭郑方救曹以入告同姓】杀之【不书杀之异沈子嘉史为同姓故讳之也】问于叔孙辄【孔氏曰定十二年叔孙辄与公山不狃帅费人以袭鲁兵败奔齐于后自齐奔呉呉子今问之】死之可也【孔氏曰既臣之后则身是新君之臣性命非复已有故不复得为旧君死节也若未有臣服则旧君之恩未絶故可还奔旧君之命死其难也言奔命则有命乃奔之若命不及亦不当还】若使子率【孔氏曰率谓在君前引道率领先行故云子辞王将使我以其知鲁道者唯此二人故也】取讙及阐【程氏曰经书以邾子益来呉伐我齐人取讙及阐又书归邾子益于邾齐人归讙及阐比事昭然左氏乃以季康子妻妹之事当之此与齐桓蔡姬事相类今按杜氏见经不言伐与传违用公羊赂齐之説言鲁与之邑若然何不即归邾子既与之邑又归邾子齐人乃以二邑归之不近人情】奉太子革以为政【陈氏曰传释邾益以自奔为文不得与曹羁同据曹羁当书呉伐邾】及齐平【陈氏曰再平不书】齐闾丘明来涖盟【交涖不书皆非卿】九年遇水适火【服防氏曰兆南行适火卜法横者为土立者为木邪向经者为金背经者为火因兆而细曲者为水】十年故遂奔齐【再奔不书】师于鄎【陈氏曰传见呉子称国邾郯不书义同城濮杜説非】呉延州来季子救陈【季札不书君臣同辞】乃还【孔氏曰襄昭之传称延州来季子者皆是季札也孙毓以为季子食邑于州来世称延州来季子犹赵氏世称赵孟知氏世称知伯延州来季子或是札之子与孙也】十一年可无殇也【孔氏曰丧服大功章云子女子子之长殇中殇传曰何以大功未成人也年十九至十六为长殇十五至十二为中殇十一至八嵗为下殇不满八嵗以下皆为无服之殇其于服长殇中殇降成人一等下殇降二等此汪锜盖长殇也时人疑其当降服又葬殇之礼亦异成人檀弓云周人以殷人之棺椁葬长殇以夏后氏之堲周葬中殇下殇以有虞氏之瓦棺葬无服之殇】歌虞殡【孔氏曰礼殡而葬反日中而虞盖以启殡将虞之歌谓之虞殡】东郭书【四子不书例在宣二年】卫赐进【孔氏曰子贡卫人故称卫赐】齐至无日矣【陈氏曰终上文吴将伐齐传】召之乃归【孔子世家云季康子使公华公宾公林以币迎孔子孔子归】欲以田赋【孔氏曰贾逵以为欲令一井之间出一丘之税并别出马一疋牛三头若其如此则一丘之内有一十六井其出马牛乃多于常一十六倍且直云用田赋何知使井为丘也杜以旧制丘赋之法田之所収及家内资财并共一马三牛今欲制其田及家资各为一赋计一丘民之家资令出一马三牛又田之所収更出一马三牛是为所出倍于常也旧田与家资同赋今欲别赋其田故言欲以田赋也】十二年故不书姓【释例曰为昭公加讳不复系呉改其姓号论语谓之呉孟子盖时人常言非经传正文也孔氏曰坊记云鲁春秋去夫人之姓曰呉其死曰孟子卒是旧史书为孟子卒及仲尼修春秋因而不改去夫人之姓曰呉春秋无此文坊记云然者礼夫人初至必书于防若娶齐女则云夫人姜氏至自齐此孟子初至主时亦当书曰夫人姬氏至自呉同姓不得称姬旧史初书盖直云夫人至自呉是去夫人之姓直书曰呉而已仲尼修春秋以犯礼明着全去其文故今经无其事】放绖而拜【孔氏曰刘云按十六年仲尼卒哀公诔之子贡讥云生不能用又世家及诸书无云仲尼仕于哀公杜焉得云孔子始老乎今知不然者以上十一年传称仲尼在卫鲁人以币召之是召之而来当以任用故冉有云子为国老待子而行后乃致事丧服齐衰三月章曰为旧君君之母妻传曰为旧君者孰谓也仕焉而已者也何以齐衰三月言与民同也君之母妻则小君也郑云仕焉而已者谓老苦有废疾而致仕者也为小君服者恩深于民也是其服与民同不服臣为小君之服故与常吊也礼齐衰之丧始死而絻孔子以季氏当为臣服小君之礼故以小君礼往吊大夫之吊服弁绖郑云弁绖者如爵弁而加环绖曲礼云凡非吊丧非见国君无不答拜者郑云丧宾不答拜不自宾客也礼吊无拜法而此言孔子放绖而拜者记言丧宾不答拜谓丧主既拜宾宾不答拜耳其初见主人或吊者先拜据此传文必有拜法记无其事记不具耳】宋皇瑗盟【陈氏曰杜説非】司厯过也【説在襄二十七年】十三年单平公【陈氏曰单平公不书不忍书也杜説非】获大子友【陈氏曰呉越相获虽大子不书】辛丑盟【説见襄五年】季辛而毕【孔氏曰周之十月非祭上帝先公之时且祭礼终朝而毕无上辛尽于季辛之事景伯以呉信鬼故虚言以恐呉耳】十四年西狩于大野【传见不言地】获麟【孔氏曰家语説此事云叔孙氏之车士曰子鉏商王肃云车士将车者也子姓鉏商名今传无士字服防云车车士微者也子姓鉏商名】



　　春秋左氏传补注卷十
  </div>
  <div class="pagination">
   <a href="春秋左氏传补注.html">
    上一页
   </a>
   <a href="春秋左氏传补注.html">
    1
   </a>
   <span class="current-page">
    2
   </span>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
