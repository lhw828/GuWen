<!DOCTYPE html>
<html>
<head>
    <meta charset="UTF-8">
    <title>左传杜林合注 - 第 9 页/共 15 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>左传杜林合注 - 第 9 页/共 15 页</h1>
    <div class="content">　　经【乙丑】十有三年春齐师伐莒○夏楚子伐宋○秋螽【无传为灾故书】○冬晋杀其大夫先縠【书名以罪讨】
　　传十三年春齐师伐莒莒恃晋而不事齐故也【林莒近齐而不事齐故齐伐之】○夏楚子伐宋以其救萧也【林救萧在前年】君子曰清丘之盟唯宋可以免焉【宋讨陈之贰今宋见伐晋衞不顾盟以恤宋而经同贬宋大夫嫌华椒之罪累及其国故曰唯宋可以免】○秋赤狄伐晋及清先縠召之也【杜邲战不得志故召狄欲为变清一名清原】○冬晋人讨邲之败与清之师归罪于先縠而杀之尽灭其族君子曰恶之来也已则取之其先縠之谓乎【杜尽灭其族谓诛已甚故曰恶之来也林此言恶不积不足以灭身其先縠之谓也】○清丘之盟晋以卫之救陈也讨焉【杜寻清丘之盟以责卫】使人弗去曰罪无所归将加而师孔逹曰苟利社稷请以我説【杜欲自杀以説晋林孔逹卫正卿○使所吏反説音悦又如字】罪我之由我则为政而亢大国之讨将以谁任【杜亢御也谓御宋讨陈也○亢苦浪反任音壬】我则死之【为明年杀孔逹传】
　　经【丙寅】十有四年春卫杀其大夫孔逹【书名背盟于大国之罪】○夏五月壬申曹伯夀卒【杜无传文十四年盟新城林文公卒子宣公庐立】○晋侯伐郑○秋九月楚子围宋○葬曹文公【无传】○冬公孙归父防齐侯于谷
　　传十四年春孔逹缢而死卫人以説于晋而免【以杀告故免于伐○缢一赐反】遂告于诸侯曰寡君有不令之臣逹搆我敝邑于大国既伏其罪矣敢告【林言卫君有不美之臣孔逹使我卫国结怨于晋既伏其罪就刑辟矣杜诸杀大夫亦皆告】卫人以为成劳复室其子【杜以有平国之功故以女妻之○复扶又反】使复其位【杜袭父禄位】○夏晋侯伐郑为邲故也【晋败于邲郑遂属楚○为于伪反】告于诸侯搜焉而还【搜简阅车马】中行桓子之谋也曰示之以整使谋而来【林言治兵示郑人以整使郑自谋而来服晋○行户郎反】郑人惧使子张代子良于楚【杜十二年子良质于楚子张穆公孙】郑伯如楚谋晋故也郑以子良为有礼故召之【杜有让国之礼】○楚子使申舟聘于齐曰无假道于宋【杜申舟无畏】亦使公子冯聘于晋不假道于郑申舟以孟诸之役恶宋【文十年楚子田孟诸无畏扶宋公仆○冯皮冰反恶乌路反】曰郑昭宋聋【杜昭明也聋暗也○聋力工反】晋使不害我则必死【林晋使不假道于郑不害于事我使齐不假道于宋必为所杀○使所吏反下同】王曰杀女我伐之见犀而行【杜犀申舟子以子托王示必死女音汝见贤遍反】及宋宋人止之华元曰过我而不假道鄙我
　　也鄙我亡也【杜以我比其边鄙是与亡国同○过古卧反又古禾反】杀其使者必伐我伐我亦亡也亡一也乃杀之楚子闻之投袂而起【杜投振也袂袖也○袂靣世反】屦及于窒皇【杜窒皇寝门阙○屦九其反窒直结反】劒及于寝门之外【林劒及门外比窒皇又差逺】车及于蒲胥之市【林蒲胥楚市名屦及窒皇劒及寝门外车及楚市言其速也】秋九月楚子围宋○冬公孙归父防齐侯于谷见晏桓子与之言鲁乐桓子告高宣子【杜桓子晏婴父宣子高固○乐音洛】曰子家其亡乎怀于鲁矣【子家归父字怀思也】怀必贪贪必谋人谋人人亦谋已一国谋之何以不亡【杜一国之人畏其贪而皆谋之何以得不灭亡为十八年归父奔齐传】○孟献子言于公曰臣闻小国之免于大国也聘而献物【杜物玉帛皮币也】于是有庭实旅百【主人亦设笾豆百品实于庭以答宾】朝而献功【杜献其治国若征伐之功于牧伯】于是有容貌采章嘉淑而有加货【容貌威仪容顔也采章车服文章也嘉淑令辞称讃也加货命宥币帛也言往共则来报亦备】谋其不免也诛而荐贿则无及也【林诛责也杜荐进也见责而往则不足解罪】今楚在宋君其图之【林君其图谋所以自免】公説【杜为明年归父防楚子传○説音悦】
　　经【丁夘】十有五年春公孙归父防楚子于宋【林吾大夫始特防楚】○夏五月宋人及楚人平【杜平者总言二国和故不书其人林凡平不书必闗天下之故也而后书文九年陈平不书宣十年郑平不书昭二十四年宋尝及楚平矣不书必庄王得宋天下将有南北之势始书之】○六月癸夘晋师灭赤狄潞氏以潞子婴儿归【杜潞赤狄之别种潞氏国故称氏子爵也林父称师从告林林父称师灭国之大夫犹贬也是故荀林父灭潞氏不书随防灭申氏不书○潞音路】○秦人伐晋【无传】○王札子杀召伯毛伯【称杀者名两丁相杀之辞两丁相杀则杀者有罪王札子王子札也盖经文倒札字○札侧八反徐侧乙反召上照反】○秋螽【无传○螽音终】○仲孙蔑防齐高固于无娄【无传无娄杞邑】○初税亩【公田之法十取其一今又履其余亩复十收其一故哀公曰二吾犹不足遂以为常故曰初○税始鋭反】○冬蝝生【螽子以冬生遇寒而死故不成螽○蝝税全反字林尹绢反刘歆云蚍蜉子也董仲舒云蝗子】○饥【风雨不和五稼不丰】
　　传十五年春公孙归父防楚子于宋【杜终前年传】○宋人使乐婴齐告急于晋【林楚自前年秋围宋至今不解故使人告急于晋】晋侯欲救之伯宗曰不可【伯宗晋大夫】古人有言曰虽鞭之长不及马腹【林捶马不及其腹言非所当撃也】天方授楚未可与争虽晋之彊能违天乎谚曰高下在心【杜度时制宜】川泽纳污【林流水为川止水为泽污浊之水无不容纳○污音乌】山薮藏疾【杜山之有林薮毒害者居之○薮素口反】瑾瑜匿瑕【杜匿亦藏也虽美玉之质亦或居藏瑕秽○瑾其斳反瑜羊朱反匿女力反】国君含垢【杜忍垢耻○垢古口反本或作诟音同】天之道也【晋侯耻不救宋故伯宗为説小恶不损大徳之喻】君其待之【杜待楚衰】乃止使解扬如宋使无降楚曰晋师悉起将至矣郑人囚而献诸楚楚子厚赂之使反其言【杜反言晋不救○解音蟹降户江反】不许三而许之登诸楼车使呼宋人而告之【杜楼车车上望橹】遂致其君命【林解扬既见宋人遂以晋君悉师将至之命致之】楚子将杀之使与之言曰尔既许不谷而反之何故非我无信女则弃之速即尔刑对曰臣闻之君能制命为义臣能承命为信信载义而行之为利谋不失利以卫社稷民之主也【林为人君者能制作命令是为合宜之义为人臣者能承顺命令是为共时之信以臣之信载君之义而行之是为国家无疆之利人臣谋国而不失以信载义之利以扞卫其社稷如此则可为万民之主○女音汝】义无二信【欲为义者不行两信】信无二命【欲行信者不受二命】君之赂臣不知命也受命以出有死无霣【林楚子之赂解扬是不知制命之义也臣受君命以出奉使有死而已不敢废队杜霣废队也○霣于敏反】又可赂乎臣之许君以成命也【杜成其君命】死而成命臣之禄也【林为臣而不辱君命以死是能享其天禄也】寡君有信臣【杜已不废命】下臣获考【杜考成也】死又何求楚子舍之以归【林以解扬归于晋】夏五月楚师将去宋【在宋积九月不能服宋故】申犀稽首于王之马前曰毋畏知死而不敢废王命【林申犀申舟之子母畏申舟名也君前臣名故名其父】王弃言焉王不能答【杜未服宋而去故曰弃言】申叔时仆【杜仆御车】曰筑室反耕者宋必聴命从之【杜筑室于宋分兵归田示无去志王从其言】宋人惧使华元夜入楚师登子反之牀起之曰寡君使元以病告【杜兵法因其乡人而用之必先知其守将左右谒者门者舍人之姓名因而利道之华元盖用此术得以自通】曰敝邑易子而食析骸以防【杜防炊也○析思歴反骸户皆反本一作骨防七乱反】虽然城下之盟有以国毙不能从也【杜宁以国毙不从城下盟　毙婢世反】去我三十里唯命是聴子反惧【林子反既为所刧又闻其辞强故惧】与之盟而告王退三十里宋及楚平华元为质盟曰我无尔诈尔无我虞【杜楚不诈宋宋不备楚盟不书不告○质音致】○潞子婴儿之夫人晋景公之姊也酆舒为政而杀之又伤潞子之目【杜酆舒潞相○酆芳忠反】晋侯将伐之诸大夫皆曰不可酆舒有三隽才【杜隽絶异也言有才艺胜人者三○隽音俊】不如待后之人伯宗曰必伐之狄有五罪隽才虽多何补焉不祀一也耆酒二也弃仲章而夺黎氏地三也【杜仲章潞贤人也黎氏黎侯国上党壶国县有黎亭○耆市志反黎礼兮反】虐我伯姬四也伤其君目五也怙其隽才而不以茂徳兹益罪也后之人或者将敬奉徳义以事神人而申固其命【杜审其政令】若之何待之不讨有罪曰将待后后有辞而讨焉毋乃不可乎夫恃才与众亡之道也商纣由之故灭【杜由用也】天反时为灾【杜寒暑易节】地反物为妖【杜羣物失信】民反徳为乱乱则妖灾生【林人有祸乱故羣物失信之妖寒暑失节之灾并生焉】故文反正为乏尽在狄矣【林文字反其正则为乏字灾妖乱乏之理尽在狄矣】晋侯从之六月癸夘晋荀林父败赤狄于曲梁辛亥灭潞【杜曲梁今广平曲梁县也书癸夘从赴】酆舒奔卫卫人归诸晋晋人杀之○王孙苏与召氏毛氏争政【杜三人皆王卿士】使王子捷杀召戴公及毛伯卫【杜王子捷即王世子】卒立召襄【杜襄召戴公之子林不絶召伯之后】○秋七月秦桓公伐晋次于辅氏【杜晋地】壬午晋侯治兵于稷以畧狄土【杜畧取也稷晋地河东闻喜县西有稷山壬午七月二十九日晋时新破狄土地未安权秦师之弱故别遣魏颗距秦而东行定狄地】立黎侯而还【杜狄夺其地故晋复立之】及雒魏颗败秦师于辅氏【杜晋侯还及雒也雒晋地】获杜回秦之力人也初魏武子有嬖妾无子武子疾命颗曰必嫁是【武子魏犨颗之父○嬖必计反】疾病则曰必以为殉及卒颗嫁之曰疾病则乱吾从其治也【林言疾病则神昏乱我从其治命也○殉似俊反本或作必以殉治直吏反下同】及辅氏之役颗见老人结艸以亢杜回【杜亢御也○亢苦浪反】杜回踬而颠【林杜回履之而踬失足以仆于地○踬陟吏反徐丁四反】故获之夜梦之曰余而所嫁妇人之父也【杜而女也】尔用先人之治命余是以报【杜传举此以示报】○晋侯赏桓子狄臣千室【林以狄臣千家赏荀林父】亦赏士伯以瓜衍之县【杜士伯士贞子○衍以善反】曰吾获狄土子之功也微子吾丧伯氏矣【杜伯桓子字邲之败晋侯将杀林父士伯諌而止○丧息浪反】羊舌职説是赏也【杜职叔向父林以是赏典为可喜悦○説音悦】曰周书所谓庸庸祗祗者谓此物也夫【杜周书康诰庸用也祗敬也物事也言文王能用可用敬可敬○夫音扶】士伯庸中行伯【杜言中行伯可用】君信之亦庸士伯此之谓明徳矣文王所以造周不是过也故诗曰陈钖载周能施也【杜锡赐也诗大雅言文王布陈大利以赐天下故能载行周道福流子孙○施式防反】率是道也其何不济○晋侯使赵同献狄俘于周不敬刘康公曰不及十年原叔必有大咎【杜刘康公王季子也原叔赵同也○俘芳夫反不敬一本作而傲】天夺之魄矣【杜心之精爽是谓魂魄为成八年晋杀赵同传】○初税亩非礼也【林非取民之礼也】谷出不过借【周法民耕百亩分田十亩借民力而治之税不过此】以丰财也【林百姓足君孰与不足此丰财之道也】○冬蝝生饥幸之也【蝝未为灾而书之者幸其冬生不为物害时歳虽饥犹喜而书之】经【戊辰】十有六年春王正月晋人灭赤狄甲氏及留吁【杜甲氏留吁赤狄别种晋既灭潞氏今又并尽其余党士防称人从告○吁况于反】○夏成周宣榭火【杜传例曰人火之也成周洛阳宣榭讲武屋别在洛阳者尔雅曰无室曰榭谓屋歇前】○秋郯伯姬来归【○郯音谈】○冬大有年【无传】
　　传十六年春晋士防帅师灭赤狄甲氏及留吁铎辰【杜铎辰不书留吁之属○铎待洛反】三月献狄俘【杜献于王也】晋侯请于王戊申以黻冕命士防将中军且为太傅【杜代林父将中军且加以太傅之官黻冕命卿之服太傅孤卿○黻音弗将子匠反大音泰】于是晋国之盗逃奔于秦羊舌职曰吾闻之禹称善人不善人逺此之谓也夫【林言夏禹举用善人不善之人自然逺去晋用士防亦犹禹之用善也夫○逺于万反夫音扶】诗曰战战兢兢如临深渊如履薄冰善人在上也【杜言善人居位则无不戒惧○兢居陵反本亦作矜】善人在上则国无幸民【林赏不僭刑不滥也】谚曰民之多幸国之不幸也是无善人之谓也【林赏僭则及滛人刑滥则及善人此国家之不幸也是无善人在上位之谓也○谚音彦】○夏成周宣榭火人火之也凡火人火曰火天火曰灾○秋郯伯姬来归出也【林伯姬鲁女嫁郯者被出故大归也】○为毛召之难故王室复乱【杜毛召难在前年林毛召之党欲报仇故复乱○为于伪反难乃旦反复扶又反】王孙苏奔晋晋人复之【杜毛召之党欲讨苏氏故出奔】○冬晋侯使士防平王室定王享之原襄公相礼【杜原襄公周大夫相佐也○相息亮反】殽烝【杜烝升也升殽于俎○殽户交及烝之承反】武季私问其故【杜享当体荐而殽烝故怪问之武士防谥季其字】王闻之召武子曰季氏而弗闻乎王享有体荐【杜享则半解其体而荐之所以示其俭】宴有折俎【杜体解节折升之于爼物皆可食所以示慈恵也○折之设反】公当享卿当宴王室之礼也【杜公谓诸侯林言士防卿也虽享亦当用宴礼】武子归而讲求典礼以修晋国之法【杜传言典礼之废久】
　　经【己巳】十有七年春王正月庚子许男锡我卒【杜无传再与文同盟林昭公卒灵公立○锡星歴反】○丁未蔡侯申卒【杜无传未同盟而赴以名丁未四月四日林文公卒子景侯固立】○夏葬许昭公【无传】○葬蔡文公【无传】○六月癸夘日有食之【无传不书朔官失之】○己未公防晋侯卫侯曹伯邾子同盟于断道【杜断道晋地林同盟至新城而再见断道之后不曰同盟者寡矣○断直管反一音短】○秋公至自防【无传】○冬十有一月壬午公弟叔肸卒【杜传例曰公母弟○肸许乙反】
　　传十七年春晋侯使郤克徴防于齐【征召也欲为断道防】齐顷公帷妇人使观之郤子登妇人笑于房【林帷幙帟也谷梁谓妇人乃萧同叔子顷公之母杜跛而登阶故笑之○顷音倾】献子怒出而誓曰所不此报无能涉河【不复渡河而东】献子先归【林献子即郤克】使栾京庐待命于齐曰不得齐事无复命矣【杜栾京庐郤克之介使得齐之罪乃复命○庐音卢又力于反】郤子至请伐齐晋侯弗许请以其私属又弗许【杜私属家众也为成二年战于鞌传】齐侯使高固晏弱蔡朝南郭偃防【杜晏弱桓子林齐侯不出故使四子往防断道○朝如字】及敛盂高固逃归【杜闻郤克怒故○敛徐音亷一音力渐反盂音于】夏防于断道讨贰也盟于卷楚【杜卷楚即断道○卷音权一音居免反】辞齐人晋人执晏弱于野王执蔡朝于原执南郭偃于温【杜执三子不书非卿野王县今属河内】苗贲皇使见晏桓子【杜贲皇楚鬬椒之子楚灭鬬氏而奔晋食邑于苗地晏弱时在野王故因使而见之○贲扶云反使所吏反下同】归言于晋侯曰夫晏子何罪昔者诸侯事吾先君皆如不逮【杜言汲汲也○逮音代或大计反】举言羣臣不信诸侯皆有贰志【杜举亦皆也】齐君恐不得礼【杜不见礼待】故不出而使四子来左右或沮之【杜沮止也○沮在吕反】曰君不出必执吾使故高子及敛盂而逃夫三子者曰若絶君好宁归死焉【林寜来防而归死于晋○好呼报反】为是犯难而来吾若善逆彼【杜彼齐三人○为于伪反难乃旦反】以懐来者【杜以绥懐诸侯来归于我者】吾又执之以信齐沮【林以信齐人沮止三子之言】吾不既过矣乎过而不改而又久之以成其悔何利之有焉【林久执三子以成三子悔来之心则于晋国亦何利益之有】使反者得辞【杜反者高固谓得不当来之辞】而害来者以惧诸侯将焉用之晋侯缓之逸【杜缓不拘执使得逃去也传言晋不能修礼诸侯所以贰○焉于防反】○秋八月晋师还【林君行师从故断道盟归称晋师还】○范武子将老【杜老致仕初受随故曰随武子后更受范复为范武子】召文子曰燮乎吾闻之喜怒以类者鲜【杜文子士防之子燮其名○燮素协反鲜息浅反】易者实多【杜易迁怒也】诗曰君子如怒乱庶遄沮君子如祉乱庶遄已【杜诗小雅也遄速也沮止也祉福也林如而也○遄市专反祉音耻】君子之喜怒以已乱也弗已者必益之郤子其或者欲已乱于齐乎不然余惧其益之也【林惧郤克畜憾日深必且増益祸乱于齐】余将老使郤子逞其志庶有豸乎【杜豸解也欲使郤子从政快志以止乱○豸本又作鸣直是反或音居牛反非也】尔从二三子唯敬【杜二三子晋诸大夫】乃请老郤献子为政○冬公弟叔肸卒公母弟也凡大子之母弟公在曰公子不在曰弟【林父在则以父为尊故称公子父不在则以兄为尊故称弟】凡称弟皆母弟也【杜此策书之通例也庶弟不得称公弟而母弟或称公子若嘉好之事则仍旧史之文唯相杀害然后据例以示义所以笃亲亲之恩崇友于之好释例论之备矣】
　　经【庚午】十有八年春晋侯卫世子臧伐齐　【臧子郎反】○公伐杞【林无传自是内不书君将征伐在大夫也宣公而下征伐在大夫是故自伐邾取绎凡取皆不书其人自伐杞凡伐皆不书公】○夏四月○秋七月邾人戕鄫子于鄫【传例曰自外曰戕邾大夫就鄫杀鄫子○戕在良反徐在精反鄫才陵反】○甲戌楚子旅卒【林庄王卒子共王立楚始书卒杜宋同盟而赴以名呉楚之葬僭而不与故絶而不书同之夷蛮以惩求名之伪】○公孙归父如晋○冬十月壬戌公薨于路寝○归父还自晋至笙遂奔齐【大夫还不书春秋之常也今书归父还奔善其能以礼退不书族者非常所及今特书畧之笙鲁竟也故不言出○笙音生徐又勑贞反】
　　传十八年春晋侯卫大子臧伐齐【林大子臧穆公子】至于阳谷齐侯防晋侯盟于缯以公子疆为质于晋晋师还蔡朝南郭偃逃归【杜晋既兴齐盟守者解缓故得逃○缯才陵反质音致】○夏公使如楚乞师欲以伐齐【杜公不事齐齐与晋盟故惧而乞师于楚不书微者行】○秋邾人戕鄫子于鄫凡自虐其君曰弑自外曰戕【杜弑戕皆杀也所以别内外之名弑者积微而起所以相测量非一朝一夕之渐戕者卒暴之名】○楚庄王卒楚师不出既而用晋师【杜成二年战于鞌】楚于是乎有蜀之役【杜在成二年冬蜀鲁地泰山博县西北有蜀亭】○公孙归父以襄仲之立公也有宠【归父襄仲子】欲去三桓以张公室【时三桓强公室弱故欲去之以张大公室○去起吕反张如字一音陟亮反】与公谋而聘于晋欲以晋人去之【林欲借晋之力以去三桓】冬公梦季文子言于朝曰使我杀适立庶以失大援者仲也夫【适谓子恶齐外甥襄仲杀之而立宣公南通于楚既不能固又不能坚事齐晋故云失大援也林季文子怨归父欲去三桓故借此以为之罪○适丁歴反援于眷反夫音扶】臧宣叔怒曰当其时不能治也后之人何罪子欲去之许请去之【杜宣叔文仲子武仲父许其名也时为司冦主行刑言子自以归父害巳欲去者许请为子去之】遂逐东门氏【襄仲居东门故曰东门氏】子家还及笙【杜子家归父字】坛帷复命于介【杜除地为坛而张帷介副也将去使介反命于君○坛音善介音界】既复命袒括髪【林袒衣以麻约髪从初丧之服○袒音但括古活反】即位哭三踊而出【杜依在国丧礼设哭位公薨故】遂奔齐书曰归父还自晋善之也








　　左传杜林合注卷二十
<经部,春秋类,左传杜林合注>
　　钦定四库全书
　　左传杜林合注卷二十一　明　王道焜
　　赵如源　同编
　　成公一【公名黑肱宣公子諡法安民立政曰成】
　　周【定王十七年○鲁成公五年定王崩子简王立】
　　郑【襄公十五年○鲁成公四年襄公卒悼公费立成公六年悼公卒弟成公防立】
　　齐【顷公九年○鲁成公九年顷公卒子灵公环立】
　　宋【文公二十一年○鲁成公二年文公卒子共公固立成十五年共公卒子平公成立】
　　晋【景公继霸十年○时郤克为政鲁成公四年栾书为政成十年景公有疾晋人立太子州蒲以为君伐郑是为厉公是年景公卒成十八年厉公弑悼公周立是年韩厥为政】
　　卫【穆十一年○鲁成公二年穆公卒子定公臧立成十四年定公卒子献公衎立】
　　蔡【景公二年】
　　曹【宣公五年○鲁成公十五年宣公卒弟成公负刍立】
　　滕【文公十年○鲁成公十六年文公卒成公原立】
　　陈【成公九年】
　　杞【桓公四十七年】
　　薛【详见僖公九年】
　　莒【鲁成公十四年见莒子朱卒一名渠丘公黎北公宻州立又名买主鉏】
　　邾【定公二十四年○鲁成公十七年定公卒宣公牼立】
　　许【霛公二年○鲁成公十五年许迁于叶】
　　小邾【详见僖公元年】
　　楚【共王元年○鲁成公二年载令尹子重救齐成十六年司马子反将中军子重将左战于鄢陵败绩晋射共王中目楚杀子反】
　　秦【桓公十五年○鲁成公十四年桓公卒子景公立】
　　吴【鲁成公七年吴伐郯始见经即吴子寿梦也寿梦一名乗】
　　越【详见隠公元年】
　　经【辛未】元年春王正月公即位【无传】○二月辛酉我君宣公【无传】○无冰【无传周二月今之十二月而无冰书冬温】○三月作丘甲【周礼九夫为井四井为邑四邑为丘丘十六井出戎马一匹一匹牛三头四丘为甸甸六十四井出长毂一乗戎马四匹牛十二头甲士三人步卒七十二人此甸所赋今鲁使丘出之讥重敛故书】○夏臧孙许及晋侯盟于赤棘【晋地】○秋王师败绩于茅戎【茅戎戎别种也不言战王者至尊天下莫之得校故以自败为文不书败地而书茅戎明为茅戎所败书秋从告○茅亡交反史记二传皆作贸】○冬十月
　　传元年春晋侯使瑕嘉平戎于王【杜平文十七年垂之役詹嘉处瑕故谓之瑕嘉】单襄公如晋拜成【杜单襄公王卿士谢晋为平戎○单音善】刘康公徼戎将遂伐之【杜康公王季子也戎平还欲要其无备○徼古尧反】叔服曰背盟而欺大国此必败【杜叔服周内史林新与戎盟而伐之是背盟晋为平戎而背之是欺大国○背音佩下同】背盟不祥欺大国不义神人弗助将何以胜【杜背盟则得罪于神不为神之所佑欺大国则得罪于人不为人之所义神于人皆不相佑助将何所持而可以胜戎】不聴遂伐茅戎三月癸未败绩于徐吾氏【徐吾氏茅戎之别也】○为齐难故作丘甲【杜前年鲁乞师于楚欲以伐齐楚师不出故惧而作丘甲○难乃旦反】○闻齐将出楚师夏盟于赤棘【杜与晋盟惧齐楚】○秋王人来告败【杜解经所以秋乃书】○冬臧宣叔令修赋缮完【林令鲁国之人修赋车马治完城郭○缮市善反】具守备曰齐楚结好我新与晋盟晋楚争盟齐师必至虽晋人伐齐楚必救之是齐楚同我也【林晋楚二国争为盟主齐既党楚必来伐鲁虽晋为鲁伐齐楚必以结好之故而救齐是齐楚共伐我也杜同共也○守乎又反好呼报反】知难而有备乃可以逞【林逞解也乃可以解于难杜为二年齐侯伐我传】
　　经【壬申】二年春齐侯伐我北鄙○夏四月丙戌卫孙良夫帅师及齐师战于新筑卫师败绩【杜新筑卫地皆陈曰战大崩曰败绩四月无丙戌丙戌五月一日林卫书大夫帅师于是始○筑音竹】○六月癸酉季孙行父臧孙许叔孙侨如公孙婴齐帅师防晋却克卫孙良夫曺公子首及齐侯战于鞌齐师败绩【杜鲁乞师于晋而不以与谋之例者従盟主之令上行于下非匹敌和成之类例在宣七年曺大夫常不书而书公子首者首命于国备于礼成为卿故也林鞌齐地去齐五百里书鲁四卿是各自为帅也自文之季年而无使价至是而无将佐鲁三家之势成也○侨其骄反却去逆反】○秋七月齐侯使国佐如师己酉及国佐盟于袁娄【杜谷梁曰袁娄去齐五十里林楚屈完来盟于师齐桓公退师而后盟于召陵修礼如楚也齐侯使国佐如师晋却克进师而后盟于袁娄不礼于齐也夫以齐桓公之所不敢而四国之大夫敢为之甚矣鞌战之忿也】○八月壬午宋公鲍卒【杜未同盟而赴以名林文公卒子共公固立○鲍步夘反】○庚寅卫侯速卒【杜宣十七年盟于断道据传庚寅九月七日林穆公卒子定公立】○取汶阳田【晋使齐还鲁故言取不以好得故不言归○汶音问】○冬楚师郑师侵卫【杜于重不书不亲伐】○十有一月公防楚公子婴齐于蜀【杜公与大夫防不贬婴齐者时有许蔡之君故林自屈完以来楚大夫皆无氏族而书公子自婴齐始】○丙申公及楚人秦人宋人陈人卫人郑人齐人曺人邾人薛人鄫人盟于蜀【杜齐在郑下非卿传曰卿不书匮盟也然则楚卿于是始与中国凖自此以下楚卿不书皆贬恶也】
　　传二年春齐侯伐我北鄙围龙【杜龙鲁邑在泰山博县西南】顷公之嬖人卢蒲就魁门焉【杜攻龙门也○顷音倾嬖必计反魁苦回反】龙人囚之齐侯曰勿杀吾与而盟无入而封【林而汝也我与汝为盟誓无以师入汝之封土】弗聼杀而膊诸城上【膊磔也○膊普各反】齐侯亲鼓士陵城三日取龙遂南侵及巢丘【取龙侵巢丘不书其义未闻】○卫侯使孙良夫石稷甯相向禽将侵齐与齐师遇【杜齐伐鲁还相遇于卫地良夫孙林父之名石稷石碏四世孙甯相甯俞子林未至齐境故言将侵齐○相息亮反向舒亮反】石子欲还孙子曰不可以师伐人遇其师而还将谓君何【林本欲以师伐齐反遇齐师而归将何以答君命】若知不能则如无出今既遇矣不如战也夏有【阙文大新筑战事】石成子曰师败矣子不少湏众惧尽【杜成子石稷也卫师已败而孙良夫复欲战故成子欲使湏救】子丧师徒何以复命皆不对又曰子国卿也陨子辱矣【杜陨见禽获林言良夫乃卫国之臣见获则为卫国之辱○丧息浪反陨于敏反】子以众退我此乃止【林使良夫自以其众而退我止于此为御齐师】且告车来甚众【杜新蔡人救孙桓子故并告令军中】齐师乃止次于鞫居【林齐师知卫救至乃止不敢追杜鞫居卫地○鞫居六反】新筑人仲叔于奚救孙桓子桓子是以免【林于奚守新筑大夫孙桓子即孙良夫】既【言既卒事也】卫人赏之以邑【杜赏于奚】辞请曲县【轩县也周礼天子乐宫县四面诸侯轩县阙南方○县音】繁缨以朝许之【杜繁缨马饰皆诸侯之服林以朝朝于君也○繁步于反】仲尼闻之曰惜也不如多与之邑唯器与名不可以假人【杜器车服名爵号】君之所司也【林此器与名乃人君之所司主也】名以出信【杜名位不愆为民所信】信以守器【林动不失信则车服可保】器以藏礼【杜车服所以表尊卑】礼以行义【杜尊卑有礼各得其宜】义以生利【杜得其宜则利生】利以平民【林何以聚人曰财故利所以平民】政之大节也若以假人与人政也政亡则国家従之弗可止也已【林若以器名假借于人是以国家之政而与他人也国既无政则国家従而灭亡弗可救正也已】○孙桓子还于新筑不入【杜不入国】遂如晋乞师臧宣叔亦如晋乞师皆主却献子【杜宣十七年却克至齐为妇人所笑遂怒故鲁卫因之孙桓子臧宣叔皆不以国命各自诣却克故不书】晋侯许之七百乗【五万二干五百人○乗绳证反下同】却子曰此城濮之赋也【杜城濮在僖二十八年○濮音卜】有先君之明与先大夫之肃故捷克于先大夫无能为役【杜无能为之役使】请八百乗许之【杜六万人】却克将中军士燮佐上军【杜范文子代荀庚○将子匠反】栾书将下军【代赵朔】韩厥为司马以救鲁卫臧宣叔逆晋师且道之【林臧宣叔乞师先归故往逆晋师且为晋师向道○道音导】季文子帅师防之及卫地韩献子将斩人却献子驰将救之【林韩献子即韩厥将以军法斩人却克驱驰而往将救止之】至则既斩之矣却子使速以徇告其仆曰吾以分谤也【林却克使韩厥速以徇于军不欲使韩氏独受杀人之谤○徇以俊反】师従齐师于莘【莘齐地○莘所先反】六月壬申师至于靡笄之下【杜靡笄山名○靡如字又音摩笄音鸡】齐侯使请战曰子以君师辱于敝邑不腆敝赋诘朝请见【杜诘朝平旦林言平旦请以军礼相见○腆他典反诘起吉反朝如字下同见贤遍反】对曰晋与鲁卫兄弟也来告曰大国朝夕释憾于敝邑之地【林三国皆姬姓故言兄弟也又大国谓齐敝邑鲁卫自称○憾胡暗反本又作感】寡君不忍使羣臣请于大国无令舆师淹于君地【林晋君不忍鲁卫受伐之惨使羣将帅为鲁卫请命于齐无令晋之众师久淹于齐之土地○令力呈反师如字下同一音所类反】能进不能退【林言晋师能进攻不能退保】君无所辱命【杜言自欲战不复须君命】齐侯曰大夫之许寡人之愿也若其不许亦将见也齐髙固入晋师桀石以投人【杜桀担也】禽之而乗其车【杜既获其人因释己车而载所获者车】系桑本焉以徇齐垒【杜将至齐垒以桑树系车而走欲自异】曰欲勇者贾余余勇【杜贾卖也言已勇有余欲卖之○贾音古】癸酉师陈于鞌邴夏御齐侯逢丑父为右晋解张御却克郑丘缓为右齐侯曰余姑翦灭此而朝食【杜姑且也剪尽也林言我且剪灭此軰而后早食轻敌之甚也○陈直觐反邴音丙又彼命反解音蟹张如字一音直亮反】不介马而驰之【杜甲介也林马不被甲而驰晋师】却克伤于矢流血及屦未絶鼓音【杜中军将自执旗鼓故虽伤而撃鼓不息】曰余病矣张侯曰自始合而矢贯余手及肘余折以御左轮朱殷岂敢言病吾子忍之【杜张侯解张也朱血色血色久则殷殷音近烟今人谓赤黑为殷色言血多汚车轮御犹不敢息林解张凡中两矢折其矢以御兵车○贯古乱反用竹九反折之设反殷于闲反徐于辰反】缓曰【林即郑丘缓】自始合苟有险余必下推车子岂识之然子病矣【杜以其不识已推车○推昌谁反反他回反下推车同】张侯曰师之耳目在吾旗鼓进退従之此车一人殿之可以集事若之何其以病败君之大事也【杜殿镇也集成也林言三军之耳目在吾将军之旗鼓三军皆视我以为进退此戎车一人镇之可以集成胜齐之事如何可以一身之病而败晋君战齐之大事○殿多练反】擐甲执兵固即死也【杜擐贯也即就也林贯甲而执兵器固将以死敌也○擐音患】病未及死吾子勉之左并辔右援枹而鼓马逸不能止师従之【林却克闻张侯之言乃左手并执马辔右手援鼓槌而击鼓戎马奔逸不可复止晋师従郤克之军○并必政反徐方聘反援音爰抱音浮鼓槌也字林云击鼓柄也本亦作浮】齐师败绩逐之三周华不注【杜华不注山名林绕华不注之山凡三匝也○华如字又户化反注之住反】韩厥梦子舆谓已曰且辟左右【杜子舆韩厥父林言且辟车左右两偏】故中御而従齐侯【杜居中代御者自非元帅御者皆在中将在左】邴夏曰射其御者【林邴夏以御者居中故以韩厥为御欲射之】君子也公曰谓之君子而射之非礼也【齐侯不知戎礼○射食亦反下同】射其左越于车下【林射韩厥之车左车左队于车下】射其右毙于车中【林筱射韩厥之车右车右死于军中】綦母张丧车従韩厥曰请寓乗【杜綦母晋大夫寓寄也○綦音其母音无丧息浪反乗绳证反】従左右【林綦母张欲従左右而载】皆肘之使立于后【杜以左右皆死不欲使立其处】韩厥俛定其右【俛俯也右被射仆车中故俯安隠之○俛音勉】逢丑父与公易位【林逢丑父为车右见事急故易位居公之处】将及华泉骖絓于木而止【杜骖马絓也○华户化反絓户絓反一音卦骖七南反】丑父寝于轏中【杜轏士车林轏卧车也丑父寝于其中○轏仕产反字林仕諌反】蛇出于其下以肱击之伤而匿之故不能推车而及【林有蛇出于轏车之下丑父以手肱打蛇伤其肱而藏匿之丑父肱伤故不能推车而为晋师所及○肱古反匿文力反】韩厥执絷马前【杜絷马绊也执之示修臣仆之职○絷张立反】再拜稽首奉觞加璧以进【进觞璧亦以示敬○觞式羊反】曰寡君使羣臣为鲁卫请曰无令舆师陷入君地【杜本但为二国救请不欲乃过入君地谦辞○为于伪反令力呈反】下臣不幸属当戎行无所逃隠【杜属适也林下臣韩厥自称正当戎车之行列无所逃遁而隠避○属音烛行下郎反】且惧奔辟而忝两君臣辱戎士【杜若奔辟则为辱晋君并为齐侯羞故言二君此盖韩厥自处臣仆谦敬之饰言○辟音避徐扶臂反服氏扶赤反】敢告不敏摄官承乏【杜言欲以已不敏摄承空乏従君俱还】丑父使公下如华泉取饮【林时丑父代为齐侯故诈使公下车往华泉取水而饮欲使公因而走逸】郑周父御佐车宛茷为右载齐侯以免【杜佐车副车○宛纡元反茷扶废反】韩厥献丑父却献子将戮之呼曰自今无有代其君任患者有一于此将为戮乎【林仅有我一人代君任患乃以为罪而戮之乎○呼火故反任音壬】却子曰人不难以死免其君我戮之不祥赦之以劝事君者乃免之齐侯免求丑父三入三出【杜重其代已故三入晋军求之○难乃旦反】每出齐师以帅退入于狄卒【齐师大败皆有退心故齐侯轻出其众以帅厉退者遂进入狄卒狄卒者狄人従晋计齐者○卒子忽反下同】狄卒皆抽戈楯冒之以入于卫师卫师免之【杜狄卫畏齐之强故不敢害齐侯皆共免防之○楯食隼反又音允冒亡报反】遂自徐闗入齐侯见保者曰勉之齐师败矣【杜所过城邑皆勉励其守者】辟女子【杜使辟君也齐侯单还故妇人不辟之○辟音避一音扶亦反】女子曰君免乎曰免矣曰鋭司徒免乎曰免矣【杜鋭司徒主鋭兵者○鋭悦嵗反】曰苟君与吾父免矣可若何【言余人不可复如何】乃奔【杜走辟君】齐侯以为有礼【杜先问君后问父故也】既而问之辟司徒之妻也【杜辟司徒主垒壁者○辟音璧必觅反徐甫亦反】予之石窌【杜石窌邑名济北卢县东有地名石窌○窌力救反一音力到反】晋师従齐师入自丘舆击马陉【杜丘舆马陉皆齐邑○陉音刑】齐侯使賔媚人赂以纪甗玉磬与地【杜媚人国佐也甗玉甑皆灭纪所得○媚美异反甗鱼辇反徐音彦又音言字林牛健反】不可则聴客之所为【林客谓晋也】賔媚人致赂晋人不可曰必以萧同叔子为质【同叔萧君之字齐侯外祖父子女也难斥言其母故逺言之○质徐音致下同】而使齐之封内尽东其亩【杜使垄亩东西行○尽津忍反】对曰萧同叔子非他寡君之母也若以匹敌则亦晋君之母也【林若以齐晋匹敌言之则齐君之母亦晋君之母其为君母一也】吾子布大命于诸侯而曰必质其母以为信其若王命何【林先王以孝治天下今质其母是违王命】且是以不孝令也诗曰孝子不匮永锡尔类【杜诗大雅言孝心不乏者又能以孝道长赐其志类】若以不孝令于诸侯其母乃非徳类也乎【杜不以孝徳赐同类】先王疆理天下物土之宜而布其利【杜疆界也理正也物土之宜播殖之物各従王宜】故诗曰我疆我理南东其亩【杜诗小雅或南或东従其土宜】今吾子疆理诸侯而曰尽东其亩而已唯吾子戎车是利【杜晋之伐齐循垄东行易】无顾土宜其无乃非先王之命也乎反先王则不义何以为盟主其晋实有阙【杜阙失】四王之王也【言禹汤文武○王于况反】树徳而济同欲焉【杜树立也济成也林自立明徳而成诸侯之所同欲】五伯之霸也【杜夏伯昆吾商伯大彭豕韦周伯齐桓晋文○或曰齐桓晋文宋襄秦穆楚荘】勤而抚之以役王命【林虽不能立徳以成同欲然皆勤力以抚绥诸侯以奔走服役于王命不敢改先王之制度杜役事也】今吾子求合诸侯以逞无疆之欲【杜疆竟也】诗曰布政优优百禄是遒【诗颂殷汤布政优和故百禄来聚遒聚也○遒在由反又徐子由反】子实不优而弃百禄诸侯何害焉【杜言不能为诸侯害】不然【杜不见许】寡君之命使臣则有辞矣曰子以君师辱于敝邑不腆敝赋以犒従者【战而曰犒为孙辞○使所吏反犒苦报反从才用反】畏君之震师徒挠败【林畏晋君震动之威齐之师徒挠曲丧败○挠乃教反】吾子恵徼齐国之福不冺其社稷使继旧好唯是先君之敝器王地不敢爱子又不许请收合余烬【杜烬火余木○冺弥忍反好呼报反合如字一音閤烬姒刄反】背城借一【杜欲于城下复借一战○背音佩】敝邑之幸亦云従也况其不幸敢不唯命是聴【杜若齐幸而得胜亦云従晋求和而况不幸而又战败敢不唯晋之命是従】鲁卫谏曰齐疾我矣【杜諌却克也】其死亡者皆亲防也子若不许讐我必甚唯子则又何求子得其国寳【杜谓甗碁○防女乙反】我亦得地【杜齐归所侵】而纾于难【杜齐服则难缓○纾音舒缓也一音直吕反难乃旦反】其荣多矣齐晋亦唯天所授岂必晋【林齐晋战胜亦唯天意之所授岂必晋盛可以胜齐】晋人许之对曰羣臣帅赋舆【杜赋舆犹兵车】以为鲁卫请若苟有以借口而复于寡君【杜赋荐复白也○为于伪反借在夜反】君之恵也敢不唯命是聴禽郑自师逆公【禽郑鲁大夫归逆公防晋师】秋七月晋师及齐国佐盟于爰娄使齐人归我汶阳之田【林汶阳之田本鲁地为齐所侵故晋使齐归之于我】公防晋师于上鄍【上鄍地阙公防晋师不书史阙○鄍觅经反】赐三帅先路三命之服【三帅却克士燮栾书已尝受王先路之赐今改而易新并此车所建所服之物○帅所类反】司马司空舆帅正亚旅皆受一命之服【杜晋司马司空皆大夫舆帅主兵车正主斥候亚旅亦大夫也皆鲁侯赐】○八月宋文公卒始厚葬用蜃炭益车马始用殉【杜烧蛤为炭以瘗圹多埋车马用人従葬○蜃市忍反蛤也炭吐旦反殉以俊反】重器备【林重犹多也器备葬器甲兵之备○重直恭反】椁有四阿棺有翰桧【杜四阿四注椁也翰旁饰检上饰皆王礼○椁音郭翰户旦反一音韩桧古外反徐音防】君子谓华元乐举于是乎不臣【林华元乐举皆宋卿】臣治烦去惑者也是以伏死而争今二子者君生则纵其惑【杜谓文十八年杀母弟须○去起吕反争争鬬之争】死又益其侈是弃君于恶也何臣之为【杜若言何用为臣○侈昌氏反又式氏反】○九月卫穆公卒晋三子自役吊焉哭于大门之外【杜师还过卫故因吊之未复命故不敢成礼】卫人逆之【逆于门外设丧位】妇人哭于门内【丧位妇人哭于堂賔在门外故移在门内】送亦如之【林送客礼亦如初至】遂常以葬【至葬行此礼】○楚之讨陈夏氏也【在宣十一年○夏户雅反】荘王欲纳夏姬申公巫臣曰【林巫臣为申县公】不可君召诸侯以讨罪也今纳夏姬贪其色也贪色为淫淫为大罚【林言楚荘王召诸侯而伐陈以讨征纾弑君之罪令纳夏姬于嫔御是贪夏姬之色也贪慕女色则为淫乱淫乱为先王之大罚】周书曰明徳慎罚【杜周书康诰】文王所以造周也明徳务崇之之谓也慎罚务去之之谓也若兴诸侯以取大罚非慎之也【林非先王谨慎刑罚之意】君其图之王乃止子反欲取之巫臣曰是不祥人也是夭子蛮【杜子蛮郑灵公夏姬之兄杀死无后】杀御叔【御叔夏姬之夫亦早死○御鱼据反】弑灵侯【杜陈灵公也】戮夏南【杜夏姬子征舒】出孔仪【林孔寜仪行父】丧陈国【杜楚灭陈○丧息浪反】何不祥如是人生实难其有不获死乎【言死易得无为取夏姬以速之】天下多美妇人何必是子反乃止王以予连尹襄老襄老死于邲不获其尸【杜邲战在宣十二年】其子黑要烝焉【杜黑要襄老子○要一遥反烝之承反】巫臣使道焉曰归吾聘女【杜道夏姬使归郑○道音导女音汝】又使自郑召之曰尸可得也【林巫臣又使人诈自郑来召夏姫言其夫襄老之尸可得也】必来逆之姬以告王王问诸屈巫【杜屈巫巫臣○屈居勿反】对曰其信知防之父成公之嬖也而中行伯之季弟也【杜知防父荀首也中行伯荀林父也邲之战楚人囚知防○知音智防于栟反】新佐中军而善郑皇戌【林荀首佐中军与郑皇戌相善】甚爱此子【杜爱知防也】其必因郑而归王子与襄老之尸以求之【杜王子楚公子縠臣也邲之战荀首囚之林荀首欲得其子其必因郑皇戌以谷臣与襄老之尸求易知防于楚】郑人惧于邲之役而欲求媚于晋其必许之王遣夏姬归将行谓送者曰不得尸吾不反矣巫臣聘诸郑郑伯许之【杜聘夏姬】及共王即位将为阳桥之役【楚伐鲁至阳桥在此年冬○共音恭】使屈巫聘于齐且告师期巫臣尽室以行【林巫臣因出聘尽挈其家室以去】申叔跪従其父将适郢遇之【杜叔跪申叔时之子○跪其委反従才用反郢以井反又以政反】曰异哉夫子有三军之惧而又有桑中之喜宜将窃妻以逃者也【杜桑中卫风淫奔之时林言巫臣往告师期是有三军之惧将淫夏姬是有桑中之喜】及郑使介反币而以夏姬行【杜介副也币聘物○介音界】将奔齐齐师新败曰吾不处不胜之国遂奔晋而因却至【至却克族子】以臣于晋晋人使为邢大夫【邢晋邑○邢音刑】子反请以重币锢之【林欲以重币赂晋禁锢巫臣勿使之仕○锢音固】王曰止其自为谋也则过矣其为吾先君谋也则忠忠社稷之固也所盖多矣【林言巫臣之自为谋与夏姬淫奔则有过失为楚荘王谋勿纳夏姬以贪女色则为忠矣人臣尽忠社稷所由以安固也谏君之恵足以盖覆其淫奔之罪多矣又盖覆也○为于伪反】且彼若能利国家虽重币晋将可乎【杜言不许】若无益于晋晋将弃之何劳锢焉【为七年楚灭武臣族晋南通吴张木】○晋师归范文子后入武子曰无为吾望尔也乎【杜武子王防文子之父盖言文子后入独不为我望汝之切乎】对曰师有功国人喜以逆之先入必属耳目焉是代帅受名也故不敢武子曰吾知免矣【林范文子言晋师新有大功晋国之人喜其有功而往迎之若先入国人必属耳目于我以为皆我之功是我代元帅受有功之名故不敢先入武子喜曰吾知免于祸矣以文子谦逊知其不益已祸○属章欲反后同帅所类反】却伯见公曰子之力也夫对曰君之训也二三子之力也臣何力之有焉【林却伯却克○见贤遍反下同夫音扶】范叔见劳之如却伯对曰庚所命也克之制也燮何力之有焉【林范叔即范文子杜荀庚将上军时不出范文子上军佐代行故称帅以让○劳力报反】栾伯见公亦如之对曰燮之诏也士用命也书何力之有焉【诏告也栾书下军帅故推功上军传言晋将帅克让所以能胜齐】○宣公使求好于楚庄王卒宣公薨不克作好【杜在宣十八年○好呼报反下同】公即位受盟于晋【杜元年盟赤棘】防晋伐齐卫人不行使于楚【杜不聘楚○使所吏反】而亦受盟于晋従于伐齐故楚令尹子重为阳桥之役以救齐【林楚侵鲁及阳桥故曰为杨桥之役以救齐】将起师子重曰君弱【传曰寡人生十年而丧先君共王即位至是二年盖年十二三矣】羣臣不如先大夫师众而后可诗曰济济多士文王以宁【杜诗大雅言文王以众士安○济子礼反】夫文王犹用众况吾侪乎【林文王之圣犹以众士为安况我侪辈去文王甚逺可不恃众以安乎侪侪等○侪仕皆反】且先君庄王属之曰无徳以及逺方莫如恵恤其民而善用之【林楚荘王临终属托羣臣之辞言君无明徳以服逺方诸侯之国莫如加恵抚恤其民而善用其力以争诸侯】乃大户【阅民户口】已责【弃逋责】逮鳏【施及老鳏】救乏赦罪悉师【杜悉起楚师】王卒尽行彭名御戎蔡景公为左许灵公为右【杜王卒尽行故王戎车亦行虽无楚王令二君当左右之位○卒子忽反】二君弱皆强冠之【林欲使摄戎车左右故强冠之使若成人○强其丈反冠古乱反】冬楚师侵卫遂侵我师于蜀【杜公赂之而退故不书侵】使臧孙往【杜臧孙宣叔也林鲁使臧孙往使楚师】辞曰楚逺而久固将矣无功而受名臣不敢【林言楚道逺而又乆出固将自退师奉使无功而虚受退楚之名臣不敢葢臧宣叔不欲使楚而孙辞以求免】楚侵及阳桥【杜阳桥鲁地】孟孙请往赂之【杜楚侵遂深故孟孙请以赂往孟孙献子也】以执斵执鍼织纴【杜执斵匠人执鍼女工织纴织缯布者○斵竹角反鍼之林反红女金反徐而鸩反】皆百人公衡为质【杜公衡成公子○质音致】以请盟楚人许平十一月公及楚公子婴齐蔡侯许男秦右大夫説宋华元陈公孙宁卫孙良夫郑公子去疾及齐国之大夫盟于蜀【杜齐大夫不书其名非卿也○説音悦去起吕反】卿不书匮盟也于是乎畏晋而窃与楚盟故曰匮盟【林匮乏也言匮乏而盟】蔡侯许男不书乗楚车也谓之失位【杜乗楚王车为左右则失位也卿不书则称人诸侯不书皆不见经君臣之别】君子曰位其不可不慎也乎蔡许之君一失其位不得列于诸侯况其下乎【林位大位也言诸侯不可不谨慎于其位也蔡许二国之君一失其位为楚左右不得复在诸侯之列况其下之卿大夫可不谨慎其位乎】诗曰不解于位民之攸塈【杜诗大雅言在上者勤正其位则国安而民恵也攸所也塈息也○解佳卖反塈许器反】其是之谓矣【林言蔡许解怠于位所以不能国安而民息】○楚师及宋公衡逃归臧宣叔曰衡父不忍数年之不宴【杜宴乐也林衡父即公衡言公衡不忍为质于楚数年之不宴乐○数所主反】以弃鲁国国将若之何谁居后之人必有任是夫国弃矣【林逃楚而归是弃鲁国之好居辞也犹言谁与后之人必有当其咎者不知为谁鲁国之事衡父忍弃之矣○居音基任音壬夫音扶】是行也晋辟楚畏其众也君子曰众之不可以已也大夫为政犹以众克况明君而善用其众乎【林言众之不可以止而不用公子婴齐为政犹以楚师之众克遂有功何况英明之君而得众以善用之乎】大誓所谓商兆民离周十人同者众也【杜大誓周书万亿曰兆民离则弱合则成众言殷以散亡周以众兴】○晋侯使巩朔献齐捷于周王弗见使单襄公辞焉曰蛮夷戎狄不式王命【杜式用也○捷在接反】淫湎毁常王命伐之则有献捷王亲受而劳之所以惩不敬劝有功也【林淫于色湎于酒毁壊其典常于是方伯奉王命而征伐之则有献捷于王之礼天子亲受其捷而劝劳之所以惩戒夷狄之不敬劝奬诸侯之有功也○湎面善反劳力报反】兄弟甥舅侵败王畧王命伐之告事而已不献其功所以敬亲昵禁淫慝也【林兄弟同姓诸侯甥舅异姓诸侯侵败王室之经畧法度方伯奉王命而征伐之告成事于王室而已不以囚获俘馘献功天子所以敬重亲戚昵爱禁止淫乱邪慝也杜滛慝谓虣掠百姓取囚俘也○败必迈反昵女乙反慝他得反】今叔父克遂有功于齐【林天子谓同姓诸侯曰叔父杜克能也】而不使命卿镇抚王室所使来抚余一人而巩伯实来未有职司于王室【林大国三卿其二卿命于天子天子自称曰余一人巩伯即巩朔为上军大夫名位卑微未达于王室】又奸先王之礼【杜谓献齐捷○奸音干】余虽欲于巩伯【杜欲受其献】其敢废旧典以忝叔父夫齐甥舅之国也而大师之后也【杜齐世与周昏故曰甥舅林天公为周大师封于齐故曰大师之后○大音泰】宁不亦淫従其欲以怒叔父抑岂不可谏诲【林言齐岂不亦以淫乱従肆其嗜欲以取怒于晋国抑岂不可谏止而教诲之乃至战伐兵争之惨○従才用反亦作纵】士庄伯不能对【杜荘伯巩朔】王使委于三吏【杜委属也三吏三公也林三公者天子之吏也】礼之如侯伯克敌使大夫告庆之礼降于卿礼一等王以巩伯宴而私贿之【林礼巩朔以侯伯克敌使大夫告庆于周之礼巩朔晋大夫故降于卿礼一等定王既诘巩朔复与之私宴以好贿私结之】使相告之曰非礼也勿籍【杜相相礼者籍书也王畏晋故私宴贿以慰巩朔林言此宴贿皆非礼之正也勿书此以为礼典○相息亮反】
　　经【癸酉】三年春王正月公防晋侯宋公卫侯曺伯伐郑【杜宋卫未葬而称爵以接邻国非礼也】○辛亥葬卫穆公【无传】○二月公至自伐郑【无传】○甲子新宫灾三日哭【无传三年丧毕宣公神主新入庙故谓之新宫书三日哭善得礼宗庙亲之神灵所凭居而遇灾故哀而哭之】○乙亥葬宋文公【无传七月而葬缓】○夏公如晋○郑公子去疾帅师伐许【林郑始书大夫将】○公至自晋【无传】○秋叔孙侨如帅师围棘【杜棘汶阳田之邑在济北蛇丘县】○大雩【无传以过时书】○晋却克卫孙良夫伐廧咎如【杜赤狄别种○廧在良反咎古刀反】○冬十有一月晋侯使荀庚来聘○卫侯使孙良夫来聘○丙午及荀庚盟丁未及孙良夫盟【杜先晋后卫尊霸主林聘而遂盟之于是始】○郑伐许【杜无传不书将帅告辞略林狄郑也楚之伯郑为之也由齐桓以来争郑于楚桓公卒郑始朝楚诸夏之变于夷郑为乱阶也至辰陵郑帅诸夏而事楚矣败晋于邲盟十四国之君大夫于蜀皆郑为之是故狄秦而后狄郑微秦郑中国无左祍矣】
　　传三年春诸侯伐郑次于伯牛讨邲之役也【伯牛郑地邲役在宜十二年】遂东侵郑【晋潜军深入】郑公子偃帅师御之【偃穆公子】使东鄙覆诸鄤【杜覆伏兵也林公偃使郑东鄙之人设伏兵于鄤以攻晋师○覆扶又反鄤亡袁反徐武旦反一音万】败诸丘舆【杜鄤丘舆皆郑地晋偏军为郑所败故不书】皇戌如楚献捷【林献丘舆之捷于楚】○夏公如晋拜汶阳之田【前年晋使齐归鲁汶阳田故】○许恃楚而不事郑郑子良伐许【林子良即公子去疾】○晋人归楚公子谷臣与连尹襄老之尸于楚以求知防【杜邲之战楚获知防】于是荀首佐中军矣【杜荀首知防父林佐晋中军故晋人为求其子】故楚人许之王送知防曰子其怨我乎对曰二国治戎臣不才不胜其任以为俘馘执事不以衅鼓【杜以血涂鼓为衅鼓○胜音升俘芳夫反馘古获反衅许觐反】使归即戮君之恵也臣实不才又谁敢怨【言臣实自无才能以至于此又敢归怨于谁人言无所怨也】王曰然则徳我乎对曰二国图其社稷而求纾其民【杜纾缓也林晋楚图谋其安社稷之事而求纾缓其民力○纾音舒】各惩其忿以相宥也【杜宥赦也○惩直升反宥音又】两释累囚以成其好【杜累繋也○累力谁反好呼报反下同】二国有好臣不与及其谁敢徳【林言二国本不为已而和又敢归徳于谁人言亦无所徳也○与音预】王曰子归何以报我对曰臣不任受怨君亦不任受徳无怨无徳不知所报【林任当也言臣不当受怨楚之名楚君亦不当受徳臣之名既不思报怨又不思报徳】王曰虽然必告不谷对曰以君之灵累臣得归骨于晋寡君之以为戮死且不朽【林若晋君戮其不胜任之罪则此身虽死而感楚之恩终不朽腐】若従君之恵而免之以赐君之外臣首【杜称于异国君曰外臣】首其请于寡君而以戮于宗【林得请而以戮于知氏之宗】亦死且不朽若不获命【杜君不许戮】而使嗣宗职【杜嗣其祖宗之位职】次及于事而帅偏师以修封疆【林以次第而及于晋国之政事以修治晋国疆塲之事○疆居良反】虽遇执事【杜遇楚将帅】其弗敢违【杜违辟也】其竭力致死无有二心以尽臣礼所以报也【林当竭尽忠力致效死命以与楚战不敢有携贰之心以尽人臣事君之礼所以报楚之徳不过如此】王曰晋未可与争重为之礼而归之○秋叔孙侨如围棘取汶阳之田【林在前年】棘不服故围之【杜侨如叔孙得臣子】○晋却克卫孙良夫伐廧咎如讨赤狄之余焉【杜宣十五年晋灭赤狄潞氏其余民散入廧咎如故讨之】廧咎如溃上失民也【林民逃其上曰溃杜此传释经之文而经无廧咎如溃葢经阙此四字○溃户内反】○冬十一月晋侯使荀庚来聘且寻盟【杜寻元年赤棘盟荀庚林父之子】卫侯使孙良夫来聘且寻盟【杜寻宣七年盟】公问诸臧宣叔曰中行伯之于晋也其位在三【林中行伯即荀庚以荀林父为晋中行因以为氏故亦谓中行伯晋下卿故位在第三】孙子之于卫也位为上卿将谁先对曰次国之上卿当大国之中中当其下下当其上大夫【杜降一等】小国之上卿当大国之下卿中当其上大夫下当其下大夫【杜降大国二等】上下如是【林其上卿下卿相当如是】古之制也卫在晋不得为次国晋为盟主其将先之【林古制公为大国侯伯为次国子男为小国卫之视晋春秋时以彊弱为大小故卫虽侯爵犹为小国计等则卫为小国上卿与晋大国之下卿名位正敌以盟主故先晋可也】丙午盟晋丁未盟卫礼也【林得大小先后之礼】○十二月甲戌晋作六军【为六军僭王也万二千五百人为军】韩厥赵括巩朔韩穿荀骓赵旃皆为卿赏鞌之功也【杜韩厥为新中军赵括佐之鞌朔为新上军韩穿佐之荀骓为新下军赵旃佐之晋旧自有三军今増此故为六军林赏二年战鞌败齐之功○骓音佳】○齐侯朝于晋将授玉【杜行朝礼林执玉为贽】却克趋进【杜却克以宣十七年笑辱之憾故趋进】曰此行也君为妇人之笑辱也寡君未之敢任【杜言齐侯之来以谢妇人之辱非为修好故云晋君不任当此恵○为于伪反下同任音壬】晋侯享齐侯齐侯视韩厥【杜齐侯鞌之战识韩厥故熟视之】韩厥曰君知厥也乎齐侯曰服改矣【杜戎朝异服也言服改明识其人】韩厥登举爵曰臣之不敢爱死为两君之在此堂也【林爵饮酒器韩厥乃登堂举酒爵言臣之致死力于行阵之间为欲齐晋和好两君之防聚于此堂也】○荀防之在楚也【林荀防即知防】郑贾人有将寘诸褚中以出既谋之未行而楚人归之贾人如晋荀防善视之如实出已【林褚絮也郑之贾人贸易于楚有将藏荀防于褚絮之中以出归晋既与荀防成谋未及行而楚人归知防及郑贾人来晋荀防以礼厚待贾人如真实藏已于褚中以出○贾音古寘之豉反褚中吕反】贾人曰吾无其功敢有其实乎吾小人不可以厚诬君子【林未尝有实出知防之功敢受知防厚礼如有其实乎我商贾小人也不可以一时虚谋重诬君子受其实恵】遂适齐【杜传言知防之贤】







　　左传杜林合注卷二十一
　　钦定四库全书
　　左传杜林合注卷二十二　明　王道焜
　　赵如源　同编
　　成公二
　　经【甲戌】四年春宋公使华元来聘【林宋使聘鲁】○三月壬申郑伯坚卒【杜无传二年大夫盟于蜀壬申二月二十八日　襄公卒悼公费立】○杞伯来朝○夏四月甲寅臧孙许卒【无传】○公如晋○葬郑襄公【无传】○秋公至自晋○冬城郓【无传公欲叛晋故城而为备○郓音运】○郑伯伐许
　　传四年春宋华元来聘通嗣君也【杜宋共公即位】○杞伯来朝归叔姬故也【杜将出叔姬先备礼朝鲁言其故】○夏公如晋侯侯见公不敬季文子曰晋侯必不免【杜言将不能夀终也后十年陷厠而死】诗曰敬之敬之天惟显思命不易哉【杜诗颂言天道显明受其命甚难不可不敬以奉之○易以防反】夫晋侯之命在诸侯矣可不敬乎【林夫晋侯之受天命在得诸侯而为伯矣敬诸侯则得天命可不尽敬乎】○秋公至自晋欲求成于楚而叛晋【林成公以晋侯不见礼故欲叛晋而求成于楚】季文子曰不可晋虽无道未可叛也国大臣睦而迩于我【杜迩近也】诸侯聴焉未可以贰【杜聴服也】史佚之志有之【杜周文王大史】曰非我族类其心必异楚虽大非吾族也其肯字我乎公乃止【林言凡人之非我宗族俦类者则必不能与我同心楚虽大国与鲁异姓必不肯字爱于我也】○冬十一月郑公孙申帅师疆许田【杜前年郑伐许侵其田今正其界○疆居良反】许人败诸展陂郑伯伐许取鉏任泠敦之田【杜展陂亦许地林郑悼公怒乃亲伐许取许鉏任泠敦之田○陂彼皮反鉏仕居反任音壬泠力丁反】○晋栾书将中军【代却克○将子匠反】荀首佐之士燮佐上军【林荀庚将上军不行故佐独出】以救许伐郑取汜祭【杜汜祭郑地成臯县东有汜水○汜音凡或音祀祭侧介反】楚子反救郑郑伯与许男讼焉【杜于子反前争曲直】皇戍摄郑伯之辞【杜代之对】子反不能决也曰君若辱在寡君寡君与其二三臣共聴两君之所欲成其可知也【林君若屈辱自至楚国楚君与其二三卿士共聴二国之君之所欲为二国之平其可知也成平也】不然侧不足以知二国之成【杜侧子反名为明年许愬郑于楚张本】○晋赵婴通于赵荘姬【杜赵婴赵盾弟荘姬赵朔妻朔盾之子言赵婴通于荘姬是叔父下淫其侄妇】
　　经【乙亥】五年春王正月杞叔姬来归【出也传在前年】○仲孙蔑如宋○夏叔孙侨如防晋荀首于谷【谷齐地】○梁山崩【杜记异也梁山在冯翊夏阳县北】○秋大水【无传】○冬十有一月己酉天王崩【杜定王崩简王立】○十有二月己丑公防晋侯齐侯宋公卫侯郑伯曺伯邾子杞伯同盟于虫牢【杜虫牢郑地陈留郡封丘县北有桐牢】传五年春原屏放诸齐【杜放赵婴也原同屏季婴之兄林放者宥之以逺也○屏步丁反】婴曰我在故栾氏不作我亡吾二昆其忧哉【林言我仕晋国故栾氏不敢作乱以害赵氏我若出亡原屏其有忧患哉言必为栾氏所害】且人各有能有不能【杜言已虽滛而能今庄姬防赵氏】舍我何害弗聴婴梦天使谓已【林梦上天使人谓已○舍音舍又音赦聴吐丁反】祭余余福女使问诸士贞伯贞伯曰不识也既而告其人【林贞伯不欲显答故对曰不知也既答赵婴使者而贞伯自告其従人○女音汝】曰神福仁而祸淫淫而无罚福也【林言鬼神之道仁爱者降之福滛乱者降之祸所行淫乱而罚不及此即天之所谓福也】祭其得亡乎【杜以得放遣为福】祭之之明曰而亡【为八年晋杀赵同赵括传】○孟献子如宋报华元也【杜前年宋华元来聘】○夏晋荀首如齐逆女故宣伯餫诸谷【林荀首晋次卿宣伯即侨如野馈曰餫运粮馈之敬大国也○餫音郓】○梁山崩晋侯以传召伯宗【杜传驿○传中恋反下同】伯宗辟重曰辟重【林伯宗道遇重载之车使之避已曰辟传车○辟匹亦反徐甫赤反本又作僻曰辟音避】重人曰待我不如捷之速也【杜捷邪出林言车重行迟若待我回避不如传车邪出之为速○捷在妾反】问其所【林伯宗见其言有理因问其所居】曰绛人也问绛事焉曰梁山崩将召伯宗谋之问将若之何曰山有朽壤而崩可若何国主山川【林言山以土壤朽腐故崩不可如何也主谓所主祭言国所主祭者山川也○绛古巷反壤如丈反】故山崩川竭君为之不举【林去盛馔不举乐○为于伪反】降服【捐盛服】乗缦【杜车无文○缦武旦反又莫半反】彻乐【息八音】出次【杜舍于郊】祝币【杜陈玉帛】史辞【林大史修言辞以谢过责己】以礼焉【杜礼山川】其如此而已虽伯宗若之何伯宗请见之【杜见之于晋君○见贤遍反】不可【杜不肯见】遂以告而従之【杜従重人言】○许灵公愬郑伯于楚【前两年郑伐许故】六月郑悼公如楚讼不胜楚人执皇戍及子国【杜以郑伯不直故也子国郑穆公子】故郑伯归使公子偃请成于晋【林郑伯怨楚不直已故请成于晋】秋八月郑伯及晋赵同盟于垂棘【垂棘晋地】○宋公子围龟为质于楚而归【杜围龟文公子○质音致】华元享之请鼓噪以出鼓噪以复入【杜出入辄撃鼓○噪素报反复扶又反】曰习攻华氏宋公杀之【杜葢宣十五年宋楚平后华元使围龟代己为质故怨而欲攻华氏】○冬同盟于虫牢郑服也诸侯谋复防宋公使向为人辞以子灵之难【杜子灵围龟也宋公不欲防以新诛子灵为辞为明年侵宋传○向舒亮反难乃旦反一本无之难二字】○十一月己酉定王崩【经在虫牢盟上传在下月倒错众家传悉无此八字或衍文】
　　经【丙子】六年春王正月公至自防【无传】○二月辛巳立武宫【鲁人自鞌之功至今无患故筑武军又作先君武公宫以告成事欲以示后世】○取鄟【杜附庸国也○鄟徐音専又市脔反】○卫孙良夫帅师侵宋○夏六月邾子来朝【无传】○公孙婴齐如晋【婴齐叔肹子】○壬申郑伯费卒【杜前年同盟虫牢林悼公卒弟成公睔立○费音秘】○秋仲孙蔑叔孙侨如帅师侵宋○楚公子婴齐帅师伐郑【林楚始书大夫将也自是必围灭也而后贬人之】○冬季孙行父如晋○晋栾书帅师救郑
　　传六年春郑伯如晋拜成【杜谢前年再盟】子游相【杜子游公子偃○相息亮反下甯相同】授玉于东楹之东【杜礼授玉两楹之间郑伯行疾故东过】士贞伯曰郑伯其死乎自弃也已视流而行速不安其位宜不能久【林视流不端谛也行速不详缓也两楹之间诸侯授玉之位也今东过故言不安其位】○二月季文子以鞌之功立武宫非礼也【宣十二年潘党劝楚子立武军楚子答以武有七徳非已所堪其为先君宫告成事而已今鲁倚晋之功又非霸主而立武宫故讥之】聴于人以救其难不可以立武立武由己非由人也【言请人救难胜非己功○难乃旦反】○取鄟言易也【林不用师徒言易取也○易以豉反】○三月晋伯宗夏阳説卫孙良夫甯相郑人伊雒之戎陆浑蛮氏侵宋【杜夏阳説晋大夫蛮氏戎别种也河南新城县东南有蛮城经惟书卫孙良夫独卫告也○夏户雅反説音悦浑户门反】以其辞防也【辞防在前年】师于鍼卫人不保【杜不守备○鍼其亷反一音针】说欲袭卫曰虽不可入多俘而归有罪不及死【林言虽不可入卫之国多执俘获而归纵使有罪不至当死】伯宗曰不可卫唯信晋故师在其郊而不设备若袭之是弃信也虽多卫俘而晋无信何以求诸侯乃止师还卫人登陴【林城之有陴所以备战鬬也卫人登陴闻夏阳说之谋故○陴毗支反】○晋人谋去故绛【杜着复命新田为绛故谓此故绛】诸大夫皆曰必居郇瑕氏之地【杜郇瑕古国名河东解县西北有郇城○郇音旬】沃饶而近盬【杜盬盐也猗氏县盬池是林言其地沃衍其俗富饶且近盬盐之地○盬音占】国利君乐不可失也【林民富则国享其利国利则君享其乐○乐音洛下谓乐同】韩献子将新中军且为仆大夫【林韩献子即韩厥三年晋作六军韩献子将新中军兼大仆之职○将子匠反】公揖而入献子従公立于寝庭【言韩献子欲进计乃従公而入立于路寝之庭】谓献子曰何如【杜问诸大夫言是非】对曰不可郇瑕氏土薄水浅【杜土薄地下】其恶易觏【杜恶疾疢觏成也○易以豉反觏古豆反】易觏则民愁民愁则垫隘【杜垫隘羸困也林恶疾易成则民人愁叹民人愁叹则必至羸困○垫丁念反隘于卖反】于是乎有沈溺重膇之疾【杜沈溺湿疾重膇足肿○溺乃厯反膇治伪反一音直嫓反】不如新田【杜今平阳绛邑县】土厚水深居之不疾【以髙深故】有汾浍以流其恶【杜汾水出太原经绛北西南入河浍水出平阳绛县南西入汾恶垢秽○汾扶云反浍古外反】且民従敎【杜无灾患林其民醇厚従上之敎令】十世之利也【林国君即位为一世此言十世之利取其数之小成也】夫山泽林盬国之寳也【林髙阜为山止水为泽草木为林盐卤为盬四者乃利源所出故为有国之寳】国饶则民骄佚【杜财易致则民骄侈○佚音迭】近寳公室乃贫不可谓乐【林近寳则民皆逐末而不务本贫富不等富者不可増税贫者易致流亡此公室所由以贫困也】公说従之夏四月丁丑晋迁于新田【为季孙如晋传○説音悦】○六月郑悼公卒【终士贞伯之言】○子叔声伯如晋命伐宋【杜晋人命声伯林声伯即婴齐】秋孟献子叔孙宣伯侵宋晋命也○楚子重伐郑郑従晋故也【杜前年従晋盟】○冬季文子如晋贺迁也【林贺晋迁都新田】○晋栾书救郑与楚师遇于绕角【绕角郑地】楚师还晋师遂侵蔡楚公子申公子成以申息之师救蔡【杜申息楚二县】御诸桑隧【杜汝南朗陵县东有桑里在上蔡西南○隧音遂】赵同赵括欲战请于武子武子将许之【杜武子栾书】知荘子【荀首中军佐】范文子【士燮上军佐】韩献子【韩厥新中军将】谏曰不可吾来救郑楚师去我吾遂至于此是迁戮也【林本意为来救郑楚子重还师不与我校吾遂事侵蔡以至于此是因救郑而迁怒以戮蔡】戮而不己又怒楚师战必不克【迁戮不义怒敌难当故不克】虽克不令【言虽胜楚师而不可以号令于众】成师以出而败楚之二县何荣之有焉【杜六军悉出故曰成师以大胜小不足为荣】若不能败为辱已甚不如还也乃遂还于是军帅之欲战者众或谓栾武子曰圣人与众同欲是以济事子盍従众【杜盍何不也○师所类反盍户腊反】子为大政【杜中军元帅】将酌于民者也【杜酌取民心以为政】子之佐十一人【杜六军之卿佐】其不欲战者三人而已【杜知范韩也】欲战者可谓众矣商书曰三人占从二人众故也【杜商书洪范林言今若使三人同占吉凶若二人言吉一人言凶则当従二人所言】武子曰善钧従众【杜钧等也林言所见皆善钧等如一则以其众而従之】夫善众之主也三卿为主可谓众矣【林人心所同然者善故曰众之主也杜三卿皆晋之贤人】从之不亦可乎【传善栾书得从众之义】经【丁丑】七年春王正月鼷鼠食郊牛角改卜牛鼷鼠又食其角乃免牛【无传称牛未十日免放也免牛可也不郊非礼也○鼷音兮】○吴伐郯【林吴始见经吴始入伐中国○郯音谈】○夏五月曺伯来朝○不郊犹三望【无传书不郊犹有事三望非礼】○秋楚公子婴齐帅师伐郑○公防晋侯齐侯宋公卫侯曺伯莒子邾子杞伯救郑○八月戊辰同盟于马陵【杜马陵卫地阳平元城县东南有地名马陵林史记马陵道陿而旁多阻隘可伏兵】公至自防【无传】○吴入州来【杜州来楚邑淮南下蔡县是也林吴楚之交兵不书至是始书之传曰是以始大通吴于上国晋人为之也】○冬大雩【无传书过】○卫孙林父出奔晋
　　传七年春吴伐郯郯成季文子曰中国不振旅蛮夷入伐而莫之或恤【杜伐整也旅众也林传例出曰治兵入曰振旅此言中国不振旅者葢以晋景自邲之败中国不能振整师旅而归】无吊者也夫【言中国不能相愍恤故夷狄内侵○夫音扶】诗曰不吊昊天乱靡有定其此之谓乎【诗小雅刺在上者不能吊愍下民故号天告乱林言昊天不愍吊下民祸乱靡有定时○昊户老反】有上不吊其谁不受乱【杜上谓霸主林言有伯主而不愍吊小国其谁不被受蛮夷之祸乱】吾亡无日矣君子曰知惧如是斯不亡矣【林谓季文子因吴伐郯而知恐惧修省之道斯不至于灭亡矣】○郑子良相成公以如晋见且拜师【谢前年晋救郑之师为楚伐郑张本○想息亮反见贤遍反】○夏曺宣公来朝○秋楚子重伐郑师于汜【汜郑地在襄城县南○汜音凡】诸侯救郑郑共仲侯羽军楚师【杜二子郑大夫也军楚师攻楚师也○共音恭】囚郧公钟仪【林钟仪是郧县大夫○郧音云】献诸晋八月同盟于马陵寻虫牢之盟且莒服故也【杜虫牢盟在五年莒本属齐齐服故莒従之】晋人以钟仪归囚诸军府【军藏府也为九年晋侯见钟仪张本】○楚围宋之役【在宣十四年】师还子重请取于申吕以为赏田王许之【林申吕楚二邑杜分申吕之田以自赏】申公巫臣曰不可此申吕所以邑也是以为赋以御北方若取之是无申吕也【杜言申吕赖此田成邑耳不得此田则无以出兵赋而二邑壊也○所以邑也一本作所邑也御鱼吕反】晋郑必至于汉王乃止子重是以怨巫臣子反欲取夏姬巫臣止之遂取以行【林事俱载在元年传巫臣与夏姬滛奔并在二年】子反亦怨之及共王即位【杜楚共王以鲁成公元年即位○共音恭】子重子反杀巫臣之族子阎子荡及清尹弗忌【杜皆巫臣子族○阎音盐】及襄公之子黑要【杜以夏姬故并怨黑要○要一遥反】而分其室子重取子阎之室使沈尹与王子罢分子荡之室子反取黑要与清尹之室巫臣自晋遗二子书【杜子重子反○罢音皮下同遗唯季反】曰尔以谗慝贪惏事君而多杀不辜【林谗慝指其谮善贪惏指其分室也○慝他得反惏力舍反】余必使尔罢于奔命以死巫臣请使于吴晋侯许之吴子夀梦说之乃通吴于晋【杜夀梦季札父林先是吴人自安僻陋未甞与中国相通至是巫臣困楚乃通吴于晋○使所吏反梦莫公反说音悦】以两之一卒适吴舍偏两之一焉【杜司马法百人为卒二十五人为两车九乗为小偏十五乗为大偏葢留九乗车及一两二十五人今吴习之○卒子忽反舍音赦旧音舍】与其射御敎吴乗车敎之战陈敎之叛楚【林先是吴末甞射御故巫臣与其射御未甞乗车故巫臣教吴乗车未识战陈之法故巫臣教之战阵吴甞　属楚故巫臣敎之叛楚○陈直觐反】寘其子狐庸焉使为行人于吴吴始伐楚伐巢伐徐【杜巢徐楚属国○寘之豉反】子重奔命【杜救徐巢】马陵之防吴入州来子重自郑奔命【杜因伐郑而行】子重子反于是乎一嵗七奔命【杜吴人一嵗之间七为楚害故子重子反凡七奔命】蛮夷属于楚者吴尽取之是以始大通吴于上国【杜上国诸夏】○卫定公恶孙林父冬孙林父出奔晋【林父孙良夫之子○恶乌路反】卫侯如晋晋反戚焉【杜戚林父邑林父出奔戚随属晋林晋因卫来朝而反其戚邑○戚七犾反】
　　经【戊寅】八年春晋侯使韩穿来言汶阳之田归之于齐【齐服事晋故晋来语鲁使还二年所取田】○晋栾书帅师侵蔡○公孙婴齐如莒○宋公使华元来聘○夏宋公使公孙夀来纳币【杜昏聘不使卿今华元将命故特书之宋公无主昏者自命之故称使也公孙夀荡意诸之父】○晋杀其大夫赵同赵括【传曰原屏咎之徒也明本不以徳义自居宜其见讨故従告辞而称名】○秋七月天子使召伯来赐公命【杜诸侯即位天子赐以命圭与之合瑞八年乃来缓也天子天王王者之通称林赐命止此】○冬十月癸卯杞叔姬卒【前五年来归者女既适人虽见出弃犹以成人礼书之终为杞伯所葬故称杞叔姬】○晋侯使士燮来聘○叔孙侨如防晋士燮齐人邾人伐郯【先谋而称防盟主之命不同之于列国】○卫人来媵【古者诸侯取适夫人及左右媵各有侄娣皆同姓之国国三人凡九女所以广继嗣也鲁将嫁伯姬于宋故卫来媵之○媵以证反】
　　传八年春晋侯使韩穿来言汶阳之田归之于齐季文子饯之【杜饯送行饮酒○饯钱浅反送去食也字林子扇反毛诗笺云祖而舍軷饮酒于其侧曰饯】私焉【杜私与之言】曰大国制义以为盟主是以诸侯懐徳畏讨无有贰心【林言大国制合宜之义以为诸侯之盟主是以诸侯懐盟主之恩徳而畏盟主之讨伐不敢有携贰之心】谓汶阳之田敝邑之旧也而用师于齐使归诸敝邑【杜用师鞌之战】今有二命曰归诸齐信以行义义以成命【林人之守信所以行其合宜之义人之守义所以成其惟行不惟反之命令】小国所望而懐也信不可知义无所立【林言守一之信则或予或夺而信不可知言合宜之义则夺鲁予齐而义无所立】四方诸侯其谁不解体【杜言不复肃敬于晋】诗曰女也不爽士贰其行士也罔极二三其徳【杜爽差也极中也诗卫风妇人怨大夫不一其行喻鲁事晋犹女之事夫不敢过差而晋有罔极之心反二三其徳○行下孟反】七年之中一与一夺二三孰甚焉士之二三犹丧妃耦而况霸主【林丈夫一身也若二三其徳女有怨心犹丧失其妃耦何况晋国实为诸侯之霸主○丧息浪反妃音配】霸主将徳是以【杜以用也林为霸主者将德是用】而二三之其何以长有诸侯乎诗曰犹之未逺是用大简【杜犹图也简谏也诗大雅言王者图事不逺故用大道谏之○长如字一音丁丈反】行父惧晋之不逺犹而失诸侯也是以敢私言之○晋栾书侵蔡【六年未得志故】遂侵楚获申骊【杜申骊楚大夫林生死皆曰获○骊方驰反】楚师之还也【杜谓六年遇于绕角时】晋侵沈获沈子揖初従知范韩也【杜绕角之役栾书従知荘子范文子韩献子之言不与楚战自是常従其谋师出有功故善之沈国今汝南平与县○揖徐音集又于立反】君子曰従善如流宜哉【林言栾书従知范韩之善如流水之赴壑杜宜冇功也如流愈速】诗曰岂弟君子遐不作人【杜遐逺也作用也诗大雅言文王能逺用善人不语助○恺开在反乐也悌徒礼反易也】求善也夫作人斯有功绩矣是行也郑伯将防晋师【杜防伐蔡之师○夫音扶】门于许东门大获焉【杜过许见其无备因攻之】○声伯如莒逆也【自为逆妇而书者因聘而逆妇】○宋华元来聘聘共姬也【杜穆姜之女成公姊妹为宋共公夫人聘不应使卿故传发其事而已○共音恭】○夏宋公使公孙夀来纳币礼也【约币应使卿】○晋赵荘姬为赵婴之亡故谮之于晋侯【杜赵婴亡在五年】曰原屏将为乱栾郤为征【杜栾氏却氏亦征其为乱】六月晋讨赵同赵括武従姬氏畜于公宫【杜赵武庄姬之子荘姬晋成公女畜养也】以其田与祁奚韩厥言于晋侯曰成季之勲宣孟之忠【林成季即赵哀有従晋文公出亡之勲宣孟即赵盾有相晋拥立灵成之忠○祁互之反字林上尸反】而无后为善者其惧矣三代之令王皆数百年保天之禄夫岂无辟王赖前哲以免也【杜言三代亦有邪辟之君但赖其先人以免祸耳○数所主反辟匹亦反哲陟列反】周书曰不敢侮鳏寡所以明徳也【杜周书康诰言文王不侮鳏寡而徳益明欲使晋侯之法文王○无妻曰鳏无夫曰寡厥欲晋景恤赵孤以法文王○侮亡甫反鳏古顽反】乃立武而反其田焉【林以赐祁奚之田复归赵氏】○秋召桓公来赐公命【杜召桓公周卿士林即召伯】○晋侯使申公巫臣如吴假道于莒与渠丘公立于池上【杜渠丘公莒子朱也池城池也渠丘邑名莒县有蘧里】曰城已恶莒子曰辟陋在夷其孰以我为虞【杜虞度也林言莒国僻陋介在蛮夷其孰虞度思并我国○已恶如字己犹大也本或作城已恶矣】对曰夫狡焉【杜狡猾之人○狡交夘反】思启封疆以利社稷者何国蔑有唯然故多大国矣【林唯其如此所以强凌弱众暴寡大国日众○疆居良反唯音维本或作虽后人改也】唯或思或纵也【杜世有思开封疆者有纵其暴掠者莒人当唯此为命】勇夫重闭况国乎【林匹夫之勇而且重闗以待暴客况有国有家而不设备乎杜为明年莒溃传○重直龙反又直勇反闭补计反又蒲结反一音户旦反】○冬杞叔姬卒来归自杞故书【愍其见出来归故书卒也若更适大夫则不复书卒】○晋士燮来聘言伐郯也以其事吴故【七年郯与吴成】公赂之请缓师文子不可【杜文子士燮】曰君命无贰失信不立礼无加货事无二成【林言受君命者不敢有携贰之心失信于君则无以自立朝聘有赠贿之礼无以加货况受赂乎公私之事不能两成】君后诸侯是寡君不得事君也【杜欲与鲁絶○后如字徐音胡豆反】燮将复之【林燮将以鲁请缓师复于晋君】季孙惧使宣伯帅师防伐郯○卫人来媵共姬礼也【林同姓相媵故为有礼】凡诸侯嫁女同姓媵之异姓则否【必以同姓者参骨肉至亲所以息隂讼】经【己夘】九年春王正月杞伯来逆叔姬之丧以归○公防晋侯齐侯宋公卫侯郑伯曺伯莒子杞伯同盟于蒲【杜蒲卫地在长垣县西南】○公至自防【无传】○二月伯姬归于宋【宋不使卿逆非礼】○夏季孙行父如宋致女【女嫁三月又使大夫随加聘问谓之致女所以致成妇礼笃昏姻之好】○晋人来媵【媵伯姬也】○秋七月丙子齐侯无野卒【杜无传五同盟丙子六月一日书七月従赴林顷公卒子灵公环立】○晋人执郑伯【杜郑伯既受盟于蒲又受楚赂防于邓故晋执之称人者晋以无道于民告诸侯例在十五年】○晋栾书帅师伐郑○冬十有一月葬齐顷公【无传○顷音倾】○楚公子婴齐帅师伐莒庚申莒溃【杜民逃其上曰溃】○楚人入郓【杜郓莒别邑也楚偏师入郓故称人林伐称名入称人书法与防蜀盟蜀同】○秦人白狄伐晋○郑人围许○城中城【杜鲁邑也在东海廪丘县西南此闰月城在十一月之后十二月之前故传曰书时】
　　传九年春杞桓公来逆叔姬之丧请之也【杜叔姬已絶于杞鲁复强请杞使还取葬】杞叔姬卒为杞故也【还为杞妇故卒称杞○为于伪反下为归汶阳同】逆叔姬为我也【杜既弃而复逆其丧明为鲁故○逆叔姬絶句为我也本或无为同】○为归汶阳之田故诸侯贰于晋【杜归田在前年林诸侯不义于晋皆有贰心】晋人惧防于蒲以寻马陵之盟【马陵在七年】季文子谓范文子曰徳则不竞寻盟何为【杜竞强也林言晋不自强于修徳徒寻盟誓何所能为】范文子曰勤以抚之寛以待之坚彊以御之明神以要之柔服而伐贰徳之次也【林勤力以抚诸侯寛恕以待诸侯坚恕强毅以驾御诸侯质信明神以要结诸侯懐柔诸侯之服従者讨伐诸侯之携贰者此数者虽不可比于俢徳抑亦徳之次也○御鱼吕反要一遥反】是行也将始防吴吴人不至【为十五年防钟离传】○二月伯姬归于宋【为致女复命起】○楚人以重赂求郑郑伯防楚公子成于邓【为晋人执郑伯传】○夏季文子如宋致女复命公享之赋韩奕之五章【杜韩奕诗大雅篇名其五章言蹶父嫁女于韩侯为女相所居莫如韩乐文子喻鲁侯有蹶父之德宋公如韩侯宋土如韩乐】穆姜出于房再拜曰大夫勤辱不忘先君以及嗣君施及未亡人【杜穆姜伯姬母闲文子言宋乐喜而出谢其劳妇人夫死自称未亡人○施以豉反】先君犹有望也【言先君亦望文子之若此】敢拜大夫之重勤又赋緑衣之卒章而入【杜緑衣诗风也取其我思古人实获我心喻文子言得已意○重直勇反又直用反】○晋人来媵礼也【杜同姓故】○秋郑伯如晋晋人讨其贰于楚也执诸铜鞮【铜鞮晋别县在上党○鞮丁兮反】栾书伐郑郑人使伯蠲行成【林伯蠲郑行人行成求成于晋也○蠲古反又音圭】晋人杀之非礼也兵交使在其间可也【林非待行人之礼二国以兵相交使者在于两师之间可也林明杀行人例○使所吏反】楚子重侵陈以救郑【杜陈与晋故】○晋侯观于军府见钟仪问之曰南冠而絷者谁也【杜南冠楚冠絷拘执○絷中立反】有司对曰郑人所献楚囚也使税之【杜郑献钟仪在七年税解也○税吐活反徐始鋭反】召而吊之【林召钟仪而吊其被囚】再拜稽首问其族对曰泠人也【杜泠人乐官○泠力丁反依字作伶】公曰能乐乎对曰先父之职官也敢有二事【杜言不敢学他事】使与之琴操南音【杜南音楚声○操七刀反下同】公曰君王何如对曰非小人之所得知也固问之对曰其为大子也师保奉之以朝于婴齐而夕于侧也【杜婴齐令尹子重侧司马子反言其尊卿敬老】不知其他公语范文子文子曰楚囚君子也言称先职不背本也乐操王风不忘旧也【林言称先父之职官是不违背其父祖之本业琴作南风之操是不遗忘其风土之旧俗○语鱼据反背音佩下同】称天子抑无私也【杜舍其近事而逺称少小以示性所自然明至诚】名其二卿尊君也【杜尊晋君也】不背本仁也不忘旧信也无私忠也尊君敏也【林不背本业是为爱亲之仁不忘旧俗是为安上之信无所私党是为尽已之忠尊君卑臣是为临事之敏○敏达也】仁以接事信以守之忠以成之敏以行之事虽大必济【林爱有差等故应接事物当以仁为主信不可易故以信而守之忠无所偏故以忠而成之敏无不达故以敏而行之杜言有此四徳必能成大事】君盍归之使合晋楚之成公従之重为之礼使归求成【杜为下十二月晋楚结成张本○盍户腊反】○冬十一月楚子重自陈伐莒围渠丘渠丘城恶众溃奔莒戊申楚入渠丘【杜月六日○渠丘莒邑】莒人囚楚公子平楚人曰勿杀吾归而俘【林而汝也】莒人杀之楚帅围莒莒城亦恶庚申莒溃【杜月十八日】楚遂入郓莒无备故也【杜终巫臣之言】君子曰恃陋而不备罪之大者也【林自取灭亡故为罪之大】备豫不虞善之大者也【林居安虑危故为善之大】莒恃其陋而不脩城郭浃辰之间而楚克其三都无备也夫【林浃周匝也辰日辰也浃辰葢谓自子至亥周匝十二日也○浃子恊反徐音子答反夫音扶】诗曰虽有丝麻无弃菅蒯虽有姬姜无弃蕉萃凡百君子莫不代匮言备之不可以已也【杜逸诗也林丝可为帛麻可为布菅蒯皆草之可为杂用者言虽有精细之物粗物亦不可弃姬姜大国之女蕉萃贱陋之人言虽有大国之女贱陋之人亦不可弃凡百君子在位之人亦有匮乏之时须得人承代○菅古顔反蒯苦怪反蕉伐遥反萃在醉反匮其位反】○秦人白狄伐晋诸侯贰故也【林诸侯携贰于晋故秦狄乗而伐之】○郑人围许示晋不急君也【林此狄晋执郑伯郑不肯求服于晋而出师以围许葢示晋以不以执君为急也】是则公孙申谋之曰我出师以围许【杜示不畏晋】为将改立君者而纾晋使【杜纾缓也勿亟遣使请晋示欲更立君○为将并如字或作伪将纾音舒使所吏反】晋必归君【杜晋恐郑别立君而执一人无益必归郑伯为明年晋侯归郑伯张本】○城中城书时也○十二月楚子使公子辰如晋报钟仪之使请修好结成【杜钟仪奉晋命归故楚报之○好呼报反】经【庚辰】十年春卫侯之弟黑背帅师侵郑○夏四月五卜郊不従乃不郊【杜无传卜常祀不郊皆非礼故书】○五月公防晋侯齐侯宋公卫侯曺伯伐郑【杜晋侯大子州蒲也称爵见其生代父居位失人子之礼】○齐人来媵【无传媵伯姬也异姓来媵非礼也】○丙午晋侯獳卒【杜六同盟据传丙午六月七日有日无月林景公卒大子州蒲五月先立以伐郑○孺八侯反】○秋七月公如晋○冬十月
　　传十年春晋侯使籴茷如楚【籴茷晋大夫○籴徐徒吊反一音杜敖反又士吊反茷扶废反一音蒲发反又蒲艾反】报大宰子商之使也【杜子商楚公子辰使在前年○大音泰使所吏反】○卫子叔黑背侵郑晋命也【晋命卫使侵郑】○郑公子班闻叔申之谋【杜改立君之谋林叔申即公孙申也】三月子如立公子繻【杜子如公子班○繻音须】夏四月郑人杀繻立髠顽子如奔许【髠顽郑成公大子○髠苦门反顽如字徐五班反】栾武子曰郑人立君我执一人焉何益不如伐郑而归其君以求成焉晋侯有疾五月晋立大子州蒲以为君而防诸侯伐郑【杜生立子为君此父不父子不子经因书晋侯其恶明】郑子罕赂以襄钟【杜子罕穆公子襄钟郑襄公之庙钟】子然盟于脩泽子驷为质【杜子然子驷皆穆公子荣阳卷县东有修武亭○质音致】辛巳郑伯归【杜郑伯归不书郑不告人】○晋侯梦大厉被发及地搏膺而踊曰杀余孙不义【杜厉鬼也赵氏之先祖也八年晋侯杀赵同赵栝故怒林膺胷也以手搏胷而踊跃○被皮寄反搏音漙踊音勇】余得请于帝矣壊大门及寝门而入公惧入于室又壊户公觉召桑田巫【杜桑田晋邑○壊音怪下同及寝门一本无及字觉古孝反】巫言如梦【杜巫云鬼怒如公所梦】公曰何如曰不食新矣【杜言公不得及食新麦】公疾病求医于秦秦伯使医缓为之【杜缓医名为犹治也】未至公梦疾为二竖子【林景公梦疾病化为二竖子】曰彼良医也惧伤我焉逃之【林恐秦缓治病或能伤害我安所逃避之○惧伤我絶句焉徐于防反一读如字属上句逃之絶句】其一曰居肓之上膏之下若我何【杜肓鬲也心下为膏○肓徐音荒説文云心下鬲上也鬲音革】医至曰疾不可为也在肓之上膏之下攻之不可达之不及药不至焉不可为也【林攻熨灸也言不可以火攻达针也言不可以针达至于用药又不至焉言疾不可治也】公曰良医也厚为之礼而归之六月丙午晋侯欲麦【周六月今四月麦始熟】使甸人献麦【甸人主为公田者○甸徒练反】馈人为之召桑田巫示而杀之【林馈麦之人为景公召桑田之巫以其言不食新故示以新麦而杀之○馈其位反为如字】将食张如厠陷而卒【杜张腹满也林陷于厠中而死竟不及食新麦○张中亮反】小臣有晨梦负公以登天及日中负晋侯出诸厠遂以为殉【传言巫以明术见杀小臣以言梦自祸】○郑伯讨立君者戊申杀叔申叔禽【叔禽叔申弟】君子曰忠为令徳非其人犹不可况不令乎【林言尽忠于君实为美徳若用非其人犹不以为可而见杀何况不美之事乎言叔申为忠不得其人还害身】○秋公如晋【亲吊非礼】晋人止公使送葬于是籴茷未反【是春晋使籴茷至楚结成晋谓鲁贰于楚故留公须籴茷还验其虚实】冬葬晋景公公送葬诸侯莫在鲁人辱之【林鲁人以为耻辱】故不书讳之也【杜讳不书晋楚也】


　　左传杜林合注卷二十二
　　钦定四库全书
　　左传杜林合注卷二十三　明　王道焜
　　赵如源　同编
　　成公三
　　经【辛巳】十有一年春王三月公至自晋【正月公在晋不书讳见止】○晋侯使郤犫来聘己丑及郤犫盟【杜郤犫郤克従父兄弟○犫尺由反】○夏季孙行父如晋○秋叔孙侨如如齐【○侨其骄反】○冬十月传十一年春王三月公至自晋晋人以公为贰于楚故止公公请受盟而后使归【前年七月公如晋吊至是乃得归】郤犫来聘且涖盟【公请受盟故使大夫来临之○涖音利又音类】○声伯之母不聘【声伯之母叔肸之妻不聘无媒礼○聘本亦作娉四政反】穆姜曰吾不以妾为姒【杜昆弟之妻相谓为姒穆姜宣公夫人宣公叔肸同母昆弟林穆姜言不以声伯之母为姒○姒音似】生声伯而出之嫁于齐管于奚生二子而寡以归声伯【林以其所生之子一男一女归于声伯】声伯以其外弟为大夫【杜外弟管于奚之子为鲁大夫】而嫁其外妹于施孝叔【林孝叔鲁恵公五世孙】郤犫来聘求妇于声伯声伯夺施氏妇以与之【林郤犫为其子求妇于声伯声伯畏郤犫无以应命乃夺其外妹已嫁于施孝叔者以与郤氏】妇人曰鸟兽犹不失俪【杜俪耦也林声伯外妹谓其夫言虽鸟兽之微亦能自庇其配耦者○俪力计反】子将若何曰吾不能死亡【林言不与郤犫妇惧其怒致我死亡之祸】妇人遂行生二子于郤氏郤氏亡【林郤氏亡在十七年传言郤犫淫纵所以亡也自此以下皆传终言施氏妇事非在今年事】晋人归之施氏施氏逆诸河沈其二子【杜沈之于河○沈徐直荫反一音如字】妇人怒曰己不能庇其伉俪而亡之【杜伉敌也○己音以又音纪庇必利反又音秘伉苦浪反】又不能字人之孤而杀之【字爱也】将何以终遂誓施氏【杜约誓不复为之妇也】○夏季文子如晋报聘且涖盟也【郤犫文子交盟鲁晋之君其意一也故但书来盟举重略轻】○周公楚恶惠襄之逼也【杜惠王襄王之族○恶乌路反】且与伯与争政【杜伯与周卿士○与音余本亦作与】不胜怒而出及阳樊【阳樊晋地】王使刘子复之盟于鄄而入三日复出奔晋【杜王既复之而复出所以自絶于周为明年周公出奔鄄周邑○鄄音绢】○秋宣伯聘于齐以修前好【杜鞌以前之好○好呼报反】○晋郤至与周争鄇田【杜鄇温别邑今河内懐县西南有鄇人亭○鄇音侯字林音候】王命刘康公单襄公讼诸晋郤至曰温吾故也故不敢失【杜言温郤氏旧邑○单音善】刘子单子曰昔周克商使诸侯抚封【杜各抚有其封内之地】苏忿生以温为司寇与檀伯达封于河【杜苏忿生周武王司寇苏公也与檀伯达俱封于河内○檀徒丹反】苏氏即狄又不能于狄而奔卫【事在僖十年】襄王劳文公而赐之温【杜在僖二十五年○劳力报反】狐氏阳氏先处之【杜狐溱阳处父先食温地】而后及子若治其故则王官之邑也子安得之【林若欲治其故旧所有则温旧为王官之邑郤至安得指温以为故物】晋侯使郤至勿敢争【传言郤至贪所以亡】○宋华元善于令尹子重又善于栾武子闻楚人既许晋籴茷成而使归复命矣【杜在往年○华户化反】冬华元如楚遂如晋合晋楚之成【为明年盟宋西门外张本】○秦晋为成【林秦晋交兵不和至是为成】将防于令狐晋侯先至焉秦伯不肯涉河【林秦桓公见晋侯先至遂懐疑不肯涉河○令力丁反】次于王城使史颗盟晋侯于河东【杜史颗秦大夫○颗苦果反】晋郤犫盟秦伯于河西【杜就盟王城】范文子曰是盟也何益齐盟所以质信也【杜齐一心质成也】防所信之始也始之不従其可质乎【林所地也言约防之所乃二国质信之始始约防所而不能従其何以成信乎】秦伯归而背晋成【为十三年伐秦传背音佩】
　　经【壬午】十有二年春周公出奔晋○夏公防晋侯卫侯于琐泽【杜琐泽地阙林此晋楚为成也于是晋士燮防楚公子罢许偃盟于宋西门之外不书存中国也○琐素果反依字宜作璅】○秋晋人败狄于交刚【交刚地阙】○冬十月传十二年春王使以周公之难来告书曰周公出奔晋【林周公奔晋前年经书在今年従告也○难乃旦反】凡自周无出周公自出故也【杜天子无外故奔者不言出周公为王所复而自絶于周故书出以非之】○宋华元克合晋楚之成【杜终前年事】夏五月晋士燮防楚公子罢许偃【二子楚大夫○罢音皮】癸亥盟于宋西门之外曰凡晋楚无相加戎好恶同之【林自曰字以下十六句皆为盟载书之辞戎兵也○好恶并如字又上呼报反下乌路反】同恤菑危备救凶患若有害楚则晋伐之在晋楚亦如之交贽往来道路无壅【林若二国有灾害危难则同心拯恤之有凶荒患害则备力以救援之诸侯谋害楚国则晋兴兵为楚伐之此晋与楚同恶诸侯谋害晋国楚亦如约为晋伐之此楚与晋同恶二国交执贽币以通往来道路之间无得壅塞此晋楚二国同好○菑音灾贽之二反壅于勇反】谋其不协而讨不庭【杜讨背叛不来在王庭者】有渝此盟明神殛之【杜殛诛也○渝羊朱反殛本又作极纪力反】俾队其师无克胙国【林胙报也使队失其师众无能享国家之报○俾本又作卑必尔反队直类反胙才故反】郑伯如晋聴成【杜聴犹受也晋楚既成郑往受命】防于琐泽成故也【杜晋既与楚成合诸侯以申成好】○狄人间宋之盟以侵晋而不失备秋晋人败狄于交刚【林乗狄之无备也○间间厠之间】○晋郤至如楚聘【林晋楚既成好故晋使郤至如楚修聘】且涖盟楚子享之子反相为地室而县焉【林为乐室于地之下而悬钟鼓○相息亮反县音】却至将登【杜登堂】金奏作于下【杜击钟而奏乐】惊而走出子反曰日云莫矣【○莫音暮】寡君须矣吾子其入也賔曰【林即郤至】君不忘先君之好施及下臣贶之以大礼重之以备乐【杜贶赐也林赐之以享燕之大礼重之以轩县之备乐○施以豉反重直用反】如天之福两君相见何以代此下臣不敢【林若蒙上天之福使晋楚二国之君以和好相见何以代此为两君相见之礼】子反曰如天之福两君相见无亦唯是一矢以相加遗焉用乐【杜言两君战乃相见无用此乐○遗唯季反焉于防反】寡君须矣吾子其入也賔曰【传诸交让得賔主辞者多曰賔主以明之】若让之以一矢祸之大者其何福之为【林言若二国有相责让之言而以一矢相加遗此祸患之大者岂得以为上天之福】世之治也诸侯间于天子之事则相朝也【杜王事间缺则修私好○治直吏反间音闲】于是乎有享宴之礼享以训共俭【杜享有体荐设几而不倚爵盈而不饮肴干而不食所以训共俭○享许丈反又许亮反本亦作享宴于见反徐于显反】宴以示慈恵【杜宴则折俎相与共食】共俭以行礼而慈恵以布政政以礼成民是以息【林名安其分而得其安息】百官承事朝而不夕【杜国家安静无事故朝治其事而不夕见○朝直遥反徐音朝旦之朝】此公侯之所以扞城其民也【杜扞蔽也言享宴结好邻国所以蔽扞其民○扞戸旦反】故诗曰赳赳武夫公侯干城【诗周南之风赳赳武貌干扞也言公侯之与武夫止于扞难而已○赳居黝反一音居丑反于户旦反又如字】及其乱也诸侯贪冒侵欲不忌争寻常以尽其民【林好财曰贪尽利曰冒侵夺嗜欲无所顾忌杜八尺曰寻倍寻曰常言争尺丈之地以相攻伐○冒莫报反又亡牝反】畧其武夫以为己腹心股肱爪牙【杜畧取也言世乱则公侯制御武夫以従已志使侵害邻国为搏噬之用无己】故诗曰赳赳武夫公侯腹心【举诗之正以駮乱义诗言治世则武夫能合德公侯外为扞城内制其腹心】天下有道则公侯能为民干城而制其腹心【林上文乃举治世之事以证乱世之事故重言天下有道则公侯能为其民人扞蔽城郭以御外患而自制其腹心之欲非以纵腹心之欲○为于伪反又如字】乱则反之【杜略其武夫以为己腹心爪牙】今吾子之言乱之道也不可以为法然吾子主也至敢不従遂入卒事归以语范文子文子曰无礼必食言吾死无日矣夫【杜言晋楚不能乆和必复相伐为十六年鄢陵战张本○语鱼据反夫音扶本亦无此字】冬楚公子罢如晋聘且涖盟【报郤至】十二月晋侯及楚公子罢盟于赤棘【杜晋地】
　　经【癸未】十有三年春晋侯使郤锜来乞师【将伐秦也侯伯当召兵而乞师谦辞○锜鱼绮反】○三月公如京师【伐秦道过京师因朝王】○夏五月公自京师遂防晋侯齐侯宋公卫侯郑伯曺伯邾人滕人伐秦○曺伯卢卒于师【杜五同盟林宣公卒成公负刍立○卢力吴反】○秋七月公至自伐秦【无传】○冬葬曺宣公
　　传十三年春晋侯使郤锜来乞师将事不敬【杜将事致君命】孟献子曰却氏其亡乎礼身之干也敬身之基也却子无基【林礼所以立故在身如树木之有干敬所以守故在身如垣墙之有基却锜不敬是无基也】且先君之嗣卿也受命以求师将社稷是卫而惰弃君命也不亡何为【杜郤锜却克子故曰嗣卿为十七年晋杀却锜○惰徒卧反】○三月公如京师宣伯欲赐【林宣伯即侨如欲王赐已】请先使王以行人之礼礼焉【杜不加厚○使所吏反】孟献子従王以为介而重贿之【介辅相威仪者献子相公以礼故王重赐之○従才用反介音界】公及诸侯朝王遂従刘康公成肃公防晋侯伐秦【杜刘康公王季子刘成二公不书兵不加秦林朝王毕事遂従刘成二公防晋侯伐秦明晋厉公不与朝】成子受脤于社不敬【杜脤宜社之内也盛以脤器故曰脤宜出兵祭社之名○脤市轸反】刘子曰吾闻之民受天地之中以生所谓命也是以有动作礼义威仪之则以定命也【林中者至正大中之理凡民皆受天地大中之理以生所谓上天赋命即此大中之理则法也圣人因天理之自然而为之节文是以有动作礼义威仪之法则所以安定上天所赋之命而使之勿失】能者养之以福【杜养威仪以致福】不能者败以取祸是故君子勤礼小人尽力【林在上君子以勤礼临下为天命在下小人以尽力事上为天命○尽津忍反下同】勤礼莫如致敬尽力莫如敦笃敬在养神笃在守业【林致敬之道在养其神明之舍敦笃之道在守其本然之业】国之大事在祀与戎祀有执膰【林膰祭肉○膰音烦】戎有受脤神之大节也【杜交神之大节】今成子惰弃其命矣【杜惰则失中和之气】其不反乎【杜为成肃公卒于瑕张本】○夏四月戊午晋侯使吕相絶秦【杜吕相魏锜子葢口宣已命○相息亮反】曰昔逮我献公及穆公【杜晋献公秦穆公○逮晋代又大讨反】相好戮力同心申之以盟誓重之以昏姻【林二公盟虽不载于经传然好必有盟可以意晓杜穆公夫人献公之女○好呼报反下同戮音六嵇康力幽反字林音辽】天祸晋国文公如齐恵公如秦【林晋文公以僖五年奔狄处狄十二年而行及齐齐桓公妻之晋恵公奔梁在僖六年秦纳恵公在僖九年杜辟骊姬也不言狄梁举所恃大国】无禄献公即世【林即世卒也在僖九年】穆公不忘旧徳俾我恵公用能奉祀于晋【杜僖十年秦纳恵公】又不能成大勲【林不能始终成就其立惠之大功】而为韩之师【杜僖十五年秦伐晋获恵公】亦悔于厥心用集我文公【林集成也用能成我文公而纳之于晋在僖二十四年】是穆之成也【杜成功于晋】文公躬擐甲胄防履山川【林擐贯也在身曰甲在首曰胄杜草行为防○擐音患防蒲末反】逾越险阻征东之诸侯虞夏商周之而朝诸秦则亦既报旧徳矣【林难下曰险难上曰阻秦居西方故以诸侯为东言东方诸侯皆四代之嗣诸侯朝秦事无所攷想当是时必有往朝于秦者因文致之耳】郑人怒君之疆埸我文公帅诸侯及秦围郑【杜晋自以郑贰于楚故围之郑非侵秦也晋以此诬秦事在僖三十年○疆居良反埸音亦】秦大夫不询于我寡君擅及郑盟【杜询谋也盟者秦伯谦言大夫○询思巡反擅市战反】诸侯疾之将致命于秦【杜致死命而讨秦时无诸侯葢诸侯遥致此意】文公恐惧绥静诸侯秦师克还无害则是我有大造于西也【杜造成也言晋有成功于秦】无禄文公即世【林在僖三十二年】穆为不吊【杜不见吊伤】蔑死我君寡我襄公【林轻蔑文公以已死以襄公新立为寡弱】迭我殽地奸絶我好伐我保城殄灭我费滑【杜伐保城诬之费滑滑国都于费今缑氏县林秦灭滑在僖三十三年○迭直结反徐音逸殽户交反好音于费扶味反滑于八反】散离我兄弟挠乱我同盟【林滑晋同姓国故言离散我兄弟滑郑皆従晋国故云挠乱我同盟○挠乃夘反徐许髙反】倾覆我国家【林谓秦伐滑图郑为欲倾危覆灭晋之国家○覆孚服反下同】我襄公未忘君之旧勲【杜纳文公之勲】而惧社稷之陨是以有殽之师【在僖三十三年○陨于敏反下同】犹愿赦罪于穆公【杜晋欲求解于秦】穆公弗聴而即楚谋我天诱其衷成王陨命【杜秦使鬬克归楚求成事见文十四年文元年楚弑成王】穆公是以不克逞志于我【杜逞快也○逞勅景反】穆襄即世康灵即位【文六年晋襄秦穆皆卒】康公我之自出【杜晋外甥】又欲阙剪我公室倾覆我社稷帅我蝥贼以来荡揺我边疆【林此亦文致之辞阙犹掘也剪截断之也杜蝥贼食禾稼虫名谓秦纳公子雍○阙其月反徐如字蝥莫侯反尔雅虫食苗为蝥食节为贼】我是以有令狐之役【在文七年】康犹不悛入我河曲【杜悛改也林黄河千里而一曲河曲晋地故曰入我河曲○悛七全反】伐我洓川俘我王官【杜洓水出河东闻喜县西南至蒲坂县入河○洓徐息録反又音速俘芳夫反】剪我羁马我是以有河曲之战【在文十二年】东道之不通则是康公絶我好也【杜言康公自絶故不复东通晋】及君之嗣也【杜君秦桓公事在宣五年】我君景公引领西望曰庶抚我乎【林引领犹翘首也杜望秦抚恤晋】君亦不恵称盟【杜不肯称晋望而共盟○称尺证反】利吾有狄难【杜谓晋灭潞氏时○难方旦反】入我河县焚我箕郜芟夷我农功【杜箕郜晋二邑焚火攻之也夷伤也○箕音基一音其郜古报反芟所衘反】防刘我边垂【防刘皆杀也】我是以有辅氏之聚【杜聚众也在宣十五年○聚才喻反】君亦悔祸之延【延长也】而欲徼福于先君献穆【杜晋献秦穆○徼古尧反】使伯车来命我景公【杜伯车秦桓公子】曰吾与女同好弃恶复修旧徳以追念前勲【林言我与女同结新好共弃旧恶再修旧日之徳以追念前人之功勲○女音汝下同好呼报反又如字复音服又扶又反】言誓未就景公即世【林在十年】我寡君是以有令狐之防【令狐防在十一年申厉公之命宜言寡人称君误也】君又不祥【杜祥善也】背弃盟誓【林十一年盟于河西秦伯归而背晋成】白狄及君同州【杜及与也林白狄与秦同居西方雍州】君之仇讐而我之昏姻也【杜季隗廧咎如赤狄之女也自狄伐而获之纳诸文公】君来赐命曰吾与女伐狄寡君不敢顾昏姻畏君之威而受命于吏君有二心于狄曰晋将伐女狄应且憎是用告我【杜言狄虽应答秦而心实憎秦无信○应应对之应】楚人恶君之二三其徳也亦来告我曰【林此曰字以下至以惩不壹皆楚告晋之辞○恶乌路反】秦背令狐之盟而来求盟于我昭告昊天上帝【林以功用谓之天以主宰谓之帝○昊户老反】秦三公楚三王【杜三公穆康共三王成穆庄】曰余虽与晋出入余唯利是视【林曰字下两句乃秦楚誓辞出入犹往来也言秦虽与晋相来往我惟视其利而従之不以诚心与晋】不谷恶其无诚徳是用宣之以惩不壹【林此不谷乃楚共告晋自称○惩直升反】诸侯备闻此言斯是用痛心疾首昵就寡人【杜疾亦痛也防亲也林言诸侯哀心疾首恶秦之甚○防女乙反】寡人帅以聴命唯好是求君若恵顾诸侯矜哀寡人而赐之盟则寡人之愿也其承宁诸侯以退【杜承君之意以寕静诸侯】岂敢徼乱【杜徼要也】君若不施大恵寡人不佞其不能以诸侯退矣【林当以诸侯之兵与秦大战】敢尽布之执事俾执事实图利之【杜俾使也林图度其利害而行之】秦桓公既与晋厉公为令狐之盟而又召狄与楚欲道以伐晋诸侯是以睦于晋【杜晋辞多诬秦故传据此三事以正秦罪○道音导】晋栾书将中军荀庚佐之【杜庚代荀首○将子匠反凡将某军者放此】士燮将上军【代荀庚】郤锜佐之【代士燮】韩厥将下军【代郤锜】荀防佐之【代赵同】赵旃将新军【代韩厥○旃之然反】郤至佐之【代赵括】郤毅御戎栾鍼为右【郤毅郤至弟栾鍼栾书子○鍼其亷反】孟献子曰晋帅乗和师必有大功【帅军帅乗车上○帅所类反乗绳证反】五月丁亥晋师以诸侯之师及秦师战于麻隧秦师败绩获秦成差及不更女父【林战败绩不书者葢以晋禀周命以伐秦师直有功且不使秦得与晋及诸侯战也成差女父皆秦大夫杜不更秦爵战败绩不书以为晋直秦曲则韩役书战时公在师复不须告克获有功亦无所讳葢经文阙漏传文独存○隧音遂差初佳反徐初宜反更音庚女音汝】曺宣公卒于师师遂济泾及侯丽而还【杜泾水出安定东南经扶风京兆髙陆县入渭也○丽力驰反】迓晋侯于新楚【杜迓迎也既战晋侯止新楚故师还过迎之麻隧侯丽新楚皆秦地○迓本又作迎五嫁反】○成肃公卒于瑕【杜终刘子之言瑕晋也】○六月丁夘夜郑公子班自訾求入于大宫不能杀子印子羽【杜訾郑地大宫郑祖庙十年班出奔许今欲还为乱子印子羽皆穆公子○訾子斯反大音泰下同】反军于市【林公子班自訾归屯军于郑国之市】己巳子驷帅国人盟于大宫【子驷穆公子】遂従而尽焚之【林子驷既盟国人遂従公子班之师于市而尽焚烧其市】杀子如子駹孙叔孙知【杜子如公子班子駹班弟孙叔子如子孙知子駹子○駹武邦反】○曺人使公子负刍守使公子欣时逆曺伯之丧【杜二子皆曺宣公庶子○刍初俱反守手又反】秋负刍杀其大子而自立也【杜宣公大子】诸侯乃请讨之晋人以其役之劳请俟他年【林晋人以伐秦従役之劳苦请于晋君俟他年而讨曺】冬葬曺宣公既葬子臧将亡【杜子臧公子欣时】国人皆将従之【杜不义负刍故】成公乃惧【杜成公负刍】告罪且请焉【林告罪于子臧且请留子臧以繋国人之心】乃反而致其邑【林子臧乃反曺国而致其私邑于成公不食其禄为十五年执曺伯传】
　　经【甲申】十有四年春王正月莒子朱卒【杜无传九年盟于蒲林即渠丘公卒黎比公宻州立】○夏卫孙林父自晋归于卫【晋纳之故曰归】○秋叔孙侨如如齐逆女【成公逆夫人最为得体而经无纳币者文阙絶也】○郑公子喜帅师伐许○九月侨如以夫人妇姜氏至自齐【林妇姜氏有姑之常称也若妾姑则不书氏是故有成风则出姜不氏有敬嬴则穆姜不氏所以别嫡姑也】○冬十月庚寅卫侯臧卒【杜五同盟林定公卒子献公衎立】○秦伯卒【杜无传二年大夫盟于蜀而不赴以名例在隠七年林桓公卒子景公立】
　　传十四年春卫侯如晋晋侯强见孙林父焉【杜林父以七年奔晋强见欲归之○强其丈反见贤遍反下同】定公不可夏卫侯既归晋侯使却犫送孙林父而见之卫侯欲辞定姜曰不可【杜定姜定公夫人林言不可不受林父】是先君宗卿之嗣也【林林父孙良夫之子是卫同姓之卿之嗣子也】大国又以为请不许将亡虽恶之不犹愈于亡乎君其忍之【杜违大国必见伐故亡○为如字或于伪反恶乌路反】安民而宥宗卿不亦可乎【林不激晋伐则为安民赦林父罪则为宥宗卿○宥音又】卫侯见而复之【杜复林父位】卫侯飨苦成叔【杜成叔却犫】甯恵子相【杜相佐礼恵子甯殖○相息亮反】苦成叔傲甯子曰苦成家其亡乎古之为享食也以观威仪省祸福也故诗曰兕觵其觩防酒思柔【林君有君之威仪臣有臣之威仪故可以观赡其威仪谦抑则受福骄满则受祸故可以省察其祸福杜诗小雅言君子好礼饮酒皆思柔徳虽设兕觵觩然不用以兕角为觵所以罚不敬觩陈设之貌○敝五报反下同食音嗣兄徐辞姊反觵古横反觩徐音蚪又巨彪反又巨秋反】彼交匪傲万福来求【杜彼之交于事而不惰傲乃万福之所求】今夫子傲取祸之道也【林谦者自然受福则傲者自然取祸此必然之理为十七年却氏亡传】○秋宣伯如齐逆女称族尊君命也【林为君逆故称叔孙以尊君命】○八月郑子罕伐许败焉【林子罕即经书公子喜杜为许所败○败必迈反】戊戌郑伯复伐许庚子入其郛【杜郛郭也○复扶又及】许人平以叔申之封【四年郑公孙中疆许田许人败之不得定其封疆今许以是所封田求和于郑】○九月侨如以夫人妇姜氏至自齐舍族尊夫人也【杜舍族谓不称叔孙○舍音舍】故君子曰春秋之称防而显【林称权衡也言春秋书法权衡其轻重辞防而义显○称尺证反】志而晦【志记也晦亦微也谓约言以记事事叙而文微○晦呼内反】婉而成章【婉曲也谓曲屈其辞有所辟讳以示大顺而成篇章○婉怨晩反】尽而不污【谓直言其事尽其事实无所污曲○污忧于反】惩恶而劝善【杜善名必书恶名不灭所以为惩劝】非圣人谁能修之【杜修史防成此五者】○卫侯有疾使孔成子甯恵子立敬姒之子衎以为大子【杜成子孔达之孙敬姒定公妾衎献公○衎徐苦旦反】冬十月卫定公卒夫人姜氏既哭而息见天子之不哀也不内酌饮【杜夫人姜氏即定姜既哭定公而止息见大子衎无哀戚之容痛愤不能食故不纳酌饮○内如字徐音纳】叹曰是夫也将不唯卫国之败其必始于未亡人【林夫贱者之称杜定姜言献公行无礼必从己始下言暴妾使余是也】乌呼天祸卫国也夫吾不获鱄也使主社稷【鱄衎之母弟○夫音扶鱄徐市变反一音専】大夫闻之无不惧孙文子自是不敢舍其重器于卫【林孙文子即林父重器寳器也孙文子惧祸故不敢舍其寳器于卫国○息勇反舍音赦或音舍】尽寘诸戚【杜寘置也戚孙氏邑○寘之豉反】而甚善晋大夫【杜备乱起欲以为援为襄十四年卫侯出奔传】
　　经【乙酉】十有五年春王二月葬卫定公【无传】○三月乙巳仲婴齐卒【杜无传襄仲子公孙归父弟宣十八年逐东门氏既而又使婴齐绍其后日仲氏】○癸丑公防晋侯卫侯郑伯曺伯宋世子成齐国佐邾人同盟于戚【○成音城】○晋侯执曺伯归于京师【杜不称人以执者曺伯罪不及民归之京师礼也林特书晋侯讨有罪也】○公至自防【无传】○夏六月宋公固卒【杜四同盟林共公卒子平公成立】○楚子伐郑○秋八月庚辰葬宋共公【三月而葬速○共音恭】○宋华元出奔晋宋华元自晋归于宋【明华元欲挟晋以自重故以外纳告】宋杀其大夫山【杜不书氏明背其族林此荡泽称国以杀而山不书氏有司法守之辞也】宋鱼石出奔楚【公子目夷之鲁孙】○冬十有一月叔孙侨如防晋士燮齐髙无咎宋华元卫孙林父郑公子防邾人防吴于钟离【杜吴夷未甞与中国防今始来通晋帅诸侯大夫而防之故殊防明本非同好钟离楚邑淮南县林此防吴之始亦晋以诸侯之大夫防吴之始自是大夫自为防矣○燮息协反咎其九反防音秋】○许迁于叶【杜许畏郑南依楚故以自迁为文叶今南叶县也林传曰叶在楚国方城外之蔽也○叶舒涉反】
　　传十五年春防于戚讨曺成公也【杜讨其杀大子而自立事在十三年】执而归诸京师书曰晋侯执曺伯不及其民也【林左氏谓曺成公恶不及民故不称人以执此春秋例也愚按称晋侯执曺伯此为讨罪特书不可以例为拘】凡君不道于其民诸侯讨而执之则曰某人执某侯【林此左氏称人之例以为众所欲执也】不然则否【林谓身犯不义者传例自不可废但不可以为拘】诸侯将见子臧于王而立之子臧辞曰前志有之曰圣达节【林志书也节礼节也圣人应天顺人不拘常礼如唐虞禅夏殷周继汤武革命达其礼节无可无不可○见贤遍反】次守节【杜谓贤者】下失节【杜愚者妄动】为君非吾节也虽不能圣敢失守乎遂逃奔宋○夏六月宋共公卒【为下宋乱起】○楚将北师【林楚居南方将争郑卫故曰北师】子囊曰新与晋盟而背之无乃不可乎子反曰敌利则进何盟之有【杜晋楚盟在十二年子囊荘王子公子卣○囊乃郎反】申叔时老矣在申【老归本邑】闻之曰子反必不免信以守礼礼以庇身信礼之亡欲免得乎【林盟誓之信所以守防同之礼防同之礼所以庇卿大夫之身弃信背礼是亡之也言不得免○庇必利反又音秘】楚子侵郑及暴隧【林郑地】遂侵卫及首止【林卫地】郑子罕侵楚取新石【林新石楚邑】栾武子欲报楚韩献子曰无庸【杜庸用也】使重其罪民将叛之【杜背盟数战罪也林楚国之民不直其君则将有叛】无民孰战【为明年晋败楚于鄢陵传】○秋八月葬宋共公于是华元为右师鱼石为左师荡泽为司马【杜荡泽公孙夀之孙荡意诸之子】华喜为司徒【华父督之孙】公孙师为司城【荘公孙】向为人为大司寇鳞朱为少司寇【鳞矔孙○少诗照反下同】向为大宰鱼府为少宰荡泽弱公室杀公子肥【杜轻公室以为弱故杀其枝党肥文公子○音带本又作带太音泰】华元曰我为右师君臣之训师所司也【林几宋国敎训君臣上下之道此右师职守之所司主也】今公室卑而不能正【杜不能讨荡泽】吾罪大矣不能治官敢赖宠乎【林不能治其官守敢倚赖其君之宠禄乎】乃出奔晋二华戴族也司城荘族也【林华元右师华喜司徒宋戴公之子孙公孙师宋荘公之子孙】六官者皆桓族也【杜鱼石荡泽向为人鳞朱向鱼府皆出桓公】鱼石将止华元鱼府曰右师反必讨是无桓氏也【杜恐华元还讨荡泽并及六族】鱼石曰右师苟获反虽许之讨必不敢【杜言畏桓族强】且多大功国人与之不反惧桓氏之无祀于宋也【华元大功克合晋楚之成刼子反以免宋围林恐国人怨桓氏逐华元遂灭其族是不得祭祀于宋国也】右师讨犹有戌在【杜向戌桓公曾孙言其贤华元必不讨○戌音恤】桓氏虽亡必变【杜偏不尽】鱼石自止华元于河上请讨【林华元请讨荡泽】许之乃反使华喜公孙师帅国人攻荡氏杀子山【杜喜师非桓族故使攻之林子山即荡泽】书曰宋杀其大夫山言背其族也【杜荡氏宋公族还害公室故去族以示其罪】鱼石向为人鳞朱向鱼府出舍于睢上【睢水名五大夫畏同族罪及将出奔○睢音虽徐许惟反又音绥】华元使止之不可冬十月华元自止之不可乃反【杜五子不止华元还】鱼府曰今不従不得入矣【不得复入宋】右师视速而言疾有异志焉若不我纳今将驰矣登丘而望之则驰骋而従之【林鱼府乃登髙丘而望华元之归果驰骋而去五大夫亦骋而逐之欲与华元俱归○登丘而望之则驰絶句驰敕景反】则决睢澨闭门登陴矣【林澨水涯也华元已决壊睢水之涯闭宋城门登陴守御○澨市制反陴毗支反】左师二司宼二宰遂出奔楚【林四大夫不书独鱼石告为十八年鱼石复入彭城传】华元使向戌为左师老佐为司马乐裔为司寇以靖国人【老佐戴公五世孙○裔以制反】○晋三郤害伯宗【林晋三却却锜却至却犫也疾害伯宗之贤】谮而杀之及栾弗忌【栾弗忌晋贤大夫】伯州黎奔楚【杜伯宗子○黎力兮反】韩献子曰却氏其不免乎善人天地之纪也而骤絶之不亡何待【杜既杀伯宗又及弗忌故曰骤也为十七年晋杀三却传○骤杜救反】初伯宗每朝其妻必戒之曰盗憎主人民恶其上子好直言必及于难【林言主人非得罪于盗贼而盗贼每憎嫉之上人非得罪于下民而下民每毁恶之直言非有约于祸难而祸难每随及之见虽妇人之言不可废○恶乌路反好呼报反难乃旦反】○十一月防吴于钟离始通吴也【杜始与中国接】○许灵公畏偪于郑请迁于楚辛丑楚公子申迁许于叶

　　左传杜林合注卷二十三
<经部,春秋类,左传杜林合注>
　　钦定四库全书
　　左传杜林合注卷二十四　明　王道焜
　　赵如源　同编
　　成公四
　　经【丙戌】十有六年春王正月雨水冰【无传记寒过节水封着树○雨水冰如字公羊传云雨而水冰也传子付反】○夏四月辛未滕子卒【杜不书名未同盟林文公卒成公原立】○郑公子喜帅师侵宋【杜喜穆公子子罕也】○六月丙寅朔日有食之【无传】○晋侯使栾黡来乞师【杜将伐郑黡栾书子○黡于斩反徐于玷反】○甲午晦晋侯及楚子郑伯战于鄢陵楚子郑师败绩【杜楚师未大崩楚子伤目而退故曰楚子败绩鄢陵郑地今属颍川郡○鄢谒晩反又于建反】○楚杀其大夫公子侧【侧子反背盟无礼卒以败师故书名】○秋公防晋侯齐侯卫侯宋华元邾人于沙随【杜沙随宋地梁国宁陵县北有沙随亭】不见公【不及鄢陵战故不讳者耻于执止】○公至自会【无传】○公会尹子晋侯齐国佐邾人伐郑【杜尹子王卿士子爵林于是始以王臣与伐】○曹伯归自京师【杜为晋侯所赦故书归诸侯归国或书名或不书名或言归自某或言自某归传无义例从告辞】○九月晋人执季孙行父舍之于苕丘【苕丘晋地舍之苕丘明不以归不称行人非使人○苕音条】○冬十月乙亥叔孙侨如出奔齐【杜公未归命国人逐之】○十有二月乙丑季孙行父及晋却犫盟于扈【晋许鲁平故盟】○公至自防【无传伐而以防致史异文】○乙酉刺公子偃【鲁杀大夫皆言刺义取于周礼三刺之法○刺本又作防七赐反尔雅云杀也】
　　传十六年春楚子自武城使公子成以汝隂之田求成于郑【杜汝水之南近郑地】郑叛晋子驷从楚子盟于武城【杜为晋伐郑起】○夏四月滕文公卒郑子罕伐宋【滕宋之与国郑因滕有丧而伐宋故举滕侯卒侵伐经传异文经从古传言实他皆放此】宋将鉏乐惧败诸汋陂【杜败郑师也乐惧戴公六世孙将鉏乐氏族○鉏仕鱼反汋七药反徐音酌陂彼宜反】退舍于夫渠不儆【宋帅不儆备○夫音扶儆京领反】郑人覆之【林郑人乗其不备覆而掩之○覆徐敷目反又芳又反】败诸汋陵获将鉏乐惧宋恃胜也【杜汋陂夫渠汋陵皆宋地】○卫侯伐郑至于鸣雁为晋故也【杜鸣雁在陈留雍丘县西北○为于伪反】○晋侯将伐郑范文子曰若逞吾愿诸侯皆叛晋可以逞【逞快也晋厉公无道三却骄故欲使诸侯叛冀其惧而思徳】若唯郑叛晋国之忧可立俟也栾武子曰不可以当吾世而失诸侯【林言不可以当我执政之世而失诸侯】必伐郑乃兴师栾书将中军士燮佐之【代苟庚】却锜将上军【代士燮】荀偃佐之【杜代却锜偃荀庚子】韩厥将下军却至佐新军荀防居守【荀防下军佐于是却犫代赵旃将新军新上下军罢矣○守手又反】却犫如卫遂如齐皆乞师焉栾黡来乞师孟献子曰有胜矣【杜卑让有礼故知其将胜楚】戊寅晋师起郑人闻有晋师使告于楚姚句耳与往【杜句耳郑大夫与往非使也为先归张木○句古侯反与音预】楚子救郑司马将中军【杜子反】令尹将左【杜子重】右尹子辛将右【杜公子壬夫】过申子反入见申叔时【叔时老在申○过古禾反】曰师其何如对曰徳【林泽也】刑【林法也】详【林祥也】义【林宜也】礼【林理也】信【林实也】战之器也【杜器犹用也林有此六者则可以战如器用之不可阙】徳以施惠刑以正邪详以事神义以建利礼以顺时信以守物【林徳泽可以施恩恵于民刑法可以正奸邪于国详以事神则休祥降义以建利则利皆得宜人皆知礼则顺时而动不妄人皆知信则守物而事无失○邪似嗟反】民生厚而徳正【杜财足则思无邪林徳以施恵故民生冨厚刑以正邪故民徳归正】用利而事节【杜动不失利则事得其节林义以生利故民用自利祥以事神故祀事有节】时顺而物成【杜羣生得所林礼以顺时故民时皆顺信以守物故百物用成】上下和睦周旋不逆【杜动顺理】求无不具【杜下应上】各知其极【林极中也各知其中无有贰心】故诗曰立我烝民莫匪尔极【杜烝众也极中也诗颂言先王立其民民无不得中正○烝之乗反】是以神降之福时无灾害民生敦厐和同以聴【杜敦厚也厐大也林和同以心惟君上之为聴○厐莫邦反】莫不尽力以从上命致死以补其阙【杜阙战死者】此战之所由克也今楚内弃其民【杜不施惠】而外絶其好【杜义不建利○好呼报反】渎齐盟【杜不详事神○渎徒木反】而食话言【杜信不守物○话户快反】奸时以动【杜礼不顺时周四月今二月妨农业○奸音兼】而疲民以逞【杜刑不正邪而苟快意○疲本亦作罢音皮】民不知信进退罪也人恤所底其谁致死【林民不知君上之信或进或退皆陷罪戾不知所从人各忧恤其所底至之地其谁肯致死力以与晋战○底徐音防又之履反】子其勉之吾不复见子矣【言其必败不反○复见一本无复字复扶又反】姚句耳先归子驷问焉对曰其行速过险而不整速则失志【言不思虑也】不整丧列志失列丧将何以战楚惧不可用也【杜楚救郑之师恐不可用也○丧息浪反下同】五月晋师济河闻楚师将至范文子欲反曰我伪逃楚可以纾忧【杜纾缓也林言我诈为畏怯逃避楚兵君臣修省可以缓晋国之忧○纾音舒】夫合诸侯非吾所能也以遗能者我若羣臣辑睦以事君多矣武子曰不可六月晋楚遇于鄢陵范文子不欲战却至曰韩之战惠公不振旅【杜众散败也在僖十五年○遗唯季反辑音集又七八反】箕之役先轸不反命【杜死于狄也在僖三十三年】邲之师荀伯不复从【杜荀林父奔走不复故道在宣十二年○从徐子容反或如字】皆晋之耻也子亦见先君之事矣【杜见先君成败之事】今我避楚又益耻也文子曰吾先君之亟战也有故【亟数也○亟去吏反】秦狄齐楚皆彊不尽力子孙将弱今三彊服矣【杜齐秦狄】敌楚而已唯圣人能外内无患自非圣人外寕必有内忧盍释楚以为外惧乎【林圣人安不忘危治不忘乱故外患既息内患不生至于中才常主外患既平未有不以骄亢而生在内之忧患者何不姑释楚患不治以为晋君之敌国外患乎】甲午晦楚晨压晋军而陈【杜压乗其未备○压于甲反徐于辄反陈直觐反下同】军吏患之范匄趋进【杜匄士爕子○匄古害反】曰塞井夷灶陈于军中而疏行首【林军屯必凿井结灶以自结今为楚压晋军战地迫狭故自塞其井自平其灶以为战地楚压晋军不可出陈故结陈于晋之军中杜疏行首者当陈前决开营垒为战道○行户郎反又如字】晋楚唯天所授何患焉文子执戈逐之曰国之存亡天也童子何知焉【林其父执戈以逐范匄怒其多言言晋军胜楚是天蹙晋于乱亡晋军不胜是天俾晋以安存童子岂知此意】栾书曰楚师轻窕【林窕亦轻也○窕勑雕反又勑吊反】固垒而待之三日必退退而撃之必获胜焉却至曰楚有六间不可失也其二卿相恶【林子重子反二卿相恶不和一间也○恶如字又乌路反】王卒以旧【林楚王之亲兵罢老不代二间也○卒子忽反下皆同】郑陈而不整【林郑师从楚虽成阵而不整齐三间也】蛮军而不陈【林蛮夷从楚虽成军而不结阵四间也】陈不违晦【林晦月终隂尽兵家所忌今楚压晋军而陈不避晦日五间也】在陈而嚻【杜嚻喧哗也○嚻许骄反徐读曰嗷五髙反】合而加嚻【杜陈合宜静而益有声】各顾其后莫有鬭心【林人恤所底各懐后顾莫有战鬬之心六间也】旧不必良【林王卒以旧必非精兵】以犯天忌我必克之楚子登巢车以望晋军【杜巢车车上为橹○巢说文作轈云兵车髙如巢以望敌也】子重使大宰伯州犂侍于王后【杜州犂晋伯宗子前年奔楚○大音泰】王曰骋而左右何也【林言晋军有骋走者或左或右何也】曰召军吏也【林军吏散居军中故左右走而召之】皆聚于中军矣曰合谋也张幕矣曰防卜于先君也【杜防敬也○幕音莫】彻幕矣曰将发命也甚嚻且尘上矣曰将塞井夷灶而为行也【杜夷平也○上时掌反行户郎反下公行同】皆乗矣左右执兵而下矣曰聴誓也【左将帅右车右○乗绳证反下同】战乎曰未可知也乗而左右皆下矣曰战祷也【杜祷请于鬼神○祷丁老反或丁报反】伯州犂以公卒告王【杜公晋侯林伯州犂晋人知晋之情故以晋侯之卒告其王】苖贲皇在晋侯之侧亦以王卒告【杜贲皇楚鬪椒子宣四年奔晋林贲皇知楚之情故亦以楚王之卒告晋侯○贲扶云反】皆曰国士在且厚不可当也【杜晋侯左右皆以伯州犁在楚知晋之情且谓楚众多故惮合战与苖贲皇意异】苖贲皇言于晋侯曰楚之良在其中军王族而已请分良以撃其左右而三军萃于王卒【林请分晋精兵以撃楚之左右二军既撃楚左右军乃以晋三军聚合而撃楚中军之王卒杜萃集也○萃以醉反】必大败之公筮之史曰吉其卦遇复【杜震下坤上复无变】曰南国防射其元王中厥目【杜此卜者辞也复阳长之卦阳气起于南行推隂故曰南国防也南国势防则离受其咎离为诸侯又为目阳气激南飞矢之象故曰射其元王中厥目○防子六反射食亦反下射之同中丁仲反】国防王伤不败何待公从之【从其言而战】有淖于前【杜淖泥也○淖乃孝反徐徒较反】乃皆左右相违于淖【杜违避也林晋师乃皆左右行相违避于淖】步毅御晋厉公栾鍼为右【步毅即却毅】彭名御楚共王潘党为右石首御郑成公唐苟为右栾范以其族夹公行【杜二族强故在公左右○共音恭夹古洽反】陷于淖栾书将载晋侯【林晋厉公之车陷于泥淖中栾书见公车陷淖故欲载晋侯以行】鍼曰书退国有大任焉得专之【杜在君前故子名其父大任谓元帅之职林言书既当大任又安得専命复为戎御○焉于防反】且侵官冒也【杜载公为侵官○冒莫报反徐莫北反】失官慢也【杜去将而御失官也】离局奸也【杜逺其部曲为离局○离力智反】有三罪焉不可犯也乃掀公以出于淖【杜掀举也○掀徐许言反云捧毂举之则公轩起也又丘近反】癸巳潘尫之党与养由基蹲甲而射之彻七札焉【杜党潘尫之子蹲聚也一发达七札言其能陷坚○尫乌黄反蹲在尊反徐在损反又才言反礼侧八反徐侧乙反】以示王曰君有二臣如此何忧于战【杜二于以射夸王】王怒曰大辱国【杜贱其不尚知谋】诘朝尔射死艺【杜言女以射自多必当以艺死也诘朝犹明朝是战日○朝如字】吕锜梦射月中之退入于泥【吕锜魏锜○射食亦反中丁仲反下皆同】占之曰姬姓日也【杜周世姬姓尊】异姓月也【杜异姓卑】必楚王也射而中之退入于泥亦必死矣【杜锜自入泥亦死象】及战射共王中目王召养由基与之两矢使射吕锜中项伏弢【杜弢弓衣林中吕锜之项伏于弓衣而死○项戸讲反弢他刀反】以一矢复命【杜言一发而中】却至三遇楚子之卒见楚子必下免冑而趋风【林免其首胄而趋走疾如风皆致恭】楚子使工尹襄问之以弓【杜问遗也林工尹楚官名襄楚共王使遗却至以弓答其意】曰方事之殷也【杜殷盛也】有韎韦之跗注君子也【杜韎赤色跗注戎服若袴而属于跗与袴连林韦熟皮也○韎莫拜反又音妹徐莫葢反附方于反注之树反】识见不谷而趋无乃伤乎【杜恐其伤林此皆问劳却至之辞】却至见客免胄承命【林免胄以承楚王之命示敬】曰君之外臣至从寡君之戎事以君之灵间蒙甲胄【间犹近也】不敢拜命【林礼介者不拜介甲也故不敢拜楚君之命】敢告不寕君命之辱【杜以君辱赐命故不敢自安】为事之故敢肃使者【杜言君辱命女问以有军事不得答故肃使者肃手至地若今防○为于为反使所吏反下同】三肃使者而退晋韩厥从郑伯【杜从逐也】其御杜溷罗曰速从之其御屡顾不在马可及也【林郑伯之御屡回顾心不在御马逐之可及○溷戸昏戸本二反】韩厥曰不可以再辱国君乃止【杜二年鞍战韩厥已辱齐侯】却至从郑伯其右茀翰胡曰谍辂之余从之乗而俘以下【杜欲遣轻兵单进以距郑伯车前而自后登其车以执之○茀府勿反翰徐音韩谍音牒辂五嫁反乗绳证反】却至曰伤国君有刑亦止石首曰卫懿公唯不去其旗是以败于荧乃内旌于弢中【荧战在闵二年○去起吕反荧戸扃反旌音精】唐苟谓石首曰子在君侧败者壹大我不如子子以君免我请止乃死【杜败者壹大谓君大崩也言石首亦君之亲臣而执御与车右不同故首当御君以退已当死职】楚师薄于险【杜薄迫也】叔山冉谓养由基曰【林叔山冉楚人】虽君有命为国故子必射【杜王有死艺命○冉如炎反为于伪反】乃射再发尽殪【林殪死也言所射尽死矢无虚发○殪于计反】叔山冉搏人以投中车折轼晋师乃止【林叔山冉以手搏晋人以投其车中晋人之车而折其轼杜言二子皆有过人之能○搏音搏中丁仲反折之设反又市列反试音式】囚楚公子茷【为却至见譛张本○茷扶废反】栾鍼见子重之旌请曰楚人谓夫旌子重之麾也彼其子重也【林言楚人请夫所见之旌旗令尹子重之麾节也彼其子重之所在也○夫音扶麾许危反】曰臣之使于楚也子重问晋国之勇臣对曰好以众整【林言晋国好以整齐军旅为勇○使所吏反好乎报反下皆同】曰又何如【杜又问其余】臣对曰好以暇【林虽急遽之中好以闲暇为勇】今两国治戎行人不使不可谓整临事而食言不可谓暇【林兵交使在其间今不使行人使于楚不可谓之整齐如一临事而消食其好整之言不可谓之闲暇不迫】请摄饮焉【杜摄持也持饮往饮子重】公许之使行人执榼承饮造于子重【林榼饮器杜承奉也○榼苦腊反造七报反】曰寡君乏使使鍼御持矛是以不得犒从者使某摄饮【林使行人致辞车右主撃刺持矛其职也故云使栾鍼侍君而持矛某行人名○犒若报反从才用反】子重曰夫子甞与吾言于楚必是故也不亦识乎【林不亦识于礼乎杜知其以往言好暇故致饮】受而饮之免使者而复鼓【林免脱也既脱使者而复鸣鼓】旦而战见星未巳子反命军吏察夷伤【杜夷亦伤也】补卒乗【杜补死亡○乗绳登反下同】缮甲兵【杜缮治也】展车马【杜展陈也】鸡鸣而食唯命是聴【复欲战】晋人患之苖贲皇徇曰搜乗补卒【林搜阅车乗补益士卒○徇似俊反搜所留反】秣马利兵【林秣谷战马修利兵器○秣音末】脩陈固列【林修明行陈坚固伍列○陈直觐反又如字】蓐食申祷【林食于寝蓐之间申重祈祝○蓐音辱】明日复战乃逸楚囚【杜逸纵也】王闻之召子反谋谷阳竖献饮于子反子反醉而不能见【谷阳子反内竖○见贤遍反】王曰天败楚也夫余不可以待乃宵遁晋入楚军三日谷【杜食楚粟三日也○夫音扶】范文子立于戎马之前曰君幼诸臣不佞【佞才也】何以及此君其戒之【一戒勿骄】周书曰惟命不于常有徳之谓【杜周书康诰言胜无常命惟徳是与】楚师还及瑕【杜瑕楚地】王使谓子反曰先大夫之覆师徒者君不在【杜谓子玉败城濮时王不在军○覆芳服反】子无以为过不谷之罪也【林言今共王自在军中子反无以为己之过杜王引过亦所以责子反】子反再拜稽首曰君赐臣死死且不朽臣之卒实奔臣之罪也【林时子反为中军帅故言臣之卒实奔○卒从此己前皆子忽反】子重使谓子反曰初陨师徒者而亦闻之矣盍图之【林而汝也言初时子玉陨丧师徒汝亦闻子玉自杀之事矣何不图谋其事今自杀也杜终二卿相恶○陨于敏反盍户腊反】对曰虽微先大夫有之大夫命侧侧敢不义【林大夫谓子重也侧子反名言虽无先大夫子玉自杀之事子重以义责我已敢不引义自裁】侧亡君师敢忘其死王使止之弗及而卒战之曰齐国佐髙无咎至于师【无咎髙固子】卫侯出于卫【林卫献公亦以是日出师于卫】公出于壊隤【杜壊隤鲁邑齐卫皆后非独鲁明晋以侨如故不见公○壊户怪反徐音懐隤走回反】宣伯通于穆姜【林宣伯即侨如杜穆姜成公母】欲去季孟而取其室【杜季文子孟献子】将行【林成公将去防晋师】穆姜送公而使逐二子公以晋难告【杜防晋伐郑○难乃旦反】曰请反而聴命姜怒公子偃公子鉏趋过【杜二子公庶弟○鉏仕居反】指之曰女不可是皆君也【言欲废公更立君○女音汝】公待于坏隤申宫儆备设守而后行是以后【林申重公宫儆戒守备设置留守而后去防晋师是以后于晋楚战期○儆京领反守手又反】使孟献子守于公宫【林此即上文所谓设守】秋防于沙随谋伐郑也【郑犹未服】宣伯使告却犫曰鲁侯待于坏隤以待胜者【林观晋楚之胜负待胜者以从之】却犫将新军且为公族大夫以主东诸侯【杜主齐鲁之属】取货于宣伯而诉公于晋侯【林诉犹谮也而有缓急之异此诉公于晋侯葢肤受也】晋侯不见公○曺人请于晋曰自我先君宣公即世【在十三年】国人曰若之何忧犹未弭【弭息也既葬国人皆将从子臧所谓忧未息○弭亡氏反】而又讨我寡君【杜前年晋侯执曺伯】以亡曺国社稷之镇公子【杜谓子臧逃奔宋】是大泯曺也【杜泯灭也】先君无乃有罪乎【言今君无罪而见讨得无以先君故】若有罪则君列诸防矣【诸侯虽有簒弑之罪侯伯已与之防则不复讨前年防于戚曺伯在列盟毕乃执之故曺人以为无罪】君唯不遗徳刑以伯诸侯岂独遗诸敝邑敢私布之【林遗失也言晋君惟不失其德刑以为诸侯方伯岂独以执曺伯之故而失德刑于敝邑杜为曺伯归不以名告传○伯如字又音霸】○七月公防尹武公及诸侯伐郑将行姜又命公如初【林姜即穆姜杜复欲使公逐季孟】公又申守而行诸侯之师次于郑西我师次于督扬不敢过郑【杜督扬郑东地林畏郑强故不敢过郑○守手又反过古卧反又古禾反】子叔声伯使叔孙豹请逆于晋师【豹叔孙侨如弟也侨如于是遂作乱豹因奔齐】为食于郑郊【林声伯为食于郑之郊】师逆以至【声伯戒叔孙以必须所逆晋师至乃食】声伯四日不食以待之食使者而后食【林晋逆四日不至声伯凡四日不食以待之使者豹之介及晋逆既至声伯又先食豹之介而后声伯自食言其忠也○食音嗣使所吏反】诸侯迁于制田【杜荧杨宛陵县东有制泽林伐郑之师迁屯于此】知武子佐下军【杜武子荀防】以诸侯之师侵陈至于鸣鹿【杜陈国式平县西南有鹿邑】遂侵蔡未反【杜侵陈蔡不书公不与】诸侯迁于颍上戊午郑子罕宵军之【林郑子罕以夜攻诸侯之军】宋齐卫皆失军【杜将士与军相失宋卫不书后也】曺人复请于晋晋侯谓子臧反吾归而君【以曺人重子臧故】子臧反曺伯归【杜子臧自宋还】子臧尽致其邑与卿而不出【林子臧尽致其禄邑与卿之职守于君而不出仕】○宣伯使告却犫曰鲁之有季孟犹晋之有栾范也政令于是乎成【林言鲁国政令成于季孟犹晋国政令成于栾范】今其谋曰晋政多门不可从也【林言晋国政令不一出于多门不可从其命令】寜事齐楚有亡而已蔑从晋矣【蔑无也】若欲得志于鲁请止行父而杀之【杜行父季文子也】我毙蔑也【蔑孟献子时留守公宫○毙婢世反】而事晋蔑有贰矣【林无有贰心也】鲁不贰小国必睦不然归必叛矣九月晋人执季文子于苕丘【林用侨如之谮】公还待于郓【郓鲁西邑东郡廪丘县东有郓城】使子叔声伯请季孙于晋却犫曰苟去仲孙蔑而止季孙行父吾与子国亲于公室【杜亲鲁甚于晋公室○去起吕反】对曰侨如之情子必闻之矣【杜闻其淫慝情】若去蔑与行父是大弃鲁国而罪寡君也若犹不弃而恵徼周公之福使寡君得事晋君则夫二人者鲁国社稷之臣也【林二子存亡闗于鲁之社稷故谓鲁国社稷之臣○夫音扶】若朝亡之鲁必夕亡【林夕随之亡属于他国○朝如字】以鲁之宻迩仇雠【杜仇雠谓齐楚】亡而为雠治之何及【杜言鲁属齐楚则还为晋雠】却犫曰吾为子请邑对曰婴齐鲁之常也【林却犫喜声伯之言故欲为声伯请益禄邑婴齐声伯名杜贱官○为于为反】敢介大国以求厚焉【林敢因介于晋之大国以自求富贵】承寡君之命以请【承奉也】若得所请吾子之赐多矣又何求范文子谓栾武子曰季孙于鲁相二君矣【杜二君宣成○相息亮反】妾不衣帛马不食粟可不谓忠乎信谗慝而弃忠良若诸侯何【林谓受侨如之谮执季孙之贤必为诸侯之所讥也○衣于既反食旧如字对上句应作嗣音】子叔婴齐奉君命无私【杜不受却犫请邑】谋国家不贰【杜谓四日不食以坚事晋】图其身不忘其君【辞邑不食皆先君而后身】若虚其请是弃善人也【林善人谓声伯】子其图之乃许鲁平赦季孙冬十月出叔孙侨如而盟之侨如奔齐【诸大夫共盟以侨如为戒】十二月季孙及却犫盟于扈归刺公子偃【偃与鉏俱为姜所指而独杀偃偃与谋】召叔孙豹于齐而立之【杜近此七月声伯侵豹请逆于晋闻鲁人将讨侨如豹乃辟其难先奔齐生二子而鲁乃召之故襄二年豹始见经传于此因言其终】○齐声孟子通侨如【杜声孟子齐灵公母宋女】使立于髙国之间【杜位比二卿】侨如曰不可以再罪【林侨如自以在鲁淫于穆姜得罪不可在齐再以滛于声孟子得罪】奔卫亦间于卿【传亦终言侨如之佞○间徐音间厠之间读者或如字】○晋侯使却至献楚捷于周与单襄公语骤称其伐【杜伐功也】单子语诸大夫曰温季其亡乎【林温季即却至食邑于温季其字言将有灭亡之祸○语鱼据反】位于七人之下【杜佐新军位在八】而求掩其上【杜称已之伐掩上功】怨之所聚乱之本也多怨而阶乱何以在位【林积怨而多是阶他人为乱何以久在其位言必亡也】夏书曰怨岂在明不见是图【杜逸书也不见细防也林夏书五子之歌言民怨岂在于明白之时当及其未见而图度之○见贤遍反又如字】将慎其细也今而明之其可乎【杜言却至显称已功所以明怨咎林为明年晋杀三却传】
　　经【丁亥】十有七年春卫北宫括帅师侵郑【杜括成公曾孙○括古活反】○夏公防尹子单子晋侯齐侯宋公卫侯曺伯邾人伐郑【杜晋未能服郑故假天子威周使二卿防之晋为兵主而犹先尹单尊王命也单伯称子葢降爵】○六月乙酉同盟于柯陵【杜柯陵郑西地言同盟尹单与盟之辞也○柯古河反】○秋公至自防【无传】○齐髙无咎出奔莒○九月辛丑用郊【无传九月郊祭非礼明矣书用郊従史文】○晋侯使荀防来乞师【无传将伐郑】○冬公防单子晋侯宋公卫侯曺伯齐人邾人伐郑【杜郑犹未服故也】○十有一月公至自伐郑【无传】○壬申公孙婴齐卒于貍脤【杜十一月无壬申日误也貍脤阙○貍力之反脤市轸反】○十有二月丁巳朔日有食之【无传】○邾子貜且卒【杜无传五同盟林定公卒宣公牼立○貜俱反徐居碧反且字余反】○晋杀其大夫却锜却犫却至○楚人灭舒庸
　　传十七年春王正月郑子驷侵晋虚滑【虚滑晋二邑滑故滑国为秦所灭时属晋后属周○虚起居反】卫北宫括救晋侵郑至于髙氏【杜不书救以侵告髙氏在阳翟县西南】夏五月郑大子髠顽侯獳为质于楚【林侯獳郑大夫郑惧晋故使二子为质于楚○髠苦门反獳乃侯反质音致】楚公子成公子寅戍郑【林楚使二子戍郑以备晋】○公防尹武公单襄公及诸侯伐郑自戏童至于曲侑【杜今新汲县治曲洧城临洧水○戏许宜反洧于轨反】晋范文子反自鄢陵【杜前年鄢陵战还】使其祝宗祈死【杜祝宗主祭祀祈祷者林祝大祝宗宗人】曰君骄侈而克敌是天益其疾也【林言晋厉公本自骄侈而又克胜强敌是天益晋侯骄侈之疾也○侈尺氏反又尸氏反】难将作矣爱我者唯祝我使我速死无及于难范氏之福也六月戊辰士燮卒【传言厉公无道故贤臣忧惧因祷自裁○难乃旦反下同祝之又反】○乙酉同盟于柯陵寻戚之盟也【戚盟在十五年】○楚子重救郑师于首止【林首止卫地】诸侯还【畏楚强】○齐庆克通于声孟子与妇人蒙衣乗辇而入于闳【杜庆克庆封父蒙衣亦为妇人服与妇人相冒闳巷门○与如字徐音预闳音宏】鲍牵见之以告国武子【鲍牵鲍叔牙之曾孙】武子召庆克而谓之【林召庆克而告之使改其所为】庆克久不出【杜慙卧于家夫人所以怪之】而告夫人曰国子谪我【谪遣责也○谪直革反】夫人怒国子相灵公以防【杜防伐郑○相息亮反下同】髙鲍处守【杜髙无咎鲍牵○守手又反】及还将至闭门而索客【杜搜索备奸人○索所白反】孟子诉之曰髙鲍将不纳君而立公子角国子知之【角顷公子】秋七月壬寅刖鲍牵而逐髙无咎无咎奔莒髙弱以卢叛【林断足为刖杜弱无咎子卢髙氏邑○刖音月又五刮反】齐人来召鲍国而立之【杜国牵之弟文子】初鲍国去鲍氏而来为施孝叔臣【林先时鲍国去齐鲍氏而来鲁为施孝叔家臣】施氏卜宰匡句须吉【杜卜立冢宰林匡句须亦施氏家臣卜兆告吉○句其俱反】施氏之宰有百室之邑【林施氏有百室之邑以为其家宰禄邑】与匡句须邑使为宰以让鲍国而致邑焉【林匡句须以宰让逊鲍国且致其邑不受】施孝叔曰子实吉对曰能与忠良吉孰大焉【林能以职位逊与忠良其为吉莫大于此】鲍国相施氏忠故齐人取以为鲍氏后仲尼曰鲍荘子之知不如葵葵犹能卫其足【杜葵倾叶向日以蔽其根言鲍牵居乱不能危行言孙○知音智】○冬诸侯伐郑【杜前夏未得志故】十月庚午围郑楚公子申救郑师于汝上十一月诸侯还【不书围畏楚救不成围而还】初声伯梦涉洹【杜洹水出汲郡林虑县东北至魏郡长乐县入清水○洹音桓一音桓今上俗音袁】或与己琼瑰食之【杜琼玉瑰珠也食珠玉含象○琼求营反瑰古回反】泣而为琼瑰盈其懐【杜泪下化为珠玉满其怀】从而歌之曰济洹之水赠我以琼瑰归乎归乎琼瑰盈吾懐乎【社从就也梦中为此歌林再言归乎必死之兆】惧不敢占也还自郑壬申至于貍脤而占之曰余恐死故不敢占也今众繁而従余三年矣无伤也【林众人繁多而从于我又过三年矣言其梦无伤于己或应在他事】言之之莫而卒【杜传戒数占梦○莫音暮】○齐侯使崔杼为大夫使庆克佐之帅师围卢【杜讨髙弱○杼直吕反】国佐从诸侯围郑以难请而归【杜请于诸侯○难乃旦反下同】遂如卢师杀庆克以谷叛【杜疾克淫乱故杀之】齐侯与之盟于徐闗而复之十二月卢降使国胜告难于晋待命于清【杜胜国佐子使以髙氏难告晋齐欲讨国佐故留其子于外清阳平乐县是为明年杀国佐传○降户江反】○晋厉公侈多外嬖【杜外嬖爱幸大夫○嬖必计反】反自鄢陵欲尽去羣大夫而立其左右【林自鄢陵役归愈骄侈欲尽去晋之诸大夫而立其嬖幸左右之人杜终如士燮言○去起吕反】胥童以胥克之废也怨却氏【杜童胥克之子宣八年却缺废胥克】而嬖于厉公却锜夺夷阳五田五亦嬖于厉公却犫与长鱼矫争田执而梏之【杜梏械也林足械曰梏○矫居表反梏古毒反】与其父母妻子同一辕【杜繋之车辕】既【林既卒事也】矫亦嬖于厉公栾书怨却至以其不从已而败楚师也欲废之【杜鄢陵战栾书欲固垒却至言楚有六闲以取胜也】使楚公子茷告公曰此战也却至实召寡君【杜鄢陵战晋囚公子茷以归却至尝使　楚故言却至实召楚君】以东师之未至也【杜齐鲁卫之师】与军帅之不具也曰此必败【杜荀防佐下军居守却犫将新军乞师故言不具林以东方诸侯之师未至晋之军帅不备却至且曰此役晋必败○帅所类反】吾因奉孙周以事君【林孙周晋襄公曾孙悼公也言却欲因晋败立孙周以事楚君】公告栾书书曰其有焉不然岂其死之不恤而受敌使乎【杜谓鄢陵战时楚子问却至以弓○使所吏反】君盍尝使诸周而察之【杜尝试也林言晋君何不试使却至奉使于周室而察其有无欲奉孙周之意时孙周在周故云○盍戸腊反使所吏反又如字】却至聘于周栾书使孙周见之公使觇之信【杜觇伺也林果见有却至孙周交通之迹○觇勑防反】遂怨却至厉公田与妇人先杀而饮酒后使大夫杀【休田猎之礼尊者先杀杜传言厉公无道先妇人而后卿佐】却至奉豕【杜进之于公】寺人孟张夺之【杜寺人奄士】却至射而杀之公曰季子欺余【杜季子却至公反以为却至夺孟张豕○射食亦反】厉公将作难【林将作祸难去诸大夫】胥童曰必先三却族大多怨【林其族既大又且多怨】去大族不偪【杜不偪公室○偪彼力反下同】敌多怨有庸【杜计多怨者易有功】公曰然郤氏闻之却锜欲攻公曰虽死君必危【林言虽无攻而死厉公亦必危亡】却至曰人所以立信知勇也信不叛君知不害民勇不作乱失兹三者其谁与我死而多怨将安用之【杜言俱死无多用其怨咎○知音智下同】君实有臣而杀之其谓君何【林言不可如君何】我之有罪吾死后矣若杀不辜将失其民【林我若有罪而见杀吾之死已晚矣若杀无罪之人则民心不服君将自失其民】欲安得乎【杜言不得安君位】待命而已受君之禄是以聚党有党而争命罪孰大焉【林言人臣受其君之爵禄故以余禄聚其私党既有私党而与其君争一旦之死命其为罪孰大于此传言却至无反心】壬午胥童夷羊五帅甲八百将攻郤氏【杜八百人】长鱼矫请无用众公使清沸魋助之【杜沸魋亦嬖人○沸甫味反魋徒回反】抽戈结衽【杜衽裳际○衽而甚反徐而鸩反】而伪讼者【林伪若二人将讼曲直于却氏者】三却将谋于榭【杜榭讲武堂】矫以戈杀驹伯苦成叔于其位【杜位所坐处也驹伯却锜苦成叔却犫】温季曰逃威也遂趋【却至本意欲禀君命而死今矫等不以君命而来故欲逃凶贼为害故曰威言可畏也或曰畏当为藏】矫及诸其车以戈杀之皆尸诸朝【杜陈其尸于朝】胥童以甲刧栾书中行偃于朝矫曰不杀二子忧必及君【林言二子必为公害】公曰一朝而尸三卿余不忍益也对曰人将忍君【杜人谓书与偃○朝如字】臣闻乱在外为奸在内为轨御奸以徳【杜德缓逺○御鱼吕反下同】御轨以刑【杜刑治近】不施而杀不可谓徳臣偪而不讨不可谓刑【杜不施徳于三却而遽杀之不可谓御奸之徳栾范偪君而不能讨不可谓御轨之刑○施如字或式豉反】徳刑不立奸轨并至臣请行遂出奔狄【杜行去也林长鱼矫请去以避祸】公使辞于二子【杜辞谢书与偃】曰寡人有讨于却氏却氏既伏其辜矣大夫无辱其复职位【杜胥童刼而执之故云辱】皆再拜稽首曰君讨有罪而免臣于死君之恵也二臣虽死敢忘君徳乃皆归公使胥童为卿公游于匠丽氏【杜匠丽嬖大夫家】栾书中行偃遂执公焉召士匄士匄辞【杜辞不往】召韩厥韩厥辞曰昔吾畜于赵氏孟姬之谗吾能违兵【杜畜养也违去也韩厥少为赵盾所待养及孟姬之乱晋将讨赵氏而厥去其兵示不与党言此者明已无所偏助孟姬乱在八年林孟姬即赵荘姬】古人有言曰杀老牛莫之敢尸而况君乎二三子不能事君焉用厥也【林尸主也言老牛而杀之犹莫之敢主而况国君之尊乎二三子不能事其君而欲杀之安欲召我为也○焉防防反】○舒庸人以楚师之败也【杜败于鄢陵舒庸东夷国】道吴人围巢伐驾围厘虺【杜巢驾厘虺楚四邑○道音导下同驾如字一音加厘力之反虺许鬼反】遂恃吴而不设备楚公子槖师袭舒庸灭之【○槖他洛反】○闰月乙夘晦栾书中行偃杀胥童【杜以其刼已故】民不与却氏胥童道君为乱故皆书曰晋杀其大夫【杜厉公以私欲杀三却而三却死不以无罪书书偃以家怨害胥童而胥童受国讨又明却氏失民胥童道乱宜其为国戮】
</div>
    <div class="pagination">
<a href="左传杜林合注_page8.html">上一页</a><span>...</span><a href="左传杜林合注_page4.html">4</a><a href="左传杜林合注_page5.html">5</a><a href="左传杜林合注_page6.html">6</a><a href="左传杜林合注_page7.html">7</a><a href="左传杜林合注_page8.html">8</a><span class="current-page">9</span><a href="左传杜林合注_page10.html">10</a><a href="左传杜林合注_page11.html">11</a><a href="左传杜林合注_page12.html">12</a><a href="左传杜林合注_page13.html">13</a><a href="左传杜林合注_page14.html">14</a><span>...</span><a href="左传杜林合注_page10.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
