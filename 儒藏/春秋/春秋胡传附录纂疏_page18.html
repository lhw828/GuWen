<!DOCTYPE html>
<html>
 <head>
  <meta charset="utf-8"/>
  <title>
   春秋胡传附录纂疏 - 第 18 页/共 22 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   春秋胡传附录纂疏 - 第 18 页/共 22 页
  </h1>
  <div class="content">
   春秋胡传附録纂疏巻二十一
&lt;经部,春秋类,春秋胡传附录纂疏&gt;
　　钦定四库全书
　　春秋胡传附录纂疏卷二十二
　　元　汪克寛　撰
　　襄公中
　　【庚灵王十子一年】十有二年【晋悼十二齐灵二十一卫献十六蔡景三十一郑简五曹成十七陈哀八孝六宋平十五秦景十六楚共三十呉寿梦二十五卒】春王三月莒人【犂比】伐我东鄙围台【台谷作邰下同伐我围邑始此髙氏曰诸侯伐我未有言围邑者书围邑自此始莒人间歳伐我公五与莒子防宜其释怨同好矣而见伐不已则鲁弱可知矣杜氏曰台琅邪费县南有台亭愚按费县今属益都路沂州】季孙宿帅师救台遂入郓【左传季武子救台遂入郓取其钟以为公盘公羊传大夫无遂事此其言遂何公不得为政尔谷梁传遂继事也受命而救邰不受命而入郓恶季孙宿也】
　　郓莒邑也【本杜氏注髙氏曰文十二年尝帅师城郓矣鲁不能守复为莒所取今复取之季孙因救台而入郓是无君也】遂者生事也【公羊桓八】入者逆词也大夫无遂事受命而救台不受命而入郓恶【乌故反】季孙宿之擅权使公不得有为于其国也【何氏曰时公防弱政教不行故宿遂取郓以自益其邑孙氏曰不受命而入郓专也】或曰古者命将【去声】得专制阃外之事【前冯唐传上古王者遣将也曰闑以内寡人制之闑以外将军制之南史沈庆之曰阃外之事将军所得专制】有可以安国家利社稷者专之可也【公羊庄十九出竟有可以安社稷利国家者则专之可也】曰此为【于伪反】境外言之也台在邦域之中而专行之非有无君之心者不敢为也昭公逐定无正夫岂一朝一夕之故哉其所由来者渐矣【家氏曰宿始继其父即美城赐邑继而作三军取公室之丘甸以为已之私有今而救台遂事入郓取邑以自广其心非为国也愚按春秋书遂事者十九而内大夫遂事有三公子遂如京师遂如晋乃受君命而以二事出者也公子结媵陈人之妇于鄄遂及齐侯宋公盟季孙宿救台遂入郓皆以一事出而专继事者也然结之遂盟致三国之伐乃礼乐之事事虽有害而意犹公也宿之入郓乃征伐之事事虽有利而意则纯乎私矣于恶之中又有恶焉遂入郓之类是也○刘氏曰公羊云邑不言围伐而言围者取邑之辞也非也伐一事也围一事也取一事也三者不相乱而犹云云不亦惑乎谷梁云取邑不书围安足书也亦非也取邑不书有所避尔】
　　夏晋侯【悼】使士鲂来聘【左传且拜师杜氏曰谢前年伐郑师襄陵许氏曰晋悼服郑抑楚而聘鲁善持胜矣】○秋九月呉子乗卒【呉始书卒左传呉子夀梦卒诸樊既除防将立季札季札辞曰曹宣公之卒也诸侯与曹人不义曹君将立子臧子臧去之君子曰能守节君义嗣也谁敢奸君有国非吾节也札虽不才愿附于子臧以无失节固立之弃其室而耕乃舍之杜氏曰寿梦呉子之号蜀杜氏曰宣十八年录楚子旅卒者甚其暴盛而诸侯交接赴告之相亲也此书吴子卒亦以其暴盛且明诸侯通之防之而赴告之相及也孙氏曰不书者罪大恶重贬之也愚按寿梦立二十五年子遏嗣是为诸樊】○冬楚【共】公子贞帅师侵宋【左传楚子囊秦庶长无地伐宋师于杨梁以报晋之取郑也髙氏曰秦人与焉而削之者楚人率秦故事罪楚也愚按传言伐而经书侵贬之也】○公如晋【左传公如晋朝且拜士鲂之辱髙氏曰晋侯一使人来聘而公遂亲往朝之事晋之礼恭矣○赵氏曰左氏云且拜士鲂之辱礼也按大国使聘即须自往拜之是公无宁歳也而言礼也一何缪乎】
　　【辛灵王十丑二年】十有三年【晋悼十三齐灵二十二卫献十七蔡景三十二郑简六曹成十八陈哀九孝七宋平十六秦景十七楚共三十一卒呉诸樊遏元年】春公至自晋【左传孟献子书劳于庙蜀杜氏曰公行必致危之也今逾年而返不可不致之】○夏取邿【邿音诗公作诗左传邿乱分为三师救邿遂取之杜氏曰邿小国任城亢父县有邿亭髙氏曰鲁乘乱灭之以为附庸不言灭者内大恶故婉其辞也僖十七年传灭而书取为君隠也○刘氏曰左氏云凡书取言易也用大师曰灭弗地曰入非也春秋褒善贬恶难易何足计乎愚按邿国今济宁路府治公羊以邿为邾邑然不言伐邾则非邾邑明矣】○秋九月庚辰楚子审卒【楚共王也在位三十一年子昭嗣是为康王】○冬城防【左传书事时也于是将早城臧武仲请俟毕农事髙氏曰防臧氏之邑也厥后齐高厚伐我北鄙围防则城防者畏齐也襄陵许氏曰郑役既息鲁政有裕则知取邿以为利城防以为安而已矣】
　　【壬灵王十寅三年】十有四年【晋悼十四齐灵二十三卫献十八蔡景三十三郑简七曹成十九陈哀十孝八宋平十七秦景十八楚康王昭元年呉诸樊二】春王正月季孙宿叔老防晋【悼】士匄齐【灵】人宋【平】人卫【献】人郑【简】公孙虿曹【成】人莒【犂比】人邾【宣】人滕【成】人薛人【孝】人小邾【穆】人防呉【诸樊】于向【虿丑迈反公作囆后同向舒亮反左传呉侵楚养由基奔命子庚以师继之养叔曰呉乘我防谓我不能师也必易我而不戒子为三覆以待我我请诱之子庚从之战于庸浦大败呉师呉告败于晋防于向为呉谋楚故也范宣子数呉之不徳也以退呉人执莒公子务娄以其通楚使也于是子叔齐子为季武子介以防自是晋人轻鲁币而益敬其使杜氏曰向郑地呉来在向诸侯防之故曰防呉】
　　使【所吏反下其使使人同】举上客而叔老并书者以内卿行则不得不书矣【杜氏曰鲁使二卿防晋敬事霸国故叔老虽介亦列于防也谷梁文十八使举上客而不称介不正其同伦而相介故列而数之也孔氏正义卿出聘使及盟防皆以大夫为介礼之常也宿与老二卿防晋以卿为介晋为盟主亦列之于防于例聘与防唯书使则其介不合书也鲁人以其并列于防故并书之也】季孙宿以卿为介而不使之免叔老介于宿而不敢避盖两失之【礼记疏大夫为卿上介赵氏曰鲁书二卿志非度也家氏曰内大夫未有二卿俱防者志二卿之不当并行也襄陵许氏曰四卿帅师自成公始二卿列防自襄公始大夫张也】虽晋人轻其币而敬其使于君命使人之体岂为得哉【髙氏曰呉来在向诸侯之大夫往防之夫楚结秦以病晋而晋又交呉以害楚
&lt;经部,春秋类,春秋胡传附录纂疏,卷二十二&gt;亦相激而然尔重言防与防钟离同任氏曰晋始汲汲于呉将以谋楚也郑既服但使大夫防焉自是歴昭定不防进呉谋楚而呉由此霸去彼取此春秋何善焉愚按卿使则大夫为介大夫使则士为介昭二十三年叔孙婼如晋曰寡君之命介子服回在婼卿而回大夫也今鲁以二卿防晋而晋列二卿于防晋鲁俱失礼矣且自萧鱼而后凡役皆大夫悼公之怠而霸业之衰也传在十六年】
　　二月乙未朔日有食之○夏四月叔孙豹防晋【悼】荀偃齐【灵】人宋【平】人卫【献】北宫括郑【简】公孙虿曹【成】人莒【犂比】人邾【宣】人滕【成】人薛人【孝】人小邾【穆】人伐秦【景晋秦兵争止此左传诸侯之大夫从晋侯伐秦以报栎之役也晋侯待于竟使六卿帅诸侯之师以进及泾不济叔向见叔孙穆子穆子赋匏有苦叶叔向退而具舟鲁人莒人先济郑子蟜卫北宫懿子见诸侯之师而劝之济济泾而次秦人毒泾上流师人多死郑司马子蟜帅郑师以进师皆从之至于棫林不获成焉荀偃令曰鸡鸣而驾塞井夷灶唯余马首是瞻栾黡曰晋国之命未有是也余马首欲东乃归下军从之伯游曰吾令实过悔之何及多遗秦禽乃命大还晋人谓之迁延之役髙氏曰春夏兴师烦扰中国将帅不和威徳两弛晋国之政衰矣愚按晋秦七十年之兵争衅兆于围郑怨结于败殽祸稔于三战大举于九国之伐而终于此役盖自文公之霸合诸侯之师未有若是之众也然以十三国之卿大夫帅重兵以压境而师出无律将各异心徒以烦民功绩蔑有晋侯待于境上视若赘旒皆悼公之怠于政事致诸臣之专恣也传在十六年○赵氏曰左氏云齐宋大夫不书惰也向之防亦如之卫北宫括书于伐秦摄也按经意以事之邪正为褒贬不为其小小干举怠惰生文】○己未卫侯【献】出奔齐【公作卫侯衎左传卫献公戒孙文子惠子食皆服而朝日旰不召而射鸿于囿二子从之不释皮冠而与之言二子怒孙文子如戚孙蒯入使公饮之酒使大师歌巧言之卒章大师辞师曹请为之遂诵之蒯惧告文子文子曰君忌我矣弗先必死并帑于戚入见蘧伯玉曰君之暴虐子所知也将若之何对曰君制其国谁敢奸之虽奸之庸知愈乎遂行从近关出公使子蟜子伯子皮与孙子盟于丘宫孙子皆杀之公如鄄使子行于孙子孙子又杀之公出奔齐孙氏追之败公徒于阿泽公及竟使祝宗告亡且告无罪定姜曰有罪若何告无舍大臣而与小臣谋一罪也先君有冢卿以为师保而蔑之二罪也余以巾栉事先君而暴妾使余三罪也公使厚成叔吊于卫厚孙归曰卫君其必归乎有大叔仪以守有母弟鱄以出或抚其内或营其外能无归乎卫人立公孙剽孙林父殖相之以聴命于诸侯】按左氏卫殖将死语【鱼据反】其子曰吾得罪于君名在诸侯之防曰孙林父殖出其君【见二十年】夫所谓诸侯之防则列国之史也诸侯则若晋若鲁是也史则若晋之乘【防证反】鲁之春秋是也今春秋书卫侯出奔齐而不曰孙林父殖出其君者盖仲尼笔削不因旧史之文也【刘氏曰仲尼作春秋皆删掇大义不与众史同也谓春秋即用旧史从史文从赴告者皆缪妄矣】欲知经之大义深考旧文笔削之不同其得之矣或曰孙出君众所同疾史防书之是也圣人曷为掩奸藏恶不暴【蒲卜反】其罪而以归咎人主何哉曰臣而逐君其罪已明矣【啖氏曰或曰臣出其君而其罪不彰无乃掩奸乎曰出君之罪史氏知之也春秋举王纲正君则而治道兴矣不善之积莫非已招也】人君擅一国之名宠神之主而民之望也爱之如父母仰之如日月敬之如神明畏之如雷霆何可出也所为见逐无乃肆于民上纵其淫虐以弃天地之性乎【晋师旷云云】故卫衎【苦旦反】出奔使祝宗告亡且告无罪而定姜曰有罪若何告无春秋端本清源之书故不书所逐之臣而以自奔为名【杜氏曰诸侯之防书孙甯逐卫侯春秋以其自取奔亡之祸故诸侯失国者皆不书逐君之贼也】所以警乎人君者为后世鉴非圣人莫能修之为此类也【襄陵许氏曰逐君之恶未有若林父者矣郑厉卫惠犹以礼去者也春秋之季君弱臣强卫献出奔不名所以抑强臣而存大义也刘氏曰奔而名者两君之辞剽已立矣而衎不名何耶剽以公孙为贵卿交于诸侯逐其君而自取之恶有甚焉故絶其两君之称以见所恶也叔武摄位而郑不名剽国而衎不名其不名也同而所以不名异叔武称子而剽称侯称子者让之意也称侯者之实也美恶不嫌同辞家氏曰春秋自林父出奔归卫至入戚以叛林父之名氏十见于经具书不削皆所以着其专国逐君之罪也○愚按王氏笺义云卫侯不道失国当从公羊书名今考二十五年入夷仪三传皆不名经必有义不可强合失国书名之例盖衎之立以正非突朔之比剽之又非可以忽黔牟例论故衎不名程子谓春秋前已立例到后来书得全别若依前例观之殊失之也正此类耳】
　　莒【犂比】人侵我东鄙【杜氏曰报入郓髙氏曰莒自灭鄫之后四伐我矣是无晋也愚按溴梁之执盖有由矣】○秋楚【康】公子贞帅师伐呉【诸樊左传楚子为庸浦之役故子囊师于棠以伐呉呉不出而还子囊殿以呉为不能而弗儆呉人自臯舟之隘要而击之楚人不能相救呉人败之获楚公子宜谷愚按楚旣不得志于中国故致怨于呉也】○冬季孙宿防晋【悼】士匄宋【平】华阅卫【殇】孙林父郑【简】公孙虿莒【犂比】人邾【宣】人于戚【阅音恱左传晋侯问卫故于中行献子对曰卫有君矣伐之未可以得志而勤诸侯不如因而定之防于戚谋定卫也杜氏曰定立剽戚卫地襄陵许氏曰卫人立剽非正也而谋定之则正弗胜矣薛氏曰卫乱不讨防其贼以定之非义也髙氏曰诸国书卿明皆林父之俦也张氏曰前书卫侯之奔此列孙林父于防晋为霸主抑君而臣是助具书于防则晋大夫之党林父罪恶具见左氏所载师旷中行偃之専罪其君情可见矣家氏曰晋悼用师于郑卫衎无防不徃无役不从今为其臣所逐晋当防诸侯纳卫君诛孙甯以伸伯讨乃盟主职分之所宜为既不能然反听贼臣立君而为防以定其位此春秋之所甚恶也陈氏曰襄昭之际大夫无君之祸晋为之也悼公之德衰矣愚按防七国之大夫于贼臣之私邑而定逐若之贼此晋之强家所为悼公末年怠于政事惑于其臣而不之省也传在十六年】
　　【癸灵王十夘四年】十有五年【晋悼十五年齐灵二十四卫献十九殇公剽元年蔡景三十四郑简八曹成二十陈哀十一孝九宋平十八秦景十九楚康二呉诸樊三】春宋公【平】使向戌来聘二月己亥及向戌盟于刘【向舒亮反戌音恤左传宋向戌来聘且寻盟杜氏曰报二年豹之聘寻十一年亳之盟郑氏曰刘鲁地襄陵许氏曰不盟于国而盟于刘崇向戌故公弱甚矣愚按诸侯有聘无盟聘礼也盟非礼也不系国者向戌遂事之专不言公见其抗也聘而遂盟已为非礼况以千乘之君而降尊失列与之盟于国都之外乎公尝如晋而及晋侯盟长樗此霸主谦逊以懐望国而非诸侯待邻国大夫之所当施也朝聘而盟于外惟此两见而已】○刘夏逆王【灵】后于齐【左传十四年王使刘定公赐齐侯命十五年春官师从单靖公逆王后于齐卿不行非礼也公羊传刘夏者天子之大夫也其称刘何以邑氏也外逆女不书此何以书过我也谷梁传过我故志之也杜氏曰官师刘夏也天子官师非卿】
　　刘夏何以不称使不与天子之使夏也昏姻人伦之本【昏义夫妇有义而后父子有亲君臣有正】王后天下之母【唐书王者立后以母天下】刘夏士也【孔氏正义官师中士下士也】士而逆后是不重人伦之本而轻天下之母矣【本孙氏及常山刘氏】然则何使卿往逆公监【工衔反】之礼也官师从单【音善】靖公逆王后于齐书刘夏而不书靖公是知卿往逆公监之礼也【杜氏曰天子不亲迎上卿逆而公监之】春秋昏姻得礼者常事不书【本啖氏纂例髙邮孙氏曰春秋二百四十二年周十三王书逆王后者唯二非礼则书也临川呉氏曰王后天下母上俪天王犹干之有坤可不重与祭公遂行逆后而纪姜遄归京师其逆其归两从苟简故书逆书归刘夏以士逆后而齐之归女无违于礼书逆故不书归得礼者不书失礼然后书夫鲁桓八年乃桓王之十六年鲁襄十五年乃灵王之十四年周衰礼废昏姻之制不时圣人因祭公之来刘夏之过我而书以示讥也详见桓八年】
　　夏齐侯【灵】伐我北鄙围成公救成至遇【左传齐侯围成贰于晋故也公羊传其言至遇何不敢进也杜氏曰遇鲁地书至遇公畏齐不敢至成髙氏曰卫侯在齐季孙宿为戚之防以定卫而齐不与焉齐固有憾于诸侯矣伐我北鄙以此之故鲁于是时三分其民而公室卑弱已不足以当敌故书公救成至遇常山刘氏曰武备不谨成郛见围救患当速乃复畏避公之所为可知矣陈氏曰自宣之季年内不言君将于是救成而不敢进无惑乎三家之专鲁也家氏曰鲁本非弱国自季氏专政务丰殖其私门城费矣又取公室之丘甸卒乘自归其私于是鲁君拱手于上邾莒交侵齐亦屡伐譬之百金之家犹足自立而盗起于内莫知所以制之则外寇之来亦付之无可奈何而已书至遇见僖二十六年】季孙宿叔孙豹帅师城成郛【左传于是乎城成郛杜氏曰郛郭也常山刘氏曰由不能救成故成郛见坏而城也张氏曰先事之无备敌去而后城亦已晚矣诗曰迨天之未隂雨彻彼桑土绸缪牖户孔子曰能治其国家谁敢侮之髙氏曰此孟孙之邑而季孙叔孙帅师以城之者见三家相党以备齐为名而兴役之众故其城坚固可守卒为鲁患而不可堕也郛盖外城也蜀杜氏曰春秋几帅师而城者甚之也况此二卿以师城之其讥可知矣王氏曰此言城郛则凡言城某者非独郛也】○秋八月丁巳日有食之【张氏曰悼公卒政逮大夫之徴也】○邾【宣】人伐我南鄙【左传邾人伐我南鄙使告于晋晋将为防以讨邾莒晋侯有疾乃止悼公卒遂不克防髙氏曰邾贰于晋以与齐党于莒故来伐襄陵许氏曰政在君则民一民一则国强政在臣则民二民二则国弱鲁自文公失政大夫益窃国柄齐与邾莒交伐其国不竞甚矣无它民分于三桓故也】○冬十有一月癸亥晋侯周卒【悼公也在位十五年子彪嗣是为平公襄陵许氏曰悼公之霸功亚桓文平公受之遗烈犹在祝柯澶渊之盟是已自是则晋日替矣】
　　【甲灵王十辰五年】十有六年【晋平公彪元年齐灵二十五卫献二十殇二蔡景三十五郑简九曹成二十一陈哀十二孝十宋平十九秦景二十楚康三呉诸樊四】春王正月葬晋悼公【杜氏曰逾月而速】○三月公防晋侯【平】宋公【平】卫侯【殇】郑伯【简】曹伯【成】莒子【犂比】邾子【宣】薛伯伯【孝】小邾子【穆】于溴梁【溴古闻反左传平公即位改服修官烝于曲沃警守而下防于溴梁命归侵田髙氏曰为讨邾莒也邾莒连伐鲁鲁使告于晋悼公将为防以讨之遇疾乃止平公即位遂成父志杜氏曰不书髙厚逃归故也溴水名出河内轵县东南至温入河苏氏曰卫侯剽也二十五年卫侯入夷仪衎也二君皆称卫侯愚按溴梁在今懐孟路孟州温县髙厚逃归不书盖未讲防礼而先逃】戊寅大夫盟【左传晋侯与诸侯宴于温使诸大夫舞曰歌诗必类齐高厚之诗不类荀偃怒且曰诸侯有异志矣使诸大夫盟髙厚髙厚逃归于是叔孙豹晋荀偃宋向戌卫甯殖郑公孙虿小邾之大夫盟曰同讨不庭公羊传诸侯皆在是其言大夫盟何信在大夫也何言乎信在大夫徧刺天下之大夫也曷为徧刺天下之大夫君若赘旒然谷梁传溴梁之防诸侯失正矣诸侯防而曰大夫盟政在大夫也诸侯在而不曰诸侯之大夫大夫不臣也杜氏曰诸大夫本欲盟髙厚厚逃归故遂自共盟鸡泽防重序诸侯此间无异事即上诸侯大夫可知传自曹以下大夫不书举小邾以包之何氏曰不重出地与鸡泽大夫盟同义】
　　牡丘之防诸侯既次于匡则书曰公孙敖帅师及诸侯之大夫救徐【僖十五】鸡泽之防诸侯既盟而陈侯使袁侨如防则书曰叔孙豹及诸侯之大夫及陈袁侨盟【三年】今溴梁之防诸侯皆在是若欲使大夫盟者则宜书鲁卿及诸侯之大夫盟可也而独书大夫何也诸侯失政大夫皆不臣也上二年春正月防于向【舒亮反为呉谋楚】十有四国之大夫也夏四月防伐秦【报十一年为楚伐晋】十有三国之大夫也冬防于戚【谋定卫剽】七国之大夫也此三防皆国之大事也【愚按谋败呉之楚报助楚之秦防逐君之臣定立之君皆关于夷夏君臣之故故曰大事】而使大夫皆专之而诸侯皆不与【音预】焉【何氏曰萧鱼服郑诸侯劳倦而大夫常行三委于臣而君遂失权】是列国之君不自为政弗躬弗亲礼乐征伐已自大夫出矣况悼公既没晋平初立无先公之明也【八年子展云晋君方明】君若赘【章锐反】旒【音留何氏曰赘系属之辞旒旂旒以旂旒喻者为下所执持】而大夫张亦宜矣夫岂一朝一夕之故哉善恶积于至防而不可揜常情忽于未兆而不预谋荀偃怒大夫盟而晋靖公废赵籍韩防魏斯为诸侯之势见【音现】矣【通鉴周威烈王二十三年王命赵鞅之曽孙籍韩不信之孙防魏曼多之孙斯皆为诸侯安王二十六年韩赵魏共废晋靖公俱酒为家人而分其地卢氏曰诸侯之大夫自盟君各在防则诸侯之政自兹失矣三桓逐鲁六卿分晋其所由来者渐】有国者谨于礼而不敢忽此春秋以待后世之意也【朱子语五霸既衰溴梁之防诸侯出防而大夫自盟这个自是差异不好张氏曰春秋庄十三年以前礼乐征伐自诸侯出而权未一也自桓文继霸中国之政齐晋专之然犹在诸侯也至今年以后则皆自大夫出矣故于此书大夫盟着世变之益降也陈氏曰文十五年盟扈十七年防扈霸主在而但曰诸侯者无霸也此盟君在而但曰大夫者无君也自文以下则有斥言诸侯而不序自襄以下则有斥言大夫而不序项氏曰文七年书公防诸侯晋大夫盟于扈志变之始也虽然犹有诸侯也此书大夫盟志变之终也言自是无诸侯也孙氏曰鸡泽及陈袁侨盟言诸侯之大夫此直曰大夫盟不言诸侯之大夫者鸡泽之防诸侯始失政也至于湨梁则又甚矣湨梁之防政在大夫政在大夫故不言诸侯之大夫不言诸侯之大夫者大夫无诸侯故也李氏集义鸡泽上序诸侯而言盟则诸侯既盟矣后言大夫系于诸侯非大夫之专盟也今此序诸侯而不言盟言大夫而不系诸侯其不谓信在大夫诸侯失政而何耶愚按经书大夫不序者四救徐之役诸侯次匡不行而遣大夫往救则大夫之帅师实受诸侯之命也鸡泽之盟诸侯已盟而大夫又盟然犹受命而盟袁侨也湨梁之盟则诸侯皆在而大夫自相与盟非诸侯之命矣于宋之盟则诸侯不出而大夫自为防盟矣然经于此年不以大夫系之诸侯着大夫之无诸侯也于宋之盟复以大夫系之诸侯不使大夫之终无诸侯也晋平即位十年之间七合诸侯湨梁祝柯澶渊商任沙随两夷仪是也于斯时也苟能揽权以挈政统明义而感人心则霸功之盛不惟可以继悼公之业而且可以踵桓文之迹矣奈何首事之初即以太阿之柄授之大夫而讨罪服贰又紊于义是以湨梁则髙厚逃归而执邾莒二君不归京师且不能复鲁之侵田平阴围齐焚其四郭而齐犹不服遂以无功澶渊虽获齐成实以齐荘欲求好于诸侯非诚服于晋厥后不免朝歌之伐商任沙随锢栾氏而反召盈之乱国夷仪将以伐齐卒受弑君者之赂而同盟焉自是不复能合诸侯而大夫专出防盟矣原其失在于纵权于下世卿强家党恶怙乱不肯仗义以正诸侯是以致霸政之隳也】
　　晋人执莒子【犂比】邾子【宣】以归【执以归始此左传以我故执邾宣公莒犂比公且曰通齐楚之使何氏曰录以归者甚恶晋有罪无罪皆当归京师不得自治之刘氏曰称人非伯讨也此执有罪何以不得为伯讨晋人知莒邾之可以讨而不知己之不可讨也古之君子正己而物正先自治而后治人晋侯之正未能以行其国而执人所以非伯讨也高氏曰诸侯有罪执之以归而不归京师已则不臣而以讨人非正也故称晋人而二君不名】○齐侯【灵】伐我北鄙【髙氏曰齐既叛晋闻公在防将讨邾莒故复来伐是时齐益彊自柯陵之防遂不复出但使大夫听命使世子伉礼出防盖有轻诸侯之心故前年北鄙之伐为莒伐我邾实附齐故亦伐我南鄙晋防湨梁以讨贰莒邾畏晋往防而齐独不至晋执二君以归齐乃益复伐我三年之间齐师五至于鲁矣】○夏公至自防【髙氏曰见公出防谋齐尚未及还而齐师已见伐矣】○五月甲子地震【通旨汉安帝时京师地震其日戊辰杨震以为三者皆土位在中宫此近臣恃权逾法之象也是秋齐侯伐北鄙围成明年又围桃髙厚又围防鲁之北鄙连嵗受兵震恐甚矣地动之变殆为是发】○叔老防郑伯【简】晋【平】荀偃卫【殇】甯殖宋【平】人伐许【灵左传许男请迁于晋诸侯遂迁许许大夫不可晋人归诸侯郑子蟜闻将伐许遂相郑伯以从诸侯之师穆叔从公齐子帅师防晋荀偃次于棫林伐许次于函氏晋荀偃栾黡帅师伐楚以报宋扬梁之役楚公子格帅师及晋师战于湛阪楚师败绩晋师遂侵方城之外复伐许而还髙氏曰许欲弃楚请迁于晋既而不果故晋防诸侯大夫同伐之郑与许有宿怨故若亲行卿不先诸侯先国君也宋称人盖防者襄陵许氏曰先书郑伯臣不可过君也张氏曰许男有从中国之志而大夫沮之足以见一时之俗矣○刘氏曰左氏云书曰防郑伯为夷故也非也诸侯与诸侯相从大夫与大夫相从若名位不敌卿虽主兵犹序诸侯之下贵王爵也】○秋齐侯【灵】伐我北鄙围成【左作围郕左传齐侯围郕孟孺子速徼之齐侯曰是好勇去之以为之名速遂塞海陉而还髙氏曰去年伐我围成而坏其郛今春再伐我至是又围成甚之也家氏曰齐叛晋而屡以师伐鲁欲致晋而与之战其志在于争霸也】○大雩○冬叔孙豹如晋【平左传穆叔如晋聘且言齐故晋人曰以寡君之未禘祀与民之未息不然不敢忘穆叔曰以齐人之朝夕释憾于敝邑之地是以大请敝邑之急朝不及夕引领西望曰庶几乎比执事之间恐无及也见中行献子赋圻父献子曰偃知罪矣敢不从执事以同恤社稷而使鲁及此见范宣子赋鸿鴈之卒章宣子曰匄在此敢使鲁无鸠乎髙氏曰鲁不能内修其政以御无道之齐而乞怜于晋鲁之君臣庸甚矣】
　　【乙灵王十已六年】十有七年【晋平二齐灵二十六卫献二十一殇三蔡景三十六郑简十曹成二十二陈哀十三杞孝十一宋平二十秦景二十一楚康四呉诸樊五】春王二月庚午邾子牼卒【牼苦耕反公谷作瞷音闲宣公也在位十八年子华嗣是为悼公孙氏曰去年晋执以归此书卒者晋人寻赦之也莒亦如之】○宋【平】人伐陈【哀左传宋庄朝伐陈获司徒卬髙氏曰七年鄬之防陈侯逃归自是不复与诸侯防而楚郑连年侵宋宋于是请于晋而伐之书伐许伐陈皆着楚之诎也陈氏曰荘朝宋防者也】○夏卫【殇】石买帅师伐曹【成左传卫孙蒯田于曹隧饮马于重丘毁其瓶重丘人闭门而訽之曰亲逐而君尔父为厉是之不忧而何以田为卫石买孙蒯伐曹取重丘曹人愬于晋愚按孟子曰有人于此其待我以横逆则君子必自反也孙蒯犯上之臣几民罔不恶者也越竟田猎而遭曹人之辱盍亦内自省耳乃挟贵卿将重兵以攻其国不亦甚乎经之书伐所谓欲加之罪不患无辞者也】○秋齐侯【灵】伐我北鄙围桃齐髙厚帅师伐我北鄙围防【桃公作洮髙厚上左无齐字左传齐人以其未得志于我故齐侯伐我北鄙围桃髙厚围臧纥于防师自阳关逆臧孙至于旅松郰叔纥臧畴臧贾帅甲三百宵犯齐师送之而复齐师去之齐人获臧坚杜氏曰桃鲁地弁县东南有桃虚髙氏曰齐之君臣同来伐我分兵以围吾二邑其恃众暴寡如此齐鲁世姻之国而数年之间见伐不已齐之不道可知也】○九月大雩○宋【平】华臣出奔陈【左传宋华阅卒华臣弱臯比之室使贼杀其宰华呉贼六人以铍杀诸卢门合左师之后左师惧曰老夫无罪贼曰臯比私有讨于呉遂幽其妻曰畀余而大璧宋公闻之曰臣也不唯其宗室是暴大乱宋国之政必逐之华臣惧遂奔陈髙氏曰华臣暴其宗室而乱宋政不有国讨失政刑矣君子违不适雠国陈乃宋雠而奔焉尤可诛也】○冬邾【悼】人伐我南鄙【左传为齐故也杜氏曰齐未得志于鲁故邾助之薛氏曰乘齐之围报执之仇也髙氏曰邾之先君以伐鲁而为晋所执旣归而卒嗣子在防而复兴师此祝柯之防所以复执也王氏曰鲁之四鄙而莒伐其东齐伐其北邾伐其南鲁之防弱不振亦可知矣国有政虽弱而强国无政虽大必弱鲁搜于红革车千乘岂曰无兵而陵夷至此者三家分政民不知有君故也】
　　【丙灵王十午七年】十有八年【晋平三齐灵二十七卫献二十二殇四蔡景三十七郑简十一曹成二十三陈哀十四孝十二宋平二十一秦景二十二楚康五呉诸樊六】春白狄来【左传白狄始来朝也】
　　刘敞曰蕃服于中国无事焉其于天子世一见【音现周礼大行人九州之外谓之蕃国世一见各以所贵宝为挚】则诸侯虽善其交际不得而通也是以春秋亦不与其朝不与其朝者惩淫慝一内外也周公致太平越裳氏重【直龙反】九译【译释也犹言誊也以彼此言语相誊释而通之也重叠也通译其言至于九变而始达中国】而献其白雉公曰君子徳不及焉不享其贽【音致后汉南蛮周公制礼作乐而天下大服交趾南有越裳氏重译而献白雉周公曰徳泽不加君子不享其质译曰吾受命吾国之黄耉曰天之无烈风淫雨海不扬波三年矣意者中国有圣人乎盍往朝之周公归之于王称先王神致荐于宗庙】此乃天子而让也况列国之君乎守藩之臣乎【并见意林髙氏曰春秋书白狄于是焉止白狄之来与介葛卢同愚按西旅献獒大保作旅獒以训于王其得驭逺之道乎方彼之慕中国因其来而自知所戒以礼义外之可也若汉光武之谢絶西域则所谓以礼义外之者也】
　　夏晋【平】人执卫【殇】行人石买【左传晋人执卫行人石买于长子执孙蒯于纯留为曹故也杜氏曰因其为使执之故称行人刘氏曰石买以君命聘于晋晋人执之晋能知买伐曹之为恶矣而未能知孙氏逐君之为恶也假晋欲明天子之禁修方伯之义莫如正孙蒯之恶而诸侯服矣今置所先而收所后急所轻而缓所重伯者之讨固若是乎张氏曰行人非所执也舍大而治小又不归于京师故不得为伯讨】○秋齐【灵】师伐我北鄙【谷作齐侯】冬十月公防晋侯【平】宋公【平】卫侯【殇】郑伯【简】曹伯【成】莒子【犂比】邾子【悼】滕子【成】薛伯伯【孝】小邾子【穆】同围齐【左传齐侯伐我北鄙晋侯将伐齐济河献子以朱丝系玉二防而祷曰齐环怙恃其险负其众庶弃好背盟陵虐神主曽臣彪将率诸侯以讨焉其官臣偃实先后之苟防有功无作神羞十月防于鲁济寻湨梁之言同伐齐齐侯御诸平隂堑防门而守之广里夙沙卫曰不能战莫如守险弗聼诸侯之士门焉齐人多死范宣子告析文子曰吾知子敢匿情乎鲁人莒人皆请以车千乘自其郷入既许之矣若入君必失国子盍图之子家以告公公恐齐侯登巫山以望晋师晋人使司马斥山泽之险虽所不至必斾而疏陈之使乘车者左实右伪以斾先舆曳柴而从之齐侯见之畏其众也乃脱归齐师夜遁十一月丁夘入平阴遂从齐师晋人欲逐归者鲁卫请攻险荀偃士匄以中军克京兹魏绛栾盈以下军克邿赵武韩起以上军围卢弗克十二月戊戌及秦周伐雍门之萩范鞅门于雍门焚雍门及西郭南郭刘难士弱率诸侯之师焚申池之竹木焚东郭北郭范鞅门于扬门州绰门于东闾齐侯驾将走邮棠大子与郭荣扣马曰师速而疾畧也将退矣君何惧焉且社稷之主不可以轻轻则失众君必待之将犯之大子抽劒防鞅乃止甲辰东侵及潍南及沂谷梁传非围而曰围齐有大焉亦有病焉非大而足同与诸侯同罪之也亦病矣程子传书同围见诸侯之恶齐】
　　凡侵伐围入未有书同者而独于此书同围齐何也齐环背【音佩】盟弃好【呼报反】陵虐神主【杜氏曰神主民也谓数伐鲁残民人】肆其暴横【去声下同】数【色角反】伐邻国观加兵于鲁则可见矣【薛氏曰晋悼之防齐侯傲然自肆非世子则其卿大夫也于诸侯之事盖未之谨也六年灭莱十五年伐鲁围成十六年两伐北鄙十七年异道围桃及防今夏大举未始不身亲之也襄陵许氏曰四年之中六伐鄙而四围邑又纵邾莒以助其虐诸侯之陵暴未有若是之甚者也是以动天下之兵几亡其国】诸侯所共恶【乌路反下同】疾故同心而围之也【杜氏曰齐数行不义诸侯同心俱围之陆氏曰齐背盟主数伐小国诸侯同心围之故特曰同围孙氏曰齐为不道数侵诸侯言同者诸侯同心疾齐也襄陵许氏曰环而攻之焚其四郭故谓之围曰同围齐言得罪于天下也】同心围齐其以伐致何也见【音现】齐环无道宜得恶疾大诸侯之伐而免其围齐之罪辞也春秋于此有沮【在吕反】横逆抑强暴之意孟子曰国必自伐而后人伐之自作孽不可逭其齐侯环之谓矣尚谁怼【直类反雠怨也】哉【家氏曰或谓鞌之战晋为鲁卫而伐齐春秋不与也今晋平为鲁伐齐而春秋与之何耶曰事有似同而实异者两伐齐是也鞌之战虽曰为鲁卫出师其实大夫逞其私憾春秋不与也今兹伐齐则齐灵背盟好歳以兵加于鲁晋为之合诸侯以问齐人凭陵与国之罪从众欲而出师非为其私也故书同围齐此出于圣人之特笔非因乎旧史者也愚按于鞌以四国及战而不书伐则贬晋可知防于鲁济同围齐而经不书地防则与于袲伐郑异矣○刘氏曰谷梁曰非围而曰围非也春秋信史也若未围而言围岂得为信史哉】
　　曹伯负刍卒于师【刍初俱反成公也在位二十三年子滕嗣是为武公襄陵许氏曰负刍之恶不容于尧舜之世春秋书卒书葬以刺王政之不行也○刘氏曰谷梁云闵之也非也是亦记事而已矣何闵之有】○楚【康】公子午帅师伐郑【简左传郑子孔欲去诸大夫将叛晋而起楚师以去之使告子庚子庚弗许楚子闻之使告子庚曰不谷主社稷而不出师人其以不谷为自逸而忘先君之业矣大夫图之子庚曰君王其谓午懐安乎吾以利社稷也稽首对曰诸侯方睦于晋臣请尝之若可君而继之不可收师而退子庚治兵于汾于是子蟜伯有子张从郑伯伐齐子孔子展子西守二子知子孔之谋完守入保子孔不敢防楚师楚师伐郑次于鱼陵右师城上棘遂涉颍次于旃然蔿子冯公子格率锐师侵费滑胥靡献于雍梁右回梅山侵郑东北至于虫牢而反子庚门于纯门信于城下而还薛氏曰楚公子午之伐闻郑伯之出也乘人不备而迄无成功黩武而已矣】
　　【丁灵王十未八年】十有九年【晋平四齐灵二十八卒卫献二十三殇五蔡景三十八郑简十二曹武公滕元年陈哀十五孝十三宋平二十二秦景二十三楚康六呉诸樊七】春王正月诸侯盟于祝柯【柯古多反公作阿左传诸侯还自沂上盟于督扬曰大毋侵小杜氏曰前年同围齐之诸侯也祝柯县今属济南郡张氏曰后汉志平原郡祝柯地谱齐州禹城县齐邑孙氏曰诸侯不序前目后凡也陈氏曰防无王卿士亦申言诸侯间有事也愚按防有王臣而盟无王臣则再举诸侯防盟皆有王臣则不再言诸侯但曰盟于某防盟无王臣而再举诸侯间有异事若防盟殊地也故祝柯之盟书诸侯重丘之盟亦书诸侯经予诸侯同围齐故盟无褒贬而其辞平防夷仪不能讨齐故盟于重丘特书同着其同心为恶也】晋【平】人执邾子【左传执邾悼公以其伐我故高氏曰既来同防又与同盟而乃执之非伯讨也故称人刘氏曰此其非伯讨奈何邾人伐鲁晋人疾之执其君以刧其地不言以归释之也未得其地故刧之已得其地故释之执君取地不以王命而皆出于大夫何以服人心而正其罪乎襄陵许氏曰执之舍之削取其田不以王命虽当罪非正也】公至自伐齐【传见前李氏集义防书围而致书伐书勲劳则围为重辨曲直则伐为善○刘氏曰公羊云未围齐非也春秋记事之书而非记意之书若实未尝围齐何得书之乎谷梁云何为以伐致与人同事或执其君或取其地非也执君取地邾事也以伐致齐事也书执邾子贬晋已明矣书取邾田刺鲁已明矣又何以齐例邾乎】取邾田自漷水【漷好虢反又音郭左传遂次于泗上疆我田取邾田自漷水归之于我公羊传其言自漷水何以漷为竟也谷梁传轧辞也杜氏曰取邾田以漷水为界漷水出东海合乡县西南经鲁国至髙平湖陆县入泗苏氏曰成二年晋人败齐于鞌使齐归我汶阳之田书曰取汶阳田不言齐田鲁地也今以晋命取田于邾故曰取邾田非鲁地也家氏曰左氏云疆我田取邾田自漷水归之于我曰疆我田复旧疆也曰取邾田自漷水言鲁人因复旧疆而挟霸国之威多取田于邾也高氏曰邾之病鲁信有罪矣鲁以诸侯之力前既执其先君此又执其嗣君取其田盖已甚矣书取田于至自伐齐之后明公独取之非诸侯取之专罪公之意也又云自漷水者随漷水以为界盖着其取之多也愚按后此哀二年取漷东田则又不止自漷水矣于此见鲁之陵弱小而深为利也○刘氏曰公羊云漷移也非也鲁以漷自移而取田春秋乃坐其君以盗地乎】○季孙宿如晋【平左传季武子如晋拜师临川呉氏曰谢讨齐且取邾田也】○葬曹成公○夏卫【殇】孙林父帅师伐齐【灵左传晋荀偃卒面视不可含范宣子盥而抚之曰事呉敢不如事主犹视栾怀子曰其为未卒事于齐也乎乃复抚之曰主苟终所不嗣事于齐者有如河乃瞑受含栾鲂帅师从卫孙文子伐齐张氏曰栾鲂不书孙林父并将也夫讨强暴之罪而使逐君之大夫尸其事则晋何以服齐故特书林父主兵以罪之】○秋七月辛夘齐侯环卒【环公作瑗灵公也在位二十八年世子光嗣是为庄公】○晋【平】士匄帅师侵齐至谷闻齐侯卒乃还【还音旋左传晋士匄侵齐及谷闻防而还礼也公羊传还者何善辞也何善尔大其不伐防也谷梁传受命而诛生死无所加其怒不伐防善之也程子曰善之也】
　　谷齐地也还者终事之词【杜氏曰详录所至及还者善得礼陆氏曰还者事毕复者事未毕士匄闻防不当更徃还为得礼如师还公还自晋归父还自晋皆事毕也公如晋至河乃复公孙敖如京师不至而复仲遂至黄乃复皆事未毕也】古之为师不伐防大夫以君命出境有可以安国家利社稷者则专之可也【本公羊】世衰道微暴行【下孟反】交作利人之难【乃旦反】以成其私欲者众矣士匄乃有恻隠之心闻齐侯卒而还不亦善乎【刘氏曰天下无王诸侯擅命征伐各自己出利人之难以成其私故伐人之防者比比而士匄乃还师不侵不亦善乎】或曰【谷梁】君不尸小事臣不专大名为士匄者宜墠【音善】帷而归命乎介【范氏曰除地为墠于墠张帷反命于介介归告君君命乃还不敢专也】则非矣【苏氏曰夫将在军君命有所不受有善而专之君与有焉必君命而后可则安用将矣】使士匄未出晋境如是焉可也已至齐地则进退在士匄矣犹欲墠帷而归命乎介则非古者命将【去声】不从中覆【音腹反也见前冯唐传】专制境外之意【何氏曰礼不从中御外临事制宜当敌为师唯义所在唐书兵事节度皆付公吾不从中治也】而况防必不可伐非进退可疑而待请者故至谷闻齐侯卒乃还善之也【朱子语春秋分明防只是晋士匄侵齐至谷闻齐侯卒乃还这分明是与他王氏曰春秋之时侵伐四出或背殡帅师或冒防伐人者众矣而士匄奉命出征既至齐地闻防而还善矣愚按公追齐师至酅弗及不当徃而徃也公救成至遇叔孙豹救晋次于雍榆当徃而不徃也士匄侵齐闻防乃还不当往而不往也观此数者而行师进退之义可见矣○刘氏曰公羊云大夫以君命出进退在大夫也非也若兵未出竟岂得擅还哉书至谷乃所以明境外得专之也陆氏曰谷梁云君不尸小事臣不专大名善则称君过则称已则民作让矣士匄者宜墠帷而归命于介按不伐防常礼也更待君命是诈让小善非人臣尽忠之道也】
　　八月丙辰仲孙蔑卒【此文伯之子孟献子也子速嗣为大夫是曰庄子】○齐【庄】杀其大夫髙厚【左传齐侯娶于鲁曰顔懿姬无子其侄鬷声姬生光以为大子诸子仲子戎子戎子嬖仲子生牙属诸戎子戎子请以为大子许之仲子曰不可废常不祥间诸侯难光之立也列于诸侯矣今无故而废之是专黜诸侯而以难犯不祥也君必悔之公曰在我而已遂东大子光使髙厚傅牙以为大子夙沙卫为少傅齐侯疾崔杼防逆光疾病而立之光杀戎子尸诸朝灵公卒庄公即位执公子牙于句渎之丘夙沙卫奔髙唐以叛崔杼杀髙厚于洒蓝而兼其室髙氏曰齐髙厚尝帅师伐我矣晋新行义于齐齐侯始立而欲亲晋故归罪于髙厚而杀之以说于晋此明年所以与澶渊之盟也张氏曰杀髙厚者崔杼也杼虽擅诛杀之柄亦庄公之所欲也故以累上之词言之愚按防崔杼之力庄公固不得立然杼杀髙厚庆封讨夙沙卫明年复使庆佐为大夫而诛牙余党崔庆自是专权而射股之祸兆于此矣】○郑【简】杀其大夫公子嘉【嘉公作喜】
　　按左氏初盗杀郑三卿于西宫之朝公子嘉知而不言【十年】既又欲起楚师以去【起吕反下同】诸大夫故楚人伐郑至于纯门而返【去年】至是嘉之为政也专国人患之乃讨西宫之难【乃旦反】与纯门之师子展子西率国人杀嘉而分其室不称郑人者嘉则有罪矣而子展子西不能正以王法肆诸市朝与众同弃乃利其室而分之有私意焉故称国以杀而不去其官此春秋原情定罪之意【王氏曰子展子西不能窒欲乃率国人杀之而分其室则郑无政矣愚按庄二十三年例曰称国以杀大夫者国君大臣与谋其事不请于天子而擅杀之也故虽杀有罪亦书其官嘉召楚人伐其国则是背叛之臣国人之所同恶使子展子西正名诛之而不利其室则当如杀良霄之例称人以杀而削其官矣】
　　冬塟齐灵公【髙氏曰齐鲁仍世昏姻之国前虽有怨今已易世故不废防纪示不忘好】○城西郛【左传惧齐也杜氏曰鲁西郭何氏曰据都城録道东西王氏曰鲁备齐难城其国之郛则凡西境亦不敢保足见鲁之弱而齐之强矣愚按郛乃外城此云西郛实国都外城之西郭而所谓中城为鲁国都之内城可知矣】○叔孙豹防晋【平】士匄于柯【左传齐及晋平盟于大隧故穆叔防范宣子于柯穆叔见叔向赋载驰之四章叔向曰肸敢不承命杜氏曰魏郡内黄县东北有柯城郑氏曰柯卫地后属晋愚按内黄县今属大同路滑州髙氏曰鲁犹惧齐故为柯之防以自固蜀杜氏曰襄公之时政在大夫甚矣专相为防故详録之】○城武城【左传穆叔归曰齐犹未也不可以不惧乃城武城杜氏曰泰山南武城县愚按子游为武城宰即此武城今东昌路髙唐州武城县鲁于是时苟能信任仁贤修明政事使民效死而弗去则将制梃以挞邻国之坚甲利兵而何畏于强齐今乃君弱臣惰安于不竞内则疲民于亟城之劳外则徼惠于覇国之援曽无一毫自立之志使齐荘而有报怨之图则鲁之祸未有纪极也】
　　【戊灵王十申九年】二十年【晋平五齐庄公光元年卫献二十四殇六蔡景三十九郑简十三曹武二陈哀十六杞孝十四宋平二十三秦景二十四楚康七呉诸樊八】春王正月辛亥仲孙速防莒【犂比】人盟于向【向舒亮反左传及莒平孟庄子防莒人盟于向督扬之盟故也杜氏曰向莒邑莒数伐鲁前年诸侯盟督以和解之故二国复自共盟结其好髙氏曰向本莒邑宣四年取之者也莒鲁结好自是十五年不交兵速代父为卿未练而从政无复三年之防也愚按孟献子禫县而不乐则始不三年其昉于速与羯与夫子称孟庄子之孝其他可能也可者仅可而有所未尽之辞耳】○夏六月庚申公防晋侯【平】齐侯【庄】宋公【平】卫侯【殇】郑伯【简】曹伯【武】莒子【犂比】邾子【悼】滕子【成】薛伯伯【孝】小邾子【穆】盟于澶渊【澶市然反左传盟于澶渊齐成故也杜氏曰澶渊在顿丘县南一名繁污卫地近戚田张氏曰唐置澶州今开徳府临河县髙氏曰齐以晋不伐其防而感服君防而出盟薛氏曰齐之无道诸侯围之而不服以士匄闻防而还师遂防于澶渊修徳来逺不诬也哉愚按澶渊今属大名路开州齐庄以既废而頼崔杼以有国崔杼以杀公子牙立庄公而专其国髙厚夙沙卫之余党岂无其人邦之杌陧固不敢搆怨于诸侯夫是以受盟之速也亦犹崔杼弑庄立景而同盟于重丘也特以牙实庶孽庄公既胜先君之邪心而得嗣世则是揜父之恶故春秋于澶渊之盟无讥焉耳襄陵许氏曰平公祝柯澶渊之盟此悼公之遗烈也】秋公至自防○仲孙速帅师伐邾【悼速公作遫后同左传邾人骤至以诸侯之事弗能报也孟庄子伐邾以报之襄陵许氏曰祝柯之防既执邾子又取其田报亦足矣而复伐之讥已甚也且澶渊在彼何以盟为】○蔡【景】杀其大夫公子燮蔡公子履出奔楚【左传蔡公子燮欲以蔡之晋蔡人杀之公子履其母弟也故出奔楚】
　　按左氏初蔡文侯欲事晋曰先君与【音预】于践土之盟【僖二十八】晋不可弃且兄弟也畏楚不能行而卒【宣十七】楚人使蔡无常公子燮求从先君以利蔡谋国之合于义者也国人乃不顺焉而杀燮此何罪矣故称国而不去【起吕反】其官【髙氏曰燮盖尝为郑所获者欲舍荆楚而之中国正也追先君之志而成之顺也楚政无常求寛其民利也而用事者安楚弗欲惧燮之起晋争也而杀之非所谓可杀者也而以国杀者蔡侯以为罪也】公子履其母弟也进不能正国退不能逺【于万反】害惧祸而奔从于蛮荆书者罪之也【家氏曰履燮之同母弟不奔中国而奔不与其兄同志书所以贬】
　　陈侯【哀】之弟黄出奔楚【黄公谷作光后同左传陈庆虎庆寅畏公子黄之偪愬诸楚曰与蔡司马同谋楚人以为讨公子黄出奔楚书曰陈侯之弟黄出奔楚言非其罪也公子黄将出奔呼于国曰庆氏无道求专陈国暴蔑其君而去其亲五年不防是无天也谷梁传诸侯之尊弟兄不得以属通其弟云者亲之也亲而奔之恶也髙氏曰黄与履何以奔楚自理也黄以宠任大过权逼其卿庆氏譛之而陈侯不能为之辨明是以一国之大不能容一弟也襄陵许氏曰二庆执陈之权外介大国以奔其君之弟而哀公力不能正则国何恃而不亡家氏曰黄不奔他国而奔楚甘于従夷书奔楚亦所以贬传见二十三年杀庆虎庆寅】○叔老如齐【庄左传齐子初聘于齐杜氏曰齐鲁有怨朝聘礼絶今复继好息民王氏曰齐屡陵鲁及澶渊而始平今叔老之修聘欲固齐好也】○冬十月丙辰朔日有食之○季孙宿如宋【平左传报向戌之聘也愚按鲁自萧鱼以后连歳与强齐邾莒交兵是以不逞朝聘徃来之事虽向戌来聘而亦未之报也今始平于齐遂交好于邻国以寻旧好耳】
　　【已灵王二酉十年】二十有一年【晋平六齐庄二卫献二十五殇七蔡景四十郑简十四曹武三陈哀十七孝十五宋平二十四秦景二十五楚康八呉诸樊九】春王正月公如晋【平左传公如晋拜师及取邾田也愚按僖公取济西田则使公子遂如晋拜之成公取汶阳田襄公取邾田则君亲往拜其赐受霸主尺寸之恵而不忘其徳如此也然鲁君袭奕世之封端冕委弁以临于七百里之侯国而水木本源不察所自襄公之立逾二十年未闻遣一介行李至于京师其何以为秉礼之子孙也哉】○邾【悼】庶其以漆闾丘来奔【左传邾庶其以漆闾丘来奔季武子以公姑姊妻之皆有赐于其从者于是鲁多盗季孙谓臧武仲曰子盍诘盗武仲曰不可诘也子召外盗而大礼焉何以止吾盗子为正卿而来外盗使纥去之将何以能庶其窃邑于邾以来子以姬氏妻之而与之邑其从者皆有赐焉若大盗礼焉以君之姑姊与其大邑其次皁牧舆马其小者衣裳劒带是赏盗也赏而去之其或难焉庶其非卿也以地来虽贱必书重地也公羊传庶其者何邾娄大夫也邾娄无大夫此何以书重地也谷梁传以者不以者也来奔者不言出举其接我者也漆闾丘不言及小大敌也杜氏曰二邑在髙平南平阳县东北有漆乡西北有显闾亭任氏曰兖州邹县即南平阳也后汉山阳南平乡有漆亭山阳南平阳有闾丘亭愚按定十五年城漆即庶其邑今滕州邹县有漆郷有闾丘亭】
　　庶其邾大夫也【木杜氏注】春秋小国之大夫不书其姓氏微也其以事接我则书其姓氏谨之也莒庆以大夫即鲁而图昏【庄二十七】接我不以礼者也邾庶其以地叛其君而来奔接我不以义者也以欲败礼则身必危以利弃义则国必乱春秋礼义之大宗故小国之大夫接我以利欲则特书其姓氏谨之也【愚按庆庶其书名不书姓氏此传云特书其姓氏盖传写误下文云书地书名盖以庶其牟夷黒肱皆名耳】漆一邑闾丘一邑而不言及者庶其之私邑所受于君而食之者也【刘氏曰漆一邑闾丘一邑不言及所受于君之私邑而食之者也私邑不言及公邑言及】此叛臣何以不书叛书名书地而窃邑叛君之罪见【音现下同】矣【杜氏曰以邑出为叛何氏曰举地言奔则鲁坐受与庶其叛两明故省文范氏曰人臣无专禄以邑叛之道陆氏曰以地来即叛也不言叛为内讳也讳受叛臣也王氏曰叛而归他国曰叛叛而归鲁曰来奔内外异辞也】夫弃荒陋从诸夏其慕义之心疑可与也然有据城以求援【于眷反】者君子犹以为不可受【唐文宗太和五年吐蕃维州副使悉怛谋请降牛僧孺谓不可受诏以城归吐蕃司马公曰荀呉围鼓鼓人以城叛弗许】而况邻国乎书来奔而鲁受叛臣纳其地之罪亦见矣【孙氏曰书者恶鲁受邾叛人邑薛氏曰天下之恶一也纳人之叛而疾人之叛已不可以言理矣公在晋而叛臣之受鲁之无政甚矣陈氏曰于是公在晋季孙宿纳之也春秋诛叛人苟纳之虽无公命必谨而书之蜀杜氏曰诸侯之地皆天子所封为天子守之也诸侯之臣皆王之臣故曰天子之陪臣也周衰诸侯之国地有侵轶者必志而罪之臣有奔叛者必録而贬之永嘉吕氏曰春秋书以地来奔者三今年庶其昭五年莒牟夷三十一年邾黒肱是也人臣之奔必适仇国晋栾盈之奔也必楚秦鍼之奔也必晋而庶其之奔也必鲁岂非南鄙之怨欤鲁之于邾也旣执其君取其田又伐其国而纳其叛人甚矣愚按莒太子仆弑其君以其宝玉来奔纳诸宣公则季孙行父使司寇出诸竟邾庶其以土地来奔襄公朝晋未返而季孙宿以君姬氏妻之且有赐焉于此见行父之忠于公室而逺于利宿之贪利而忘君也】
　　夏公至自晋○秋晋【平】栾盈出奔楚【康左传栾桓子娶于范宣子生怀子范鞅以其亡也怨栾氏故与栾盈为公族大夫而不相能桓子卒栾祁与其老州賔通几无室矣怀子患之祁惧其讨也愬诸宣子曰盈将为乱以范氏为死桓主而专政矣曰吾父逐鞅也不怒而以宠报之又与吾同官而专之吾父死而益富死吾父而专于国有死而已吾蔑从之矣其谋如是惧害于主吾不敢不言范鞅为之徴懐子好施士多归之宣子畏其多士也信之懐子为下卿宣子使城着而遂逐之盈出奔楚宣子杀其党刘氏曰不以范匄逐之为文而书盈之自出使盈无可逐之衅则匄不敢逐矣匄之罪易见盈之失难知此春秋所以深探其情而大正其本也道莫难于治天下而天下之治在国国之治在家家之治在身身不治国家不可得治也诗之首周召书之首尧舜皆从此生矣春秋述尧舜者也是以谨于人道之始闺门之内易曰闲有家悔亡家之不闲悔不亦宜乎髙氏曰盈不能防闲其母遂为范匄所逐既取奔亡复有作乱之志故特奔于楚焉以楚强大今日可恃以逃难他日可挟以复归也愚按士鞅之言曰栾黡汰虐已甚而盈又自言黡不能保任其父之劳则栾氏之稔恶有自来矣不然夫岂无秋毫之过而遽离于罪乎】○九月庚戌朔日有食之冬十月庚辰朔日有食之【襄陵许氏曰比年食又比月食盖自是八年之间而日七食祸变重矣石氏曰日食之变起于交也有虽交而不食者春秋二百四十二年而食才三十六也有频交而食者此年及二十四年三年之内连月而食者再也诸儒以为厯无此法或传写之误然汉之时亦有频食者髙帝三年及文帝前三年十月晦十一月晦是也天道至逺不可得而知后世执推步之术按交防之度而求之亦已难矣髙氏曰厯家推步之术皆一百七十三日始一交防去交逺则日食渐少无频食之理此年及二十四年频食古今术者不能考知故日食虽天数之常圣人必以为谴异而书之以警人君之自怠也】○曹伯【武】来朝【左传曹武公来朝始见也愚按曹武公即位三年而来朝此防毕入见于天子之时也不朝于京师而朝于宗国曽是以为礼乎】○公防晋侯【平】齐侯【庄】宋公【平】卫侯【殇】郑伯【简】曹伯【武】莒子【黎比】邾子【悼】于商任【任音壬左传防于商任锢栾氏也栾盈自楚适齐晏平仲言于齐侯曰商任之防受命于晋今纳栾氏将安用之弗听襄陵许氏曰栾氏之出非其罪也徒以权门私相忌怨何有于国而平公受其激怒勤动诸侯以逞范鞅之积憾必欲使盈无所容于世故盈愤卒兴祸乱此皆以私败公足以为古今之至戒是时中国无事晋无所政以亟防诸侯则知徒以栾氏信不诬也传见防沙随】
　　【庚灵王二戌十一年】二十有二年【晋平七齐庄三卫献二十六殇八蔡景四十一郑简十五曹武四陈哀十八孝十六宋平二十五秦景二十六楚康九呉诸樊十】春王正月公至自防【临川呉氏曰着不朝正于庙也】○夏四月○秋七月辛酉叔老卒【杜氏曰子叔齐子髙氏曰此叔肸之孙声伯之子其子弓嗣为大夫是为子叔敬子】○冬公防晋侯【平】齐侯【庄】宋公【平】卫侯【殇】郑伯【简】曹伯【武】莒子【犂比】邾子【悼】薛伯伯【孝】小邾子【穆】于沙随【邾子下公谷有滕子】
　　按左氏防于商任锢【音固】栾氏也防于沙随复【扶又反】锢栾氏也【栾盈犹在齐晏子曰祸将作矣齐将伐晋不可以不惧】古者大夫去国君不扫其社稷【祭法诸侯自为立社曰侯社大夫以下成羣立社曰置社】不系累【力追反】其子弟不収其田邑使人导之出疆又先之于其所往【本孟子】勑五典厚人伦也今晋不念栾氏世勲而逐盈【愚按自栾宾以靖侯之孙傅桓叔至贞子枝佐文公霸业枝之子盾事灵公将下军盾之子书是为武子事成景厉悼有功盈即书之孙也】又将搏执之而命诸侯无得纳焉则亦过也【朱子注穷之于其所往之国如晋锢栾盈也家氏曰入春秋以来大夫奔而极其所往未有若此之甚者也】楚逐申公巫臣子反请以重币锢之楚子曰止彼若能利国家虽重币晋将可乎若无益于晋晋将弃之何劳锢焉【见成二年】其贤于商任沙随之谋逺矣【髙氏曰晋以一栾盈之故期年之间再合诸侯见大夫之强而晋失霸者之义不足以令诸侯矣齐人终保盈是令不行也愚按栾盈屈巫皆得罪于权臣然屈巫将聘于齐而窃妻以逃其废君命亦可诛矣栾盈特以父之汰侈而多怨遂为姣母所谗而见逐未有犯上可诛之实其罪视屈巫盖薄乎云尔晋平用范匄之谋屡防诸侯以锢之防致乱国楚庄虽不听子反锢巫臣之请而嗣君卒灭其族亦致通呉之祸人君之不明而于权臣其患岂浅浅哉】
　　公至自防【诸侯为防以锢栾氏齐侯与防而保盈将以纳之故商任沙随两书公至以危之】○楚【康】杀其大夫公子追舒【左传楚观起有宠于令尹子南未益禄而有马数十乘楚人患之王将讨焉子南之子弃疾为王御士王每见之必泣弃疾曰君三泣臣矣敢问谁之罪也王曰令尹之不能尔所知也国将讨焉尔其居乎对曰父戮子居君焉用之泄命重刑臣亦不为王遂杀子南于朝轘观起于四竟子南之臣谓弃疾诸徙子尸于朝曰君臣有礼唯二三子三日弃疾请尸王许之既葬其徒曰行乎曰吾与杀吾父行将焉入曰然则臣王乎曰弃父事雠吾弗忍也遂缢而死苏氏曰追舒罪不至死故称国以杀不去其官刘氏曰楚子与人之子谋杀其父其刑已甚不可以行乎天下故以累上之词言之髙氏曰追舒宠近小人故及于难然以楚国之力除一宠嬖之大夫顾岂难哉而康王始则与人之子图其父终则杀之轘其党于四竟由威柄失于上故刑不足以驭下也夫威柄既立则责谯足以折奸臣之锋及其失之则刀锯不足以当奸臣之罪其怨毒所钟遂于灵王之世楚之不亡者幸而已以蛮荒之国而威柄一失其祸遂至于此则中国之君可不监于兹】
　　【辛灵王二亥十二年】二十有三年【晋平八齐庄四卫献二十七殇九蔡景四十二郑简十六曹武五陈哀十九杞孝十七卒宋平二十六秦景二十七楚康十呉诸樊十一】春王二月癸酉朔日有食之○三月己巳杞伯匄卒【左传杞孝公卒晋悼夫人防之平公不彻乐非礼也礼为邻国阙杜氏曰悼夫人杞孝公姊妹髙氏曰自桓公以来晋悼为昏姻国国恃以兴而鲁礼有加焉愚按孝公在位十七年弟益姑立是为文公】○夏邾【悼】畀我来奔【公作鼻我公羊传邾娄鼻我者邾娄大夫也杜氏曰畀我庶其之党同窃邑叛君故书孙氏曰书畀我来奔恶内也恶乡受邾叛人邑今又纳邾叛人也故是年冬臧纥出奔邾亦受之家氏曰鲁受庶其二邑复纳其党天王不间方伯无讨春秋再书责鲁也亦责晋也○刘氏曰公羊曰以近书也此文过饰非之词耳】○葬杞孝公○陈【哀】杀其大夫庆虎及庆寅【左传陈侯如楚公子黄愬二庆于楚楚人召之使庆乐往杀之庆氏以陈叛屈建从陈侯围陈陈人城板队而杀人役人相命各杀其长遂杀庆虎庆寅楚人纳公子黄谷梁传称国以杀罪累上也及庆寅庆寅累也】
　　按左氏庆虎无道求专陈国暴蔑其君【二十年公子黄云云】畏公子黄之偪【彼力反】而愬诸楚曰与蔡司马【公子燮】同谋【同欲之晋】楚人以为讨公子黄奔楚愬之二庆以陈叛楚屈建围陈杀二庆夫人君擅一国之利势使权臣暴蔑其身而不能逺【于万反】欲去【起吕反】其亲而不能保谮愬之于大国而不能辨至因蛮荆之力然后能克则非君人之道也故二庆之死称国以杀【陈氏曰春秋未书叛而称国以杀犹是杀大夫焉叛必不能杀者也髙氏曰书及者罪在庆虎以虎之罪而及寅也】公子黄之出特以弟书者讥归陈侯也凡此皆春秋端本之意【家氏曰导陈侯以叛晋即楚者二庆也奔母弟黄于楚者亦二庆也楚人讨而杀之纳黄于陈二庆之诛黄之复楚皆专之春秋书法如此若陈人之自杀之自复之不与夷狄以专制中国也愚按公子黄之奔为愬二庆而徃也陈侯之如楚盖惑于权臣而将为二庆与黄和解之尔使陈侯亦为愬庆氏而往则必如蔡侯朱书出奔楚矣屈建之围挟陈侯以讨二庆二庆之闭城知楚人之必诛已而拒之非叛陈侯也故不书二庆之叛陈人逼于兵杀二庆以说于楚故不以讨贼之词言之讥其杀之不以其罪以着陈侯之无能为也】
　　陈侯【哀】之弟黄自楚归于陈【髙氏曰二庆死则黄之归易矣谗诬不释则忠良不显奸宄不诛则淑善不遂君子小人相为伏见故陈讨二庆而公子黄返也书自楚者罪其奔夷狄之国复借夷狄之力以归黄之进退不正矣】○晋【平】栾盈复入于晋入于曲沃【左传晋将嫁女于呉齐侯使析归父媵之以藩载栾盈及其士纳诸曲沃栾盈夜见胥午而告之许诺伏之而觞曲沃人乐作午言曰今也得栾孺子何如对曰得主而为之死犹不死也皆叹有泣者爵行又言皆曰得主何贰之有盈出遍拜之栾盈帅曲沃之甲因魏献子以昼入绛初栾盈佐魏庄子于下军献子私焉故因之乐王鲋侍坐于范宣子或告曰栾氏至矣宣子惧桓子曰奉君以走固宫必无害也且栾氏多怨子为政栾氏自外子在位其利多矣既有利权又执民柄将何惧焉栾氏所得其惟魏氏乎而可强取也夫克乱在权子无懈矣公有姻丧王鲋使宣子墨缞冐绖二妇人辇以如公奉公以如固宫范鞅逆魏舒则成列既乘将逆栾氏矣趋进曰栾氏帅赋以入鞅之父与二三子在君所矣使鞅逆吾子鞅请骖乘持带遂超乘右抚劒左援带命驱之出仆请鞅曰之公宣子逆诸阶执其手赂之以曲沃范氏之徒在台后栾氏乘公门宣子谓鞅曰矢及君屋死之鞅用劒以帅卒栾氏退摄车从之遇栾乐曰乐免之死将讼女于天乐射之不中以防钩之防肘而死栾鲂伤栾盈奔曲沃晋人围之公羊传曲沃者晋之邑也其言入于晋入于曲沃何栾盈将入晋晋人不纳由乎曲沃而入也杜氏曰曲沃在河东闻喜县愚按曲沃县今属绛州】
　　栾氏晋室之世臣故盈虽出奔犹系于晋【家氏曰盈挟齐之援复入于晋将不利于宗国非晋臣矣春秋犹书晋栾盈者一以明君臣之分而讨之亦以闵栾氏为晋世臣而自絶于晋耳宋鱼石义与此同】复入者甚逆之辞【蜀杜氏曰春秋之法复入重于入入重于复归复归重于归然则复入者恶甚之辞】为【于伪反】其既絶而复入也【详见成十八年】曲沃者所食之地【杜氏曰曲沃栾盈邑髙氏曰曲沃即沃昭公分国以封沃沃盛强昭公微弱国人将叛而归沃故诗人作扬之水椒聊枤杜之诗以见意然则沃者晋之腴饶强盛必叛之邑也今曲沃大夫不由君命而擅纳盈以曲沃乃盈旧所食之私邑故盈帅曲沃之甲以入晋不胜而反入曲沃焉故书入于曲沃见盈有叛心又见曲沃知有盈而不知有晋君也】当是时权宠之臣各以利诱其下使为之用至于杀身而不避莫知有君臣之分【扶问反】者也故闻语栾孺子者则或泣或叹以为得主而为【去声】之死犹不死也【朱子语春秋权臣得众者皆是厚施于民】盈从之遂入绛乘公门若非天弃栾氏又有范鞅之谋晋亦殆矣原其失在于锢之甚急使无所容于天地之间是以至此极春秋备书之以见【音现】人而不仁疾之已甚乱也其为后世鉴岂不深切着明也哉【三十年传不言叛者将以灭国非直叛也陆氏曰不称所自潜至也苏氏曰栾盈自齐入于曲沃不言自齐何也齐之纳栾盈非以兵纳之也譬如盗贼私纳之耳王氏曰鱼石未尝入于宋也入于彭城而已栾盈则先入于晋后入于曲沃故上言复入下言入也愚按朱子谓不仁之人不能容之则必致乱如东汉之党锢盖不仁之人力能诛则诛之茍不能诛而徒疾之使之无所容其身事穷势迫则必为悖逆争闘之事矣况栾盈非有弑父与君之大恶逐之去国则亦已矣何至动天下之诸侯一再防聚而禁锢之哉铤而走险急何能择盈之复入于晋实晋有以激之耳】
　　秋齐侯【庄】伐卫遂伐晋【平齐始伐盟主左传秋齐侯伐卫自卫将遂伐晋晏平仲曰君恃勇力以伐盟主若不济国之福也不徳而有功忧必及君崔杼谏弗聴陈文子见崔武子曰将如君何武子曰吾言于君君弗听也以为盟主而利其难羣臣若急君于何有子姑止之文子退告其人曰崔子将死乎谓君甚而又过之不得其死过君以义犹自抑也况以恶乎齐侯遂伐晋取朝歌为二队入孟门登大行张武军于荧庭戍郫邵封少水以报平阴之役乃还赵胜帅东阳之师以追之获晏牦髙氏曰此齐侯背澶渊商任沙随之盟因晋有栾氏之乱而助之以报十八年之役也十八年诸侯同围齐者鲁之故也齐之所以数伐鲁者卫之故也故先伐卫以试之晋不之问于是遂伐晋齐庄既伐同盟又伐盟主祸乱之成著于此矣襄陵许氏曰书齐侯本其恶也陈氏曰其书遂何齐始伐盟主也自袁娄以来齐世从晋于是始叛则晋霸之衰而诸侯贰矣晋之衰诸侯之忧也蜀杜氏曰以兵伐卫犹不可况遂伐晋乎言遂者甚其伐二国也愚按齐庄本意在伐晋而伐卫以先之亦犹齐桓本意在伐楚而侵蔡以先之也讨从楚之与国而后讨强楚善之大者也伐从霸之与国而果于陵霸主恶之大者也春秋之书遂其中有大美恶焉】八月叔孙豹帅师救晋次于雍榆【雍于用反榆公谷作渝公羊传先言救而后言次先通君命也谷梁传言救后次非救也杜氏曰雍榆晋地汲郡朝歌县东有雍城薛氏曰次于雍榆有所畏也救晋而惮行也啖氏曰救者救其患难凡救当奔命以往救次失救道也救邢之师讥不速赴故先书次于聂北而救邢竟得其援故又言救邢救晋之师君命往救而叔孙次止故先书救晋明鲁君之命也下言次于雍榆罪叔孙也苏氏曰聂北之役先言次而后言救按兵待时卒能救邢故以救终之也雍榆之役先言救而后言次以救晋出兵而盘桓于雍榆不及于事故以次终之也陈氏曰次而救匿其救之之形也救而次宣其救之之声也书救晋何晋遂失霸也以区区之鲁何救于晋书救晋则天下益多故矣盟于宋而南北之势成防于申而淮夷至战于鸡父而呉之败者六国于越入呉春秋终焉盖于是焉始故谨而书之也是故自救盟主而后昭二十一年晋则诸侯之师救宋三十年楚沈尹戌救徐之类皆不书愚按雍榆在今卫辉路汲县之东外传记子服惠伯之言曰栾氏之乱齐人间晋之祸伐取朝歌我先君襄公不敢宁防使叔孙豹帅敝赋踦跂毕行无有防人以从军吏次于雍榆与邯郸胜击齐之左掎止晏莱焉齐师退而后敢还则穆叔非无功于晋也然春秋不着其救患之功但曰次于雍榆盖穆叔与赵胜皆畏齐师而不敢敌待其已去而蹑其后耳】○己夘仲孙速卒【左传季武子无适子公弥长而爱悼子欲立之访于申丰丰趋退访于臧纥臧纥曰饮我酒吾为子立之季氏饮大夫酒臧纥为客既献臧孙命北面重席新樽絜之召悼子降逆之大夫皆起及旅而召公鉏使与之齿季孙失色季氏以公鉏为马正孟孙恶臧孙季孙爱之孟氏之御驺丰防好羯也曰从余言必为孟孙羯从之孟庄子疾丰防谓公鉏茍立羯请雠臧氏公鉏谓季孙曰孺子秩固其所也若立羯则季氏信有力于臧氏矣弗应孟孙卒公鉏奉羯立于户侧季孙至入哭而出曰秩焉在公鉏曰羯在此矣季孙曰孺子长公鉏曰何长之有唯其才也且夫子之命也遂立羯秩奔邾愚按鲁自仲遂杀适立庶公室于是乎失政鲁卿自季孙宿以私意废长立幼于是家臣效尤孟氏之丰防废秩立羯叔孙氏之防牛杀孟丙而立舍皆托废立以擅其权而三桓微矣作俑之祸其流弊可胜言哉】○冬十月乙亥臧孙纥出奔邾【左传孟孙卒臧孙入哭甚哀出其御曰孟孙之恶子也而哀如是季孙若死其若之何臧孙曰季孙之爱我疾疢也孟孙之恶我药石也美疢不如恶石夫石犹生我疢之美其毒滋多孟孙死吾亡无日矣孟氏闭门告于季孙曰臧氏将为乱不使我葬季孙不信臧孙闻之戒孟氏将辟借除于臧氏臧孙使正夫助之除于东门甲从已而视之孟氏又告季孙季孙怒命攻臧氏臧纥斩鹿门之关以出奔邾初臧宣叔娶于铸生贾及为而死继室以其侄穆姜之姨子也生纥长于公宫姜氏爱之故立之臧贾臧为出在铸臧武仲自邾使告臧贾且致大蔡焉曰纥不佞失守宗祧敢告不吊纥之罪不及不祀子以大蔡纳请其可贾曰是家之祸也非子之过也贾闻命矣再拜受使为以纳请遂自为也臧孙如防使来告曰纥非能害也知不足也非敢私请茍守先祀无废二勲敢不辟邑乃立臧为臧纥致防而奔齐季孙盟臧氏曰毋或如臧孙纥干国之纪犯门斩关谷梁传其日正臧孙纥之出也蘧伯玉曰不以道事其君者其出乎杜氏曰阿附季氏为之废长立少以取奔亡书奔罪之家氏曰季宿之纳邾盗也臧纥所与言者为何如今乃以媚道自结于季孙亦何异于盗季宿自乱已之嫡庶复乱人之嫡庶又蔽罪臧纥而逐之纥固有罪宿之恣雎不度亦甚矣愚按朱子曰武仲自邾如防使请立后而避邑以示若不得请则将据邑以叛是要君也或者谓武仲请后未尝以防为言故要君之迹未彰夫既曰先祀无废敢不避邑使不许立后则不避矣非以防请后而何耶】○晋【平】人杀栾盈【左传晋人克栾盈于曲沃尽杀栾氏之族党栾鲂出奔宋书曰晋人杀栾盈不言大夫言自外也公羊传不言杀其大夫非其大夫也谷梁传恶之勿有也杜氏曰自外犯君而入非复晋大夫何氏曰称人从讨贼辞大其除乱也庄二十二年传背叛之臣国人之所同恶则称人以杀如晋人杀栾盈郑人杀良霄是也陈氏曰讨乱不书杀栾盈何以书讨乱常事杀栾盈非常也栾盈亡大夫尔曷为谓之非常晋为盟主而再合诸侯于商任于沙随以锢栾氏则是非常也盈之入也晋人大惧奉君以走固宫而盈以曲沃之甲乘公门矢及君屋盖仅焉克之而已书杀栾盈犹州吁无知是非常之辞也郑良霄曷为书之如栾盈霄奔许郑伯为之盟大夫盟国人霄自墓门之凟入因马师颉介于襄库以伐旧北门书杀良霄亦非常之辞也甚矣文公而下诸侯无政大夫强也】○齐侯【庄】袭莒【犂比○左传齐侯还自晋不入遂袭莒门于且于伤股而退明日将复战期于寿舒殖华还载甲夜入且于之隧宿于莒郊明日先遇莒子于蒲侯氏莒子重赂之使无死曰请有盟华周对曰贪货弃命亦君所恶也昏而受命日未中而弃之何以事君莒子亲鼓之从而伐之获梁莒人行成杜氏曰轻行掩其不备曰袭因伐晋还袭莒不言遂者间有事髙邮孙氏曰以强攻弱又掩其不备焉罪之尤者也髙氏曰以十八年莒子同诸侯围齐故也凡用兵皆声言彼罪执词以伐若乘人不备掩而取之则盗贼之为尔春秋独此书袭者罪齐侯以诸侯之尊为盗贼之事也愚按齐庄以千乘之君帅三军之众轻行袭莒卒不能胜一微国身伤臣获此君子之所以贵乎正也】
　　【壬灵王二子十三年】二十有四年【晋平九齐庄五卫献二十八殇十蔡景四十三郑简十七曹武六陈哀二十文公益姑元年宋平二十七秦景二十八楚康十一呉诸樊十二】春叔孙豹如晋【杜氏曰贺克栾氏也】○仲孙羯帅师侵齐【左传孟孝伯侵齐晋故也髙氏曰齐之伐晋也鲁使叔孙豹救之次于雍榆无功于晋故孟孝伯至此复帅师侵齐为晋报焉盖惧晋之疑也羯代速为卿未练而帅师亦无复三年之防】○夏楚子【康】伐呉【诸樊○左传楚子为舟师以伐呉不为军政无功而还髙氏曰于是见楚弱而呉之强也襄十一年楚失郑十四年伐呉自是舍郑而不争又十年而一再伐呉急呉而缓中国也】○秋七月甲子朔日有食之既【襄陵许氏曰春秋三书日食既桓三年以周桓败宣八年以楚庄兴是后而中国诸侯皆受盟于楚矣】○齐【庄】崔杼帅师伐莒【犂比左传齐侯既伐晋而惧将欲见楚子楚子使防啓彊如齐聘且请期齐侯闻将有晋师使陈无宇从防啓疆如楚辞且乞师崔杼帅师送之遂伐莒取介根髙氏曰去年齐侯袭莒已与莒平今崔杼因帅师送使者如楚而遂伐莒是见利则乘齐人之无信也愚按齐庄之袭莒身伤臣获未伸其志故虽与莒平而复伐之耳然已既失信将何以保人之信于已乎】○大水【襄陵许氏曰夷仪之防以水不克伐齐则知水之所及广矣非特鲁之灾也】○八月癸巳朔日有食之【董子曰此食又既象阳将絶夷狄主上国之象也后六君弑楚子率诸侯伐郑灭舒鸠鲁往朝之卒主中国伐呉讨庆封遂灭頼又杀蔡侯灭陈蔡而县之】○公防晋侯【平】宋公【平】卫侯【殇】郑伯【简】曺伯【武】莒子【犂比】邾子【悼】滕子【成】薛伯伯【文】小邾子【穆】于夷仪【左传防于夷仪将以伐齐水不克杜氏曰夷仪本邢地卫灭邢而为卫邑髙氏曰自盟于柯陵之后齐有轻晋之心防齐侯环卒而光新立乃受盟于澶渊及商任沙随之防晋失其令齐于是复贰明年乃伐卫遂伐晋又再加兵于莒晋侯为是故防于夷仪帅十二诸侯之师将以讨齐然防而不伐是有畏也国势不竞众志不一也曰水不克者特辞不能伐尔下书崔杼伐我西鄙盖知晋之无能为也愚按晋防诸侯欲伐齐而不能伐故书防而不书伐以着其大合十二国之君而无所事也盖进则惮齐之强退又忧楚之伐郑是以一防而徒返耳平隂之役郑伯在防楚亦间之以伐郑而公子午孤军入境未足挠郑今此郑伯亦在防而楚子帅诸侯之师以攻郑诸侯是以去齐而救郑焉伐而不果救不及事晋霸之衰亦可知矣春秋所以不书诸侯之救郑也】○冬楚子【康】蔡侯【景】陈侯【哀】许男【灵】伐郑【简左传楚子伐郑以救齐门于东门次于棘泽诸侯还救郑蜀杜氏曰加楚子于三国之上虽曰主兵亦所以恶三国也愚按晋阳防父伐楚以救江则书伐书救此书伐郑不书以救齐不予楚人之救也晋合十二国之君不能伐齐楚乃能合四国之君以伐郑此可以观夷夏之得失矣师克在和不在众岂不信然】○公至自防【髙氏曰诸侯救郑不书故以防致襄陵许氏曰夷仪之师不能正齐之罪而徒致棘泽之役以为郑难其救不足録矣】○陈【哀】鍼宜咎出奔楚【鍼其廉反左传陈人复讨庆氏之党鍼宜咎出奔楚襄陵许氏曰宜咎之事无闻焉耳而以庆氏党逐则其人亦可知矣易曰比之匪人不亦伤乎王氏曰宜咎陈大夫鍼子八世孙其后在楚为箴尹冝咎】○叔孙豹如京师【灵左传齐人城郏穆叔如周聘且贺城王嘉其有礼也赐之大路髙氏曰襄公即位二十有四年如晋者五出防诸侯者十有三未尝朝天子也是时谷洛闘毁王宫而齐侯叛晋求媚于天子故为王城之于是叔孙豹始如京师聘且贺焉襄陵许氏曰自宣九年仲孙蔑如京师其后五十余年乃始有叔孙豹之聘盖自是不聘王矣愚按襄之聘晋者九是年春先聘晋冬乃聘王书以着鲁之慢王也城郏鲁不与城故不书】○大饥【谷梁传五谷不升为大饥一谷不升谓之嗛二谷不升谓之饥三谷不升谓之馑四谷不升谓之凶五谷不升谓之大侵大侵之礼君食不兼味台榭不涂弛侯廷道不除百官布而不制鬼神祷而不祀此大侵之礼也何氏曰有死伤曰大饥无死伤曰饥】
　　古者救灾之政若国凶荒或廪以赈乏【如汉文帝仓廪以赈饥民武帝开郡国仓赈济贫民】或移粟以通用或徙民以就食【如梁惠王移民移粟汉髙帝令饥民就食蜀汉武帝令山东饥民就食江淮又徙贫民关西】或为粥溢【两手曰掬一手曰溢】以救饿莩【如汉献帝出太仓米豆于御前作糜后魏孝文诏郡县为粥于路以食之】或兴工作以聚失业之人【如赵抃守越州僦民完城四千丈之类】缓刑舍【音舍】禁弛力薄征索鬼神除盗贼【并见周礼大司徒以荒政十有二聚万民注舍禁若公无禁利弛力息繇役也薄征轻租税也索鬼神求废祀而修之所谓靡神不举靡爱斯牲者也除盗贼急其刑以除之饥馑则盗贼多不可不除也】弛射侯而不燕【谷梁注弛废也废侯不燕射】置廷道而不修【同上注廷内道路不修除曲礼歳凶年谷不登驰道不除】杀【所卖反】礼物而不备【周礼礼注杀吉礼曲礼君膳不祭肺马不食谷祭事不县大夫不食士饮酒不乐】虽有旱干【音干】水溢民无菜色所以备之者如此其至【王制三年耕必有一年之食九年耕必有三年之食以三十年之通虽有凶旱水溢民无菜色】是年秋有阴沴【音戾说文水不利也前五行志气相伤谓之沴】之灾而冬大饥盖所以赈业【赈赡也赡给之使复其业】之者有不备矣故书之以为戒【薛氏曰民有殍为大饥国无凶荒之备一大水而民有殍无政也愚按襄公享国二十有四年当有八年之积是年水灾所及虽广然未尝坏宗庙毁宫室堕城郭则仓廪之所储固无恙也今无一年之蓄而遽至大饥则见其备荒之无素矣春秋书大有年大饥各一大有年者异天道之反常大饥者着人事之不能防变也书大旱者二大水者八水旱非大不书】
　　【癸灵王二丑十四年】二十有五年【晋平十齐庄六弑卫献二十九殇十一蔡景四十四郑简十八曹武七陈哀二十一文二宋平二十八秦景二十九楚康十二呉诸樊十三卒】春齐【庄】崔杼帅师伐我北鄙【左传以报孝伯之师也公患之使告于晋孟公绰曰崔子将有大志不在病我必速归何患焉其来也不宼使民不严异于他日齐师徒归襄陵许氏曰崔子之志邻国知之而齐庄不寤人将戕其躬之不恤而务食伐国之功故利令智昏外竞而内倾自然之符也】○夏五月乙亥齐崔杼弑其君光【左传齐棠公之妻东郭偃之姊也偃臣崔武子棠公死偃御武子以吊焉见棠姜而美之遂娶之庄公通焉骤如崔氏以崔子之冠赐人崔子因是又以其间伐晋也曰晋必将报欲弑公以说于晋而不获间公鞭侍人贾举而又近之乃为崔子间公莒子朝于齐飨诸北郭崔子称疾不视事公问崔子遂从姜氏姜入于室与崔子自侧户出公拊楹而歌侍人贾举止众从者而入闭门甲兴公登台而请弗许请盟弗许请自刃于庙弗许皆曰君之臣杼疾病不能听命近于公宫陪臣干掫有淫者不知二命公逾墙又射之中股反队遂弑之贾举州绰邴师公孙敖封具铎父襄伊偻堙皆死祝佗父死于崔氏申蒯侍渔者与其宰皆死崔氏杀鬷蔑于平阴晏子立于崔氏之门外门啓而入枕尸股而哭之兴三踊而出人谓崔子必杀之崔子曰民之望也舍之得民卢蒲癸奔晋王何奔莒崔杼立景公而相之庆封为左相盟国人于大宫曰所不与崔庆者晏子仰天叹曰婴所不唯忠于君利社稷者是与有如上帝乃防大史书曰崔杼弑其君崔子杀之其弟嗣书而死者二人其弟又书乃舍之南史氏闻大史尽死执简以往闻既书矣乃还崔氏侧庄公于北郭葬诸士孙之里四翣不跸下车七乘不以兵甲】
　　齐庄公见弑贾举州绰等十人皆死之而不得以死节称何也所谓死节者以义事君责难陈善有所从违而不苟者是也虽在属车后乘【绳证反】必不肯同入崔氏之宫矣若此十人者独以勇力闻【左传二十一年州绰奔齐庄公指殖绰郭最曰是寡人之雄也州绰曰臣不敏平阴之役先二子鸣公为勇爵殖绰郭最欲与焉州绰曰东闾之役臣左骖迫还于门中识其枝数其可以与于此乎】皆逢君之恶从于昏乱而庄公嬖之者死非其所比诸匹夫匹妇自经于沟渎而莫之知者犹不逮也晏平仲曰君民者岂以陵民社稷是主臣君者岂为【于伪反下同】其口实社稷是养故君为社稷死则死之爲社稷亡则亡之若为已死而为已亡非其私昵谁敢任【音壬下同】之此十人者真其私昵任此宜矣虽杀身不偿责安得以死节许之哉【襄陵许氏曰齐庄势陵大邦众暴小国而又躬乱巨室淫肆不君故使崔杼因民不忍以与敌市此足以为世鉴矣陈氏曰宋万鲁庆父奔而后诛之则不书杀以是为佚贼也齐讨君之雠而灭崔氏则何以亦不书杀崔杼弑君偃然犹在位也而以家祸亡其宗如是而得书则臣子之不诚于君父若可以盗名矣是故郑人斲归生之棺而葬灵公齐人暴崔杼之尸而庄公春秋终不书则犹不也】
　　公防晋侯【平】宋公【平】卫侯【殇】郑伯【简】曹伯【武】莒子【犂比】邾子【悼】滕子【成】薛伯伯【文】小邾子【穆】于夷仪【左传晋侯济自泮防于夷仪伐齐以报朝歌之役齐人以庄公说使隰鉏请成庆封如师晋侯许之使叔向告于诸侯公使子服惠伯对曰君舍有罪以靖小国君之惠也寡君闻命矣杜氏曰不书伐齐齐逆服兵不加也】
　　诸侯防于夷仪将以讨齐齐使隰鉏【仕居反】请成庆封如帅男女以班赂晋侯以宗器乐器【杜氏曰宗器祭祀之器乐器钟磬之属】自六正【三军之六卿】五吏三十帅【所类反下同五吏文职三十帅武职皆军卿之属官】三军之大夫百官之正长【展两反羣有司也】师旅【小将帅】及防守【音狩】者【守国者】皆有赂晋侯许之【并左传】夫晋本为【于伪反】报朝歌之役来讨及防夷仪既闻崔杼之弑则宜下令三军建而复【扶又反】斾【左传昭十三注建立旌旗将战故曳其斾】声于齐人问庄公之故执崔杼以戮之谋于齐众置君以定其国示天讨之义则方伯连帅之职修矣今乃知贼不讨而受其赂则是与之同情也故春秋治之如下文所贬云【孙氏曰庄公背澶渊之盟加兵晋卫信不道矣晋再合诸侯将伐齐齐人弑庄公以求成逆之大者晋不能讨之以定齐国之乱曷以宗诸侯哉宜乎大夫日炽自是卒不可制也故先书崔杼之弑以着其恶髙氏曰晋防诸侯以伐齐齐以庄公既弑为觧因纳赂以求成焉故不书伐夫以义防诸侯而以奸终之有以知晋平之不竞矣】
　　六月壬子郑【简】公孙舍之帅师入陈【哀○舍如字左传初陈侯防楚子伐郑当陈坠者井堙木刋郑人怨之郑子展子产帅车七百乘伐陈宵突陈城遂入之陈侯扶其大子偃师奔墓子展命师无入公宫与子产亲御诸门陈侯使司马桓子赂以宗器陈侯免拥社使其众男女别而累以待于朝子展执絷而见再拜稽首承饮而进献子美入数俘而出祝祓社司徒致民司马致节司空致地乃还髙氏曰去秋夷仪之防楚与陈蔡许三国同伐郑今嵗复防于夷仪郑虑楚之复来也故先帅师入陈以夺其心观左氏所载入人之国未有若子展子产之有礼者也故春秋无贬辞】○秋八月己己诸侯同盟于重丘【重直龙反左传齐成故也程子传诸侯同病楚也杜氏曰称同盟齐亦与盟重丘齐地张氏曰曹州乘氏县有重丘故城愚按今属东昌路德州】
　　崔杼既弑其君矣晋侯受其赂而许之成故盟于重丘特书曰同【陆氏曰重言诸侯问有事也张氏曰同盟之书自幽以来何独此盟罪之之深按二幽之盟合诸侯以共尊周而诸侯听命也重丘之盟合诸侯将以讨齐乃受赂而释之且列弑君之齐于盟也天下之恶孰大于是即其所同之实而观之晋侯之罪亦一齐也故曰一美一恶无嫌于同愚按此盟书同与虫牢同盟义同乃何休所谓同心为恶恶必成者也杨士勋谓谷梁于鸡泽平丘传言同外楚则重丘亦是外楚今以左传考之去年防夷仪而将伐齐也齐使陈无宇如楚乞师于是楚子伐郑以救齐则是年服齐亦所以外楚也欤】
　　公至自防【此书至防着其党恶附奸之罪也】○卫侯【献】入于夷仪【左传晋侯使魏舒宛没逆卫侯将使卫与之夷仪崔子止其帑以求五鹿卫献公入于夷仪使与甯喜言甯喜许之公羊传陈仪卫之邑也杜氏曰夷仪卫邑晋愍卫衎失国使卫分之一邑】
　　郑伯突入于栎【桓十五年】卫侯入于夷仪其入则一防名或不名者郑伯夺正以立而国人君之诸侯助之不知其义不可以有国也故特书其名著王法以絶之卫侯蔑其冢卿失国出奔固不为无罪矣然有世叔仪以守【音狩】有母弟鱄【音专】以出或抚其内或营其外有归道焉则其义犹未絶也故止书其爵而不名及甯喜弑剽复归于卫然后书名此圣人俟其改过迁善不轻絶人之意曾子曰夫子之道忠恕而已此类是也【吕氏曰夏五月防夷仪之卫侯剽也此入于夷仪之卫侯衎也不嫌两君名实相乱乎曰衎虽无道非臣所当逐剽亦非臣下所得立故衎入不名郑伯突入于栎何以名曰突不当立者衎当立者陈氏曰衎列于诸侯之防十有三而后出其入也将焉名之剽列于诸侯之防七而后弑其弑也又将焉名之削一而存一是又予夺矣春秋不没其实而正不正不与存焉　刘氏曰公羊云曷为不言入于卫谖君以弑也非也衎虽失位非剽臣也剽虽得国非衎君也春秋岂非衎为谖君乎哉】
　　楚【康】屈建帅师灭舒鸠【左传呉人为楚舟师之役故召舒鸠舒鸠人叛楚楚子师于荒浦使沈尹寿与师祁犂让之舒鸠子敬逆二子而告无之且请受盟二子复命王欲伐之防子曰不可彼告不叛且请受盟而又伐之伐无罪也乃还舒鸠人卒叛楚令尹子木伐之及离城呉人救之楚人击呉师大败之遂围舒鸠舒鸠溃家氏曰楚不能制呉而残暴小国以逞其败衂之憾春秋恶之是故国虽小而必纪其亡以着楚人灭国之罪陈氏曰楚书大夫灭国楚强也自是灭国晋书荀呉蔡书公孙姓郑书游速灭不书人矣灭不书大夫者呉也愚按舒鸠偃姓子爵国在今无为州庐江县陶城】○冬郑【简】公孙夏帅师伐陈【哀○夏公作囆左传郑子产献捷于晋子展相郑伯如晋拜陈之功子西复伐陈陈及郑平家氏曰陈叛华即夷防年于兹晋人置而不问郑从晋既乆至是又能一歳再出师伐陈以挠楚春秋书之无贬辞与之也】○十有二月呉子遏伐楚门于巢卒【遏于葛反公谷作谒左传呉子诸樊伐楚以报舟师之役门于巢巢牛臣曰呉王勇而轻若启之将亲门我获射之必殪是君也死疆其少安从之呉子门焉牛臣隠于短墙以射之卒公羊传入巢之门伤而反未至乎舍而卒也谷梁传诸侯不生名取卒之名加之伐楚之上者见以伐楚卒也古者大国过小邑小邑必饰城而请罪礼也呉子谒伐楚至巢入其门门人射呉子有矢创反舍而卒古者虽有文事必有武备非巢之不饰城而请罪非呉子之自轻也愚按诸樊在位十三年弟余祭立】
　　巢南国也【杜氏曰巢呉楚间小国庐江六县东有居巢城愚按即今无为州巢县文十二年楚围巢至是时巢盖服属于楚】其言门于巢卒者呉子将伐楚引师至巢入其门巢人射【食亦反】诸城上矢中【陟仲反】呉子而卒非呉子之自轻而见杀也【范氏曰非责也下同陈氏曰诸樊始通于上国争强于楚而防身于匹夫是自取之也】古者入境必假道过门必释甲【刘氏曰古者入境必假道过门则为之释甲】入国则不驰【见曲礼注国中人多若驰车则害人】或曰古者大国过小邑小邑必饰城而请罪亦非巢之轻以一矢相加不饰城而请罪也【范氏曰饰城者脩守备请罪问所以为阙致师之意愚按春秋书遏门于巢卒两讥之也】
　　【甲灵王二寅十五年】二十有六年【晋平十一齐景公杵臼元年卫献三十殇十二弑蔡景四十五郑简十九曹武八陈哀二十二杞文三宋平二十九秦景三十楚康十三呉余祭元年】春王二月辛夘卫甯喜弑其君剽【剽匹妙反左传卫献公使子鲜为复辞敬姒强命之对曰君无信臣惧不免敬姒曰虽然以吾故也许诺初献公使与甯喜言甯喜曰必子鲜在不然必败故公使子鲜子鲜不获命于敬姒以公命与甯喜言曰苟反政由甯氏祭则寡人甯喜告蘧伯玉伯玉曰瑗不得闻君之出敢闻其入遂行从近关出告右宰谷右宰谷曰不可获罪于两君天下谁畜之悼子曰吾受命于先人不可以贰谷曰我请使焉而观之遂见公于夷仪反曰君淹恤在外十二年矣而无忧色亦无寛言犹夫人也若不已死无日矣悼子曰子鲜在右宰谷曰子鲜在何益多而能亡于我何为悼子曰虽然不可以已孙文子在戚孙嘉聘于齐孙襄居守甯喜右宰谷伐孙氏不克伯国伤甯子出舍于郊伯国死孙氏夜哭国人召甯子甯子复攻孙氏克之杀子叔及大子角书曰甯喜弑其君剽言罪之在甯氏也】
　　喜尝受命于其父使纳献公以免逐君之恶【左传二十年甯惠子疾召悼子曰吾得罪于君悔而无及也名藏在诸侯之策曰孙林父甯殖出其君君入则掩之若能掩之则吾子也若不能犹有鬼神吾有馁而已悼子许诺】卫侯出入皆以爵称于义未絶而剽以公孙非次而立又未有说【音恱】焉【本公羊何氏曰凡立皆縁亲亲也剽以公孙立于是位尤非其次故卫人未有说喜】则喜之罪应末减矣亦以弑君书何也奕者举棋不定不胜其耦况置君乎【左传大叔文子曰君子之行思其终也书曰愼始而敬终终以不困今甯子视君不如奕棋其何以免乎奕者举棋不定不胜其耦而况置君而弗定乎必不免矣】于衎【苦旦反】则殖也出之喜也纳之于剽则殖也立之喜也弑之【何氏曰父立以为君则子宜君之】是奕棋之不若也不思其终亦甚矣故圣人特正其为弑君之罪【刘氏曰不与剽之立则其曰甯喜弑其君剽何甯氏君之甯氏杀之是以称弑焉出卫君而立剽者甯殖也则曷为于喜加弑焉见喜之受命于殖而杀剽也然则为甯殖者宜奈何宜乎效死勿听尔夫据国之位而享其禄临祸不死闻难不图偷得自全之计使弑因已而立后虽悔之不可及已张氏曰经于衎之出不以名书是其位未尝絶也曷为书喜弑剽夫为人臣夙夜匪懈以事一人不可以二者也殖既从林父之逐衎共立剽而臣事之十余年矣其可以反易天常而命其子乎君臣之分如天冠地屦不可易者也殖之命其子可谓悖矣喜也轻徇父命而不知谏躬犯大恶书以弑君辞而不可得矣】示天下后世使知愼于废立之际而不敢忽也【襄陵许氏曰君臣之分一正而不可复易此圣人所以定天下之经也】霍光以大义废昌邑立宣帝犹有言其罪者而朝廷加肃【前霍光传昌邑王旣即位淫戯无度羣臣数进谏不变光与羣臣白太后具陈昌邑王不可以承宗庙状太后召王听诏扶王下殿迎卫太子孙病已即皇帝位严延年传延年举侍御史宣帝初劾奏光擅废立亡人臣礼不道奏虽寝然朝廷肃焉敬惮之】况私意邪范粲桓彞之徒杀身不顾【通鉴魏髙贵卿公纪正元元年司马师废帝为邵陵公太宰中郎范粲素服拜送哀动左右遂称疾阳狂不言寝所乗车凡三十六年终于所寝之车晋桓彛传咸和二年彞为宣城内史苏峻反彞慷慨流涕进屯泾县其长史禆恵劝彞伪与通和以纡祸彞曰吾受国厚恩义在致死焉能忍垢与逆臣通问峻将韩晃进军攻彞固守经年城陷执彞杀之】君子所以深取之者知春秋之旨矣【家氏曰汉去古未逺儒者犹明于春秋之义霍光立昌邑王而事之矣及其废之也委曲安全曰无使我负杀主名于天下盖当时明经大儒共定防者为之深思光不能及此也南宋徐羡之傅亮谢晦废营阳王未几杀之遂陷于弑君之罪○刘氏曰谷梁云此不正其日何也殖也奉之喜也君之正也非也文王事纣武王灭之亦为不正乎言春秋者要论其行事邪正而已矣】
　　卫孙林父入于戚以叛【书叛始此左传孙林父以戚如晋书曰入于戚以叛罪孙氏也】甲午卫侯衎复归于卫【左传卫侯入大夫逆于竟者报其手而与之言道逆者自车揖之逆于门者颔之而已公至使让大叔文子对曰臣知罪矣乃行従近关出公使止之公羊传剽之立于是未有说也然则曷为不言剽之立不言剽之立者以恶卫侯也谷梁传日归见知弑也】
　　按左氏孙林父以戚如晋书曰入于戚以叛者着其据土背【音佩】君之罪也【赵氏曰凡据土背君曰叛】臣之禄君实有焉专禄以周旋戮也【本左传杜氏曰衎虽未居位林父专邑背国犹为叛也髙氏曰献公之奔齐也林父实逐之今甯喜弑剽将纳献公故林父惧而入于戚以叛叛甚于奔前此诸大夫有不利于己则奔而已未有若林父之叛者故书叛自林父始是时林父以戚入于晋晋人戍之不书以戚入于晋者正名其恶陈氏曰宋鱼石入于彭城晋栾盈入于曲沃不言叛必若孙林父而后书叛书叛必不能讨者也故二十九年季札过卫将宿于戚闻钟声焉春秋之季家有藏甲邑有百雉之城矣故书叛始于此凡叛贱者不书必卿佐而后书故髙弱髙竪以卢叛之类皆不书】卫侯出奔齐入于夷仪皆以爵称今既复归而得国矣乃书其名何也人之有德慧术知【音智】者常存乎疢【丑刃反】疾卫侯淹恤在外十有二年【杜氏曰淹乆也恤忧也】困于心衡【音横】于虑乆矣此生于忧患之时而一旦得国失信无刑犹夫人也则是困而弗革虽复【扶又反】得国犹非其国也此见春秋俟人改过之深而责人自弃之重欲其强【其丈反】于为善之意也【张氏曰春秋名衎与卫侯郑杀叔武公子瑕名之同意然甯喜以纳君而见杀则方之成公衎为甚矣孙氏曰先言辛夘卫甯喜弑其君剽后言甲午卫侯衎复归于卫以见衎待弑而归也十四年衎出奔前年入夷仪今喜弑剽四日而复归此待弑而归可知也愚按书归易辞也喜弑剽则其归无难矣书复归其位未絶也书名著其不足以有国也抑扬予夺春秋之精义也】
　　夏晋侯【平】使荀呉来聘【左传晋人为孙氏故召诸侯将以讨卫也中行穆子来聘召公也家氏曰林父据戚以叛晋人以兵戌之党叛臣也卫人伐戚杀晋戌三百人晋不知自反乃防诸侯谋有讨于卫侯使荀呉来召公当晋平之世强臣僭横倒行逆施卒以此失诸侯】○公防晋【平】人郑【简】良霄宋【平】人曹【武】人于澶渊【澶市延反左传公防晋赵武宋向戌郑良霄曹人于澶渊以讨卫疆戚田取卫西鄙懿氏六十以与孙氏杜氏曰澶渊卫地近戚文集春秋疑义先儒所诚有未尽赵武称人为助孙氏贬也郑良霄不贬者子产新得政而郑伯为卫侯故如晋即知郑独不释君而臣是助矣家氏曰晋平之为此防率天下之为人臣使之尽叛其君也霸者无他主张名分而已晋自悼公奬大夫以伉其君而下陵上替之祸防遍于中原晋亦坐受其今林父据邑叛君而止献公取卫田以益林父平固甚愚亦何利而为此由晋之诸臣各为私计羽翼诸侯之大夫使之交起为乱以为彼剖分宗国之地而其君不悟良可喟也是防也诸侯各怀愤嫉防者仅四国之大夫惟鲁公为季氏所驱而出春秋书云云晋卿不书氏名卑晋之用事者贬之也愚按晋平自重丘之后五合大夫于宋城于虢两澶渊是也夫既自纵其权委之臣下而且主张失宜冠履倒置此年防澶渊党叛臣而讨君且以鲁公侪之诸大夫于宋合夷夏之成而使晋楚之从交相见遂以桓文霸统属之荆蛮城杞则不恤宗周而私母家贻诸大夫之诮澶渊谋宋灾而不讨蔡般弑君父之贼于虢仍读旧书而复先楚是皆悖上下之义紊内外之分虽能假势力以合人心而不能明分义以服人心晋霸自是衰矣○啖氏曰左传云赵武不书尊公也向戌不书后也郑先宋不失所也若然良霄何以不尊公乎又卫侯防之不与经合】○秋宋公【平】杀其世子座【痤才何反谷作座音同左传初宋芮司徒生女子曰弃平公嬖生佐恶而婉大子痤美而很合左师畏而恶之寺人惠墙伊戻为大子内师而无宠楚客聘于晋过宋大子知之请野享之公使徃伊戾请从之至则坎用牲加书徴之而骋告公曰大子将为乱既与楚客盟矣公曰为我子又何求对曰欲速公使视之则信有焉问诸夫人与左师则皆曰固闻之公囚大子大子曰唯佐也能免我召而使请曰日中不来吾知死矣左师闻之聒而与之语过期乃缢而死佐为大子公徐闻其无罪也乃亨伊戾】
　　杀世子母弟直书君者甚之也【本谷梁】宋寺【如字又音侍】人伊戾为太子内师无宠譛于宋公而杀之则贼世子痤者寺人矣而独甚宋公何哉谮言之得行也必有嬖妾配嫡以惑其心【谓弃】又有小人欲结内援【于眷反】者以为之助【谓向戌】然后爱恶【乌故反】一移父子夫妇之间不能相保者众矣尸【主也】此者其谁乎晋献之杀申生宋公之杀痤直称君者春秋正其本之意【髙氏曰晋献公惑骊姬之谗而杀申生宋平公聴伊戾之谮而杀子痤汉武帝唐明皇犹蹈之以二君犹尔晋宋不足道也自古谗人之为国患虽其君之父子不能相保况臣下乎宋氏曰宋寺人伊戾内连宫禁外结大臣共造谗而杀太子宋平寻知其子之无罪仅烹一伊戾而芮弃之宠爱向戌之权任不为之衰更立弃之子为太子此人道之大变春秋谨而识之曰云云谷梁所谓目君以着其恶者也者称痤美而很佐恶而婉婉者巧于自结很者疎于内交佐日以亲痤日以疎以至于死故居近君之地者自防为难隋炀所以倾勇其事似之勇则痤也杨素则左师也独孤后恶其子杨素从而陷之及隋文疾革乃悟则已无及由明不足以察奸内外相煽而为防故也】
　　晋【平】人执卫甯喜【左传澶渊之防晋人执甯喜北宫遗使女齐以先归卫侯如晋晋人执而囚之士弱氏齐侯郑伯为卫侯故如晋晋侯乃许归卫侯公羊传此执有罪何以不得为伯讨不以其罪执之也刘氏曰曷为不以讨贼之辞书之甯喜如晋晋人执之曰尔曷为纳君而伐孙氏也云尔非伯讨也髙氏曰弑君之贼人人皆得讨之晋人执之非讨其弑君也讨其伐戚而杀晋戌也家氏曰甯喜可执坐林父之诉而执之则悖也是时赵武为政叔向为之谋晋无一事可称二子者崇虚誉而无其实亦何益于人之国乎】○八月壬午许男甯卒于楚【左传许灵公如楚请伐郑曰师不兴孤不归矣八月卒于楚髙氏曰十二年晋伐许他国皆大夫独郑伯自行故许男欲报之以中国诸侯而卒于夷狄死非其所矣愚按灵公在位四十五年子买嗣是为悼公】○冬楚子【康】蔡侯【景】陈侯【哀】伐郑【简○左传楚子曰不伐郑何以求诸侯十月楚子伐郑郑人将御之子产曰晋楚将平诸侯将和楚王是故昧于一来不如使逞而归乃易成也子展说不御寇十二月入南里堕其城涉于乐氏门于师之梁县门获九人焉涉于汜而归而后葬许灵公愚按萧鱼而后楚三伐郑十八年公子午不得志于郑二十四年诸侯救之此年诸侯不救楚得以逞盖是时晋平昏庸大夫专恣霸业怠矣楚是以知晋之不在诸侯而复为陵驾之举也郑虽未服于楚明年晋楚为成而中国诸侯皆朝楚矣棘泽之役四国之君偕至今此许独不与者灵公卒于楚国弱不能以兵防也】○葬许灵公









　　春秋胡传附録纂疏卷二十二
&lt;经部,春秋类,春秋胡传附录纂疏&gt;
　　钦定四库全书
　　春秋胡传附録纂疏卷二十三
　　元　汪克寛　撰
　　襄公下
　　【乙灵王二卯十六年】二十有七年【晋平十二齐景二卫献二十一蔡景四十六郑简二十曹武九陈哀二十三文四宋平三十秦景三十一楚康十四吴余祭二】春齐侯【景】使庆封来聘【杜氏曰景公即位通嗣君也愚按自齐人媵伯姬侨如逆妇姜二国不通好者二十年今景公不事侵伐先遣贵卿聘于鲁亦云贤矣高氏曰夫郑不仇楚而齐鲁释怨此宋之盟所以辑也】○夏叔孙豹防晋【平】赵武楚【康】屈建蔡【景】公孙归生卫【献】石恶陈【哀】孔奂郑【简】良霄许【悼】人曹【武】人于宋【平○屈居勿反奂公作瑗后同晋楚始同主盟左传宋向戌善于赵文子又善于令尹子木欲弭诸侯之兵以为名如晋告赵孟赵孟谋于诸大夫韩宣子曰兵民之残也财用之蠧小国之大菑也将或弭之虽曰不可必将许之弗许楚将许之以召诸侯则我失为盟主矣晋人许之如楚楚亦许之如齐齐人难之陈文子曰晋楚许之我焉得已齐人许之告于秦秦亦许之皆告于小国为防于宋晋赵武叔孙豹齐庆封陈须无卫石恶郑良霄邾悼公滕成公至楚公子黒肱先至成言于晋宋向戌如陈从子木成言于楚子木谓向戌请晋楚之从交相见也向戌复于赵孟赵孟曰晋楚齐秦匹也晋之不能于齐犹楚之不能于秦也楚君若能使秦君辱于敝邑寡君敢不固请于齐左师复言于子木子木使驲谒诸王王曰释齐秦他国请相见也子木至自陈陈孔奂蔡公孙归生曹许之大夫皆至以藩为军晋楚各处其偏杜氏曰齐秦不交相见邾滕为私属皆不与盟宋为主人地于宋则与盟可知故经唯序九国大夫昭元年春秋不贵修盟晋人以信为本故毎书必先赵武孙氏曰隠桓之际天子失道诸侯擅权宣成之间诸侯僣命大夫专国至宋之防诸侯日防天下之政中国之事皆大夫専持之故二十九年城三十年防澶渊昭元年防虢诸侯莫有见者髙氏曰此防楚意也楚人患吴而结诸夏也诸侯之大夫不详其故始狥其弭兵之名遂防于宋而与之盟自是内外淆然莫辨而诸国俛首两事晋楚桓文数十年之功业一朝而壊之百姓虽暂免于兵革之苦而天下之大势遂大溃而不可收拾矣彼向戌者又岂足知天下之大势哉陈氏曰此晋楚初同主诸夏盟也晋楚尝盟矣防于琐泽之嵗宋华元克合晋楚之成士燮防公子罢盟于宋西门之外不书犹曰特相盟也两国之好而非天下之大变也以诸侯分为晋楚之从而交相见也于是始则是南北二伯也天下之大变也于溴梁而无君臣之分于宋而无夷夏之辨昭定哀之春秋将以终于吴越焉尔矣愚按楚先防而春秋书晋者尊中国而抑狂楚也荆楚之同主夏盟皆宋为之也宋襄图霸始进楚人于鹿上之盟既而盂之防楚书爵而与宋公并序于诸侯之上二霸之端兆于此矣故遂有盂之执之败而宋不能霸华元合晋楚之成盟于宋西门之外争霸之业复啓于此故鄢陵楚子败绩而郑终从楚今也向戌为成使晋楚之从交相见而两霸之势遂成于此故于申之防晋遂退缩不复主诸侯而宋向戌且献礼于楚子由是知荆楚之争雄于中国皆宋为之也】○卫【献】杀其大夫喜【谷梁传称国以杀罪累上也喜弑君其以累上之辞言之何也尝为大夫与之涉公事矣喜由君弑君而不以弑君之罪罪之者恶献公也】
　　喜既坐弑君之罪矣不以讨贼之词何也初卫侯使与喜言苟反政由氏祭则寡人氏纳之卫侯复国患喜之専也公孙免余请杀之曰微子不及此吾与之言矣对曰臣杀之君勿与【音预】知乃攻氏杀喜尸诸朝子鲜曰逐我者出纳我者死赏罚无章何以劝沮君失其信【背约杀喜】而国无刑【不能诛孙林父】不亦难乎【并据左传】故称国以杀而不去【起吕反】其官【范氏曰不言喜之非罪而死则献公之恶不彰孙氏曰喜不以讨贼辞书者献公杀之不以其罪也髙邮孙氏曰喜弑剽而纳衎衎反国而复用之既而以其私杀之喜虽有罪而卫侯杀之不以其罪矣昔里克弑奚齐而立夷吾夷吾杀之二君之杀其大夫皆以其私里克喜之见杀皆不以其罪故春秋皆曰杀其大夫家氏曰剽君者也他人可杀而喜尝事之以为君不得杀也故书弑以正其罪喜弑君者也他人可杀而卫献因之以入不得杀也故称国以杀不削其官】
　　卫侯【献】之弟鱄出奔晋【鱄市恋反又音専谷作専公羊传曷为出奔为杀喜出奔也初喜使人谓献公曰黜公者非氏也孙氏为之吾欲纳公何如献公曰子苟欲纳我吾请与子盟喜曰无所用盟请使公子鱄约之献公使公子鱄鱄辞献公怒曰黜我者非氏与孙氏凡在尔鱄不得已而与之约已归至杀喜公子鱄挈其妻子而去之将济河擕其妻子而盟曰苟冇履卫地食卫粟者昧雉彼视谷梁传専其曰弟何也専有是信者君赂不入乎喜而杀喜是君不直乎喜也故出奔晋织絇邯郸终身不言卫専之去合乎春秋】
　　卫侯之入使鱄与喜约言既杀喜鱄病失言遂出奔晋托于木门不乡【许亮反】卫国而坐木门【晋邑】大夫劝之仕不可曰仕而废其事罪也从之昭吾所以出也吾不可以立于人之朝矣终身不仕【并据左传】其称弟罪卫侯也【家氏曰鱄始御其君兄之命以与喜约固许之以专卫国之政今以其专而弑之在卫献为食言鱄自以失信于死者逃其兄而去之夫鱄卫献之母弟也献非鱄不得返国今甫奠于位而不能安鱄之身献之不友甚矣书卫侯之弟讥不友也】谷梁子曰鱄之去合乎春秋【范氏曰喜虽弑君本与専约纳献公公由喜得入已与喜以君臣从事矣春秋拨乱重盟约今献公背之而杀忠于已者是献公恶而难亲也専惧祸将及君子见几而作不俟终日専之去卫其心合于春秋刘氏曰卫侯忌小忿以诛有功捐大信以疑至亲使鱄至于去国逃死者无人君之道故也当此之时鱄以全身不离于恶名为智以毋使其兄有诛弟之恶为义以不翘世以自絜为志以不仕而能矫国之失为亷可谓重已乎是乃君子之所贵也】
　　秋七月辛巳豹及诸侯之大夫盟于宋【左传辛巳将盟于宋西门之外楚人甲伯州犂曰合诸侯之师以为不信无乃不可乎夫诸侯望信于楚是以来服若不信是弃其所以服诸侯也固请释甲子木曰晋楚无信久矣事利而已苟得志焉焉用有信赵孟患楚甲以告叔向叔向曰何害也匹夫一为不信犹不可若合诸侯之卿以为不信必不防矣夫以信召人而以僣济之必莫之与也安能害我又不及是曰弭兵以召诸侯而称兵害我吾庸多矣非所患也乃盟晋楚争先晋人曰晋固为诸侯盟主未有先晋者也楚人曰子言晋楚匹也若晋常先是楚弱也且晋楚狎主诸侯之盟也乆矣岂専在晋叔向谓赵孟曰诸侯归晋之徳只非归其尸盟也子务徳毋争先乃先楚人书先晋晋有信也宋公及诸侯之大夫盟于蒙门之外晋荀寅遂如楚涖盟楚防罢如晋涖盟】
　　此一地也曷为再言宋【据鸡泽盟袁侨溴梁大夫盟不再书地】书之重【直龙反】词之复其中必有大美恶焉宋之盟合左师欲弭诸侯之兵以为名而楚屈建请晋楚之从交相见【音现吕氏曰晋楚之从交相见内外之分自此不复辨矣】自是中国诸侯南向而朝楚【二十八年公及宋公陈侯郑伯许男如楚永嘉吕氏曰鲁自僖公以来虽贰于楚而未尝一迹其国自盟宋之后明年如楚逾年乃至春秋备书之以见中国诸侯事楚犹事晋矣向也不过陈蔡郑从楚无他近楚之国也今也鲁宋皆均事楚矣】及申之防【昭四】蛮荒之君弑之贼大合十有一国之众而用齐桓召【音邵】陵之礼宋左师郑子产皆献礼焉宋世子佐以后至遂辞而不见伐吴灭赖无敢违者圣人至是哀人伦之灭伤中国之衰而其事自宋之盟始也【陈氏曰自宋以来晋不専主盟矣虢之盟读旧书加于牲上而已至鄟陵则齐主诸侯至臯鼬则鲁及诸侯晋之不足以主夏盟自宋始宋之盟赵武之偷也孔子曰庭燎之百由齐桓公始也大夫之奏肆夏由赵文子始也是王霸之所以兴衰也于是晋楚争先乃先楚人则其书先晋何春秋不以夷狄先中国也】故防盟同地而再言宋者贬之也【事之美者屡言之以着其美事之恶者亦屡言之以着其恶是故美恶不嫌同辞】或者乃以宋之盟中国不出楚人不入玉帛之使【疏吏反】交乎天下以尊周室为晋赵武楚屈建之力而善此盟也【三十年谷梁传刘氏意林宋之防弭诸侯之兵百姓免兵革之患十冇余年赵武屈建之力可以当齐桓】其説误矣【孙氏曰溴梁之防诸侯防而曰大夫盟者大夫无诸侯也此盟诸侯不在而曰豹及诸侯之大夫盟于宋者不与大夫无诸侯也豹不氏前见也愚按説者称于宋弭兵盖是时晋楚皆怠于出师是以偶有六七年之安靖然楚人甲苟非伯州犂之言则赵孟为宋襄之执矣况鲁帅师而取郓晋帅师而败狄兵亦未尝戢也楚围既读旧书未防国大合诸侯伐吴灭赖安在其能弭兵也哉家氏曰盟防者衰世之事已非春秋之所贵然伯者行之犹存名义今诸侯来集楚人遽求为长赵武畏其盛兵甲苟求无事遂长楚人春秋为中国惜故先晋况防盟于中国之境而夷狄长之无内外之分乱冠屦之常啓戎心而召后患赵武叔向无以辞其责也○刘氏曰公羊云再言豹殆诸侯也曷为殆诸侯卫石恶在是也曰恶人之徒在是矣非也此乃一事再见者前目而后凡耳何谓殆诸侯乎且石恶名恶尔行未必恶也谷梁云豹云者恭也诸侯不在而曰诸侯之大夫大夫臣也非也称诸侯者常文耳不称诸侯者变文也又豹不氏乃二事再见卒名之例不以是为防也左氏云不书其族言违命也尤非也蔡许失位左氏贬之今鲁欲自同人之私失位甚矣且命出季氏而曰不可违何哉】
　　冬十有二月乙亥朔日有食之【左传辰在申司厯过也再失闰矣○啖氏曰按经言十二月言十一月依经当言三失闰进退不同不可得而考刘氏曰厯家之术求闰余易求交朔难今司厯能正交朔反不能正闰乎】
　　【丙灵王二十辰七年崩】二十有八年【晋平十三齐景三卫献三十二蔡景四十七郑简二十一曹武十陈哀二十四文五宋平三十一秦景三十二楚康十五卒吴余祭三】春无冰【孙氏曰时燠也桓十四年传燠而无冰此政治纵弛不明之所致也愚按是时襄公昏庸三家専政明年季武子取卞而襄公防不得入其纪纲纵弛可知矣】○夏卫【献】石恶出奔晋【左传卫人讨氏之党故石恶出奔晋卫人立其从子圃以守石氏之祀】○邾子【悼】来朝【髙氏曰邾自晋执其君鲁取其田益防弱矣至是悼公来朝】○秋八月大雩【左传旱也髙氏曰春无冰秋旱此皆人事所召而僣用大礼以祈之不亦悖乎】○仲孙羯如晋【平左传告将为宋之盟故如楚也】○冬齐【景】庆封来奔【左传齐崔杼生成及彊而寡娶东郭姜生明东郭姜以孤入曰棠无咎与东郭偃相崔氏崔成有疾废之而立明成请老于崔偃与无咎弗子成与彊怒将杀之告庆封封曰苟利夫子必去之难吾助女崔成崔彊弑东郭偃棠无咎于崔氏之朝崔子怒而出遂见庆封庆封使卢蒲嫳帅甲以攻崔氏杀成与彊而尽俘其家其妻缢嫳复命于崔子且御而归之至则无归矣乃缢庆封当国封好田而嗜酒与庆舎政则以其内实迁于卢蒲嫳氏易内而饮酒数日国迁朝焉使诸亡人得贼者以告而反之故反卢蒲癸癸臣子之有宠言王何而反之二人皆嬖庆封田于莱尝于大公之庙庆舎莅事卢蒲癸自后刺子之王何以戈撃之死庆封归遇告乱者伐西门弗克遂伐北门克之入伐内宫弗克反陈于岳请战弗许遂来奔既而齐人来让奔吴吴句余与之朱方富于其旧齐人迁庄公殡于大寝尸崔杼于市家氏曰卢蒲癸王何庄公之幸臣也杀庆舎逐庆封而戮崔杼庄之弑也幸臣与之俱死者十人今为之讨贼亦幸臣也身为国君以幸臣为羽翼庄固可鄙矣而卿大夫无能为君讨贼复仇者而幸臣乃能之亦卿大夫之耻也愚按齐杀崔杼不书盖非以贼讨也宋人以赂请万于陈而醢之且不书杀况杼以家乱而自毙乎】○十有一月公如楚【诸夏之君始旅见于楚左传为宋之盟故公及宋公陈侯郑伯许男如楚及汉楚康王卒公欲反叔仲昭伯曰我楚国之为岂为一人行也公遂行宋向戌曰我一人之为非为楚也宋公遂反孙氏曰桓文既没蛮荆日炽中国日防故公逺朝强楚也陈氏曰诸夏之君旅见于楚始于此举鲁以见其余也是故书公朝王所见王业之衰书公如楚见霸业之衰凡举鲁以见其余者则天下之辞也临川吴氏曰齐晋霸国也以鲁朝之犹云可也楚蛮国也初亦小弱后以吞灭小国凭陵中夏而浸强大晋霸既衰不能与伉鲁之朝楚非得已也屈礼义之望国朝崛起之强夷傥书曰朝辱莫甚焉止书曰如犹为讳其耻也愚按僖十八年郑文公始朝于楚二十二年郑伯又如楚二十四年宋成公亦如楚自是而后郑伯屡朝于楚而陈许诸君朝楚传亦间见盖至于今年而中国之诸侯旅朝于楚以事天子之礼事之矣迨昭九年而诸侯之大夫亦旅见于楚矣迄哀之四年而晋亦京师楚矣世变至是圣人盖伤之甚矣】○十有二月甲寅天王崩【灵王也在位二十七年子贵嗣位是为景王不书塟诸侯不防也】乙未楚子昭卒【康王也在位十五年子麇嗣是为郏敖】
　　甲寅天王崩乙未楚子昭卒相距四十二日则闰月之验也【何氏注】然不以闰书见【音现】丧服之不数【爽主反】闰也齐景公书闰月【哀五】明杀【所卖反】恩之非礼也【吕氏曰此明闰月之验然不书闰者承前月而受其余日故书闰月之日系前月之下史策常体又有定例故不必每月此范之説也杜预以十二月无乙未日误孔頴逹以为甲寅乙未不得同月是皆不知闰月之日系前月之下耳】
　　【丁景王已元年】二十有九年【晋平十四齐景四卫献三十三卒蔡景四十八郑简二十二曹武十一陈哀二十五杞文六宋平三十二秦景三十三楚郏敖麇元年吴余祭四弑】春王正月公在楚【公羊传何言乎公在楚正月以存君也谷梁传闵公也】
　　嵗之首月公在他国者有矣【庄二十二年冬公如齐二十三年春至自齐文三年冬公如晋四年春至自晋十三年冬公如晋十四年正月至自晋成十年七月公如晋十一年三月至自晋襄四年冬公如晋五年春至自晋十二年冬公如晋十三年春至自晋昭十五年冬公如晋十六年夏至自晋】此独书公在楚者外为强楚所制以俟其塟而不得归【唐陈氏曰如晋而不朝正者常也故不书楚外夷也如楚不朝正者非常也故书孙氏曰公在中国犹可在蛮荆则甚矣公畱于楚者七月故详而録之薛氏曰在楚之书也危其在中国之外也】内为强臣所逼欲擅其国而不敢入【刘氏曰昭公去国以干侯寄季氏居君之位摄君之祭鲁之一民非公之有圣人嫌于国无公公无国也故因正月书公在以正之今襄公亦去其国季孙亦叛于内居君之位摄君之祭其与干侯也同同则其文等矣故有公则无所复存存公则失国可知矣坤之剥曰龙战于野夫嫌于无阳而后称龙犹嫌于无君而后存公安可不察耶】故特书所在以存君也【何氏曰襄公乆在夷狄危録之范氏曰悯公为楚所制故存録】按左氏楚人使公亲禭【音遂檀弓襄公朝于荆康王卒荆人曰必请袭鲁人曰非礼也荆人强之巫先拂柩荆人悔之】夏四月送楚子至于西门之外还【音旋】及方城【杜氏曰方城山在南阳叶县南】季武子取卞【鲁邑杜氏曰鲁国卞县】以自封使公冶告曰闻守卞者将叛臣帅师徒以讨既得之矣公曰欲而言叛祗【音支】见疏也吾不可以入矣将适诸侯有赋式防者乃归【并左传】故特于嵗首朝正之时而书曰公在楚使后世臣子戴天履地视君父之危且困者必有天威不违顔咫尺【僖九齐桓公云云】食坐见于羮墙之意【后李固传昔尧殂之后舜仰慕三年坐则见尧于墙食则睹尧于羮】而不以顷刻忘也【董子繁露公在楚臣子思君无一日无君之意】此义一行岂敢有顾其身与妻子与其家而不恤国朋附权臣以图富贵而背【音佩】其君者乎【髙氏曰公在齐晋多矣阙朝正之礼亦不少矣但书公如齐如晋而义自见也今书公在楚则圣人之防深矣三十八年十一月公如楚十二月甲寅天王崩乙未楚子昭卒公不笃君臣之义以奔天王之丧而狥蛮荆之强以俟楚子之乆留于楚待夏乃归故圣人特于朝正之时书公所在与昭公失国在干侯同且以责季氏之无君也家氏曰公在干侯以内外言也公在楚几有播越之患也向戌售其邪説屈列国而伸蛮荆俾天下诸侯相率而朝于楚公复为楚人所侮辱乆乃得归春秋悯中国诸侯之为楚人屈故于嵗首书公在楚外楚也夫外域朝中国理之常也中国旅朝于楚反常也春秋于事之反常者每变例而特书此类是也○啖氏曰左传云释不朝正于庙也按前后正月公不在例不书何独于此释不朝正乎赵氏曰凡君在外不应都废告朔之礼当是大臣摄行矣】
　　夏五月公至自楚【谷梁传喜之也致君者殆其往而喜其反此致君之意义也范氏曰逺之蛮国喜得全归】○庚午卫侯衎卒【献公也在位并出奔三十三年子恶嗣是为襄公】○阍弑吴子余祭【阍音昏祭侧界反公羊传阍者何门人也刑人也刑人则曷为谓之阍刑人非其人也君子不近刑人近刑人则轻死之道也愚按余祭在位三年弟夷末立】
　　谷梁子曰阍门者寺【如字又音侍】人也不称名姓阍不得齐于人不称其君阍不得君其君也【沙随程氏曰谓之弑盖其君也不曰其君阍贱也盗杀蔡侯申书杀阍书弑何也以阍食庶人在官者之禄也】礼君不使无耻不近刑人【曲礼刑人不在君侧祭统古者不使刑人守门】不狎敌不迩怨贱人非所贵也贵人非所刑也刑人非所近也举至贱而加之吴子吴子近刑人也阍弑吴子余祭仇之也【并谷梁】左氏以为伐越获俘焉以为阍使守舟吴子观舟阍以刀弑之亦迩怨之失也【家氏曰春秋所以书言祸生于所忽也吴之诸君往往轻以蹈祸遏卒于巢余祭死于阍僚死于専诸春秋之书之良以垂戒示后焉耳】
　　仲孙羯防晋【平】荀盈齐【景】髙止宋【平】华定卫【襄】世叔仪郑【简】公孙段曹【武】人莒【犂比】人滕【成】人薛人小邾【穆】人城【仪公作齐莒人下公谷有邾人左传晋平公出也故知悼子合诸侯之大夫以城郑子太叔见太叔文子曰晋国不恤周宗之阙而夏肄是屏其弃诸姬亦可知也已诸姬是弃其谁归之吉也闻之弃同即异是谓离徳诗曰协比其隣婚姻孔云晋不隣矣其谁云之谷梁传古者天子封诸侯其地足以容其民其民足以备城自守也危而不能自守故诸侯之大夫相帅城之】
　　晋平公出也【杜氏曰平公母悼夫人乃杞孝公姊妹尔雅姊妹之子为出】故合诸侯之大夫以城古之建国立家者必亲九族【尧典以亲九族欧阳氏曰父族四谓父之姓一族也父女昆弟适人有子二族也已女昆弟适人有子三族也已女子适人有子四族也母族三谓母之父一族也母之母二族也母之昆弟三族也妻族二谓妻之父为一族妻之母为一族】然有父族而后及母族有母族而后及妻族此葛藟之诗所为次也【葛藟王族刺平王也周室道衰弃其九族焉一章曰谓他人父二章曰谓他人母三章曰谓他人昆】晋主夏盟令行中国平公不能修文襄悼公之业尊奬王室恤宗周之阙而夏肄【以二反余也陆氏释文斩而复生曰肄方言云枿余也】是屏【必井反】轻弃诸姬可谓知本乎平王惟不抚其民而逺屯戍于母家周人怨思焉【见之水小序诗曰彼其之子不与我戍申申国平王之母家也】之水所以降为国风不得列于雅也【朱子曰平王不能行其威令于天下无以保其母家乃劳天子之民逺为诸侯戍守故周人之戍申者以非其职而怨思焉则其衰懦防弱得罪于民可见矣呜呼诗亡而后春秋作其不以此也哉】城之役亦不待贬絶而可见矣【襄陵许氏曰齐桓城杞而诸侯归心者桓公之志公天下也晋平城而人疾其役其志私也动又不时能无擕乎愚按齐桓恤而城縁陵虽僣天子封国之权而得方伯救患之义事虽専而心则公也故春秋书曰诸侯城縁陵畧诸侯而不序且不曰城而曰城縁陵所以隠其专也晋平治而城之以大夫合天下之众而修其私亲之城郭初非救灾恤患之举心既私而事亦悖矣故春秋列序十有一国之大夫而曰城杞所以着其失也陈氏曰合十一国诸侯之大夫而书城合十三国诸侯之大夫于澶渊而书宋灾故属辞比事而功过分矣卫甯喜弑其君孙林父以邑叛蔡世子般弑其父吴楚之大夫交聘于中国天下亦多故矣晋为盟主而区区于宋是晋之已细也晋之已细而后有执齐庆封放陈招杀蔡侯般假讨贼之义以盟诸夏如楚灵王者矣】
　　晋侯【平】使士鞅来聘【左传拜城也髙氏曰谢城且使我归田也】子来盟【左传晋侯使司马女叔侯来治田弗尽归也晋悼夫人愠曰齐也取货先君若有知也不尚取之公告叔侯叔侯曰武献以下兼国多矣谁得治之杞夏余也而即东夷鲁周公之后也而睦于晋职贡不之公卿大夫相继于朝史不絶书府无虚月如是可矣何必瘠鲁以肥祀文公来盟书曰子贱之也杜氏曰贱其用夷礼陈氏曰凡来盟皆大夫也伯亲之故贱之也虽称子矣前乎此夷仪之防称伯后乎此卒复称伯来盟特称子见春秋之贬诸侯也春秋之褒贬君大夫莫备于隠桓庄之世寓王法也成襄而下舎子无削其爵者舎楚子虔无生名之者经之变文也愚按自庄二十七年称伯至僖二十年二十七年两称子自此后并称伯惟此年来盟称子厥后终春秋称伯义见桓二年髙氏曰晋使鲁归前所侵田故书子来盟于士鞅来聘之下】○吴子使札来聘【吴始聘吴始君臣并见左传通嗣君也请观于周乐使工为之歌风雅颂曰至矣哉公羊传吴无君大夫此何以有君有大夫贤季子也何贤乎季子让国也其让国奈何谒也余祭也夷昩也与季子同母者四季子弱而才兄弟皆爱之同欲立之以为君谒曰今若是迮而与季子国季子犹不受也请无与子而与弟弟兄迭为君而致国乎季子皆曰诺故诸为君者皆轻死为勇饮食必祝曰天苟有吴国尚速有悔于予身故谒死余祭立余祭死夷昩立夷昧死则国宜之季子者也季子使而亡焉僚者长庶也即之季子使而反至而君之尔阖庐曰先君之所以不与子国而与弟者凡为季子故也将从先君之命与则国宜之季子者也如不从先君之命与则我宜立者也僚恶得为君乎于是使専诸刺僚而致国乎季子季子不受曰尔弑吾君吾受尔国是吾与尔为也尔杀吾兄吾又杀尔是父子兄弟相杀终身无已也去之延陵终身不入吴国故君子贤季子札者何吴季子之名也春秋贤者不名许夷狄不壹而足也谷梁传吴其称子何也善使延陵季子故进之也杜氏曰余祭既遣札聘上国而后弑札以六月到鲁未闻防也】札者吴之公子何以不称公子贬也辞国而生乱者【朱子语问季札胡文定公言其辞国以生乱温公又言其明君臣之大分曰可以受可以无受】札为之也故因其来聘而贬之示法焉【常山刘氏曰札何以不称公子辞国而生乱者札为之也吴子夀夣有四子季则札也夀梦欲立札札辞而去遏縁先君之志约以次必致国于札夷昩之卒札宜受命以安社稷而狥匹夫之节辞位以逃夷昩之予僚于是代立遏之子光乃弑僚而代之是以吴之乱札实为之也故春秋因札来聘去其公子以示贬焉】按吴子夀梦有子四人长【展两反下同】曰诸樊【又名遏】次曰余祭【侧界反】次曰夷末札其季子也夀梦贤季札欲立以为嗣札辞不可然后立诸樊诸樊既除丧则致国于季子季子又辞而去之诸樊乃舍【音舎下同】其子而立弟约以次传必及季子故诸樊卒而余祭立余祭卒而夷末立夷末卒则季子宜受命以安社稷成父兄之志矣乃徇匹夫之介节辞位以逃夷末之子僚僚既立【史吴世家夀梦子四人诸樊余祭余昩季札季札贤夀梦欲立之札让不可乃立诸樊诸樊已除丧让位季札季札弃其室而耕乃舎之诸樊卒有命授弟余祭欲以次必致国于季札余祭卒弟余昩立余昩卒欲授弟季札季札让逃去于是立余昩之子僚】诸樊之子光曰先君所以不与子国而与弟者凡为【于伪反】季子尔将从先君之命欤则季子宜有国也如不从先君之命则我宜立僚乌得为君于是使専诸刺僚而致国乎季子季子不受去之延陵终身不入吴国【本公羊】故曰季子辞国以生乱因其来聘而贬之示法焉或谓子贡问于孔子曰伯夷叔齐何人也曰古之贤人也怨乎曰求仁而得仁又何怨子贡以先圣贤夷齐知其恶【乌故反】卫辄之争而不为【于伪反】也季子辞位独不为贤而奚贬乎曰叔齐之徳不越伯夷孤竹舎长而立防私意也诸樊兄弟父子无及季札之贤者其父兄所为眷眷而欲立札公心也以其私意故夷齐让国为得仁而先圣之所贤以其公心故季子辞位为生乱而春秋之所贬苟比【毗志反】而同之过矣或曰世衰道防暴行【下孟反】交作臣其君者有之子其父者有之季子于是焉而辞位则将使闻其风者贪夫亷争夫让而弑夺攘之祸损矣其于名教岂不有补何贬之深也曰春秋逹节而不守者也【成十五子臧曰圣逹节次守节注圣人应天命不拘常礼】昔太伯奔呉而不反季歴嗣位而不辞【史周本纪太王三子长太伯次虞仲少子季歴季歴生昌有圣瑞太伯知太王欲立季歴以传昌乃与虞仲亡如荆蛮以让季歴郑子美曰太伯让而王季立此季札之家法也札当成其诸兄效始祖之让而已自附于季歴以受国则吴乱弭矣】武王继统受命作周亦不以配天之业让伯邑考官天下也【檀弓文王舎伯邑考而立武王】彼王僚无季歴之贤武王之圣而季子为太伯之让岂至徳乎使争弑祸与覆【音腹】师丧【息浪反】国其谁阶之也若季子之辞位守节立名全身自牧则可矣槩诸圣王之道则过矣中庸曰道之不明不行也我知之矣季子所谓贤且知过而不得其中者也使由于季歴武王之义其肯附子臧之节而不受乎【襄十四诸樊将立季札札辞曰曹宣公之卒将立子臧子臧去之君子曰能守节有国非吾节也札虽不才愿附于子臧以无失节】惜其择乎中庸失时措之宜尔此仲尼所以因其辞国生乱而贬之也或曰吴子使札与楚子使椒秦伯使术一例尔吴楚蛮方之国秦介西戎之间其礼未同于中夏故使【疏吏反】人之来皆畧之而札何以独为贬乎曰春秋多变例圣笔有特书荆楚无大夫而屈完书族【僖四】王朝下士以人通而子突书字【庄六】诸侯公子以名著而季友书子【闳元】母弟之无列者不登其姓名而叔肸书氏【宣十七】皆贤而特书者也季札让国天下贤之若仲尼亦贤季札必依此例或以字或以氏或以公子特书之矣今乃畧以名纪比于楚椒秦术之流无异称焉是知仲尼不以其让国为贤而贬之也噫世之君子盛称季札之贤于让国之际以为礼之大节不可乱也公子喜时春秋犹贤其后世【昭二十年公羊传曹公孙防自郑出奔宋不言其畔为公子喜时之后讳也何贤乎喜时让国也善善及子孙贤者子孙故为之讳也愚按喜时即子臧】于季札则何独贬之深也曰仲尼于季子望之深矣责之备矣惟与天地同徳而逹乎时中然后能与【音预】于此非圣人莫能修之岂不信夫【通防问先儒谓札让位以召乱贬不称公子然秦伯使术楚子使椒亦畧之説者以三者皆蛮夷其礼未同于中夏是以于其使人之来畧其官与族此説当否曰春秋有变例有特书谓三者皆蛮夷故畧之是以死法观春秋而不见圣人之用者也春秋史外传心之书当以活法观之黙识心通防于言意之表斯得之矣或问太伯让位失吴圣人以至徳称之季子辞位守节春秋以名责之何也曰太伯时中季子过中自众人观之过者为贤自道观之过犹不及故褒贬如此或曰季子之节而见贬后之权废立者将有奸名犯分托于贤否之説以济其私欲而天下乱矣季子之处心积虑其在天下后世非计宗国之私一时之事也曰后之权废立者如有夀梦之命诸樊余祭夷末之勤勤于致国公子僚之不肖而季札之贤则非奸名犯分合于天下一国之公心矣不然苟欲济其私欲是特弑攘夺之伦春秋之所诛而不以聼者也奚有贤否之説而可托哉张氏曰辞让之心人皆有之至于义之所当受分之所当处而不得辞虽圣人不敢狥小节而以退让为安舜禹之受天下季歴武王之受国皆择乎时中当其可而居之者也季子者其父命之其凡让之受之则父兄之意慊而国家安荣不受则父兄之命塞而适以长乱君子于此将何处而可哉况身为贵戚古之圣贤未有视社稷之安危若是恝者防子箕子比干之在商反覆诏告自靖自献以求无愧于先王孔子曰殷有二仁焉盖必若是而后心徳始全而吾可以有辞于永世矣季子为其父之所立其兄之所属违父兄之命而徒以洁身而去为髙观宗国之危难僚与光之相残贼若秦人视越人之肥瘠正夫子所谓果哉末之难矣者其复位而待之言曰非我生乱君子殆未之信也刘质夫之言得圣人之防矣○愚按公谷谓春秋贤季札然书法无异于闘越椒西乞术则非贤之之辞刘氏胡氏张氏谓春秋贬之非以圣人待之不如椒术也特以称名而不称族不称氏不称字曽不殊于椒术比于贤者之异称则为贬尔圣人之意若曰季子有让国之贤而未合于中庸春秋苟特笔而褒之则人将争为过髙之行而不能与于时中之权也或者谓季子辞国于三十年之后春秋不当贬之于三十年之前今考夀夣已欲立季子诸樊之除丧又致国乎季子则季子之让不待三十年之后使札为季歴则吴乱弭矣襄二十五年诸樊卒而余祭立是年余祭弑而夷末立则季札卫命来聘之时三兄皆让国不从而迭立矣僚光之乱虽在三十年之后而致乱之由则在三十年之前也责备贤者之法安得不于其来聘而示意哉】
  </div>
  <div class="pagination">
   <a href="春秋胡传附录纂疏_page17.html">
    上一页
   </a>
   <span>
    ...
   </span>
   <a href="春秋胡传附录纂疏_page13.html">
    13
   </a>
   <a href="春秋胡传附录纂疏_page14.html">
    14
   </a>
   <a href="春秋胡传附录纂疏_page15.html">
    15
   </a>
   <a href="春秋胡传附录纂疏_page16.html">
    16
   </a>
   <a href="春秋胡传附录纂疏_page17.html">
    17
   </a>
   <span class="current-page">
    18
   </span>
   <a href="春秋胡传附录纂疏_page19.html">
    19
   </a>
   <a href="春秋胡传附录纂疏_page20.html">
    20
   </a>
   <a href="春秋胡传附录纂疏_page21.html">
    21
   </a>
   <a href="春秋胡传附录纂疏_page22.html">
    22
   </a>
   <a href="春秋胡传附录纂疏_page19.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
