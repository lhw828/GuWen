<!DOCTYPE html>
<html>
 <head>
  <meta charset="utf-8"/>
  <title>
   论孟集注考证 - 第 1 页/共 4 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   论孟集注考证 - 第 1 页/共 4 页
  </h1>
  <div class="content">
   钦定四库全书　　　　　　经部八
　　论孟集注考证　　　　　　四书类
　　提要
　　【臣】等谨案论语集注考证十卷孟子集注考证七卷宋金履祥撰后有自跋谓古书之有注者必有防论孟考证即集注之疏以有纂疏故不名疏而文义之详明者亦不敢赘但用经典释文之例表其疑难者疏之其书于朱子未定之说但折衷归一于事迹典故辨订尤多葢集注以发明理道为主于此类率沿袭旧文未遑详核故履祥拾遗补阙以弥缝其隙于朱子深为有功惟其自称此书不无微牾自我言之则为忠臣自他人言之则为谗贼则殊不可训夫经者古今之大常理者天下之公义论之得失惟其言不惟其人使所补正者果是虽他人亦不失为忠臣使所补正者或非虽弟子门人亦不免为谗贼何以履祥则可他人则必不可此宋元间门戸之见非笃论也其中如辨论语注公孙枝云案左传当作公孙发集注或传写之误辨孟子注许行神农之言史迁所谓农家者流云史记六家无农家汉书艺文志九流之中乃有农家皆为典确至于辨公刘后稷之曾孙一条谓公刘避桀居邠去后稷世逺非其曾孙不知古人凡逺祖多称髙祖左传郯子称我髙祖少皞是也凡逺孙多称曾孙左传蒯瞆称曾孙蒯瞆敢昭告皇祖文王是也如此之类则注不误而履祥反误亦未尽确当不移然其旁引曲证不苟异亦不苟同视胡炳文辈拘墟回防知有注而不知有经者则相去逺矣书凡一十七卷首有许谦序后有吕迟刋书防犹为旧本朱尊经义考称一斋书目作二卷注曰未见葢沿袭之误不足据也乾隆四十四年十一月恭校上
　　总纂官【臣】纪昀【臣】陆钖熊【臣】孙士毅
　　总　校　官　【臣】　陆　费　墀













　　论语集注攷证原序
　　古之圣人得其位皆因时以制治孔子酌百世之道以淑天下而其事主于教孟轲氏推尊孔子传于后世以迄于今故论语孟子者斯道之阃奥也繇汉而还解之者率有不获至二程夫子肇明厥旨今散见于遗书嗣时以后诸儒所着班班可攷然各以所见自守有得有失未有能摉抉融液折诸理而一之者子朱子深求圣心贯综百氏作为集注竭生平之力始集大成诚万世之絶学也然其立言浑然辞约意广往往读之者或得其粗而不能悉防其义或一得之致自以为意出物表曾不知初未离其范围凡世之诋訾混乱务新竒以求名者其正坐此此攷证所以不可无也先师之着是书或櫽括其説或演绎其简妙或摅其幽发其粹或补其古今名物之略或引羣言以证之大而道德性命之精防细而训诂名义之弗可知者本隐以之显求易而得难吁尽在此矣盖求孔孟之道者不可不读论孟读论孟者不可不由集注集注有攷证则精朱子之义而孔孟之道章章乎人心矣谦自壮年服膺师训即知读朱子之书其始三四读胷中自以为洞然显白已而不能无惑学之颇久若徐有得焉及即其书而观之乃觉其意初不与己异学之愈久自以为有得者不遂止于一而与鄙陋之见合者亦大异于初矣由是知圣贤之言理趣无穷朱子之説隽永当味童而习之白首不知其要领者何限先师是书亦悯夫世之不善学朱子之学者也传曰仁者见之谓之仁知者见之谓之知百姓日用而不知故君子之道鲜谦于是深有感焉故翻阅羣书用加讐校藏诸家传诸其徒若好事君子能广而传之是固谦之所望亦先师之志云尔许谦序




　　钦定四库全书
　　论语集注攷证卷一前
　　元　金履祥　撰
　　序说
　　史记【汉太史令司马谈所作子迁嗣成之】世家【史记有天下者为本纪有国綂者为世家其余为列传惟于孔子不敢入列传而次之世家以其盛德且子孙世有哲人也朱子欲学者知夫子始末故节其事文大略入序说疑者不入】丘【史记曰性而圩顶故名丘本姓解曰顔氏祷于尼丘之山生孔子故名丘字仲尼此非大义所闗故朱子不载】其先宋人【宋殷后子姓自防子防仲五传而至哀公熙生弗父何及厉公方祀弗父何以有宋授厉公而世为宋卿何生宋父周周生胜胜生正考甫考甫生孔父嘉别为公族以孔为氏一曰孔父者生时所赐号也子孙遂为氏孔父生金父金父生睾夷睾夷生防叔自孔父为华氏所杀子孙避祸奔鲁防叔生伯夏伯夏生叔梁纥为邹大夫追封齐国公】母顔氏【名征在顔父生三女追赠齐国夫人】鲁襄公二十二年庚戌之嵗十一月庚子【公羊谷梁二传皆谓鲁襄公二十一年孔子生或谓史记用秦法谷梁用夏正然不可考】昌平乡陬邑【陬论语作鄹侧留反在今兖州仙源县叔梁纥为陬邑大夫故生于陬】委【乌伪反周礼有委人掌敛野之赋敛薪刍凡疏材木材凡蓄聚之物以稍聚待宾客以甸聚待覊旅余聚待颁赐共祭祀之薪蒸宾客之刍薪防纪之薪材军旅之委积舘军旅之宾客其聚散之多如此所以贵于防计之当也又遗人三十里有路室路室有委委吏掌之史记季氏史及下文司职吏皆当以孟子为正】司职吏作樴【周礼牛人读为樴义与杙同】适周【南宫敬叔与孔子俱适周歴郊社之所考明堂之则察朝庙之度】问礼于老子既反而弟子益进昭公二十五年甲申孔子年三十五嵗而昭公奔齐【春秋传昭公攻季孙意如不克逊于齐】鲁乱适齐景公封以尼谿之田晏婴不可【晏婴字仲婴以贤闻于诸侯孔子亦贤之景公欲封孔子而婴不可此必有说史记载其言朱子削之以其未可信也至夹谷之会史记亦言其与谋朱子亦削之晏子墨者或道不同夫子虽尝病其隘而未尝不以为贤与彼子西不同则论晏子者当以夫子之言为正故史记二説朱子皆不取】阳虎作乱専政【论语作阳货虎货声通定公五年季氏家臣阳虎执季桓子囚之专鲁政】定公以孔子为中都宰为司空又为司冦十年辛丑相定公会齐侯于夹谷齐人归鲁侵地【定公十年公防齐侯于祝其实夹谷孔丘相牟弥言于齐侯曰孔丘知礼而无勇若使莱人以兵刦鲁侯必得志焉从之孔丘以公退曰士兵之两君合好而裔夷之俘以兵乱之非齐君所以命诸侯也裔不谋夏夷不乱华俘不干盟兵不偪好于神为不祥于德为愆义于人为失礼君必不然齐侯闻之遽辟之将盟齐人加于载书曰齐师出境而不以甲车三百乘从我者有如此盟孔丘使兹无还揖对曰而不反我汶阳之田吾以共命者亦如之齐人来归郓讙阴之田】十二年癸卯堕三都收其甲兵孟氏不肯堕成围之不克【鲁自三家四分公室鲁公无民久矣孔子虽为大司冦为其议政交邻可尔土地甲兵皆三家有也纵堕三都三都之人民财赋岂遽为公室有哉去其城郭差可防三家之叛乱耳幸而公山不狃以费畔侯犯以郈叛二子自以为患故堕之易为势至孟氏不肯堕成则成固未易堕矣当时家臣知有其家而不知有公室类如此然成终不可堕乎曰使孔子而久于其位安知其不堕使孔子别有所为则虽不堕成亦可葢孟氏不如季氏之强而成亦边齐之城也孔子用于鲁于今一年堕三都而不尽则期月而可之説无乃已虚乎孔子固曰如有用我者此为授之以国家言也】摄行相事【三家者于孔子岂有土地甲兵为之用哉其明年始摄相事与闻国政将朞年而始曰摄曰与则前乎此年其权可知矣孟子谓孔子于此为见行可之仕葢谓其或可以行耳而不行而后去然则谓孔子得用于鲁则未也学者忿圣人之失职幸圣人之见用方且以反侵地诛正卯堕三都为夸皆未为知孔子亦非知事势者详又见第十八篇】诛少正卯【荀子曰孔子为鲁相摄朝七日诛少正卯门人进问曰少正卯鲁之闲人也夫子为政而始诛之得无失乎孔子曰人有恶者五而盗窃不与焉心达而险行辟而坚言伪而辩记丑而博顺非而滓此五者有一于人则不得免于君子之诛而少正卯兼有之故居处足以聚徒成羣言谈足以饰荣褒众彊御足以反是独立此小人之奸雄也不可以不诛也朱子曰少正卯之事予窃疑之盖论语所不载子思孟子所不言虽以左氏春秋内外传之诬且驳而犹不道也乃独荀况言之是必鲁齐陋儒愤圣人之失职故为此说以夸其权尔安敢轻信其言而遽稽以为决乎按朱子之言如此而于此存诛少正卯四字盖存疑尔】齐人归女乐【说见第十八篇】匡人以为阳虎而拘之【史记孔子去卫将适陈过匡顔刻为仆以其策指之曰昔吾入此由彼缺也匡人闻之以为鲁之阳虎阳虎尝暴匡人又孔子状类阳虎拘焉五日乃解司马云阳虎暴于匡顔刻时与虎俱至是刻为孔子御匡人识之又孔子貌似阳虎故匡人共围之庄子云孔子弦歌不辍围者进曰昔以为阳虎也而今非也请辞而退】桓魋【见第七篇集注】中牟【详见第十七篇】赵简子【名鞅】季桓子卒遗言谓康子必召孔子其臣止之【史记季桓子病草辇而见鲁城喟然叹曰昔此国几兴以吾获罪于孔子故不兴顾谓其嗣康子曰我即死若必相鲁相鲁必召仲尼桓子卒已葬康子欲召仲尼公之鱼曰昔吾先君用之不终为诸侯笑今又用之不能终再为诸侯笑康子曰谁召而可曰必召冉求于是使召冉求】孔子如蔡【按孔子称危邦不入乱邦不居夫子既去鲁矣以卫灵公之无道也而居卫以陈国之小嵗有呉师而在陈以蔡侯死于盗国迁于吴民分于楚而如蔡不几乎居乱而入危与曰前日之言君子守身之常法今日之事夫子行道之大权也夫以圣人盛德固无施不可使夫二三君者能用孔子委国而听之则衞可正陈可彊蔡可守也而皆不能惜夫虽然夫子既知其不能用矣其时楚昭之贤闻于天下夫子固将如楚也当在衞也特以衞灵公致粟有际可之礼而再主蘧伯玉之家当去陈也又以司城贞子为之主而陈侯亦有言议之适故为二国留行然其如蔡盖为如楚也何以知之有子曰夫子失鲁司冦将之荆先之以子夏又申之以冉有则知孔子去鲁则将之楚矣圣人无固无必故为二国留行尔然而适楚又卒为子西所阻愚以为此皆非圣人意也】令尹子西不可【史记楚令尹子西曰王之使诸侯有如子贡者乎曰无有王之辅相有如顔囘者乎曰无有王之将帅有如子路者乎曰无有王之官尹有如宰予者乎曰无有且楚之祖封于周号为子男五十里今孔子述三王之法明周召之业王若用之则楚安得世世堂堂方数千里乎夫文王在丰武王在镐百里之君卒王天下今孔子得据土壤贤弟子为佐非楚之福也昭王乃止】又反乎衞【按朱子有言当衞輙之时父争于外子拒于内不知其国何以度日是谓君子于此不可一日处也孔子世家称孔子自楚反衞在哀公六年其后自衞反鲁首尾又六年矣以衞父子之乱而夫子久于其国何耶岂居乱邦见恶人在圣人则可或时其得政而将借是以正名义也及考陈世家则楚昭卒之年孔子在陈非反衞也考之衞世家则齐弑悼公之年孔子始自陈至衞明年反鲁则非久于衞也然犹在衞何也孔子在陈曰盍归乎来盖思鲁之狂士则自陈至衞盖过衞耳意则主乎归鲁也以夫子门人如子夏子羔子贡之徒亦多衞人者孔子于鲁为父母之邦其出也既以司冦去国则其反也不可以无故而复国故明年召之即归矣经世于丙辰书孔子自陈至衞于丁巳书自衞反鲁可以订世家之谬而孔子久速之可于此见矣】冉求为季氏将与齐战有功【左氏哀公十一年齐国书帅师伐鲁冉求帅左师季氏之甲七千冉有以武城人三百为己徒卒战于郊冉有用矛于齐师故能入其军获甲首八十齐人不能师】不求仕【王文宪曰非所以言圣人】叙书传礼记【王文宪曰传礼记三字可疑履祥按史记谓孔子序书编次其事夫书序非孔子作而周书诸篇多失其次愚于武王武成之编皆尝攷正之矣计古者事时前后已具编年之史而书则每事自为首尾固未必诸篇相为次第也然或诸篇本有次第而孔安国伏生时失之前汉书言张覇作书首尾后汉书言衞宏作诗序书训义自前儒以诗书之序皆出孔氏朱子尝引后汉书以证诗序之伪矣独书序疑而未断方汉初时泰誓且有伪书何况书序且孔传古文其出最后则附会之作有所不免若书序果出壁中亦不可谓非附会者盖孔鲋兄弟藏书之时上距孔子殁二百六七十年其同藏者论语孝经论语既有子曾子门人所集孝经又后人杂引诗书旁取传记之语附会成书何独古书首尾尚是夫子旧本则其为齐鲁诸儒次序附会而作序亦可知也子曰夏礼吾能言之杞不足徴也殷礼吾能言之宋不足徴也文献不足故也足则吾能徴之矣圣人于夏殷之礼不曰吾能知之而曰吾能言之此记礼之时语也圣人生知之资其于礼之义理则知之素矣此其所言盖谓其器度文物之详尔虽当时二代之礼失亡将尽而圣人之资触类旁通皆能歴歴言之但其谨重之意必欲得文献以证成之足则吾能证成其书矣而卒不可得故终于从周而幽厉伤之又终于从鲁而郊禘又非礼后世讫不得见其成书之盛其间见于礼记之所传者又多杂以门人经师之说惜哉】删诗【王文宪尝谓今之三百篇非尽夫子之三百篇也夫子删繁芜之三千取雅正者三百而三千之中岂无播传于世俗之口者夫子之诗既燬于秦火矣汉兴管弦之声未衰诸儒传夫子之诗不全得见世俗之流传管弦之滥在者皆以为古诗取以足夫子三百之数而不辨其非也不然若孔门之诵咏如素绚唐棣诸诗经书之所传如貍首辔柔先正繁渠诸诗何以皆不与于今之三百而夫子已放之郑声何为尚存而不削】序易彖系象说卦文言【彖系象说卦文言魏伯阳顔师古所谓十翼者此则夫子之意而门人述以成书谓皆夫子所笔则亦非也彖传例有发明中间岂无未尽之意象传句多重复中间宁无填足之词葢门人得夫子之说而欲足成其书不得不尔何以知之以系辞传知之也十翼莫粹于系辞传或不以子曰起文或以子曰起文或引子曰以答问或中引子曰以为证或末引子曰以为断王文宪谓与子思作中庸同体盖系辞传门人以夫子之意发明非夫子之亲笔也果夫子之亲笔则章首之子曰何以或有或无或问或答篇中之子曰何以或引或断耶然则系辞传之成文且非夫子之全笔则彖传之具体小象之比辞安得为夫子之全笔耶独大象乃夫子之笔辞简义精体用明切三圣所作之外此自为夫子之一经而门人得夫子之言独文言无所附防夫子文言最为明白乾卦文言各以子曰答问深密明畅其后申述卦爻之义不以子曰起文者意便不及如所谓故或之或之者疑之也故无咎逈与前章不同其于六十四卦之中发明爻义者亦文言之体间举数爻辞义俱明门人不敢足成三百八十四首故于乾坤二卦文言之外余卦文言杂诸系辞传是为得之后之学者于系辞十翼但欲见夫子著述之多而不敢别其为门人发明之辞与其足成之体今姑论其梗概如此又当别为读经者言之】七十二人【顔囘闵损冉耕冉雍宰予端木赐冉求仲由言偃卜商颛孙师曾防曾参澹台灭明高柴宓不齐樊须有若公西赤原宪公冶长南宫縚公析哀顔由商瞿漆雕开公良孺秦商顔刻司马耕巫马期梁鳣琴牢冉孺顔幸伯防公孙龙曹防陈亢叔仲防秦祖奚蒧公祖兹亷洁蘧瑗宰父黒公西蒧穰驷赤冉季石处左郢狄黒商泽任不齐荣旂顔哙秦冉秦非漆雕从燕伋林放申党步叔栾石子蜀施之常郑国乐欣顔之防孔忠漆雕哆容蒧顔相史记家语所载间冇不同凡七十七人今依文翁石室图七十二人之数】作春秋【春秋者鲁史记之旧名周公之封于鲁祝史与册皆备故鲁国之史谓之春秋韩宣子适鲁观书于太史见鲁春秋深叹周公之徳与周之所以王则春秋之史书一国之事及诸侯赴告者本自有礼法制度东迁以后王法不行而诸侯放恣伯政迭兴诸所赴告闗系既大而春秋旧法又失是非不明善恶差谬故夫子晚年道不行遂因鲁史起隠公元年止哀公十四年获麟改正其失以明王法于是褒贬既彰善恶难掩乱贼知惧遂为百王不易之大法】子路死于衞【事见哀公十五年及檀弓】塟鲁城北泗上【水经泗水迳鲁县北注泗水南有孔子冡在鲁城北六里史记注孔子冡茔百畞冡南北广十歩东西十三歩高一丈二尺冡前以瓴甓为祠坛方六尺茔中树以百数皆异种又无能名其树者茔中不生荆棘及刺人草】弟子皆服心丧【孟子曰三年之外门人治任将归入揖于子贡相向而哭皆失声然后归子贡反筑室于独居三年然后归】孟子受业子思之门人【受业于门人此史记孟子本传之说朱子谓孟子亲受业子思之门人字疑衍而此存之盖未及改去】
　　何氏【晏字平叔魏人此段进论语集解之疏文也朱子节入然鲁论齐论至张禹始合至郑康成则以鲁论攷之齐论古论为之注三论始合为今定本】程子【伯子】成于有子曾子之门人【唐栁子厚亦谓成于曾子之门人而谓有若以似夫子故尊之程子此论为定】程子【三条叔子已上二条言论语本末已下三条言读论语之法】






　　论语集注攷证巻一前
　　钦定四库全书
　　论语集注攷证巻一
　　元　金履祥　撰
　　学而
　　学之为言效也【此张宣公语四声取训于义为切又古文学通作斆易传曰比而效之之谓体则效者体仿之谓也王文宪曰学之为言效也此字义正训人性皆善而觉有先后此原其所当学后觉者必效先觉之所为指学者之方也明善复初则学之效验第一句训下三句义此看集注凡例也】效先觉之所为【古人为学是先从事上学所谓先觉之所为是其行事践履文辞制度凡诗书六艺之文皆先觉之所为也朱子于或问中论学分知能二字集注盖合言之觉知也为能也明善知也复初能也其间语意并合二意而效先觉所为一句尤明备夫圣贤先觉之人知而能之知行合一后觉所以效之者必自其所为而效之葢于其言行制作而体认之也段内皆合知能意下文引程子曰一条是知上习说其二条及谢氏语是行上习说】习鸟数飞【数色角反此许氏说文语从羽从白于六书属谐声谓形声合也又月令鹰乃学习朱子欲入此而不及或问引之】程子【叔子】又曰【程氏遗书前十巻不分二先生语外书亦多有不分者今但曰未详】坐时习【谓坐而时习立而时习举此二句为例教学者习行之方】程子【二条叔子】说在心乐主发散在外【说乐皆喜也而学习言说朋来言乐故程子分内外言之说悦同悦从心则在内之乐而乐乃说之发于外者语录悦感于外而发于中乐充于中而溢于外】愠含怒意【何文定曰有一朋友言愠作含怒意固下得轻然终有怒字在不见君子气象惟训闷字为是如南风之诗曰南风之薰兮可以解吾民之愠兮暑气何可怒但令人闷耳薰风则能解人之愠闷也下文程子不见是而无闷正此意】程子【二条叔子】惟成德者能之【黄文肃疑其略倒盖不愠乃所以为君子王文宪曰朱子是接程子之意】乐由说而后得非乐不足以语君子【学至于説则其进不已其应不穷其教不困故及人而乐则其心不私其量能大所以进于君子此各举效验字言之谓有自得之说则有及人之乐有及人之乐则有君子之成徳本注逆而难进歩言学之正推本言程子此条顺进而言也】有子曰【门人尊之不以字行而称有子后人遂不知其字虽孟子亦名之冝史记弟子传不传其字也有子此章分为二节前节以质言后节以学言中二句泛言承上生下以凡人资质言则孝弟者无犯上作乱之事以学者务本言则孝弟者为行仁之本亲亲仁民爱物皆从此出而仁不可胜用何止不犯上作乱而已哉】为仁【为字重读朱子恐人不晓为仁是行仁之义而倒看性情体用故圜外收程子辨论之说过详】仁者爱之理心之德【何文定曰爱之理是偏言之仁心之德是专言之仁孟子首章是専言之仁故曰心之德爱之理此章孝弟是偏言之仁故曰爱之理心之徳其先后各有当也王文宪曰有子言仁之事集注言仁之性仁字训诂发例于此详见第五篇第十二篇】程子【二条叔子】性中【至】孝弟来【此洛中方言来字犹许蔡间里字谓性中只有仁义礼智何尝有孝弟事行在里犹言仓中只有谷粟何尝有秧禾在里仁发出方为孝弟谷粟发出方为秧禾一时记录者欠脩似觉语险须通上下文看则反覆开阖方见意畅】鲜矣仁【本文言鲜程子言非集注因之言絶无谓其心皆务在外则内亡矣此仁字言心之徳王文宪曰此言仁之德】程子【叔子】曾子【名参所金反字子舆本史记弟子传然孟子又字子舆盖轲车轲也若曾子而字子舆则参乃服参之参七南反矣家语作子舆蜀本坊本并同博物志字敬伯】三省【集注不训诂语录谓即宫省之省按字从少从目盖宫庭之门视察出入不令泛入故谓之省所耿反借作省察之省悉井反】尽己之谓忠以实之谓信【忠信字义发例于此程伯子曰发己自尽为忠循物无违谓信表里之谓也程叔子曰尽己之谓忠以实之谓信忠信内外也朱子谓明道之语周于事物之理如此圆转伊川之语严故截然方正】传谓受之于师【程伯子作传之于人按传字是前传后上传下之辞若是师传当云受业不当云传也兼曾子于师传之事冝无不习不待每日与为人交友同省矣以上二事例之为人交友俱为及人之事则此传当从程子之説乃传业与人者传业与人而不习于己正郑氏所谓讲时为学者诵之师不心解者不习而传宁不误人故必省而习之然则曾子笃学其所自省冝无一不至何独此三事盖此三事乃及人之事常情所易忽故曾子于此三事日省吾身恐以为不切己而有所不尽也其事虽属及人而不忠不信不习则其失实为切己故日省吾身而尹氏亦谓动必求诸身谢氏谓专用心于内盖事虽及人而在我之心则必忠必信必习也此三言日用交际所必有故忠信习随事而必省所以曰日省集注倒训传字而语录谓亦寻常学业不为要者不要者如曾子问篇诸变礼曲折亦细细叩问而习知之然朱子此语似已疑传之于师若太重矣兼又谓此曾子晩年之説昔者孔子殁曾子年最少若晚年则每日非有师传常业矣但学者欠于问辨故集注欠于修改今存程子之説以待学者】诸子之学皆出于圣人【按韩文子夏之后有田子方子方之后流而为庄周又商瞿及馯臂子弓其后为荀卿】敬者主一无适之谓【何文定曰主一者指示所以持敬之要若止曰整齐严肃则难捉模惟曰主一则用力之方昭然易见然所谓主一者静固要一动亦要一朱子所谓身在是则心在是而无一息之离此静中之主一也所谓事在是则心在是而无一念之离此动中之主一也若无适二字则又是为主一两字再下注脚谓如心在东而复移之西又移之南之北则是静不主一他有所适而非敬矣又如本是一事而复贰以二又参以三则是动不主一他有所适而非敬矣主一自然无适无适方为主一此两语只是展转相解只观程子主一之谓敬无适之谓一二语敬之为敬可得而持矣朱子曰敬者主一无适之谓其言尤约而明若此章所谓敬事者凡施之政事之间皆以是心应之如为一事则専一此事谨之重之察其表里虑其终始审而后发发而必行坚执如金石不移如四时不朝令而暮改不轻动而易摇此皆敬事之谓而信在其中矣履祥按敬其事便足信于民而分为二事者盖敬主行信主言事属政信属令也】程子【未详】杨氏曰【名时字中立諡文靖朱子谓杨氏説此处极好看】此特论其所存未及为政【意本程张程子曰敬事而信以下论其所存未及治具故不及礼乐刑政张子曰道千乘之国不及礼乐刑政而云是者言能如是则法行不能如是则法不能行礼乐刑政亦制数而已履祥按敬信节爱是其所存至于政则必有法制禁令纪网文章夫子答问政者亦多从身心说盖其时先王之制数尚多无恙但治国者无是心故其政不行尔至孟子时先王制数废改殆尽故孟子之论治国往往兼制数言之】五者反复相因【此补胡氏之意胡氏以敬为主固是本原然又须节节加意论有本则一节自生一节是下因乎上论全备则一歩须进一歩是上因乎下通释详之】余力犹言暇日【或问作余暇之力为是】程子【叔子也行重】尹氏【次第】洪氏【双重】朱子【学重尹氏名焞字彦明号和靖处士洪氏名兴祖丹阳人何文定曰文灭其质者虚文胜而实德亡也质胜而野者有实行而无节文也圣贤有见成之条法不攷之则无以为入道之方事物有当然之至理不穷之则无以为明善之要故虽尽力于孝弟谨信待人接物之间而不知毫厘之差千里之谬或以善为之而未必合天理之正而不出乎人欲之私甚则防父为孝误兄为悌无礼之谨复言之信泛爱而失于无择亲仁而未必识仁其有不可胜言者是则无余力而急于学文者其害固大矣有余力而不肯学文者其病亦岂小哉】竭其力【王文宪曰蜀士赵子寅曰有问于防亚夫曰事父母能竭其力是心力是事力亚夫曰也要心力也要事力曰心力可竭也事力不到则何如亚夫曰有心力必有事力人只是办不得此一片心尔此心果到虽园中之冬笋可生冰下之寒鱼可出也况可得之物乎】言而有信【旧说易色是变易顔色朱子谓竭力致身太重若变易顔色则太轻故从易其好色之心方见是诚然言而有信似亦稍轻刘器之问于司马公道自何入曰自诚入诚自何先曰自不妄语始刘公初甚易之及退而櫽括其日之所行与凡所言自相矛盾者多矣力行七年而后言行一致以此观之只此一句不可谓不重况朋友之交其常有平生久要之义其变有相许以死之节则言而有信与竭力致身其重一尔】四者人伦【贤贤与朋友交若共是一伦然不以事父母为首而以贤贤为首葢下三言所以能致其极者专在此一言尔贤贤易色好善之诚也大学诚意章所谓如好好色是也人惟有诚切好善之心故于孝悌忠信之事无所不用其极所以贤贤易色居首】君子不重则不威【重直用反语录此君子是大概说君子之道或问此章先威重而后忠信何也朱子曰圣贤言学之序例如此须先是外面分明有形象处抱捉竖起来然后渐及其内】主忠信【何文定曰主者谓凡事必靠这忠信为本而不容他有所之之谓也夫忠者发于心之实也信者见于事之实也专以为主则其一言一动一谋一为其始终表里无一不出于实而虚伪之妄念出而无所施于外入而无所藏于中自将消磨冺灭而无妄之真体由是可以渐复是乃思诚之机要而作圣之阶梯也】程子曰不诚则无物【伯子也何文定曰物事物也惟诚则以实心见之实事方可谓之有这物若无这诚则其所为皆不出于中心之实然谩试为之恰与不曽做一般故曰不诚则无物也且出入无时云云岂复有物乎者此申解上文不诚则无物之语也盖人心不测乘乎气而出入其或存或亡又无形影可以捉摸惟主乎忠信则此心便存而事皆自此实心中发出便是有物若不主乎忠信则方应此事而心已他之不主乎此事而无复有其事矣故曰岂复有物乎然则主忠信者非特为善之本实亦存心之要】程子【二条叔子】慎终追逺【程叔子谓不止为丧祭推而至天下事皆能谨其终不忘于逺朱子语録然之而集注止以丧祭为言通释加详今又因通释之言而文之曰亲之终也悲痛之情固厚而仓卒之际必诚必信之事薄亲之逺也恭敬之意固厚而嵗月之久思慕如存之念薄于常情所易薄者不薄马则已德可谓厚矣民徳安得不趋于厚哉】子贡【礼记史记作赣】过化存神之妙【详见孟子注及此章通释何文定于通释之上记录勉斋答问之语问曰朱先生解经只就句里转今过化存神何故突入外来一句于此章是説那里或曰若论圣人过化存神之妙能使人乐告以政者固不待见其容貌而自如此矣先生久之曰看来也是不足于子贡之所云故如此说亦引而不发之意且如温良恭俭让若无圣人之德而见者每每如此便是个世间大不好人子贡只说得礼恭处不说得徳盛处是他只见得到此若圣人之在当时能使所至之邦莫不乐告以政者其过化存神之妙恐非子贡所知也又问如此则潜心勉学之语如何曰必竟五者是个好德履祥按第十九篇子贡所言夫子绥来动和之化则过化存神之妙非其知不能知此但此章缘子禽求之之问甚低故且就其接人处言之以反其求字之意而其言遂欠内一层尔故集注曰盛德曰过化存神曰德盛皆补其内而本注亦字及谢氏三亦字盖但指其外也】私欲害之是以终不能用【委国而授圣人以政则已不得以行其欲故终不能也然私欲各不同如季桓子则始欲振其弱终又恐失其柄如楚子西又疑夫子之得国以正其僭齐景公衞灵公则苟且自适其欲而已尔】三年无改【此章为观人而发三年无改又为观行而发圣人之言一条自是一条事理凡例如此章者亦必有为而言之也其意主于观人其事盖主于改而观三年无改可以谓孝亦如观过可以知仁可亦仅辞事亦常事耳非谓善恶之相悬者若夫不善不可以不改则夫子于仲弓尝言其骍且角矣善不可不继则夫子于孟庄子尝称其难能矣此又各一凡例也此义不明于天下而元祐绍圣遂成天下之大祸道学可不明哉】道【谓其行事也以父言故曰道】天理节文人事仪则【何文定曰勉斋语录谓一句作体看一句作用看然又须参错看盖天理节文是体中之用在体中固有自然之节然不因发见于外之文则何以见其有节故言节而并及于文故曰体中之用人事仪则是用中之体就用上看固有灿然之仪然所以有是条理者皆原于自然之品节故举仪而必本乎则故曰用中之体盖节与则俱体上字文与仪皆用上字此所谓参错看】程子曰礼胜则离【叔子也程子礼乐之说所该甚大乐记天高地下万物散殊而礼制行矣流而不息合同而化而乐兴焉此章所谓礼盖高下散殊之分也其所谓和则合同交通之意也先王制礼其尊卑贵贱上下之体截然甚严然其用则常有交通和同之意行其间如宗庙之礼至严也而旅酬逮下献享之礼多仪也而燕示慈惠尊卑上下至辨也而灿然有文之中毎有懽然相爱之意此皆礼之用有和而小大事皆由之又如饮食合懽也而笾豆有数延祭有仪臣侍君燕不过三爵夫妇和好也而内外有辨衣服异藏湢浴异处此类非一或但知和洽之意而略上下名分尊卑降杀男女内外之节此所以流而生祸而亦不可行也集注但见行礼不拘廹之意似不见交际和洽之意但说君子行礼之意不推先王制礼之意然于其首取程子之说末有严泰和节之说则该之矣】严而泰和而节【有子指事而言礼与和相对则礼是严敬之礼朱子本理而言和在礼之中则礼是全体之礼严而泰说上截和而节说下截该尽章指】信近【信约信也如左传所谓五防之信近朱子曰近只是合古人下字寛按近字去声乃比近之近犹云义之与比故朱子经以合中二字补之】复【左氏欲复言好复言谓既言而再行其言也】亦【上二节各只一事因与宗则又有近久浅深轻重故以亦字递过】君子食无求饱【不求安饱与吾尝终日不食终夜不寝以思同意谓心在勤学不暇求安饱又能敏于事谨于言非不好学也然惟就有道之人而取正乃可谓之好学苟自是而不取正于有道之人则所好何学所学何道乎学而非道之正虽勤安得谓之好学】凡言道者【道字训诂发例于此然既在此章发例则当继之曰有道者知此理而能由之者也】子贡曰贫而无谄【有无谄无骄之节而后可语乐而好礼之意凡学皆然观书者见夫子之言而遂轻子贡之说此非善学者也正如玉未脱璞而遽求光莹之器木未尝斲而遽求绳墨之中可乎所以朱子章末之言切实周备学者不可不审】所已言【乐与好礼】所未言【义礼无穷未可遽足　学而一篇记夫子之言为书之首而弟子之言凡四人惟曾子之言直而简有子之言曲而中子夏言激而易废学子贡言外而不由内此曾子所以传道而有子之言所以似夫子也末章子贡之言其进宜未易量】
　　为政
　　为政【首章不曰以徳为政而曰为政以德此为为政者言之也居为政之地者固不无法制禁令凡百施为而夫子则言为政若能以德则心得躬行无非道理以是率先之人心自感动兴起而向慕之不待他有作为故曰无为而天下归之】德【本】譬【以下效】德之为言得也得于心而不失也【德字训诂发例于此集注初本因第七篇志道章解德字曰行道而有得于心其后改从此盖道固人心所同有而人鲜可谓之有德者或暂悟而不能存之于心或徒知而不能体之于身是又皆失之矣所以不足谓之德也】北极天之枢【枢如枢轴谓天体斜倚而左旋北极乃其枢轴众星皆随天体旋转惟北极不动也北极无星故谓之北辰辰者北极之舍也其旁四辅星环之其前直四星后宫庶子帝星太子也】程子曰【叔子也为政以德然后无为若以才智苛察术数勇功则不能无为矣】范氏曰【王文宪曰不动而化不言而信无为而成此言感通之妙也不动不言无为也化而信者成也简以理言静以心言寡以身言也烦以事言动以物言众以民言也此言綂理之要也合二说尽无为之义履祥按至简者惟循一理自可以御事物之繁至静者惟正一心自足以制天下之动至寡者惟修一身自可以服人心之众】思无邪【程子曰诚也朱子谓世人固有修饰于外而其中未必纯正者故言无邪行无邪亦未见得诚惟是思无邪则合内外之道表里如一方可谓之诚程子之言不可不深思】恶者可以惩创人之逸志【王文宪有诗辨今不泛入因尝考之秦火之后书失几半礼失几亡而诗三百篇何以皆无恙虽云诗托于声音之流传然今之三百篇岂尽夫子之三百篇乎礼记左氏荀子所引之诗多有善者而今诗多无之此犹可也如素绚唐棣孔门尝举之而今不见于诗郑声之淫夫子尝欲放之而今郑诗具在虽序者巧以为他事及刺人然其淫丑之态不可掩也汉刘歆谓诗出非一人诸儒各以所能记或风或雅或颂防合而足三百篇之数则其所记闻或有出于夫子所删去者矣盖汉兴郑衞之乐尚在而管弦之声未衰也以此观之其间淫诗固夫子之所去而世俗之所传者诸儒得之例以为古诗而不察也不然则若溱洧桑中诸诗几于劝矣而何惩创之有哉】程子【未详】德礼【上章为政以德至此章意方备缁衣篇曰夫民教之以德齐之以礼则民有格心教之以政齐之以刑则民有遁心】一说【朱子集注凡例二说皆通故并存之必有一说得圣人之意大率二说前一说胜】志学章【矩法度之器王文宪曰矩虽器心之天则也程子二条皆圣人为学者设胡氏一条发明从心不逾矩朱子极以为好二条即程子勉进及成章二意张思诚以为意周履祥按朱子于本文之下但随文解义而其终总説处最尽盖圣人固自有圣人之资然圣人又自有圣人之学又自有圣人之进但非常情所可窥测尔盖天下之理无穷而圣人之心纯亦不已已则非圣人矣其实三十而立圣人之为圣人者已成此后但愈妙愈熟所谓借其近似以自名犹夫子一贯而曾子借忠恕以名之也学是圣人之学立则圣人之成不惑可以想见圣人之贯知天命可以想见圣人之一知字如知天地之化育不惑者小德之川流是于万殊处看一本知天命者大德之敦化是于一本处观万殊耳顺可以想圣人之化从心不逾矩可以想圣人之神此亦因圣人借近似以自名者而彷佛之在于心体难以言语形容王文宪曰自圣人生知之禀而言固未必冇等级自圣人体道之心而言初不妨冇等级二说非不同也】程子【二条叔子】孟懿子章【鲁大夫仲孙氏鲁三家本出桓公庆父之后为仲孙氏叔牙之后为叔孙氏季友之后为季孙氏仲孙而谓之孟者礼防古者适长谓之伯庶长谓之孟仲孙于庄公为大夫不敢宗诸侯而于三家为庶长三家所宗故谓之孟】三家僣礼【檀弓曰三家视桓楹三臣犹设拨是塟之僭礼也三家以雍彻是祭之僭礼也僭礼以处其亲将以尊亲而不知防亲于不义】得为而不为【分所得为者多有当为之事特恐不能尽尔不必求越于分之外也】孟武伯章【集注前说发父母之至爱警人子之守身恳切深长所该甚大旧说亦在其中然普为众人言之诚善矣若为武伯言则恐旧说为切故程子止依旧说而集注两存之也朱子始疑旧说不正言而为是迂昧不了之语尔然须防武伯之为人与当时之辞气左氏云哀公与三家始有恶遇武伯于涂问之曰吾得死乎而曰予不知其傲暴之气如此于君犹然况他事乎观其諡为武则为人可知矣程子尝言人有四百四病皆不由自家只是身与心不可不由自家疾病圣贤所不免但为人子者父母唯忧其病而他无忧焉则其为人可谓能守身而不遗亲忧矣今有人焉非子弟求益之素而其傲可忧不可缕数卒然有问何以为孝夫子答之曰使父母但以其疾为忧焉斯亦孝矣其辞气之间自有余味所谓举一隅之教初非不了之语使其惕然收敛不为不义为父母者唯忧其疾病之不由己者而不必忧其事为之由己者则其为人岂非天下之孝子哉集注于旧説始去而终存之殆有意矣】能养【去声】有养【上声至于犬马皆能有养作一句读至于二字其上所该亦多谓自骨肉子弟奴仆以下至犬马也子思曰今而后知君之犬马畜伋孟子曰食而弗爱豕交之也爱而弗敬兽畜之也大抵辞气不以贵贱尊卑悬絶者为言则无以见其不敬之罪重以不敬为无别盖充类至义之尽也有一老人见笼养者朝夕饲直心力备至因叹曰若养父母如此岂非至孝一学者闻之遂悟此章之防盖彼叹小人不能养而养鸟此责学者但能养而不能敬也】色难【何文定曰服劳馔食养口体者也柔顺顔色养志者也不曰养志而曰色难者盖愉色婉容皆诚实之发见于外者决非声音笑貌之所能为必其爱之积于中者深然后见于容色者始无一毫之不顺苟所以爱其亲者有纎悉之未至则形于外者决无愉婉之色则事亲者其色岂非难乎能尽此者其于养志固有余裕矣圣人所谓色难者惟体之而后知为不易也服劳奉养固非爱亲者不能然愉色婉容则尤其爱之深者服劳奉养或可以勉而为之愉色婉容则无所不顺而心与父母为一矣岂得不谓之难哉】曾【朱子曰论语除曽姓外皆作在登反】程子【未详】告众人【以其所该者广也然孟氏僣礼武伯多可忧之事故夫子所以告之者且正其大病游夏孝养服劳己无不至但意色几防之间有所不足盖狎恩恃爱者渐流于不足而严威俨恪者非所以事亲故夫子告之深戒子游之渐流于不敬为大不孝不许子夏之疏节而以服劳奉养不足为孝皆所以责其尽善也王文宪曰告门人皆切直告余人皆深婉各有当也】吾与囘言终日【六字为句与言终日固无所不言矣惜不尽传于世也】私亦【私是人所易忽之地而亦足以发其余可知顔子是从谨独下工夫圣人是于此处见顔子】闻之师曰【朱子师延平李先生名侗字愿中諡文靖此段延平全语具在师友问答】顔子深潜淳粹【顔氏本出邾登孔子门者八人囘为最贤囘字象水之洄故字子渊何文定曰深潜淳粹此四字只是形容顔子资禀气象如此盖虽一般圣贤各自有资禀气象如汤武自有汤武气象文王又自有文王气象且以此深潜淳粹四字着在孟子身上固不得便着在曾子身上亦不得惟顔子便有此资禀气象也程子亦曰顔孟于孔子其知之浅深同只是顔子尤温淳渊懿近圣人气象延平之语与此大概相类今且以顔子平日观之如不违如愚于吾言无所不说冇若无实若虚此亦可以见他深潜处如三月不违仁不迁怒不贰过又如程子言其如和风庆云此亦可见他淳粹处下面体段字粗说如骨骼字相似犹两人相比甲人骨骼比乙人差小些子此即孟子具体而防之语体段已具犹曰骨骼四肢已圆全但未与那人一般尔又曰深潜淳粹四字若分开看深潜两字便带了知见意淳粹两字便带了践行意刘颉曰深潜淳粹文公师友模冩顔子资禀气象可谓体贴然集注语意多在经文之内非自外来如此四字亦在此章之内深潜是于不违如愚见之淳粹是于私亦足发见之深潜知上气象后篇所谓于吾言无所不说者也淳粹行上气象后篇所谓三月不违仁者也】视所以章【王文宪曰既分君子小人此下只观君子】程子【伯子也何文定曰语録谓既以此观人亦当以此自考此意亦切】温故章【可者仅可之辞此师讲授之师时毎二字所进尤活记问之学郑氏注云豫诵杂难杂说至讲时为学者诵之师不心解详见或问王文宪曰温故所学在我记问无得于心知新其应不穷记问所知有限只死活二字】先行章【程子以先行为句朱子以先行其言为句语意宜从朱子缁衣篇曰言从而行之则言不可饰也行从而言之则行不可饰也王文宪曰君子所言皆平日所行之事】周比章【王文宪曰周比从接物上见和同从共事上见骄泰从处己上见语録学者于几防之际不可不辨】学思章【王文宪曰论语举其略中庸举其详刘颉曰博学笃行皆学上字审问谨思明辨皆思上事语録学与行是学之始终问思辨是思之始终又一云学不専指行】程子【叔子】异端章【何文定曰异端之害云云人之攻治其说者其蔽固之深者固无足论其间有高明贤智之过而亦学之者不过谓彼冇所短亦有所长吾但取其所长而去其所短而不知本领既非所谓善者非真善攻而治之陷溺益深为害滋甚故夫子断以一言曰斯害也已而程子又谓其近理者为害益甚尤当逺之是皆圣贤推救焚拯溺之心援学者于颠防之地其为人切矣】程子【伯子也王文宪曰范氏条指害道而言程子条指害心术而言】骎【音侵诗载骤骎骎】干禄章程子曰【前条叔子后条兼取伯子章内两梬三截程子吃为人故又添一问答盖唯圣门弟子则能言下领防世人之心汲汲利禄无所不至必又谓虽能多闻见阙疑殆谨言行亦有不得禄者则又如之何程子引耕馁之说以晓之谓纵外是而他求所以干禄亦未必能得也亦唯道理所当为者自为之而已外此不惟非所当为为之亦非可以必得也】哀公问章程子【叔子】大居敬【用春秋传大居正句法谢氏此章亲切明备圣贤为学之要法不但施之此章也王文宪于上蔡书堂开讲举此为上蔡第一义何文定曰居敬则无私心而枉直无所蔽穷理则有真见而枉直不难知此合内外之道又辨枉直之要法也】敬忠【朱子曰孝是以身率之慈是以恩结之兼此二者能使民忠】张敬夫【集注于周程张称子诸儒称氏不名字者称官时人称字何文定曰夫子本言教化必自己出语势不得不然张子恐观者失圣人之防故发明无所为之说以晓之王文宪曰季氏意在使字上圣人意在则字上康子之问为欲使民如此而夫子之答皆欲其于己求之尽其在己则民自化若为欲使民如此而为之则为之必不实亦不足以有感矣故集注取张敬夫之说以明之然无所为而为有所为而为善利之分此自张宣公法门要语】或谓【为政须上之人用之非所可必为也而或人之问如此葢定公初年阳虎执国毎有用孔子之意而孔子不仕也】信【輗軏是车与马牛交接处信是己与人交接处交接处无輗軏则车不能行交际处无信则事不能行】十世【集注取马氏之说而详之本欲分明而观者易离为二故通释辨之然集注取胡氏之说己自明备】三纲【出白虎通又有六纪】三綂【本汉志详见问为邦章王文宪曰所因者亘古及今之常然损益者随时处事之当然继周损益其答顔子为邦之问乎】








　　论语集注攷证卷一
　　钦定四库全书
　　论语集注攷证卷二
　　元　金履祥　撰
　　八佾
　　每佾八人【此说疑是盖古者以八为数后来虽俗乐毎列亦八左传所谓女乐二八是也】数【假借去声】降杀【左氏传作隆杀以两此自上而下故曰降杀】忍【罪不客诛忍从后说何惮不为忍从前说】三家【说见前篇孟懿子章】堂【庙堂也上文庭亦谓庙庭盖庙制室外为堂堂前为庭】无知【王文宪曰前章不仁此章不知不仁不知故无礼无义按不仁言其忍也不知言奚取也】程子曰【叔子也王文宪曰夫子本讥三家而鲁在其中程子原其始定其罪立万世之大法遂使二字责有所归】不仁章【王文宪曰游氏言仁切程子言礼乐切程子言礼乐之实李氏言礼乐之文合此四说方尽集注用意精深学者冝细观】程子曰仁者天下之正理【叔子也语録曰只是泛说不是说仁之体若曰义者天下之正理亦得】将如之何【语録谓不奈得礼乐何也譬如非善舟者必不奈一舟何非善御者必不奈一车何中心斯须不和不乐则鄙诈之心入之矣外貌斯须不庄不敬则慢易之心入之矣不庄不敬不和不乐便是不仁鄙诈慢易则如礼乐何哉】林放【弟子传不载礼殿图有之】礼本【集注以文对本字又以质对文字易治也语録滑熟也何文定曰文集有曰礼正在恰好处泝而上之则俭为本防而下之则奢为末此语最为分晓流于末之奢固不可然安于本之俭而不求到恰好处亦非圣人本意也夫子举丧与礼对言者朱子谓礼是礼之吉者丧是礼之凶者故并言之尔范氏以丧祭言者盖因古有此二语特举以为凡例耳】污【音蛙】抔【音掊并出礼运】夷狄章程子【叔子】泰山【东岳也在今兖州袭庆府奉符县为鲁国之望】曾【在登反】射下【并去声凡在下上声下之者去声】觯【四升爵】辅【颊也】后【去声凡前后之后上声后之之后去声夫子随疑而答但示后素之证子夏触类而长因知礼后之说圣人之知非待子夏而后发圣人之意又因子夏而及此尔言此以进子夏也】杞【夏之后国在今开封府雍丘县】宋【殷之后国在今宋州本名应天府　古者二王之后各守其先代礼物圣人于夏殷之礼不曰吾能知之而曰吾能言之此葢定礼乐时语也圣人生知之资其于礼之义理则知之明矣此其所言葢谓二代制度文为之详耳虽当时二代之礼亡失将尽而以圣人之资触类旁通皆能歴歴言之但圣人谨重之意必欲得典籍故旧以证成其书而文献二者卒不可得故终于从周后人迄不见其成书之盛也其间见于礼记者又多杂以门人经师之说惜哉】赵伯循【唐儒林传啖助门人赵匡陆质助卒质与其子异裒録助所为春秋集传总例请匡损益质纂防之号春秋纂例匡字伯循河东人歴洋州刺史质称为赵夫子集注以犯庙讳举其字说具春秋纂例宣州有版本朱子载其言于或问而入其要于集注】郁鬯【以秬黍合郁金草酿酒取其香气畅达】鲁之郊禘【礼记明堂位以为成王之赐上章程子尝论其非礼近陈氏君举谓东迁之后诸侯僭礼又据史记谓其时秦祭白畤又据外纪谓鲁请郊禘而曰鲁之郊禘惠公请之也其说甚辨如此则尤夫子之所深叹而不忍言也】禘之说【此章集注二意俱备有为之说者曰知禘之说则不王不禘天子禘诸侯祫大夫士庙数上下各有等差各安其分则天下之治不难矣此亦集注后说之意虽明白易见然非仁孝诚敬之至者亦未易知此也中庸曰明乎郊社之礼禘尝之义治国其如示诸掌乎章句谓与论语大同小异特记者有详略王文宪谓论语约而难知中庸详而易见不若以中庸解论语辞不费而义明履祥按中庸是泛说论语是答或人之问亦恐各是一出　勉齐曰禘之说一章理无不明诚无不格只是见得尽做得也尽心路熟后事事自防如此】祭如在章程子【叔子】奥【古者室中北墉南牖东南隅为户东北隅为室之宧西北隅为屋漏西南隅为奥奥尊者之常居也】何谓【上二句葢当时俗谚故王孙贾设问】灶陉【谓灶穴前队也】尸【古者祭必有尸盖使生人服鬼神之服居鬼神之位使鬼神凭之而飨饮食也灶者老妇之祭或是老妇为尸朱子谓灶尸恐是膳夫为之】当时用事【何文定曰所谓奥有常尊而非祭之主者盖五祀四时之祭皆于此乎成礼是其有常尊也然不专主于一而若户若灶若中霤若门若行皆先祭其本所而后设馔迎尸于此是其非祭之主也若灶虽卑贱不尊然在夏时则专主祭灶当夏时而专用事者故曰当时用事或曰用事谓水火烹饪之所】谢氏【王文宪曰上蔡之说疑有病圣人据理而言岂问其知不知祸不祸也若畏祸而为两可之辞所以为心术之害者大矣非所以言圣人况此答拒之者亦至初非逊词】鄹【解见序说】侯【本作矦射的之垜也谓候人射中也从厃从矢象形】鹄【工毒反即告字谓告人以所当中之处也取射禽兽之义故加鸟】告【本取牛口之梏下之告上则曰告如牛口加梏有谨止之义若上告下则假借去声】饩【犹今言生料也本作气俗加食】鲁自文公始不视朔【文公名兴以病不视朔】其【指告朔通释指羊】尽礼【如拜下礼也今拜乎上泰也虽违众吾从下夫子之从下盖尽礼耳而众人反以为谄此章当以此事为证语録曽及之何文定曰谄与敬不同礼施于所当施则为敬礼加于不当加则为谄】程子【叔子】定公问章【本注正说也吕氏互说也尹氏重上则略与孟子语意同盖当时是奉敇注论语故其意主于警君】关雎【黄文肃曰先生再看或问止此章睢七余反详见诗集传】玩其辞审其音【夫子时所谓闗雎盖合辞意声音而言之也故集注之末有玩辞审音之说今则辞尚可玩而音不可复闻矣】问社【古者立社各树其土之所冝木以为主社土神故古人以土所冝木为主抑因所生木以为主耶刻所冝木以为主耶曰亦因所生木为主耳社坛而不屋刻主则必为屋矣然出征而载社主则何主朱子语録谓古人多用主命如出行大事则以币帛就庙社请神以往如今防帛之类耳然不可考履祥按自唐以来社始用石为主其说具唐书张齐贤传】歴言以深责之【问社之说诸儒见夫子三辞繁而不杀又因左传哀公患三桓之侈欲以越伐鲁去之卒死于外故谓此必哀公与宰我谋诛三桓故为廋辞以相语所以夫子有成事遂事既往不可諌救之说前则苏氏后则胡氏皆有是言而集注不取然集注之意亦自足该诸儒之说大抵告君之说与告他人不同如夫子对哀公好学之问乃以顔子不迁怒贰过之德告之顔子无爵无位非有可怒过为之事权而独举此盖哀公为人躁妄故借顔子之德以药哀公之病今其问社宰我乃以使民战栗告之哀公躁妄岂不生事所以夫子深咎之然此三言亦或当时方言而夫子备举之也】管仲【管叔之后故其书多称我先王】器小【本注圣贤大学之道是器大様范局量褊浅规模卑狭是器小形象知大学之格物致知则能有以尽心量之全知大学之诚意正心则能有以全心德之实故局量不褊浅所谓正身修德也知修身齐家以及治国平天下故规模不卑狭所谓致主王道也惟其局量褊浅故不能正身修德惟其规模卑狭故不能致主王道惟其局量褊浅故其规模卑狭】三归【说苑止有管仲筑三归之台别不详载又汉书三归雍彻顔师古谓娶三姓女如此则奢僭兼之然此但言其不俭尔未斥其僭盖诸侯三姓而备九女此则三女而已未为僭也又一说三归之台据算家有筑台三归法盖方台也其法上方自相乘凡为若干尺下方又自相乘为若干尺又以上下方相乘为若干尺却以勾股法三分损二为中方之数合上下中方凡几千尺以高尺綂之用积羃法得方台积尺之数凡几万尺谓之三归法如此则但言其台榭之盛家臣之多为非俭尔】门屏谓之树【尔雅释宫文也天子外屏诸侯内屏大夫以帘管氏以屏塞门盖僭诸侯之礼也天子外屏屏设于毕门之外则当宁而立以受诸侯诸公之朝于外朝诸侯设屏于门内则门屏之间谓之宁立于此以受卿大夫士之朝按国语卿之家亦有私朝论语冉子退朝是也管仲为卿于齐以霸而家臣皆具官则亦设屏于门为宁以朝其家臣矣】反坫在两楹之间【盖当宾主两阶之中于堂间斲土石为覆爵之器以示此爵宾主共之盖两君燕好之礼也当时管仲当国而齐霸诸侯诸侯之朝齐者必私觌于管氏之家故仲亦设此以燕之也不然则作此虚器自取僭拟何哉礼记台门而旅树反坫大夫之僭礼世当作台门而树旅反坫盖为台门则必有屏树及旅酬而为坫覆爵也】或人以小为俭以奢为礼【当时见识议论大率如此】程子【叔子】本深及逺【大器】本浅【小器】规矩准绳【杨雄法言先知篇云大器犹规矩准绳先自治而后治人者也盖规矩准绳惟其自尽方圆平直之理故足以为天下之方圆平直若是四者自有防斜迂曲则何以能治天下之方圆平直哉】诡遇【说见孟子集注器小而功大者诡遇者也器大则为之范者也器大之功不止此矣　何文定曰窃详管仲器小之论集注局量褊浅规模卑狭二语觉已尽其曲折局量以资质而言乃器小之本根规模以施为而言乃器小之效验惟其局量之褊浅所以规模之卑狭下文说不能正身修德是指局量褊浅处不能致主王道是指规模卑狭处大凡人惟见其大也而后不肯安于小管仲之所以小者只为不识其大縁他资质本是凡近而又无圣贤之学以充之才虽高而识实陋气虽锐而志实卑所以局量容受不得而规模恢拓不开不过成就得些小霸业以上更去不得了夫子以小器斥之可谓一言以蔽之而朱子复明之以两言而器之所以小者无复余蕴盖局量褊浅者器小之体规模卑狭者器小之用欲识仲之为器小者观诸此足矣然亦须将此二语攷验管仲平生方见得此二语说得他着且如仲始与桓公讲论治国公辞以已要奢淫恐妨为治为仲者便合就桓公心术上整顿然后事乃可为而仲却谓皆不害霸是他被些才使急于自见惟恐君不见用无以成其功业故曲意深缝至于如此及其后也三归具官塞门反坫奢僭之事至身自为之与辞上卿之礼全别是又被这些功业动了包藏不住致满溢而不自知其视正身修德之事反若迂濶而不切于事此非局量褊浅而何又如管仲一时事功其大节目只有尊王攘狄两事是时周室尚有可为为仲者正当至公血诚辅佐天子枨立纪纲以还西周之旧今乃挟公济私假尊王之名为图霸之实至若楚人僭王猾夏此是甚底大罪过乃置之不问却寻得包茅昭王节日责他大意只是要他略服便做收杀在我且自可以伯大抵皆是急于近功浅效若王道则恐其久逺难成判断不做此非规模卑狭而何而朱子只直指其不知学者縁资禀自是定了若知圣贤大学之道则褊浅者可以变而宏深卑狭者可以扩而高广葢量随识长学进则识长识长则量自充量既充则规模不患于不大且以管仲言论风防观之说得话亦自识道理非全无闻而志识卒于卑陋只就小小窠窟结果了岂非不学之过乎奢而犯礼之事圣人只是荅或人俭礼之问非正指小器而言然就这上面看亦可见得器小形见处故程子特指此以晓人而管仲所以为器小者益觉分明此乃程子说得冇功处故朱子曰当深味也而集注又曰虽不明言小器之所以然而其所以小者于此亦可见矣此皆指奢与犯礼而言】语乐【此夫子正乐之时语也古栾不可见故此章难为言当以孟子条理之说参之翕合也谓合八音而共奏一乐章也从之则条畅之也纯如则八音如一声也徼如则又自各有条理也至于绎如则咏叹淫佚余音不絶也】丧【诸说多谓天丧斯文之丧惟刘侍读苏氏作失位去国之丧集注从之此失鲁司冦去鲁适卫之时欤】韶尽美章程子【叔子】居上不寛为礼不敬临丧不哀【朱子谓如此等语皆急读去王文宪曰此即反语读防之凡例】何以观之【此章结语虚难看盖人亦须冇本领方可看其分数此是尚有可观者若举无其本何以观之哉是无足观者一说毎事各有大本苟无其本则虽别有小节亦不足观矣】
　　里仁
　　择【属知】处【本字上声】安仁则一利仁则二【仁者纯乎仁故安而行之知者知此仁故利而行之安则已与合一利则尚有彼此亦只在生熟之间耳朱子再三诵此二句以为解中未有及此者因叹此公见识之高】无私心好恶当于理程子所谓得其公正【叔子也通释举前后所言防有所疑王文宪曰朱子此章论好恶由心而达之事故先无私而后当理后篇论忠清因事以原其心故先当理而后无私程子论阳复则曰仁者天下之公论礼乐则曰仁者天下之正理此章则曰得其公正无私公也体也当理正也用也开说了方可合说】无恶【集注必无为恶之事平实通释恶念何自而生密】不以其道得之【二句于前句冠一苟字后句加一虽字文义即易见】谓不当得而得之【或问论不以其道得富贵通释论不以其道得贫贱何王二公令人兼看】去【王文宪并作上声然自去去声去之上声又已违之去声驱而去之上声】观过【何文定曰朱子谓此篇言仁有浅深此章却只是説慈爱之仁盖仁主于爱君子之过虽是失于厚而过于爱然毕竟不失为仁但是仁中之过耳若小人失之薄而流于忍却正与仁相反此处察见君子小人之仁不仁尤更分晓故曰观过斯知仁矣然意此等处夫子当时必冇所因而发】斯知仁【上文各于其党则斯知仁不是偏结之语谓于此亦可见仁之存否也故集注以尹氏之说补之】程子【叔子】后汉吴祐【后汉书呉祐字季英迁胶东相政惟仁简啬夫孙性私赋民钱五百市单衣进其父父得而怒曰有君如是何忍欺之促归伏罪性慙惧诣閤持衣自首祐屏左右问其故性具说父言祐曰掾以亲故受汗辱之名所谓观过斯知仁者盖谓啬夫受赇固是过然为欲衣其父而此又以父言请罪于斯可以知其仁矣掾属吏也音縁去声葢谓官之属犹衣之縁也啬夫汉时乡官主督租赋者】死可【所重在闻道非必夕死虽夕死亦可耳然夕死尚可其他可知】程子【上条叔子下条伯子】心欲求道【此志于道不如第七篇志于道重故集注止言心欲求道】识趣【识见志趣也志于道而犹以恶衣食为耻只可责志】程子【叔子】何足【圣人语平集注语峻盖切于警学者】于天下【谓于天下之事也】比必二反【当作毗志反如比周比义射者比比其反皆毗志反如比死者比化者皆必二反朱子尝因学者之问欲改未及】放利章程子【叔子】礼让【谓恭敬辞逊之心也故谓礼之实下文礼字乃礼文制度品节之详此章朱子或问作三句第二句至国字歇】无位章程子【叔子】一以贯之【朱子曰一字重读】用各不同【此句要看即后句所谓万殊也体之一即后注所云一本也昔尝亲受文定何子之语曰此章要实见得是理是何物文公好说个恰好处理只是恰好处此便是中便是至善自古圣贤相传只是这个天下万事万物各各不同而就每事每物中又自各有个好处故事理虽不同到得恰好处则一此所谓万殊而一本然其一本者非有形象在一处只是一个恰好底道理在事事物物之中此所谓一本而万殊】曾子于其用处盖已随事精察而力行之【精察知之力行行之曾子工夫如此故夫子告之以一贯其他学者岂可骤语以此昔者朱子为学之初务为儱侗宏阔后见延平李文靖皆以为不然曰理不患其不一所难者分殊耳朱子于是缕析毫差文理密察卒至体用浑圆故朱子亦尝曰而今不是一本处难认乃是万处难认】真积力久【谓真实积累功力之久也出荀子】子出【此篇曾子门人所记故称子出】门人【或曾子门人或孔门诸人也】尽已之谓忠推己之谓恕【此程叔子语乃学者忠恕之正训曽子借此以体一贯使学者知用力之方耳但一贯以道言忠恕以心言夫子之心即道故自一以贯之学者以心体道故曰忠恕盖必尽己之心以体道而推己之心以处物使各合于道也读此章者且须看此分明】夫子之一理【至】推矣【此以天道形容夫子之一贯一即至诚无息故忠可以名之贯即万物各得其所故恕可以名之此一贯之所以为忠恕也】盖至诚无息者【至】可见矣【至诚无息者夫子之忠也所以为一也万物各得者夫子之恕也所以为贯也】中心为忠如心为恕【此礼疏文当攷】程子曰【凡三条首条伯子语后又二条叔子语言忠恕者凡三节伯子忠恕一以贯之止大本达道此夫子之忠恕叔子天命条此造化之忠恕违道不逺二条此学者之忠恕中庸但以忠恕为近道尔而曾子乃谓夫子之道忠恕故用再三分辨然夫子不待忠恕天道亦无忠恕之名皆借此以形容耳】以己及物【至】是也【此本分仁恕而言集注统取入】忠恕一以贯之【此下方正说此章之意】忠者天道【中庸曰诚者天之道也诚之者人之道也朱子至诚无息之说即此意】恕者人道【谓体当人情无不曲中也朱子泛应曲当万物各得即此意黄文肃曰圣人之忠恕天道也学者之忠恕人道也如何又说忠者天道恕者人道以圣人比学者圣人之忠是天之天圣人之恕是天之人学者之忠是人之天学者之恕是人之人】忠者无妄【真实无妄也】恕者行乎忠【即天下雷行物与无妄下文所谓乾道变化各正性命也】大本达道【中庸首章】动以天【程子易无妄传文也圣人之忠恕是自然学者则力为也】喻义章程子【叔子】爱日【杨子曰不可得而久者事亲之谓也故孝子爱日集注爱日之诚四字章防方见深切然此意具在不可不知之中语録常记忆父母之年喜其寿而惧其衷惟恐举之不及是以孝敬之心日常切】讷敏【王文宪曰此矫轻警惰工夫】子游曰【何文定曰君臣朋友皆以义合故事君三谏不聼则有去义导友忠告不可则有止义过是若更强聒不置则是失之频数取辱取疏乃其势之必至然君臣朋友虽曰以义合而皆大伦之一其义甚重若未至于数而逆惮辱与疏而豫止焉则为不尽君臣朋友之义而薄亦甚矣尤非圣人之所许也按子游之言多有偏如此章者必得文定之说而后备】程子【伯子】















　　论语集注攷证卷二
　　钦定四库全书
　　论语集注攷证巻三
　　元　金履祥　撰
　　公冶长
　　公冶长【弟子传曰公冶长名苌字子长史记齐人家语鲁人范甯曰字子芝左氏释例及路史皆云公冶氏鲁公族也则当是鲁人张华曰公冶长墓在城阳姑幕城东南五里墓极高】虽在【集注虽字下入尝字子谓公冶长可妻也谓其才行之可妻也虽在缧絏之中非其罪也谓其虽尝一陷于囚辱而实非其罪则固不妨也盖古者有罪之人不齿于郷嫁娶无所售长无罪而尝被囚夫子不以是为妨且明言以解内外之惑于以见圣人取人在其立心制行之实初不以自外至者为取舍也夫缧絏而无罪者不足为辱则富贵而无德者亦不足为荣矣此论昏姻者所当知也】兄【孔子庶兄孟皮也叔梁纥前娶施氏生九女其妾生孟皮后字伯尼有足病古者庶长字孟嫡长字伯此必孔子伯之也其男子孔忠字子蔑在七十子之列】南容【南宫括字子容家语作南宫縚是孟僖子之子居南宫因氏焉】程子【叔子】子贱【姓宓当作虙房六反楚词辨证云补注引顔之推说虙子贱即伏羲之后而其碑说伏生又子贱之后古字伏虑通用弟子传曰子贱少孔子四十九嵗家语曰子贱少孔子三十嵗子贱为单父宰所父事者三人兄事者七人所交者十一人又曰此地有贤于不齐者五人不齐事之而禀受皆敎不齐以道孔子叹曰其大者于此乎冇矣新序举此语乃在掣肘章下盖举此语为断耳当攷】君子哉若人【语凡二出是大纲说意思气象朱子谓论语中说君子处有说得最高者有大概说者大概说者此类是也】夏曰瑚商曰琏周曰簠簋【尔雅释器文】佞【朱子曰佞只是防给辩口者古人说佞皆如此后世方以谄字解之】全体而不息【仁道至大全体者谓全体此仁无一事非仁也不息谓无所间断无一时非仁也全体横说不息竪说】吾斯之未能信【集注指所知而言此程子所谓己见大意也大意谓大纲意思只见得未彻底耳谢氏指所存而言此程子所谓见道分明也故谢氏之意犹云见得如此只是于心做得未彻底耳程子已见大意指全句见道分明指斯字集注斯字重谢氏信字重】程子【上条伯子下条未详】乘桴章程子【叔子】由求赤不知其仁【朱子曰浑然天理便是仁有一毫私欲便不是仁了三子之心不是都不仁但是不纯故夫子以不知答之或问夫子称由也可治赋求可为宰其后求乃为季氏聚敛由不得其死圣人容有不能尽知者曰大纲亦称其才堪如此耳未论到心德处看不知其仁之语其中固有意也】闻一【闻一知十是道头知尾闻一知二是一歩进歩十与二取数为喻不曰而知乃曰以知以字用工字当看】明睿所照【明道答横梁曰非明睿所照而攷索至此】昼寝【何文定曰粪土朽木诸家以为质不美之譬朱子尝破其说看来只是譬学者志不立则学无其本而教无所施尔大抵人之气体固有强弱而其勤怠则在于志之立不立志茍立则口进于精明虽弱而必强志不立则日入于昏惰虽强而亦弱是故君子为学必先立志此志既立则如木有质如墙有基而后雕杇之功可加矣】申枨【史记有申党字周家语有申绩字子周而无枨名岂枨三千之徒欤】刚【何文定曰彊毅不屈者本于有志而彊梁悻直者则气之为尔二者自外视之均可谓之刚此疑似之难辨而枨之所以得是名也及夫子断以欲之一言则枨之不得为刚斯晓然矣盖能胜欲之谓刚屈于物之为欲二者不容并立今谓之刚而多嗜欲则是其刚非真刚不过出于意气崛彊之为欲一牵之方且化为欲察其防也程子二语简直明切固己尽此章之防谢氏又能防其曲折进德者可以是而药其未至观人者可以是而察其所安也】程子【叔子】自古有志者少【有志则刚】悻悻自好【尚气是欲欲非一端此特指其似刚之类言之尔】无加诸人【何文定曰子贡地位语恕固可勉为论仁则非所及而遽以此自任论道既为蜡等省已则亦太疏夫子恐其便如此担当了不自醒觉则无复勉强充广之功故折而敎之欲其且退一歩做工夫而所以进之者逺矣】程子曰【叔子也朱子曰程子晚年方看得如此分明】性与天道【王文宪曰此理在天未赋于物故曰天道此理具于人心未应于事故曰性此理至防而难言文章至显而易见张宣公曰夫子虽未尝明言性而子贡盖尝识之曰夫子之言性与天道不可得而闻也岂是真不可得而闻哉盖夫子之言无非天道性命之流行也至孟子时异说并兴孟子惧学者之惑则指示大本使知所止今之异端则又异乎古自谓识心见性其说开广故高明之士往往乐闻而喜趋之一游其间则丧其本心隳弛万事毫厘之差霄壤之谬其祸可胜言哉诸先生于此又乌得而忘言也】躐等【躐越也等阶之级也谓不歴下级而遽越上级也】程子【叔子】子路有闻【何文定曰未能行而恐有闻非以行不给而倦于闻也此特形容其汲汲于行而惟恐有留善之意夫行之速惟恐其善之或遗闻之多又虑其力之不足自励若此进善岂有穷乎夫勇者气质之偏多务胜人而子路则用以自治而功百倍于人此范氏所谓善用其勇也】大叔疾【大音泰】遗【名】孔姞【孔氏姞姓女以姓行】諡法【周公所作见逸周书】义【王文宪曰子产精神全在义字上孟子之言未尽】侨【音乔】都鄙有章上下有服田有封洫庐井有伍【语见左氏襄公三十年都鄙冇章杜氏谓自国都及边鄙车服尊卑各有分部朱子谓有章程条法按都鄙如大都三国之一中五之一小九之一又师都建旗县鄙建旐当时郑国多是彊族其分食都鄙必有侈僣故子产限之使其城郭车旗章服各有尊卑也上下有服者谓使贵贱衣冠各有等杀不得逾侈当时郑国衣冠逾制者藏而不敢服故有取我衣冠而禇之之诵田有封洫者封疆沟洫此水陆之路所以限井田之界当时井田制壊渐有开阡陌相侵越兼并之患故使民封土为疆通水为洫以正经界止侵并复田制一时使民力为之所以有作封洫之讥有取我田畴而伍之之谤庐井有伍者庐田间民舍井九夫为井所谓夫三为屋三屋为井伍盖伍家为伍使之相亲相爱乡田同井使之相友相助而其中间有罪竒邪则相及庆赏相共以此节观之则子产治国之才非当世所可及惟夫子断之明而集注取得其要】臧文仲不仁者三不知者三【左氏文二年仲尼曰臧文仲不仁者三不知者三下展禽废六闗妾织蒲三不仁也作虚器纵逆祀祀爰居三不知也】晏平仲章程子【叔子】居蔡【家语漆雕平对孔子云臧氏有守其名蔡文仲三年而为一兆武仲三年而为二兆】山节藻棁【按礼记管仲山节藻棁君子以为滥以此例之则山节藻棁似指宫庙之僭侈与居蔡各一事同归不知尔当攷】祀爰居之义【爰居海鸟也大如马驹故曰爰居亦作鶢鶋国语曰海鸟曰爰居止于鲁东门之外三日臧文仲使国人祭之展禽曰越哉臧孙之为政也今兹海其有灾乎夫广川之鸟兽恒知避其灾也是嵗也海多大风冬暖又祀爰居事亦见庄子】子文姓鬬名谷于菟【谷奴口反于音鸟菟音徒左氏传曰初若敖娶于防生关伯比若敖卒从其母畜于防淫于防子之女生子文防夫人使弃诸梦中虎乳之防子田见之惧而归夫人以告遂使収之楚人谓乳谷谓虎于莬故命之鬬谷于莬】三仕三已【左氏庄公三十年楚申公鬬班杀子元鬭谷于莬为令尹至僖公二十三年子玉为令尹二十八年子玉死蒍吕臣为令尹三十三年子上为令尹其后子文之死传又曰令尹子文卒鬬般为令尹则是卒之时又为令尹也卒而子继之三仕三已别无所考子玉之为令尹也子文先为之治兵而子玉复治之子玉死蒍吕臣为令尹其后子上又为令尹子玉吕臣子上之间子文大率执其政以代其缺欤】而告新令尹者【至】私也【左氏僖公二十三年秋楚成得臣帅师伐陈讨其贰于宋也遂取焦夷城顿而还子文以为之功使为令尹叔伯曰子若国何曰吾以靖国也夫有大功而无贵仕其人能靖者与有几二十七年楚子将围宋子文治兵于睽不戮一人子玉复治兵于蒍杜氏谓子文欲委重于子玉故略其事蒍贾曰子之传政于子玉以靖国也靖诸内而败诸外所获几何按此传政之说亦旧政告新之证但子文之传政子玉乃以令尹赏战功城濮之役又重其事权以行此所以启子玉好战以致败也其他事盖可想矣】崔子弑齐君【春秋襄二十五年齐崔杼弑其君详见左氏传】陈文子有马十乘【古者车马出于田赋每甸出车一乘马四匹则十乘乃十甸之田其田邑之大可知矣】违之【三违之絶句】上章不知其仁【仁道至大非全体而不息者不足以当之】后篇仁则吾不知【仁则天理浑然】三仁【同出于恻怛至诚之意故不拂乎爱之理而有以全其心之德　各得其本心】夷齐【皆求所以合乎天理之正而即乎人心之安】所谋者无非僭王猾夏之事【楚自熊通僭号是为楚武王至鲁庄之三十年子文为令尹僖元年楚人伐郑与齐桓公争诸侯连年侵伐于是齐为阳谷之防僖之四年齐桓公有次陉之师虽受盟于召陵而明年子文身有威之师以撼江黄道栢又明年楚人围许与齐桓公争郑僖之十一年伐黄明年灭之十五年伐徐齐桓公救徐而楚卒败徐于娄林及齐桓公卒僖之二十年子文身有伐随之师以争汉东诸侯二十一年宋襄公为盂之防而楚执宋公以伐宋又明年败宋师于取郑二姬以归子文无谏也二十三年得臣伐陈取焦夷城顿而子文以令尹赏之及晋文公立而楚伐宋伐齐子文又重子玉之权以遣之卒以致败然犹争霸不已凡此皆僭王猾夏之事也　朱子曰只縁他大体既不是了故其小节有不足取如管仲之三归反坫圣人却与其仁之功者以其立义正也故管仲是天下之大义子文是一人之私行耳】正君讨贼【崔杼之弑君申鲜虞责闾丘婴曰君昏不能正危不能救死不能死申鲜虞尚以责婴况陈文子为大夫其不能正君讨贼安得无罪】复反于齐【按陈文子出入皆不见于春秋经传史记亦不载襄二十五年夏经书齐崔杼弑其君光不书陈须无出奔传书庄公诸嬖臣或死或奔而不及陈文子之出其二十七年宋向戍请弭诸侯之兵齐人弗许陈文子请许之其六月齐庆封陈须无皆至防则是崔子弑君之三年文子已复反于齐预其大政而传不明言其反也其九月崔氏内乱庆封为杼攻崔氏尽俘其家杼至无所归缢而死传不言陈文子与谋与否二十八年文子又主朝晋之谋其冬文子父子始与谋攻庆氏于庙须无以公归庆封奔吴齐尽召羣公子改殡庄公尸崔杼于市焉其后文子卒其子无字用事至其孙乞厚施于国至恒弑简公子张学于圣门不知仁体乃以二大夫之仁为问二子不足责子张识见可谓低小矣昔张宣公学于五峯胡子首以此章令公思之遂有所见】季文子使晋【左氏文六年季文子将聘于晋使求遭丧之礼以行其人曰将焉用之文子曰备豫不虞求而无之实难过求何害八月晋襄公卒葢其时晋侯久疾故文子求遭丧之礼以行也】程子【未详】宣公篡立【至】纳赂【左氏文公十八年公薨文公二妃敬嬴生宣公敬嬴私事襄仲襄仲欲立宣公叔仲不可仲见于齐侯而请许之仲弑恶及视而立宣公杀叔仲惠伯夫人姜氏归于齐哭而过市曰天乎仲为不道杀适立庶市人皆哭宣公元年季文子如齐纳赂以请防防于平州以定公位宣公十八年公孙归父以襄仲立公故有宠与公谋而聘晋欲去三桓公薨季文子言于朝曰使我杀适立庶以失大援者仲也臧宣叔怒曰当其时不能治后之人何罪子欲去之遂逐东门氏】私意起而反惑之验【季文子纵襄仲杀嫡立庶于是瞷宣公之短黜莒濮之赏以夺其权赂齐侯之防以固己位其后宣公患其专与公孙归父谋去之宣公薨季文子恶归父而恨宣公又假立庻之罪而逐之始终无非私意矣】务穷理【未思之前】贵果断【既思之后　穷理则不待三思果断则不必三思惟穷理则可以果断不穷理而务果断不几于率意妄作乎不穷理而徒三思则私意起而反惑矣】愚【此章重在愚字愚谓其迹之似愚也患难不巧避沈晦不招祸而能委曲以济君此其不可及也】成公无道而武子周旋其间【至】以济其君【左氏晋文公之为亡公子也过衞衞文公不礼焉僖之二十七年楚及诸侯围宋宋告急于晋晋以楚新昏于衞明年伐衞以救宋取五鹿卫成公请盟弗许卫侯欲与楚国人不欲故出其君以说于晋卫成公出居襄牛晋楚战于城濮楚师败绩卫侯惧适陈使元喧奉叔武以受盟于践土或防元喧于卫侯曰立叔武矣卫侯杀其子角咺不废命晋人复卫侯寗武子与衞人盟于宛濮衞侯先期入寗子先叔武闻君至喜走出公前驱颛犬射杀之元喧出奔晋冬卫侯与元喧讼寗武子为辅鍼庄子为坐士荣为大士卫侯不胜晋杀士荣刖鍼庄子谓寗俞忠而免之执卫侯归于京师寘诸深室寗子职纳槖饘焉三十年晋侯使医衍酖卫侯寗俞货医薄其酖不死秋鲁为之请纳玉于王与晋侯乃释卫侯卫侯使赂周歂冶厪杀元喧及公子瑕复归于卫】程子曰【未详王文宪曰程子免患二字未见其不可及必如朱子本注所言方见其不可及】比干是也【比干说见防子篇程子此段又是章外之意盖比干是王族少师寗武子是九世公族于邦无道之时皆当正救维持寗子以沈晦维持迄能有济而且免患但卫侯出入始终以乱亦是寗子欠正救之功不无失谏之过盖卫文公不礼重耳之时寗已自失諌成公背华从楚又失諌其疑叔武又失谏已盟而疑先期而入又失諌其再入也赂杀元喧及子瑕又失諌夫君无道而不諌但务沈黙以两全之虽不可及然君子济世而一以愚为尚亦有所不当者故又出比干一条以补此章之意朱子曰世间事一律看不得圣人非欲人人学寗武子但如寗子亦自可为法人当武子之时则为武子当比干之时则为比干执一不可也】子在陈【按夫子凡三至陈始适陈有匡人之难反卫再适陈盖经宋魋之难主司城贞子家后又自陈适蔡有絶粮之厄遂如叶楚昭将用孔子子西止之防卒三则又自叶反适陈在陈久之反衞明年即自卫反鲁此言盖发于三在陈之时也明年即归鲁矣此章当连后篇中行章及孟子末篇之意观之则意极明备矣】伯夷叔齐孤竹君之二子【孤竹一作觚竹汤所封墨胎氏今北平之卢龙东有古孤竹城地道记云在肥如南十二里汉为令支县今营州亦皆其地孤竹君名初字子朝路史云孤竹炎帝后姜姓之国一云墨氏盖营州柳城县古墨姓之国地相近故云然史记索隠云伯夷名元字公信叔齐名致字公达此出春秋少阳篇古无此名字之例盖纬书附防也】不念旧恶【朱子曰此与顔子不迁怒一般其所恶者因其人之可恶而恶之而所恶不在我及其能改又只见他个善处圣贤之心皆是如此但伯夷平日以隘闻故特明之恶如字所恶去声】程子【二条叔子】防生高【庄子尾生一本作防生战国防作尾生髙高诱注鲁人未详是否】程子【叔子】范氏曰【朱子曰范氏又曰所以害其心术者不在大此言尤痛切日用间不可不警省也然集注却不収入】程子曰左丘明古之闻人【叔子也此章文意左丘明年辈盖前乎夫子后世以孔子修春秋左氏作传遂以左氏为左丘明巧言令色足恭左丘明所耻而左氏传不无浮辞夸势之失或问引啖助赵伯循陆德明春秋释例已尝辨之且引邓名世攷姓氏书谓此乃左丘姓而明名非左氏也语録意左氏盖左史之后云　朱子曰门人记此二章相连见圣人欲学者以此为戒而立心以直若防生高之心久之便做此等可耻事来】盍各言尔志【此章与第十一篇之末皆为言志十一篇言志是问所用之能此章言志是言及人之事盖亦行仁之事也上文必有所因而言者而语不载季路顔渊与夫子之志其精粗大小之等固不待言但学者岂能躐等至孔顔之地哉切己省察则子路之勇于为义岂可以势利拘之所以程子深重之谓亚于浴沂子路言志亚于浴沂则曾防言志亚于顔子矣但顔子是德行曽防是见趣耳】劳劳事【据程子说则施劳当从第二说】子之志【夫子得行其志则人人各得其所绥来动和之妙可知也辅汉卿问老者是已之上朋友己之等少者已之下此三者足以尽天下之人否朱子曰然】程子【一条三条叔子二条未详】羁靮【羁今马络靮音的今马的卢也】十室【古者九夫为井四井为邑二畞半之宅在田二畞半之宅在邑邑凡三十二家十室之邑甚言其小不满三十二家也】言此以勉人【天下岂无天资之美者但习所移而志不立不能好学以充其资耳然但言忠信而不言知睿知睿之资固不易得但圣人之于人尚忠信而不尚知睿终然忠信为基本知睿或难保也世人多以圣人生知之资絶不可及而自弃故圣人以好学勉之】雍也
　　庄子所称子桑户【庄子曰子桑户孟子反子琴张三人相与友曰孰能相与于无相与相为与无相为相忘以生无所终穷又子桑雩曰形莫若縁情莫若率縁则不离率则不劳不离不劳则不求文以待形固不待物凡此皆太简之意】许已南面【二章各自为章乃引上章而言者以下文冇临民之说故知因南面之许而问之】行简【王文宪曰行简是于行事上简居简是于治己上简详见通释】家语记其不衣冠而处【楚辞桑扈躶行集注亦引家语为证】所行自简【朱子曰非仲弓本意又就里面说自不相害】程子【二条叔子】不迁怒不贰过【顔子好学如博文约礼欲罢不能克己复礼请事斯语私足以发语之不惰皆是也而夫子答哀公之问特举不迁怒不贰过为言二事固亦克己之功而未尽顔子好学之事且顔子未当事权有何可怒盖借是以谏晓哀公也夫子答问之间各切其人之病哀公为人躁妄故夫子答其弟子好学之问而举顔子不迁怒不贰过以晓之即顔子二事之功为哀公对病之药惜哀公不能绎且改也】今也则亡未闻好学者也【今也则亡惜辞也未闻好学待辞也防子宜可谓好学而夫子不及之此一时也曾子年最在诸弟子之后其进学当在夫子暮年其成德亦在夫子既殁之后也】程子曰【一条三条四条叔子二条兼取伯叔子昔叔子少年游太学安定先生胡翼之主教事以顔子所好何学论试诸生得程子此论大惊集注节入之王文宪曰全自周子来本字指五行之理真指五性静指未发约是工夫中是凖则】知所往【诸本或作知所养朱子以往字为是王文宪曰明诸心穷理之事力行践履之事】若顔子之非礼勿视【入四勿以备见顔子之工夫程子好学论最为密备因不迁怒一句则推约七情因不贰过一句则指说四勿合于中则怒不迁过不贰矣】子华使于齐原思为之宰【张子曰于斯二者见夫子之用财或问通释已详但二事前后记不同时大夫无境外之交蘧伯玉使人于孔子问人于他邦此事固有之但此云使齐是使齐君也是必夫子闲居时也如先之以子夏申之以冉有之类是也子华使才亚于子贡而其力亦足以有行也使子华而贫则夫子不待请矣子华而富则冉子不必为请也冉子之才好于附益夫子之道无非时中然请粟与秉皆出冉子则是其时为夫子宰财者冉子也如伯高之丧冉子摄束帛乘马而将之可见也至于原思为之宰则夫子为鲁司冦时也以为之宰三字推之二事旧必有上文焉其文当曰子在某子华使于齐下段当曰子为鲁司冦原思为之宰语意为顺思之为宰也夫子为其贫而仕之也与之粟九百而辞此原思之素狷也以思之安贫九百之粟诚为无用故夫子又敎之以用财之义学者观于此章有数善焉夫子非责冉有之过予盖以礼处子华也不许原思之过辞又以义勉原思也君子当补不足不当益有余也居官无辞禄之礼而居乡有相周之义也圣人处事无非中庸通释所谓非徒见夫子之用财而已也】程子【叔子】子谓仲弓【句与第九篇子谓顔渊句同程子欲去曰字然以四字为句则是论二子云尔曰字似无嫌】犂杂色【字书利之反驳文牛也耕犁之犁不同音】不违章程子【叔子】三月不违与日月至焉内外宾主之辨【仁者心之德不违仁者心无私欲而能有其德尔但张子之意欲始学者分别三月不违与日月至焉者深浅分明故借内外宾主以譬之而或问有仁在内在外之说于是诸老之说始离矣大抵既是譬喻只取分明固难得义理恰好也今且以张子之喻言之仁譬则屋也心譬则人也其心三月不违仁是人不违屋常在屋内纵三月外有时少违即复归来必然是主日月至焉者是人每在屋外也虽或日一至月一至然终是客既知其内外宾主如此不同便须勉勉以进于不违循循而莫或违之至于久而熟焉则有非人力所能与者矣】康子问章程子【叔子】季氏使闵子骞为费宰【费季氏私邑今费县汶水名出泰山莱芜县原山西北入泲汶上今县名谢氏之说似若粗厉朱子取其足以立懦然观闵子本旨善为我辞之言虽似乎婉如有复我者则吾必在汶上矣则不为不峻可谓壁立万仞气象矣】程子曰仲尼之门能不仕大夫之家者闵子曾子数人而已【叔子也子夏尝为莒父宰子游为武城宰子贱为单父宰虽夫子亦尝为中都宰盖是时三家分鲁诸邑虽为三家所有然尚云贡于公室则其名尚公室也独费乃季氏私邑夫子尝欲堕之宜闵子所不屑也德行之科四人独仲弓尝为季氏宰此必少年始仕之时观其焉知贤才之问与夫子称可使南面之时小大逈不同安知后日所进不自前日所闻得之欤】刚则必取祸【如子路死于卫輙之难】柔则必取辱【如冉有为季氏聚敛之类】先儒以为癞【出淮南子精神篇曰子夏失明伯牛为厉厉即癞也战国策曰豫让漆身为厉谓漆身为癞也又曰厉虽癕肿胞疾则字当作厉】北牖【牖字误当作墉盖室中北墉而南牖墉墙也古人室北墙上起柱为壁虽壁间西北角冇小圆牕名厞谓之屋漏然无北牖之名也】乐程子曰【前一条叔子后二条伯子】其字【王文宪曰其字是先有此乐是顔子所自得处】昔受学于周茂叔【周茂叔道州营道县濓溪里人名敦实后改敦顺晚卜筑庐山之下取故里之号名其溪曰濓溪学者称为濓溪先生諡元以零陵伯从祀夫子庙庭初茂叔为南安军司理时洛人程公昫为通守观其气貌非常人因令二子颢頥受学焉故明道先生曰昔受学于周茂叔又曰每令寻顔子仲尼乐处所乐何事本文先说顔子者进学之序也集注引此先说仲尼者师生之序也】所乐何事【见通书】学者但当从事于博文约礼之诲【王文宪曰文公为学者切已漏泄七分了】君子小人儒【儒学者之称子夏文学故夫子鞭辟其近里君子儒则务徳业小人儒则绔文辞王文宪曰程子于儒上说君子小人固甚平恐于子夏未切谢氏以义利说恐尤甚子夏细密谨严病于促狭故以是警之后世托儒为小人者固多矣恐子夏必不至此履祥按语録朱子亦尝疑此说为初学之时至于言博学笃志切问近思之后则不待为此言矣又曰圣人为万世立言岂专为子夏设观此二条则文公固自疑谢氏之说为过矣然汝为二字専为子夏言当如文宪之说泛文公亦尝言子夏太细密谨严又云其促狭于子游叶贺孙之问亦言其太小如此则此君子小人只是以度量规模为言其言君子如大人君子其言小人是野人小人若樊须小人之类葢对大人君子而言特有小大之分耳非言善否之殊也至为学者切已省察则集注之言自在所深省】程子【叔子】武城鲁下邑【春秋杜氏注武城在泰山南括地志南武城在兖州子游为宰者】焉尔乎【三语助辞气似繁按字义如是为尔其辞气必有所指谓汝得人焉有如是者乎谓其可与进于斯道者】澹台姓灭明名【按史记弟子传字子羽武城人少孔子三十九嵗其后南游至江从弟子三百人汉书亦云夫子之殁弟子散居四方各明夫子之道而澹台灭明居楚则灭明固高弟也他书载灭明事亦多竒伟】饮射读法【饮即乡饮酒葢乡大夫宾兴贤能以乡饮酒之礼礼之党正嵗时属民饮酒于序射乡射也读法周礼州长正月之吉各属其州之民而读法嵗时祭祀州社则属其民而读法正嵗则读教法党正四时之孟月吉日则属民而读邦法族师闾胥皆然朱子曰公事不可知意其乡饮读法之类也】为政以人才为先【荐防人才此是长民者第一事所以为国兴贤所以作兴民习也朱子谓古者以士为吏或得人讲论亦为政之助】正大【因二事而可见尔所存甚久所该甚广】苟贱邪媚【亦因二事而言由径苟也私见贱也由径邪也私见媚也所该甚广】庄周称孟子反【庄子曰子桑户孟子反子琴张三人相与友】败还以后为功【兵家所谓断后也】事见哀公十一年【十一年齐国书帅师伐我孟孺子帅右师冉求帅左师及齐师战于郊樊迟请逾沟冉冇用矛于齐师师入齐军获甲首八十齐人不能师右师奔齐人从之渉泗孟子侧后入以为殿抽矢策其马不进也王文宪曰圣人提起示人使人知所自克】谢氏曰【王文宪曰上蔡工夫在于去矜故其言有力】祝鮀【为人辨博故有口才观左氏定四年召陵之防可见虽因其言长卫然春秋书法乃长蔡于卫则鮀之口才能变易是非明矣】佞【本是有才辩之称故自谦者曰不佞后因有口才者多变易是非故始有謟佞之称朱子语録焉用佞处略言之】而有【而字犹与字古书两事相兼者以而字中递之游氏疑而当作不】宋朝【宋公子朝与南子内乱者宋不罪其究而卫又召之以遂其奸其免于今之世者如此故夫子伤之】今之世【夫子叹伤之意在此三字】野【犹今俗云村人】史【犹今言文人张文潜谓今之所谓儒者务博记尚文辞乃古之所谓史也】学者当损有余补不足【此要工夫所以不偏胜而彬彬者也】杨氏曰【矫世之】人之生也直【二生字详见或问】程子【伯子】知好乐【尹氏等级张说重上】中人上下【此章本注为教人言张说为中人以下设上下字朱子谓以资质言亦以学力言王元敬王刚仲谓以字似重葢中人之质固多然能以之上则可以语上以之下则不可以语上矣集注本为教者言此则并为学者言】所以使之云云【此补文意也不可以语上非终不语也使之以渐进尔】樊迟问知仁【知者必知幽明之故仁者先辨善利之间明则有礼乐固当务民之义幽则有鬼神则当敬而逺之有则必敬幽则必逺也仁人者正其义不谋其利明其道不计其功故当先难而后获先获非仁者之心何以为仁】程子【上条叔子下条兼取二子】知仁【夫子以其意象体段效验分言之令人深体而以类求之尔又不可太拘执通释以质之所近言仁知有偏重然非偏无也】动而不括【出易大传括结也】程子曰如此形容【叔子也是教学者体认】夸诈【汉书韩信传齐夸诈多变】程子【叔子】二国之俗【王文宪曰齐之盛时已不如鲁鲁之衰时尚胜于齐】唯夫子为能变之【齐自夫子以后亦尝一变盖登夫子之门者多其后诸儒与鲁相埒如语有齐论诗有齐诗汉时尝以齐鲁并称】其施为缓急之序【王文宪曰变齐先革功利变鲁先振纪纲】棱【力层反方角也酒器周礼攷工记觚三升攷古图凡瓶杯方角者皆曰觚或曰木简所谓操觚者是也上觚指其器下觚语其制器既不为觚之制而犹存觚之名觚哉觚哉言不不可复谓之觚也亦以叹失其旧者不止觚也夫子因一物而兴叹其所感者深矣】程子【叔子】刘聘君【建人白水先生名勉之字致中朱子外舅也尝以列荐特召诣阙既而秦桧用事令后省给劄试防先生谢病归】井有仁焉【有仁当作人朱子谓以赴井救人为仁下文可逝不可陷见之宰我此问虽语録亦疑之然此不足怪今人忧道学之蹈害者亦如此曰学道者虽告之曰不夫不妇则为诚不饮不食则为亷坐禅入定则为敬絶世废事则为高乎如此则忘身絶世而已矣则将应之曰何为其然也学者行人伦之当然耳非可絶人伦以为诚也取舍合于义而已非可吸风饮露以为清也存心遇事主一无适而已非可以坐禅入定为敬也日用当行而已非以絶世废事为高也】君子博学于文【何文定曰通释举仁字一节葢是指出博与约亲切处以为例尤见分晓因是推之如诗三百篇字字要讲究是博文也到得行时一言以蔽之曰思无邪是约礼也如礼仪三百威仪三千件件要讲究此博文也至于行时则一言以蔽之曰无不敬是约礼也今观文公语録有曰博学于文攷究时自是头项多到得行时却只是一句所以为约若博学不约之以礼安知不背畔于道徒知要约而不博学则所谓约者未知是与不是亦或不能不畔于道也　按本注两平程子重下于学者为切此君子是大槩言学者博是广博闻见约是收束心身广博闻见于文而收束心身以礼方可得其不畔于道徒博文而不约礼安保其不畔于道哉顔子博约是知行并进此章所重在行】程子【伯子】南子请见【史记曰灵公夫人有南子者使人谓孔子曰四方之君子不辱欲与寡君为兄弟者必见寡小君寡小君愿见孔子辞谢不得已而见之夫人在絺帷中孔子入门北面稽首夫人自帷中再拜环佩玉声璆然孔子曰吾乡为弗见见之礼答马又说其第九篇未见好德章下】有见其小君之礼【详见或问】所誓辞如云所不与崔庆者之类【语见襄二十五年又所不为忠于君利社稷者是与又或问引所不与舅氏同心者此类非一】重言以誓之欲其姑信此而深思【圣人道大德全不絶人于善其见恶人固谓在彼有愿见之心而在我本有可见之礼则不咎其既往或启其将来未可知也孔子居是邦不非其大夫况其君夫人乎则又难以明言矣且此行也在圣人则可在他人则不可明言其为可则侧媚由径之人皆可借此说以借口矣故但重言以誓之其誓之以天何也夫事一也而在圣人则可在他人则不可者亦论其心而已圣人此心光明正大上通乎天故无不可彼无是心而假是事以自文者其如天何哉圣人指天以为质欲学者知反此心也】中者无过不及之名【此章中庸尝言之而文少异朱子训义亦防不同中庸上句无为德二字鲜字下有能字盖中庸以理言故无为德二字而下文有能字其实下文能字即为德二字也中庸首章兼性情而言故朱子训义兼言不偏不倚之体此中庸指德行而言故训义止言无过不及之用】程子【前四句未详自世以下叔子语】何事于仁【程氏遗书言诚与才合章引此语正作何止之意又第八卷曰孔子见子贡问得来事大何止于仁集注本此语录何消得更说仁又何待于仁又岂但于仁何文定曰何止云云何事是当时方言王文宪曰尚何事于为仁履祥按事字似重止字似轻尚作必冇事焉之事谓其用工为仁也以博施济众为仁愈逺愈难学者如何下手】必也圣乎【语录此句语意未歇当急连下文读仁者此心之天理博施济众者圣人行仁之成功】夫仁者已欲立而立人已欲达而达人【此二句活泼泼地最好玩味程子欲令如是观仁可以得仁之体正是指此二句体是体段之体犹云意象也】能近取譬可谓仁之方【程子綂连上二句盖一时之言记录者亦或有缺失语录上说夫仁者则是言仁之道如此下云仁之方是言求仁之方当如此上节仁也下节恕也】程子曰【伯子】医书【曰手足不仁】痿【音萎顔师古曰人隹反音防即痹病也如淳曰两足不能相过曰痿】痹【必寐反运动不起不识痛痒之意】气已不贯【黄文肃云当于此一句求之】又曰【叔子王文宪曰子贡以事言故逺而难夫子以心言故近而切　孔门诸子问仁夫子各随其人所至语之以为仁之事而已子贡亦尝问为仁矣夫子告之事贤友仁至问欲无加诸人而夫子以为非尔所及终未得问仁之要领也至是大为之说曰有能博施于民而能济众何如可谓仁乎夫子谓如此则何以从事于仁此乃圣人事功之极虽尧舜亦犹有所不足于以求仁何有涯涘夫仁之体段已欲立而立人已欲达而达人以已及人周流无间下此则以已譬人乃恕之事亦可谓为仁之方也故程伯子曰欲令如是观仁可以得仁之体夫子答问仁多矣未有若此章之亲切者盖仁固本心之全德终然爱之礼居多子贡之问虽若阔逺终然自爱之一路推来果能自反于己亲切求之先推所欲至自然立达人处积而至于圣人虽博施济众亦不过此心之流行耳读此章者多疑何事之训诂仁圣之异同今述其大意如此以待善观者】



　　论语集注攷证卷三
&lt;经部,四书类,论孟集注考证__论语集注考证&gt;
　　钦定四库全书
　　论语集注攷证卷四
　　元　金履祥　撰
　　述而
　　老彭商大夫【此古注之说然杂书本云彭祖商贤大夫恐古注之说或出于彼】见大戴礼【按大戴礼戴德所编戴圣取其前三十余篇并他书为礼记其后者为大戴礼记今按虞戴德第七十篇曰公曰善哉子之察敎我也子曰丘于君唯无言言必尽于他人则否公曰敎他人则如何子曰否丘则不能昔商老彭及仲傀政之敎大夫官之敎士技之敎庶人则抑抑则缀以德行不任以言又按仲傀即仲虺仲虺为左相而云老彭及又云敎大夫则老彭不止于大夫矣此虽不可攷然云大夫则恐古注误认为彭祖尔按述而不作信而好古此二句乃老彭之规模见趣夫子引而自比之也】黙识章【朱子曰此必因人称圣人有此故圣人谦辞以答之后来记者失其上文但作圣人自言耳黙识是得之于心学不厌则更加讲贯诲不倦是施之于人】德修章【此章亦必有上文盖因学者有不切已之忧而言也德指行学指知义善指事下二句犹言迁善改过朱子谓有浅深闻义则迁就合冝耳不善则是过失矣】燕居章程子【叔子】甚矣吾衰也【句】久矣吾不复梦见周公【句从致堂胡氏】程子【叔子】志道章【添入知此二字盖须有知之在前】得其道于心而不失之谓【旧本作行道而有得于心后改定从此第二篇德字虽改作得之于心而不失不如此章之密　按此章上三句一节密于一节下一句虽寛而实密文中子曰志道据德依仁而后艺可游朱子亦称之王文宪曰此句尤要细玩六艺于小学中已习元在志道之先至是方可游而后二字不在艺字却在游字上观朝夕二字艺实游于志据依之间所以为重诸说皆说游艺轻了称不得上三句惟朱子说得停当曰朝夕游焉曰动息有养曰内外交养曰无少间隙曰心无所放此皆游艺之功虽通释亦失之】举一隅【石经下有而示之三字】程子【二条叔子】行藏章【番阳语録周谟録内有一条曰用之则行舍之则藏此八字极要玩味若他人用之则无可行舍之则无可藏唯孔子与顔渊先有此事业在已分内若用之则见成将出来行舍之则藏了他人岂有是哉故下文云唯我与尔有是夫有是二字当如此看婺本刘砥所録意亦同此今按集注不明说此意然意已在内盖行藏字与仕隠字不同谓之行必有所施行之事谓之藏必有所留藏之具孔顔有此不在言者但孔子圣之时故用之则行舍之则藏可仕止久速无意必固我若伊尹则圣之任未免必于行伯夷圣之清未免必于藏尔至于所以行藏之具盖不在言者下此则可言仕隠不可言行藏矣子路见夫子许顔子谓惟我与尔有此行藏之具故自许以有将帅之具而以行三军谁与为问若上文但是说用舎无固必则下文所问不相类矣惟兼看语録之说则相应】暴虎徒博冯河徒渉【本尔雅文通释谓暴冯皆有慢侮欺陵之意】富求章【此章上増入一二虚字则不待说而明曰使富而可求也虽执鞭之士吾亦为之矣其如不可求何岂若从吾所好语录引伊川之说谓君子嬴得为君子小人枉了做小人】所慎【圣人无所不谨俱从容中道人不觉其谨尔然于是三者尤加重故门人觉而记之】齐【音齐】齐不齐以致齐【礼记语并如字】子在齐闻韶【仪礼通解曰孔子至齐郭门之外遇婴儿挈壶俱行其视精其心正其行端孔子谓御曰趣驱之韶乐方作孔子至彼而闻韶学之三月不知肉味履祥按视精行端之说亦见汉书注朱子谓此说差异亦有此理　汉志曰至春秋时陈公子完犇齐陈舜之后韶乐存焉故孔子适齐闻韶朱子谓此亦无据何文定谓齐大国有此事力故能备此履祥按齐之有韶非敬仲所能致也敬仲亡公子岂能以韶乐奔齐哉古者天子赐诸侯乐安知非周以之赐太公耶故鲁亦有韶箾然孔子不于鲁闻之盖是时孔子年三十五鲁乱适齐而适闻之也其后晚年归而正鲁乐岂韶之遗音齐人识之不失其旧即】三月【朱子自作一句防史记谓学之三月程子谓三月当作音字盖误写也程子之意盖谓一闻之三月不知肉味圣人之心不应如此固滞此可谓知圣人之心朱子谓史记三月上有学之二字程子适不攷尔盖圣人闻韶则必学学之亦必数月始熟方圣人之学之也以夫子之诚与大舜之德妙感契悟自忘肉味此正可见圣人之乐与圣人之心为如何三月盖谓学之三月尔非三月之久不知肉味也】曰不图为乐之至于斯也【为字平声谓舜之作乐何其情文善美之尽如此近有北士因汉志陈敬仲以韶奔齐之说遂谓夫子在齐闻韶三月忘味伤之至也曰韶乃陈乐何为而至于齐盖伤陈氏之必篡齐也其后陈成子果弑简公夫子请讨之此乃证古集之说路史意亦然大为躁妄且感韶之盛而三月忘味程子犹以为非圣人之心故集注取史记学之三月以证之岂有陈氏専齐而夫子一闻乐声三月忘味圣人之心乃伤忿固滞如此圣人之怒在物不在己何为忿忿悒悒一病三月也学者不知守文公之说求圣人之心而好为新竒何所不至可忧甚矣】晋纳蒯聩而輙拒之【事附十三篇内】伯夷叔齐【见前篇此注事在史记伯夷传】中子【中去声一音仲伯夷长子叔齐第三子故二子既逃国人遂立其中子中子不知其名其墓汉灵帝光和元年沦于海】不斥衞君而以夷齐为问【子贡在言语之科其善问如此】怨【或问云出于激发过中之行不能无感慨不平之心子贡善问莫精在怨乎一问盖伯夷叔齐固以事言而怨乎一问又以心言事可勉而心不可掩夫言夷齐】
　　【则不为卫君已可知矣然使伯夷逃国而其心犹曰我固常立特以父命不得不逃叔齐逃国而其心犹曰父命立我特以凡在不得不逃即此不得不然之心则怨矣其与卫輙惟恐失国之心何逺哉此子贡所以再有此问也惟伯夷以不违父命为安叔齐以不躐天伦为正脱然惟恐有国之为累而曽无几防不得已之心此其所以为贤而孟子直以圣之清许之缅想此心而下视卫輙之心真天渊之不相近矣而谓夫子为輙乎或问于此极为详明惜不约入集注学者不可不参看然不独以此论古人心迹之辨又当以此自察于心术几防之间也】程子【叔子】程子曰非乐疏食饮水也【叔子也此句设辞但此章与顔乐章不同前章但言顔子不以贫贱改其乐耳此章则以贫贱与不义富贵对言之大抵道义所在虽疏食饮水乐亦在其中若不义而富且贵则大为身心之累矣故宁以防食饮水为乐而视不义富贵汉然不与己相干也此在圣人不足言但此篇多圣人之谦辞故其言云尔】虽防食饮水不能改其乐也【王文宪曰或问既以不改其乐与乐在其中为防有间矣而程子乃以不改释在中宜思之履祥谨按程子之说在圈外者多是收入语录其与本注衬贴文意者不同然此言亦是有间前章顔子不改其乐乃是不移于外物此程子言防食饮水不能改其乐乃是外物不能移也外物不能移故虽防食饮水曲肱而枕之乐亦在其中矣】又曰【未详】刘聘君【说见前篇】元城刘忠定公【名安世字器之官至待制】他论【旧来经书无印本太学博士兼立诸家之本学者所在传冩自五代长兴以来国子监始有版本然与开元本已防有不同开元本明皇所定有司所写已与古文不同自来民间传冩本犹有存者故刘忠定尚得见他论今书皆以监本为定更不参攷然此五十字其来久矣】五十作卒【篆文五字与卒字其中皆有交互之形以故致误史记此章作假我数年如是我于易则彬彬矣玩其辞意则五十字当是吾字】是时孔子年已几七十【史记假我数年之语乃是夫子讃易之时其时年几七十　易象与春秋藏于鲁太史孔子鲁人少而好学固无所不学但其敎人惟以诗书执礼为重而尤重于礼其观周其之杞之宋皆为说礼计晚年反鲁知道不行始为述作垂世讣以天地阴阳之道备于易故赞易以善恶赏罚之事备于春秋故又修春秋史谓晚而好易读之韦编三絶谓尤加精审尔非至此始学易也语录曰此章大防在无大过不在五十上】吉凶消长之理进退存亡之道【此用程子易传序句吉凶者阴阳之应消长者阴阳之机进退则体消长之实存亡则积吉凶之极人之体易稍不中节防即为差失圣人安得有差失且无防差安得冇大过言无大过者谦辞尔又按史记此句作我于易则彬彬似谓赞翼无所差失集注首存此说学者当兼思之】易而学【易以防反】雅言章程子【伯子】叶【叶在樊邓之间本姬姓所封之国楚灭之以为县】僭称公【楚自熊通以来僣称王故为其县尹者亦僭称公沈诸梁本沈国之后已姓以国为氏至诸梁为楚叶县尹也】发愤忘食【愤如不愤不启之愤忘食如学韶不知肉味之意发愤忘食谓求之也乐以忘忧谓得之也集注后篇以克己复礼为乾道发愤忘食乃乾道也汉书董仲舒下帷发愤亦用此意】未得已得【所以发愤者为未得也所以乐者为得之也故集注补此四字句中所自有之字也】俛焉日有孶孶不知年数之不足【本礼记文】全体至极纯亦不已【圣人无所不致其极发愤忘食则无理之不可得乐以忘忧亦无入而不自得矣故集注曰全体至极圣人于学求之得之常常如此不知老之将至此所谓纯亦不已也】桓魋【注避庙讳作威盖宋桓公之后别为向氏又世为司马故又以司马为氏司马牛其弟也】必不能违天害已【史记孔子去曹适宋与弟子习礼大树下宋司马桓魋欲杀孔子伐其树孔子去弟子曰可以速矣孔子曰云云按此事在敬王二十五年盖鲁定公薨之年或问于此章发明详尽学者所当参看】隐【门人以言语求圣人故疑圣人为隠】行【圣人以行示学者葢未尝隠也】是丘也【谓我无一动之间不示二三子以义理者此乃丘之所以无隠于二三子也】程子【叔子】四敎程子曰【叔子也按文行忠信此夫子敎人先后浅深之序也文者诗书六艺之文所以攷圣贤之成法识事理之当然盖先敎以知之也知而后能行知之固将以行之也故进之于行既知之又能行之矣然存心之未实则知或务于夸博而行或出于矫伪安保其久而不变故又进之以忠信忠信皆实也分而言之则忠发于心而信周于外程子谓发已自尽为忠循物无违谓信夫下同有存心忠实而于事物未能尽循而无违者故又以信终之至于信则事事皆得其实而用无不当矣此夫子敎人先后浅深之序有此四节也或疑首篇言行有余力则以学文而此章以文为先何也曰首篇言弟子居家之职此章则夫子设敎之序也朱子尝论知行二字论先后则知为先论轻重则行为重知为先此章是也行为重首篇之言是也然首篇虽以学文为后乃所以审其行而进于实也或又疑四敎与四科如何曰四敎以先后浅深言四科以成德达才言夫固各有攸当也】不知而作章【王文宪曰集注无所不知在我无是也之中多闻多见若作两下说恐非夫子意细玩集注当自见文宪之意欲以多闻择其善者从之作一截多见而识之知之次也自作一截文定未以为然　按班固沟洫志赞引此下二句亦自作一截此章闻与见未易分明语録亦不分晓今以实事证之多闻择其善者而从若夫子说夏殷周之礼有善殷者有从周者又如夏时殷辂周冕及删诗之类此多闻三代之事所以不可不择也多见而识之若夫子修春秋即多见当时之事记则善恶皆当存之者也知之次也盖谦辞】互乡【寰宇记徐州沛县合乡故城古互乡之地盖孔子云难与言者】童子【或云当是互乡难与言之童子盖夫子与其洁进不与其退保其往其字是但指童子非指互乡也若互乡之人皆难与言则夫子当曰与其进也不与其地也与其洁也不保其习也今存此说以备参攷】程子【叔子】仁逺章程子【叔子】鲁与呉皆姬姓【鲁周公之后出自文王呉太伯之后出自太王鲁之娶呉亦齐景公女于吴之意而鲁尤为失礼】未尝显言【显言则夫子必不答也】子与人歌而善【论语前章子于是日哭则不歌则非丧非吊之日固未尝不歌也此章与人歌后篇取瑟而歌歌之一字凡数见于书所歌何辞所和何曲初学者亦不可不知盖古人为学无日不在礼乐之中无故不彻琴瑟丧复常读乐章尔雅徒歌曰謡盖古人不徒歌必合琴瑟而谓之歌口举其辞而琴瑟以咏之犹作乐者升歌而琴瑟八音从之也子与人歌而善盖其人或传古调或得新操辞理俱善必使反复唱奏而后从而和之和之者述其音节而歌之也孔子少时学乐于苌学琴于师襄习韶于齐大意可想此章则圣人不忽小物不掩人善之至也一事之防而众善之集门人可谓善于记圣人朱子亦可谓善于观圣人矣】圣仁章【王文宪曰学不厌诲不倦前章方言何有于我此章乃曰则可谓云尔学者当思　语録曰不居仁圣已为谦矣以不厌不倦为无有又谦之谦也至于事父兄见公卿勉丧不为酒困一节则又谦之谦也盖圣人但见义理无穷而已有未尽是以其言毎下而益见其高也　履祥按前章自省之辞此章必因人之问子贡问夫子圣矣乎其下答辞与此章类故晁氏之说以为有称夫子圣且仁者而夫子辞之如此但集注语録于博施章既辨圣乃仁之极而此章又云为是为仁圣之事亦以此仁圣诲人则又似圣与仁为对按此亦因人之问圣言其德仁言其及物夫子虽不敢自圣而所言为之不厌即作圣之事诲人不倦即及人之仁所以公西华曰正唯弟子不能学也可谓得之矣为之不厌即学不厌之意学不厌敎不倦前章与子贡章凡两出似不必异说】有诸【博物志曰之乎为诸】诔哀死述行之辞【古本论语元作讄说文引论语云讄曰祷尔于上下神祗□亦作噪祷也累其事以求祷也其作诔者则哀死而述行以谥之之辞同是力轨反而义不同必开元长兴吏书之误集注偶未之攷尔其称讄曰必自有一书若周礼太祝所掌六祝六祈六辞之类是也子路引之以证其有祷之礼夫子心行与天地神明一久矣岂待今日之祷哉故又借其祷字以晓之】士丧礼疾病行祷五祀【五祀中霤灶户门行家所得祀也】程子【上条叔子下条伯子】君子循理【循理所以坦平也君子固有忧时然忧道耳忧道故循理所以心广体胖而未尝不荡荡小人亦有乐时然纵欲耳纵欲则役于物所以患失行险未尝不戚戚也】圣人全体浑然【王文宪曰指德性】阴阳合德【指气质】中和之气【气即性　语録曰圣人固是自然学者便须举偏补弊盖自舜之命夔已如此而臯陶陈九德亦然】程子【叔子】
　　泰伯
　　三让谓固逊也【语録徐寓问三以天下让程言不立一也逃之二也文身三也不知是否曰据前辈说亦难攷当时或有此三节亦未可知但古人辞让必至再三想此只是固让履祥按礼书初让曰礼让再让曰固让三让曰终让或问亦尝引之则此固逊字当改为终逊则贴本文作终以天下逊于事理为通盖逊王季及文王至武王而终有天下也番饶伯舆谓古公年寿甚高末年武王已生其祖子孙皆有圣德而泰伯逊之盖一逊王季二逊文王三逊武王也王文宪取之又罗氏路史注谓初逊与王季王季以与文王文王以与武王而有天下故曰三以天下让亦为得之】大王之时商道浸衰而周日彊大季歴又生子昌有圣德大王因有翦商之志而泰伯不从【按诗称大王实始翦商不过谓周家翦商之业自大王始基之尔而后世称大王有翦商之志不惟误认诗意其失大王本意甚矣且大王迁岐在小乙之世至丁巳而高宗立殷道中兴者六十年歴祖庚祖甲祖甲二十八祀而生文王其时商未衰也大王亦安得有翦商之志哉况大王前日犹能弃国于狄人侵豳之时而今日乃欲取天下于商家未乱之日大王之心决不若此其悖也】夫以泰伯之德当商周之际固足以朝诸侯有天下【泰伯采药荆蛮而人心翕然归之遂成吴国夫以一亡公子而创兴一国使其袭周邦之盛而为之岂不足以有天下故夫子断之曰以天下逊也且泰伯之逊人知其逊国耳而岂知其逊天下哉故曰民无得而称焉】泰伯不从事见春秋传【左传僖五年宫之竒曰泰伯虞仲大王之昭也泰伯不从是以不嗣按传但称泰伯不从其父而逊国适呉是以不嗣周耳初不言所以不从者何事也史记周本纪呉世家皆不言翦商之意】节文【节则限制可守文则仪度可观恭谨者有所持循勇直者有所撙节故无过不及之弊然非讲学则亦不知礼之所在也】免夫【句】小子【句昔初见子何子问为学之要子何子曰立志以定其本居敬以持其志又问敬之工夫何子曰黄先生谓畏之一字最切自古圣贤只是一敬畏之心曽子曰诗云战战兢兢曾子终身是如此自古圣贤皆然但曾子临终又说出以示学者耳】程子【叔子】孟敬子章【孟敬子献子之孙】修身之要【原作验字盖本程子后改从要字】操存【动正出之前】省察【动正出之际】若夫笾豆之事【朱子语録疑孟敬子平日必加详于器数之末者故曾子勉其以敬身为木履祥攷之檀弓则孟敬子本直情径行之人其后必因曾子将死丁宁之意而后改尔悼公之丧季昭子问于孟敬子曰为君何食敬子曰食粥天下之达礼也吾三臣者之不能居公室四方莫不闻矣勉而为瘠毋乃使人疑夫不以情居瘠者乎我则食食其任情弃礼如此生不能事死又薄之宜曾子谆谆有鄙倍之戒也盖笾豆之事则有司存曾子谓其百乘之家礼器有司俱备但慢鄙倍之气不除则非行礼之人尔其后敬子卒諡为敬其因曾子之言而改者欤】程子曰【伯子】尹氏【意同伯子添养字按程子上重道字君子所贵乎道者惟有道则动正出之间斯能如此朱子下该笾豆二句谓本末精粗道固无所不在而君子所重则在此三者盖修身乃道之本而笾豆则其末耳末则有司存焉朱子初从程子以三者为修身之验后改竹修身之要则前后工夫极为详密操存二字上该程子之意省察二字下示学者之方可谓备矣盖无平时涵养之功而但为临事着力之计固是不可然如程子之言则惟圣贤故能如此恐非所以望敬子者而况可以望学者乎大抵孔门论学未尝悬空说存养况容貌言色无时不然岂必黙坐存想而后为存养然只黙坐存想已是正顔色矣故此动正出之间即存养之地头而慢信鄙倍即省察之条件逺近二字即是所贵乎道之工夫斯字矣字又为快当朱子语録论此三句工夫却在下面如非礼勿视听言动工夫却在勿字上则此章工夫全在逺近字上也自孟敬子以下学者多少病病在正当察其孰为孰为慢孰信孰伪孰鄙孰倍而即逺之近之若夫周旋中礼正由中出则异时成德之事也】以能问于不能【或问辨论已详但经文于能字下添者字则不待辨说而明不知二字得之唯知义理之无穷二句该尽一章意】犯而不校【语録所存者广大故小小触犯自不觉也何暇与之校】友马氏以为顔渊【马氏马融注也曽顔之在孔门不同时但此章所言非顔子不能而知顔子者亦无如曾子】托孤章【王文宪曰可以二字犹以才言不可夺处乃见其节门人有曰不可夺也贯上二句朱子然之故取程子之言则才轻节重】摄国政【寄百里之命谓遗命托国也才节如此岂不足以任天下之重而止言寄百里之命古者封建故此但指一国而言天下亦自一国而推尔】程子【叔子】毅彊忍也【坚彊忍耐】无规矩【黄文肃曰此三字说得寛是就严毅上说如说寛严相似此毅是耐是包得寛阔毅是守得坚固一字似横看一字似直看　履祥按程伯子此条凡两出其一止云而不杀则难立毅而不则无以居之工夫互相资不可偏无无规矩三字恐止是无骨筋三字之意洛中方言如此曽子本意止是言士不可不毅为担子重而道路逺也下文开说任重是仁以为已任道逺是死而后已惟则能任此担惟毅则能到得逺集注本注及第二条程叔子之言止说此意无规矩隘陋乃取伯子之言増入反说以尽工夫交进之详尔】诗有邪有正【此据今毛氏诗为言也古之敎者工以纳言时而飏之谓采诗以为乐歌也而纳言则谓之五言以其言合于五常之理五声之节也其在周则二南之风为房中之乐用之乡人邦国大小雅用之邦国朝廷颂用之宗庙其后世道非古而变风变雅始作夫子删诗又取其粹然一出于正者凡此所以能兴起也自夫子三百之诗不存而汉儒始以删去之诗足其数则邪诗始复见如溱洧丘麻郑风月出诸篇凡三十余首皆邪诗也朱子固尝疑桑中溱洧诸篇用之祀何鬼神享何宾客何词之讽而何礼义之止矣则亦何兴起之有乎故王文宪决然以为今之三百篇非尽夫子之三百也诸儒多然之若集注止曰诗本性情其言既易知云云亦无不可者】兴起其好善恶恶之心【上文有雅有正故此言有好善恶恶然诗固有讥刺者此所以能兴起人恶恶之心也非若丘中溱洧郑声月出诸篇自为邪之诗也自为邪之诗几于劝矣何兴起之有乎】固人肌肤之会筋骸之束【此礼记语人无礼则肢体散漫都无収束虽欲收束亦无所持循】五声【五声宫商角征羽声之清浊高下也】十二律【黄钟太簇姑洗蕤宾夷则无射为六律大吕夹钟仲吕林钟南吕应钟为六吕黄钟为律元三分损一下生吕吕三分益一上生律是为十二律每律五声共六十律又两变声共八十四调】歌【乐章之音调作乐则以人声为贵也】舞【以乐音之轻重疾徐为舞节以象其形容也】八音【金石丝竹匏土革木也金大钟编钟石玉特磬编磬也丝琴瑟也竹箫管也匏笙也土埙也革鼔鼗鼙也木柷敔也谓以十二律卟五声而柙诗歌以入八音之器而为乐也】邪秽【人欲之未尽浄者】查滓【气质之未尽化者】非小学传授之次乃大学终身所得【语録曰先王敎人之法以乐官为学校之长便是敎人之本末都在此　履祥按兴诗是感发立礼是持守成于乐则是融化矣】程子【叔子】不可使知之【王文宪曰盖欲使之知而不可得非不使之知也集注能字善融化】程子【叔子】朝四暮三之术【出庄子齐物论篇狙公赋芧曰朝三而暮四众狙皆怒曰然则朝四而暮三众狙皆悦释文狙狝猴狙公飬狙官芧橡子】程子【二条叔子】骄吝盈歉本支【此章甚言骄吝之害大虽有周公之才且不可况常人而可有此乎程子章指己为周密盈歉之说亦见世人之病多是志不能帅气而动于气气盈时即骄歉时即吝朱子又细观人之情多相因而为病之由故又发明以补程子之意学者不知体认省察纷纷以为问语録详之】至疑当作志【或疑至者当训及朱子不与其说然圏外取杨氏之说似亦不及于禄之意】盖守死者笃信之效【王文宪曰北山得朱子旧本此句之上有能笃信好学然后能守死善道二句尤简洁四者更相为用缺一不可逐句互说】入居【去就】见隐【出处】贫贱【无学】富贵【无守】晁氏互说【已上并王文宪语】不在章程子【叔子】乱乐之卒章【语録曰楚辞有乱曰是也又曰关雎谓之乱则前面须更有乐关雎诗乃其卒章耳旧注训乱为终或问乱何以训终曰既奏以文复乱以武履祥按辞以卒章为乱乐以终为乱此綂谓周南之乐自闗雎而终于麟趾者也】史记曰【孔子世家古诗三千余篇孔子去其重取其可施于礼义始于袵席故曰闗雎之乱以为风始鹿鸣为小雅始文王为大雅始清庙为颂始】不及章程子【叔子】则【集注作准则之则犹所谓易与天地准之准也易本义作与之齐准下文尹氏曰则之以治天下则又作法则之则其实自尧言之则法则乎天自人观尧则与天齐准也】禹【为司空平水土】稷【名弃为田正后稷敎民稼穯民是以不饥】契【音泄契为司徒民是以有敎他书并作禼】臯陶【音遥为士师民是以不犯他书或作咎繇咎音臯】伯益【一作伯翳为虞官掌山泽是以鸟兽鱼鼈民不可胜食材木不可胜用而恶物不为民害】乱臣十人【吕成公曰陆氏经典释文无臣字】文母【太姒】刘侍读【名敞字原父作七经小传】邑姜【武王妃太公望女也】乱本作乿古治字【按诸注疏皆作治乱曰乱夫能治乱即谓之乱则能去恶即谓之恶能去害即谓之害乎此甚不通之说而诸书解乱字皆云然其失久矣今按古文尚书德惟乿否德二字正与集注合治字从爪从糸从乚取以手理糸而有条理也后人字加乚与乿字相似故遂误以乿为乱字书家以训治其加乚者为烦乱与古文不合当以乱训治而为烦乱乃通】六州【三代名州各不同夏见于禹贡商见于尔雅周具于职方此特据禹贡为言耳】或曰三分以下别以孔子曰起之自为一章【朱子旧以夫子述武王之言而及此但以周为言故綂为一章而或问遂收胡氏之说后以事势言之遂以此段为専言文王其实文王终武王立十三年而始伐纣则十二年之间纣势犹炽而恶未稔未即傲然与之并立也以三分有二之势而犹事之则不谓之周家忠厚不可也故曰至德至德之言亦圣人衰世之意盖自春秋以来诸大国于周室何有前楚后秦虎视耽耽羣防垂涎未敢先发盖欲取而不能非可取而不取也况于服事之乎以此言之则武王谓之非至德不可斯言也亦圣人衰世之意也】黻蔽滕也【先言黻而后言冕恐举言黻黼之服】皆祭服【致美黻冕恐是五服五章以命有德之谓黻冕朝服非独祭服也诗赤黻防同可见先鬼神次尊贤次民事亦立言之序】田间水道【周制十夫有沟沟广四尺深四尺百夫有洫洫广八尺深八尺早则储水潦则泄水不私其已而致重乎鬼神贤德民利此有天下而已不与焉者】
  </div>
  <div class="pagination">
   <span class="current-page">
    1
   </span>
   <a href="论孟集注考证_page2.html">
    2
   </a>
   <a href="论孟集注考证_page3.html">
    3
   </a>
   <a href="论孟集注考证_page4.html">
    4
   </a>
   <a href="论孟集注考证_page2.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
