<!DOCTYPE html>
<html>
 <head>
  <meta charset="utf-8"/>
  <title>
   仪礼经传通解 - 第 29 页/共 47 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   仪礼经传通解 - 第 29 页/共 47 页
  </h1>
  <div class="content">
   【故对也大功言而不议者大功稍轻得言他事而不议论时事之是非杂记云三年之丧言而不语彼谓言已事故郑彼注云言言已事也为人説为语与此言异也　闲传】　三年之丧言而不语对而不问【言言已事也为人説为语　疏曰三年之丧言而不语者谓大夫士言而后事行者故得言已事不得为人语説也对而不问者谓有问者得对而不得自问于人此谓与有服之亲者行事之时若与宾客疏远者言则闲传云斩衰唯而不对齐衰对而不言是也　杂记】　父母之丧寝苫枕由非丧事不言既葬与人立君言王事不言国事大夫言公事不言家事既练君谋国政大夫谋家事【此常礼也疏曰此一经明居丧常礼既葬与人立者未葬不与人竝立既葬后可与人竝立也犹不羣立耳君诸侯也】
　　【王天子也既可竝立则诸侯可得言于天子之事而犹不自私言己国事也公君也大夫士葬后亦得言君事而未可言私事也庾氏云案曾子问三年之丧练不羣立不旅行此言既葬而与人立得为常礼者郑以下经君既葬王政入于国既卒哭而服王事是权礼故以此经不言国事及不言家事大判为常礼也且曾子问据无事之时故不羣立不旅行此有事须言故与人立也　丧大记】　言容茧茧【详见容貎章】居丧不言乐【非其时也曲礼】　子张问曰书云高宗三年
　　不言言乃讙有诸【时人君无行三年之丧礼者问有此与怪之也讙喜説也言乃喜説则臣民望其言久】仲尼曰胡为其不然也古者天子崩王世子听于冢宰三年【冢宰天官卿贰王事者三年之丧使之听朝　疏曰此一节论世子遭丧冢宰听政之事言乃讙者尚书无逸云言乃雍雍讙字相近义得两通故郑随而解之　檀弓】　三年之丧君不言书云高宗谅闇三年不言此之谓也然而曰言不文者谓臣下也【孝经説曰言不文者指士民也　丧服四制】　百官备百物具不言而事行者扶而起言而后事行者杖而起身自执事而后行者靣垢而已【疏曰不言而事行者此谓王侯也丧具触事委任百官不假自言而事得行故许子病深有扶病之杖亦不能起故又须人扶乃起也言而后事行者此谓大夫士既无百官百物须已言而后丧事乃行故不许极病所以杖而起不用扶也身自执事谓庶人卑无人可使但身自执事不可许病故有杖而不得用但使靣有尘垢之容而已　同上】　子夏问于孔子曰居君之母与妻之丧如之何孔子曰居处言语饮食衎尔于丧所则称其服而已【家语】
　　右言语
　　斩衰蕳屦杖而歠粥者志不在于饮食【大戴礼】　歠粥朝一溢米夕一溢米既虞疏食水饮既练始食菜果饭素食【详见丧服斩衰传】　斩衰三日不食齐衰二日不食大功三不食小功缌麻再不食士与敛焉则一不食故父母之丧既殡食粥朝一溢米莫一溢米齐衰之丧疏食水饮不食菜果大功之丧不食醯酱小功缌麻不饮醴酒此哀之于饮食者也父母之丧既虞卒哭疏食水饮不食菜果期而小祥食菜果又期而大祥有醯酱中月而禫禫而饮醴酒始饮酒者先饮醴酒始食肉者先食干肉【与音预敛力验反粥之六反溢音逸莫音暮食音嗣醯本亦作醢呼兮反醴音礼期音基中月如字徐丁仲反禫大感反　先饮醴酒食干肉者不忍御厚味疏曰斩衰三日不食者谓三日之内孝经云三日而食者谓三日之外乃食也齐衰二日不食者皇氏云谓正服齐衰也丧大记云三不食者当是义服齐衰小功缌麻再不食者丧大记云壹不食再不食则壹不食谓缌麻再不食谓小功也与此不同者葢所闻异也父母之丧既虞卒哭者此明父母终丧所食之节也又期而大祥有醯酱者谓至大祥之节食醯酱则小祥食菜果之时但用盐酪也若不能食者小祥食菜果之时得用醯酱也故丧大记云小祥食菜果以醯酱中月而禫禫而饮醴酒又云食肉者先食干肉丧大记云祥而食肉者所闻异也注云者以醴酒味薄干肉又澁所以先食之者以丧服除孝子不忍初御醇厚之味故饮醴酒食干肉也　闲传】　三日而食【详见哀戚条】　功衰食菜果饮水酱无盐酪不能食食盐酪可也【酪音洛食食上如字下音嗣　功衰齐斩之末也酪酢酨　杂记】　周礼膳夫王日一举【杀牲盛馔曰举王日一举以朝食也后与王同庖疏曰以朝食也者一日食有三时同食一举】大丧则不举【疏曰臣子一皆为王丧啜粥故大丧不举也　天官】　君之丧子大夫公子众士皆三日不食子大夫公子食粥纳财朝一溢米莫一溢米食之无算士疏食水饮食之无算夫人世妇诸妻皆疏食水饮食之无算【纳财谓食谷也二十两曰溢于粟米之法一溢为米一升二十四分升之一诸妻御妾也同言无算则是皆一溢米或粥或饭　疏曰此一节广明五服之丧君及大夫士食饮之节也财谓谷者谓所食之米也言每日纳用之米朝夕唯二溢米也食之无算者言居丧困病不能顿食随须则食故云无算士疏食水饮者疏麤也食饭也士贱病轻故疏食麤米为饭亦水为饮夫人世妇诸妻皆疏食水饮者妇人质弱恐食粥伤性故言疏食水饮也注云财谓食谷是谷为财必言纳财者以一日之中或粥或饭虽作之无时不过朝夕二溢之米当须豫纳其米故云纳财也】大夫之丧主人室老子姓皆食粥众士疏食水饮妻妾疏食水饮【室老其贵臣也众士所谓众臣】士亦如之【如其子食粥妻妾疏食水饮疏曰此经明大夫礼也室老子姓皆食粥者室老谓贵臣子姓谓孙也不云众子者主人中兼之众士疏食者谓非室老也案丧服传云卿大夫室老士贵臣其余皆众臣郑注云士邑宰此不云者邑宰虽贵以其远于君与众臣同案檀弓主人主妇歠粥此夫人世妇妻皆疏食者熊氏云檀弓云主妇谓女主皆食粥也】既葬主人疏食水饮不食菜果妇人亦如之君大夫士一也练而食菜果祥而食肉【果桃之属　疏曰此一节明既葬至练祥君大夫士之食节也主人疏食水饮者熊氏云既葬哀杀可以疏食不复用一溢米也】食粥于盛不盥食于篹者盥食菜以醯酱始食肉者先食干肉始饮酒者先饮醴酒【盥古缓反篹本又作匴又作□悉缓反又苏管反　盛谓今时柸杆也篹竹筥也歠者不盥手饭者盥篹或作簨　疏曰食粥于盛不盥者以其歠粥不用手故不盥食于篹者盥者篹谓竹筥饭盛于篹以手就篹取饭故盥也食菜以醯醤者谓练而食菜果者食之时以醯酱也始食肉者先食干肉始饮酒者先饮醴酒文承既祥之下谓祥后也】期之丧三不食食疏食水饮不食菜果三月既葬食肉饮酒期终丧不食肉不饮酒父在为母为妻九月之丧食饮犹期之丧也食肉饮酒不与人乐之【期音基为于伪反与音预下同　食肉饮酒亦谓既葬　疏曰期之丧三不食者谓大夫士旁期之丧三不食者谓义服也其正服则二日不食也故闲传云齐衰二日不食九月之丧食饮犹期之丧也者谓事同期也】五月三月之丧壹不食再不食可也比葬食肉饮酒不与人乐之叔母世母故主宗子食肉饮酒【比必利反　义服恩轻也故主谓旧君也言故主者阙大夫及君也】不能食粥羹之以菜可也【谓性不能者可食饭菜羮】有疾食肉饮酒可也【为其气防】五十不成丧【成犹备也所不能备诸不致毁不散送之属也】七十唯衰麻在身【言其余居处饮食与吉时同也疏曰此一经明五月三月丧食之节壹不食谓缌麻再不食谓小功并言之也容殇降之缌麻再不食义服小功壹不食故缌以壹不食再不食结之故闲传云小功缌麻再不食殇降者也　丧大记】　居丧之礼头有创则沐身有疡则浴有疾则饮酒食肉疾止复初不胜丧乃比于不慈不孝【创初良反又初亮反疡音羊本或作痒胜音升】五十不致毁六十不毁七十唯衰麻在身饮酒食肉处于内【疏曰不胜丧谓疾不食肉酒创疡不沐浴而灭性者也不留身继世是不慈也灭性又是违亲生时之意故云不孝五十不致毁致极也五十始衰居丧乃许有毁而不得极羸瘦六十不毁者转更衰甚都不许毁也鲁襄公三十一年经书九月癸巳子野卒传云毁也是也　曲礼】　丧食虽恶必充饥饥而废事非礼也饱而忘哀亦非礼也视不明听不聪行不正不知哀君子病之故有疾饮酒食肉五十不致毁六十不毁七十饮酒食肉皆为疑死【病犹忧也疑犹恐也　杂记】　曾子曰丧有疾食肉饮酒必有草木之滋焉【滋音咨　増以香味为其疾不嗜食】以为姜桂之谓也【姜居良反　曽子所云草木之滋者谓姜桂　檀弓】　既葬若君食之则食之大夫父之友食之则食之矣不辟梁肉若有酒醴则辞【食音嗣下同辟音避梁音良尊者之前可以食美也变于顔色亦不可　疏曰此一经明已有丧既葬尊者赐食之礼葬后情杀可从尊者夺也君食之谓君食臣也大夫谓大夫食士也父友谓父同志者也其人竝尊若命食孝子则可从之食也不辟粱肉者粱粱米也虽以粱米之饭及肉命食孝子食之若有酒醴则辞者若酒醴饮之则变见顔色故辞而不饮也　丧大记】　有服人召之食不徃大功以下既葬适人人食之其党也食之非其党弗食也【徃而见食则可食也为食而徃则不可党犹亲也非亲而食则食于人无数也　疏曰夫亲族不多则其食有限若非类而食则无复限数必忘哀也　杂记】　　三年之丧如或遗之酒肉则受之必三辞主人衰绖而受之【遗于季反　受之必正服明不苟于滋味　疏曰如或遗之酒肉至主人衰绖而受之者虽受之犹不得食也尊者食之乃得食肉犹不得饮酒故丧大记云既葬若君食之则食之大夫父之友食之则食之矣不辟肉若有酒醴则辞是也】如君命则不敢辞受而荐之【荐于庙贵君之赐】丧者不遗人人遗之虽酒肉受也从父昆弟以下既卒哭遗人可也【言齐斩之丧重志不在施惠于人　同上】　视君之母与妻比之兄弟诸顔色者亦不饮食也【疏曰视比也谓比视君之母与君之妻轻重之宜比于己之兄弟若其酒食不见于顔色则得饮食之若见于顔色者亦不得饮食也　同上】　居君之母与妻之丧饮食衎尔【详见前言语条】
　　右饮食　曾子谓子思曰伋吾执亲之丧也水浆不入于口者七日【伋音急浆子良反　言已以疾非礼而不如】子思曰先王之制礼也过之者俯而就之不至焉者跂而及之故君子之执亲之丧也水浆不入于口者三日杖而后能起【俯音甫跂丘豉反　为曾子言难继以礼抑之　疏曰曾子谓子思已居亲之丧水浆不入于口七日意疾时人行礼不如已也故子思以正礼抑之云古昔圣王制其礼法使后人依而行之故贤者俯而就之不肖者跂而及之以水浆不入于口三日尚以杖扶病若曾子之言即后人难为继也　檀弓】　乐正子春之母死五日而不食曰吾悔之【勉强过礼子春曾子弟子】自吾母而不得吾情吾恶乎用吾情【恶音乌　恶乎犹于何也　疏曰此一节论孝子遭丧哀过之事乐正子春即曽子弟子坐于牀下者是也礼三日其五日过二日曰吾悔之者悔其不以实情勉强而至五日自我母死而不得用吾之实情而矫诈勉强为之更于何处用吾之实情乎　同上】　悼公之丧季昭子问于孟敬子曰为君何食【悼公鲁哀公之子昭子康子之曾孙名强敬子武伯之子名捷】敬子曰食粥天下之达礼也吾三臣者之不能居公室也四方莫不闻矣【言邻国皆知吾等不能居公室以臣礼事君也三臣仲孙叔孙季孙氏】勉而为瘠则吾能毋乃使人疑夫不以情居瘠者乎哉我则食食【瘠在益反夫音扶食食上如字下音嗣　存时不尽忠丧又不尽礼非也孔子曰丧事不敢不勉同上】
　　宫正大丧则授庐舍辩其亲疎贵贱之位【详见丧大记】　射人作卿大夫掌事比其庐不敬者苛罚之【苛谓诘问之疏曰作卿大夫掌事者谓王丧宜各有职掌比其庐者谓若宫正所云亲者贵者居庐当比其本服亲疎及贵贱】哭皆于其次【小记　详见哭踊条】　居庐寝苫枕块既虞剪屏柱寝有席既练舍外寝【详见丧服斩衰传】　童子不庐【详见哭踊条】　父母之丧居庐寝苫枕块不説绖带齐衰之丧居垩室芐剪不纳大功之丧寝有席小功缌麻牀可也此哀之于居处者也父母之丧既虞卒哭柱翦屏芐翦不纳期而小祥居垩室寝有席又期而大祥居复寝中月而禫禫而牀【于绮反寝本亦作寑七审反苫始占反枕之鸩反块苦对反又苦怪反説吐活反芐戸嫁反蒲苹也翦子践反牀徐士良反柱知矩反一音张炷反音睂复音伏期音基中如字徐丁仲反禫大感反　防曰丧居处之异也芐翦不纳者芐为蒲苹为席翦头为之不编纳其头而藏于内也斩衰居倚庐齐衰居垩室论其正耳亦有斩衰不居庐者则杂记云大夫居庐士居垩室是士服斩衰而居垩室也亦有齐衰之丧不居垩室者丧服小记云父不为众子次于外注云自若居寝是也　闲传】三年之丧庐垩室之中不与人坐焉在垩室之中非时见乎母也不入门【垩乌各反字亦作恶同见贤遍反注同　在垩室之中以时事见乎母乃后入门则居庐时不入门】疏衰皆居垩室不庐庐严者也【言庐哀敬之处非有其贤则不居　疏曰庐垩室之中不与人坐者案丧大记云练居垩室不与人居居即坐也与此同　杂记】父母之丧居庐不涂寝苫枕凷非丧事不言君为
　　庐宫之大夫士防之【凷苦内反防章善反　宫谓围障之也防袒也谓不障】既葬柱涂庐不于显者君大夫士皆宫之【不于显者不见靣　见贤遍反　疏曰既葬柱者既葬情杀故柱稍举以纳日光又以泥涂辟风寒不于显者言涂庐不涂庐外显处君大夫士皆宫之者以大夫士既葬故得皆宫之】凡非适子者自未葬以于隐者为庐【适丁厯反　不欲人属目葢庐于东南角既葬犹然　属音烛　疏曰凡非适子谓庶子也既非丧主不欲人所属目故于东南角隐映处为庐经虽云未葬其实葬竟亦然也　丧大记】　既练居垩室不与人居既祥黝垩【黝于纠反垩乌路反乂乌各反注同　黝垩垩室之饰也地谓之黝墙谓之垩　疏曰不与人居者谓在垩室之中犹不与人居也既祥黝垩者祥大祥也黝黒也平治其地令黑也垩白也新涂垩于墙壁令白稍饰故也】禫而从御吉祭而复寝【复扶又反　从御御妇人也复寝不复宿殡宫也】期居庐终丧不御于内者父在为母为妻齐衰期者大功布衰九月者皆三月不御于内【为母为妻竝于伪反　疏曰此释禫节禫时从御御妇人于内也吉祭而复寝者谓禫祭之后同月之内值吉祭之节行吉祭讫而后复寝若不当四时吉祭则逾月吉祭乃复寝案闲传既祥复寝不同者彼谓不复宿中门外复于殡宫之寝此吉祭后不复宿殡宫复于平常之寝文虽同义别】妇人不居庐不寝苫丧父母既练而归期九月者既葬而归【归谓归夫家也　疏曰女子出嫁为祖父母及兄弟为父后者皆期九月谓本是期而降在大功者案丧服女子为父母卒哭折笄首注云卒哭丧之大事毕可以归于夫家此云既练归不同者熊氏云丧服注云卒哭可以归是可以归之节其实归时在练后也】公之丧大夫俟练士卒哭而归【此公公士大夫有地者也其大夫士归者谓素在君所食都邑之臣　疏曰公之丧者臣下呼此有地大夫之君为公故云公之丧知此公是公士大夫有地者以其臣大夫待练士待卒哭故知非正君若正君案杂记大夫次于公馆以终丧士练而归彼谓正君与此殊故知非正君云其大夫士归者谓素在君所食都邑之臣者皇氏云素先也君所食都邑谓公大夫之君采地言公士大夫在朝廷而死此臣先在其君所食之采邑君丧而来服至小祥而各反故云归也】大夫士父母之丧既练而归朔月忌日则归哭于宗室诸父兄弟之丧既卒哭而归【归谓归其宫也忌日死日也宗室宗子之家谓殡宫也礼命士以上父子异宫　疏曰此明庶子遭丧归家之节大夫士谓庶子为大夫士也礼命士以上父子异宫故大夫士有父母之丧至小祥各归其宫也若适子终丧在殡宫也朔月朔望也忌日死日也宗室适子家殡宫也庶子虽练各归至忌日及朔望则归殡宫也诸父诸兄弟竝期为轻故至卒哭而各归贺氏云此弟谓适弟则庶兄为之次云至卒哭乃归也下云兄不次于弟谓庶弟也】父不次于子兄不次于弟【谓不就其殡宫为次而居　同上】　父不为众子次于外【于庶子略自若居寝　疏曰众子庶子次谓中门外次也庶子贱略之故父不为之次自若常居于寝也长子则次于外为丧次也丧服小记】　大夫次于公馆以终丧士练而归士次于公馆大夫居庐士居垩室【公馆公宫之舍也练而归之士谓邑宰也练而犹处公馆朝廷之士也唯大夫三年无归大夫居庐谓未练时也士居垩室亦谓邑宰也朝廷之士亦居庐疏曰大夫恩深禄重故为君丧居庐终丧乃还象也士练而归谓邑宰之士也士卑恩轻故至小祥而反其所治邑也士次于公馆者此谓朝廷之士虽轻而无邑事故亦留次公馆三年也大夫位尊恩重故居庐士位卑恩轻故居垩室案闲传云斩衰之丧居庐既练居垩室此经云大夫居庐明未练时也士未练之前亦当居庐此经云士居垩室亦谓邑宰之士士降于大夫故也若朝廷之士俱服斩衰其未练之前亦居庐也然周礼宫正注云亲者贵者居庐疎者贱者居垩室引此杂记云大夫居庐士居垩室则是大夫以上定居庐士以下居垩室此云朝廷之士亦居庐是也若与王无亲身又是士则居垩室则此经士居垩室是也故郑于宫正之注引此士居垩室证贱者居垩室也若与王亲虽疎但是贵者则亦居庐也庾氏熊氏竝为此説熊氏或説云若天子则大夫居庐士居垩室则杂记言是也若诸侯则朝廷大夫士皆居庐也邑宰之士居垩室宫正之注是也此义得两通故竝存焉　杂记】　有忧者侧席而坐【侧犹特也忧不在接人不布他靣席】有丧者专席而坐【降居处也专犹单也　疏曰忧亦谓亲有病也侧犹独也独席谓独坐不舒他靣席明忧木在接人故也案聘礼云公礼宾公侧受醴是侧犹特也专犹单也古时贵贱有重席之礼若父母始丧寝苫无席卒哭后乃有芐翦不纳自齐衰以下始丧而有席竝不重降居处也　曲礼】夫昼居于内问其疾可也夜居于外吊之可也【似有疾似有丧】是故君子非有大故不宿于外【大故谓丧忧】非致齐也非疾也不昼夜居于内【内正寝之中　疏曰平常无事之时或出或入虽昼居于外亦有入内时虽夜居于内亦有出外时惟致齐与疾无间昼夜恒居于内故云非致齐也非疾也不昼夜居于内注云内正寝之中恐内是燕寝故云正寝之中必知正寝者以其经云非致齐不居于内致齐在正寝疾则或容在内寝若危笃亦在正寝　檀弓】　居君之母与妻之丧居处衎尔【详见言语条】
　　右居处
　　居丧之礼升降不由阼阶出入不当门隧【常若亲存隧道也　曲礼】齐衰不以边坐大功不以服勤【为防丧服边偏也疏曰边坐则大功】
　　【可也大功不服勤则齐衰固不可而小功可也　檀弓】　居丧未葬读丧礼既葬读祭礼丧复常读乐章【为礼各于其时　疏曰居丧者居父母之丧也丧礼谓朝夕奠下室朔望奠殡宫及葬等礼也此礼皆未葬以前既葬读祭礼者祭礼虞卒哭袝小祥大祥之礼也复常谓大祥除服之后也乐章谓乐书之篇章谓诗也禫而后吉祭故知禫后宜读之此上三节事须预习故皆许读之　曲礼】　大功废业或曰大功诵可也【许其口习故也　疏曰业谓所学习业学业则身有外营思虑他事恐其忘哀故废业也诵则在身所为其事稍静不虑忘哀故许其口习言或曰者以其事疑故称或曰然録记之人必当明礼应事无疑使后世作法今捡礼记多有不定之辞仲尼门徒亲承圣防子游裼裘而吊曾子袭裘而吊又小敛之奠或云东方或云西方同母异父昆弟鲁人或云为之齐衰或云大功其作记之人多云葢多云或曰皆无指的竝説疑辞者以时经幽厉之乱又遇齐晋之强国异家殊乐崩礼壊诸侯奢僭典法讹舛作记之人随后撰録善恶兼载得失备书记人所以不定正为失礼者亦兼有或人之言也檀弓】　男女非祭非丧不相授器【祭严丧遽不嫌也疏曰以经云非祭非丧不相授器则是祭与丧时得相授器祭是严敬之处丧是促遽之所于此之时不嫌男女有媱邪之意】其相授则女受以篚其无则皆坐奠之而后取之【篚非鬼反奠停地也　内则】　疏衰之丧既葬人请见之则见不请见人
　　小功请见人可也大功不以执摰唯父母之丧不辟涕泣而见人【言重丧不行求见人尔人来求见己亦可以见之矣不辟涕泣言至哀无饰也　疏曰小功轻可请见于人然言小功可则大功不可也此小功文承疏衰既葬之下则此小功亦谓既葬也言见人者谓与人寻常相见不论执摰之事故云父母之丧不辟涕泣而见人是寻常相见也而皇氏以为见人谓执摰相见若然父母之丧岂谓执摰见人乎皇氏则非也　杂记】　既练君谋国政大夫士谋家事【练后渐轻故得自谋己国家事也　丧大记】　君既葬王政入于国既卒哭而服王事大夫士既葬公政入于家既卒哭弁绖带金革之事无辟也【辟音避下注犹辟同　此权礼也弁绖带者变丧服而吊服轻可以即事也　疏曰若值国家有事孝子不得遵常礼故从权事此云既葬谓葬竟未卒哭也王政入于国者谓王政令之事入于己国也既卒哭而服王事者谓身出为王服金革之事也大夫士既葬公政入于家者亦权事也谓国之政令入大夫家也既卒哭弁绖带金革之事无辟也者此谓服国事也弁绖带者吊服也言卒哭则有变服今有事不得服已变服而服吊服以从金革之事无所辟也变服重吊服轻故从戎便也此与君互也此言服弁绖则国君亦弁绖国君言服王事此亦服国事也但君尊不言夺服耳然此云弁绖带弁绖谓吊服带谓丧服要绖明虽吊服而冇要绖异凡吊也注云此权礼也者曾子问云金革之事无辟也者鲁公伯禽有为为之是权礼也　同上】　庶人丧不贰事【贰之言二也庶人终丧无二事不使从政也丧大记曰大夫士既葬公政入于家既卒哭弁绖带金革之事无辟　疏曰贰之言二也者上贰是副贰之贰下二是二三之二丧不贰事者谓不为两事故读从二三之二也引丧大记以下者证大夫士在丧有二事也王制】　父之丧三年不从政齐衰大功之丧三月不从政【同上】　三年之丧祥而从政期之丧卒哭而从政九月之丧既葬而从政小功缌之丧既殡而从政【以王制言之此谓庶人也从政从为政者教令谓给繇役　疏曰王制云父母之丧三年不从政齐衰大功三月不从政此云期之丧卒哭而从政九月之丧既葬而从政与王制不同者此庶人依士礼卒哭与既葬同三月故王制省文摠云三月也若大夫士三年之丧期不从政是正礼也卒哭金革之事无辟是权礼也　杂记】
　　右动作　僖公九年公防齐侯宋子卫侯郑伯许男曹伯于葵丘宋其称子何也未葬之辞也礼柩在堂上无外事今背殡而出会以宋子为无哀矣【春秋谷梁传】　文公十有六年秋八月辛未夫人姜氏薨【僖公夫人】毁泉台丧不贰事贰事缓丧也【丧事主哀而复毁泉台是以丧为缓同上】　子夏曰金革之事无辟也者非与孔子曰吾闻诸老曰昔者鲁公伯禽有为为之也【详见丧礼义】　子墨衰绖败秦师于殽【详见变除】　古者臣有大丧则君三年不呼其门已练可以弁冕服金革之事君使之非也臣行之礼也闵子要绖而服事既而曰若此乎古之道不即人心退而致仕孔子葢善之也【详见变除】





　　仪礼经传通解续卷十二
&lt;经部,礼类,通礼之属,仪礼经传通解__仪礼经传通解续&gt;
　　钦定四库全书
　　仪礼经传通解续卷十三
　　宋　黄干　
　　丧变礼　丧礼十一
　　补
　　奔丧之礼始闻亲丧以哭荅使者尽哀问故又哭尽哀【亲父母也以哭荅使者惊怛之哀无辞也问故问亲丧所由也虽非父母闻丧而哭其礼亦然也】遂行曰行百里不以夜行【虽有哀戚犹辟害也昼夜之分别于昏明哭则遂行者不为位】唯父母之丧见星而行见星而舎【侵晨冒昏弥益促也言唯着异也　疏曰日行百里不以夜行唯父母之丧见星而行别云唯父母则知以前兼五服也】若未得行则成服而后行【谓以君命有为者也成丧服得行则行　疏曰此奉君命而使使事未了不可以己私废于公事故成服以俟君命则人代己也】过国至竟哭尽哀而止【感此念亲疏曰案聘礼云行至他国竟上而誓众使次介假道是国竟行礼之处去时亲在今返亲亾故哭尽哀戚感此念亲也】哭辟市朝【为惊众也】望其国竟哭【斩衰者也自是哭且遂行疏曰下云齐衰望乡而哭大功望门而哭则知斩衰望其国竟而哭虽云斩衰实母之齐衰亦然】至于家入门左升自西阶殡东西面坐哭尽哀括发袒【括发袒者去饰也未成服者素委貌深衣已成服者固自丧服矣　疏曰曲礼云为人子者升降不由阼阶今父母新死未忍异于生不忍当阼阶故升自西也若寻常在家亲始丧则筓纚至明日小敛毕乃括髪未成服者素委貌深衣者案曽子问篇云壻亲迎女在涂遭丧女改服布深衣缟总女子之缟总似男子之素冠故知布深衣素冠】降堂东即位西乡哭成踊【已殡者位在下　疏曰士丧礼小敛讫降自西阶即位故知殡毕位在下小敛之后耒殡之前虽降在堂下仍更升堂至既殡之后则长在阼阶之下故云既殡位在下也】袭绖于序东绞带反位拜宾成踊【袭服衣也不于又哭乃绖者发丧已逾日节于是可也其未小敛而至与在家同耳不散带者不见尸柩凡拜宾者就其位既拜反位哭踊　疏曰云不于又哭乃绖者案士丧礼小敛讫奉尸侇于堂降成踊乃绖于序东在家小敛当奔之礼又哭既小敛着绖则合又哭乃绖故云不于又哭乃绖者发丧已逾日节于是可也云未小敛而至与在家同耳者谓威仪节度与在家同其带绖等自用其奔丧日数也云不散带者不见尸柩者以士丧礼云既小敛带绖散麻三日乃绞垂今奔丧初至则绞带与在家异故云不散麻者不见尸柩也知此绞带非象革带之绞带而必以为绖之散垂而绞之者要带为重象革带之绞带为轻此绞当举重者故以为绞绖之垂者】送宾反位有宾后至者则拜之成踊送宾皆如初众主人兄弟皆出门出门哭止阖门相者告就次【次倚庐也】于又哭括发袒成踊于三哭犹括发袒成踊【又哭至明日朝也三哭又其明日朝也皆升堂括髪袒如始至必又哭三哭者象小敛大敛时也杂记曰士三踊其夕哭从朝夕哭不括髪不袒不踊不以为数　疏曰此谓奔父之丧又哭则免此下文又哭括髪袒故知为父也】三日成服拜宾送宾皆如初【三日三哭之明日也既哭成其丧服杖于序东　奔丧】　奔丧者非主人则主人为之拜宾送宾奔丧者自齐衰以下入门左中庭北面哭尽哀免麻于序东即位袒与主人哭成踊【不升堂哭者非父母之丧统于主人也麻亦绖带也于此言麻者明所奔丧虽有轻者不至丧所无改服也凡袒者于位袭于序东袒袭不相因位此麻乃袒变于为父母也　疏曰前云奔丧升自西阶此云中庭北面故云非父母之丧统属于主人以主人待奔之人但在东阶之下不升堂故奔丧者在中庭北面继统于主人也主人唯馈奠有事之时乃升堂若寻常无事恒在堂下也】于又哭三哭皆免袒有宾则主人拜宾送宾【又哭三哭亦入门左中庭北面如始至时也】丈夫妇人之待之也皆如朝夕哭位无变也【待奔丧者无变嫌宾客之也于宾客以哀变为敬此骨肉哀则自哀矣于此乃言待之明奔丧者至三哭犹不以序入也　疏曰若平常五属入哭则与主人为次重者前轻者后今奔丧者急哀但独入哭不俟主人为次序非唯初至如此至主人又哭三哭皆然故于三哭之下明其待之无变明悉如初至三哭犹不以常礼次序以入若妇人奔丧则待异于男子与宾客同故与主人拾踊　同上】　奔母之丧西面哭尽哀括发袒降堂东即位西乡哭成踊袭免绖于序东拜宾送宾皆如奔父之礼于又哭不括髪【为母于又哭而免轻于父也其他则同　疏曰此谓适子故经云拜宾送宾皆如奔父之礼若庶子则主人为之拜宾送宾　同上】　奔父之丧括发于堂上袒降踊袭绖于东方奔母之丧不括发袒于堂上降踊袭免于东方绖即位成踊出门哭止三日而五哭三袒【凡奔丧谓道逺已殡乃来也为母不括发以至成服一而已贬于父也即位以下于父母同也三日五哭者始至讫夕反位哭乃出就次一哭也与明日又明日之朝夕而五哭三袒者始至袒与明日又明日之朝而三也　疏曰奔父之丧括发于殡宫堂上不筓纚者奔丧异于初死也袒谓堂上去衣降堂阼阶东而踊为踊故袒也袭谓掩所袒之衣带绖东方谓既踊毕升堂袭带绖于东序东奔母之丧不括髪者初时括髪至又哭以后至于成服不括髪袒于堂上降踊者与父同袭免于东方者东方亦东序东父则括髪而加绖母则不括髪而加免此是异于父也绖即位成踊者着免加绖已后即位于阼阶之东而更踊故云成踊其即位成踊父母同于此之时宾来吊者则拜之奔丧礼所谓反位拜宾成踊是也出门哭止者出殡宫之门就于庐故哭者止初来一哭与明日又明日朝夕之哭为五哭也三袒者初至袒明日朝袒又明日朝袒故为三袒虽其初死在家之时哭踊无节今闻丧已久奔丧礼杀故三日五哭异于在家也又云此谓已殡而来者若未殡之前而来当与在家同不得减杀也　小记】老聃曰见星而行者唯罪人与奔父母之丧者乎【曽子问】凡奔丧有大夫至袒拜之成踊而后袭于士袭而后
　　拜之【主人袒降哭而大夫至因拜之不敢成己礼乃礼尊者或曰大夫后至者袒拜之为之成踊　疏曰此主人谓奔丧者身是士初来奔丧主人括发于堂上乃降堂而哭于此时大夫至因拜之于东阶下不敢成已踊及袭绖带之事待拜后始成踊袭绖带也若士来吊则降堂先成已礼踊袭绖带之后乃拜之士谓两士相敌然则与两大夫相敌则亦袭后乃拜之云或曰大夫后至者袒拜之为之成踊者以此经但云袒拜之成踊其余经本又云大夫后至袒拜之为之成踊与此经文字多少不同故云或曰　奔丧】　妇人非三年之丧不逾封而吊如三年之丧则君夫人归【奔父母丧也】夫人其归也以诸侯之吊礼其待之也若待诸侯然【谓夫人行道车服主国致礼】夫人至入自闱门升自侧阶君在阼其他如奔丧礼然【女子子不自同于女宾也宫中之门曰闱门为相通者也侧阶亦旁阶也他谓哭踊髽麻闱门或为帷门　疏曰女子出适为父母期而云三年者以本亲言也夫人至入自旁侧闱门不由正门升自旁侧之阶不升正阶异于女宾也主国之君待之在阼阶之上不降阶而迎也其他谓哭踊髽麻之属如似奔丧之礼然嫌诸侯夫人位尊与卿大夫之妻礼异故明之也　杂记】　妇人奔丧升自东阶殡东西面坐哭尽哀东髽即位与主人拾踊【髽侧反拾其刼反　妇人谓姑姊妹女子子也东阶东面阶也妇人入者由闱门东髽髽于东序不髽于房变于在室者也去纚大紒曰髽拾更也主人与之更踊宾客之　去起吕反　疏曰妇人入者由闱门杂记篇文以诸侯夫人奔丧入自闱门明卿大夫以下妇人皆从闱门入也闱门谓东边之门云髽于东序者以男子之免在东序故知妇人亦髽于东序就掩映之处在堂上也男子则堂下也经云升自东阶者谓东面之阶杂记云升自侧阶云不髽于房变于在室者熊氏云亦未殡之前妇人髽于室故士丧礼云妇人髽于室若既殡之后室中是神之所处妇人在堂当髽于东房今此妇人始来奔丧故髽于东序耳此据天子诸侯之礼案大记云妇人髽带麻于房中注云天子诸侯之礼房中则西房也　奔丧】　奔丧者不及殡先之墓北面坐哭尽哀主人之待之也即位于墓左妇人墓右成踊尽哀括发东即主人位绖绞带哭成踊拜宾反位成踊相者告事毕【主人之待之谓在家者也哭于墓为父母则袒告事毕者于此后无事也】遂冠归入门左北面哭尽哀括髪袒成踊东即位拜宾成踊宾出主人拜送有宾后至则拜之成踊送宾如初众主人兄弟皆出门出门哭止相者告就次于又哭括发成踊于三哭犹括髪成踊三日成服于五哭相者告事毕【又哭三哭不袒者哀戚已久杀之也逸奔丧礼说不及殡日于又哭犹括髪即位不袒告事毕者五哭而不复哭也成服之朝为四哭此谓既期乃后归至者也其未期犹朝夕哭不止于五哭　疏曰此论既葬之后奔父母之丧礼主人之待之也即位于墓左妇人墓右者主人谓先在家者非谓适子也此奔丧者身是适子故经云拜宾反位成踊若非适子则不得拜宾也三日成服谓来奔丧日后三日通奔日则为四日于此日成服则四哭矣相者告事毕谓成服之日为四哭成服明日之朝为五哭此谓既葬已后而来归故唯五哭同上】　为母所以异于父者壹括髪其余免以终事他如奔父之礼【壹括发者谓归入门哭时也于此乃言为母异于父者明及殡不及殡其异者同　疏曰郑恐一括发是墓所括发入门则不括发故明之云壹括发谓入门哭时者谓以筵几在堂不应入门遂不括髪故云谓入门时也云于此乃言为母异于父者明及殡不及殡其异者同释为母异于父应从上文及殡奔母之丧言之今乃于不及殡后始言为母异于父之意若及殡则言异于父恐不包不及殡若不及殡处而言之则及殡之处灼然可知是举后总明前也故云明及殡不及殡其异者同谓及殡壹括髪不及殡亦壹括髪是异于父者其事同也　同上】　凡异居始闻兄弟之丧唯以哭对可也【恻怛之情不以辞言为对也】其始麻散带绖【与居家同也凡丧小敛而麻】未服麻而奔丧及主人之未成绖也疏者与主人皆成之亲者终其麻带绖之日数【疏者谓小功以下亲者大功以上疏者及主人之节则用之其不及者亦自用其日数　疏曰凡异居者言凡非一之辞异居别所而始闻兄弟之丧恻情重不暇问其余事惟哭对使者于礼可也其始麻散带绖者此谓大功以上兄弟其初闻丧始服麻之时散垂要之带绖若小功以下服麻则紏垂不散也未服麻而奔丧者谓道路既近闻丧即来至在主人小敛之前故云及主人之未成绖也疏谓小功以下值主人成服之节则与主人皆成就之亲诸大功以上初来奔至虽值主人成服未即成之必终竟其麻带绖满依礼日数而后成服也又曰奔丧之后至三日而成服也　杂记】闻兄弟之丧大功以上见丧者之乡而哭适兄弟之送葬者弗及遇主人于道则遂之于墓【言骨肉之亲不待主人也　疏曰见丧者之郷而哭者谓此亲兄弟同气及同堂兄弟也奔丧礼云齐衰望郷而哭大功望门而哭此云大功以上者卢云谓降服大功者也郑无别解当同卢也适兄弟之送葬者此兄弟通缌小功也适往也谓往送五服之亲葬而不及遇孝子葬竟已还而此往送葬之人不得随孝子而归仍自独往于墓也　同上】　齐衰以下不及殡先之墓西面哭尽哀【不北面者亦统于主人】免麻于东方即位与主人哭成踊袭有宾则主人拜宾送宾宾有后至者拜之如初相者告事毕【不言袒言袭者容齐衰亲者或袒可】遂冠归入门左北面哭尽哀免袒成踊东即位拜宾成踊宾出主人拜送于又哭免袒成踊于三哭犹免袒成踊三日成服于五哭相者告事毕【为父于又哭括髪而不袒此又哭三哭皆言袒袒衍字也　疏曰此明既葬之后奔齐衰以下丧礼但齐衰以下有大功小功缌麻日月多少不同若奔在葬后而三月之外大功以上则有免麻东方三日成服若小功缌麻之丧则不得有三日成服小功以下不税无追服之理若葬后通葬前未满五月小功则亦三日成服其缌麻之丧止临丧节而来亦得三日成服也东即位拜宾成踊者东即位谓奔丧者于东方就哭位拜宾谓主人代之拜宾成踊谓奔丧者于主人拜宾之时而成踊凡言成踊毎一节有三踊凡三节九踊乃谓之成也云不言袒言袭者容齐衰亲者或袒可者案经史直言免麻于东方即位不称袒而下云成踊袭下既称袭则有袒理经若言袒恐齐衰以下皆袒故不得总言袒也经称袭者容有齐衰重为之得袭故言袭知为父于又哭括发而不袒者案上文为父不及殡归入门左北面哭尽哀括发袒下文云相者告就次于又哭括髪成踊不言袒是为父于又哭括发而不袒也云又哭三哭皆言袒袒衍字也者今齐衰以下之丧经文于又哭三哭乃更言袒轻丧而袒非其宜故知经之袒衍余之字也　奔丧】　奔兄弟之丧先之墓而后之家为位而哭所知之丧则哭于宫而后之墓【兄弟先之墓骨肉之亲不由主人也宫故殡宫也　疏曰兄弟骨肉自然相亲不由主人故先往之墓所知之丧由主人乃致哀戚故先哭于宫而后至墓　小记】有殡闻逺兄弟之丧虽缌必往【亲骨肉也檀弓】　大夫士将与祭于公既视濯而父母死则犹是与祭也次于异宫既祭释服出公门外哭而归其他如奔丧之礼如未视濯则使人告告者反而后哭【犹亦当为由次于异宫不可以吉与凶同处也使者反而后哭不敢専已于君命也】如诸父昆弟姑姊妹之丧则既宿则与祭卒事出公门释服而后归其他如奔丧之礼如同宫则次于异宫【宿则与祭出门乃解祭服皆为差缓也疏曰祭日前既视濯之后而遭父母之丧则犹是吉礼而与于祭也次于异宫者其时上次异宫不可以吉与凶同处也如未视濯之前遭父母之丧则使人告于君必待告君者反而后哭父母也既宿则与祭者宿谓祭前三日将致齐之时既受宿戒虽有期丧则与公家之祭如同宫则次于异宫者若诸父昆弟姑姊妹等先是同宫而死则既宿之后出次异宫不可以吉凶杂处故也前遭父母之丧既视濯而与祭此遭期丧宿则与祭又前遭父母之丧既祭释祭服乃出公门此皆期丧出门乃解祭服以其期丧差缓于父母故云皆为差缓　杂记】　若除丧而后妇则之墓哭成踊东括发袒绖拜宾成踊送宾反位又哭尽哀遂除于家不哭【东东即主人位如不及殡者也遂除除于墓而归】主人之待之也无变于服与之哭不踊【无变于服自若时服也亦即位于墓左妇人墓右　疏曰此一节明除服之后奔父母丧节则之墓哭成踊者亦谓主人适子初在墓南北面哭成踊乃来就主人之位括发袒也主人之待之也无变于服者主人亦谓在家者无变于服谓着平常之吉服不踊者以在家者其服已除哀情已杀故不踊也云东东即主人位者以东方是主人之位经云东故云即主人之位云如不及殡者也以上文奔父母之丧不及殡先之墓北面哭下云东即主人之位除丧之后奔其位亦如不及殡之时云遂除于墓而归者以经云遂除于家不哭郑恐来至家始除服故明之云遂除谓墓所遂除服至于家不复哭也】自齐衰以下所以异者免麻　【疏曰此明齐衰以下除服之后奔丧之节唯着免麻不括发墓所哭罢即除此免麻者当谓至缌麻也　奔丧】　凡为位非亲丧齐衰以下皆即位哭尽哀而东免绖即位袒成踊【谓无君事又无故可得奔丧而以己私未奔者也唯父母之丧则不为位其哭之不离闻丧之处齐衰以下更为位而哭皆可行乃行】袭拜宾反位哭成踊送宾反位相者告就次三日五哭卒主人出送宾众主人兄弟皆出门哭止相者告事毕成服拜宾【三日五哭者始闻丧讫夕为位乃出就次一哭也与明日又明日之朝夕而五哭不五朝哭而数朝夕备五哭而止者亦为急奔丧己私事当毕亦明日乃成服凡云五哭者其后有宾亦与之哭而拜之　疏曰前云三日成服于五哭皆数朝哭五日而五哭此三日数夕哭为五哭者前文三日五哭成服之后乃云五哭故数成服后日之哭乃为五此三日五哭是三日之内数夕哭为五哭凡云五哭者其后有宾亦与之哭而拜之总结从上以来四处五哭之文也】若所为位家逺则成服而往【谓所当奔者外丧也外丧缓而道逺成服乃行容待赍　疏曰以外丧恩轻故哀情缓道路又逺容待赍持赗赠之物故成服乃去　同上】　齐衰望乡而哭大功望门而哭小功至门而哭缌麻即位而哭【奔丧哭亲疏逺近之差也　疏曰杂记云大功望乡而哭此云望门而哭者杂记所云者谓本齐哀丧者降服大功　同上】
　　右奔丧
　　闻丧不得奔丧哭尽哀问故又哭尽哀乃为位括发袒成踊袭绖绞带即位【闻父母丧而不得奔谓以君命有事不然者不得为位位有鄼列之处如于家朝夕哭位矣不于又哭乃绖者丧至此逾日节于是可也】拜宾反位成踊宾出主人拜送于门外反位若有宾后至者拜之成踊送宾如初于又哭括髪袒成踊于三哭犹括发袒成踊三日成服于五哭拜宾送宾如初【不言就次者当从其事不可以丧服废公职也其在官亦告就次言五哭者以迫公事五日哀杀亦可以止疏曰此一节明闻丧不得奔于所闻之处发丧成服之礼闻丧不得奔者谓以君命有事其事未了故不得奔丧也乃为位者谓以君命使故得为位如朝夕哭位矣袭绖绞带即位者于此闻丧之日哭踊毕袭所袒之衣着首绖绞带之垂即东方之位三日成服于五哭拜宾送宾如初者三自成服通数闻丧为四日五哭谓成服之明日哭也于此哭时有宾来即拜而迎之去即送之皆如初于五哭讫亦可以止者也不云相者告事毕礼大略也又注云不于又哭乃绖者丧至此逾日节于是可也者不于又哭谓不于明日之又哭此经云又哭谓当日之中对初闻丧之哭乃为又哭于此哭后乃绖绞带与明日又哭别也初闻丧象始死明日又哭象小敛时也士丧礼云小敛乃绖则此亦当又哭乃绖今于闻丧之日即绖带者以丧至此赴者至逾其日节故于是闻丧之日可加绖带也又曰在官谓在官府馆舎馆舎是宾之所专有由馆舎之中而作庐故知礼毕亦告就次云言五哭者以迫公事五日哀杀亦可以止者明五哭之后不复朝夕有哭故以五哭防之　奔丧】　父母之丧若未得行则成服而后行【详见奔丧条】哭天子九诸侯七卿大夫五士三【此臣闻君丧而未奔为位而哭尊卑日数之差也士亦有属吏贱不得君臣之名　奔丧】　大夫哭诸侯不敢拜宾【此谓在他国闻丧者哭其旧君不敢拜宾辟为主】诸臣在他国为位而哭不敢拜宾【谓大夫士使于列国】与诸侯为兄弟亦为位而哭【族亲昏姻在异国者　疏曰已上三条皆在他国闻丧者知大夫哭诸侯为哭旧君者以下文诸臣在他国为位而哭见事之君则知此是哭旧君也与诸侯异姓之昏姻又在他国不与诸侯为臣身又无服故暂为位而哭若与诸侯同姓是五服之内皆服斩也　同上】　有殡闻逺兄弟之丧哭于侧室【嫌哭殡】无侧室哭于门内之右【近南者为之变位疏曰寻常为主当在阼阶东西面今称门内之右故知近南为之变位也必变之者以哭于大门内之右既非常哭之处故继门而近于南也郑云近南则犹西面但近南耳　檀弓】　有殡闻外丧哭之他室【明所哭者异也哭之为位】入奠卒奠出改服即位如始即位之礼【谓后日之哭朝入奠于其殡既乃更即位就他室如始哭之时　疏曰有殡谓父母丧未葬丧柩在殡宫者也外丧谓兄弟丧在逺者也他室别室也若闻外丧哭于殡宫然则嫌是哭殡则于别室哭之明所哭者为新丧也入奠者明日之朝着已重丧之服入奠殡宫及下室卒奠出者谓卒终已奠而出改已重丧服着新死未成服之服即位即昨日他室之位如昨日始闻丧即位之时　杂记】　闻逺兄弟之丧既除丧而后闻丧免袒成踊拜宾则尚左手【详见变除税服条】　哭父之党于庙母妻之党于寝师于庙门外朋友于寝门外所识于野张帷【奔丧】　哭朋友者于门外之右南面【变于有亲者也门外寝门外　疏曰门外寝门外也右西边也南面向南也向南为主以对荅吊客又曰案檀弓云有殡闻逺兄弟之丧哭于侧室无侧室哭于门内之右今哭门外是变于有亲也云门外寝门外者檀弓云朋友吾哭诸寝门之外是也　小记】　所识者吊先哭于家而后之墓皆为之成踊从主人北面而踊【从主人而踊拾踊也北面自外来便也主人墓左西面　疏曰所识谓与死者相识今吊其家后乃往墓统于主人故也皆为之成踊者虽相识轻亦为之成踊也皆宾主拾之从主人北面而踊者主人在墓左而西向宾从外来而北面踊便也主人先踊宾从之故云从主人北面而踊也　奔丧】　凡为位者壹袒【谓于礼正可为位而哭也始闻丧哭而袒其明日则否父母之哭自若三袒也　疏曰此谓斩衰以下之丧初闻丧应为位者一袒而已又哭三哭则不袒为父母之丧则又哭三哭皆袒　同上】　凡为位不奠【以其精神不存乎是　同上】　大夫闻君之丧摄主而往【臣闻君之丧义不可以不即行故使兄弟若宗人摄行主事而往不废祭】大夫闻大夫之丧尸事毕而往【宾尸事毕而往也昭公十有五年春秋公羊传】　君在祭乐之中大夫有变以闻可乎大夫国体也古之人重死君命无所不通【详见通礼哀戚条】
　　右闻丧　晋献公之丧秦穆公使人吊公子重耳【献公杀其世子申生重耳辟难出奔是时在翟就吊之】且曰寡人闻之亡国恒于斯得国恒于斯【言在丧代之祭】虽吾子俨然在忧服之中丧亦不可久也时亦不可失也孺子其图之【劝其反国意欲纳之丧谓亡失位孺穉也】以告舅犯【舅犯重耳之舅狐偃也字子犯】舅犯曰孺子其辞焉丧人无寳仁亲以为寳【寳谓善道可守者仁亲亲行仁义】父死之谓何又因以为利【欲反国求为后是利父死】而天下其孰能说之孺子其辞焉【说犹解也】公子重耳对客曰君惠吊亡臣重耳身丧父死不得与于哭泣之哀以为君忧【谢之】父死之谓何或敢有他志以辱君义稽颡而不拜哭而起起而不私【他志谓利心】子显以致命于穆公【使者公子絷也卢氏云古者名字相配显当作韅】穆公曰仁夫公子重耳夫稽颡而不拜则未为后也故不成拜哭而起则爱父也起而不私则逺利也【疏曰使者吊重耳重耳受吊礼已毕使者出门则应遂还宾馆使者方须致穆公之命以劝重耳故言且曰言且者非特吊耳且者兼有余事使者且更言曰称穆公之命言寡人闻前古以来失亾其国恒于此丧祸交代之时得其国家亦恒在于此交代之时言此丧祸交代之时是得国失国之机求之则得不求则失虽吾子俨然端静在忧戚丧服之中无求国之意然身丧在外亦不可久为言辛苦也得国之时亦不可失言当求也故云孺子其图之父死之谓何言父身死亾谓是何事正是凶祸之事既是凶祸岂得又因此凶祸以有为己利欲求反国必其如此而天下闻之其谁解说我以为无罪公子重耳用舅犯之言出而对客既叙其吊意又谢其欲纳之言又道不可之意言以父死谓是何事岂复敢悲哀之外别有他志以屈辱君之义事乎言己无他志不敢受君劝以反国之义言义者宜也穆公之意以重耳反国为宜故云义也稽颡而不拜则未为后也者此穆公本意观重耳反国重耳若其为后则当拜谢其恩今不受其劝故不拜谢穆公以其不拜故云未为后也所以稽颡者自为父丧哀号也凡丧礼先稽颡而后拜乃成今直稽颡而不拜故云不成拜也今既闻父死劝其反国之义哀恸而起若欲攀辕然故云哭而起则爱父也既哭而起不私与使者言必无心反国是逺利也郑注知在翟吊之及使者公子絷者并国语文云絷吊重耳而退吊公子夷吾于梁如吊重耳之命夷吾见使者再拜稽首起而不哭退而私于公子絷曰里克与我矣吾命之以汾阳之田百万防郑与我矣吾命之以负蔡之田七十万亾人苟入扫除宗庙定社稷且入河外列城五言亾人之所懐案国语之说夷吾则穆公美重耳之言皆是形夷吾而起　檀弓】　吴子寿梦卒临于周庙礼也【梦莫公反临力防反　文王庙也周公出文王鲁立其庙】凡诸侯之丧异姓临于外【于城外向其国】同姓于宗庙【所出王之庙】同宗于祖庙【始封君之庙】同族于祢庙【父庙也同族谓髙祖以下】是故鲁为诸姬临于周庙【诸姬同姓国】为邢凡蒋茅胙祭临于周公之庙【即祖庙也六国皆周公之支子别封为国共祖周公　襄公十二年春秋左氏传】　曾子与客立于门侧其徒趋而出【徒谓客之旅】曾子曰尔将何之曰吾父死将出哭于巷【以为不可发凶于人馆】曰反哭于尔次【次舎也礼馆人使专之若其自有然】曾子北面而吊焉【檀弓】　子思之母死于衞【嫁母也姓庶氏】赴于子思子思哭于庙门人至曰庶氏之母死何为哭于孔氏之庙乎【门人弟子也嫁母与庙絶】子思曰吾过矣吾过矣遂哭于他室【同上】　伯髙死于衞赴于孔子孔子曰吾恶乎哭诸兄弟吾哭诸庙父之友吾哭诸庙门之外师吾哭诸寝朋友吾哭诸寝门之外所知吾哭诸野于野则已疏于寝则已重夫由赐也见我吾哭诸赐氏遂命子贡为之主曰为尔哭也来者拜之知伯髙而来者勿拜也【异于正主　疏曰凡丧之正主知生知死来者悉拜今与伯髙相知而来不拜故云异于正主　同上】　孔子哭子路于中庭【寝中庭也与哭师同亲之】有人吊者而夫子拜之【为之主也】既哭进使者而问故【使者自卫来赴者故问死之意状】使者曰醢之矣遂命覆醢【同上】　陈庄子死赴于鲁鲁人欲勿哭【君无哭邻国大夫之礼陈庄子齐大夫陈恒之孙名伯】缪公召县子而问焉县子曰古之大夫束脩之问不出竟虽欲哭之安得而哭之今之大夫交政于中国虽欲勿哭焉得而勿哭且臣闻之哭有二道有爱而哭之有畏而哭之公曰然然则如之何而可县子曰请哭诸异姓之庙【明不当哭】于是哭诸县氏【同上】
　　曾子问曰并有丧如之何何先何后【并谓父母若亲同者同月死】孔子曰葬先轻而后重其奠也先重而后轻礼也自启及葬不奠【不奠务于当葬者　疏曰若营奠父事恐葬事迟晚务欲轻丧先葬使其速毕】行葬不哀次【不哀次轻于在殡者　疏曰以父丧在殡为重今为在殡者所压不敢为母伸哀故云不哀次轻于在殡者】反葬奠而后辞于殡遂修葬事【殡当为宾声之误也辞于宾谓告宾葬启期也　疏曰知殡当为宾为告宾者案既夕礼云主人请启期告于宾之后即陈葬事设盥陈鼎馔夷牀之属下乃云祝声三是告殡之事今先云辞于殡乃云遂修葬事故云殡当为宾谓诏告宾也与既夕礼同】其虞也先重而后轻礼也【疏曰案崇精问曰葬母亦朝庙否其虞父与母同日异日乎焦氏荅曰内竖职云王后之丧朝庙则为之跸是母丧亦朝庙也虞当异日也　曽子问】　父母之丧偕先葬者不虞袝待后事其葬服斩衰【详见变除并有丧变服条】　有父之丧如未没丧而母死其除父之丧也服其除服卒事反丧服【详见变除】　如三年之丧则既□其练祥皆行【详见变除并有丧条】　曾子问曰君未殡而臣有父母之丧则如之何孔子曰归殡反于君所有殷事则归朝夕否【其哀杂主于君　疏曰归殡父母讫反于君所以殡君恒在君所家有殷事之时则暂归于家若寻常朝夕则不得归也故云朝夕否卢氏云归殡反于君所者人君五日而殡故可以归殡父母而往殡君也若其临君之殡则归哭父母而来殡君则殡君讫乃还殡父母也以此言之臣有父母之丧未殡而有君丧去君殡日虽逺只得待殡君讫而还殡父母以其君尊故也又曰以君未殡则君哀重而父母又丧是亲哀亦重君与亲哀既半相杂君为尊故主意于君故寻常恒在君所】大夫室老行事士则子孙行事【疏曰以大夫士有殷事在君所之时则在家之朝夕之奠有阙若朝夕恒在君所之时则在家朝夕之奠亦阙奠不可废其大夫尊故遣室老摄行其事士卑则子孙摄行其事】大夫内子有殷事亦之君所朝夕否【疏曰上文明大夫之礼节此明妇人之进止君既殡而妇有舅姑之丧大夫者卿之总号内子者卿之适妻此明君既殡后而妇有舅姑之丧归居于家君有殷事之时亦之君所云亦者亦同其夫也非但夫往君所妻亦往君所也若寻常朝夕则不往君所举此一条妇同于夫则君既启及君未殡而有舅姑之丧其礼悉同夫也　曽子问】　曾子问曰君薨既殡而臣有父母之丧则如之何孔子曰归居于家有殷事则之君所朝夕否【居家者因其哀后隆于父母殷事朔月月半荐新之奠也　疏曰君殡既讫君所无事父母新丧故归于家以治父母之丧若君丧有朔月月半荐新大事则臣之适君所以哭君若凡常朝夕则不往哭君唯在家为父母治丧故云朝夕否若臣有父母之丧既殡而后有君丧则归君所若父母之丧有殷事之时则来归家平常朝夕则不来恒在君处　同上】　曾子问曰君既启而臣有父母之丧则如之何孔子曰归哭而反送君【言送君则既葬而归也归哭者服君服而归不敢私服也　疏曰归哭父母而反往送君既葬毕还来归家而治父母之丧以此言之父母之丧既启而有君之丧则亦往哭于君所而反送父母父母葬毕而居君所又曰知既葬而归者以言送君则葬罢而归不待君之虞祭也其君丧袝与卒哭未知臣往君所与否云归哭者服君服而归不敢私服也者谓归哭父母犹服君服不私服也上文云有君丧于身不敢私服故知不私服也　同上】　曾子问曰君之丧既引闻父母之丧如之何孔子曰遂既封而归不俟子【遂遂送君也封当为窆子嗣君也　同上】　曾子问曰父母之丧既引及涂闻君薨如之何孔子曰遂既封改服而往【封亦当为窆改服括发徒跣布深衣扱上袵不以私丧包至尊　同上】　曾子问曰大夫士有私丧可以除之矣而有君服焉其除之也如之何孔子曰有君丧服于身不敢私服又何除焉【重喻轻也私丧家之丧也丧服四制曰门外之治义防恩】于是乎有过时而弗除也君之丧服除而后殷祭礼也【谓主人也支子则否　疏曰门外之治义防恩若身有君服后遭亲丧则不敢为亲制服也又何除焉者谓成丧服为重始除服为轻末在亲始重之日尚不获伸况轻末之时而可行乎故云又何除焉君之丧服除而后殷祭礼也殷祭谓小大二祥祭也以其礼大故曰殷也言初乃为身有君服不敢为亲私除若君服除后乃可为亲行私丧二祥之祭以伸孝心也庾蔚云今月除君服明月可小祥又明月可大祥犹若久丧不葬者也若未有君服之前私服已小祥者除君服后但大祥而可也注云谓主人也支子则否者主人谓适子仕宦者适子主祭祀故二祥待除君服而后行也若支子仕宦虽不得除私服而其家适子已行祥祭庶子于后无所复追祭故云否也】曾子问曰父母之丧弗除可乎【疏曰曽子又疑云圣人制变受之期情礼之杀使送死有已复生有节是不许人子有不除之丧若适子除君服后乃有殷祭之事如丧久不葬者此则可解若庶子除君服后无复殷祭之事是其为父母之服一生不有除说之事此于礼可乎】孔子曰先王制礼过时弗举礼也非弗能勿除也患其过于制也故君子过时不祭礼也【疏曰言今日不追除服者非是不能除改也为此不除正是患其过于圣人之礼制也又引君子过时不祭之事以证之谓春雨露既濡君子履之怵惕思亲故设祭若春时或有事故不得行祭至夏乃行夏祭不复追补春祭是过时不祭以为礼也故当时则祭过时不补前祭祥非为感时正是孝子为存亲存亲则前后无异故除君服以伸孝心也同上】　　虽诸父昆弟之丧如当父母之丧其除诸父昆弟之丧也皆服其除丧之服卒事反丧服【详见变】　父母之丧将祭而昆弟死既殡而祭如同宫则虽臣妾葬而后祭祭主人之升降散等执事者亦散等虽虞袝亦然【详见卒哭袝练祥禫记练条】　有殡闻外丧哭之他室【明所哭者异也】入奠卒奠出改服即位如始即位之礼【详见闻丧条】　王父死未练祥而孙又死犹是附于王父也【详见卒哭袝练祥禫记】右并有丧　周人有丧鲁人有丧周人吊鲁人不吊周人曰固吾臣也使人可也鲁人曰吾君也亲之者也使大夫则不可也故周人吊鲁人不吊以其下成康为未久也君至尊也去父之殡而往吊犹不敢况未殡而临诸臣乎【详见吊礼吊条】
　　诸侯行而死于馆则其复如于其国如于道则升其乗车之左毂以其绥复【馆主国所致舎复招魂复魄如于其国主国馆宾与使有之得升屋招魂用襃衣也如于道道上庐宿也升车左毂象升屋东荣绥当为緌读如防宾之防字之误也绥谓旌旗之旄也去其旒而用之异于生也　疏曰五等诸侯朝觐天子及自相朝会之属死于馆者谓主国有司所授馆舎也虽在他国所授之舎若复魄之礼则与在己本国同故云如于其国也如于道者如若也道路也谓若诸侯在道路死则复魄与本国异也乗车其所自乗之车也其复魄则俱升其所乗车左边毂上而复魄也此车以南面为正则左在东也升车左毂象在家升屋东荣也其王等之复人数各如其命数今毂上狭则不知以几人崔氏云一人而已绥旌旗绥也在路死则用旌旗之绥亦冀魂魄望见识之而还也若王丧于国亦建绥而复周礼夏采云以乗车建绥复于四郊是也】其輤有裧缁布裳帷素锦以为屋而行【輤载柩将殡之车饰也輤取名于衬与蒨读如蒨斾之蒨衬棺也蒨染赤色者也将葬载柩之车饰曰栁裧谓龞甲边缘缁布裳帷围棺者也裳帷用缁则輤用赤矣輤象宫室屋其中小帐衬覆棺者若未大敛其载尸而归车饰皆如之　疏曰輤谓载柩之车有裧者谓輤之四旁有物裧垂象鼈甲边縁缁布裳帷者輤下棺外用缁色之布以为裳帷以围绕棺也素锦以为屋者于此裳帷之中又用素锦以为屋小帐以覆棺而行者于死处既设此饰而后行云輤载柩将殡之车饰也者以下经云遂入适所殡是将殡车饰也云輤取名于衬与蒨者言此车所以名輤凡有二义一者取名于衬衬近尸也二取名于蒨蒨草也故云取名于衬与蒨云读如蒨斾之蒨者言经中輤字读如蒨斾之蒨案左传定四年祝佗云封康叔以綪茷谓以蒨草染斾为赤色故读此輤与彼同是亦蒨草以染布也云将葬载柩之车饰曰栁者证此经中輤非将葬车也云裧谓鼈甲边缘者覆说輤象鼈甲覆于棺上中央隆髙四面渐下裧象边缘垂于輤之四边与輤连体则亦赤也若葬车之饰则上用荒不用輤也】至于庙门不毁墙遂入适所殡唯輤为说于庙门外【庙所殡宫墙裳帷也适所殡谓两楹之间去輤乃入庙门以其入自冇宫室也毁或为彻凡柩自外来者正棺于两楹之间尸亦侇之于此皆因殡焉异者柩入自阙升自西阶尸入自门升自阼阶其殡必于两楹之间者以其死不于室而自外来留之于中不忍逺也】大夫士死于道则升其乗车之左毂以其绥复如于馆死则其复如于家【绥亦緌也大夫复于家以冕士以爵弁服】大夫以布为輤而行至于家而说輤载以輲车入自门至于阼阶下而说车举自阼阶升适所殡【大夫輤言用布白布不染也言輤者达名也不言裳帷俱用布无所别也至门亦说輤乃入言载以輲车入自门明车不易也輲读为轸或作抟许氏说文解字曰有辐曰轮无辐曰辁周礼又有蜃车天子以载柩蜃辁声相近其制同乎辁崇盖半乗车之轮诸侯言不毁墙大夫士言不易车互相明也不易者不易以輴也庙中有载柩以輴之礼此不耳】士輤苇席以为屋蒲席以为裳帷【言以苇席为屋则无素锦为帐　疏曰用苇席屈之以为輤棺之屋又以蒲席为裳帷闱绕于屋旁也言以士云苇席以为屋屋当帷帐之处故云无素锦为帐矣然大夫无以他物为屋之文则是用素锦为帐矣与诸侯同案诸侯与大夫上有輤旁有裳帷内有素锦屋今士唯云苇席以为屋蒲席以为裳帷不云屋上所有之物据文言之苇席为屋则当覆上輤处将蒲席为裳帷接屋之四边以障棺或曰大夫既有素锦为帐帐外上有布輤旁有布裳帷则士之苇席屋之外旁冇蒲席裳帷则屋上当以蒲席为輤覆于上但文不备也未知孰是故两存焉　杂记】　其为宾则公馆复私馆不复其在野则升其乗车之左毂而复【私馆卿大夫之家也不于之复为主人之恶　丧大记】曾子问曰为君使而卒于舎礼曰公馆复私馆不复凡所使之国有司所授舎则公馆已何谓私馆不复也孔子曰善乎问之也自卿大夫士之家曰私馆公馆与公所为曰公馆公馆复此之谓也【公馆若今县官宫也公所为君所命使舎己者疏曰私馆者谓非君命所使私相停舎谓之私馆公馆谓公家所造之馆与公所为者与及也谓公之所使】
　　【为命停舎之处亦谓之公馆君所命停客之处即是卿大夫之馆也但冇公命故谓之公馆也　曾子问】曾子问曰君出疆以三年之戒以椑从君薨其入如之何【其出有丧备疑丧入必异也戒犹备也谓衣衾亲身棺曰椑其余可死乃具也　疏曰诸侯之君或出疆朝会其出之时以三年之戒以椑从戒备也谓以三年丧备衣衾之属并以椑棺而从出既有备今其入也如之何云其余可死乃具也谓除椑之外大棺与属若在家年老亦死前为之今出疆椑从年未老故大棺等死后乃具也】孔子曰共殡服【此谓君已敛殡服谓布深衣苴绖散带垂殡时主人所服共之以待其来也其余殡事亦皆具焉　疏曰士丧礼小敛苴绖大鬲散带垂又礼亲始死布深衣至成服以来不改故知殡服布深衣苴绖散带垂其首服崔氏云小敛之前大夫士皆素冠小敛括髪之后士则加素冠大夫加素弁云其余殡事亦皆具焉以殡不可阙故知具焉】则子麻弁绖疏衰菲杖【棺柩未安不忍成服于外也麻弁绖者布弁而加环绖也布弁如爵弁而用布杖者为已病　疏曰身着疏衰疏衰是齐衰也足着菲屦菲谓藨屦也其身已病者拄杖故云疏衰菲杖也又曰案士丧礼云三日成服今君丧在外仍着麻弁疏衰故知不忍成服于外也云麻弁绖者布弁而加环绖也者布弁谓吉布十五升与子游麻衰及诗云麻衣如雪同知加环绖者杂记云小敛环绖是也云布弁如爵弁而用布者案檀弓云周人弁而葬殷人冔而葬冔是殷之祭冠明弁绖似周之祭冠故知爵弁也云杖者为已病者以士丧礼服杖同时今服未成而已杖故云为已病也】入自阙升自西阶【阙谓毁宗也柩毁宗而入异于生也升自西阶亦异于生也所毁宗殡宫门西也于此正棺而服殡服既涂而成服殷柩出毁宗周柩入毁宗礼相变也　疏曰郑恐是门阙故云毁宗也谓毁此宗庙之墙其处空阙故谓之阙云柩毁宗而入异于生也公羊定元年癸亥公之丧至自干侯戊辰公即位正棺于两楹之间然后即位注云正棺者象既小敛夷于堂也于此之时服殡服也云既涂而成服者谓菆涂既毕而成服也檀弓云毁宗躐行殷道也既云毁宗始云躐行先毁宗后躐行是从内而出故云殷柩出毁宗】如小敛则子免而从柩【谓君已小敛也主人布深衣不括髪者行逺不可无饰　疏曰士丧礼从死至成服主人皆着深衣故知小敛主人布深衣也士丧礼云小敛主人髺发今着免者以在外逺行不可无饰故着免也】入自门升自阼阶【亲未在棺不忍异于生使如生来反　疏曰入自门不自阙也升自阼阶不由西阶也】君大夫士一节也【疏曰非但君死于道路为然诸侯与大夫士一等也　同上】　掌客凡宾客死致礼以丧用【死则主人为之具而殡矣丧用者馈奠之物疏曰若诸侯之君出行则以三年之戒以椑从死时除棺之外主人皆借之若臣从者死棺物皆共之】
　　右道有丧　许穆公卒于师葬之以侯礼也【男而以侯礼加一等】凡诸侯薨于朝防加一等【诸侯命有三等公为上等侯伯为中等子男为下等】死王事加二等【谓以死勤王事】于是有以衮敛【衮衣公服也谓加二等　疏曰朝防亦王事而别言死王事者谓因王事或战陈而死故别其文也　僖公七年春秋左氏传】
　　曾子问曰将冠子冠者至揖让而入闻齐衰大功之丧如之何【冠者宾及賛者】孔子曰内丧则废【内丧同门也　疏曰若是大门内之丧则废以加冠在庙庙在大门之内吉凶不可同处】外丧则冠而不醴【不醴不醴子也　疏曰外丧谓大门外之丧丧在他处犹可以加冠但平常吉时三加之后设醴以礼冠者之身今既有丧故直三加而已不醴之】彻而埽即位而哭如冠者未至则废【馔任恋反埽悉报反其废者丧成服因丧而冠　疏曰初饮迎宾之时未知有丧醴及具既已陈设今忽闻丧故彻去醴与】
　　【具又埽除冠之旧位令使清洁更新乃即位而哭如宾及賛者未至则废而不冠也云其废者丧成服因丧而冠者以下文未及期日因丧服而冠是也】如将冠子而未及期日而有齐衰大功之丧则因丧服而冠【废吉礼而因丧冠俱成人之服及至也　疏曰吉冠是吉时成人之服丧冠是丧时成人之服今既有凶废吉礼而因丧冠故云俱成人之服也】除丧不改冠乎【疏曰曾子问云此人因丧服而冠除丧之后不更改易而行吉冠之礼乎】孔子曰天子赐诸侯大夫冕弁服于大庙归设奠服赐服【疏曰此孔子引类荅曽子谓诸侯幼弱未冠总角从事至当冠之年因朝天子天子而赐诸侯大夫或弁或冕之服于天子大庙之中荣君之赐归设奠祭于已宗庙此时身服所赐之服更不改冠也】于斯乎有冠醮无冠醴【醮子妙反　酒为醮冠礼醴重而醮轻此服赐服酌用酒尊赐也不醴明不为改冠改冠当醴之　疏曰斯此也于此之时唯有冠之醮法行醮以相燕饮无有冠之醴法谓不用醴以礼受服者之身所以然者凡改冠则当用醴今既受服于天子不可归还更改为初冠礼法然则既因丧而冠不可除丧更改为吉冠也又曰案士冠礼云若不醴则醮用酒是酌酒为醮郑注云酌而无酬酢曰醮皇氏云醴亦无酬酢而云酒无酬酢者以酒有酬酢为常礼故无酬酢乃谓之为醮云冠礼醴重而醮轻者案士冠礼适子三加于阼乃醴于客位醴是古之酒故为重士冠礼又云若庶子则冠于房外南面遂醮焉醮既用酒酒是后代之法故为轻也案士冠礼若不醴则醮用酒注云若不醴谓国有旧俗可行圣人用焉不改者也如郑此言则行周礼者适子用醴庶子用醮若用先王旧俗者虽适子与庶子同用醮先王是夏殷也虽在用前因而用也醮之所以异于醴者醴则三加之后总一醴之醮则毎一加而行一醮凡三醮也云酌用酒尊赐也者谓诸侯大夫既受赐服而归祭告之后使人酌酒以饮已荣上之赐不酬酢也云不醴明不为改冠者受赐服而来若其改而更冠应从适子之尊冠必酌醴以醴之今既不醴明不改冠也】父没而冠则已冠埽地而祭于祢已祭而见伯父叔父而后飨冠者【飨谓礼之　疏曰孔子既荅其问又释父没加冠之礼已冠之后埽地而祭于襧庙已祭之而见伯父叔父见伯叔之后乃飨冠者案士冠礼醴宾以壹献之礼此云飨冠者前注云冠者宾及賛者此即是飨宾及賛者此父没而冠案士冠礼云若孤子则父兄戒宿冠之日主人紒而迎宾拜揖让立于序端则冠身自迎宾皇氏云冠者诸父迎宾非礼也　曽子问】曾子问曰昏礼既纳币有吉日女之父母死则如之
　　何【吉日取女之吉日】孔子曰壻使人吊如壻之父母死则女之家亦使人吊【必使人吊者未成兄弟　疏曰以夫妇有兄弟之义故曰未成兄弟下云不得嗣为兄弟】父丧穪父母丧穪母【礼宜各以其敌者也父使人吊之辞云某子闻某之丧某子使某如何不淑母则若云宋荡伯姬闻姜氏之丧伯姫使某如何不淑凡吊辞一耳　疏曰礼各宜以敌若彼家父死则此家遣使吊当称父遣使吊也若彼家母死则此家亦称母遣使吊也云凡吊辞一耳者谓男吊女家女吊男家皆云使某如何不淑是吊辞一也】父母不在则穪伯父世母【吊礼不可废也伯父母又不在则称叔父母　疏曰此家父不在彼家父亾则称伯父某子使某伯父某亦不在则称叔父】壻已葬壻之伯父致命女氏曰某之子有父母之丧不得嗣为兄弟使母致命女氏许诺而勿敢嫁礼也【必致命者不敢以累年之丧使人失嘉会之时　疏曰必待已葬者葬后哀情稍杀始兼他事不待逾年者不可旷年废人昏礼也不得嗣为兄弟者夫妇有兄弟之义或据壻为妻父母有缌麻之服故谓之兄弟】壻免丧女之父母使人请壻弗取而后嫁之礼也【请请成昏疏曰壻免丧之后则应取妇必须女之父母请者以壻家既葬致命于已壻既免丧所以须请也】女之父母死壻亦如之【女免丧壻之父母亦使人请其已葬时亦致命　同上】　曾子问曰亲迎女在涂而壻之父母死如之何孔子曰女改服布深衣缟总以趋丧【布深衣缟总妇人始丧未成服之服疏曰女改服者谓女在涂闻舅姑丧即改嫁时之衣服嫁服者士妻缘衣大夫妻展衣卿妻则鞠衣故士昏礼云女次纯衣纯衣即缘衣也深衣谓衣裳相连前后深逺故曰深衣缟白绢也总束髪也长八寸女在涂以其闻丧即改嫁服故云未成服之服也士丧礼注始死妇人将斩衰者去筓而纚将齐衰者骨筓而纚至将敛齐衰妇人亦去筓纚而髽皆不云缟总文不备也】女在涂而女之父母死则女反【奔丧服期　疏曰经云女反故知奔丧丧服期云女子在室为父箭筓筓髽衰三年今既在涂非复在室故知服期但在室之女父卒为母亦三年今既在涂故为父母同皆期也于时女亦改服布□衣缟总反而奔丧】如壻亲迎女未至而有齐衰大功之丧则如之何孔子曰男不入改服于外次女入改服于内次然后即位而哭【不闻丧即改服者昏礼重于齐衰以下　疏曰女既未至闻壻家有齐衰大功之丧则废其昏礼男女变服就位哭男谓壻也不入大门改其亲迎之服服深衣于门外之次女谓妇也入大门改其嫁服亦服深衣于门内之次男女俱改服毕然后就丧位而哭谓于壻家为位也皇氏以为就丧为位哭也然曽子唯问齐衰大功不问小功者以小功轻不废昏礼待昏礼毕乃哭耳故杂记云小功可以冠子取妇明与大功及期异也此不见丧而改服奔丧礼注云不见丧不改服者崔氏云奔丧不见丧不改服谓不改素冠而者免其改吉服着布深衣素冠闻丧即改之又云上又云女闻壻之父母丧在涂即改服今女闻壻齐衰大功之丧入门始改服故云不闻丧即改服者昏礼重于齐衰以下】曽子问曰除丧则不复昏礼乎【复犹偿也　疏曰复是反覆之义故为偿也曽子以初昏遭丧不得成礼除丧之后岂不酬偿更为昏礼乎】孔子曰祭过时不祭礼也又何反于初【重喻轻也同牢及馈飨相饮食之道　疏曰过时不祭谓四时常祭也谓祭重而昏轻重者过时尚废轻者不复可知熊氏云若丧祭及禘祫祭虽过时犹追而祭之故禘祫志云昭十一年齐归薨十三年防于平丘冬公如晋不得祫至十四年乃追而祫之十五年乃禘也又僖公八年春当禘以正月防王人于洮故七月而禘故杂记云三年之丧既其练祥皆行是追行前练祥祭也　同上】　曾子问曰女未庙见而死则如之何孔子曰不迁于祖不袝于皇姑壻不杖不菲不次归葬于女氏之党示未成妇也【迁朝庙也壻虽不备丧礼犹为之服齐衰也　疏曰妇既死于已寝将反葬于女氏之党故其柩不迁移朝于壻之祖庙袝祭之时又不得袝于皇姑庙也皇大也君也称皇者尊之也菲草屦也不次谓不别处止哀次也壻为妻合服齐衰杖而菲屦及止哀次今未庙见而死其壻唯服齐衰而已其柩还归葬于女氏之党以其未庙见不得舅姑之命示若未成妇然其实已成妇但示之未成妇礼欲见其不敢自专也又曰此经但云不杖不菲不云不服故知服齐衰其女之父母则为之降服大功以其非在家壻为之服齐衰非无主也　同上】　曾子问曰取女有吉日而女死如之何孔子曰壻齐衰而吊既葬而除之夫死亦如之【未有期三年之恩也女服斩衰　疏曰所以既葬除者壻于女未有期之恩女于壻未冇三年之恩以壻服齐衰故知女服斩衰　同上】　曾子问曰诸侯旅见天子入门不得终礼废者几【旅众】孔子曰四请问之曰大庙火日食后之丧雨霑服失客则废【大庙始祖庙宗庙皆然主于始祖耳】曾子问曰诸侯相见揖让入门不得终礼废者几孔子曰六请问之曰天子崩大庙火日食后夫人之丧雨霑服失容则废【夫人君之夫人】　曾子问曰天子尝禘郊社五祀之祭簠簋既陈天子崩后之丧如之何孔子曰废【既陈谓夙兴陈牲器时也天子七祀言五者闗中言之　疏曰天子七祀言五者周天子七祀诸侯五祀大夫三祀五居其中举五而言则上兼七下通三欲见天子及大夫其祭皆然闗通也　同上】　孔子曰天子崩未殡五祀之祭不行既殡而祭其祭也尸入三饭不侑酳不酢而已矣自启至于反哭五祀之祭不行已葬而祭祝毕献而已【既葬弥吉毕献祝而后止郊社亦然唯尝禘宗庙俟吉也】　曾子问曰诸侯之祭社稷俎豆既陈闻天子崩后之丧君薨夫人之丧如之何孔子曰废【亦谓夙兴陈牲器时也】自薨比至于殡自启至于反哭奉帅天子【比必利反　帅循也所奉循如天子者谓五祀之祭也社稷亦然　疏曰天子诸侯祭礼既亾今仪礼唯有大夫士祭礼案特牲馈食礼祝延尸于奥迎尸而入即延坐三饭告饱祝侑尸尸又饭至于九饭毕若大夫依少牢馈食尸食十一饭而毕郑注少牢云士九饭大夫十一饭也则其余有十三饭十五饭也案此说则诸侯十三饭天子十五饭又案特牲礼尸九饭毕主人酌酒酳尸尸饮卒爵酢主人主人受酢饮毕酌献祝祝饮毕主人又酌献佐食此是士之祭礼也今约此而说天子五祀之祭也天子崩未殡五祀之祭不行者以初崩哀慼未遑祭祀虽当五祀祭时不得行但五祀外神不可以己私丧久废其祭故既殡哀情稍杀而后祭也其祭也尸入三饭不侑酳不酢而已矣者今丧既殡不得纯如吉礼理须宜降杀侑劝也故迎尸入奥之后尸三饭告饱则止祝更不劝侑其食使满常数也又熊氏云谓迎尸入奥之后尸三饭即止祝不劝侑至十五饭于时冢宰摄主酌酒酳尸尸受卒爵不酢摄主故云三饭不侑酳不酢而已者谓唯行此而已不为在后余事也自启至于反哭五祀之祭不行者谓从启殡以后葬毕反哭以前灵柩既见哀摧更甚故云五祀之祭不行已葬反哭殡宫毕而行其祭但既葬弥吉尸入三饭之后祝乃侑尸尸食十五饭摄主酳尸尸饮卒爵而酢摄主摄主饮毕酌而献祝祝受饮毕则止无献佐食以下之事所以然者以葬后未甚吉唯行此礼而已郊社亦然者王制云唯祭天地社稷为越绋而行事是与五祀同也赵商问云自启至反哭五祀之祭不行注云郊社亦然案王制云唯祭天地社稷为越绋而行事既云葬时郊社之祭不行何得有越绋而行事郑荅越绋行事丧无事时天地郊社有常曰自启及至反哭自当辟之郑言无事着谓未殡以前是有事既殡以后未启以前是无事得行祭礼故有越绋行事郑云郊社有常日自启至反哭自当辟之者郊社既有常日自启至反哭自当辟此郊社之日郊社尊故辟其日不使相妨五祀既卑若与启反哭日相逢则五祀辟其日也郑言天地社稷去殡处逺祭时逾越此绋而往赴之五祀去殡处近暂往则还故不为越绋也云唯尝禘宗庙俟吉也者谓为尝禘之礼以祭宗庙俟待于吉故王制云丧三年不祭是也其在丧祭郊社之时其丧所朝夕仍奠杂记云国禁哭则止朝夕之奠即位自因也人臣尚尔明天子得也注云帅循也所奉循如天子者案上天子有祭五祀之文今诸侯五祀亦如天子诸侯祭社稷其遭丧节制与五祀同故云社稷亦然案天子崩后丧诸侯当奔赴得奉循天子之礼者诸侯或不自亲奔而身在国者或唯据君薨及夫人之丧其嗣子所祭得奉循天子也　同上】　曾子问曰大夫之祭鼎俎既陈笾豆既设不得成礼废者几孔子曰九请问之曰天子崩后之丧君薨夫人之丧君之大庙火曰食三年之丧齐衰大功皆废外丧自齐衰以下行也【齐衰异门则祭】其齐衰之祭也尸入三饭不侑酳不酢而已矣大功酢而已矣小功缌室中之事而已矣【室中之事谓宾长献】士之所以异者缌不祭【然则士不得成礼者十一】所祭于死者无服则祭【谓若舅舅之子从母昆弟疏曰齐衰则祭若遭异门齐衰之丧其祭迎尸入室但三饭则止祝更不劝侑使至十一但三饭耳主人酌酒酳尸尸不酢主人唯此而已大功酢而已矣大功服轻祭礼稍备尸三饭祝侑至十一饭而止主人酌酒酳尸尸酢主人主人乃停故云大功酢而已矣若小功缌室中之事而已矣者小功与缌麻其服转轻祭礼转备其祭尸十一饭讫主人酳尸尸卒爵酢主人主人献祝及佐食毕次主妇献尸尸酢主妇主妇又献祝及佐食次宾长献尸若平常之祭尸得宾长献爵则止不举待致爵之后尸乃举爵今既丧杀宾长献尸尸饮以酢宾宾又献祝及佐食而祭毕止凡尸在室之奥祝在室中北厢南面佐食在室中戸西北面但主人主妇及宾献尸及祝佐食等三人毕则止故云室中之事而已矣若致爵之时主妇在房中南面主人献宾堂上北面皆不在室中其室中者献尸祝佐食耳故此注云室中之事谓宾长献此小功缌麻兼内外知者以前文云内丧大功以上废则知内丧小功以下不废也案杂记云臣妾死于宫中三月而后祭之此内丧缌麻不废祭者此谓鼎俎既陈临祭之时故不废也若不当祭时有臣妾死于宫中及大夫为贵妾缌庶子为父后者为其母缌之属皆不祭士之所以异者缌不祭孔子见曽参歴问至大夫必应及士故因广举士以语之大夫唯至大功为九而士又加缌小功二等合为十一此亦谓祭宗庙鼎俎既陈而值丧也大夫祭值缌小功不辩内外皆不废祭而礼则小异耳士值缌小功不辩内外一切皆废祭士轻故为轻亲伸情也所祭于死者无服则祭谓若舅舅之子从母昆弟此等于已虽服缌而于祖祢则无服然此皆母亲而得云无服者祭祀以祖祢为主母亲于已服缌于祖祢无服此皆母亲以父为主也其从母父虽无服已为小功熊氏云亦废祭也案经云缌不祭所祭于死者无服则祭据缌为文似不闗小功故郑以缌服解之皇氏横加小功其义非也　同上】　大夫士将与祭于公既视濯而父母死则犹是与祭也次于异宫既祭释服出公门外哭而归其他如奔丧之礼如未视濯则使人告告者反而后哭如诸父昆弟姑姊妹之丧则既宿则与祭卒事出公门释服而后归其他如奔丧之礼如同宫则次于异宫【详见奔丧条】　曾子问曰卿大夫将为尸于公受宿矣而有齐衰内丧则如之何孔子曰出舎于公馆以待事礼也【吉凶不可以同处　疏曰出舎于公馆以待事礼也者云且舎公馆待事毕然后归哭也所以出于公馆者以祭是吉凶不可同处也　曾子问】　聘君若薨于后入竟则遂【既接于主国君也　疏曰自此尽唯稍受之论聘者遭己君之丧行非常之礼事云接于主国者谓谒闗人关人告君君使士请事是接于主国矣故入竟则遂也】赴者未至则哭于巷衰于馆【未至谓赴告主国君者也哭于巷者哭于巷门未可为位也衰于馆未可以凶服出见人其聘享之事自若吉也今文赴作讣　疏曰本国遭丧赴者有两使一使告聘者一使告主国以其赴主国之使未至是以未可为位受人吊礼云衰于馆未可以凶服出见人者对下经赴者至则衰而出云其聘享之事自若吉者下云受饔饩之礼故云先行聘享乃后受礼以其主国未得赴告故自若吉也】受礼【受饔饩也】不受飨食【亦不受加】赴者至则衰而出【礼为隣国阙于是可以凶服将事也　疏曰主国君使者衰而出则主国可以阙乐云于是可以凶服将事者谓主人所归礼则宾可以凶服受之其正行聘享则着吉服矣故杂记云执玉不麻是也】唯稍受之【稍所教反　稍廪食也　疏曰礼君行师从卿行旅从从者既多不可阙于稍食案周礼毎云稍事皆谓米廪以其稍稍给之故谓米廪为稍】归执圭复命于殡升自西阶不升堂【复命于殡者臣子之于君父存亾同】子即位不哭【将冇告请之事宜清净也不言世子者君薨也诸臣侍之亦皆如朝夕哭位　疏曰臣子一例上下文唯言子不言羣臣与子同知如朝夕哭位者案奔丧云奔父之丧在家者待之皆如朝夕哭位故知此亦然】辩复命如聘【自陈币至于上介以公赐告无劳　疏曰上文君存时使者复命自陈公币已下至赐告之等今复命于殡所亦尽陈之故言辩知无劳者劳主君出命今君薨不可代君出命故知无劳也】子臣皆哭【使者既复命子与羣臣皆哭】与介入北乡哭【新至别于朝夕　疏曰朝夕哭位在阼阶下西面今于殡前北乡故云别于朝夕也】出袒括髪【悲哀变于外臣也　疏曰案奔丧云至于家入门左升自西阶东而哭括髪袒于殡东是于内者子故也此使者出门袒括髪变于外者臣故也】入门右即位踊【从臣位自哭至踊如奔丧礼　疏曰奔丧云袒括发于西阶东即位踊袭绖于序东此门外袒括发入门右即位踊亦当袭绖于序东故云自哭至踊如奔丧礼也　聘礼】　若有私丧则哭于馆衰而居不飨食【私丧谓其父母也哭于馆衰而居不敢以私丧自闻于主国凶服于君之吉使春秋传曰大夫以君命出闻丧徐行而不反　疏曰衰而居谓服衰居馆行聘享即皮弁吉服故不敢凶服于君之吉使也引春秋传者案宣八年经书夏六月公子遂如齐至黄乃复公羊传云其言至黄乃复何有疾也何言乎有疾乃复讥何讥尔大夫以君命出闻丧徐行而不反何氏注闻大丧而不反重君命也徐行者为君当使人追代之以丧喻疾者丧犹不还而况疾乎是也以此言之使虽未出国境闻父母之丧遂行不敢以私废王事君使人代之可也以此言之明至彼所使之国虽闻父母之丧不反可知是以哭于馆衰而居】归使众介先衰而从之【已有齐斩之服不忍显然趋于往来其在道路使介居前归又请反命已犹徐行随之君纳之乃朝服既反命出公门释服哭而归其他如奔丧之礼吉时道路深衣　疏曰已有齐斩之服者为父斩衰为母齐衰也不忍显然趋于往来者解经使众介先衰而从之之意经云归据反国时兼云往者郑意去时闻父母之丧不敢即友亦使众介先衰而从之故往来并言云在道路使介居前者谓向彼国时云归又请反命已犹徐行随之者此谓还国至近郊使人请反命君许入犹使介居前徐行于后随介至国也君纳之乃朝服者以其行聘之时犹不以凶服于君之吉使而服吉服知此反命时亦不以凶服于君之吉使而服朝服如吉时反命矣云出公门释服哭而归者案杂记云大夫士将与祭于公既视濯而父母死则犹是与祭也次于异宫既祭释服出公门外哭而归明此亦出公门释朝服而归但彼祭服不可着出故门内释服此朝服可以着出门乃释服为异也云其他如奔丧之礼者案奔丧礼至于家入门左升自西阶殡东西面坐哭尽哀括髪袒降堂东即位西乡哭成服袭绖于序东绞带反位拜宾成踊送宾反位有宾后至者则拜之成踊送宾皆如初众主人兄弟皆出门出门哭止阖门相者告就次于又哭括髪袒成踊于三哭犹括髪袒成踊三日成服拜宾送宾皆如初云吉时道路深衣者以其朝服之下唯有深衣庶人之常服既以朝服反命出门去朝服还服吉时深衣三日成服乃去之　同上】　掌客宾客有丧惟刍稍之受【稍所教反旧疎诏反　不受飨食飨食加也丧谓父母死也客则又有君焉刍给牛马稍人廪也其正礼飱饔饩主人致之则受　疏曰丧谓父母死也者据正宾而言若诸侯止应母死而有父者或始封之君旧为卿大夫容有父或父有废疾不立已受位于祖亦云有父也云客则又有君焉者谓介已下非直有父母又有君丧以其俱三年故聘礼若有私丧则哭于馆衰而居云刍给牛马者从行之牛马云稍人廪也者师从旅从者须给稍即月廪是也飱饔饩主人致之则受者以正礼故受之若飨食加主人致之亦不受也　周礼】　大夫以君命出闻丧徐行而不反【闻丧者闻父母之丧不忍疾行又为君当使人追代之以丧喻疾者丧尚不当反况于疾乎　宣八年春秋公羊传】　聘遭丧入竟则遂也【遭丧主国君薨也入竟则遂国君以国为体士既请事已入竟矣闗人未告则反　疏曰从此尽练冠以受论主国君或夫人薨或世子死行变礼之事云以国为体者聘君主以聘国故君虽薨而遂入闗人未告则反者聘使至闗乃谒闗人闗人入告君君知乃使士请事已入闗自然入矣若闗人未告者君不知使者又未入闻主国君死理当反矣】不郊劳【子未君也】不筵几【致命不于庙就尸柩于殡宫又不神之　疏曰不筵几致命不于庙决正聘设几筵也就尸柩于殡宫者国君虽以国为体主聘其国但聘亦为两君相好今君薨当就尸柩故不就祖庙也云又不神之者以其鬼神所在曰庙则殡宫亦得为庙则设几筵亦可矣但始死不忍异于生不神之故于殡傍无几筵也】不礼宾【丧降事也　疏曰既行聘享讫不以醴酒礼宾也】主人毕归礼【宾所饮食不可废也礼谓饔饩飨食　疏曰知归礼中兼有飨食者飨食亦有生致法故主人亦归之】宾唯饔饩之受【受正不受加也　疏曰饔饩之礼是其正自飨食之等是其加也】不贿不礼玉不赠【丧杀礼为之不备　疏曰不贿者谓不以束纺不礼玉者谓不以束帛乗皮以报享不赠者宾出至郊不以物赠之也　聘礼】　遭夫人世子之丧君不受使大夫受于庙其他如遭君丧【夫人世子死君为丧主使大夫受聘礼不以凶接吉也其他谓礼所降　疏曰礼记服问曰君所主夫人妻太子适妇郑注云言妻见大夫以下亦为此三人为丧主也故云君为丧主既为丧主是以使大夫受聘礼不以凶接吉也云其他谓礼所降者谓不礼以下不赠以上皆阙之　聘礼】　遭丧将命于大夫主人长衣练冠以受【遭丧谓主国君薨夫人世子死也此三者皆大夫摄主人长衣素纯布衣也去衰易冠不以纯凶接纯吉也吉时在里为中衣中衣长衣继皆掩尺表之曰深衣纯袂寸半耳君丧不言使大夫受子未君无使臣义也　疏曰此经总说上三人死主君不得受命故使将命于大夫主人即大夫故郑云此三者皆大夫摄主人也云长衣素纯布衣者此长衣则与深衣同布但相长素纯为异此长衣之缘以素为之故云素纯也去衰易冠者谓脱去斩衰之服而着长衣脱去六升九升之冠而着练冠云不以纯凶接纯吉者聘礼是纯吉礼　同上】　掌客遭主国之丧不受飨食受牲礼【牲亦当为腥声之误也有丧不忍煎亨正礼飱饔饩当熟者腥致之也　疏曰案聘礼聘遭丧入境则遂也主人毕归礼注云礼谓饔饩飨食宾维饔饩之受注云受正不受加飨食虽主人归宾宾不受其加若饔主人致之亦应受以其正受腥礼　周礼】　君之丧未小敛为国宾出拜国宾于位【疏曰国宾谓邻国大夫来聘者遇主国君之丧　丧大记】　宾入境而死遂也主人为之具而殡【具谓始死至殡所当用　疏曰宾入境而死遂也者若未入境即反】介摄其命【为致聘飨之礼也初时上介接闻命　疏曰初宾受命于君之时宾介同北面上介接闻君命矣以是宾死得摄其命】君吊介为主人【虽有臣子亲姻犹不为主人以介与宾并命于君尊也　疏曰古者宾聘家臣适子皆从行是以延陵季子聘于齐其子死葬于嬴博之间故郑云虽有臣子亲姻犹不为主人以其介尊故也】主人归礼币必以用【当中奠赠诸丧具之用不必如宾礼　疏曰丧具谓袭与小敛大敛不必如宾礼者不必如致飱饔之礼束纺皮帛之类不堪丧者之用故也】介受宾礼无辞也【介受主国宾己之礼无所辞也以其当陈之以反命也有宾丧嫌其辞之】不飨食【疏曰不受飨食明受飨饩正礼也】归介复命柩止于门外【门外大门外也必以柩造朝达其忠心　疏曰知门外是大门外者国君有三门皋应路又有三朝内朝在路寝庭正朝在路门外应门外无朝外朝当在皋门外经直云止于门外无入门之言明知止于大门外外朝之上】介卒复命出奉柩送之君吊卒殡【疏曰当介复命之时宾之尸柩在外朝上介卒复命谓复命讫出君大门奉宾之柩送至宾之家尸柩入殡于两楹之间君往就吊卒殡者谓殡讫殡是丧之大节故云卒殡成节乃去谓君与大夫尽去】　若大夫介卒亦如之【不言上介者小聘上介士也　疏曰大聘上介是大夫小聘上介士经不言上介者欲兼见小聘之法也若小聘上介末介皆士则入下文士介死中以其下文更不见小聘宾介死法故此兼言之也】　士介死为之棺敛之【不具他衣物也自以时服也　疏曰以士介卑直具棺不具他物其士介从者自用时服敛】君不吊焉【主国君使人吊不亲往】　若宾死未将命则既敛于棺造于朝介将命【未将命谓俟间之后也以柩造朝以已至朝志在达君命疏曰前云宾入境而死谓在路死未至国此经更说宾至朝俟间之后使大夫致馆未行聘飨而宾在馆死】
　　【故郑云以柩造朝志在达君命则知上国外死不以柩造朝可知】　若介死归复命唯上介造于朝　若介死虽士介宾既复命往卒殡乃归【往谓送柩聘礼】　掌客凡掌客死致礼以丧用【详见道有丧条】右因吉而凶【冠昏祭聘】　仲遂卒于垂壬午犹绎万入去籥【春秋经在宣八年仲遂鲁庄公之子东门襄仲先日辛巳有事于大庙而仲遂卒明日而绎非也万干舞也籥籥舞也传曰去其有声者废其无声者】仲尼曰非礼也卿卒不绎【绎音亦去羌吕反籥羊勺反　疏曰万是执干而舞武舞也籥舞执羽吹籥而舞文舞也宣八年公羊传云去其有声谓去籥舞以吹籥有声故也废其有声谓废留万舞而不去以万舞无声故也　檀弓】　季文子将聘于晋求遭丧之礼以行【季孙行父也闻晋侯疾故】其人曰将焉用之文子曰备豫不虞古之善教也求而无之实难【难卒得　卒寸忽反】过求何害【所谓文子三思】八月晋侯驩卒【文公六年春秋左氏传】　楚子西子期伐吴陈侯使公孙贞子吊焉及良而卒将以尸入吴子使大宰嚭劳且辞曰以水潦之不时无乃廪然陨大夫之尸以重寡君之忧寡君敢辞上介芋尹盖对曰寡君闻楚为不道荐伐吴国寡君使吊君之下吏无禄使人逢天之慼大命陨队絶世于良废日共积【废行道之日以共具殡敛所积聚之用】一日迁次【一日便迁次不敢留君命】今君命逆使人曰无以尸造于门是我寡君之命委于草莽也且臣闻之曰事死如事生礼也于是乎有朝聘而终以尸将事之礼【朝聘道死以尸行事】又有朝聘而遭丧之礼若不以尸将命是遭丧而还也无乃不可乎吴人内之【传言芋尹盖知礼哀公十五年春秋左氏传】
　　以丧冠者虽三年之丧可也既冠于次入哭踊三者三乃出【言虽者明齐衰以下皆可以丧冠也始遭丧以其冠月则丧服因冠矣非其冠月待变除卒哭而冠次庐也虽或为唯　疏曰谓将欲加冠而值其丧则当成服之时因丧服加冠非但轻服得冠虽有三年重丧亦可为因丧服而冠故云可也既冠于次者此谓加冠于庐次之中若齐衰以下加冠于次舎之处入哭踊三者三乃出者谓既冠之后入于丧所哭而跳踊谓每节一哭而三踊如此者三凡为九踊乃出就次所知当冠月则丧服因冠者以曽子问云将冠子未及期日而有齐衰大功小功之丧则因丧服而冠言未及期日明及月可知但未及冠之日耳以此言之知冠月则可冠也云非其冠月待变除卒哭而冠者案夏小正二月绥多士女是冠用二月假令正月遭丧则二月不得因丧而冠必待变除受服之节乃可以冠矣云次庐也者据重服而言也杂记】　大功之末可以冠子可以嫁子父小功之末可以冠子可以嫁子可以取妇已虽小功既卒哭可以冠取妻下殇之小功则不可【取七住反又如字　父大功卒哭而可以冠子嫁子小功卒哭而可以取妇已大功卒哭而可以冠子小功卒哭而可以取妻必偕祭乃行也下殇小功齐衰之亲除丧而后可为昏礼凡冠者其时当冠则因丧而冠之　疏曰末谓卒哭之后大功之末云身不云父小功之末云父不云身互而相通是大功之末可以冠子嫁子小功之末非但得冠子嫁子复可取妇所以取妇必在小功之末者以取妇有酒食之防集乡党僚友故小功之末乃可得为也已虽小功既卒哭可以冠取妻者以前文云父小功之末可以取妇恐已有小功于情为重不得冠取故云可以冠取此文云既卒哭明上云末者并卒哭后也下殇之小功则不可者谓其余小功可以冠取若本服齐衰下殇降在小功者则不可冠嫁以本服是齐衰重故也若其长殇中殇之大功者庾氏云卒哭之后则得与寻常大功同于大功之末可以身自冠嫁虽本期年但降在大功其服稍伸故得冠嫁也贺氏云小功下殇本是期亲以其重故不得冠嫁推此言之降在大功理不得冠嫁今谓齐衰下殇尚不可冠嫁况齐衰长中殇之降在大功者庾记非也今从贺义云必偕祭乃行也者偕俱也父是大功之末已亦是大功之末乃得行此冠子嫁子父小功之末已亦小功之末可以嫁取必父子俱然乃得行事故云必偕祭乃行知父子俱大功小功者若姑及姊妹出适父子俱为大功若従祖兄弟父为之小功已亦为之小功是父子其服同也若父有齐衰子有大功则不可若父有大功子有小功可以冠嫁未可以取妇必父子俱有小功之末可以取妇若父是小功已在缌麻灼然合取可知又云必偕祭乃行者言为诸吉礼必待祭讫乃行也云下殇小功齐衰之亲除丧而后可为昏礼者言除讫可为昏礼则未除丧不可为昏礼云小功则不可者唯谓昏也其冠嫁则可也云凡冠者其时当冠则因丧而冠之者郑以经云大功小功之末可以吉冠则大功小功之初当冠之时则因丧服而冠矣郑以前经云以丧冠者虽三年之丧可也者特据重服丧中可冠恐轻服大功小功者在丧不合冠故郑于注特明之　同上】　丧三年不祭唯祭天地社稷为越绋而行事【绋音弗　不敢以卑废尊越犹躐也绋輴车索　輴勑伦反　疏曰私丧者是其卑天地社稷是其尊今虽遭私丧既殡已后若有天地社稷之祭即行之故云不敢以卑废尊也越是践躐之义但未葬之前属绋于輴以备火灾今既祭天地社稷须越躐此绋而往祭所故云越绋云绋輴车索者以停住之时指其絙体则谓之绋若在涂人挽而行之则谓之引郑注杂记云庙中曰绋在涂曰引天地社稷故有越绋之礼六宗及山川之等卑于天地社稷待丧终乃祭故郑志荅田琼云天地郊社至尊不可废故越绋祭之六宗山川之神则否其宫中五祀在丧内则亦祭之故曽子问云君薨五祀之祭不行既殡而祭之自启至于反哭五祀之祭不行既葬而祭之故郑荅田琼云五祀宫中之神丧时朝夕出入所祭不为越绋也天地社稷之祭预卜时日今忽有丧故既殡越绋行事若遭丧之后当天地郊社常祭之日其启殡至于反哭则避此郊社祭日而为之案礼卒哭而袝练而禘于庙此等为新死者而为之则非常祭也其常祭法必待三年丧毕也其春秋之时未至三年而为吉祭者皆非礼也若杜预之意以为既袝以后宗庙得四时常祭三年大禘乃同于吉故僖公三十二年凡君薨卒哭而袝袝而作主特祀于主烝尝禘于庙杜注云新主既特祀于寝则宗庙四时常祀自如旧三年礼毕又大禘乃皆同于吉如杜之意与三年不祭违者案释例云礼记后儒所作不正与春秋同是杜不尽用礼记也　王制　程氏遗书曰礼言惟天地之祭为越绋而行事此事难行既言越绋则是犹在殡宫于时无由致得齐又安能脱丧服衣祭服此皆难行纵天地之祀为不可废则当使冢宰摄尔昔日英宗初即位有人以此问先生曰今人居丧百事皆如常特于祭祀废之则不如无废为愈也子厚正之曰父在为母丧则不敢见其父不敢以非礼见也今天子为父之丧以此见上帝是以非礼见上帝也故不如无祭或问丧三年不祭朱先生曰程先生谓今人居丧都不能如古礼却于祭祀祖先独以古礼不行恐不得横渠曰如此则是不以礼祀其亲也又曰丧祭之礼程张二先生所论自不同论正礼则当从横渠论人情则伊川之说亦权宜之不能已者但家间顷年居丧于四时正祭三献受胙非居丧所可行而俗节则唯普同一献不读祝不受胙也如此则于远祖不必别议称呼矣居丧不祭伊川横渠各有说若论今日人家所行则不合礼处自多难以一槩论若用韩魏公法则有时祭有节祠时祭礼繁非居丧者所能行节祠则其礼甚简虽以墨缞行事亦无不可也】　天子崩国君薨则祝取羣庙之主而藏诸祖庙礼也卒哭成事而后主各反其庙【详见卒哭袝练祥禫记卒哭条】　天子崩未殡五祀之祭不行既殡而祭其祭也尸入三饭不侑酳不酢而已矣自启至于反哭五祀之祭不行已葬而祭祝毕献而已　其齐衰之祭也尸入三饭不侑酳不酢而已矣大功酢而已矣小功缌室中之事而已矣士之所以异者缌不祭所祭于死者无服则祭【以上二条详见上因吉而凶条】　曾子问曰相识有丧服可以与于祭乎【问已有丧服可以助相识者祭否】孔子曰缌不祭又何助于人【疏曰身有缌服尚不得自祭己家宗庙何得助于他人祭乎而熊氏云谓身有缌服则不得自为父母虞袝卒哭祭此谓同宫缌则士为妾有子及大夫为贵妾是同宫缌者若大夫士有齐衰大功小功缌麻同宫则亦不祭若异宫则殡后得祭故杂记云父母之丧将祭而昆弟死既殡而祭若同宫则虽臣妾葬而后祭虞袝亦然天子诸侯臣妾死于宫中虽无服亦不得为父母虞袝卒哭祭也天子诸侯适子死斩衰既练乃祭天子诸侯为适孙适妇则既殡乃祭以异宫故也】曾子问曰废丧服可以与于馈奠之事乎【谓新除丧服也】孔子曰说衰与奠非礼也【执事于人之神为其忘哀戚也】以摈相可也【相息亮反此论大祥除服不得与他人馈奠之事废犹除也不问可与吉祭而问可与馈奠者以已新说丧服吉祭礼轻决其不可馈奠是他人之重者已又新始说衰凶事相因疑得助奠故问之也　曾子问】　曾子问曰君薨而世子生如之何孔子曰卿大夫士从摄主北面于西阶南【变于朝夕哭位也摄主上卿代君聴国政　疏曰公羊云君存称世子君薨称子某此既君薨仍称世子者以其别为庶子又用世子之礼告殡故虽君薨犹称世子摄主上卿代国政者卿大夫士等皆衣衰服北面文不言者以下文云大祝禆冕明卿大夫士等不禆冕也注云变于朝夕哭位者丧大记云君之丧既正尸卿大夫父兄子姓立于东方又士丧礼朝夕哭大夫即位于门外西面北上外兄弟在其南南上宾继之北上若其门内位主人堂下直东序西面兄弟皆即位如外位卿大夫在主人之南是朝夕内外哭位皆在东方也今乃从摄主北面于西阶南故云变于朝夕哭位也必于西阶南者以将告殡近殡位故也】大祝禆冕执束帛升自西阶尽等不升堂命毋哭【将有事宜清静也禆冕者接神则祭服也诸侯之卿大夫所服裨冕絺冕也冕也士服爵弁服大祝禆冕则大夫　疏曰大祝以大夫为之祝主接神故服禆冕禆冕祭服也以其将告神故执束帛执持也束帛十端也端则二丈鬼神质故用偶数也鬼神以丈八尺为端鬼神之道隂阳不测故用隂阳之数求之一丈象阳八尺法隂十端六四纁五两三二纁纁是地色是天色也欲往告殡故升自西阶若于堂下告则大逺堂上告则大近殡故升阶尽等级即不升堂将有告事宜静故命毋哭卿大夫所服禆冕絺冕也者案觐礼侯氏禆冕郑注云禆冕者衣禆衣而冠冕也禆之为言埤也天子六服大裘为上其余为禆言服禆衣而着冕故云禆冕言禆者取其缋绣云诸侯之卿大夫所服禆冕絺冕也冕也者此言五等诸侯之孤卿大夫唯絺冕而下此卿兼公孤卿也若孤卿则絺冕若三命再命卿大夫服冕故周礼司服云孤自絺冕而下卿大夫自冕而下周礼谓三孤六卿为九卿总云谓卿四命是卿名通于孤也云士服爵弁服者以天子大祝是大夫诸侯则无文若是士则爵弁今经云大祝禆冕故云则大夫】祝声三告曰某之子生敢告【声噫歆警神也某夫人之氏也　疏曰言若夫人某氏之子生以告殡之辞也直云祝声不知作何声论语云顔渊死子曰噫天丧予檀弓云公肩假曰噫是古人发声多云噫故知此声亦谓噫也凡祭祀神之所飨谓之歆今作声欲令神歆飨故云歆警神也】升奠币于殡东儿上哭降【几筵于殡东明继体也　疏曰谓告殡竟执束帛者升堂奠置所执之币于殡东几筵上毕遂哭哭竟而降阶也案阮谌礼图云几长五尺髙尺二寸广二尺司儿筵云凡丧事右素几注云丧事谓几奠也又云凶事仍几注云凶事谓几奠儿朝夕相因丧礼畧以此推之即素几是殡宫朝夕设奠之几然殡宫几筵为朝夕之奠常在不去今更特设几于殡东当明世子是继体之主故于常几筵之外别特设之】众主人卿大夫士房中皆哭不踊【众主人君之亲也房中妇人】尽一哀反位遂朝奠【反朝夕哭位疏曰案士丧礼毎日之旦于朝夕哭位先哭而后行朝奠朝奠了又哭今因西阶前哭毕反此朝夕哭位于位不更哭即行朝奠礼谓一时兼哭两事故云遂朝奠】小宰升举币【所主也举而下埋之阶间　疏曰所以小宰举币币是小宰所主故云所主也故周礼小宰职云凡祭祀賛玉币爵之事丧荒受其含襚币玉之事是也必知埋之阶间者下文云师行主命反必告设奠卒敛币玉藏诸两阶之间故知此币亦埋之阶间也】三日众主人卿大夫士如初位北面【三日负子日也初告生时　疏曰三日之朝自众主人以下悉到西阶下列位如初日子生之仪也以子自为主故不云从摄主也】大宰大宗大祝皆禆冕少师奉子以衰祝先子从宰宗人从入门哭者止【少升召反奉芳勇反从才用反　宰宗人诏賛君事者　疏曰大宰是教令之官大宗是主宗庙之官初不禆冕今得禆冕者以为奉子接神故服祭服少师奉子以衰者少师主养子之官又奉子故与子皆着衰也皇氏及王肃云谓以衰衣而奉之祝先子从者祝主接神故先进也少师奉子次从祝也上云大宰大宗此直云宰宗人者皇氏云宰则大宰宗人则大宗也此祝先子从同吉祭之礼故特牲少牢皆祝前主人后若凶祭则主人前祝在主人后士虞礼是也今此亦凶而祝在前者以其告神故也大宰大宗为诏告賛君事故次从在后也入门入殡宫门也众主人及诸臣并已先列位而哭今祝宰宗三人将子入门见故命门内在位者止哭也】子升自西阶殡前北面祝立于殡东南隅祝声三曰某之子某从执事敢见子拜稽颡哭【见贤遍反奉子者拜哭疏曰子升自西阶者谓世子不忍从先君之阶升故由西阶升于时大宰大宗及祝亦升不言从者以子为】
　　【主故畧而不言也殡前北面者殡以东为前谓当殡之东稍南北面也祝立于殡东南隅者祝在子之西而北面当殡之东南故云殡东南隅也其宰及宗人皇氏云以次立于子之东皆北面若某须诏相之时或就子前而西面也祝声三者亦谓警神也前告生哀甚故尽阶不升堂此见子须近殡故进立于殡东南隅既警神之后祝乃告曰夫人某氏之子某从执事宰宗人等敢见告讫奉子之人拜而稽颡乃哭不踊者未即位故也】祝宰宗人众主人卿大夫士哭踊三者三降东反位皆袒子踊房中亦踊三者三袭衰杖【踊袭衰杖成子礼也疏曰祝宰宗人卿大夫士哭踊三者三此等以子稽颡哭故亦祝宰宗人在堂上北面哭众主人卿大夫士俱在西阶下北面哭而踊毎踊三度为一节如此者三故云三者三降东反位者堂上皆降反东在下者皆东反朝夕哭位降者谓降自西阶也皆袒者以初堂上堂下之哭非正位故不袒今反朝夕哭位故皆袒子踊房中亦踊者以上文子不踊房中亦不踊至此乃踊故云子踊房中亦踊明祝宰宗人众主人及卿大夫士反位亦皆踊也当子踊之时亦袒也故下注云踊袭衰杜成子礼也既云袭明初时袒也】奠出【亦谓朝奠　疏曰恐是见子故为奠祭故云亦谓朝奠以告生之时遂朝奠故云亦谓朝奠知非特奠者在殡无特告奠之法故也】大宰命祝史以名徧告于五祀山川【因负子名之丧于礼畧也疏曰案内则及左传桓六年皆三月乃名之今此因负子三日即名之以丧事促据于礼简畧不暇待三月也】曾子问曰如已葬而世子生则如之何孔子曰大宰大宗从大祝而告于祢【祢乃礼反　告生也　疏曰大宰大宗从大祝而告于祢者祢父殡宫之主也既葬讫殡无尸柩唯有主在故告于主渐神事之故也同庙主之名故曰祢也然直云三人告祢不云摄主者葬时摄主已弁绖葛以交神明葬竟又服受服丧之大事便毕摄主亦无复有此事故子生则摄主不复与羣臣列位西阶下故自还依大宰之礼与大宰大宗从大祝禆冕而告殡宫中主也不云禆冕者未葬尚禆冕葬后不言自显也不云束帛者凡告必制币从之可知也】三月乃名于祢以名徧告及社稷宗庙山川【疏曰三月乃名于祢者葬后神事之故依平常之礼三日不见也三月乃见因见乃名故云乃名于祢也从见之人与告生不异故不重言也虽三日不见其成服衰绖自依常礼也以名徧告及社稷宗庙山川者名于祢既毕宰亦命祝史徧告也不言宰命祝史从可知也又前不云社稷宗庙此不云五祀互相明也王肃云前三日名之云未葬当称子某故三日因名之也此经既葬称子不称名故三月乃名也曾子问】
　　右因凶而吉【冠昏祭世子生】　文公二年公子遂如齐纳币纳币不书此何以书讥何讥尔讥丧娶也娶在三年之外则何讥乎丧娶三年之内不图婚【僖公以十二月薨至此未满二十五月又礼必先纳采问名纳吉乃纳币此四者皆在三年之内故云耳】娶者大吉也以为有人心焉者则宜于此焉变矣【春秋公羊传】






　　仪礼经传通解续卷十三
　　钦定四库全书
　　仪礼经传通解续卷十四
　　宋　黄干　撰
　　吊礼　丧礼十二
　　补
　　丧祝王吊则与巫前【丧祝与巫以桃厉执戈在王前　春官】　男巫王吊则与祝前【巫祝前王也　同上】　典路王吊于四方以路从【王乗一路典路亦以余路从行亦以华国　同上】　大司马若师不功王吊劳士庶子则相【师败王亲吊士庶子之死者劳其伤者则相王之礼庶子卿大夫之子从军者或谓之庶士　夏官】　太仆掌三公孤卿之吊劳【疏曰此等皆王亲注今使太仆者或王有故不得亲往故使太仆也　同上】　宰夫凡邦之吊事掌其戒令【详见赠丧条】　小臣掌士大夫之吊劳【此亦王使往　夏官】　女巫若王后吊则与祝前【女巫与祝前后如王礼春官】　女御从世妇而吊于卿大夫之丧【从之数盖如使者之介云疏曰三夫人象三公九嫔象孤卿二十七世妇象大夫女御象元士但介数依命数为差则王之大夫四命世妇】
　　【之从亦四人以无正文故言盖言云以疑之也　天官】　鬯人凡王吊临共介鬯【介音界　以尊适卑曰临谓曲礼曰挚天子鬯王至尊介为挚致之以礼于鬼神与　疏曰挚天子鬯者彼挚下与诸侯圭卿羔已下为目此天子以鬯为摰若卿羔之类但天子至尊不自执使介为摰致之以礼于鬼神与者无正文盖置于神前故云与以疑之　春官】　内宗凡卿大夫之丧掌其吊临【王后吊临诸侯而已是以言掌卿大夫云　疏曰诸侯为掌吊临之事明为后掌之若然天官世妇云掌吊临于卿大夫之丧彼注云王使往吊也此后不吊临大夫之丧案丧大记诸侯夫人吊临卿大夫者诸侯臣少故也　同上】　世妇掌吊临于卿大夫之丧【王使往吊　疏曰案内宗云几卿大夫之丧掌其吊临注云王后吊临诸侯而已彼上文与后事相连彼主于后故知此王使往也若然后无外事彼吊诸侯谓三公王子母弟若畿外诸侯则后不吊以王为三公六卿锡衰诸侯缌衰诸侯既轻于王之卿卿既后不亲吊畿外诸侯不亲吊可知然丧大记诸侯夫人吊卿大夫士之丧者以诸侯臣少故不分别尊卑夫人皆吊之也案司服公卿大夫皆王亲吊之此文使世妇往吊者此盖使世妇致礼物但吊是大名虽致礼亦名为吊是以太仆云掌三公六卿之吊劳注云王使往小臣云掌士大夫之吊劳注云致礼同名为吊是其事也此所吊不言三公与孤者文不具也　天官】寺人凡内人吊临于外则帅而往立于其前而诏相之【临良鸩反　从世妇所吊若哭其族亲立其前者贱也贱而必诏相之者出入于王宫不可以阙于礼　疏曰知从世妇不自吊临者案世妇职云掌吊临于卿大夫之丧故内人得从之也云若哭族亲者世妇所掌吊唯云吊卿大夫云哭族亲据理而言王后有哭族亲之法则内人女御亦往哭之　天官】　内宗大丧序哭者【外内宗及命妇】哭诸侯亦如之【疏曰此诸侯来朝薨于王国王为之缌衰者也若檀弓云以爵弁纯衣哭诸侯彼谓薨于本国王遥哭之则妇人不哭之妇人无外事故也　春官】　外宗大丧则叙外内朝莫哭者哭诸侯亦如之【内外宗及外命妇　同上】君临臣丧以巫祝桃茢执戈【详见丧礼义】　先王之制诸侯之丧士吊大夫送葬【详见会葬条】　吊者即位于门西东面其介在其东南北面西上西于门主孤西面　上客临客立于门西介立于其左东上孤降自阼阶拜之【同上案诸侯使人吊含襚赗临同日毕事其序则吊在前临在后今以吊临为哀死者之事含襚赗是赠死者之事故举吊临两条之畧于此其全文则详见赠丧条列于含襚赗之先后庶有以见行礼之序云】　君使人吊彻帷主人迎于寝门外见宾不哭【详见士丧礼君使人吊条】大夫之丧将大敛既铺绞紟衾衣君至【详见丧大记大敛条】　士之丧将大敛君不在其余礼犹大夫也【同上】　君于大夫世妇大敛焉为之赐则小敛焉【详见丧大记殡后受吊条】大夫士既殡而君往焉【同上】　君若有赐则视敛【详见士丧礼君视敛条】　君吊见尸柩而后踊【详见丧大记殡后受吊条】　诸侯非吊死问疾而入诸臣之家是谓君臣为谑【详见丧礼义】　丧公吊之曰寡君承事【示亦为执事来】主人曰临【君辱临其臣之丧　檀弓】　诸侯吊于异国之臣则其君为主【君为之主吊臣恩为已也子不敢当主中庭北面哭不拜　疏曰君无吊他臣之礼若来在此国遇主国之臣丧时为彼君之故而吊故主国君代其臣之子为主　小记】宾入竟而死遂也主人为之具而殡君吊介为主人【详见变礼】　君遇柩于路必使人吊之【君于臣民有父母之恩　檀弓】　大夫吊于大夫士主人出迎于门外【详见丧大记】　大夫君不迎于门外入即位于堂下【同上】　五庙之孙祖庙未毁虽为庶人死必赴练祥则告族之相为也宜吊不吊宜免不免【音问】有司罚之至于赗赙承含皆有正焉【承音赠　疏曰族人虽或至贱吉凶必须相告吊赗含赠皆当有正礼庶子掌其正焉承文在赙含之间则赠含之类故以承为赠云正者庶子之官治之使赗赙随其亲踈各有正礼　文王世子】　敬吊临赙赗睦友之道也【临如字又力鸩反　疏曰言君敬重吊临赗赙不使阙失者是君亲睦和友之道也　同上　上二条含襚赗通用】　公族之罪刑于者弗吊弗为服哭于异姓之庙为忝祖逺之也【疏曰隠隠僻之处谓甸师也为其犯罪忝辱先祖于公法合疏逺之也　同上】　知生者吊知死者伤知生而不知死吊而不伤知死而不知生伤而不吊【人恩各施于所知也吊伤皆谓致命辞也杂记曰诸侯使人吊辞曰寡君闻君之丧寡君使某如何不淑此施于生者伤辞未闻也说者有吊辞云皇天降灾子遭罹之如何不淑此施于死者盖本伤辞辞毕退皆哭　疏曰此论吊伤之法若存之与亡并识则遣设吊辞伤辞兼行若但识生而不识亡则唯遣设吊辞而无伤辞若但识亡唯施伤辞而无吊辞也云辞毕退皆哭者然吊辞乃使口致命若伤辞当书之于板使者读之而奠致殡前也案杂记行吊之后致含襚赗毕乃临若不致含襚赗则吊讫乃临也故云吊伤辞毕皆哭　曲礼】　吊于人是日不乐【君子哀乐不同日子于是日哭则不歌】行吊之日不饮酒食肉焉【以全哀也檀弓】　吊生不及哀非礼也【详见赗条】　凡非吊丧非见国君无不答拜者【礼尚往来丧宾不答拜不自宾客也国君见士不答其拜士贱　疏曰凡拜而不答拜者唯有吊丧士见己君二条耳吊所以宾不答拜者已本来为助执丧事非行宾主之礼故主人虽拜己已不答也故士丧礼有宾则拜之宾不答拜是也君不答者谓士见己君君尊不答也　曲礼】入临不翔【哀伤之无容乐曲礼】　有殡闻逺兄弟之丧同国则往哭之【丧无外事疏曰以】
　　【其已有丧殡不得向他国】　哭日不歌【曲礼】　哭则不歌【详见哀有丧条】　尊长于己逾等丧俟事不犆吊【逾等父兄党也　疏曰俟事谓待朝夕哭时不犆吊谓不非时而独吊　少仪】　齐者不乐不吊【为哀乐则失正散其思也　檀弓】　三年之丧虽功衰不吊自诸侯达诸士如有服而将往哭之则服其服而往【功衰既练之服诸侯服新死者之服而往哭谓所不臣也】练则吊【父在为母功衰可以吊人者以父在故轻于出也然则凡齐衰十一月皆可以出矣】既葬大功吊哭而退不听事焉【聴犹待也事谓袭敛执綍之属】期之丧未葬吊于乡人哭而退不听事焉功衰吊待事不执事【谓为姑姊妹无主殡不在己族者】小功缌执事不与于礼【礼馈奠也　疏曰重丧小祥后衰与大功同故曰功衰衰虽外轻而痛犹内重故不得吊人也功衰虽不吊人若自有五服之亲丧则往哭之将往哭则不着己功衰服而依彼亲之节以服之申于骨肉之情故也贺玚云若新死者服轻则不为之制服虽不为重变而为之制服往奔丧哭之则暂服所制之服往彼哭之事毕反服故服也上文自诸侯逹诸士然诸侯絶期今云服其服而往当是敌体又所不臣者谓始封君不臣诸父昆弟也故郑明之也大祥始除衰杖而练得吊人者以父在为母故轻于出言得出也既葬大功者谓身有大功之丧既葬之后往吊他丧吊哭既毕则退去不待主人袭敛之事期丧练吊则亦然也期之丧未葬谓姑姊妹无主为之服期丧未至于葬往吊于郷人之丧不聴待主人袭敛之事焉功衰吊者谓此姑姊妹等期丧至既葬受以大功衰谓之功衰至此之后若吊于郷人其情稍轻于未葬之前得待主人袭敛之事但不亲自执事小功缌服轻故未葬便可吊人亦为彼摈相但不得助彼馈奠耳曾子问日说衰与奠非礼也以摈相可也是摈相轻而馈奠重也　杂记】　曾子问曰三年之丧吊乎子曰三年之丧练不羣立不旅行君子礼以饰情三年之丧而吊哭不亦虚乎【为彼哀则不専于亲也为亲哀则是妄吊　疏曰云虚者吊与服并虚也　曽子问】　有殡闻逺兄弟之丧虽缌必往【亲骨肉也】非兄弟虽邻不往【疏无亲也】所识其兄弟不同居者皆吊【就其家吊之成恩旧也　疏曰此文连上有殡之下若其骨肉兄弟虽缌必往若其非兄弟骨肉疏外之人虽邻不往今有既非兄弟又非疏外平生所共知识往来同恩好今若身死者兄弟虽不同居亦就往吊之成其死者之恩旧也其死者兄弟不同居尚往吊之则死者子孙就吊可知举疏以见亲也已有殡得吊之者以其死者与我有恩旧　檀弓】　妇人不越疆而吊人【不通于外檀弓】妇人非三年之丧不逾封而吊【杂记】　五十无车者不
　　逾疆而吊人【气力始衰檀弓】　死而不吊者三【谓轻身忘孝也】畏【人或时以非罪攻己已不能有以说而死之者孔子畏于匡】压【行止危险之下】溺【不乗桥舡疏曰匡人谓孔子为阳虎欲杀之论语注云微服而去谓身着微服潜行而去不敢与匡人鬭以媚恱之压谓崩坠所压杀也溺谓不乗桥舡而入水死者何云冯河潜泳不为吊也　檀弓】　其国有君丧不敢受吊【疏曰国有君丧而臣又有亲丧则不敢受他国宾来吊以义防恩哀痛主于君不私于亲也　杂记】大夫之丧庶子不受吊【不以贱者为有爵者主　檀弓】
　　右吊【临哭附】　周人有丧鲁人有丧周人吊鲁人不吊周人曰固吾臣也使人可也鲁人曰吾君也亲之者也使大夫则不可也故周人吊鲁人不吊以其下成康为未久也【定公元年谷梁传　今案礼记王制天子七日而殡七月而葬疏曰其诸侯奔丧案异义公羊说天王丧赴者至诸侯哭虽有父母之丧越绋而行事葬毕乃还左氏说王丧赴者至诸侯既哭问故遂服斩衰使上卿吊上卿防葬经书叔孙得臣如京师葬襄王以为得礼许慎案易下邳传甘容说诸侯在千里内皆奔丧千里外不奔丧若同姓千里外犹奔丧亲亲也容说为近礼郑駮之云天子于诸侯无服诸侯为天子斩衰三年尊卑有差案鲁夫人成风薨王使荣叔归含且赗召伯来防葬传曰礼也襄王崩叔孙得臣如周葬襄王天子于鲁既含且赗又防葬为得礼则是鲁于天子一大夫防为不得礼可知又左传云郑游吉云灵王之丧我先君简公在楚我先大夫印段实往敝邑之少卿也王吏不讨恤所无也岂非诸侯奔天子丧及防葬之明文说左氏者云诸侯不得弃其所守奔丧自违其传同姓虽千里外犹奔丧又与礼乖但说左氏者自违其传云不奔丧】　邾娄子来奔丧奔丧非礼也【礼天子崩诸侯奔丧会葬诸侯薨有服者奔丧无服者防葬鲁与邾娄无服故以非礼书　定十有五年春秋公羊传】　齐孝公卒有齐怨不废丧纪礼也【吊赠之数不有废　僖二十七年左氏传】　文襄之霸也君薨大夫吊卿共葬事夫人士吊大夫送葬【详见防葬条】　滕成公之丧使子叔敬叔吊进书【子叔敬叔鲁宣公弟叔弓也进书奉公吊书】子服惠伯为介及郊为懿伯之忌不入【郊滕之近郊也懿伯惠伯之叔父忌怨也故叔有怨于懿伯难惠伯也春秋传曰敬叔不入】惠伯曰政也不可以叔父之私不将公事【政君命所为敬叔于昭穆以懿伯为叔父】遂入【惠伯强之乃入　疏曰此论不可以私废公之事云敬叔有怨于懿伯难惠伯者谓敬叔杀懿伯被懿伯家所怨恐惠伯杀已故难惠伯不敢入也然敬叔惠伯同在君朝又奉使滕国相随在路不相畏难入滕始难者虽有怨雠但为防备今入滕国是由主人其防备之事不复在已故难之　檀弓】季文子卒大夫入敛公在位【在阼阶西乡　襄公五年春秋左氏传】公元年冬十有二月公子益师卒公不与小
　　敛故不书日【礼卿佐之丧小敛大敛君皆亲临之崇恩厚也始死情之所笃礼之所崇故以小敛为文　左氏传】　季孙之母死哀公吊焉曾子与子贡吊焉阍人为君在弗内也曾子与子贡入于其廐而脩容焉子贡先入阍人曰乡者已告矣曾子后入阍人辟之涉内霤卿大夫皆辟位公降一等而揖之君子言之曰尽饰之道斯其行者逺矣【疏曰案丧大记君临大夫之丧将大敛铺绞紟君至君即位于序端卿大夫即位于堂亷楹西北面东上是辟位者盖少西逡巡而东面不当北面之位然君在大夫得私为二子辟位者卿大夫等见公将降故先辟位或公始入升堂之后卿大夫犹庭中北面辟位者谓辟中庭之位少近东耳又吊有常服而得特为尽饰者谓更服新衣也　檀弓】　公行子有子之丧右师往吊入门有进而与右师言者有就右师之位而与右师言者【集注云公行子齐大夫右师王驩也】孟子不与右师言右师不恱曰诸君子皆与驩言孟子独不与驩言是简驩也【简畧也】孟子闻之曰礼朝廷不歴位而相与言不逾阶而相揖也我欲行礼子敖以我为简不亦异乎【朝音潮　是时齐卿大夫以君命吊各有位次若周礼凡有爵者之丧礼则职丧涖其禁令序其事故云朝廷也歴更涉也位他人之位也右师未就位而进与之言则右师歴已之位矣右师已就位而就与之言则已歴右师之位矣孟子右师之位又不同阶孟子不敢失此礼故不与右师言也　孟子】　顔回死鲁定公吊焉使人访于孔子孔子对曰凡在封内皆臣子也礼君吊其臣升自东阶向尸而哭其恩赐之施不有笇也【笇苏乱反　笇计也又竹器也　家语】　衞灵公适鲁遭季桓子之丧衞君请吊哀公辞不得命公为主客入吊康子立于门右北面公揖让升自东阶西郷客升自西阶吊公拜兴哭康子拜稽颡于位有司弗辩也今之二孤自季康子之过也【曽子问】　哀公使人吊蒉尚遇诸道辟于路画宫而受吊焉【哀公鲁君也画宫画地为宫象】曾子曰蒉尚不如梁之妻之知礼也齐庄公袭莒于夺梁死焉其妻迎其柩于路而哭之哀庄公使人吊之对曰君之臣免于罪则有先人之敝庐在君无所辱命【无所辱命辞不受也春秋传曰齐侯吊诸其室　檀弓】　鲁人有同姓死而弗吊者人曰在礼当免不免当吊不吊有司罚之如之何子之无吊也答曰吾以其疏逺也子思闻之曰无恩之甚也昔者季孙问于夫子曰【季孙季康子肥】百世之宗有絶道乎子曰继之以姓义无絶也故同姓为宗合族为属虽国子之尊【国子诸侯卿大夫之子】不废其亲所以崇爱也是以缀之以食序列昭穆万世婚姻不通忠笃之道然也【孔丛子杂训】顔渊死子曰噫天丧予天丧予【丧去声　集注曰噫伤痛声悼道无传若天丧已也】　顔渊死子哭之恸从者曰子恸矣【从去声】曰有恸乎【哀伤之至不自知也】非夫人之为恸而谁为【夫音扶为去声　夫人谓顔渊言其死可惜哭之宜恸非他人之比也胡氏曰痛惜之至施当其可皆情性之正也论语】　　子张死曾子有母之丧齐衰而往哭之或曰齐衰不以吊曾子曰我吊也与哉【于朋友哀痛甚而往哭之非若凡吊　疏曰此一节论哭朋友失礼之事】　孔子兄子有孔篾者与宓子贱偕仕孔子往过孔篾而问之曰自汝之仕何得何忘对曰未有所得而所忘者三公事多急不得吊死问疾是朋友之道阙也孔子不恱往过子贱问如孔篾对曰虽有公事而兼以吊死问疾是朋友笃也孔子喟然谓子贱曰君子哉若人鲁无君子者则子贱焉取此【家语】　载驰许穆夫人作也衞懿公为狄所灭许穆夫人闵衞之亡伤许之小力不能救思归唁其兄又义不得故赋是诗也【疏曰在礼诸侯夫人父母终唯得使大夫问于兄弟有义不得归是以许人尤之故赋诗而见己志也诗】　初齐豹见宗鲁于公孟【见贤遍反荐达也】为骖乗焉将作乱而谓之曰公孟之不善子所知也勿与乗吾将杀之对曰吾由子事公孟子假吾名焉故不吾逺也【逺三万反　言子借我以善名故公孟亲近我】今闻难而逃是僭子【僭子念反　使子言不信也】子行事乎吾将死之以周事子【周犹终竟也】而归死于公孟其可也丙辰衞侯在平寿齐氏用戈击公孟宗鲁以背蔽之防肱以中公孟之肩皆杀之琴张闻宗鲁死将往吊之仲尼曰齐豹之盗而孟絷之贼女何吊焉【言齐豹所以为盗孟絷所以见贼皆由宗鲁　昭公二十年春秋左氏传】文公十有五年齐人归公孙敖之丧为孟氏且国故也【为于伪反　孟氏公孙敖家庆父为长庶故或称孟氏敖卒则惠叔请之至今期年而犹未已为惠叔毁请且国之公族故聴其归殡而书之】襄仲欲勿哭【怨敖取其妻】惠伯曰丧亲之终也虽不能始善终可也史佚有言曰兄弟致美【各尽其美义乃终】救乏贺善吊灾祭敬丧哀情虽不同母絶其爱亲之道也襄仲说帅兄弟以哭之【左氏传】　郑人杀良霄伯有死于羊肆【羊肆市列】子产襚之枕之股而哭之【枕之鸩反】敛而殡诸伯有之臣在市侧者既而葬诸斗城【斗城郑地名】子驷氏欲攻子产子皮怒之曰礼国之干也杀有礼祸莫大焉乃止【敛葬伯有为有礼　襄三十年春秋左氏传】阳门之介夫死【阳门宋国门名介夫甲卫士】司城子罕入而
　　哭之哀【宋以武公讳司空为司城】晋人之觇宋者反报于晋侯曰阳门之介夫死而子罕哭之哀而民说殆不可伐也孔子闻之曰善哉觇国乎【善其知微】诗云凡民有丧扶服救之【救犹助也】虽微晋而已天下其孰能当之【疏曰微非也言晋之强盛犹不能当宋虽非晋之强天下更有强于晋者谁能当之言纵有强者不能当宋而已是助句语也　檀弓】
　　小宰受其含襚币玉之事【详见丧大记】　大宰以九式均节财用三曰丧荒之式【详丧通礼财用条】　大宗伯以丧礼哀死亡【哀谓亲者服焉疏者含襚　疏曰案士丧礼亲者不将命注云大功已上有同财之义无归含法郑云亲者服焉据大功亲已上直有服无含法若小功以下有含并有服也若然此据大夫已下而说天子诸侯虽无服其含襚则有之故春秋王使荣叔归含且赗士丧礼君使人襚明天子诸侯于臣子皆有含襚也　春官】宰夫凡邦之吊事掌其戒令与其币器财用凡所共
　　者【吊事吊诸侯诸臣币所用赙也器所致明器也凡丧始死吊而含襚葬而赗赠其间加恩厚则有赙焉春秋讥武氏子来求赙　疏曰吊谓王使人吊诸侯自吊诸臣须从王行者并有赠丧之具百官当共故宰夫总戒令之与其币器财用凡所共者也又曰檀弓云君临臣丧巫祝桃茢执戈恶之也此吊诸臣之法春秋左氏王使荣叔归含且赗是有吊法故云吊诸侯诸臣也云币所用赙也者公羊传口实曰含车马曰赗衣服曰襚币不入含襚赗中故知是赙也云凡丧始死吊而含襚葬而赗赠其间加恩厚则有赙焉者欲见赙非正礼其赙乃是于死者恩厚乃加之故礼记云吊丧弗能赙不问其所费是恩厚之义也云春秋讥武氏子来求赙者隠公二年公羊文案公羊云武氏子来求赙何以书讥何讥尔丧事无求求赙非礼何休云礼本为有财者制有则送之无则致哀而已不当求求则皇皇伤孝子心盖通于下何休云尔者嫌天子财多不当求少亦不可求故明皆不当求郑引此者见王于诸侯诸臣有归则尔诸侯诸臣亦不得求也顔路请子之车孔子不与亦是不合求故抑之也　天官】　太府凡邦国之贡以待吊用【此九贡之财所给也给吊用给凶礼之五事　疏曰大宗伯云凶礼哀邦国之事下云有丧礼荒礼吊礼禬礼恤礼五礼皆须以财货哀之故云给凶礼之五事】　职丧凡国有司以王命有事焉则诏赞主人【有事谓含襚赠赗之属诏赞者以告主人佐其受之郑司农云凡国谓诸侯国有司谓王有司也以王命有事职丧主诏赞主人谓凡国有司有司从王国以王命往】凡公有司之所共职丧令之趣其事【令令其当共物有司或言公或言国言国者由其君所来居其官曰公谓遣使奉命有赠之物各从其官出职丧当催督也疏曰令令其当供物者谓诸官依法合供给丧家者不待王命职丧依令式共之　春官】　诸侯使人吊其次含襚赗临皆同日而毕事【言五者相次同时】　吊者即位于门西东面其介在其东南北面西上西于门【宾立门外不当门】主孤西面【立于阼阶下】相者受命曰孤某使某请事客曰寡君使某如何不淑【受命受主人命以出也不言摈者丧无接宾也淑善也如何不善言君痛之甚使某吊】相者入告出曰孤某须矣吊者入主人升堂西面吊者升自西阶东面致命曰寡君闻君之丧寡君使某如何不淑子拜稽颡吊者降反位【出反门外位】含者执璧将命曰寡君使某含相者入告出曰孤某须矣【含玉为璧制其分寸大小未闻】含者入升堂致命子拜稽颡含者坐委于殡东南有苇席既葬蒲席降出反位【言降出反位则是介也春秋有既葬归含赗襚无讥焉皆受之于殡宫】宰夫朝服即丧屦升自西阶西面坐取璧降自西阶以东【朝服告邻国之礼也即就也以东藏于内也　疏曰吊者既为上客又赗者是上介则此含者襚者当是副介末介但含襚于死者为切故在先陈之】襚者曰寡君使某襚相者入告出曰孤某须矣襚者执冕服左执领右执要入升堂致命曰寡君使某襚子拜稽颡委衣于殡东【亦于席上所委璧之兆顺其上下】襚者降受爵弁服于门内霤将命子拜稽颡如初受皮弁服于中庭自西阶受朝服自堂受端将命子拜稽颡皆如初襚者降出反位宰夫五人举以东降自西阶其举亦西面【亦西面者亦襚者委衣时　疏曰上云委衣于殡东又云受爵弁受皮弁受端皆云如初是皆在殡东西面而向殡今云举者亦西面是亦如襚者西面也其服重者使执而入爵弁受于内霤皮弁受于中庭朝服受于西阶端受于堂既受处不同则陈于璧北亦重者在南凡诸侯相襚衣数无文据此其服有五又先路裒衣不以襚以外无文】上介赗执圭将命曰寡君使某赗相者入告反命曰孤某须矣陈乘黄大路于中庭北辀执圭将命客使自下由路西子拜稽颡坐委于殡东南隅宰举以东【辀辕也自率也下谓马也马在路之下觐礼曰路下四亚之客给使者也入设乗黄于大路之西客入则致命矣使或为史】凡将命乡殡将命子拜稽颡西面而坐委之宰举璧与圭宰夫举襚升自西阶西面坐取之降自西阶赗者出反位于门外【乃着言门外明礼毕将更有事　疏曰客使谓客之从者为客所使故曰客使隠元年公羊传云赗者盖以乗马束帛车马曰赗货财曰赙衣被曰襚谷梁云乗马曰赗衣衾曰襚贝玉曰含钱财曰赙又案释废疾云天子于诸侯含之赗之诸侯于卿大夫如天子于诸侯诸侯于士如天子于诸侯臣襚之赗之天子于二王之后含为先襚则次之赗为后诸侯相于如天子于二王之后郑知天子于二王后含襚赗者为约此杂记两诸侯相敌明天子于二王后亦相敌也知诸侯亦然者约杂记文郑知天子于诸侯含赗者约文五年荣叔归含且赗三传但讥兼礼不讥其数是也郑知天子于诸侯臣襚之赗之者约士丧礼诸侯于士有襚有赗明天子于诸侯臣亦然郑知诸侯于卿大夫如天子于诸侯者更无所尊明尊此卿大夫含之赗之也凡此于其妻亦如其夫知者约宰咺来归惠公仲子之赗又约鲁夫人成风之丧王使荣叔归含且赗以外推此可知】上客临曰寡君有宗庙之事不得承事使一介老某相执綍【上客吊者也临视也言欲入视丧所不足而给助之谦也其实为哭耳】相者反命曰孤某须矣临者入门右介者皆从之立于其左东上【入门右不自同于宾客】宗人纳宾升受命于君降曰孤敢辞吾子之辱请吾子之复位客对曰寡君命某毋敢视宾客敢辞宗人反命曰孤敢固辞吾子之辱请吾子之复位客对曰寡君命某毋敢视宾客敢固辞宗人反命曰孤敢固辞吾子之辱请吾子之复位客对曰寡君命使臣某毋敢视宾客是以敢固辞固辞不获命敢不敬从【宾三辞而称使臣为恭也为恭者将从其命】客立于门西介立于其左东上孤降自阼阶拜之升哭与客拾踊三【拜客谢厚意】客出送于门外拜稽颡【疏曰谦言使一介老臣某助主人执其葬綍其实为哭而来上云孤某须矣是不出迎以主人悲戚无暇接宾去拜送者谢其劳辱来也　杂记】族之相为也赗赙承含皆有正焉　吊临赗赙睦友之道也【上二条详见吊条】　贷财曰赙舆马曰赗衣服曰襚玩好曰赠玉贝曰含赙赗所以佐生也赠襚所以送死也送死不及柩尸吊生不及悲哀非礼也故赗赠及事礼之大也【荀子　详见丧礼义】　诸侯相襚以后路与冕服先路与襃衣不以襚【不以己之正者施于人以彼不以为正服所用也后路贰车贰车行在后也　杂记】臣致襚于君则曰致废衣于贾人【贾音价　言废衣不必其以敛也贾人知物善恶也】敌者曰襚【衣送敌者死无谦故曰襚也　少仪】　君无襚大夫士毕主人之祭服亲戚之衣受之不以即陈【详见丧大记】　君使人襚彻帷主人如初襚者左执领右执要入升致命【详见士丧礼始死君使人襚】　亲者襚不将命以即陈【详见始死亲友襚】　庶兄弟禭使人以将命于室主人拜于位委衣于尸东牀上【同上】　朋友襚亲以进【同上】　亲者兄弟不以襚进【疏曰进谓执之将命也若非亲者相襚则摈者传辞将进以为礼节若有亲者相襚但直将进陈之不须执以将命也案士丧礼大功以上同财之亲襚不将命即陈于房中小功以下及同姓等皆将命　少仪】　有襚者则将命摈者出请入告主人待于位【详见士丧礼小敛奠后有襚者条】朋友亲襚如初仪【同上】　禭者以褶则必有裳执衣如
　　初升降自西阶以东【同上】　赗马入庙门【以其主于死者】赙马与其币大白兵车不入庙门【以其主于生人也兵车革路也虽为死者来陈之于外战伐田猎之服非盛者也周礼革路建大白以即戎　疏曰礼既祖讫而后赗马入设于庙庭而入门者欲以供驾魂车也故云主于死者以马助生人营丧曰赙马币谓以财货赙助主人丧用并是助主人之物故不将入庙故云以其主于生人也大白革路之旗兵车即革路也虽并为送丧之从车而其本是田战之具故不可入庙门故云战伐田猎之服非盛者也此谓诸侯有丧邻国之君有以大白兵车而赙之者】赙者既致命坐委之摈者举之主人无亲受也【丧者非尸柩之事不亲也举之举以东　柩音旧　疏曰坐犹跪也谓赙者跪委物于地主人摈者举而取之主人无亲受也者吉时若人馈物主人皆自拜受之若有丧主于哀戚凡有四方使者以物赙已悉不得拜受故使摈者受举之而已　少仪】若赙入告主人出门左西面宾东面将命主人拜宾坐委之【详见士丧礼亲宾赗奠赙赠】　知生者赙【同上】　吊丧弗能赙不问其所费【曲礼】　公赗纁束马两【公国君也赗所以助主人送葬也两马士制】摈者出请入告主人释杖迎于庙门外不哭【详见士丧礼公赗】　宾赗者将命【宾卿大夫士也】摈者出请入告出告须马入设宾奉币【详见士丧礼亲宾赗奠赙赠】　兄弟赗奠可也所知则赗而不奠【同上】　书赗于方若九若七若五【同上】　荐马马出自道行器茵苞器序从主人之史请读赗【详见士丧礼重出车马奠器从读赗】　若奠入告出以宾入将命如初士受羊如受马【详见士丧礼宾亲赗奠赙赠】　赠者将命摈者出请纳宾如初宾奠币如初若就器则重奠于陈凡将礼必请而后拜送【同上】主人袒乃行至于邦门公使宰夫赠纁束主人去
　　杖不哭由左听命宾由右致命【见士丧礼公使人赠】　知死者赠【见士丧礼亲宾赙赗奠赠】凡赠币无常【同上】　赠死不及尸非礼也【详见赗条】
　　右赠丧【含襚赙赗奠赠】　文公四年冬十有一月壬寅夫人风氏薨五年春王正月王使荣叔归含且赗含者何口实也【孝子所以实亲口也缘生以事死不忍虚其口天子以珠诸侯以玉大夫以碧士以见春秋之制也文家加饭以稻米】其言归含且赗何兼之兼之非礼也【公羊传】　含一事也赗一事也兼归之非正也【礼含赗襚各异人】其曰且志兼也其不言来不周事之用也赗以早而含以晚【已殡故言晚国有逺近皆令及事理不通也杂记曰含者执璧将命曰寡君使某含相者入告出曰孤某须矣含者入升堂致命子拜稽颡含者坐委于殡东南明君之于臣有含赗之义所以助丧尽恩含不必用示有其礼　谷梁传】　诸侯伐秦曹桓公卒于会【鲁成十三年曹伯庐卒于师庐諡宣言桓声之误也】诸侯请含【以朋友有相啖食之道】使之袭【非也袭贱者之事】襄公朝于荆康王卒【在襄二十八年楚言荆者州言之】荆人曰必请袭【欲使襄公衣之】鲁人曰非礼也荆人强之巫先拂柩荆人悔之【巫祝桃茢君临臣丧之礼　檀弓】　邾娄考公之丧徐君使容居来吊含【吊且含】曰寡君使容居坐含进侯玉其使容居以含【欲亲含非也含不使贱者君行则亲含大夫归含耳言侯玉者时徐僭称王自比天子】有司曰诸侯之来辱敝邑者易则易于则于易于杂者未之有也【容居以臣欲行君礼徐君自比天子使大夫敌诸侯有司拒之　疏曰注云君行则亲含者上云曹桓公卒于会诸侯请含是也大夫归含者杂记诸侯之丧君使人吊含赠襚是也若是臣来其礼简易者则行臣之简易之礼于谓广大若君来其礼广大者则行君之广大之礼易于杂者谓应简易而为广大实是臣而行君礼是君臣杂乱者未之有也又云于音近迂迂是广大之义论语云子之迂也与此同　同上】　王有姻丧晋使赵成如周吊且致襚【昭公九年春秋左氏传】　秦人来归僖公成风之禭礼也【秦慕诸夏欲通敬于鲁因有翟泉之盟故追赠僖公并及成风本非鲁方岳同盟无有相赴吊之制故不讥其缓而以接好为礼】诸侯相吊贺也虽不当事苟有礼焉书也以无忘旧好【送死不及尸故曰不当事　文公九年春秋左氏传】　防有太史曰栁庄寝疾献公曰若疾革虽当祭必告公再拜稽首请于尸曰有臣栁庄也者非寡人之臣社稷之臣也闻之死请往不释服而往遂以襚之【脱君祭服以襚臣乃亲贤也　檀弓】　齐侯伐晋夷仪敝无存先登求自门出死于霤下【既入城夷仪人不服故鬭死于门屋霤下也】齐师之在夷仪也齐侯曰得敝无存者以五家免【给其五家令常不共役事】乃得其尸公三禭之【襚衣也比殡三加襚深礼厚之】与之犀轩与直盖【犀轩卿车直盖髙盖】而先归之坐引者以师哭之【停丧事以尽哀也君方为位而哭故挽丧者不敢立】亲推之三【齐侯自推丧车轮三转定公九年春秋左氏传】　　公三年秋武氏子来求赙丧事无求求赙非礼也盖通于下【嫌天子财多不当求下财少可求故明皆不当求之　春秋左氏传】　归死者曰赗归生者曰赙曰归之者正也求之者非正也周虽不求鲁不可以不归鲁虽不归周不可以求之求之为言得不得未可知之辞也交讥之【谷梁传】伯髙之丧孔氏之使者未至【谓赙赗者】冉子摄束帛
　　乗马而将之孔子曰异哉徒使我不诚于伯髙【徒犹坐也礼所以副忠信也忠信而无礼何传乎　疏曰既无忠信礼何传乎言不可传行也　檀弓】孔子之防遇旧馆人之丧【前日君所使舎己】入而哭之
　　哀出使子贡说骖而赙之子贡曰于门人之丧未有所说骖说骖于旧馆无乃己重乎夫子曰予乡者入而哭之遇于一哀而出涕予恶夫涕之无从也小子行之【客行无他物可以易之者使遂以往疏曰论语言顔回之丧子哭之恸恸比出涕恸则为甚矣又旧馆之恩不得比顔回之极而说骖于旧馆惜车于顔回者但旧馆情疏厚恩待我我须有赠赙故说骖赙之顔回则师徒之恩亲乃是常事则顔回之死必当以物与之顔路更请卖车为椁以其不知止足故夫子抑之　同上】　公元年秋七月天王使宰咺来归惠公仲子之赗【咺吁阮反赗芳鳯反　宰官咺名仲子者桓公之母妇人无諡故以字配姓　疏曰赗者助丧之物文五年注云车马曰赗士丧既夕礼云公赗纁束帛两马士之制只得驾两马大夫以上皆驾四马此宰咺来归赗盖用四马也】赠死不及尸【尸未葬之通称】吊生不及哀【诸侯已上既葬则缞麻除无哭位谅闇终丧】非礼也【左氏传　今案杜氏诸侯已上既葬则衰麻除疏详见丧大记作主条】　仲子者桓之母也丧事有赗赗者盖以马以乗马束帛【疏曰上云以马与士既夕礼同下言乗马与士异】车马曰赗货财曰赙衣被曰襚【公羊传】赗者何也乗马曰赗衣衾曰襚贝玉曰含钱财曰赙【乘绳证反　疏曰士丧礼赗用两马此用乗马者礼大夫以上皆乗四马故赗用乘而马数虽同其马大小则异故何休云天子马曰龙髙七尺以上诸侯曰马髙六尺以上卿大夫士曰驹髙五尺以上是也士丧礼公赗纁束公羊传亦云以乘马束帛何休云束帛谓三纁二何休云赗者覆也尝覆被亡者之身休又云赙犹助也皆助生送死之礼襚犹遗也遗是助死之礼知生者赗赙知死者含襚尔含者实口之名杂记云将命者执璧委于殡东是诸侯用璧士丧礼含用米贝是士用米贝故传举贝玉总之也　谷梁传】　宋景曹卒【景曹宋元公夫人小邾女季桓子外祖母】季康子使冉有吊且送葬曰以肥之得备弥甥也【弥逺也康子父之舅氏故称弥甥】有不腆先人之产马使求荐夫人之宰其可以称旌繁乎【繁步干反　求冉有名称举也繁马饰繁缨也　哀公二十三年春秋左氏传】
　　天子诸侯之丧斩衰者奠大夫齐衰者奠士则朋友奠不足则取于大功以下者不足则反之【详见士丧礼陈大敛奠章　案士丧礼朝夕奠皆有宾位拜宾入奠卒奠拜宾盖丧奠主人不亲皆宾助奠】　曾子问曰废丧服可以与于馈奠之事乎孔子曰说衰与奠非礼也以摈相可也【详见变礼】　天子诸侯之丧祭也不斩衰者不与祭大夫齐衰者与祭士祭不足则取于兄弟大功以下者【详见丧大记虞祭章】　卒哭献毕尸出门入彻主人不与【详见卒哭袝练祥禫记】　宾执事者如吊服皆即位于门外如朝夕临位【详见士虞礼】　朋友虞附而退【详见会葬条】　曾子问曰相识有丧服可以与于祭乎孔子曰缌不祭又何助于人【详见变礼】　宰夫三公六卿之丧与职丧帅官有司而治之凡诸大夫之丧使其旅帅有司而治之【详见丧大记戒臣民条】职丧掌诸侯之丧及卿大夫士凡有爵者之丧以国之丧礼涖其禁令序其事【详见丧大记总目】　适有丧者曰比【适之也曰某愿比于将命者比犹比方俱给事】童子曰听事【疏曰童子未成人虽往适他丧不敢与成人为比方但来聴主人以事见使故云愿聴事于将命者也】适公卿之丧则曰听役于司徒【疏曰司徒主国之事公卿之丧则司徒皆率其属掌之檀弓云盂献子之丧司徒旅归四布是也隠义云公卿亦有司徒官以掌丧事也　少仪】　童子无缌服听事不麻无事则立主人之北南面【疏曰童子虽不缌犹着免深衣无绖以往给事缌丧使役也主人丧主也此童子来聴使若有事则使之若无事时在旁谓在主人之北南面　玉藻】　士之丧胥为侍士是敛【详见丧大记】　助葬必执绋【曲礼】
　　右执事【助奠助祭治事】　孔子之故人曰原壤其母死夫子助之沐椁【檀弓】　孔子之丧公西赤为志焉子张之丧公明仪为志焉【同上】
　　送丧不由径送葬不辟涂潦【辟音避檀弓】　防葬之礼于鄙上【从竟至墓主为送葬来　竟音境为去声　文五年春秋谷梁传】　相趋也出宫而退相揖也哀次而退相问也既封而退相见也反哭而退朋友虞附而退【此吊者恩厚薄去迟速之节也附当为袝　疏曰相趋谓孝子本不相识但相闻姓名而来会趋丧也恩既轻故柩出庙之宫门而退去相揖谓经防他处已相揖者也恩微深故待柩出至大门外之哀次而退去也相问谓曽相饷遗恩转深故至窆竟而退也相见谓身经自执挚相诣往来恩转厚故至葬竟孝子反哭还至家时而退也朋友畴昔情重生死同殷故至主人虞附而退也知生者吊今注云吊则知是吊生人也　杂记】　天子七月而葬同轨毕至【言同轨以别四夷之国】诸侯五月同盟至【同在方岳之盟】大夫三月同位至【古者行役不逾时】士逾月外姻至【姻犹亲也释例曰万国之数至众封疆之守至重故天子之丧诸侯不得越境而奔脩服于其国卿共吊葬之礼其诸侯相吊则昭三十年传云先王之制诸侯之丧士吊大夫送葬是正礼也同位至待其使还也外姻至亲戚毕集也于天子言毕至以下不言毕者天子海内为家天下闻丧无敢不至故言毕也诸侯同盟或来或否大夫出使本奉君命虽或闻丧未必尽来故不言毕也何休膏肓以为礼士三月葬今云逾月左氏为短　隠元年左氏春秋传】　君若载而后吊之则主人东面而拜门右北面而踊待反而后奠【详见士丧礼】　君于大夫将葬吊于宫及出命引之三步则止如是者三君退朝亦如之哀次亦如之【以义夺孝子宫殡宫出谓柩已在路退去也三命引之凡移九步君吊不必于宫朝丧朝庙也次他日宾客所受大门外舎也孝子至此而哀君或于是吊焉　疏曰君吊礼既毕及其柩出殡宫之门孝子号慕攀辕柩车不动君夺孝子之情命遣引之三步则止所以止者引者不忍顿夺孝子之情故且止柩君又命引之引之者三步而止君又命引之如是者三柩车遂行君便退去　檀弓】　适兄弟之送葬者弗及遇主人于道则遂之于墓【详见变礼奔丧条】　望柩不歌【曲礼】　吊于葬者必执引若从柩及圹皆执绋【引音圹苦晃反又音旷　示助之以力车曰引棺曰绋从柩赢者　疏曰引柩车索也吊葬本为助执事故必相助引柩车也若从柩及圹皆执绋者及至也绋引棺索也凡执引用人贵贱有数若其数足则余人不得遥行皆散而从柩也至圹下棺窆时则不限人数皆悉执绋示助力也注云车曰引者引者长逺之名故在车车行逺也绋是拨举之义故在棺棺唯拨举不长逺也云从柩赢者赢余也从柩者是执引所余赢长者也何东山云天子千人诸侯五百人大夫三百人士五十人赢数外也　檀弓】临丧则必有哀色执绋不笑【曲礼】　助葬必执绋【同上】　临丧不笑【檀弓】　吊非从主人也四十者必执绋乡人五十者从反哭四十者待盈坎【言吊者必助主人之事从犹随也成人二十以上至四十丁壮时故执绋待盈坎也非乡人则长少皆反优逺也　杂记】乃反哭宾吊自西阶曰如之何【详见士丧礼】
　　右防葬　文公元年二月叔孙得臣如京师辛丑葬襄王王者不书葬此何以书不及时书过时书我有往者则书【谓使大夫往也恶文公不自往故书葬　春秋公羊传】　天子志崩不志葬举天下而葬一人其道不疑也志葬危不得葬也【不得备礼葬谷梁传】　文四年冬夫人风氏薨五年王使荣叔归含且赗葬我小君成风王使召伯来防葬礼也【成风庄公之妾天子以夫人礼赠之明母以子贵故曰礼左氏传】　襄公三十有一年滕子来防葬　葬晋顷
　　公郑游吉吊且送葬魏献子使士景伯诘之曰悼公之丧子西吊子蟜送葬今吾子无贰何故对曰先王之制诸侯之丧士吊大夫送葬唯嘉好聘飨之事于是乎使卿今大夫曰女盍从旧旧有丰有省不知所从从其丰则寡君幼弱是以不共从其省则吉在此矣唯大夫图之晋人不能诘【昭公三十年左氏传】　文襄之霸也其务不烦诸侯君薨大夫吊卿共葬事夫人士吊大夫送葬【先王之制诸侯之丧士吊大夫送葬盖时俗过制故文襄虽节之犹过于古　昭公三年左氏传】　齐姜薨齐侯使诸姜宗妇来送葬【宗妇同姓大夫之妇妇人越疆送葬非礼　襄二年左氏传】葬楚康王公及陈侯郑伯许男送葬至于西门之外诸侯之大夫皆至于墓【襄公二十九年左氏传】　郑简公卒将为葬除司墓之室有当道者毁之则朝而塴弗毁则日中而塴子太叔请毁之曰无若诸侯之宾何子产曰诸侯之宾能来防吾丧岂惮日中无损于宾而民不害何故不为遂弗毁日中而葬【详见丧大记柩行条】
　　谷风曰凡民有丧匍匐救之【匍音蒲又音符匐蒲五反一音服　笺云匍匐言尽力也凡民于有凶祸之事邻里尚尽力往救之况我于君子家之事难易乎固当黾勉以疎逾亲也　国风】邻有丧舂不相里有殡不巷歌【舂束容反相息亮反助哀也相谓送杵声】适墓不登垄【垄力勇反冢也　为其不敬垄冢也墓茔域　茔音营　曲礼】适墓不
　　歌【非乐所也同上】
　　右哀有丧　子食于有丧者之侧未尝饱也【集注曰临丧哀不能甘也】　子于是日哭则不歌【哭谓吊哭一日之内余哀未忘自不能歌也谢氏曰学者于此二者可见圣人情性之正也能识圣人之情性然后可以学道　论语】子见齐衰者虽狎必变【孔曰狎者素亲狎】凶服者式之
　　【孔曰凶服送死之衣服　同上】　子见齐衰者冕衣裳者与瞽者见之虽少必作过之必趋【集注曰齐衰丧服冕冠也衣上服裳下服冕而衣裳贵者之盛服也瞽无目者作起也趋疾行也或曰少当作坐　范氏曰圣人之心哀有丧尊有爵矜不成人其作与趋葢有不期然而然者　同上】　襄公十有九年晋士匄帅师侵齐至谷闻齐侯卒乃还还者何善辞也何善尔大其不伐丧也此受命乎君而伐齐则何大乎其不伐丧大夫以君命出进退在大夫也【公羊传】


　　仪礼经传通解续巻十四
&lt;经部,礼类,通礼之属,仪礼经传通解__仪礼经传通解续&gt;
　　钦定四库全书
　　仪礼经传通解续卷十五
　　宋　黄干　撰
　　防礼义防　礼十三
　　补
　　白虎通义曰防者何谓也防者亡人死谓之防言其亡不可复得见也不直言防何为孝子心不忍言尚书曰武王既防防礼曰死于适室知据死者称防也生者防痛之亦称防礼曰防服斩衰易曰不封不树防期无数孝经曰孝子之防亲也是施生者也天子下至庶人俱言防何欲言身体髪肤俱受之父母其痛一也
　　夫礼必本于天殽于地列于鬼神达于防祭【殽户教反法也徐户交反　圣人则天之明因地之利取法度于鬼神以制礼下教令也既又祀之尽其敬也教民严上也鬼者精魂所归神者引物而出谓祖庙山川五祀之属也民知严上则此礼达于下也　礼运】　防祭之礼所以明臣子之恩也防祭之礼废则臣子之恩薄而倍死忘生者众矣【倍音佩经解】　凡不孝生于不仁爱也不仁爱生于防祭之礼不明防祭之礼所以教仁爱也致爱故能致防祭春秋祭祀之不絶致思慕之心也【孝经曰春秋祭祀以时思之也】夫祭祀致馈养之道也死且思慕馈养况于生而孝乎故曰防祭之礼明则民孝矣故有不孝之狱则饰防祭之礼【大戴记】　先王有大事必有礼以哀之哀乐之分皆以礼终【分扶问反　大事谓死防也　乐记】　先王之制礼乐人为之节【言为作法度以遏其欲】衰麻哭泣所以节防纪也【同上】防礼忠之至也【谓哭踊袒袭也】备服器仁之至也【谓小敛大敛之衣服葬之明器】宾客之用币义之至也【谓来赙赗】故君子欲观仁义之道礼其本也【疏曰防礼忠之至也者亲戚之防必尽忠心追念故云忠之至也备服器仁之至也者此亦据防礼备此小敛大敛之衣服及葬之明器亦是仁爱之亲故云仁之至也宾客之用币义之至也者此谓防礼宾客用币帛以相赙赗于事合宜故云义之至也　礼器】　故礼义也者所以养生送死事鬼神之大端也【礼运】　孝子之事亲也有三道焉生则养没则防防毕则祭养则观其顺也防则观其哀也祭则观其敬而时也尽此三道者孝子之行也【尽子忍反　没终也　祭统】　子曰孝子之事亲也病则致其忧【色不满容行不正履】防则致其哀【擗踊哭泣尽其哀情】祭则致其严【斋戒沐浴明发不寐孝经】　君子之于礼也有直而行也【谓若始死哭踊无节也】有曲
　　而杀也【谓若父在为母期也】有经而等也【谓若天子以下至士庶人为父母三年　疏曰有直而行也者君子之于礼一事也直而行谓亲始死孝子哀慼哭踊无节直任已天性而行也有曲而杀也者二事也曲杀谓服父斩衰三年为母齐衰期是曲杀也有经而等也者三事也经常也常而等谓上自天子下至庶人虽尊卑有异而服其父母则贵贱同等也　礼器】　子路曰吾闻诸夫子防礼与其哀不足而礼有余也不若礼不足而哀有余也【防主哀】祭礼与其敬不足而礼有余也不若礼不足而敬有余也【祭主敬　疏曰防礼居防之礼也与及也礼有余明器衣衾之属也言居防及其哀少而礼物多也若物多而哀少则不如物少而哀多也祭礼谓祭祀之礼也而礼有余谓俎豆牲牢之属多也言敬少而牢多也若牲器多而敬少则不如牲器少而敬多也　檀弓】　林放问礼之本【集注曰林放鲁人见世之为礼者専事繁文而疑其本之不在是也故以为问】子曰大哉问【孔子以时方逐末而放独有志于本故大其问葢得其本则礼之全体无不在其中矣】礼与其奢也宁俭防与其易也宁戚【易去声　易治也孟子曰易其田畴在防礼则节文习熟而无哀痛惨怛之实者也戚则一于哀而文不足耳礼贵得中奢易则过于文俭戚则不及而质二者皆末合理然凡物之理必先有质而后有文则质乃礼之本也　论语】　夫礼之初始诸饮食其燔黍捭豚污尊而抔饮蒉桴而土鼓犹若可以致其敬于鬼神【捭卜麦反注作擗又作擘皆同污乌华反一音作乌抔步侯反蒉依注音凷苦对反又苦怪反土块也桴音浮鼔槌　言其物虽质本有齐敬之心则可以荐羞于鬼神鬼神飨徳不飨味也中古未有釜甑释米捭肉加于烧石之上而食之耳今北狄犹然污尊凿地为尊也杯饮手掬之也蒉读为凷声之误也凷堛也谓搏土为桴也土鼔筑土为鼓也　疏曰夫礼之初始诸饮食者欲行吉礼先以饮食为本但中古之时饮食质略虽有火化其时未有釡甑也其燔黍捭豚者以水洮释黍米加于烧石之上以燔之故云燔黍或捭析豚肉加于烧石之上而孰之故云捭豚污尊而抔饮者谓凿地污下而盛酒故云污尊以手掬之而饮故云抔饮蒉桴者又搏土凷为桴皇氏云桴谓击鼓之物土鼓者筑土为鼓上来之物非但可以事生亦可以致其恭敬于鬼神以鬼神飨徳不飨味也中古者谓神农也明堂位云土鼓苇籥伊耆氏之乐又郊特牲云伊耆氏始为蜡蜡是报田之祭今此云蒉桴土鼔故知此谓神农也蒉读为凷者以经中蒉字乃是草名不可为桴桴与土鼓相连故读为凷凷土块也】及其死也升屋而号告曰臯某复【招之于天】然后饭腥而苴孰【饭扶晚反苴子余反又争初反　饭以稻米上古未有火化苴孰取遣奠有火利也苴或为俎　遣弃战反　疏曰上言古代质素此言后世渐文谓五帝以下至于三王及其身之死也升上屋而号呼告曰臯某复者臯引声之言某谓死者名令其反复魄不复然后浴尸而行含礼于含之时饭用生稻之米故云饭腥用上古未有火化之法苴孰者至欲葬设遣奠之时而用苞裹孰肉以遣送尸法中古修火化之利也】故天望而地藏也【疏曰天望谓始死望天而招魂地蔵谓葬地以蔵尸也】体魄则降知气在上【知音智　疏曰所以地蔵者由体魄则降所以天望招之于天由知气在上】故死者北首【首手又反首阴也】生者南乡【乡许亮反　乡阳也　疏曰体魄降入于地为阴故死者北首归阴之义死者既归阴则生者南乡归阳也】皆从其初【疏曰谓今世饭腥苴孰及死者北首生者南乡之等非是今时始为此事皆取法于上古中古而来故云皆从其初　礼运】　礼也者反本脩古不忘其初者也故凶事不诏【哭泣由中非由人也　疏曰本谓心也凶事防亲之事也诏告也孝子亲防痛由心发故啼号哀泣不待外告而哀自至是反本还其孝亲之本心也　礼器】　亲始死鸡斯徒跣扱上衽交手哭恻怛之心痛疾之意伤肾干肝焦肺水浆不入口三日不举火故邻里为之糜粥以饮食之【鸡斯依注为笄纚笄古兮反纚色买反徐所绮反扱初洽反　亲父母也鸡斯当为笄纚声之误也亲始死去冠三日乃去笄纚括髪也今时始防者邪巾袹头笄纚之存象也徒犹空也上衽深衣之裳前五藏者肾在下肝在中肺在上举三者之焦伤而心脾在其中矣五家为邻五邻为里　袹亡瞎反本或作貊　疏曰鸡斯者笄谓骨笄纚谓韬髪之缯言亲始死孝子先去冠唯留笄纚也徒跣者徒空也无屦而空跣也扱上衽者上衽谓深衣前衽扱之于带以号踊履践为妨故扱之交手哭者谓交手拊心而为哭也伤肾干肝焦肺者言肺在上性近于燥故云焦肝近肺故云干肾近下故云伤言近下性多润而亦伤矣举此三者五藏俱伤可知也不举火者哀痛之甚情不在食故不举火也旁亲以下食不可废故邻里为之糜粥以饮食之】夫悲哀在中故形变于外也痛疾于心故口不甘味身不安美也【言人情之中外相】三日而敛在牀曰尸在棺曰柩动尸举柩哭踊无数恻怛之心痛疾之意悲哀志懑气盛故袒而踊之所以动体安心下气也妇人不宜袒故发胷击心爵踊殷殷田田如壊墙然悲哀痛疾之至也故曰辟踊哭泣哀以送之送形而往迎精而反也【懑亡本反又音满范音闷殷殷并音隠　故袒而踊之言圣人制法故使之然也爵踊足不絶地辟拊心也哀以送之谓葬时也迎其精神而反谓反哭及日中虞也】其往送也望望然汲汲然如有追而弗及也其反哭也皇皇然若有求而弗得也故其往送也如慕其反也如疑【望望瞻望之貌也慕者以其亲之在前疑者不知神之来否　汲音急】求而无所得之也入门而弗见也上堂又弗见也入室又弗见也亾矣防矣不可复见己矣故哭泣辟踊尽哀而止矣【説反哭之义也　疏曰亾矣防矣者防亦亾也重言之者丁寜之也若似人之逃不复来也故哭泣辟踊尽哀而止矣者以其不可复见故反哭之时哭泣辟踊尽哀而休止也】心怅焉怆焉惚焉忾焉心絶志悲而已矣祭之宗庙以鬼飨之徼幸复反也【怆初亮反惚音忽忾徐音慨苦代反　説虞之义　疏曰心怅焉怆焉者此明反哭之后虞祭之时也祭之宗庙以鬼飨之者谓虞祭于殡宫神之所在故称宗庙以鬼飨之尊而礼之冀其魂神复反也】成圹而归不敢入处室居于倚庐哀亲之在外也寝苫枕块哀亲之在土也【圹古晃反　言亲在外在土孝子不忍反室自安也入处室或为入宫】故哭泣无时服勤三年思慕之心孝子之志也人情之实也【勤谓忧劳疏曰故哭泣无时者此明终防思慕之心也服勤者言服处忧劳勤苦也人情之实也者言非诈伪假为之是人情悲慕之实也问防】　防礼哀戚之至也节哀顺变也君子念始之者也【始犹生也念父母生己不欲伤其性　疏曰所以节哀者欲顺孝子悲哀使之渐变也以君子思念父母之生己恐其伤性故顺变也】复尽爱之道也有祷祠之心焉【疏曰始死招魂复魄尽此孝子爱亲之道也非直招魂又分祷五祀冀精气之复反故云有祷祠之心焉】望反诸幽求诸鬼神之道也【鬼神处幽闇望其从鬼神所来】北面求诸幽之义也【疏曰北方是幽故复者北面求鬼神之义】拜稽颡哀戚之至隐也稽颡隐之甚也【隠痛也稽颡者触地无容　疏曰孝子拜宾之时先为稽颡而后拜者哀戚之至痛就拜与稽颡二事之中稽颡为痛之甚此拜稽颡拜文在上言将拜稽颡】饭用米贝弗忍虚也不以食道用美焉耳【尊之也食道防米贝美　疏曰死者既无所知不忍虚其口必用米贝者以食道防米贝美尊之不敢用亵故用米贝美善焉尔饭食人所造作细碎不絜故为防米贝天性自然为美】铭明旌也【神明之旌】以死者为不可别已故以其旗识之【不可别形貌不见】爱之斯録之矣敬之斯尽其道焉耳【谓重与奠　疏曰铭明旌也案士防礼为铭各以其物又司常云大防共铭旌注云王则大常案司常云王建大常诸侯建旂卿建旜大夫士建物则铭旌亦然但以尺寸易之案士防礼士长三尺大夫五尺诸侯七尺天子九尺从遣车之差以防事略故也若不命之士则士防礼云以缁长半幅长一尺防未长终幅长二尺揔长三尺爱之斯録之者谓孝子思念其亲追爱之道斯此也故于此为重以存録其神也敬之斯尽其道焉耳者谓于此设奠尽其孝养之道焉耳郑以下文有重及奠故以此一经为下张木故云重与奠也此爱之斯録之矣及敬之斯尽其道焉尔亦得揔焉于明旌之义故士防礼为铭之下郑注引此爱之敬之二事以解铭旌以义得两通故郑彼此二解】重主道也【始死未作主以重主其神也重既虞而埋之乃后作主春秋传曰虞主用桑练主用栗　疏曰言始死作重若吉祭木主之道主者吉祭所以依神在防重亦所以依神故云重主道也案士防礼云士有重无主此据天子诸侯有主者言之又云重既虞而埋之乃后作主者谓既虞之后乃始埋重埋重之后乃始作主案天子九虞九虞之后乃埋重重与祔相近故公羊云虞主用桑谓虞祭之末也】殷主缀重焉【缀犹聨也殷人作主而聨其重县诸庙也去显考乃埋之　疏曰殷主缀重焉者谓殷人始殡置重于庙庭作虞主讫则缀重县于新死者所殡之庙也云去显考乃埋之者谓今死者世世递迁至为显考其重恒在死者去离显考乃埋其重及主以其既迁无复有庙显考谓高祖也】周主重彻焉【周人作主彻重埋之　疏曰周人虞而作主而重则彻去而埋之故云周主重彻焉但殷人缀而不即埋周人即埋不县于庙为异也既夕礼将葬甸人抗重出自道道左倚之郑注云重既虞将埋之是埋重于门外之道左也若虞主亦埋之于祖庙门外之道左案异义戴礼及公羊説虞主埋于壁两楹之间一説埋之于庙北牖下左氏説虞主所蔵无明文郑驳之云案士防礼重与柩相随之礼柩将出则重倚于道左柩入于庙则重止于门西虞主与神相随之礼亦当然练时既特作栗主则入庙之时祝奉虞主于道左练祭讫乃出就虞主而埋之如既虞埋重于道左是郑既练埋虞主于庙门之道左也】奠以素器以生者有哀素之心也【哀素言哀痛无饰也凡物无饰曰素】唯祭祀之礼主人自尽焉尔岂知神之所飨亦以主人有齐敬之心也【齐侧皆反哀则以素敬则以饰礼由人心而已　疏曰奠谓始死至之时祭名以其时无尸奠置于地故谓之奠也悉用素器者表主人有哀素之心又广论虞祭之后及卒哭练祥之祭云此等祭祀之礼主人自尽致孝养之道焉尔岂知神之所飨须设此祭所以设之者亦以主人有齐敬之心若亲存然故设祭亦如生存也注云哀则以素谓葬前敬则以饰谓虞后故士虞礼不用素器也】辟踊哀之至也有算为之节文也【算数也　疏曰抚心为辟跳跃为踊孝子防亲哀慕至懑男踊女辟是哀痛之至极也若不裁限恐伤其性故辟踊有算为凖节文章之数其事不一毎一踊三跳三踊九跳都为一节士含死日三日而殡凡有三踊初死日袭袭而踊明日小敛小敛而踊又明日大敛大敛又踊凡三日为三踊也大夫五踊含死日四日而殡初死日一踊明日袭又一踊至三日小敛朝一踊至小敛时又一踊至四日大敛朝不踊当大敛时又一踊凡四日为五踊诸侯七踊含死日六日而殡初死日一明日袭又一至三日小敛朝一当小敛时又一四日无事一五日又一至六日朝不踊亦当大敛时又一凡六日七踊周礼王九踊含死日八日而殡死日一明日袭一其间二日为二至五日小敛为二其间二日又二至八日大敛则其朝不踊也大敛时又一凡八日九踊故云为之节文也故杂记云公七踊大夫五踊士三踊郑注云士小敛之朝不踊君大夫大敛之朝乃不踊是也】袒括髪变也愠哀之变也去饰去美也袒括髪去饰之甚也有所袒有所袭哀之节也【疏曰言袒衣括髪者是孝子形貌之变也悲哀愠恚者是孝子哀情之变也去其寻常吉时服饰也者是去其华美也孝子去饰虽有多涂袒括髪者就去饰之中敢为甚也孝子悲哀理应常何以有所袒有所袭时者表明哀之限节哀甚则袒哀轻则袭】弁绖葛而葬与神交之道也【接神之道不可以纯凶天子诸侯变服而葬冠素弁以葛为环绖既虞卒哭乃服受服也杂记曰凡弁绖其衰侈袂疏曰葬时居防着防冠麻绖身服衰裳是纯凶也又寻常弁绖以麻为环绖今乃去防冠着素弁又加环绖用葛不以麻故云接神之道不可以纯凶云天子诸侯变服而葬者以下云有敬心焉以日月逾时故敬心乃生大夫与士三月而葬敬心未生故知天子诸侯也云冠素弁以葛为环绖者郑注周礼司服云弁如爵弁而素不云麻是用素绢也以葛与弁绖连文故云葛环绖然则要带犹用麻也云卒哭乃服受服也者防服注天子诸侯既虞大夫士卒哭乃受服此云卒哭乃受服是不定防服以大夫以上卒哭与虞其月不同士虞与卒哭同在一月故解为大夫以上既虞士卒哭受服此当言既虞与防服注会云卒哭者误也引杂记其衰侈袂者证既服弁绖其衰亦改案防服衰袂二尺二寸袪尺二寸则葬时更制其衰袂三尺三寸袪尺八寸是改防服之衰也熊氏皇氏等并为锡衰】有敬心焉【逾时哀衰而敬生敬则服有饰大夫士三月而葬未逾时】周人弁而葬殷人冔而葬【冔况甫反　周弁殷冔俱象祭冠而素礼同也　疏曰士冠礼周弁殷冔夏收王制云夏后氏收而祭殷人冔而祭周人弁而祭此弁既对冔故知俱象祭冠】歠主人主妇室老为其病也君命食之也【歠徐昌悦反食音嗣尊者夺人易也歠歠粥也　疏曰此一莭论尊者夺孝子情之法歠者亲防三日之后歠粥之时主人亡者之子主妇亡者之妻室老家之长相此三者并是大夫之家贵者为其歠粥病困之故君必有命食疏饭也若非三者虽复歠粥致疾病君不命食之以其贱故也其士之主人主妇君不命也防大记主妇食疏食谓既殡之后此主妇歠者谓未殡前故问防云邻里为之糜粥以饮食之】反哭升堂反诸其所作也【亲所行礼之处】主妇入于室反诸其所养也【亲所馈食之处　疏曰谓葬窆讫反哭升于庙所以升堂者反复于亲所行礼之处谓平生祭祀冠昏在于堂也主妇反哭所以入于室反复于亲所馈食供养之处此皆谓在庙也故既夕礼主人反哭入升自西阶东面郑注云反诸其所作也又云主妇入于室注云反诸其所养也下始云遂适殡宫故知初反哭在庙也下云反哭之吊也亦谓在庙也】反哭之吊也哀之至也反而亡焉失之矣于是为甚【哀痛甚】殷既封而吊周反哭而吊【封当为窆谓下棺也　疏曰注知非封土为坟者以既夕礼实土三主人拜乡人乃反哭周既如此殷亦然且殷既不为坟故知封当为窆】孔子曰殷已慤吾从周【慤者得哀之始未见其甚　疏曰庙是亲之平生行礼之处今反哭于庙思想其亲而不见故哀悲为甚圹者非亲存所在之处今柩暂来至此始有悲哀未是甚极今吊者于此而来哀情质慤故云慤也】葬于北方北首三代之达礼也之幽之故也【首手又反　北方国北也　疏曰上之训往下之语助言葬于国北及北首者鬼神尚幽闇往诣幽冥故也殡时仍南首者孝子犹若其生不忍以神待之】既封主人赠而祝宿虞尸【赠以币送死者于圹也于主人赠祝先归　疏曰既封为葬已下棺主人以币赠死者于圹之时祝先归宿戒虞尸案既夕礼主人赠用制币纁束帛也案士虞礼记云男男尸女女尸是虞有尸也】既反哭主人与有司视虞牲【日中将虞省其牲】有司以几筵舍奠于墓左反日中而虞【舍音释　所使奠墓有司来归乃虞也舍奠墓左为父母形体在此礼其神也周礼冢人凡祭墓为尸　疏曰几依神也筵坐神席也席敷陈曰筵舍释也奠置也墓道向南以东为左孝子先反脩虞故有司以几筵及祭置于墓左以父母形体所托故礼其地神以安之也反日中而虞者反谓所使奠墓左有司归也虞者葬日还殡宫安神之祭名必用日中者是日时之正也】葬日虞弗忍一日离也【离力智反　弗忍其无所归】是日也以虞易奠【虞防祭也】卒哭曰成事【既虞之后卒哭而祭其辞葢曰哀荐成事成祭事也祭以吉为成　疏曰既虞祭之后至于卒哭其卒哭祭辞葢曰成事所以称葢者以其士虞礼无文唯杂记及此有卒哭成事故郑约之为解又称葢以疑之虞祭之时以其尚凶祭礼未成今既卒无时之哭唯有朝夕二哭渐就于吉故云成事祭以吉为成故也】是日也以吉祭易防祭【卒哭吉祭】明日祔于祖父【疏曰士虞礼云明日祔于祖父则祭明日祔也】其变而之吉祭也比至于祔必于是日也接不忍一日末有所归也【末无也日有所用接之虞礼所谓他用刚日也其祭祝曰哀荐曰成事　疏曰上云虞卒哭及祔皆是得常正礼此经所云谓不得正礼故谓之变以其变常礼也所以有变者或时有追促或事有忌讳未及葬期死而即葬者即防服小记所云赴葬者赴虞者三月而后卒哭彼据士礼而言速葬速虞之后卒哭之前其日尚賖不可无祭谓之为变其既虞之后变礼而之吉祭也之往也既虞往至吉祭其礼如何必于是日接谓于是三虞卒哭之闲刚日而连接其祭所以恎用刚日接之者孝子不忍使亲毎一日之间无所归依注云虞礼所谓他用刚日者此经所云变者虞礼谓之他也】殷练而祔周卒哭而祔孔子善殷【期而神之人情　檀弓】　子曰孝子之防亲也哭不偯【偯于岂反俗作哀非説文作依云痛声也音同　气竭而息声不委曲　正义曰礼记闲传曰斩衰之哭若往而不反齐衰之哭若往而反此注据斩衰而言之是气竭而后止息又曰大功之哭三曲而偯郑注云三曲一举声而三折也偯声余从容也是偯为声余委曲也斩衰则不偯故云声不委曲也】礼无容【触地无容　正义曰此礼记问防之文也以其悲哀在心故形变于外所以稽颡触地无容哀之至也】言不文【不文文饰也本或作闻非　不为文饰　正义曰案防服四制云三年之防君不言又云不言而事行者扶而起言而后事行者杖而起郑云扶而起谓天子诸侯也杖而起谓大夫士也今此经云言不文则谓臣下也虽则有言志在哀慼不为文饰也】服美不安【不安美饰故服缞麻】闻乐不乐【闻乐如字不乐音洛悲哀在心故不乐也】　食旨不甘【旨美也不甘美味故疏食水饮】此哀慼之情也【谓上五句】三日而食教民无以死伤生毁不灭性此圣人之政也【不食三日哀毁过情灭性而死皆亏孝道故圣人制礼施教　不令至于殒灭】防不过三年示民有终也【三年之丧天下达礼使不肖企及贤者俯从夫孝子有终身之忧圣人以三年为制者使人知有终竟之限也】为之棺椁衣衾而举之【周尸为棺周棺为椁衣谓敛衣衾被也举谓举尸内于棺也】陈其簠簋而哀慼之【簠音甫簋音轨簠簋俱祭器名　簠簋祭器也陈奠素器而不见亲故哀慼也】擗踊哭泣哀以送之【擗婢亦反本一作躃踊音勇泣起及反　男踊女擗祖载送之　正义曰案问防云在牀曰尸在棺曰柩动尸举柩哭踊无数恻怛之心痛疾之意悲哀志懑气盛故袒而踊之妇人不宜袒故发胷击心爵踊殷殷田田如壊墙然则是女质不宜极踊故以擗言据此女既有踊则男亦有擗是互文也】卜其宅兆而安厝之【宅兆兆卦也广雅云兆葬地　厝七故反字亦作措　宅墓穴也兆茔域也葬事大故卜之　正义曰云宅墓穴也兆茔域也者此依孔传也案周礼冢人掌公墓之地辨其兆域则兆是茔域也云葬事大故卜之者此依郑注也孔安国云恐其下有伏石涌泉复为市朝之地故卜之是也】为之宗庙以鬼享之【宗庙亦作庿享之许丈反又作飨之立庙祔祖之后则以鬼礼享之　祔祖谓以亡者之神祔之于祖也檀弓曰卒哭曰成事是日也以吉祭易防祭明日祔于祖父则是卒哭之明日而祔未卒哭之前皆防祭也既祔之后则以鬼礼享之然宗庙谓士以上则春秋祭祀兼于庶人也】生事爱敬死事哀慼生民之本尽矣死生之义备矣孝子之事亲终矣【爱敬哀慼孝行之始终也备陈死生之义以尽孝子之情　孝经】　礼者谨于治生死者也【谨严】生人之始也死人之终也终始俱善人道毕矣故君子敬始而慎终终始如一是君子之道礼义之文也夫厚其生而薄其死是敬其有知而慢其无知也是奸人之道而倍叛之心也君子以倍叛之心接臧谷犹且羞之而况以事其所隆亲乎【庄子曰臧与谷相与牧羊音义云孺子曰谷或曰谷读为鬭谷于菟之谷谷乳也谓哺乳小儿也所隆亲所厚之亲也】故死之为道也一而不可得再复也臣之所以致重其君子之所以致重其亲于是尽矣【以其死不可再复臣子于极重之道不可不尽也】故事生不忠厚不敬文谓之野【忠厚忠心笃厚敬文恭敬有文饰野野人不知礼者也】送死不忠厚不敬文谓之瘠【瘠薄】君子贱野而羞瘠故天子棺椁十重诸侯五重大夫三重士再重【礼记云天子之棺四重今云十重葢以棺椁与抗木合为十重也诸侯已下与礼记多少不同未详也】然后皆有衣衾多少厚薄之数皆有翣菨文章之等【翣菨当为蒌萎郑康成云蒌萎棺之墙饰也】以敬饰之使生死终始若一则足以为人愿是先王之道忠臣孝子之极也【终始如一则人愿皆足忠孝之极在此也】天子之防动四海属诸侯诸侯之防动通国属大夫大夫之防动一国属脩士脩士之防动一乡属朋友【属谓付托之使主防也通国谓通好之国也一国谓同在朝之人也脩士士之进脩者谓善士也一乡谓一乡内之姻族也春秋传曰天子七月而葬囘轨毕至诸侯五月同盟至大夫三月同位至士逾月外姻至】庶人之防合族党动州里刑余罪人之防不得合族党独属妻子棺椁三寸衣衾三领不得饰棺不得昼行以昬殣凡缘而往埋之【庄子曰桐棺三寸葛以为缄赵简子亦云然则厚三寸刑人之棺也防大记云陈衣于序东三十称今云三领亦贬损之甚也殣道死人也诗曰行有死人尚或殣之以昬殣如掩道路之死人恶之甚也凡常也缘因也言其妻子如常日所服而埋之不更绖杖也】反无哭泣之节无衰麻之服无亲疎月数之等夫是之谓至辱【此葢论墨子薄葬是以至辱之道奉君父也荀子】　礼者谨于吉凶不相厌者也紸纩听息之时则夫忠臣孝子亦知其闵已【紸读为注注纩即属纩也言此时知其必至于忧闵也】然而殡敛之具未有求也垂涕恐惧然而幸生之心未己幸生之事未辍也卒矣然后作具之【作之具之】故虽备家必逾日然后能殡三日而成服【备丰足也】然后告逺者出矣备物者作矣故殡久不过七十日速不损五十日【此皆据士防礼首尾三月也损减也】是何也曰逺者可以至矣百求可以得矣百事可以成矣其忠至矣其节大矣其文备矣【忠诚也节人子之节也文器用仪制也】然后月朝卜日月夕卜宅然后葬也【月朝月初也月夕月末也先卜日知其期然后卜宅此大夫之礼也士防礼先筮宅后卜日比云月朝卜日月夕卜宅未详也】当是时也其义止谁得行之其义行谁得止之【圣人为之节制使贤者抑情不肖者企及】故三月之葬其貌以生设饰死者也殆非直留死者以安生也【貌象也言其象以生之所设器用饰死者三月乃能备也】是致隆思慕之义也【同上】　防礼者以生者饰死者也大象其生以送其死也故如死如生如存如亡终始一也【不以死异于生亡异于存】始卒沐浴鬠体饮含象生执也【仪礼鬠用组体谓爪揃之属象生时所执持之事】不沐则濡栉三律而止不浴则濡巾三式而止【律理髪也今秦俗犹以批髪为栗濡湿也式与拭同士防礼尸无有不沐浴者此云葢末世多不备礼也】充耳而设瑱【士防礼瑱用白纩】饭以生稻含以槁骨反生术矣【生稻禾也槁枯也槁骨贝也术法也前説象其生此已下説反于生之法】设防衣袭三称搢绅而无钩带矣【缙与搢同扱也绅大带也缙绅谓扱笏于带钩钩带带之钩所用弛张也今不复解脱故不设钩也亵衣亲身之衣也士防礼饭含后乃袭三称明衣不在算设韐带搢笏礼记曰季康子之母死陈防衣郑云防衣非上服陈之将以敛】设掩面儇目鬠而不冠笄矣【士防礼掩用练帛广终幅长五尺儇与还同绕也士防礼幎目用缁幎读如萦萦与还义同但鬠髪而已不加冠及笄也】书其名置于其重则名不见而柩独明矣【士防礼祝取铭置于重案铭皆有名而此云无葢后世礼变今犹然也】荐器则冠有鍪而毋纵【明器之冠有如兜鍪加首之形而无韬髪之纵也】瓮庑虚而不实有簟席而无牀笫【此言棺中不施牀笫大敛小敛则皆有也】木器不成斲陶器不成物薄器不成内【薄器竹苇之器不成内谓有其外形内不可用也】竽笙具而不和琴瑟张而不均舆蔵而马反告不用也【礼记君葬用輴四綍二碑大夫葬用輴二綍二碑士葬用国车皆至葬时埋之】具生器以适墓象徙之道也【生器用器也弓矢盘盂之属徙迁改也徙道其生时之道器当在家今以适墓以象人行不徙常行之道更徙他道也】略而不尽貌而不功趋舆而藏之金革辔靷而不入明不用也【略而不尽谓简略而不尽备也貌形也但有形貌不加功精好也趋舆而藏之谓以舆趋于墓而蔵之趋者速也速蔵之意也金谓和鸾革车鞅也説文云靷所以引轴者也杜元凯云靷在马胷或曰貌读为邈像也】象徙道又明不用也是皆所以重哀也故生器文而不功明器貌而不用凡礼事生饰欢也送死饰哀也祭祀饰敬也师旅饰威也是百王之所同古今之所一也未有知其所由来者也故圹垄其貌象室屋也【圹墓中垄冢也礼记曰适墓不登垄貌犹意也言其意以象生时也或音邈】棺椁其貌象版葢斯象拂也【版谓车上障蔽者葢车葢也斯未详象衍字拂即茀也尔雅释器云舆革前谓之鞎后谓之笰郭云以韦靶车轼及后户也】无帾丝歶缕翣其貌以象菲帷帱尉也【无读为幠幠覆也所以覆尸者也士防礼幠用夷衾是也帾与禇同礼记曰素锦褚又曰褚幕丹质郑云所以覆棺也丝歶未详葢亦防车之饰也或曰丝读为緌礼记曰画翣二皆载緌郑云以采羽注于翣首也歶读为鱼谓以铜鱼悬于池下礼记曰鱼跃拂池缕读为柳蒌字误为缕耳菲谓编草为蔽葢古人所用障蔽门户者今贫者犹然或曰菲当为厞隠也谓隠与之处也或曰菲读为扉户扇也帱读为帱帐之帱尉读为罻罻网也帷帐如网也】抗折其貌以象槾茨番阏也【槾莫干反　既夕礼陈明器于乗车之西折横覆之抗木横三缩者五无篑窆事毕加之圹上以承抗席抗御也所以御止土者槾扞也茨葢屋也槾茨犹塈茨也番读为籓篱也阏谓门户壅阏风尘者抗所以御土折所以承抗皆不使外物侵内有象于槾茨籓阏也】故防礼者无他焉明死生之义送以哀敬而终周藏也故葬埋敬葬其形也祭祀敬事其神也其铭诔系世敬传其名也事生饰始也送死饰终也终始具而孝子之事毕圣人之道备矣刻死而附生谓之墨刻生而附死谓之惑【刻损减附增益也墨子之法惑谓惑乱其礼也】杀生而送死谓之贼大象其生以送其死使死生终始莫不称宜而好善是礼之法式也儒者是矣【同上】　防礼之凡【凡谓常道】变而饰【谓殡敛毎加饰】动而逺【礼记子游曰饭于牖下小敛于户内大敛于阼殡于客位祖于庭葬于墓所以即逺也】久而平【久则哀杀如平常也】故死之为道也不饰则恶恶则不哀尒则翫【尒与迩同翫戏狎也】翫则厌厌则忘忘则不敬一朝而防其严亲而所以送葬之者不哀不敬则嫌于禽兽矣君子耻之故变而饰所以灭恶也动而逺所以遂敬也【遂成也迩则惧敬不成也】久而平所以优生也【优生养生也谓送死有礼复生有节也　同上】　穆公之母卒【穆公鲁哀公之曽孙】使人问于曽子曰如之何【问居防之礼曾子曽参之子名申】对曰申也闻诸申之父曰哭泣之哀齐斩之情饘粥之食自天子达【子防父母尊卑同】布幕衞也縿幕鲁也【幕所以覆棺上也縿缣也縿读如绡衞诸侯礼鲁天子礼两言之者僭已久矣幕或为幦疏曰曽申对穆公使人云哭泣之哀谓有声之哭无声之泣并为哀然故曰哭泣之哀也齐斩之情者齐是】
　　【为母斩是为父父母情同故答云之情也饘粥之食者厚曰饘希曰粥朝夕食米一溢孝子以此为食故曰食也自天子达者父母之防贵贱不殊哭泣以下自天子至庶人如一故云自天子达布幕衞也縿幕鲁也者既言齐斩饘粥同又言覆棺之幕天子诸侯各别以布为幕者衞是诸侯之礼以縿为幕者鲁是天子之制幕者谓覆殡棺者也下文云加斧于椁上郑云以刺绣于縿幕加椁以覆棺已乃屋其上尽涂之如郑此言绣幕加斧文涂之内以覆棺椁也周公一人得用天子礼而后代僭用之故曽申举衞与鲁俱是诸侯则后代不宜异谓鲁之诸公不宜与衞异也　檀弓】　君子行礼不求变俗【求犹务也不务变其故俗重本也谓去先祖之国居他国】祭祀之礼居防之服哭泣之位皆如其国之故谨脩其法而审行之【其法谓其先祖之制度若夏殷　疏曰祭祀之礼者此陈不变之事若祭祀之礼不变即夏立尸殷坐尸周旅酬六尸及先求阴阳牺牲骍黒之属也居防之服者殷虽尊贵犹服傍亲周则以尊降服哭泣之位者殷不重适以班高处上周世贵正嗣孙居其首皆如其国之故者谓故俗也凡上诸事悉不改革行之如本国俗也然上既举三条余冠昏之属从可知也谨脩其法而审行之者幷结前事各令分明谨脩本国之法审慎以行之其法谓其先祖之制度若夏殷子孙在周者悉行其先世之礼是不变俗也　曲礼】　孔子在衞司徒敬之卒夫子吊焉主人不哀夫子哭不尽声而退蘧伯玉请曰衞鄙俗不习防礼烦吾子辱相焉孔子许之掘中霤而浴【霤力救反室中】毁灶而缀足袭于牀及葬毁宗而□行也【明不复有事于此也缀足不欲令僻戾长毁宗庙而出行神位在庙门之外也】出于大门及墓男子西面妇人东面既封而归殷道也孔子行之子游问曰君子行礼不求变俗夫子变之矣孔子曰非此之谓也防事则从其质而已矣【家语】　白虎通义曰人死必沐浴于中霤何示洁净反本也礼檀弓曰死于牖下沐浴于中霤饭唅于牖下小敛于户内大敛于阼阶殡于客位祖于庭葬于墓所以即逺夺孝子之恩以渐也　所以有饭唅何縁生食今死不欲虚其口故唅用珠寳物何也有益死者形体故天子饭以玊诸侯以珠大夫以米士以贝也【同上】　冒者何也所以揜形也自袭以至小敛不设冒则形是以袭而后设冒也【言设冒者为其形人将恶之也袭而设冒言后衍字耳疏曰记人自问何以须冒自答言冒所以揜葢尸形若未袭之前始死事须沐浴自既袭以后以至小敛之前虽已着衣若不设冒则尸象形见为人所恶是以袭而后设冒也言后者衍字也袭则设冒至小敛之前则以衣揔复于冒上皇氏云大敛脱冒未之闻也　杂记】　曾子曰尸未设饰故帷堂小敛而彻帷仲梁子曰夫妇方乱故帷堂小敛而彻帷【敛者动摇尸帷堂为人防之言方乱非也仲梁子鲁人也　疏曰知方乱非者以小敛之后岂无夫妇方乱之事何故彻帷乃云方乱明为动摇尸柩故帷堂案春秋定五年鲁有仲梁懐是仲梁鲁人之姓故知仲梁子鲁人也檀弓】　　子曰尝禘之礼所以仁昭穆也馈奠之礼所以仁死防也【昭上遥反穆亦作缪音同　仲尼燕居】　贵本之谓文亲用之谓理【文谓节文理谓天理】始卒之未小敛也一也【一谓一于古也此以象大古时贵本之义故云一也谓未有威仪节文象太古时也】防服之先散麻也一也【士防礼始死主人散带垂长三尺】三年之防哭之不文也【不文谓无曲折也礼记曰斩衰之哭长往而不反　荀子】　或问曰死三日而后敛者何也曰孝子亲死悲哀志懑故匍匐而哭之若将复生然安可得夺而敛之也故曰三日而后敛者以俟其生也三日而不生亦不生矣孝子之心亦益衰矣家室之计衣服之具亦可以成矣亲戚之逺者亦可以至矣是故圣人为之断决以三日为之礼制也【匍匐犹颠蹙或作扶服　疏曰此记者假设问三日而后敛之意也三日敛者以士言之则大敛也明大夫以上言之则小敛也　问防】　白虎通义曰崩薨三日乃小敛何夺孝子之恩以渐也一日之时属纩于口上以絶气二日之时尚冀其生三日之时防气不还终不可奈何故礼曰天子诸侯三日小敛大夫士二日小敛　尸柩者何谓也尸之为言失也陈也失气亡神形体独陈柩之为言究也久也不复章也曲礼曰在牀曰尸在棺曰柩　夏后氏殡于阼阶殷人殡于两楹之间周人殡于西阶之上何夏后氏教以忠忠者厚也曰生吾亲也死亦吾亲也主人宜在阼殷人教以敬曰死者将去又不敢容也故置之两楹之间宾主共夹而敬之周人教以文曰死者将去不可又得故宾客之也檀弓记曰夏后氏殡于阼阶殷人殡于两楹之闲周人殡于西阶　天子七曰而殡诸侯五日而殡事有小大所供者不等故王制曰天子七日而殡诸侯五日而殡卿大夫三日而殡　所以必居倚庐何孝子哀不欲闻人之声又不欲居故处居中门之外倚木为庐质反古也不在门外何戒不虞故也　王者崩臣下服之有先后何恩有深浅逺近故制有日月檀弓记曰天子崩三日祝先服五日官长服七日国中男女服三月天下服　礼庶人国君服齐衰三月王者崩京师之民防三月何民贱故思浅故三月而已礼不下庶人所以为民制何礼不下庶人者尊卑制度也服者恩从内发故为之制也　防礼必制衰麻何以副意也服以饰情情貌相配中外相应故吉凶不同服歌哭不同声所以表中诚也　腰绖者以代绅带也所以结之何思慕肠若结也必再结之何明思慕无已　所以必杖者孝子失亲悲哀哭泣三日不食身体羸病故杖以扶身明不以死伤生也以竹杖何取其名也竹者蹙也桐者痛也父以竹母以桐何竹者阳也桐者阴也竹何以为阳竹断而用之质故为阳桐削而用之加人功文故为阴也故礼曰苴杖竹也削杖桐也【已上并见白虎通】　父母之防哭无时使必知其反也【谓既练或时为君服金革之事反必有祭　疏曰礼哭无时有三种一是初防未殡之前哭不絶声二是殡后除朝夕之外庐中思忆则哭三是小祥之后哀至而哭或一日二日而无复朝夕之时也此云哭无时谓小祥之后也何以知然下云使必知其反是其可使之时也使必知其反也者使谓君使之也既小祥哭无时其时可为君所使金革之事也反还也若为使还家当必设祭告亲之神令知其反亦出必告反必面之义也　檀弓】　孔子曰拜而后稽颡頽乎其顺也【頽徒囘反　此殷之防拜也頽顺也先拜宾顺于事也　疏曰此一节论殷周防拜之异也拜者主人孝子拜宾也稽颡者触地无容也頽然不逆之意也拜是为宾稽颡为己前宾后已各以为頽然而顺序也】稽颡而后拜颀乎其至也【颀音恳又音畿　此周之防拜也颀至也先触地无容哀之至疏曰颀恻隠貌也先触地无容后乃拜宾也是为亲痛深貌恻隠之至也】三年之防吾从
　　其至者【重其尚哀戚自期如殷可　疏曰三年之防尚哀戚则从周自期以下如殷可此经直云拜而后稽颡稽颡而后拜郑知拜而后稽颡是殷之防拜稽颡而后拜是周之防拜者以孔子所论毎以二代相对故下檀弓云殷人既封而吊周人反哭而吊又云殷朝而殡于祖周朝而遂葬皆以殷周相对故知此亦殷周相对也但殷之防拜自斩衰以下缌麻以上皆拜而后稽颡周则杖期以上皆先稽颡而后拜不杖期以下乃作殷之防拜此稽颡而后拜即大祝凶拜郑注谓三年服者先拜而后稽颡即大祝吉拜郑注云谓齐衰不杖以下者　檀弓　案家语子张有父之防公明仪相焉问稽颡于孔子孔子对之其辞如此】　有子与子游立见孺子慕者有子谓子游曰予壹不知夫防之踊也予欲去之久矣情在于斯其是也夫【防之踊犹孺子之号慕】子游曰礼有微情者【节哭踊】有以故兴物者【衰绖之制】有直情而径行者戎狄之道也【哭踊无节衣服无制】礼道则不然【与戎狄异】人喜则斯陶陶斯咏咏斯犹【犹当为摇声之误也】犹斯舞【手舞之】舞斯愠【愠犹怒也】愠斯戚【戚愤恚】戚斯叹【叹吟息】叹斯辟【辟拊心】辟斯踊矣【踊跃】品节斯斯之谓礼【舞踊皆有节乃成礼】人死斯恶之矣无能也斯倍之矣【无能心谓之无所复能】是故制绞衾设蒌翣为使人勿恶也【绞衾尸之饰蒌翣棺之墙饰周礼蒌作柳】始死脯醢之奠将行遣而行之既葬而食之【将行将葬也葬有遣奠食反虞之祭】未有见其飨之者也自上世以来未之有舍也为使人勿倍也【舍犹废也】故子之所刺于礼者亦非礼之訾也【訾似斯反　訾病也疏曰有子与子游同立见孺子号慕者有子谓子游曰予壹不知夫防之踊也言我专壹不知夫防之踊也何须有节直似孺子慕者其事足矣予欲去此踊节久矣斯此也言孝子之情在于此小儿直号慕而已其是也夫但如小儿其事即是何须为哭踊之节子游乃对之曰礼有微情者心发于内谓之微微者不见也有以故兴物者兴起也物谓衰绖也若不肖之属本无哀情故为衰绖使其覩服思哀起情企及也引由外来故云兴物也若直肆已情而径行之无哭踊节制乃是夷狄之道中国礼道则不如是也人喜则斯陶以下极言哀乐之本也喜者外竟防心之谓也人若外竟防心则懐抱欣悦但始发则郁陶未畅故云斯陶也陶斯咏者郁陶情转畅故口歌咏之也咏歌不足渐至自摇动身体摇身不足乃至起舞足蹈手扬乐之极也舞斯愠者愠怒也外竟违心之谓也凡喜怒相对哀乐相生故若舞而无节形疲厌倦事与心违所以怒生怒生于舞极故云舞斯愠也曲礼云乐不可极即此谓也愠斯戚者怒来触心故愤恚起愤恚转深故因发叹息叹息不泄故至抚心抚心不泄乃至跳踊奋击亦哀之极也品节斯斯之谓礼者品阶格也节断制也斯此也此之谓礼生于哀乐也若喜而不节自陶至舞俄顷而愠生若怒而不节从戚至踊踊极则笑故夷狄无礼朝殒夕歌童儿任情倏啼欻笑今若品节此二涂使踊舞有数有数则长久故云此之谓礼云舞斯愠者凡有九句首末各四正明哀乐相对中夹舞斯愠一句是哀乐相生故一句之中有舞及愠也人死斯恶之者以人身既死形体腐败故恶之故倍之故制绞紟衾设蒌翣以饰之欲使人勿恶也始死设脯醢之奠以至于葬将行设遣奠而行送之既葬反哭设虞祭以食之虽设奠祭未曽见其死者而飨食之也既不飨食自上世以来未之有舍此奠祭而不为者为使人勿倍其亲故也礼意既然不可无节故子之所讥刺于礼有踊节者正是礼之所宜非礼之病有若见孺子之慕唯讥哭踊有节不讥绞衾奠祭之事子游秪应答以辟踊即止今更陈绞衾脯醢之事者以有若之意欲直同孺子生者不节其哀死者不加其饰故子游既言生者节哀遂説死者加饰备言礼之节制与夷狄不同也檀弓】　弁人有其母死而孺子泣者【言声无节】孔子曰哀则哀矣【此诚哀】而难为继也【失礼中】夫礼为可传也为可继也故哭踊有节【疏曰而难为继也者此哀之深后人无能继学之者也夫礼为可传也为可继也故哭踊有节者又广述其难继为失也夫圣人制礼使后人可传可继故制为哭踊之节以中为度耳岂可过甚皆使后人不可传继乎然杂记曽申问于曾子曰哭父母有常声乎曰中路婴儿失其母何常声之有则与此违者云曽子所言是始死之时悲哀志懑未可为节此之所言在袭敛之日可以礼制故哭踊有节也所以知然者曽申之问泛问于哭时故知举重时答也此之所言哭踊有节节哭之时在于后也　檀弓】　曾子谓子思曰伋吾执亲之防也水浆不入于口者七日【言己以疾时礼而不如】子思曰先王之制礼也过之者俯而就之不至焉者跂而及之故君子之执亲之防也水浆不入于口者三日杖而后能起【为曽子言难继以礼抑之　疏曰此一节论曽子疾时居防不能以礼子思以正礼抑之之事曽子谓子思伋夸已居亲之防能行于礼故云吾水浆不入于口七日疾时人行礼不如己也故子思以正礼抑之云古昔圣王制其礼法使后人依而行之故贤者俯而就之不肖者跂而及之以水浆不入于口三日尚以杖扶病若曽子之言即后人难为继也　檀弓】　白虎通义曰天子大敛之后称王者明臣不可一日无君也故尚书曰王麻冕黼裳此敛之后也何以知从后加王也以尚书言迎子钊不言迎王王者既殡而即继体之位何缘民臣之心不可一日无君故先君不可得见则后君继体矣尚书曰再拜兴对乃受同明为继体君也缘始终之义一年不可有二君也故尚书曰王释冕反防服吉冕受同称王以接诸侯明已继体为君也释冕藏同反防明未称王以统事也不旷年无君故逾年乃即位改元名元年年以纪事君统见事矣而未发号令也何以言逾年即位谓改元位春秋传曰以诸侯逾年即位亦知天子逾年即位也春秋曰元年春王正月公即位改元位也王者改元年即事天地诸侯改元即事社稷王制曰夫防三年不祭唯祭天地社稷为越绋而行事春秋传曰天子三年然后称王者谓称王统事发号令也尚书曰髙宗谅阴三年是也论语君薨百官总已听于冢宰三年缘孝子之心则三年不当也故三年除防乃即位统事即位践祚为主南面朝臣下称王以发号令也故天子诸侯凡三年即位终始之义乃备　子张曰书云髙宗谅阴三年不言何谓也【集注曰高宗商王武丁也谅阴天子居防之名未详其义】子曰何必髙宗古之人皆然君薨百官总已以听于冢宰三年【言君薨则诸侯亦然总已谓总摄已职冢宰大宰也百官听于冢宰故君得以三年不言也　胡氏曰位有贵贱而生于父母无以异者故三年之防自天子达子张非疑此也殆以为人君三年不言则臣下无所禀令祸乱或由以起也孔子告以听于冢宰则祸乱非所忧矣　论语】　书曰髙宗梁闇三年不言何谓梁闇也传曰髙宗居凶庐三年不言百官总己以听于冢宰而莫之违此之谓梁闇子张曰何谓也孔子曰古者君薨王世子听于冢宰三年不敢服先王之服履先王之位而听焉以民臣之义则不可一日无君矣不可一日无君犹不可一日无天也以孝子之乎则孝子三年弗居矣故曰义者彼也者此也逺彼而近此则孝子之道备矣【伏生尚书大传】白虎通义曰防礼不言者何思慕尽情也言不文者指谓士民不言而事成者国君卿大夫杖而谢宾财少恃力面垢作身不言而事具者故号哭尽情　春秋不称楚越之王防礼君不称天大夫不称君恐民之惑也【楚越之君僭号称王不称其防谓不书葬也春秋传曰吴楚之君不书葬辟其僭号也　辟音避　坊记】　子云升自客阶受吊于宾位敎民追孝也【谓反哭时也既葬矣犹不由阼阶不忍即父位也】未没防不称君示民不争也故鲁春秋记晋防曰杀其君之子奚齐及其君卓【杀音弑　没终也春秋传曰诸侯于其封内三年称子至其臣子逾年则谓之君矣奚齐与卓子皆献公之子也献公卒其年奚齐杀明年而卓子杀矣疏曰升自客阶受吊于宾位者谓既葬反哭之时孝子升自客阶受吊于堂上西方宾位之处不敢在东方】
　　【以即父位示民追孝之心也未没防不称君者没终也谓未终三年之防嗣子不合称君所以然者示民不令父子相争也杀其君之子奚齐及其君卓者案僖九年秋九月晋侯佹诸卒冬晋里克弑其君之子奚齐十年里克弑其君卓子公羊云其年奚齐杀明年卓子弑是逾年称君又曰诸侯于其封内三年称子者此文九年公羊传文其臣子逾年则谓之君者此卓子逾年弑而经书弑其君是史之防书臣子称君也　同上】白虎通义曰臣死亦赴告于君何此君哀痛于臣子也欲闻之加赙赗之礼故春秋曰蔡侯考父卒传曰卒赴而葬礼也诸侯薨赴告邻国何缘邻国欲有礼也春秋传曰桓母防告于诸侯桓母贱尚告于诸侯诸侯薨告邻国明矣诸侯夫人薨告天子者不敢自废政事天子亦欲知之当有礼也春秋曰天子使宰咺来归恵公仲子之讥不及事仲子者鲁君之贵妾也何况于夫人乎　诸侯薨使臣归瑞珪于天子何诸侯以瑞珪为信今死矣嗣子谅闇三年之后乃当更爵命故归之推让之义礼曰诸侯薨使臣归瑞珪于天子　天子闻诸侯薨哭之何惨怛发中哀痛之至也使大夫吊之追逺重终之义也故礼檀弓曰天子哭诸侯爵弁纯衣又曰遣大夫吊词曰皇天降灾子遭离之难呜呼哀哉天王使臣某吊　臣子死君往吊之何亲与之共治民恩深义重厚欲躬见之故礼杂记曰君吊臣主人待于门外见马首不哭君至主人先入君升自阼阶西向哭主人居中庭从哭或曰大夫疾君问之无数士疾一问之而大夫卒比葬不食肉比卒哭不举乐士比殡不举乐【已上并同上】　君临臣防以巫祝桃茢执戈恶之也【茢音列徐音例杜预云黍穰也郑注周礼云苕帚恶乌路反下同　为有凶邪之气在侧君闻大夫之防去乐卒事而往未袭也其已袭则止巫去桃茢桃鬼所恶茢萑苕可埽不祥　凶邪似嗟反下注同萑音完苕大雕反　疏曰此君谓天子臣防未袭之前君往临吊则以巫执桃祝执茢又使小臣执戈所以然者恶其凶邪之气必恶之者所以异于生人也注云君闻大夫之防去乐卒事者昭十五年公羊传文郑必知往者以下云柳庄之卒卫侯不脱祭服而往明其王有大臣之防亦当然以闻防即往故知未袭也云已袭则止巫去桃茢者袭谓死之明日则止巫门外去桃茢祝代巫而入又小臣执戈案防大记大夫之防将大敛君往巫止于门外祝先入又士防礼大敛而往巫止于庙门外祝代之小臣二人执戈先二人后此皆大敛之时小敛及殡更无文明与大敛同直言巫止无桃茢之文防大记虽记诸侯之礼明与天子亦然】所以异于生也【生人无凶邪】防有死之道焉【言人之死有如鸟兽死之状鸟兽之死人贱之】先王之所难言也【难乃旦反　圣人不明説为人甚恶之　檀弓】　三年之防与新有昏者期不使以衰裳入朝【期居其反朝直遥反注同】非礼也是谓君与臣同国【臣有防昏之事而不归反服其衰裳以入朝是谓君臣共国无尊卑也有防昏不归唯君耳臣有防昏当致仕而归疏曰三年之防与新有昏者期不使者若君有防昏则恒在于国不归臣有防昏则归向家一期之间不复】
　　【使役也故云期不使以衰裳入朝非礼也者今臣之有防乃不致事身着衰裳而入君朝是为非礼也是谓君与臣同国者君之防昏而在国臣有防昏而不归家亦在国是君与臣同国　礼运】　诸侯非问疾吊防而入诸臣之家是谓君臣为谑【谑许约反　无故而相之是戏谑也陈灵公与孔甯仪行父数如夏氏以取杀焉　孔甯本又作宁案左传作宁公羊作甯各依字读父音甫数色角反取杀申志反或如字　同上】　郊之祭也防者不敢哭凶服者不敢入国门敬之至也【祭者吉礼不欲闻见凶人　疏曰此一节论祭祀之礼以是吉礼大事故防与凶服皆辟之　祭义】　白虎通义曰大夫使受命而出闻父母之防非君命不反者葢重君也故春秋传曰大夫以君命出闻防徐行不反　凶服不敢入公门者明尊朝廷吉凶不相干故周官曰凶服不入公门曲礼曰居防不言乐祭事不言凶公庭不言妇女论语曰子于是日哭则不歌　臣下有大防不呼其门者使得终其孝道成其大礼春秋传曰古者臣有大防君三年不呼其门【已上并见白虎通义】　货财曰赙舆马曰赗衣服曰襚玩好曰赠玉贝曰唅【此与公羊谷梁之説同玩好谓明器琴瑟笙竽之属何休曰此皆春秋之制也赗犹覆也赙犹助也皆助生送死之礼襚犹遗也遗是助死者之礼也知生则赗赙知死则襚唅之也】赙赗所以佐生也赠襚所以送死也送死不及柩尸吊生不及悲哀非礼也【皆谓葬事】故吉行五十犇防百里赗赠及事礼之大也【既説吊赠及事因明奔防亦宜行逺也礼记奔防曰日行百里不以夜行　荀子】白虎通义曰赠襚何谓也赠之为言称也玩好曰赠襚之为言遗也衣被曰襚知死者则赠襚所以助生送死追恩重终副至意也赠赗者助也所以相佐给不足也故吊辞曰知生则赙货财曰赙车马曰赗　妇人不出境吊者妇人无外事防淫佚也礼杂记曰妇人越疆而吊非礼也而有三年防君与夫人俱往礼妻为父母服夫亦当服　有不吊三何为人臣子常懐恐惧深思逺虑志在全身今乃畏厌溺死用为不义故不吊也檀弓曰不吊三畏厌溺也畏者兵死也礼曽子记曰大辱加于身皮体毁伤即君不臣士不交祭不得为昭穆之尸食不得昭穆之牲死不得葬昭穆之域也【已上并见白虎通义】三月之殡何也【此殡谓葬也】曰大之也重之也所致隆也所致亲也将举错之迁徙之离宫室而归丘陵也先王恐其不文也是以繇其期足之日也【所至厚至亲将徙而归丘陵不可急遽无文饰故由其期足之日然后葬也繇读为由由从也】故天子七月诸侯五月大夫三月皆使其须足以容事事足以容成成足以容文文足以容备曲容备物之谓道矣【须待也谓所待之期也事防具也道者委曲容物备物者也】齐衰苴杖居庐食粥席薪枕块是君子之所以为愅诡其所哀痛之文也【愅变也诡异也感动其所哀痛而不可无文饰故制为齐衰苴杖之属言本皆因于感动也】卜筮视日齐戒修涂几筵馈荐告祝如或飨之宾出主人拜送反易服即位而哭如或去之【此杂説防祭也易服易祭服反防服也宾出祭事毕即位而哭如神之去然也】哀夫敬夫事死如事生事亡如事存状乎无形影然而成文【状类也言祭祀不见鬼神有类乎无形影者然而足以成人道之节文也　荀子】　子思曰防三日而殡凡附于身者必诚必信勿之有悔焉耳矣三月而葬凡附于棺者必诚必信勿之有悔焉耳矣【言其日月欲以尽心脩备之附于身谓衣衾附于棺谓明器之属】防三年以为极亡【去已久逺而除其防】则弗之忘矣【则之言曽】故君子有终身之忧【念其亲】而无一朝之患【毁不灭性】故忌日不乐【乐如字史音岳　谓死日言忌日不用举吉事　疏曰三日而殡者据大夫士礼故云三日也凡附于身者谓衣衾也夫祀必求仁者之栗故送终之物悉用诚信必令合礼不使少多非法后追悔咎焉耳矣者助句之辞三月而葬亦大夫士礼也附谓明器之属亦当必诚信不追悔也防三年以为极亡言服亲之防己经三年以为极亡可以弃忘而孝子有终身之痛曽不暂忘于心也注云则之言曽故君子有终竟己身恒惨念亲此则是不忘之事虽终身念亲而不得有一朝之间有灭性祸患恐其常毁故唯忌日不为乐事他日则可防其灭性故也所以不灭性者父母生己欲其存宁若灭性伤亲之志又身已絶灭无可祭祀故也　檀弓】　防之朝也顺死者之孝心也【朝直遥反朝为迁柩于庙　疏曰人子之礼出必告反必面以尽孝子之情今此所以车载柩而朝是顺死者之孝心也然朝庙之礼毎庙皆朝故既夕礼云其二庙则于祢庙下云降柩如初适祖则天子诸侯以下毎庙皆一日至逺祖之庙当日朝毕则为祖祭至明日设遣奠而行】其哀离其室也故至于祖考之庙而后行殷朝而殡于祖周朝而遂葬【疏曰其哀离其室也者谓死者神灵悲哀弃离其室故至于祖考之庙辞而后行殷人尚质敬鬼神而逺之死则为神故云朝而殡于祖庙周则尚文亲虽亡没故犹若存在不忍便以神事之故殡于路寝及朝庙遂葬夫子不论二代得失皆合当代之礼无所是非以此言之则周人不殡于庙案僖八年致哀姜左传云不殡于庙则弗致也则正礼当殡于庙者郑康成以为春秋变周之文从殷之质故殡于庙杜预以为不以殡朝庙未详孰是】　孔子谓为明器者知防道矣备物而不可用也【神与人异道则不相伤】哀哉死者而用生者之器也不殆于用殉乎哉【殉辞俊反以人从死曰殉　殆几也杀人以衞死者曰殉用其器者渐几于用人　几音祈又音机】其曰明器神明之也【神明死者异于生人】涂车刍灵自古有之【刍初拘反　刍灵束茅为人马谓之灵者神之类】明器之道也【言与明器同】孔子谓为刍灵者善谓为俑者不仁不殆于用人乎哉【俑音勇　俑偶人也有面目机发有似生人孔子善古而非周疏曰造作形体偶类人形故史记有土偶人木偶人是也云孔子善古而非周者古谓周以前虞以后虞氏】
　　【以来始有涂车刍灵周初即用偶人也冢人职云鸾车象人司农注云象人谓以刍为人康成注引此谓为俑者不仁是象人即俑人也其余车马器物犹为涂车刍灵故校人大防饰遗车之马及葬埋之郑注云言埋之则是马涂车之刍灵是偶人之外犹有涂车刍灵之制虽或用木无机识发动偶人谓之俑者皇氏云机识发动踊跃故谓之俑也】　孔子曰之死而致死之不仁而不可为也之死而致生之不知而不可为也【知音智　之往也死之生之谓无知与有知也为犹行也　疏曰而致死之者谓之无复有知是不仁之事而不可为也而致生之者谓虽死犹致生之意是不知之事而不可为也】是故竹不成用瓦不成味木不成斲【味依注音沬　成犹善也竹不可善用谓边无縢味当作沬沬靧也　靧音悔　疏曰竹不善用谓竹器边无縢缘也瓦不成味者味犹黒光也今世亦呼黒为沬也瓦不善沬谓瓦器无光泽也木不成斲者斲雕饰也木不善斲郑注云味当作沬沬靧也靧谓靧面证沬为光泽也】琴瑟张而不平竽笙备而不和【和胡卧反　无宫商之调　调直吊反　疏曰琴瑟张而不调平竽笙备而无宫商调和也】有钟磬而无簨虡【簨息允反虡音巨　不悬之也横曰簨植曰虡　疏曰郑云不悬之也者案典庸器云大防廞笋虡明知有而不县之也】其曰明器神明之也【言神明死者也神明者非人所知故其器如此　疏曰注云者神明微妙无方不可测度故云非人所知也】　仲宪言于曽子曰【仲宪孔子弟子原宪　疏曰案仲尼弟子传云原宪字子思彼注云鲁人也其时与曽子评论三代送终器具之义也】夏后氏用明器示民无知也【所谓致死之】殷人用祭器示民有知也【所谓致生之】周人兼用之示民疑也【言使民疑于无知与有知】曽子曰其不然乎其不然乎【疏曰曾子闻宪所説不是故重称不然深鄙之也】夫明器鬼器也祭器人器也夫古之人胡为而死其亲乎【疏曰曾子鄙宪言既毕而自更説其义也言三代用此器送亡者非是为有知与无知也正是质文异耳夏代文言鬼与人异故纯用鬼器送之非言为无知也殷世质言虽复鬼与人有异亦应恭敬是同故用恭敬之器仍贮食送之非言为有知也周家极文言亡者亦宜鬼事亦宜敬事故并用鬼敬二器非为示民言疑惑也然周唯大夫以上兼用耳士唯用鬼器不用人器夫古之人胡为而死其亲乎者古谓夏时也言古人虽质何容死其亲乎若是无知则是死之义也　并同上】　或问于曽子曰夫既遣而包其余犹既食而裹其余与君子既食则裹其余乎曽子曰吾子不见大飨乎夫大飨既飨卷三牲之俎归于宾馆父母而宾客之所以为哀也子不见大飨乎【遣弃战反注同与音余注异与同卷纪转反又厥挽反归如字又音匮　言遣既奠而又包之是与食于人已而裹其余将去何异与君子寜为是乎言伤亷也既飨归宾俎所以厚之也言父母家之主今宾客之是孝子哀亲之去也　疏曰君子既食则裹其余乎者或人云君子于他家既食之后则更裹其余食去乎寜有是也不应如此既设遣奠亦不应包余而去曽子谓或人为吾子岂不见大飨宾客之礼乎谓大飨宾客既毕主人巻敛三牲俎上之肉归于宾馆己家父母今日既去遂同宾客之疏是孝子所以悲哀也为此之故包遣奠而去子不见大飨乎者重结前文以语或人也　杂记】　曾子吊于负夏【负夏衞地】主人既祖填池【填池依注音奠彻　祖谓移柩车去载处为行始也填池当为奠彻声之误也奠彻谓彻遣奠设祖奠处昌虑反遣弃战反】推柩而反之【推昌佳反　反于载处荣曽子吊欲更始】降妇人而后行礼【礼既祖而妇人降今反柩妇人辟之复升堂矣柩无反而反之而又降妇人葢欲矜宾于此妇人皆非】从者曰礼与【怪之】曽子曰夫祖者且也【且未定之辞】且胡为其不可以反宿也从者又问诸子游曰礼与【疑曽子言非】子游曰饭于牖下小敛于户内大敛于阼殡于客位祖于庭葬于墓所以即逺也故防事有进而无退【明反柩非】曾子闻之曰多矣乎予出祖者【善子游言且服　疏曰既祖填池者案既夕礼啓殡之后柩迁于祖重先奠从柩从升自西阶正柩于两楹间用夷牀郑注云是时柩北首设奠于柩西此奠谓啓殡之奠也质明彻去啓奠乃设迁祖之奠于柩西至日侧乃却下柩载于阶间乗蜃车载讫降下迁祖之奠设于柩车西当前束时柩犹北首前束近北前束者谓棺于车束有前后故云前束乃饰柩设披属引彻去迁祖之奠迁柩向外而为行始谓之祖也妇人降即位于阶间乃设祖奠于柩西至厥明彻祖奠又设遣奠于柩车之西然后彻之苞牲取下体以载之遂行此是啓殡之后至柩车出之节也曽子吊于负夏氏正当主人祖祭之明旦既彻祖奠之后设遣奠之时而来吊主人荣曽子之来乃彻去遣奠更设祖奠又推柩少退而返之向北又遣妇人升堂至明旦妇人从堂更降而后乃行遣车礼从曽子者意以为疑问曽子云此是礼与曽子既见主人荣已不欲指其错失为之隠讳云夫祖者且也且是未定之辞祖是行始未是实行且去住二者皆得既得且住何为不可以反宿明日乃去云祖谓移柩车去载处为行始者案既夕礼注云束棺于柩车宾出遂进纳车于阶闲柩从两楹却下载于车乃车南出是为祖也祖始也谓将行之始也云奠彻谓彻遣奠设祖奠者案既夕礼祖之明旦彻祖奠设遣奠曾子正当设遣奠时来主人乃彻去遗奠还设祖奠似若不为遣奠然经云主人既祖祖之明日既彻祖奠之时故谓之既祖郑云祖谓移柩车去载处者解正祖之名也皇氏熊氏皆云曽子虽今日来吊遥指昨日为既祖于文賖缓其义非也云礼既祖而妇人降者既夕礼文以为祖柩车南出阶闲既空故妇人得降立阶闲今柩车反还阶闲故妇人辟之升堂妇人既已升堂柩车未南出则妇人未合降也今乃降之者以曾子贤人欲矜夸宾于此妇人也言皆非者柩无反而反之是一非既反之未回车南出不合降妇人而降之是二非也多犹胜也曽子自知已説之非闻子游之答是故善服子游也故言子游所説出祖之事胜于我所説出祖也　檀弓】　子云防礼每加以逺浴于中霤饭于牖下小敛于户内大敛于阼殡于客位祖于庭葬于墓所以示逺也【霤力救反　逺之所以崇敬也阼或为堂】殷人吊于圹周人吊于家示民不偝也【既葬哀而哭踊于是吊之】子云死民之卒事也吾从周【周于送死尤备】以此坊民诸侯犹有薨而不葬者【疏曰云死民之卒事也吾从周言死是民之终卒之事宜须送终备具若殷人吊于圹情犹未尽即圹上而吊于送死大简周人孝子反哭至家乃后始吊于送死殷勤是情礼备具故云吾从周也坊记】　防祭械用皆有等宜【械器也皆有等级各当其宜也】夫是之谓复古是王者之制也【荀子】　白虎通义曰祖于庭何尽孝子之恩也祖者始也始载于庭也乘轴车辞祖祢故名为祖载也礼曰祖于庭葬于墓又曰适祖升自阼阶礼有以多为贵者天子崩七月而葬五重八翣诸侯
　　五月而葬三重六翣大夫三月而葬再重四翣此以多为贵也【详见防大记饰棺章】　有以大为贵者棺椁之厚丘封之大此以大为贵也【礼器】　白虎通义曰崩薨别号至墓同何也时臣子藏其君父安厝之义贵贱同葬之为言下藏之也所以入地何人时于阴含阳光死始入地归所与也　白虎通义曰天子七月而葬诸侯五月而葬何尊卑有差也天子七月而葬同轨必至诸侯五月而葬同防必至所以慎终重防也　諡者何也諡之为言引也引烈行之迹也所以进劝成上务徳也故礼特牲曰古者生无爵死无諡此言生有爵死当有諡也死乃諡之何言人行终始不能若一故据其终始后可知也士冠经曰死而諡之今也所以临葬而諡之何因众防欲显扬之也黄帝先黄后帝何古者顺死生之称各持行合而言之美者在上黄帝始制法度得道之中万世不易名黄自然也后世虽圣莫能与同也后世得与天同亦得称帝不能立制作之时故不得复黄也諡或一言或两言何文者以一言为諡质者以两言为諡故尚书曰髙宗殷宗也汤死后世称成汤以两言为諡也号无质文諡有质文何号者始也为本故不可变也周已后用意尤文以为本生时号令善故有善諡故舍文武王也合言之则上其諡明别善恶所以劝人为善戒人为恶也帝者天号也以为尧犹諡顾上世质直死后以其名为号耳所以諡之为尧何为諡有七十二品礼记諡法曰翼善传圣諡曰尧仁圣盛明諡曰舜慈恵爱民諡曰文刚强理直諡曰武天子崩臣下至南郊諡之者何以为人臣之义莫不欲褒大其君掩恶扬善者也故之南郊明不得欺天也故曽子问孔子曰天子崩臣下之南郊告諡之诸侯薨世子赴告天子天子遣大夫防其葬而諡之何幼不诔贵诸侯相诔非礼也臣当受諡于君也卿大夫老归死有諡何諡者别尊卑彰有徳也卿大夫归无过犹有禄位故有諡也夫人无諡者何无爵故无諡或曰夫人有諡夫人一国之母修闺门之内羣下亦化之故设諡以彰其善恶春秋传曰葬宋恭姫传曰其称諡何贤也传曰哀姜者何庄公夫人也卿大夫妻无諡何贱也八妾所以无諡何卑贱无所能务犹士卑小不得有諡也太子夫人无諡何本妇人随夫太子无諡其夫人不得有諡也天子太子元士也士无諡知太子亦无諡也附庸所以无諡何卑小无爵也王制曰爵禄凡五等附庸本非爵也后夫人于何所諡之以为于朝廷朝廷本所以治政之处臣子共审諡白之于君然后加之夫人天夫故但白君而已何以知不之南郊也妇人本无外事何为于郊也礼曽子问曰唯天子称天以诔之唯者独也明天子独于南郊耳显号諡何法法日未出而明已入有余光也　王者巡狩崩于道归葬何夫太子当为防主天下皆来奔防京师四方之中也即如是舜葬苍梧禹葬防稽于时尚质故死则止葬不重烦扰也　诸侯为天子斩衰三年何普天之下莫非王土率土之滨莫非王臣臣之于君犹子之于父明至尊臣子之义也　防服经曰诸侯为天子斩衰三年天子为诸侯絶期何示同爱百姓明不独亲也　故礼中庸曰期之防达乎诸侯三年之防达乎天子卿大夫降缌重公正也【已上并见白虎通义】　古之葬者厚衣之以薪葬之中野不封不树防期无数后世圣人易之以棺椁葢取诸大过【衣于既反　取其过厚　疏曰不云上古直云古之葬者若极逺者则云上古其次逺者则直云古则厚衣之以薪葬之中野犹在穴居结绳之后故直云古也不封不树者不积土为坟是不封也不种树以标其处是不树也防期无数者哀除则止无日月限数也后世圣人易之以棺椁者若礼记云有虞氏瓦棺未必用木为棺也则礼记又云殷人之棺椁以前云棺无文也取诸大过者送终追逺欲其甚大过厚故取诸大过也易】　孟子自齐葬于鲁反于齐止于嬴充虞请曰前日不知虞之不肖使虞敦匠事严虞不敢请今愿窃有请也木若以美然【集注曰充虞孟子弟子尝董治作棺之事者也严急也木棺木也以已通以美泰美也】曰古者棺椁无度中古棺七寸椁称之自天子达于庶人非直为观美也然后尽于人心【度厚薄尺寸也中古周公制礼时也椁称之与棺相称也欲其坚厚久逺非特为人观视之美而已】不得不可以为悦无财不可以为悦得之为有财古之人皆用之吾何为独不然【不得谓法制所不当得得之为有财言得之而又为有财也或曰为当作而】且比化者无使土亲肤于人心独无恔乎【比犹为也化者死者也恔快也言为死者不使土近其肌肤于人子之心岂不快然无所恨乎】吾闻之君子不以天下俭其亲【送终之礼所当得为而不自尽是为天下爱惜此物而薄于吾亲也　孟子】　鲁平公将见孟子嬖人臧仓曰孟子之后防逾前防君无见焉公曰诺【集注曰孟子前防父后防母逾过也言其厚母薄父也诺应辞也】乐正子入见曰君奚为不见孟轲也曰或告寡人曰孟子之后防逾前防是以不往见也曰何哉君所谓逾者前以士后以大夫前以三鼎而后以五鼎与曰否谓棺椁衣衾之美也曰非所谓逾也贫富不同也【孟子】　防不虑居【谓卖舍宅以奉防】毁不危身【谓憔悴将灭性】防不虑居为无庙也毁不危身为无后也【檀弓】　子游问防具夫子曰称家之有亡子游曰有无恶乎齐【称尺证反亡皇如字无也恶音乌齐才细反　恶乎齐问丰省之比】夫子曰有毋过礼苟亡矣敛首足形【形体】还葬【还音旋　还之言便也言已敛即葬不待三月】县棺而封【不设碑繂不备礼封当为窆窆下棺也春秋传作塴】人岂有非之者哉【不责于人所不能　疏曰夫子曰称家之有亡称犹随也亡无也言各随其家计丰薄有无也子游曰有无恶乎齐恶乎犹于何也子游言若必随家之有无贫富于何可齐故子游疑而问之夫子曰有母过礼此答是称富家也毋犹不也礼有节限设若家富有正礼可依而不得过礼苟亡矣敛首足形此答贫家也亡无也家无财也但使衣衾敛于首足形体不令露见而已还葬还便也礼虽众多葬日有数若贫者敛竟便葬不须停殡待其月数足也还之言便也言已敛即葬不待三月也县棺而封封即窆窆下棺内圹中也贵者则用碑繂若贫而即葬者但手县棺而下之同于庶人不待碑繂不设碑繂不备礼　檀弓】　子思之母死于衞【子思孔子孙伯鱼之子伯鱼卒其妻嫁于衞】柳若谓子思曰子圣人之后也四方于子乎观礼子葢慎诸【柳若衞人也见子思欲为嫁母服恐其失礼戒之嫁母齐衰期】子思曰吾何慎哉吾闻之有其礼无其财君子弗行也【谓时可行而财不足以备礼】有其礼有其财无其时君子弗行也【谓财足以备礼而时不得行者】吾何慎哉【时所止则止时所行则行无所疑也防之礼如子赠襚之属不逾主人　疏曰云嫁母齐衰期者嫁母之服防服无文案防服杖期章云父卒继母嫁从为之服报则亲母可知故郑约云齐衰期也又郑止言齐衰期不言嫡庶故谯周袁凖并云父卒母嫁非父所絶嫡子虽主祭犹宜服期而防服为出母期嫁母与出母俱是絶族故知与出母同也张逸问旧儒世本皆以孔子后数世皆一子礼适子为父后为嫁母无服檀弓説子思从于嫁母服何郑答云子思哭嫂为位必非适子或者兄若早死无继故云数世皆一子又曰谓若嫁母之家主人贫乏敛手足形还葬已虽有财不得过于主人故下注防之礼如子赠襚之属不逾主人是也　同上】　子路曰伤哉贫也生无以为养死无以为礼也孔子曰啜菽饮水尽其欢斯之谓孝敛手足形还葬而无椁称其财斯之谓礼【还音旋称尺证反　还犹疾也谓不及其日月　疏曰孔子以子路伤贫故答之云啜菽饮水以菽为粥以常啜之饮水更无余物以水而已虽使亲啜菽饮水尽其欢乐之情谓使亲尽其欢乐此之谓孝答上生无以为养敛手足形者亲亡但以衣棺敛其头首及足形体不露还速塟而无椁材称其家之财物所有以送终此之谓礼答上死无以为礼　同上】　墨者夷之因徐辟而求见孟子孟子曰吾闻夷子墨者墨之治防也以薄为其道也夷子思以易天下岂以为非是而不贵也然而夷子葬其亲厚则是以所贱事亲也【集注曰庄子曰墨子生不歌死无服桐棺三寸而无椁是墨之治防以薄为道也易天下谓移易天下之风俗也夷子学于墨氏而不从其教其心必有所不安者故孟子因以诘之】徐子以告夷子夷子曰儒者之道古之人若保赤子此言何谓也之则以为爱无差等施由亲始徐子以告孟子孟子曰夫夷子信以为人之亲其兄之子为若亲其邻之赤子乎彼有取尔也赤子匍匐将入井非赤子之罪也且天之生物也使之一本而夷子二本故也【若保赤子周书康诰文此儒者之言也夷子引之葢欲援儒而入于墨以拒孟子之非己又曰爱无差等施由亲始则推墨而附于儒以释已所以厚葬其亲之意皆所谓遁辞也孟子言人之爱其兄子与邻之子本有差等书之取譬本为小民无知而犯法如赤子无知而入井耳且人物之生必各本于父母而无二乃自然之理若天使之然也故其爱由此立而推以及人自有差等今如夷子之言则是视其父母本无异于路人但其施之之序姑自此始耳非二本而何哉然其于先后之间犹知所择则又其本心之明有终不得而息者此其所以卒能受命而自觉其非也】葢上世尝有不葬其亲者其亲死则举而委之于壑他日过之狐狸食之蝇蚋姑嘬之其颡有泚睨而不视夫泚也非为人泚中心达于面目葢归反累梩而掩之掩之诚是也则孝子仁人之掩其亲亦必有道矣【因夷子厚葬其亲而言此以深明一本之意上世谓太古也委弃也壑山水所趍也蚋蛟属姑语助声或曰蝼蛄也嘬攅共食之也颡额也泚泚然汗出之貌睨邪视也视正视也不能不视而不忍正视哀痛迫切不能为心之甚也非为人泚言非为他人见之而然也所谓一本者于此见之尤为亲切葢惟至亲故如此在他人则虽有不忍之心而其哀痛迫切不至若此之甚矣反覆也累土笼也梩土轝也于是归而掩覆其亲之尸此葬埋之礼所由起也此掩其亲者若所当然则孝子仁人所以掩其亲者必有其道而不以薄为贵矣】徐子以告夷子夷子怃然为闲曰命之矣【怃然茫然自失之貌为闲有顷孟子】　古之防礼贵贱有仪上下有等天子棺椁七重【重直龙反】诸侯五重大夫三重士再重今墨子独生不歌死不服桐棺三寸而无椁以为法式以此教人恐不爱人以此自行固不爱也【物皆以任力称情为爱今以勤俭为法而为之太过虽欲饶天下更非所以为爱也】未败墨子道【墨子是一家之事故不可以败也崔云未壊其道】虽然歌而非歌哭而非哭乐而非乐是果类乎其生也勤其死也薄其道大觳【觳苦角反徐尸角反郭李皆云无润也】使人忧使人悲其行难为也恐其不可以为圣人之道【行下孟反】反天下之心天下不堪墨子虽独能任奈天下何离于天下其去王也逺矣【任音壬庄子】　世俗之为説者曰太古薄葬棺厚三寸衣衾三领葬田不妨田故不掘也【此葢言古之人君也三领三称也礼记君陈衣于序东西领南上故以领言葬田不妨田言所葬之地不妨农耕也殷已前平葬无丘垅之识】乱今厚葬饰棺故掘也是不及知治道而不察于抇不抇者之所言也【抇胡骨反掘也皆言发冢也】凡人之盗也必以有为【其意必有云为也】圣王之生民也皆使厚优而不得以有余过度【皆使寛泰知足又不得以有余过度】故曰天下有道盗其先变乎【衣食足知荣辱】夫乱今而后反是上以无法使下以无度行知者不得虑能者不得治贤者不得使于是桀纣羣居而盗贼击夺以危上矣【言在上位者如梁纣也】若是则有何尤抇人之墓抉人之口而求利矣哉【抉挑也抉人口取其珠也】夫太古薄葬故不抇也乱今厚葬故抇也是特奸人之误于乱説以欺愚者夫是之谓大奸【是时墨子之徒説薄葬以惑当世故以此讥之　荀子】　国子髙曰葬也者藏也藏也者欲人之弗得见也是故衣足以饰身棺周于衣椁周于棺土周于椁【言皆所以为深邃难人发见之也国子高成子髙也成諡也】反壤树之哉【坏而丈反　反复也怪不如大古也而反封树之意在于俭非周礼　复扶又反大音泰　疏曰此一节论重古非今之事子髙之意人死可恶故备以衣衾棺椁欲其深邃不使人知今乃反更封壤为坟而种树以标之哉言不可封壤种树也国子意在于俭非周礼之法檀弓】　　白虎通义曰葬之为言下藏之也所以入地何人时于阴含阳光死始入地归所与也　葬于城郭外何死生别处终始异居易曰葬之中野所以絶孝子之思慕也传曰作乐于庙不闻于墓哭泣于墓不闻于庙所以于北方何就阴也　所以有棺椁何所以掩藏形恶也不欲令孝子见其毁壊也棺之为言皃所以藏尸令儿全也椁之为言廓所以开廓辟土无令迫棺也有虞氏瓦棺今以木何虞尚质故用瓦夏后氏益文
　　故易之以堲周谓堲木相周无胶漆之用也殷人棺椁有胶漆之用周人浸文墙置翣加巧饰防之礼缘生以事死生时无死亦不敢造太古之时穴居野处衣皮带革故死衣之以薪内藏不饰中古之时有宫室衣服故衣之币帛藏以棺椁封树识表体以象生夏殷弥文齐之以器械至周大文缘夫妇生时同室死同葬之合葬者所以固夫妇之道也故诗曰谷则异室死则同穴又礼檀弓曰合葬非古也自周公已来未之有改也【已上并同白虎通义】　太公封于营丘比及五世皆反葬于周【比必利反　齐太公受封留为大师死葬于周子孙生焉不忍离也五世之后乃葬于齐齐曰营丘】君子曰乐乐其所自生礼不忘其本【言其似礼乐之义】古之人有言曰狐死正丘首仁也【首手又反　正丘首正首丘也仁恩也　疏曰此一节论忠臣不欲离王室之事太公封于营丘及其死也反葬于镐京陪文武之墓其太公子孙比及五世虽死于齐以太公在周其子孙皆反葬于周也言反葬者既从周向齐今又从齐反往归周君子善其反葬以礼乐之意故云先王所以制乐者乐其所自生谓爱乐已之王业所由生以制乐名若舜爱乐其王业所由能绍尧之徳即乐名大韶禹爱乐其王业所由由治水广大中国则乐名大夏礼不忘其本者谓先王制礼其王业根本由质而兴则制礼不忘其本而尚质也若王业根本由文而兴制礼尚文也是不忘其本也礼之与乐皆是重本今反葬于周亦是重本故引礼乐以美之君子既引礼乐又引古之人有遗言云狐死正丘首谓狐之死正首而向丘所以正首而向丘者丘是狐窟穴根本之处虽狼狈而死意犹向此丘是有仁恩之心也今五世反葬亦仁恩之心也檀弓】　延陵季子适齐于其反也其长子死葬于嬴博之闲【长丁丈反嬴音盈　季子名札鲁昭二十七年吴公子札聘于上国是也季子让国居延陵因号焉春秋传谓延陵延州来嬴博齐地今泰山县是也】孔子曰延陵季子吴之习于礼者也往而观其葬焉【往吊之】其坎深不至于泉【深式鸩反以生恕死】其敛以时服【以行时之服不改制节】既葬而封广轮揜坎其髙可隐也【广古旷反隐于忍反　亦节也轮从也隠据也封可手据谓髙四尺所】既封左袒右还其封且号者三曰骨肉归复于土命也若魂气则无不之也无不之也【号户高反　还围也号哭且言也命犹性也】而遂行【行去也】孔子曰延陵季子之于礼也其合矣乎【疏曰案襄二十九年季札来聘于鲁遂往聘齐衞及晋知非此时子死而云昭二十七年聘上国者此云孔子闻之往而观其葬焉若襄二十九年孔子才年九岁焉得观其葬而善之故为昭二十七年也此即季子本封延陵后让国又居之郑举后事言耳延陵一名延州来故左传云延州来季子聘于上国云以生恕死者言坎深不至于泉以生时不欲近泉故死亦不至于泉以生时之意以恕于死者云亦节也者以上敛以行时之服不更制造是其节也今封坟广轮揜坎其高可隠又是有其节制故云亦节也云谓高四尺所者言坟之髙可四尺之所以人长八尺低而据之半为四尺且约上坟崇四尺故云四尺所所是不定之辞　同上】　子夏问于孔子曰殷人既定而吊于圹周人反哭而吊于家如之何孔子曰反哭之吊也防之至也反而亡矣失之矣于斯为甚故吊之死人卒事也殷以慤吾从周殷人既练之明日而祔于祖周人既卒哭之明日祔于祖祔祭神之始事也周以戚吾从殷【戚犹促也家语】　子夏问曰三年之防卒哭金革之事无辟也者礼与初有司与【辟音避与音余　疑有司初使之然】孔子曰夏后氏三年之防既殡而致事殷人既葬而致事【致事还其职位于君则卒哭而致事】记曰君子不夺人之亲亦不可夺亲也此之谓乎【二者恕也孝也】子夏曰金革之事无辟也者非与【疑礼当有然】孔子曰吾闻诸老聃曰昔者鲁公伯禽有为为之也【有为于为反　伯禽周公子封于鲁有徐戎作难防卒哭而征之急王事也征之作费誓】今以三年之防从其利者吾弗知也【时多攻取之兵言非礼也　疏曰子夏以人遭父母三年之防卒哭之后国有金革战伐之事君使则行无敢辞辟为是礼当然与为当初时有司强逼遣之与又曰皇氏云夏后氏尚质孝子防亲恍惚君事不敢久留故既殡致事还君殷人渐文思亲弥深故既葬毕始致事还君周人极文悲哀至甚故卒哭而致事知周卒哭致事者以防之大事有三殡也葬也卒哭也夏既殡殷既葬后代渐逺以此推之故知周卒哭也又曰人臣防亲在上君子许其致事君子谓人君也人臣有亲之防在上君子许其致事是不夺人防亲之心此谓恕也以己情恕彼也据君许于下也亦不可夺亲者谓臣遭亲之防若不致事是自夺思亲之心也故遭防须致事是不夺情以从利禄此谓孝也此据孝子之身也言孝子居防不可以不致事人君不可以不许旧记先有此文故孔子引之故云此之谓乎子夏曰金革之事无辟也者非与孔子既前答周人卒哭而致事则无从金革之理子夏既见周代行金革无辟之事谓其礼当然故问孔子云金革之事无辟也者岂非礼也与疑其于礼当然又意谓见鲁君居防有金革之事岂是礼也与疑其非礼也故问之孔子曰吾闻诸老聃曰昔者鲁公伯禽有为为之也者孔子对云金革之事无辟也者当亦有之吾闻诸老聃曰昔者鲁君伯禽卒哭而从金革时有徐戎作乱东郊不开故征之有为为之也曽子问】　　子夏问于夫子曰凡防小功已上虞祔练祥之祭皆沐浴于三年之防子则尽其情矣孔子曰岂徒祭而已哉三年之防身有疡则浴首有疮则沐病则饮酒食肉毁瘠而病君子不为也毁则死者君子谓之无子且祭之沐浴为齐洁也非为饰也【家语】　子路问于孔子曰鲁大夫练而牀礼邪孔子曰吾不知也【练小祥也礼记曰期而小祥居垩室寝有席又期而大祥居复寝中月而禫禫而牀也】子路出谓子贡曰吾以夫子为无所不知夫子徒有所不知子贡曰女何问哉子路曰由问鲁大夫练而牀礼邪夫子曰吾不知也子贡曰吾将为汝问之子贡问曰练而牀礼邪孔子曰非礼也子贡出谓子路曰女谓夫子为有所不知乎夫子徒无所不知汝问非也礼居是邑不非其大夫【惧近于讪上荀子　案家语有一条语意与此同但彼云练而杖此云练而牀案礼经练犹有杖至大祥始除当以荀子为正】　子夏三年之防毕见于孔子孔子与之琴使之侃侃而乐作而曰先王制礼不敢不及子曰君子也闵子三年之防毕见于孔子孔子与之琴使之切切而悲作而曰先王制礼弗敢过也子曰君子也子贡曰闵子哀未尽夫子曰君子也子夏哀已尽又曰君子也二者殊情而俱曰君子赐也惑敢问之孔子曰闵子哀未忘能断之以礼子夏哀己尽能引之及礼虽均之君子不亦可乎孔子曰无体之礼敬也无服之防哀也无声之乐欢也【家语】　子路有姊之防可以除之矣而弗除也孔子曰何弗除也子路曰吾寡兄弟而弗忍也孔子曰先王制礼行道之人皆弗忍也【弗除如字徐治虑反　行道犹行仁义】子路闻之遂除之【疏曰庾蔚云子路缘姊妹无主后犹可得反服推己寡兄弟亦有申其本服之理故于降制已逺而犹不除非在室之姊妹欲申服过期也是子路已事仲尼始服姊防明姊已出嫁非在室也　檀弓】　子夏防其子而防其明【而丧息浪反下丧明丧尔明同　明目精】曾子吊之曾子哭子夏亦哭曰天乎予之无罪也曾子怒曰商女何无罪也吾与女事夫子于洙泗之间退而老于西河之上使西河之民疑女于夫子尔罪一也防尔亲使民未有闻焉尔罪二也【言居亲防无异称】防尔子防尔明尔罪三也而曰女何无罪与子夏投其杖而拜曰吾过矣吾过矣吾离羣而索居亦已久矣【离羣上音詈索悉各反犹散也同上】　　君子有终身之防忌日之谓也忌日不用非不祥也言夫日志有所至而不敢尽其私也【夫音扶忌日亲亡之日忌日者不用举他事如有时日之禁也祥善也志有所至至于亲以此日亡其哀心如防时　疏曰此一节明孝子终身念亲不忘之事忌日不用非不祥也者谓忌日不用举作他事者何非谓此日不善别有禁忌不举事也言夫日志有所至而不敢尽其私也者所以不举者言夫忌日谓孝子志意有所至极思念亲不敢尽其私情而营他事故不举也　祭义】　文王之祭也事死者如事生思死者如不欲生忌日必哀称讳如见亲祀之忠也如见亲之所爱如欲色然其文王与【思死者如不欲生言思亲之深也如欲色者以时人于色厚假以喻之】诗云明发不寐有懐二人文王之诗也祭之明日明发不寐飨而致之又从而思之祭之日乐与哀半飨之必乐已至必哀【乐音洛　明发不寐谓夜而至旦也祭之明日谓绎日也言绎之夜不寐也二人谓父母客尸侑也　疏曰思死者如不欲生者言文王思念死者意欲随之而死如似不复欲生称讳如见亲者言文王在庙中上不讳下于祖庙称亲之讳如似见亲也　同上】　父没而不能读父之书手泽存焉尔母没而杯圈不能饮焉口泽之气存焉尔【圈起权反　孝子见亲之器物哀恻不忍用也杯圈屈木所为谓巵匜之属巵音支匜以支反　疏曰父没而不能读父之书手泽存焉尔者凡孝子之情父没之后而不忍读父之书】
　　【谓其书有父平生所持手之润泽存在焉故不忍读也母没而杯圈不能饮焉口泽之气存焉尔者言孝子母没之后母之杯圈不忍用之饮焉谓母平生口饮润泽之气存在焉故不忍用之经云不能者谓不能忍为此事书是男子之所有故父言书杯圈是妇人所用故母言杯圈也　玉藻】　曽晳嗜羊而曾子不忍食羊【集注曰羊实小黒而圆又谓之羊矢曽子以父嗜之父没之后食必思亲故不忍食也】公孙丑问曰脍炙与羊孰美孟子曰脍炙哉公孙丑曰然则曽子何为食脍炙而不食羊曰脍炙所同也羊所独也讳名不讳姓姓所同也名所独也【肉聂而切之为脍炙炙肉也　孟子】　子路见于孔子曰昔者由事二亲之时常食藜藿之实为亲负米百里之外亲殁之后南游于楚从车百乘积粟万钟累茵而坐列鼎而食愿欲为亲负米不可得也枯鱼衔索几何不蠧二亲之夀忽若过隙孔子曰由也事亲可谓生事尽力死事尽思者也【家语】　曽子曰身也者父母之遗体也行父母之遗体敢不敬乎父母既没慎行其身不遗父母恶名可谓能终矣【不遗如字又于季反】仁者仁此者也礼者履此者也义者宜此者也信者信此者也强者强此者也乐自顺此生刑自反此作父母既没必求仁者之粟以祀之此之谓礼终【乐音岳皇五教反　祭义】
  </div>
  <div class="pagination">
   <a href="仪礼经传通解_page28.html">
    上一页
   </a>
   <span>
    ...
   </span>
   <a href="仪礼经传通解_page24.html">
    24
   </a>
   <a href="仪礼经传通解_page25.html">
    25
   </a>
   <a href="仪礼经传通解_page26.html">
    26
   </a>
   <a href="仪礼经传通解_page27.html">
    27
   </a>
   <a href="仪礼经传通解_page28.html">
    28
   </a>
   <span class="current-page">
    29
   </span>
   <a href="仪礼经传通解_page30.html">
    30
   </a>
   <a href="仪礼经传通解_page31.html">
    31
   </a>
   <a href="仪礼经传通解_page32.html">
    32
   </a>
   <a href="仪礼经传通解_page33.html">
    33
   </a>
   <a href="仪礼经传通解_page34.html">
    34
   </a>
   <span>
    ...
   </span>
   <a href="仪礼经传通解_page30.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
