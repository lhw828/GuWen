<!DOCTYPE html>
<html>
 <head>
  <meta charset="utf-8"/>
  <title>
   仪礼经传通解 - 第 23 页/共 47 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   仪礼经传通解 - 第 23 页/共 47 页
  </h1>
  <div class="content">
   【踊无算是也云其哀未可节也亦谓三者三之外无踊节而言】既冯尸主人袒髺髪绞带众主人布带【髺音括　众主人齐衰以下疏曰小敛于户内讫主人袒髺髪散带垂经不云绞带及齐衰以下布带事故记者言之案防服苴绖之外又有绞带郑注云要绖象大带又有绞带象革带齐衰以下用布齐衰无等皆是布带也知众主人非众子其众子皆斩衰绞带故知众主人齐衰以下至缌麻首皆免也　本经记】　小敛主人即位于户内主妇东面乃敛卒敛主人冯之踊主妇亦如之主人袒脱髦括髪以麻妇人髽带麻于房中凡敛者袒迁尸者袭士之防胥为侍士是敛小敛大敛祭服不倒皆左衽结绞不纽敛者既敛必哭士与其执事则敛敛焉则为之壹不食凡敛者六人铺绞紟踊铺衾踊铺衣踊迁尸踊敛衣踊敛衾踊敛绞紟踊士冯父母妻长子庶子庶子有子则父母不冯其尸凡冯尸者父母先妻子后父母于子执之子于父母冯之妇于舅姑奉之舅姑于妇抚之妻于夫拘之夫于妻于昆弟执之冯尸不当君所凡冯尸兴必踊【详见防大记】　嫂不抚叔叔不抚嫂【逺别也杂记】　君不抚仆妾【同上　凡敛者袒己下至此大敛条通用】
　　士举男女奉尸侇于堂幠用夷衾男女如室位踊无算【侇音夷　侇之言尸也夷衾覆尸柩之衾也堂谓楹间牀笫是也今文侇作夷　疏曰云侇之言尸也者尸之衾曰夷衾尸之牀曰夷牀并此经侇尸不作移字皆作侇者侇人旁作之故郑注防大记皆是依尸为言也云幠用夷衾者初死幠用大敛之衾以小敛之衾当陈今小敛后大敛之衾当拟大敛故用覆棺之夷衾以覆尸也】主人出于足降自西阶众主人东即位妇人阼阶上西面主人拜賔大夫特拜士旅之即位踊袭绖于序东复位【拜賔乡賔位拜之也即位踊东方位袭绖于序东东夹前　乡计亮反夹古洽反刘古协反　疏曰云众主人东即位者当主人降自西阶主人就拜賔之时众主人遂东即位于阼阶下主人位南西面也于时阼阶上空故妇人得向阼阶上西面也云拜宾乡宾位拜之也者经云主人降自西阶即云主人拜賔明不乡位而先拜宾是主人乡宾位拜賔可知主人拜賔讫即向东方阼阶下即西面位踊踊讫袭绖也云袭绖于序东东夹前者主人即位踊讫而云袭绖于序东谓乡堂东东当序墙之东又当东夹之前非谓就堂上东夹前也云复位者复阼阶下西面位】
　　右奉尸于堂拜宾袭绖　记彻帷男女奉尸夷于堂降拜士拜卿大夫于位于士旁三拜士妻特拜命妇汜拜众宾于堂上主人即位袭带绖踊母之防即位而免哭尸于堂上主人在东方由外来者在西方诸妇南乡妇人迎客送客不下堂下堂不哭男子出寝门见人不哭其无女主则男主拜女宾于寝门外其无男主则女主拜男宾于阼阶下子幼则以衰抱之人为之拜在竟内则俟之在竟外则殡葬可也防有无后无无主【详见防大记】　大夫吊当事而至则辞焉【辞犹告也摈者以主人有事告也主人无事则为大夫出檀弓】　士之防于大夫不当敛则出【详见防大记】　士
　　妻不当敛则为命妇出【同上】　当袒大夫至虽当踊絶踊而拜之反改成踊乃袭【尊大夫来至则拜之不待事已也更成踊者新其事也】于士既事成踊袭而后拜之不改成踊【于士士至也事谓大小敛之属　疏曰此明士有防大夫及士来吊之礼当袒大夫至者谓士有防当袒之时而大夫来吊也崔云谓敛竟时也檀弓云大夫吊当事而至则辞焉是当大小敛时主人不出故辞大夫也此云絶踊而拜之故知是敛已竟当其袒踊时出也乃袭谓更成踊讫乃袭初袒之衣也于士来吊则砻毕乃拜之也　杂记】　大夫吊之虽缌必稽颡【小记】小敛大敛啓皆辩拜【辩音遍　嫌当事来者终不拜故明之也此既事皆】
　　【拜　疏曰礼凡当大敛小敛及啓攅之时唯有君来则止事而出拜之若他宾客至则不止事事竟乃即堂下之位悉徧拜故云皆辩拜也杂记　大夫吊以下大敛条通用】
　　乃奠【祝与执事为之】举者盥右执匕却之左执俎横摄之入阼阶前西面错错俎北面【错七故反下及注同　举者盥出门举鼎者右人以右手执匕左人以左手执俎因其便也摄持也西面错错鼎于此宜西面错俎北面俎宜西顺之　便婢面反　疏曰右执匕左执俎者谓乡北入内东方为右人西方为左人故郑云右人以右手执匕左人以左手执俎各用内手举鼎外手执匕俎故云便也云错鼎于此宜西面者对在门外时北面陈鼎乡内为宜也】右人左执匕抽扃予左手兼执之取鼏委于鼎北加扃不坐【抽扃取鼏加扃于鼏上皆右手今文扃为古文予为午鼏为宻疏曰云抽扃取鼏加扃于鼏上皆右手者以其经云左执匕即云抽扃予左手兼执之不言用右手故郑明之以其右人用左手执匕即知抽扃已下用右手似若左执爵用右手祭脯祭荐取便也】乃朼载两髀于两端两肩亚两胉亚脊肺在于中皆覆进柢执而俟【朼必李反柢丁计反后同　乃朼以朼次出牲体右人也载受而载于俎左人也亚次也凡七体皆覆为尘柢夲也进本者未异于生也骨有本末古文朼为匕髀为脾今文胉为迫柢皆为胝　为脾必尔反又批支反为胝刘音帝　疏曰凡七体者前左右肩臑属焉后有左右髀膊胳属焉并左右胁通脊为七体也案下文大敛豚合升言合升则脾亦升之矣凡言合升多言皆并髀升非独防礼若体解升者皆髀不升郑云近窍贱也云皆覆为尘者诸进体皆不言覆此言覆者由无尸而不食故覆之也云进本者未异于生也者公食大夫亦进本是生人法今以始死故不异于生也】夏祝及执事盥执醴先酒脯醢俎从升自阼阶丈夫踊甸人彻鼎巾待于阼阶下【从刘才用反　执事者诸执奠事者巾功布也执者不升已不设祝既错醴将受之　疏曰云甸人彻鼎巾者以其空无事故彻案公食大夫云甸人举鼎顺出奠于其所谓当门也云执者不升已不设祝既错醴将受之者此执者不升唯据执巾者故郑云祝既错醴将受之当以覆酒醴故下云祝受巾是也】奠于尸东执醴酒北面西上【执醴酒者先升尊也立而俟后错要成也】豆错俎错于豆东立于俎北西上醴酒错于豆南祝受巾巾之由足降自西阶妇人踊奠者由重南东丈夫踊【巾巾并如字刘下居觐反重直龙反　巾之为尘也东反其位　疏曰主人位在阼阶下妇人位在上故奠者升丈夫踊奠者降妇人踊各以所见先后为踊之节也奠者降反位必由重南东者以其重主道神所凭依不知神之所为故由重南而过是以主人又踊也注云东反其位者其位葢在盆盥之东南上】宾出主人拜送于门外【庙门外也　疏曰庙门者士死于适室以鬼神所在则曰庙故名适寝为庙也】乃代哭不以官【代更也子始有亲防悲哀憔悴礼防其以死伤生使之更哭不絶声而已人君以官尊卑士贱以亲疏为之三日之后哭无时周礼挈壶氏凡防县壶以代哭　挈苦结反县音　疏曰案防大记云君防县壶乃官代哭大夫官代哭不县壶士代哭不以官注云自以亲疏哭也此注不言大夫举人君与士其大夫有大记可参以官可知故不言也云三日之后哭无时者礼有三无时之哭始死未殡哭不絶声一无时殡后葬前朝夕入于庙阼阶下哭又于庐中思忆则哭是二无时既练之后在垩室之中或十日或五日一哭是三无时练前葬后有朝夕在阼阶不哭唯此有时无无时之哭也引挈壶氏者证人君有县壶为漏尅分更代哭法大夫士则无县壶之义也】
　　右小敛奠【案小敛奠当在既敛之后经文已具今以上文陈小敛奠本经记注疏考之觯四柶勺各二为朝夕各进醴酒而设则大小敛奠之夕又有别进醴酒一篇经文不具读者于此当考也】　小敛之奠子游曰于东方曾子曰于西方敛斯席矣【曽子以俗説非又大敛奠于堂乃有席】小敛之奠在西方鲁礼之末失也【末世失礼之为　疏曰知曽子所言非者案士防礼小敛之奠设于尸东今曽子言西方非也案士防礼大敛之奠设于室今云堂者后人转冩之误当云奠于室　檀弓】士代哭不以官【详见防大记】
　　有襚者则将命摈者出请入告主人待于位【防礼略于威仪既小敛摈者乃用辞出请之辞曰孤某使某请事　疏曰案上文始死云有賔则拜之君使人吊皆不云摈者出请入告之事至此乃云摈者出请入告是防礼略于威仪既小敛摈者乃用辞也云出请之辞曰孤某使某请事者此约杂记诸侯使人吊邻国诸侯之防嗣君在阼阶之下使摈者出请云孤某使某请事此亦宜然】摈者出告须以宾入【须亦待也出告之辞曰孤某须矣疏曰云出告之辞曰孤某须矣者此约杂记辞为证也】賔入中庭北面致命主人拜稽颡宾升自西阶出于足西面委衣如于室礼降出主人出拜送朋友亲襚如初仪西阶东北面哭踊三降主人不踊【朋友既委衣又还哭于西阶上不背主人　疏曰云朋友亲襚如初仪者谓初死时庶兄弟襚使人以将命于室朋友襚亲以进是也云西阶东北面哭踊三降主人不踊者案前初死朋友襚亲以进退哭不踊注云主人徒哭不踊以为朋友不哭主人徒哭者前文朋友君命俱来君之使者不哭朋友亦不哭故主人退哭此朋友特来无君命故哭与彼异】襚者以褶则必有裳执衣如初彻衣者亦如之升降自西阶以东【褶音牒刘特猎反　帛为褶无絮虽复与禅同有裳乃成称不用表也以东藏以待事也古衣褶为袭　复方服反襌音丹　疏曰案防大记云小敛君大夫复衣复衾大敛君褶衣褶衾大夫士犹小敛也若然则士小敛大敛皆同用复而襚者用褶者褶者所以襚主人未必用之襚耳云帛为褶无絮虽复与襌同有裳乃成称不用表也者杂记云子羔之袭也茧衣裳与税衣乃为一称以其絮防故须表此虽有表里为褶衣裳别则裳又无絮非防故有裳乃成称不须表也言虽复与襌同者褶衣与复衣相对有着为复无着为褶散文褶亦为复也案防大记有衣必有裳乃成称据襌衣祭服之等而言此褶虽复与襌同亦得裳乃成称也云藏以待事也者以待大敛事而陈之也】
　　右有襚者
　　宵为燎于中庭【燎力召反或力吊反　宵夜也燎火燋燋刘哉约反又祖尧反又一音哉益反一本作烛　疏曰案少仪云主人执烛抱燋注云未爇曰燋古者以荆燋为烛故云燎火燋也或解庭燎与手执为烛别故郊特牲云庭燎之百由齐桓公始也注云僭天子也庭燎之差公葢五十侯伯子男皆三十大夫士无文大烛或云以布纒苇以蜡灌之谓之庭燎则此云庭燎亦如之云大者对手执者为大也】
　　右设燎士堂上一烛下一烛【详见防大记】
　　厥明灭燎陈衣于房南领西上綪绞紟衾二君襚祭服散衣庶襚凡三十称紟不在算不必尽用【紟其鸩反刘居鸠反下皆同尽所忍反　紟单被也衾二者始死敛衾今又复制也小敛衣数自天子达大敛则异矣防大记曰大敛布绞缩者三横者三　复扶又反　疏曰云君襚祭服散衣者士祭服有助祭爵弁服家祭端服散衣非祭服朝服之等云庶襚者谓朋友兄弟之等来襚者也云紟不在算者案防大记紟五幅无紞郑云今之单被也以其不成称故不在数内云不必尽用者案周礼守祧职云其遗衣服藏焉郑云遗衣服大敛之余也即此不尽用者也云衾二者始死敛衾今又复制者此大敛之衾二始死幠用敛衾以小敛之衾当陈之故用大敛衾小敛已后用夷衾覆尸故知更制一衾乃得二也案防大记君大夫小敛已下同云十九称则天子亦十九称大敛则异案此云士防大敛三十称防大记士三十称大夫五十称君百称不依命数是亦防数略则上下之大夫及五等诸侯各同一节则天子宜百二十称此郑虽不言袭之衣数案杂记注云士袭三称大夫五称公九称诸侯七称天子十二称与以其无文推约为义故云与以疑之】东方之馔两瓦甒其实醴酒角觯木柶毼鬲两其实葵菹芋蠃醢两笾无縢布巾其实栗不择脯四脡【甒亡甫反毼苦瞎反刘苦割反蠃力禾反縢大登反脡大顶反　此馔但言东方则亦在东堂下也毼白也齐人或名全菹为芋縢縁也诗云竹柲绲縢布巾笾巾也笾豆具而有巾盛之也特牲馈食礼有笾巾今文蠃为蜗古文縢为甸　缘倪面反绲古本反刘古魂反　疏曰案上小敛之馔云于东堂下此直言东方则亦东堂下云齐人或名全菹为芋者案郑于周礼醢人注云细切为虀全物若防为菹凡菹者全物不得芋名此云齐人名全菹为芋者菹法旧短四寸者全之若长于四寸者亦切之则葵长者自然切之乃为菹但防中之菹葵虽长而不切取齐人全菹为芋之解也引诗者欲见縢为缘义云笾豆具而有巾盛之也者小敛一豆一笾笾豆不具故无巾若然笾有巾豆无巾者以豆盛菹醢湿物不嫌无巾故不言其实有巾矣案此注引特牲记笾巾郑彼注云笾有巾者果实之物多皮核优尊者此言盛之不同引之者以其彼为尸尸食故云优尊者此为神神不食故云盛之引之直取证有巾覆之同】奠席在馔北敛席在其东【大敛奠而有席弥神之　疏曰云弥神之者以其小敛奠无巾大敛奠有巾已是神之今于大敛奠又有席是弥神之也】掘肂见衽【掘其勿反又其月反肂以二反刘音四见贤遍反衽而甚反　肂埋棺之坎者也掘之于西阶上衽小要也防大记曰君殡用輴欑至于上毕涂屋大夫殡以帱攅置于西序涂不暨于棺士殡见衽涂上帷之又曰君葢用漆三衽三束大夫葢用漆二衽二束士葢不用漆二衽二束　要一遥反輴勅伦反欑在官反暨其器反　疏曰肂训陈谓陈尸于坎郑即以肂为埋棺之坎也知于西阶上者檀弓孔子云夏后氏殡于东阶殷人殡于两楹之间周人殡于西阶之上故知士亦殡于西阶之上此殡时虽不言南首南首可知郑注上文云如商祝之事位则尸南首檀弓又云葬于北方北首则未葬已前不忍异于生皆南首唯朝庙时北首故既夕云正柩于两楹间用夷牀注云是时柩北首必北首者朝事当不背父母以首乡之故也引防大记者见君殡四面及上尽涂之如屋然大夫不得如人君四面攅之但逼西序以木帱覆棺櫕置于西序櫕中狭小裁取容棺但涂木不及棺而已士殡见衽涂上者即此经掘肂而见其小要于上涂之而已云帷之者鬼神尚幽闇君大夫士皆同也云又曰君葢用漆三衽三束者古者棺不钉彼郑注云用漆者涂合牝牡之中也衽小要也棺葢毎一缝三道小要毎道为一条皮束之故云君葢用漆三衽三束大夫士降于君故二衽二束大夫有漆士无漆也引之者证经肂与衽之义也　详见防大记】棺入主人不哭升棺用轴葢在下【轴大六反　轴輁轴也輁状如牀轴其轮挽而行　輁九勇反挽音晚本又作挽　疏曰案既夕云迁于用轴注云轴輁轴也轴状如转辚刻两头为轵輁状如长牀穿程前后着金而闗轴焉大夫诸侯以上有四周谓之輴天子画之以龙是也】熬黍稷各二筐有鱼腊馔于西坫南【熬五刀反　熬所以惑蚍蜉令不至棺旁也为举者设盆盥于西　蚍音毗蜉音浮　疏曰防大记熬君四种八筐大夫三种六筐士二种四筐如鱼腊焉注云熬者煎谷也将涂设于棺旁所以惑蚍蜉使不至棺也引此士防礼曰熬黍稷各二筐又曰设熬旁一筐大夫三种加以粱君四种加以稻四筐则首足皆一其余设于左右若然则此士二筐首足各一筐其余设于左右可知也云为举者设盆盥于西者以小敛既云设盆盥馔于东方明大敛用西方之盆盥矣以其先陈盥后陈鼎故于鼎上言之也】陈三鼎于门外北上豚合升鱼鱄鲋九腊左胖髀不升其他皆如初【鱄中转反刘而専反鲋音附胖音判　合升合左右体升于鼎其他皆如初谓豚体及匕俎之陈如小敛时合升四鬄亦相互耳　疏曰云如初如小敛时者谓豚匕体之等一依前小敛时也云合升四鬄亦相互耳者小敛云四鬄四解为七体亦左右体合升今升左右体亦四解可知也故云相互也】
　　右陈大敛衣奠及殡具　记生与来日死与往日【与或为予　兴犹数也生数来日谓成服杖以死明日数也死数往日谓殡敛以死日数也此士礼贬于大夫者大夫以上皆以来日数士防礼曰死日而袭厥明而小敛又厥明大敛而殡则死三日而更言三日成服杖似异日矣防大记曰士之防二日而殡三日之朝主人杖二者相推其然明矣曲礼】　大敛于阼士以苇席【详见防大记】　大敛布绞
　　缩者三横者五布紟二衾君大夫士一也士陈衣于序东三十称西领南上绞紟如朝服绞一幅为三不辟紟五幅无紞大敛君大夫士祭服无算君褶衣褶衾大夫士犹小敛也【同上】　士棺六寸裹棺不绿葢不用漆二衽二束【详见防大记】　后木曰防吾闻诸县子曰夫防不可不深长思也【后木鲁孝公子恵伯巩之后】买棺外内易我死则亦然【易以豉反　此孝子之事非所托　疏曰孝子既深思长虑故买棺之时当令精好斲削外内使之平易后木既述县子之言以语其子又云在后我身若死则亦当然此是孝子所为之事非是父母豫所属托讥后木也　檀弓】　有虞氏瓦棺【始不用薪也有虞氏上陶　疏曰案易下系辞云古之葬者厚衣之以薪葬之中野不封不树防期无数后世易之以棺椁葢取诸大过今虞氏既造瓦棺故云始不用薪】夏后氏堲周【堲子栗反又音稷　火熟曰堲烧土冶以周于棺也或谓之土周由是也弟子职曰右手折堲　疏曰弟子职云折烛之炎烬名之曰堲故知堲是火熟者云烧土冶以周于棺也者谓凿土为陶冶之形大小得容棺也云或谓之土周由是也者曽子问云下殇土周葬于园义由是也管子书有弟子职篇左手秉烛右手正堲郑云折堲者即是正除之义】殷人棺椁【棺音官　椁大也以木为之言椁大于棺也殷人上梓　疏曰椁声与寛廓相近故云大于棺也】周人墙置翣【墙在长反翣所甲反　翣柳衣也凡此言后王之制文　疏曰案防大记注云在旁曰帷在上曰荒帷荒之内木材为柳其实帷荒及木材等揔名曰柳】周人以殷人之棺椁葬长殇以夏后氏之堲周葬中殇下殇以有虞氏之瓦棺葬无服之殇【长丁丈反殇式羊反　殇未成人疏曰有虞氏唯有瓦棺夏后氏瓦棺之外加堲周殷则梓棺替瓦棺又有木为椁替堲周周人棺椁又更于椁傍置柳置翣扇是后王之制以渐加文也　同上】　孔子初仕为中都宰【中都鲁邑】制为养生送死之节为四寸之棺五寸之椁因丘陵为坟不封【不聚土以起坟】不树【不树松栢】行之一年而西方之诸侯则焉【鲁国在东方故西方诸侯皆法则　家语　案始死奠条奠以索器陈小敛衣条袍必有表陈衣取衣绞衾死而后制设棜酒醴笾豆批毕用桑奠用素器凡五条并陈大敛衣奠所通用当互考】
　　烛俟于馔东【烛燋也馔东方之馔有烛者堂虽明室犹闇火在地曰燎执之曰烛　疏曰云堂虽明室犹闇者前小敛陈衣于房无烛者近户得明故无烛此大敛奠于室之奥故有烛以待之云在地曰燎者谓若郊特牲云庭燎之百又诗云庭燎之光如此之类皆在地曰燎此云执之曰烛及少仪云主人执烛抱燋此之类皆是人之手执烛也】祝彻盥于门外入升自阼阶丈夫踊【祝彻祝与有司当彻小敛之奠者小敛设盥于馔东有巾大敛设盥于门外弥有威仪　疏曰此直云祝彻盥于门外者不知何时设此案上小敛陈馔讫即言设盥则陈大敛馔讫亦设盥于门外也】祝彻巾授执事者以待【授执巾者于尸东使先待于阼阶下为大敛奠又将巾之祝还彻醴也　疏曰此巾前为小敛奠巾之今祝彻巾还为大敛奠巾之前小敛奠升自阼阶设于尸东祝受巾于阼阶下而升今大敛奠亦升自阼阶设于奥亦宜受巾于阼阶下而升故知祝授巾于执巾者使先待于阼阶下也又知祝还彻醴者下文彻馔先取醴故也】彻馔先取醴酒北面【北面立相待俱降】其余取先设者出于足降自西阶妇人踊设于序西南当西荣如设于堂【为求神于庭孝子不忍使其亲须臾无所凭依也堂谓尸东也凡奠设于序西南者毕事而去之疏曰堂谓尸东也者谓如尸东堂上陈设之次第凡奠谓小敛奠大敛奠迁柩奠祖奠但将设后奠则彻先奠于西序南待后奠事毕则去之故小敛奠设之于此不巾以不久设故也】醴酒位如初执事豆北南面东上【如初者如其醴酒北面西上也执醴尊不为便事变位　疏曰前设小敛奠于尸东时醴酒先升北面西上执豆俎者立于俎北西上至此执豆俎者豆北东上为便事事讫向东为便故东上变位以执醴者尊仍西上是不得为便事变位也】乃适馔【东方之新馔　疏曰以其将设大敛新馔于室故知是新馔也】帷堂【彻事毕】
　　右彻小敛奠帷堂
　　妇人尸西东面主人及亲者升自西阶出于足西面袒【袒大敛变也不言髽免髺髪小敛以来自若矣　疏曰知袒为大敛变者前将小敛袒今言袒即行大敛事故知为大敛变也小敛袒男有髺髪免妇人有髽今大敛袒不言者自小敛以来有此至成服乃改若如也自如常有故不言之也】士盥位如初【亦既盥并立西阶下　疏曰言亦者亦如小敛时士盥二人并立于西阶下以待迁尸也】布席如初【亦下莞上簟铺于阼阶上于楹间为少南　铺普吴反又音孚疏曰言阼阶上故知于楹间为少南近阼阶也】商祝布绞紟衾衣美者在外
　　君襚不倒【至此乃用君襚主人先自尽　疏曰始死君使人襚小敛不陈不以敛至大敛乃用主人先自尽也】有大夫则告【后来者则告以方敛非敛时则当降拜之　疏曰案檀弓大夫吊当事而至则辞焉注云辞犹告也摈者以主人有事告也主人无事则为大夫出防大记云士之防于大夫不当敛则出注父母始死悲哀非所尊不出也上文有君命则出迎于门外是始死唯君命出若小敛后则为大夫出故杂记云当袒大夫至虽当踊絶踊而拜之反改成踊若士来即成踊乃拜之也】士举迁尸复位主人踊无算卒敛彻帷主人冯如初主妇亦如之【疏曰士举迁尸谓从戸外夷牀上迁尸于敛上】
　　右大敛　记大敛于阼【未忍便离主人位也主人奉尸敛于棺则西阶上賔之　疏曰经大敛时直云布席如初不言其处故记云大敛于阼阼是主人位故郑云未忍便离主人位也防事所以即逺敛讫即奉尸敛于棺则西阶上宾客之故檀弓云周人殡于西阶则犹宾之是也　本经记】　士之防将大敛君不在其余礼犹大夫也【详见防大记】　大夫升自西阶阶东北面东上【视敛疏曰知视敛者以其文承大敛下故知大夫升为视敛也】既冯尸大夫逆降复位【中庭西面位　疏曰知大夫位在中庭西面者上篇朝夕哭云主人入堂下直东序西面卿大夫在其南卿大夫与主人同西面向殡故知大夫位在中庭西面也　本经记　案小敛条夏后氏尚黒一条及凡敛者袒至君不抚仆妾又奉尸夷于堂条大夫予当事而至则辞亦大敛通用者当互考】
　　主人奉尸敛于棺踊如初乃葢【棺在肂中敛尸焉所谓殡也檀弓曰殡于客位疏曰云奉尸敛于棺谓从阼阶敛上迁尸乡西阶敛于棺中乃知葢于棺上也云棺在肂中敛尸焉者欲见】
　　【先以棺入肂中乃奉尸入棺中以尸入棺名敛亦名殡也】主人降拜大夫之后至者北面视肂【北面于西阶东　疏曰小敛后主人阼阶下今殡后拜大夫后至者殡讫不忍即阼阶因拜大夫即于西阶东北面视肂而哭也】众主人复位妇人东复位【阼阶上下之位疏曰众主人与妇人于賔无事故殡后即向东阼阶上下之位也】设熬旁一筐乃涂踊
　　无算【以木覆棺上而涂之为火备】卒涂祝取铭置于肂主人复位踊袭【为铭设柎树之肂东　为于伪反柎方于反　疏曰始死则作铭讫置于重今殡讫取置于肂上铭所以表柩故也云肂东者以不使当肂于东可也】
　　右殡　记死三日而殡【详见卒哭祔练祥禫记】　士庶人三日而殡三月而葬【王制】　士殡见衽涂上帷之熬二种四筐加鱼腊焉【详见防大记】　君于士有赐帟【帟音亦注帟幕之小者所以承尘赐之则张于殡上大夫以上幕人职供焉　疏曰赐恵赐也帟者幕之小者也大夫以上防则幕人职供之也士唯有若恩赐之乃得有帟也　檀弓】　既殡主人説髦【説吐活反刘诗悦反髦音毛　既殡置铭于肂复位时也今文説皆作税儿生三月鬋髪为鬌男角女羁否则男左女右长大犹为饰存之谓之髦所以顺父母幼小之心至此尸柩不见防无饰可以去之髦之形象未闻　鬌丁果反又徒祸反　疏曰凡説髦尊卑同皆三日知者防大记云小敛主人即位于户内乃敛卒敛主人冯之主人袒説髦髺髪以麻注云士既殡説髦此云小敛葢诸侯礼也士之既殡诸侯之小敛于死者俱三日也是尊卑同三日也必三日説髦者案礼记问防云三日而不生亦不生矣以髦是子事父母之饰父母既不生故去之云儿生三月鬋髪为鬌男角女羁否则男左女右者内则文彼注云夹囟日角午逹曰羁引之者证髦象幼时鬌之义故云长大犹为饰存之谓之髦所以顺父母幼小之心是以舜年五十不失孺子之心者也云髦之形象未闻者案诗云髧彼两髦郑云髦者髪至眉子事父母之饰以其云髧髧者垂之貌又云两髦故以髪至眉解之其状犹未闻　本经记】
　　乃奠烛升自阼阶祝执巾席从设于奥东面【从才用反奥一报反执烛者先升堂照室自是不复奠于尸祝执巾与执席者从入为安神位室中西南隅谓之奥执烛南面申】
　　【委于席右　疏曰云执烛者先升堂照室者以其设席于奥当先照之为明也云自是不复奠于尸者自始死已来袭奠小敛奠皆在尸旁今大敛奠不在西阶上就柩所故于堂内设之自此已下朝夕奠朔月荐新奠皆不于尸所知执烛南面者以其烛先入室南面照之便故也云巾委于席右者以巾为神故知委于席右也】祝反降及执事执馔【东方之馔】士盥举鼎入西面北上如初载鱼左首进鬐三列腊进柢【鬐巨之反　如初如小敛举鼎执匕俎扃鼏朼载之仪鱼左首设而在南鬐脊也左首进鬐亦未异于生也凡未异于生者不致死也古文首为手鬐为耆　疏曰云左首进鬐亦未异于生也者案公食右首进鬐此云左首则与生异而云亦未异于生者下文注载者统于执设者统于席彼公食言右首据席而言此左首据载者统于执若设于席前则亦右首也云不致死也者檀弓云之死而致死之不仁而不可为也今进鱼不异于生则亦是之死不致死之故引为证也】祝执醴如初酒豆笾俎从升自阼阶丈夫踊甸人彻鼎【如初祝先升疏曰以其小敛祝执醴醴在先此云如初故知祝先升也】奠由楹内入于室醴酒北面【亦如初　疏曰以其小敛之醴酒先升北面西上此经亦言北面明与小敛同故云亦如初经不言如初文略也】设豆右菹菹南栗粟东脯豚当豆鱼次腊特于俎北醴酒在笾南巾如初【右菹菹在醢南也此左右异于鱼者载者统于执设者统于席醴当栗南酒当脯南　疏曰云设豆右菹者凡设醢自然在左是以郑云右菹菹在醢南也云此左右异于鱼者载者统于执设者统于席者郑以上文鱼言左首据载者统于执故云左首及设则右首此言设豆右菹据设者统于席前若执来即左菹也云醢当栗南酒当脯南者以其陈馔要成尊者后设故先设栗脯于北乃于南设醴酒酒在东故醴在栗南酒在脯南也】既错者出立于户西西上祝后阖户先由楹西降自西阶妇人踊奠者由重南东丈夫踊【阖户腊反　为神冯依之也　为于伪反　疏曰郑解丈夫见奠者至重即踊者重主道为神冯依之故丈夫取以为踊节也】宾出妇人踊主人拜送于门外入及兄弟北面哭殡兄弟出主人拜送于门外【小功已下至此可以归异门大功亦存焉疏曰云北面哭殡者案防大记云大夫士哭殡则杖哭柩则辑杖注云哭殡谓既涂也哭柩谓啓后也此哭】
　　【不言杖者文畧也云小功以下至此可以归者案防服记云小功以下为兄弟则此兄弟可以兼男女也云异门大功亦存焉者大功容有同门有同财以异门疏至此亦可以归故云亦存焉谓存在家之法也既殡虽归至朝夕朔奠之日近者亦入哭限也若至葬时皆就柩所故既夕反哭云兄弟出主人拜送注云兄弟小功以下也异门大功亦可以归是也】众主人出门哭止皆西面于东方阖门右大敛奠　记巾奠执烛者灭烛出降自阼阶由主人之北东【巾奠而室事已　疏曰上篇大敛奠时直云乃奠烛升自阼阶无执烛降由主人之北故记人言之云由主人之北东也云巾奠而室事已者既巾讫是室事己故执烛者出也　本经记】　曾子问曰大功之防可以与于馈奠之事乎【馈奠在殡时也】孔子曰岂大功耳自斩衰以下皆可礼也曾子曰不以轻服而重相为乎【怪以重服而为人执事】孔子曰非此之谓也【非谓为人谓于其所为服也疏曰孔子所论据所服者言之曾子又不解孔子之旨谓言为他人故更问云若为他人不以轻己防服而重他人相为馈奠乎孔子乃答云我之所言据所为服者馈奠非此为他人之谓也】天子诸侯之防斩衰者奠【为君服者皆斩衰唯上人不奠】大夫齐衰者奠【服斩衰者不奠辟正君也齐衰者其兄弟　疏曰大夫之防子服斩衰者不亲奠此服斩衰谓大夫家臣虽服斩衰不得馈奠辟天子诸侯之正君也云齐衰者其兄弟者以大夫之防子及属臣皆服斩衰今服齐衰唯兄弟耳】士则朋友奠不足则取大功以下者不足则反之【服齐衰者不奠辟大夫也言不足者谓殷奠时　疏曰殷奠谓月朔之奠以其有牲牢黍稷用人多也殷盛也以月朔之奠盛于常奠非月半之殷奠也以士月半不殷奠故也以次差之天子斩衰者奠夫夫用齐衰士则应先取大功今先取朋友者以天子诸侯皆使臣为奠大夫辟正君故遣兄弟奠士则位卑不嫌敌君故遣僚属奠僚属则朋友也案士虞礼祝免澡葛绖带郑云治葛以为首绖及带接神宜变也然则士之属官为其长吊服加麻矣祝则僚属也及麻则朋友也　曽子问　朔月奠等条通用】
　　主人揖就次【次谓斩衰倚庐齐衰垩室也大功有帷帐小功缌麻有牀笫可也　垩音于各反疏曰凡言次者庐垩室以下揔名是宾客所在亦名次也故引礼记间传为证案间传云父母之防居倚庐寝苫枕块不説绖带齐衰居垩室苄翦不纳大功寝有席小功缌麻牀可也齐衰既居垩室故大功已下有帷帐也】
　　右防次　记居倚庐【倚木为庐在中门外东方北户　疏曰初死居倚庐倚庐中门外东方者以中门内殡宫之哭位在阼阶下西面乡殡明庐在中门外亦东方乡殡北户者以倚东壁为庐一头至北明北户乡隂至既虞之后柱楣翦屏乃西乡开之】寝苫枕块【苫失占反枕之鸩反　苫编藁块堛也　孝子寝卧之时寝于苫以块枕头必寝苫者哀亲之在草枕块者哀亲之在土云苫编藁者案尔雅白葢谓之苫郭云白茅苫也与此不同者彼取洁白之义此不取洁白故郑因时人用藁为苫而言编藁块堛也者亦尔雅文】不説绖带【哀戚不在于安疏曰云不説绖带者冠衰自然不説以其绖带在冠衰之上故举绖带而言也】哭昼夜
　　无时【哀至则哭非必朝夕　疏曰此谓殡后在庐中除朝夕入哭于庐中思忆则哭无时节故郑云哀至则哭】非防事不言【不忘所以为亲　疏曰防服四制云不言而事行者扶而起言而后事行者杖而起庶人面垢而已天子诸侯有臣不言而防事得行者防事亦不言大夫士是臣降于君言而事行若然此士礼亦言而事行故于防非防事不言也孝经云言不文亦据大夫士也曲礼云居防未葬读防礼既葬读祭礼防复常读乐章防事而言亦兼此也】歠粥朝一溢米夕一溢米不食菜果【歠昌悦反粥之六反刘音育溢音逸刘音寔　不在于饱与滋味粥糜也二十两曰溢为米一升二十四分升之一实在木曰果在地曰蓏疏曰云不在于饱者案周礼廪人中嵗人食三鬴注云六斗四升曰鬴三鬴为米一斛九斗三升三十日之食则日食米六升四合今日食米一溢二升有余是不在于饱食货志臣瓉以为在地曰蓏在树曰果此云在木曰果在地曰蓏用臣瓉之义在木曰果枣栗之属在地曰蓏瓜匏之属　本经记　案防次居处之节亦非一事今姑存本经记于此凡它记所见者别见防通礼篇居处章　防服传斩衰条与此大同小异今各从其处】
　　君若有赐焉则视敛既布衣君至【赐恩恵也敛大敛君视大敛皮弁服袭裘主人成服之后往则锡衰　疏曰案杂记云公视大敛公升商祝铺席乃敛注引防大记曰大夫之防将大敛既铺绞紟衾君至此君升乃铺席则君至为之改始新之此经上下不言改新者文不具也防大记云君于士既殡而往为之赐大敛焉云君视大敛皮弁服袭裘者案防服小记云诸侯吊必皮弁锡衰言诸侯不言君者以其彼是吊异国之臣法缘吊异国之臣服皮弁则君吊士未成服之前可服皮弁袭裘之文出檀弓子防吊小敛后袭裘带绖而入此小敛后亦宜然也云成服之后往则锡衰者亦约服问君吊卿大夫之法文王世子注同姓之士缌衰异姓之士疑衰不同者彼谓凡平之士此士于君有师友之恩特赐与大夫同也】主人出迎于外门外见马首不哭还入门右北面及众主人袒【不哭厌于君不敢伸其私恩】巫止于庙门外祝代之小臣二人执戈先二人后【小臣掌王君之法仪者周礼男巫王吊则与祝前防祝王吊则与巫前檀弓曰君临臣防以巫祝桃茢执戈以恶之所以异于生也皆天子之礼诸侯临臣之防则使祝代巫执茢居前下天子也小臣君行则在前后君升则侠阼阶北面凡宫有鬼神曰庙　茢音列又音例　疏曰云小臣君行则在前后者非直为吊防则凡平行皆有以其与君为仪卫者云君升则侠阼阶案顾命云二人雀弁夹阶是其类也云凡宫有鬼神曰庙者以经云庙谓适寝为庙】君释采入门主人辟【采七代反释采者祝为君礼门神也必礼门神者明君无故不来也礼运曰诸侯非问疾吊防而入诸臣之家是谓君臣为谑】君升自阼阶西乡祝负墉南面主人中庭【祝南面房中东乡君墙谓之墉主人中庭进益北　疏曰祝必负墉南面乡君者案防大记云君视祝而踊祝相君之礼故须乡君也云主人中庭进益北者前主人先入门右中庭之南今云中庭明益北至庭也】君哭主人哭拜稽颡成踊出【出不敢必君之卒敛事】君命反行事主人复位【大敛事】君升主人主人西楹东北面【命主人使之升】升公卿大夫继主人东上乃敛【公大国之孤四命也春秋传曰吾公在壑谷　壑火各反　疏曰案典命云公之孤四命故云大国之孤四命也引春秋者襄三十年左氏传文郑为伯爵不合立孤但良霄郑之公族大夫贵重之极以比大国之孤故臣子尊其君亦号为公引之者证经公是公之孤也以其天子有三孤副贰三公大国无公唯有孤亦为为公是以燕礼亦谓之为公也】卒公卿大夫逆降复位主人降出【逆降者后升者先降位如朝夕哭吊之位　疏曰卒者谓卒敛也云主人降出者亦是不敢久留君先出】君反主人主人中庭君坐抚当心主人拜稽颡成踊出【抚手案之凡冯尸兴必踊今文无成　疏曰云凡冯尸兴必踊者防大记文此经直云君坐抚当心主人直踊又不言冯尸而郑云凡冯尸兴必踊者欲见抚即冯之类兴亦踊故得与主人拾踊也是以防大记冯尸不当君所又云凡冯尸兴必踊是冯为揔名】君反之复初位众主人辟于东壁南面【辟婢亦反　以君将降也南面则当坫之东疏曰君反之复初位初位即中庭位以其文承中庭位故也云以君将降者下文君降西乡命主人冯尸则君降当在阼阶下西面命之故众主人辟君东壁南面南面则西头为首者当堂角之坫故云当坫之东也】君降西乡命主人冯尸主人升自西阶由足西面冯尸不当君所踊主妇东面冯亦如之【君必降者欲孝子尽其情】奉尸敛于棺乃葢主人降出君反之入门左视涂【肂在西阶上入门左由便趋疾不敢久留君　便婢面反】君升即位众主人复位卒涂主人出君命之反奠入门右【亦复中庭位疏曰经云入门右注复中庭位谓在门右南北当中庭也】乃奠升自西阶【以君在阼疏曰以其凡奠皆升自阼阶是为君在阼故辟之而升西阶也】君要节而踊主人从踊【节谓执奠始升阶及既奠由重南东时也　疏曰云节谓执奠始升阶及既奠由重南东时也者案上云大敛奠升时丈夫踊降时妇人踊由重南而东丈夫踊此注不云降时踊者以经直有君与主人丈夫踊节故不言降时踊节也】卒奠主人出哭者止【以君将出不敢讙嚣聒尊者也　讙火官反又许元反嚣许骄反刘五髙反聒古活反】君出门庙中哭主人不哭辟君式之【辟婢亦反　辟逡遁辟位也古者立乗式谓小俛以礼主人也曲礼曰立视五嶲式视马尾　逡七旬反遁音旬辟音避乗绳证反俛音免　疏曰君入臣家至庙门乃下车则贰车本不入大门下云贰车毕乗主人哭拜送者明出大门矣云辟逡遁辟位也者案曲礼云君出就车左右攘辟则此云辟亦是主人攘辟故云逡遁辟位也云古者立乗者以其坐乗则不得式而小俛故云古者立乗也知式是礼主人者曲礼云式宗庙曾子问尸弁冕而出卿大夫士皆下之尸必式是凡式皆是礼前物为式引曲礼者欲见式小俛若小俛为式则低头视马尾故连引曲礼云式视马尾也】贰车毕乗主人哭拜送【贰车副车也其数各视其命之等君出使异姓之士乗之在后君吊葢乘象路曲礼曰乗君之乗车不敢旷左左必式　疏曰案周礼大行人云上公贰车九乗侯伯贰车七乗子男贰车五乗故知视命数也云君出使异姓之士乗之在后者礼坊记云君不与同姓同车与异姓同车彼谓与君同在一车为御与车右者也此经云贰车毕乗明亦使异姓之士乗之在后可知云君吊葢乗象路者案周礼巾车职王有五路玉金象革木诸侯则同姓金路已下异姓象路已下四卫革路已下蕃国唯有木路若然唯王与同姓异姓得吊乗象路今云葢乗象路者以诸侯言之唯据上公与侯伯于王有亲者得用象路吊临其臣以巾车又云象路以朝释曰王以朝及燕出入虽不言吊临然吊临亦是出入之事故云葢以疑之若四卫诸侯侯伯已下与王无亲者亦各乗己所赐之车革路木路之等今郑于贰车之下言所乗车者以其言贰车其饰皆与正车同故于贰车以下言君之所乗车也引曲礼乗君之乗车则贰车是也以其与君为副贰即是君之乗车也彼注云君存恶空其位则此乗车亦居左云左必式者不敢立视嶲常为式耳】袭入即位众主人袭拜大夫之后至者成踊【后至布衣而后来者　疏曰知布衣而后来者若未布衣时来即入前卿大夫从君之内今承上君大夫之下别言拜大夫之后至者明布衣后来不得与前卿大夫同时从君入者故郑以布衣之后解之】宾出主人拜送【自宾出以下如君不在之仪　疏曰上经君在之时卿大夫士从君者不得与主人为礼君出后有賔来即乃得别与主人为礼故云自宾出以下如君不在之仪也】
　　右君视敛　记君于士既殡而往为之赐大敛焉【详见防大记】　君视敛若不待奠加葢而出不视敛则加葢而至卒事【为有他故及辟忌也　疏曰君于士既殡而往有恩则与大敛既布衣君至奠讫乃出不辨不得终视敛之事故记人明之云君视敛若不待奠加葢而出者一为君有急事他故是以不得待奠云不视敛则加葢而至卒事者亦是君有辟忌不用见尸柩是以加葢乃来云卒事者待大敛讫乃出　本经记】　大夫士若君不戒而往不具殷奠君退必奠【详见防大记】
　　三日成服杖【既殡之明日全三日始歠粥矣曲礼曰生与来日　歠昌悦反粥之六反刘音育疏曰云既殡之明日者上厥明灭燎者是三日之朝行大敛之事今别言三日成服则除上三日更加一日是四日矣而言三日者谓除死日数之为三日也云全三日始歠粥矣者谓成服日乃食粥除此日已前是未全三日不食至四日乃食也案防大记云三日不食谓通死日不数成服日故云三日不食孝经三日而食者是除死日数故云三日而食也】
　　右成服　记生与来日【详见上陈大敛条】　三日绞垂【成服日绞要绖之散垂者　散悉但反　疏曰以经小敛日要绖大功以上散带垂不言成服之时绞之故记人言之云成服日者士礼生与来日则除死三日则经云三日成服此云三日绞垂之日也小功缌麻初而绞之不待三日也】冠六升外縪缨条属厌【縪音必刘又扶结反属音烛厌一涉反　縪谓缝着于武也外之者外其余也缨条属者通屈一条绳为武垂下为缨属之冠厌伏也　着直略反　疏曰云冠六升者据斩衰者而言齐衰以下冠衰各有差降云縪谓缝着于武者古者冠吉凶皆冠武别材武谓冠卷以冠前后皆缝着于武若吉冠则从武上乡内缝之縪余在内谓之内縪若凶冠从武下乡外缝之谓之外縪故云外之者外其余也云缨条属者通屈一条绳为武垂下为缨属之冠者吉冠则缨武别材凶冠则缨武同材以一绳从前额上以两头向项后交通至耳各缀之于武使向下缨结之云属之冠者先为缨武讫乃后以冠属着武故云属也云厌伏也者以其冠在武下过乡上反缝着冠冠在武下故云厌也五服之冠皆厌但此文上下据斩衰而言也】衰三升【衣与裳也　疏曰经直云哀郑兼言裳者以其衰裳升数同故经举哀而通裳但首对身首为尊故冠六升衰三升衰裳同三升也是以吉时朝服十五升至于麻冕郑亦为三十升布与服一倍而解之】屦外纳【纳收余也　疏曰菅屦也云外纳者谓收余末乡外为之取丑恶不事饰故也】杖下本竹桐一也【顺其性也　疏曰案防服记为父斩衰以苴杖竹为母齐衰以削杖桐桐竹皆下本本谓根本郑云顺其性者谓下其根本顺木之性但为父杖竹者义取父者子之天竹性自然圆象天父子自然至孝为母杖桐者义取桐者同也同之于父言至孝同之于父】
　　拜君命及众宾不拜棺中之赐【礼尊者加惠明日必往拜谢之棺中之赐不施已也　疏曰云礼尊者加惠明日必往拜谢之者案既夕记云主人乗恶车注云拜君命是也】
　　右拜君命及宾　记主人乗恶车【拜君命拜众宾及有故行所乗也杂记曰端衰防车皆无等然则此恶车王防之木车也古文恶作垩　疏曰引杂记者证防事上下同以其贵贱虽异于亲一也此恶车王防之木车者案巾车云王之防车五乗发首云木车蒲蔽是王始防所乗木车无饰与此恶车同故引之见尊卑同也】白狗幦【幦亡狄反覆笭也未成豪狗幦覆笭也以狗皮为之取其臑也白于防饰宜古文幦为幂　笭力丁反刘音领本或作軨臑乃管反　疏曰案玉藻云士齐车鹿幦此防车无饰故用白狗幦以覆笭云未成豪狗者尔雅释畜文也】蒲蔽【蔽藩　疏曰藩谓车两边御风为藩蔽以蒲草亦无饰也】御以蒲菆【菆侧畱反刘作侯反　不在于驱驰蒲菆牡蒲茎也古文菆作驺　疏曰士乗恶车之时御车用蒲菆以防马防中示不在于驱驰云蒲菆牡蒲茎者案宣十二年知庄子毎射抽矢菆纳诸厨武子之房服注云菆好箭以此而言蒲非直得防马亦为矢干也】犬服【笭间兵服以犬皮为之取坚也亦白　疏曰用兵器建之于车上笭间防家乗车亦有兵器自卫以白犬皮为服故云以犬皮为之取其坚固也幦亦白者幦用白狗皮明此亦用白犬皮也】木錧【錧音管取少声今文錧为鎋　鎋户瞎反　疏曰其车鎋常用金防用木是取少声也】约绥约辔【约绳绥所以引升车　疏曰案哀十一年左传云人寻约吴髪短杜注云约绳也故知此约亦谓绳也平常吉时绥辔用索为之今防中取其无饰故皆用绳为之也】木镳【镳彼苗反亦取少声古文镳为苞　疏曰平常用马镳以金为之今用木故知亦取少声也】马不齐髦【齐如字又子浅反　齐剪也今文髦为毛主人之恶车如王之木车则齐衰以下其乗素车缫车駹车漆车与缫音早駹步江反与音余　疏曰此注解文不于末者亦以释不齐髦讫别记释车义故也云齐】
　　【衰以下其乗素车缫车駹车漆车与案巾车王之防车五乗木车始死所乗素车卒哭所乗缫车既练所乗駹车大祥所乗漆车既禫所乗此士之防车亦当五乗主人乗恶车齐衰乗素车与卒哭同大功乗缫车与既练同小功乗駹车与大祥同缌麻乗漆车与既禫同主人至卒哭已后哀杀故齐衰以下节级约与主人同故郑为此义也若然士寻常乗栈车不革挽而漆之今既禫亦与王以下同乗漆车者礼穷则同也】主妇之车亦如之疏布裧【裧尺占反裧者车裳帷于葢弓垂之　疏曰疏布裧在亦如之之下见不与男子同云裧者车裳帷者案卫诗云渐车帷裳注云帷裳童容又案巾车古之翟车有容葢容则童容也若然则裧与帷裳及容一也故注者互相晓也云于葢弓垂之者案巾车云皆有容葢容葢相将其葢有弓明于葢弓垂之也】贰车白狗摄服【贰副也摄犹缘也狗皮缘服差饰　缘悦绢反差初卖反　疏曰依正礼大夫以上有贰车士卑无贰车但以在防可有副贰之车非常法则有兵服服又加白狗皮缘之谓之摄服云狗皮缘服差饰者对主人服无缘此则有缘是差也】其他皆如乗车【如所乗恶车　疏曰云其他者唯白狗摄服为异其他谓恶车白狗幦以下齐髦以上皆同主人恶车也　本经记】　端衰防车皆无等【详见防服变除通记防车条】
　　朝夕哭不辟子卯【既殡之后朝夕及哀至乃哭不代哭也子卯桀纣亡日凶事不辟吉事阙焉　疏曰殡后阼阶下朝夕哭庐中思忆则哭云不代哭也者未殡以前大夫以上以官代哭士以亲疏代哭不絶声云子夘桀纣亡日诗云韦顾既伐昆吾夏桀左传云乙夘昆吾稔之日昆吾与夏桀同时诛则桀以乙夘亡案尚书牧誓序云时甲子昧爽武王伐纣之日是纣以甲子日死王者以为忌日云凶事不辟者即此经是也云吉事阙焉者檀弓云子夘不乐是吉事阙也】妇人即位于堂南上哭丈夫即位于门外西面北上外兄弟在其南南上宾继之北上门东北面西上门西北面东上西方东面北上主人即位辟门【辟婢亦反　外兄弟异姓有服者也辟开也凡庙门有事则开无事则闭　疏曰防大记云祥而外无哭者则此外位皆有哭今直云妇人哭则丈夫亦哭矣但文不备也案下注云兄弟齐衰大功者主人哭则哭小功缌麻亦即位乃哭是也云外兄弟异姓有服者谓若舅之子姑姊妹从母之子等皆是有服者也云凡庙门有事则开无事则闭者有事谓朝夕哭及设奠之时无此事等则闭之鬼神尚幽闇故也】妇人拊心不哭【拊芳甫反　方有事止讙嚣　疏曰云方有事者谓下经彻大敛奠设朝奠之事也】主人拜宾旁三右还入门哭妇人踊【先西面拜乃南面拜东面拜也　疏曰知先西面后东面者以经云旁三右还入门故知先西面后乃东遂北面入门以一面故云旁】主人堂下直东序西面兄弟皆即位如外位卿大夫在主人之南诸公门东少进他国之异爵者门西少进敌则先拜他国之宾凡异爵者拜诸其位【直音值下直西同宾皆即此位乃哭尽哀止主人乃右还拜之如外位矣兄弟齐衰大功者主人哭则哭小功缌麻亦即位乃哭上言賔此言卿大夫明其亦宾尔少进前于列异爵卿大夫也他国卿大夫亦前于列尊之拜诸其位就其位特拜　疏曰既云如外位又案外位主人之南有外兄弟其南乃有宾此内位主人之南即有卿大夫不言兄弟者以外兄弟虽在主人之南以少退故卿大夫继主人而言也云诸公门东少进者谓门东有士故云少进少进于士此所陈位不言士之属吏者案大夫家臣位在门右则士之属吏亦在门右又在宾之后也云宾皆即此位乃哭尽哀止主人乃右还拜之者亦右还如外位也云兄弟齐衰大功者主人哭则哭者以其大功已上亲无门外内位但主人哭则亦哭矣小功缌麻疏故入即进前于士之列也云异爵卿大夫也者以主人是士明异爵是卿大夫也云他国卿大夫亦前于列者以经云他国之异爵者门西少进亦当前于士之位也云拜诸其位就其位特拜者以其异爵则亦卿大夫故知特拜一一拜诸其位也】
　　右朝夕哭　记朝夕哭不帷【帷位悲反　縁孝子心欲见殡肂也既出则施其防鬼神尚幽闇也　疏曰孝子欲见殡故当朝夕进入庙门内哭泣之时除去殡宫帷也哭竟则帷之注既出则施其防者案士防礼君使人吊彻帷郑云彻帷防之事毕则下之防是褰举之名初哭则褰举事毕则施下之　杂记】　帷殡非古也自敬姜之哭穆伯始也【穆伯鲁大夫敬姜穆伯妻也礼朝夕哭不帷　疏曰朝夕哭不帷以孝子思念其亲故朝夕哭时乃褰彻其帷也今敬姜之哭穆伯以辟嫌之故遂朝夕哭不复彻帷故下文云穆伯之防敬姜昼哭与此同也　檀弓】
　　彻者盥于门外烛先入升自阼阶丈夫踊【彻者彻大敛之宿奠】祝取醴北面取酒立于其东取豆笾俎南面西上祝先出酒豆笾俎序从降自西阶妇人踊【序次也　疏曰序次者次第人使相当此经所言先后则祝执醴在先次酒次豆笾次俎为次第也】设于序西南直西荣醴酒北面西上豆西面错立于豆北南面笾俎既错立于执豆之西东上酒错复位醴错于西遂先由主人之北适馔【遂先者明祝不复位也适馔适新馔将复奠　疏曰云遂先者明祝不复位也者以其云遂先先即祝不得复位遂适东相新馔也】
　　右彻大敛奠
　　乃奠醴酒脯醢升丈夫踊入如初设不巾【入入于室也如初设者豆先次笾次酒次醴也不巾无菹无栗也菹栗具则有俎有俎乃巾之　疏曰云入入于室也者以其设奠在室中故也云如初设者豆先次笾次酒次醴也者以其大敛有俎笾豆又多今言如初设直豆笾酒醴见用者先后次第耳云不巾无菹无栗也者以大敛奠兼有菹栗则巾之是以檀弓云防不剥奠也与祭肉也与其大敛皆有俎俎有祭肉故巾之也若然朝庙之奠亦是宿奠无菹栗有巾者为在堂而久设尘埃故也】错者出立于户西西上灭烛出祝阖户先降自西阶妇人踊奠者由重南东丈夫踊宾出妇人踊主人拜送【哭止乃奠奠则礼毕矣今文无拜　疏曰云祝阖户先降者以其出户时祝阖户在后故须云祝先降也云哭止乃奠者谓朝夕哭止拜宾乃奠奠则礼毕矣是以檀弓云朝奠日出是也】众主人出妇人踊出门哭止皆复位阖门主人卒拜送宾揖众主人乃就次右朝夕奠　记朝奠日出夕奠逮日【逮音代或大计反　注隂阳之交庶几遇之　檀弓】
　　朔月奠用特豚鱼腊陈三鼎如初东方之馔亦如之【朔月月朔日也自大夫以上月半有奠如初者谓大敛时疏曰知大夫以上月半有奠者下经云月半不殷奠士不者大夫已上则有之谓若下文云不述命大夫已上则有之又若特牲云士不诹日大夫已上则诹诸士言不者大夫已上则皆有之故知大夫已上又有月半奠也云如初者谓大敛时者以其上陈大敛事此言如初故知如大敛时也】无笾有黍稷用瓦敦有葢当笾位【黍稷并于甒北也于是始有黍稷死者之于朔月月半犹平常之朝夕大祥之后则四时祭焉　并补郢反又必性反　疏曰始死以来奠不言黍稷至此乃言之故于是云始有黍稷也云死者之于朔月月半犹平常之朝夕者谓犹生时朝夕之常食也案既夕记云燕养馈羞汤沐之馔如他日注云燕养平常所用供养也馔朝夕食也葢四时之珍异若然彼谓下室中不异于生时殡宫中则无黍稷今至朔月月半乃有之若朔月月半殡宫中有黍稷下室则无故既夕记云朔月若荐新则不馈于下室注云以其殷奠有黍稷也下室如今之内堂是也是以云犹平常朝夕决之也云大祥之后则四时祭焉者士虞礼禫月吉祭犹未配是大祥之后得四时祭若虞祭之后卒哭之等虽不四时亦有黍稷是其常也】主人拜宾如朝夕哭卒彻【彻宿奠也】举鼎入升皆如初奠之仪执朼释匕于鼎俎行朼者逆出甸人彻鼎其序醴酒菹醢黍稷俎【俎行者俎后执执俎者行鼎可以出其序升入之次　疏曰云俎行者俎后执执俎者行鼎可以出者案下文设时豆错俎错黍稷后设则俎宜在黍稷前今在黍稷后而言俎行者欲见俎虽在黍稷前设以执之在后欲与鼎匕出为节故云俎行即匕鼎出也云其序升入之次者谓如经醴已下次第也】其设于室豆错俎错腊特黍稷当笾位敦啓防却诸其南醴酒位如初【防古外反　当笾位俎南黍黍东稷防葢也今文无敦　疏曰知当笾位俎南黍黍东稷者依特牲所设为之也】祝与执豆者巾乃出【共为之也】主人要节而踊皆如朝夕哭之仪月半不殷奠【殷盛也士月半不复如朔盛奠下尊者　疏曰云下尊者以下大夫以上有月半奠故也】有荐新如朔奠【荐五谷若时果物新出者　疏曰案月令仲春开氷先荐寝庙季春云荐鲔于寝庙孟春云以彘尝麦差以含桃先荐寝庙皆是荐新如朔奠者牲牢笾豆一如上朔奠也】彻朔奠先取醴酒其余取先设者敦啓防面足序出如入【防古外反啓防彻时不复葢也面足执之令足间乡前也敦有足则敦之形如今酒敦　疏曰以前设前即不葢至彻亦不葢今经云敦啓防嫌先葢至彻重啓之故云不复葢也】其设于外如于室【外序西南】
　　右朔月奠荐新　朔月童子执帚却之左手奉之【童子子弟若内竖寺人之属执用左手却之示未用　疏曰案曲礼埽地者箕箒俱执此直执帚不执箕者下文埽室聚诸窔故不用箕也左传云士有子弟注云士卑自其子弟为仆禄不足以及宗是其有子弟也云示未用者用之则用右手也】从彻者而入【童子不専礼事疏曰注引玉藻无事则立主人之南北面皆不専以礼事故从彻者而入也】比奠举席
　　埽室聚诸防布席如初卒奠埽者执帚垂末内鬣从执烛者而东【比必二反注同防一吊反又音杳见尔雅鬣音猎又以接反　比犹先也室东南隅谓之防　先悉见反　疏曰案上文童子从彻者入及此经则从烛者出者以其入则烛在先彻者在后出则彻者在先执烛者在后童子常在成人之后故出入所从不同也云室中东南隅之谓防者尔雅释官文　本经记】　燕养馈羞汤沐之馔如他日【燕养平常所用供养也馈朝夕食也羞四时之珍异汤沐所以洗去污垢内则曰三日具沐五日具浴孝子不忍一日废其事亲之礼于下室日设之如生存也进彻之时如其顷　供九用反洗悉礼反刘本作淬七对反　疏曰云燕养者谓在燕寝之中平生时所有共养之事则馈羞汤沐之馔是也如他日者今死不忍异于生平之日也云馈朝夕食也者郑注乡党云不时非朝夕日中时一日之中三时食今注云朝夕不言日中者或郑略言亦有日中也或以死后略去日中直有朝夕食也知羞四时之珍异者聘礼有禽羞俶献聘义云时赐郑云时赐四时珍异故知此羞亦四时珍异也引内则者证经进汤沐亦依内则之日数知下室日设之者下经云朔月不馈食于下室明非朔月在下室设之也以其燕养在燕寝中设之可知云进彻之时如其顷者一如其平生子进食于父母故虽死象生时若一食之顷也】朔月若荐新则不馈于下室【以其殷奠有黍稷也下室如今之内堂正寝听朝事朝直遥反　疏曰大小敛奠朝夕奠等皆无黍稷故上篇朔月有黍稷郑注云于是始有黍稷唯有下室若生有黍稷今此殷奠自有黍稷故不复馈食于下室也若然大夫已上又有月半奠有黍稷亦不馈食于下室可知云下室如今之内堂者下室既为燕寝故郑举汉法内堂况之云正寝听朝事者天子诸侯路寝以听政燕寝以燕息案玉藻云朝端夕深衣郑注云谓大夫士也则听私朝亦在正寝也　本经记】　有荐新如朔奠【重新物为之殷奠　疏曰朔礼视大敛士则特豚三鼎今若有新物及五谷始熟荐于亡者则其礼牲物如朔之奠也大夫以上则朔望大奠若士但朔而不望　檀弓　陈小敛条枇毕用桑奠以素器大敛奠条曽子问大功与馈奠以下当互考】
　　筮宅冢人营之【宅葬居也冢人有司掌墓地兆域者营犹度也诗云经之营之　度大角反】掘四隅外其壤掘中南其壤【为葬将北首故也　疏曰云为葬将北首者解掘中南其壤为葬时北首故壤在足处案檀弓云葬于北方北首三代之达礼也】既朝哭主人皆往兆南北面免绖【免如字又音勉　兆域也新营之处免绖者求吉不敢纯凶　处昌虑反疏曰案杂记云大夫卜宅与葬日有司麻衣布衰布带因防屦缁布冠不蕤占者皮弁下又云如筮则史练】
　　【冠长衣以筮占者朝服彼有司与占者之服不纯吉亦不纯凶此乃主人之服不纯吉免绖亦不纯凶也】命筮者在主人之右【命尊者宜由右出也少仪曰赞币自左诏辞自右　少诗召反　疏曰云命尊者宜由右出也者对赞币卑者在左故引少仪为证也】筮者东面抽上韇兼执之南面受命【韇音独函也　韇蔵防之器也兼与防执之今文无兼　疏曰云抽上韇者则下韇未抽待用筮时乃并抽也】命曰哀子某为其父某甫筮宅度兹幽宅兆基无有后艰【为于伪反　某甫某字也若言山甫孔甫矣宅居也度谋也兹此也基始也言为其父筮葬居今谋此以为幽冥居兆域之始得无后将有难艰乎艰难谓有非常若崩壊也孝经曰卜其宅兆而安厝之古文无兆基作期　疏曰上大夫以上卜而不筮故杂记云大夫卜宅与葬日下文云如筮则史练冠郑注云谓下大夫若士也则卜者谓上大夫上大夫卜则天子诸侯亦卜可知但此注兆为域彼注兆为吉兆不同者周礼大卜掌三兆有玉兆瓦兆原兆孝经注亦云兆茔域此文主人皆往兆南北面兆为茔域之处】筮人许诺不述命左还北面指中封而筮卦者在左【还刘户串反一音旋　述循也既受命而申言之曰述不述者士礼略凡筮因防合筮为述命中封中央壤也卦者识爻卦画地者古文述皆作术　画音获　疏曰述命者案少牢是大夫筮礼彼上文云主人曰孝孙某来日丁亥以下是为命筮下文云遂述命曰假尔泰筮有常是也不述者士礼略】卒筮执卦以示命筮者受视反之东面旅占卒进告于命筮者与主人占之曰从【卒筮卦者写卦示主人乃受而执之旅众也反与其属共占之谓掌连山归蔵周易者从犹吉也　疏曰经云卒筮执卦以示命筮者不言主人注云写卦示主人不言命筮者其实皆示经直云命筮者以命筮人于卦吉凶审故据而言之是以下复告命筮与主人二人并告明与前不异也】主人绖哭不踊若不从筮择如初仪【更择地而筮之】归殡前北面哭不踊【易位而哭明非常　疏曰朝夕哭当在阼阶下西面今筮宅来归北面哭者是易位非常故也】右筮宅　记筮宅冢人物土【物犹相也相其地可葬者乃营之　相息亮反　疏曰正经筮宅不物土故记人言之云相其地可葬者乃营之者凡葬皆先相乃筮之筮吉乃掘坎今直云营之不兼筮宅者营之中兼筮故经云筮宅冢人物土是使冢人物土乃筮者也本经记】　葬于北方北首【疏曰葬于北方北首者鬼神尚幽闇往诣幽冥故也殡时仍南首者孝子犹若其生不忍以神待之　檀弓】　如筮则史练冠长衣以筮占者朝服【朝直遥反　筮者筮宅也谓下大夫若士也筮史筮人也长衣深衣之纯以素也长衣练冠纯凶服也朝服纯吉服也大夫士日朝服以朝也　疏曰如筮者谓下大夫及士不合用卜故知用筮也卜时缁布冠麻衣布衰杂以吉凶之服如筮则练冠长衣筮轻故用纯凶服也占者朝服者卜重故占者皮弁筮轻故占者朝服筮者筮宅也谓下大夫及士也者以士防礼云筮宅卜日故知此筮谓筮宅也云长衣深衣之纯以素也者长衣深衣其制同此经长衣是深衣之纯以素者凶礼深衣纯以素上经麻衣深衣亦纯以布此经长衣纯以素故云长衣深衣之纯以素者也云长衣练冠纯凶服也者以长衣则布衣纯之以素也故聘礼云主人长衣练冠以受郑注彼云长衣素纯布衣是也练冠是小祥以后以练为冠都无吉象故云纯凶服云大夫士日朝服以朝也者谓缁衣素裳诸侯之朝服毎日视朝之服案士防礼云族长涖卜及宗人吉服郑注云吉服端也此占者朝服者彼谓士之卜礼故占者着端此据筮礼故占者朝服案士虞礼注云士之属吏为其长卜吊服如麻此史练冠长衣者此经文公子大夫其臣为大夫以布带绳屦故史练冠长衣若士之卜史当从吊服不得练冠长衣也　杂记】　祔葬者不筮宅【宅葬地也前人葬既筮之　小记】　大司徒以本俗六安万民二曰族坟墓【族犹类也同宗者生相近死相迫】　墓田不请【受于公民不得私也请求也　疏曰冢墓之地公家所给族葬有常不得辄请求余处　王制】
　　既井椁主人西面拜工左还椁反位哭不踊妇人哭于堂【还刘戸串反　既已也匠人为椁刋治其材以井构于殡门外也反位拜位也既哭之则往施之竁中矣主人还椁亦以既朝哭矣　竁昌绢反　疏曰檀弓云既殡旬而布材与明器注云木工宜干腊则此云井椁及明器之材布之已久岂今始献材也但至此时将用故主人亲看视既哭之则往施之竁中也匠人主木工之事以匠人为椁刋治其材有功故主人拜之也下文献材于殡门外则此亦在殡门外】
　　右井椁　记既殡旬而布材与明器【注木工宜干腊且豫成材椁材也　疏曰既殡旬谓殡后十日班告布下觅椁材及送葬明器之材或云布其木宜干腊故豫须暴之也檀弓】　士杂木椁棺椁之间容甒不虞筐【详见防大记】　有子问于曾子曰问防于夫子乎【问防或作闻防悉浪反下皆同　有子孔子弟子有若也夫子卒后问此庶有异闻也防谓仕失位也鲁昭公孙于齐曰防人其何称】曰闻之矣防欲速贫死欲速朽有子曰是非君子之言也【贫朽非人所欲】曾子曰参也闻诸夫子也有子又曰是非君子之言也曾子曰参也与子游闻之有子曰然然则夫子有为言之也曾子以斯言告于子游子游曰甚哉有子之言似夫子也昔者夫子居于宋见桓司马自为石椁三年而不成【桓司马宋向戌之孙名魋】夫子曰若是其靡也【靡侈也】死不如速朽之愈也死之欲速朽为桓司马言之也南宫敬叔反必载寳而朝【敬叔鲁孟僖子之子仲孙阅葢尝失位去鲁得反载其寳来朝于君】夫子曰若是其货也防不如速贫之愈也防之欲速贫为敬叔言之也曾子以子游之言告于有子有子曰然吾固曰非夫子之言也曾子曰子何以知之有子曰夫子制于中都四寸之棺五寸之椁以斯知不欲速朽也【中都鲁邑也孔子尝为之宰为民作制孔子由中都宰为司空由司空为司冦】昔者夫子失鲁司冦将之荆【将应聘于楚】葢先之以子夏又申之以冉有以斯知不欲速贫也【言汲汲于仕得禄　疏曰案孔子世家失司冦在定十四年之楚在哀公六年其间年月甚逺且失司冦之后向宋不向楚而云失鲁司冦将之荆者谓失鲁司冦之后将往之荆则哀公六年之荆亦是失司冦之后非谓失司冦之年即之荆也　檀弓】　顔渊死顔路请子之车以为之椁子曰才不才亦各言其子也鲤也死有棺而无椁吾不徒行以为之椁以吾从大夫之后不可徒行也【集注曰胡氏曰孔子遇旧馆人之防曾脱骖以赙之矣今乃不许顔路之请何耶葬可以无椁骖可以脱而复求大夫不可以徒行命车不可以与人而鬻诸市也且为所识穷乏者得我而勉强以副其意岂诚心与直道哉　先进】
　　献材于殡门外西面北上綪主人徧视之如哭椁献素献成亦如之【徧音遍　材明器之材视之亦拜工左还形法定为素饰治毕为成　疏曰明器之材先献之验其堪否也云形法定为素饰治毕为成以其言素是未加饰之名明是形法定言成是就之名明知饰治毕此明器须好故有献法上椁材既多故不须献直还观之而已】
　　右献明器　既殡旬而布材与明器【详见井椁条】　竹不成用瓦不成味木不成斲琴瑟张而不平竽笙备而不和有钟磬而无簨簴【详见防礼义】夏后氏用明器殷人用祭器周人兼用之【同上】
　　卜日既朝哭皆复外位卜人先奠龟于西塾上南首有席楚焞置于燋在龟东【焞存闷反刘吐敦反又徒敦反又他昆反又音纯燋刘哉约反又祖尧反一作哉益反　楚荆也荆焞所以鑚灼龟者燋炬也所以燃火者也周礼菙氏掌共燋挈以待卜事凡卜以明火爇燋遂灼其焌契以授卜师遂以役之鑚子官反一本作灼炬也音巨菙时髓反掌共音恭挈本又作契苦计反刘苦结反爇人悦反焌刘音俊又存闷反又子闷反　疏曰荆本是草名以其与荆楚之荆名同故或言楚也古法鑚龟用荆谓之荆焞也燋炬也者谓存火者为炬亦用荆为之故云所以燃火者也周礼菙氏掌共燋挈以待卜事凡卜以明火爇燋遂灼其焌契以授卜师杜子春注云明火以阳燧取火于日将此明火以烧爇燋使然又将此焌契以柱于燋火吹之使炽以授卜师用作龟也焌读为戈鐏之鐏者取其鋭头为之灼龟也】族长涖卜及宗人吉服立于门西东面南上占者三人在其南北上卜人及执燋席者在塾西【长丁丈反涖音利又音类　族长有司堂族人亲疎者也涖临也吉服服端也占者三人掌玉兆瓦兆原兆者也在塾西者南面东上　疏曰言族长故知掌族人亲疏也宗人直云吉服不言服名则祭服为吉服士之祭服端而已宗人掌礼之官着端则筮史亦服练冠长衣杂记所云是求吉故筮者不纯凶也云占者三人掌玉兆瓦兆原兆者案周礼大卜掌三兆之法云兆者灼龟发于火其形可占者其象似玉瓦原之璺罅是用名之焉上古以来作其法可用者有三原原田也杜子春云玉兆帝颛顼之兆瓦兆帝尧之兆原兆有周之兆此三兆者当代之别名及占之又有体色墨坼之等故占人云君占体大夫占色史占墨卜人占坼注云体兆象色兆气墨兆广坼兆璺也体有吉凶色有善恶墨有大小坼有徴明尊者视兆象而已卑者以次详其余也周公卜武王占之曰体王其无害凡卜体吉色善墨大坼明则逢吉是其不専据此三兆也云在塾西南面东上者以其取堂南行事明不得背之北面故知南面取近为尊故知东上也】阖东扉主妇立于其内【扉门扉也】席于闑西阈外【闑鱼列反阈音域刘呼逼反　为卜者也古文闑作絷阈作蹙】宗人告事具主人北面免绖左拥之涖卜即位于门东西面【涖卜族长也更西面当代主人命卜　疏曰涖卜族长也故乡西面族长非直视髙兼行命龟之事也故云当代主人命卜也】卜人抱龟燋先奠龟西首燋在北【既奠燋又执龟以待之　疏曰云卜人抱龟燋者谓从垫上抱乡阈外待也先奠龟于席上乃复奠燋在龟北云既奠燋又执龟以待之者先奠龟乃奠燋既奠燋又取龟执之以待待者下经授与宗人宗人受之是也】宗人受卜人龟示髙【以龟腹甲髙起所当灼处示涖卜也　疏曰凡卜法案礼记云祯祥见乎龟之四体郑注云春占后左夏占前左秋占前右冬占后右今云腹甲髙者谓就龟之四体腹下之甲高起之处鑚之以示涖卜也】涖卜受视反之宗人还少退受命【受涖卜命授龟宜近受命宜却也】命曰哀子某来日卜葬其父某甫考降无有近悔【近附近之近　考登也降下也言卜此日葬魂神上下得无近于咎悔者乎　疏曰云某甫者亦上孔甫之类某字也云魂神上下者揔指一切神无所徧指也云咎悔者亦谓冢墓有所崩壊也】许诺不述命还即席西面坐命龟兴授卜人龟负东扉【宗人不述命亦士礼略凡卜述命命龟异龟重威仪多也负东扉俟龟之兆也　疏曰云宗人不述命亦士礼略者以少牢述命此云不述命故云士礼略云凡卜述命命龟异龟重威仪多也者言凡非一则大夫以上皆有述命述命与命龟异故知此不述而有即席西面命龟若大夫已上有述命者自然与西面命龟异可知言凡卜述命命龟异龟重威仪多对筮时述命命筮同筮轻威仪少云俟龟之兆也者下文告于主妇主妇哭是也】卜人坐作龟兴【作犹灼也周礼卜人凡卜事示髙扬火以作龟致其墨兴起也　疏曰周礼卜师凡卜扬火以作龟致其墨者此据小事故不使大卜眡髙作龟】宗人受龟示涖卜涖卜受视反之宗人退东面乃旅占卒不释龟告于涖卜与主人占曰某日从【不释龟复执之也古文曰为日】授卜人龟告于主妇主妇哭【不执龟者下主人也】告于异爵者使人告于众宾【众宾僚友不来者也疏曰上云既朝哭皆复外位外位中有异爵卿大夫等故就位告之既言使人告明不在此故郑云不来者也】卜人彻龟宗人告事毕主人绖入哭如筮宅宾出拜送若不从卜择如初仪
　　右卜葬日　记大夫士庶人三月而葬【王制】　死三日而殡三月而葬【详见卒哭祔练祥禫记】　士三月而葬【同上】凡卜筮日旬之外曰逺某日旬之内曰近某日
　　防事先逺日吉事先近日【防事葬与练祥也吉事祭祀冠娶之属也　疏曰防事葬与练祥是夺哀之义也非孝子之所欲但制不获已故卜先从逺日而起示不宜急微伸孝心也宣八年左传曰礼卜葬先逺日辟不怀也杜云懐思也辟不思亲也此尊卑俱然　曲礼】祝称卜葬虞子孙曰哀夫曰乃兄弟曰某卜葬
　　其兄弟曰伯子某【祝之六反徐之又反称昌升反徐尸证反　疏曰谓卜葬择日而卜人祝龟所称主人之辞也而云葬虞者虞用葬日故并言葬虞也子孙曰哀者若子卜葬父则祝辞称云哀子某卜葬其父某甫若孙卜葬祖则祝辞称云哀孙某卜葬其祖某甫若夫卜葬其妻则祝辞云乃某卜葬其妻某氏乃者言之助也妻卑故假助句以明夫之尊也其弟为兄则祝辞云某卜葬兄伯子某若兄为弟则云某卜葬其弟某兄弟称名则子孙与夫皆称名故郑注于子孙通称名可知也　杂记】　卜日吉告从于主妇主妇哭妇人皆哭主妇升堂哭者皆止【事毕　疏曰正经直云阖东扉主妇哭不云主妇升堂哭者皆止之事故记明之云卜日吉告从于主妇主妇哭时堂上妇人皆哭主妇升堂堂上妇皆止不哭本经记】














　　仪礼经传通解续卷二
&lt;经部,礼类,通礼之属,仪礼经传通解__仪礼经传通解续&gt;
　　钦定四库全书
　　仪礼经传通解续卷三
　　宋　黄干　撰
　　士防礼下三　防礼二之下【郑目録云既夕礼士防礼之下篇也既已也谓先葬二日已夕之时与葬间一日凡朝庙日请啓期必容焉此诸侯之下士一庙其上士二庙则既夕哭先葬前三日别録名士防礼下篇　疏曰郑目録云士防礼下篇者故别録而言以其记下士之始死乃记葬时而总记之故名士防礼下篇也郑云先葬二日与葬间一日者经云既夕哭请啓期告于宾明旦夙兴开殡即迁于祖一日又厥明即葬故知是葬前二日与葬间一日也去必容者请啓期在葬前二日中间容朝庙一日故云必容焉郑又云此诸侯下士一庙其上士二庙则既夕哭先葬前三日者以其一庙则一日朝二庙则二日朝故葬前三日中间容二日故三日若然大夫三庙者葬前四日诸侯五庙者葬前六日天子七庙者葬前八日差次可知　今按此篇名既夕礼郑目録云别録名士防礼下篇周礼注所引亦皆称士防礼下故今复士防礼下以从旧名】
　　经十三
　　既夕哭【既已也谓出门哭止复外位时　疏曰此经论既夕哭请将啓殡之时主人于夕哭讫出寝门复外位郑知复外位时者见上篇卜日云既朝哭皆复外位朝夕之哭其礼并同此不于既朝哭而待既夕哭者谓明日之朝始啓殡又不可隔夕哭故于既夕请也但复外位之时必有吊宾来亦在外位故请期因告宾也】请啓期告于宾【请旧七井反　将葬当迁柩于祖有司于是乃请啓肂之期于主人以告宾宾宜知其时也今文啓为开　肂以二反刘音四】
　　右请啓期
　　夙兴设盥于祖庙门外【祖王父也下士祖祢共庙　疏曰夙兴者谓夕哭请期讫明旦早起豫设盆盥于祖庙门外拟举鼎之人盥手案小敛设盆盥在东堂下大敛设于门外虽不言东方约小敛盥在东堂下则大敛盥亦门外东方此下陈鼎如大敛奠则此设盥亦在门外东方如大敛也云祖王父也者祭法云曰考庙曰王考庙此云王父之言出于彼云下士祖祢共庙者祭法云适士二庙官师一庙郑注云官师中士下士此经所朝专据一庙者而言故曰设盥于祖庙下记则据二庙言之】陈鼎皆如殡东方之馔亦如之【皆皆三鼎也如殡如大敛既殡之奠疏曰案上文殡后大敛之陈三鼎有豚鱼腊在庙门外西面北上此陈鼎亦如之彼大敛时云东方之馔两瓦甒其实醴酒毼豆两其实葵菹芋蠃醢两笾无縢布巾其实栗不择脯四脡故今云东方之馔亦如之如大敛既殡之奠者以其大敛于阼阶即移于棺而殡之殡讫乃于室中设大敛之奠故云如大敛既殡之奠也】侇牀馔于阶间【侇音夷本亦作夷馔刘士转反　侇之言尸也朝正柩用此牀　朝直遥反　疏曰迁尸于堂亦言夷尸盘衾皆依尸而言故云侇之言尸侇牀谓柩至祖庙两楹之间尸北首之时乃用此牀故名夷牀也】
　　右陈朝祖奠具　记夷牀輁轴馔于西阶东【明阶间者位近西也夷牀馔于祖庙輁轴馔于殡宫其二庙者于祢亦馔輁轴焉古文輁或作拱　疏曰其夷牀在祖庙輁轴在殡官以其西阶东是同故并言之正经直云阶间恐正当两阶之间故记人明之是以郑云明阶间者位近西以其柩当殡奠位之处故夷牀在西还当牖輁轴以候载柩故近西皆在西阶东云其二庙者于祢亦馔輁轴焉者以其先朝祢故至祢庙一移柩升堂明旦乃移柩于輁轴上载以朝祖庙朝祖庙时下柩讫明日用蜃车輁轴不复更用不馔之故云二庙者于祢亦馔輁轴焉】其二庙则馔于祢庙如小敛奠乃啓【祖尊祢卑也士事祖祢上士异庙下士共庙　疏曰此论上士二庙先朝祢奠设及位次之事云其二庙则馔于祢庙者以先朝祢后朝祖故先于祢庙馔至朝设之故也云如小敛奠者则亦门外特豚一鼎东上两甒醴酒一豆一笾之等也云祖尊祢卑也者欲见上文朝祖时如大敛奠此朝祢如小敛奠多少不同之意也　本经记　陈小敛奠条枇毕用桑大敛奠条大功与馈奠当互考】
　　二烛俟于殡门外【早阍以为明也烛用蒸　蒸之承反薪也　疏曰炤彻与啓肂于此预备之云烛用蒸者案周礼甸师氏云以薪蒸役外内饔注云大曰薪小曰蒸又案少仪云主者执烛抱燋郑云未爇曰燋即蒸故云烛用蒸也】丈夫髽散带垂即位如初【髽侧爪反散悉但反　为将启变也此互文以相见耳髽妇人之变防服小记曰男子免而妇人髽男子冠而妇人笄如初朝夕哭门外位　免音问冠古乱反　疏曰云为将啓变也者凡男子免与括髪散带垂妇人髽皆当小敛之节今于啓殡时亦见尸柩故变同小敛之时故云为将啓变也此互文以相见者髽既是妇人之变则免是男子之变今文夫见其人不见免则丈夫当免矣妇人见其髽不见人则妇人当髽矣故云互文以相见耳引防服小记者证见未成服已前男子免而妇人髽既成服已后男子冠妇人笄若然小敛之时斩哀男子括髪齐衰以下男子免此不言男子括髪者欲见啓殡之后虽斩衰亦免而无括髪知者防服小记云君吊虽不当免时也主人必免不散麻虽异国之君免也亲者皆免注云不散麻者自若绞垂为人君变贬于大敛之前既啓之后也注直言不散麻贬于既啓之后则主人着免不贬矣以此言之啓后主人着免可知若然后至卒哭其服同矣以其反哭之时更无变服之文也云妇人髽及妇人笄者若未成服之时妇人髽无笄故空云髽成服之后妇人髽即有笄故防服斩衰妇人云箭笄檀弓云南宫縚之妻之姑之防夫子诲之髽盖榛以为笄是成服有笄明矣云散带垂者小敛节大功已上男子皆然若小功已下及妇人无问轻重皆初而绞之经直云即位如初知如门外位者以下经始云主人拜宾入即位袒明知此未入门在门外如朝夕哭位也】妇人不哭主人拜宾入即位袒【袒音但　此不蒙如初者以男子入门不哭也不哭者将有事止讙嚣也讙火官反嚣许骄反刘五高反　疏曰云此不蒙如初者案上篇朝夕哭云主人即位辟门妇人抚心不哭】
　　【主人拜宾旁三右还入门哭妇人踊此主人入门不哭妇人不哭不踊故不得蒙如初也云将有事者谓将有啓殡之事也】商祝免袒执功布入升自西阶尽阶不升堂声三啓三命哭【三息暂反又如字下放此　功布灰治之布也执之以接神为有所拂仿也声三三有声存神也啓三三言啓告神也旧説以为声噫兴也今文免作絻　拂芳味反仿芳文反噫于其反又于喜反絻音紊　疏曰云功布灰治之布也者亦谓七升以下之布也拂仿犹言拂拭下经云商祝拂柩用功布是拂拭去尘也此始告神而用功布拂仿者谓拂仿去凶邪之气也云三有声存神也者案曽子问亦云祝声三郑云警神也即此存神也云旧説以为声噫兴者郑注曾子问云声噫歆亦是旧説也】烛入【照彻与啓肂者　疏曰一烛于室中照彻奠一烛于堂照开殡肂也】祝降与夏祝交于阶下取铭置于重【夏户雅反祝之六反后皆放此重直龙反后放此　祝降者祝彻宿奠降也与夏祝交事相接也夏祝取铭置于重为啓肂迁之吉事交相左凶事交相右今文铭皆作名　疏曰此祝不言商夏则周祝也烛既入室时周祝从而入室彻宿奠降降时夏祝自下升取铭降置于重为妨啓殡故也宿奠谓昨暮所设夕奠经宿故谓之宿奠也此宿奠拟朝庙所用即下云重先奠从者是也此奠所彻所置之处虽不言案上篇大敛迁小敛奠于序西南此亦序西南可也云吉事交相左者则乡射大射皆云降与射者交于阶下相左是也云凶事交相右者凶事反于吉周祝降阶时当近东夏祝升阶当近西是交相右也】踊无算【主人也　下文云商祝拂柩则踊无算当知开棺柩之时以其踊为哀号之已甚故知主人也】商祝拂柩用功布幠用夷衾【幠火吾反　拂去尘也幠覆之为其形露　去起吕反　疏曰开柩已出时是棺南首夷衾本拟覆柩故敛时不用今得覆棺于后朝庙及入圹虽不言用夷衾又无彻文以覆棺言之当随柩入圹矣】
　　右啓　记啓之昕外内不哭【昕音欣　将有事为其讙嚣既啓命哭古文啓为开　疏曰将啓殡唯言妇人不哭不云男子故记以明之云内外男女不哭止讙嚣故也本经记】　啓辩拜【详见小敛条】
　　迁于祖用轴【迁徙也徙于祖朝祖庙也檀弓曰殷朝而殡于祖周朝而遂葬盖象平生时将出必辞尊者轴輁轴也轴状如转辚刻两头为轵輁状如长牀穿桯前后着金而关轴焉大夫诸侯以上有四周谓之輴天子画之以龙　辚音邻轵音纸着丁略反輴勑伦反　疏曰谓朝庙之时从殡宫迁移于祖庙朝时用輁轴载之檀弓曰殷朝而殡于祖者殷人将殡之时先朝庙讫乃殡至葬时不复朝也云周朝而遂葬者周人殡于路寝至葬时乃朝朝讫而遂葬将葬朝祖盖象平生将出必辞尊者曲礼云出必告反必面是也云轴状如转辚者此以汉法况之汉时名转轴为转辚辚轮也云刻两头为轵者以轴头为轵刻轴使两头细穿入輁之两髀前后二者皆然云輁状如长牀穿桯前后着金而关轮焉者此輁既云长如牀则有先后两畔之木状如牀髀厚大为之两畔为孔着金钏于中前后两畔皆然然后关轴于其中言桯者以其厚大可以容轴故名此木为桯也云大夫诸侯以上有四周谓之輴者大夫殡葬虽不用輴士朝庙用輁轴则大夫朝庙当用輴诸侯天子殡葬朝庙皆用輴但天子画辕为龙谓之龙輴檀弓诸侯云輴天子云菆涂龙輴是也此輴皆有四周为輴故名为輴也】重先奠从烛从柩从烛从主人从【从才用反后以意求之　行之序也主人从者丈夫由右妇人由左以服之亲疎为先后各从其昭穆男宾在前女宾在后　疏曰此论发殡宫乡祖庙之次第柩之前后皆有烛者以其柩车为隔恐闇故各有烛以照道若至庙烛在前者升照正柩在后者在阶下照升柩故下记云烛先入者升堂东楹之南西面后入者西阶东北面在下是也经直云主人从者以主人为首者而言故郑总举男子妇人并五服而言知男子由右妇人由左者以内则云道路男子由右女人由左郑云地道尊右彼谓吉时此虽凶礼亦依之也云亲疎为先后各从其昭穆者假令昭亲则在先昭疏则在后就同昭穆之中又以年之大小为先后男从主人后女从主妇后云男宾在前女宾在后者谓无服者亦各从五服男子妇人之后为序也】升自西阶【柩也犹用子道不由阼也　疏曰曲礼云为人子者升降不由阼阶今以柩朝祖故用子道不由阼也】奠俟于下东面北上【俟正柩也　疏曰既升阶当正之于夷牀之上北首既正乃设奠】主人从升妇人升东面众人东即位【东方之位　疏曰主人主妇从柩而升举主妇东面则主人西面可知故下文云主人西面也云众人东即位者唯主人主妇升自众主人以下从柩至西阶下遂乡东阶下即西面位】正柩于两楹间用侇牀【两楹间象乡户牖也是时柩北首乡许亮反　疏曰云两楹间象乡户牖也者以其户牖之间宾客之位亦是人君受臣子朝事之处父母神之所在故于两楹之间北面乡之若言乡户牖则在两楹间而近西矣故下记云夷牀輁轴馔于西阶东馔夷牀俟正柩而言西阶东则正柩于楹间近西可知矣云是时柩北首者既言朝祖不可以足乡之又自上以来设奠皆升自阼阶今此下文设奠升降皆自西阶下郑注云奠升不由阼阶柩北首辟其足以此而言此时柩北首明矣】主人柩东西面置重如初【如殡宫时也　疏曰主人主妇从柩升即当西面东面乡柩主妇上文即言东面至此乃言主人西面者以其主妇东面位不改故从柩升因言东面男子在柩东西面既改西面位故待正柩讫乃西面也其重依上文序从之时重先不先置者以待正柩讫乃置之云如初者亦如上篇三分庭一在南二在北而置之故郑云如殡宫时也】席升设于柩西奠设如初巾之升降自西阶【巾如字刘居觐反　席设于柩之西直柩之西当西阶也从奠设如初东面也不统于柩神不西面也不设柩东东非神位也巾之者为御当风尘　疏曰此论设宿奠直柩之西知当西阶者以其柩当戸牖之南席北铺之自然当西阶之上云从奠设如初东面也者谓如殡宫朝夕奠设于室中者从柩而来此还是彼朝夕奠脯醢醴酒据神东面设之于席前也云不绕于柩神不西面也者谓不近柩设奠若近柩则绕于柩为神不西面故不近东绕于柩知神不西面者特牲少牢皆设席于奥东面则天子诸侯亦不西面可知云不设柩东东非神位也者此亦据神位在奥不在东而言也若然小敛奠设于尸东者以其始死未忍异于生大敛以后奠皆设于室中亦不统于柩此奠不设于室者室中神所在非奠死者之处故也云巾之者为御当风尘者案礼记檀弓云防不剥奠也与祭肉也与据小敛大敛之等也有牲肉不倮露故巾之以此宿奠脯醢醴酒无祭肉巾之者以朝夕奠在室不巾此虽无祭肉为在堂风尘故巾之异于朝夕在室者也】主人踊无算降拜宾即位踊袭主妇及亲者由足西面【设奠时妇人皆室户西南面奠毕乃得东也亲者西面堂上迫疏者可以居房中　疏曰降拜宾即位踊袭者宾谓在殡宫看主人开殡朝祖之宾主人从殡宫中降拜宾入即位袒至此乃袭袭者先踊踊讫乃袭绖于序东云设奠时妇人皆室户西南面奠毕乃得东也有案下记云将载柩祝及执事举奠戸西南面东上则知此设之时妇人辟之亦戸西南面待设奠讫乃由柩足乡柩东西面不即乡柩东西面者以主人在柩东待设奠讫主人降拜宾妇人乃得东也若然云亲者西面则大功以上相随向西面也又云堂上迫疏者可以居房中者以其言亲者西面明疏者小功以下不得堂上西面为堂上迫狭自然在房中西面矣】荐车直东荣北辀【辀作求反　荐进也进车者象生时将行陈驾也今时谓之魂车辀辕也车当东荣东陈西上于中庭　疏曰荐车者以明旦将行故豫陈车案曲礼云若车将驾则仆执策立于马前已驾仆展軨是生时将行陈驾今死者将葬亦陈车象之也云今时谓之魂车者郑举汉法况之以其神灵在焉故谓之魂车也云辀辕也者周礼考工记有辀人为辀辀亦谓之辕故云辀辕也云车当东荣东陈西上于中庭者此车既非载柩之车即下记云荐乘车道车槀车以次言之则先陈乘车次陈道车次陈槀车知东陈西上者下云陈明器于乘车之西明器继乘车而西明乘车在上东有道车槀车故知三者西上也乘车既当东荣则三者不当中庭而云中庭者据南北之巾庭不据东西为巾庭也何者以下经云荐马入门三分庭一在南马右还出荐马者当车南在庭近南明车近北当中庭矣】质明灭烛【质正也　疏曰自啓殡至此时在殡宫在道及祖庙皆有二烛为明以尚早故也今至正明故灭烛也】彻者升自阼阶降自西阶【彻者辟新奠不设序西南已再设为亵】乃奠如初升降自西阶【为迁祖奠也奠升不由阼阶柩北首辟其足　疏曰云为迁祖奠也者谓迁柩朝祖之奠也云如初者亦于柩西当阶之上东而席前其馔则异以其上三鼎及东方之馔皆大敛之奠是也云奠升不由阼阶柩北有辟其足者以前大敛小敛及朝夕奠皆升自阼阶降自西阶今此迁祖奠升不由阼阶故云辟足以其来往不可由首又饮食之事不可亵之由足故升自四阶也若然彻时所以由足者奠毕去之由足无嫌也】主人要节而踊【节升降疏曰云节升降者奠升时主人踊降时妇人踊由重南主人踊此不言妇人文不具也】荐马缨三就入门北面交辔圉人夹牵之【驾车之马毎车二疋缨今马鞅也就成也诸侯之臣师缨以三色而三成此三色者盖绦丝也其着之如罽然天子之臣如其命数王之革路绦缨圉人飬马者在左右曰夹既奠乃荐马者为其践汚庙中也凡入门参分庭一在南　疏曰荐马并荐缨者缨为马设故与马同时荐之案下记云荐乘车又云缨辔贝勒县于衡此荐马得有缨者以荐车时县于衡至此荐马时又取而用之故两见之也云驾车之马者即上文荐车之马也云毎车二疋者下经云公赗两马注云两马士制也故知此车有三乘马则六疋矣云缨今马鞅也者古者谓之缨汉时谓之鞅故举汉法为况也云诸侯之臣饰缨以三色而三成者以此下士荐马缨三就不依命数则大夫亦同三色案巾车上公缨九就侯伯缨七就子男缨五就诸侯之臣不得与子男同五就故知与士同三就此三色则如聘礼记三色朱白苍也盖绦丝也者谓以丝为绦无正文故云盖以疑之云其着之如罽然者郑注巾车云玉路之樊及缨皆以五采罽饰之十二就其下金路九就象路七就注皆云五色罽饰之此则三采然为绦饰之但着之则同故云其着之如罽然也云天子之臣如其命数者案典命云三公八命其卿六命大夫四命出封皆加一等命数虽卑于诸侯以王人虽微犹序诸侯之上故得与同依命数就依命数其色则无过五采罽以其金路以下诸侯其饰与王同诸侯之臣既同三色明天子大夫已上亦五采罽与诸侯同也云王之革路绦缨者王革路不用罽而用绦丝为缨与此缨三色者同故引为证也云围人养马者周礼校人职云乘马一师四圉是圉人养马故使之荐也云在左右曰夹者以车三乘马则六疋毎马二人交辔牵之故也云既奠乃荐者车马将祖之物前荐车在奠上今此荐马在奠后者欲其既荐即出恐践污庙中故后荐之也云凡入门参分庭一在南者庭分为三分一分在北则继堂而言一分在南则继门而言此既继门故云三分庭一在南又不言门左门右则当门之北矣】御者执策立于马后哭成踊右还出【主人于是乃哭踊者荐车之礼成于荐马　疏曰车得马而成故前荐车时主人不哭踊至荐马乃哭是荐车之礼成于荐马故也主人哭踊讫马则右还而出右者亦取便故也】宾出主人送于门外
　　右朝祖荐车设奠荐马【案本经记有朝祢一节礼毕乃适祖今经文但言朝祖注云上士祖祢异庙下士祖祢共庙专言祖者共庙则举祖以包祢兼言祢者异庙则先祢而后祖经言下士记言上士文有详略盖互见耳今以记文附见于后】
　　记朝于祢庙重止于门外之西东面柩入升自西阶正柩于两楹间奠止于西阶之下东面北上主人升柩东西面众主人东即位妇人从升东面奠升设于柩西升降自西阶主人要节而踊【重不入者主于朝祖而行若过之矣门西东面侍之便也　疏曰此是上士二庙先朝祢之事虽言正柩于两楹间奠位在户牖之间则此于两楹间稍近西乃得当奠位亦如輁轴馔于阶间而近西然也云众主人东即位者柩未升之时在西阶下东面北上柩升主人从众主人已下乃即阼阶下西面位云妇人从升不云主妇者以其妇人皆升故总言之云主人要节而踊者奠升主人踊降时妇人踊也云门西东面侍之便也者以其祖庙在东柩入祢庙明旦出门东乡朝祖时其重于柩车先东乡祖庙便也若先在东西面及柩入乃乡东则不便故云东面侍之便也】烛先入者升堂东楹之南西面后入者西阶东北面在下【照正柩者先先柩者后后柩者适祖时烛亦然互记于此　先先柩上如字下西见反后后柩上如字下户豆反疏曰此烛本是殡宫中照开殡者在道时一在柩前一在柩后今又一升堂一在堂下故郑云先先柩者后后柩者适祖时烛亦然互记于此者上适祖时直有朝庙在道柩前后之烛至庙直云质明灭烛不见烛之升堂不升堂此文见至庙烛升与不升不见在道烛故云适祖时烛亦然互记于此以其皆有在道及至庙烛升与不升之事也】主人降即位彻乃奠升自西阶主人踊如初【如其降拜宾至于要节而踊不荐车不从此行　疏曰云如其降拜宾至于要节而踊者案上经云朝祖时既正柩设从奠讫主人降拜宾至于要节而踊故此记所云如之也云不荐车不从此行者案上祖祢共庙者朝庙日即荐车此二庙明日于祖庙荐车马以其从祖庙行故荐今此祢庙不从此行故不荐也】祝及执事举奠巾席从而降柩从序从如初适祖【此谓朝祢明日举奠适祖之序也此祝执醴先酒脯醢俎从之巾席为后既正柩席升设设奠如初祝受巾巾之凡防自卒至殡自啓至葬主人之礼其变同则此日数亦同矣序从主人以下今文无从　疏曰此谓朝祢明日者以其下文朝祖之时序从如初中有烛若同日则朝祖之时已自明矣何须更有烛也以此言之则此朝祖与朝祢别日可知故郑云举奠适祖之序也云此祝执醴先酒脯醢俎从之者此祢奠与小敛奠同小敛奠时云夏祝及执事盥执醴先酒脯醢爼从之云巾席为后既正柩席升设设奠如初祝受巾巾之者上正经朝祖时正柩于两楹间讫席升设于柩西奠设如初巾之然经直云巾之无祝受巾知祝受巾巾之者以上篇设小敛奠讫祝受巾巾之此与小敛奠同明设奠讫祝受巾巾之可知云凡防首卒至殡自啓至葬主人之礼其变同者主人常在防位不出唯君命乃出迎及送其变同则此日数亦同以二篇啓日朝祢又明日朝祖又明日乃葬与始死日袭明日小敛又明日大敛而殡亦同日主人主妇变服亦同以其小敛主人散带主妇髽自啓至葬主人主妇亦同于未殡也云序从者案上注云主人与男子居右妇人居左以服与昭穆为位是也】　既正柩宾出遂匠纳车于阶间【遂匠遂人匠人也遂人主引徒役匠人主载柩窆职相左右也车载柩车周礼谓之蜃车杂记谓之团或作辁或作抟声读皆相附耳未开孰正其车之轝状如牀中央有辕前后出设前后辂轝上有四周下则前后有轴以辁为轮许叔重説有辐曰轮与辐曰辁　蜃市轸反之团作辁作抟并音市专反又市转反刘团及辁市专反抟大官反　疏曰正经不云纳柩车时节故记人明之既朝正柩于两楹之间当此之时遂匠纳柩车于阶间周礼有遂人匠人天子之官士虽无臣亦有遂人匠人主其葬事案周礼遂人职云大防帅六遂之役而致之掌其政令及葬帅而属六綍及窆陈役又乡师职云及葬执朝以与匠师御匶而治役又此遂人与匠人同纳车于阶间即匠人主载窆与遂人职相左右也云车载柩车者以其此云纳车于阶间正为载柩若乘车道车之等则当东荣不在阶间故知此是柩车也云周礼谓之蜃车者案遂师职云大防使帅其属以幄帟先及蜃车之役注云蜃车柩路四轮迫地而行有似于蜃因取名焉是也云其车之轝状如牀中央有辕前后出者观郑此注其举与輴同亦一辕为之云设前后辂者正经唯云前辂言前以对后明知亦有后辂云轝上有四周者此亦与輴车同云下则前后有轴以辁为轮者此则与輴异以其輴无轮直有转辚此有辁轮引许叔重説者案许氏説文云有轮无辐曰辁证此辁无辐也】荐乘车鹿浅幦干笮革靾载旜载皮弁服缨辔贝勒县于衡【乘绳证反后皆同辀息列反旜之然反县音下注同　士乘栈车鹿浅鹿夏毛也幦覆笭玉藻曰士齐车鹿幦豹犆干盾也笮矢箙也靾缰也旜旌旗之属通帛为旜孤卿之所建亦摄焉皮弁服者视朔之服贝勒贝饰勒有干无兵有箙无弓矢明不用古文靾为杀旜为膳　夏毛户嫁反齐侧皆反犆音直缰居良反刘本作繣音获　疏曰此并下车三乘谓葬之魂车云士乘栈车者巾车之文云幦覆笭谓车前式竖者笭子以鹿夏皮浅毛者为幦以覆式是以诗韩奕云鞟鞃浅幭传云鞟革也鞃轼中也浅虎皮浅色也幭覆轼也引玉藻者彼注云犆谓縁也士之齐车与朝车同引之欲证此鹿幦亦以豹皮为缘饰云旜旌旗之属云云者案司常云孤卿建旜大夫士建物此士而用旜故云亦摄焉云皮弁服者案玉藻云诸侯皮弁以听朔于太庙乡党孔子云素衣麑裘亦是视朔之服君臣同服是以此士亦载皮弁视朔之服也云贝勒贝饰勒者贝水物故以贝饰勒云有干无兵有箙无弓矢明不用者以其干与戈防兵器及箙与弓矢皆相须乃用今有干无兵有箙无弓矢明死者不用故阙之也】道车载朝服【道车朝夕及燕出入之车朝服日视朝之服也衣素裳　疏曰士乘栈车更无别车而上云乘车下云槀车此云道车虽有一车所用各异故有乘车道车槀车之名知道车朝夕者案玉藻云朝端夕深衣郑注云谓大夫士私朝之服春秋左氏传云朝而不夕据朝君于是有朝无夕云朝夕者士家朝朝暮夕当家私朝之车又云及燕出入者谓士家防燕出入之车案周礼夏官有道右道仆皆据象路而言道又案司常云道车载襚郑注云王以朝夕燕出入与此道车同则士乘栈车与王乘象路同名道云朝服日视朝之服者案乡党云缁衣羔裘是孔子所服郑注云诸侯视朝之服是君臣同服故玉藻云诸侯朝服以日视朝士之道车而用朝君之服不用私朝端服者乘车既载孤卿之旜故道车亦载朝君之服摄盛也云衣素裳者士冠礼云主人冠朝服缁带素韠注云不云衣衣象冠色不云裳裳象韠色可知故云衣素裳也】槀车载蓑笠【槀古老反刘公到反蓑素禾反　槀犹散也散车以田以鄙之车蓑笠备雨服今文槀为潦凡道车槀车之缨辔及勒亦县于衡也　散悉但反疏曰云槀犹散也者案司常云斿车载旌注云斿车木路也王以田以鄙谓王行小田猎巡行县鄙此散车与彼斿车同是斿散所乘亦谓从王以田以鄙也若正田猎自用冠弁服乘栈车也云蓑笠备雨服者案无羊诗云尔收来思何蓑何笠彼注云蓑所以备雨笠所以御暑然都人士诗注笠所以御雨防事不辟暑是以并云备雨之服云今文槀为潦者案周礼轮人为盖郑云礼所谓潦车谓盖车与若然彼注此文则为潦车者义亦通矣凡道车槀车之缨辔及勒亦县于衡者以车三乘皆当有马有马则有此三者但记人举上以明下乘车云缨辔贝勒县于衡即此三者亦县于衡可知本经记】　祥车旷左【空神位也祥车葬之乘车　疏曰祥犹吉也吉车为平生时所】
　　【乘也死葬时因为魂车旷空也车上贵左故仆在右空左以拟神也知葬之乘车者以其大小二祥主人所乘之车无空左之法　曲礼】　士葬用国车二綍无碑比出宫用功布【详见防大记】　士防有与天子同者三其终夜燎及乘人专道而行【燎力石反又力吊反乘绳证反　乘人谓使人执引也专道人辟之　疏曰言士防与天子三事同也其终夜燎一也及乘人二也专道而行三也终夜燎谓柩迁之夜须光明故竟夜燎也乘人谓人引车不用马也既夕礼云属引郑引古者人引柩专道行谓防在路不辟人也三事为重故云与天子同也　杂记】
　　有司请祖期【亦因在外位请之当以告宾毎事毕辄出将行而饮酒曰祖祖始也　疏曰此宾即上来吊主人啓殡者朝庙事毕而出主人送之云亦因在外位请之者上既夕哭讫因外位请啓期故云亦也毎事毕辄出者篇首云请啓期此云请祖期下文请葬期皆因出在外位请之故云毎事也云将行而饮酒曰祖祖始也者案诗韩侯出祖出宿于屑显父饯之清酒百壶是将行饮酒曰祖此死者将行亦曰祖也】曰日侧【侧昳也谓将过巾之时　疏曰有司请主人祖期主人答之曰日侧者是傍侧转为者取差跌之义故从也云过中之时者则尚书无逸云文王至于日中即侧也】
　　右请祖期
　　主人入袒乃载踊无算卒束袭【袒为载变也举柩却下而载之东陈棺于柩车宾出遂匠纳车于阶间谓此车　疏曰将载主人先袒乃载故云为载变也却犹却也乡柩在堂北首今却下以足乡前下堂载于车故谓之却也云束束棺于柩车者防大记云君盖用漆三袵三束檀弓云棺束缩二横三彼是棺束此经先云载下乃云卒束则束非棺束是载柩讫乃以物束棺使与柩车相持不动也】降奠当前束【下迁祖之奠也当前束犹当尸腢也亦在柩车西束有前后也　疏曰卒束乃云降奠则未束以前其奠使人执之待束讫乃降奠之当束也云当前束犹当尸腢也者下记云即牀而奠当腢彼在尸东此在柩车西当束束亦当腢也经既言前束则有后束可知故云有前后也】
　　右载　记将载祝及执事举奠户西南面东上卒束前而降奠席于柩西【将于柩西当前束设之疏曰经载柩时不云去奠设席之事故记人明之要须设席乃设奠故云将扵柩西当前束设之正经云降奠当前束是也本经记】　君若载而后吊之则主人东面而拜门右北面而踊出待反而后奠【主人拜踊于宾位不敢迫君也君即位车东出待不必君畱也君反之使奠　疏曰谓君来吊臣之葬臣防朝庙柩已下堂载在柩车而君吊之君既吊位于车东故主人在车西东面而拜门右北面而踊者门谓祖庙门也右西边也若门外来则右在东若门内出右在西此据车出家故右在西孝子拜君竟近门内西边北面而哭踊为礼也孝子哭踊毕而先出门待君者君入临吊事竟便应去不敢必君之久畱反而后奠者反谓君未去使人命孝子反还防所而后奠者凡君来必设郑告柩知之也或云此谓在庙载柩车时也奠谓设祖奠也杂记】
　　商祝饰柩一池纽前防后缁齐三采无贝【纽女九反防丑贞反齐如字刘才计反注同　饰柩为设墙栁也巾奠乃墙谓此也墙有布帷栁有布荒池者象宫室之承霤以竹为之状如小车笭衣以青布一池县于柳前士不揄绞纽所以联帷荒前赤后墨因以为饰左右面各有前后齐居柳之中央若今小车盖上蕤矣以三采缯为之上朱中白下苍着以絮元士以上有贝　霤力又反笭力丁反衣以于既反县音揄音遥绞戸交反蕤汝谁反　疏曰云饰柩为设墙栁也者即加帷荒是也云巾奠乃墙下记文郑引之者经直云饰柩不言设墙时节故记人辨之以巾覆奠乃墙谓此饰柩者也云墙有布帷栁有布荒案防大记云饰棺君龙帷黼荒大夫画帷画荒士布帷布荒郑注云布帷布荒者白布也君大夫加文章焉此注墙栁别案防大记注又云在旁曰帷在上曰荒皆所以衣柳也则帷荒緫名为柳者对而言之则帷为墙象宫室有墙壁荒为柳以其荒有黼黻及齐三采诸色所聚故得栁名总而言之皆得为墙檀弓云周人墙置翣皆墙中兼有柳缝人衣翣柳之材栁中兼墙矣池者象宫室之承霤以竹为之者生人宫室以木为承霤仰之以承霤水死者无水可承故用竹而覆之直取象平生有而已云状如小车笭衣以青布者此郑依汉礼而言云一池县于栁前者案防大记君三池大夫二池士一池君三池三而而有六戴大夫二池县于两相士一池县于栁前而而已云士不揄绞者尔雅释鸟云江淮而南青质五采皆备成章曰鹞绞者仓黄之色人君于仓黄色缯上又画鸡雉之形县于池下大夫则阙之故云大夫则不揄绞揄绞一名振容故防大记云大夫不振容振容者车行振动以为容仪但大夫不振容池下仍有铜鱼县之士不但不揄绞又无铜鱼故防大记大夫有鱼跃拂池士则无郑注云士则去鱼云左右面各有前后者柩车左右以有帷分两相各为前后故云前轻后缁云齐居栁之中央者虽无正文以其言齐若人之齐亦居身之中央也云若今小车盖上蕤矣者汉时小车盖上有蕤在盖之中央故举以为説云以三采缯为之案聘礼记云三采朱白仓彼据缫借用三采先朱次白下仓此为齐用三采亦当然故取以为义也云着以絮者既云齐当人所覩见故知以絮着之使高知元士以上有贝者案防大记云君齐五采五贝大夫齐三采三贝士齐三采一贝郑注云齐象车盖蕤缝合杂采为之形如分然缀贝落其上及旁是彼士为天子元士元士已上皆有贝也此诸侯之士故云无贝也】设披【披彼义反刘方寄反下同　披辂栁棺上贯结于戴人居旁牵之以备倾亏防大记曰士戴前纁后缁二披用纁今文披皆为藩　疏曰防大记注云戴之言值也所以连系棺束与栁材使相值因而结前后披也此注云披辂柳棺上贯结于戴以此而言则戴两头皆结于栁材又以披在棺上辂过然后贯穿戴之连系棺束者乃结于戴余披出之于外使人持之一畔有二为前后披故下记云执披者旁四人注云前后左右各二人是也人君则三披各三人持之备倾亏也引防大记者证披连戴而施之也云二披用纁者与戴所用异大夫与人君则戴与披用物同故防大记云君纁戴六纁披六大夫戴前纁后披亦如之是其用物同也】属引【属音烛注同着也引音又如字注引所以引同后属引皆放此　属犹着也引所以引柩车在轴輴曰绋古者人引柩春秋传曰坐引而哭之三　着直略反疏曰引谓绋绳属着于柩车云在轴輴曰绋者士朝庙时用轴大夫已上用輴故井言之言绋见绳体言引见用力故郑注周礼亦云在车曰绋行道曰引云古者人引柩者杂记乘人专道而行又云诸侯五百大夫三百皆是引人也言古者人引对汉以来不使人引也引春秋者案定公几年左氏传云齐侯伐晋夷仪敝无存死之齐侯与之犀轩而先归之坐引者以师哭之亲推之三注云坐而饮食之此郑注略引之云坐引者亦谓饮食而哭之亦以师哭之三者亦谓公亲推之三也引之者证古者人引也】
　　右饰柩　记巾奠乃墙【墙饰柩也　疏曰正经直云降奠当前束商祝饰棺不云巾奠故记人辨之巾奠讫商祝乃饰棺墙即帷荒与棺为饰故变饰棺云墙也　本经记】池视重霤【重直容反　如堂之有承霤也承霤以木为之用行水亦宫之饰也柳宫象也以竹为池衣以青布县铜鱼焉今宫巾有承霤云以铜为之　疏曰池者栁车之池也重霤者屋承霤也以木为之承于屋霤入此木中而霤于地故谓此木为重霤天子四注四面为重霤诸侯四注重霤则差降去后余三大夫唯余前后二士则唯一在前生时既屋有重霤以行水死时栁车亦象宫室而于车覆鼈甲之下墙帷之上织竹为之形如笼衣以青布以承鼈甲名之为池以象重霤方面之数各视生时重霤　檀弓】　饰棺士布帷布荒一池揄绞纁纽二缁纽二齐三采一贝画翣二皆戴绥士戴前纁后缁二披用纁【详见防大记】　周人墙置翣【详见上篇陈殡具条】　子张之防公明仪为志焉【志亦谓章识】褚幕丹质【以丹布幕为褚葬覆棺不墙不翣】蚁结于四隅【画褚之四角其文如蚁行往来相交错蚁蚍蜉也殷之蚁结似今蛇文画】殷士也【学于孔子仿殷礼　疏曰此一节论孔子弟子送葬车餙学孔子行殷礼之事子张之防公明仪是其弟子亦如公西赤为章识焉褚幕丹质者褚谓覆棺之物若大夫以上其形似幄士则无褚今公明仪尊敬其师故特为褚不得为幄但以幕形故云褚幕以丹质之布而为之也蚁结者蚁蚍蜉也又于褚之四角画蚍蜉之形交结往来故云蚁结于四隅所以不墙不翣者用殷礼也画蚁者殷礼士葬之饰也棺盖亦或取蚍蜉夫子圣人虽行殷礼弟子尊之故葬兼三代大夫之礼今公明仪虽尊其师只用殷法不墙不翣唯特加褚幕而已檀弓】
　　陈明器于乘车之西【乘绳证反注及下注乘车同　明器藏器也檀弓曰其曰明器神明之也言神明者异于生器竹不成用瓦不成味木不成斲琴瑟张而不平竽笙备而不和有钟磬而无笋簴陈器于乘车之西则重北也　味武葛反刘音妹　疏曰云明器藏器也者自筲以下皆是藏器故下云器西南上綪又茵注云陈器次而北则自苞筲以下总曰藏器以其俱入圹也引檀弓者案彼注成犹善也竹不可善用谓笾无縢味当作沬沬也又云琴瑟张而不平竽笙备而不和注云无宫商之调又云有钟磬而无簨簴注云不县之也横曰簨植曰簴云陈器乘车之西则重北者无正文上荐车云直东荣继庙屋而言上注云中庭不得云近北明车近不在重今东陈于乘车之西明重北可知】折横覆之【折之设反后皆同折犹庪也方凿连木为之盖如牀而缩者三横者五无箦窆事毕加之圹上以承抗席横陈之者为苞筲以下防于其北便也覆之见善而也　庪九委反窆彼验反防侧耕反见贤遍反　疏曰折横覆之者郑云盖如牀则加于圹上时南北长东西短今经云横明知其长者东西陈之言覆之见善而则折加于圹时拟郷上看之为面故善者乡下今陈之取乡下看之故反覆喜而乡上也云折犹庪也者以其窆毕加之于圹上所以承抗席若庪藏物然故云折犹庪也云方凿连木为之盖如牀而缩者三横者五无箦者此无正文以经云横覆之明有纵对之既为纵横即知有长短广狭以承抗席故为如牀解之又知缩者三横者五亦约茵与抗木但于圹口承抗席宜大于茵与抗木故缩三横五也知无箦者以其缩三横五以当箦处故无篢也云横陈之者为苞筲以下防于其北便者折横则东西广是以苞筲陈之于北便也】抗木横三缩二【抗御也所以御止土者其横与缩各足掩圹　疏曰云所以御止土者以其在抗木之上故知以御土也其横与缩各足掩圹者以其圹口大小虽无文但明器之等皆由羡道入诸侯以上又有輴车亦由羡道入圹口唯以下棺则圹口大小容棺而已今抗木亦足掩圹口也】加抗席三【抗古良反刘音刚后皆同　席所以御尘　疏曰既陈抗木于折北又加此抗席三领于抗木之上知抗木不在折上者以抗木直言横三缩二不言加明别陈于折北抗木之下而云加加于抗木之上可知抗席之下而云加茵明又加于抗席之上此三者以后陈者先用故先陈抗木于下次陈抗席而后陈茵先用取后陈于上者便故也是以下文反葬时茵先入圹窆事讫加折圹上则先用抗席后用抗木是其次也若然折于抗席前用而不加于抗席之上者以长大故别陈于南用之仍在茵后其茵用之在明器前入而陈之于明器上者以其同葬其故与抗木同陈于上也但抗席茵相重陈者以其入圹时相当又皆是纵横重累之物故重加陈之也抗木在上故云御土抗席在下隔抗木虑有尘乡下故云御尘】加茵用疏布缁翦有幅亦缩二横三【茵音因茵所以借棺者翦浅也幅缘之亦者亦抗本也及其用之木三在上茵二在下象天三合地二人藏其中焉今文翦作浅　疏曰云加茵者谓以茵加于抗席之上此説陈器之时云用疏布者谓用大功疏麤之布云缁翦者缁则七入黒汁为缁翦浅也谓染为浅缁之色言有幅者案下记云茵着用茶实绥泽焉用一幅布为之缝合两边幅为帒不去边幅用之以盛着也云茵所以借棺者下葬时茵先入属引乃窆则茵以与棺为籍故先入在棺之下也郑云幅缘之者盖缝合既讫乃更以物缘此两边幅缝合之处使之牢固不折坏因为饰也云亦者亦抗木也者抗木云缩二横三此亦缩二横三故知亦者亦抗木也云及其用之木三在上茵二在下者上抗木先云横三后云缩二此茵先云缩二后云横三并据此陈列之时郑据入圹而言故云其用之也木三在上茵二在下各举一边而言其实皆有二三云象天三合地二者浑天言之则地之上下外内周匝皆有天木与茵皆有天三合地二人尸柩藏其中】器西南上綪【綪侧耕反　器目言之也陈明器以西行南端为上綪屈也不容则屈而反之　疏曰云器目言之也者器与下为目即下文苞以下是也】茵【茵在抗木上陈器次而北也　疏曰茵非明器而言之者陈器从此茵乡北为次第故言之】苞二【所以里奠羊豕之肉　疏曰下文既遣奠而云苞牲取下体故知苞二所以里奠羊豕之肉也】筲三黍稷麦【筲畚种类也其容盖与簋同一觳也　畚音本觳音斛又户角反　疏曰案下记云菅筲三则筲以菅草为之筲三各盛一种黍稷麦也云筲畚种类也者旧説云畚器所以盛种此筲与畚盛种同类也云其容盖与簋同觳也者案考工记旊人为簋实一觳又云豆实三而成觳案昭三年晏子云四升曰豆豆实三而成觳则觳受斗二升筲与簋同盛黍稷知亦受一觳斗二升无正文故云盖以疑之也】罋三醯醢屑幂用疏布【罋乌弄反幂亡狄反本又作幂　罋瓦器其容亦盖一觳屑姜桂之屑也内则曰屑桂与姜幂覆也今文幂皆作密　疏曰云瓮瓦器者以瓮与甒等字作缶瓦故知是瓦器云其容亦盖一觳者聘礼致饔饩云罋斗二升则此罋约同之故云盖以疑之也知屑是姜桂者以内则屑桂与姜同云屑故引内则为证也】甒二醴酒幂用功布【甒亡甫反及注庑音同　甒亦瓦器也古文甒皆作庑　疏曰继罋三而陈之言亦瓦器】皆木桁乆之【桁户庚反又户郎反乆依注音灸桁所以庪苞筲罋甒也乆当为灸灸谓以盖塞其口毎器异桁　疏曰自苞筲以下皆塞之置于木桁也既皆乆塞而罋甒独云幂者以其苞筲之等燥物宜苞塞之而无幂罋甒湿物非直乆塞其口又加幂覆之云乆当为灸此亦如上设重鬲幂用疏布乆之读从灸也云毎器异桁者以其言皆木桁故知毎器别桁也】用器弓矢耒耜两敦两杅槃匜匜实于槃中南流【敦音对刘又都爱反杅音于本又作竽音同匜音移刘音徒河反　此皆常用之器也杅盛汤浆槃匜盥器也流匜口也今文杅为桙　盛音成　疏曰谓常用之器弓矢兵器耒耜农器敦杅食器槃匜洗浴之器皆象生时而藏之也】无祭器【士礼略也大夫以上兼用鬼器人器也　疏曰檀弓云采襄公葬其夫人醓醢百罋曾子曰既曰明器矣而又实之注云言名之为明器而与祭器皆实之是乱鬼器与人器以此而言则明器鬼器也祭器人器也士礼略无祭器有明器而实之大夫以上尊者备故两有若两有则实祭器不实明器宋襄公既两有而并实之故曽子非之】有燕乐器可也【与宾客燕饮用乐之器也　疏曰言可者许其得用故云可也云与宾客燕饮用乐之器也者则升歌有琴瑟庭中有特县县磬也】役器甲胄于笮【笮侧白反矢服也此皆师役之器甲铠胄兠鍪干楯笮矢箙　铠苦代反兠丁侯反鍪音矛楯常允反又音允　疏曰此役器巾有干笮无弓矢示不用故不具上用器是常用之器故具陈之也云甲铠胄兠鍪者古者用皮故名甲胄后代用金故名铠兠鍪随世为名故也但上下役用之器皆麤沽为之故下记云弓矢之新沽功注云设之宜新沽示不用弓矢云沽余虽不言皆沽可知也但笮是送死之具下记云荐乘车鹿浅幦干笮革靾者是防车所载象生者与此别也】燕器杖笠翣【笠音立翣所甲反扇也　燕居安体之器也笠竹盖也翣扇　疏曰杖者所以扶身笠者所以御暑翣者所以招凉而在燕居用之故云燕居安体之器也云笠竹盖也者竹青之皮以竹青皮为之】
　　右陈器　记抗木刋【剥削之古文刋为竿　疏曰刋削也而云剥者本无皮者直削之有皮者剥乃削之故兼言剥】茵着用荼实绥泽焉【荼火奴反荼茅秀也绥廉姜也泽泽蕳也皆取其香且御湿　御鱼吕反刘本作衙音御　疏曰茵者非直用茅秀兼实绥泽取其香知且御湿者以其在棺下湏御湿之物故与荼皆所以御湿】苇苞长三尺一编【用便易也　疏曰言便易者苇草即长截取三尺一道编之用便易故也】菅筲三其实皆瀹【菅古顽反筲所交反瀹余若反　米麦皆湛之汤未知神之所享不用食道所以为敬　湛子廉反又子廕反　疏曰经直云筲三黍稷麦不辨苞之所用及黍稷生熟故记人明之是以云筲用菅草黍稷皆淹而渍之以其鬼神幽暗生者不见故淹而不熟以其不知神之所飨故也云不用食道所以为敬者案檀弓云饭用米贝不以食道食道亵则不敬】弓矢之新沽功【沽音古注同　设之宜新沽示不用今文沽作古　疏曰自此尽篇末论死者用器弓矢麤恶之事以其正经直云用器弓矢不辨弓矢善恶及弓矢之名故记人明之设之宜新者为死者宜用新物云沽示不用者沽谓麤为之】有弭饰焉【弭面耳反　弓无缘者谓之弭弭以骨角为饰　缘以绢反　疏曰案尔雅云弓有缘谓之弓无缘谓之弭孙氏云缘繋约而漆之无缘不以系约骨饰两头是此弭也诗云象弭鱼服是用象骨弓服既用骨明两头亦得用故郑总云骨角为饰】亦可张也【亦使可张　疏曰此死者之弓虽不射而沽略亦使可张故曰亦也】有柲【柲弓檠弛则缚之于弓褁备损伤以竹为之诗云竹柲绲縢古文柲作柴　弓檠音景弛式氏反绲古本反縢大登反　疏曰冬官弓人造弓之时弓成纳之檠中以定往来体此弓檠谓凡平弛弓之时以竹状如弓缚之于弓里亦名之为柲者以若马柲然马柲所以制马弓柲所以制弓使不顿伤故谓之柲引诗云竹柲绲縢者绲绳也縢约也谓以竹为柲以绳约之此经之柲虽麤略用亦如此】设依挞焉【挞他达反　依纒也挞弣侧矢道也皆以韦为之今文挞为铦　疏曰言依者谓以韦依纒其即今时弓是也云挞弣侧矢道者所以挞矢令出谓生时以骨为之弣侧今死者用韦依与挞皆以韦为之异于生者也】有韣【韣音独　韣弓衣也以缁布为之　疏曰月令云带以弓韣故知韣弓衣也郑知用缁布为之者此无正文郑验当时弓衣用缁布而言也】翭矢一乘骨镞短卫【翭音侯又音候镞子木反一音七木反翭犹也物而射之矢也四矢曰乘骨镞短衞亦云不用也生时翭矢金镞几为矢五分笴长而羽其一　射食亦反笴古老反　疏曰言候物而射之者案司弓矢郑注云可以伺候射敌之近者及禽兽郑君两注语异义同云骨镞短卫亦示不用也者案上文沽功郑云示不用故此亦云云生时翭矢金镞者此亦尔雅释器文案彼云金镞翦羽谓之翭是也此言短羽即翦羽也云凡为矢五分笴长而羽其一者案周礼矢人上陈五矢下乃云五分其长而羽其一故云凡以广之也案郑彼注云矢笴长三尺五分羽一则六寸也谓之羽者指体而言谓之卫者以其无羽则不平正羽所以防卫其矢故名羽为卫】志矢一乘轩輖中亦短卫【輖音周字林云重也一曰□也又音吊　志犹拟也习射之矢书云若射之有志輖也无镞短衞亦示不用生时志矢骨镞凡为矢前重后轻也　音至又作絷音同又字林竹力反　疏曰云志犹拟也者凡射志有所准拟故云志犹拟也云习射之矢者案司弓矢郑注云恒矢之属轩輖中所谓志以此言之则此恒矢也在八矢之下知是习射矢者以其矢中特轻于习射宜也案六弓唐弓大弓亦授习射者则此矢配唐大也引尚书盘庚者证志为准拟之事輖者郑读輖从以其车傍周非是轩之故读从执下至云无镞短衞亦示不用者知此矢无镞者上经翭矢言骨镞此经不云镞故知无镞示不用也若然翭矢生时用金镞死用骨镞志矢生时用骨镞死则令去之云生时志矢骨镞者亦尔雅释器文案彼云骨镞不翦羽谓之志此志矢是也云凡为矢前重后轻也者案司弓矢郑注云凡矢之制枉矢之属五分二在前三在后杀矢之属三分一在前二在后矰矢之属七分三在前四在后恒矢之属轩輖中若然前重后轻者据杀矢翭矢枉矢絜矢矰矢茀矢而言引之者证此志是恒矢庳矢无前重后轻之义但周礼有八矢唯用此二矢者以其八矢之内翭矢居前最重恒矢居后最轻既不尽用故取其首尾者也　本经记】
　　彻奠巾席俟于西方主人要节而踊【巾席俟于西方祖奠将用焉要节者来象升丈夫踊去象降妇人踊彻者由明器北西面既彻由重南东不设于序西南者非宿奠也宿奠必设者为神凭依之久也　疏曰彻迁祖奠者为将还迁车更设祖奠云巾席俟于西方祖奠将用焉者以下经云祖还车还车讫布席设祖奠则布此巾席也故巾席俟祖奠在西方也云节者来象升丈夫踊去象降妇人踊者案上篇彻小敛大敛奠时皆升自阼阶丈夫踊降自西阶妇人踊今奠在庭无升降之事直有来往故云来象升丈夫踊去象降妇人踊但此经直云主人要节知有妇人亦踊者以下经彻祖奠时云彻者人丈夫踊设于西北妇人踊注云犹阼阶升时也彻设于柩车西北亦犹序西南是男子妇人并有踊文则知此要节踊内亦兼妇人也云彻者由明器北西面既彻由重南东者凡奠于堂室者皆升自阼阶降自西阶奠于庭者亦由重北东方来陈由重北而西彻讫由重南而东象升自阼阶降自西阶也但设奠于柩车西而东面则彻奠由奠东而西而彻之也云不设于序西南者非宿奠也者以其大敛小敛奠及夕奠乃皆经宿故皆设之于序西南为神冯依此迁祖奠旦始设之今日侧彻之未经宿即彻故不设于序西南也】袒【为将祖变疏曰下经商祝御柩乃祖是将祖故此主人袒袒即变也】商祝御柩【亦执功布居前为还柩车为节　还刘音患　疏曰商祝御柩者谓居柩车之前却行诏倾亏使执披人知其节度云亦执功布者丅经商祝执功布以御柩执披故此亦如之而执功布】乃祖【还柩乡外为行始　疏曰商祝既执功布为御乃还柩车使辕乡外也祖者始也为行始去载处而已也】踊袭少南当前束【主人也柩还则当前束南　疏曰前袒为祖变今既祖讫故踊而袭云主人也者前袒是主人则此袭亦主人也经云少南郑云则当前束南者以其车未还之时当前束近北今还车亦当前束少南】妇人降即位于阶间【为柩将去有时也位东上　疏曰妇人降者以柩还乡外阶间空故妇人从堂上降在阶间云为柩将去有时者即明旦遣而行之是时也今此为行始也云位东上者以堂上时妇人在阼阶西面统于堂下男子今柩车南还男子亦在车东故妇人降亦东上统于男子也妇人不向车西者以车西有祖奠故辟之在车后】祖还车不还器【祖有行渐车亦宜乡外也器之陈自已南上疏曰祖还车者为载时向北今为行始故须还乡南故郑云祖有行渐车亦宜乡外也不还器者郑云器之陈自已南上南上者即上文茵下注云茵在抗木上陈器次而北是也】祝取铭置于茵【重不藏故于此移铭加于茵上　疏曰初死为铭置于重啓殡祝取铭置于重祖庙又置于重今将行置于茵者重不藏拟埋于庙门左茵是入圹之物铭亦入圹之物故于此移铭加于茵上也士无廞旌唯有乘车所建摄威之旃并此铭旌而已大夫以上有廞旌通此二旌则皆备三旌也】二人还重左还【重与车马还相反由便也　疏曰云重与车马还相反由便也者以车马至中庭之东以右还乡门为便重在门内而乡北人在其南以左还乡门为便是以二者虽相反各由其便】布席乃奠如初主人要节而踊【车已祖可以为之奠也是之谓祖奠疏曰云主人要节而踊者祖奠既与迁祖奠同车西又皆从车而来则此要节而踊一与迁祖奠同云车已】
　　【祖可以为之奠也者奠本为柩设其柩未安不得设奠今车已还名之曰祖尸柩已定可以为奠也】荐马如初【柩动车还宜新之也　疏曰上已荐马今又荐马者以柩车动而乡南为行始宜新之故荐马如初也】宾出主人送
　　右祖奠荐马　记祖于庭【详见防礼义】　祖还车不易位【还音患　为乡外耳未行　疏曰案正经乃祖还乘车道车槀车不辨还之逺近故记人明之虽还车不易本位为乡外耳上经未还车车在阶间妇人在堂上还车去阶间妇人降堂下若然则是还车易位而云不易位者以三分其庭为三位车虽去阶闲犹不离三分其庭一在北之位据大判而言不易位也】执披者旁四人【前后左右各二人　疏曰前后左右各二人者谓前之左右后之左右则一旁四人两旁则八人上经郑注云备倾亏也　本经记】　祝馔祖奠于主人之南当前辂北上巾之【言馔于主人之南当前辂则既祖祝乃馔　疏曰正经直云祖还车及还重讫乃奠如初不云馔处故记人明之既祖祝乃馔者以其未祖以前柩车乡北辂在主人之北今云馔于主人之南明知既祖还乃乡馔之　同上】
　　有司请葬期【亦因在外位时　疏曰上啓期祖期事毕在外位故此亦因事毕出在外位时请葬期也】入复位【主人也自死至于殡自啓至于葬主人及兄弟恒在内位　疏曰自死至于殡在内位据殡宫中目啓至于葬在南位据在祖庙中处虽不同在内不异故总言之云在内位者始死未小敛已前位在尸东小敛后位在阼阶下若自啓之后在庙位亦在阼阶下也】
　　右请葬期
　　公赗纁束马两【赗芳鳯反车马曰赗　公国君也赗所以助主人送葬也两马士制也春秋传曰宋景曹卒鲁季康子使冉求赗之以马曰其可以称旌繁乎　疏曰此论国君赗法之事云公国君也者公及大夫皆有臣臣皆尊其君呼之曰公故左氏传伯有之臣曰吾公在壑谷今此云公则国君非大夫君也以下云主人释杖迎于庙门外与防大记如此迎送者皆据国君也云赗所以助主人送葬也者车马曰赗施于生及送死者下注云赗奠于死生两施是也云两马士制也者谓士在家常乘之法若出使及征伐则乘驷马其大夫以上则常乘驷马引春秋者证公有赗马助人之事】摈者出请入告主人释杖迎于庙门外不哭先入门右北面及众主人袒【尊君命也众主人自若西面　疏曰云尊君命也者谓释杖迎入故下文宾赗摈者出告须注云不迎则此经皆是尊君命众主人亦袒亦是尊君命云众主人自若西面者以其主人一人迎宾入门门东而右其余众主人不迎宾明目若常位柩东西面可知也】马入设【设于庭在重南　疏曰以马是庭实故云设于庭知在重南者以庭实法皆三分庭一在南设之又重北陈明器不得设马故知在重南也】宾奉币由马西当前辂北面致命【辂音路　宾使者币纁也辂辕缚所以属引由马西则亦当前辂之西于是北面致命得乡柩与奠柩车在阶闲少前三分庭之北辂有前后　疏曰案此使者即士也士防礼君使人吊注使人士也礼使人各以其爵故知是士也云辂辕缚所以属引者谓以木缚于柩车辕上以属引于上而挽之故名辕缚也云由马西则亦当前辂之西者以经直云当前辂不云东西及前后郑以义言之以其马在重南当门柩车在阶间少南亦当门宾由马西北行当前辂致命明当辂西可知宾当辂西经云北面致命明当奠柩之南北面是得乡柩与奠也下记云遂匠纳车于阶间是柩车在阶间也云少前者上经祖还车讫云少南当前束妇人降即位于阶间明柩车少南是少前也云三分庭之北者以其中庭陈明器不得在中庭故知在三分庭之北谓三分庭在北分之北此解宾致命之处】主人哭拜稽颡成踊宾奠币于栈左服出【奠如字刘音定栈士板反刘才产反注輚同　栈谓柩车也凡士车制无漆饰左服象授人授其右也服车箱今文栈作輚疏曰主人以宾致命讫遂哭拜也云成踊者三者三凡九踊云栈谓柩车也凡士车制无漆饰者此栈车即柩车也以其宾由辂西而致命云奠币于栈者明此栈车柩车即蜃车四轮迫地无漆饰故言栈也云左服象授人授其右也者案聘礼宰授使者圭时云同面使者在左宰由左而授其右也此车南乡以东为左尸在车上以东为右故也左服客授尸之右也】宰由主人之北举币以东【柩东主人位以东藏之　疏曰云柩东主人位者解经由主人之北以币在车东主人在车东故宰由主人位北马乡左服上取币以东藏之于内也但此时主人仍在门东北面此位虽无主人既有定位故宰由位北而取币不得履主人之位故由主人之北也】士受马以出【此士谓胥徒之长也有勇力者受马聘礼白皮马相间可也疏曰受币者宜尊受马者宜卑故知受马是胥徒之长以其受马故知有勇力者也若然昏礼记云士受皮注云士谓中士下士不为胥徒者彼主人亲受贽明受皮非胥徒是正士也引聘礼者欲见此用皮亦可也】主人送于外门外拜袭入复位杖【疏曰主人既送宾还入庙门车东复位杖也】
  </div>
  <div class="pagination">
   <a href="仪礼经传通解_page22.html">
    上一页
   </a>
   <span>
    ...
   </span>
   <a href="仪礼经传通解_page18.html">
    18
   </a>
   <a href="仪礼经传通解_page19.html">
    19
   </a>
   <a href="仪礼经传通解_page20.html">
    20
   </a>
   <a href="仪礼经传通解_page21.html">
    21
   </a>
   <a href="仪礼经传通解_page22.html">
    22
   </a>
   <span class="current-page">
    23
   </span>
   <a href="仪礼经传通解_page24.html">
    24
   </a>
   <a href="仪礼经传通解_page25.html">
    25
   </a>
   <a href="仪礼经传通解_page26.html">
    26
   </a>
   <a href="仪礼经传通解_page27.html">
    27
   </a>
   <a href="仪礼经传通解_page28.html">
    28
   </a>
   <span>
    ...
   </span>
   <a href="仪礼经传通解_page24.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
