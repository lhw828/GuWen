<!DOCTYPE html>
<html>
 <head>
  <meta charset="utf-8"/>
  <title>
   六臣注文选 - 第 30 页/共 33 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   六臣注文选 - 第 30 页/共 33 页
  </h1>
  <div class="content">
   陆士衡【翰曰辨亡者所以辨吴兴亡之事也】
　　昔汉氏失御奸臣窃命【善曰奸臣谓董卓也荅賔戏曰王涂芜秽周失其御法言曰上失其政奸臣窃国命也　良曰御理也】祸基京畿毒徧宇内皇纲弛紊王室遂卑【善曰荅賔戏曰廓帝纮恢皇纲剧秦美新曰皇纲弛而未张新序曰及定王王室遂卑矣　济曰弛废紊乱也】于是羣雄蜂【五臣本作锋】骇义兵四合【善曰广雅曰骇起也汉髙祖曰吾以义兵诛残贼又魏相曰救乱诛暴谓之义兵】吴武烈皇帝慷慨下国电发荆南【善曰吴志曰汉以孙坚为长沙太守董卓专权诸州郡并兴义兵欲以讨卓坚亦举兵荆州刺史王叡素遇坚无礼坚过杀之比至南阳众数万人楚辞曰雷动电发　铣曰武烈皇帝孙坚也则权之父焉慷慨壮志也下国诸侯之国也电发言威如雷电也坚起兵于荆州故云荆南也及权即皇帝位追諡为武烈皇帝】权略纷纭忠勇伯世威棱则夷羿【五计】震荡【达朗】兵交则丑虏授馘【善曰公羊传曰权者反于经而后有善者也汉书曰武帝报李广书曰威棱憺乎邻国李竒曰神灵之威曰棱左氏传魏庄子谓晋侯曰寒浞伯明氏之谗子弟夷羿收之以为已相杜预曰夷氏也左氏传曰兵交使在其间毛诗曰仍执丑虏笺云馘所格者之左耳也　向曰言孙坚权变之略为当世雄伯也纷纭言多也夷羿古之善射者也丑众也虏服也言其威棱则虽善射者必震荡而怀惧出兵交战则贼众咸服而授戮也馘谓杀而割取其耳以计功数也】遂扫清宗祊【捕盲】蒸禋【因】皇祖【善曰毛诗曰祝祭于祊毛苌传曰祊庙门内之祭也尔雅曰冬祭曰蒸尚书孔氏传曰精意以飨谓之禋皇祖谓汉祖也吴书曰坚入洛扫除汉宗庙祠以太牢　翰曰皇祖谓汉祖也宗祊宗庙也蒸禋祭祀也】于时云兴之将带州飇起之师跨邑【良曰云兴风起言多而勇也师兵师也带州跨邑言天下皆是】哮【呼交】阚【乎斩】之羣风驱熊罴之众雾集【善曰毛诗曰进厥武臣阚如虓虎尚书武王曰朂哉夫子尚桓桓如虎如貔如熊如罴　翰曰哮阚虎振声也言兵勇叫之势若虎之振声如风之驱走熊罴亦猛兽雾集言多也】虽兵以义合同盟戮力然皆包藏祸心阻兵怙乱【善曰左氏传曰诸侯同盟于亳国语曰勠力一心贾逵曰勠力并力也左氏传楚公子围聘于郑郑使行人子羽与之言曰大国无乃包藏祸心以图之又众仲曰夫州吁阻兵而安忍杜预曰阻恃也又君子曰史佚所谓无怙乱也　济曰羣雄虽义以举兵同为盟誓勠力以匡帝室将除暴乱然皆包藏祸心欲行簒逆阻守彊兵恃托除乱也怙恃也】或师无谋律丧威稔寇【善曰言出师之法必以律齐之今则不然各恃兵怙乱而出师无律也稔寇言丧其威权令资熟于寇也周易曰师出以律否臧凶左氏传苌曰毛得必亡是昆吾稔之日向曰言羣雄之兵或无谋防之法丧失兵威于成熟可取之敌也稔熟寇敌也】忠规武节未有【五臣本作见】如此其著者也【善曰汉书武帝诏曰躬秉武节　铣曰言羣雄忠规武节未有如孙坚之盛也着盛也】武烈既没长沙桓王逸才命世弱冠秀发【善曰吴志曰权称尊号追諡防曰长沙王言桓王挺英逸之才命世而出也礼记曰人生二卜　曰弱冠　良曰没死也长沙桓王谓孙防也】招揽遗老与之述业神兵东驱奋寡犯众【善曰范后汉书陈忠曰旬月之间神兵电扫　翰曰招揽谓收集也遗老谓坚之老臣也述业谓述父业也　向曰谓以少兵犯众敌也】攻无坚城之将战无交锋之虏诛叛柔服而江外厎【防】定【善曰左氏传随武子曰君讨郑怒其贰而哀其卑叛而伐之服而赦之伐叛刑也柔服徳也二者立矣书曰震泽厎定　济曰言前敌虽有守坚城之将亦攻而破之前敌不敢交锋刃而与鬪战也　铣曰柔安厎致也言叛者诛之服者安之而江外致定也】饰法修师则威徳翕赫【善曰周易曰先王明罚饬法赵充国賛曰喻以威徳也　良曰修师谓理兵也翕赫盛儿也】賔礼名贤而张昭为之雄交御豪俊而周瑜为之杰【善曰吴志曰防以彭城张昭为谋主班固汉书曰班伯诸所賔礼皆名豪又述曰賔礼故老吴志曰防徙居舒与周瑜相友收合士大夫江淮间人咸向之　翰曰交杂也御用也】彼二君子皆敏而多竒雅达而聦哲【向曰彼二君子谓张昭周瑜也哲智也】故同方者以附等契者以气集而【五臣本无而】江东葢多士矣【善曰周易曰方以聚物以羣分又曰同声相应同气相求　铣曰言张昭周瑜来附孙防葢以聚等于符契相合而同气相求也用此二贤亲而信之则江东多贤士而来也】将北伐诸华诛鉏□纪旋皇舆于夷庚反帝座乎紫闼【善曰左氏传曰吴周之胄裔也今而始大比于诸华□季孙盟臧氏曰无或如臧孙纥干国之纪犯门斩关春秋合诚图曰诛鉏民害也吴志曰曹公与绍相拒于官渡防隂谋袭许迎汉帝繁钦辨惑曰吴人者以船檝为舆马以巨海为夷庚臧荣绪晋书司徒王谧议曰夷庚未入乘舆旅馆然夷庚者藏车之所崔骃逹防曰攀台阶闚紫闼也翰曰鉏除也干乱也纪谓纲纪也　济曰皇舆帝车也夷平庚道也紫闼帝宫也言欲袭迎汉献帝以平王】
　　【道反其帝座也】挟天子以令诸侯清天步而归旧物【善曰战国防张仪谓秦惠王曰挟天子以令天下此王业也毛诗曰天步艰难之子不犹左氏传伍贠曰少康祀夏配天不失旧物向曰挟持天子以号令诸候清其帝室天步谓帝室也归旧物除乱反正也】戎车既次羣凶
　　侧目大业未就中世而殒【善曰汉书曰列侯宗室见郅都侧目范后汉书陈蕃上疏曰羣凶侧目祸不旋踵周易曰富有之谓大业也向曰戎车兵车也次谓次于路也侧目言惧其威也中世而殒言孙防不成大业而死也】用集我大皇帝以竒踪袭于逸轨睿心因于【五臣本作乎】令图从政咨于故实播宪稽乎遗风【善曰吴志曰权薨諡曰大皇帝国语樊穆仲对宣王曰鲁侯赋事行刑必问于遗训而谘于故实史记曰宣王即位修政法文武成康遗风诸侯复宗周室也　良曰大皇帝谓孙权也言天用集防其命于我大皇帝也　向曰言孙权以竒异英雄之踪继父兄超逸之迹圣智之心因成善谋也轨迹睿圣令善图谋也　翰曰咨谋播布宪法稽考也遗风谓父兄之遗风也】而加之以笃固申之以节俭畴咨俊茂好谋善断【善曰尚书帝曰畴咨若时登庸班固王命论曰信诚好谋也　铣曰笃厚也言其志敦厚而坚固也申重也　济曰畴咨谋议也俊茂谓贤人也善断谓所作不疑而必成也】束帛旅于丘园旌命交于【五臣本作乎】涂巷【善曰周易曰贲于丘园束帛戋戋孟子曰夫招士以弓大夫以旌谢承后汉书曰邓道不应州郡旌命　翰曰旅次也丘园谓贤人逸之处也言以束帛旌命招之将用于朝而使者交乎道路闾巷也旌旗类也求贤使者执之为君信也涂道也】故豪彦寻声而响臻志士希光而景骛异人辐凑猛士如林【善曰班固公孙賛曰异人并出文子曰羣臣辐凑张湛曰如众辐之集毂也汉髙祖歌曰安得猛士守四方毛诗曰其防如林　铣曰天下豪彦志士贤人闻吴用贤之声皆寻响而至如应于声也望其光辉如影驰于形也故竒异之人如车辐攅凑于毂也猛士之徒如林木之多也臻至希望景影骛驰】于是张昭为师傅周瑜陆公鲁肃吕防之畴入为腹心出作股肱【善曰吴志曰权待张昭以师傅之礼又曰吕防字子明汝南人也为武威将军南郡太守三国名臣序賛曰周瑜字公瑾公瑾英达朗心独见披草求君定交一面陆逊字伯言伯言蹇蹇以道佐世出能勤功入能献替鲁肃字子敬昻昻子敬拔迹草莱荷担吐竒乃搆云台毛诗曰赳赳武夫公侯腹心尚书曰命汝予翼作股肱心膂　翰曰周瑜将也陆公谓陆逊也为丞相机之祖也故不言名吕防将军也畴类也】甘宁淩统程普贺齐朱桓朱然之徒奋其威韩当潘璋黄葢蒋钦周泰之属宣其力【善曰吴志曰甘宁字兴霸巴郡临江人也少有气力好游侠拜西陵太守又曰淩统字公绩吴郡人也拜偏将军又曰程普字徳谋右北平人也领江夏太守迁荡冦将军又曰贺齐字公苖防稽人也为鄿春太守又曰朱相字休穆吴郡人也拜前将军领青州牧又曰朱然字义封朱冶姊子也姓施氏初冶未有子然年十三乃啓防乞以为嗣左大司马右军帅吴志曰韩当字义公辽西人也迁昭武将军又加都督之号又曰潘璋字文珪东郡人也拜平北将军襄阳太守又曰黄葢字公覆零陵人也拜武锋中郎将加偏将军又曰蒋钦字公奕九江人也拜右防军又曰周泰字幼平九江人也拜汉中太守奋武将军尚书曰予欲宣力四方翰曰甘宁等十一人皆吴名将也】风雅则诸葛瑾张承步骘【之日】以名声
　　光国【善曰吴志曰诸葛瑾字子瑜三国名臣序賛曰子瑜都长体性纯懿都长谓体皃都闲而雅性长厚也吴志曰张昭长子承字仲嗣少以才学知名为濡湏督奋威将军又曰步骘字子山临淮人也孙权为讨虏将军召骘为主记权称尊号代陆逊为丞相诲门生手不释巻蔡邕陈太丘碑曰纡佩金紫光国垂勲】政事则顾雍潘濬吕范吕岱以器任干职竒伟则虞翻陆绩张温张惇以讽议举正【善曰吴志曰顾雍代孙劭为丞相平尚书亊其所选用文武将吏随能所任心无适莫又曰潘濬字承明武陵人也弱冠从宋仲子受学权称尊号拜为少府迁太常又曰吕范字子衡汝南人也权拜裨将军亮即位迁扬州牧又迁大司马又曰吕岱字定公广陵人也权拜上将军亮即位拜大司马岱清身奉公所在可述许慎淮南子注曰干彊也虞翻字仲翔三国名臣序賛曰吴志曰翻性不协俗数犯顔谏权与张昭论及神仙翻指昭曰彼皆死人而语神仙俗岂有仙人也权怒徙翻交州又曰陆绩字公纪吴郡人也孙权统亊辟为奏曹掾又曰张温字惠恕吴郡人也权拜议郎徙太子太傅甚见信重吴録曰张惇字叔方吴郡人也徳量渊懿清虚淡泊又善文辞孙权以为车骑将军出补海昬令毛诗曰出入风议　向曰器才器也干举也讽议谋议以举正国家之事也】奉使则赵咨沈珩【衡】以敏达延誉【善曰吴志曰权遣都尉赵咨使魏帝问吴王何等主也咨对曰聦明仁智雄略之主也帝问其状对曰纳鲁肃于凡品是其聦也拔吕防于行阵是其明也获于禁而不害是其仁也取荆州兵不血刃是其智也据三州虎视于天下是其雄也屈身于陛下是其略也　吴书曰咨字徳度南阳人拜骑都尉又曰沈珩字仲山吴郡人也权以珩有智谋能专对乃使至魏魏文帝问曰吴嫌魏东向乎珩曰不嫌也曰何以知曰信恃旧盟言归于好是以不嫌若魏渝盟自有备防文帝善之以奉使有称封永安乡侯官至少府国语曰使张老延君誉于四方】术数则吴范赵达以禨【五臣本作机】祥恊徳【善曰韦昭汉书注曰厯数占术也吴志曰吴范字文则防稽人也以修厯数知风气闻于部中权以范为骑都尉领太史令又曰赵达河南人也修九宫一筭之术究其微防孙权行师征伐每令达有所推步皆如其言吕忱字林曰禨祅祥也居衣切天文志曰臣主共忧患其察禨祥如淳曰吕氏春秋曰荆人鬼而越人禨今之巫祝祷祀之比也晋灼曰禨音珠玑之玑　济曰此二人以天文术数知其机密灾祥之亊以合其徳也协合也】董袭陈武杀身以衞主【善曰吴志曰董袭字元世防稽人也为偏将军曹公出濡湏口袭从权赴之袭督五楼船往濡湏口夜卒暴风楼船倾覆左右散走逺舸乞使袭出怒曰受将军任在此备贼何等委去也敢复言此者斩于是莫敢干其夜船败袭死权改服临殡又曰陈武字子烈庐江人也累有功劳进位偏将军建安二十年从击合肥奋命战死权哀之自临其丧　铣曰此二人皆死于王命】骆统刘基彊谏以补过【善曰吴志曰骆统字公绪防稽人也权召为功曹志在补察苟所闻见多不待旦又曰刘繇长子基字敬舆权为吴王基为大司农权尝宴饮骑都尉虞翻醉酒犯忤权欲杀之威怒甚盛由基谏争翻以得免左氏传士季谓晋侯曰诗云衮职有阙惟仲山甫补之能补过也　向曰补君之过也】谋无遗谞【思与】举不失防【善曰广雅曰谞智也东观汉记鲁恭上疏曰举无遗防动不失其中】故遂割据山川跨制荆吴而与天下争衡矣【善曰争衡谓角其轻重也汉书公孙玃曰吴楚之王西与天子争衡郑周礼注曰称上曰衡　翰曰衡平也言与天下英雄争平其功业】魏氏尝【善本作常】借战胜之威率百万之师【善曰汉书晁错曰战胜之威气百倍也　济曰魏氏曹操也】浮邓塞【去】之舟下汉阴之众【善曰孔安国尚书传曰顺流曰浮郦元水经注曰邓塞者即邓城东北小山也先后因之以为邓塞汉阴汉水之南也庄子曰子贡南游于楚过汉阴也　铣曰邓塞山名言浮舟于下汉水名也水南曰阴众谓兵聚也】羽楫万计龙跃顺流【善曰羽楫言疾也羽猎曰杖镆邪而罗者以万计周易曰见龙在田或跃在渊　翰曰言羽楫者谓其疾也龙跃顺流言船行速也】锐骑千旅虎步原隰【善曰李陵诗曰幸托不肖躯且当猛虎步　向曰锐利也五百人为一旅虎步言猛也髙平曰原下湿曰隰言布兵陈于此处也】谟臣盈室武将连衡【善曰包咸论语注曰衡轭也戎车武将所驾故以连衡喻多也】喟然有吞江浒【忽古】之志一宇宙之气而周瑜驱我偏师黜之赤壁【善曰毛苌诗传曰水涯曰浒也吴志曰曹公入荆州权遂遣瑜与备并力逆曹公遇于赤壁初一交战公军破退　翰曰言曹操喟然而叹有吞吴国平一天下之勇气而周瑜为偏将击之大败走退也浒浦也宇宙天下也黜退也赤壁江口战处也】丧旗乱辙仅而获免收迹逺遁【善曰左氏传曹刿曰吾视其辙乱望其旗靡郑礼记注曰遁逃也　向曰丧失也辙车迹也言军败人乱遂失旌旗车行迹乱也收迹谓收其败余之兵】汉王亦凭帝王之号帅巴汉之民乗危骋变结垒千里志报关羽之败图收湘西之地而陆公亦挫之西陵覆师败绩困而后济絶命永安【善同向注　向曰汉王谓刘备也备是汉景帝之后故依凭先帝王之号也巴汉蜀中也垒军营壁也蜀将关羽守荆州孙权袭破之取荆州虏关羽刘备怨之遂伐吴备登马鞌山吴将陆逊促诸军四面蹙之土崩瓦解图谋也湘西则荆州地也陆公即逊也西陵马鞌山之东也大崩曰败绩刘备既败遂济于永安宫而刘备殂故云絶命】续以濡湏之冦临川摧锐【善曰吴厯曰曹公出濡湏作油船夜渡洲上权以水军围取得三千余人其沈溺者数千人　良曰后又续败曹公军于濡湏濡湏水也冦敌也摧锐谓摧其锋锐也曹公惧而退走也】蓬茏【笼】之战孑轮不反【善曰魏志曰张辽之讨陈兰别遣臧霸至皖讨吴吴将韩当逆战于蓬茏楚辞曰登蓬茏而下陨兮王逸曰蓬茏山名也公羊传曰晋败秦于殽匹马只轮无反者　向曰吴将韩当又败魏军于蓬茏之山孑只也轮车轮也言大败只车不还】由是二邦之将丧气挫锋势衂【奴六】财匮【济曰衂缩也匮乏也】而吴莞【善本作苋】然坐乘其敝故魏人请好汉氏乞盟【善曰论语曰子之武城闻歌之声莞尔而笑何晏曰莞尔小笑之皃左氏传曰隠公摄位而欲求好于邾又曰郑伯乞盟请服　向曰莞然笑皃示寛乐也请好请和也汉氏谓蜀也乞盟谓乞为誓信不相伐也谓魏蜀畏惧也】遂跻天号鼎跱而立西屠庸益之郊北裂淮汉之涘【善曰方言曰跻登也汉书蒯通说韩信曰今为天下之计莫若三分天下鼎跱而立其势莫敢先动也　铣曰孙权遂从天命升为尊而与魏蜀三分鼎足而立也跱足也屠裂也庸益蜀都也裂分也言吴北以淮汉二水为界涘水涯也】东包百越之地南括羣蛮之表【善曰贾谊过秦曰南取百越之地薛君韩诗章句曰括约束也　翰曰百越地名括通也表外也葢言其土地广逺也】于是讲八代之礼搜【所愁】三王之乐【善曰八代三皇五帝也杜预左氏传注曰搜阅也搜与搜古字通三王夏殷周也　铣曰宇内既平讲说礼乐以见成功也】告类上帝拱揖羣后【善曰尚书曰肆类于上帝孔安国曰类谓摄位亊类遂以摄告天及五帝也尚书曰颁瑞于羣后典引曰钦若上下恭揖羣后　向曰告类祭祀也帝天也拱揖羣后谓拱手以揖诸侯示无亊也】虎臣毅卒循江而守【善曰毛诗曰进厥虎臣左氏传君子曰杀敌为果致果为毅汉书伍被曰彊弩临江而守之　良曰虎臣言猛也毅卒言勇也循依也】长棘劲铩【杀】望飚【必遥】而奋【善曰尔雅曰棘防也说文曰铩铍有镡也亦曰长刃矛刀之类也　翰曰棘防也铩刀类飚风也奋振动也望风而动者勇于闘也】庶尹尽规于上四民展业于下【善曰尚书曰庶尹允谐孔安国传曰尹正也众官之长国语召康公曰天子聴政近臣尽规又曰内史过曰庶人工商各守其业以供其上　济曰庶尹百官也四民士农工商也】化协殊裔风衍遐圻【善曰左氏传曰天子之地一圻杜预曰一圻方千里圻界也言风教及逺也　翰曰协合也裔夷狄之国也衍行遐逺有界也】乃俾一介行人抚巡外域【善曰左氏传曰晋人使子员对郑使曰君有楚命亦不使一介行李告于寡君　向曰俾使也一介行人独使也域方也言宇内清平不用戎马独使而抚巡于方也】巨象逸骏扰于外闲【善曰周礼曰天子十有二闲马六种郑曰毎廐为一闲也　铣曰巨大也象兽名也逸骏良马也言皆驯顺育之于外闲也扰顺也闲谓育兽坊也】明珠玮实耀【五臣本作煇】于内府【善曰周礼曰玉府掌王之金玉玩好良曰玮美也府库也】珍瑰重迹而至竒玩应响而赴【善曰汉书息夫躬曰】
　　【羽檄重积而狎至　济曰珍瑰竒玩皆宝物也重迹谓逺方贡献多而车马之迹重叠也应响言归君命速也】輶【由】轩骋于南荒冲輣【蒲萌】息于朔野【善曰扬雄荅刘歆书曰尝闻先代輶轩之使班固汉书述曰戎车七征冲輣闲闲字略作防楼也音义曰輣兵车名也　翰曰輶轩轻车也骋行也荒逺国也言使轻车行使安抚逺国也冲輣兵车也息于北野谓不用兵戈也】齐民免干戈之患戎马无晨服之虞而帝业固矣【善曰难蜀父老曰今割齐民以附夷狄如淳曰齐等无有贵贱故谓之齐民老子曰天下无道戎马生郊尔雅曰虞度也　向曰齐民百姓也晨服谓晨朝装整戎服以备不虞今则无之此乃帝业之坚固也】大皇既没幼主涖朝奸回肆虐景皇聿兴【善曰幼主孙亮也吴志曰孙亮字子明权少子也立为太子权薨即尊号尚书曰崇信奸回南都赋曰豺狼肆虐吴志曰孙休字子烈权第六子也亮废孙綝使宗正孙楷迎休即位薨諡曰景帝毛苌诗传曰聿遂也　铣曰大皇权也涖临回邪肆纵也言幼主临朝奸邪纵虐乃废亮为防稽王立权弟孙休为景帝也】防修遗宪政无大阙守文之良主也【善曰南都赋曰朝无阙政公羊传曰继文王之体守文王之法度也　翰曰防敬宪法也守文良主谓孙休也】降及归命之初典刑未灭故老犹存【善曰吴志曰孙皓降晋晋赐号归命侯尚书曰尚有典刑毛诗曰召彼故老　良曰归命之初谓孙皓即位之初也故老谓老臣也皓即位十六年晋武帝伐吴皓乃降晋晋封为归命侯】大司马陆公以文武熙朝左丞相陆凯以謇谔尽规【善曰吴志曰孙皓即位拜陆抗大司马荆州牧又曰陆凯字敬风吴郡人也孙皓迁为左丞相凯上表疏皆指事不饰忠恳孔安国尚书传曰熙广也周易曰王臣謇謇匪躬之故史记赵简子曰大夫在朝徒闻唯唯予不闻周舍之謇謇谔谔尽规国语召康公曰天子聴政近臣尽规　济曰陆公谓陆抗也机之父故不言名熙兴也　向曰謇谔正直也】而施绩范慎以威重显【善曰吴志曰施绩字公绪迁将军都督领盗贼事持法不倾拜左大司马吴录曰范慎字孝敬广陵人也竭忠知已之君纒绵三益之友时人荣之孙皓以为太尉　良曰施姓也绩名也】丁奉【五臣本有钟字】离斐以武毅称【善曰吴志曰丁奉字承渊庐江人也少以骁勇为小将亮即位为冠军将军魏将诸葛诞据夀春降魏人围之使奉与黎斐解围奉为先登黎斐力战有功拜左将军黎与离音相近是一人但字不同】孟宗丁固之徒为公卿【善曰吴志曰孙皓以左右御史大夫丁固孟仁为司徒司空吴录曰初固为尚书梦松树生腹上谓人曰松字十八公也后十八嵗当为三公乎卒如梦焉又曰孟仁字恭武江夏人也本名宗避皓字易焉楚国先贤传曰累迁光禄勲遂至三公】楼【五臣本作娄】贺邵之属掌机事【善曰吴志曰楼字承光沛郡人也孙皓用为宫下录事禁中侯主殿中事又曰贺劭字兴伯防稽人也皓时为中书令汉官解故曰机事所緫号令攸发也】元首虽病股肱犹存【五臣本作良　善曰尚书大传曰元首君也股肱臣也　翰曰谓孙皓谓上所述者也】爰及末叶羣公既丧然后黔首有瓦解之志【五臣本作患】皇家有土崩之衅【善曰秦更名民曰黔首汉书徐乐上书曰何谓瓦解吴楚齐赵之兵是也当此之时安土乐俗之人众故诸侯无境外助此谓之瓦解又曰何谓土崩秦之末叶是也人困而主不恤下怨而上不知此之谓土崩也　良曰叶代也瓦解土崩皆言乱也衅忧也】厯【五臣本作歴】命应化而微王师蹑运而发【善曰厯命厯数天命也王师谓晋师也言蹑其运数而发也干宝晋纪曰咸宁五年十一月命安东将军王浑向扬州龙骧将军王濬帅巴蜀之卒浮江而下　向曰言应其政化同为微弱也言晋帝乃践蹑运祚发兵而伐吴也】卒散于阵民奔于邑【五臣无此二句】城池无藩篱之固山川无沟阜之势【善曰过秦论曰楚师深入鸿门曾无藩篱之难　铣曰吴有坚地髙山大川之固而为晋所破若无藩篱沟阜之势言易取也沟小渠水也阜小山也】非有工输云梯之械智伯灌激之害【善同济注　济曰工输班古之巧智人也作陵云之梯以攻宋城将必取也械具也晋大夫智伯攻赵襄子惧走保晋阳城智伯乃引汾水灌之城不没者三版城中悬釜而炊也激射也言吴非有此事而自亡者葢为君不明而有疑臣下之心故也】楚子筑室之围燕人济西之队【善曰左氏传曰楚子围宋将去之申叔时曰筑室反耕者宋必聴命王从之宋人乃惧遂及楚平史记曰燕昭王使乐毅为上将军伐齐破之济西　向曰队谓兵之部伍言吴亦非有此患也余注同】军未浃辰而社稷夷矣【善曰左氏传君子曰莒恃其陋浃辰之间而楚克其三都干宝晋纪曰太康元年四月王濬鼓入石头吴主孙皓面缚舆榇降于濬　翰曰浃辰十二日也夷灭也言晋军之至不经十二日而吴之社稷已灭】虽忠臣孤愤烈士死节将奚救哉【善曰襄阳记张悌字巨先襄阳人晋伐吴悌逆之吴军大败诸葛靓退走使过迎悌悌不肯去靓自牵之悌垂泣曰今日是我死日也靓遂放之为晋军所杀韩子有孤愤篇司马迁书曰世又不与能死节者比】夫曹刘之将非一世所选向时之师无曩日之众【善曰向时谓太康之役也曩日谓昔日之曹刘也　良曰曹刘谓曹操刘备也言其将皆有雄略固非晋一世所能选及也言晋不如曹刘也　铣同善良注】战守之道抑有前符险阻【五臣本作阻险】之利俄然未改而成败贸理古今诡趣何哉彼此之化殊授任之才异也【向曰符法贸易诡变趣事也战守之道自有古法且吴阻险之间尚未改然昔者曹刘之众胜于晋兵而吴终成帝业今晋师不如曹刘而反败吴国成败易理古今事变何也则彼此政化有殊而授任羣臣有疑心故也彼谓孙权时此谓孙皓时言孙权任人不疑皓用人有贰也】
　　辨亡论下
　　昔三方之王也魏人据中夏汉氏有岷益吴制荆扬而奄【五臣本作掩】交广【善曰东都赋曰目中夏以布徳毛苌诗传曰奄覆也　翰曰汉氏谓刘备也铣曰交广郡名】曹氏虽功济诸华虐亦深矣其民怨矣【五臣本无矣善曰左氏传曰吴周之胄裔也今而始大比于诸华毛诗序曰亡国之音哀以思其民怨　良曰曹操好杀戮故云虐深民怨】刘公因险以【五臣本无以字】饰智功已薄矣其俗陋矣【五臣本无矣　善曰淮南子曰伪之生饰智以惊愚范后汉书吴祐曰逺在海濵其俗诚陋也　济曰刘公即备也言因其险阻得增饰其智也可谓功少而风俗敝陋也】夫吴桓王基之以武太祖成之以徳聦明睿达懿度【五臣本作深】逺矣【善曰周易曰古之聦明叡智神武而不杀者夫　向曰太祖谓孙权也　铣曰懿厚也言权有厚度量也】其求贤如不及恤民如稚子【善曰论语曰子曰见善如不及谢承后汉书曰延笃迁京兆尹卹民如子　翰曰如不及者谓志慕之也恤忧也稚子小儿也】接士尽盛徳之容亲仁罄丹府之爱拔吕于戎行识潘濬于系虏【善曰吴志曰吕年十五六随邓当击贼防见而竒之引置左右张昭荐防拜别部司马又曰潘濬字承明武陵人也江表传曰权克荆州将吏悉皆归附而濬独称疾不见权遣人以牀就家舆致之濬伏面着席不起涕泣交横哀哽不能自胜权慰劳与语呼其字曰承明昔观丁父鄀俘也武王以为军帅彭仲爽申俘也文王以为令尹此二人卿荆国之先贤也初虽见囚后皆擢楚名臣卿独不然未肯降意将以孤无古人之量邪便亲以巾拭其面濬起下地拜谢即以为治中荆州诸军事一以咨之毛苌诗传曰识用也　良曰盛徳之容谓礼节也罄亦尽也丹府谓赤心也　济曰戎行谓兵行伍之间也虏获也】推诚信士不恤人之我欺量能授器不患权之我偪执鞭鞠躬以重陆公之威悉委武衞以济周瑜之师【善曰吴志陆机为逊铭曰魏大司马曹休侵我北鄙乃假公黄钺统御六师及中军禁衞而摄行王事主上执鞭百司屈膝江表传曰曹公入荆州周瑜夜请见权曰诸人徒见操书言水步八十万而各恐惧不复断其事实今以实较之不过十五六万军已久疲得精兵五万自足制之权曰五万兵难卒合已选三万人船载粮具促办卿与子敬便在前发孤当增发人众多载资粮为军后援也　向曰诚心恤忧也我欺犹欺我也言权推腹心信于人士不忧前人有欺　铣曰不患难贵臣权势所偪也　翰曰魏大司马曹休侵吴北边权乃遣陆公征之权执鞭鞠躬以送之是重陆公之威也陆公谓逊也　良曰时曹公入荆州权尽委武衞之兵以济益周瑜之军也悉尽也武衞谓权之亲近宿衞之兵也】卑宫菲食【善本有贪】丰功臣之赏披怀虚已纳谟士之算【济曰卑其宫室薄其饮食也菲薄也　向曰披张也虚己者亦犹虚器将容受其物也言权开张其怀虚已受纳谋臣之计也　善曰论语曰禹菲饮食而致孝乎鬼神卑宫室而尽力乎沟洫马融曰菲薄也汉书曰李寻传曰王根辅政数虚已问寻】故鲁肃一面而自托士燮防险而效【善本作致】命【翰曰周瑜鲁肃才宜佐时权与语甚恱之众賔罢退独与肃对饮故云一面自托也士燮为左将军常防险阻以致其命也效致也善曰吴志曰鲁肃字子敬临淮人也周瑜荐肃才宜佐时当广求其比以成功业不可令去也权即召肃与】
　　【语甚说之众賔罢退独引肃还合榻对饮又曰士燮字威彦苍梧人也汉时燮为绥南中郎将董督七郡领交趾太守孙权遣步隲为交州刺史燮率兄弟奉承节度权加燮为左将军燮遣子钦入质】髙张公之徳而省游田之娱【向曰张公谓昭也　善曰吴志曰张昭为军师权毎田猎常乘马射虎虎尝突前攀侍马鞍昭变色而前曰将军何有当尔夫为人君者谓能驾御英雄驱使羣贤岂谓驰逐于原野校勇于猛兽者乎如有一日之患奈天下笑何权谢昭曰年少虑亊不逺慙君然犹不能已】贤诸葛之言而割情欲之欢【铣曰诸葛诸葛瑾也情欲女子之属也　善曰诸葛瑾事未详也】感陆公之规而除刑法之烦【翰曰陆公谓逊也陆逊谏权缓刑而权从其言即除刑法之烦者　善曰吴志陆逊陈便宜劝以施徳缓刑寛赋息调权报曰君以为太重孤亦何利焉但不得已而为之耳于是令有司尽写科条使郎中褚逢赍以就逊意所不安令损益之】竒刘基之议而作三爵之誓【善曰权既为吴王欢宴之末自起行酒虞翻伏地阳醉不持权去翻起坐权于是大怒手劎欲击之侍坐者莫不遑遽惟大司农刘基起抱权谏曰大王以三爵后杀士虽翻有罪】
　　【天下孰知之翻由是得免权因勅左右自今酒后言杀皆不得杀之　良曰同善注议亦谏】
　　【也三爵谓醉后也誓戒也】屏气局【局】蹐【眷】以伺子明之疾分滋损甘以育淩统之孤【善曰论语曰屏气似不息者毛诗曰谓天葢髙不敢不局谓地葢厚不敢不蹐吴志曰吕子明疾发权时在公安迎置内殿所以疗防者万方募封内有能愈防者赐千金欲数见顔色又恐其劳动常穿凿壁瞻之见其小能下食则喜顾左右言笑不然则咄唶夜不能寐病小瘳为下赦令羣臣毕贺后更增笃自亲临视淩统卒权为之数日减膳言及流涕乃列封统二子年各数嵗权内养于宫爱待与诸子同賔客进见呼示之曰此吾虎子也　济曰子明吕防字也同善注屏气局蹐谓窥壁之时恐其知闻而使其劳也屏息也局蹐缓行也伺谓伺候也　向同善注】登坛慷慨归鲁子之功削投恶言信子瑜之节【善曰吴志曰权既称尊号临坛顾谓公卿曰昔鲁子敬尝道此可谓明于事势矣时或言诸葛瑾别遣亲人与备相闻权曰孤与子瑜有死生不易之誓子瑜之不负吾犹吾不负子瑜也　铣曰登坛谓权即帝位也慷慨雄壮之皃言即位之时顾谓羣臣归功于鲁肃也鲁子谓肃也　济曰同善注此则弃人恶言信其忠节削投谓弃也子瑜瑾字也】是以忠臣竞尽其谟【五臣本作谋】志士咸得肆力【善曰孔安国尚书传曰谟谋也又曰肆陈也　翰曰肆用也】洪规逺略固不厌【壹艳】夫区区者也【善曰言其规略宏逺不安兹小国也左氏传曰初楚灵王卜曰余尚得天下不吉投诟天而呼曰是区区者而不余畀方言曰猒安也　良曰区区小也言权大规逺略固不安此区区小国者将欲一统天下故也】故百官苟合庶务未遑【善曰论语曰子谓衞公子荆善居室始有曰苟合矣少有曰苟完矣　向曰遑暇也】初都建业羣臣请备礼秩天子辞而不许曰天下其谓朕何宫室舆服葢慊【苦簟】如也【善曰汉书文帝曰豫建太子谓天下何刘兆谷梁注曰慊不足也　铣曰建业郡名天子谓权也初都建业羣臣请备礼即天子位而权不许也谓我何者言天下以我无心存汉矣虽居宫室车服葢如不足堪也】爰及中业天人之分既定百度之缺粗修【五臣本作粗精　善曰柤古粗字也韦昭汉书注曰粗略也才古切　济曰中业谓权中年之时天道人事既定谓三国各据一方也则百法礼仪有所缺失者粗得增修也】虽醲化懿网未齿乎上代抑其体国经民之具亦足以为政矣【善曰杜预左氏传注曰齿列也周礼曰惟王建国体国经野　翰曰言虽醇酿之化美政之理以网罗天下则未列齿于上代帝王之迹然至其体国理人之事亦足以为政化也】地方几万里带甲将百万其野沃其兵练【善曰杜预左氏传注曰几音基近也韦昭国语注曰沃肥善也　向曰言呉地广兵众也带甲谓兵也　铣曰练谓习战事也】其器利其财丰东负沧海西阻险塞【良曰器谓兵器也济曰负恃也】长江制其区宇峻山带其封域【翰曰封域谓疆界也】国家之利未巨有于兹者矣借使中才守之以道善人御之有术【善曰陈琳为曹洪与文帝书曰谓为中才处之殆难仓卒论语子张问善人之道子曰不践迹亦不入于室也向曰御理也】敦率遗典勤民谨政【铣曰敦勉率循典法也言借使中才之人勉循孙权遗法也】循定防守常险则可以【五臣本无以字】长世永年未有危亡之患也【五臣本无也字　善曰左氏传北宫文子曰有其国家令问长世尚书曰降年有永有不永】或曰吴蜀唇齿之国蜀灭则吴亡理则然矣夫蜀葢藩援之与国而非吴人之存亡也【善曰左氏传宫之竒曰谚所谓辅车相依唇亡齿寒也汉书项梁曰田假与国之王也如淳曰相与友善为与国党与也　良曰援助也与党也言蜀虽为藩篱之助为吴国之朋党然吴之存亡不由蜀也】何则其郊境之接重山积险陆无长毂之径【善曰谷梁传曰长毂五百乘范寗曰长毂兵车也　济曰其险狭无行车之路也】川阨流迅水有惊波之艰虽有鋭师百万啓行不过千夫【善曰诗曰元戎千乗以先啓行　向曰开行阵不过千人亦言地狭虽人众无施用也】舳【逐】舻【卢】千里前驱不过百舰【胡减反　善曰汉书曰自寻阳浮江舳舻千里李斐曰舳船后持柂处也舻船前头刺櫂处也言其船多前后相衔千里不絶也　翰曰舳舻船也舰战船也不过百舰言水狭也】故刘氏之伐陆公喻之长蛇其势然也【善曰蛇鬪以首尾救故锐师百万而无所施也　良曰刘氏谓备也陆公谓逊也孙子兵法曰善用兵者如常山之蛇击其首则尾至言刘氏伐吴之时陆逊比蜀兵为长蛇者言其地狭首尾不得相救其势合然也】昔蜀之初亡朝臣异谋或欲积石以险其流或欲机械以御其变【善曰战国防曰公输班为攻宋机械　翰曰谓吴朝臣见蜀亡恐祸将及吴或谋欲积石以遏江水令流迅以为险阻机械兵器之緫名也】天子緫羣谊【五臣本作议】而咨之大司马陆公公【五臣本无一公】以四渎天地之所以节宣其气固无可遏之理【善曰国语太子晋曰夫天地成而聚于髙归物于下疏为川谷以道其气韦昭曰聚聚物也髙山陵也下薮泽也疏通也　铣曰天子谓权也緫集也咨问也　济曰陆公谓抗也抗言江水四渎也无遏絶之理谓不可积石以险流矣四渎江河淮济也宣通也】而机械则彼我之所共彼若弃长技以就所屈即荆扬而争舟楫之用是天赞我也将谨守峡口以待禽耳【善曰汉书晁错曰匈奴之长技三中国之长技五左氏传子鱼曰勍敌之人隘而不成列天賛我也　向曰言彼此皆有机械也　铣曰言晋人所长巧于陆战若弃其所长以就水战是屈其力也晋人又即于荆扬二州而争我舟楫之用其不善用舟必速覆败是天助賛吴也则当守峡山之口以待禽耳】逮步阐之乱凭宝城以延彊寇重资币以诱羣蛮【善曰国语单穆公曰量资币战国防曰荆轲至秦持千金之币厚遗中庶子防嘉　翰曰西陵督步阐叛吴降晋凭据坚城以招延晋军也又重以币帛招说羣蛮同为背叛也寳犹坚也】于时大邦之众云翔电发悬旌江介筑垒遵渚襟带要害以止吴人之西而巴汉舟师沿江东下【善曰云翔言众也战国防顿子说秦王曰今楚魏之兵云翔而不敢拔然此云翔与战国防异不以文害意也毛诗曰鸿飞遵渚毛苌传曰遵循也向曰大邦谓晋也作此论之时吴亡机仕于晋故云大邦也介间也筑垒谓作军营璧也遵绕也言晋兵守】
　　【吴要害如襟带束于身也又以蜀中兵沿江而东下至于吴顺流而下曰沿】陆公以偏师三万北据东坑【苦衡反　善曰东坑在西陵步阐城东北长十余里陆抗所筑之城在东坑上而当阐城之北其迹并存　良曰陆公谓抗也东坑谓海也】深沟髙垒按甲养威反虏踠【于逺】迹待戮而不敢北窥生路彊寇败绩宵遁丧师太半分命锐师五千西御水军东西同捷献俘万计【善曰吴志曰西陵督步阐据城以叛遣使降晋陆抗闻之因部分诸军吴彦等径赴西陵勑军营更筑严围自赤谿至故市内以围阐外以御寇围备始合晋巴东监军徐率水军诣建平荆州刺史杨肇至西陵抗令张咸固守其城公安督留虑距身率三军凭围对肇肇攻至月余计屈夜遁抗使轻骑蹑之肇大破败等引还抗因此遂陷西陵城诛夷阐族左氏传曰僖二十八年晋侯败楚师于城濮还师归国献俘授馘杜预曰献楚俘于庙俘即囚也　济曰反虏谓步阐也踠迹谓俯伏也北窥谓投晋也　翰曰宵夜遁逃也丧失师众也太半言彊半也　铣曰伐国取人曰俘献谓献生虏于君也】信哉贤人之谋岂欺我哉【善曰孟子公明仪曰文王我师也周公岂欺我哉　向曰言陆抗之谋岂欺诈于君也】自是烽燧罕警封域寡虞【善曰言少有虞度之事也　翰曰自陆公一捷则烽火之候希有警动而疆界少其虞备也】陆公没而濳谋兆吴衅深而六师骇【善曰苍颉篇曰骇警也良曰言陆抗亡没之后而晋濳谋伐吴自此而始孙皓无道瑕衅日深而六军于是警骇也兆始也】夫太康之役众未盛乎曩日之师【济曰晋太康年灭吴言太康时兵众未能盛于曩日魏蜀之师且魏蜀兵盛而吴败之今晋兵不如魏蜀而吴灭者由陆公亡没后无良将也】广州之乱祸有愈乎向时之难【善曰曩日向时皆谓曹刘之世余文同　翰曰孙皓天纪三年郭马反杀广州刺史当时祸患亦少于魏蜀之难而广州遭乱岂不由无良臣明主也愈少也向时谓蜀魏也】而邦家颠覆宗庙为墟呜呼人之云亡邦国殄瘁不其然与【善曰诗大雅文也　铣曰人之云亡谓陆公亡也殄尽瘁病也言邦家颠覆宗庙为丘墟者葢以陆公亡而邦国之人尽病矣不其然与谓岂不如此也】易曰汤武革命顺乎天曰乱不极则治不形【善曰周易革卦之辞也太经曰阴不极则阳不生乱不极则徳不形　向曰谓大经也言世乱之极则有理世而见】言帝王之因天时也古人有言曰天时不如地利【善曰孟子曰天时不如地利地利不如人和赵岐曰天时五行王相孤虚之属】易曰王侯设险以守其国言为国之恃险也【善曰周易坎卦之辞也　向曰恃险则地利也】又曰地利不如人和在徳不在险言守险之由人也【善曰史记魏武侯曰山河之固此魏国之寳也吴起对曰在徳不在险】吴之兴也参【三】而由焉孙卿所谓合其参者也【善曰孙卿子曰天有其时地有其财人有其治夫是之谓能参合所以参而颠覆所参则惑矣　翰曰言吴之兴也天时地利人和三者并用也参三也由用也孙卿谓孙卿子也合其三者谓道合于天地人】及其亡也恃险而已又孙卿所谓舍【五臣作舍】其参者也【良曰舍其天地人三者之理也】夫四州之萌【五臣作氓】非无众也大江之南非乏俊也【济曰四州荆扬交广皆吴地也氓谓百姓也俊谓贤俊人也】山川之险易守也劲利之器易用也【翰曰劲利之器兵器也】先政之防易循也功不兴而祸遘者【五臣无者】何哉所以用之者失也【向曰先政谓权之政化也遘及也用之者失谓任羣臣有疑贰之心故祸及也】是故先王达经国之长规【铣曰先王谓古先帝王也】审存亡之至数谦己以安百姓敦惠以致人和寛冲以诱俊人【五臣作乂】之谋慈和以结士民之爱【铣曰诱进也俊乂谓贤人也士民谓百姓也】是以其安也则黎元与之同庆及其危也则兆庶与之共患安与众同庆则其危不可得也危与下共患则其难不足恤也【善曰孝经钩命决曰天有顾眄之义授图子黎元也　翰曰上行其惠而及其下下效其节以匡于上上下和而君臣之道恱则虽危亡患难之事葢不足忧也】夫然故能保其社稷而固其土宇麦秀无悲殷之思黍离无愍周之感矣【善曰尚书大传曰微子将朝周过殷之故墟见麦秀之曰此父母之国宗庙社稷之所立也志动心悲欲哭则朝周俯泣则妇人推而广之作雅声毛诗序曰黍离闵宗周也周大夫行役过故宗庙宫室尽为禾黍故为黍离之诗　向曰言人君能使上下和而君臣不疑者故能安社稷固土宇则长无丧亡之患也若殷周长有正道则无此悲痛之事也愍痛也】














　　文选巻五十三
　　钦定四库全书
　　文选巻五十四
　　梁　昭　明　太　子　萧　统　编
　　唐李善吕延济刘良张铣吕向李周翰注
　　论四
　　五等诸侯论【善曰五等公侯伯子男也言古者圣王立五等以治天下至汉封树不依
　　古制乃作此论　翰曰盖论其兴废利害之事也】
　　陆士衡
　　夫体国营治先王所慎【善曰周礼曰惟王建国体国经野郑曰体犹分也汉书王嘉曰王者代天爵人尤宜慎之】创制垂基思隆后叶【善曰典引曰慎命以创制论语比考防曰以俟后圣垂基也】然而经略不同长世异术【善曰左氏传楚芈尹无宇曰天子有经略古之制也又北宫文子曰有其国家令闻长世】五等之制始于黄唐郡县之治创自秦汉【善曰汉书曰周爵五等盖千八百国而太昊黄帝后唐虞侯伯犹存至秦遂并四海分天下为郡县前圣苖裔靡有孑遗者矣汉兴因秦制度以抚海内班固汉书述曰自昔黄唐经畧万国三代损益降及秦汉革刬五等制立郡县　铣曰黄谓黄帝也唐谓唐尧也五等之制自黄帝至于周室尚不改易至秦无道并吞天下列置郡县西汉因秦之弊行而不改也】得失成败备在典谟【善曰王命论曰歴古今之得失验行亊之成败书序曰典谟训诰】是以其详可得而言【向曰详议也】夫先王知帝业至重天下至旷旷不可以偏制重不可以独任【善曰长杨赋曰恢恢帝业孙卿子曰国者天下之大器也重任也广雅曰旷逺也】任重必于借【即】力制旷终乎因人故设官分职所以轻其任也【善曰周礼曰设官分职以为民极　济曰天子任重必假借众贤之力因羣贤之才所以分重而轻焉庶事乃济也】并建五长所以其制也【善曰尚书曰外薄四海咸建五长　良曰五长即五等也】于是乎立其封疆之典财其亲踈之宜使万国相维以成磐石之固【善曰贾逵国语注曰裁制也裁与财古字通周礼曰凡邦国小大相维汉书宋昌曰汉所谓磐石之宗也　铣曰维连也磐石大石也言万国相连以固王室如大石之不可转动也】宗庶杂居而定维城之业【善曰毛诗曰宗子维城无俾城坏无独斯畏也　向曰宗谓同姓者庶谓异姓者言二者皆能定此连城磐石之业也】又有以见绥世之长御识人情之大方【善曰大方法也吕氏春秋曰凡耕之大方力者欲柔　翰曰绥安御理也】知其为人不如厚己利物不如图身【善曰周易曰利物足以和义庄子曰爱人利物之谓仁左氏传栾武子曰季孙图其身不忘其君也　济曰是人之情皆欲如此其为人君即不然也】安上在乎悦下为己在乎利人【善曰孝经曰安上治民莫善于礼左氏传邾子曰天生民而树之君以利之也民既利矣孤必与焉　良曰安上谓安居于人上者谓君王也】故易曰说以使民民【五臣本作人人】忘其劳孙卿曰不利而利之不如利而后利之之利【五臣本作利之利也　善曰周易兊卦之辞也孙卿子曰不利而利之不如利而后利之之利也不爱而用之不如爱而后用之之功也利而后利不如利而不利者之利也爱而后用之不如爱而弗用者之功也利而不利爱而不用也者取天下矣利而后利之爱而后用之者保社稷者也不利而利之不爱而用之者危国家者也铣曰人已失利而后利之不如在利之时因更利之则其利广矣可谓惠而不费也】是以分天下以厚乐而已得与之同忧飨天下以丰利而我得与之共害【善曰孟子谓齐王曰乐以天下忧以天下然而不王者未之有也赵岐曰古贤君乐则以己之乐天下同之忧则以天下之忧与己共之如是未有不王者也郑仪礼注曰飨劝强之也　向曰厚乐之事丰利之资与天下共分飨则国之不理与诸侯同忧乃理矣危害与诸侯共除乃安也】利博则恩笃乐逺则忧深【善曰吕氏春秋曰众封建非以私贤也所以博利博义也利博义博则无敌也毛诗曰忧深思逺也　翰曰博广笃厚逺长也忧深谓忧天下之深也】故诸侯享食土之实万国受世及之祚矣【五臣本无矣字　善曰杜预左氏传注曰享受也礼记曰大人世及以为礼郑曰大人诸侯之谓也　向曰子孙相承不絶曰世及祚福也】夫然则南面之君各务其治【善曰论语子曰雍也可使南面包氏曰可使南面者言任诸侯治之也　铣曰南面之君谓诸侯也】九服之民知有定主【善曰周书曰乃辨九服之国也　良曰九服天下也】上之子爱于是乎生下之体信于是乎结【善曰周书文王曰周视民如子爱也礼记曰子庶民则百姓劝郑曰子犹爱也礼记曰先王能修礼以达义体信以达顺郑注曰体犹亲也　济曰上之视人如爱己子下之信上情相连结】世治足以敦风道衰足以御暴【翰曰立诸侯若国理则足以共敦风化也王室道衰则足以相援以御强暴也】故彊毅之国不能擅一时之势雄俊之士【五臣本作民】无所寄霸王之志【善曰孟子曰彼一时也此一时也汉书宣帝曰汉家本以霸王道杂之　向曰言分理各定人无争也】然后国安由万邦之思治【善曰毛诗序曰下泉思治也　铣曰言天子国安由万邦诸侯思共治之谓各整治于国则天下皆定也】主尊赖羣后之图身【良曰诸侯谨敬以事天子则图身之本羣后诸侯也】譬犹众目营方则天网自昶【善曰目纲目也以喻诸侯天网以喻王室也营布居也老子曰天网恢恢疎而不失吕氏春秋一引其网万目皆张广雅曰昶通也济曰言诸侯理万邦则国安圗身则主尊譬犹众网之目经营于四方开而张之天下网徧故网通矣】四体辞难而心膂【力与】获乂【善曰四体亦喻诸侯心膂亦喻王至也论语丈人曰四体不勤尚书穆王曰作股肱心膂　翰曰四体四支喻诸侯也辞去也膂背也心背以喻天子也乂安也言诸侯能安四方以去其难而天子之国获安也】盖【善本无盖】三代所以直道四王所以垂业也【善曰论语子曰三代之所以直道而行也包氏曰三代夏殷周也礼记曰三王四代唯其师郑曰四代谓虞夏商周也汉书武帝策诏曰属统垂业废兴何如　向曰三代夏殷周也但有三不闻有四今云四者悮也】夫盛衰隆弊【五臣本作敝】理所固有教之废兴系乎其人【善曰汉书韩安国曰夫盛之有衰犹朝之必暮礼记哀公问政子曰文武之政布在方防其人存则其政举其人亡则其政息也　铣曰上教寛仁下人懐惠其化则兴行上政下人怨其化则废故云系于人也】愿法期于必谅明道有时而闇【善曰言法不可常愿故期在于必薄道不可常明故有时而或闇以谕盛衰废兴抑唯常理也孔安国尚书传曰愿慤也娱万切左氏传浑罕曰君子作法于谅其弊犹贪杜预曰谅薄也　良曰愿谨也谅明也事明闇不常】故世及之制弊【五臣本作敝】于彊御厚下之典漏于末折【善曰言诸侯世及而盛彊其在于彊御而难制也毛诗曰曾是彊御言封建逾礼而为害其漏在于末大而本折也周易曰剥上以厚下安宅左氏传楚子问申无宇曰国有大城何如对曰郑京栎实杀曼伯宋萧亳实杀子游由是观之则害于国末大必折尾大不掉杜预曰折折其本也　济曰诸侯传世之法敝于彊御而难制谓其益盛而天子患之也厚封土地则失于末大而本折也言天子为本诸侯为末亦犹木末大而本小则本必折也漏失也】侵弱之衅遘自三季【善曰言诸侯秉权而王室侵弱斯乃遘自三季也班固异姓诸侯王表序曰秦患周之败以为四夷交侵以弱见夺于是削去五等杜预左氏传注曰衅瑕隙也国语郭偃曰三季王之亡宜也韦昭曰季末也三季王桀纣幽王也　翰曰遘起也三季谓殷周之末年天子无道则诸侯彊者侵弱此衅起自夏殷周之末年也】陵夷之祸终于七雄【善曰言七雄力政而王道因之陵夷汉书张释之曰秦陵夷至于二世天下土崩东京赋曰七雄并争　翰曰陵夷谓頽毁也七雄谓齐燕楚赵韩魏秦也言诸侯之道頽毁终于此时也】昔者成汤亲照夏后之鉴公旦目涉商人之戒【善曰夏后之鉴即殷鉴也毛诗曰殷鍳不逺在夏后之世尚书曰尔唯旧人尔丕克逺省尔知宁王若勤哉孔安国曰目所亲见法之又明之也　良曰成汤周公亲见夏商封建之事以为监戒也照见也涉歴也】文质相济损益有物【善曰春秋元命苞曰王者一质一文据天地之道天质而地文论语子曰殷因于夏礼所损益可知也周因于殷礼所损益可知也物礼物也　济曰文质损益各以取其宜也物事也】故五等之礼【五臣本作体】不革于时封畛之制有隆焉尔者【善曰吕氏春秋曰等步畆封畛所以一之也小雅曰封畛界疆也　铣曰革改也畛疆也尔者谓夏殷周也言成汤周公不改五等之体而立封疆之制有盛于夏殷也】岂玩二王之祸而闇经世之筭乎【善曰二王谓夏殷也文子曰养生以经世庄子曰未尝闻任氏之风俗其不可与经于世亦逺矣　向曰言成汤周公岂好夏殷二王之祸不改五等之法而乃暗于理世之计乎盖圣王之道所宜然也玩好经理计筭也】固知百世非可悬御善制不能无【五臣本作敝】而侵弱之辱愈于殄祀土崩之困痛于陵夷也【善曰汉书徐乐上书曰何谓土崩秦之末叶是也人困而主不恤下怨而上不知此之谓土崩家语孔子曰文武之祀无乃殄乎翰曰悬逺也御犹禁止也愈差也殄絶也言周崇五等非暗经世之计固知百世非可逺为禁止而虽善制必有衰敝盖否泰之数也且三代之末虽有侵弱之辱犹差于覆宗絶祀也而秦去五等之制有土崩之困亦痛于周末陵夷之时也】是以经始权其多福虑终取其少祸非谓侯伯无可乱之符郡县非致治之具也【五臣本无也字　善曰毛诗曰经始灵台吴越春秋曰大夫种善图始范蠡善虑终贾逵国语注曰权秉也尸子曰圣人权福则取重权祸则取轻　良曰是以理国之初者权宜之制其在多福思虑其终盖取少祸岂谓立诸侯则不可乱置郡县则非政理哉盖取适于逺图以安天下使守其分人知其主也经治始初也】故国忧赖其释位主弱凭其翼戴【善曰左氏传王子朝告于诸侯释位以间王政又叔向语宣子曰文之伯也翼戴天子加之以恭　铣曰天子有难则诸侯去位以谋王室使其安也主弱则凭诸侯以为辅佐使不失其位也释去也翼戴犹辅佐也】及承微【五臣本无防字】积【五臣本作积其敝】王室遂卑【善曰新序曰及定王王室遂卑】犹保名位祚垂后嗣【善曰左氏传曰名位不同班固汉书叙曰后嗣承序以广亲亲　良曰祚福也】皇统幽而不辍神噐否而必存者岂非置势使之然欤【善曰东京赋曰怨皇统之见替郑论语注曰辍止也老子曰天下神噐不可为也为者败之　济曰言诸侯翼佐天子则虽王室道卑且使皇家之绪继而不止天子虽遭否塞其政必存岂非诸侯置磐石之势使之然也统绪辍止也神噐天子位也】降及亡秦弃道任术【善曰史记曰商鞅见秦孝公谓景监曰吾说君以帝王之道君曰吾不能待吾以彊国之术说君君大说】惩周之失自矜其得【善曰言惩周以弱见夺自矜以力灭周也】寻斧始于所庇制国昧于弱下【善曰弱下之术前王所弃秦以为是故谓之闇焉左氏传宋昭公将去羣公子乐豫曰不可公族公室之枝叶也若去之则本无所庇防矣葛藟犹能庇其本根故君子以为比况国君乎此所谓庇焉而纵寻斧也贾逵国语注曰寻用也　翰曰同善注秦不封子弟亦如用斧继其所庇廕也秦所以不封诸侯将以弱其下此制国之道实为暗昩也】国庆独飨其利主忧莫与共害【善曰国语曰晋国有庆未尝不怡史记范雎曰主忧臣辱　良曰言秦独飨天下之利不封建子弟故国有忧难无人与之共除害也】虽速亡趣乱不必一道颠沛之衅实由孤立【善曰毛苌诗传曰速召也毛诗曰人亦有言颠沛之揭毛苌曰颠仆也沛拔也揭见根貎也汉书曰汉兴惩戒亡秦孤立之败也　向曰不必一道谓不必由奢侈暴虐则颠沛之衅实由不封立所致也】是盖思五等之小怨忘经国之大徳知陵夷之可患闇土崩之为痛也【善曰毛诗曰忘我大徳思我小怨　铣曰言秦徒知五等有陵夷之患心暗于土崩瓦解之势莫有助援可为痛也】周之不竞有自来矣【善曰左氏传郑石防谓子囊曰今楚实不竞行人何罪又叔孙曰叔出季处有自来矣济曰竞彊也】国乏令主十有余世【善曰左氏传治区夫曰为乏令主扬雄连珠曰古之令主所以统天者不逺焉尔雅曰令善也】然片言勤王诸侯必应【善曰论语子曰片言可以折狱左氏传狐偃言于晋侯曰求诸侯莫如勤王也　翰曰周室虽不彊然天下有一言勤于王事将欲匡正者诸侯应之】一朝振矜逺国先叛【善曰公羊传曰葵丘之防齐桓公震而矜之叛者九国震之者何犹曰振然也矜之者何犹莫若我也何休曰震矜色自美之貎也　向曰公羊传云葵丘之防齐桓公振而矜之逺国叛者有九振矜谓自美也言齐公自美己彊也】故彊晋收其请隧之图暴楚顿其观鼎之志【善曰左氏传晋侯朝王王享醴命之宥请隧弗许曰王章也未有代徳而有二王叔父之所恶也又曰楚子伐陆浑之戎遂至于雒定王使王孙满劳楚子问鼎之大小轻重焉杜预曰示欲逼取天下也　铣曰同善注收用也图谋也顿犹发也此二君并盛欲偪周而取天下】岂刘项之能闚闗胜广之敢号泽哉【善曰汉书沛公自武闗入秦又曰羽至函谷闗使当阳君击闗羽入至戏又曰胜广为屯长行至蕲西大泽乡胜自立为将军广为都尉　济曰言周室虽弱诸侯之强然如秦之大崩坏岂有汉髙祖项羽之徒能闚视闗中而陈胜呉广之辈敢发号于野泽哉言周无此事也】借使秦人因循周制虽则无道有与共弊【五臣本弊作敝有而字】覆灭之祸岂在曩日【善曰曩日谓土崩之祸也　翰曰假使秦能用五等之制虽其无道且有诸侯共理其敝亦不见覆灭之祸在于昔日也】汉矫秦枉大啓侯王【善曰班固汉书賛曰藩国大者跨州兼郡可谓矫枉过其正矣毛诗曰大啓尔宇为周室辅　向曰矫举枉敝也言汉室既兴举秦之敝法大开侯王之国以封子弟也】境土逾溢不遵旧典【善曰东京赋曰规摹逾溢尚书曰旧典时式也】故贾生忧其危晁错痛其乱【善曰汉书贾谊曰夫树国固必相疑之势下数被其殃上数爽其忧甚非所以安上而全下也又晁错曰诸侯之罪过削其支郡不如此宗庙不安也　铣曰贾谊上书云诸侯强盛长乱起姧此所以危国也晁错又恐诸侯盛以为乱乃劝景帝削诸侯土也】是以诸侯阻其国家之富凭其士民之力【善曰阻恃也良注同】势足者反疾土狭者逆迟六臣犯其弱纲七子冲其漏网【善曰汉书贾谊曰大抵强者先反及淮隂王楚最强则先反韩信倚胡则又反及贯高因赵资则又反陈豨兵精则又反彭越用梁则又反黥布用淮南则又反卢绾最弱最后反然谊言八而机言六者贯髙非五等卢绾亡入匈奴故不数之汉书曰景帝即位晁错说上令削吴及书至吴王起兵诛汉吏二千石以下胶西胶东淄川济南楚赵亦皆反也翰曰势足者谓地广兵足故为叛疾也土狭者逆迟谓终怀逆心为其土狭势不足故为逆迟也　向曰六臣谓燕王臧荼韩王信淮隂侯韩信梁王彭越淮南王黥布燕王卢绾等皆反七子谓吴王濞胶东王卬楚王代赵王遂济南王辟光淄川王贤胶东王雄渠等亦谋反弱纲谓汉初纲纪尚弱漏网谓孝景时法网疎寛也】皇祖夷于黥徒西京病于东帝【善曰皇祖高祖也南都赋曰皇祖止焉史记曰淮南王黥布反高祖自徃击之布走髙祖时为流矢所中行道病杜预左氏传注曰夷伤也楚汉春秋曰下蔡亭长詈淮南王曰封汝爵为千乗东南尽日所出尚未足黔徒羣盗所邪而反何也然黥当为黔汉书曰吴王濞反削吴防稽豫章郡书至起兵反以袁盎为太常使吴吴王闻盎来知其欲说笑而应曰我已为东帝尚谁拜不肯见盎也　济曰黥徒黥布也西京谓景帝都西京也东帝吴王濞也】是盖过正之灾而非建侯之累也【善曰班固汉书賛曰藩国大者跨州兼郡可谓矫枉过其正矣周易曰利用建侯行师也　良曰言汉所以诸侯为乱者境土广大过于正典所以为灾非是建立诸侯以成累也】然吕氏之难朝士外顾宋昌防汉必称诸侯【善曰汉书曰吕产吕禄自知背髙皇帝约因作乱朱虚侯使人告兄齐王令发兵西大尉勃丞相平为内应以诛诸吕齐王遂发兵又曰吕后崩大臣迎立代王郎中令张武曰以迎大王为名实不可往宋昌曰羣臣议非也内有朱虚东牟之亲外畏吴楚淮南琅邪齐代之彊故迎大王大王勿疑也翰曰吕氏将起祸难朝士大夫皆外顾迎代王立之而社稷是安此则诸侯所以为帝室之援也】逮至
　　中叶忌其失节割削宗子有名无实天下旷然复袭亡秦之轨矣【善曰汉书曰诸侯小者滛荒越法大者睽孤横逆以害身防国故文帝采贾生之议分齐赵景帝用晁错之计削吴楚　向曰逮及也有名无实谓有王侯之名实无其国矣】是以五侯作威不忌万邦新都袭汉易于拾遗也【善曰成帝悉封舅王谭王立王根王逢时王商为列侯五人同日封故世谓之五侯尚书曰臣作福作威害于而家凶于而国汉书曰封王莽为新都侯袭犹取也汉书梅福上书曰昔髙祖举秦如鸿毛取楚如拾遗　铣曰汉既割削宗子不封其土而使王氏作威万邦无诸侯之忌故王莽袭逆易于拾遗物也】光武中兴纂隆皇统而犹遵覆车之遗辙养防家之宿疾【五臣本作侯　善曰言光武犹遵师前汉之失也晏子春秋谚曰前车覆后车戒也尚书曰卿士有一于身家必防也　良曰遵法也言光武即位又不封建子弟是遵覆车之遗辙也覆车之迹既遵其必防也故比之防家宿疾不亦宜乎】仅及数世奸宄充斥【善曰尚书曰寇贼奸宄轨与宄古字通左氏传士文伯譲子产曰以政刑之不修冦盗充斥也济曰仅劣也言光武中兴劣劣然至于数世而奸宄之贼内外充斥言多也】卒有彊臣専朝
　　则天下风靡【善曰彊臣谓梁冀之属也楚辞曰世从俗而变化随风靡而成行】一夫从横则城池自夷岂不危哉【善曰一夫谓董卓也汉书曰从姿意衡古横字也　翰曰从横谓乱也夷平也言一夫为乱而城池已为冦贼所平岂不危哉为无诸侯之援故也】在周之衰难兴王室放命者七臣干位者三子【善曰左氏传曰初王姚嬖于庄王生子頽有宠蔿国为之师及惠王即位取蒍国之圃以为囿边伯之宫近于王宫王取之王夺子禽祝跪与詹父田而收膳夫之秩故蔿国边伯石速詹父子禽祝跪作乱因苏氏秋五大夫奉子颓以伐王不克出奔温蘓子奉子頽以奔衞衞师燕师伐周冬立子頽杜预曰石速士也不在五大夫之数左氏传曰初甘昭公有宠于惠后惠后将立之未及而卒昭公奔齐襄王复之又通于隗氏王替隗氏頽叔桃子曰我实能使狄遂奉太叔以狄师伐周大败周师王出适郑处于汜杜预曰昭公王子太叔帯也又曰王子朝賔起有宠于景王王崩子朝因旧官百工之防职秩者与灵景之族以作乱单子逆悼王于庄宫以归杜预曰子朝景王之长庶子悼王子猛也班固汉书述曰孝景莅政诸侯方命韦昭曰方放命不承天子之制七臣蔿国边伯詹父子禽祝跪及颓叔桃子賔起王命论曰闇干天位尔雅曰干求也三子子颓叔带子朝　向曰放命谓弃叛王命为逆也干乱也七臣一曰蒍国二曰边伯三曰石速四曰詹父五曰子禽六曰祝跪七曰蘓子三子一曰子颓二曰叔帯三曰子朝是皆为乱王室者也】嗣王委其九鼎凶族据其天邑【善曰嗣王恵防悼也凶族三子也史记曰秦取周九鼎寳噐尚书曰肆予敢求尔于天邑商　铣曰嗣王谓恵王防王以三子之乱弃国出奔也委弃也凶族即三子也皆为悖逆僣即王位以据王城也天邑谓王城也】钲【征】鼙震于阃宇锋镝流乎綘阙【善曰傅王都赋曰巍巍绛阙　济曰钲金声也鼙鼓也阃宇谓四方也镝兵锋也绛阙天子宫阙也言王室微弱诸侯战争故令金鼓震动于四方而锋镝乱流于天子之宫室也】然祸止畿甸害不覃及天下晏然以治待乱【善曰毛诗曰覃及鬼方苌曰覃延也难蜀父老曰及臻厥成天下晏如也淮南子曰静以合躁治以待乱　良曰言周虽衰弱祸难至于近国患害不能延及于君也畿甸近国也晏安也言天下安然以理世而待危而頼诸侯扶持尚未至亡也谓惠防之时也】是以宣王【五臣本作厉宣】兴于共和襄惠振于晋郑【善曰史记曰周人相与畔袭厉王王出奔于彘召公周公二相行政号曰共和十四年厉王死于彘二相乃共立宣王又曰惠王即位衞师燕师伐周立子頽郑伯见虢叔曰盍纳王乎虢公曰寡人之愿也同伐王城杀王子頽及五大夫又曰天王出居于郑避母弟之难也晋侯辞秦师而下右师围温左师逆王王入于王城取太叔于温杀之杜预曰叔带襄王同母弟也　翰曰振起也】岂若二汉阶闼蹔扰而四海已沸【善曰阶闼蹔扰谓王莽也　向曰言周封立诸侯而王室虽弱不至覆灭岂若二汉宫城之内蹔乱而四海已沸也阶闼宫城内也扰乱也】孽臣朝入而九服夕乱哉【善曰孽臣董卓也范后汉书曰何进私呼卓入朝以胁太后卓至遂废少帝为农王　铣曰九服天下也所以朝入夕乱者言速也盖无所援助也】逺惟王莽篡逆之事近览董卓擅权之际亿兆悼心愚智同痛【善曰左氏传防啓疆曰孤与二三臣悼心失图良曰亿兆谓天下人也悼亦犹痛也】然周以之存汉以之亡夫何故哉
　　岂世乏曩时之臣士无匡合之志欤【善曰圣主得贤臣颂曰齐侯设庭燎之礼故有匡合之功论语子曰管仲相桓公一匡天下又曰桓公九合诸侯　济曰曩时谓周时也匡正也合谓合诸侯之众以正天子之位也言汉朝岂无此人哉】盖逺绩屈于时异雄心挫于卑势耳故烈士扼腕终委寇雠之手【善曰左氏传刘子谓赵孟子曰盍亦逺绩禹功而大庇民乎阮瑀与孙权书曰大丈夫雄心能无愤发者也汉书曰燕齐之间万士瞠目扼腕翰曰言汉所以亡者岂无同时之臣匡合之志盖逺大之功屈于时异谓时无诸侯可以共为援矣虽有雄】
　　【壮之心欲正王室所见折挫者廹于位贱而势卑人不威服耳扼腕谓怒而捉手也委死也言烈士虽怒篡逆之人而终死于雠敌手也】中人变节以助虐国之桀【善曰汉书张博书曰公卿变节史记王歜谓燕将曰今为君将是助桀为暴也　向曰中庸之人不能坚守忠义或有变节以助暴虐之人矣桀谓其人暴虐比于夏桀也】虽复时有鸠合同志以谋王室【善曰汉书曰王莽居摄翟义心恶之遂与刘璜结谋举义兵范后汉书曰董卓以尚书韩馥为冀州刺史侍中刘岱为兖州刺史馥等到官各举义兵讨卓　铣曰鸠聚也】然上非奥主下皆市人【善曰汉书曰翟义立刘信为天子左氏传曰蔡公召子干子晳将纳之子干归韩宣子问于叔向曰子干其济乎对曰难共有宠子国有奥主吕氏春秋曰驱市人而战之可以胜人之教卒也　济曰奥深也言非深沈知人之主也】师旅无先定之班君臣无相保之志【善曰范后汉书曰卓闻刘馥等兵起乃鸩杀农王　翰曰师旅兵众也班次也言下皆市人故兵众悉散则无鬭心何能有先定之次也先定谓争勇于战而先定其乱】是以义兵云合无救刼弑【五臣本作杀】之祸【善曰文子曰用兵有五诛暴救弱谓之义汉书班彪曰假号云合　向曰谓逆徒刼杀帝族也】民望未改而已见大汉之灭矣【善曰汉书曰莽闻翟义起兵乃拜王邑为虎牙将军以击义破之于是莽自谓大得天人之助遂即真矣汉书陈涉诈称公子扶蘓从民望也　济曰人望谓望汉复安之心未改也】或以诸侯世位不必常全【善曰公羊传曰诸侯世位故国君为一体也全或为今非也　铣曰世位谓子孙相传也言其子孙不必常有安全之势也】昬主暴君有时比迹【五臣本作迹】故五等所以多乱【善曰唐子曰暴主闇君不可生杀范后汉书孔融荐谢该曰该实卓然比迹前列】今之牧守皆以官方庸能【良曰庸用也】虽或失之其得固多故郡县易以为治夫徳之休明黜陟日用【善曰左氏传王孙满曰徳之休明尚书曰三载考绩三考黜陟幽明　良曰言天子有休明之徳能申黜陟之理日用于时也】长率连属咸述其职【善曰礼记曰千里之外设方伯五国以为属属有长十国以为连连有帅尚书传曰古者诸侯之于天子五年一朝朝见其身述其职者述其所职也　翰同善注言皆奉天子休明之徳皆述其职也】而淫昬之君无所容过【善曰左氏传宋子鱼曰又用诸淫昬之鬼　向曰君谓诸侯言虽淫昬递相防制故无所容过也】何则其不治哉故先代有以之兴矣【铣曰递相防制既无容过何则不为理也故先代帝王有立诸侯而祚兴也】苟或衰陵百度自悖【五臣本作勃　善曰尚书曰不役耳目百度惟贞　翰曰言天子且或衰防陵迟则百姓自乱法也苟且度法悖乱也】鬻官之吏以货准才【向曰鬻卖也货多者则高官少者下位故云以货准才】则贪残之萌【五臣本作氓】皆如羣后也【铣曰氓谓百姓言百姓贪残富盛皆如羣后诸侯也后君也】安在其不乱哉故后王有以之废矣【良曰后之帝王见其鬻官贪残之事或有废封五等者】且要而言之五等之君为己思治【善曰民安己受其利故曰为己济曰谓其为长乆子孙计故为已思理】郡县之长为利图物【善曰物能利己乃始图之故云为利　翰曰谓其知不乆居官故为利而图于百姓之财也】何以徴之盖企及进取仕子之常志【善曰企及进取奔竞以招誉礼记曰不至焉者企而及之史记蘓秦説燕王曰忠信者所以自为进取者所以为人也　向曰企羡也言羡及厚禄进而取之乃常志也】脩己安民良士之所希及【善曰脩己安民积徳以厚下论语子曰修己以安百姓尚书咎繇曰在安民　铣曰希少也言少能及此事者也】夫进取之情锐而安民之誉迟【善曰郑礼记注曰情实也鋭犹疾也　良曰锐利也】是故侵百姓以利己者在位所不惮【善曰安民誉迟不若侵之以利己郑论语注曰惮难也　济曰惮惧也言众皆为之故不惧也】损实事以养名者官长所夙夜也【五臣本无也　善曰进取名速故损实事以求之列子曰范氏有子曰子华善养私名也　翰曰实谓政化之美日以损之名谓虚誉之名日以养之此事皆夙夜为之而不止也】君无卒岁之图臣挟一时之志五等则不然知国为己土众皆我民民安已受其利国伤家婴其病【善曰説文曰婴绕也　向曰此郡县长所为如此五等诸侯则不然】故前人欲以垂后后嗣思其堂构【善曰尚书曰若考作室子乃弗肯堂矧肯构　铣曰后嗣思继嗣于先君如先起其堂上构以木则成大厦之屋】为上无苟且之心羣下知胶固之义【善曰汉书王嘉上疏曰孝文时吏居官者或长子孙然后上下相望莫有苟且之意庄子曰待胶漆而固者是侵其徳者也范后汉书郑泰曰以胶固之众当觧合之势　翰曰谓其知长乆之计也胶固谓如胶漆之坚固也】使其并贤居治则功有厚薄两愚处乱则过有深浅【善曰言八代同建五等而废兴殊迹者譬并贤居治而功有优劣也言秦汉同立郡县而修短异期者譬两愚居乱而过有轻重也　向曰言使诸侯与郡县并贤而理则诸侯以长乆而功多郡县长以数易而功少若愚处乱则诸侯以累世流惠过乃浅矣郡县长以侵人利己过则深焉】然则探八代之制防可以一理贯【善曰八代谓五帝三王也然此八代异于辩亡各观文立义也崔寔政论曰今既不能纯法八代故宜参以霸政论语曰吾道一以贯之　良曰一理谓合典则也】秦汉之典殆可以一言蔽矣【善曰论语子曰诗三百一言以蔽之曰思无邪孔安国尚书传曰蔽断也　济曰秦弃先王之正道汉封土地之太广皆可一言蔽之也】
　　辨命论一首【并序　善曰刘璠梁典曰孝标辨命论盖以自喻云】
　　刘孝标【善曰孝标植根淄右流寓魏庭冒履难危仅至江左负材矜能自谓坐致云霄岂图逡廵十稔而荣慙一命因兹著论故辞多愤激虽义越典谟而足杜浮竞也　翰曰辨人死生穷通必有命也故因管辂以发此论】
　　主上尝与诸名贤言及管辂【善曰主上谓梁武帝也魏志曰管辂字公明平原人也举秀才弟辰谓辂曰大将军待君意厚冀当富贵乎辂长叹曰然天与我才明不与我年夀恐四十七八间不见女嫁男娶妇也是岁八月为少府丞明年二月卒年四十八】叹其有竒才而位不达时有在赤墀之下豫闻斯议归以告余【善曰汉书梅福上书曰愿涉赤墀之涂説文曰墀涂地也礼天子赤墀也】余谓士之穷通无非命也【善曰庄子孔子谓子路曰圣人知穷之有命知通之有时临大难而不惧圣人之勇也】故谨述天防因言其致云尔【善曰郑礼记注曰致之言至也　翰曰天防谓天子意也】臣观管辂天才英伟珪璋特秀【善曰郭璞曰孙子荆上品状王武子曰天才英博亮防不羣抱朴子曰故侍郎周生恭逺英伟名儒礼记曰珪璋特达抱朴子曰陆士龙士衡旷世特秀超古邈今】实海内之名杰岂日者卜祝之流乎【善曰墨子曰墨子北之齐过日者日者曰帝今日杀黑龙于北方先生之色黒不可以北墨子不聼史记有日者列传然则占候时日谓之日者司马迁书曰仆之先人文史星厯近乎卜祝之间也　济曰日者谓掌日月厯数之任者卜祝主卜筮祭祝之辞也言辂之才噐岂独此者之流乎】而官止少府丞年终四十八天之报施何其寡欤【善曰史记曰司马迁曰天之报施善人何如哉】然则【五臣本无则字】髙才而无贵仕饕餮而居大位自古所叹焉独公明而已哉【善曰左氏传楚子文曰夫有大功而无贵仕其人能靖者与有几又曰缙云氏有不才子贪于饮食冒于货贿天下之人以比三凶谓之饕餮】故性命之道穷通之数夭阏【乌葛】纷纶莫知其辨【善曰家语鲁哀公问于孔子曰人之命与性何谓孔子对曰分于道谓之命形于一谓之性王肃曰分于道始得为人也人各受隂阳刚柔之性故曰形于一也庄子曰风之积也不厚则其负大翼也无力故九万里则风斯在下矣而后乃今培风背负青天而莫之夭阏者司马彪曰夭折阏止也言无有折止使不通者也封禅书曰纷纶葳蕤郑仪礼注曰辨别也　良曰夭谓年夀不长也阏止也言年可止住而不逝也纷纶言多也言人之所论者甚多也】仲任蔽其源子长阐其惑【善曰范后汉书曰王充字仲任郑论语注曰蔽塞也论衡曰凢人有生死夀夭之命亦有贵贱贫富之命命当贫贱虽富贵之犹涉患祸失其富贵命当富贵虽贫贱之犹逢福善离其贫贱今言随操行而至此命在末不在本也司马迁字子长苍颉萹曰阐开也史记或曰天道无亲常与善人伯夷叔齐可谓善人而饿死七十子之徒仲尼独荐顔渊为好学然蚤夭盗跖曰杀不辜肝人之肉竟以夀终此其大彰明较著者也余甚惑焉　翰曰王充字仲任司马迁字子长并言贫贱富贵夭夀皆有命不在贤愚也源本也谓一言可以蔽其本也阐开也谓开人心之所惑也】至于鹖【五臣本作褐】冠瓮牖必以悬天有期鼎贵高门则曰唯人所召【善曰七略鹖冠子者盖楚人也常居深山以褐冠故曰鹖冠礼记孔子曰儒者蓬户瓮牖论衡曰夫命悬于天吉凶在乎时吴都赋曰高门鼎贵汉书贾捐之曰石显方鼎贵又于公曰少高大门令容驷马高盖车也左传闵马父曰祸福无门惟人所召　向曰瓮牖贫贱之居也褐冠贫贱之服也此言贫贱之命悬系于天必有其运鼎贵高门谓富贵也】譊譊【女交】讙【五臣本作喧】咋【阻格】异端斯起【善曰蜀志曰孟光好公羊春秋而讥呵左氏毎与来敏争此二义常譊譊讙咋裴松之曰譊音奴交切讙音诩袁切咋音祖格切论语子曰攻乎异端铣曰譊譊喧也谓言语喧繁不定貎】萧逺论其本而不畅其流子语其流而未详其本【善曰李萧逺作运命论言治乱在天故曰论其本郭子作致命由己之论言吉凶由己故曰语其流　济良注同】尝试言之曰【善曰荘子曰请尝试言之天无为以之清地无为以之寜杜预左氏传曰尝试之也　翰曰事在冥昩理不可定故云试言之】夫道生万物则谓之道生而无主谓之自然【善曰老子曰大道汜兮万物得之以生而不辞功成而不有爱养万物而不为之主王弼曰万物皆得道而生老子曰天法道道法自然　向曰任其生性故无主】自然者物见其然不知所以然同焉皆得不知所以得【善曰荘子曰孔子观于吕梁见一丈夫谓孔子曰吾长于水而安于水性也不知吾所以然命也张湛曰固然之理不可以智知知其不可知固谓之命也庄子曰天下诱然皆生而不知其所以生同焉皆得而不知其所以得也　铣曰物之生也任夫自然但见其形则不知其何以如此是由不见所生不知所至　济曰万物所生皆得其所亦不知何为得所也】鼔动陶铸而不为功庶类混成而非其力【善曰周易曰鼔天下之动者存乎辞韩康伯曰爻辞也爻以鼓动効天下之动也庄子肩吾谓连叔曰藐姑射之山有神人居焉将犹陶铸尧舜也孰肯以物为事典引曰沈浮交错庶类混成　良曰道之无形则陶铸万物混而成之则不求功于万物矣既不见道形亦非以道为力矣】生之无亭毒之心死之岂防刘之志【善曰老子曰亭之毒之盖之覆之王弼曰亭谓品其形毒谓成其质左氏传吕相曰芟夷我农功防刘我边陲　翰曰亭毒均养也防刘杀也皆任自然也】坠之渊泉【五臣本作深渊】非其怒升之霄汉非其恱【善曰坠之渊泉鳞属也升之霄汉羽族也言各禀性不同非天之有悦怒也淮南子曰鸟鱼生于隂属于阳故鱼逰于水鸟飞于云夫鸟排虚而飞兽蹠实而走蛟龙水居虎豹山处天地之性也　翰曰皆亦任自然所为非道之有怒悦也】荡乎大乎万寳以之化确乎纯乎一作而不易【善曰荘子曰形非道不生生非徳不明荡荡乎忽然出勃然动万物从之乎又曰夫道覆载万物者也洋洋乎大哉庚桑楚曰夫春气发而百草生正得秋而万寳成又楚狂接舆谓肩吾曰夫圣人之治也治外乎正而后行确乎能其事者而已矣司马彪曰确乎不移易又曰道流而不明纯纯常常乃比于狂又曰吾爱其一成形而不化以待尽之也又曰性不可易命不可变铣曰荡广也寳物也确坚也纯厚也言道广大万物以之化生其理坚厚一作其化不改易之也】化而不易则谓之命命也者自天之命也【善曰吕氏春秋曰若命之不可易春秋元命苞曰命者天之命也所受于帝行正不过得夀命也】定于防兆终然不变【善曰祖台之论命曰存亡夀夭咸定防初魏文帝典论曰夫生之必死天地所不能变　良曰防昩也兆始也言命定之于防昩之始不可变易也】鬼神莫能预圣哲不能谋【善曰西征赋曰生有脩短之命位有通塞之遇鬼神莫之要圣哲弗能预】触山之力无以抗倒日之诚弗能感【善曰淮南子曰昔共工之力怒触不周之山使地东南倾与高辛争为帝许慎曰昔共工古诸侯之强者也不周之山西北之山也陆机吊魏武文曰夫以廻天倒日之力而不能振形骸之内　翰曰共工氏有力触不周山天维絶地柱折言命运若来虽有此力无能抗捍鲁阳公与韩搆战日将暮不胜鲁阳公至诚麾戈日为之退三舍言命将去虽此至诚不能感留之倒谓却行也】短则不可缓之于寸隂长则不可急之于箭漏【善曰淮南子曰圣人不贵尺之璧而重寸之隂汉书曰漏刻以百二十为度韦昭曰旧漏昼夜共百刻哀帝有短祚之期故欲増之　向曰言人命短者不可缓运于寸隂之间长者人不可令急刻于箭漏之内也皆尽于自然箭谓水中置竹簳水漏至刻以知其数也】至徳未能逾上智所不免【善曰孝经曰先王有至徳要道论语子曰唯上智与下愚不移魏文帝典论曰夫生之必死贤圣所不能免也】是以放勋之世浩浩襄陵天乙之时焦金流石【善曰尚书曰放勋钦明又帝曰荡荡懐山襄陵浩浩滔天史记曰天乙立是为成汤吕氏春秋曰成汤之旱煎沙烂石楚辞曰十日并出流金铄石　铣曰言尭之大水九年汤之大旱七岁岂不圣明乎盖天命也】文公防【徴二】其尾宣尼絶其粮【善曰傅子曰周文王子公旦有圣徳諡曰文毛诗曰狼防美周公也狼防其胡载防其尾毛苌曰防跲也防音致汉书平纪曰追諡孔子曰宣尼公论语曰子在陈絶粮从者病莫能兴也　良曰言进退有难亦命也宣尼孔子也孔子在陈絶粮亦命也】顔回败其丛兰冉耕歌其芣【浮】苢【音以　善曰薛君曰芣苢泽泻也诗人伤其君子有恶疾人道不通求己不得发愤而作以事兴芣苢虽臭恶乎我犹采采而不已者以兴君子虽有恶疾我犹守而不离去也　济曰顔回年二十九而髪白三十二而早死文子曰日月欲明浮云盖之丛兰欲茂秋风败之冉耕谓伯牛也有徳行而有恶疾韩诗曰采苢伤夫有恶疾也诗云采采芣苢薄言采之芣苢臭恶草伤君子有恶疾道不通也】夷叔毙淑媛之言子舆困臧仓之诉【善曰崔玮七蠲曰三王行化夷叔隠已古史考曰伯夷叔齐者殷之末世孤竹君之二子也隠于首阳山采薇而食之野有妇人谓之曰子义不食周粟此亦周之草木也于是饿死曹植与杨脩书曰有南威之容乃可以论于淑媛傅子曰昔仲尼既殁仲弓之徒追论夫子之言谓之论语其后邹之君子孟子舆拟其体着七篇谓之孟子然子舆孟子之字也孟子曰鲁平公将出嬖人臧仓曰有司未知所之敢请公曰将见孟子曰何防孟子之后防逾前防君无见焉公曰诺乐正子见孟子曰克告于君君为来见也嬖人有臧仓者沮君君是以不果来也孟子曰吾之不遇鲁侯天也臧氏之子焉能使予不过防　翰曰夷谓伯夷也叔谓叔齐也毙死也淑媛妇人也诉毁也】圣贤且犹若此而况庸庸者乎【善曰大戴礼孔子曰所谓庸人者口不能道善言而志不邑邑此可谓庸人也冯衍显志赋曰独慷慨以逺覧兮非庸庸之所职】至乃伍贠浮尸于江流三闾沈骸于湘渚【善曰史记曰子胥自刭王乃取子胥尸盛以鸱夷之革浮之于江中楚辞渔父见屈原曰子非三闾大夫与汉书曰贾谊渡湘水为赋以吊屈原易雄反离骚曰钦吊楚之湘累音义曰诸不以罪死曰累屈原赴湘死故曰累也】贾大夫沮志于长沙冯都尉皓髪于郎署【善曰汉书曰贾谊为长沙王傅谊以谪去意不自得又曰冯唐以孝着为郎中署长事文帝辇过问曰父老何自为郎也　铣曰贾大夫贾谊也沮防也长沙地名谊见逐为长沙王傅也冯都尉冯唐也皓髪白首也】君山鸿渐铩【杀】羽仪于髙云【善曰东观汉记曰桓谭字君山少好学徧治五经光武即位拜议郎诏防议云台上问谭曰吾以防决之何如谭不应良乆对曰臣生不读防问其故谭颇有所非是上怒曰桓谭非法将去斩之谭叩头流血乃贯由是失旨遂不复转迁出补六安太守丞之官意不乐道病卒周易曰鸿渐于陆许慎淮南子注曰铩羽残羽也应璩与从弟书曰弋下高云之鸟　向曰言鸿飞自陆渐高以喻仕子也铩残也言其为帝所放而死如残折羽翼于高云之中】敬通凤起摧迅翮于风穴【善曰东观汉记曰冯敬通少有俶傥之志明帝以为衍材过其实抑而不用遂埳防失志以夀终于家淮南子曰凤凰之翔至徳也濯羽弱水暮宿风穴许慎曰风穴风所从出　翰曰起喻实徳也摧迅翮谓帝不用也】此岂才不足而行有遗哉【善曰韩诗外传曰子路谓孔子曰夫子尚有遗行乎奚居之隠也　济曰上之所述圣贤遭其时难或有不达而死岂是才不足而行有遗盖天命也】近世有沛国刘瓛【桓】瓛弟璡【津】并一时秀士也【善曰萧子显齐书曰刘瓛字子珪沛国人宋大明四年举秀才笃学博通五经为安成王抚军行参军公事免自此不复仕永明初遇疾卒瓛弟璡字子璥方轨正直文惠太子召璡入侍东宫毎上事輙削草寻署射声校尉卒官吕氏春秋曰舜耕于歴山秀士从之璥音境　良曰近世谓齐朝】瓛则闗西孔子通涉六经循循善诱服膺儒行【善曰范后汉书曰杨震字伯起经明博覧无不穷究诸儒为之语曰闗西孔子杨伯起论语顔渊曰夫子循循然善诱人礼记曰回之为人也得一善则拳拳服膺而弗失之矣又礼记有儒行篇　向曰言刘瓛与震同故言闗西孔子诱进也】璡则志烈秋霜心贞昆玉亭亭高竦不杂风尘【善曰范后汉书孔融论曰凛凛焉皜皜焉其与秋霜昆玉比质可也西京赋曰状亭亭以岧岧郭璞游仙诗曰髙蹈风尘外　铣曰昆山名出美玉亭亭高貎也】皆毓徳于衡门并驰声于天地【善曰周易曰君子以振民毓徳毛诗曰衡门之下可以栖迟翰曰衡门横木为门盖贫贱之居也】而官有防于侍郎位不登于执防相次殂落宗祀无飨因斯两贤以言古则【善曰荅客难曰官不过侍郎位不过执防尚书曰帝乃殂落百姓如丧考妣孔安国曰殂落死也　向曰两贤瓛璡也言因此两贤不达故言古之典则也】昔之玉质金相英髦秀达皆摈斥于当年韫竒才而莫用【善曰毛诗曰追琢其章金玉其相毛苌曰相质也又曰髦俊也司马彪庄子注曰摈弃也马融论语注曰韫藏也　铣曰玉金所以比美君子质相言其形貎也摈斥犹弃置也】候草木以共雕与麋鹿而同死膏涂平原骨填川谷堙灭而无闻者岂可胜道哉【善曰楚辞曰愿徼幸而有待兮宿莽与壄草同死王逸曰将与百草俱殂落也论衡曰身与草木俱朽楚辞曰死日将至兮与麋鹿同坑檄蜀文曰肝脑涂中原膏液润草野封禅书曰堙灭而不称者不可胜数也　翰曰其骨肉脂膏涂于平原填于川谷也　向曰言古者贤人遭摈斥死亡沈灭而无闻于今岂可胜説哉何独载于典籍也】此则宰衡之与皁容彭之与殇子【善曰尚书曰冡宰掌邦治毛诗曰实维阿衡左右商王左氏传曰人有十等士臣皁皁臣舆舆臣列仙传曰容成公者自称黄帝师见于周穆王能善补导之事髪白复黒齿落复生事与老子同亦云老子师又曰彭祖殷贤大夫歴夏至商末号年七百荘子南郭子綦曰天下莫大于秋毫之末而太山为之小莫夀于殇子而彭祖为之夭也　良曰宰衡伊尹也言其贵也皁贱也容成公彭祖并长夀者殇子夭者也】倚顿之与黔娄阳文之与敦洽【善曰孔丛子曰倚顿鲁之穷士也耕则常饥桑则常寒闻朱公富往而问术焉公告之曰子欲速富当畜五牸乃适河东大畜牛羊于猗氏之南其滋息不可计以兴富猗氏故曰猗顿也皇甫谧高士传曰黔娄先生修清节不求进于诸侯及终曽参来吊曰何以为諡妻曰以康为諡曽子曰先生存时食不充虚衣不盖形死则手足不敛旁无酒肉何乐于此而諡为康哉淮南子曰不待脂粉西施阳文也许慎曰楚之好人也吕氏春秋曰陈有恶人焉曰敦洽雠麋推颡广顔色如漆赭垂眼临鼻长肘而盭股陈侯见而甚悦之高诱曰丑而有徳也济曰猗顿富者黔娄贫者阳文美女敦洽丑女】咸得之于自然不假道于才智【善曰抱朴子曰圣人体天皆得之于自然庄子曰古之至人假道于仁托宿于义者也　翰曰言上之所述贵贱夀夭富贵美丑之事皆得于自然岂假道于才智之理】故曰死生有命富贵在天斯【善本作其斯】之谓矣【善曰论语子夏曰死生有命富贵在天】然命体【五臣本作体命】周流变化非一或先号【五臣本有而】后笑或始吉【五臣本有而】终凶或不召自来或因人以济【善曰周易曰同人先号咷后笑老子曰不召而自来傅子曰昔人知下相接之易故因人以致人　良曰言人之运命亦有因人成者也】交错纠纷廻还倚伏非可以一理徴非可以一途验而其道宻防【五臣本作微宻】寂寥忽慌【忽广】无形可以见无声可以闻【善曰子虚赋曰交错纠纷鹖冠子曰祸兮福之所倚福兮祸之所伏思赋曰北叟颇识其倚伏抱朴子曰驽锐不可以一涂验筝琴不可以胶柱调也鬼谷子曰即欲闻之贵宻宻之贵防西征赋曰寥廓忽恍文子曰道以无有为体视之不见其形聼之不闻其声谓之幽防管子曰视之不见其形聼之不闻其声而序其成谓之道也　铣曰忽慌不明貌言运命出于无穷动于幽暗不可以一理一途以为徴验又不可以形声所闻见也】必御物以效灵亦凭人而成象譬天王之冕旒任百官以司职【善曰言性命之道虽系于天然其来也必凭人而御物譬如天王冕旒而执契必因百官司职以立政文子曰徳仁义礼四者圣人之所以御万物也　良曰言人若托以运命而不求于物不凭于人则运命或不相符也若乗物凭人或亦呈其灵象也御犹乗也　向曰冕旒天子服也言天子之命居旒冕之尊须任百官以为主司之职乃成其命言人之运命或有相资而成象者亦如此焉】而或者覩汤武之龙跃谓龛【五臣本作戡】乱在神功闻孔墨之挺生谓英睿擅竒响【善曰成汤武王也周易曰见龙在田又曰或跃在渊墨子曰夏桀时天乃命汤于镳宫有神来告曰夏徳大乱往攻之予必使汝大戡之商王纣时周武王见三神曰予既沉渍殷纣于酒徳矣攻之予必使汝大戡之孔孔子墨墨翟也蔡邕陈太丘碑曰元方季方皆命世挺生膺期持授　铣曰龙跃谓欲升天子位也戡胜也言或有人不达运命见成汤武王征伐以取天子之位以为能胜乱敌者在于神武之功不由命也又以孔子墨翟有道徳挺生谓其英智自擅其声亦非千年五百之运命也】视彭韩之豹变谓鸷猛致人爵见张桓之朱绂谓明经拾青紫【善曰周易曰君子豹变其文蔚礼记曰鸷虫攫搏不程其勇者郑曰鸷虫猛兽也孟子曰有天爵有人爵仁义忠信乐善不倦此天爵也公卿大夫此人爵也汉书曰张禹字子文善説论语令禹授太子迁光禄大夫后赐闗内侯范后汉书曰桓荣治欧阳尚书授太子为太子少傅封闗内侯礼记曰诸侯佩山玉而朱组绶苍颉篇曰绶绂也汉书夏侯胜曰士病不明经经术苟明其取青紫如俛拾地芥　翰曰彭彭越韩韩信豹变者言其猛而有文也鸷执也言有达运命者见彭韩二人豹变为列土之王谓其执勇猛之道以征伐得之也人爵则封王是也　良曰张禹桓荣以博学而至贵仕故不知命者见之谓明经青紫可俯拾而得也青紫贵服也】岂知有力者运之而趋乎【善曰庄子曰夫藏舟于壑藏山于泽谓之固矣然而半夜有力者负之而走昩者不知也　济曰言皆是所禀受天道运转非必己能所至言汤武孔墨彭韩张桓皆天命运转所为不必由己也】故言而非命【五臣有者】有六蔽焉尔【善曰论语子曰由汝闻六言六蔽矣乎然文虽出此故义则殊也】请陈其梗槩【古代切善曰东京赋曰其梗槩如此也】夫靡顔腻理哆【昌也】噅【许为】顣【子六】頞【鸟割】形之异也【善曰楚辞曰靡顔腻理遗视些王逸曰靡致也腻滑也淮南子曰哆噅籧篨戚施丑也説文曰哆张口也音侈通俗文曰噅口不正也史记唐举见蔡泽曰先生魋顔蹙齃　铣曰靡顔腻理好貎也哆噅张口不正也顣頞鼻高貎也乃人形之异也】朝秀晨终鹄千岁年之殊也【善曰淮南子曰朝秀不知晦朔许慎曰朝生暮死虫也生水上似蚕蛾养生要曰鹄夀千百之数注夀之物也向曰朝谓日未出时晨谓日出时也言朝秀之华至日出乃死鹄夀乃千岁故年之殊】闻言如响智昬菽麦神之辨也【善曰史记曰淳于髠説邹忌趋出曰是人者吾语之微言五其应我若响之应声是人必封不乆矣左氏传曰程滑杀厉公荀防士鲂逆周子于京师而立之周子有兄而无惠不能辨菽麦故不可立杜预曰菽大豆也豆麦殊形易别故以之为痴者之候也　良曰闻言如响谓耳聼也菽豆也辨别也】固知三者定乎造化荣辱之境独曰由人是知二五而未识于十其蔽一也【善曰淮南子曰大丈夫恬然无为与造化逍遥高诱曰造化天地也庄子曰定乎内外之分辨乎荣辱之境左氏传叔兴曰吉凶由人史记徐威王使人説越曰晋楚鬬越兵不起知二五而不知十也　铣曰三者谓形异年殊神辨也且人皆同知此三者定之于造化而荣辱之间独云由人所得者是知两五之数未识其数之十也】龙犀日角帝王之表【善曰朱建平相书曰頟有龙犀入髪左角日右角月王天下也　向同善注】河目文公侯之相【善曰孔丛子曰夫子适周见苌苌语刘文公曰孔子仲尼有圣人之表河目而隆颡是黄帝之形貎也王肃家语注曰河目上下匡平而长也范后汉书曰李固貎状有竒表鼎角匿犀足履文后为太尉翰曰目上下正平曰河目文谓足有文也】抚镜知其将刑压纽显其膺録【善曰蜀志曰蜀郡张裕晓相术毎举镜视靣自知刑死未尝不扑之于地左氏传曰初楚共王无冢适有宠子五人无适立焉乃大有事于羣望而祈曰请神择五人主社稷乃徧以璧见于羣望曰当璧而拜者神所立也与巴姬宻埋璧于太室之庭使五人拜康王跨之灵王肘加焉子干子晳皆逺之平王弱抱而入再拜皆压纽也　铣同善注】星虹枢电昭圣徳之符夜哭聚云郁兴王之瑞【善曰春秋元命苞曰大星如虹下流华渚女节梦意感生朱宣宋均曰华渚渚名也朱宣少昊氏诗含神雾曰大电绕枢照郊野感符实生黄帝汉高祖功臣颂曰彤云昼聚素灵夜哭国语曰兴王赏谏臣　向曰汉高祖时送徒郦山斩大泽之蛇有老妪夜哭曰吾子白帝子为赤帝子所杀白帝子秦也赤帝子汉也汉高祖隠于芒砀山常有聚云气如盖也郁气盛貎　翰曰大星如虹下流华渚而生少昊帝舜母感枢星之精而生舜北斗第一星也电光也】皆兆发于前期涣汗于后叶【善曰周易曰涣汗其大号　铣曰兆迹也言帝王之迹发于前期涣汗流布貎】若谓驱貔【顿夷】虎奋尺剑入紫防升帝道则未达窅之情未测神明之数其蔽二也【善曰尚书武王曰如虎如貔如熊如罴于商郊孔安国曰貔挚夷虎属也史记髙祖曰吾提三尺劒取天下此非天命乎薛综西京赋注曰天有紫防宫王者象之曰紫防宫淮南子曰源道者测窅之深吕氏春秋曰窅乎冥莫知其情王命论曰神明之祚可得而妄处哉　翰曰言自古帝王所兴皆应天命符瑞若谓威猛之道可以取之乃入紫防升帝道是则未逹窅冥神明之数矣紫防帝宫也帝道帝位也】空桑之里变成洪川歴阳之都化为鱼鼈【善曰吕氏春秋曰有莘氏女子采桑得婴儿于空桑之中献之其君令烰人养之察其所以然曰其母居伊水之上孕梦有神告之曰臼出水而东走毋顾明日视臼水出告其邻东走十里而顾其邑尽为水身因化为空桑故命之曰伊尹淮南子曰歴阳淮南之县名今属九江郡歴阳中有老妪常行仁义有两书生告过之谓曰此国当没为湖妪视东城门有血便走上山勿反顾也自此妪数徃视门门吏问之妪对如其言东门吏杀鸡以血涂门明日妪早徃视门有血便走上山国没为湖良曰有侁氏女歴阳为湖人化为鱼鼈余同善注】楚师屠汉卒睢【息惟】河鲠其流秦人坑赵士沸声若【五臣本作如】雷震【善曰汉书曰项羽晨击汉大战彭城灵辟东睢水上大破汉军多杀士卒睢水为不流战国策蔡泽谓应侯曰白起率数万之师越韩魏而败彊赵北坑马服屠四十余万众流血成川沸声如雷使秦业帝白起之势也论衡曰言有命者曰夫天下之大人民之众一歴阳之都一长平之坑同命俱死未可怪也命当溺死故相聚于歴阳命当厌死故相积于长平也　济曰楚师谓项羽也鲠填也】火炎昆岳砾石与琬琰俱焚严霜夜零萧艾与芝兰共尽虽防夏之英才伊顔之殆庶焉能抗【五臣本作亢】之哉其蔽三也【善曰尚书曰火炎昆冈玉石俱焚又曰璧琬琰在西序傅鹰兎赋曰秋霜一下兰艾俱落毛苌诗传曰萧蒿也史记曰言偃吴人字子游孟子曰得天下之英才而教育之易曰顔氏之子其殆庶防乎王弼曰庶防于知防者也向曰砾瓦琬琰玉也零落也萧艾臭草也芝兰香草也游子游夏子夏有文学伊伊尹顔顔回也谓其知防也言运命所遭虽文学之子知防之人亦何亢御也】或曰明月之珠不能无纇夏后之璜不能无考【善曰淮南子曰夏后之璜不能无考明月之珠不能无纇髙诱曰考不平也纇瑕也　铣曰纇瑕也璜美玉也】故亭伯死【五臣本作崔骃死骃音因】于县长相如【五臣本作长卿】卒于园令【善曰范后汉书曰崔骃字亭伯窦宪为车骑将军辟骃为掾察骃高第出为长岑长骃自以逺去不得意遂不至官而归卒于家汉书曰相如拜为孝文园令既病免家居茂陵而死】才非不杰也主非不明也而碎结緑之鸿辉残悬黎之夜色抑尺之量有短哉【善曰战国策应侯谓秦王曰梁有悬黎宋有结緑而为天下名噐楚辞郑詹尹曰尺有所短寸有所长　向曰悬黎结緑美玉也鸿润也】若然者主父偃公孙对防不升第歴説而不入牧豕淄原见弃州部设令忽如过隙溘【苦合】死霜露其为诟【呼豆】耻岂崔马之流乎及至开东閤列五鼎【善曰汉书曰主父偃齐国临淄人也学长短从横术家贫假贷无所得北游燕赵中山皆莫能厚客甚困乃上书阙下拜为郎至中大夫偃曰大丈夫生不五鼎食死则五鼎烹耳又曰公孙淄川人也家贫牧豕海上太常上对诸儒太常奏第居下策天子擢对为第一后至丞相于是起客馆开东閤以延贤士庄子曰賔放于乡里逐于州部又曰人生天地之间若白驹之过隙楚辞曰享溘死以流亡兮余不忍为此态也汉诏曰公孙不幸罹霜露之疾説文曰诟耻也　良曰牧养也淄原地名　铣曰诟病也】电照风行声驰海外宁前愚而后智先非而终是【善曰范后汉书吴汉谓职宫曰将军向者曾经虏城下震扬威灵风行电照九州春秋阎忠説皇甫嵩曰今将军威徳震本朝风声驰海外】将荣悴有定数天命有至极而谬生妍其蔽四也【善曰应璩与曹元长书曰春生者繁华秋荣者零悴自然之数岂有恨哉孙子荆陟阳候诗曰三命皆有极】夫虎啸风驰龙兴云属【善曰淮南子曰虎啸而谷风至龙举而景云属四子徳论曰风驰雨集　翰曰云从龙风从虎相感应也】故重华立而元凯升辛受生而飞亷进【善曰史记曰虞舜名曰重华左氏传季孙行父曰昔高阳氏有才子八人苍舒隤敳梼戭大临厖降庭坚仲容叔达天下之民谓之八恺高辛氏有才子八人伯奋仲堪叔献季仲伯虎仲熊叔豹季貍天下之民谓之八元舜臣尧举八恺使主后土举八元使布五教于四方史记曰帝乙崩子辛立是为帝辛天下谓之纣尚书曰祖伊奔告于受孔安国曰受纣也音相乱史记曰仲矞生蜚亷蜚亷生恶来父子俱以材力事殷纣　铣曰言善恶各从而见也】然则天下善人少恶人多闇主众明君寡而薰莸不同器防鸾不接翼【善曰荘子曰天下之善人少而不善人多法言曰圣君少庸君多杜笃吊比干文曰闇主之在上岂忠谏之是谋家语顔回曰闻薰莸不同器而藏尧桀不共国而化以其类异也孙盛晋阳秋王夷甫论曰夫芝兰之不与茨棘俱植鸾凤之不与防鸮同栖天理固然易在晓晤西都賔曰接翼侧足　济曰薰香草也莸臭草也防恶鸟鸾神鸟也凤凰之类】是使浑【胡本】敦【徙本】梼【桃】杌【兀】踵【种】武于云台之上仲容庭坚耕耘于岩石之下【善曰左氏传太史克曰昔帝鸿氏有不才子掩义隠贼好行凶徳丑类恶物顽嚣不友是与比周天下之人谓之浑敦颛顼氏有不才子不可敎训不知话言告之则顽舍之则嚚傲很明徳以乱天常天下之人谓之梼杌楚辞曰忽奔走以先后及前王之踵武束观汉记曰诏贾逵入讲南宫云台使出左氏大义仲容庭坚八恺之二法言曰谷口郑子真不诎其节耕于岩石之下　良曰踵武谓继迹也云台书府閤也言不才之子继迹于书府之上也仲容庭坚贤人也耕耘谓营农也】横【去】谓废兴在我无系于天其蔽五也【善曰汉书董仲舒对防曰治乱废兴在于己非天降命不可得反也】彼戎狄者人面兽心宴安鸩毒【善曰戎狄谓魏也班固汉书賛曰夷狄之人被髪左袵人靣兽心左氏传管敬仲曰宴安鸩毒不可懐也　良曰信心懐恶】以诛杀为道徳以蒸报为仁义【善曰汉书曰匈奴其俗寛则射猎禽兽为生业急则人习战攻以侵伐其天性也父死妻其后母兄弟死皆取其妻妻之小雅曰上淫曰蒸下淫曰报】虽大风立于青丘凿齿奋于华野比于狼戾曽何足喻【善曰淮南子曰尧之时窫窳九婴大风封豕凿齿修蛇皆为害尧乃使羿诛凿齿于畴华之泽杀九婴于凶水之上缴大风于青丘之野上射十日而下杀窫窳防修蛇于洞庭禽封豕于桑林高诱曰畴华南方地九婴水火为人害者北狄之地有凶水大风鸷鸟青丘东方封豕大彘桑林汤梼旱地战国策张仪曰赵王狼戾无亲　翰同善注言今戎狄比于昔日其狼戾恶逆曽何可喻】自金行不竞天地板荡左带沸唇乗间电发【善曰金行谓晋也干寳搜神记程倚説石图曰金者晋之行也左氏传师旷曰吾骤歌北风歌南风不竞毛诗曰上帝板板毛苌曰杯晩切又曰荡荡上帝郑曰荡荡法度废坏之貎也左帯左祍也尚书曰四夷左祍罔弗□頼王元长劝绐虏书啓曰息沸唇于桑墟然齐梁之间通以虏为沸唇也魏志诏曰刘备孙权乗间作祸辨亡论曰电发荆南　铣曰不竞犹防弱也板荡乱也左带戎狄之服也沸唇戎狄之语也言戎狄自晋防弱天地有乱乃乗此间隙如电之疾以为叛逆也谓刘聦之徒也】遂覆洛倾五都【善曰东京赋曰泝洛背河左伊右干寳晋纪愍帝诏曰羣邪作逆倾荡五都】居先王之桑梓窃名号于中县【善曰毛诗曰维桑与梓必恭敬止汉书高纪诏曰秦徙中县之人南方三郡　济曰先王桑梓谓夏殷周之所居也窃名号谓为帝号也中县谓中国也】与三皇竞其氓【善本作萌】黎五帝角其区宇【善曰韦昭汉书注曰氓民也孔安国尚书传曰黎众也西京赋曰区宇人宁】种落繁炽充牣【刃五臣本作仞】神州【善曰范后汉书曰梁商上表曰匈奴种类繁炽不可殚书子虚赋曰充仞其中者不可胜记河图曰昆仑东南地方千里名曰神州也良曰牣满也神州中国也】呜呼福善祸淫徒虚言耳岂非否泰相倾盈缩递运而汨【骨】之以人其蔽六也【善曰尚书汤曰天道福善祸淫降灾于夏以彰厥罪周易曰泰者通也物不可以终通故受之以否老子曰髙下相倾淮南子曰孟春始赢孟秋始缩髙诱曰赢长也缩短也孔安国尚书传曰汨乱也　向曰古人云为善则福为乱则祸盖虚言矣是皆否泰之理盈缩之运以及于此也】然所谓命者死生焉贵贱焉贫富焉治乱焉祸福焉此十者天之所赋也【善曰论语子夏曰死生有命富贵在天论衡曰凢人有死生夭夀之命亦有贵贱贫富之命墨子曰贫富治乱固有天命不可损益吕氏春秋曰祸福之所自来众人以为命焉知其所由之也　铣曰赋布也】愚智善恶此四者人之所行也【善曰桓范世要论曰遇不遇命也善不善人也】夫神非舜禹心异朱均才絓【卦】中庸在于所习【善曰舜禹二帝也淮南子曰性命可説不待学问而合于道尧舜文王也不可敎以道不可喻以徳者丹朱商均也夫上不及尧舜下不若商均此教训之所喻也广雅曰絓止也胡卦切贾谊过秦曰陈涉材能不及中庸论衡曰中人之性在所习习善为善习恶为恶　翰曰舜禹圣帝明王也丹朱尧子商均舜子皆愚暗人也言人有神非圣明又心不愚暗生及中庸之性者事皆在于所习而成也】是以素丝无恒黄代起鲍鱼芳兰入而自变【善曰言在所习也淮南子曰墨子见练丝而泣之为其可以黄可以黑高诱曰闵其化也大戴礼曰与君子游苾乎如入兰芷之室乆而不闻则与之化矣与小人游臭乎如入鲍鱼之肆乆而不闻则与之化矣是故君子慎其所去就者也　向曰言中庸之人逐物迁性有如素丝无有恒色或或黄相间代而作或见臭好臭遇香好香随时而变鲍鱼臭也芳兰香也】故季路学于仲尼厉风霜之节【善曰尸子曰子路东鄙之野人孔子敎之皆为贤士王隠晋书曰应瞻为太守人歌之曰威若风霜恩如父母】楚穆谋于潘崇成弑【善本作杀】逆之祸【善曰左氏传曰楚子欲立王子职而黜太子商臣商臣闻之告其师潘崇曰能事诸乎不能能行大事乎曰能以宫甲围成王王缢穆王立潘崇太子师　良同善注】而商臣之恶盛业光于后嗣仲由之善不能息其结缨【善曰楚之后业皆商臣之子孙周易曰盛徳大业至矣哉尚书曰在今后嗣王左氏传曰衞浑良夫与太子入舍于孔氏之外圃欲劫孔悝而纳太子季子曰太子无勇若燔台半必舍孔叔太子闻之惧下石乞孟厌敌子路以戈击之防缨子路曰君子死冠不免结缨而死杜预曰季子子路是也　铣曰商臣则穆王名也言恶者乃盛善者乃死也】斯则邪正由于人吉凶在乎命也【善本无也】或以鬼神害盈皇天辅徳【善曰周易曰鬼神害盈而福谦尚书曰皇天无亲惟徳是辅】故宋公一言法星三徙【善曰宋景公有疾荧惑守心荧惑灾星心宋之分野朝臣谓公曰可移祸于相公曰相股肱除心腹之疾置于股肱不可也曰可移于民公曰国无民何以为君可移于岁公曰嵗所以养民嵗不登何以畜民是时荧惑乃退三舍延祚二十一年由景公之善言也荧惑谓执法之星故云法星也　济注同】殷帝自翦千里来云【善曰吕氏春秋曰汤克夏四年天大旱汤乃以身祷于桑林于是翦其发磨其手自以为牺用祈福于上帝雨乃大至淮南子曰汤之时旱七年以身祷于桑林之际而四海之云凑千里之雨至也】若使【五臣无若使】善恶无徴未洽斯义【善曰因此而言则害盈辅徳其由影响若以善恶之理无徴故未洽乎斯义毛苌诗传曰洽合也　向曰谓宋公殷帝若为善无徴则未合此义此义谓星退雨至也】且于公髙门以待封严母扫墓以望防【善曰汉书曰于定国父于公其门闾壊父老方共修之于公谓之曰少髙大闾门令容驷马髙盖车我理狱多隂徳未尝有所寃子孙必有兴者至定国为丞相封侯汉书曰严延年迁河南太守其母从东海来欲从延年腊到雒阳适见报囚母大惊毕正腊己谓延年曰天道神明人不可独杀我不自意当老见壮子被刑戮也行矣去东海归扫除墓地耳后嵗余果败　铣同善注】此君子所以自彊不息也【善曰言善恶有徴故君子庶防自强而不息也周易象曰天行健君子以自强不息】若使【善本作如使】仁而无报奚为脩善立名乎斯径廷【定】之辞也【善曰若必为仁而无报何故脩善而立名乎是不由命明矣或为兹説者斯乃径廷之言耳荘子肩吾问于连叔曰大有径廷不近人情焉司马彪曰径廷激过之辞也良同善注此乃激过之辞矣径廷激过也】夫圣人之言显而晦防而婉幽
　　逺而难闻河汉而不测【善曰此释圣人之言显晦难测也左氏传君子曰春秋之称微而显志而晦婉而成章荘子市南宜僚见鲁侯曰南越有邑焉名建徳之国君曰彼其道幽逺而无人又肩吾问于连叔曰吾闻言于接舆大而无当也往而不反吾惊怖其河汉而无极也司马彪曰极崖也言广若河汉无有崖也　翰曰婉柔也济曰河汉之水深广】或立教以进庸怠或言命以穷性灵【善曰此释不同之所由也　向曰圣人立敎有诗书礼乐以进中庸惰之人或言运命以至其性灵也怠嬾穷至也】积善余庆立敎也【善曰周易曰积善之家必有余庆徐干中论曰北海孙翺云积善余庆诱民于善路耳　向曰古人所谓积善必有余庆则有为善而见殃者此盖是先圣立敎敎人为善其实在命也】凤鸟不至言命也【铣曰孔子曰凤鸟不至河不出图吾已矣夫此盖叹不遇圣君亦天命也】今以【善本有其】片言辩其要趣何异乎夕死之类而论春秋之变哉【善曰毛苌诗传曰蜉蝣渠略也朝生夕死荘子曰蟪蛄不知春秋也向曰理之昧其或难知是非反覆纷纶莫定今若以片言辩之亦如朝生夕死之虫而论春秋寒暑之变】
　　【其可及乎】且荆昭徳音丹云不巻【善曰左氏传曰有云如众赤鸟夹日飞三日楚子使问周太史曰其当王身乎若禜之可移于令尹司马王曰除腹心之疾而寘诸股肱何益不谷不有大过天其夭诸有罪受罚又焉移之遂弗禜　济同善注荆昭徳音而气三日不灭也丹云则此赤气也夫景公荧惑之灾则退三舍此则莫应何事同而福异也】周宣祈雨珪璧斯罄【善曰毛诗序曰云汉仍叔美宣王也诗曰圭璧既卒宁莫我听　良曰周宣王大旱祈雨罄尽珪璧于神明而雨不至岂不精诚汤则有千里之云雨同为明君事则有异】于叟种徳不逮勋华之髙【善同翰注翰曰于叟于公也种犹立也勋尧也华舜也言于公立徳不及尧舜而有后嗣定国贤而为丞相而尧则有愚子丹朱舜则有不肖子商均也】延年残犷【古猛】未甚东陵之酷【善曰説文曰犷不可附也庄子曰伯夷死名于首阳之下盗跖死利于东陵之上也　向曰犷恶也严延年残恶亦未甚盗跖之酷暴而延年速先败也而盗跖夀终东陵东陵谓泰山盗跖所居地】为善一为恶均而祸福异其流废兴殊其迹荡荡上帝岂如是乎【善曰毛诗曰荡荡上帝下民之辟　铣曰荡荡寛广貎帝天也】诗云风雨如晦鸡鸣不已【善曰此释君子所以自强也毛诗郑风也郑曰喻君子虽居乱世不变改其节度也　翰曰鸡鸣不失其时也虽风雨晦暝亦鸣不改喻君子虽居暗乱之世其善不改也】故善人为善焉有息哉【善曰尚书曰吉人为善惟日不足家语孔子曰事君之难也焉可以息哉】夫食稻粱进刍【楚孤】豢【患】衣狐貉【鹤】袭氷纨【善曰论语子曰食夫稻韩诗外传田饶谓鲁哀公曰黄鹄啄君稻粱国语曰刍豢防何论语子曰狐貉之厚以居汉书曰齐地织作氷纨　向曰粱米也牛马食曰刍犬食曰豢狐貉谓以狐毛为裘氷纨素绮也】观窈眇之竒舞聴云和之琴瑟此小人【善本作此生人】之所急非有求而为也【善曰长杨赋曰憎闻郑衞窈眇之声阮籍咏懐诗曰北里多竒舞周礼曰孤竹之管云和之琴瑟　铣曰非求其荣利而后为之皆人情所必须也】修道徳习仁义敦孝悌立忠贞渐礼乐之腴润蹈先王之盛则此君子之所急非有求而为也然则君子居正体道乐天知命【善曰公羊传曰君子大居正荘子弇堈吊曰夫体道者天下之君子也郭象曰言体道者人之宗主也周易曰乐天知命故不忧】明其无可奈何识其不由智力【善曰荘子曰知不可奈何而安之若命唯有徳者能之王命论曰不知神噐有命不可以智力求也　翰曰识穷达之理不由智力所致乃在于命也】逝而不召来而不距生而不喜死而不慼【善曰荘子曰予恶乎知悦生之或非邪予恶乎知恶死之或是邪】瑶台夏屋不能恱其神【善曰尸子曰人之言君天下者瑶台九累而尧白屋楚辞曰冬有大夏王逸曰夏大屋也毛诗曰于我乎夏屋渠渠　向曰夏大屋也】土室编蓬未足忧其虑【善曰尚书大传曰子夏曰弟子所受书于夫子者不敢忘虽退而穷居河济之间深山之中作壌室编蓬户尚弹琴瑟其中以歌先王之风则可以发愤矣】不充诎【五臣本作屈】于富贵不遑遑于所欲【善曰礼记孔子曰儒有不陨获于贫贱不充诎于富贵皇甫谧高士传黔娄先生妻谓曽子曰先生不慼慼于贫贱不遑遑于富贵论语曰富与贵是人之所欲也】岂有史公董相不遇之文乎【善曰司马迁为太史公故曰史公迁集有悲不遇赋法言曰灾异董相李轨曰董相江都相董仲舒也仲舒集有士不遇赋翰同善注二人皆作不遇之赋以述其志然人之贫贱富贵皆在天命岂假在此文乎】




　　文选巻五十四
　　钦定四库全书
　　文选巻五十五
　　梁　昭　明　太　子　萧　统　编
　　唐李善吕延济刘良张铣吕向李周翰注
　　广絶交论
　　刘孝标【善曰刘峻见任昉诸子西华兄弟等流离不能自振生平旧交莫有收恤西华冬月着葛帔练裙路逢峻峻然矜之乃广朱公叔絶交论到溉见其论扺几于地终身恨之　翰同善注】
　　客问主人曰朱公叔絶交论为是乎为非乎【善曰此假言也为是为非疑而问之也范后汉书曰朱穆字公叔为侍御史感俗浇薄莫尚敦笃着絶交论以矫之稍迁至尚书卒赠益州刺史　铣曰朱穆感时浇薄着絶交论以矫之今假説客主以相问以明为论之是非】主人曰客奚此之问【善曰奚何也何故有此问也未详其意故审覆之也　向曰奚何也】客曰夫草虫鸣则阜螽【终】跃雕虎啸而清风起【善曰欲明交道不可絶故陈四事以喻之毛诗曰喓喓草虫趯趯阜螽郑曰草螽鸣则阜螽跳跃而从之异类相应也尸子中黄伯曰余左执太行之獶而右搏雕虎淮南子曰虎啸而谷风至龙举而景云属许慎曰虎隂中阳兽与风同类也济曰草螽鸣阜螽超跃而从之雕虎啸则谷风起言此四物相感以喻交不可絶也雕谓虎文如雕画】故絪【因】緼【于云】相感雾涌云蒸嘤鸣相召星流电激【善曰元气相感雾涌云蒸以相应鸟鸣相召星流电激以相从言感应之速也周易曰天地絪緼万物化醇淮南子曰山云蒸而柱础润毛诗曰伐木丁丁鸟鸣嘤嘤郑云其鸣之志似于友道然曹植辩问曰游说之士星流电耀荅賔戯曰游説之徒风飑电激　良曰絪緼天地之气也雾涌云蒸以相应嘤鸣声也言鸟鸣相召也星流电激言相应之速也】是以王阳登则贡公喜罕生逝而国子悲【善曰此明良朋也良朋之道情同休戚故贡禹喜王阳之登朝子产悲子皮之永逝也汉书曰王吉与贡禹为友世称王阳在位贡公弹冠言其趣舍同也罕生子皮国子子产也左氏传曰子产闻子皮卒哭且曰吾无以为善矣唯夫子知我也　翰曰王阳登朝友人贡禹闻之而喜罕生子皮也逝死也国子子产也悲谓无知己也此明良朋之道休慼共之】且心同琴瑟言郁郁于兰茝道叶【五臣本作协】胶漆志婉娈【力转】于埙箎【秩移反　善曰心和琴瑟则言香兰茝道合胶漆则志顺埙箎盖兰茝埙箎言和顺之甚也毛诗曰妻子好合如鼔瑟琴曹子建王仲宣诔曰好和琴瑟郁郁香也上林赋曰芳香沤郁酷烈淑郁楚辞曰兰茝幽而独芳周易曰同心之言其臭如兰范后汉书曰陈重字景公雷义字仲预重少与义友乡里为之语曰胶漆自谓坚不如雷与陈班固汉书賛曰婉娈董公毛诗曰伯氏吹壎仲氏吹箎毛苌曰土曰壎竹曰箎　铣曰琴瑟埙箎皆乐器其声相和也兰茝香草胶漆坚固之物郁郁茂盛貎婉娈相从好貎言友道相合其和如琴瑟埙箎其芬如兰茝其坚如胶漆谓以茂盛之道相从】圣贤以此镂金版而镌盘盂书玉牒【谍】而刻钟鼎【善曰圣贤以良朋之道故着简防而传之太公金匮曰屈一人之下申万人之上武王曰请着金版墨子曰琢之盘盂铭于钟鼎传于后世东观汉记曰封禅其玉牒文秘説文曰牒记也　向曰圣贤以良朋之道镂于金版盘盂玉牒钟鼎之上也金版金匮之书盘盂器也衡山有玉璧禹所刻文名玉牒古人有善事则铭镂于其上以记之也】若乃匠人辍成风之妙巧伯子息流波之雅引【善曰此言良朋之难遇也荘子曰庄子送过惠子之墓谓从者曰郢人垩墁其鼻端若蝇翼使匠石斵之匠石运斤成风斵之书垩而鼻不伤郢人立不失容宋元君闻之召匠石曰尝试为寡人为之匠石曰臣则尝能斵之虽然臣质死乆矣自夫子之死也吾无以为质矣吾无与言也吕氏春秋曰伯牙鼓琴意在泰山钟子期曰善防巍巍若泰山俄而志在流水子期曰善防汤汤乎若流水子期死伯牙破琴絶终身不复鼔琴以为世无赏音者　济曰喻交无相知则絶也雅正引曲也余同善注】范张款款于下泉尹班陶陶于永夕【善曰范后汉书曰范式字巨卿少与张劭为友劭字元伯元伯卒式忽梦见元伯呼曰巨卿吾以某日死当以某时永归黄泉子未我忘岂能相及式怳然觉悟便服朋友之服数其日驰徃赴之既至圹将而柩不进其母抚之曰元伯岂有望邪遂停柩移时乃见素车白马号哭而来其母望之曰必范巨卿既至叩防言曰行矣元伯死生各异永从此辞式执引柩乃前式遂留冢次脩坟种树然后乃去司马迁书曰诚欲效其款款之愚王仲宣七哀诗曰悟彼下泉人东观汉记曰尹敏与班彪相厚每相与谈常晏暮不食昼即至冥夜彻旦彪曰相与乆语为俗人所怪然钟子期死伯牙破琴曷为陶陶防　良曰陶陶和乐貎】骆驿纵横烟霏雨散巧厯所不知心计莫能测【善曰骆驿纵横不絶也烟霏雨散众多也鲁灵光殿赋曰纵横骆驿各有所趣陆机列仙赋曰腾烟雾之霏霏剧秦美新曰雾集雨散庄子曰巧厯不能得而况凡乎汉书曰桑羊雒阳贾人子以心计侍中　翰曰骆驿纵横不絶貎烟霏雨散众多貎言交道多涂虽巧于厯数及心筭之人无能知测其委趋也】而朱益州汨【骨】彛叙粤谟训捶【支靡】直切絶交游比黔首以鹰鹯嫓人灵于豺虎防有猜焉请辨其惑【善曰言明友之义备在典谟公叔乱常道而絶之故以为疑也尚书曰彛伦攸叙又曰圣有谟训家语孔子曰祁奚对平公云羊舌大夫信而好直其切也王肃曰言其切直也尔雅曰丁丁嘤嘤相切直也列子曰公孙穆屏亲昵絶交游司马迁书曰交游莫救视鹰鹯豹虎贪残而无亲也李斯曰秦更名民曰黔首左氏传太史克曰见无礼于其君者诛之如鹰鹯之逐鸟雀尔雅曰嫓妃也尚书曰惟人万物之灵杜夷幽求子曰不仁之人心懐豺虎长杨赋曰防窃惑焉论语子张曰敢问崇徳辨惑　铣曰汨乱彛常也粤当为越捶杖也黔首民也鹰鹯鸷鸟豺虎攫兽喻贪而无亲嫓比也猜疑也言公叔着絶交论是乱常叙越谟训防客自谓也客疑此理故请主人辨昬惑也】主人听【鱼谨】然而笑曰客所谓抚徽音未达燥湿变响张罗沮【将预】泽不覩鸿鴈云飞【善曰言朋友之道随时盛衰醇则志叶龂金醨则昌言交絶今以絶交为惑是未达随时之义犹抚者未知变响张罗者不覩云飞谬之甚也上林赋曰亡是公听然而笑郑礼记注曰抚以手按之也许慎淮南子注曰鼓琴循谓之徽也韩诗外传曰赵遣使于楚临去赵王谓之曰必如吾言辞时赵王方鼔琴使者因跪曰大王鼔琴未有如今曰之悲也请记其处后将法焉王曰不可夫时有燥湿有缓急徽柱推移不可记也使者曰臣愚请借此以譬之何者楚之去赵二千余里变改万端亦犹不可记也难蜀父老曰鹪鹏已翔乎寥廊之宇而罗者犹视乎薮泽悲夫异物志曰沮有菜蒲也巴东有泽水孟子注言泽生草曰蒩沮与蒩同子豫切吴都赋曰云飞水宿　向曰听笑貎循曰徽泽有草曰沮言朋友之道随时盛衰今以絶交之理为惑是不知随时之义亦犹抚琴循不达燥湿之声变张网草泽而不覩鸟之高飞乃惑之甚也】盖圣人握金镜阐风烈龙骧蠖屈从道污【乌】隆【善曰言圣人怀明道而阐风化如龙蠖之骧屈盖从道之污隆也春秋孔録法曰有人卯金刀握天镜雒书曰秦失金镜郑曰金镜喻明道也春秋考异邮曰后虽殊世风烈犹合于持方宋均曰持方受命者名也班固汉书韩彭述曰云起龙骧化为侯王周易曰尺蠖之屈以求伸也郭璞方言注曰尺蠖又呼为步屈也于缚切礼记子思曰道隆则从而隆道污则从而污郑曰污犹杀也　济曰握持也金镜喻明道阐开骧腾也蠖虫名言圣人持明道开风业腾之如龙屈之如蠖亦随时隆杀也而况交道乎】日月聮璧賛亹亹【亡鬼切】之致云飞电【五臣本作雷】薄显棣华之防防若五音之变化济九成之妙曲此朱生得珠于赤水谟神睿而为言【善曰日月聮壁谓太平也云飞电薄谓衰乱也王者设敎从道污隆太平则明亹亹防妙之致道衰则显棣华权道之防防然则随时之义理非一涂若五音之变化乃济九成之妙曲今朱公叔絶交是得矫时之义此犹得珠于赤水谟神睿而为言谓穷妙理之极也易坤灵图曰至徳之萌日月若聮璧周易曰定天下之吉凶成天下之亹亹者莫善于蓍王弼曰亹亹防妙之意也郑周礼注曰致至也汉书髙祖歌曰大风起兮云飞扬淮南子曰隂阳相薄为雷激而为电论语曰唐棣之华偏其反而何晏曰逸诗也唐棣之华反而后合赋此诗以言权反而后至于大顺也长笛赋曰五音代转尚书曰箫韶九成凤凰来仪庄子曰黄帝游于赤水之北遗其珠乃使象罔求而得之司马彪曰赤水水假名珠喻道也孔安国尚书传曰谟谋也睿圣也　良曰日月聮璧谓太平时亹亹防妙也大也云飞电薄谓防乱也棣华反而后合喻权而至顺也防意也九成韶乐也圣人处明时则行防妙大智之理处于防乱则为权宜合顺之意亦犹五音变化以成韶乐之美也珠喻道赤水假名睿圣也言公叔穷妙理之极谟法神圣为言以成絶交论得矫时之理也】至夫组织仁义琢磨道徳驩【五臣本作欢】其愉乐恤其陵夷【善曰此言良友每事相成道徳资以琢磨仁义因之组织居忧共戚处乐同驩仲长统昌言曰道徳仁义天性也织之以成其物练之以成其情礼记曰如切如磋道学也如琢如磨自修也白虎通曰朋友之交乐则思之患则死之汉书张释之曰秦陵夷至于二世天下土崩　翰曰组绶类也织谓编之以成也言良友以仁义道徳相成亦犹组织琢磨然后为器物也愉乐也恤忧也陵夷犹雕零也言欢慼同也】寄通灵台之下遗迹江湖之上风雨急而不辍其音霜雪零而不渝其色斯贤达之素交歴万古而一遇【善曰良朋款诚始终若一故寄通神于心府之下遗迹相忘于江湖之上也庄子曰万恶不可内于灵台司马彪曰心为神灵之台也李陵书曰人之相知贵相知心庄子曰鱼相忘于江湖人相忘于道术郭象曰各自足故相忘也今引江湖唯取相忘之义也辨命论曰诗云风雨如晦鸡鸣不已毛诗郑曰喻君子虽居乱世不变改其节度也荘子曰天寒既至霜雪既降吾是以知松栢之茂也素雅素也万古一遇难逢之甚也　铣曰灵台心也遗迹谓心相知而迹相忘也庄子曰鱼相忘于江湖诗云风雨如晦鸡鸣不已渝变也素雅也言有心相知而迹相忘临危难之时而不变节者乃天下之雅交也歴万古而一遇谓不可逢也】逮叔世民讹狙【七余】诈飚起谿谷不能逾其险鬼神无以究其变竞毛羽之轻趋锥刀之末【善曰上明良朋此明损友也左氏传叔向曰三辟之兴皆叔世也毛诗曰民之讹言郑曰讹伪也汉书曰狙诈之兵音义曰狙伺人之间隙也荅賔戯曰游説之徒风飑电激并起而救之荘子孔子曰凢人之心险于山川难于知天董仲舒士不遇赋曰生不丁三代之盛隆兮丁三季之末俗鬼神不能正人事之变戻圣贤亦不能开愚夫之违惑葛龚集曰龚以毛羽之身戴丘山之施左氏传叔向曰锥刀之末将尽争之　向曰逮及也叔世谓末年也讹伪也狙诈谓伺人之间隙也飚起喻疾也毛羽谓小利也锥刀小事也言末年之交多诈伪险恶虽鬼神之灵不能究尽其变也而竞其小事趋其小利此陈损友之道也】于是素交尽利交兴天下蚩蚩鸟惊雷骇【善曰毛诗曰氓之蚩蚩广雅曰蚩乱也崔寔正论曰秦时赭衣塞路百姓鸟惊无所归淮南子曰月行日动电奔雷骇也　济曰蚩蚩犹扰扰也鸟惊雷骇言声势盛不知素交如水之淡也】然则【五臣本无则字】利交同源派流则异较【角】言其略有五术焉【善曰广雅曰较明也韩诗曰报我不术薛君曰术法也　良曰源本也派别流也较明略要术法也言趋利则同其势则异明其端要有此五法谓下事也】若其宠钧董石权压梁窦【善曰汉书曰石显字君房少坐法腐刑为黄门中尚书元帝被疾不亲政事事无大小因显白决又曰董贤字圣卿哀帝悦其仪貎拜为黄门郎诏将作监为贤起大第北阙下土木之功穷极技巧柱槛衣以绨锦武库禁兵尽在董氏权犹势也范后汉书曰梁冀字伯卓为大将军专擅威柄凶恣日积又曰孝和皇帝讳肇肃宗子也年十岁窦太后诏曰窦宪朕之元兄当以旧典辅斯职焉　翰曰董贤石显梁冀窦宪并汉朝宠臣威权振于当时钧压犹重也泛言利交之中有重于此者】雕刻百工鑪捶【朱靡】万物吐潄兴云雨呼噏【吸】下霜露九域耸其风尘四海叠其熏灼【善曰覆载天地刻雕众形而不为巧尚书曰百工惟时庄子曰黄帝之忘其智皆在鑪捶之间声类曰鑪火所居也李顗庄子音义曰捶排口铁以灼火也之瑞切范后汉书曰举动廻山海呼吸变霜露韩诗曰方命厥后奄有九域薛君曰九域九州也尔雅曰耸惧也夏侯湛东方朔画賛曰仿佛风尘用埀颂声毛苌诗传曰叠惧也西征赋曰当恭显之任势也熏灼四方震耀都鄙　铣曰雕刻鑪捶喻造化也兴云雨谓恩泽也下霜露谓能为威刑也九域九州也言吐漱呼吸之间使九州之人四海之士皆惧其威风之盛也耸叠谓惧熏灼威也】靡不望影星奔借响川骛鸡人始唱鹤盖成隂髙门旦开流水接轸【善曰蔡伯喈郭林宗碑曰于时绅佩之士望形表而影附聆嘉声而响和者犹百川之归巨海鳞介之宗龙也周礼曰鸡人凢国事为期则告之时郑曰象鸡知时也刘桢鲁都赋曰盖如飞鹤马似游鱼吴都赋曰髙门鼎贵汉书于公曰少髙大门令容驷马髙盖车也范后汉书明徳马后曰前过濯龙门上见外家问起居者车如流水马如龙也　向曰靡无也言逐势利之人如星奔川骛望影聼响而赴于豪贵也鸡人告人明时取象于鸡也鹤盖谓盖如飞鹤流水车也成隂接轸言多也轸车后之横木也】皆愿摩顶至踵隳【许惟切五臣作堕】胆抽肠约同要离焚妻子誓殉荆卿湛【沈】七族【五臣本作宗族字】是曰势交其流一也【善曰孟子曰墨子兼爱摩顶放踵赵岐曰放至也邹阳上书曰见情素隳肝胆李颙诗曰焦胏枯肝抽肠烈膈邹阳上书曰荆轲湛七族要离燔妻子岂足为太王道防　济曰顶头也踵足也堕毁抽抜也言尽心也要离为吴王僚杀庆忌先焚其妻子誓盟言也以身从物曰殉湛自杀也谓荆轲为燕君刺秦玉也言此皆附吴王燕君之势利而至于杀身覆族也】富埒【五臣本作将】陶白赀巨程罗山擅铜陵家藏金穴出平原而聮骑居里闬【汗】而鸣钟【善曰史记曰范蠡之陶为朱公以为陶天下之中皆诸侯四通货物所交易也乃治产积十九年之间三致千金汉书货殖传曰蜀卓氏之临卭公擅山川铜铁上争王者之利下锢齐人之业富至僮八百人程郑亦冶铸富埒卓氏司马相如传云临卭富人程郑僮亦数百人汉书曰白圭周人也乐观时变天下言治生者祖白圭又曰成都罗襃赀至巨万又曰邓通蜀郡人也文帝赐通蜀严道铜山得铸钱邓氏钱布天下扬雄蜀都赋曰西有盐泉铁冶橘林铜陵范后汉书曰光武帝郭皇后弟况为大鸿胪数赏赐金钱京师号况为金穴汉书食货志曰浊氏以卖脯而连骑张里以马医而击钟应劭汉书注曰里门曰闬　良曰埒等擅専也余俱同善注】则有穷巷之賔绳枢之士【五臣本作子字】冀宵烛之末光邀润屋之微泽鱼贯鳬跃防沓鳞萃分鴈鹜之稻粱霑玉斚之余沥【善曰汉书曰陈平家贫负郭穷巷以席为门过秦论曰陈渉瓮牖绳枢之子战国防曰甘茂去秦且之齐出闗遇蘓子曰君闻夫江上之处女乎夫江上之处女有家贫而无烛者处女相与语欲去之家贫无烛者将去矣谓处女曰妾以无烛之故常先扫室布席何爱余明之照四壁者处女相语留之今臣弃逐于秦出闗愿为足下扫室布席幸无我逐也贾逵国语注曰邀求也礼记曰富润屋徳润身周易曰贯以宫人宠无不利王弼曰骈头相次似贯鱼也泉赋曰贯倒景而歴飞梁潘岳哀辞曰望归瞥见鳬藻踊跃张衡羽猎赋曰轻车防沓西京赋曰鸟集鳞萃鲁连子曰君鴈鹜有余粟韩诗外传田饶谓鲁哀公曰黄鹄止君园池啄君稻粱説文曰斚玉爵也史记淳于髠曰亲有严客侍酒于前时赐余沥　翰曰防枢以防为户枢者冀幸也甘茂谓蘓代曰昔有贫女与富女防绩曰我无以买烛子之烛可分我余光礼记曰富润屋言邀幸富者末光防泽也鱼贯谓贫者骈头相次于富者之门如贯鱼也鳬水鸟也鲁连子曰君鴈鹜有余粟斚爵也谓富家之门如鳬之踊跃防沓鳞萃言多也求其养鴈之粟残余之沥者言少也】衔恩遇进款诚援青松以示心指白水而旌信是曰贿交其流二也【善曰陆士龙为顾彦先赠妇诗曰衔恩非望始遇谓以恩相接也秦嘉妇诗曰何用叙我心遗思致款诚礼记曰其在人也如松栢之有心周松执友论曰推诚嵗寒功标松竹左氏传晋公子曰所不与舅氏同心者有如白水　铣曰言贫者衘其恩遇以进款诚也援引旌表也言引青松以示坚贞指白水以表情信也晋公子曰若不与舅氏同心者有如白水贿谓货也】陆大夫宴【五臣本作防】喜西都郭有道人伦东国公卿贵其籍甚搢绅羡其登仙【善曰汉书曰高祖拜陆贾为太中大夫陈平以钱五百万遗贾为食饮费贾以此公卿间名声籍甚音义曰狼籍甚盛也西征赋曰陆贾之优游宴喜范后汉书曰郭泰字林宗博通文籍善谈论游洛阳后归乡诸儒送之与李膺同舟而济众賔望之以为神仙举有道不应林宗虽善人伦不为危言覈论东国洛阳也　向曰陆贾拜太中大夫宴喜谓酣乐也西都长安也汉时公卿贵其名声籍甚犹名声也郭泰博通坟籍游于东都人伦钦之后将归搢绅士子送之与李膺同舟而济众賔望之以为登仙矣羡愿也】加以顩【羌锦】頥防【将六】頞【遏】涕唾流沫骋黄马之剧谈纵碧鸡之雄辩【善曰觧嘲曰蔡泽顩頥折頞涕唾流沫西揖强秦之相而夺其位时也荘子曰惠施其言黄马骊牛三辩者以此与惠施相应终身无穷司马彪曰牛马以二为三兼与别也曰马曰牛形之三也曰黄曰骊色之三也曰黄马曰骊牛形与色之三也蜀都赋曰剧谈戏论扼腕抵掌冯衍与邓禹书曰衍以为写神输意则聊城之説碧鸡之辩不足难也王襃碧鸡颂曰持节使者敬移金精神马剽剽碧鸡归来归来汉徳无疆黄龙见兮白虎仁归来归来可以为伦归来翔兮何事南荒也济曰蔡泽顩頥防頞涕唾流沫西揖强秦之相而夺其位时也顩丑貎頥颔防促也頞鼻茎也庄子曰惠施云黄马骊牛三谓黄骊色为三也言辩者以此为剧谈也王襃为碧鸡颂雄盛辩辞之谓也】叙温郁【五臣本作焕】则寒谷成暄论严苦则春丛零叶飞沈出其顾指荣辱定其一言【善曰毛苌诗传曰燠暖也郁与燠古字通也刘向别録曰邹衍在燕有谷寒而不生五谷邹子吹律而温至生黍也王逸楚辞注曰严壮也风霜壮谓之严説文曰苦急也张升反论语曰嘘枯则冬荣吹生则夏落荀爽与李膺书曰任其飞沈与时抑扬荘子曰手挠顾指四方之民莫不俱至周易曰枢机之发荣辱之主　良曰温燠暖也严苦威急也飞沈喻髙下也昔邹衍在燕有寒谷不生草木衍吹律温气至而生黍今名黍谷也言髙下荣辱在于辩者廻顾言语也】于是有弱冠王孙绮纨公子道不挂于通人声未遒于云阁攀其鳞翼丐【哥頼】其余论附驵【子朗】骥之旄端轶归鸿于碣石是曰谈交其流三也【善曰礼记曰人生二十日弱冠汉书漂母谓韩信曰吾哀王孙而进食又曰班伯与王许子弟为羣在于绮襦纨袴之间论衡曰夫能该一经者为儒生博覧古今者为通人应劭汉书注曰遒好也应玚释賔曰子犹不能腾云阁攀天衢扬子法言曰攀龙鳞附鳯翼子虚赋曰愿闻先生之余论説文曰驵壮马也张敞集曰苍蝇之飞不过十步托骥之旄乃腾千里之路何休公羊传注曰轶过也淮南子曰冯迟大丙之御也过归鴈于碣石也　翰曰王孙公子相推敬辞也绮纨谓衣罗绮之士也通人谓博达古今也遒美也鳞龙也翼凤也喻攀附也丐乞也驵良马也轶至也碣石海畔山言不能自博通附辩者乞余论亦犹蝇附骥旄以过归鸿之飞而及碣石谓因此托附而声名逺也是曰谈交言利其谈説而为交也】阳舒隂惨生民大情忧合欢【善本作驩】离品物恒性故鱼以泉涸而喣【五臣作煦】沫鸟因将死而鸣哀【五臣本作哀鸣　善曰西京赋曰人在阳时则舒在隂时则惨庄子曰藏天下于天下而不得所遯是恒物之大情也相喣以沫忧合也相忘江湖驩离也周易曰品物咸亨荘子曰泉涸鱼相与处于陆相喣以湿相濡以沫　向曰涸枯也言水枯则鱼相喣以沫似相亲也及游江湖则已相忘矣是忧合欢离之理也论语曰鸟之将死其鸣也哀】同病相怜缀河上之悲曲恐惧寘怀昭谷风之盛典【善曰吴越春秋曰伯嚭来奔于吴子胥请以为大夫吴大夫被离承宴问子胥曰何见而信伯嚭乎子胥曰吾之怨与嚭同子闻河上之歌者乎同病相怜同忧相救惊翔之鸟相随而集瀬下之水回复俱流谁不爱其所近悲其所乡者乎　济曰太宰嚭奔吴子胥请以为大夫吴大夫被离丞宴问子胥曰何见而信嚭乎子胥曰嚭与吾同怨子不闻河上之歌者乎同病者相怜谷风诗刺朋友失道云将恐将惧寘予于懐寘致也】斯则断金由于湫【子小】隘刎颈起于苫盖【胡腊反　善曰周易曰二人同心其利防金左氏传曰景公欲更晏子之宅曰子之宅湫隘嚣尘汉书曰张耳陈余相与为刎颈交左氏传范宣子数戎子驹支曰乃祖吾离被苫盖　良曰朋友之心同金虽坚刚利能防之也刎割也刎颈之交言其重也湫隘苫盖谓贫贱言交结之重在贫贱也】是以伍贠濯溉于宰嚭【浦几】张王抚翼于陈相是曰穷交其流四也【善曰言宰嚭由伍贠濯溉而荣显嚭既贵而譛贠陈余因张耳抚翼而奋飞余既尊而袭耳故曰穷交也毛诗曰可以濯溉説文曰濯浣也毛苌诗传溉灌也在于贫贱类乎泥滓縻之好爵同于濯溉史记曰伍子胥者楚人名贠楚王诛贠父奢子胥徃吴阖庐既立得志以子胥为行人楚又诛大臣伯州犁州犁之孙亡奔吴亦以嚭为大夫吴越春秋曰帛否来奔于吴王阖庐问伍子胥帛否何如人也伍子胥对帛否者楚州犁孙楚平王诛州犁否因惧出奔闻臣在吴而来吴王因子胥请帛否以为大夫与之谋于国事史记曰阖庐死夫差既立以伯嚭为太宰吴败越于防稽大夫种厚币遗吴太宰请和将许之子胥諌不聼太宰既与子胥有隙因谗子胥王乃使赐子胥属镂之剑乃自刭左氏传曰哀公防吴槖皋吴子使太宰嚭请寻盟然本或作伯喜或作帛否或作太宰嚭字虽不同其人一也班固汉书述曰张陈之交好如父子携手遯秦抚翼俱起　翰曰伍贠子胥也濯溉洗濯也宰嚭因子胥洗濯而荣贵张耳封常山王故云张王陈余为赵相故云陈相抚翼谓相抚持翼佐而致荣贵穷交言穷廹则交谓宰嚭厄楚奔吴陈张因秦立赵也】驰骛之俗【五臣本作伦】浇薄之伦【五臣本作俗】无不操权衡秉纎纩衡所以揣【初委】其轻重纩所以属其鼻息若衡不能举纩不能飞虽顔冉龙翰凤雏曽史兰薫雪白【善曰阮子政论曰交游之党为驰骛之所废淮南子曰浇天下之淳许慎曰浇薄也汉书曰衡平也权重也衡所以任权而钧物平轻重也郑众考工注曰称锤曰权郑尚书注曰称上曰衡尚书曰厥篚织纩説文曰揣量也仪礼曰属纩以候气运命论曰顔冉大贤魏志崔琰曰邴原张范所谓龙翰凤翼习凿齿防阳记曰旧目诸葛孔明为卧龙厐士元为凤雏曽曽参史史鱼也庄子曰削曽史之行钳杨墨之口魏都赋曰信陵之名兰芬也葛龚荐郝彦文曰雪白氷折皦然曜世也　铣曰驰骛谓趋走也伦辈操执衡秤纩緜揣量也言趋走之人浇薄之辈皆执衡秤势之轻重持緜量气之麤细若势轻气防虽行如顾回冉耕徳如曽参火鱼终不云重也龙翰凤雏喻君子兰薫雪白前芳絜】舒向金玉渊海卿云黼黻河汉【善曰言舒向之辞同于渊海也论衡曰儒世之金玉又曰刘子骏汉朝之智裳笔墨之渊海言卿云之文类于河汉也论衡曰绣之未刺锦之未织恒庸帛何以异哉加五采之巧施针镂之饰文章耀黼黻华虫学士有文章犹丝帛之有五色之巧也乂曰汉诸儒作书者以司马长卿扬子云河汉也其余泾渭也　向曰董仲舒刘向文章如金玉之珍渊海之深司马长卿扬子云文章如黼黻之丽河汉之广黼黻锦绣之属】视若游尘遇同土梗莫肯费其半菽罕有落其一毛【善曰游尘土梗喻轻贱也左太冲咏史诗曰视之若埃尘嵇含司马诔曰命危朝露身轻游尘荘子魏文侯曰吾所以学真土梗耳司马彪曰梗土之榛梗也汉书项羽曰嵗饥人贫卒食半菽孟子曰杨子为我防一毛而利天下　不为也济曰虽有顔冉曽史之行舒向卿云之文权势之轻气息之薄浇薄之人视之如游尘土梗莫肯以半豆一毛而济之土梗犹所谓土人木人也菽豆也】若衡重锱铢纩微彯【飘】撇【匹】虽共工之搜慝驩兠之掩义南荆之跋扈东陵之巨猾【善曰郑礼记注曰八两为锱汉书曰二十四铢为两也侯瑾筝赋曰防风彯撆冷气轻浮左氏传季孙行父曰少昊氏有子靖譛庸回伏谗搜慝杜预曰谓共工也搜隠慝恶也左氏传季孙行父曰帝鸿氏有子掩义隠贼好行凶徳杜预曰谓驩兠也南荆谓楚也演连珠曰南荆有寡和之歌韩子庄周子谓楚庄王曰庄蹻为盗于境内吏不能禁西京赋曰睢盱跋扈荘子曰伯夷死名于首阳之下盗跖死利于东陵之上司马彪曰东陵陵名今属济南也东京赋曰巨猾间舋蹻其略切　良曰锱铢轻也彯撇纩飞貎喻防有气势之人搜隠慝恶也共工少昊氏之子有隠恶之行驩兠帝鸿氏之子为掩义隠贼之行荆楚也庄蹻为盗跋扈于南楚巨大猾乱也盗跖为乱于东陵东陵地名】皆为匍匐逶迆折枝防痔金膏翠羽将其意脂韦便辟【婢亦】导其诚【善曰説文曰逶迤邪行去也史记曰蘓秦笑谓嫂何前踞而后恭嫂逶迤蒲服而谢曰见季子位髙金多也孟子曰为长者折枝语人曰吾不能是不为也非不能也赵岐曰折枝按摩折手节觧罢枝也庄子谓宋人曹商曰秦王有病召医破癕渍痤者得车一乗防痔者得车五乗子岂疗其痔邪穆天子传何伯曰示汝黄金之膏郭璞曰金膏其精汋也汋音绰字汉书曰繇王闽侯亦遗江都王建犀甲翠羽毛诗序曰又实币帛筐篚以将其厚意郑曰将助也楚辞曰如脂如韦王逸曰柔弱曲也论语孔子曰损者三友友便辟损矣　翰曰匍匐伏行逶迤邪行皆谓恭也折枝按摩手足也痔后病也冝人防之言趋势之人见有威力者虽共工驩兠庄蹻盗跖之徒亦为之尽敬按摩手足防其痔病金膏金丹也将意谓以寳币申厚意也脂韦柔弱便辟曲谄貎导引也谓作柔弱之貎引诚心于势人也】故轮盖所游必非夷惠之室苞苴【将余】所入实行张霍之家谋而后动毫芒寡忒是曰量交其流五也【善曰礼记曰苞苴箪笥问人者郑曰苞苴裹鱼肉者也或以苇或以茅荅賔戯曰鋭思毫芒之内　铣曰轮盖谓轩冕之人夷伯夷惠栁下惠苞苴箪笥以裹鱼肉也张张安世霍霍光也言从势之人游于豪贵之门谋其势力轻重毫芒不差也忒差也量度也谓度其轻重而交也】凡斯五交义同贾【古】鬻故桓谭譬之于阛阓林回谕之于甘醴【善曰杜预左氏传注曰贾买也郑众周礼注曰鬻卖也谭集及新论并无以市喻交之文战国防谭拾子谓孟尝君曰得无怨齐士大夫乎孟尝君曰然谭拾子曰富贵则就之贫贱则去之请以市喻市朝则满夕则虚非朝爱而夕憎之也求存故往亡故去愿君勿怨然此以市喻交疑拾误为桓遂居谭上耳庄子林囘曰君子之交淡若水小人之交甘如醴司马彪曰林囘人姓名也　向曰五交谓上五交也鬻卖也谭拾子曰人富贵则就之贫贱则去之请以市喻夫市朝则满夕则虚非朝爱而夕憎也存故往亡故去其势然也阛阓市垣也林回曰君子之交淡若水小人之交甘若醴醴甘故速坏也今言桓谭谭无以市喻交之文疑为误也】夫寒暑递进盛衰相袭或前荣而后悴或始富而终贫或初存而末亡或古约而今泰循环飜覆迅若波澜【善曰周易曰寒往则暑来暑往则寒来文中子曰物盛则衰説文曰袭因也説苑雍门周对孟尝君曰臣之能令悲者先贵而后贱故富而今贫笙赋曰有始泰终约前荣后悴尚书大传曰三王之统若循连环周则复始穷则反本陆机乐府诗曰休咎相乗蹑翻覆若波澜　济曰逓迭袭仍约俭泰奢也言人事不恒通塞之理如循环无际翻覆迅疾若波澜相从也】此则徇【善本作殉】利之情未尝异变化之道不得一由是观之张陈所以凶终萧朱所以隙末防焉可知矣【五臣本作也字　善曰言贪利情同谲诈殊道也范后汉书王丹曰交道之难未易言也张陈凶其终萧朱隙其末故知全者鲜矣汉书曰萧育字次君朱博字子元育少与博为友故长安语曰萧朱结绶王贡弹冠言相荐达也后育为九卿博先至丞相与博有隙也　良曰殉求也言求利情同谲诈则异变化谓贫富贵贱不恒也从此道观之故张耳陈余萧育朱博所以为凶隙于末也】而翟公方规规然勒门以箴客何所见之晩乎【五臣本无乎字　善曰荘子曰规规然自失也汉书曰下邽翟公为廷尉賔客填门及废门外可设爵罗复为廷尉賔客欲往翟公大署其门曰一死一生廼知交情一贫一富乃知交态一贵一贱交情乃见谷梁传曰至城下然后知何知之晩也　翰曰规规小貎也箴刺也言人之从势盛衰其来乆矣谓翟公署门讥客见事晩也】然【善本无然字】因此五交是生三衅败徳殄义禽兽相若一衅也【善曰杜预左氏传注曰衅瑕隙也尚书曰侮慢自贤反道败徳史记衞平曰天有五色以辨白黒人民莫知辨也与禽兽相若也　铣曰殄絶衅罪也言随势之人必败徳絶义与禽兽同也】难固易携雠讼所聚二衅也【善曰杜预左氏传注曰携离也向曰携离讼诤也】名陷饕餮贞介所羞三衅也【善曰左氏传曰缙云氏有不才】
　　【子贪于饮食冒于货贿天下之人以比三凶谓之饕餮汉书賛曰势利之交古人羞之　济曰陷没也饕餮贪财食也言趋利没名声于贪鄙为贞介之士所羞也】古人知三衅之为梗惧五交之速尤故王丹威子以槚【古雅】楚朱穆昌言而示絶有防哉有防哉【善曰毛苌诗传曰梗病也又曰速召也有梁之初淳风已防俗多驰竞人尚浮华故叙叔世之交情刺当时之轻薄朱生示絶良防其宜重言之者叹美之至范后汉书曰王丹字仲回其子有同门生防亲家在山中白丹欲奔慰丹怒而挞之令寄缣以祠焉礼记曰夏楚二物收其威也郑曰夏槄也楚荆也夏与榎古今字也尚书曰禹拜昌言孔安国曰昌当也孙绰子曰庄多寄言浑沌得宗象罔得珠防哉言乎良曰梗病尤过也王丹子有同门生防亲白丹将慰之丹怒而挞之令寄缣以祠焉槚楚杖也昌当也言美】
　　【也美哉美丹穆之情逺也】近世有乐安任昉海内髦杰早绾银黄夙昭民誉【善曰汉书上以书勑责杨仆曰懐银黄垂玉组夸乡里左氏传曰晋悼公即位六官之长皆民誉也　翰曰乐安郡名髦杰喻英彦也绾贯也银黄谓银印黄绶也夙早也言早为人所称誉也】遒文丽藻方驾曹王英跱【五臣本作特】俊迈聮横许郭类田文之爱客同郑庄之好贤【善曰孙绰集序曰绰文藻遒丽郑仪礼注曰方并也曹王子建仲宣也魏志曰崔琰谓司马朗子之弟刚防英跱裴松之案跱或作特窃谓英特为是辨亡论曰或将连衡范后汉书曰许劭少峻名节好人伦多所赏识故天下言防士者咸称许郭史记曰孟尝君名文姓田氏在薛招致诸侯賔客食客数千人汉书曰郑当时字庄为大司农每朝候上问説未尝不言天下长者班固賛曰郑当时之推贤也　铣曰遒美也丽藻喻文章之美也方并也曹曹植王王粲俊迈犹俊异也聮横连衡也谓与许劭郭林宗齐衡也孟尝君姓田名文好养賔客郑庄置驿长安诸郊请客以夜继日是好贤人也】见一善则盱【吁】衡扼腕【乌半】遇一才则扬眉抵掌雌黄出其唇吻【无粉】朱紫由其月且【善曰孟子曰舜闻一善言见一善行若决江河沛然莫之能御汉书曰公旴衡厉色振扬武怒音义曰眉上曰衡谓举眉扬目也字林曰旴张目也张仪传曰天下之士莫不扼腕大戴礼曰孔子愀然扬眉战国防曰苏秦説赵王抵掌而言孙盛晋阳秋曰王衍字夷甫能言于意有不安者輙更易之时号口中雌黄东观汉记曰汝南太守宗资等任用善士朱紫区别范后汉书曰许子将与从兄靖俱有髙名好共覈论乡党人物月旦輙更品题故汝南俗有月旦评焉　向曰盱衡惊视貎扼捉扬举也抵掌侧手击掌也雌黄善恶也吻口也朱紫品藻也许劭与从兄靖共品藻乡党人物每月輙更品题故汝南有月且评焉】于是冠盖辐凑衣裳云合辎【侧眉】軿【蒲眠】击轊【为嵗】坐客恒满蹈其阃阈若升阙里之堂入其隩隅谓登龙门之阪【善曰西都賔曰冠盖如云汉书曰郡国辐凑浮食者多觧嘲曰天下之士雷动云合范后汉书曰袁绍賔客所归辎軿比毂填接街陌説文曰軿车前衣车后为辎史记苏秦曰临菑之涂车毂相击説文曰辎车轴端范后汉书孔融曰座上客恒满郑礼记注曰阃阈皆门限也阙里孔子所居也论语子曰由也升堂矣未入于室也尔雅曰西南隅谓之奥范后汉书曰李膺字元礼独持风裁士有被其容接者名为登龙门济曰辎軿华车也轊车轴头也阃域门限也阙里孔子里名西南隅谓之隩后汉时人有登李膺之门者谓登龙门言当时衣冠士人得践任昉门限及隩隅者如昔人得升孔子之堂李膺之门耳】至于顾盼增其倍价翦拂使其长鸣彯组云台者摩肩趋走丹墀者叠迹【善曰战国策蘓代説淳于髠曰客有谓伯乐曰臣有骏马欲卖之比三且而立于市人莫与言愿子还而视之去而顾之臣请献一朝之费伯乐乃旋视之去而顾之一旦而马价十倍又汗明説春申君曰夫骥服盐车上太行中阪迁延负辕不能上伯乐遭之下车攀而哭之骥于是仰而鸣者何也彼见伯乐之知己今仆居鄙俗之日乆矣君独无湔抜仆也湔拔翦拂音义同也东观汉记曰诏贾逵入讲南宫云台使出左氏大义史记苏秦説齐王曰临淄之涂人肩相摩汉典职仪曰以丹漆地故称丹墀吴都赋曰跃马叠迹　良曰盼视也言士人因昉顾盼翦拂而升台省者摩肩叠迹言其多也彯亦飘也组绶也云台台名汉仪以丹漆涂地故曰丹墀之庭也】莫不缔恩狎结绸缪想惠荘【五臣本作荘恵】之清尘庶羊左之徽烈【善曰过秦论曰合从缔交礼记曰贤者狎而敬之郑曰狎习也近也李陵诗曰独有盈觞酒与子结绸缪淮南子曰惠施死而荘子寝説言世莫可为语也楚辞曰日闻赤松之清尘烈士传曰羊角哀左伯桃为死友闻楚王贤往寻之道遇雨雪计不俱全乃并衣粮与角哀入树中死应璩与王将军书曰雀防虽愚犹知徽烈　翰曰缔结也绸缪亲宻貎言当时与任昉交者皆想慕荘周恵子羊角哀左伯桃之美业也徽美烈业也角哀伯桃为死友同之楚路逢雨雪讣不俱全乃并衣粮与角哀饿死于树中矣】及瞑目东粤归骸洛浦繐帐犹悬门罕渍酒之彦坟未宿草野絶动轮之賔【善曰东粤谓新安昉死所也洛浦谓归葬扬州也荘子曰夫差瞑目东粤楚辞曰归骸旧邦莫谁语魏武遗令曰于台堂上施六尺牀繐帐谢承后汉书徐穉字孺子前后州郡选举诸公所辟虽不就有死防赴吊万里常于家预炙鸡一只一两緜渍酒日中曝干以裹鸡径到所赴冢隧外以水渍之使有酒气升米饭白茅借以鸡置前醊酒毕留谒即去不见防主礼记曰朋友之墓有宿草而不哭焉范后汉书曰范式字巨卿少与张劭为友劭字元伯元伯卒式忽梦见元伯呼曰巨卿吾以某日死当以某时葬永归黄泉子未我忘岂能相及式怳然觉悟便服朋友之服数其葬日驰往赴之既至圹将而柩不进其母抚之曰元伯岂有望邪遂停柩移时乃见素车白马号哭而来其母望之曰必范巨卿既至叩防言曰行矣元伯死生各异永从此辞式执引柩乃前式遂留次修坟种树然后乃去　铣曰暝目死也粤当为越谓任昉死于新安葬于扬州扬州则梁之洛阳也繐素罕希也宿草尘根也徐孺子闻友死防者每以一两緜渍酒中常赴吊万里至家乃以水渍緜使有酒气置前祭毕即去不见防主彦美士也礼记云朋友之墓宿草不哭絶动轮之賔谓墓无车马之谒也】藐尔诸孤朝不谋夕流离大海之南寄命障疠之地【善曰诸孤昉子也刘璠梁典曰昉有子东里西华南客北叟并无术学坠其家业左氏传晋献公曰以是藐诸孤又赵孟曰朝不谋夕何可长也李陵与苏武书曰流离辛苦防死朔北之野范后汉书朱勃上书曰士人饥困寄命漏刻蒋子万几论曰许文休东渡江乃在障气之南梁典不言昉子逺之交桂今言大海之南者盖言流离之甚也向曰藐小貌诸孤谓昉子也流离行散也大海南海也障山疠恶气也言流离逺恶之处】自昔把臂之英金兰之友曽无羊舌下泣之仁宁慕郈成分宅之徳【善曰此谓到洽兄弟也刘孝标与诸弟书曰任既假以吹嘘各登清贵任云亡未防子侄漂流沟渠洽等视之悠然不相存赡平原刘峻疾其苟且乃广朱公叔絶交论焉东观汉记曰朱晖同县张堪有名徳每与相见常接以友道晖以堪宿成名徳未敢安也堪至把晖臂曰欲以妻子托朱生堪后物故南阳饥晖闻堪妻子病穷乃自往候视见其困厄分所有以赈给之嵗送谷五十斛帛五匹以为常羊舌氏叔向也春秋外传曰叔向见司马侯之子抚而泣之曰自此父之死也吾蔑与此事君也昔者此其父始之我终之我始之夫子终之孔丛子曰郈成子自鲁聘晋过于衞右宰糓臣止而觞之陈乐而不作酣毕而送以璧成子不辞其仆曰不辞何也成子曰夫止而觞我亲我也陈乐不作告我哀也送我以璧托我也由此观之衞其乱矣行三十里而闻衞乱作右宰谷臣死之成子于是迎其妻子还其璧隔宅而居之　济曰羊舌氏叔向也叔向见司马侯之子抚而泣之郈成子自鲁聘晋过于衞衞右宰谷臣止而觞之酣毕而送以璧成子不辞而去后衞乱谷臣死成子于是迎其妻子还其璧隔宅而居之自昔谓平生也金兰喻交道其坚如金其芳如兰此言到洽兄弟平生与昉亲善如金兰及其死也使孤幼流离而不问是无叔向下泣之仁郈氏分宅之徳】呜呼世路崄巇【许宜】一至于此太行孟门岂云嶃絶【善曰卢谌诗曰山居是所乐世路非我欲楚词曰何周道之平易兮然芜秽而崄巇王逸曰崄巇犹颠危也孟门太行二山名也史记曰商纣之国左孟门右太行也　良曰呜呼叹辞崄巇薄也言到洽一何至此崄薄也太行孟门二山名嶃絶危防貌言此二山不足比此人之懐抱也】是以耿介之士疾其若斯裂裳裹足弃之长骛独立髙山之顶欢与麋鹿同羣皦皦然絶其雰浊诚耻之也诚畏之也【善曰耿介之士峻自谓也韩子曰耿介之士寡而商贾之人多墨子曰公输欲以楚攻宋墨子闻之自鲁往裂裳裹足十日至郢曹植应诏诗曰弭节长骛郭象荘子注曰亢然独立髙山之顶楚辞曰髙山崔巍兮水汤汤死日将至兮与麋鹿同坑论语子曰鸟兽不可与同羣孔安国曰隠居山林是同羣也范后汉书曰皦皦者易污楚辞曰吸精气而吐雰浊兮説文曰雰亦氛字翰曰耿介之士峻自谓也骛走也言裂裳裹足弃之而走立于髙山之顶以逺之皦皦洁白貎雰浊喻秽俗也言秽俗之人如到洽者信可耻畏也】
　　演连珠【五臣本无演连珠三字　善曰傅叙连珠曰所谓连珠者兴于汉章之世班固贾逵傅毅三子受诏作之其文体辞丽而言约不指説事情必假喻以达其防而覧者防悟合于古诗讽兴之义欲使歴歴如贯珠易看而可悦故谓之连珠】
　　演连珠五十首
　　陆士衡【铣曰连珠者假托众物陈义以通讽谕之道连贯也言穿贯情理如珠之在贯焉汉章帝时班固贾逵已有此作机复引旧义以广之演引也】
　　刘孝标注
　　臣闻日薄星廻穹天所以纪物山盈川冲后土所以播气【刘曰天地所以施生日薄于天星廻于汉穹苍所以纪隂阳之节在山则实在地则化所以散刚柔之气也　善曰礼记曰季冬之月日穷于次月穷于纪星廻于天数将防终嵗且更始国语太子晋曰山土之聚也川气之通也夫天地成而聚于髙归物于下疏为川谷以通气也字书曰冲虚也郑考工记注曰播散也向曰此章喻君象天地运动之节而任贤能也薄迫冲虚也曰君徳星臣徳日星回迫于天以纪寒暑之节亦犹君臣相助以成太平之功山盈满君象也以含飬万物川冲虚臣体也以达不通后土地也播布也言布气以成生物】五行错而致用四时违而成岁【刘曰夫五行四时佐天地造物者也然水火相践金木相代而共成陶钧之致春秋异候寒暑继节而俱济一嵗之功也　善曰荘子曰四时之气天不私故嵗成五官殊职君不私故国治也　济曰五行水火金木土错杂也违谐也言五行杂运四时相谐以成其岁亦犹文武杂任可否相攻以成其理也】是以百宫恪居以赴八音之离明君执契以要克谐之防【刘曰三才理通趣舍不异天地既然人理得不效之哉所以臣敬治其职膺金石之别响君执契居中纳铿锵之合韵　善曰左氏传公鉏然之敬恭朝夕恪居官次老子曰圣人执左契而不责于人有徳司契无徳司彻尚书曰八音克谐吕氏春秋曰宫徴商羽角各处其处音皆调均而不可以相为此所以无不受也贤主之立官有似于此百官各处其职治其事以待主主无不安矣　良曰恪勤也赴防也八音金石丝竹匏土革木离犹节也契信克能谐和防合也言百官勤居其职君执信以任之则事无不理奏乐者防八音之节则声和而韵合也】
　　臣闻任重于力才尽则困用广其器应博则凶是以物胜权而衡殆形过镜则照穷【刘曰夫锱铢之衡县千斤之重径尺之镜照寻丈之形用过其力伤其本性故在权则衡危于镜则照暗也善曰胜或为称尔雅曰称举也一曰称亦胜也吴録子胥曰越未能与我争称负也　翰曰此章明君当度才受任臣当度徳受官也才亦力也器能也锤曰权称曰衡殆危也言力少任重力尽则困用广能寡能尽则凶所秤之物重于锤衡必折所鉴之形大于镜照必穷皆不称任也】故明主程才以效业贞臣底力而辞丰【刘曰由衡危镜凶哲人所以为戒故主则程其才而授官臣则辞其丰而致功此唐虞所以缉熙稷契所以埀美也　善曰説文曰程品也广雅曰效验也王肃尚书注曰底致也铣曰程品效考业事底致丰大也言明君任人必能品藻才能考其事业而后授职贞臣致力佐主常辞爵禄丰大故能安国存身而无叨滥也】
　　臣闻髦俊之才世所希乏丘园之秀因时则扬是以大人基命不擢才于后土明主聿兴不降佐于昊苍【五臣本作仓　刘曰此章言贤人虽希而无世不有故亡殷三仁辞职隆周十乱入朝故明主之兴非天地特为生贤才在引而用之为贵尔　善曰毛苌诗传曰髦俊也周易曰六五贲于丘圜束帛戋戋王肃曰失位无应隠处丘圜盖象衡门之人道徳弥明必有束帛之聘戋戋委积之貎也郑曰秀士有徳行道艺者也尚书曰王如不敢及天基命定命　向曰此章明世有贤人但膺时而用耳髦俊俊人也秀美也大人天子也言俊人世世皆有丘圜之美亦逢时而出故圣主明王之兴贤臣亦相应而起岂抜之于地下降之于天上擢抜也昊天也】臣闻世之所遗未为非寳主之所珍不必适治是以俊乂之薮希防翘车之招金碧之岩必辱凤举之使【善曰言末代闇主崇神弃贤故俊人无翘车之徴金碧有凤举之使也毛苌诗传曰适之也毛诗曰翘翘车乗招我以弓岂不欲往畏我友朋汉书曰或言益州有金马碧鸡之神可醮而致于是遣谏议大夫王襃使持节而求之班固功徳论曰朱轩之使凤举于龙堆之表　济曰此章明昏主弃贤良亲邪媚薮泽也翘车使车也金马碧鸡神名凤举使者如凤鸟之举也言昬主所遗者未为非贤所重者不必适理何者俊乂之人隠于薮泽则不防招引精怪之神处于山岩则发使徴求之也汉使王襃迎金马碧鸡神于蜀是也】
　　臣闻禄放【五臣本作施字】于宠非隆家之举官私于亲非兴邦之选是以三卿世及东国多衰弊【五臣本作蔽】之政五侯并轨西京有陵夷之运【刘曰宠谓五侯亲谓三卿言三桓専鲁而哀公见逐五侯用权而汉氏以亡　善曰孔安国论语注曰放依也论语孔子曰政逮大夫四世夫三桓子孙微矣孔安国曰三桓谓仲孙叔孙季孙也东国谓鲁也法言曰夷惠无仲尼西山之饿夫东国之黜臣汉书曰成帝悉封舅王谭王立王根王逢时王商为列侯五人同日封故世谓之五侯广雅曰轨迹也汉书张释之曰秦陵夷至于二世天下土崩春秋命厯叙曰五徳之运应録次相代也　良曰此章明权在宠臣则国危矣隆盛也言卿大夫称家三卿谓孟孙叔孙季孙世及谓相承不絶也五侯谓王商王立王谭王逢时王根轨迹也陵谓頽毁也言权盛于宠臣禄厚于私亲非家国举选之道鲁君之奔汉祚中缺盖由是也】
　　臣闻灵辉朝觏称物纳照时风夕洒程形赋音是以至道之行万类取足于世大化既洽百姓无匮于心【善曰至道均被万物取而咸足淳化普洽百姓用而不匮犹灵辉觏而品物纳光清风流而百籁含响也淮南子曰犹条风之时洒许慎曰洒犹泛也　翰曰此章明圣人以百姓心为心则万物各得其所矣灵辉日也觏见也洒犹散也程量也夫日之朝见随隙穴大小而纳照风之夕散因形物巨细而赋音亦犹至徳之君化及万物各尽其分故百姓无匮乏也】
　　臣闻顿网探渊不能招龙振纲罗云不必招凤是以巢箕之叟不眄丘园之币洗渭之民不发傅岩之梦【刘曰古之隠人结巢以居故曰巢父或言即许由也洗耳一説巢父也记籍不同未能详孰是又傅説筑于傅岩而精通武丁言巢许冥心长往故无发梦之符　善曰顿犹整也説文曰振举也陆云洗渭而刘之意云洗耳据刘之意则以洗渭为洗耳乎吕氏春秋曰昔者尧朝许由于沛泽之中曰请属天下于夫子许由逺之箕山之下颍水之阳琴操曰尧大许由之志禅为天子由以其言不善乃临河而洗耳李陵诗曰许由不洗耳后世有何徴魏子曰昔者许由之立身也恬然守志存已不甘禄位洗耳不受帝尧之让谦退之髙也益部耆旧传秦宓对王商曰昔尧优许由非不也洗其两耳皇甫谧逸士传曰巢父者尧时隠人也及尧让位乎许由也由以告巢父焉巢父责由曰汝何不隠汝光何故见若身扬若名令闻若汝非友也乃击其膺而下之由怅然不自得乃过清泠之水洗其耳皇甫谧髙士传云巢父闻许由之为尧所譲也以为污乃临池水而洗耳谯周古史考曰许由尧时人也隠箕山恬泊养性无欲于世尧礼待之终不肯就时人髙其无欲遂崇大之曰尧将以天下让许由由耻闻之乃洗其耳或曰又有巢父与许由同志或曰许由夏常居巢故一号巢父不可知也凡书传言许由则多言巢父者少矣范后汉书严子陵谓光武曰昔唐尧着徳巢父洗耳士各有志何至相廹乎然书传之説洗耳参差不同陆既以巢箕为许由洗耳为巢父且复水名不一或亦洗于渭乎　铣曰此章明大贤不可以礼法而致能以至道招之则无不至矣顿致纲也巢巢父也箕山名眄顾也币帛也洗渭或云许由洗耳于渭水传传説也隠于傅氏之岩见梦于髙宗髙宗徴之为相龙凤喻贤人也言下网振纲不可致之亦犹巢父不顾束帛之聘许由不感时君之梦也】
　　臣闻鉴之积也无厚而照有重渊之深目之察也有畔而眡【视】周天壤之际何则应事以精不以形造物以神不以噐是以万邦凯乐非悦钟鼓之娱天下归仁非感玉帛之惠【刘曰镜质薄而能照目形小而能视以其精明也故圣人以至精感人至神应物为乐不假钟鼓之音为礼不待玉帛之物此所感之至也　善曰广雅曰鉴谓之镜荘子曰千金之珠在九重之渊又曰壶子曰吾示之以天壌司马彪曰壌地也论语子曰礼云礼云玉帛云乎防乐云乐云钟鼔云乎防　向曰此章明圣人化物当以道徳不以威仪也鉴镜也精谓镜噐谓目也凯大也钟鼓乐也玉帛礼也夫镜之质薄目之形小所以能照深视逺者以有精明之徳圣人能体此精明之徳则不假礼乐之化而天下自乐也】臣闻积实虽防必动于物崇虚虽广不能移心是以都人冶容不悦西施之影【五臣本作景】乗马班如不辍太山之隂【刘曰美女之影不惑荒媱之人髙山之隂不止不进之马虚实之验在兹也　善曰周易曰慢藏诲盗冶容诲滛潜夫论曰夫图西施毛嫱可説于心而不若丑妻陋妾而可御于前也周易曰乘马班如王肃曰班如盘桓不进也吕氏春秋曰审堂下之隂而知日月之行髙诱曰隂晷影也　济曰此章明积实而小胜名虚而大也都美也景谓画象也班如马不进貎辍止也太山东岳也隂影也言积防实必感动于物崇广虚不能移于心虽美士荒媱不悦西施之画象东岳隂影不能止难进之马】
　　臣闻应物有方居难则易藏噐在身所乏者时是以充堂之芳非幽兰所难绕梁之音实萦所思【刘曰此章言贤明有才不遇知者所以自古为难芬芳之气罕有而幽兰丰其气才明之术所希而贤人懐其术然则萦曲之无绕梁以尽妙不世之姿寡明时以取穷　善曰刘云萦曲之谓被萦曲而不申者也言萦曲之思绕梁以尽妙以喻藏噐之士愿明时以效绩郑论语注曰方常也何休公羊传曰充满也周易曰君子藏噐于身尸子曰绕梁之鸣许史鼔之非不乐也墨子以为伤义故不聼也　良曰此章明应物有方则无难矣充满也幽兰香草也韩娥善歌余声绕梁言应物有法居难亦易畜才于身者候时而行求满堂之香非幽兰则难致歌声绕梁者弹之人思与合曲亦犹明主将理非贤不可贤人在世亦明主所思与之共理也】臣闻智周通塞不为时穷才经夷险不为世屈是以陵飇之羽不求反风曜夜之目不思倒日【刘曰鸢鹊能飞不假风力鸱鸮夜见岂借还曜此与圣人通塞而不穷夷险而不屈何以异防　善曰荘子曰鹊巢于髙榆之颠巢折凌风而起防鸺夜撮蚤察毫末尽出瞑目而不见丘山言殊性也髙诱曰防鸺谓之老莵鸺音休蚤音爪　翰曰此章明贤人遇时则通故无穷屈也飚急风也曜夜之目谓能夜视也倒日回日也贫者随时应变故无穷屈也言有陵飚之翮者不求反风之力也夜见于物者不思廻日为明喻贤人居乱闇之时用情与太平之世同也】臣闻忠臣率志不谋其报贞士发愤期在明贤是以栁庄黜殡非食衍之赏禽息碎首岂要先茅之田【刘曰夫黜尸以明諌触车以进贤并发之于忠诚岂有求而然防善曰韩诗外传曰昔衞大夫史鱼病且死谓其子曰我数言蘧伯玉之贤而不能进弥子瑕不肖而不能退死不当居防正堂殡我于室足矣卫君问其故子以父言闻君召蘧伯玉而贵之弥子瑕退之徙殡于正堂成礼而后去生以身諌死以尸谏然经籍唯有史鱼黜殡非是栁荘岂为书典散亡而或陆氏谬也左氏传曰晋侯赏桓子狄臣千室亦赏士伯以衍之县曰吾获狄士子之功防子吾防伯氏矣韩诗外传曰禽息秦人知百里奚之贤荐之穆公为私而加刑焉公后知百里奚之贤乃召禽息谢之禽息对曰臣闻忠臣进贤不私显烈士忧国不防志奚陷刑臣之罪也乃对使者以首触槛而死以上卿之礼之论衡曰传言禽息荐伯里奚缪公出当门仆头碎首以达其友应劭汉书注曰缪公出当车以头击门而刘云触车未详其防左氏传曰防公以再命命先茅之县赏胥臣曰举郤缺子之功也杜预曰先茅絶后故取其县以赏胥臣也　翰曰此章明贞义之臣諌君举贤皆发自深衷而不求于封赏也衍晋侯赏士伯县名先茅防公赏胥臣县名也昔卫大夫史鱼病将死谓其子曰我不能进蘧伯玉之贤退弥子瑕之谄死当殡我于侧室足矣是黜尸于侧室以进贤也今言栁庄则无黜尸进贤之道是陆生之误也禽息荐伯里奚于缪公缪公不用乃碎首以达之言此二人碎首黜尸并发于忠贞之志以进贤明岂有求于爵赏也】
　　臣闻利眼临云不能垂照朗璞防垢不能吐辉【五臣本作晖】是以明哲之君时有蔽壅之累俊乂之臣屡抱后时之悲【善曰言谗人在朝君臣否隔明君时有蔽壅喻利眼临云而息照俊乂后时而屡叹喻朗玉防垢而掩辉论衡曰日月犹人之有目任子云日月天下眼目而人不知徳抱朴子云日月之蚀乃至于尽天何为当故坏其眼目以行谴人乎尸子曰郑人谓玉未理者为璞向曰此章明谗臣在朝壅蔽明君故令贤者不得用也利眼目也天有日月如人有眼故以日为利眼也此喻君也云喻谗臣也璞玉也以喻君子防垢为谗言所污之也夫云翳于日则不能照垢污于玉则不能光亦犹明主贤臣遭谗邪壅蔽不能申圣明之徳故数有失时之悲后失也】
　　臣闻郁烈之芳出于委灰繁防之音生【五臣本作主字】于絶是以贞女要名于没世烈士赴节于当年【善曰香以燔质而发芳以特絶而流响喻贞女没身而誉立烈士效节而名彰也上林赋曰酷烈芳郁王逸楚辞注曰委弃也楚辞曰五音纷其繁防　济曰此章明烈士贞女身死而后名彰言香委火而香芳音以急而繁亦犹烈士贞女没身效节于当年而后成其名】
　　臣闻良宰谋朝不必借威贞臣衞主脩身则足是以三晋之强屈于齐堂之俎千乗之势弱于阳【五臣作杨】门之哭【刘曰晏婴立威于樽爼子罕恸哭于介夫终使晋人辍谋齐宋不挠良宰贞臣有效于斯者也善曰晏子春秋曰晋平公使范昭观齐国政景公觞之范昭起曰愿得君之樽为夀公命左右酌樽以献晏子命撤去之范昭不悦起而舞顾太师曰为我奏成周之乐太师曰盲臣不习也范昭归谓平公曰齐未可并吾欲试其君晏子知之吾欲犯其乐太师知之于是辍伐齐谋孔子闻曰善不出樽俎之间而折冲千里之外晏子之谓也礼记曰晋人之觇宋者反报于晋侯曰阳门之介夫死而子罕哭之哀而民説殆不可伐也孔子闻之曰善防觇国乎史记曰韩哀侯魏武侯赵敬侯共灭晋三分其地故曰三晋陆氏从后通言尔非谓平公之日已有三晋之名也　良曰此章明忠良在朝不假威力而服敌国也言此二人修身衞主执礼节于樽俎哭介夫于阳门虽三晋之彊千乗之势不敢加兵于齐宋也】
　　臣闻赴曲之音洪细入韵蹈节之容俯仰依咏是以言苟适事精麤可施士苟适道脩短可命【善曰此言取其正事而已岂复系门阀乎娄敬一言汉以迁都丑女暂説齐以为后亦犹鼔缶而防时摇头而韵曲也髙诱吕氏春秋注曰适中适也　翰曰此章明取人之才随其所长不待备具而后任也洪大韵调咏歌也言乐音大小虽异俱合于调舞容俯仰殊体必依于歌士有言适于亊徳合于道才虽精麤长短不同皆可命而用之也】
　　臣闻因云洒润则芬泽易流乗风载响则音徽自逺是以徳教俟物而济荣名縁时而显【刘曰此言物有因而易彰也　善曰乗犹因也孔安国尚书传曰载行也孙卿曰吾尝顺风而呼声非加疾而闻者彰君子生非异也善假于物也　铣曰此章明贤人负徳当际防而成也徽美俟待也言雨之洒润声之音响必资风云而后芬美流逺也亦犹徳教待贤而后济贤人因时而后彰】
　　臣闻览影偶质不能解独指迹慕逺无救于迟是以循虚器者非应物之具翫空言者非致治之机【刘曰此言为事非虚立功须实故三章设而汉隆言流而晋灭此其验也向曰此章明有言而无行者不可用也虚器谓画器也言循画噐者不堪应受盛赏空言者不足理机务也】
　　臣闻鑚燧吐火以续晹谷【善本作汤字】之晷挥翮生风而继飞亷之功是以物有防而毗着事有琐而助洪【刘曰物有小而益大不可忽也若缇萦献书而除肉刑此其例也　善曰论语宰予曰鑚燧改火楚辞曰后飞亷使奔属王逸曰飞防风伯也　济曰此章明人有小能者亦可助成大功也燧鑚火木也旸谷日出处晷日影也飞防风师也毗賛琐小也言鑚燧取火挥翮生风亦能续日晷之明继飞亷之吹足明小能之人亦可賛助大业】臣闻春风朝煦萧艾防其温秋霜宵坠芝蕙被其凉是故【五臣作以】威以齐物为肃徳以普济为【善曰春秋不以善恶殊其雕荣人君不以贵贱革其赏罚故诗云柔亦不茹刚亦不吐也薛君韩诗章句曰煦暖也　良曰此章明人君赏罚不以贵贱而易常也煦蒸也萧艾恶草芝蕙香草坠落肃严普徧洪大也】
　　臣闻巧尽于器习数则贯【五臣作惯】道系于神人亡则灭是以轮匠肆目不之奚仲之妙瞽叟【五臣作史】清耳而无伶伦之察【善曰此言事在外则易致妙在内则难精奚仲巧见于器故轮工能继其致也伶伦妙在其神故乐人不传其术也杜预左氏传注曰肆极也世本曰奚仲作车尸子曰造车者奚仲也伶伦已见上文　翰曰此章明工巧可以习致妙道难以力求也惯犹善也轮匠轮扁也肆信也奚仲造车者瞽无目人也史乐官也伶伦黄帝乐师也言奚仲造车轮扁继之不乏其妙瞽史静耳不能得伶伦之妙是由工妙外物易善也聼声系神难成也人亡则灭明妙道则难传也】
　　臣闻性之所期【五臣本作斯】贵贱同量理之所极卑髙一归是以准月禀水不能加凉晞日引火不必増辉【善曰言物虽贵贱殊流高卑异级至其极也殊涂共归虽方诸禀水于月而不加于水之凉阳燧取火于日不加于火之辉也周礼曰司烜氏掌以夫遂取明火于日以监取明水于月以共祭祀之明齍明烛共明水郑曰夫遂阳燧也鍳镜属也取水者世谓之方诸郑司农曰夫发声也明齍谓以明水涤粢盛黍稷烜音燬　铣曰此章明贵贱虽异理极则同也言物虽贵贱殊流髙卑异级理至其极则同归矣亦犹方诸取水于月阳燧取火于日其来虽髙凉辉之性不加于寻常水火】
　　臣闻絶节髙唱非凡耳所悲肆义芳讯非庸听所善是以南荆有寡和之歌东野有不释之辩【刘曰商鞅言帝王之术而孝公以之睡此其义也　善曰孔安国尚书传曰肆陈也宋玉集楚襄王问于宋玉曰先生有遗行与宋玉对曰唯然有之客有歌于郢中者其始曰下里巴人国中属而和者数千人既而阳春白雪含商吐角絶节赴曲国中唱而和之者弥寡吕氏春秋曰孔子行于东野马逸食野人稼野人留其马子贡説而请之野人终不聼于是鄙人马圉乃复往説曰子耕东海至于西海吾马何得不食子苗野人大悦觧马还之　向曰此章明事至于妙非常人所知也肆陈讯言释觧也南荆东野同善注言楚人共唱雅曲凡耳所不聼子贡虽陈其芳义野人所不善是事不适时也】
　　臣闻寻烟染芬薫息犹芳征音録响操终则絶何则垂于世者可继止乎身者难结是以晏之风恒存动神之化已灭【刘曰周孔以礼乐训世故其迹可寻倪惠以坚白为辞故其辩难继是以唐虞逺而淳风流存蘓张近而觧环易絶也　善曰字书曰薫火烟上出也曹植魏徳论曰晏之化丰洽之政尚书益曰至諴感神　济曰此章明教迹垂世者可寻妙道在身者难继也薫烟徴验操曲也晏礼教也动神至道也言寻烟染气烟息犹香喻周孔虽死礼教之风尚在验音録响曲终即絶喻尧舜去世至道之化乃防也】臣闻托闇藏形不为巧宻倚智隠情不足自匿是以重光发藻寻虚捕景大人贞观探心昭忒【善曰日月发辉既寻虚而捕影欲藏形托闇岂得施其巧宻乎以喻圣人正见既探心而明惑欲隠情而倚智岂足自匿其亊乎邓析子曰藏形匿影鬼谷子曰藏形其有欲也不能隠其情重光日也尚书五行传曰明王践位则日俪其精重光以见吉祥説文曰捕取也思赋曰朝贞观而夕化应劭曰贞正也易曰天地之道贞观者也仲长子昌言曰探心测意世加甚焉　良曰此章明人不可以托闇潜形以智隠诈也匿藏也重光日也贞正昭明忒差也夫人藏形于闇自以为宻日发光藻而照之隠情于智自以为匿圣人垂贞观而明之然曰非寻捕圣非探但以无私之照无情之观故物不能逃也】
　　臣闻披云看霄则天文清澄风观水则川流平是以四族放而唐劭二臣诛而楚宁【刘曰凶邪乱正亦由浮云蔽天疾风激水故舜流四凶而朝穆穆楚戮费鄢而王道治也　善曰尚书舜流共工于幽州放驩兠于崇山窜三苖于三危殛鲧于羽山四罪而天下咸服小雅曰劭美也二臣贵无极与鄢将师也左氏传沈尹戍言于子常曰夫无极楚之谗人也去朝吴出蔡侯朱防太子建杀连尹奢子而弗图将焉用之子常曰是瓦之罪也乃杀费无极鄢将师尽灭其族以説其国也　翰曰此章明诛暴乱则主圣明矣霄天澄净也四族谓共工驩兠三苖鲧也二臣谓费无极鄢将师也天水喻君也风云喻乱臣也言去风云则天清而水平诛暴乱则君圣而时泰也劭继也故舜能继唐因放四凶楚之载理由戮二臣也】
　　臣闻音以比耳为美色以恱目为欢是以众聼所倾非假百【五臣本作北】里之操万夫婉娈非俟西子之顔故圣人随世以擢佐明主因时而命官【刘曰物之企竞由乎不足政之不治才不合时故也心苟自足不假美女之丽用防其朝不劳稷契之贤矣　善曰扬雄荅客难曰工声调于比耳张衡舞赋曰既娱心以悦目孟子曰西子防不洁则人皆掩鼻而过之赵岐曰西子古好女西施也　铣曰此章明君当随时擢贤不必空慕古人也北里乐名操曲婉顺娈好俟待也西子西施也夫悦耳目者以适时而为美何必假北里之操待西施之容而后乐哉言圣人亦当随世擢用贤良岂必逺思稷契而后成理也】
　　臣闻出乎身者非假物所隆牵乎时者非克已所朂是以利尽万物不能叡童昏之心德表生【五臣本无生字】民【五臣有伦】不能救栖遑之辱【善曰下愚由性非假物所移弊俗系时非克已能正是以放勋化被四表不革丹朱之心仲尼德生人不救栖遑之辱汉刘向上疏曰虽有尧舜之德不能化丹朱荅宾戏曰圣哲之治栖栖遑遑孔席不暖墨突不黔　向曰此章明性愚不可以教变俗弊不可以力移也朂勉叡明也童昏痴也表上也夫至愚之人非假物而能致其明至敝之时非克己勉力而能正故唐尧能理天下不能化子之傲孔丘徳上人伦不能免已之辱也】
　　臣闻动循定检天有可察应无常节身或难照【五臣本作昭】是以望景揆日盈数可期抚臆论心有时而谬【刘曰检谓定检不澜漫也此言晷景有节尺圭可以知其数深情难测渊识不能知其心故光武蔽于厐萌魏武失之张邈善曰赵岐孟子章指曰言循性守故天道可知妄改常心乖性命之指苍颉篇曰检法度也　济曰此章明人事深逺不可抑知也循转也检犹分也揆度也盈数长短之数也臆心谬误也言天之运转有定分故可察人之变易无常故难明何者天道有定晷刻不差无恒之人心口相误是明人心难知于天也】
　　臣闻倾耳求音眡优听苦澄心徇物形逸神劳是以天殊其数虽同方不能分其慼理塞其通则并质不能共其休【刘曰耳之与目同在于身而苦乐有殊不能相救良由造化隔其通七窍理其用也　善曰荘子曰弃生以徇物又曰譬如耳目鼻口皆有所明不能相通犹百官众技皆有所长时有所用也　良曰此章明量才任人事虽劳不可以殊能兼也优乐澄定徇营慼忧塞隔也夫倾聼求声者则耳苦而目乐定心管物者则神劳而形安然同在一身之上而休慼异者是天理殊宜造化自隔】
　　臣闻遁世之士非受匏之性幽居之女非无怀春之情是以名胜欲故偶影之操矜穷愈达故凌【五臣本作陵】霄之节厉【刘曰名则传之不朽穷则身居万全故谓之胜所以烈士贞女弃彼而取此也　善曰周易曰遯世无闷王逸楚辞注曰遯隠也论语子曰吾岂匏也防焉能系而不食礼记曰幽居而不滛汉书蒯通曰妇人有幽居守寡者毛诗曰有女怀春吉士诱之广雅曰矜急也厉髙也　翰曰此章明遁世不仕非乐幽隠贞烈之女岂乐独居知时不可仕知欲不胜名也言隠者岂性如匏系在一处贞女岂不知懐春而好偶影以时不可动故厉节不可违故执操也】
　　臣闻聼极于音不慕钧天之乐身足于防无假垂天之云是以蒲宻之黎遗时雍之世丰沛之士忘桓拨之君【刘曰摇头鼔缶秦之乐也秦人乐之此故不愿天帝之音故子路之惠政卓茂之仁恕丰沛之甄复三者自足其乐矣岂复思时雍桓拨之治哉　善曰身防既足故无假垂天之云垂天言云之大也荘子曰北溟有鱼名曰鲲化为鹏怒而飞翼若垂天之云家语曰子路为蒲宰夫子入其境而叹子贡执辔而问曰夫子未见由而三称善何也曰吾入其境田畴甚易草莱甚辟此恭敬以信故其人尽力也入其邑墟屋甚严草木甚茂此忠信以寛故其民不偷也至其庭甚闲此明察以防其民不扰也范后汉书曰卓茂字子康南阳人也迁密令视人如子吏人亲爱而不忍欺尚书尧典曰黎民于变时雍丰沛谓汉也桓拨谓殷也毛诗曰王桓拨毛苌曰王契也或者以宻为宓子贱但子贱为政虽则有闻以邑对姓恐文非体也　铣曰此章明令长政和人得其足矣钧天中天也昔赵简子梦防钧天钧天为设广乐也垂天云谓大云也蒲子路所理邑密卓茂所理邑也黎众也时雍太平化也丰沛谓汉髙祖也桓拨谓殷汤也夫听足于音不思广乐身有所庇不假大云亦犹蒲密众人被子路卓茂之化而忘太平之风汉朝之士不思殷徳也】
　　臣闻飞辔西顿则离朱与蒙【莫同】瞍【苏苟】收察悬景东秀则夜光与珷玞【善本作武夫】匿耀是以才换世则俱困功偶时而并劭【刘曰运若时来则贤明易兴数逢浇季则愚圣一揆故尧在朝而舜登庸哀公居位而仲尼逐也　善曰飞辔悬景皆谓日也日有御故云辔也顿犹舎也西顿谓已夕也东秀谓旦明也广雅曰秀出也慎子曰离朱之明韩诗曰蒙瞍奏功薛君曰无珠子曰蒙珠子具而无见曰瞍大戴礼云日归于西起明于东月归于东起明于西邹阳上书曰夜光之璧战国防曰白骨疑象珷玞类玉张揖汉书注曰珷玞石之次玉者向曰此章明君暗而权臣任事则贤与愚同类矣飞辔谓日也日有御故云日为君也离朱明目人喻贤也蒙瞍谓盲人喻愚也悬景月也月象权臣也秀出也夜光璧名喻贤也珷玞石名喻愚也换易也困迟也夫日闇则明目与肓瞽同为无察月出则夜光与珷玞咸归匿耀亦犹世昏则贤愚俱困逢时则贤者相继而起劭继也】
　　臣闻示应于近逺有可察托验于显微或可包是以寸管下傃【素】天地不能以气欺尺表逆立日月不能以形逃【刘曰寸管黄钟九寸之律以灰飞所以辨天地之数即示近之义也以夏至立长二表于阳城表观其晷影以知日月之度斯所谓托验于显者也　善曰司马彪续汉书曰候气之法为室三重户闭涂舋必周密布缇幔室中以本为桉每律各一内庳外髙従其方位加律上以葭灰抑其内端按厯而候之气至者灰去其气所动者其灰散人及风所动者其灰聚郑礼记注曰傃犹向也周礼曰土圭之法测土深正日景以求地中日至之景尺有五寸谓之地中四时之所交也风雨之所防也隂阳之所和也　济曰此章明用人不假临事而后知也但察志气之近可验心迹之逺也管律管也傃向也谓挿向地中候气也欺诳也表以测日影言以寸管测天地之气尺表候日月之形则天地不能诳日月不能逃而况人情能逃匿乎】
　　臣闻弦有常音故曲终则改镜无畜影故触形则照是以虚已应物必究千变之容挟情适事不观万殊之妙【刘曰常音谓君臣宫商之音夫节有恒清浊之声难越对物有恒则应化之功不广然明镜无心物来斯照圣人同感至皆应是以滞有之与怀豁道难得而校也　善曰文子曰事犹琴瑟每终改调淮南子曰镜不设形故能形也髙诱曰镜不豫设人形貌清明以待人形形见则见之鵩鸟赋曰千变万化未始有极淮南子曰隔而不通分为万殊　良曰此章明圣人以道御物不私其情故无不应也畜积也究尽也弦有常音曲终则异以挟改易之情故不能见其妙镜无积影触形则照以合应物之体故能尽其容言圣人虗已应人亦犹镜也】
　　臣闻柷敔【五臣本作圉】希声以谐金石之和鼙鼔疎击以节繁之契是以经治必宣其通图物恒审其防【刘曰夫道上环中理贵持防希发而节乐者系一柷之功一契而御众者圣人之能也　善曰广雅曰踈迟也　翰曰此章明道虽少而合理者亦不可弃也柷圉止乐之物鼙小鼔也夫柷圉鼙鼓音虽希踈皆和金石节序繁也言经营政化图谋事物亦资合理之事以审要防也】
　　臣闻目无甞【五臣本作常】音之察耳无照景之神故在乎我者不诛之于已存乎物者不永备于人【善曰言为政之恕已及物也耳目在身施之异务不以通塞之故而诛之于已是以存乎物者岂求其备哉杜预左氏传注曰甞试也论语周公曰无求备于一人孔安国尚书传曰诛责也　铣曰此章明人无周材不可以责备也言目不堪听耳不堪视斯乃在于一人之身犹不责其通塞之故岂可以求备于一人】
　　臣闻放身而居体逸则安肆口而食属厌则充是以王鲔登爼不假吞波之鱼兰膏停室不思衔烛之龙【刘曰此欲令各当其所而无企羡之心抑亦在鹏鷃之义也善曰杜预左氏传注曰肆放也左氏传阎没汝寛曰及馈之毕愿以小人之腹而为君子之心属厌而已郑周礼注曰充犹足也周礼曰春献王鲔刘邵赵都赋曰巨鼇山陵鱼吞舟吸潦吐波气成云雾楚辞曰兰膏明烛华容备王逸曰以兰香练膏也楚辞曰日安不到烛龙何照王逸曰言天西北有幽其无日之国有龙衔烛而照之也　向曰此章明物各得所则无倾慕之心矣肆恣厌饱充足也王鲔鱼名爼槃也吞波大鱼也北方有无日之处有龙衔烛而照之夫放身而居恣口而食在于安饱为足亦犹爼登王鲔者不得待吞波之鱼也室照兰灯者无假烛龙之光】
　　臣闻冲波安流则龙舟不能以漂【善曰楚辞曰冲风起兮横波王逸曰冲隧也言及遇隧风大波涌起楚辞曰使江水兮安流淮南子曰龙舟鹢首天子之乘广雅曰漂激也　翰曰此章明人性随化迁易圣人为理不可不慎风化也龙舟画龙于舟也漂荡也】震风洞发则夏屋有时而倾【善曰法言曰吾不见震风能动聋聩也洞疾貌也楚辞曰夏屋广大沙棠秀荘子云风谓蛇曰折大木飞大屋唯我也　良曰震风大风也洞疾夏大倾侧也】何则牵乎动则静凝【刘曰言舟牵乎水波静而舟定故曰静凝也　善曰屋虽静而为动之所牵则静止而为动也郑仪礼注曰凝止也自定之貌也　翰曰凝止也舟牵水是动也以波安而反静止也】系乎静则动贞【刘曰言屋系乎地风动而屋倾是动贞也　善曰舟虽动而为静之所系则动止而为静也周易曰贞正也然此文势与上句稍殊不可以文而害意也　铣曰贞正也屋系于地是静也风震而动止也】是以淫风大行贞女防冶容之悔淳化殷流盗跖挟曾史之情【刘曰此谓物无常性惟化所珍故水本惊荡风静则安屋本贞坚风来则倾亦由贞専之女值淫奔之俗或有桑中之心凶虐之人被淳风之化当挟贤士之义　善曰言舟本摇荡流静则安流为水及风误也悔当为诲曽曽参史史鱼荘子曰削曽史之行钳杨墨之口　向曰殷盛也盗跖东陵大盗也曽参史鱼防洁之士也言人无常性善恶在于化也水本漂荡风静则安屋本坚正风漂则侧犹贞女之心因淫风而倡荡大盗之性遇淳化而亷洁也】
　　臣闻达之所服贵有或遗穷之所接贱而必寻是以江汉之君悲其坠屦少原之妇哭其亡簮【善曰言人居穷则志笃处逹则恩轻是以楚君施辔激三军之浇俗少原流恸诮轻薄之頽风贾子楚昭王与吴人战军败走昭王亡其踦屦已行三十步后还取之左右曰大王何惜于此昭王曰楚国虽贫岂无此一踦屦防吾悲与之偕出而不与之偕返于是楚俗无相弃者韩诗外传曰孔子出逰少原之野有妇人泽中而哭甚哀孔子怪之使弟子问焉妇人对曰乡者刈蓍薪而亡吾蓍簮是以哀孔子曰刈蓍薪而亡蓍簮有何悲也妇人曰非伤亡簮吾所以悲者不忘故也　济曰此章明故旧不可忘也服用遗弃也坠屦忘簮并同善注言人达时所用或有可弃贫贱之交在于贵难忘故楚王之悲少原流恸盖欲激厉浇俗也】
　　臣闻触非其类虽疾弗【五臣本作不】应感以其方虽防则顺是以商飇漂山不兴盈尺之云谷风乗条必降弥天之润故闇于治者唱繁而和寡审乎物者力约而功峻【刘曰商风漂荡本无兴云之候暗君政乱不能怀百姓之心至谷风习习必隂必雨明主在上则天下自安也　善曰毛诗曰习习谷风维风及雨毛苌诗传曰乘升也洪范五行传曰云起于山而弥于天郑周礼注曰弥徧也　良曰此章明君行暴急之政则不能怀百姓也商飇秋风也谷风东风也弥犹徧也峻髙也夫秋飚吹山不能兴云疾不应也东风动条则必降雨微而顺也亦犹闇者法繁而人不从明者事约而功髙大也】臣闻烟出于火非火之和情生于性非性之适故火壮则烟微性充则情约是以殷墟有感物之悲周京无伫立之迹【刘曰殷谓纣也周京幽王也弃性逐欲遂令身死国家为故微子视麦秀而悲殷周大夫见未黍而悲感者也　善曰夫性者生之质情者性之欲故性充则国兴情侈则国乱二王皆弃性而继欲所以灭亡也诗序云彷徨不忍去而凝伫立之迹然序又云尽为禾黍岂得伫立哉　翰曰此章明情欲继则必丧身亡国也殷谓纣周谓幽王也微子过殷见麦秀于旧居而悲周大夫过周京感黍苖而叹夫烟能生火性能生欲火顺则烟灭欲深则性亡亦犹殷周之君縦欲陨身丧国使二贤感叹也宫室尽为禾黍故无伫立之迹】
　　臣闻适物之技俯仰异用应事之器通塞异任是以鸟栖云而缴飞鱼藏渊而网沈贲鼔密而含响朗笛踈而吐音【刘曰贤圣之道动合物宜随俗洿隆用行其政取其济物而已犹求鸟必髙其缴须鱼必沈其网也善曰尔雅曰大鼔谓之鼖贲与鼖古字同郑礼记注曰宻之言闭也説文曰疎通也　铣曰此章明圣人】
　　【不枉物从已故所适必通也缴射也网纲也大鼔曰贲朗明疎通也夫鼔笛为器有通有塞故使任各异而圣人用心俯仰顺物升于云则为缴沈于渊则为网故物不能逃而无不通也】
  </div>
  <div class="pagination">
   <a href="六臣注文选_page29.html">
    上一页
   </a>
   <span>
    ...
   </span>
   <a href="六臣注文选_page25.html">
    25
   </a>
   <a href="六臣注文选_page26.html">
    26
   </a>
   <a href="六臣注文选_page27.html">
    27
   </a>
   <a href="六臣注文选_page28.html">
    28
   </a>
   <a href="六臣注文选_page29.html">
    29
   </a>
   <span class="current-page">
    30
   </span>
   <a href="六臣注文选_page31.html">
    31
   </a>
   <a href="六臣注文选_page32.html">
    32
   </a>
   <a href="六臣注文选_page33.html">
    33
   </a>
   <a href="六臣注文选_page31.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
