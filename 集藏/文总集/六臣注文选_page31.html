<!DOCTYPE html>
<html>
 <head>
  <meta charset="utf-8"/>
  <title>
   六臣注文选 - 第 31 页/共 33 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   六臣注文选 - 第 31 页/共 33 页
  </h1>
  <div class="content">
   臣闻理之所守势所常夺道之所闭权所必开是以生重于利故据图无挥劒之痛义贵【五臣本作重】于身故临川有投迹之哀【善曰性命之道含灵所惜以利方生则生重利不以利防生是理之所守道之所闭也以身方义则义贵身而以义弃身是势之所夺权所必开也是以据图无挥劒之痛以利轻于生临川有投迹之哀以身轻于义文子曰左手据天下之图而右手刎其喉愚者不为身贵乎天下也死君之难者视死若归义重于身故也天下大利也比身则小身所重也比义则轻临川自投谓北人无泽也庄子曰舜以天下譲其友北人无择北人无择曰异防后之为人也欲以其辱行漫我吾羞见之因自投清泠之渊也　向曰此章明贤者重义而轻身也文子曰左手据天下图右手刎其喉愚者不为也舜让天下于友北人无择无择曰欲以辱行漫我因自投清泠之泉夫理有可守者为势力所夺道有可闭者为烕权所开是以据图之人挥劒不痛以利轻身也投川之士死而可哀者轻身徇义也】
　　臣闻通于变者用约而利博明其要者噐浅而应是以天地之该于六位万殊之曲穷于五【刘曰事得其要虽寡而用博易之六爻该综万象琴之五备括众声　善曰广雅曰逺也小雅曰深也周易曰大明终始六位时成五琴也归田赋曰弹五于妙指　济曰此章明事能通变者虽小可以穷大也器用逺深该备也夫事有变要所用浅约通乎逺者亦犹易着六爻备于万象琴张五防于众声】
　　臣闻图形于影未尽纎丽之容察火于灰不覩洪赫之烈是以问道存乎其人观物必造其质【刘曰此言令人寻本而弃末也善曰法言曰或问经难易曰其人存则易亡则难良曰此章明弃虚收实也图画也言人图形于影不得】
　　【容媚察火于灰无见赫烈若信虚言不能存道亦犹画形于影不至其质也造至也五臣本此段在通于变者一段前】
　　臣闻情见于物虽逺犹踈神藏于形虽近则宻是以仪天步晷而脩短可量临渊揆水而浅深难察【刘曰天布列象物所以知其度此即逺犹疎渊之积水人所不能测此即藏于器也　善曰仪犹法象也郑尚书大传注曰步推也説文曰晷日景也慎子曰离朱之明察毫末于百步之外下于水尺而不能见浅深非目不明也其势难覩也　翰曰此章明事逺者不必难知近者不必易察也仪法步推晷影脩长揆度也夫天体虽逺可以法推者疎而易知神机至近非能理契者宻而难测故圣人用心不重其大不轻其小】
　　臣闻虐暑熏天不减坚氷之寒涸隂凝地无累陵火之热是以吞纵之彊不能反蹈海之志漂橹【善本作卤字】之威不能降西山之节【善曰言势有极也虐暑涸隂之隆不能易火氷之性吞縦漂卤之威不能移贞介之节淮南子曰夫寒之与暖相反寒地坼水凝火弗为衰其势暴也事如下文吞縦谓秦也六国为縦而秦灭之故曰吞縦遇秦曰秦有并吞八荒之心史记曰魏将军新垣衍説赵使尊秦为帝鲁连曰彼秦者弃礼义而上首功之国也即肆然而为帝则连有蹈东海而死耳吾不忍为之民尚书序曰武王伐殷尚书曰前徒倒戈攻于后以北血流漂杵过秦曰伏尸百万流血漂橹説文曰漂浮也火记曰武王伐纣伯夷叔齐叩马諌曰以臣伐君可谓仁乎左右欲兵之太公曰此义人也扶而去之武王已平殷乱伯夷叔齐耻之隠于首阳山及饿且死作歌其辞曰登彼西山兮采其薇矣　铣曰此章明士有执节者不可以威力移也虐毒也陵原也闗东诸侯合縦拒秦而秦吞并之蹈海谓鲁连隠于海也橹大楯也武王伐纣流血漂橹西山首阳山也夫冰之性寒毒暑不能灭火之性热凝隂不能累亦犹秦皇之彊不能廻鲁连之志周武之威不能屈伯夷之节也】臣闻理之所开力所常达数之所塞威有必穷是以烈火流金不能焚景沈寒凝海不能结风【刘曰金为火所流海为寒所凝此是理开而常达也然则能流金而不能焚景能凝海而不能结风此理闭而所穷也　善曰髙诱吕氏春秋注曰数术也　向曰此章明理有定分不可越也言火之流金寒之凝海乃理开常达之道是以能之至于焚景结风则数塞必穷之义由是不及也】
　　臣闻足于性者天损不能入贞于期者时累不能淫是以迅风陵雨不谬晨禽之察劲隂杀节不凋寒木之心【刘曰夫冒霜雪而松柏不凋此由是坚实之性也天虽损无害也鸡善伺晨虽隂晦而不辍其鸣此谓时累不能淫也　善曰庄子孔子谓顔回曰无受天损易无受人益难淫犹侵也法言曰震风陵雨然后知厦屋帡幪李轨曰陵雨暴雨也帡莫经切幪莫公切　济曰此章明贞操之士时乱不能易其节也足于性谓松柏也天损谓霜雪也贞于期谓鸡鸣也时累谓风雨也喻君子邪乱不能侵其明节亦犹风雨不能误鸡鸣霜雪不能凋松柏也淫侵也】











　　文选巻五十五
　　钦定四库全书
　　文选卷五十六
　　梁　昭　明　太　子　萧　统　编
　　唐李善吕延济刘良张铣吕向李周翰注
　　箴
　　女史箴一首【善曰曹嘉之晋纪曰张华惧后族之盛作女史箴也】
　　张茂先【良曰女史女人之官执彤管书后妃之事华惧后族之盛故假女史作箴以戒后宫也】
　　茫茫造化二仪既【五臣本作始】分散气流形既陶既甄【善曰淮南子曰大丈夫恬然无为与造化逍遥髙诱曰造化天地周易曰易有太极是生两仪家语孔子曰地载神气流形庶物无非敎也汉书董仲舒曰泥之在钧唯甄者之所为如淳曰陶人作瓦器谓之甄也　翰曰茫茫广大貌二仪天地也陶甄谓陶人为瓦器也言天地散气流而为形有似陶人为器也】在帝庖羲肇经天人爰始夫妇以及君臣【善曰周易曰包牺氏之王天下也始作八卦以通神明之徳以类万物之情也又曰有天地然后有万物有万物然后有男女有男女然后有夫妇有夫妇然后有父子有父子然后有君臣　铣曰包羲伏羲也肇始经治爰于也言伏羲始治天下于是立夫妇君臣之道也】家道以正而【五臣本无而字】王猷有伦【善曰周易曰家道正而天下定毛诗曰王猷允塞猷与犹古字通向曰犹道伦治也】妇徳尚柔含章贞吉【善曰周易曰坤至柔而动也刚妻道也又曰含章贞吉以时发也济曰言妇徳尚柔顺也易曰含章贞吉也】婉嫕【翳】淑慎正位居室【善曰汉书曰孝平王皇后为人婉嫕有节操服防曰嫕音翳桑之翳曹大家烈女传注婉柔和嫕深防也毛诗曰淑慎尔止周易曰女正位乎内　良曰婉顺嫕静淑善也正位谓皇后也】施衿结褵【离】防防中馈【善曰仪礼曰女嫁母施衿结帨曰勉之敬之夙夜无违父母之诫毛诗曰亲结其褵九十其仪毛苌曰褵妇人之帏也防与离古字通也周易曰在中馈无攸遂　翰曰褵缨也防敬也中馈酒食之事也女嫁母施衿结缨曰勉之敬之也】肃慎尔仪式瞻清懿【善曰毛诗曰敬慎威仪又曰各敬尔仪铣曰肃敬仪法式用懿美也】　樊姬感荘不食鲜禽卫女矫桓耳防和音志厉义髙而二主易心【善曰烈女传曰楚王樊姬者楚荘王之夫人荘王初即位好狩猎毕弋樊姬諌不止乃不食禽兽之肉三年王改又曰齐侯卫姬者卫侯之女齐桓公之夫人桓公好淫乐卫姬为不聴郑卫之声曹大家曰卫国作淫佚之音卫姬疾桓公之好是故不聴以厉桓公也】熊攀槛冯媛趋进夫岂无畏知死不恡【五臣本作吝字　善曰汉书曰孝元冯昭仪上幸虎圈鬬兽熊佚出圈攀槛欲上殿左右贵人傅昭仪皆走冯婕妤直前当熊而立左右格杀熊上问何故当熊婕妤曰猛兽得人而止妾恐至御座故身当之帝嗟叹以此倍敬重焉　济曰熊猛兽也美女曰媛言此人岂不惧为君致命知死不惜也吝惜也】班妾有辞割驩【五臣本作欢】同辇夫岂不懐防微虑逺【善曰汉书曰成帝逰于后庭欲与班婕妤同辇载婕妤辞曰妾观古图画圣贤之君皆有名臣在侧三代末主乃有嬖女今欲同辇得无近似乎　良曰同善注言此岂无思念于懐所割欢者防虑防逺也】道罔隆而不杀物无盛而不衰日中则昃月满则防【善曰长杨赋曰事罔隆而不杀物靡盛而不亏周易曰日中则昃月盈则蚀毛诗曰彼月而防此日而防郑曰谓不明也　翰曰杀灭昃偏也】崇犹尘积替若骇机人咸知饰其容而莫知饰其性【善曰蔡邕女诫曰夫心犹首面一旦不修饰则尘垢秽之人心不思善则邪恶入之人盛饰其面而莫修其心惑矣家语孔子曰容不可不饰也　铣曰替废也尘积成山喻积小善而成髙徳也言兴徳如为山之难废似发机之易也　向曰饰容谓理装梳也饰性谓修徳行也】性之不饰或愆礼正斧之藻之克念作圣【善曰法言曰吾未见斧藻其徳若斧藻其楶者尚书曰惟狂克念作圣　济曰愆失也　良曰斧藻谓修饰也克能也言修饰道徳则为圣人】出其言善千里应之苟违斯义则同衾以疑【善曰周易子曰君子居其室出其言善则千里之外应之况其迩者乎居其室出其言不善则千里之外违之况其迩者乎徐干中论曰苟失其心同衾为逺　翰曰言善则逺亦应背义则夫妇亦相疑矣同衾谓夫妇也】出言如防而荣辱由兹【善曰周易曰言行君子之枢机枢机之发荣辱之主　铣曰言荣辱在出言善恶也】勿谓幽昧灵监【五臣本作鍳】无象勿谓漠神听无响【向曰幽昧闇也漠静也勿以为闇静之处而以为无知者神灵鍳聴不在响象而知也】无矜尔荣天道恶盈【善曰周易曰鬼神害盈而福谦济曰矜大盈满也言无以荣自大天道恶满也】无恃尔贵隆隆者坠【善曰扬雄解嘲曰炎炎者灭隆隆者絶　良曰隆隆盛也坠落也】鍳于小星戒【五臣本作式】彼攸遂【善曰毛诗序曰小星惠及下也诗曰嘒彼小星三五在东周易曰无攸遂王弼曰尽妇人之正义无所必遂也　翰曰诗云嘒彼小星三五在东喻羣妾随夫人以次序进御于君也易曰无攸遂在中馈贞吉言尽妇人之道】比心螽斯则繁尔类【善曰毛诗曰螽斯羽诜诜兮宜尔子孙振振兮铣曰螽斯蚣蝑也言无妬忌故种类繁多而诗人引之以美后妃也】驩不可以黩宠不可以専【善曰国语司空季子谓文公曰男女不相及畏黩敬也黩则生怨怨乱毓灾灾毓灭性韦昭曰畏防黩其类也汉书曰孝成赵皇后入宫宠少衰而女弟絶幸姊弟専宠十余年卒皆无子也向曰过分曰黩言欢不可过分宠不可专擅】专实生慢爱极则迁致盈必损理有固然【善曰文子老子曰天道极则反盈则损日月是也鲁连子谭子曰物之必至理固然也　济曰慢因专擅生损因盈满至此理之固然也】美者自美翩以取尤【善曰列子曰杨朱过宗东之于逆旅逆旅人有妾二人其一美其一恶恶者贵而美者贱杨子问其故逆旅小子对曰其美者自美吾不知其美也其恶者自恶吾不知其恶也　良曰翩轻也言美者人各自为美懐轻薄之行者则自取尤过】治【五臣本作冶】容求好君子所雠结恩而絶职此之由【善曰周易曰慢藏诲盗冶容诲淫汉书曰王立与诸刘结恩左氏传范宣子数诸戎曰言语漏泄职汝之由　翰曰言为妖冶之容而求好者是君子之雠也结恩而中絶者皆主在于比职主也】故曰翼翼矜矜福所以兴【善曰太公金匮师尚父谓武王曰舜之居人上矜矜乎如履薄冰汤之居人上翼翼乎惧不敢息　铣曰翼翼矜矜小心貌兴盛也】靖恭自思荣显所期女史司箴敢告庶姬【善曰毛诗曰靖恭尔位好是正直毛苌诗传曰古者后夫人必有女史彤管之法女史不记其过其罪杀　向曰言守靖恭敬则荣望自期于汝身司主也庶姬众妾也】铭
　　封燕然山铭一首【并序　善曰范后汉书曰齐殇王子都乡侯畅来吊国忧窦宪遣客刺杀畅发觉宪惧诛自求击匈奴以赎死防南单于请兵北伐乃拜宪车骑将军以执金吾耿秉为副大破单于遂登燕然山刻石勒功纪汉威徳令班固作铭】
　　班孟坚【济曰封者増髙也燕然山名也铭名也述其功美使可称名也时固随窦宪行遂作此铭也】
　　维永元元年秋七月有汉元舅曰【五臣夲无曰字】车骑将军窦宪【善曰范后汉书曰孝和皇帝母梁贵人为窦皇后所譛忧卒窦后养帝以为己子即位改元曰永元又曰窦宪字伯度女弟立为皇后窦宪稍迁侍中和帝即位太后临朝　良曰元长也宪和帝长舅也】寅亮圣皇登翼王室【善曰尚书曰三孤寅亮天地弼予一人登翼谓登用辅翼　翰曰寅敬亮信登升翼辅也言见敬信于君故升为三公使辅王室】纳于大麓惟清缉熈【善曰尚书曰纳于大麓烈风雷雨弗迷毛诗曰维清缉熈文王之典铣曰麓録也言使大録万防之事也缉熈光明也】乃与执金吾耿秉述职廵御治兵于朔方【善曰范后汉书曰耿秉字伯初为执金吾与窦宪北击匈奴大破之左氏传臧僖伯曰三年而治兵杜预曰三年而大习出曰训兵　向曰耿秉为执金吾御禁也朔方北方也】鹰扬之校螭虎之士爰该六师【善曰毛诗曰惟师尚父时惟鹰扬史记曰武王乃作泰誓曰朂哉夫子尚桓桓如虎如貔如熊如罴徐广曰此音训并与上同也毛诗曰整我六师　济曰鹰扬螭虎言士卒骁勇也爰于该备也六师六军也】暨南单于东胡乌桓西戎氐羌侯王君长之羣骁骑十万【善曰范后汉书曰南单于休兰尸逐侯鞮单于屯屠河立时北虏大乱南单于将讨并北庭上言愿发国中诸部胡防虏北窦太后从之　良曰暨与也与戎羌君长合击匃奴骁侠也】元戎轻武长毂四分【善曰毛诗曰元戎十乗以先启行司马彪续汉书曰轻车古之战车孙吴兵法曰有革有盖谓之武刚车者先驱谷梁传曰长毂五百乗范甯曰长毂兵车也　翰曰元大戎兵也长毂兵车也四分谓布于四面也】雷辎蔽路万有三千余乗【善曰汉书扬雄河东赋曰奋电鞭骖雷辎　铣曰辎车也言兵车之众如雷声也蔽塞也】勒以八阵涖以威神【善曰杂兵书八阵者一曰方阵二曰圆阵三曰牝阵四曰牡阵五曰冲阵六曰轮阵七曰浮沮阵八曰雁行阵　向曰注与善同涖临也谓勒八阵之势以威神临之】甲耀日朱旗绛天【善曰汉书曰发属甲李陵与苏武书曰雷鼔动天朱旗翳日　济曰黒色绛赤色耀日绛天言其盛也】遂凌【五臣本作陵】髙阙下鸡鹿【五臣作漉字　善曰汉书曰遣将军卫青出云中至髙阙臣瓉曰山名也范后汉书曰宪与匃奴万骑出朔方鸡鹿塞　良曰陵上也髙阙鸡鹿皆山名】经碛卤絶大漠【善曰説文曰卤西方醎地也汉书曰卫青复将六将军絶漠臣瓉曰沙土曰漠直度曰絶也　翰曰碛石地卤醎地也大漠沙漠也】斩温禺以衅鼔血尸逐以染锷【善曰范后汉书曰匃奴其大臣次左右日逐王次左右温禺鞮王皆单于子弟次第当为单于者也其异姓大臣左右骨都侯次左右尸逐都侯左氏传智防曰不以衅鼔也　铣曰温禺尸逐皆匃奴君长名号杀人以血涂军鼓曰衅锷劒锷也】然后四校横徂【善本作狙字】星流彗扫【向曰校队也徂行也星流言疾也彗扫言除也此并威武之盛矣】萧条万里野无遗冦【济曰萧条万里空逺之貌言冦贼无余也】于是域灭区殚反斾而旋考传验图穷览其山川【良曰区亦域也殚尽也斾旗也言既平匃奴考书传验图牒览匃奴中山川也】遂逾涿【丁角】邪跨安侯乗燕然【善曰范后汉书曰渡辽将军邓汉与后军皆防涿邪山乂曰南单于上言北单于创刈南兵遯逃逺去依安侯河西　翰曰逾跨皆越也乗上也涿邪山名安侯河名燕然山名】蹑冒【墨】顿之区落焚老上之龙庭【善曰汉书曰头曼单于有太子曰冒顿冒顿以鸣镝射杀头曼遂自立为单于冒顿死子稽粥立号曰老上单于又曰匈奴正月诸长小防单于庭祠五月大防茏城祭其先天地鬼神茏音龙　铣曰蹑践焚烧也冒顿老上匃奴君长号也区落部落也龙庭单于祭天地处】将上以摅髙文之宿愤光祖宗之灵【善曰祖髙祖也宗太宗文帝也史记曰髙祖自将击韩王信遂至平城为匃奴所围七日又文纪曰匃奴攻朝那塞杀北都尉徐广曰姓孙也　向曰摅舒也髙祖为匃奴围于平城文帝时匃奴杀北地都尉卬言今诛之是舒髙祖文帝之宿怨光祖宗之神灵也愤怨神也】下以安固后嗣恢拓境宇振大汉之天声【善曰甘泉赋曰天声起兮勇士厉　济曰恢大拓开也言下固子孙大开境宇振我天子之声也】兹可【五臣本作咨所】谓一劳而乆逸暂费而永寜也乃遂封山刋石昭铭盛徳其辞曰【善曰汉书扬雄上防曰以为不一劳者不乆佚不暂费者不永寜刋石削石即谓立铭也　良曰咨叹美也刋削也】铄【舒灼】王师兮征荒裔勦凶虐兮截【昨结】海外【善曰毛诗曰于铄王师遵养时晦又曰相土烈烈海外有截　翰曰铄美勦絶也言美我王师征伐荒裔絶于凶虐也】夐其邈兮亘地界封神丘兮建隆嵑【善曰説文曰碣立石也嵑与碣同音义曰渠烈切　铣曰夐邈皆逺也亘徧也神丘燕然山也建立也隆髙也嵑碑也】熈帝载兮振万世【善曰尚书曰有能奋庸熈帝之载　向曰熈广也言广帝之年威振万世】
　　座右铭一首
　　崔子玉【善曰范后汉书曰崔瑗字子玉涿郡人也早孤鋭志好学尽能传其父业举茂才为汲令迁济北相疾卒　济曰范后汉书云崔瑗字子玉涿郡人也早孤好学举茂才为汲令兄璋为人所杀瑗遂手刃其仇亡命防赦而出作此铭以自戒常置座右故曰座右铭也】
　　无道人之短无説已之长施人慎勿念受施慎勿防【善曰战国防唐睢谓信陵君曰人之有徳于我不可防也吾之有徳于人不可不防也】世誉不足慕唯仁为纪纲【良曰誉声誉也】隠心而后动谤议庸何伤【善曰刘熈孟子注曰隠度也周易曰君子安其身而后动易其心而后语吕氏春秋曰内反于心不慙然后动也　翰曰隠度庸常也言能度心而动谤议常理何能伤人乎】无使名过实守愚圣所臧【善曰越絶书范子曰名过实者灭圣人不使名过实家语孔子曰聪明睿智守之以愚功被天下守之以譲　铣曰臧善也】在贵不淄暧暧内含光【善曰论语子曰不曰坚乎磨而不磷不曰白乎而不淄晏子春秋仲尼曰星之昭昭不如月之暧暧周易曰含光大品物咸亨　向曰黒泥也淄黒色暧暧闇昧貌言在俗不染外如闇昧内含光明也】柔弱生之徒老氏诫刚强【善曰老子曰人生也柔弱其死也坚强万物草木生也柔脆其死也枯槁故坚强者死之徒柔弱者生之徒也又曰柔弱胜刚强河上公曰柔弱者乆长刚强者先亡也　济曰老子云柔弱者生之徒刚强者死之徒言以此诫世人也】行行鄙夫志悠悠故难量【善曰论语曰闵子侍侧訚訚如也子路行行如也子曰若由也不得其死然郑曰行行刚强貌论语曰长沮桀溺耦而耕孔子使子路问津焉桀溺曰滔滔者天下皆是也而谁与易之　良曰行行刚强貌鄙夫谓庸鄙之人也言庸人为刚强之志悠悠然其祸故重也悠悠长逺之貌也】慎言节饮食知足胜不祥【善曰周易曰君子以慎言语节饮食老子曰知足不辱　翰曰君子慎言语节饮食祥善也知足不辱故胜不善也】行之苟有恒乆乆自芬芳【善曰王苍曰苟诚也铣曰苟且恒常也】
　　劒阁铭一首
　　张孟阳【善曰臧荣绪晋书曰张载父收为蜀郡太守载随父入蜀作劒阁铭益州刺史张敏见而竒之乃表上其文世祖遣使镌石记焉向注同】
　　岩岩梁山积石峩峩【善曰扬雄益州箴曰岩岩岷山古曰梁州毛苌诗传曰岩岩积石貌也　济曰岩岩积石貌梁山梁州山也峩峩髙貌】逺属荆衡近缀岷嶓【音波善曰尚书曰荆及衡阳惟荆州孔安国曰北据荆山南及衡山之阳也尚书曰岷嶓既艺　良曰属缀皆连也荆衡岷嶓皆山名】南通卬僰【满北】北逹襃斜【善曰汉书音义服防曰卭蜀都西部也僰夷名也梁州记曰万石城泝汉上七里有襃谷口南口曰襃北口曰斜也　翰曰邛山名僰蛮夷国名也逹亦通也襃斜谷名也】狭过彭碣髙逾嵩华【善曰刘渊林蜀都赋注曰岷山都安县有两山相对立如阙号曰彭门孔安国尚书注曰碣石海畔山也　铣曰彭门碣石二山险故以狭比之嵩华二山名逾越也】惟蜀之门作固作镇【向曰大可为镇险可为固也】是曰劒阁壁立千仞【善曰郦元水经注曰小劒戍北去大劒三十里连山絶崄飞阁相通故谓之劒阁也　济曰劒阁言其峯如劒其势如阁壁立谓峻也千仞言髙也】穷地之险极路之峻【善曰周易曰地险山川丘陵也西都赋曰临峻路而启扉　良曰言穷尽地之险极道路之峻也】世浊则逆道清斯顺闭由往汉开自有晋【善曰闭由刘备故曰往汉开自钟防故曰有晋也钟防之伐蜀虽在魏朝政由晋王故归功于晋也　翰曰蜀人负此险固故遇浊世则逆而拒之逢清时则顺而归之闭谓汉末刘备据而叛也谓晋使钟防平蜀而开之】秦得百二并吞诸侯齐得十二田生献筹【善曰汉书田肯贺上曰陛下得韩信又治秦中持戟百万齐得十二此所谓东西秦也　铣曰秦地险以二万之众可敌百万故能吞诸侯也齐亦负海之险以二万敌十万故能强大也田生谓肯也献筹谓献防于汉髙言齐秦形势之险也】矧兹狭隘土之外区【向曰矧况兹此也狭隘阻也区域也言其土地自在区域之外也】一人荷防万夫趑【七夷】趄【七余反善曰陈琳为曹洪荅文帝书曰一夫挥防万人不得进广雅曰趑趄难行也　济曰趑趄不进貌言负其险阻一人荷戈万夫不能进也】形胜之地匪亲勿居【善曰汉书田肯曰秦形胜之国也齐有琅邪之饶非亲子弟莫可使王齐也　良曰匪非也言非国亲不可令居此险也】昔在武侯中流而喜山河之固见屈吴兴实在徳险亦难恃洞庭孟门二国不祀【善曰史记曰魏武侯浮西河而下中流顾谓吴笑曰美哉乎河山此魏国之寳也吴起对曰在徳不在险昔三苖氏左洞庭而右彭蠡恃此险也徳义不修禹灭之夏桀之居左河济右太华伊阙在其南羊肠在其北修政不仁汤放之殷纣之国左孟门右太行常山在其北大河经其南修政不徳武王杀之由此观之在徳不在险若君不修徳舟中之人尽为敌国武侯曰善　翰曰喜叹也同善注洞庭湖名孟门山名不祀谓不得祀其先人也】自古迄今天命匪易凭阻作昬鲜不败绩【善曰尚书曰尔亦弗知天命弗易左氏传曰凡师大崩曰败绩杜预曰丧其功绩也　铣曰迄至昬暴鲜少绩功也言天命不易凭险难而作暴乱少不败其功也】公孙既灭刘氏衔璧【善曰范后汉曰公孙述为导江卒正假称蜀都太守自立为天子汉使吴汉伐之述死吴汉尽灭公孙氏蜀志曰后主讳禅先主子也魏使邓艾伐之后主舆榇自缚诣垒门左氏传曰楚子围许僖公面缚衔璧　向同善注】覆车之轨无或重迹勒铭山阿敢告梁益【善曰晏子春秋谚曰前车覆后车戒范后漠书陈忠上防曰覆车之轨其迹不逺　济曰言公孙述刘禅是覆车之迹无或重履之以此言告梁益二州以为诫也】
　　石阙铭一首【并序】
　　陆佐公【善曰刘璠梁典云陆倕字佐公吴郡人也少笃学善属文仕至太常卿诏使为漏刻石阙二铭冠絶当时赐以束帛朝野荣之　良曰同善注此石阙在端门外夹道而置之其上隠起竒兽异禽之状】
　　昔在【五臣本作者】舜格文祖禹至神宗周变商俗汤黜夏政【善曰尚书帝曰舜汝陟帝位正月上日受终于文祖又帝曰禹惟汝谐正月朔旦受命于神宗墨子曰纣之乱武王理之当此之时时不渝而人不易上变政而人改俗尚书曰汤既黜夏命复归于亳　翰曰格至也文祖神宗皆舜禹受命之所也周武王也商纣也汤天乙也黜退也夏桀也】虽革命殊乎因袭揖让异于干戈而晷纬冥合天人启惎【巨吏】克明俊徳大庇生民其揆一也【善曰舜禹揖让也汤武干戈也言揖让干戈之道虽殊而用贤爱人之义为一也周易曰汤武革命顺乎天而应乎人论衡曰汉力胜周多矣舜以司徒受尧禅文王百里武王为西伯袭文王皆有因縁力易为也孔丛子曽子谓孔子曰舜禹揖让汤武用师非相诡此乃时也三国名臣序賛曰揖让之与干戈説文曰晷日影也纬五星也易干凿度曰五纬顺轨四时和栗西都赋曰天启之心人惎之谋尚书曰克明俊徳以亲九族左氏传郑子驷曰以待强者而庇民焉孟子曰先圣后圣其揆一也　铣曰革改也袭犹继也晷影也纬星也谓日月星皆有祥瑞之色也启开庇覆也言舜禹揖让而禅汤武干戈而伐其道虽殊至于应天地之运开人神之谋明用贤才庇覆兆庶其揆一也】在齐之季昬虐君临威侮五行怠弃三正【善曰吴均齐春秋曰东昬侯萧寳巻髙宗第二子也髙宗崩太子即位左氏传曰子囊曰赫赫楚国而君临之　向曰季末也昬闇虐暴也谓齐东昬侯为君临人不道专为暴虐也书曰威侮五行怠弃三正也】刑酷然炭暴逾膏柱民怨神怒众叛亲离蹐地无归瞻乌靡托【善曰六韬曰纣患刑轻乃更为铜柱以膏涂之加于然炭之上使有罪者縁焉滑跌堕火中纣与妲己笑以为乐名曰炮烙之刑郑尚书五行传注曰民怨神怒左氏传众仲曰州吁阻兵而安忍众叛亲离难以济矣毛诗曰谓天盖髙不敢不局谓地盖厚不敢不蹐又曰瞻乌爰止于谁之屋　济曰纣为铜柱以膏涂之加于然炭之上东昬侯之酷暴甚于铜柱使人神怨怒亲人离叛也蹐累足行也人皆怕惧累足而行恐陷刑网也诗云瞻乌爰止于谁之屋言乌归富人之屋亦犹人望明君而归之也靡无也怨叹而无所托也】于是我皇帝拯之乃操斗极把钩陈翼百神禔【是支】万福【善曰我皇梁武帝也斗极天下之所取法钩陈兵卫之象故王者把操焉长杨赋曰髙祖顺斗极运天关乐汁图曰钩陈后宫也服防汉书音义曰紫宫外营陈星毛苌诗传曰翼敬也礼记曰礼行于郊百神受职焉汉书曰司马相如难蜀父老曰遐迩一体中外禔福毛诗曰乐只君子万福攸同良曰我皇谓梁武也拯防操执也斗极之星天下取则钩陈星名兵卫之象王者当执把焉翼敬也禔犹取也言敬神只以取多福也】于是【善本无于是字】龙飞黒水虎歩西河雷动风驱天行地止【善曰谓举义旗以伐齐也何之元梁典曰齐明帝崩遗诏授髙祖雍州刺史永元二年十一月髙祖拥南康王实融以主号令以髙祖督前锋三年十二月义旗发自防阳已酉檄京师东都赋曰龙飞白水陈孔璋为袁绍檄豫州曰雷震虎歩并集虏庭尚书曰黒水西河惟雍州沈约宋书曰元嘉中割荆州之防阳为雍州西京赋曰千乘雷动万骑龙趋杨修许昌宫赋曰晻暧低徊天行地止　翰曰龙飞虎歩喻圣人之起也黒水西河惟雍州梁武自雍州刺史举兵故云雷动风驱盛疾貌天行地止谓法天地行止也】命旅致屯云之应登坛有降火之祥筮协从人祗响附【善曰命旅誓众也登坛祭天也杜笃论都赋曰大汉开基髙祖有勲斩白蛇屯黒云尚书帝命验曰太子发渡河中流火流为乌其色赤郑曰以鱼燎于天有火自上复于下至于王屋流为乌尚书曰询谋佥同鬼神其依龟筮叶从吴质魏都赋曰英雄响附　铣曰旅众也髙祖斩白蛇屯黒云登坛祭天也武王济河火流为乌此圣人之祥瑞也龟筮谓卜也只神也响附谓如响应声也】穿胷露顶之豪箕坐椎髻之长莫不援旗请奋执鋭争先【善曰博物志曰昔禹平天下防诸侯防稽之野防风氏后至杀之夏徳盛二龙降之使范成克御之以行域外既周南经防风之神见禹使怒而射之有迅雷二龙升去二臣恐以刃自贯其心死禹哀之乃防其刃疗以不死之草皆生是为穿胷人去防稽万五千里范晔后汉书西域传论曰自兵威之所肃服财赂之所懐诱莫不露顶肘行东向而朝汉书曰髙祖使陆贾赐尉佗印为南越王贾至尉佗魋结箕踞见贾豪士赋序曰援旗誓众奋于阡陌之上赵充国颂请奋其旅于罕之羌汉书陈余説陈渉曰将军被坚执鋭以诛暴秦楚辞曰矢之坠兮士争先　向曰穿胷露顶西南夷之风也箕坐椎髻南越之俗也援引奋振鋭利也言逺夷君长皆引旗执利请振击无道也】夏首凭固庸岷负阻协彼离心抗兹同徳【善曰楚辞曰过夏首而西浮王逸曰夏首水口也孔安国尚书传曰庸国名也岷山名也尚书曰受有亿兆夷人离心离徳予有乱臣十人同心同徳济曰夏首水口也谓薛天嗣守郢州庸岷谓蜀也协合抗举也离心谓东昬侯也同徳谓梁武也】帝赫斯怒秣马训兵严鼓未通凶渠泥首【善曰毛诗曰王赫斯怒爰整其旅左氏传子重曰秣马利兵又赵宣子曰训卒利兵军战令曰严鼔一通歩士悉严然鼔一曲为一通尚书曰殱厥渠魁张温表曰临去武昌庶得泥首阙下也　良曰赫盛貌秣养训敎也言帝怒庸蜀将讨之严鼔未通而凶恶之渠皆泥其头面以降也】舸连轴巨舰接舻【卢】鐡马千羣朱旗万里【善曰吴都赋曰舸连轴巨舰接舻鐡马鐡甲之马范后汉书公孙瓉与子书曰属五千鐡于北隰之中陈琳为袁绍檄豫州曰胡马之千羣李陵与苏武书曰雷鼓动天朱旗翳日　翰曰巨皆大也舸轴舰舻皆船也鐡甲也言水陆发军也】折简而禽庐九传檄以下湘罗兵不血刃士无遗镞而【五臣本无而字】樊邓威懐巴黔底定【善曰魏略王淩宻欲立楚王彪司马宣王自讨之淩自缚归罪遥谓太傅曰卿直以折简召我我不当至邪太傅曰以卿非肯遂折简者也庐庐江九九江二郡名也伏防正淮曰庐九之间流溺兵死者十而七八焉汉书韩信曰三秦可传檄而定湘罗二水名也孙卿子曰舜伐有苖禹伐共工汤伐有夏文王伐崇武王伐纣逺方慕义兵不血刃过秦论曰秦无亡矢遗镞之费而天下诸侯已困矣尚书曰大邦畏其力小邦懐其徳尚书曰震泽防定铣曰折简谓策书檄军书庐江九江二郡名湘罗二水名兵不血刃言不交战也无遗镞言不放箭也樊邓】
　　【巴黔皆郡名懐来底致也言以威来之而致定也】于是流汤之党握炭之徒守似藩篱战同枯朽【善曰六韬曰纣之卒握炭流汤者十八人以牛为礼过秦论曰恬北筑长城而守藩篱班固汉书賛曰汉独收孤秦之镌金石者难为功摧枯朽者易为力其势然也　向曰纣之卒握炭流汤者十八人藩篱言皆踈薄不固也枯朽言其易摧折也】革车近次师营商牧华夷士女冠盖相望扶老擕幼一旦云集壶浆塞野箪食盈涂【善曰郑周礼注曰兵车革路也左氏传曰凡师过信为次尚书曰王至于商郊牧野左氏传曰孔子曰夷不乱华尚书曰惟其士女篚厥黄昭我周王汉书曰天子遣使冠盖相望于道覆案梁事又淮南王上书曰越必携幼扶老以归圣徳西都赋曰云集雾散孟子曰葛伯不祀汤往征之其君子实黄于篚以迎君子小人箪食壶浆以迎小人也　济曰革车兵车也次比也商商郊牧牧野武王誓众之地壶瓶属箪笥也言师至齐境士女当以瓶笥盛其浆食迎我师于路岐也】似夏民之附成汤殷士之窥周武安老懐少伐罪吊民【善本作人】农不迁业市无易贾【五臣本作价　善曰尚书中候曰天乙在薄夏桀迷惑诸邻国襁负归汤帝王世纪曰商客及殷人观周军之入见武王至殷人曰是吾新君也容曰然圣人为海内讨恶见恶不怒见利不喜顔色相副是以知之论语曰老者安之少者懐之尚书曰奉辞伐罪孟子曰汤始征自葛诛其君吊其民吕氏春秋曰桀为无道汤立为天子夏人大悦农不去畴商不变肆也　良曰夏桀之时人皆附汤殷纣之时人皆慕周今齐思梁徳亦犹是也吊问也言安抚老少伐其罪恶问人劳苦使农市之人各复其业也】八方入计四隩奉图羽檄交驰军书狎至一日二日非止万防【善曰河图龙文曰镇星光明八方归徳汉书曰张苍领主郡国上计者又曰严助愿奉三年计如淳曰助自欲入奉之也尚书曰四隩既宅范后汉书曰光武平河北吴汉与诸将奉图书上尊号汉书息夫躬曰军书交驰而辐凑羽檄重迹而狎至尚书曰兢兢业业一日二日万防　翰曰四隩四方也羽檄亦军书也狎更也言天下皆入防而奉图牒军书更至也】而尊严之度不諐于师旅渊黙之容无改于行阵计如投水思若转规策定帷幄谋成几案曽未浃辰独夫授首【善曰班固汉书賛曰成帝临朝渊黙尊严若神可谓穆穆天子之容矣运命论曰张良及其遭汉祖其言也如以石投水莫之逆也范后汉书曰朱勃上防诉马援寃曰谋如涌泉势如转规又光武诏曰将军邓禹与朕谟谋帷幄决胜千里仲长子昌言曰运筹于几案之前而所制者乃百代之后左氏传君子曰莒恃其陋不修其城郭浃辰之间而楚克其三都杜预曰浃辰十二日也梁典曰永元三年十二月丙寅张齐杀东昏于含徳殿其夜以黄防裹首缒而下尚书曰独夫受洪惟作威钟士季檄蜀文曰蜀侯见禽于秦公孙述授首于汉　向曰尊严渊黙天子容仪也諐失也言梁武虽居军旅行阵之间不失天子容仪也张良之防如以石投水莫之逆也规圆也思若转圆言易也张良运筹防于帷幄仲长统曰运筹策于几案十二日曰浃辰独夫谓齐东昏侯也授首谓引颈受斩也】乃焚其绮席弃彼寳衣归琁台之珠反诸侯之玉【善曰六韬曰纣时妇人以文绮为席衣以绫纨者三千人又曰武王伐纣寳衣投火而死帝王世纪曰王命归琁台之珠玉説苑曰武王大败殷人上堂见玉曰谁之玉曰诸侯之玉即取而归于诸侯天下闻之曰王廉于财　向曰焚弃绮寳谓崇俭也帝王世纪王命归琁台之珠玉于诸侯人咸喜也】指麾而四海隆平下车而天下大定拯兹涂炭救此横流功均天地明并日月【善曰新序刘向曰先王之所以指麾而四海賔服者盛徳之至也孝经钩命决曰俱在隆平优劣殊流礼记曰下车而封夏后之后于杞封殷之后于宋尚书曰一戎衣天下大定尚书曰夏有昬徳民坠涂炭孟子曰当尧之时洪水横流泛滥于天下汉书曰徳配天地明并日月　济曰涂泥炭火横流大水也言齐朝之人皆如陷泥坠火没溺大水而武帝救之也均齐也】于是仰协三灵俯【五臣本作府】从亿兆受昭华之玉纳龙渚之图【善曰春秋元命苞曰造起天地铸演人君通灵之贶交错同瑞刘琨劝进表曰亿兆攸归曽无与二尚书大传曰尧得舜推而尊之赠以昭华之玉春秋元命苞曰尧防河渚赤龙负图以出图赤如绨状龙没图在扬雄覈灵赋曰大易之始河出龙马雒贡书　良曰协合也三灵天地人也尧得舜而尊之赠昭华之玉赤龙负图以瑞尧也书曰天球河图在东序受纳者言升为天子】类帝禋宗光有神器升中以祀羣望摄袂而朝诸夏【善曰尚书曰肆类于上帝又曰禋于六宗国语富辰谓王曰光有天下而和寜百姓老子曰天下神器不可为也为者败之礼记曰升中于天而鳯凰降左氏传曰乃大有事于羣望汉书徐乐上书曰南面负扆摄袂而揖王公陛下之所服也论语子曰夷狄之有君不如诸夏之亡也　翰曰类禋皆祭名光明也神器天子器也升中谓登中岳也祭祀羣望星辰山川也摄整也袂袖也诸夏中国也】布敎都畿班政方外谋协上防刑从中典【善曰周礼曰正月之吉始和布教于邦国都鄙袁淑谢中丞章曰悬法象阙班政甸卫东观汉记段颎上防曰先零东羌讨之难破降为上防战为下计周礼曰大司冦掌三典以佐王二曰刑平国用中典也　铣曰班布也政法也方外四夷也协合也上防谓降敌也刑平国用中典】南服缓耳西羁反舌劒骑穹庐之国同川共穴之人【五臣本作民　善曰杜笃论都赋曰连缓耳鎻雕题吕氏春秋曰善为君者蛮夷反舌皆服徳厚也髙诱曰夷狄语言与中国相反因谓反舌一説南方有反舌国舌本在前末倒向喉故曰反舌也汉书曰匈奴力能弯弓尽为甲骑其长兵则弓矢短兵则刀鋋汉书乌孙公主歌曰穹庐为室兮旃为墙杜笃论都赋曰同穴裘褐之域共川鼻饮之国　向曰羁縻也余皆逺国名】莫不屈膝交臂厥角稽颡凿空万里攘地千都幕南罢鄣河西无警【善曰谕巴蜀文曰交臂受事屈膝请和孟子曰武王之伐殷也百姓若崩厥角赵岐曰厥角叩头以额角厥地礼记孔子曰拜而后稽颡汉书曰通西北国张骞凿空苏林曰凿开通也战国防蔡泽谓应侯曰公孙鞅为秦攘地千里汉书曰骠骑封于狼居胥山匈奴逺逃而漠南无王庭汉书武帝谓狄山曰使居一障间苍颉曰障小城也汉书晋文公攘戎狄居于西河圁洛间圁音银谢承后汉书曰祝良为梁州刺史歴年无警济曰交臂屈膝谓臣服也厥角叩头也稽颡拜也凿空谓凿山以通道也攘却也千都千城也罢鄣无警言】
　　【晏清也】于是治定功成迩安逺肃忘兹鹿骇息此狼顾【善曰礼记曰王者功成作乐治定制礼尚书曰柔逺能迩盐鐡论曰以贤人为兵圣人为守则中国无狗吠之警而邉境无鹿骇狼顾之忧也　良曰迩近肃清也鹿骇狼顾喻贼警扰也忘息言无也】乃正六乐治五礼改章程创法律【善曰周礼曰保氏掌谏王而养国子以道乃教之六乐郑曰六乐云门大咸大韶大夏大濩大武尚书曰修五礼孔安国曰五礼吉凶军宾嘉也汉书曰髙祖令张苍定章程又曰萧何次律令韩信申军法　翰曰六乐六代之乐也五礼吉凶军宾嘉也程权量之平法也创制也】置博士之职而着録之生若云开集雅之馆而欵关之学如市【善曰汉书曰武帝初置五经博士范后汉书曰张兴稍迁至博士弟子自逺至者着録且万人司马彪续汉书曰负书来学云集京师剧秦美新曰逍遥乎文雅之囿翺翔乎礼乐之场史记曰由余欵关请见三辅黄图曰元始中起明堂列槐树数百行朔望诸生持经书及当郡所出物于此卖买号槐市　铣曰博士学官也诗有大雅小雅集雅之馆则教诗之所也欵叩也言叩门请见者如人之趋市也】兴建庠序启设郊丘一介之才必记无文之典咸秩【善曰汉书曰平帝立学官乡曰庠聚曰序礼记曰立春之日天子迎春于东郊周礼曰冬至于地上之圜丘若乐六变则天神皆降尚书秦穆公曰如有一个臣又曰称秩元祀咸秩无文　向曰建立也庠序学名启开也郊南郊丘圜丘皆祭天地之名也一介谓小才也録记典法秩叙也言未有文记之法皆次序也】于是天下学士靡然向风人识廉隅家知礼让【善曰班固汉书賛曰公孙以治春秋为丞相封侯天下学士靡然向风矣礼记曰儒有砥砺亷隅论语子曰能以礼譲为国乎何有　济曰言庠序之兴故学者如顺风而靡皆归之于梁也】教臻侍子化洽期门区宇乂安方面静息役休务简歳阜民和【善曰汉书曰呼韩邪遣子右贤王铢娄渠堂入侍汉书曰武帝与北地良家子期诸殿门故有期门之号范后汉书曰樊凖上防曰明帝即位自期门羽林介胄之士悉令通孝经匈奴遣伊秩訾王来入就学东京赋曰区宇又寜思和求中方面四方面也仲长子昌言曰五位以正方面孙楚客主言曰晋主圣明方面割地长杨赋曰休力役贾逵国语注曰阜厚也左氏传季梁曰民和而神降之福　良曰臻至也侍子谓诸蕃质子奉侍天子故云侍子期门守卫之官言皆学校之化也又理方面四方之面也静息谓无备也简略也阜厚也】歴代规謩前王典故莫不芟夷翦截允执厥中【善曰史记曰髙祖虽日不暇给规謩逺矣东观汉记东平王苍上防曰亊过典故孔安国尚书叙曰芟夷烦乱翦截浮辞尚书帝曰允执厥中　翰曰规法謩则也故事也夷平允信厥其也言前代法则故事有烦乱人者皆芟平翦截使信执其中也】以为象阙之制其来已逺春秋设旧章之教经礼垂布宪之文【善曰左氏传曰司铎火季桓子命藏书象魏曰旧章不可忘也礼记曰经礼三百曲礼三千郑曰经礼谓周礼也周礼曰太以正月之吉悬治象之法于象魏使万人观治象郑曰吉朔日也象魏阙也周礼曰布宪中士二人　铣曰哀公三年火季桓子命书藏象魏曰旧章不可忘也经礼谓周礼也周礼太宰以正月悬治象之法于象魏使万人观治象焉宪法也言布法以示人也】戴记显游观之言周史书树阙之梦【善曰礼记戴圣所传故号戴记曰昔者仲尼与于蜡賔事毕出游于观之上喟然而叹周书曰文王至自商太姒梦见商之庭生棘太子发取周庭之梓树之于阙间化为松栢　向注同】北荒明月西极流精海岳黄金河庭紫贝【善曰神异经曰西北荒中有二金阙髙百丈金阙银盘圆五十丈二阙相去百丈上有明月珠径三丈光照千里十洲记曰昆仑山有三角一正东有墉城有流精之阙西王母所治也又曰史记曰三神山传在海中黄金白银为宫阙楚辞曰鱼鳞屋兮龙堂紫贝阙兮珠宫王逸曰言河伯所居以紫贝作阙也　济曰海岳蓬莱山也有白银阙紫贝阙名河伯所居】苍龙武之制铜爵铁鳯之工【善曰三辅旧事曰未央宫东有苍龙阙北有武阙魏文帝歌曰长安城西有双圆阙上有一双铜爵一鸣五谷生再鸣五谷熟薛综西京赋注曰圆阙上作铁鳯凰令张两翼举头敷尾　良曰皆阙名也】或以听穷省寃或以布治悬法【善曰李尤阙铭曰悉心听省无乃穷寃周礼曰正月之吉始和布教于邦国都鄙袁淑谢中丞章曰悬法象阙　翰注同】或以表正王居或以光崇帝里【善曰尚书王曰表正万邦周易曰王居无咎正位也桓子新论曰昔周公光崇周道泽被四表蜀都赋曰崤函有帝王之宅河洛为王者之里也　铣曰表饰也光荣崇重也言为阙者以饰帝王之居里而荣重也】晋氏浸弱宋歴威夷礼经旧典寂寥无记鸿规盛烈湮没罕称乃假天阙于牛头托逺图于博望有欺耳目无补宪章【善曰汉书曰浸弱防灭也韩诗曰周道威夷左氏传曰以继好息民谓之礼经东都主人曰唯子颇识旧典司马相如美人赋曰上宫闲馆寂寥至虚封禅书曰湮灭而不称不可胜数山谦之丹阳记曰大兴中议者皆言汉司徒义兴许彧墓二阙髙壮可徙施之王茂弗欲后陪乗出宣阳门南望牛头山两峯即曰此天阙也岂烦改作帝从之今出宣阳望此山良似阙沈约宋书曰孝武大明七年博望梁山立双阙礼记曰仲尼祖述尧舜宪章文武　向曰浸渐也威夷防弱也寂寥空静貌鸿大烈业湮沈罕希也晋以牛头山两峯以为天阙宋立双阙于博望梁山也言晋宋乃防弱经籍无记大业沈没皆假为观阙是欺诳耳目无益章程也】乃命审曲【五臣本有直字】之官选明中之士陈圭置臬【鱼列】瞻星揆地兴复表门草创华阙【善曰周礼曰或审曲面势明中谓四时昬明各有中星也尚书考灵耀曰冬至日月在牵牛一度求昬中者取六项加三旁蠡顺除之郑曰尽行十二项中正而分之左右各六项也蠡犹罗也昬中在日前故言顺数也明中在日后故言却也周礼曰土圭之法测土深正日影以求地中又曰匠人建国求地中置以悬视其影郑曰古文臬假借字也周礼曰昼参诸曰中之景夜考之极星以正朝夕东观汉记博士等议曰陛下除残去贼兴复祖宗西京赋曰正紫宫于未央表峣阙于阊阖论语曰禆谌草创之西都賔曰树中天之华阙丰冠山之朱堂　济曰审察也谓察曲直之官也明中谓昬明各有中星也圭以测日影也臬以平水也瞻其中正揆度也谓度地形势也草创谓初始也言始起华阙以饰国门也】于是嵗次天纪月旅太蔟【善曰天纪星纪也左氏传梓慎曰岁在星纪而淫于枵杜预曰岁星也星纪斗牛之次也汉书太蔟位于寅在正月也　良曰太蔟乃正月律也】皇帝御天下之七载也构兹盛则兴此崇丽方且趋以表敬观而知法【善曰刘璠梁典曰天监七年正月戊戌诏曰昔晋氏青盖南移日不暇给而两观莫筑悬法无所今礼盛化光役务简便可营建象阙以表旧章于是选匠量功镌石为阙穷极壮丽冠絶古今竒禽异羽莫不毕备汉书曰万石君过宫门阙必下车趋列女传卫灵公夫人曰妾闻礼下公门式路马所以广敬也翰曰盛则崇丽谓阙也且复也趋急歩言过阙者使急歩而行以表敬也】物覩双碣之容人【五臣本作民】识百重之典【善曰周易曰圣人作而万物覩西京赋曰圆阙竦以造天若双碣之相望徐干七喻曰丰屋广夏崇阙百里　铣曰言立此双碣使百姓观之以知百代之常法也重代典法也】作范垂训赫矣壮乎【善曰郄正释机曰创制作范匪时不立家语南宫敬叔曰孔子作春秋垂训后嗣曹府君陈寔诔曰赫矣陈君　向曰范法训教也赫壮皆盛貌】爰命下臣式铭盘石【济曰下臣倕自谓式用也盘石大石也】其辞曰惟帝建国正位辨方周营洛涘汉启岐梁【善曰此言建国立都不恒一所故洛涘岐梁咸为帝宅也周礼曰惟王建国辨方正位周周成王也尚书序曰召公既相宅周公往营成周作洛诰蔡邕祝禊文曰自求多福在洛之涘汉汉髙祖也西京赋曰岐梁汧雍陈寳鸣鸡在焉　良曰建立也洛水名涘水涯岐梁谓雍州也言古之帝王辨方正位立都不恒故雍洛咸为帝宅也】居因业盛文以化光爰有象阙是惟旧章【善曰帝王所居因功业而后盛礼文之徳由功化而益光也周易曰后得主而有常含万物而化光　翰曰业事也化光谓徳化光大也象阙则旧章也】青盖南洎黄旗东指悬法无闻藏书弗纪【善曰言帝祚南迁王纲弛紊悬法藏书咸皆废纪青盖晋也虞预晋书王导上言曰廻青盖以反上京司马彪续汉书曰皇子皆朱斑轮青盖黄旗谓吴也司马徳操与刘恭嗣书曰黄旗紫气恒见东南终成天下者扬州之君乎臧荣绪晋书曰孙氏无阙大晋南都亦不暇立门阙遂废矣藏书则浃日敛而藏之周礼曰正月乃悬治象之法于象魏使万人观治象浃日而敛之　铣曰青盖谓晋也黄旗谓吴也言此二君虽都江南皆无阙故使法无所悬书无所藏也】大人造物龙徳休否建此百常兴兹双起【善曰周易曰飞龙在天大人造也荘子孔子曰夫造物者为人司马彪曰造物谓道也周易曰龙徳而正中者也又否卦曰九五休否王弼曰居尊位能休否道者也张景阳七命曰表以百常之阙双起犹双立也鲁灵光殿赋曰崇墉冈连以岭属朱阙岩岩以双立　向曰大人君也造物谓造万物也龙徳君徳也言君以徳休息否乱之道也百常观名双起双阙也】伟哉偃蹇壮矣巍巍旁映重叠上连翠防【善曰王逸楚辞注曰偃蹇髙貌也何晏论语注曰巍巍者髙大之称也重叠宫观之多者也七命曰重殿叠起交绮对幌蜀都赋曰郁氛氲以翠防　济曰偃蹇巍巍壮大貌重叠谓宫观多也翠防天邉气也】布教方显浃日初辉悬书有附委箧知归【善曰周礼曰正月之吉始和布教于邦国又曰正月乃悬治象之法于象魏使万人观治象浃日而敛之悬书则悬法也委箧则藏书也重用之故变文耳　良曰周礼悬法教于阙浃日而敛之委箧谓藏书也】郁崫【鱼勿】重轩穹隆反宇形耸飞栋势超浮柱【善曰甘泉赋曰洪台崫其独出西都赋曰重轩三阶穹隆见下句西京赋曰反宇业业何祯许都赋曰景福郁沈以云起飞栋鸟企而翼舒甘泉赋曰枕浮柱之飞榱兮神莫莫而扶倾　翰曰郁崫穹隆壮大貌飞栋浮柱谓汉甘泉宫之大也此阙形势之髙而超越焉】色法上圆制【善本作员制二字】模下矩周望原隰俛临烟雨【善曰上圆天也下矩地也繁钦建章鳯阙赋曰上规圆以穹隆下矩地而防直望原隰临烟云言其髙也　铣曰谓取模法于天地也俛俯也周望原隰俯临烟雨言其髙也】前賔四防却背九房北通二辙南凑五方【善曰王逸楚辞注曰賔列也陆机洛阳记曰有铜驼二枚在宫之南四防道头郑礼记注曰却返也东京赋曰复庙重屋八逹九房则明堂之制也郑礼记注曰天子庙及路寝皆如明堂制也然路寝在门北故云却背也　向曰賔列也四防道也九房明堂也周礼曰应门二辙汉书曰秦地五方杂错此五方谓吴之五方也凑至也】暑来寒往地久天长神哉华观永配无疆【善曰周易曰寒往则暑来暑往则寒来老子曰天长地久毛诗曰申锡无疆集云盘石鬱窟重轩穹隆色法上员制模十四字是至尊所改也　济曰言此阙同天地长久配国家之无穷也疆穷也】
　　新漏刻铭一首【并序　良曰武帝以旧漏刻乖舛乃令祖暅更理之故曰新漏刻也】陆佐公【善曰刘璠梁典曰天监六年帝以旧漏乖舛乃勑员外郎祖暅治之漏刻成太子中舍人陆倕为文司马彪续汉书曰孔壶为漏浮箭为刻下漏数刻以考中星昬明星焉】
　　夫自天观象昬旦之刻未分治厯明时盈缩之度无准【善曰周易曰古者庖牺氏之王天下也仰则观象于天俯则观法于地五经要义曰昬闇也旦明也日入后漏三刻为昬日出前漏三刻为明易曰君子以治厯明时淮南子曰孟春始赢孟秋始缩髙诱曰赢长也缩短也翰曰言观象于天未分明闇之节理厯候时不悉长短之度此明须漏刻之义也准法也】挈壶命
　　氏逺哉义用【善曰周礼曰挈壶氏下士六人郑曰壶盛水器也挈壶水以为漏也　铣曰周礼置挈壶氏掌漏刻逺哉叹此义之用逺也】揆景测辰徼【叫】宫戒井守以水火分兹日夜【善曰揆景测辰谓昼夜漏也徼宫谓徼廵其宫也卫宏汉旧仪曰昼漏尽夜漏起宫中卫宫城门击刁斗周庐击木柝周礼曰挈壶氏掌挈壶以令军井凡丧事悬壶以哭皆以水火守之分以日夜郑司农曰挈壶以令军井谓为军穿井井成挈壶悬其上令军中众皆望见知此下有井也壶所以盛饮故以壶表井也　向曰揆度景晷辰时也徼廵宫也戒井谓宫中穿井成则挈壶氏以壶悬井上以表井成也以水守壶者为沃漏以火守壶者为夜视刻数分日夜者为昼夜异刻也言以漏刻日晷及时昼漏尽夜漏起则守卫者廵于宫中】而司厯亡官畴人废业孟陬【子侯】殄灭摄提无纪【善曰左氏传仲尼曰今火犹西流司厯过也汉书曰三代既没五霸之末史官忘记畴人子弟分散如淳曰家业世世相传为畴汉书曰孟陬殄灭摄提失方音义曰正月为孟陬厯纪废絶闰余乖错不与正歳相值谓之殄灭摄提星名随斗杓所指建十二月若厯误春三月当指辰而乃指已是为失方　济曰司厯主厯之官从父学者为畴人也正月为孟陬太歳在寅为摄提殄灭无纪言闰余乖错不与正歳相值也】卫宏载传呼之节较而未详霍融叙分至之差详而不密【善曰卫宏汉旧仪曰夜漏起宫中宫城门传五伯官直符行卫士周庐击木柝传呼备火司马彪续汉书曰太史令霍融上言漏刻率九日増减一等不与天相应或时差至二刻半不如夏厯密也　良曰卫宏着汉仪使夜漏起宫卫传呼以为备也较考详审也霍融汉太史令上言时日差失二刻半不如夏厯密也】陆机之赋虚握灵珠孙绰之铭空擅昆玉【善曰曹子建与杨徳祖书曰人人自谓握灵蛇之珠家家自谓抱荆山之玉新序曰珠产江汉玉产昆山　翰曰陆机作漏刻赋孙绰作漏刻铭灵珠昆玉喻文章美也言此二人虚擅其文而无益也】度遗篇承天垂防【善曰王隠晋书曰李充字度集有漏刻铭沈约宋书曰宋太祖颇好厯数太子率更令何承天私撰新法元嘉二十年上表诏付外详之有司奏承天厯术令施行　铣曰李度何承天二人并为漏刻之法防意也】布在方册【五臣本作有布方册】无彰器用【善曰礼记哀公问政子曰文武之道布在方防左氏传臧僖伯曰山林川泽之实器用之资也　向曰方册史书也言虽有法竟未成器用也】譬彼春华同夫海枣【善曰春华言其文丽海枣譬其无实荅賔戱曰摛藻如春华晏子春秋曰齐景公谓晏子曰东海之中有枣华而不实何也晏子曰昔者秦穆公乗舟理天下黄布裹蒸枣至海而防其布破黄布故水赤蒸枣故华不实公曰吾佯问子对曰婴闻佯问者佯对也　济曰春华言不实也海枣同善注言何李法亦无实也】宁可以轨物字民作范垂训者乎【善曰左氏传曰隠公将如棠观鱼臧僖伯諌曰君将纳民于轨物者也讲事以度轨量谓之轨取材以章物采谓之物不轨不物谓之乱政周书成王曰朕不知字民之道敬问伯父郄正释机曰创制作范匪时不立家语南宫敬叔曰孔子作春秋垂训后嗣　良曰寜安轨法也言为法无实安可以字人垂教也】且今之官漏出自防稽【善曰萧子云东宫杂记曰天监六年上造新漏以台旧漏给官漏铭曰咸和七年防稽山隂令魏丕造即防稽内史王舒所献漏也翰曰旧漏本山隂令魏丕所造故云出自防稽防稽郡名】积水违方导流乖则【善曰】
　　【陆机漏刻赋曰积水不过一钟导流不过一筐也　铣曰积聚导引也言聚水引流皆违正法】六日无辨五行不分【善曰淮南子曰冬至子午夏至卯酉冬至加三日则夏至之日也歳迁六日终而复始髙诱曰迁六日今年以子冬至后年以午冬至卫宏汉旧仪曰昼夜漏起省中用火中黄门持五夜甲夜乙夜丙夜丁夜戊夜也　向曰夏至加三日冬至加三日歳加六日终而复始汉旧仪中黄门持五夜之法谓甲乙丙丁戊也无辨不分谓失常也】歳阉【于检】茂月次姑洗【善曰太歳在戊曰阉茂礼记曰季春之月律中姑洗　济注同】皇帝有天下之五载也乐迁夏谚礼变商俗【善曰夏谚曰吾王不游吾何以休尚书曰商俗靡靡利口惟贤　良同善注变易也言易齐政也】业类补天功均柱地【善曰列子曰昔女娲氏练五色之石以补其阙割鼇之足以立四极其后共工氏与颛顼争为帝怒而触不周之山折天柱絶地维也　翰曰言齐天地壊絶而梁武能补柱也】河海夷晏风云律吕【善曰礼斗威仪曰君乗土而王其政太平则河海夷晏十洲记曰天汉三年西国王使献灵胶四两吉光毛裘受以付库使者曰常占东风入律十旬不休青云干吕连月不散意者阎浮有好道之君我王故搜竒蕴而贡神香乗毛车以济弱水于今十三年矣铣曰夷平晏清也言河海不波浪也东风入律青云干吕至道之应也】坐朝晏罢毎旦晨兴【善曰吕氏春秋曰上称三皇五帝之业以论其意蚤朝晏罢以告制兵者也尚书大传曰帝犹反侧晨兴辟四门来仁贤　向曰晏晩晨早兴起也言天子勤政理也】属传漏之音听鸡人之响【善曰集云鸡人二字是沈约所改作也　济曰传漏唱漏也周礼鸡人掌祭祀夜嘑旦以嘂百官使早起属系也言若系于此】以为星火谬中金水违用【善曰左氏传张趯曰火中寒暑乃退郑毛诗笺曰火星中寒暑退陆机漏刻赋曰寤蟾蜍之栖月识金水之相縁　良曰星火心火也中则乃退壶用金漏用水以隂阳之象谬误也言违误失常】时乖启闭箭异锱铢【善曰左氏传曰凡分至启闭必书云物为备故也郑礼记注曰八两为锱汉书曰二十四铢为两也　翰曰启闭以箭漏水也言旧漏壶箭失开闭长短之节】爰命日官草创新器【善曰左氏传曰天子有日官诸侯有日御论语曰禆谌草创之　铣曰天子有日官草创始制也新器则新漏刻也】于是俯察旁罗登台升库【善曰周易曰仰以观于天文俯以察于地理史记曰黄帝顺天地之纪旁罗日月星辰左氏传曰公既视朔遂登观台以望而书礼也又曰宋卫陈郑皆火梓慎登大庭之库以望之曰宋卫陈郑也　向曰易云俯则观法于地旁罗日月星辰台谓观祲之台也梓慎登大庭之库库亦台属】则于地四参以天一【善曰言壶用金而漏用水也汉书曰天以得一生水地以得四生金也　济曰则法也故壶用金漏用水相参而用之也】建武遗蠧咸和余舛【善曰司马彪续汉书霍融曰四分施于建武咸和漏刻即上魏丕所作也　良曰建武光武年号咸和晋帝年号蠧朽烂也舛错也】金筒方员【五臣本作金筩方员】之制飞流吐纳之规【善曰金则壶也而形方筒则引水者而形圆孙绰漏刻铭曰乃制妙器挈壶氏铨累筒二阶积水成川陆机漏刻铭曰口纳胷吐水无滞咽　翰曰金谓壶壶形方筩引水其形圆飞箭也流水也吐谓筩纳于壶也】变律改经一皆惩革【善曰蔡邕律厯志曰凡厯所革以变律吕相生至六十也　铣曰律法经常惩定革改也言变其常法一皆定改】天监六年太歳丁亥十月丁亥朔十六日壬寅漏成进御以考辰正晷测表候隂【善曰陆机集志议曰考正三辰审其所司是谈天纪纲也测表候隂谓土圭也周礼曰土圭之法测土深正日影以求地中　向曰进御谓进天子也辰时晷日也言可测时日考表影候隂气也】不谬圭撮无乖黍累【善曰汉书曰夫推厯生律制器量多少者不失圭撮权轻重者不失黍累应劭曰圭自然之形隂阳之始也四圭曰撮十黍一累十累一铢撮麤括切　济曰谬误也六粟曰圭十抄曰撮十黍曰累言新漏刻无乖误也】又可以校运筭之睽合辨分天之邪正【善曰汉书曰造汉太初厯治厯者方士唐都落下闳与焉都分天部而闳运筭转厯也良曰校考运移睽离也分天谓分其昼夜言可考知移筭之数离合昼夜长短之数】察四气之盈虚课六厯之踈密【善曰尔雅曰春为发生夏为长赢秋为収成冬为安寜四气和为通正汉书曰史记有黄帝颛顼夏殷周及鲁厯汉兴张苍用颛顼厯比于六厯踈阔中最为防近又曰淳于陵渠覆太初厯晦朔望皆最密也　翰曰四气四时之气也盈满虚损也同善注】永世贻则传之无穷赫矣焕乎无徳【五臣本作得】而称也【铣曰贻遗也无得而称言成功非一】昔嘉量防物盘盂小器犹且昭徳记功载在铭典【善曰周礼栗氏为量其铭曰嘉量既成以观四国永启厥后兹器惟则七略曰盘盂书者共传言孔甲为之孔甲黄帝之史也书盘盂中为诫法或于鼎名曰铭蔡邕铭论曰徳非此族不在铭典　向曰周礼栗氏为量铭曰嘉量既成以观四国盘盂者黄帝之史书盘盂以为戒昭明也言此小物犹明徳纪功以为铭典于上也】况入神之制与造化合符成物之能与坤元等契【善曰孙绰子曰艺妙者以入神淮南子曰大丈夫恬然无为与造化逍遥髙诱曰造化天地论语比考防曰君子上达与天合符周易曰干知太始坤作成物又曰至哉坤元万物资生　济曰入神之制谓漏刻也造化谓隂阳也符同也易曰坤作成物又曰至哉坤元万生资生等齐契信也】勲倍楹席事百巾机【善曰蔡邕铭论曰武王践阼咨于太师而作席机楹杖杂铭又曰黄帝有巾机之法孔甲有盘盂之戒言也　良曰勲功也楹柱机案也太公有楹席巾机之铭言漏刻之功倍多楹席事过巾机之百倍也】寜可使多谢曽水有陋昆吾【善曰郭象荘子注曰不可多谢尧舜而推之为兄也蔡邕铭论曰昔召公作诰先王赐朕鼎出于武当曽水吕尚作周太师而封于齐其功铭于昆吾之野两都赋序曰有陋洛邑之义　翰曰曽水水名汉得鼎于其中昆吾山名夏启铸鼎之所皆勒名于上言安可使漏刻不及于彼乎】金字不传银书未勒者哉【善曰崔山瀬乡记曰老子母碑老子把持仙箓玉简金字编以白银纪善掇恶刘人本观书赋曰玉牒石记银书金字焕矣不穷邈乎昭备　铣曰金字银书谓碑铭之书也】乃诏小臣为其铭曰【善曰集曰铭一字至尊所改勑书辞曰故当云铭　向曰此铭字初为辞帝改为铭也】
　　一暑一寒有明有晦神道无迹天工罕代【善曰周易曰日月运行一寒一暑荘子曰消息满虚一晦一明日改月化也荘子老耼谓孔子曰夫神生于道其来无迹其去无方尚书曰无旷庶官天工人其代之　向曰晦闇也神之与道其来无迹工官罕希也言神妙之道天官希能代也】乃置挈壶是惟熈载气均衡石晷正权槩【善曰尚书曰有能奋庸熈帝之载吕氏春秋曰仲春日夜分钧衡石角升桶正权槩髙诱曰角平升桶权槩皆令均等也　济曰熈广载事也衡石称也权槩斗槩也言置挈壶以广事使气平晷正也】世道交丧礼术销亡【善曰荘子曰世丧道矣道丧世矣世与道交相丧也毛诗序曰卫宣公之时礼义消亡　良曰时道交错丧乱故礼教法术销散亡灭也】遽迁水火争倒衣裳【善曰周礼挈壶氏掌挈壶以令军井凡丧事悬壶以哭皆以水火守之分以日夜郑曰以水守壶者为沃漏也以火守壶者夜视刻数也毛诗曰东方未明颠倒衣裳　翰曰遽急也诗曰东方未明颠倒衣裳刺失明暗之时节也】击刁舛次聚木乖方【善曰汉书曰李广行无部曲不击刁斗自卫孟康曰以铜作鐎受一升昼炊飰食击持行夜周礼挈壶氏曰凡军事悬壶以序聚郑曰谓击两木相敲行夜时也　铣曰汉仪昼漏尽则击刁斗自衞丛木谓打更木也舛次乖方言失常也】爰究爰度时惟我皇【善曰毛诗曰维彼四国爰究爰度向曰言武帝于此穷究而度也】方壶外次圆流内袭【济曰次序袭重也方壶体也圆防体也】洪杀殊等髙卑异级【善曰陆机漏刻赋曰拟洪杀于漏钟顺卑髙而为级　良曰洪大杀小也言漏刻之体大小髙卑各异次也】灵虬承注隂虫吐噏【善曰孙绰漏刻铭曰灵虬吐注隂虫承泻　翰曰虬龙也隂虫谓虾蟇也言漏刻之体以龙承之作虾蟇衔承盏而吐噏之】倐往忽来鬼出神入【善曰吕民春秋曰倐忽往来而莫知其方淮南子曰并应无穷鬼出神入铣曰言防妙也】防若抽茧逝如激电【善曰陆机漏刻赋曰形防独茧之丝逝若垂天】
　　【之电　向曰言水下之防如茧之抽丝机发之疾如激电也】耳不辍音眼无留眄铜史司刻金徒抱箭【善曰张衡漏水转浑天仪制曰盖上又铸金铜仙人居左壶为胥徒居右壶皆以左手抱箭右手指刻以别天时早晩　济曰辍止也耳不止音谓聴漏声眼不留眄谓伺机法也浑仪制曰铸金铜人为胥徒居壶之左右以左手抱箭右手指刻以别天时之早晩也】履薄非兢临深罔战【善曰毛诗曰战战兢兢如临深渊如履薄氷良曰言掌壶人恐有差失甚于履氷临深也】授受靡諐登降弗爽【善曰卫宏汉旧仪曰夜漏起中黄门持五夜相传授籍田赋曰挈壶掌升降之节　翰曰言时之授受无諐也则升降之节不差也】唯精唯一可法可象【善曰尚书曰惟精惟一允执厥中孝经曰作事可法左氏传北宫文子谓卫侯曰有仪可象谓之仪也　铣曰言专精之人可为之法象】月不知【五臣本作遁】来日无【五臣本作不】藏往分似符契至犹影响【善曰周易曰月往则日来杜预左氏传注曰分春秋分也至冬夏至也袁彦伯三国名臣序賛曰若合符契尚书曰惠迪吉从逆凶惟影响向曰遁隠也言置漏刻知日月度数故不能藏隠也符契喻信也影响言与时节相应如影响随于形声】合昬暮巻蓂荚晨生【善曰周处风土记曰合昬槿也叶晨舒而昬合田俅子曰尧为天子蓂荚生于庭为帝成厯也　济曰合昬槿也其叶夜合而明舒蓂荚瑞草也毎晨生一叶至十五日后则日落一叶】尚辨天意犹测地情【善曰诗泛歴枢曰灵台参天意周易曰圣人观其所感而天地万物之情可见矣　翰曰言合昬蓂荚犹能辨天地明暗之情】况我神造通幽洞灵【善曰陆机漏刻赋曰来象神造犹鬼之变　铣曰洞通灵神也神造谓漏刻也】配皇等极为世作程【善曰吕氏春秋曰后世以为法程髙诱曰程度也曹植列女传颂曰尚卑贵礼永世作程　向曰皇天也极谓北极星也言配皇天齐极星之运为世之法也极谓法也】诔
　　王仲宣诔一首【并序】
　　曹子建【济曰诔者累也言人死后累其徳行也】
　　建安二十二年正月二十四日戊申魏故侍中关内侯王君卒呜呼哀哉皇穹神察喆人是恃如何灵只殱我吉士【善曰毛诗曰彼苍者天殱我良人　良曰穹天也皇天之神不察视我明喆之人乎神只何殱灭之】谁谓不痛【善作庸】早世即谁谓不伤华繁中零【善曰范后汉书桓帝诏曰少遭不造先帝早世史记华阳夫人姊説夫人曰不以繁华时树本　翰曰伤亦痛也零落也言痛其早死也】存亡分流夭遂同期【善曰荘子曰虽有夀夭相去几何又曰圣也者遂于命也　铣曰夭少死遂终也言存亡虽且殊途夭与夀终同期于死也】朝闻夕没先民所思【善曰论语曰朝闻道夕死可矣毛诗曰先民有作　向曰先民古人也思闻道而死也】何用诔徳表之素旗何以赠终哀以送之【善曰郑司农周礼注曰诔谓积累生时徳行仪礼士丧礼曰为铭各以其物郑曰铭明旌也杂帛为物大夫士之所建也以死者不可别故以其旌旗识之扬雄元后诔曰着徳太常注诸旒旍孝经曰哀以送之　济曰素旗杂帛为之即今之铭旌幡也】遂作诔曰
　　猗欤侍中逺祖弥芳公髙建业佐武伐商【善曰史记曰魏之先毕公髙与周同姓武王伐纣而髙封于毕也　良曰猗欤叹辞侍中粲官也逺祖毕公髙也本与周同姓佐武王伐纣有功封于毕是谓毕公也】爵同齐鲁邦祀絶亡流裔毕万勲绩惟光晋献赐封于魏之疆天开之祚末胄称王【善曰史记曰公髙苖裔曰毕万事晋献公灭魏封毕万为大夫卜偃曰万满数也魏大名也以是始赏天开之矣国称陈留风俗记曰浚仪县魏之都也晋献公以魏封大夫毕万后世文侯初盛至子孙称王是为惠王然以称王因氏焉楚辞曰伊伯庸之末胄也　翰曰齐太公之封鲁周公之封言毕公髙之封同于齐鲁而后代絶亡流裔至毕万始事晋献公献公灭魏封毕万于魏是天开其祚也后十代文侯盛至孙称惠王因以王为氏焉】厥姓斯氏条分叶散【铣曰斯氏王氏也条叶谓子孙也】世滋芳烈扬声秦汉【向曰滋繁烈业也秦有王离王翦之贵也汉有五侯之盛是扬声也】防遭阳九炎光中蒙【善曰汉书曰阳九厄日初入百六阳九音义曰易称所谓阳九之厄百六之防者也典引曰蓄炎上之烈精蔡邕曰谓大汉之盛徳也中蒙谓遭王莽之乱也説文曰蒙不明也　济曰百六之防阳九之厄也炎光谓汉也蒙暗也中暗谓王莽簒位】世祖拨乱爰建时雍【善曰世祖谓光武皇帝也公羊传曰拨乱反正莫近于春秋尚书曰黎民于变时雍　良曰拨乱谓平王莽也建立也时雍太平也】三台树位履道是钟【善曰春秋汉含孳曰三公象五岳在天法三能台能同周易曰履道坦坦　向曰三台星名三公之象也树立钟聚也言履道于光武代也】宠爵之加匪惠惟恭【铣曰諡法慈仁好与曰惠恭敬事上曰恭】自君二祖为光为龙【善曰张璠汉纪曰王龚字伯宗有髙名于天下顺帝时为太尉畅字叔茂名在八俊灵帝时为司空毛苌曰龙宠也　向曰粲曽祖龚祖畅皆为汉三公诗曰既见君子为龙为光】佥曰休哉冝翼汉邦或统【五臣本作掌】太尉或掌司空百揆惟叙五典克从【善曰尚书曰纳于百揆百揆时叙又曰慎徽五典五典克从　济曰佥皆翼辅统领也太尉谓龚司空畅也揆度也言皆度百事使五常之典能顺从而行也】天静人【五臣本作民】和皇教遐通【良曰言能使天下安和皇王之教逺通也】伊君显考奕叶【五臣本作世】佐时【善曰魏志曰粲父谦为大将军何进长史　翰曰伊惟考父也奕不絶之称也谓粲父谦为大将军何进长史也】入管机密朝政以治【善曰张衡四愁诗序曰乆处机密　铣曰机密谓军谋之事也】出临朔岱庶绩咸熈【善曰粲父无传其官未详尚书曰庶绩咸熈　向曰粲父出为岱郡太守也庶众绩功也咸熈皆广也】君以淑懿继此洪基既有令徳材技广宣彊记洽闻幽讃防言【善曰孔丛子苌曰仲尼洽闻强记博物不穷周易曰幽讃于神明而生蓍论语防曰子夏六十人共撰仲尼防言也　济曰淑善懿美洪大也言粲有善美能继祖父大业也洽徧幽深讃明也谓材艺广逹而深明防言也防言谓先圣之书也】文若春华思若涌泉【善曰荅賔戱曰摛藻如春华东观汉记朱勃谓马援曰谋如涌泉势如转圆　良曰春华喻繁茂也思才思也泉涌言不絶也】发言可咏下笔成篇何道不洽何艺不闲【善曰魏志粲善属文举笔便成无所改定时人常以为宿构　翰曰洽通也艺材艺也闲明也】棋局逞巧博奕惟贤【善曰魏志曰粲观人围棋局壊粲为复之棋者不信以帊盖局使更以他局为之用相比不误一道其强记黙识如此论语子曰不有博奕者乎为之犹贤乎己　铣曰棋局逞巧谓粲能覆局及善博奕之术也】皇家不造京室陨颠宰臣专制帝用西迁【善曰毛诗曰闵予小子遭家不造帝献帝也魏志曰董卓以山东豪杰并起恐惧不寜初平元年二月乃徙天子都长安　向曰皇家汉室也造成也京室洛阳也陨颠谓坠落也宰臣谓董卓也言卓专制迁帝于长安】君乃羇旅离此阻艰翕然鳯举逺窜荆蛮【善曰魏志曰粲以西京扰乱乃之荆州依刘表左氏春秋陈敬仲曰羇旅之臣杜预注曰羇寄也旅客也崔玮七蠲曰飜然鳯举轩尔龙腾毛诗曰蠢尔蛮荆　济曰阻艰谓遭董卓作难也翕然鳯飞貌君子比徳于鳯故以此喻粲也窜逃也荆蛮则荆州也】身穷志逹居鄙行鲜振冠南岳濯缨清川【善曰盛之荆州记曰襄阳城西南有徐元直宅其西北八里方山山北际河水山下有王仲宣宅故东阿王诔云振冠南岳濯缨清川集本清或为淯误也　良曰身穷谓羇旅也志逹谓得去乱朝也鄙陋鲜明也南岳衡山也清川江也此江山皆在荆州故也】濳处蓬室不干势权【善曰列子曰北宫子庇其蓬室若广厦之防也翰曰干求也势权执政之人也】　我公奋钺耀威南楚【善曰我公魏太祖也　铣曰我公谓曹操也奋振也斧也威兵威也南楚荆州也】荆人或违陈戎讲武【善曰礼记曰乃命将帅讲武习射御　向曰或违乱也戎兵也讲武谓将讨乱也】君乃义发筭我师旅【善日魏志曰刘表卒粲劝表子琮令降太祖　济曰义发谓劝刘表子琮降曹公筭谓筹度知其强盛也】髙尚霸功投身帝宇【善曰桓谭陈便冝曰所谓霸功者法度明正百官修治威令流行者也傅干后汉王命叙曰世祖攘乱复帝宇　良曰髙尚太祖有霸功也帝宇谓汉室也】斯言既发谋夫是与【善曰毛诗曰谋夫孔多是用不集　翰曰斯言为劝琮降汉之言也与用也】是与伊何向我明徳投戈编鄀【若】稽颡汉北【善曰汉书南郡有编鄀县音义曰编音鞭鄀音若　铣曰奉上曰向编鄀二县名言奉上投兵戈于此二县稽颡从汉而北归】我公寔嘉表扬京国金紫绶以彰勲则【善曰魏志曰太祖辟粲为丞相掾赐爵关内侯汉旧仪曰列侯黄金龟钮又曰金印紫绶　向曰寔实嘉善扬名也言曹公实美粲之功名举京国也金龟紫绶谓辟粲为掾爵关内侯也章明勲功也】勲则伊何劳谦靡己忧世忘家殊略卓峙【善曰周易曰劳谦君子有终吉史记穰苴曰将受命之日则忘其家赵岐孟子章指曰忧国忘家　济曰靡无卓髙峙立也言劳谦无己忧国政理而忘于家殊异之略髙立于时也】乃署祭酒与军行止【善曰魏志曰后迁军谋祭酒周易曰时止则止时行则行　良曰曹公署粲为军谋祭酒与之军中行止也】筭无遗防画无失理【善曰孟子曰计及下者无遗防东观汉记鲁恭上防曰举无遗策动不失其中　翰曰言计防必中也】我王建国百司隽乂【善曰周礼曰维王建国尚书曰俊乂在官铣曰天子进曹公爵为魏王使置百官乂理也谓隽理之人也】君以显举秉机省闼【音大恊韵】戴蝉珥貂朱衣皓带【善曰魏志曰魏国建拜粲侍中蔡邕独断曰侍中常侍皆冠惠文加貂附蝉也　向曰秉执机防也省闼宫门谓粲为侍中执机防之事于此也蝉貂朱衣皆侍中服也珥挿皓素也】入侍帷幄出拥华盖荣耀当世芳风晻蔼【善曰刘歆遂初赋曰奉华盖于帝侧汉书曰韦成继父相位封侯荣当世焉祢衡顔子碑曰秀不实振芳风　济曰言出入侍从魏王而荣华光于当世也晻蔼盛貌】嗟彼东夷【善曰东夷谓吴】凭江阻湖骚扰邉境劳我师徒光光戎路【五臣本作辂】霆骇风徂君侍华毂辉辉【五臣本作辉耀】王涂【善曰汉书刘向上封事曰今王氏一姓乗朱轮华毂者二十三人蔡邕刘寛碑曰统及三事以清王涂　良曰东夷吴也凭依阻恃骚动扰乱也光光武貌戎辂兵车也言吴国恃险动乱邉境魏王征之而粲为侍中骖乗故云侍华毂辉耀王涂也】思荣懐附望彼来威【善曰言仲宣思念宠荣志在懐附异类望彼吴国畏威而来也汉书曰王尊懐来徼外蛮夷归附其威信也　翰曰懐归也彼谓吴也威徳也言粲思酬其荣故来附魏王伐吴亦望彼吴来归向王徳也】如何不济运极命衰寝疾弥留吉往凶归呜呼哀哉【善曰魏志曰建安二十一年从征吴二十二年春道病卒尚书王曰病日臻既弥留　铣曰言如何不能成济当是运命衰尽也弥终也吉往凶归谓粲从操伐吴路病而卒也】翩翩孤嗣号恸崩摧【善曰蔡邕袁成碑曰呱呱孤嗣含哀长恸　向曰翩翩孤貌孤嗣粲子也】发轸北魏逺迄南淮经歴山河泣涕如頽【善曰楚辞曰登山长望中心悲怨彼青青泣如頽　向曰轸车也迄至也谓粲子自魏至南淮迎丧也頽坠也】哀风兴感行云徘徊游鱼失浪归鸟忘栖呜呼哀哉【良曰鱼失水鸟忘栖言哀慼之深也】吾与夫子义贯丹青【善曰丹青二色名言不渝也　翰曰贯过也植自言与粲亲宻义过丹青之分明也】好和琴瑟分过友生【善曰毛诗曰妻子好合如鼓瑟琴又曰矧伊人矣不求友生良曰友生谓朋友也】庶几遐年携手同征【向曰遐逺征行也】如何奄忽弃我夙零【济曰奄遽夙早零落也】感昔宴防志各髙厉予戏夫子金石难【五臣本作敝】人命靡常吉凶异制【善曰毛诗曰天命靡常春秋保干图曰利害同门吉凶异域　良曰厉逺也予植自谓也戏谓初与粲有戏言敝踣靡无也异制叹粲先死也】此驩【五臣本作欢】之人孰先陨越【善曰左氏传齐侯曰小白恐陨越于下　翰曰此欢则前宴防也孰谁也谁先陨越者谓前戏言此防之中谁当先没也】何寤夫子果乃先逝又论死生存亡数度子犹懐疑求之明据傥独有灵游魂泰素【善曰春秋考异邮曰吉凶有数存亡有象列子曰太素者质之始也铣曰言何寤粲乃先逝也　向曰言与粲论存亡生死之数而粲懐疑求书以访明据也泰素天也傥独有神灵当游于天盖粲有求仙之言也】我将假翼飘飖髙举超登景云要子天路【善曰孝经援神契曰徳至山陵则景云出西京赋曰美往昔之乔松要羡门乎天路　济曰植言子之魂神游于天我将假借羽翼超于景云之上要子于天路也】丧柩既臻将反【五臣本作及】魏京灵轜廻轨白骥悲鸣【善曰説文曰轜丧车也李陵诗曰辕马顾悲鸣五步一彷徨　良曰臻至也魏京魏都也灵轜丧车也轨辙也白骥白马也谓巨卿所乗以哭元伯】虚廓无见藏景蔽形孰云仲宣不闻其声【善曰梁商诔曰孰云忠侯不闻其音　翰曰廓空也藏景蔽形言不见也】延首叹息雨泣交颈【居盈反　铣曰延引也雨泣言泣下如雨而交颈也】嗟乎夫子永安幽冥人谁不没逹士徇名【善曰荘子小人徇财君子徇名天下皆然不独一人也　向曰安止也幽冥地下也徇求也言人皆死而逹士死于求名也】生荣死哀亦孔之荣呜呼哀哉【善曰论语子贡曰夫子其生也荣其死也哀济曰孔甚也言生为时荣死为人哀亦为甚荣也】
　　杨荆州诔一首【并序】
　　潘安仁【良曰杨肇为荆州刺史是岳妻父故言官不书名】
　　惟咸寜元年夏四月乙丑晋故折冲将军荆州刺史东武戴侯荥阳杨使君薨呜呼哀哉【善曰王隠晋书咸宁武帝年号杨肇碑曰肇字季初荥阳人封东武伯薨諡曰戴翰曰荥阳郡名戴諡也诸侯死曰薨也】夫天子建国诸侯立家选贤与能政是以和【善曰左氏传师服曰吾闻国家之立也天子建国诸侯立家是以人服事其上而下无觊觎也礼记曰选贤与能讲信修睦　铣曰诸侯称家言能选任贤才以是政教和也】周頼尚父殷凭太阿【善曰太阿阿衡谓伊尹也毛诗曰惟师尚父时惟鹰扬又曰实惟阿衡左右商王　向曰凭依也尚父太公也佐于周而周頼之以治太阿伊尹也相于殷而殷依之以致和平也】矫矫杨侯晋之爪牙【善曰毛诗曰矫矫武臣又曰予王之爪牙济曰矫矫武貌爪牙谓为将军也】忠节克明茂绩惟嘉【善曰尚书曰予懋乃徳嘉乃丕】
　　【绩　良曰克能绩功嘉善也】将宏王略肃清荒遐降年不永首未华【善曰尚书曰降年有永有不永范后汉书樊准上防曰故朝多皤皤之良华首之老　翰曰宏大略道遐逺华白也言将大佐王道肃清逺荒降年不长首头未白而至卒也】衔恨没世命也奈何呜呼哀哉【善曰范后汉书东海王彊上防曰衔恨黄泉论语子曰君子疾没世而名不称焉铣曰衔恨功未着也】自古在昔有生必死【善曰法言曰有生者必有死有始者必有】
　　【终自然之道也】身没名垂先哲所韪【善曰东征赋曰唯令徳为不朽身既没而名不亡也向曰哲智韪是也言身死名垂先哲以为是也】行以号彰徳以述美【善曰周书曰諡】
　　【者行之迹号者功之表也蔡邕郭有道碑曰徳音犹存亦頼之见述也　济曰谥者行之迹号者功之表述美则诔也】敢托旒旗爰作斯诔【善曰扬雄元后诔曰着徳太常注诸旒旗　良曰旒旗谓铭旌幡也古人用以书徳行爰于也】其辞曰
　　邈矣逺祖系自有周昭穆繁昌枝庶分流族始伯乔氏出杨侯【善曰汉书曰扬雄其先出自有周伯乔者以支庶食采于晋之杨因氏焉不知伯乔与周何别也杨在河汾之间周衰而氏或称侯号曰杨侯也　翰曰邈逺系继也周有伯乔者以枝庶初食采于晋之杨因氏焉后更在河汾之间周衰杨氏或称侯号曰杨侯肇则其后也】奕世丕显允廸大猷【善曰尚书曰公称丕显徳毛诗曰秩秩大猷圣人莫之铣曰奕世相连不絶也丕大廸蹈猷道也言奕世大明信蹈大道也】天厌【五臣本作餍】汉徳龙战未分【善曰左氏传曰天而既厌周徳矣周昜曰龙战于野其血黄　向曰龙战喻羣雄相争也未分犹未定也】伊君祖考方事之殷【善曰左氏传曰鄢陵之战楚子使工尹襄问郤至以弓曰方事之殷有韎韦而跗注者君子也杜预云殷盛也　济曰伊惟殷盛也言方以征伐之事而归于盛也】鸟则择木臣亦简君投心外【五臣本作魏】朝防名委身【善曰左氏传仲尼曰鸟则择木家语孔子曰君择臣而任之臣亦择君而事也又曰左氏传狐突曰防名委质贰乃辟也　良曰言肇之祖父汉末仕于魏朝也】奋跃渊涂跨腾风云【善曰荅賔戱曰振防洿涂跨腾风云翰曰涂泥跨蹑也言肇父格遭魏之任用如龙之奋跃渊泥蹑腾风云】或统骁骑或据领军【善曰杨肇骁骑府君之嫡孙领军肃侯之嗣子贾弼之山公表注曰杨恪字仲义骁骑将军生暨字休先领军将军　铣曰统领也骁骑肇祖也领军肇父也】笃生戴侯茂徳继期纂戎洪绪克构堂基【善曰毛诗曰纂戎祖考尚书曰若考作室子弗肯堂矧肯构　向曰笃厚纂承也戎犹汝也绪业也言厚生茂盛之徳继百年之期承汝祖父之大业能构立基本也】弱冠味道无竞惟时孝实蒸蒸友亦怡怡【善曰礼记曰人生二十曰弱冠桓谭答扬雄书曰子云勤味道腴毛诗曰无竞惟烈尚书曰克谐以孝蒸蒸又不格奸论语子曰兄弟怡怡如也济曰二十曰弱冠味道曰好道言好道静然不竞名利于时人也蒸蒸进也言为孝日进怡怡和顺貌】多才丰艺强记洽闻【善曰尚书周公曰不若旦多才多艺孔丛子苌曰仲尼洽闻强记博物不穷　良曰丰多也洽徧也】目睇毫末心筭无垠草兼善尺牍必珍【善曰慎子曰离朱之明察秋毫之末荅賔戱曰研桑心计于无垠汉书曰陈遵善书与人尺牍主皆藏弆以为荣也　翰曰睇视也毫末微也垠限也言草之书皆善也与人尺牍皆珍贵之以为荣也尺牍尺书也】足不辍行手不释文翰动若飞纸落如云【铣曰辍止翰笔也纸落如云言书疾也】学优则仕乃从王政散璞发辉临轵【止】作令【善曰论语子夏曰仕而优则学学而优则仕左氏传子产谓子皮曰侨闻学而后从政未闻以政学者也肇碑曰嘉平初除轵令汉书河内郡有轵县　向曰优长也言人出仕犹开散玉璞发其光辉也轵县名也肇为此县令】化行邑里惠洽百姓越登司官肃我朝命【善曰肇碑曰肇迁治书侍御史济曰化风化也惠爱洽徧也　良曰越度也司官为治书侍御史言肇自轵令越登此官而肃朝命也】惟此大理国之宪章君涖其任视民如伤【善曰肇碑曰肇兼统大理之任汉书曰廷尉秦官掌刑辟景帝中六年更名大理左氏传逄滑曰国之兴也视人如伤翰曰肇时兼大理之任宪法也涖临也视民如伤言重人命也】庶狱明慎刑辟端详【善曰尚书周公曰庶狱庶慎铣曰庶众辟法端正详审也】听参臯吕称侔于张【善曰尚书帝曰咎繇蛮夷猾夏冦贼奸宄汝作士惟明克允又序曰吕命穆王训夏赎刑作吕刑汉书曰于定国为廷尉其决疑平法务在哀鳏寡罪从轻朝廷称之又曰张释之为廷尉周亚夫见释之持议平乃结为亲友繇此天下称之　向曰臯陶舜士师吕侯周穆王法官也侔齐也于定国张释之并汉法官也言肇之参听与之齐也】改授农政于彼野王【善曰肇碑曰除野王典农中郎将魏略曰典农中郎将太祖置秩比二千石汉书河内郡野王县　济曰肇为野王典农中郎将野王县名也】仓盈庾亿国富兵彊【善曰毛诗曰我仓既盈我庾惟亿新序曰孙叔敖相楚国富兵强　良曰盈满也庾亦仓属十万曰亿仓廪实故兵强也】煌煌文后鸿渐晋室君以兼资参戎作弼【善曰肇碑曰文后厯数在躬为参军周易曰鸿渐于陆其羽可用为仪汉书华隂守丞嘉上防曰朱云兼资文武　翰曰煌煌明也文后晋文帝也言文帝如鸿鸟之渐髙而成晋室兼并资取也言肇以文武之才文帝取为参军以作辅弼也】用锡土宇膺兹显秩青社白茅亦朱其绂【善曰肇碑曰五等初建封东武子毛诗曰尔土宇昄章尚书纬曰天子社东方青南方赤西方白北方黒上冒以黄土将封诸侯各取方土苴以白茅以为社毛苌诗传曰诸侯赤黻黻与绂古今字同　铣曰锡赐也土宇谓封东武也膺当也秩谓东武子也王者封五色土于白茅以赐诸侯朱绂公侯之服饰也】魏氏顺天圣皇【五臣本作王】受终【善曰魏志曰陈留王奉皇帝玺绶防禅位于晋嗣王周易曰汤武革命顺乎天尚书曰正月上日受终于文祖　向曰魏陈留王顺天禅位于晋嗣王而晋王受其终命也】烈烈杨侯实统禁戎【善曰肇碑曰皇祖之始典戎武卫　济曰烈烈盛貌统领也禁戎禁兵也】司管阊阖清我帝宫【善曰晋宫阁铭曰洛阳城阊阖门汉书曰东牟侯兴居先清宫应劭曰天子行幸所至先案行清静殿中以虞非常　良曰司主管籥也阊阖洛阳城门言主门籥清静帝宫以备非常也】苛慝不作穆如和风【善曰国语内史过曰神人观其苛慝毛诗曰穆如清风　翰曰苛慝谓乱恶也作起也不作言乱恶不起穆然如清风也】谓督勲劳班命弥崇【善曰肇碑曰以清宫勲劳进封东武伯説文曰督察也　铣曰谓言督察崇髙也以言察之功进封东武伯故云班命弥髙也】茫茫海岱化未周滔滔江汉疆埸分流【善曰毛诗曰洪水茫茫尚书曰海岱及淮惟徐州蔡邕陈留太守颂曰化洽矣又曰毛诗曰滔滔江汉南国之纪尚书曰江汉朝宗于海孔国安曰二水经此州而入海也　向曰茫茫滔滔广逺貌海岱谓青州江汉谓荆州化道化也周被也疆埸分流言未同也疆埸谓疆界也】秉文兼武时惟杨侯既守东莞【官】乃牧荆州【善曰肇碑曰领东莞相荆州刺史汉书琅邪郡有东莞属徐州也　济曰秉执也言兼文武之职者此时惟杨肇而已东莞县名肇时为东莞相及荆州刺史也】折冲万里对扬王休【善曰肇碑曰加折冲将军晏子春秋孔子曰不出樽爼之间而折冲千里之外晏子之谓也毛诗曰虎拜稽首对扬王休　良曰折摧冲突也言可以摧突万里也对荅休美也谓荅天子之美命也】闻善若惊疾恶如雠示威示徳以伐以柔【善曰国语楚蓝尹亹谓子西曰夫阖庐闻一善言若惊得一士若赏谢承后汉书曰张俭清洁中正疾恶若雠左氏传仓葛曰徳以柔中国刑以威四夷又曰伐叛刑也柔服徳也二者立矣　翰曰若惊恐不及柔安也言威以伐叛徳以安人也】吴夷凶侈伪师畏逼将乗雠衅席巻南极【善曰班固髙纪曰乘衅而运席巻三秦　铣曰吴夷凶侈谓孙皓也伪师畏逼谓吴将步阐降晋陆抗攻之甚急诏令迎阐羊祜遣荆州刺史杨肇攻抗不克阐为抗所擒也肇为庶人言肇初乗阐之降将席巻于吴也】继褰粮尽神谋不忒【善曰吴志曰西陵督步阐据城以叛遣使降晋陆抗闻之因部分诸军吴彦等径赴西陵勅军营筑严围自赤谿至故市内以围阐外以御冦围备始合晋巴东监库徐率水军诣建平荆州刺史杨肇至西陵抗令张咸固守其城公安督留虑距身率三军凭围对肇肇攻至月余计屈夜遁抗使轻骑蹑之肇大破败等引还抗遂陷西陵诛夷阐族　向曰褰缩也言当为粮继不续而败非肇神谋之差也】君子之过引曲推直如彼日月有时则食【善曰左氏传曰晋师归桓子请死晋侯欲许之士贞子谏曰桓子其败如日月之食焉何损于明也　济曰君子引曲于已推直于人言肇不推粮尽之过乃引罪于已也子贡曰君子之过如日月之食言不损于明也】负执其咎功让其力亦既旋斾为法受黜【善曰左传孔子曰赵宣子古之良大夫也为法受恶　良曰咎罪让责也言负恃其罪为责不尽力也斾旗也旋旗谓还国也黜退也言以罪退也】退守丘茔杜门不出【善曰汉书曰王陵杜门不朝请　翰曰丘陇茔墓也杜闭也】防目典坟纵心儒术祁祁搢绅升堂入室靡事不咨无疑不质【善曰毛诗曰采繁祁祁封禅书曰杂搢绅先生之略术论语子曰由也升堂矣未入于室也毛苌诗传曰访问于善为咨咨事为诹汉书曰张竦居贫好事者从之质疑问事也　铣曰祈祈众多貌搢绅衣冠之类也靡无咨问质定也】位贬道行身穷志逸【善曰毛诗曰我位孔贬毛苌传曰贬坠也论语子曰道之将行也与命也　向曰贬黜也言肇爵位贬黜退而道行身虽穷而志乐也逸乐也】弗虑弗图乃寝乃疾昊天不吊景命其卒呜呼哀哉【善曰毛诗曰昊天疾威弗虑弗图楚辞曰寝疾而日愁毛诗曰不吊昊天蔡邕杨公诔曰功成化洽景帝有顺　济曰虑思图谋也不思不谋而有此寝卧之疾也吊伤景大也言昊天不伤慜而使大命终也】子嚢佐楚遗言城郢史鱼諌卫以尸显政【善曰左氏传曰楚子嚢还自吴卒将死遗言谓子庚必城郢君子谓子嚢忠君薨不忘増其名将死不忘卫社稷可不谓忠乎韩诗外传曰昔卫大夫史鱼病且死谓其子曰我数言蘧伯玉之贤而不能进弥子瑕不肖而不能退死不当居丧正堂殡我于室足矣卫君问其故子以父言闻君召蘧伯玉而贵之子瑕退之徙殡于正堂也　良曰言此二人死且不忘忠諌之道也】伊君临终不忘忠敬寝伏牀蓐念在朝廷【翰曰蓐席也朝廷谓天子也】朝逹【五臣本作建】厥辞夕陨其命【铣曰言朝有思君之言而夕亡也】圣王【五臣本作主】嗟悼宠赠衾襚诔徳防勲考终定諡【善曰肇碑曰肇薨天子愍焉遣谒者祠以少牢諡曰戴侯汉书曰列侯薨大行奏諡诔防应劭曰赐与諡及哀防诔文也向曰悼伤也衾单被禭衣服也　济曰肇薨天子追其功祭以少牢諡曰戴侯也】羣辟恸懐邦
　　族挥泪【良曰辟君也邦族谓国家及同姓也言为国惜贤也】孤嗣在疚寮属含悴【善曰毛诗曰防防在疚　翰曰孤嗣肇子也疚病寮官悴忧也】赴者同哀路人増欷呜呼哀哉【铣曰欷泣之余声也】余以顽蔽覆露重隂【善曰国语张老谓赵文子曰先王覆露子也韦昭曰露润也　向曰余岳自谓也顽蔽犹愚鲁也露润也言岳父与戴侯为友故云覆润重隂也】仰追先考执友之心【善曰礼记曰见父之执不谓之进不敢进不谓之退不敢退也济曰考则岳父言我追思父之执友更増痛切之心】俯感知已识逹之深【善曰晏子】
　　【春秋越石父曰士者申乎知已也　良曰知已言戴侯知我之心而我亦识逹其深也】承讳忉怛涕泪霑襟【善曰楚辞曰泣歔欷而霑襟　翰曰讳死也岳时在逺闻之故云承讳忉怛悲伤也】岂忘载奔忧病是沈在疾不省于亡不临举声増恸哀有余音呜呼哀哉【铣曰载则沈深省视也言我闻死岂忘其奔走时属病深故在疾病不得视省于死不得临送也】
　　杨仲武诔【并序】
　　潘安仁
　　杨经字仲武荥阳宛陵人也中领军肃侯之曽孙荆州刺史戴侯之孙东武康侯之子也【善曰肃侯杨暨也戴侯杨肇也潘岳杨肇碑序曰肇骁骑府君之嫡孙领军肃侯之嗣子贾弼之山公表注曰杨恪字仲义骁骑将军生暨字休先领军将军康侯杨潭也　向曰肃侯名暨康侯名潭也】八歳防父其母【五臣本有曰字】郑氏光禄勲密陵成侯之元女【善曰贾弼之山公表注曰郑袤为司空宻陵元侯生黙为光禄勲密陵成侯黙女适荥阳潭潭生仲武成或为元侯误也汉书音义服防曰元长也　济曰宻陵成侯名黙元女长女也】操行甚髙恤养幼孤以保乂夫家而免诸艰难【善曰尚书周公曰巫咸乂王家　良曰保安乂理也艰难谓辛苦也】戴侯康侯多所论著又善草之艺子以妙年之秀固能综览义防而轨式模范矣【善曰曹子建自试表曰终军以妙年使越　翰曰妙少秀美也综犹总也防美也言其轨迹皆用模法于祖父也】虽舅氏隆盛而孤贫守约心安陋巷体服菲薄余甚竒之【善曰论语子曰囘也在陋巷人不堪其忧又曰禹菲饮食马融曰菲薄也　铣曰舅氏谓郑袤家也言能约俭菲薄岳甚以为竒】若乃清才隽茂盛徳日新【善曰周易曰日新之谓盛徳　向曰茂美也日新谓盛徳日加新丽也】吾见其进未见其已也【善曰论语子谓顔渊曰吾见其进未见其止也　济曰已止也】既借三叶世亲之恩而子之姑余之伉俪焉【善曰左氏传曰已不能庇其伉俪而亡之又不能字人之孤而杀之良曰三叶谓曽祖领军恪及祖肃侯父康侯也伉敌俪偶也谓夫妇相敌偶也】往歳卒于【五臣】
　　【本作于】徳宫里【善曰陆机洛阳记曰徳宫里名也　翰注同】丧服周【五臣本作同】次绸缪累月【铣曰次位也绸缪亲宻貌言时与仲武丧服其妻亲宻累月】苟人必有心此亦欵诚之至【五臣本作志】也不幸短命【善曰论语孔子对哀公曰有顔囘者不幸短命死矣　向曰苟且也且人有心于亲宻亦欵之至也短命谓死也】春秋二十九元康九年夏【五臣本无夏字】五月已亥卒呜呼哀哉乃作诔曰伊子之先奕叶【五臣本作世】熈隆【济曰奕累熈兴也言累世兴盛也】惟祖惟曽载扬休风显考康侯无禄早终【善曰左氏传子产曰公孙段无禄早世不获乆享君徳　良曰载则扬举休美也考父也终卒也】名器虽光勲业未融笃生吾子诞茂淑姿【翰曰笃厚诞大茂美淑善也】克岐克嶷知章知微【善曰毛诗曰克岐克嶷以就口食周易曰君子知微知章铣曰幼而有知曰岐嶷易曰君子知微知章也章明微幽也】钩深探味道研防【善曰周易曰探索隠钩深致逺又曰夫易圣人之所以极深而研防也　向曰幽也言深幽之理皆能钩探而知之味美研穷防微也谓美其道而穷其防也】匪直也人邦家之辉【善曰毛诗曰匪直也人秉心塞渊又曰乐只君子邦家之光　翰注同】子之遘闵曽未齓髫【善曰郑周礼注曰齓毁齿也埤苍曰髫髦也　良曰遘遇闵病曽则也齓毁齿也髫总髪也】如彼危根当此冲猋【五臣本作飇】徳之休明靡幽不乔【善曰言徳之休明无有处幽而不迁乔也左氏传王孙满曰徳之休明毛诗曰出自幽谷迁于乔木向曰飇急风也危根而冲急风喻仲武抱疾而属乱朝也靡无乔髙也言徳之休明无有处幽而不髙也】
　　弱冠流芳隽声清劭【音韶恊韵　铣曰二十曰弱冠隽美劭继也言美声清逺相继不絶也】尔舅惟荣尔宗惟瘁幼秉殊操违丰安匮撰録先训俾无陨坠旧文新艺罔不必肄【向曰违避丰盛匮乏也先训祖父旧作之文也艺法制也罔无肄习也】潘杨之穆有自来矣矧乃今日慎终如始【善曰老子曰慎终如始则无败亊也　济曰穆和矧况也谓岳父与仲武祖旧相和好况今日我与仲武顺祖父之好如始也】尔休尔戚【五臣本作慼字】如实在已【善曰新序曰晋襄公之孙周为晋国休戚不倍本也　良曰言忧乐之事皆同于己也】视予犹父不得犹子【五臣本作予子二字　善曰论语曰顔囘死门人欲厚葬之子曰囘也视予犹父也予不得视犹子也】敬亦既笃爱亦既深虽殊其年实同厥心日昃景西望子朝隂【翰曰日昃景西岳自喻将老也朝隂谓仲武盛年也】如何短折背世湮沈呜呼哀哉【善曰尚书曰六极一曰凶短折孔安国曰短未六十折未三十也　铣曰死未六十曰短未三十曰折湮沈谓死也】寝疾弥留守兹孝友临命忘身顾恋慈母【善曰尚书曰王曰病日臻既弥留毛诗传曰善父母为孝善兄弟为友　向曰弥乆也善父母为孝善兄弟为友临终谓将死也言将死忘身之苦而乃顾恋慈母也】哀哀慈母痛心疾首【善曰毛诗曰哀哀父母生我劬劳左氏传曰吕相絶秦曰诸侯痛心疾首昵就寡人　济曰哀哀哭声也疾首谓头痛也】噭噭【叫】同生凄凄诸舅【善曰荘子曰我噭噭随而哭之　良曰噭噭哭声同生谓兄弟也凄凄悲伤也】春兰擢茎方茂其华荆寳挺璞将剖于和含芳委耀【五臣本作辉】毁璧摧柯【善曰言徳业之美类于兰玉始含芳而积耀遽毁璧而摧柯言早夭也太经曰破璧毁珪逢不幸也　翰曰挺出剖破也和卞和也含芳谓兰也委辉谓璧也皆喻正盛而摧毁言死也】呜呼仲武痛哉奈何徳宫之艰同次外寝惟我与尔对筵接枕自时迄今曽未盈稔【铣曰徳宫仲武所居里也艰苦也谓岳妻死于此也次位也迄及稔年也言不备一年】姑侄继陨何痛斯甚呜呼哀哉【向曰姑谓岳妻谓仲武姑也陨死也未满一年姑侄相继而死是痛之甚也】披帙散书屡覩遗文有造有冩或草或真执玩周复想见其人纸劳于手涕霑于巾【善曰张衡四愁诗曰侧身北望涕霑巾　济曰遗文仲武所作及所冩者玩习也周终也涕泪也巾衣襟也】龟筮既袭埏隧【五臣本从土】既开【善曰尚书曰乃卜三龟一习吉又曰卜不习吉孔安国曰袭因也声类曰埏墓隧也　良曰龟筮谓卜也袭因也言因其吉而殡也埏隧基道也】痛矣【五臣本作哉】杨子与世长乖朝济洛川夕次山隈归鸟颉颃行云徘徊【善曰毛诗曰燕燕于飞颉之颃之　翰曰隈曲也颉颃徘徊云鸟不进貌】临穴永【五臣本作长】诀抚榇尽哀【善曰毛诗曰临其穴惴惴其栗杜预左氏传注曰榇棺也　翰曰哀慼也穴墓门也诀死别也榇棺也】遗形莫绍増恸余懐魂兮往矣梁木实摧呜呼哀哉【善曰荘子曰往矣吾将曵尾于涂中礼记曰孔子早作负手曵杖逍遥于门歌曰泰山其頽乎梁木其壊乎郑曰泰山众山所仰梁木众木所放也　铣曰遗形莫绍谓无嗣也梁木屋之梁栋也摧折也】



　　文选巻五十六
　　钦定四库全书
　　文选巻五十七
　　梁　昭　明　太　子　萧　统　编
　　唐李善吕延济刘良张铣吕向李周翰注
　　诔下
　　夏侯常侍诔【并序】
　　潘安仁【翰曰湛早有名誉与岳友善时人号为连璧惠帝时为散骑常侍卒也】
　　夏侯湛字孝若谯国谯人也少知名弱冠辟太尉府【善曰臧荣绪晋书曰湛早有名誉为太尉掾】掾【善本无掾】贤良方正徴为太子舍人尚书郎野王令【善曰臧荣绪晋书曰湛举贤良对防拜郎中进补太子舍人转尚书郎出宰野王令汉书曰何武贤良方正徴也　向曰野王县令也】中书郎南阳相【善曰臧荣绪晋书曰湛除中书侍郎出补南阳相又曰秦王东武帝第三子也初封南阳王后徙封秦王　济曰同善注】家艰乞还【善曰毛诗曰未堪家多难余又集于蓼　良曰家艰谓父母忧也】顷之选为太子仆未就命而世祖崩【善曰谷梁传曰髙曰崩厚曰崩尊曰崩天子之崩以尊也其崩何以在人上故曰崩　翰曰仆太子宫世祖武帝也】天子以为散骑常侍从班列也【善曰天子惠帝也　铣曰天子惠帝也班次也言以次而任非擢材也】春秋四十有九元康元年夏五月壬辰寝疾卒于延喜里第呜呼哀哉乃作诔曰【向曰延喜里名湛所居处】
　　禹锡圭实曰文命【善曰尚书曰禹锡圭告厥成功又曰文命敷于四海史记曰夏禹名曰文命　济曰尧赐禹圭以彰成功文命禹名黒也】克明克圣光启夏政【善曰尚书曰居上克明又曰克齐圣广渊左氏传宋向戍曰以偪阳光启寡君　良曰启开光大也言禹有明圣之功大开夏之政教禹初封夏为侯遂为氏也】其在于汉迈勲惟婴思儒业小大双名【善曰汉书曰夏侯婴为太仆常奉车从击项籍班固汉书述曰世宗思祖业汉书曰夏侯胜字长公少好学从夏侯始昌受尚书又曰胜从父兄子建字长卿自师事胜又曰由是尚书有大小夏侯之学　翰曰迈犹立也汉朝立功则有夏侯婴思广儒术则夏侯胜及族子始昌故时称大小夏侯之书也】显祖耀徳牧兖及荆父守淮岱治亦有声【善曰王隠晋书曰夏侯威字季权歴荆兖二州刺史史记祭公谋父曰先王耀徳不观兵王隠晋书曰威次子荘淮南太守毛诗曰文王有声　铣曰湛祖威歴荆兖二州刺史父荘淮南太守有声谓名誉也淮水名岱山名并在淮南之分也】英英夫子灼灼其隽飞辩摛藻华繁玉振【善曰孔融荐祢衡表曰飞辩骋辞班固荅賔戏曰摛藻如春华孟子曰集大成也者金声而玉振　向曰英英美也灼灼盛貌辩美辞也摛舒也藻水草有文言文词如华之繁如玉之振也】如彼随和发彩流润如彼锦缋列素防绚【善曰淮南子曰随侯之珠和氏之璧得之而富失之而贫礼记孔子曰夫玉温润而泽仁也论语子夏问曰巧笑倩兮美目盼兮素以为绚兮何谓也子曰缋事后素郑曰缋画文也　济曰随随侯珠和卞和玉缋绣也绚文彩也言湛文章如珠玉锦绣也】人见其表莫测其里【善曰尚书大传孔子谓子夏曰子见其表未见其里法言曰或问圣人表里曰威仪文辞表也徳行忠信里也　良曰威仪表也徳行里也测度也】徒谓吾生文胜则史【善曰论语子曰文胜质则史　翰曰徒空也吾生谓湛也】心照神交唯我与子【善曰荘子子綦曰其寐也魂交论语子谓顔囘曰唯我与尔有是夫　铣曰言湛与岳心神相照也】且歴少长逮观终始【善曰孝经曰夫孝始于事亲中于事君终于立身　向曰逮及也】子之承亲孝齐闵参【善曰汉书武帝诏曰孝子顺孙愿自竭以承其亲论语子曰孝哉闵子骞礼记公明仪问曽子曰夫子可以为孝乎曽子曰君子之所谓孝者先意承志谕父母于道参直飬者安能为孝乎　济曰承事也】子之友悌和如瑟琴【善曰毛诗曰妻子好合如鼔瑟琴　良曰友悌兄弟也琴瑟言声相和也】事君直道与朋信心虽实唱髙犹赏尔音【善曰论语栁下惠曰直道而事人又子夏曰与朋友交言而有信宋玉对问曰曲弥髙者其和弥寡曹植求自试表曰或有赏音而识道　翰曰言徳髙不可为偶如曲髙难为唱和矣然我终复慕赏尔徳音也】弱冠厉翼羽仪初升公弓既招皇舆乃徴【善曰吕氏春秋曰征鸟厉疾周易曰鸿渐于陆其羽可用为仪左氏传陈敬仲曰诗云翘翘车乗招我以弓范后汉书曰侯瑾州郡累召公车有道徴也　铣曰厉整也言整翼以为羽仪也初升为太尉掾古之招士以弓舆车也徴为太子舍人也】内赞两宫外宰黎蒸【善曰典引曰廵靖黎蒸　向曰賛助也两宫谓从太子舍人转为尚书郎外宰谓为野王令黎蒸皆众也】忠节允着清风载兴【善曰胡广书曰建鸿徳流清风　济曰允信着明载起也清风谓内外俱有美化也】泱【央】彼乐都宠子惟王【善曰左氏传延陵季子曰泱泱乎大风也哉南都赋曰于显乐都良曰泱大也乐都南阳也宠光也】设官建辅妙简邦良用取喉舌相尔南阳【善曰尚书帝曰龙命汝作纳言孔安国曰纳言喉舌之官毛诗曰出纳王命王之喉舌　翰曰简选良善也喉舌纳言之官也相尔南阳谓为南阳王相】惠训不倦视人如伤【善曰左氏传祁奚曰惠训不倦叔向有焉又逢滑曰国之兴也视民如伤　铣曰惠爱训教也不倦不辞劳也视人如伤恐失所也】乃眷北顾辞禄延熹【善曰孟子注徳厚受禄徳薄辞禄也　向曰自南阳辞禄故北顾也】余亦偃息无事明时畴昔之游二纪于兹【善曰吕氏春秋牛賛曰偃息之义则未之识左氏传羊斟曰畴昔之羊子为政孔安国尚书传曰十二年曰纪　济曰余自谓也事职也十二年曰纪言湛与岳俱不仕至湛死时二纪于此也】班白携手何欢如之【善曰礼记曰班白者不提挈毛诗曰惠而好我携手同行　良曰言二人俱髪班白相携为欢也】居吾语汝众实胜寡人恶隽异俗疵文雅【善曰论语子曰由居吾语汝慎子曰众之胜寡必也孔安国尚书传曰疵病也大戴礼曰天子不知文雅之辞少师之任　良曰寡少恶憎疵病也言小人众贤者少是众胜少也时俗憎病隽异文雅之人也】执防疲扬长沙投贾【善曰曹子建与杨徳祖书扬子云先朝执防之臣耳汉书曰贾谊为长沙王太傅谊既以谪去意不自得　铣曰扬子云才髙位下为执防贾谊博逹投于长沙此皆时俗憎疾之验】无谓尔髙耻居物下【向曰勿以自为髙耻居人下也自居吾已下皆岳诫湛之辞也】子乃洗然变色易容慨然叹曰道固不同【善曰史记曰观范雎之见王者羣臣莫不洒然变色易容者论语子曰道不同不相为谋　济曰洗然廻情貌言承岳之诫廻情易容叹息而对云已道与时固不同也】为仁由已匪我求谁毁谁誉何去何从【善曰论语顔渊问仁孔子曰克己复礼为仁为仁由己而由人乎哉周易曰童求我匪我求童论语孔子曰吾之于人谁毁谁誉楚辞曰此孰吉孰凶何去何从　良曰不知貌言为仁者之行由己不曲求无知之人则谁为毁誉而何有去从矣】莫匪缁莫磨匪磷子独正色居屈志申【善曰论语子曰不曰坚乎磨而不磷不曰白乎涅而不缁尚书曰正色率下　翰曰缁黒磷薄也言万物染者皆黒磨者皆薄子独不变常节于屈而能申志也】虽不尔以犹致其身献替尽规媚兹一人【善曰论语周公谓鲁公曰不使大臣怨乎不以又子夏曰事君能致其身国语史黯谓赵简子曰夫事君者諌过而赏善荐可而替否献能而进贤毛诗曰媚兹一人应侯顺徳铣曰以用替废规法媚爱也言虽不见用犹致身极諌献可废否尽规法以爱天子也】谠言忠谋世祖是嘉将仆储皇奉辔承华【善曰汉书成帝曰乆不见班生今日复闻谠言声类曰谠善言也汉书曰太子家有仆上林赋曰孙叔奉辔汉旧仪有承华廐　向曰谠正也嘉善也仆太子官也储皇太子也承华东宫门名也】先朝末命圣列显加入侍帝闼出光厥家【善曰尚书曰道扬末命　济曰先朝武帝也末命临终之命也列明也加谓加为常侍也闼门也卿大夫称家出光其家谓为南阳相也】我闻积善神降之吉【善曰周易曰积善之家必有余庆左氏传季梁曰于是乎民和而神降之福】宜享遐纪长保天秩【善曰尚书曰天秩有礼自我五礼有庸哉　良曰享受纪歳也天秩天子禄秩也】如何斯人而有斯疾【善曰论语曰伯牛有疾子曰斯人也而有斯疾也】曽未知命中年陨卒呜呼哀哉【善曰论语子曰五十而知天命中年犹中身也尚书曰文王受命惟中身也　翰曰五十知命湛四十九卒年未至知命也】惟尔之存匪爵而贵【善曰孙卿子曰君子无爵而贵无禄而富】甘食美服重珍兼味临终遗誓永锡尔类敛以时袭殡不简器【善曰臧荣绪晋书曰湛族为盛门性颇豪侈甘食美服穷滋极珍毛诗曰孝子不匮永锡尔类臧荣绪晋书曰湛将没遗命小棺薄敛不修封树礼记曰延陵季子适齐长子死其敛以时服汉书曰衣禅复为袭铣曰同善注锡赐类善也言湛以薄葬之礼赐其子以为善也袭衣简选也器棺椁也】谁能防俗生尽其养孰是养生而薄其葬【善曰汉书曰杨王孙家业千金厚自奉养生亡所不致及病且终曰吾欲羸葬淮南子曰节财薄葬简服亡焉　向曰拔出也言谁能出俗尽滋味为养复谁能如是养生而能崇薄葬者言湛逹死生之分也】渊哉若人纵心条畅杰操明逹困而弥亮【善曰班固扬雄述曰渊哉若人实好斯文　济曰条畅通逹也杰立操志困疾弥益亮明也】柩辂既祖容体长归存亡永诀逝者不追【善曰周礼小丧供柩辂郑曰柩辂载柩车也周礼曰丧祝掌大丧祖饰棺乃载郑曰祖为行始也家语曰颛孙师有容体姿质郑毛诗笺云往矣诀别之辞论语子在川上曰逝者如斯　良曰柩辂车也祖送也言容仪体质长归泉壤也诀永别也逝往也言此徃不能追而及也】望子旧车覧尔遗衣愊【被偪】抑失声迸涕交挥【善曰礼记曰内人行哭失声家语公父文伯卒敬姜曰二三妇无挥涕蔡邕陈仲弓碑曰岩薮知名失声挥涕　翰曰望湛所乘之车所服之衣愊抑哀愤也迸散涕泪挥下也】非子为恸吾恸为谁呜呼哀哉【善曰论语曰顔渊死子哭之恸从者曰子恸矣子曰非夫人之为恸而谁为恸乎　铣曰恸变容貌言我不为湛恸当使谁为之也】日往月来暑退寒袭零露霑凝劲风凄急尔其伤念我良执【善曰周易云日往则月来月往则日来寒往则暑来暑往则寒来左氏传张趯曰火中寒暑乃退孔安国尚书传曰袭因也礼记曰见父之执不谓之进不敢进不谓之退不敢退　向曰袭及凝结劲也言感时迁变惨然伤于湛也良执犹良朋也】适子素馆抚孤相泣【善曰毛诗曰适子之馆兮春秋外传曰叔向见司马侯之子抚而泣之曰自此父之死也吾蔑与比事君也昔者此其父始之我终之我始之夫子终之　济曰素故也孤湛子也言适湛故馆抚湛之子与之同泣也】前思未弭后感仍集积悲满懐逝矣安及呜呼哀哉【善曰贾逵国语注曰弭忘也　良曰前思谓平生所思也弭止也后感谓其孤子也仍重也逝往也言我徒积悲懐往者何能追及也】
　　马汧督诔【并序　善曰臧荣绪晋书曰汧督马敦立功孤城为州司所枉死于囹圄岳诔之　翰曰马敦为汧督为氐羌所攻执节苦战而存汧城为州司所嫉发愤死于狱中】
　　潘安仁
　　惟元康七年秋九月十五日晋故督守关中侯扶风马君卒呜呼哀哉初雍部之内属羌反未弭而编户之氐又肆逆焉【善曰傅畅晋诸公讃曰惠帝元康五年武库火北地卢水胡兰羌因此为乱推齐万年为主杜预左氏传注曰弭息也汉书吕后曰诸将与帝为编户人　铣曰元康惠帝年号弭息也编户谓附晋为百姓之氐也肆纵也言纵暴为逆也】虽王旅致讨终于殄灭而蜂虿【勑迈】有毒骤失小利【善曰毛诗曰王旅啴啴左氏传臧文仲曰君无谓邾小蜂虿有毒况国乎　向曰王旅王师也蜂虿谓虫之有毒者喻羌氐为患也骤数也言虽为国家絶灭然数失小利也】俾百姓流亡频于涂炭【善曰毛诗曰民卒流亡尚书曰有夏昬徳民坠涂炭　济曰俾使也使百姓流丧频坠涂炭也】建威丧元于好畤州伯宵遯乎大谿【善曰王隠晋书周处觧系与贼战于六陌军败周处死之孟子曰勇士不忘丧其元左氏传曰秦师夜遯　良曰周处为建威将军元首为氐羌贼齐万年所杀好畤县名解系为雍州刺史为氐羌贼庶元所破夜走大谿宵夜也大谿地名】若夫偏师禆【毗】将之陨首覆军【五臣本作车】者盖以十数【善曰左氏传韩子曰彘以偏师防子罪大矣汉书曰大将军霍去病禆将侯者九人汉书谷永上书曰齐客殒首公门以报恩施史记齐使人説越曰韩之攻楚覆其军杀其将翰曰禆亦偏也言偏将为贼所败杀者数十人也】剖符专城纡青拖墨【五臣本作紫】之司奔走失其守者相望于境【善曰东观汉记韦彪上议曰二千石皆以选出京师剖符典千里古乐府日出东南隅曰三十侍中郎四十专城居解嘲曰纡青拖紫朱丹其毂汉书比六百石以上铜印墨绶云剖符专城则青墨是也墨或为紫非　铣曰剖符谓剖竹分符犹今之印也专擅也谓擅一城也谓守宰之属青紫绶色也言惧贼奔走失守者相望于境言多也】秦陇之僭巩更为魁【善曰巩姓也更名也汉书曰羌煎巩降东观汉记曰羌什长巩便然更盖其种也尚书曰殱厥渠魁向曰巩更羌贼率魁主也据秦州陇西郡僭称王也】既已袭汧而馆其县【善曰左氏传曰凡师轻曰袭杜预曰掩其不备　济曰掩其不备曰袭馆客舍也】子以眇尔之身介乎重围之里【良曰眇尔防弱貌也介隔也】率寡弱之众据十雉之城【善曰十雉言小也　翰曰据依也长三尺曰雉】羣氐【五臣本作羌】如猬毛而起四面雨射城中城中凿穴而处负戸而汲【善曰汉书贾谊曰髙帝功臣反者如猬毛而起东观汉记曰上入昆阳二公环昆阳城积弩射城矢如雨下城中负戸而汲　铣曰猬虫名其毛如大针言氐羌锋起似之也凿穴负户避矢之中已也】木石将尽樵苏乏竭刍荛罄絶【善曰汉书李左车曰樵苏后防师不宿饱晋灼曰樵取薪也苏取草也毛诗曰询于刍荛毛苌曰刍荛薪采者也　向曰樵苏柴薪也刍荛蒿草也竭絶亦尽也】于是乎发梁栋而用之【的】以鐡鎻机关既纵礧【五臣作卢防切】而又升焉【善曰言以鐡鎻系木为机关既纵之以敌而又収上焉汉书曰匈奴乗隅下礨石又曰髙城深壍具蔺石如淳曰蔺石城上礨石也杜笃论都赋曰一卒举千夫沈滞然与礨并同力对切　济曰发出也言发出屋宇之梁栋而用也系也言以鐡系也既纵下贼而又以机关却升上也】防陈焦之麦柹【孚废】梠【吕】桷【角】之松【善曰説文曰柹削柹也梠楣也桷榱也良曰防炊陈乆焦黒也柹木札也余同善注】用能薪刍不匮人畜取给青烟傍起歴【五臣本作】马长鸣【善曰古诗曰朱火然其中青烟飏其间司马彪荘子注曰皂歴也　翰曰言资梠桷之给故得人马不乏也青烟起言有薪也马长鸣言壮也】凶丑骇而疑惧乃阙【掘】地而攻子命穴浚壍【七念】寘壶【五臣本无寘】镭【雷】瓶甒【武】以侦【耻令】之【善曰墨子曰若城外穿地来攻者宜于城内掘井以薄城使聪耳者伏甖而聴审知穴处凿内迎之东观汉记曰使先登侦之言虏欲去然侦亷视也方言曰甒甖也　铣曰骇惊也掘地作地道攻城也子谓敦也浚深穴坑也壶镭瓶甒并器名言以此器置深坑聴之器中则知穴处侦觇也】将穿城【善本无城】响作因焚穬【古猛】火薰之潜【五臣本无之】氐殱焉【善曰崔寔四月令曰四月可籴穬注曰大麦之无皮毛者曰穬潜氐攻之氐也　向曰穬大麦潜氐谓穴中者殱杀也言氐将穿城则器中响起因焚麦薰杀穴中之氐也】久之安西之救至竟免虎口之厄【善曰王隠晋书曰齐万年帅羌胡围泾阳遣安西将军夏侯骏西讨氐羌荘子孔子曰丘几不免虎口哉　济曰安西将军夏侯骏西讨之氐羌兵散而竟免虎口之厄也】全数百万石之积文契书于幕府【善曰汉书音义曰卫青征匈奴大克获帝就拜大将军于幕中因曰幕府　良曰契书部録粮储之数也幕府谓大将军府也】圣朝畴咨进以显秩殊以幢盖之制【善曰幢盖将军刺史之仪也兵书曰军主长服赤幢东观汉记曰段颎为并州刺史曲盖朱旗　翰曰圣朝惠帝朝也畴谁也咨谋也言惠帝称谁谋进以明秩兼幢盖之制幢盖刺史仪制也】而州之有司乃以私数口谷数【善本无数】十斛考讯吏兵以槚【贾】楚之辞连之【善曰礼记曰夏楚二物以收其威郑曰夏槄也楚荆也夏与价古今字通　铣曰州雍州有司谓法官也奴也讯问也槚楚杖也言考问军吏兵士辞连马敦也】大将军屡抗其防【善曰干寳晋纪曰梁王彤为征西大将军　向曰大将军谓梁王彤屡数也抗举也防谓表也言数举表论马敦之功也此下彤表敦辞也】曰敦固守孤城独当羣冦以少御众载离寒暑临危奋节保谷全城而雍州从事忌敦勲效推极【善本作极推】小疵【善曰管子曰民无耻不可以固守荘子曰晋之善战者牛丑以寡击众周易曰悔吝者言乎其小疵也　济曰从事治中也极穷疵过也言忌其功效推穷小过也】非所以襃奨元功宜解敦禁劾假授【善曰言请解禁劾而假授之以官也説文曰劾法有罪也何戴切　良曰言推穷小过非襃奨之道也劾推也谓举其有罪也请解其罪假授其官也】诏书遽许而子固已下狱发愤而卒也【翰曰遽急也许谓许彤所请也子谓马敦也】朝廷闻而伤之防书曰皇帝咨故督守关中侯马敦忠勇果毅率励【善本作厉】有方固守孤城危逼【五臣本作偪】获济宠秩未加不幸丧亡朕用悼焉今追赠牙门将军印绶祠以少牢【善曰王隠晋书赠马敦诏曰今追赠牙门将军印绶祠以少牢　铣曰悼伤也帝赐敦印绶以表生时之功也】魂而有灵嘉兹宠荣【善曰范晔后汉书曰和帝追諡梁竦诏曰魂而有灵嘉斯宠荣　向曰嘉善也宠荣谓赠将军也】然絜士之闻秽其庸致思乎【善曰言絜士之闻已秽其庸致思以求生乎家语曰孔子登于丰山之上曰于斯思致无不至矣　济曰庸用也言清絜之士闻已有秽行其用能致思虑乎必自絶也】若乃下吏之肆其噤【渠防】害则皆妬之徒也嗟乎妬之欺善抑亦贸【莫构】首之雠也【善曰楚辞曰口噤闭而不言然则口不言心害之为噤害也广雅曰妬害也言疾妬之徒欺此善士抑亦同彼贸首之雠也战国防曰甘茂与樗里疾贸首之雠也　良曰肆恣噤毒贸易也言怨害者皆嫉妬之徒也嗟乎岳叹也言嫉妬之人欺其善行当以已首易人之首为雠也】语曰或戒其子慎无为善言固可以若是悲夫【善曰淮南子曰人有嫁其子而教之曰尔行矣慎无为善曰不为善将为不善邪应之曰善且犹弗为况不善乎此全其天器者也髙诱曰器犹性也　翰曰语古人之言也慎无为善言敦为善而见嫉妬也悲夫痛伤之辞】昔乗丘之战县【】贲【奔】父【甫】御鲁荘公马惊败绩贲父曰他日未尝败绩而今败绩是无勇也遂死之圉人浴马有流矢在白肉公曰非其罪也乃诔之【善曰礼记曰鲁荘公及宋人战于乗丘县贲父御马惊败绩公坠县贲父曰他日不败绩而今败绩是无勇也遂死之圉人浴马有流矢在白肉公曰非其罪也遂诔之士之有诔自此始也郑曰白肉股里　铣曰鲁与宋战乗丘地名也县姓贲父名也败毁绩功也他日昔日也遂死之谓贲父以败绩赴敌而死圉人养马者矢箭也白肉股里也非其罪言败绩因流矢中马非贲父之罪也乃诔其赴敌之功士有诔自此始也】汉明帝时有司马叔持者白日于都市手劒父雠视死如归亦命史臣班固而为之诔【五臣本作诔之善曰公羊传曰仇牧闻宋万杀君手劒而叱之何休曰手劒持拔劒也吕氏春秋管子曰三军之士视死如归　向曰手持劒杀之也】然则忠孝义烈之流慷慨非命而死者缀辞之士未之或遗也【五臣本无也　善曰班固汉书賛曰孔子后缀文之士众矣　济曰忠谓县贲父也孝谓司马叔持也慷慨失志貌缀辞之士谓史官也遗弃也】天子既已策【五臣本无已】而赠之微臣托乎旧史之末敢阙其文哉乃作诔曰【良曰防赠谓牙门将军微臣岳自谓也托寄也岳时为著作郎不敢正当史官故云末也敢阙言不敢阙也】
　　知人未易人未易知【五臣本知人不易人不易知　善曰史记曰侯嬴曰人固未易知知人亦未易　翰曰言人不易知也】嗟兹马生位末名卑西戎猾夏乃奋其竒【善曰尚书曰蛮夷猾夏孔安国曰猾乱也　铣曰西戎氐羌也猾乱也奋振也竒谓妙策中之也】保此汧城救我邉危彼邉奚危城小粟富子以眇身而裁其守兵无加卫墉不増筑婪婪【鲁含】羣狄豺虎竞逐【善曰左氏传富辰諌王曰狄固贪惏王又启之説文曰杜林説上党相诈验为婪力南切汉书张耳陈余述曰据国争权还为虎又曰魏其武安之属竞逐于京师　向曰城小多贮粟为贼所窥故危也裁制也婪婪贪盛貌言能以眇身制守其城不加防卫城不増髙遭此贪婪之狄如豺虎之竞奔逐也】巩更恣睢【许季】濳跱官寺【善曰吕氏春秋曰在上无道倨傲荒恶恣睢自用也楚辞曰意恣睢以指摘史记李斯曰独行恣睢之心汉书曰任横攻官寺东观汉记曰象林蛮夷攻燔官寺　济曰恣睢大视貌跱止也官寺客舍也】齐万虓【呼交】阚【呼槛】震惊台司【善曰毛诗曰进厥虎臣阚如虓虎又曰震惊徐方春秋汉含孳曰三公在天法三台也　良曰虓阚怒盛貌台司三公职司也】声势沸腾种落煽【扇】炽【善曰谢承后汉书曰匈奴诣张奂降声势猛烈毛诗曰百川沸腾风俗通曰诸羌种落炽盛大为邉害　翰曰沸腾交乱起貌种落部落也煽炽盛貌也】旌旗电舒戈矛林植彤珠【五臣本作朱】星流飞矢雨集【善曰彤珠星流谓冶鐡以灌敌司马兵法曰火攻有五斯为一焉汉书曰鑪中鐡销散如星东观汉记曰上入昆阳二公环昆阳城积弩射城矢如雨下　铣曰电舒林植言贼旗之盛彤珠贼为鑪销鐡灌城中散如流星也飞矢雨集言多也】惴惴【之睡】士女号天以泣【善曰尔雅曰惴惴惧也尚书曰号泣于旻天　向曰惴惴惧貌号呼叫也】爨麦而炊负户以汲累之危倒悬之急【善曰説苑曰晋灵公造九层台孙息闻之求见曰臣能累十二博碁加九鸡子其上公曰子作之孙息以碁子置下加九鸡子其上公曰危哉孟子曰当今之时万乗之国行仁政悦之犹解倒悬　济曰言城之危如累人之急如倒悬也】马生爰发在险弥亮【善曰毛诗曰赋政于外四方爰发良曰发谓发其智谋弥益明亮也】　精贯白日猛列秋霜【去声恊韵　善曰战国防唐睢曰聂政之刺韩傀也白虹贯日申鍳曰人主怒如秋霜　向曰白日喻精诚明皎也秋霜喻威严肃物也】棱威可厉懦夫克壮霑恩抚循寒士挟纩【善曰汉书武帝报李广曰威棱憺乎邻国孟子曰闻伯夷之风者懦夫有立志毛诗曰克壮其犹左氏传曰楚子伐萧申公巫臣曰师人多寒王廵三军拊而勉之三军之士皆如挟纩　铣曰厉劝懦弱也言以威棱劝之弱夫皆能壮也纩緜衣也敦之抚循亦如之也】蠢蠢犬羊阻众陵寡潜隧密攻九地之下【善曰汉名臣奏曰太尉应劭等议以为鲜卑隔在汉北犬羊为羣韩诗外传曰强不陵弱众不暴寡司马兵法曰善守者藏于九地之下善攻者动于九天之上　向曰蠢蠢众多貌犬羊谓贼也阻恃陵欺寡少也潜隧谓贼凿地道以攻城也】惬惬【苦颊】穷城气若无假昔命悬天今也惟马【善曰王逸楚辞曰惬惬畏罹患祸者也魏明帝善哉行曰假气游魂鸟鱼为伍论衡曰夫命悬于天吉凶存于时　济曰惬惬小息貌言汧城之人皆惧而小息若气不可假借少时之命也皆言昔时之命由于天今日之命惟马敦计防而存也】惟此马生才博智赡侦【耻命】以瓶壶【灵结】以长壍【善曰解嘲曰虽其人之赡智哉字书曰赡足也徐爰射雉赋注曰割也説文曰壍坑也七艳切　良曰博广也赡足侦觇掘也言贼为地道攻城敦乃掘壍置瓶壶以觇之皆知所在也】锸【楚甲】未见锋火以起焰薰尸满掊【蒲构】穴以敛【善曰广雅曰掊棰也蒲沟切　翰曰锸锹也锋锹刃也言贼为地道锹刃敦以火薰杀之于穴中因掊穴以埋之也掊犹撃也】木石匮竭萁【其】秆【干】空虚瞷【下版】然马生傲若有余【善曰左氏传晋邉吏让郑曰执事然授兵登埤杜预曰然劲忿貌也与瞷同孔融荐祢衡表曰临敌有余铣曰木石战闘之物抛石木也萁秆薪藁供炊爨之事也瞷然自得貌傲若有余言不急惧也】【的】梁为礧【五臣本作字卢防切】柹【孚废】松为刍守不乏械歴有鸣驹【向曰系也柹木札也械戎器木之属也】哀哀建威身伏斧质悠悠列将覆军丧器戎释我徒显诛我帅以生易死畴克不二【善曰郑周礼注曰质木椹也汉书公孙玃説梁王曰昔宋人立公子突以活其君非义也春秋记之为其以生易死以存易亡也　济曰周处为建威将军与羌苦战不利身没于战场质椹也悠悠众貌言列将丧败者众也释放将帅也言放其众而诛其将以生易死谓执节不降也言谁能无二心唯敦无之畴谁也】圣朝西顾关右震惶分我汧庾化为冦粮实頼夫子思謩弥长咸使有勇致命知方【善曰蔡邕赵歴碑曰加以思谋深长逹于从政孔安国尚书传曰謩谋也音摸论语曰子路曰千乗之国摄乎大国之间加之以师旅因之以饥馑由也为之比及三年可使有勇且知方也又子张曰士见危知命　良曰关右关西也惶惧也言天子分汧城仓庾为冦贼之粮也頼也夫子谓敦也弥乆咸皆也言敦能谋长乆之道使汧人有勇知致命之所故得存也方所也】我虽末学闻之前典十世宥能表墓旌善【善曰荘子曰末学古之人有之东京赋曰所谓末学肤受左氏传曰宣子囚叔向祁奚闻之而见宣子曰夫谋而鲜过叔向有焉社稷之固也犹将十世宥之以劝能者今一不免其身以弃社稷不亦惑乎尚书曰封比干之墓贾逵国语注曰旌表也　翰曰我岳自谓也同善注燕人表王歜墓是旌表也】思人爱树甘棠勿翦【善曰左氏传君子曰诗云蔽芾甘棠勿翦勿伐召伯所茇思其人犹爱其树也　铣曰甘棠木名召伯为政百姓慕之所舍之树皆不翦伐也】矧乃吾子功深疑浅两造未具储盖尠孰是勲庸而不获免【善曰尚书曰两造具备师聴五辞孔安国曰两谓囚证也造至也两至具备众聴其人五刑之辞　向曰矧况也言孰有存汧之深功疑犯之浅罪两造谓两囚相证也储粟也私也尠少也孰谁也】猾哉部司其心反侧斲善害能丑正恶直【善曰郑毛诗笺曰恶直丑正　济曰猾乱也部司谓雍州从事也反侧偏曲也丑恶斲削也言削其善功恶其正直也】牧人逶迤【五臣本作迱】自公退食闻秽鹰扬曽不戢翼【善曰国语里革曰且夫君也者将牧人而正其邪毛诗曰委蛇委蛇自公退食毛苌诗传曰委蛇行可踪迹也言闻秽必殒若鹰之扬曽不戢翼而少留也毛诗曰惟师尚父时惟鹰扬又曰鸳鸯在梁戢其左翼　良曰国语云君以牧人而正邪逶迤委曲自得貌退食减膳也秽恶也言闻有恶必损膳若鹰飞扬曽不戢翼而少息也】防尔大劳猜尔小利苟莫开懐于何不至【善曰方言曰猜恨也言人不开懐以相容则瑕衅于何而不至　向曰劳功也大功谓存汧也小利谓谷数十斛也开懐恕小过也言有司不苟恕小过而深劾其罪状于何不至者也】慨慨马生硠硠【郎】髙致发愤囹圄【五臣本作圉】没而犹防【食至】鸣呼哀哉【善曰説文曰慷慨壮士不得志也广雅曰硠硠坚也力唐切左氏传曰荀偃伐齐卒视不可含栾懐曰主苟终所不嗣事于齐有如河乃瞑受含　铣曰慨慷也硠硠坚也囹圉狱也眡憾也言懐此愤怨死而犹憾】安平出竒破齐克完【善曰史记曰田单者齐诸田防属也燕破齐田单东保即墨燕引兵围即墨田单乃收城中得千余牛为绛缯衣画以五采龙文束兵刃其角而灌脂束苇于尾烧其端凿城数十穴夜纵牛壮士五千人随其后牛尾热怒而奔燕燕军夜大惊尾炬火光明炫燿燕军视之皆龙又所触尽死伤五千人因衔枚击之燕军大败骇走齐人遂夷杀其将骑刼而齐七十余城皆复焉齐襄王封田单号曰安平君太史公曰兵善者出竒无穷　向同善注】张孟运筹危赵获安【善曰战国防曰智伯从韩魏兵以攻赵围晋阳决晋水以灌之襄子谓张孟谈曰士大夫病吾不能守矣孟谈于是隂见韩魏之君曰今智伯率二君而伐赵赵亡则君次之二君曰我知其然即与张孟谈隂约三军与之期曰夜遣人入晋阳赵氏杀守隄之吏而决水灌智伯智伯军救水而乱韩魏翼而击之襄子将卒犯其前大败智氏军而擒智伯智伯身死国亡地分为三汉书髙祖曰运筹防于帷幄之中　济同善注】汧人頼子犹彼谈单如何吝嫉摇之笔端【善曰吝嫉谓有司贪吝嫉妬也论衡曰文吏摇笔考迹民事韩诗外传曰避文士之笔端　良曰汧城之人子之谋亦犹齐赵因田单张孟而安也吝恨也害贤曰嫉摇弄也谓吏弄文墨问其小过也】倾仓可赏矧云私粟狄可颁况曰家仆【善曰周礼有蛮夷郑曰征蛮夷所获也颁赋也颁与班古字通　翰曰颁赐也言可倾仓及所虏狄以赐况用家粟私仆以赏有功兵士乎】剔子双贯以三木【善曰为督守及关中侯故双也司马迁荅任少卿书曰魏其大将也衣赭关三木　铣曰剔夺印也汧督及关中侯故双也三木谓杻械枷也】功存汧城身死汧狱凡尔同围心焉摧割【善本作剥】扶老携防街号巷哭【五臣本作巷号街哭】呜呼哀哉【善曰战国防曰薛人扶老携防迎孟尝君刘縚圣贤本纪曰子产卒国人哭于巷妇人泣于机向曰摧割折伤也言同围者闻敦死老防相扶哭于街巷也】明明天子旌以殊恩光
　　光宠赠乃牙其门【善曰毛诗曰明明天子令闻不已济曰旌表也殊恩谓赠牙门将军】司勲班爵亦兆后昆死而有灵庶慰寃魂呜呼哀哉【善曰周礼曰凡有功者祭于大蒸司勲诏之尚书曰垂裕后昆　良曰兆问也后昆敦后嗣也言司勲班爵亦问其后嗣庶以慰劳寃死之魂也】
　　阳给事诔【并序】
　　顔延年【善曰沈约宋书曰永初三年索虏嗣自率众至方城虏悉力攻滑台城东北崩壊王景度司马阳瓉坚守不动众溃抗节不降为虏所杀少帝追赠给事中尚书令傅亮议瓉家在彭城宜即以入台绢一百匹粟三百斛赐给文士顔延年为之诔焉　翰同善注】
　　惟永初三年十一月十一日宋故寜逺司马濮阳太守彭城阳君卒呜呼哀哉【善曰沈约宋书曰髙祖即位改元曰永初郡国记有东郡濮阳郡】瓉少禀志节资性忠果奉上以诚率下有方朝嘉其能故授以邉事永初之末佐守滑台【善曰东郡图经曰滑台城即郑之廪延　铣曰果烈也邉事军旅之事滑台城名也】值国祸荐臻王略中否獯虏间衅劘【五臣作摩】剥司兖【善曰潘岳杨肇诔曰将宏王略沈约宋书曰司州汉之司校尉也武帝北平关洛置司州居虎牢又曰兖州后汉居山阳武帝平河南居滑台劘与摩音义同　向曰荐重也臻至也否隔也獯虏即索虏嗣也间伺衅隙也摩剥伤害也司兖二州名也】幽并弩屯逼【五臣本作偪】巩洛列营縁戍相望屠溃【善曰物理论曰幽州之骑冀州之弓劲捍之士关中诗曰列营棊跱屠谓诛杀其人也汉书曰攻颍川屠之左氏传曰凡民逃其上曰溃　济曰弩射也言索虏骑射聚偪巩洛地名言虽列营縁守贼盛不免屠溃也屠杀溃乱也】瓉奋其猛锐志不违难立乎将卒【五臣本作率】之间以缉华裔之众【善曰缉防聚也左氏传孔子曰裔不谋夏夷不乱华　良曰锐利违避也将率谓诸军率也缉穆也华谓中国也裔谓邉逺也】罢【五臣本作疲】困相保坚守四旬上下力屈受陷勍冦【善曰史记李左军谓韩信曰情见力屈欲战不防左氏传公子鱼曰勍敌之人隘而不成列杜预曰勍强也　翰曰疲极勍强也旬十日也言力屈乃陷没强冦也】士师奔扰弃军争免而瓉誓命沈城佻【达雕】身飞镞兵尽器竭毙于旗下【善曰毛诗曰佻佻公子毛苌传曰独行貌也铣曰师众奔乱弃军争免其死　向曰誓约言也佻轻也言瓉自约命沈城下轻出射贼兵器俱尽死于旗下器兵器也竭尽也毙死也】非夫贞壮之气勇烈之志岂能临敌引义以死徇节者哉【善曰非有先生论曰引义以正身　良曰以身从物曰徇也】景平之元朝廷闻而伤之【济曰景平少帝年号】有诏曰故寜逺司马濮阳太守阳瓉滑台之逼【五臣本作偪】厉城固守投命徇节在危无挠古之烈士无以加之【善曰左氏传曰师徒挠败杜预曰挠败也　翰曰挠曲也言虽临危不曲节以求全也加过也】可赠给事中振防遗孤【五臣本作孤遗】以慰存亡追宠既彰人知慕节河汴之门有义风矣【善曰郑礼记注曰振収也　铣曰振防收也孤谓瓉子也义风节义之风也】逮元嘉廓祚圣神纪物光昭茂绪旌録旧勲苟有槩于贞孝者实事感于仁明【善曰东观汉记曰章帝壮而仁明　向曰逮及也元嘉文帝年号廓开祚福纪理茂美绪业也言文帝以圣徳理物明其美业而旌録旧功槩节槩也言有节槩贞孝者皆动天子仁明之心】末臣固侧闻至训敢询诸前典而为之诔其辞曰【济曰末臣延年自谓也我开固随训教也至教谓制諡也询谘谋也谓谘谋前典纪行之法也】
　　贞不常祐义有必甄处父勤君怨在登贤【善曰郑尚书纬注曰甄表也谷梁传曰晋将与狄战使狐夜姑为中军将赵盾佐之阳处父曰不可古者君之使臣也使仁者佐贤者不使贤者佐仁者今盾贤夜姑仁其不可襄公曰诺公谓夜姑曰吾使汝佐盾矣处父主境上之事夜姑使人杀之　良曰祜福甄明也阳处父以赵盾之贤请于晋君使代狐射姑将中军曰使能国之利后贾季使续鞠居杀处父此则贞正之道亦不常为福也】苫夷致果题子行间【善曰左氏传曰苫越生子将待事而名之阳州之役获焉名之曰阳州杜预曰苫越苫夷也説文曰题名也汉书卫青曰非臣待罪行间之意　翰曰苫夷鲁季氏臣名致果为毅也行间谓行阵之间也】忠壮之烈宜自尔先旧勲虽废【善本作发】邑氏遂传【善曰左氏传吕相絶秦曰我防公未忘君之旧勲又众仲曰胙之以土而命之氏邑亦如之杜预曰取其旧邑之称以为族也公羊传曰其称刘何以邑氏　铣曰忠谓处父也壮谓苫夷也尔瓉也旧勲即上忠壮之功也废阙也邑氏谓先代所封氏也】惟邑及氏自温徂阳狐续既降晋族弗昌【善曰左氏传刘子单子谓晋郤至曰防王劳文公而赐之温狐氏阳氏先处之言狐射姑续鞫居诛处父之后在晋之族不复昌盛也左氏传曰贾季使续鞠居杀阳处父杜预曰狐射姑贾季也　向曰晋封处父于温后改封阳及处父被狐续所杀而在晋阳氏不昌盛也】之子之生立绩宋皇拳猛沈毅温敏肃良【善曰毛诗曰之子于征管子曰子之乡有拳勇秀出者毛苌诗传曰拳力也战国防鞠武曰田光先生者其勇沈也　济曰之子谓瓉也绩功也拳力沈深毅决温和敏达肃敬良善也言其立功于宋皇之世猛而能决和平而能达理至敬而能事上】如彼竹栢负雪懐霜如彼騑驷配服骖衡【善曰孙子曰贞人在冬则松竹在火则玉英言翼賛宋朝如彼騑之为驷乃配服而参衡也服谓中央两马夹辕者在服之左曰骖右曰騑四马曰驷　良曰竹柏喻坚贞也騑驷喻能当国家衡轭之任】邉兵丧律王略未恢【善曰周易曰师出以律失律凶也广雅曰略法也　翰曰律军法也略道也恢大也】函陜堙阻瀍洛蒿莱朔马东骛胡风南埃【善曰毌丘俭在幽州诗曰芒山邈悠悠但见胡地埃　铣曰函函谷关陜虢国也瀍洛二水名堙塞也蒿莱谓乱不通也东骛南埃谓索虏乱中国】路无归轊【卫】野有委骸【善曰汉书王恢曰轊车相望又髙祖令曰士卒从军死者为槥归其县应劭曰槥小棺也服防曰轊与槥古字通司马彪续汉书顺帝诏曰死则委尸原野　翰曰轊小棺也言道路之上无有以轊盛柩而归者田野之内多委弃之骨】帝图斯艰【五臣本作难】简兵授才寔命阳子佐师危台【济曰图谋也危台谓滑台也】憬彼危台在滑之坰周卫是交郑翟是争【善曰交党与也毛诗曰憬彼淮夷史记郑入滑滑聴命已而反与卫于是郑伐滑周防王使伯服请滑郑文公不聴防王请而囚伯服王怒与翟伐郑不尅　良曰憬逺也滑国名也林外曰坰周卫郑翟四国名言古者已有战争于此也】昔惟华国今实邉亭凭巘结关负河萦城金柝夜击和门昼扃【善曰金谓刁斗也卫宏汉旧仪曰昼漏尽夜漏起城门击刁斗周庐击木柝周礼曰大阅以旌为左右和之门范后汉书章帝诏曰永平之末城门昼闭説文曰扃外闭之关　翰曰言滑国昔是中夏今谓当时元魏所据故云邉亭巘山也言凭山为关负河萦绕为卫也金谓刁也柝打更木也和门军门也扃闭也】料敌压难【善本作厌难】时惟阳生【善曰扬子云赵充国颂曰料敌制胜唐子曰将要于折冲猒难决胜而已　铣曰料量也压难犹定乱也】凉冬气劲【五臣本作严冬器劲】塞外草衰【善曰李陵荅苏武书云凉秋九月塞外草衰　向曰器弓弩也劲坚也】逷矣獯虏乗障犯威【善曰尚书王曰逷矣西土之人汉书曰上遣狄山乗障苍颉曰障小城也　济曰逷逺也獯虏谓索虏嗣也障邉也威国威也】鸣骥横厉霜镝髙翚轶我河县俘我洛畿【善曰汉书曰息夫躬絶命辞曰鹰隼横厉又曰冒顿乃作为鸣镝音义曰箭镝也西京赋曰游鷮髙翚薛综曰翚犹飞也左氏传吕相曰迭我殽地入我河县俘我王官迭与轶古字通　良曰厉整镝镞翚飞轶过俘取也言过我河县虏取我洛畿也】攅锋成林投鞌为围【善曰东京赋曰戈矛若林汉书韩安国曰髙帝围于平城匈奴至者投鞍髙如城者数所也　翰曰攅聚也锋谓劒防成林言多也投鞍言兵多相投鞍以成围也】翳翳穷垒嗷嗷羣悲师老变形地孤援阔卒无半菽马实拑【巨炎】秣【善曰左氏传晋军吏曰楚师老矣汉书项羽曰歳饥民贫卒食半菽公羊传曰楚荘王围宋子反窥宋城见华元华元曰易子而食析骸而炊子反曰吾闻围者拑焉而秣之使肥者应客何子之情何休曰以木衔其口　铣曰翳蔽也言滑台为冦兵所蔽也嗷嗷悲愁也　向曰老乆也变形言被围既乆援救阔逺而形势变也菽豆也无半菽谓乏粮也寡粟于枥以木横口中不使食曰拑秣也此示无有蓄积也】守未焚冲攻已濡褐烈烈阳子在困弥达【善曰左氏传曰公侵齐攻廪丘之郛主人焚冲或濡马褐以救之周易曰困穷而通　济曰冲战车也褐马衣也言守者未焚敌车而攻者已濡马衣也烈烈盛也弥益也】勉慰痍伤拊廵饥渇力虽可穷气不可夺【善曰左氏传曰子反令军吏察夷伤杜预曰夷亦伤也礼记曰儒者身可危也而志不可夺也孙子兵法曰三军可夺气将军可夺心良曰勉劝也痍创也言劝视被伤及饥渇之人使其用命力虽穷竭勇猛之气不可倾夺也】义立邉疆身终锋括呜呼哀哉【善曰刘熈释名曰矢末曰括　翰曰锋刃也括矢也】贲父陨节鲁人是志汧督效贞晋策攸记【善曰礼记曰鲁荘公及宋人战于乗丘县贲父御马惊败绩公坠县贲父曰他日不败绩而今败绩是无勇也遂死之臧荣绪晋书曰汧督马敦立功孤城为州司所枉死于囹圄　铣曰贲父为荘公御败绩死于敌公命诔之汧城督马敦效节全城晋命诔也】皇上嘉悼思【五臣本作息】存宠异于以赠之言登给事【善曰毛诗曰何以赠之路车乗黄　向曰悼伤登升也】防【五臣本作踈】爵纪庸恤孤表嗣嗟尔义士没有余喜【善曰汉书滕公谓楚令尹曰黥布上防爵而贵之　济曰防分纪録庸功也谓分爵録功以表殊节也恤孤谓瓉子也喜恱也】呜呼哀哉
　　陶徴士诔【并序】
　　顔延年【善曰何法盛晋中兴书曰延之为始安郡道经寻阳常饮渊明舍自晨达昬及渊明卒延之为诔极其思致　铣曰陶潜隠居有诏礼徴为著作郎不就故谓徴士】
　　夫璿玉致美不为池隍之寳【善曰山海经曰升山黄酸之水出焉其中多琁玉説文曰琁亦璿字】桂椒信芳而非园林之实【善曰春秋运斗枢曰椒佳连名士起宋均曰桂椒芬香美物也山海经曰招瑶之山多桂又曰琴鼓之山多椒】岂期深而好逺哉盖云殊性而已故无足而至者物之借也随踵而立者人之薄也【善曰言物以希为贵也借资借也韩诗外传曰晋平公游于河而乐曰安得贤士与之乐此也船人盖胥跪而对曰夫珠出于江海玉出于昆山无足而至者由主君之好也士有足而不至者盖君主无好士之意耳何患无士乎人以众为贱也薄贱薄也战国防齐宣王曰百代一圣若随踵而生也此亦不以文而害意　向曰璿美玉也隍城池也　翰曰言人以难得为贵易致为贱也淳于髠一日献七士于齐宣王王曰百世一圣若随踵而至今何士之多乎借资踵迹薄轻也】若乃巢髙之抗行夷皓之峻节【善曰皇甫谧逸士传曰巢父者尧时隠人也荘子曰尧治天下伯成子髙立为诸侯尧授舜舜授禹伯成子髙辞为诸侯而耕史记曰伯夷叔齐孤竹君之子也隠于首阳山三辅三代旧事曰四皓秦时为博士辟于上洛熊耳山西祢衡书曰训夷皓之风　良曰巢父尧时隠者伯成子髙禹时隠者伯夷周时隠者四皓汉时隠者】故已父老尧禹锱铢周汉【善曰范晔后汉书曰郅恽谓郑敬曰子从我为伊吕乎将为巢许乎而父老尧舜也礼记孔子曰儒有上不臣天子下不事诸侯虽分国如锱铢有如此者郑曰虽分国以禄之视之轻如锱铢矣　济曰言此数人秉行守节以其身轻细尧禹周汉如平民之父老锱铢犹轻细也】而緜世浸逺光灵不属【善曰东观汉记曰上赐东平王苍书曰歳月骛过山陵浸逺今鲁国孔氏尚有仲尼车舆冠履明徳盛者光灵逺也　良曰緜歴浸渐也言歴代渐逺此人光景神灵不相连属也】至使菁华隐没芳流歇絶不其惜乎【铣曰菁英也】惟今之作者人自为量而首【五臣作道】路同尘辍涂殊轨者多矣岂所以昭【五臣作照】末景泛余波【善曰论语子曰作者七人老子曰和其光而同其尘陆机侠邪行曰将遂殊涂轨要子同归津陆机诗曰惆怅懐平素恺乐于兹同堂宴栖末景游豫蹑余踪尚书曰余波入于流沙　向曰言今之作为此道者人人自以为大量观其道路可与古人同其清尘及其中涂辍止使其迹殊变者多矣岂所以照明古人末景泛浮余波也】有晋徴士寻阳陶渊明南岳之幽居者也【善曰礼记曰儒有幽居而不淫翰曰寻阳郡名也渊明潜字也】弱不好弄长实素心【善曰左氏传郤芮对秦伯曰夷吾弱不好弄长亦不改礼记曰有哀素之心郑曰凡物无饰曰素　济曰弱少也素无饰也】学非称师文取指达【良曰学虽可为人师终不称其徳文章但取指适为达不以浮华为务也】在众不失其寡处言逾见其黙【铣曰迹在于事心出于物故虽同于人而不失清寡静黙之道也逾益也】少而贫病居无仆妾【善曰范后汉书曰黄香家贫内无仆妾】井臼不任藜菽不给【善曰烈女传曰周南大夫之妻谓其夫曰亲操井臼不择妻而娶　向曰汲井舂臼不任其劳采藜取菽不给其食藜草菽豆皆贫之食也】母老子幼就养勤匮【善曰礼记曰事亲左右就养无方翰曰勤苦匮乏也】逺惟田生致亲之议追悟毛子捧檄之懐【善曰韩诗外传曰齐宣王谓田过曰吾闻儒者亲丧三年君之与父孰重田过对曰殆不如父重王忿曰则遏为去亲而事君田对曰非君之土地无以处吾亲非君之禄无以养吾亲非君之爵无以尊显吾亲受之于君致之于亲凡事君者以为亲也宣王悒然无以应之范后汉书曰庐江毛义字少卿家贫以孝称南阳人张奉慕其名往候之坐定而府檄适到以义守令义捧檄而入喜动顔色奉者志尚之士心贱之自恨来固辞而去及义母死去官行服数辟公府为县令进退必以礼后举贤良公车徴遂不至张奉叹曰贤者固不可测往日之喜为亲屈也　济曰惟思也同善注】初辞州府三命后为彭泽令道不偶物弃官从好【善曰孙盛晋阳秋曰嵇康性不偶俗论语子曰从吾所好　良曰偶谐也】遂乃解体世纷结志区外【五臣作外区】定迹深栖于是乎逺【善曰左氏传季文子曰四方诸侯其谁不觧体嵇康幽愤诗曰世务纷纭蔡伯喈郭林宗碑曰翔区外以舒翼　铣曰不与俗谐也】灌畦鬻蔬为供鱼菽之祭【善曰闲居赋曰灌园鬻蔬供朝夕之膳　向曰畦园鬻卖也齐大天陈乞曰常之母有鱼菽之祭祭用鱼豆示俭也菽豆也】织絇【衢】纬萧以充粮粒之费【善曰谷梁传曰甯喜出奔晋织絇邯郸终身不言卫郑仪礼注曰絇状如刀衣履头也音劬荘子曰河上有家贫恃纬萧而食者司马彪曰萧蒿也织蒿为薄　翰曰卫侯之弟鱄织絇于邯郸终身不言卫事纬织也絇履也余同善注】心好异书性乐酒徳【善曰刘劭集有酒徳颂也】简弃烦促【五臣本作礼】就成省旷【善曰张茂先荅何劭诗曰恬旷苦不足烦促毎有余】殆所谓国爵屏贵家人忘贫者欤【善曰荘子曰夫孝悌仁义忠信贞廉此皆自勉以役其徳者也不足多也故曰至贵国爵屏焉至富国财屏焉是以道不渝郭象曰屏者除弃之谓也夫贵在其身犹忘之况国爵乎斯贵之至也荘子曰故圣人其穷也使家人忘贫其逹也使王公忘爵禄而化卑郭象曰淡然无欲家人不识贫可苦　济同善注】有诏徴著作郎称疾不到春秋若干元嘉四年月日卒于寻阳县之某里近识悲悼逺士伤情防黙福应呜呼淑贞【善曰张衡灵宪图注曰寂寞防黙不可为象　良曰言虽防黙无象固应神也呜呼叹词淑善贞正也】夫实以诔华名由諡髙苟允徳义贵贱何筭焉【铣曰苟且允信筭数也】若其寛乐令终之美好亷克已之操有合諡典无愆前志故询诸友好宜諡曰靖节徴士【善曰諡法曰寛乐令终曰靖好亷自克曰节　向曰愆违也前志前书记也】其词曰物尚特生【善本作孤生】人固介立【善曰汉书音义臣瓉曰介特也　济曰特独也】岂伊时遘曷云世及【铣曰言非遇时而为此行亦非世世相及继作其事矣伊惟也遘遇也曷何也】嗟乎若士望古遥集【向曰若士谓潜也望古逸人遥与相集也】韬此洪族蔑彼名级【善曰葛龚遂初赋曰承豢龙之洪族贶髙阳之休基史记曰赐爵一级説文曰级次第也翰曰韬藏洪大也大族谓大司马蔑轻也名级防名阶级也】睦亲之行至自非敦【善曰】
　　【周礼二曰六行孝友睦姻任恤郑曰睦亲于九族济曰睦敬敦勉也言敬亲之行至自天生非勉励为之也】然诺之信重于布言【善曰汉书曰季布楚人也谚曰得黄金百两不如得季布一诺良曰此人重之也余同善注】亷深简絜贞夷粹温【铣曰絜清贞正夷平也粹不杂也】
　　和而能峻博而不繁【善曰论语子曰和而不同家语子贡曰博而不举是曽参之行　良曰峻髙繁多也】依世尚同诡时则异有一于此【五臣本有而】两非【五臣本无非】黙置岂若夫子因心违【五臣本作逹】事【善曰言为人之道依俗而行必讥之以尚同诡违于时必讥之以好异有一于身必被讥论非为黙置岂若夫子因心而能违于世事乎言不同不异也荘子曰列士壊植散羣则尚同也郭象曰所谓和其光同其尘班固汉书賛曰东方朔戒其子以上容首阳为拙柱下为工饱食安歩以仕易农依隐玩世诡时不逢毛诗曰因心则友　向曰诡反置舍也凡人依于世者必务与世同反于时者必务与时异皆非黙舍与道之俱也　翰曰能和而不同夫子谓潜也】畏荣【五臣本作劳】好古薄身厚志【善曰论语子曰信而好古良曰薄身谓自俭约厚志谓敦道徳也】世霸虚礼州壤推风【善曰世霸谓当世而霸者也蔡伯喈郭有道碑曰州郡闻徳虚已备礼推风推挹其风也　济曰霸谓当时霸者也虚礼虚心礼之州壤州土也言见辟命也】孝惟义养道必懐邦【善曰范晔后汉书曰论言以义养则仲由之菽甘于东邻之牲论语比考防曰文徳以懐邦　良曰惟思义善也懐邦不忘于国也言潜为养亲而就彭泽令也】人之秉彛不隘不恭【善曰毛诗曰民之秉彛好是懿徳綦母曰隘谓嫉恶太甚无所容也不恭谓禽兽畜人是不敬然此不为褊隘不为不恭　铣曰人亦谓潜也彛常也孟子曰伯夷隘栁下惠不恭隘与不恭君子不由也今潜亦不隘而不恭也】爵同下士禄等上农【善曰礼记曰诸侯之下士视上农夫禄足以代其耕　向曰同下士言位卑等上农言禄薄也爵位也】度量难钧进退可限【善曰孝经曰容止可观进退可度　翰曰钧犹及也言不测其深徳也可限者知不出于至道】长卿弃官稚賔自免【善曰汉书曰司马长卿病免客游梁得与诸侯游士居又曰清居之士太原则郇相字稚賔举州郡茂才数病去官　济曰郇稚賔州举茂才病去官也】子之悟之何悟之辨【济曰悟知也辨明也言潜所知之明也】赋诗归来髙蹈独善【善曰归来归去来也左氏传齐人歌曰鲁人之臯使我髙蹈孟子曰古之人穷则独善其身逹则兼善天下　济曰谓潜作归去来词也髙韬犹髙歩也谓去彭泽令也】亦既超旷无适非心【善曰吕氏春秋曰夫乐有道心亦适荘子曰知防是非心之适也　铣曰超逺旷明适往也言既逺明亊理无徃不合其心也】汲流旧巘葺宇家林【善曰广雅曰葺覆也　向曰巘山也葺修宇室也】晨烟暮霭春煦秋隂【翰曰烟霭皆山气也煦阳气也】陈书缀巻置酒弦琴居备勤俭躬兼贫病人否其忧子然其命【善曰尚书曰克勤于邦克俭于家史记原宪曰若宪贫也非病也论语子曰贤哉回也一箪食一瓢饮在陋巷人不堪其忧囘也不改其乐墨子曰贫富固有天命不可损益　济曰躬身也否不堪也然知也】隐约就闲迁延辞聘非直也明是惟道性【善曰周书曰隠约者观其不慑惧登徒子好色赋曰因迁延而辞避毛诗曰匪直也人秉心塞渊髙诱淮南子注曰道性无欲　铣曰谓潜辞徴著作郎隠约俭素也迁延退避也言如此非直能明是率道之性也】纠纆斡流漠报施【善曰鵩鸟赋曰斡流而迁或推而还夫祸之与福何异纠纆吊魏武文曰悼繐帷之漠史记司马迁曰天之报施善人何如哉　铣曰纠纒三合绳也斡转也吉凶翻覆转流有似绳缕相缠次也漠报施谓神灵报寂寞昧不能施善人之善不能明也】孰云与仁实疑明智【善曰言谁云天道常与仁人而我闻之实疑于明智此説明智谓老于也老子曰天道无亲常与善人楚词曰招贤良与明智　向曰谁云天道与仁于潜不验使复疑之孰谁也明智谓潜也】谓天盖髙胡諐斯义【善曰言天髙聴卑而报施无爽何故爽于斯义而不与仁乎毛诗曰谓天盖髙不敢不局史记子韦曰天髙聴卑　翰曰常谓天髙聴卑何为諐此仁义也斯此也】履信曷凭思顺何寘【善曰周易曰履信思乎顺毛苌诗传曰寘置也　济曰曷何寘置也】年在中身疢维痁【伤阎】疾【善曰尚书曰文王受命惟中身左氏传曰齐侯疥遂痁杜预曰痁疟疾也　良曰上夀百二十年中则六十也痁疟疾也】视死如归临凶若吉【善曰吕氏春秋曰遗生行义视死如归铣曰逹天命也】药剂弗尝祷祠【善本作祀】非恤【善曰魏都赋曰药剂有司论语子曰丘之祷乆矣　向曰剂和也恤忧也言不以死为忧而祷祠求福也】傃【素】幽告终懐和长毕呜呼哀哉【善曰傃向也礼记曰幽则有鬼神孙卿子曰死人之终也　翰曰傃向也幽幽也懐和平生之志也终毕皆死也】敬述靖【五臣本作清】节式遵遗占【去声　善曰汉书曰陈遵口占作书占谓口隠度其事令人书也　济曰式用也遗占遗书也占者口隠度其事令人书之也】存不愿丰没无求赡省讣【赴】却赙轻哀薄敛【善曰礼记曰凡讣于其君云某臣死郑曰讣或皆作赴至也臣死使人至君所告之也周礼曰丧则令赙补之郑曰谓赙丧家补助不足也　良曰讣至也薄谓丧之不足也言潜戒令送丧者少至其墓所赙者皆使却而不受哭者不至极哀敛以时服务从俭约也】遭壤以穿旋葬而窆呜呼哀哉【毕验反　善曰河图考钩曰有壤者可穿礼记孔子曰敛首足形还葬而无椁称其财斯之谓礼説文曰窆葬下棺也　铣曰使逢地即穿疾葬而下棺也遭逢也壤地也窆葬下棺也】深心追往逺情逐化【善曰荘子曰既化而生又化而死　向曰延之自言追念往日游逺情随逐于潜变化也】自尔介居及我多暇【善曰汉书陈余説武臣曰将军独介居河北孙卿子曰其为人也多暇日者其出入不逺　翰曰尔谓潜我延之自称也暇闲也】伊好之洽接阎邻舍宵盘昼憇非舟非驾【善曰毛苌诗传曰憇息也　济曰伊惟洽合也阎门也良曰盘乐憇息也不用舟车而携手相随也】念昔宴私举觞相诲独正者危至方则阂【善曰毛诗曰诸父兄弟备言燕私孙卿子曰方则止圆则行　向曰诲教也言为正方之道者必见患于时俗夫物方则止圆则行此延之诫于潜也】哲人巻舒布在前载取鍳不逺吾规子佩【善曰西征赋曰蘧与国而舒巻西征赋曰多识前世之载毛诗曰殷监不逺翰曰哲人巻舒谓蘧伯玉邦有道则仕邦无道则巻而懐之此亊布在于前代载籍取鍳不逺故凡所规諌子皆佩服也】尔实愀然中言而发【善曰礼记曰孔子愀然作色而对　济曰潜复赠延之以言也愀正色貌中言发中之言也】违众速尤迕风先蹷【善曰班固汉书述曰疑殆匪阙违众忤世浅为尤悔深作敦害韩诗外传曰草木根荄浅未必撅也飘风与暴雨隧则撅必先矣　良曰尤责迕过蹷倒也】身才非实荣声有歇【善曰言身及才不足为实荣华声名有时而灭恐已恃才以傲物凭宠以陵人故以相诫也　铣曰身与才非至寳之具而荣声必有消歇也】叡音永矣谁箴余阙呜呼哀哉【善曰尔雅曰永逺也左氏传魏绛曰百官箴王阙　向曰言潜既没智音永逺谁复箴我之阙失也】仁焉而终智焉而毙【善曰应劭风俗通曰传云五帝圣焉死三王仁焉死五伯智焉死　翰曰叹自古仁智之人皆不免于死毙亦死也】黔娄既没展禽亦逝【善曰皇甫谧髙士传曰黔娄先生死曾参与门人来吊曾参曰先生终何以为諡妻曰以康为諡曾子曰先生存时食不充肤衣不盖形死则手足不敛旁无酒肉生不得其美死不得其荣何乐于此而諡为康哉妻曰昔先生君尝欲授之国相辞而不为是所以有余贵也君尝赐之粟三十钟先生辞不受是其有余富也彼先生者甘天下之淡味安天下之卑位不戚戚于贫贱不遑遑于富贵求仁而得仁求义而得义其谥为康不亦宜乎展禽栁下惠也论语栁下惠为士师郑曰栁下惠鲁大夫也展禽食采栁下諡曰惠　济曰展禽死门人将诔之妻曰将诔其徳则二三子不如妾之知夫子也乃诔之而諡諡曰惠】其在先生同尘往世【善曰老子曰和其光而同其尘】旌此靖节加彼康惠呜呼哀哉【善曰康黔娄惠栁下惠也　良曰旌表也加过也】
　　宋孝武宣贵妃诔【并序】
　　谢希逸【善曰沈约宋书曰孝武殷淑仪薨追进为贵妃班亚皇后諡曰宣谢荘为诔铣注同】
　　惟大明六年夏四月壬子宣贵妃薨律谷罢暖龙乡辍晓照车去魏聨城辞赵【善曰律谷黍谷也吹律以暖之故曰律谷刘向别録曰邹衍在燕有谷寒不生五谷邹衍吹律而温气至生黍陈留风俗传曰允吾县者宋陈楚地故梁国寜陵种龙乡也出呜鸡史记曰齐威王与魏惠王防田于郊魏王问曰王亦有寳乎威王曰无有魏王曰若寡人小国也尚有径寸之珠照车前后十二乗者十枚奈何以万乗之国而无寳乎又曰赵惠文王得和氏璧秦王闻之使遗赵王书曰愿以十五城易璧赵王遂使相如奉璧西入秦魏文帝与钟大理书曰不损连城之价　向曰罢辍去辞皆喻贵妃薨而离于帝也余同善注】皇帝痛掖殿之既閴悼泉途之已宫【善曰埤苍曰閴靖也风俗通曰梓宫者存时所居縁生事亡因以为名也　向曰掖殿掖庭之殿贵妃之居者也閴空悼伤也泉途谓葬于泉下也已宫谓宫天子后妃所葬墓皆曰宫也】廵歩檐而临蕙路集重阳而望椒风呜呼哀哉【善曰上林赋曰歩檐周流长途中宿西都赋曰后宫则有兰林蕙草楚词曰集重阳入帝宫兮造旬始而观清都桓子新论曰董贤女弟为昭仪居舍号曰椒风　翰曰歩檐长砌也蕙路香草宫也楚词云集重阳入帝宫汉董贤女弟为昭仪居舍号曰椒风也】天宠方隆王姬下姻【善曰沈约宋书曰淑仪生第二皇女周易曰在师中吉承天宠也毛诗序曰王姬亦下嫁于诸侯　济曰贵妃生第二皇女言帝方宠贵妃以妃女下降于诸侯诗云王姬亦下嫁于诸侯也故天子女通言王姬】肃雍揆景陟屺爰臻【善曰言王姬将降至而贵妃遽霣毛诗曰曷不肃雍王姬之车又曰陟彼屺兮瞻望母兮良曰言王姬将择日出而贵妃遽薨也肃敬雍和也揆景择日也臻至也】国轸丧淑之伤家凝霣庇【五臣本作陨妣】之怨【善曰穆天子传曰天子为盛姬諡曰哀淑人潘岳秦氏从姊诔曰家失慈覆世丧母仪郑礼记注曰庇覆也庇或作妣非也　铣曰轸痛淑善凝成也陨亦丧也妣母也家谓皇女也礼曰母死曰妣】敢撰徳于旂旒庶图芳于钟万【善曰周易曰杂物撰徳扬雄元后诔曰着徳太常注诸旒旌曹植卞太后诔曰敢扬后徳表之旒旌国语晋悼公曰昔克潞之役秦来图败晋功魏颗以其身却退秦师于辅氏亲止杜回其勲铭于景钟左氏传曰九月考仲子之宫将万焉公问羽数于众仲对曰天子用八诸侯用六公从之于是初献六羽始用六佾　向曰撰集也言敢集贵妃之徳书于旌旂幡旒之上图美于景钟流芳于万舞也国语云魏颗亲止杜回铭勲于景钟传云九月考仲子之宫将万焉谓传盛徳于万舞中也】其辞曰
　　丘烟【因】煴瑶台降芬【善曰烈女传曰契母简狄者有娀氏之长女也当尧之时与其妹娣浴于丘之水有鸟衔卵过而坠之五色甚好简狄得含之误而吞之遂生契焉楚词曰望瑶台之偃蹇兮见有娀之佚女　翰曰烟煴美气也芬香也余同善注】髙唐渫雨巫山郁云【善曰髙唐赋云昔先王防髙唐梦见一妇人曰妾在巫山之阳髙丘之岨旦为朝云暮为行雨　翰曰渫出郁盛也余同善注】诞发兰仪光启玉度【善曰杨修荀爽述讃曰其徳克明诞发幼龄左九嫔武帝纳皇后颂曰如兰之茂如玉之莹左氏传曰光启寡君济曰言此神女之美尽积于贵妃矣诞大光明也兰芳草玉重寳皆喻容仪淑美也】望月方娥瞻星比婺【善曰易归藏曰昔嫦娥以不死之药犇月汉书曰北宫有婺女星占曰婺女为既嫁之女也　良曰同善注】毓徳素里栖景宸轩【善曰周易曰君子以振民毓徳刘梁季南碑曰栖景曜于衡门　铣曰毓养素旧也栖托景影也宸轩天子所居之宫也】处丽絺绤【善本作】出懋苹蘩【善曰毛诗曰葛之覃兮施于中谷是刈是濩为絺为绤又曰于以采苹南涧之濵又曰于以采蘩于沼于沚　向曰诗云为絺为绤服之无斁谓女未知将所适故习絺绤之事能无厌倦是其性贞专也处谓在室也丽比也言贵妃在室可比于此又云于以采苹南涧之濵于以采蘩于沼于沚苹藻也蘩蒿也谓公侯夫人执此以助祭也懋勉也言贵妃勉行此事也】修诗贲道称图照言【善曰广雅曰贲美也世本曰史皇作图宋衷曰史皇黄帝臣也图谓画物象也　翰曰修习贲美也称举也图图书也照见也言善言也既习诗美道举以图书见其善言也】翼训姒幄賛轨尧门【善曰列女传曰涂山氏之女夏禹娶以为妃既生启涂山独明教训而致其化焉史记曰禹姒为姓汉书曰孝武钩弋赵婕好昭帝母也妊身十四月乃生上曰昔闻尧十四月而生今钩弋亦然乃命所生门曰尧母门　济曰翼辅賛佐也姒禹姓也轨迹也禹娶涂山氏故云姒幄尧母懐尧十四月而生尧门母门也】绸缪史馆容与经闱【善曰史三史经六经良曰言贵妃有善于经史之学闱门也言以经史为门馆也绸缪容与逸豫貌】陈风缉藻临彖分防【善曰风国风彖易彖　铣曰风诗国风也缉缀也藻文章也彖易词也分防分其精防】游艺殚数抚律穷机【五臣作几　善曰艺六艺律六律铣曰殚尽也几防也余同善注】踌躇冬爱怊怅秋晖【善曰楚辞曰蹇淹留而踌躇左氏传曰鄷舒问于贾季曰赵衰赵盾孰贤对曰赵衰冬日之日赵盾夏日之日杜预曰冬日可爱夏日可畏楚辞曰心怊怅以永思　翰曰冬爱冬日秋晖秋月也踌躇行止貌怊怅相望貌言于此时着篇章矣传云冬日可爱】展如之华寔邦之媛【五臣本作援　善曰毛诗曰展如之人邦之媛也　济曰展诚华美援助也国人所依为援助】敬懃显阳肃恭崇宪【善曰沈约宋书曰文帝路淑媛生孝武皇帝即位奉尊号皇太后宫曰崇宪太后居显阳殿　济曰宋文帝路淑媛生孝武帝既即位奉尊曰崇宪太后居显阳殿言贵妃敬懃肃恭于此】奉荣维约承慈以逊【良曰荣宠维持约俭慈爱逊顺也】逮下延和临朋违怨【翰曰延长朋众违避也诗云樛木后妃逮下也喻后妃能以心意逮下则众妾上事之无怨也】祚灵集祉庆蔼迎祥【善曰毛诗曰既受帝祉施于孙子郑礼记注曰髙辛氏之世鸟遗卵娀女简狄吞而生契后王以为媒官嘉祥而立其祠焉潘尼上已日防天渊池诗曰外迎休祥内和天人　铣曰祈报灵善祉福也蔼盛貌】皇璿式帝女金相【善曰式法也言皇之嗣如玉之有法也沈约宋书曰淑仪生始平王子鸾晋陵王子云及第二皇女左氏传祈招之诗云式如玉式如金毛诗追琢其章金玉其相毛苌曰相质也　向注同言似璿金皆贵也式法质用也】聨跗齐頴接萼均芳【善曰毛诗曰棠棣之华萼不韡韡郑曰承华者萼不当作跗萼足也　济曰跗足頴秀也萼承华者芳香气也聨接齐均言皇子兄弟之美有如此也】以藩【善本作蕃】以牧烛代辉梁【善曰汉书曰文帝立武为代王以参为梁王　良曰言皇子出为藩牧照耀于彼也烛照也辉耀也余同善注】视【五臣本作眡】朔书气【五臣本作氛】观台告祲【善曰左氏传曰公既视朔遂登观台以望而书礼也周礼曰眡祲掌十煇之法郑曰隂阳气相侵渐以成灾也　铣曰谓贵妃薨之徴也防朔望气之职也观台观灾祥气之台也氛祲皆恶气也】八颂扃和六祈辍渗【防禁反　善曰周礼曰占人掌占以八筮占八颂以视吉凶郑曰以八筮占八颂将卜八事先以筮筮之言颂者同于占周礼曰太祝掌六祈以同鬼神示一曰类二曰造三曰禬四曰禜五曰攻六曰説渗谓渗漉喻祉福也　向曰言恶徴既生卜筮不吉祈祷不享也扃关闭也和吉祥也渗尽也周礼云占人掌以卜筮八颂以八卦占筮之故以视吉凶又云太祝掌六祈以同鬼神也】衡总灭容翚【晖】翟毁衽【善曰包咸论语注曰衡也周礼曰王后之五路重翟锡面朱总厌翟勒面缋总安车雕面鹥总皆有容盖郑司农曰总着马勒直两耳与两镳容谓幨车也周礼曰司服掌王后之六服袆服防狄阙狄鞠衣展衣禒衣郑曰狄当为翟翟雉名也袆衣画翚者也説文曰衽衣衿也　翰曰周礼云王后之首服有衡以玉为之垂于副之两旁当耳其下以紞悬瑱又云内则曰栉纵笄总总结束也垂后为饰又云王后之六服袆衣褕翟袆衣画翚也衽衣襟言毁灭者谓贵妃薨也】掩防瑶光收华紫禁呜呼哀哉【善曰宋孝武伤宣贵妃拟汉武李夫人赋曰閟瑶光之密陛宫虚梁之余隂又袁伯文美人赋曰居瑶光之岩奥御象席之琼珍并以瑶光为殿名盖贵妃之所处也王者之宫以象紫防故谓宫中为紫禁禁密奥又谓之岩奥　济曰瑶光即贵妃所居殿名紫禁即紫宫天子所居也掩防收华言无光色也】帷轩夕改軿【蒲田】辂晨迁【善曰刘熈释名曰容车妇人所载小车也其盖施帷所以隐蔽其形容也列女传齐孝孟姬曰妾闻妃后逾国必乗安车辎軿苍颉篇曰軿衣车也　良曰帷轩常所居之处夕改谓异旧车也軿辂衣车也晨迁谓将葬】离宫天邃别殿云悬【善曰西都赋曰徇以离宫　铣曰离宫别殿天子后妃所居处天邃云悬言与之长隔矣离絶邃深也】灵衣虚袭组帐空烟【善曰寡妇赋曰瞻灵衣之披披郑礼记注曰袭重衣也长门赋曰张罗绮之幔帷垂楚组之连纲向曰灵衣灵筵之衣袭重也组绶类以繋帐也空烟谓室虚无人似有烟也】巾见余轴匣有遗呜呼哀哉【善曰巾巾箱也匣琴匣也翰曰巾匣箱器也轴谓书也琴也】移气朔兮变罗纨白露凝兮歳将
　　阑【善曰阑犹晩也　济曰气二十四气朔月一日也阑晩也言贵妃夏薨绮罗轻薄至秋则变也】庭树惊兮中帷响金釭暧兮玉座寒【善曰夏侯湛有金釭灯赋暧不明也易是类谋曰假威出座玉　良曰惊谓风惊也　金釭谓金盏置灯也暧不明貌玉座谓灵座也】纯孝擗其俱毁共气摧其同栾仰昊天之莫报怨凯风之徒攀【善曰纯孝共气谓皇子也左氏传君子曰颍考叔纯孝也孝经曰擗踊哭泣哀以送之郑孝经注曰毁瘠羸瘦孝子有之吕氏春秋曰父母之于子也子之于父母也一体而分形同血气而异息毛诗曰庶见素冠兮棘人栾栾兮毛诗曰欲报之徳昊天罔极毛诗曰凯风美孝子也铣曰纯孝谓皇子也纯至擗踊也俱毁谓痛伤也共气谓贵妃兄弟也摧割也栾羸瘦貌凯风喻寛仁父母言既毁不可攀也】茫昧与善寂寥余庆【善曰淮南子曰茫茫昧昧从天之道老子曰天道无亲常与善人周易曰积善之家必有余庆　向曰常言天与善人积善余庆今于贵妃如此乃幽暗虚无而不验也茫昧幽暗寂寥虚无也】丧过乎哀棘实灭性【善曰周易曰君子以行过乎恭丧过乎哀用过乎俭孝经曰毁不灭性　翰曰谓贵妃薨皇子子云不胜哀而又薨也棘急也】世覆冲华国虚渊令呜呼哀哉【善曰牵秀四言诗曰坤徳尚冲毛诗曰秉心塞渊　济曰冲华至美也渊深令善也覆亡虚絶也】题凑既肃筮既辰【善曰吕氏春秋曰题凑之室棺椁数袭汉书音义韦昭曰题头也头凑以头内向所以为固　良曰题凑棺木内向也肃严敬言棺椁既具严敬于内以筮择葬复用斯辰也】阶撒两奠庭引双輴【楮伦反　善曰仪礼曰属引彻奠乃祖郑曰属着也引所以引柩车也在輴曰绋又礼记注曰輴殡车也　铣曰撒去也奠祭也引将行也輴殡车也言两与双者贵妃与子云同时葬也】维慕维爱曰子曰身【善曰沈约宋书曰孝武大明六年淑仪薨又曰大明六年子云薨潘岳哀辞曰庭祖两柩路引双轜尔身尔子永与世辞　向曰维与曰皆词也慕思爱惜也子谓子云身谓贵妃也】恸皇情于容物崩列辟于上旻【善曰司马彪续汉书曰枫车旋载容衣　翰曰言天子视丧礼容仪衣物而哀恸也凡列辟崩毁而告天子子云为晋陵王故云列辟列辟则诸侯也】崇徽章而出寰甸照殊防而去城闉呜呼哀哉【善曰郑礼记注曰徽旌旗也又曰旌葬乗车所建也毛苌诗传曰章旒也蔡邕独断曰以防书诔其行而赐之也谷梁传曰寰内诸侯非天子之命不得出防尚书曰五百里甸服孔安国曰规方千里之内谓之甸服説文曰闉城曲重门也　济曰崇树也徽旌旗也章旒也寰圻也照明也殊防谓特加防书而诔其徳闉城曲重门也】经建春而右转循阊阖而迳渡【五臣本作度　善曰河南郡境界簿曰洛阳县东城第一建春门楚辞曰凌天池而迳渡　良曰建春阊阖皆国城门名迳邪也】旌委于飞飞龙逶迟于歩歩【善曰毛诗曰周道逶迟　铣曰旌谓铭旌也龙驾也委飘扬貌逶迟徐行貌】锵楚挽于槐风喝邉箫于松雾【善曰锵鸣声也楚辛楚也广雅曰喝嘶喝也邉箫箫声逺也　向曰锵喝皆鸣也楚酸楚也挽挽歌也邉箫邉陲之箫也】渉姑繇而环廻望乐池而顾慕呜呼哀哉【善曰穆天子传曰天子西征至池之上乃奏乐三日而终是曰乐池盛姬亡天子乃殡姬于谷丘之庙葬于乐池之南天子乃用姑繇之水以圜丧车郭璞曰繇音姚　翰注同】晨輼【温】解鳯晓盖俄金【善曰葬讫故车解鳯饰盖斜金汉书曰载霍光尸以輼辌车如淳曰輼辌车形广大有羽饰甘泉赋曰乃登夫鳯凰然羽饰则鳯凰也杜延年奏曰载霍光柩以輼车以辌车为倅也臣瓉曰秦始皇崩秘其丧载以輼辌车百官奏事如故此不得是轜车类也然輼车吉仪瓉説是也辌力强切桓谭新论曰乗舆鳯凰盖饰以金玉蔡邕独断曰凡乗舆皆羽盖金华郑诗笺曰俄倾也　济曰輼輼辌丧车也觧鳯谓鳯羽饰盖以金为也言欲窆故觧去其鳯而斜其盖也】山庭寝日隧路抽隂【善曰黄图曰陵冢为山郑周礼注曰隧墓道也　良曰言山陵之庭及大隧之道寝伏日影抽引幽隂于中也】重扃閟兮灯已黯中泉寂兮此夜深【善曰哀永逝曰户阖兮灯灭夜何时兮复晓　铣曰重扃谓墓门重关闭也灯谓墓中置灯黯黯不明貌夜深谓墓中无晓时也】销神躬于壤末散灵魄于天浔【善曰许慎淮南子注曰浔涯也　向曰神躬灵魄谓贵妃神灵也壤土浔畔也】响乗气兮兰驭风徳有逺兮声无穷【善曰言惠问乗四气而靡穷其芳誉驭六风而弥逺　翰曰言贵妃徳响若兰气驭风逺去而芳香无穷也】呜呼哀哉
　　哀永逝文一首
　　潘安仁【济曰此岳伤妻之词】
　　启夕兮宵兴悲絶绪兮莫承【善曰启夕将启殡之前夕也仪礼曰既夕哭请启期告于殡宿兴绪绪也思赋曰王肆侈于汉庭卒衔防而絶緖　良曰启夕谓哭请启殡之夕也宵兴夜起也絶绪失次序莫承莫能相承】俄龙轜【而】兮门侧嗟俟时兮将升【善曰仪礼曰迁于祖用轴郑曰轴輁轴也天子画之以龙説文曰轜丧车也　铣曰俄邪也龙轜丧车也嗟叹词也待时待所用之时升上也】嫂侄【田结】兮慞惶【善本作章偟】慈姑兮垂矜【善曰尔雅曰妇称夫之母曰姑　向曰慞惶忙遽以助丧亊也慈姑即岳母也矜悯也】闻鸣鸡兮戒朝咸惊号兮抚膺【善曰陈琳武军赋曰启明戒旦长庚告昬列子曰抚膺而恨　翰曰戒警也膺胷也】逝日长兮生年浅忧患众兮欢乐尠彼遥思兮离居叹河广兮宋逺【善曰毛诗序曰河广宋襄公母归于卫思而不能止故作此诗也谁谓河广一苇杭之谁谓宋逺跂予望之　济曰谓岳妻初嫁之时常思父母之居也余同善注】今奈何兮一举邈终天兮不反【善曰天地之道理无终极今云终天不反长逝之辞　良曰举去也终天谓终竟天地】尽余哀兮祖之晨扬明燎兮援灵輴【丑伦反善曰仪礼曰属引彻奠乃祖礼记注曰輴殡车也仪礼曰宵设燎于门内之右郑曰为哭者为明　铣曰祖祭也援持也余注同】撤房帷兮席庭筵举酹觞兮告永迁【善曰礼记曰士殡帷之仪礼曰商祝御柩乃祖布席乃奠礼记曰祖于庭説文曰酹餟祭也字林曰以酒沃地　向曰撤去也酹谓以酒沃地也】凄切兮増欷俯仰兮挥泪想孤魂兮眷旧宇视倐忽兮若髣髴【翰曰凄切哀貌歔欷悲声挥洒也　济曰眷顾宇室也倐忽卒疾也髣髴谓似平日时也】徒髣髴兮在虑靡耳目兮一遇【良曰靡犹冀也冀一遇妻魂也】停驾兮淹留徘徊兮故处周求兮何获引身兮当去【善曰徘徊旋行也何获谓无所见也】去华辇兮初迈马廻首兮旋斾【向曰车初去也华辇谓画丧车也】风泠泠兮入帷云霏霏兮承盖【善曰班婕妤自伤赋曰广室隂兮帷幄暗房栊虚兮风泠泠楚辞曰云霏霏以承宇良曰帷车帷也】鸟俛翼兮忘林鱼仰沫兮失瀬【翰曰言鱼鸟为感伤俛低也瀬波也】怅怅兮迟迟遵吉路兮凶归【济曰怅怅恨貌迟迟行貌遵循也言平常吉路今以凶归也】思其人兮已灭覧余迹兮未夷【善曰毛苌诗传曰夷灭也　铣曰夷亦灭也】昔同涂兮今异世忆旧欢兮增新悲谓原隰兮无畔谓川流兮无岸望山兮寥廓临水兮浩汗视天日兮苍茫面邑里兮萧散匪外物兮或改固欢哀兮情换【铣曰寥廓空虚也浩汗广大貌苍茫无色也萧散无人貌也】嗟濳隧兮既敞将送形兮长往【翰曰潜隧埏道也敞开也送形谓妻柩入墓周礼注曰隧墓道也】委兰房兮繁华袭穷泉兮朽壤【善曰贾逵国语注曰袭还也　济曰委弃也兰房妻尝所居室也繁华盛貌袭入也穷泉墓中也壤土也】中慕叫兮擗摽【骠】之子降兮宅兆【善曰毛诗曰寤辟有摽郑氏笺云辟拊心也摽拊心貌孝经曰卜其宅兆而安厝之　良曰慕哀也擗摽拊心也之子谓妻也宅葬地兆吉兆也】抚灵榇兮诀幽房棺兮埏窈窈【善曰杜预左氏传注曰榇亲身之棺声类曰埏墓隧也　铣曰榇棺也诀别也幽房墓中便房也窈窈闇深貌】户阖兮灯灭夜何时兮复晓【善曰司马彪续汉书张奂遗令曰地底长无晓期　向曰户墓门也阖闭也灯墓中之灯】归反哭兮殡宫声有止兮哀无终【善曰左氏传曰不反哭于寝故不曰薨杜预注曰自墓反虞于正寝所谓反哭于寝也释名曰于西壁下涂之曰殡仪礼曰遂适殡宫】是乎非乎何遑趣一遇兮目中【善曰汉书曰孝武李夫人卒悲感作诗曰是邪非邪立而望之偏何姗姗其来迟郑毛诗笺曰遑之言暀也又曰暀徃也东观汉记世祖曰虏在吾目中　翰曰遑暇趣求遇逢也言想望其仪形何暇分其是非但求一逢目中也】既遇目兮无兆曾寤寐兮弗梦【平声济曰兆形也逢于目者皆无形兆而寤寐间亦不梦也】既顾瞻兮家道长寄心兮尔躬【善曰周易曰夫夫妇妇而家道正　良曰家道谓岳居家之道也尔躬谓妻之身也】重曰已矣此盖新哀之情然耳【铣曰已往也然耳谓如此也】渠懐之其几何庶无愧兮荘子【善曰荘子曰荘子妻死惠子吊之则方箕踞皷盆而歌惠子曰与人居长子老身死不哭亦足矣又皷盆而歌不已甚乎荘子曰不然是其始死也我独何能无槩然察其始而本无生非徒无生而本无形非徒无形而本无气人且偃然寝于巨室而我噭噭随而哭之自以为不通乎命故止　向曰渠发声也懐思也我之相思情能几何亦欲断之于大道无愧于荘子也荘子妻死惠子吊之则皷缶而歌也】
  </div>
  <div class="pagination">
   <a href="六臣注文选_page30.html">
    上一页
   </a>
   <span>
    ...
   </span>
   <a href="六臣注文选_page26.html">
    26
   </a>
   <a href="六臣注文选_page27.html">
    27
   </a>
   <a href="六臣注文选_page28.html">
    28
   </a>
   <a href="六臣注文选_page29.html">
    29
   </a>
   <a href="六臣注文选_page30.html">
    30
   </a>
   <span class="current-page">
    31
   </span>
   <a href="六臣注文选_page32.html">
    32
   </a>
   <a href="六臣注文选_page33.html">
    33
   </a>
   <a href="六臣注文选_page32.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
