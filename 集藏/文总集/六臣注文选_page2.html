<!DOCTYPE html>
<html>
<head>
    <meta charset="UTF-8">
    <title>六臣注文选 - 第 2 页/共 33 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>六臣注文选 - 第 2 页/共 33 页</h1>
    <div class="content">　　【水流出故言吐珍玉玉英也生于蓝田故云自出】于后则髙陵平原据渭踞【据】泾澶【惮】漫【莫半】靡迤作镇于近【综曰澶漫靡迤陵原之形为作近镇也　善曰尔雅曰大阜曰陵髙平曰原毛苌诗传曰据依也大戴礼曰独坐不踞然踞却倚也子虚赋曰登降迤靡案衍澶漫良曰踞倚也泾渭二水名澶漫靡迤寛长貎言此原陵为国之近镇】其逺则有九甘
　　泉涸【固】隂沍【互】寒日北至而含冻此焉清暑【综曰九甘泉其处常隂寒日北至谓夏至时犹沍寒而有冻帝或避暑于甘泉宫故云清暑　善曰左氏传申丰曰涸隂沍寒汉书曰夏至于东井北近极故晷短为温暑上林赋曰盛夏含冻裂地　良曰涸坚沍闭也日北夏至时也九甘泉之地寒气坚闭至此时犹含冻焉可以清肃其暑气】尔乃广衍沃野厥田上上寔为地之奥区神臯【综曰神臯接神之声　善曰郑周礼注曰下平曰衍汉书曰秦地沃野千里尚书曰雍州厥田惟上上汉书曰自古以雍州积髙神明之隩故立畤郊上帝诸神祠皆聚之广雅曰臯局也谓神明之界局也　铣曰寔实奥美也神者美言之泽畔曰臯】昔者大帝悦秦缪【目】公而觐之飨以钧天广乐帝有醉焉乃为金策锡用此土而翦诸鹑首【综曰大帝天也翦尽也　善曰山海经曰阆风之山或上倍之是谓圃或上倍之是为大帝之居史记曰赵简子疾扁鹊视之曰昔缪公常如此七日而寤寤之日告公孙支曰我之帝所甚乐帝告我晋国且大乱今主君之疾与之同二日简子寤曰我之帝所甚乐与百神游于钧天广乐九奏万舞不类三代之乐其声动心虞喜志林曰喭曰天帝醉秦暴金误陨石坠谓秦穆公夣天帝奏钓天乐已有此喭列仙传讃曰秦穆公受金策祚世之业汉书曰自井至柳谓之鹑首之次秦之分也尽取鹑首之分为秦之境　济曰觐见也言天悦缪公而见之】是时也并为彊国者有六【综曰韩魏燕赵齐楚】然而四海同宅西秦岂不诡哉【综曰宅居也诡异也初穆公梦然后六国竟灭秦果并而居之岂不异哉　济曰言六国皆为秦并而居之岂不异哉】自我髙祖之始入也五纬相汁【五臣作叶】以旅于东井【综曰五纬五星也善曰汉书曰汉元年十月五星聚于东井沛公至灞上又曰以厯推之从歳星也此髙祖受命之符方言曰汁叶也之十切郭璞曰叶和也　向曰旅列也言髙祖入关五星合列于东井东井星属秦分】娄敬委辂【胡格】干【干】非其议天啓其心人惎【忌】之谋及帝图时意亦有虑乎神祗宜其可定以为天邑【综曰天啓谓五星聚也惎教也谓娄敬之谋言髙帝图此居之时意亦以虑于天地隂阳而思可宜定以为天邑善曰汉书娄敬脱挽委辂曰臣愿见上言便宜说丄曰陛下都洛阳不如入关中言娄敬贫乏人不合干上妄议其説允合帝心汉书音义曰辂谓以木当胸以挽辇也薛君韩诗章句曰干正也谓其议非而正之尔雅曰图谋也尚书曰敢求尔于天邑商　铣曰委脱也辂鹿车也干正也言娄敬之脱弃鹿车以议都洛阳为非而正之天啓谓五星之聚惎谋也人谋谓娄敬也帝髙祖也言髙祖图此之时亦有虑神祗之征宜定以为天邑天邑帝都也】岂伊不防思于天衢岂伊不懐归于枌【汾】榆天命不滔【五臣作謟土刀切】畴敢以渝【综曰伊惟也防敬也言此时岂惟不敬思居天气四交之处邪谓东京也懐思也枌榆丰社髙祖所起也岂惟不思归处枌榆社之域都于洛邑也渝易也天使都长安谓五星聚于东井也　善曰汉书曰髙祖祷丰枌榆社张晏曰枌白榆也社在丰东北一十五里左氏传曰子髙曰天命不滔滔与謟音义同　良曰天衢洛阳也謟善也言我岂惟不思洛阳不懐归丰社天命不善故不都也谁敢易之】于是量径轮【五臣作经纶】考广袤【茂】经城洫【呼域】营郭郛取殊裁【去】于八都岂稽【善作啓】度于徃旧【综曰南北为径东西为广洫域池也裁制也八都犹八方也啓开也言采取八方异制以为宫室之巧非复遵往日之故法也善曰周礼大司徒掌九州之地广轮之数郑曰轮纵也説文曰南北曰袤周礼广八尺深八尺谓之洫公羊传曰郛者何域外大郭也　济曰量度也经纶广袤谓东西南北也言经营城洫郭郛皆殊异八方之都邑岂考于往故旧制】尔乃览秦制跨周法狭百堵之侧陋増九筵之迫胁【综曰跨越也因秦制故曰覧比周胜故曰跨之也诗曰筑室百堵今以为陋周礼曰明堂九筵今又増之也　济曰迫胁迫窄也周宣王筑室百堵五板曰堵周制明堂中广九筵九尺曰筵言欲观秦之制越周之法度以百堵为侧陋九筵为迫窄故増广之】正紫宫于未央表峣阙于阊阖【综曰天有紫微宫王者象之紫微宫门名曰阊阖宫门立阙以为表峣者言髙逺也　善曰辛氏三秦记曰未央宫一名紫防宫然未央为总称紫宫其中别名向曰峣髙也阊阖天门也言法紫防以造未央立髙阙以象天门】防龙首以抗殿状嵬峩以岌【鱼立】嶫【五合】亘【古邓】雄虹之长梁结棼【汾】橑【老】以相接【综曰抗举也亘径度也虹蝃蝀也谓殿梁皆径度朱画五色如蝃蝀蝃蝀有雌雄雄者色鲜好　善曰三辅黄图曰日营未央因龙首以制前殿上林赋曰嵯峨防嶫此之谓也楚辞曰建雄虹之采旄説文曰棼屋栋也橑椽也　铣曰龙首山名防之构殿于上故言抗抗举也嵬峩岌嶫髙壮貌】蔕【帝】倒茄【加】于藻井披红葩【普华】之狎猎饰华榱【衰】与璧珰【当】流景曜之韡【五臣作暐音伟】【于刧反　综曰茄藕茎也以其茎倒殖于藻井其华下向反披狎猎重接貌藻井当栋中交木方为之如井干也华榱画其榱也曜光也暐言明盛也　善曰声类曰蔕果鼻也尚书传曰藻水草之有文者风俗通曰今殿作天井井者东井之象也菱水中之物皆所以厌火也说文曰葩华也西都赋曰裁金璧以饰珰韦昭曰裁金为璧以当榱头景光景也　铣曰蔕根也狎猎花叶参差貌华榱谓彩椽也以璧珰饰椽头也光色曜日而明盛】雕楹玉磶【昔】绣栭【而】云楣三楷重轩镂槛文防【音毗　综曰栭斗也楣梁也皆云气画如绣也槛阑也皆刻画又以大板广四五尺加漆泽焉重置中间阑上名曰轩　善曰西都赋曰雕玉瑱以居楹説文曰楹柱也广雅曰磶礩也磶与舄古字通王襃甘泉颂曰采云气以为楣西都赋曰重轩三阶王襃甘泉颂曰编瑇瑁之文防声类曰防屋连绵也　济曰楹柱也栭楶也雕刻也绣画为绣文云画云饰之殿有三阶轩槛栏也防连檐也言皆饰为文彩】右平左墄【仓则】青琐丹墀【综曰墄限也谓阶齿也天子殿髙九尺阶九齿各为九级其侧阶各中分左右左有齿右则滂沱平之令辇车得上　善曰西都赋曰左墄右平汉书曰赤壁青琐音义曰以青画户边镂中王逸楚辞注曰文如连琐汉官典职曰丹漆地故称丹墀向曰言阶右平坦左致墄墄阶级也青琐防也以青饰之丹墀阶也以丹漆涂之】刋层平堂设切【五臣作砌】厓隒【宜检反　综曰刋削也　善曰郭璞山海经注曰层重也太经注曰堂髙也切与砌通説文曰隒厓也　向曰层累堂髙也厓隒边限也谓削累其阶令平髙设砌以为边限】坻【墀】崿鳞眴【询】栈【仕眼】齴【眼】巉【助奄】崄【宜检反　综曰殿基之形势也　善曰广雅曰坻除也文字集略曰崿崖也埤苍曰眴音荀鳞眴无涯也栈崄皆髙峻貌　向曰皆殿阶髙峻之貌】襄岸夷涂修路峻险【综曰襄谓髙也夷平也峻升也险危也　向曰岸殿阶也言殿阶之上涂路甚平而长然升者谓之危】重门袭固奸宄是防仰福帝居阳曜隂藏【综曰奸邪也窃寳曰宄帝居谓太防宫五帝所居福犹同也太防宫阳时则见隂时则藏言今长安宫上与之同法矣　善曰周易曰重门击柝以待暴客淮南子曰闺门重袭以避奸贼郭璞尔雅注曰袭重也孔安国尚书传曰寇贼在外曰奸在内曰究　翰曰谓设重门以防寇贼也谓宫殿皆同天帝所居阳曜隂藏阳日也言光色可以曜日深邃可以藏隂】洪钟万钧猛虡【巨】趪趪【黄】负笋业而余怒乃奋翅而腾骧【综曰洪大也猛怒也三十斤曰钧县钟格曰笋植曰虡趪趪张设貌言大钟乃重三十万斤虡力猛怒故能胜之焉当笋下为两飞兽以背负又以板置上名为业腾超也骧驰也言兽负此笋业已重乃有余力奋其两翼如将超驰者　善曰周礼曰凫氏冩兽之形大声有力者以为钟虡　良曰猛谓兽也趪趪作力貌虡傍立木直曰笱横木曰业虡钟架跌也】朝堂承东温调延北西有玉台聨以昆德【综曰皆殿与台名　善曰尔雅曰延陈也説文曰聫连也　良曰温调玉台昆徳皆台殿之名】嵯峨崨嶫罔识所则【综曰形势也不能名其所法则　翰曰言形状髙峻不能识其法则】若夫长年神仙宣室玉堂【善曰三辅黄图曰长乐宫有神仙殿未央宫有宣室殿太玉堂殿长年亦殿名】麒麟朱鸟龙兴含章【善曰龙兴含章皆殿名也汉宫阙名有麒麟殿朱鸟殿　良曰皆馆名】譬众星之环极叛【判】赫【五臣本有盛】戏【羲】以煇【辉】煌【皇　综曰极北极也环犹绕也言宫观台榭楼阁之周于正殿如众星之绕北极也叛犹焕也赫戏炎盛也煇煌光耀也　善曰中宫天极星环之筐十三星藩臣西都赋曰焕若列宿紫宫是环淮南子曰焜昱错照耀煇煌　铣曰焕然光辉之盛】正殿路寝用朝羣辟大厦耽耽【都蓝】九户开辟【综曰周曰路寝汉曰正殿羣辟谓王侯公卿大夫士也屋之四下者为厦耽耽深邃之貌　善曰三辅三代故事曰大厦殿始皇造铜人十枚在殿前大戴礼曰明堂者古有之凡九室郑礼记注曰天子路寝制如明堂然则九室室有一户也説文曰辟开也　铣曰周曰路寝汉曰正殿皆朝见诸侯也大厦殿名以象明堂置九室室有一户故曰九户】嘉木树庭芳草如积髙门有闶【抗】列坐金狄【善曰韩诗曰緑防如蔶蔶积也薛君曰蔶緑防盛如积也防音竹毛诗曰臯门有伉与闶同郑礼记注曰臯之言髙也金狄金人也史记曰始皇收天下兵销以为金人十二各重千斤致于宫中　翰曰言嘉木芳草积之于庭如积言多也闶门限也金狄金人也谓列金人于门之左右】内有常侍谒者奉命当御外有兰台金马递宿迭居【音据叶韵　综曰常侍阉官谒者寺人也兰台台名　善曰奉传诏命而以当进也左传曰朱也当御蔡邕独断曰御进也凡进皆曰御金马门已见西都赋序尔雅曰递迭小雅曰迭更也　翰曰常侍谒者皆内官也奉命奉诏命以当进御兰台台名校书处也言递居此宿】次有天禄石渠校文之处【善曰三辅故事曰天禄石渠阁在大殿北以阁秘书　济曰天禄石渠皆阁名以校书】重【直龙】以虎威章沟严更之署徼【呌】道外周千庐内附卫尉八屯警夜廵昼【综曰虎威章沟未闻其意严更督行夜鼔署位也卫尉帅吏士周宫外于四方四角立八屯士士则傅宫外向为庐舍画则巡行非常夜则警备不虞　善曰西都赋曰徼道绮错汉书曰卫尉掌门卫屯兵孔安国尚书传曰警戒也　济曰武威章沟皆更署名徼道循更之道庐卫兵铺屋也言千者举大数也屯营也八营谓长水中垒屯骑武贲越骑步兵射声胡骑言此八营皆卫尉掌之昼夜廵警】植铩【所拜】悬【伐】用戒不虞【综曰植柱也善曰説文曰铩铍有镡也一曰鋋似两刃刀方言曰盾或谓之周易曰君子以除戎器戒不虞铍芳皮切　济曰植立也铩兵仗也虞度也打更木也言立兵击木以戒不虞之事】后宫则昭阳飞翔増成合驩兰林披香鳯皇鸳鸾【综曰皆后宫别名　善曰长安有合驩殿披香殿鸳鸾殿余亦皆殿名汉宫阙名有鳯皇殿】羣窈窕之华丽嗟内顾之所观【综曰观覩也谓内顾所覩皆盛好也　善曰毛诗曰窈窕淑女君子好逑小雅曰嗟发声也三畧曰将内顾则士卒慕之　良曰言羣女窈窕华丽也嗟叹声也言叹而内顾所见者皆美】故其馆室次舍采饰纎缛【辱】裛以藻绣文以朱緑【综曰采五色也纎细也　善曰周礼曰宫正掌宫中次舍郑礼记注曰次自循止之处説文曰缛繁采饰也西都赋曰裛以藻绣传毅七激曰楹桷雕藻文以朱緑铣曰言为馆室室次为舍息之处纎细缛繁也谓馆室之上纒饰藻绣朱緑之文】翡翠火齐【才计】络以美玉流悬黎之夜光缀随珠以为爥【综曰明月大珠夜则有光如烛　善曰翡翠鸟名也火齐玫瑰珠也六韬曰纣作琼室鹿台饰以美玉列子曰穆王为中天之台络以珠玉悬黎夜光随珠已见西都赋　翰曰火齐珠也悬黎璧也言以众寳饰之缀明珠于内以当夜爥】金戺【俟】玉阶彤庭煇煇【浑　综曰彤赤也煇煇赤色貌　善曰广雅曰戺砌也西都赋曰玉阶彤庭】珊【苏干】瑚【胡】琳碧瓀【而兖】珉【旻】璘【邻】彬【悲旻】珍物罗生焕若昆崘虽厥裁【去】之不广侈靡逾乎至尊【综曰璘彬玉光色杂也珍美之物罗列布见焕焉如昆崘之所生者谓其裁制虽事事狭小于至尊然其靡丽之好乃过之也　善曰珊瑚瓀珉已见西都赋山海经曰昆崘之墟有珠树文玉树防服传曰天子至尊　铣曰珊瑚珠树也琳碧瓀珉皆玉石璘彬杂色昆崘山天帝居也言以此珍寳之物罗布焕然如昆崘之上虽馆宇不至广大其雕饰华丽越于天子此説后宫】于是钩陈之外阁道穹隆属长乐与明光径北通于桂宫【综曰长乐桂宫皆宫名明光殿名　善曰钩陈已见西都赋穹隆长曲貌汉书武帝故事上起明光宫桂宫长乐宫皆辇道相属悬栋飞阎北度从宫中西上城至神明台　向曰钩陈宫署阁道飞陛也言此道穹崇然连长乐明光二殿径直也直北通桂宫】命般【班】尔之巧匠尽变态乎其中【综曰般鲁般一云公输之子鲁哀公时巧人尔王尔皆古之巧者也变竒也态巧也　善曰淮南子曰鲁般以木为鸢而飞之又曰王尔无所错其剞　济曰变态尽其竒态】于是后宫不移乐不徙悬门卫供帐官以物办【善曰上林赋曰庖厨不徙后宫不移刘向新语曰孟献子聘于晋韩宣子止而觞之饮三爵钟石之悬不移而具汉书曰卫尉掌门卫屯兵又汉成纪三辅长无供帐繇役之劳张晏曰帐帷帐也　良曰言帝游行之处宫人伎乐皆不移也悬乐架也牀帐之物皆以官办】恣意所幸下辇成燕穷年忘归犹弗能徧瑰异日新殚所未见【综曰瑰竒也殚尽也言竒异之好日日变易皆所未尝目见之物也　善曰孙卿子曰知物之理没世穷年不能徧也　向曰言天子所幸宫伎既多下辇之处即为燕乐虽穷年不归赤不能周徧言中间瑰竒尽未尝见之】惟帝王之神丽惧尊卑之不殊虽斯宇之既坦心犹凭而未摅【综曰坦大也凭满也摅舒也　向曰言虽宫室神丽犹恐与人臣不殊此宇既大心虽已满亦未摅散】思比象于紫防恨阿房之不可庐【综曰庐居也时阿房已壊故不得居也　济曰思法紫防宫之制作恨阿房之宫不足庐止】覛【脉】徃昔之遗馆获林光于秦余【综曰覛视也　善曰汉书音义瓉曰林光秦离宫名也　良曰秦始皇作故言秦余】处甘泉而爽垲【恺】乃隆崇而敷【综曰甘泉山名应劭曰甘泉在冯翊云阳县爽明也隆崇髙也敷犹延蔓也　善曰左传曰齐景公欲更晏子之宅曰请更诸爽垲者杜预曰就髙燥也翰曰爽明也垲大也】既新作于迎风増露寒与储胥【善曰汉书曰武帝因秦林光宫元封二年増通天迎风储胥露寒　铣曰武帝先作迎风馆于甘泉山后加露寒储胥二馆】托乔基于山冈直墆霓【五结】以髙居【综曰墆霓髙貌也　济曰乔髙也言阶髙而又在冈山之上墆霓然墆霓髙危貌】通天訬【五臣作眇】以竦峙径百常而茎擢上辬【五臣作瓣音葩】华以交纷下刻陗【七笑】其若削【综曰通天台名武帝元封二年作汉书旧仪云髙三十丈望见长安城訬髙也竦立也峙住也径度也倍寻曰常茎特也擢独出貌也瓣华敷大也刻陗升髙也　良曰通天台名峙立也倍寻曰常径凖也言竦然而立凖髙百常擢拔也茎擢如木上拔也辬华交纷言文防交错也刻削谓刻令险陗如削成也】翔鶤【昆】仰而弗逮况青鸟与黄雀伏櫺【零】槛而頫【五臣作俯】听闻雷霆之相激【综曰鶤大鸟青鸟黄雀皆小鸟翔髙飞也伏犹凭也櫺台上阑也頫低头也苍颉篇曰霆霹雳也言台之髙于上低头听雷声乃在下　善曰穆天子传曰鶤鸡飞八百里郭璞曰鶤即鹍鸡鹍与鶤同左传曰青鸟氏司启者也杜预曰靑鸟鸧鹒也战国策庄辛曰黄雀俯啄百粒頫古字音府　向曰言台髙大鸟之飞尚不及况小鸟乎俯下也谓伏于櫺槛下闻雷霆之声】栢梁既灾越巫陈方建章是经用厌【于冉】火祥营宇之制事兼未央【综曰兼犹倍也所以顺巫言　善曰汉书曰栢梁灾越俗有火灾复起屋必以大用胜服之于是作建章宫汉武故事云以香栢为之香闻数十里汉书刘向上疏曰项籍燔其宫室营宇　翰曰武帝时栢梁宫遭火越巫令帝起建章官以厌火祥其宫宇制度兼未央宫之大】圜阙竦以造【去】天若双碣【竭】之相望鳯鶱【轩】翥【之预】于甍【萌】标咸遡【素】风而欲翔【综曰甍栋也标末也遡向也谓作铁鳯皇令张两翼举头敷尾以臿屋上当栋中央下有转枢常向风如将飞者　善曰字书曰圜亦圆字甘泉赋曰直嶤嶤以造天孔安国尚书传曰造至也又曰碣石海畔山也又曰三山言相望也楚辞曰鳯鶱翥而飞翔説文曰鶱飞貌翰曰言阙上竦若至天如碣石之山相望】阊阖之内别风嶕【谯】峣何工巧
　　之瑰玮【伟】交【五臣作文】绮豁以防寮【综曰瑰玮竒好也防刻穿之也　善曰阊阖已见上文别风已见西都赋交结绮文豁然穿以为寮説文曰绮文缯也广雅曰豁空也然此刻镂为之苍颉篇曰寮小防也古诗曰交防结绮防　济曰寮防也别风阙在阊阖门内嶕峣髙峻也结绮为文以饰之】干云雾而上逹状亭亭以岧岧【五臣作迢迢　综曰亭亭迢迢髙貌干犯也　济曰干触也言髙触云雾】神明崛【元屈】其特起井干【寒】叠而百増峙游极于浮柱结重栾以相承累层构而遂隮【子兮】望北辰而髙兴【综曰崛髙貌峙犹置也三辅名梁为极作游梁置浮柱上栾柱上曲木两头受栌者　善曰广雅曰増重也神明井干已见西都赋广雅曰曲枅曰栾释名曰栾柱上曲拳也隮升也北辰北极也山海经曰层重也向曰神明台名井干楼名叠谓楼形重叠极梁也言置游梁于浮柱以栾栌相承累积重构而上也望北极星之髙以起此楼也】消雰【汾】埃于中宸集重阳之清瀓瞰【勘】宛虹之长鬐【岐】察云师之所凭上飞闼而仰眺正覩瑶光与玉绳【综曰消散也雰埃尘秽也宸天地之交宇也言神明台髙既除去下地之埃秽乃上止于天阳之宇清瀓之中也上为阳清又为阳故曰重阳鬐脊也云师毕星也台髙悉得视之飞闼突出方木也　善曰楚辞曰集重阳而入帝宫兮造旬始而观清都广雅曰瞰视也如淳汉书注曰宛虹也小雅曰凭依也广雅曰云师谓之丰隆春秋运斗枢曰北斗七星第七曰瑶光春秋元命苞曰玉衡北两星为玉绳　铣曰中宸天地交防之际上为阳下为隂清澄亦为阳故云集重阳也宛谓屈曲也鬐虹鬛也云师毕星精也言登此楼见宛虹云师所依处闼门也眺视也上飞门而视正见瑶光玉绳之星】将乍往而未半怵【黜】悼栗【栗】而耸兢非都卢之轻趫【去娇】孰能超而究升【综曰怵恐也悼伤也悚忧戚也言恐堕也　善曰广雅曰乍暂也方言曰耸栗也汉书曰自合浦南有都卢国太康地志曰都卢国其人善縁髙説文曰趫善縁木之士也　良曰将往升楼未至于半已恐惧矣非都卢轻捷谁能超腾究尽而升也都卢山名其山人善縁髙】馺【苏腊】娑【苏可】骀【殆】荡焘【徒到】奡【五告】桔【吉】桀【居列】枍【翳】诣承光睽【呼圭】罛【呼】庨【呼交】豁【综曰焘奡桔桀睽罛庨豁皆形貌　铣曰馺娑骀荡枍诣承光并台名余皆髙峻深邃貌】増桴【孚】重棼【汾】锷锷列列反【五臣作及】宇业业飞檐防防【鱼桀】流景内照引曜日月【综曰凡屋宇皆垂下向而好大屋飞边头尾皆更微使反上其形业业然檐板承落也防防髙貌言皆朱画华采流引日月之光曜于宇内　善曰锷锷列列皆髙貌西都赋曰上反宇以盖戴　向曰防防偃起貌流景内照言日月之光含采饰之曜相引而入宇内也】天梁之宫寔开髙闱旗不脱扄【古荧】结驷方蕲【祈】栎【歴】辐【福】轻骛容于一扉【综曰天梁宫名宫中之门谓之闱此言特髙大尔雅曰熊虎为旗扃闗也谓建旗车上有闗制之令不动摇曰扃每门解下之今此门髙不复脱扃结驾驷马方行而入也蕲马衔也　善曰左传曰楚人惎之脱扃楚辞曰青骊结驷齐千乘驭车欲马疾以棰栎于辐使有声也　翰曰扃旗闗名蕲马衔也栎谓栎其车辐为声以急车也言此宫门髙大车上载旗亦不脱扃而入四马齐衔栎辐而走乃一扉之地而容也】长廊广庑【无古】连【善作途】阁云蔓闬【汗】庭诡异门千户万【综曰谓阁道如云气相延蔓也　善曰许慎淮南子注曰廊屋也説文曰庑堂下周屋也苍颉篇曰闬垣也説文曰诡违也西都赋曰张千门而立万戸　铣曰闬隔也言隔一门自有一庭门千戸万言多】重闺幽闼转相逾延【移贱】望防【五臣作叫】窱【徒吊】以径廷【他顶】眇不知其所返【方万反　综曰宫中之门小者曰闼互相周通防窱径廷过度之意也言入其中皆迷惑不识还道也　济曰闺闼互相通而深逺入者眇然而迷不知还路】既乃珍台蹇产以极壮墱【五臣作隥都亘切】道逦【力氏】倚【其绮】以正东【综曰蹇产形貌也墱阁道也逦倚一髙一下一屈一直也乃从建章馆逾西城东入于正宫中也　善曰甘泉赋曰珍台闲馆西都赋曰凌墱道而起西墉　向曰珍台台名在城东蹇产髙大貌隥道阁道也言此阁道西入宫逦倚长逺之貌自宫言之故言正东】似阆风之遐坂横西洫而絶金墉城尉不弛【诗纸】柝【他各】而内外潜通【综曰阆风昆崘山名也洫城池也墉谓城也絶度也言阁道似此山之长逺横越西池而度金城也西方称之曰金弛废也潜嘿也言城门校尉不废击柝之备内外已自嘿通也　善曰东方朔十洲记曰昆崘其北角曰阆风之巅周礼曰广八尺深八尺谓之洫郑礼记注曰戒夜者所击柝与同　济曰阆风昆崘山也金墉城也言珍台之髙阁道之长有似阆风之山也横越也谓越洫过城也城尉官名也弛废也柝击木以守更也言城尉不废守更而阁道之中潜行以通内外也】前开唐【五臣作堂】中弥望广潒【五臣作象】顾临太液沧池漭【莫朗】沆【胡朗反综曰弥逺也漭沆犹洸潒亦寛大也　善曰唐中太液已见西都赋汉书曰五侯大治第室连属弥望字林曰潒瀁也大朗切　良曰建章宫中有堂中池广数十里弥望极望也广象寛大也太液池色苍故曰苍池漭沆深大貌】渐台立于中央赫昈昈【戸】以敞【善曰汉书曰建章宫渐台髙二十余丈埤苍曰昈赤文也　铣曰在太液池中言此台赤文赫然而又髙敞也】清渊洋洋神山峩峩列瀛洲与方丈夹蓬莱而骈罗上林岑以【鲁罪】防【罪】下崭【仕咸】岩以嵒【岩】龉【音吾　综曰三山形貌也峩峩髙大也　善曰三辅三代旧事曰建章宫北作清渊海毛诗曰河水洋洋汉书太液池中有蓬莱方大瀛洲象海中仙山骈犹并也　铣曰骈罗谓三山相布貌林岑防崭岩嵒龉言上下皆险峻不齐也】长风激于别隯【五臣作岛】起洪涛而扬波浸石菌【梁殒】于重涯濯灵芝以【五臣作于】朱柯【综曰水中之洲曰隯音岛石菌灵芝皆海中神山所有神草名仙之所食者浸濯也重涯池边也朱柯芝草茎赤色也　善曰髙唐赋曰长风至而波起菌芝属抱朴子曰芝有石菌　济曰海曲曰岛言风激射于岛而水起其涛波浸濯芝菌于重涯之上重涯岸也芝赤色故云朱柯】海若游于渚鲸鱼失流而蹉【综曰海若海神鲸大鱼　善曰楚辞曰令海若舞冯夷又曰临沅湘之渊薛君韩诗章句曰水一溢而为渚三辅旧亊曰清渊北有鲸鱼刻石为之长三大楚辞曰骥垂两耳中坂蹉广雅曰蹉失足也　济曰海若海神渚池之深也言神防深渚鲸鱼随波而蹉失流貌】于是采少君之端信庶栾大之贞固【善曰史记曰李少君亦以祠灶谷道却老方见上上尊之少君者故深泽侯舍人主方栾大已见西都赋　向曰武帝信之以为贞固之实　凡人姓名及事易知而别卷重见者云见某篇亦从省也他皆类此】立修茎之仙掌承云表之清露屑琼蘂以朝飱必性命之可度【善曰汉书孝武作栢梁铜柱承露仙人掌之属三辅故事云武帝作铜露盘承天露和玉屑饮之欲以求仙楚辞曰屑琼蘂以为粮王逸曰糜屑也　翰曰修长也屑末也琼蘂玉英也言承取云表之露和玉英之末服之则性命可度世而不死】美往昔之松乔要【平】羡门乎天路想升龙于鼎湖岂时俗之足慕【善曰松乔已见西都赋史记曰始皇之碣石使燕人卢生求羡门韦昭曰羡门古仙人也枚乘乐府诗曰美人在云端天路隔无期史记齐人公孙卿曰黄帝采首山铜铸鼎于荆山下鼎既成龙垂胡髯下迎黄帝黄帝骑龙乃上去名其处鼎湖天子曰嗟乎诚得如黄帝吾视去妻子如脱屣耳　翰曰松乔羡门皆仙人也美之思与相逢于天路黄帝乘龙于鼎湖之山以升仙言思想此事不慕时俗之人也】若歴世而长存何遽营乎陵墓【善曰言若歴代而不死何急营于陵墓乎良曰遽急也言长生不死何急营其陵墓】　徒观其城郭之制则旁开三门参【三】涂夷庭方轨十二街衢相经【综曰街大道也经厯也一面三门门三道故云参涂涂容四轨故方十二轨轨车辙也夷平也庭犹正也　善曰方言九轨之涂凡有十二也周礼曰营国方三门郑仪礼注曰方并也周礼曰国中营途九轨西都赋曰立十二之通门　济曰西京城面三门门三道皆平正可齐列十二车其中街衢互相经涉】廛里端直甍【萌】宇齐平【综曰都邑之空地曰廛甍栋也善曰周礼曰以廛任国中之地　济曰廛里犹邑里甍栋宇也】北阙甲第当道直啓程巧致功期不陁【豕】陊【豸】木衣【意】绨【啼】锦土被朱紫武库禁兵设在兰锜【鱼几反　综曰第馆也甲言第一也言皆程择好匠令尽致其功夫既牢又固不倾陊也言皆采画如锦绣之文章也锜架也武库天子主兵器之宫也　善曰汉书曰赠霍光甲第一区音义曰有甲乙次第故曰第也北阙当帝城之北也方言曰陁壊也説文曰陊落也説文曰绨厚缯也朱紫二色也刘逵魏都赋注曰受他兵曰兰受弩曰锜　铣曰言第一之宅当道正开门皆择巧匠以致其功使无崩落之期土木之上加以绨锦朱紫之色武库藏兵器之处也兰锜兵架也陈列于甲第之门若今防门】匪石匪董畴能宅此【善曰汉书曰石显字君房少坐法腐刑为黄门中尚书元帝被疾不亲政事事无大小因显口决又曰董贤字圣卿哀帝悦其仪貌拜为黄门郎诏将作监为贤起大第北阙下土木之功穷极技巧柱槛衣以绨锦武库禁兵尽在董氏　向同善注言非此二人谁能居此】尔乃廓开九市通阛【胡关】带阓旗亭五重俯察百隧周制大胥今也惟尉【综曰廓大也阛市营也阓中隔门也崔豹古今注曰市墙曰阛市门曰阓旗亭市楼也隧列肆道也　善曰汉宫阙防曰长安立九市其六市在道西三市在道东苍颉篇曰阛市门史记褚先生曰臣为郎与方士防旗亭下周礼曰司市胥师二十人然尊其职故曰大汉书曰京兆尹长安四市皆属焉与左冯翊右扶风为三辅然市有长丞而无尉盖通呼长丞为尉耳　翰曰五重言累积五重也隧市道也周礼市制大胥职今但属三辅都尉】瓌货方至鸟集鳞萃鬻【肓】者兼赢【盈】求者不匮【综曰瓌竒货也方四方也竒寳有如鸟之集鳞之萃也鬻卖也兼倍也赢利也匮乏也　翰曰卖者倍赢其利求者无所乏少】尔乃商贾【古】百族禆【必弥】贩夫妇鬻良杂苦蚩昡【县】边鄙【综曰坐者为商行者为贾禆贩买贱卖贵以自禆益良善也先见良物价定而杂与恶物以欺惑下土之人　善曰周礼曰大市日昃而市百族为主朝市朝时而市商贾为主夕市夕时为市贩夫贩妇为主周礼曰辨其苦良而买之郑曰苦读为盬苍颉篇曰蚩侮也广雅曰乱也杜预左氏传注曰鄙边邑也　济曰族类也言裨贩之人以善物和恶物欺惑边逺人】何必昏于作劳邪赢【盈】优而足恃【综曰昏勉也邪伪也优饶也言何必当勉力作勤劳之事乎欺伪之利自饶足恃也　善曰尚书曰不昏作劳　向曰昏彊也优饶也言何必彊作勤劳之事为欺诈之利自得丰饶足可恃】彼肆人之男女丽美奢于许史【综曰言长安市井之人被服皆过此二家　善曰汉书曰孝宣许皇后元帝母帝封外祖父广汉为平恩侯又曰卫太子史良娣宣帝祖母也兄恭宣帝立恭已死封恭长子髙为乐陵侯　良曰许皇后史良娣宣成二帝时皆恣为奢僣市人男女服饰奢丽皆过之】若夫翁伯浊质张里之家击钟鼎食连骑相过东京公侯壮何能加【善曰汉书食货志曰翁伯以贩脂而倾县邑浊氏以胃脯而连骑质氏以洗削而鼎食张里以马医而击钟晋灼曰胃脯今太官以十日作沸汤燖羊胃以末椒姜坋之干曝使燥者也燖在塩切坋步寸切如淳曰洗削作刀剑晋灼曰张里里名也　济曰同善义虽东京公侯之壮皆不过也】都邑游侠张赵之伦齐志无忌拟迹田文轻死重气结党连羣寔蕃有徒其从【去】如云【综曰寔实也蕃多也徒众也　善曰汉书曰长安宿豪大猾箭张回酒市赵放皆通邪结党一云张子罗赵君都其长安大侠具游侠传尚书曰寔繁有徒毛诗曰齐子归止其从如云　向曰游侠谓交结豪彊也又曰游侠谓轻死重义也张子罗赵君都言此二人并长安名豪养侠客为人报怨志气皆拟魏无忌田文也为负轻生重气之志故羣党蕃多如云也】茂陵之原阳陵之朱趫【乞娇】悍【汗】虓【呼交】豁如虎如防【勑愚】睚【五介】眦【砦】虿【丑介】芥尸僵【姜】路隅【综曰僵仆也　善曰原原涉也朱朱安世也史记曰诛獟悍獟与趫同説文曰悍勇也毛诗曰阚如虓虎尔雅曰獌似貍汉书曰原涉字巨先自阳翟徙茂陵涉外温仁内隐忍好杀睚眦于尘中触死者甚众广雅曰睚裂也説文曰眦目匡也淮南子曰瞠目裂眦张揖子虚赋注曰蔕介刺鲠也虿与蔕同　向曰茂陵阳陵皆汉帝陵也原涉朱安世并居此陵趫悍捷也虓豁勇也言其捷勇如虓虎防之猛也防虎类也睚眦虿芥怒貌言此二人之怒必杀人于路傍也】丞相欲以赎子罪阳石污【鸟遇】而公孙诛【善曰汉书曰公孙贺为丞相子敬声为太仆擅用北军钱千九百万下狱是时诏捕阳陵朱安世贺请逐捕以赎敬声罪后果得安世安世遂从狱中上书曰敬声与阳石公主私通遂父子俱死狱中阳石北海县名】若其五县游丽辨论【去】之士街谈巷议弹射臧否剖析毫牦【力之】擘【百】肌分理【善曰五县谓五陵汉书曰髙帝葬长陵惠帝葬安陵景帝葬阳陵武帝葬茂陵昭帝葬平陵五陵也毛诗曰未知臧否声类曰毫长毛也汉书音义曰十毫为厘郑周礼注曰擘破裂也説文曰防肉也　翰曰同善义言此人弹剥善恶虽毫牦肌理之间亦能分擘】所好生毛羽所恶【翁故】成疮痏【于鬼反　综曰毛羽言飞扬疮痏谓瘢痕也善曰苍颉曰痏欧伤也　铣曰言此辩士所好者誉之使生羽毛所恶者毁之令生疮痏痏亦疮也】郊甸之内乡邑殷【隐】赈【轸】五都货殖既迁既引商旅聨槅【格】隐隐展展【丁谨】冠带交错方辕接轸【综曰五十里为近郊百里为甸师殷赈谓富饶也迁易也引致也言贾人多车枙相连属隐隐展展重车声也冠带犹缙绅谓吏人也　善曰尚书曰五百里甸服尔雅曰赈富也五都已见西都赋迁谓徙之于彼引谓纳之于此説文曰槅大车枙也扬雄蜀都赋曰方辕齐毂隐隐轸轸枚乘兎园赋曰车马接轸相属方轮错毂说文曰轸车后横木也　翰曰殷赈富饶也货出曰迁货入曰引商旅既多载物之车或出或入隐展相连属貌冠带职吏也方并也并辕接轸言多也】封畿千里统以京尹郡国宫馆百四十五【综曰离宫别馆在诸郡国者　善曰毛诗曰封畿千里惟民所止汉书曰内史周官武帝更名京兆尹张晏田地絶髙平曰京十亿曰兆尹正也三辅故事曰泰时殿观百四十五所】右极盩【知留】厔【知栗】并卷酆鄠【戸】左暨【其器】河华遂至虢土【综曰盩厔山名因名县暨言及也华隂县故属京兆善曰汉书曰右扶风有盩厔县汉书右扶风有虢县向曰盩厔酆鄠皆县名河黄河也华华山也虢地名】上林禁苑跨谷弥阜东至鼎湖斜界细柳掩长杨而聮五柞【作】绕黄山而牛首【综曰跨越也弥犹掩也大陵曰阜上林苑名禁禁人妄入也鼎湖细柳皆地名也鼎湖在华隂东细柳在长安西北长杨宫在盩厔五柞亦馆名云有株柞树绕裹也至也　善曰郑毛诗笺曰掩覆也汉书右扶风槐里县有黄山宫三辅黄图曰甘泉宫中有牛首山】缭垣緜聮四百余里植物斯生动物斯止【综曰缭垣犹绕了也緜聮犹连蔓也四百余里苑之周围也植物草木动物禽兽　善曰今并以亘为垣西都赋曰缭以周墙三辅故亊曰北至甘泉九南至长杨五柞连緜四百余里周礼曰动物宜毛物也植物宜阜物也　铣曰缭犹长也垣墙也緜聮不絶貌植物草树也动物禽兽也止居也】众鸟翩翻羣兽【否】騃【矣】散似惊波聚似京峙【综曰皆鸟兽之形貌也京髙也水中有土曰峙言禽兽散走之时如水惊风而扬波聚时如水中之髙土也　善曰薛君韩诗章句曰趋曰行曰騃　向曰騃行走貌京峙髙丘也言鸟兽散若惊波聚如髙丘】伯益不能名首不能纪【善曰列子曰北海有鱼名鲲有鸟名鹏大禹行而见之伯益知而名之世本曰首作数宋衷曰首黄帝吏也　銧曰言苑中禽兽多而且竒伯益不能知其名首不能筭其数伯益舜掌山林之官首黄帝时筭人】林麓之饶于何不有【综曰木丛生曰林　善曰谷梁传曰林属于山曰麓　良曰山足曰麓】木则枞【七容】栝【古活】防【子公】楠【南】梓【姊】棫【域】楩【鼻緜】枫【音风　综曰枞松叶栢身栝栢叶松身梓如栗而小棫白蕤也枫香木也　善曰郭璞山海经注曰防一名并闾楠亦作柟尔雅曰梅柟郭璞曰柟木似水杨又曰棫曰桵郭璞上林赋注曰楩杞也似梓　良曰并未名】嘉卉灌丛蔚若邓林【综曰嘉犹美也灌丛蔚若皆盛貌也　善曰山海经曰夸父与日竞走渇饮河渭不足北饮大泽未至道渇死弃其杖化为邓林　翰曰木丛生曰灌邓林髙茂故以为比】郁蓊【乌董】薆【乌改】薱【徒对】橚【肃】爽櫹【萧】槮【森】吐葩飏【扬】荣布叶垂隂【综曰皆草木盛貌也葩华也　良曰华叶繁蔚貌】草则葴【针】莎【苏和】菅【艰】蒯【古壊】薇蕨荔【】苀【胡郎】王刍莔【萌】台戎葵怀羊【皆草名】苯【本】防【子本】蓬【蒲梦】茸【如肿】弥臯被冈【综曰弥犹覆也言草木炽盛覆被于髙泽及山冈之上也　善曰尔雅曰葴马蓝郭璞曰今大叶冬蓝尔雅曰薃侯莎又曰白华野菅郭璞曰菅茅属声类曰蒯草中为索毛苌诗传曰薇菜也尔雅曰蕨鼈也説文曰荔草似蒲尔雅曰苀东蠡郭璞曰未详尔雅曰菉王刍郭璞曰今菉蓐也尔雅曰莔具母郭璞曰似韭尔雅曰台夫须又曰葿茙葵郭璞曰今蜀葵葿音眉茙音戎尔雅曰瘣懐羊郭璞曰未详　良曰言草茂盛或被满髙冈】篠【星了】簜【徒朗】敷衍编町【定】成篁山谷原隰泱【乌党】漭【马党】无疆【综曰篠竹箭也簜大竹也敷布也衍蔓也编连也町谓畎畆篁竹墟名也泱漭无限域之貌言其多无境限也　善曰尚书曰瑶琨篠簜既敷　济曰町畎畆也篁竹丛也言竹生舒布蔓延连畎畆而成丛也山谷原隰之上泱漭然无疆畔】廼有昆明灵沼黒水阯【五臣作沚】周以金堤树以柳杞【综曰小渚曰阯金堤谓以石为边隒而多种杞柳之木　善曰汉书曰武帝穿昆明池黒水阯谓昆明灵沼之水沚也水色黒故曰阯金堤言坚也子虚赋曰上金堤杞即楩木也山海经曰杞如杨赤理　济曰沚小渚也水色黒故云也金堤言坚如金树植也柳杞木名】豫章珍馆掲【竭】焉中峙牵牛立其左织女处其右【综曰皆豫章木为台馆也　善曰三辅黄图曰上林有豫章观説文曰掲髙举也汉宫阙疏曰昆明池有二石人牵牛织女象　铣曰立牵牛织女之象于池之东西以象天河】日月于是乎出入象扶桑与蒙汜【音似　善曰言池广大日月出入其中淮南子曰日出旸谷拂于扶桑楚辞曰出自旸谷入于蒙汜　向曰扶桑日出处蒙汜日入处言此池广大如日月自中出入】其中则有鼋鼍【徒多】巨鼈鳣【陟连】鲤鱮【翔与】鲖【童】鲔【于轨】鲵【倪】鲿【尝】魦【沙】修额短项大口折鼻诡类殊种【综曰自鲿魦以上皆鱼名也修额至折鼻皆鱼形也诡类殊种多杂物也　善曰郭璞山海经曰鼍似蜥蜴郭璞尔雅注曰鳣似鱏郑诗笺曰鱮似鲂尔雅曰鳣鲖也毛苌诗传曰鲔似鮎鮎奴谦切又曰鲿杨也魦防也向曰言鳞介之属或长额短项或大口折鼻状类各异非一族元巨皆大也】鸟则鹔【宿】鷞【霜】鸹【括】鸨【保】鴐【加】鵞鸿鶤【昆】上春来季秋就温南翔衡阳北栖鴈门奋【五臣作集】隼【司尹】归凫沸卉軿【五臣作砰普萌切】訇【呼萌】众形殊声不可胜论【综曰隼小鹰也论説也　善曰髙诱淮南子注曰鹔鷞长胫緑色其形似鴈张楫上林赋注曰鴐鵞野鵞又曰鶤鸡黄白色长颔赤喙鸹鸨已见西都赋凡鱼鸟草木皆不重见他皆类此周礼曰上春生穜稑之种礼记曰孟春鸿鴈来郑曰鴈自南方来将北反其居也又曰季秋之月鸿鴈来賔郑曰来賔止而未去也列子曰禽兽之智违寒就温尚书曰荆及衡阳惟荆州孔安国曰衡山之阳汉书有鴈门郡周易曰射隼髙墉之上广雅曰胜举也济曰隼鹰类余皆水鸟名沸卉砰訇鸟奋迅声言此鸟形状既多音响亦异不可胜述】于是孟冬作隂寒风肃杀雨雪飘飘氷霜惨烈百卉具零刚虫搏【博】挚【五臣作鸷音至　综曰寒气急杀于万物孟冬十月隂气始盛万物雕零飘飘雨雪貌惨烈寒也草木零落隂气盛杀鹰犬之属可挚击也　善曰礼记曰孟秋天气始肃仲秋杀气浸盛李陵书曰边土惨烈毛诗曰百卉具腓礼记曰季秋豺祭兽戮禽也　济曰言隂气始盛风霜杀草木之时刚虫鹰豺也杀气以祭鸟兽抟击也鸷执也】尔乃振天维衍【以善】地络荡川渎簸【补我】林薄【综曰维纲也络网也谓其大如天地也振整理也衍申布也林薄草木丛生也荡动也簸扬也谓躯兽也　翰曰振整也衍舒布也谓纲纲大纪天地荡簸谓摇动草木丛生曰薄】鸟毕骇兽咸作草伏木栖【五臣作栖】寓居穴托起彼集此霍绎纷泊在彼【五臣作于】灵囿之中前后无有垠【银】锷【综曰谓禽兽惊走得草则伏遇木则栖非其常处茍寄而居值穴而托为人穷迫之意起彼集此谓为彼人所惊而来集此人之前霍绎纷泊飞走之貌前后无有垠锷言禽兽之多前却顾视无复齐限也　善曰毛诗曰王在灵囿麀鹿攸伏淮南子曰出于无垠鄂之门许慎曰垠锷端崖也　铣曰寓寄也寄托他穴起彼谓起本处集此谓集于灵囿垠锷际畔】虞人掌焉为之营域焚莱平场柞【五臣作槎同仕雅切】木翦棘【综曰虞人掌禽兽之官　善曰周礼曰山虞若大田猎则莱山之野周礼曰牧师赞焚莱毛苌诗传曰莱草也贾逵国语曰槎邪斫也柞与槎同左氏传曰翦其荆棘　铣曰营域猎场也言焚除草莱斫木翦棘为驰逐之处】结罝【嗟】百里迒【閊】杜蹊塞麀【忧】鹿麌麌【危宇】骈田偪仄【五臣作侧　综曰罝网也迒道也蹊径也皆以网杜塞之也鹿北曰麀麌麌形貌骈田偪仄聚防之意　善曰小雅曰杜塞也毛诗曰麀鹿攸伏良曰罝网也迒蹊皆兽径也杜塞也麀牝鹿麌麌攅立貌骈谓骈列于田以相偪侧】天子乃驾雕轸六骏駮【必邈】戴翠防倚金较【角】璿【五臣作琼】弁玉缨遗光儵【叔】爚【音乐　综曰雕画也天子驾六马駮白马而黒画为文如虎者翠羽为车盖黄金以饰较也古今注曰车耳重较文官青武官赤或曰车蕃上重起如牛角也弁马冠也又髦以璿玉作之缨马鞅也以玉饰之遗余也儵爚有余光也　善曰毛诗曰倚重较兮説文曰较车輢上曲钩也　良曰轸车也翠防车盖也以翠饰之金较以金饰也弁马缨冠也皆以玉饰之】建弋树招摇栖【五臣作栖】鸣鸢曵云梢【所交】弧旌枉矢虹旃蜺旄【综曰弋北斗第八星名为矛头主胡兵招摇第九星名为盾今卤簿中画之于旗建树之以前驱礼记曰前有尘埃则载鸣鸢栖谓画其形于旗上云梢谓旌旗之流飞如云也弧星名通帛为旃雄曰虹雌曰蜺　善曰礼记曰招摇在上急缮其怒郑曰缮读曰劲画招摇星于其上以起军坚劲军之威怒象天师也髙唐赋曰建云斾周礼曰弧旌矢以象牙饰楚辞曰建雄虹之采旄上林赋曰施蜺旌　济曰鸣鸢鸱也言画于旌旗之上以取象焉云梢云旗也弧旌枉矢皆星名画以饰帜也旃旄亦旗类画虹蜺于上因名之】华盖承辰天毕【五臣作罼】前驱【综曰华盖星覆北斗王者法而作之毕网也象毕星也前驱载之　善曰刘歆遂初赋曰奉华盖于帝侧韩诗曰伯也执殳为王前驱　翰同综注】千乘雷动万骑龙趋属车之簉【楚瘦】载猃【昌验】猲【五臣作音歇】獢【许乔反　综曰大驾最后一乘悬豹尾以前为省中侍御史载之簉副也　善曰东都赋曰千乘雷起万骑纷纭古今注曰豹尾车同制也所以象君子豹变言尾者谨也汉杂事曰诸侯贰车九乘秦灭九国兼其车服故大驾属车八十一乘毛诗曰輶车鸾镳载猃猲獢毛苌曰猃猲獢皆田犬也长喙曰猃短喙曰猲獢　铣曰千乘万骑言多也雷动龙趋言迅疾也属车后车也簉副也猃猲獢皆猎狗也载之以车也】匪惟翫好乃有秘书小説九百本自虞初从容之求寔俟寔储【综曰小説医巫厌祝之术凡有九百四十三篇言九百举大数也持此秘术储以自随待上所求问皆常具也　善曰汉书曰虞初者洛阳人明于医术武帝时乘马衣黄衣号黄车使者周説九百四十三篇小説家者流盖出稗官应劭曰其説以周书为本尚书曰从容以和尔雅曰俟待也説文曰储具也　翰曰从容闲和貌言此非小説徒翫好闲和亦以书术自随俟待也储具也谓备具以待君问】于是蚩尤秉钺奋鬛被般【班】禁御不若以知神奸魑魅蝄蜽莫能逢旃【善曰山海经曰蚩尤作兵戈史记曰黄帝与蚩尤战于涿鹿之野苍颉篇曰钺斧也毛苌曰鬛般虎皮也上林赋曰被班文般与班字通左传曰王孙满谓楚子曰昔夏铸鼎象物使人知神奸故人入川泽不逢不若魑魅蝄蜽莫能逢旃杜预曰若顺也説文曰魑山神兽形魅怪物蝄蜽水神诗传曰旃之也　良曰蚩尢作兵戈也秉执禁止御捍若顺旃之也言使蚩尤秉钺斧奋振其鬛被文锦之衣止其不顺知神鬼之奸情魑魅山神蝄蜽水神言此神无能逢遇之】陈虎旅于飞廉正垒壁乎上兰【综曰陈列也　善曰周礼虎责下大夫旅贲氏中士也汉武纪曰长安作飞廉馆三辅黄图曰上林有上兰观　济曰陈列也虎旅则虎贲之旅也飞廉馆名垒壁星名以为军名上兰观名】结部曲整行伍燎京薪駴【五臣作骇】雷鼓纵猎徒赴长莽【音畆　综曰积髙为京燎谓烧之莽草长谓深且逺也方言曰草南楚之间谓之莽　善曰司马彪续汉书曰大将军营五部有校尉一人部下有曲曲有军一人左传行出大鸡杜预云二十五人为行行亦卒之行列也周礼五人为伍又曰鼔皆骇郑曰雷击鼓曰骇骇与駴同　济曰部曲行伍皆校队之名燎烧也京薪谓积之如京以烧之骇震击也雷鼔八面鼔也猎徒士卒也莽长草也】迾【列】卒清武士赫怒缇【啼】衣韎【卖】韐【夹】睢【火隹】盱盱拔【五臣作跋】扈光炎【五臣作焰】爥天庭嚻【许朝】声震海浦河渭为之波荡吴岳为之陁【雉】堵【综曰烛照也海浦四渎之口波荡摇动也陁落也　善曰郑礼记注曰迾遮也清清道望也郑毛诗笺曰赫怒意也缇衣韎韐武士之服字林曰缇帛丹黄色毛诗曰韎韐有奭毛苌曰韎者茅搜染也字林曰睢仰目也盱张目也毛诗曰无然畔援郑曰畔援犹拔扈也拔与跋古字通觧嘲曰未仰天庭郑周礼注曰嚻讙也汉书曰自华西名山七一曰吴山郭璞云吴岳别名　铣曰迾遮也清戒道也武夫之士赫然发怒缇衣韎韐武士衣服也跋扈勇壮貌爥照也嚣呌声也天庭海浦谓照震髙逺也吴岳雍州之镇也陁堵崩落也】百禽防【陵】遽【渠庶】骙【逵】瞿【巨驹】奔触【昌句】防精亡魂失归忘趋【五臣作趣】投轮关辐不邀自遇【综曰防犹怖也遽促也骙瞿走貌奔触唐突也言禽兽亡失精魂不知所当归趋也反关入轮辐之间不须邀逐往自得之趣向也邀遮也　善曰羽猎赋曰虎豹之陵遽白虎通曰禽鸟兽之总名为人禽制铣曰言百兽怖急奔走不知所趣皆自出触轮闗辐不待邀遮而逢也关辐谓刺于车辐间】飞防【呼旱切】防【五臣作防音肃】箾【朔】流镝【普麦】防【朴】矢不虚舍【五臣作舍】鋋不茍跃【综曰防箾防形也防中声也舍放也跃跳也矢鋋跳跃必有获矣　善曰説文曰防网也又曰鋋小戈也　向曰防鸟网也防箾着物貌镝箭镞防中物声鋋小矛也跃投也矛箭不虚投言发必中】当足见蹍【女展】值轮被轹【歴】僵【姜】禽毙兽烂若碛【七亦】砾【音歴综曰足所蹈为蹍车所加为轹僵仆也石细者曰轹谓所获禽鸟烂然如积细石　向曰足蹈曰蹍车驾曰轹碛砂石也僵毙皆死也言禽兽死者如砂石】但观罝罗之所羂【古犬】结竿殳之所揘【横】毕【五臣作觱于笔切　综曰羂缢也结缚也竿竹也殳杖也八棱长丈二而无刃或以木为之或以竹为之揘毕谓撞柲也　向曰罝罗网也羂绊结缚也竿殳矛槊之属揘觱犹撃刺也】义蔟【楚角】之所搀【仕衔】捔【助角】徒搏之所撞【直江】防【蒲结切　综曰搀捔贯刺之撞防犹揘毕也济曰又蔟搀觕皆贯穿也徒搏击也撞防谓撞而防倒】白日未及移晷已狝【思衍】其十七八【综曰晷景也狝杀也言日景未移禽兽什已杀七八矣　善曰汉书张竦曰日不移晷霍然四除】若夫游鷮【举乔】髙翚【晖】絶阬【冈】逾斥【尺】毚【谗】聨猭【五臣作勑縁切】陵峦超壑比诸东郭莫之能获【综曰雉之健者为鷮尾长六尺诗云有集唯鷮翚飞也斥泽崖也毚狡兎也聨猭走也峦山也壑阬谷也自游鷮至此皆説禽兽轻狡难得也善曰毛诗曰趯趯毚兎战国防淳于髠曰夫韩国卢天下之骏狗也东郭□海内之狡兎也环山三腾冈五】
　　【韩庐不能及之郑礼记注曰比犹比方也孔安国尚书传曰诸之也　良曰鷮翚皆雉名游髙飞也毚兎老兎也聨走貌絶逾陵超皆越也东郭狡兎也言此兎趫捷比之不可能获】乃有【五臣作使】迅羽轻足寻景【五臣作影】追括鸟不暇举兽不得发青骹【苦交】摰于韝【沟】下韩卢噬于緤【薛】末【综曰迅羽鹰也轻足好犬也括箭括之御者举飞也发骇走也青骹鹰青胫者　善曰髙唐赋曰飞鸟未及起走兽未及发说文曰骹胫也韩卢见王文谓黒色毛也摰撃也噬齧也緤挛也韝臂衣鹰下韝而击犬挛末而齧皆谓急搏不逺而获礼记曰犬则执緤郑注曰緤纼勒皆所以系制之者守夫曰大问名畜养者常呼之名谓若韩卢宋鹊之属　良曰迅羽轻足谓鹰犬括箭也寻影追括言疾也发举飞走貌青骹鹰名韩卢犬名挚执也韝臂韝着以擎鹰緤牵犬绳也言鹰执雉于韝下犬噬兎于绳末】及其猛毅髬【丕】髵【而】隅目髙眶威慑【之猎】兕【似】虎莫之敢伉【五臣作亢音冈　综曰髬髵作毛鬛也隅目角眼视也髙眶深瞳子也皆谓猛兽作怒可畏者兕水牛类伉当也谓兽猛兕虎且犹畏之人无敢当之者　善曰郑毛诗笺曰慑恐惧也　翰曰猛毅猛兽也】乃使中黄之士育获之俦朱鬕【莫亚】【作计】髽【责】植发如竿袒【但】裼【先歴】防手奎【五臣作跨羌暌切】踽【羌禹】盘桓【综曰绛帕额露头髻植发如竿以击猛兽能服之也跨踽开足也盘桓便旋也　善曰尸子曰中黄伯曰余左执秦行之獶而右搏雕虎战国防范雎说秦王曰乌获之力焉而死夏肓之勇焉而死说文曰鬕带髻头饰也通俗文曰露髻曰以麻杂为髻如今撮也毛诗曰袒裼暴虎左传曰防其手广雅曰盘桓不进也　翰曰中黄国名其俗多勇力育夏育获乌获皆古之勇力者朱鬕绛袜额也髽结束也言结其髪植之如竿袒裼肉袒也防手手如防跨踽盘桓搏物之貌】鼻赤象圈【其兖】巨狿【延】摣【侧家】狒【五臣作髴音费】猬【胃】防【滓】防【庾】狻【酸】揩【苦谐】枳【止】落突棘藩【综曰象鼻赤者怒巨狿也怒走者为狿谓能戾象鼻又穿以着圈兽身人面身有毛被发迅走食人猬其毛如刺窳窫窳也类防虎亦食人狻狻貎也一曰师子摣防皆谓防撮之　善曰説文曰圈畜闲也字林曰揩摩也説文曰枳木似橘杜预左氏传注曰藩篱也落亦篱也　翰曰赤象大象巨狿大兽鼻谓执鼻牵之圈围也髴猬防狻皆猛兽名摣防搏撮貌揩摩突触也言摩触其藩落藩落皆篱也】梗【古杏】林为之靡拉【郎荅】檏【补木】丛为之摧残【综曰靡拉摧残言揩突之皆擗碎毁折也　善曰方言凡草木刺人为梗毛苌诗传曰朴包木也　济曰靡拉摧残言揩突之使擗碎也木有刺曰梗】轻锐僄【匹眇】狡趫捷之徒赴洞宂探封狐陵重巘【鱼蹇】猎昆駼【途】杪【眇】木末擭【乌获】獑【谗】猢【胡】超殊榛【柴臻】摕【庭结】飞鼯【音吾　综曰轻锐谓便利捷疾也言如此者多也洞穴深且通也探取也封大也陵犹升也山之上大下小者曰巘昆駼如马跂蹄善登髙言能升重巘之岭而猎取昆駼之兽杪犹表也獑猢猨类而白腰以前黒在木表擭谓掘取之也殊犹大也榛木也摕捎取之也　善曰尔雅曰鼯防夷由郭璞曰状如小狐肉翅飞且乳　济曰轻锐谓捷疾之徒也洞穴深穴也擭摕皆探投也封狐昆駼二兽名獑狐猨类飞鼯飞生】是时后宫嬖【闭】人昭仪之伦常亚于乘舆慕贾氏之如臯乐北风之同车盘于游畋其乐只且【子余反　综曰嬖幸也昭仪后宫官也亚次也乘舆天子所乗车盘乐也　善曰左传曰贾大夫恶取妻三年不言不笑御以如臯射雉获之其妻始笑而言杜预曰贾国之大夫诗北风曰惠而好我擕手同车尚书曰不敢盘于游畋毛诗曰其乐只且且辞也　良曰常次天子车言盘游之乐不可极也只且辞也】于是鸟兽殚目观穷迁延邪睨【五计】集乎长杨之宫【综曰殚尽也穷极也所观毕也迁延退旋也　善曰国语伍举曰若周于目观髙唐赋曰迁延引身也説文曰睨斜视也　良曰殚穷皆尽也邪睨邪视也长杨宫名】息行夫展【张辇】车马收禽举胔【在智】数课众寡【综曰息休也胔死禽兽将腐之名也数讣课録校所得多少　善曰左传曰子反令军吏缮甲兵展车马郑礼记注曰展整也胔聚肉名不论腐败也铣曰行夫士卒也展息也数谓数其功课多少】置互摆【披】牲颁赐获卤【五臣作虏】割鲜野飨犒【苦涝】勤赏功【综曰互所以挂肉摆谓破砾悬之颁谓以所卤获之禽兽赐士众也谓飨食士众于广野中劳勤苦赏有功　善曰汉书音义卤与虏同子虚赋曰割鲜染轮杜预左氏传注曰犒劳也　铣曰颁布也生执曰虏互以挂肉摆谓披破牲体以布赐士卒割新杀之兽劳赏勤功】五军六师千列百重酒车酌醴方驾授饔【邕】升觞举燧既釂【将曜】鸣钟【综曰酒肴皆以车布之燧火也谓行酒举烽火以告众也以釂鸣钟鼓也　善曰汉官仪汉有五营五军即五营也周礼天子六军六师即六军也尚书曰张皇六师千列列千人也郑仪礼注曰方并也杜预左氏传注曰熟曰饔升进也说文曰釂饮酒尽也铣曰千列百重士卒多也饔熟肉也谓车载酒肉以行也举燧齐饮鸣钟告尽也】膳夫驰骑察贰廉空□炰【步包】伙【祸】清酤【户】防【支】皇恩溥洪德施【善本无此二句】徒御恱士忘罢【皮　综曰膳夫宰夫也察廉皆视也贰为兼重也空灭无也言宰人骑马行视肴有兼重及灭无者诗有炰鼈清酤美酒也　善曰礼记曰御同于长者虽贰不辞郑曰贰重也肴膳也史记曰楚人谓多为伙毛诗曰既载清酤广雅曰防曰多也毛诗曰徒御不惊毛苌曰徒辇者也御御马也向曰伙防皆多溥博洪大也言皇恩溥洽大徳广施徒御皆恱乐而忘疲劳】巾车命驾廻斾
　　右移儴【襄】佯【善本作相羊】乎五柞之馆旋憩乎昆明之池【综曰巾车主车官也囘车右转将旋也相羊仿羊也池即所谓灵沼　善曰孔丛子歌曰巾车命驾将适唐都郑周礼注曰巾犹衣也楚辞曰聊逍遥以相羊憇息也向曰巾车掌王车官斾旌也儴佯未尽志也五柞馆名旋囘也憇息也】登豫章简【去】矰【曽】红蒲且【子余】发弋髙鸿挂白鹤【善本作白鹄】聨飞龙磻【波】不特絓【卦】往必加双【综曰豫章池中台也简省也缴射矢长八寸其丝名矰挂矢丝挂鸟上也飞龙鸟名也沙石胶丝为磻非徒获一而已必双得之　善曰列子曰蒲且子之弋弱矢纎缴射乘风而振之连双鸧于青云説文曰磻以石着缴也　翰曰豫章馆在池中矰红缴射也弋射也挂聮皆羂也磻石箭镞也絓着也白鹤飞龙皆鸟之名言不着一而已必加于双】于是命舟牧为水嬉【许期】浮鹢首翳云芝垂翟【狄】葆【保】建羽旗【综曰舟牧主舟官嬉戏也船头象鹢鸟厌水神故天子乗之翳覆也为画芝草及云气以为船覆饰也垂翟谓垂羽翟为葆盖饰建隼羽为旌旗　善曰礼记曰舟牧覆舟琴道雍门周曰水嬉则艕龙舟淮南子曰龙舟鹢首甘泉赋曰登夫鳯皇而翳华芝琴道雍门周曰水嬉则建羽旗】齐栧【阳制】女纵擢【五臣作棹】歌发引【去】和【去】校鸣葭奏淮南度阳阿感河冯怀湘娥惊蝄蜽惮蛟蛇【综曰发引和言一人唱余人和也葭更校急之乃鸣和杜挚葭赋曰李伯阳入西戎所造汉书有淮南鼔贠四人谓舞人也淮南子曰足蹀阳阿之舞蝄蜽水神蛟龙类惊惮谓皆使骇怖也　善曰栧女鼔栧之女汉书音义韦昭曰栧楫也櫂歌引櫂而歌也西都赋曰櫂女讴汉武秋风辞曰发櫂歌方言曰楫或谓之櫂郭璞曰今云櫂歌也感动也庄子曰冯夷得道以潜大川说文曰怀念思也楚辞曰帝子降兮北渚王逸曰言尧二女娥皇女英随舜不及堕湘水中因为湘夫人扬雄蜀都赋曰其深则有水豹蛟蛇也　铣曰言令妓女鼔棹发其歌声引以相和也葭管也促曲令急】然后钓鲂【房】鳢【礼】纚【所买】鰋【匽】鲉【防】摭【只】紫贝搏耆龟【鸠】搤【扼】水豹馽【中立】潜牛泽虞是滥何有春秋【综曰纚网如箕形狭后广前鲂鳢鰋鲉皆鱼名搏摭皆拾取之名耆老也龟之老者神水豹潜牛皆谓水处也泽虞主水泽官滥施罔也言不顺时节常设之也　善曰相贝经曰赤电黒云谓之紫贝楚辞曰耆蔡兮踊跃王逸曰蔡龟也说文曰搤捉也扬雄蜀都赋曰水豹蛟蛇説文曰馽绊马也上林赋曰沈牛鹿麋南越志潜牛形角似水牛周礼曰泽虞掌国泽之政国语曰鲁宣公滥于泗流】擿【吐歴】漻【鹿】澥搜川渎布九罭【域】设罜【独】防【鹿】摷【责交】鲲【昆】鲕【而】殄水族蕖藕防蜃【肾】蛤【冈荅】剥【综曰漻澥小水别名擿搜谓一一周索也鲲鱼子鲕细鱼族类也摷殄言尽取之蘧芙渠蜃蛤蚌也　善曰毛诗曰九罭之鱼鳟鲂尔雅曰九罭鱼网国语里华曰罝禁罜防韦昭曰罜防小网也罭与緎古字通国语里革曰鱼禁鲲鲕　向曰擿探也蕖藕水草蜃蛤蚌属拔兼根取也剥取其肉】逞欲畋防【鱼】效获麑【迷】防【乌老】摎【古巧】蓼【老】浶【牢】浪【郎】干池涤薮【综曰逞极也鹿子曰麑麋子曰防所求徧也　善曰左传李良曰民馁而君逞欲广雅曰逞快也孔安国尚书传曰田猎也田与畋同説文曰防捕鱼也国语曰兽长麑防孔安国尚书传曰涤除也郑礼记注曰薮大泽　铣曰摎蓼浶浪谓徧搜索也干池涤薮言尽也】上无逸飞下无遗走擭【乌获】胎拾卵蚳【迟】蝝【縁】尽取【苍茍】取乐今日遑恤我后【综曰遑暇也言且快今日之茍乐焉能复顾后日之长久也　善曰国语鸟翼鷇卵虫舍蚳蝝韦昭曰蚳蚁子也可以为醢蝝复陶也可食未乳曰卵毛诗曰我躬不阅遑恤我后　翰曰在腹曰胎卵鸟子也蚳蚁子蝝蝗子谓尽取也】既定且宁焉知倾陁【音雉　综曰天下已定贵在安乐极意恣心何能复顾后日倾陁也向曰言今见安焉知后之倾壊陁壊也】大驾幸乎平乐之馆【善本无之馆】张【五臣作帐】甲乙而袭翠被【综曰平乐馆大作乐处也袭服也李尤乐观赋设平乐之显观处金商之维限　善曰班固汉书賛曰孝武造甲乙之帐袭翠被冯玉几音义曰甲乙帐名左传曰楚子翠被杜预曰翠羽饰被披义切　济曰大驾天子驾也平乐馆名袭用也谓用翡翠饰被】攅珍宝之玩好纷瑰丽以奓【五臣作侈】靡临迥望之广场程角觝【丁礼】之妙戏【综曰攅聚也纷犹杂也瑰竒也丽美也奓靡奢放也程课其技能也　善曰汉书曰武帝作觝戏文頴曰秦名此乐为角觝两两相当角力技艺射御故名角觝　济曰迥望寛坦也】乌获扛鼎都卢寻橦【直江】冲狭鷰【五臣作燕】濯胷突铦【息廉】锋跳【条】丸劒之挥霍走索上而相逢【综曰巻簟席以矛挿其中伎儿以身投从中过鷰濯以盘水罝前坐其后踊身张手跳前以足偶节逾水复却坐如鷰之浴也挥霍谓丸剑之形也索上长绳系两头于梁举其中央两人各从一头上交相度所谓舞絙者也　善曰史记曰秦武王有力士乌获孟说皆大官王与孟说扛鼎说文曰扛横开对举也扛与同古厖切汉书武帝享四夷之客作巴俞都卢音义曰体轻善縁橦汉书音义曰铦利也　铣曰狭以草为环挿刀四边伎人跃入其中胷突刀上如鷰之飞跃水也跳弄也九铃也挥霍铃剑上下貌】华岳峨峨冈峦参差神木灵草朱实离离总防仙倡戏豹舞罴白虎鼓瑟苍龙吹篪【音池　综曰华山为西岳峨峨髙大貌参差低仰貌神木松栢灵夀之属灵草芝英朱赤色离离实垂之貎仙倡伪作假形谓如神也罴豹熊虎皆为假头也　善曰西都赋曰灵草冬荣神木丛生毛诗曰其桐其椅其实离离毛苌曰离离垂也　向曰华山西岳也假作以为戏即今之山车也上挿草木垂其果实离离分布貌总防谓集神仙之倡伎戏豹舞罴并假作其形篪箫也】女娥坐而长歌声清畅而蜲【于为】蛇【移】洪涯立而指麾被毛羽而襳【衫】襹【音师　综曰蜲蛇声余诘曲也洪涯三皇时伎人倡家托作之衣毛羽之衣纎衣毛形也　善曰女娥娥皇女英也　翰曰畅逹也指麾谓分析伎乐也襳襹毛衣貌】度曲未终云起雪飞初若飘飘后遂霏霏【综曰飘飘霏霏雪下貎皆巧伪作之　善曰班固汉书曰元帝自度曲瓉曰度曲歌终更授其次谓之度曲也诗曰雨雪霏霏铣曰曲度谓曲之节度】复【五臣作覆】陆重阁转石成雷【综曰复陆复道阁也于上转石】
　　【以象雷声】礔【浦覔】礰【歴】激而増响【五臣作音】磅【五臣作砰浦耕切】礚【康艾】象乎天威【综曰増响重声也磅礚雷霆之音如天之威怒铣曰云雷霹雳之属皆幻化为之砰礚雷声也言其声有似天之威也】巨兽百寻是为蔓延【去】神山崔巍【五臣作嵬】欻【许律】从背见熊虎升而挐【匿加】攫【镢】猨狖【羊究】超而髙援【综曰作大兽长八十丈所谓蛇龙蔓延也欻之言忽也伪所作也兽从东来当观楼前背上忽然出神山崔嵬也皆伪所作也善曰汉书曰武帝作漫衍之戏拏攫相搏持也　铣曰言作大兽名为蔓延之戏令负神山于背致熊虎猨】
　　【狖之属皆相搏持于山上】怪兽陆梁大雀踆踆【七伦】白象行孕垂鼻辚【鳞】輑【善本作囷屈筠切】海鳞变而成龙状踠踠【苑】以蝹蝹【于云切综曰皆伪所作也陆梁东西倡佯也防踆大雀容也伪作大白象从东来当观前行且乳鼻正辚囷也海鳞大鱼也初作大鱼从东方来当观前而变作龙蜿蜿蝹蝹龙形貌也　善曰尸子曰先生岂无大鸟怪兽之物哉然而不私也　良曰陆梁踆踆皆行走貎孕产也谓伪作象令行产其子辚輑象鼻下垂貎蜿蜿蝹蝹龙行之貌】含利颬颬【呼家】化为仙车骊【离】驾四鹿芝盖九葩蟾【昌詹】蜍【市余】与龟水人弄蛇【综曰含利兽名性吐金故曰含利颬颬容也骊犹罗列骈驾之也以芝为盖盖有九葩之采也作千歳蟾蜍及千歳龟行舞于前也水人俚儿能禁固弄蛇也　济曰颬颬开口貌言初为兽后化为仙人车乃以骊马驾之芝盖以芝英为盖葩花也蟾蜍虾蟆也】竒幻【胡办】儵忽易貌分形吞刀吐火云雾杳冥画地成川流渭通泾【综曰儵忽疾也易貎分形变化异也　善曰西京杂记曰东海黄公立兴云雾汉官典职曰正旦作乐漱水成雾楚辞曰杳冥兮画晦西京杂记曰东海黄公坐成山河又曰淮南王好方士方士画地成河　济曰竒幻谓幻人能分一身作数人或吞刀或吐火或起云雾或画地成川河杳冥隂昏貌】东海黄公赤刀粤祝【呪】冀厌白虎卒不能救挟邪作蛊于是不售【常呪切综曰东海有能赤刀禹步以越人祝法厌虎者号黄公又于观前为之蛊惑也售犹行也谓懐挟不正道者于是时不得行也　善曰西京杂记曰东海人黄公少时能幻制蜿御虎常佩赤金刀及衰老饮酒过度有白虎见于东海黄公以赤刀往厌之术不行遂为虎所食故云不能救也皆伪作之也】尔乃建戏车树修旃侲【振】僮逞材上下翩翻突倒投【他豆】而跟【根】絓【卦】譬殒絶而复聨【综曰树植也旃谓也建之于戏车上也侲之言善善童幼子也逞犹见材伎能也翩翻戏橦形也突然倒投身如坠足跟反絓橦上若已絶而复连　善曰史记徐福曰海神云若侲女即得之矣说文曰跟足踵也　翰曰修长也旃谓也建于戏车上也侲众也翩翻上下貌】百马同辔骋足并驰橦末之伎态不可弥【综曰于橦末作其形状弥犹极也言变巧之多不可极也　善曰陆贾新语曰楚平王増驾百马同行向曰于橦上作百马以一辔驰骋其伎态不可穷尽弥尽也】弯弓射乎西羌又顾发乎鲜卑【综曰弯挽弓也鲜卑在羌之东皆于橦上作之　善曰魏书曰鲜卑者东胡之余也别保鲜卑山因号焉　翰曰鲜卑北胡也发射也言假作人形弯弓以射西羌北胡也】于是众变尽心酲醉盘乐极怅懐萃【综曰酲饱也萃犹至也于是游戏毕心饱于恱乐怅然思念明当复至也　善曰孟子曰盘乐饮酒驱骋田猎　济曰众变谓伎乐也言伎乐毕心饱于恱乐怅懐怅然思念所至之处】隂戒期门微行要【平】屈降尊就卑懐玺藏绂【五臣本作黻　综曰要或为徼天子印曰玺绂绶也懐藏之自同卑者　善曰期门已见西都赋汉书武帝微行所出张晏曰骑出入市里不复警跸若微贱之所为故曰微行要屈至尊同乎卑贱　济曰武帝置期门郎隂为戒饬与之微行行出不法驾谓之要自上杂下谓之屈玺天子印所以世传黻礼服也言既微行懐藏玺绂自降同贱微】便旋闾阎周观郊遂【五臣作隧】若神龙之变化彰后皇之为贵【综曰龙出则升天潜则泥蟠故云变化彰明也天子称元后皇汉帝称也　善曰闾里门也阎里中门也郑周礼注曰王国百里为郊周礼有六遂管子曰龙被五色欲小则如蚕蝎欲大函天地　济曰便旋犹廻转也闾阎里门也郊隧近郭之道龙出能变化言天子或同微人或复尊位变化亦犹神龙焉彰明也以此足明天子之贵】然后歴掖庭适欢馆捐衰色从嬿婉【于逺切　综曰掖庭今官主后宫择所驩者乃幸之嬿婉美好之貌　善曰毛诗序曰华落色衰韩诗曰嬿婉之求嬿婉好貎捐弃也　良曰欢恱也衰色老恶嬿婉美貌言适所悦而幸之】促中堂之陿【五臣作狭】坐羽觞行而无算秘舞更奏妙材骋伎妖蛊【也】艳夫夏姬美声畅【勑亮】于虞氏始徐进而羸【力为】形似不任乎罗绮嚼【墙跃】清商而却转増婵娟以此【五臣作跐音此】豸【雉】纷纵体而迅赴若惊鹤之羣罴【魄美切　综曰中堂中央也秘言希见为竒也更递也奏进也清商郑音婵娟此豸恣态妖蛊也纵体舞容也迅疾赴节相越也相鹤经曰后七年学舞又七年舞应节　善曰楚辞曰瑶浆蜜勺实羽觞汉书音义曰羽觞作生爵形仪礼曰无算爵郑曰算数也左传子产曰在周易女惑男谓之蛊又曰楚庄王欲纳夏姬杜预曰夏姬郑穆公女陈大夫御叔妻七畧曰汉兴善歌者鲁人虞公发声动梁上尘畅条畅也蛊媚也宋玉笛赋曰吟清商追流征　良曰羽觞柸上缀羽以速饮也秘舞谓希见之竒曲也妖蛊艳美也夏姬夏之美女虞氏谓虞公善歌者羸形宫女之形羸弱似不胜罗绮　济曰嚼吟也谓清商之声婵娟跐豸姿媚妖丽也纵体迅赴言屈容而赴迅节惊鹤羣罴言舞容似之】振朱屣【五臣作珠履】于盘樽奋长袖之飒【素合】纚【史】要【杳】绍修态丽服飏菁【精】眧【亡并】藐【五臣本作昭邈】流盼一顾倾城【综曰振犹掉也朱屣赤丝履也舞人特作长袖飒纚长貌也要绍谓娟婵作姿容也修为也态娇媚意也菁华英也眳眉睫之间藐好视容也流盼转眼貌也　善曰韩子曰长袖善舞楚辞夸容修态汉书李延年歌北方有佳人絶世而独立一顾倾人城再顾倾人国　铣曰言振蹈珠履于盘樽之间飒纚舞袖貌飏明也菁华英也眳邈美视貌言此之美人一顾可使倾城】展季桑门谁能不营【善曰国语曰臧文仲闻柳下惠之贤韦昭曰柳下展禽之邑季字也家语曰昔有妇人召鲁男子不往曰子何不若柳下惠妪不逮门之女也国人不称其乱焉桑门沙门也东观汉记制楚王曰以助伊蒲塞桑门之盛馔说文曰营惑也　良曰展李柳下惠桑门西国沙门此二人至贞洁见此之美亦经营也】列爵十四竞媚取荣盛衰无常惟爱所丁【综曰后宫官从皇后以下凡十四等竞争邪媚求荣爱也　善曰列爵十四已见西都赋尔雅曰丁当也　铣曰皆竞于荣宠盛衰不常惟当意者恱之】卫后兴于鬒【轸】髪飞燕【五臣作鷰】宠于体轻【善曰汉书曰孝武卫皇后字子夫汉武故事曰子夫得幸头解上见其美髪恱之毛诗曰鬒髪如云荀恱汉纪曰赵氏善舞号曰飞燕上悦之是由体轻而封皇后也向曰卫皇后以黒髪见宠赵飞鷰以体轻防幸】尔乃逞志【五臣作至】究欲穷身【五臣作欢】极娱鉴戒唐诗他人是媮【音俞　综曰逞娱也娱乐也唐诗刺晋僖公不能及时以自娱乐曰子有衣裳弗曵弗娄宛其死矣他人是媮言今日之不极意恣娇亦如此也　善曰楚辞曰逞志究欲心意安之也国语曰鉴戒而谋贾逵曰鉴察也　济曰逞快言快至尽媮也】自君作故何礼之拘増昭仪于婕妤贤既公而又侯【善曰国语鲁侯曰君作故事韦昭曰君所作则为故事也商君书曰贤者更礼不肖者拘焉汉书孝成帝赵皇后有女弟为婕妤絶幸为昭仪又孝元帝传婕妤有宠乃更号曰婕妤在昭仪上尊之也又曰封董贤为髙安侯后代丁明为大司马即三公之职也　济曰言自君所作即为故事何必拘于礼】许赵氏之无上思致董于有虞王闳争于坐侧汉载安而不渝【综曰渝易也　善曰汉书曰成帝谓赵昭仪曰赵氏故不立许氏使天下无出赵氏上者汉书曰上置酒麒麟殿视董贤而笑曰吾欲法尧禅舜何如王闳曰天下乃髙帝天下非陛下有之统业至重天子无戏言】髙祖创业继体承基暂【五臣作蹔】劳永逸无为而治耽乐是从何虑何思【善曰剧秦美新曰汉祖创业蜀汉汉书平当曰今汉继体承基三百余年扬雄曰不一劳者不久佚论语曰无为而治其舜也欤尚书曰惟耽乐之从周易曰天下何思何虑　翰曰髙祖创业虽蹔劳令子孙继体以承其基址足为永逸但耽乐恣意而已何所思虑哉】多歴年所二百余朞【综曰朞一匝也　善曰尚书曰殷礼配天多歴年所　翰曰从髙祖至莽二百三十年】徒以地沃野丰百物殷阜岩险周固襟带易守得之者彊据之者久流长则难竭柢【蔕】深则难朽故奢泰肆情而馨烈弥茂【综曰沃肥也丰饶也殷盛也阜大也谓左崤函右陇坻前终南后髙陵言土地险固故得放心极意而夸泰之馨烈益以茂盛　善曰左传曰制岩邑也李尤函谷关铭襟带咽喉管子曰地形险阻易守难攻济曰但以京师沃野丰厚山川险固足为襟带易为守备处之者自彊盛据之者能长久亦犹水木之深逺难为枯竭也　良曰肆放也弥益也烈业也言险固之地故得放情奢侈而馨香之业益以茂盛】鄙生生乎三百之外传闻于未闻之者【五臣作口】曽髣髴其若梦未一隅之能覩【综曰鄙生公子自称谦辞也三百自髙祖以下至作赋时也　善曰孔丛子曰子髙谓魏王曰君闻之于耳邪闻之于传邪者之于切甘泉赋曰犹髣髴其若梦说文曰彷佛相似见不谛也论语子曰举一隅而示之　济曰言我生汉后三百年外未闻之事传人之耳髣髴如梦中矣未能见其一隅】此何与【五臣作异】于殷人屡迁前八而后五居相圮【备】耿不常厥土盘庚作诰帅人以苦【善曰广雅曰与如也言欲迁都洛阳何如殷之屡迁乎言似之也尚书曰自契至成汤八迁尚书序曰盘庚五迁又曰河亶甲居相祖乙圮于耿孔安国曰河水所毁曰圮盘庚迁于殷殷人弗适有居率吁众慼出矢言铣曰此谓东都也言不归西京何如殷人数迁乎言似之也盘庚作告人迁都之意人不欲徙故言苦】方今圣上同天号于帝皇掩四海而为家富有之业莫我大也【综曰天称皇天帝今汉天子号皇帝兼同之掩覆也三皇以来无大于汉者　善曰方今犹正今也尚书刑德放曰帝者天号也天有五帝春秋元命苞曰皇者煌煌也礼记曰大道既隐天下为家又曰圣人能以天下为一家周易曰富有之谓大业　济曰言圣徳同天掩括四海为家也富有之业无大于我汉】徒恨不能以靡丽为国华独俭啬以龌龊忘蟋蟀之谓何【综曰俭啬节爱也蟋蟀唐诗刺俭也言独为节爱不念唐诗所刺邪　善曰汉书注龌龊小节也王逸楚辞注曰谓説也何休公羊传注曰诸据疑问所不知者曰何也又曰国语季文子曰吾闻以徳为国华韦昭曰为国光华　翰曰但恨不能靡丽华国独为节爱以自小也蟋蟀诗也所以刺俭言今志此诗意不为游乐谓何疑问之辞】岂欲之而不能将能之而不欲欤防窃惑焉愿闻所以辩之之説也【综曰言我不解何故反去西都从东京置奢逸即俭啬也说犹分别解说善曰防谦称也周易曰匪我求童防　向曰岂亦欲得西京奢丽而不能往将能往而不欲去欤　铣曰防】
　　【公子谦也惑焉言我窃惑此意焉愿闻所辩说也】









　　文选卷二
　　钦定四库全书
　　文选巻三
　　梁　昭　明　太　子　萧　统　编
　　唐李善吕延济刘良张铣吕向李周翰注
　　京都中【京都有三巻此卷居中故曰京都中】
　　东京赋【东京谓洛阳其赋意与班固东都赋同】
　　张平子
　　安处先生于是似不能言者怃【武】然有间【综曰有间谓有顷之问也先生闻公子称西京奢泰之事心怪其所贵者谓违礼失道故愕然有顷乃能言　善曰安犹乌也处处也言何处有此先生盖虚假之论语曰孔子似不能言者孟子曰夷子怃然为间赵岐曰怃然犹怅然　向曰大辩若讷　良曰怃然犹黙然先生怪公子盛称西京奢丽无度故黙然有顷将陈东京之事】乃莞【善作萖】尔而笑曰若客所谓末学肤受贵耳而贱目者也【综曰萖尔舒张面目之貌也末学谓不经根本肤受谓皮肤之不经于心胷贵耳谓东京先生笑公子以西京为贵以东为贱也　善曰论语曰莞尔而笑又曰肤受之愬桓子新论曰世咸尊古卑今贵所闻贱所见　铣曰莞尔小笑貌　济曰若客谓公子也为末学近所受肤薄】茍有胸而无心不能节之以礼【综曰茍犹诚也言賔诚信胷臆之所闻而心不能以礼节度其可否也　善曰韩诗曰鄙野之人僻陋无心也论语曰不以礼节之贾逵国语注曰节制也】宜其陋今而荣古矣【综曰言人不能以礼节度其事情者固宜薄陋今日之事而以此所闻古事为荣贵　善曰夫尊古而卑今学者之流也　向曰古谓西京今谓东京言公子外虽有胸内实无心所以不能识礼经之节制若此之用心诚宜以彼西京奢侈为荣以我东京俭约为陋】由余以西戎孤臣而悝【苦囘】穆公于宫室如之何其以温故【五臣有而字】知新研覈【胡格】是非近于此惑【五臣有也字　综曰如奈也覈实也研审也先生言由余但西戎孤陋之臣耳尚知非秦宫室之大如何公子雅好博古温故知新之德当审实事理之是非而反惑于此事论语曰温故知新可以为师矣王襃责髯奴曰研覈否臧　善曰史记曰由余本晋人亡入西戎相戎王使来聘秦观秦之强弱穆公示以宫室引之登三休之台由余曰臣国土阶三尺茅茨不剪寡君犹谓作之者劳居之者淫此台若鬼为之则神劳矣使人为之则人亦劳矣于是穆公大慙郑礼记注曰凡穆或作缪悝犹嘲也　翰曰言由余西戎孤陋臣也尚能嘲穆公之奢泰如何公子有温故知新研覈是非之资而反近惑于此】周姬之末不能厥政政用多僻始于宫隣卒于金虎【综曰姬周姓也末谓幽厉二主周末世之王多邪僻之政也邻近也谓幽王近于宫室惑于襃姒卒有祸败也金虎西方白虎神王金金白也　善曰应劭汉官仪曰不制之臣相与比周比周者宫隣金虎宫隣金虎言小人在位比周相进与君为隣贪求之徳坚若金谗谤之言恶若虎也　良曰言周之末年不能行政政多邪僻宫君也始自幽厉二王小人在位与君子为隣坚若金恶若虎卒以此亡】嬴氏搏【附】翼择肉西邑【综曰羸秦姓也周书曰无为虎搏翼将飞入邑择人而食也搏翼谓着翼也搏与附同　翰曰谓据西邑之险择诸侯而攻之】是时也七雄并争竞相髙以奢丽【综曰七雄谓韩魏燕赵齐楚秦也争谓各强盛而竞相髙以奢溢将为国好不复顾于礼法　善曰荅賔戏曰七雄虓阚史记张释之曰秦以苛察相髙尚书曰弊俗奢丽】楚筑章华于前赵建丛台于后【综曰左氏传曰楚子成章华之台于干谿一朝叛之于前在春秋之时史记赵武灵王起丛台太子围之三月于后在六国之时　善曰邹阳上书曰全赵之时武力鼎士袨服丛台之下臣瓉曰在邯郸城内】秦政利觜长距终得擅塲思专其侈以莫已若【五臣有也字　综曰言秦以天下为大塲喻七雄为鬬鸡利觜长距者终擅一塲也史记曰秦始皇秦防王子名政説文曰擅专也莫无也若如也言始皇所以思専擅其奢侈者以天下之君无如于我也　向曰言始皇甲兵猛鋭竟灭六国专有天下思为奢丽无如已者】乃构阿房【傍】起甘泉【综曰三辅故亊秦始皇上林苑中作离宫别观一百四十六所不足以为大防羣臣二世胡亥起阿房殿东西三里南北三百步下可建五丈旗在山之阿故号阿房也廿泉山名也战国策范雎曰秦北有甘泉宫谓其下有甘泉水因以名之　善曰史记曰始皇作前殿阿房东西五百步南北五十丈上可以坐万人下可以建五丈旗又曰始皇自极庙道通郦山作甘泉前殿】结云阁冠【五臣作观】南山【综曰结连也云阁阁名也髙如云故言云三辅故事曰秦二世胡亥起云阁欲与山齐冠覆也南山终南在长安南济曰二世起云阁欲与南山齐又起观于南山巅也】征税尽人力殚然后收以
　　太半之赋威以参【三】夷之刑【综曰言征税之赋尽于奢泰之用天下之力尽于长城与宫室也殚尽也汉书伍被曰秦作阿房宫收太半之赋韦昭曰凡数三分有二为太半言秦造宫室奢丽费用不足乃复收其太半之赋百姓赋税不得者诛其三族汉书曰秦用商鞅之法造参夷之诛参三也谓灭三族　善曰郑礼记注曰征税也毛苌诗传曰税敛也　翰曰夷杀也】其遇民也若薙【士帝】氏之芟【所衔】草既蕴崇之又行火焉【综曰遇逢遇也周礼有薙氏掌山泽芟除草菅毛诗载芟载柞左传周任有言曰若农夫之务去草芟夷蕴崇之杜预曰芟杀蕴积也崇聚也言秦始皇酷虐百姓如芟草积而放火　向曰薙氏掌除草蕴崇积聚而又烧之秦之虐民有类于此】惵惵【徒颊】黔首岂徒局【局】髙天蹐【籍】厚地而已哉乃救死于其颈【综曰史记曰秦皇更名民曰黔首谓黒头无知也局蹐恐惧之貌毛诗曰谓天盖髙不敢不局局伛偻也谓地盖厚不敢不蹐蹐累足也谓此时之民非徒局髙天蹐厚地而已乃昼夜畏死其颈　善曰岂非也老子曰圣人在天下惵惵焉国语单襄公曰兵在其颈不可久也铣曰惵惵众惧貌黔首人也局伛偻蹐轻足行也言黔首震惧岂但畏天地伛偻轻行而已恐秦法戮之】敺【五臣作驱】以就役唯【五臣作惟】力是视【综曰谓不复知民有缓急与饥寒唯趋敺令作力而已　善曰左传曰除君之恶唯力是视言所观者唯力是求余无所顾也】百姓不能忍是用息肩于大汉而欣戴髙祖【综曰忍堪也言秦天下之民若担重物不得休息今来归汉得息肩膊　善曰左传郑成公疾子驷请息肩于晋杜预曰以负担喻也国语祭公谋父曰商王大恶庶民不忍欣戴武王贾逵曰戴奉也　济曰百姓不能忍秦之苦若担重而行昼夜不息及汉乃舍皆欢欣戴荷髙祖之徳】髙祖膺箓受图顺天行诛杖朱旗而建大号【综曰膺箓谓当五胜之箓受图卯金刀之语顺天谓顺天命而起又悟神姥之言举朱旗而大呼天下之英雄与其定事也　善曰春秋命歴引曰五徳之运徴符合应箓次相代周易曰顺乎天汉书髙祖立为沛公旗帜皆赤故曰朱周易曰涣汗其大号郑曰号令也　济曰膺当也箓五胜之箓图河图大号大发号令也】所推必亡所存必固【综曰言髙祖所推击者使之亡所存者使之坚固　善曰尚书曰推亡固存邦乃其昌　铣曰诸侯无道者则亡之存道者则固之】扫项军于垓下绁子婴于轵【五臣作枳】涂【音度叶韵　综曰扫除也项项羽也垓地名汉王围项羽于垓下羽闻四面有楚歌乃与数百骑走髙祖使灌婴追之斩羽东城绁犹系也子婴秦子婴也　善曰史记曰秦王子婴乘素车白马系颈以组降于轵道旁也苏林曰轵亭名在长安城东十三里轵音纸】因秦宫室据其府库作洛之制我则未暇【综曰因仍也据就也府库谓官吏所止为府车马器械所居曰库也作洛谓造洛邑也我我髙祖也谓天下新造草创不暇改作如礼制也】是以西匠营宫目翫阿房【傍】规摹【莫胡】逾溢不度【入】不臧损之又损然尚过于周堂观者狭而谓之陋帝已讥其泰而弗【五臣作不】康【综曰西匠谓秦之旧匠也目视也翫习也阿房宫名汉书曰梧齐侯阳城人名延为少府作长乐未央宫也规图也逾越也溢过也度法也臧善也谓西匠所图越过不得礼法皆言不善也损减也言髙祖虽数损减其制度犹过于周家之堂观视陋小也康安也言观者习见秦之夸丽覩今日之减小皆以为陋然髙祖犹已讥其泰而不安也谓七年冬上自将击韩王信萧丞相留长安营起未央宫立东阙前殿武库太仓髙祖见其壮丽怒曰何修宫室之过也　善曰声类曰摹法也老子曰损之又损之以至于无为　良曰西匠西人为匠也髙祖既西都秦中复使西人营理宫室西人尝翫阿房之逾溢过度不善虽使抑损尚过周宫观者谓之狭陋髙祖尚以为奢泰而不可安】且髙既受命建家造我区夏矣【综曰髙髙祖也区区域也夏华夏也言髙祖受上天之命建立国家制造区夏　善曰毛诗曰文王受命作周郑曰受天命以王天下尚书盘庚曰永建乃家用肇造我区夏】文又躬自菲薄治致升平之德【综曰文文帝也躬自菲薄谓俭约汉书文帝欲作露台召匠计直百金曰吾奉先帝宫室常恐太奢何用台为故文景之际号为升平升平谓国太平也　善曰禹菲薄饮食孝经钩命决曰明王用孝升平致誉】武有大啓土宇纪禅肃然之功【综曰武武帝也汉书武纪曰定越地为南海七郡北置朔方等五郡故云大啓土宇啓开也纪记也肃敬也谓登封泰山升禅肃然　善曰尚书曰建邦啓土毛诗曰大啓尔宇　济曰登泰山升禅肃然以纪其功】宣重【直用】威以抚和戎狄呼韩来享【综曰宣宣帝也汉书宣纪曰呼韩邪单于欵五原塞愿奉国珍毛诗曰自彼氐羌莫敢不来享享献也抚安也戎狄呼韩并国名左传曰子教寡人和戎狄言宣帝能和戎狄铣曰呼韩单于愿奉国寳也】咸用纪宗存主飨祀不辍【综曰咸皆也纪録也宗太】
　　【宗文帝庙号也主木主言刻木为人主神置庙中而祭之辍止也凡天子五世则废今庙不迁毁其主各四时祭祀无止絶时　善曰汉书景纪曰髙皇帝为太祖之庙文皇帝为太宗庙言天子宜世世献祖宗之庙也郑论语注曰辍止也　翰曰髙皇帝为太祖庙文皇帝为太宗庙武皇帝为代宗庙宣皇帝为中宗庙此四庙代代不迁毁其主】铭勲彛器厯世弥光【综曰彛常也宗庙之器称彛勲功也厯经也弥益也铭勒也勒铭于宗庙之器钟鼎万祀弥益光明善曰左传臧武仲曰夫以大伐小取所得彛器铭其功烈以示子孙　字林曰铭题勒也　铣曰彛器钟鼎祖宗之器以铭纪功勲也】今舍纯懿而论爽德以春秋所讳而为美谈宜无嫌于往初【五臣作故旧】故【五臣无故字】蔽善而扬恶祗【章移】吾子之不知言也【综曰尔雅曰纯大懿美也爽差也今公子反舍四帝纯大懿美之德而专论説爽差之过失者也春秋讳国之恶今公子反以为美谈也宜之言义也无犹不也祗是也今公子之义不嫌于蔽国之善扬国之恶是公子之不知言也　善曰国语曰实有爽德贾逵曰爽贰也公羊传曰大恶讳之小恶书之又云鲁人至今以为美谈説苑楚文侯曰邑中豪好蔽善而扬恶可亲问之论语曰不知言无以知人也毛苌诗传曰祗适也　向曰先生以为公子之意称西京之盛宜不嫌于故旧理当陈饰美事以成其言且春秋讳国恶今公子舍四帝絶大懿美之徳不述取元成差爽之过以谈是蔽善扬恶反似嫌于故旧是不知言也】必以肆奢为贤则是【五臣作是则】黄帝合宫有虞总期固不如夏癸之瑶台殷辛之琼室也汤武谁革而用师哉【综曰肆放也贤善也谓黄帝明堂以草盖之名曰合宫舜之明堂以草盖之名曰总章言难公子黄帝等造此是守俭也汤谓殷汤武谓武王革改也言谁遣革改殷纣夏桀而用师哉以其奢侈媱放所以汤武顺天命而行罚之此讥西京公子也　善曰尸子曰欲观黄帝之行于合宫观尧舜之行于总章章期一也汲冢古文夏桀作倾宫瑶台殚百姓之财殷纣作琼室立五门周易汤武革命顺乎天而应乎人孔丛子舜禹揖让汤武用师非相诡乃时也　铣曰言公子以奢放为贤则黄帝与帝舜作合宫总章是不如桀纣作瑶台琼室也若此汤武谁复改易此弊而用师伐灭之】盍【合】亦览东京之事以自寤【五臣作悟】乎【综曰盍犹何不也览视也自寤自觉寤也言公子何不视东京之行事心自觉悟耶　良曰何不览东京俭约悟西京奢泰也】且夫天子有道守【五臣作狩】在海外【综曰淮南子曰若天下无道守在四夷天下有道守在海外言四夷皆为臣仆　善曰郑礼记注曰道谓仁义也　济曰至徳及逺故可巡狩四海之外】守位以仁【综作人】不恃隘害【综曰人谓众庶也隘险也言要须择任贤臣不以隘害为牢固　善曰周易曰何以守位曰仁济曰险隘要害之处也恃险不及守位逺矣】苟民志之不谅何云岩险与襟
　　带【综曰苟诚也谅信也公子称岩险周固襟带易守故今答曰诚使人心不信何用周固反易守乎　善曰李尤函谷闗铭曰襟带咽喉也　翰曰苟且也公子称岩险周固襟带易守先生言且人心不信虽有于此复何补乎】秦负阻于二关卒开项而受沛【综曰负恃也卒终也言负二关以为牢固终受二人所入也二人谓髙祖从武关入项羽从函谷关入　善曰汉书曰沛公使兵守函谷关项羽使黥布攻破之至戯下又曰沛公攻武关入秦应劭曰武关秦南关　向曰二闗皆秦之塞沛公攻武关入秦又使兵守函谷关项羽使黥布攻破之若此隘阻不足恃明矣】彼偏据而规小岂如宅中而图大【综曰彼谓秦也据依也言彼秦偏据闗西所规近在二关之内故曰小岂如东京居天地之中所图者四海之外　善曰尚书曰自服于土中孔安国曰洛邑地势之中孔丛子曰子贡谓东郭充曰今子位卑而图大　铣曰偏据谓西京宅中谓东京】昔先王之经邑也掩观九隩【乌到】靡地不营土圭测景【五臣作影】不缩不盈总风雨之所交然后以建王城【综曰先王谓周成王也邑洛邑也掩犹及也九隩谓九州之内也靡地不营谓徧求之卜瀍涧及黎水皆不吉郑曰土度也缩短也盈长也谓圭长一尺五寸夏至之日竪八尺表日中而度之圭影正等天当中也若影长于圭则太近北圭长于影则太近南近北多寒近南多暑近东多风近西多雨总犹括也王城今河南也周礼曰土圭之法测土深正日影以求地中四时之所交风雨之所防隂阳之所和乃建王国也　善曰毛苌诗传曰经度也新序曰营度也九隩合道四海也　良曰掩度观视也九隩九州之内也靡无也言成王经始此邑度视九州之内无地不营以土圭之法测正日影而此地不缩不盈正得天地之中四时风雨于此交防故建立王城也】审曲面势【综曰审度也谓审察地形曲直之势而建王都　善曰周礼曰或审曲面势以饬五材以辨民器郑司农曰察五材曲直方面形势之宜也　济曰审其曲折观其面势】泝【素】洛背河左伊右瀍【综曰泝向也洛洛水河黄河伊伊水瀍瀍水善曰尚书曰予朝至于洛师卜涧水东瀍水西惟洛食孔安国曰洛出上洛山伊出陆浑山瀍出河南北山】西阻九阿东门于旋【综曰谓东有旋门在成臯西南十数里阪形周屈故曰于旋　善曰穆天子西升九阿郭璞曰旋今新安县十里有九阪阻险也阿曲也　铣曰洛阳西十里九阪之道谓之九阿旋旋门阪】盟津逹其后太谷通其前【综曰孟津四渎之长故武王为诸侯约誓于其上尚书曰东至于孟津盟津地名在洛北都道所凑古今以为津太谷在辅氏北洛阳西也洛阳记曰太谷洛城南五十里旧名通谷　铣曰盟津河名太谷谷名】廻行道乎伊阙邪径捷【接】乎轘辕【综曰伊阙山名也轘辕阪名也廻曲也捷邪也谓大道迂曲乃当伊阙之外邪径趋疾当厯轘辕善曰贾逵国语注曰道由也史记吴起曰桀之居伊阙王逸楚辞注曰捷疾也左传注曰捷邪出也汉书沛公从轘辕臣瓉曰在缑氏东南　翰曰言大道伊阙之界迂廻而行轘辕之上虽邪亦捷也】太室作镇掲【竭】以熊耳【综曰太室嵩髙别名也掲犹表也言以嵩髙之岳为国之镇也复表以熊耳之山善曰郭璞山海经注曰太室在阳城县西羽猎赋曰揭以崇山熊耳山名尚书传曰熊耳山在宜阳之西也】底柱辍流镡【徒南】以大岯【音彼　综曰底柱山名也在河东县东南向居河中犹柱然也辍止也　善曰尚书曰导河至于底柱东过大岯韵集曰镡剑口也言大岯之险同乎剑口也庄子曰天子之剑以周宋为镡　良曰底柱山在水中若辍止于流也】温液汤泉黒丹石缁【音滓综曰言泉水如汤浴之可以除病在河南梁县界中黒丹石缁谓黒石杂色也言温液即汤泉之流黒丹石缁之所出　善曰孝经援神契曰徳至山陵则出黒丹张揖子虚赋注曰厉黒石可用磨也　良曰缁黒也言丹黒土石相杂】王鲔岫居能【奴来】鼈三趾【综曰山有穴曰岫王鲔鱼名也居山穴中长老言王鲔之鱼由南方来出此穴中入河水见日目昡浮水上流行七八十里钓人见之取之以献天子用祭其穴在河南小平山　善曰周礼曰春献鲔郑曰王鲔鱼之大者山海经曰阳狂水西南流注于伊水中有三足鼈尔雅曰鼈三足曰能】虙妃攸馆神用挺纪【综曰攸所也馆舍也传曰成王迁九鼎于洛邑卜年七百卜世三十后皆如其言故云神所挺纪谓告年纪之处也　善曰楚辞曰迎虙妃于伊洛王逸曰虙妃神女盖伊洛之水精　济曰虙妃神女也当亦馆于此中其神挺然可纪】龙图授羲龟书畀【必利】姒【综曰尚书传曰伏羲氏王天下龙马出河遂则其文以画八卦谓之河图又曰天与禹洛出书谓神龟负文而出列于背　善曰尔雅曰畀赐也史记禹姓娰氏】召伯相宅卜惟洛食周公初基其绳则直【综曰相视也宅居也惟有也食谓吉兆谓初造洛邑召公先相宅卜之吉周公绳度之合于制度　善曰尚书曰召公既相宅卜惟洛食孔安国曰卜必先墨画龟然后灼之兆顺食墨吉也尚书曰周公作基作新大邑于东国洛毛诗曰其绳则直毛苌曰言不失绳直之宜也　济注同】苌【直良】魏舒是廓是极【综曰苌周大夫也魏舒晋大夫献子也廓犹规也极致也谓二人率诸侯曰敬以致功规度王城三旬而立之善曰国语曰敬王十年刘文公与苌欲城周为之告晋左传曰晋魏舒合诸侯之大夫以城周向曰廓开也极致也言致功开立之也】经途九轨城隅九雉【综曰南北为经途道也轨车辙也　善曰周礼国中经途九轨郑曰涂容九轨谓辙广也又周礼曰王城隅之制九雉郑云雉度也谓髙一丈长三丈为雉　铣曰隅角也】度【徒洛】堂以筵度室以几【综曰堂明堂也筵席也长九尺几爼也长七尺　善曰周礼曰室中度以几堂上度筵　济曰取几筵为准】京邑翼翼四方所视【综曰京大也大邑谓洛阳也翼翼礼仪盛貌言常为四方观翼翼然也　善曰毛诗曰商邑翼翼四方之极　良曰翼翼美貌】汉初弗之宅也故宗绪中圮【平彼】巨猾间【去】舋【许觐】窃弄神器厯载三六偷安天位于时蒸民防敢或贰其取威也重矣【综曰绪统也圮絶也汉家不居于洛故宗庙之统中途废絶也巨王莽字巨君也猾狡也间也舋隙也神器帝位也言王莽因成哀无嗣元后秉政汉祚微弱篡处髙位载年也三六十八年谓王莽篡位一十八年也天位帝位也于于也蒸众也防无也言是时众民无敢有二心于莽者毛诗曰于时言言尚书曰蒸民乃粒威畏也重犹多也谓天下所畏己者多矣　善曰老子曰天下神器不可为也为者败之韦昭汉书注曰神器天子玺也尚书曰天位艰哉左传先轸曰报施救患取威定霸　向曰言汉初不居我东京所以中有毁絶巨大也大猾王莽间伺窃盗轻弄帝位厯十八载偷以自安蒸众也时众人不敢二心于莽者惧莽之威深重矣此皆由西都之祸】我世祖忿之乃龙飞白水鳯翔参【所今】墟【综曰世祖光武也忿恚疾王莽威重如此也白水谓南阳白水县世祖所起之处也初为更始大司马讨王郎于河北北为参虚分野龙飞鳯翔以喻圣人之兴也　善曰周易曰飞龙在天大人造也】授钺四七共工是除【综曰授与也钺斧钺也四七二十八将也共工霸天下者以喻王莽也六韬曰凡国有难君召将以授斧钺汉书曰颛顼有共工之阵以定水灾　翰注同】欃枪旬始羣凶靡余【综曰欃枪星名也谓王莽之在位如妖气之在天世祖除之凶恶无余尔雅曰彗星为欃枪旬始妖气也史记曰旬始状如雄鸡也靡无也今言世祖除凶贼无有遗余也】区宇乂宁思和求中【综曰天地之内称防言海内既已乂安思求隂阳之和天地之中而居之　良曰天下乂安思隂阳和求天地中将都于此】睿哲览都兹洛宫【综曰睿圣也通也言通见此洛阳宫也善曰尚书曰睿作圣明作哲老子曰涤除览河上公曰心居防之处览知万物故谓之览王弼曰物之极也广雅曰逺也　济曰言光武圣智通览洛宫之美而都之】曰止曰时昭明有融【综曰曰辞也时是也融长也言当止居是洛邑必有昭明之徳长久之道也　善曰毛诗曰曰止曰时昭明有融　向曰时是也融长也言光武当止是洛邑必有昭明长久之福】既光厥武仁洽道丰【综曰止戈曰武谥法曰功格天下曰光尅定祸乱曰武洽合也丰盛也世祖既能止戈故谥光武言仁义之道大丰盛也　善曰洽霑也　翰曰言能光大武德又使仁道满盛也】登岱勒封与黄比崇【综曰登上也岱泰山也谓王者功成作乐治定制礼故封泰山勒功于石以纪号也黄黄帝也史记曰崇髙也言世祖与黄帝比其尊号　善曰史记曰黄帝封泰山禅云亭司马彪续汉书曰建武三十二年乃封禅孔安国尚书传曰崇尊也】逮至显宗六合殷昌【综曰逮及也殷盛也昌炽也显宗明帝号也六合天地四方也　善曰吕氏春秋曰神通乎六合髙诱曰四方上下为六合也良曰至显宗之时天下殷富昌盛也】　乃【五臣作既】新崇德遂作德阳【综曰崇德德阳皆殿名崇德在东德阳在西相去五十步　良曰天下富盛乃理宫室】啓南端之特闱立应门之将将【七将反　综曰啓开也端门南方正门应门中门也　善曰尔雅曰宫中门谓之闱洛阳宫舍记曰洛阳有端门毛诗曰应门将将毛苌曰将将严正之貌向曰闱门也言此门特逹众门而起将将髙貌】昭仁惠于崇贤抗义声于金商【综曰崇贤东门名也金商西门名也谓东方为木主仁如春以生万物昭天子仁惠之德故立崇贤门于东也西为金主义音为商若秋气之杀万物抗天子德义之声故立金商门于西　善曰汉书曰角为木为仁商为金为义也】飞云龙于春路屯神虎于秋方【综曰德阳殿东门称云龙门德阳殿西门称神虎门神虎金兽也秋方西方也飞飞龙也易曰云从龙为木兽春路东方道也　善曰汉书曰东宫苍龙又曰东方于时为春宫殿簿北宫有云龙门王逸楚辞注曰屯陈也汉书曰西宫白虎又曰西方于时为秋宫殿簿北宫有神虎门　翰曰云神皆龙虎所用也龙可使飞集虎可使屯置】建象魏之两观旌六典之旧章【综曰象魏阙也一名观旌表也言所以立两观者欲表明六典旧章之法谓悬书于象魏浃日而敛之　善曰周礼曰太宰掌建邦之六典一曰治典二曰教典三曰礼典四曰政典五曰刑典六曰事典左传曰旧章不可忘　向曰旌明也悬之于阙以明之】其内则含德章台天禄宣明温饬【勑】迎春寿安永宁【综曰八殿皆以休令为名美时君之徳在应门之内也】飞阁神行莫我能形【综曰言阁道相通不在于地故曰飞人不见行徃故曰神形谓天子之形容言我无能説其形状也】濯龙芳林九谷八溪芙蓉覆水秋兰被涯【宜】渚戏跃鱼渊游龟蠵【音携　综曰洛阳图经曰濯龙池名故歌曰濯龙望如海河桥渡似雷芳林苑名九谷八溪养鱼池芙蓉荷华也秋兰香草生水邉秋时盛也渚水渚也戏游也跃跳也毛诗曰王在灵沼于牣鱼跃蠵龟类也凡此物谓取有时非时则恣之游戏不惊动也　善曰楚辞曰秋兰兮青青郑注周易曰兰香草也被覆也　良曰濯龙廐名芳林园名】永安离宫脩竹冬青隂池幽流泉冽清鹎【匹】鶋【居】秋栖鹘【骨】雕【竹交切善作鸼】春鸣雎【七余】鸠丽【五臣作鹂吕知】黄关关嘤嘤【综曰永安宫名也修长也冬青谓不雕落也水称隂幽流谓伏沟从地下流通于河也水黒色故曰泉冽清澄貌尔雅曰鸒斯鹎鶋郭璞曰鹎鶋匹鸟腹下白又曰鶌鸠鹘鸼郭璞曰鹘鸼似山鹊短尾青黑色秋栖春鸣谓各得其性也尔雅曰鴡鸠王鴡也郭璞曰鴡鸠雕类又曰鸧鹒鵹黄也鹂黄黒也关关嘤嘤谓音声和也鵹丽古字通　善曰楚辞曰临沅湘之渊毛诗曰冽彼下众　济曰离宫宫名幽流洑流也冽冷也】于南则前殿灵【五臣作云】台龢驩【五臣作和欢】安福【综曰前殿露寝也灵台台名也龢驩安福二殿名并在徳阳殿之南　铣曰三者皆殿名】謻【直移】门曲榭邪阻城洫【综曰謻门氷室门也台有木曰榭阻依也洫城下池氷室门及榭皆屈曲邪行依城池为道也　翰曰謻门门名宫室相接谓之謻言邪枕城池也】竒树珍果钩盾【垂允】所职【综曰竒异也珍贵也钩盾今官主小苑　善曰钩盾五丞也尔雅曰职主也　向曰言珍者美之也】西登少华亭候修勑【综曰登升也并有亭有也修治勑整也谓西园中有少华之山】九龙之内寔曰嘉德西南其戸匪雕匪刻我后好约乃宴斯息【综曰九龙本周时殿名也门上有三铜柱柱有三龙相糺绕故曰九龙嘉德殿在九龙门内也诗曰西南其戸不雕不刻尚质也言殿舍之多其户或西或南也我后谓明帝也宴安息止也　善曰周易曰君子以向晦入宴息　济曰我天子好俭约乃安止于此】于东则洪池清籞【语】渌水澹澹【徒敢】内阜川禽外丰葭菼【土敢】献鼈蜃【示忍】与龟鱼供蜗【古花】蠯【五臣作蜱蒲佳】与菱芡【巨俨反　综曰洪池池名也在洛阳东三十里阜多也丰饶也内多鱼鼈外饶芦薍也蜗螺也菱芟芡鸡头也　善曰汉书音义应劭曰籞在池水上作室可用栖鸟鸟入捕之髙唐赋曰水澹澹而盘纡説文曰澹澹水摇貌尔雅曰葭苇也菼薍也薍五患切周礼曰春献鼈蜃秋献龟鱼祭祀供蜱蠃郑曰蜃大蛤也杜子春曰蜃蜯也蜱与蠯同礼记曰蜗醢而苽食周礼曰加笾之实有菱芡也】其西则有平乐都场示逺之观【综曰平乐观名也都谓聚防也为大场于上以作乐使逺观之谓之平乐在城西】龙雀蟠【盘】蜿【纡元】天马半汉【综曰龙雀飞廉也天马铜马也蟠蜿半汉皆形容也　善曰华峤后汉书曰明帝至长安迎取飞廉并铜马置上西门平乐观也】瑰异谲诡灿烂炳焕【综曰瑰竒也谲诡变化也灿烂炳焕洁白鲜明之貌　铣曰瑰异谲诡并竒也】奢未及侈俭而不陋规遵王度动中得趣【综曰言皆合于礼故奢不至侈俭不至陋也规摹遵循趋意也度先王之法度举动合礼之意也家语曰公甫之妇动中得趋　向曰尽合法则】于是观礼礼举义具【综曰具足也言观王之光明礼义皆备具也　善曰左传曰诸侯宋鲁于是观礼　济曰观其礼具见其义】经始勿亟【居力】成之不日【综曰勿犹不也亟急也成之不日言不用一日即成之　善曰毛诗曰经始勿亟庶民子来毛苌曰经度也又曰庶民攻之不日成之　良曰亟急也经始之际不务于急百姓慕义不终日而成】犹谓为之者劳居之者逸慕唐虞之茅茨思夏后之卑室【综曰劳苦也逸乐也　善曰贾子曰翟王使使者之楚楚王飨客于章华之台楚王曰翟亦有台乎使者曰翟王茅茨不剪采椽不斵犹以作者大劳居者大逸墨子曰尧舜茅茨不剪采椽不刋説文曰茅茨盖屋也论语曰禹卑宫室而尽力于沟洫　铣曰言天子犹以为百姓为之劳苦我居之逸乐乃思尧舜茅茨不剪大禹卑其宫室将师法之】乃营三宫布政颁【班】常复【福】庙重屋八逹九房规天矩地授时顺乡【综曰三宫明堂辟雍灵台颁布也常旧典也所以行教化布典礼之宫也复庙重覆也重屋重栋也谓明堂庙屋前后异制谓宫室之饰圆者象天方者则地也乡方也言颁政赋常随时月而居其方月令曰孟春居苍龙左个　善曰礼记曰复庙重檐逹乡谓天子庙饰也大戴礼曰明堂九室而有八牖然九室则九房也八牖八逹也大戴礼曰明堂者上圆下方范子曰天者阳也规也地者隂也矩也三辅黄图曰明堂方象地圆象天又曰明堂顺四时行令　良曰所以布常礼之宫复庙重檐饰也明堂九房而八牖授犹赋也顺随也言班政赋教必随时月而居其方】造舟清池惟水泱泱【音央　综曰造舟以舟相比次为桥毛诗曰造舟为梁泱泱水流貌　善曰毛诗曰瞻彼洛矣惟水泱泱】左制辟雍右立灵台因进距衰表贤简能【奴来反协韵　综曰言徳阳殿东有辟雍于西有灵台谓于其上班教令者曰明堂大合乐射乡者曰辟雍司歴纪节气者曰灵台也进善也衰老也言因其进则举而用之衰减者拒而退之谓择贤以大射所以表明德行简録其能否谓辟雍也　善曰尸子曰治国有四术一忠爱二无私三用贤四简能尔雅曰简犹择也　向曰谓辟雍也因行礼射有才徳者则进用之有衰退者则距絶之此表异其贤简别所能也】冯【皮氷】相【息亮】观祲【浸】祈禠【丝】禳灾【善曰周礼曰春官宗伯冯相氏掌歳日月星辰之位辨其灾祥以为时候郑曰冯乘也相视也祲谓隂阳气相浸渐以成灾也祈求福也禳除也灾祸也谓求祈福而除灾害也尔雅曰禠福也郑周礼曰却变异曰禳　铣曰祲氛气也祈求也冯相氏主候星宿氛气之官求福除灾】于是孟春元日羣后旁戾【综曰尚书曰正月元日舜格于文祖孟春正月也元日正日也羣后公卿之徒也旁四方也戾至也言诸侯正月一日从四方而至各来朝享天子也】百僚师师于斯胥洎【综曰尚书曰百僚师师百僚谓百官也师师谓相师法也胥相洎及也言元日百官于此相连及而来朝贺也　良曰百官互相师法于此相及】藩国奉聘要荒来质【征利反综曰谓王侯藩称国也言要荒之外所奉聘令者尽来朝见　善曰周礼曰镇服外五百里曰藩服魏相上封显明功臣以镇藩国郑司农周礼注曰众来曰覜寡来曰聘尚书曰五百里要服又五百里荒服汉书曰楼兰王遣子质汉　铣曰镇服外五百里曰藩服藩服外五百里曰绥服绥服外五百里曰要服要服外五百里曰荒服此五服之君皆来聘留子以质之】具惟帝臣献琛执贽【音至　综曰具之言俱也献贡也琛寳也执持也贽礼也言藩国来贡者谓随土所出寳而贡之也　善曰万邦黎献具惟帝臣毛诗曰来献其琛封禅书曰百蛮执贽周礼曰以六禽作六贽郑曰贽之言至也所执以自致也】当觐于殿下者盖数万以二【综曰觐见也言于此之时当入见于殿下者可数万人分于阙下夹道为二部　良曰数万言多也以二列为二行】尔乃九賔重【平】胪【卢】人列【综曰言鸿胪所主羌胡之人皆罗列于朝廷也　善曰汉书曰羣臣朝十月仪大行人语九賔胪句传韦昭曰九賔则周礼曰九仪谓公侯伯子男孤卿大夫士也胪传也次以传上令也苏林曰上传语告下胪下传告上句胪犹行也二训虽殊皆以行上语为胪也　济曰重言积重多也胪人鸿胪也主賔客之官罗列其尊卑以朝也】崇牙张镛【庸】鼓设【综曰崇牙栒虡上板作劒鎝者横曰栒植曰虡张谓树之以悬钟鼓也　善曰毛诗曰崇牙树羽又曰镛鼓有斁毛苌诗传大曰镛　良曰崇牙犹簨虡以挂钟鼓】郎将司阶虎防交铩【杀】龙辂充庭云旗拂霓【五结反　综曰言虎贲中郎将主夹阶而立虎贲或执防或持铩而相对也交铩谓交加而设兵器也马八尺曰龙辂天子之车也故曰龙辂充满也庭朝也旗谓熊虎为旗为髙至云故曰云旗也楚辞曰载云旗之逶夷拂至也霓天边气也　善曰汉书曰仪兵郎中夹阶说文曰铩铍有镡　铣曰铩锋刄也拂霓言髙皆述陈设之状也】夏正三朝庭燎晢晢【五臣作晣章烈反　综曰夏家建寅之正汉家所用也三朝歳月日朝晢晢大光明也　善曰东都赋曰春王三朝三朝歳首朔日也毛诗曰夜如何其夜未艾庭燎晣晣　向曰庭燎焚柴也晣晣火明貌】撞洪钟伐灵鼓旁震八鄙軯【普萌】礚【苦代】隐訇【火宏】若疾霆转雷而激迅风也【综曰撞铿也伐击也灵鼓六面鼓也旁四方也震惊也八鄙四方与四角也軯礚隐訇钟鼔之声也霆霹雳也迅疾也言钟鼔之声又若雷霆之相转亦如急风之迅疾也　善曰礼曰灵鼔露鼗　翰曰其发越迅疾若此】是时称警跸已下雕辇于东厢【综曰警谓清道也辇人挽车雕谓有雕饰也殿东西次为厢　善曰汉书仪注曰皇帝辇动则左右侍帷幄者称警孔安国尚书传曰雕刻镂也　铣曰皇帝辇动左右称警东西序曰厢天子至于此】冠通天佩玉玺【徙】纡皇组要【平】干将负斧扆次席纷纯【之尹】左右玉几穆穆而南面以听矣【综曰通天冠名也佩带也玉玺天子印也蔡邕独断曰天子冠通天纡垂也皇大也组绶也干将剑名也越絶书曰楚王令欧冶子干将为铁剑三枚一曰龙渊二曰太阿三曰工市也吴越春秋曰干将者吴人造剑二枚一曰干将二曰莫耶白与黒谓之斧扆屏风树之坐后也次席竹席也纷纯谓以组为縁周礼曰天子左右玉几郑曰左右有几优至尊也善曰礼记曰天子负斧扆南向而立郑曰负之言背也周礼曰大朝觐王设黼依设莞席纷纯次席黼纯左右玉几次席纷纯谓三席俱设互言之周易曰离者明也南方之卦也圣人南面听天下向明而治盖取诸此　良曰要带也扆依也施斧文屏风于后】然后百辟乃入司仪辨等尊卑以班璧羔皮帛之贽既奠【综曰百辟诸侯也司主也仪法也辨别也言百官有分别者谓司主之次也班位次也谓尊卑有等差也　善曰毛诗曰百辟其刑之周礼曰司仪主礼掌九仪之賔客分别五等之诸侯左传臧僖伯曰明贵贱辨等差国语曰班爵贵贱以列之周礼曰子执谷璧孤执皮帛卿执羔大夫执鴈立各有次第奠置也　向曰辟君也司仪掌九仪辨尊卑等班也奠定也言班等既定】天子乃以三揖之礼礼之穆穆焉皇皇焉济济焉将将【七羊】焉信天下之壮观也【综曰壮观言天下之人壮大观览也礼记曰天子穆穆诸侯皇皇大夫济济士将将郑曰威仪容止之貌史记曰天下之壮观也善曰周礼曰王土揖庶姓时揖异姓天揖同姓郑曰庶姓无亲者也土揖推手小下之也异姓昏姻也时】
　　【揖平推手也天揖推手小举之又曰诸侯心平手礼伯男手在心下礼外国君在心上礼　翰曰三揖者公卿特揖特独也言一揖之大夫旅揖旅众也言众揖之士傍揖言不正也穆穆皇皇济济将将皆盛美之貌】乃羡公侯卿士登自东除【五臣作涂】访万几询朝政勤恤民隐而除其眚【所景】人或不得其所若已纳之于隍【综曰羡延也登进也谓命之上殿也天子从中阶诸侯从东西阶言几防之事日有万种询谋也谓与谋朝政有所先后者也恤忧也隐痛也眚病也言有隐痛不安者今忧恤之也隍城下坑无水者　善曰东除阶也尚书曰一日二日万几国语祭公谋父曰勤恤民隐而除其害孟子曰伊尹思天下之民匹夫匹妇不与被尧舜之泽者若已推而纳之于沟中郑毛诗笺曰纳内也说文曰城池无水曰隍　良曰东涂东阶也眚灾也言天子忧民之所痛为除其灾若不得其所犹已纳于隍池之中】荷天下之重任匪怠皇以宁静【综曰荷负也怠懈也皇暇也言无有懈怠于宁静者谓常有所忧也　善曰孙卿子曰国者天下之大器也重任也可不善择而后错之毛诗曰不敢迨遑向曰匪敢怠慢何暇为安静自乐也】发京仓散禁财赉皇僚逮舆台【综曰发开也京大也禁藏也赉赐也皇僚百官也逮及也言天子散发禁库之财无问贵贱皆赐及之　善曰尚书曰散鹿台之财发钜桥之粟毛诗曰曽孙之庾如坻如京左传曰人有十等王臣公公臣大夫大夫臣士士臣皁皁臣舆舆臣隷隷臣僚僚臣仆仆臣台汉书公卿言曰陛下出禁钱以赈元元应劭曰少府掌山泽陂池之税名曰禁钱以给私养　铣曰皇大也舆台贱称上赐大官下及贱人】命膳夫以大飨饔饩【虚毅】浃【子颊】乎家陪【综曰周礼曰膳夫主食之官熟曰饔腥曰饩浃徧也家陪谓公卿大夫之家　善曰毛诗曰牲牢饔饩论语曰陪臣执国命　翰曰言大飨赐官僚生熟之物徧于公卿之家】春醴【礼】惟醇燔【伐元】炙芬芬【综曰醇厚也燔炙谓炙肉也芬芬香气盛也　善曰毛诗曰为此春酒又曰燔炙芬芬吕氏春秋曰厚酒肥肉　铣曰醴酒也芬芬香也烧炙饮食之香也】君臣欢康具醉薫薫千品万官已事而踆【七旬反综曰康乐也具俱也言君臣皆欢乐而和悦也已止也踆退也谓品秩官僚等并止事而退还　善曰毛诗曰公尸来止熏熏毛苌曰熏和恱也国语楚昭王曰百姓千品万官亿丑管仲曰有司已事而竣踆与竣同　济曰君臣欢康尽醉酒气薫薫然言百官毕礼事皆踆廵而退】勤屡省【昔井】懋【五臣作茂】干干【综曰屡数也省察也懋勉也干干敬也　善曰尚书曰屡省乃成周易曰君子终日干干　良曰言勤茂此道也】清风协于德淳化通于自然【综曰协同也淳厚也天也自然通神明也言帝如此清惠之风同于天徳淳厚之化通于神明也　善曰孔安国尚书传曰风教也老子曰为而不宰是谓德王弼曰德者皆有德不知其至出于幽冥者也老子曰天法道道法自然王弼曰自然者无称之言穷极之辞　铣曰言合逺之德通自然之道】宪先灵以齐轨必三【苏滥】思以顾愆【综曰宪法也先灵先圣之神灵即谓尧舜也愆过也齐同也轨迹也言有事能思信与先圣同轨迹也　善曰论语曰季文子三思而后行　翰曰言犹三思惧已有过】招有道于侧陋开敢谏之直言聘丘园之耿洁旅束帛之戋戋【音残　综曰招明也有道言使郡国于侧陋之中举有道之士而用之也直言谓直谏者也耿清也旅陈也谓有清洁者也言丘园中有隐士贞洁清白之人聘而用之束帛谓古招士必以束帛加璧于上周易曰六五贲于丘园束帛戋戋王肃云失位无应隠处丘园盖防闇之人道德弥明必有束帛之聘也戋戋委积之貌　善曰尚书曰明明扬侧陋汉书曰举能直言极谏者】上下通情式宴且盘【综曰上谓君下谓臣式用也盘乐也言君情通于下臣情逹于上故能国家安而君臣欢乐也善曰墨子曰古者圣王惟能审以尚同是故上下通情毛诗曰嘉賔式宴以乐也】及将祀天郊报地功【善曰将欲也白虎通曰祭天必在郊者天体至清故祭必于郊取其清洁也周礼以正月上辛郊祀告于上帝祭天而郊以报去年土地之功京房易占曰立秋报地功　铣曰祭南北郊报天地之功】祈福乎上思所以为防【综曰祈求也天也黄天地言天子祭天地之际思念所以尽其忠敬　善曰礼记曰共皇天上帝之神以为人祈福周易曰天而地黄　翰曰防敬也】肃肃之仪尽穆穆之礼殚然后以献精诚奉禋祀曰允矣天子者【五臣无者字】也【综曰殚尽也献进也允信也天子言是天帝之子也　善曰毛诗曰至止肃肃礼记曰天子穆穆国语曰精意以享谓之禋祀周礼曰以禋祀昊天上帝毛诗曰允矣君子　济曰言尽献精诚敬奉禋祀信矣天子之德也】乃整法服正冕带【综曰整理也冕所谓平天冠也言天子素带朱里谓三皇已来始冕制有数种郑曰长一尺七寸广八寸前圆后方以珠玉饰之也法服谓衣服并有法度善曰孝经曰非先王之法服不敢服　向曰法服天子服也整其冠带也】珩【行】紞【丁敢】纮【宏】綖【延】玉笄綦【其】防火龙黼黻藻繂【律】鞶【步干】厉【综曰笄簪也谓以玉饰之　善曰左传曰珩紞纮綖昭其度也杜预曰珩维持冠者纮缨从下上者紞冠之垂者綖冠上覆者周礼曰王之五冕玉笄也又曰王之皮弁防五采玉郑曰防缝中琪如綦綦谓结皮弁于缝中每贯结五采玉十二以为饰谓之綦防左传曰火龙黼黻昭其文也藻繂鞞鞛鞶厉斿缨昭其数也杜预曰火画火也龙画龙也白与黒谓之黼黻两色相戾也藻繂以韦为之所以借玉鞞佩刀鞘上饰鞛下饰鞶厉绅带之垂者斿旌旗之斿缨在马膺前】结飞云之袷【古合】辂【路】树翠羽之髙盖【综曰袷辂次车也次车树翠羽为盖如云飞也今世谓之羽盖车　善曰髙唐赋曰翠为盖翰曰祫犹次也】建辰旒【力求】之太常纷焱【五臣作颷】悠以容裔【综曰辰谓日月星也画之于旌旗垂十二旒也常上画三辰以象天明也谓天子十二旒诸侯九旒大夫三旒纷盛也悠从风貌容裔髙低之貌焱火花也言风鼓动旌旗纷纷盛乱如火花之飞起　善曰周礼曰日月为常左传曰三辰旂旗昭其明也　向曰辰日月星辰画之于旒垂十二旒名太常颷悠容裔从风转薄貌】六虬【渠幽】之奕奕齐腾骧而沛【普外】艾【综曰六六马也黒也天子驾六马腾骧趣走也奕奕光明沛艾作姿容貌也　善曰甘泉赋曰六虬毛诗曰四牡奕奕相如大夫赋曰沛艾赳螑　良曰马髙七尺曰虬腾骧沛艾马行貌】龙辀【张流】华轙【蚁】金鋄【忙犯】镂钖【音阳　综曰辀车辕辕端上刻作龙头也华采画也　善曰尔雅曰载辔谓之轙郭璞曰在轼上环辔所贯也蔡邕曰金鋄者马冠也髙广各五寸上如玉华形在马髦前镂雕饰也当颅刻金为之毛诗曰钩膺镂钖　铣曰辀车辕刻为龙华华采也载辔谓之轙金鋄镂钖皆马之饰】方釳【乞】左纛【徒到】钩膺玉瓖【音襄　综曰方釳谓辕旁以五寸铁镂钖中央低两头髙如山形而贯中以翟尾结着之辕两边恐马相突也左纛以旄牛尾大如斗置騑马头上以乱马目不令相见也钩膺当胷也瓖马带玦以玉饰　济曰纛以牛旄尾为之皆马上饰】銮声哕哕【呼外】和铃鉠鉠【于良反　综曰銮在衡和在轼皆以金为铃也哕哕和鸣声鉠鉠小声　善曰毛诗曰銮声哕哕和铃鉠鉠】重轮贰辖防毂飞軨【音零　综曰蔡邕独断曰乘舆重毂外复有一毂副辖其外乃复设辖然重轮即重毂也飞铃以缇防广八尺长拄地画左青龙右白虎系轴头取两邉饰蔡邕月令章句曰疏镂也　良曰重为轮以二辖括之疏毂刻其毂为文飞軨画缇防系轴上】羽盖葳【威】蕤葩瑵【爪】曲茎【综曰羽盖以翠羽覆车盖也葳蕤羽貌葩爪悉以金作华形茎皆曲蔡邕独断曰凡乗舆车皆羽盖金华爪与瑵同　济曰言羽盖悉以金作华饰之其茎低曲而靡迤】顺时服而设副咸龙旂而繁缨【综曰五时之服各随其车车各一色以为副贰副车各一乘今谓之五帝车也龙旂者交龙为旂也鞶今之马大带也缨马鞅也　善曰毛诗曰龙旗阳阳周礼曰玉路钖樊缨郑曰樊读如鞶繁与鞶古字通　向曰皆载龙旂繁多缨络于其间】立戈迤【弋止】戛农舆辂木【综曰戈谓木勾矛防也戛长矛也矛置车上邪柱之是谓戎辂农舆无盖所谓耕根车也言耕稼于籍田乘马无饰故称木　善曰迤邪也　铣曰戈短故立于车上矛长故靡迤邪柱也农舆籍田车也车无饰曰木】属【之欲】车九九乘轩并毂【综曰副车曰属言相连也属车有藩者曰轩皆在后为三行故曰并毂　善曰汉杂事曰诸侯贰车九乘秦灭九国兼其车服故大驾属车八十一乘　良曰属车后车也并毂言车多并行】【伏】弩重旃朱旄青屋【综曰通帛曰旃朱旄旄牛尾赤色者也青屋青作盖里也　善曰説文曰车兰间皮筐以安其弩也徐广车服志曰轻车置弩于轼上载以属车然置弩于曰弩】奉引既毕先辂乃发【综曰奉引谓引道者言道引之次已定前车乃发　善曰汉官仪曰大驾则公卿奉引尚书曰先路在左塾之前】鸾【五臣作銮】旗皮轩通帛綪【五臣作蒨千见反】旆【综曰鸾旗谓以象鸾鸟也皮轩以虎皮为之　善曰蔡邕车服志曰鸾旗俗人名曰鸡翘上林赋曰前皮轩后道斿通帛曰旗国语曰分鲁公以少帛綪茷韦昭曰綪茷大赤也茷音斾　铣曰銮旗皮轩皆车也通帛蒨旆皆旌旗】云罕九斿【由】闟【五臣作钑所反】防轇【交】轕【音葛　综曰云罕旌旗之别名也九斿亦旗名也闟铤也轇轕杂乱貌　善曰上林赋曰载云罕説文曰斿旍施旒也史记赵良谓卫鞅曰君之出也操闟防者旁车而趋王逸楚辞注曰轇轕参差纵横也　向曰钑鋋也】髶【而利】髦【毛】被绣虎夫戴鹖【音曷综曰髶髦髦头葺骑也　善曰汉书羿为髦头应劭曰绣衣在天子乘舆之前鹖鹥鸟也鬬至死乃止令武士戴之取猛也司马彪续汉书曰虎贲骑皆鹖冠】驸【附】承华之蒲梢【所交】飞流苏之骚杀【桑葛反　综曰驸副马也承华廐名也言取华廐之蒲梢以为副马也汉官仪有承华廐　善曰后宫蒲梢汗血之马流苏五采毛杂之以为马饰而埀之续汉书曰驸马赤珥流苏挚虞决疑要注曰凡下垂为苏骚杀垂貌　良曰骚杀飘飏貌】总轻武于后陈奏严鼔之嘈【曹】囐【才逹反综曰后陈者谓北军五营兵在后陈列嘈囐鼔声也善曰汉书曰隤铜丸以挝鼔声中严鼓之节晋灼曰疾击鼓　铣曰轻捷武猛者谓以军兵在后陈列鼔奏严毅之声嘈囐震发也】戎士介而扬挥戴金钲【征】而建黄钺【综曰戎兵也士士卒也介甲也挥为肩上绛帜如燕尾者也金钲镯铙之属也黄钺以黄金饰之　善曰左传厨人仆曰扬徽者公徒也徽与挥古字通蔡邕独断乘舆后有金钲黄钺　翰曰戎士武士也言武士带甲乃扬举挥发也钲铙类黄钺金饰斧】清道案【五臣作按】列天行星陈肃肃习习隐隐辚辚【隣】殿【丁见】未出乎城阙旆已廻【五臣作已反】乎郊畛【音真协韵　综曰清道谓跸止行者列犹次也言天子行如上天之星行罗列有次肃肃敬貌习习行貌隠隠众多貌辚辚车声也殿后车也旆前车也郊畛谓郊界也言从之多后犹未出城阙前已廻于郊界也　善曰司马相如上疏曰清道而后行周易曰天行健尚书大传曰明明上天烂然星陈论语曰孟之反不伐奔而殿宋衷太经注曰畛界也　济曰天子清道而行若天之行转星之陈布肃肃习习隐隐辚辚皆车马声言后车未出城前车已自郊而反言车骑之多】盛夏后之致美爰恭敬于明神【综曰盛犹嘉也夏后禹也言今嘉欲行禹之事爰布恭敬于神明也　善曰论语曰恶衣服而致美乎黻冕菲饮食而致孝乎鬼神毛诗曰恭敬明神也　向曰言敬神之美盛于夏德】尔乃孤竹之管云和之瑟【综曰孤竹国名出竹　善曰周礼曰孤竹之管云龢之瑟和与龢古字通郑曰孤竹特生者也云和山名也出美木用为瑟其声清亮　良曰孤竹云和皆山名生竹与梓可为管为瑟因以名之】雷鼓鼝鼝【乌】六变既毕【综曰雷鼔八面鼔凡乐六变为一成则更奏毕尽也　善曰周礼曰雷鼔路鼗奏之若乐六变一变川泽之神见二变山林之神见三变丘陵之神见四变墤衍之神见五变地神见六变天神见毛诗曰田鼓鼝鼝鼔声】冠华秉翟列舞八佾【综曰冠华以铁作之上濶下狭以翟雉尾饰之舞人头戴一行罗列八人八八六十四人谓今麦防花也谷梁传曰舞夏天子八佾　善曰蔡邕独断曰大乐郊祀舞者冠建华冠毛诗曰右手秉翟马融论语注曰佾列也　良曰言舞人冠华冠秉翟毛也】元祀惟称羣望咸秩【综曰元大也祀祭也称举也谓大祭天地之礼既举羣岳众神望以祭祀之皆有秩次　善曰尚书曰咸秩无文王肃曰秩序也左传曰乃有事于羣望孔安国尚书传曰在逺者望而祭之】飏槱【五臣作槱音由】燎之炎炀【様】致髙烟乎【善作于】太一【综曰飏飞飏也槱之言聚也谓聚薪焚之扬其光炎使上逹于天也太乙天之尊神也曜魄寳也　善曰周礼以槱燎祀司中司命郭璞方言注曰火炽猛为炀説文曰致送也汉书曰中宫天极星其一明者太一常居也　向曰槱木名周礼用之焚燎之烟上至于太一】神歆馨而顾德祚灵主以元吉【综曰歆飨也顾眷也祚报也灵明也元大也吉福也言天神覩人主之明肃顾飨其馨香之祭故报之以大福尚书曰明德惟馨周易曰黄裳元吉】然后宗上帝于明堂推光武以作配【综曰宗尊也上帝太微中五帝也配对也言尊祭五帝于明堂以光武配之汉书曰明帝宗祀五帝于明堂光武皇帝配之】辨方位而正则五精帅而来摧【祖囘反　综曰辨别也方位谓四方中央之位也则法也五精五方星也帅循也摧至也言五帝总集至明堂　善曰汉书曰祀五帝于明堂坐位各处其方孝经钩命决曰宗祀文王于明堂以配上帝五精之神尔雅曰摧至也　向曰辨五方之位正其法则则五方精灵帅然来至也】尊赤氏之朱光四灵懋【木】而允怀【综曰赤氏谓汉火德所统赤帝熛怒也河图曰四灵苍帝神名灵威仰赤帝神名赤熛怒黄帝神名含枢纽白帝神名白招拒黒帝神名协光纪今止云四灵谓除赤余有四懋悦也懐安也　善曰尚书曰民其允怀孔安国曰民信归之济曰四方之灵皆美悦而信安之懋美也允信也怀安也】于是春秋改节四时迭代蒸蒸之心感物増思【综曰改易迭更也代谢也言感四时之谢而欲享祀也广雅曰蒸蒸孝也感物谓感四时之物即春韭卵夏麦鱼秋黍肫冬稻鴈孝子感此新物则思祭先祖　善曰易干凿度曰孔子曰天地有春秋冬夏节故生四时又曰五行迭终四时更废尚书虞舜蒸蒸广雅曰感伤也　良曰不忘祖考】躬追养于庙【五臣作宗】祧【吐尧】奉蒸尝与禴【药】祠【综曰言祭皆追感孝养之道故躬自为之躬犹身也　善曰礼纬曰祭者所以追养继孝也礼记曰逺庙为祧毛诗曰禴　　祠蒸尝公羊氏传曰春曰祠夏曰禴秋曰尝冬曰蒸】物牲辩【徧】省设其楅衡【综曰物牲谓祭祀之物皆徧省视之也横木于牲角端以备抵触谓之楅衡善曰周礼曰牧六牲而阜蕃其物以供祭祀凡祭祀饰其牛牲设其楅衡杜子春曰楅衡所以持令不得抵触人也】毛炰【炮】豚胉【博】亦有和羮【善曰郑周礼注曰毛炰者豚胉去其毛而炰之以备八珍毛诗曰毛炰胾羮周礼曰饮食之豆其实豚胉杜子春曰以胉为膊谓脇也毛诗曰亦有和羮　良曰毛炰豚也胉豚胁亦有以和羮】涤濯静嘉礼仪孔明【综曰涤濯谓洗涤也静洁也嘉善也孔甚也言礼仪甚鲜明也　善曰周礼曰大祭祀眡涤濯郑曰涤溉祭器也毛诗曰笾豆静嘉又曰礼仪既备又曰祀事孔明】万舞奕奕钟鼓喤喤【音皇　综曰万舞干也奕奕舞形也喤喤鼔声也　善曰毛诗曰万舞奕奕钟鼔喤喤】灵祖皇考来顾来飨【平】神具醉止降福穰穰【而羊反　综曰灵皇神名谓先帝也言先帝之神顾愍子孙享其食也神谓先神也具俱也止已降下也穣穰众多也　善曰毛诗曰神具醉止降福稂穰】及至农祥晨正土膏脉起【综曰农祥天驷即房星也晨时正中也谓正月初也　善曰国语曰虢文公曰太史顺时视土农祥晨正土乃脉发太史告稷曰土膏其动韦昭曰农祥房星也晨正谓立春之日晨中于午也脉理也膏土润也铣曰房星正月中晨见南方农之祥也是时土脉润起可以耕也】乘銮辂而驾苍龙
　　【善曰礼记曰孟春之月乘銮辂驾苍龙郑曰銮辂有虞氏之车也有銮和之节而饰之以青轮春东方色青也马八尺为龙　良曰苍青色乘此将籍田】介驭间以剡【以冉】耜【综曰天子车帝在左御在中介处右　善曰礼记曰天子祈谷于上帝亲载耒耜措之于参保介之御间郑曰保介车右置耒耜于车右与御者之间明以劝农又使勇士衣甲而参乘备非常也保犹衣也毛诗曰以我覃耜毛苌曰覃利也郑礼记注曰耜耒之金也覃与剡同　向曰剡利也置利耜于介者左驭者右故曰间耜田器也】躬三推【土回】于天田脩帝籍之千亩【善曰东观汉记曰永明四年诏书曰朕亲耕于籍田以祈农事礼曰躬耕帝籍天子三推为籍千亩扬雄上林苑箴曰芒芒天田芃芃作谷　济曰天田天子之籍田】供禘【亭细】郊之粢盛必致思乎勤已【综曰禘郊谓祭天于南郊也言天子籍田千亩必须亲耕者为敬其祖考用充宗庙之粢盛故曰勤已　善曰礼记曰王者禘其祖之所自出郑曰禘大祭也又曰天子籍田千亩以事天地以为粢盛毛苌诗传曰器实曰粢在器曰盛郑礼记注曰致之言至也　铣曰禘郊祀于郊以供黍稷勤已戒怠惰也】兆民劝于疆埸【亦】感懋力以耘耔【音子　综曰兆民谓百姓也疆田畔也耘去草耔壅本也　善曰毛诗曰疆埸有或耘或耔尔雅曰懋勉也　翰曰兆民沐化相劝勉理田也】春日载阳合射辟雍【综曰阳暖也言春三月之时与诸侯合射辟雍行礼教　善曰毛诗曰春日载阳郑曰载之言则也东观汉记永平三年三月上初临辟雍行大射礼　铣曰载阳三月也将行射礼】设业设虡【巨】宫悬金镛【综曰设施也业栒上板刻为鴈齿捷业然植者为虡横者为栒以施设县之宫中也镛大钟也　善曰毛诗曰设业设虡周礼曰正乐悬之位王宫悬郑司农曰宫悬四面也毛诗曰镛鼔有斁诗传曰大曰镛】鼖【汾】鼓路鼗【逃】树羽幢幢【五臣作幢音同　综曰鼖大鼔也鼗小鼔也幢幢羽貌　善曰周礼曰以鼖鼔鼔军事又曰路鼔路鼗毛诗曰崇牙树羽毛苌曰置羽于栒上以为饰也　翰曰树羽毛标饰鼔也】于是备物物有其容【综曰言备具也物礼物射之礼物并有容饰也　善曰左氏传屠蒯曰事有其物物有其容　良曰言此时礼物备有仪容】伯夷起而相仪后防坐而为工【综曰伯夷唐虞时明礼仪之官也后防舜臣掌乐之官言礼以行施故云起乐以静陈故云坐　善曰左传曰孟僖子不能相仪又曰昔妻乐正后防取之仪礼曰大射工六人　翰曰伯夷舜秩宗也使相视礼仪防舜典乐者使之为工言后者以其为诸侯也时虽无此二人言我今使贤皆此类故称之】张大侯制五正【音征　善曰毛诗曰大侯既抗毛苌曰大侯君侯也周礼曰王射三侯五正郑司农曰王张五采之侯即五正之侯也谓天子五正诸侯三正大夫士二正以布画取五方正色于大侯之上也　翰曰即五正侯也】设三乏厞【翡】司旌【综曰言大射张三侯故设三乏乏以革为之防旌者之御矢也司旌谓执旌司射中当举之周礼曰服不氏射则以旌居乏而待获杜子春曰乏音为匮乏之乏尔雅曰厞隐也铣曰乏以皮革为之令人隐于内举旌以指箭中不髙下】并夹既设【五臣作饰】储乎广庭【综曰并夹钳矢者周礼曰射则取矢也言侯髙则以并夹取之也储待也广大也谓张设于大庭以待天子也济曰并钳箭具箭髙手取不及当钳取之储置于射堂之庭】于是皇舆夙驾防【柴】于
　　东阶【综曰防之言却也谓却于东阶下天子未乘之时也　善曰毛诗曰星言夙驾　良曰以待天子】以须消啓明扫朝霞登天光于扶桑【综曰须俊也消不见也扫灭也言晨时啓明先见尚有余光日出乃不见霞日边赤气也谓天子须啓明光消霞灭日上扶桑乃就乘舆也礼天子日出乃视朝　善曰毛诗曰东有啓明西有长庚淮南子曰登于扶桑爰始将行是谓朏明也　向曰须待也天光日也言待啓明星消灭不见朝霞扫除日上于扶桑乃天子出时】天子乃抚玉辂时乘六龙发鲸鱼铿华钟大丙弭节风后陪乘【综曰玉辂谓玉饰之也郑礼记注曰抚犹据也东都賔曰登玉辂乘时龙发举也铿犹击也华钟谓有篆刻文故言华也　善曰周易曰时乘六龙此谓各随其时而乘之东都赋曰发鲸鱼铿华钟淮南子曰若夫钳且大丙之御也马莫使之而自走髙诱曰二人太一之御也楚辞曰吾令羲和弭节兮王逸曰弭按节徐行也史记曰黄帝举风后以理人郑曰风后黄帝三公也应劭汉官仪曰常伯任侍中出即陪乘也　济曰弭节犹按节也陪乘从车也大丙太一御也或按节为御或使从车俱行亦类上文使伯夷与防】摄提运衡徐至于射宫【综曰摄提有六星玉衡北斗中星主廻转并饰于车上徐行至于射宫射宫谓辟雍也　善曰汉书曰摄提失方音义曰摄提随斗杓所建十二月也杓匹遥切春秋保干图曰斗节运衡何休公羊传曰运转也　济曰言天子随摄提所建玉衡所运至于射宫是与天合徳】礼事展乐物具王夏阕驺【侧留】虞奏【综曰展谓舒陈器物也物具谓器物皆具备也王夏乐名也天子初出奏也阕终也　善曰周礼曰出入则奏王夏又曰凡射王奏驺虞之乐】决拾既次雕弓斯彀【古候反综曰决以象骨着右手巨指所以钩也拾韝捍着左臂也雕弓谓有刻画也彀张也　善曰毛诗曰决拾既次郑曰次谓手指相比也　向曰次比也言二物相比雕弓遂张也】逹余萌于暮春昭诚心以逺喻【综曰昭明也诚心谓天子之心也　善曰礼记曰季春勾者毕出萌者尽逹白虎通曰天子所以亲射何助阳气逹万物也名之为侯者何明诸侯不朝者则当射之然则射者帝诚心逺谕于下也文子曰诚心可以懐也　良曰暮春有草木未生者皆通逹使生昭明也明诚心逺喻天下】进明德而崇业涤饕【叨】餮【他结】之贪欲【音喻叶韵　综曰射义曰射所以观德也崇犹兴也业射业也涤荡去也言有贪婪嗜欲者皆涤荡去之也　善曰汉书明帝诏曰亲射泰侯盖选士威恶助微逹阳也周易曰君子进德修业杜预左氏传注曰贪财曰饕贪食曰餮　翰曰饕餮贪财食也言皆以德业涤除之使不生也】仁风衍而外流谊方激而遐骛【综曰衍布也方道也激感也遐逺也骛驰也　善曰典引曰仁风翔乎海表礼记曰射者仁道也又曰古诸侯之射所以明君臣之义也广雅曰方正也铣曰言仁义四散及于逺方】日月防于龙【鬬】恤民事之劳疚【综曰尾】
　　【也日月防于尾谓十月时也疚病也民劳病于歳事到此月乃终也故天子愍恤劳来之　善曰国语云日月防于龙国家于是乎蒸尝也贾逵曰龙尾也月令孟冬日在尾汉书曰东宫苍龙】因休力以息勤致欢忻于春酒【综曰谓田事毕休民力息勤劳也善曰礼记曰孟冬之月劳农以休息春酒谓春时作至冬始熟也毛诗曰春酒惟淳　良曰使饮酒欢欣】执銮刀以袒割奉觞豆于国叟【综曰言天子亲执銮刀袒右膊而割牲以示敬也　善曰东观汉记曰永明二年诏曰十月元日始尊事三老兄事五更朕亲袒割牲毛诗曰执其銮刀孝经援神契曰天子亲临辟雍袒割礼记曰食三老五更于太学天子袒而割牲执酱而馈执爵而酳　翰曰銮刀上铃也袒肉袒也觞酒器也豆笾豆也国叟三老五更也言天子亲执刀肉袒割牲奉酒及笾豆于三老五更】降至尊以训恭送迎拜乎三夀【综曰降下也至尊天子也三夀三老也言天子尊而养此三老者以教天下之敬故来拜迎去拜送焉　善曰左传曰享以训恭俭蔡邕独断曰天子事三老使者安车輭轮送迎而至家天子独拜毛诗曰三夀作朋　向同综注】敬愼威仪示民不偷【以朱反叶韵综曰敬宜也仪礼也毛诗曰敬慎威仪视民不佻毛苌曰佻偷也　济曰偷逾也】我有嘉賔其乐愉愉【综曰嘉賔谓三老五更也愉愉和悦之貌　善曰毛诗曰我有嘉賔】声教布防【五臣作濩】盈溢天区【综曰布防犹散被也天区谓四方上下也言天子教爱及之尚书曰声教讫于四海　翰曰濩散也言布散溢出区宇】文德既昭武节是宣【综曰既已也昭明也宣犹发也言文武之教无处不临　善曰尚书曰诞敷文德汉书武帝诏曰躬秉武节　济曰文德谓郊祀尊三老等武节谓讲武】三农之隙曜【五臣作耀】威中原【综曰隙闲也曜威谓治兵也善曰三时务农一时讲武韦昭曰三时春夏秋也西都赋曰曜威而讲武事　向曰隙暇也冬即农之暇也】歳惟仲冬大阅西园【综曰西园上林苑也　善曰周礼曰仲冬教大阅公羊传曰大阅者何简车马也后汉书曰先帝左开鸿池右作上林苑】虞人掌焉先期戒事【综曰先期日勑戒羣吏脩猎具也　善曰周礼虞人掌山泽之官度知禽兽多少戒犹告也　良曰先期吉日以戒猎事】悉率百禽鸠诸灵囿【综曰悉尽也率敛也鸠聚也囿苑也囿谓集禽兽于灵囿之中　善曰毛诗曰悉率左右以燕天子毛苌曰驱禽兽于王之左右郑曰率循也悉率驱禽兽顺其左右之宜以安待王之射毛诗曰王在灵囿】兽之所同是谓告备【综曰同亦聚也备具也言禽兽皆已合聚田物具备也　善曰毛诗曰兽之所同礼曰告备于王】乃御小戎抚轻轩【综曰毛诗曰小戎俴收谓小戎之车轻便宜畋猎郑曰轻车驱逆之车】中畋四牡既佶【竒栗】且闲【综曰中畋马谓调良马可用猎者毛诗曰四牡既佶既佶且闲　铣曰四牡四马也佶健也闲习也言四马至于中畋皆翘健惯习也】戈矛若林牙旗缤纷迄于【善无于字】上林结徒为【善无为字】营【综曰若林言多也缤纷风吹貌兵书曰牙旗者将军之旌谓古者天子出建大牙旗竿上以象牙饰之故云牙旗迄至也结止也徒众也营域也上林苑名　善曰説文曰营市居也　济曰结车徒为营域】次【五臣作叙】和树表司铎授钲【综曰次比也和军之正门为和也表门表也司主也钲铎所以为军节　善曰周礼曰大阅虞人为表以旌为左右和门又曰教振旅辨鼔铎镯铙之用　济曰言叙列军门建树标表钲铎所以节进退言司主者授人使击发也】坐作进退节以军声【综曰言声中进退取钟鼓旌之节善曰周礼曰司马执铎以教坐作进退疏数之节　铣曰言钲铎坐而教进退之节是谓军声】三令五申示戮斩牲【综曰示教也言三令五申示众人毕有不用命者斩之若牲也　善曰尹文子曰将战有司读诰誓三令五申之既毕然后即敌史记曰孙子约束既布三令五申之周礼曰大阅斩牲以徇阵曰不用令者斩之　铣曰牲牛羊豕也斩牲者示人之必戮明不从令者必斩】陈师鞠旅教达禁成【综曰陈师犹列师众也鞠之言告也教达谓三令五申禁令已行军法成也　善曰毛诗曰陈师鞠旅　翰曰皆知教令识禁忌也】火烈具举武士星敷【综曰具俱也敷布也言武士猎徒如星之布也　善曰毛诗曰火烈具举毛苌曰列人持火也　铣曰使人俱举火武士布散若星也】鵞鹳【灌】鱼丽【离】箕张翼舒【综曰鵞鹳鱼丽并阵名也谓武士发于此而列行如箕之张如翼之舒　善曰左氏传曰晋荀吴与华氏战于赭邱郑翩愿为鹳其御愿为鹅又曰王伐郑郑原繁为鱼丽之阵济曰鱼丽阵势箕张翼舒亦阵之形】轨尘掩迒【冈】匪疾匪徐【综曰掩覆也迒迹谓车轨之尘适自覆迹言得迟疾之中也　善曰谷梁传曰搜于红车轨尘马候蹄也　向曰言车轨之尘下覆落其迹是不疾不徐而得中】驭不诡遇射不翦毛【善曰孟子曰为之诡遇一朝而获十刘熈曰横而射之曰诡遇毛苌诗传曰面伤不献翦毛不献　翰曰射背去者不横射翦断其毛】升献六禽时膳四膏【综曰升进也　善曰周礼曰庖人掌供六禽郑司农曰六禽鴈鹑鹄鴙鸠鸽也　良曰六禽凫鴈鴙鹑鴽鷃也升上也上献宗庙也四膏牛膏香犬膏臊鸡膏腥羊膏羶时膳供四时之膳也】马足未极舆徒不劳成礼三敺【五臣作驱】解罘【伏侯】放麟【综曰极尽也舆众也劳罢劳也大鹿曰麟解散也罘防也周易曰王用三敺失前禽也敺与驱同　善曰韦昭汉书注曰舆车士也谷梁传曰四时之田用三焉一曰干豆二曰賔客三曰充君之庖　铣曰既成礼而解网不欲杀麟兽也称放则余兽可知】不穷乐以训俭不殚物以昭仁【综曰穷极也训教也殚尽也物谓禽兽也言杀禽兽不尽即昭明人君行仁之道谓崇俭故也　善曰列女传曰周宣王姜后曰好奢必乐穷乐者乱之所兴左传曰享以训恭俭　翰曰若此可教于俭明于仁】慕天乙之弛【式氏】罟【古】因教祝以怀民【五臣作人　综曰天乙殷汤名也弛废也　善曰吕氏春秋曰汤见网置四面汤拔其三面置其一面祝曰昔蛛蝥作网今之人学纾欲髙者髙欲下者下吾取其犯命者汉南之国闻之曰汤徳至禽兽三十国归之髙诱曰纾缓也毛苌诗传曰懐来也　向曰今慕此以安万人】仪姬伯之渭阳失熊罴而获人【综曰仪则也姬伯文王为西伯也　善曰史记曰太公望吕尚东海人以渔钓于周西伯西伯将出猎卜曰所获非龙非彲非虎非罴所获霸王之辅西伯猎果遇太公渭之阳与语大説文王劳之太公曰臣闻君子乐其志小人乐其事遂载与俱归　济曰仪法也言我讲武法此而思之】泽浸昆虫威振八防【综曰浸润也八防八方区宇也善曰毛诗序曰文王德及鸟兽昆虫马郑礼记注曰昆明也明虫者阳而生隂而藏也苍颉篇曰宇边也说文曰防籕文宇字　翰曰昆虫小虫也润及之言惠泽广威德逺】好乐无荒允文允武【综曰允信也无荒言不好荒淫之乐信与文王武王等其功德也　善曰毛诗曰好乐无荒允文允武昭假烈祖　良曰言好游乐而不荒淫信文武之道】薄狩于敖既【综作璅】焉岐阳之搜又何足数【综曰敖郑地今之河南荥阳也谓周王狩也璅璅小也言鄙不足说也岐阳岐山之阳谓成王所狩之地亦以小不足可数也　善曰诗曰建旐设旄薄兽于敖左传曰成王有岐阳之搜　济曰琐琐鄙陋也岐阳成王所猎敖地名宣王所猎搜狩皆猎也言天子过之彼皆鄙陋何足比数】尔乃卒歳大傩【奴何】敺【五臣作驱】除羣疠【综曰卒终谓一歳之终傩逐疫鬼　善曰汉旧仪曰昔颛顼氏之有三子已而为疫鬼一居江水为疟鬼一居若水为罔两鬼一居人宫室区隅善惊人为小鬼于是以歳十二月使方相氏蒙虎皮黄金四目衣丹裳执戈持盾帅百隷及童子而时傩以索室中而敺疫鬼也　铣曰歳终之日为之以清京室也疠疫疠鬼】方相秉钺巫觋【胡激】操【七刀】茢【音例　善曰周礼曰方相氏黄金四目衣朱裳执戈扬盾国语曰在男谓之觋在女谓之巫也说文曰操把持也左传曰襄公乃使巫以桃茢先祓殡杜预曰茢乃黍穰也　向曰茢可以厌鬼】侲【震】子万童丹首制【综曰侲子童男童女也朱丹也制皁衣也　善曰续汉书曰大傩逐疫选中黄门子弟十歳以上十二以上百二十人为侲子皆赤帻皁制以逐恶鬼于禁中】桃弧棘矢所发无臬【音刈叶韵】飞砾雨散刚瘅【亶】必毙【综曰桃弧谓弓也棘矢箭也瘅难也言鬼之刚而难者皆尽死也　善曰汉书仪常以正歳十二月命时傩以桃弧苇矢且射之赤九五谷播洒之以除疾殃左传曰桃弧棘矢以除其灾说文曰臬射埻的也埻之尹切　良曰弧弓也臬限也无限其数　向曰砾石也瘅鬼也言投石如雨刚坚之鬼皆死】煌火驰而星流逐赤疫于四裔【综曰煌火光也驰竞也赤疫疫鬼恶者也四裔谓四海也星流谓羣鬼竞走煌煌然如火光之与流星也　善曰续汉书曰傩持火炬送疫出端门外骀骑传炬出宫五营骑士传火弃洛水中星流言疾也左传曰投诸四裔以御魑魅　翰曰火驰星流言急也急逐恶鬼奔于四方】然后淩天池絶飞梁【综曰淩升也　善曰庄子曰北溟者天池也如淳汉书注曰直渡曰絶甘泉赋曰歴倒景而絶飞梁　铣曰天池海也淩渡也飞梁浮桥也言逐鬼渡海为浮桥絶过之将至海外擒杀也】捎【所交】螭魅斮【侧角】獝【葵笔】狂斩蜲【纡危】蛇【逸斯】脑【奴老】方良【综曰魑魅山泽之神獝狂恶戾之鬼名捎杀也斮击也方良草泽之神也脑陷其头也　善曰诸鬼之说者各异今随所释而载之不改易也庄子蜲蛇之状其大若毂其长若辕紫衣而朱冠　向曰捎斮斩脑皆杀害也余并恶鬼名】囚耕父于清泠【零】溺女魃【蒲葛】于神潢【音黄综曰清泠水名在南阳西鄂山上神潢亦水名未知所在善曰山海经曰有神耕父处丰山常游清泠之渊出入有光又曰大荒之中有山名不勾有人衣青衣名曰黄帝女魃所居不雨　良曰言囚溺二鬼于二水之中】残防魖【虚】与罔象殪【烟计】野仲而殱【子廉】游光【综曰残犹杀也防木石之怪如龙有角鳞甲光如日月见则其邑大旱説文曰魖耗鬼也防象木石之怪殪杀也殱灭也野仲游光恶鬼也兄弟八人常在人间作怪害　翰曰残殪殱亦杀害也防魖防象野仲游光皆鬼名】八灵为之震慴【之涉】况鬾【岐】【域】与毕方【综曰鬾小儿鬼毕方老父神如乌两足一翼者常衔火在人家作怪灾　善曰楚辞曰合五岳与八灵王逸曰八灵八方之神也尔雅曰震慴惧也汉旧仪曰魊鬼也魊与蜮古字通　济曰震惊也鬾一小鬼毕方老鬼言擒杀众鬼于四海之外八方之神尚犹惊慴况老小之鬼乎言怖惧之甚】度朔作梗【哽】守以郁垒神荼【徒】副焉对操【七刀】索苇【综曰东海中度朔山有二神一曰神茶二曰垒领众鬼之恶害者执以苇索而用食虎　善曰风俗通曰黄帝书上古时有神茶垒昆弟二人性能执鬼度朔山上有桃树二人于树下常简阅百鬼鬼无道理者神荼与垒持以苇索执以饲虎是故县官常以腊祭又饰桃人垂苇索画虎于门以御凶也毛诗传曰梗病也谓为人作梗病者　向曰操执也言度朔有鬼为人病者使二人对执索苇以缚也】目察区陬【子侯】司执遗鬼【综曰察观也区陬隅隙之间也司主也谓于度朔山主执遗余之鬼也铣曰区陬隅隙也言神荼垒视隅隙之间有遗余之鬼将执之夫大傩驱逐岂能见鬼逐杀于海外持索而缚之乎盖作者饰其事壮其词】京室密清罔有不韪【音苇　综曰密静也清洁也防无也韪善也谓无复疫疠皆得安善也　翰曰韪美也言扫去众鬼京室清净无有不美】于是隂阳交和庶物时育【综曰庶众也汉书曰隂阳和风雨时言疫疠既无隂阳乃和众物育养也　济曰若此言德化及之】卜征考祥终然允淑【综曰征巡行也考问也祥吉也允信也淑善也　善曰左氏传石奚曰先王卜征五年而歳卜其祥祥习则行周易曰视履考祥毛诗曰终然允臧也　向曰卜征卜行将巡狩也考其嘉祥终然吉善其后行】乘舆巡乎岱岳劝稼穑于原陆【综曰乘舆天子也岱泰山也种曰稼收曰穑谓春勑东方诸侯课民以耕种故尚书云二月东巡狩至于岱宗柴】同衡律而一轨量齐急舒于寒燠【于六反　综曰衡秤也轨法也寒燠犹苦乐同一齐皆使中不参差也　善曰尚书曰同律度量衡又曰急恒寒若豫恒燠若　济曰律管也轨车迹也量升斛也舒缓也燠暑也使天下衡律轨量皆同为一而寒暑急缓齐均也】省幽明以黜陟乃反旆而廽复【综曰省察也幽暗也黜退也陟升也谓有功者进无功者退尚书曰三载考绩黜陟幽明反旆谓廻还也】望先帝之旧墟慨长思而怀古俟阊风而西遐致恭祀于髙祖【综曰先帝先神也旧墟长安也慨叹息也古徃也谓前汉初也俟待也阊风秋风也祠谓祭祀髙祖庙也遐逝也　善曰东观汉记曰永明二年十月幸长安祠髙庙周书曰恭明祠专明刑易説曰秋闾阖风至　翰曰旧墟西京也言待此风自西遐逺而至乃祀髙祖】既春游以发生啓诸蛰于潜戸【综曰春游谓仲春巡行岱岳是时蛰虫皆开户帝乃东巡助宣气也　善曰尔雅曰春为发生礼记曰仲春之月蛰虫咸动啓户始出　向曰言春游者为有蛰虫潜匿未出者故巡游以啓发出之】度秋豫以收成观丰年之多稌【他杜切综曰秋行曰豫谓秋行礼髙祖庙此时万物始成　善曰晏子曰吾王不游吾曷以休吾王不豫吾曷以助一游一豫为诸侯度尔雅曰秋为收成毛诗曰丰年多稌毛苌曰稌稻也　铣曰言秋游者观收成见丰年之多稌也】嘉田畯之匪懈勤【善作行】致赉于九扈【音户　综曰嘉善也畯主田官也九扈农正知田事扈正也言天子行庆福致赉于九扈使民不淫放　善曰毛诗曰田畯至喜又曰夙夜匪懈左传郯子曰九扈为九农正杜预曰扈有九种也春扈鳻鶞夏扈窃秋扈窃蓝冬扈窃黄棘扈窃丹行扈唶唶宵扈啧啧桑扈窃脂老扈鷃鷃以九扈为九农之号各随其宜以教人事也　良曰嘉其勤而匪懈皆赐赉之】左瞰【勘】旸谷右睨圃眇天末以逺期规万世而大摹【莫补叶韵　综曰旸谷日出之处圃在昆仑山上瞰望也睨视也眇视也摹法也言帝之巡狩眇然以天末为逺期规欲以为万代之大法也　善曰淮南子曰日出于旸谷浴于咸池又曰悬圃在昆仑阊阖之中与悬古字通剧秦美新曰创亿兆规万世　向曰言天子巡狩东视日出之处西视昆仑之上眇然于天末为期规以万代之业】且归来以释劳膺多福以安悆【羊主反　综曰悆宁也归谓西征旋乃释吏士之劬劳祭祀受多福以安宁也　善曰尚书曰永膺多福　铣曰膺当也言自廵游而还受多福以安宁】总集瑞命备致嘉祥【综曰总防也集聚也祥神也即驺虞泽马之属也瑞应也即鸾鳯之属也　善曰墨子曰禹亲抱天之瑞命也孝经钩命决曰帝王起纬合宿嘉瑞贞祥　良曰瑞命嘉祥皆王者之美应】圉【语】林氏之驺【邹】虞扰泽马与腾黄【综曰圉牢养也林氏山名也驺虞义兽也　善曰山海经曰林氏有珍兽大若虎五采毕具尾长于身其名驺吾乘之日行千里刘芳诗义疏曰驺虞或作吾应劭汉书注曰扰音柔隂嬉防曰圣人为政泽出马山海经曰大封国有文马缟身朱鬛名曰吉良乘之夀千歳瑞应图曰腾黄神马一名吉光然吉良腾黄一马而异名也　济曰言皆得牢养扰驯也】鸣女牀之鸾鸟舞丹穴之鳯皇【综曰女牀山名在华隂西六百里山海经曰女牀之山有鸟焉其状如鹤五色文名曰鸾鸟见即天下安宁又曰丹穴之山有鸟焉其状如鹄五采名曰鳯皇是鸟也饮食自歌自舞见则天下安宁　向曰言皆集于此而鸣舞】植华平于春圃丰朱草于中唐【综曰植犹种也华平瑞木也天下平其华则平有不平处其华则向其方倾中唐堂涂也　善曰孝经援神契曰德至于地则华平盛也瑞应图曰木名也宫阁记有春王圃鹖冠子曰圣王之德下及万灵则朱草生抱朴子曰朱草长三尺枝叶皆赤茎似瑚也如淳汉书注曰唐庭也毛诗曰中唐有甓】惠风广被泽洎幽荒【综曰惠恩也洎及也幽荒九州外谓四夷也　向曰惠风仁惠之风化及也幽荒九州之外言惠泽及逺】北燮【素颊】丁令【五臣作零】南谐越裳【综曰燮谐皆和也越裳南蛮今九眞是也丁令国名　善曰汉书曰匈奴北服丁令也韩诗外传曰成王之时越裳氏重九译而至献白雉于周公铣曰言能以德和谐】西包大秦东过乐浪【音郎善曰司马彪续汉书曰大秦国名犂鞮鞬在西海之西汉书有乐浪郡　翰曰乐浪大秦东西逺国名言盛徳包过于此】重舌之人九译佥稽首而来王【综曰重舌谓晓夷狄语者九译言始至中国者也　善曰国语曰夫戎狄坐诸门外而使舌人体委与之韦昭曰舌人能逹异方之志象胥之官也韩诗外传曰越裳氏重九译而至晋灼汉书注曰逺国使来因九译言语乃通也说文曰译传四夷之语者尚书曰禹拜稽首四夷来王　翰曰佥皆也稽首拜也重舌谓重为叙其词舌以译其意若此译语度九重之国乃至于此皆来归于我王而拜首于前也】是故【善作以】论其迁邑易京则同规乎殷盘改奢即俭则合美乎斯干【综曰京京师也规法也盘庚殷王之名也斯干谓周宣王俭宫室之诗也今汉光武改西京奢华而就俭约合斯干之美　善曰韩诗曰宋襄公去奢即俭铣曰迁邑易京谓改都东京】登封降禅则齐德乎黄轩为无为事无事永有民以孔安遵节俭尚素朴思仲尼之克已履老氏之常足【综曰登谓上泰山封土降谓下禅梁父也言光武登上泰山下禅梁父则与黄帝齐其功德为作也事业也永长也孔甚也以无为为功以无事为业澹然不烦渎也遵循也朴质也言遵循节俭尚其朴素也孔子曰克己复礼马融曰克己约身　善曰史记曰黄帝封泰山禅云亭老子曰为无为事无事我无为而民自化我无事而民自富汉书曰文帝躬节俭庄子曰同乎无欲是谓素朴老子曰知足常足　翰注同】将使心不乱其所在目不见其可欲【善曰老子曰不见可欲使心不乱河上公曰放郑声逺美人使心不乱不邪淫也　向同善注】贱犀象简珠玉藏金于山抵【纸】璧于谷【综曰简犹略也藏抵皆为不取之谓俭故也　善曰长杨赋曰贱瑇瑁而疏珠玑庄子曰藏金于山藏珠于渊説文曰抵侧击也济曰犀象牙角也贱简藏抵皆轻弃不用】翡翠不裂瑇瑁不蔟【音族　综曰翡翠鸟名也瑇瑁珍名不裂不折其羽以为玩饰也不蔟不叉蔟取之为器也　良曰不割裂其羽不义蔟其体以为用】所贵惟贤所寳惟谷【善曰尚书曰所寳惟贤则迩人安范子计然曰五谷者万人之命国之重寳　翰曰贤可理人谷可食人故特寳贵之】民去末而反本咸怀忠而抱慤【苦角反　综曰诈伪为末忠信为本　善曰淮南子云守道顺理者不免于饥寒之患而欲人之去末反本是犹发其源而壅其流也説文曰慤谨也　良曰慤实也末谓浮华本谓忠实人皆去彼取此也】于斯之时海内同悦【五臣作説】曰吁汉帝之德馨【善无馨字】侯其祎【于离】而【综曰言于此之时皆同欢乐也于于也悦乐也吁惊也祎美也　铣曰侯惟也而语助辞】盖蓂荚为难莳【神志】也故旷世【五臣作代】而不觌惟我后能殖【五臣作植】之以至和平方将【五臣作当】数【所主】诸朝阶【综曰觌见也蓂荚瑞应之草王者贤圣太平和气之所生生于阶下始一日生一荚至月半生十五荚十六日落一荚至晦日而尽小月则一荚厌不落王者以证知月之小大尧时夹阶生之谓不世见故云难莳也后帝也惟我帝有至和之德故必能殖之方当生于朝陛得以数知月之大小谓蓂荚也　善曰田俅子曰尧为天子蓂荚生于庭为帝成厯后汉书班固议曰汉兴以来旷世厯年郑毛诗笺曰方直也　向曰莳栽也言此草不可栽我君能植之于朝阶方数荚之数以辨月大小】然则道胡不怀化胡不柔【综曰胡何也怀来也柔安也言皆安之也　良曰怀安也柔和也】声与风翔泽从云游【综曰翔游皆行也风者天之号令云雨者天之膏润故声教与风皆翔恩泽与云俱行也　铣曰言仁声德泽随风从云布霑天下】万物我赖亦又何求【综曰我赖赖我也言万物皆赖帝之思惠以得所无复他求也　济注同】德防天覆【赴】辉烈光烛【综曰防犹盖也帝之德盖如天之覆日月之光煇照于逺近也　善曰国语勃鞮曰君之徳宇何不寛裕也防与宇同礼记曰天无私覆　翰曰防犹盖也言帝德为盖如天之覆下人辉烈光爥皆明也言德之自上而照犹天埀日月而明】狭三王之趢【禄】趗【七木】轶五帝之长驱踵二皇之遐武谁谓驾迟而不能属【综曰狭谓陋也趢趗局小貌也轶过也驱驰也言以三王礼法为局小狭陋过五常而逺驰则继二皇之迹也踵继也二皇伏羲神农也遐逺也武迹也属逮也谁敢谓今所驾者迟而不能逮言必能逮也　善曰战国防曰乐毅长驱至齐　向曰我既陋小三王过越五帝追继二皇之逺迹谁谓车迟而不及言可与争先也】东京之懿未罄值余有犬马之疾不能究其精详故粗为賔言其梗槩如此【综曰懿美也罄尽也先生言东京之美未尽遇我有疾故不能究其美亊也粗犹略也賔西京也梗槩不纎密言粗举大纲如此之言也　善曰孔丛子谓魏王曰臣有犬马之疾不任国事毛苌诗传曰详审也翰曰究亦尽也梗槩犹大纲賔谓公子也先生称犬马谦也】若乃流遁忘返放心不觉乐而无节后离其戚【综曰言若流情放心不自反寤恣意所为淫乐无礼以无节终后卒当罹其忧祸即秦皇王莽是也　善曰淮南子曰凡乱之所由生皆在流遁广雅曰遁去也孟子曰人有放心不知求　铣曰离罹也戚忧也言随流而去失其归心自放不寤乐无节度后必罹其忧患秦莽是也】一言几【渠衣】于防国我未之学也【综曰几近也先生责公子云取乐今日皇恤我后言今非之也　善曰论语曰一言可以防邦乎】且夫挈【苦结】缾之智守不假器况纂【祖管】帝业而轻天位【综曰言挈缾之小智耳尚不妄以假人也纂继也今如公子言皆淫心放意之事此乃轻去天王之尊位而禅于董贤善曰左氏传曰虽有挈缾之智守不假器礼也长杨赋曰恢帝业尚书曰帝位艰哉　良曰挈提瓶器也言公子多説奢淫之事轻帝位者何足尚也】瞻仰【五臣作望】二祖厥庸孔肆常翘翘以危惧若乘奔而无辔【综曰庸功也孔甚也肆勤也言瞻望髙祖功庸甚勤苦而得之也言居天子之位常若奔马而无辔履氷而负重也善曰毛诗曰予室翘翘毛苌曰翘翘危也邓析曰明君之御民若乘奔而无辔　铣曰二祖髙祖光武也言瞻此二祖其功甚勤劳常犹翘翘然若乘奔马而无辔勤危惧之甚是以成功】白龙鱼服见困豫且【子余】虽万乘之无惧犹怵惕于一夫终日不离于辎重独微行其焉如【综曰说苑曰吴王欲从民饮伍子胥曰昔白龙下清泠之渊化为鱼豫且射中目白龙不化豫且不射君今弃万乘之位而从于臣恐有豫且之患此言先生责公子隂戒期门防行要屈万乘天子也即秦始皇髙祖也昔秦始皇东游为张良所击中其副车汉髙祖于栢人亭殆为贯髙所中辎重车也焉言安也如徃也公子説微行要屈故先生问之言欲何往　善曰尚书曰怵惕惟厉孔安国曰怵惕悚惧也方言曰戒备也过秦论曰一夫作难惕惊也老子曰圣人终日行不离辎重张揖曰辎重有衣车也汉书曰武帝微行始出　向曰焉何也辎静也言天子行在于安静迟重独自轻微行将何往也此折公子矜西京防行要屈之言】夫君人者黈纩塞耳车中不内顾【综曰黈纩言以黄绵大如丸悬冠两边当耳不欲妄闻不急之言也内顾谓不外视臣下之私也　善曰大戴礼曰黈纩塞耳所以塞聪论语曰车中不内顾崔骃车左铭曰正位授绥车中不顾尘不出轨鸾以节步】佩以制容銮以节涂【音度协韵　综曰佩为行容銮为车节善曰礼记曰君子在车则闻銮和之声行则鸣佩玉　铣曰言听銮佩之声以为节制】行不变玉驾不乱步【综曰行合容则玉声应马步齐则銮和响并谓君之礼法　良曰行缓急得中则玉声不变马步整齐銮声乃和】却走马以【五臣作于】粪车何惜騕【乌皎】褭【宁小】与飞【综曰却退也老子曰天下无道戎马生于郊天下有道却走马以粪河上公曰粪者粪田也兵甲不用却走马以务农田然今言粪车者言马不用而车不败故曰粪车也何惜言不爱之　善曰吕氏春秋曰飞騕褭古之骏马　济曰騕日行五千里日行三万里言礼义大布甲兵不起却走马以务农虽有骏马终无所用谁复爱惜之】方其用财取物常畏【五臣作惧】生类之殄也赋政任役常畏人力之尽也取之以道用之以时【综曰方将也生类谓天下万物之类也殄尽也任役谓使人常畏人力尽也论语曰敬事而信节用而爱人使民以时此之谓也　善曰毛苌诗传曰太平而微物众多取之有时用之有道　铣曰言俭约而爱人】山无槎【仕假】枿【五葛】畋不防【乌老】胎【综曰斜斫曰槎斩而复生曰枿不防胎者言不如公子所道获胎拾卵校获麑防也汉书昔先王山不槎蘖畋不杀胎　向曰斫木曰槎斩木而复生曰枿山不为槎枿畋不伤防胎言仁之至也复折公子获胎拾卵校获麑防】草木繁庑【武】鸟兽阜滋【综曰蕃滋也庑盛也阜大也滋益也　善曰尚书曰庶草蕃庑班固汉书序曰蕃阜庶物】民【善作人】忘其劳乐输其财【综曰民谓百姓也言民不以力役为劳苦不以财赋为损费故文王有子来之人武帝时卜式入钱以助官也善曰周易曰恱以使人人忘其劳　铣曰省刑薄敛】百姓同于饶衍上下共其
　　雍熈【综曰言富饶是同上下咸悦故能雍和而广也论语曰百姓足君孰与不足　善曰尚书曰黎民于变时雍又曰庶绩咸熈良曰衍溢雍和熈盛也】　洪恩素蓄民【善作人】心固结【综曰洪大也蓄积固牢固也谓髙祖已下积恩施惠人心固结故王莽之时皆讴吟而思汉　善曰四子讲德论曰洪恩所润不可究陈国语甯庄子曰民无结不可以固孙子曰吾将固其结】执义顾主夫怀贞节【综曰夫犹人人也言执礼义之心顾思汉德人怀贞正之志分也楚辞曰原生受命于贞节　铣曰王莽时人皆顾思汉主虽匹夫犹懐贞正之节】忿奸慝之干命怨皇统之见替【音铁协韵】谋设而隂行合二九而成谲【综曰慝恶也统嗣也替废也谓忿王莽之逆命怨汉统之替废也神也谲变也谓王莽之志隂行十八年而成变计也　翰曰奸慝王莽也干逆也神也神人之谋隂行】登圣皇于天阶章汉祚之有秩【徒结反综曰圣皇光武也章明也秩常也言明汉家之常秩　善曰廿泉赋曰圣皇穆穆东都赋曰汉祚中缺　济曰天阶天子位也】若此故王业可乐焉今公子苟好勦【子小】民以媮【逾】乐忘民【五臣作人】怨之为仇也【综曰若如此也言如此即王业之可乐也勦尽也媮犹侥幸也仇讐也今公子所言苟好尽人以侥幸须臾之乐不知人好共怨已当成大讐也　善曰毛诗曰致王业之艰难左传曰晋桓子曰无及于郑而勦民杜预曰勦劳也左传曰师服曰怨偶曰仇】好殚物以穷宠忽下叛而生忧也【综曰殚尽也宠骄也忽忘也生忧谓生已之忧患也言好尽人之财以宠极骄逸之乐忘人叛已之为大患也汉书谷永曰财竭则下叛下叛则上亡　向曰言尽人财以恣其骄不悟人叛已而取忧患】夫水所以载舟亦所以覆舟【综曰覆败也善曰孙子曰君者舟也人者水也所以载舟所以覆舟　济曰君之临人犹舟之在水御之失道必致倾覆】坚冰作于履霜寻木起于蘖【鱼竭】栽【音载　综曰言事皆从微至着不可不慎之于初所以寻木起于牙蘖洪波出于涓泉　善曰周易曰履霜坚氷至说文曰寻八尺也山海经寻木长千里枚乘上书曰十围之木始生而蘖孔安国尚书传曰用生枿栽韦昭曰林生曰蘖郑礼记注曰栽植也蘖与枿古字同】昧旦丕显后世犹怠况初制于甚泰服者焉能改裁【去声叶韵　综曰昧早也丕大也显明也怠懈也谓起行大明之道后世子孙犹尚懈怠譬如为人裁衣始制之洪大服者得而衣之何能更小之乎　善曰左氏传鼎之铭曰昧旦丕显后世犹怠贾逵国语注曰裁制也翰曰首为奢泰服行之者岂能改而裁之为俭约】故相如壮上林之观扬雄骋
　　羽猎之辞虽系【计】以頺墙塡壍【七念】乱以收罝【嗟】解罘【浮】卒无补于风规祗以昭其愆尤【综曰系继也乱理也相如上林赋曰乃命有司隤墙填壍使山泽之人得至焉扬雄羽猎赋曰放雉兎收罝罘规犹諌也祗适也愆短也尤过也言不能补其愆过】臣济奓【五臣作奢】以陵君忘【亡】经国之长基故函谷击柝【托】于东西朝廷【善无廷字】顚覆而莫持【综曰济谓度也度于奢侈谓僣也陵逾君法若季氏八佾舞于庭左传苌曰毛得以济侈于王都言尊卑所以为国今反陵之故非所以经国柝守夜所击木也颠陨也持扶也谓王莽之兵犹击柝守函谷关而三辅兵已自入长安宫朝廷颠陨无复扶持也东谓函谷在京之东西朝则京师也　善曰周易曰重门撃柝　向曰济益也是时贼臣益为奢侈以陵其君不为国家长久之计故王莽得为篡逆莽使兵击木守关而三辅兵已入长安此则西京朝廷颠覆不可扶持】凡人心是所学体安所习鲍肆不知其臭翫其所以先入【综曰所习为心所好爱者即学翫习也先入言久处其俗也　善曰书曰夫常人安于俗学溺于所闻家语孔子曰入善人之室如入芝兰之室久而不知其香入不善之室如入鲍鱼之肆久而不知其臰皆犹体所习故今言公子以长安为好亦然　向曰入染也言凡人以所学为是以己习为安犹久处鲍鱼之市不觉其臭亦犹习染奢侈之事不知其非】咸池不齐度于防【乌】咬【鸟交】而众听者或疑【五臣作疑惑】能不惑者其唯子野乎【综曰齐同也咸池尧乐也防咬淫声也言咸池之音本不与防咬同而众听者乃有疑惑子野师旷字晓音曲者以喻安处先生也言西奢泰肆情不依礼度东京俭约依礼行事众人观之谓是其一唯安处先生得知其指　善曰乐动声仪曰黄帝乐曰咸池答賔戏曰淫防而不可听者非宠宴之乐也李竒曰淫防不正也傅毅琴赋曰絶激哇之淫法言曰哇则郑李轨曰哇邪也舞赋曰吐哇咬则发皓齿然哇与防同咬亦不正之声咬或作蛟非也左传叔向曰子野之言君子哉　翰曰防咬淫声其声岂可齐度而众人听者不辨其声美恶而疑之子野师旷也善音律若听此音而不疑惑者独旷而已言公子昧奢俭之得失与众人听正乐与淫声而不相辨岂可同于师旷不惑乎】客既醉于大道饱于文义【综曰客斥公子谓闻东京文义之道若醉饱焉　铣曰客公子也得道义之味】劝德畏戒喜惧交争【综曰劝徳谓公子见先生说东京礼法自劝勉行其道德又畏惧先生之戒也　良曰交争于胷中】罔【五臣作惘】然若酲朝疲夕倦夺气褫【雉】魄之为者也【善无也字　综曰罔然犹惘惘然也酲病酒也朝罢夕倦晓夜不卧惘然如神夺其精气又若魂魄亡离其身今公子亦如之也善曰説文曰褫夺也　济曰褫惊也惘惝然若朝病酒与夕疲倦夺移神气惊散魂魄其为如此】忘其所以为谈失其所以为夸良久乃言曰鄙哉予乎予习非而遂迷也幸见指南于吾子【综曰公子本以奢侈为美谈今见先生述东京之德所以忘美失夸也良久顷乃复能言也自鄙其迷惑所学者非正也言已之惑不知南北今先生指以示我我则足以三隅反也　善曰论语曰荷蒉曰鄙哉硁硁乎广雅曰鄙固陋不惠扬子法言曰习非而胜是况习是而胜非乎桓谭上便宜曰管仲桓公之指南翰曰吾子先生也公子自责已迷幸得先生为我指南】若仆所闻华而不实先生之言信而有征鄙夫寡识而今而后乃知大汉之德馨咸在于此【综曰若如也公子言如仆所闻西京之事盖是虚华而无实録先生安处先生也征騐也言先生之言信有征騐也公子重自鄙曰如今日后日乃知大汉之德在于此耳　善曰左氏传甯嬴曰晋阳处父华而不实怨之所聚叔向曰君子之言信而有征论语曰鄙夫不可以事君尚书曰明德惟馨】昔常恨三坟五典既泯仰不覩炎帝帝魁之美【综曰三坟三皇之书也五典五帝之书也泯灭也覩见也炎帝神农后也帝魁神农名并古之君号也　善曰左传楚子曰左史倚相能读三坟五典八索九丘也管子曰管仲对桓公曰神农封泰山炎帝封泰山孝经钩命诀曰佳已感龙生帝魁郑曰佳已帝魁之母也魁神名宋衷春秋传曰帝魁黄帝子孙也　铣曰泯絶也】得闻先生之余论则大庭氏何以尚兹走虽不敏庶斯达矣【综曰先生安处先生也大庭古国名也尚髙也走公子自称走使之人如今言仆夫不敏犹不逹也公子言我虽不敏于大道庶防先生之説遂逹矣　善曰子虚赋曰愿闻先生之余论庄子曰昔容成氏大庭氏结绳而用之若此时则至治也司马迁书曰太史公牛马走孝经曽子曰参不敏】









　　文选卷三
　　钦定四库全书
　　文选巻四
　　梁　昭　明　太　子　萧　统　编
　　唐李善吕延济刘良张铣吕向李周翰注
　　京都中
　　南都赋【善曰摰虞曰南阳郡治宛在京之南故曰南都】
　　张平子【翰曰南都在南阳光武旧里以置都焉帝时议欲废之故衡作是赋盛称此都是光武所起处又有上代宗庙以讽之】
　　于【乌】显乐都既丽且康【善曰毛苌诗传曰于叹辞诗曰适彼乐国　向曰于叹美之辞丽美康安也乐都谓南都】陪京之南居汉之阳【善曰京谓洛阳也尚书曰嶓导漾东流为汉郑曰漾水至武都为汉　济曰京东京汉汉水】割周楚之丰壤跨荆豫而为疆体爽垲以闲敞纷郁郁其难详【善曰西京赋曰周即豫而弱吕氏春秋曰河汉之间为豫州汉书地理志注曰南阳属荆州楚故都爽垲见西京赋扬雄豫州箴曰郁郁荆河伊洛是经　铣曰爽明也垲高也闲敞清虚貎郁郁众美貎难详难悉也】尔其地势则武阙闗其西桐柏揭【竭】其东【善曰汉书音义曰文颖曰武阙山为闗而在西农界也汉书曰南阳之平阳县有桐栢山　良曰揭表也以桐栢山为表】流沧浪而为隍廓方城而为墉【善曰尚书曰汉水又东为沧浪之水左传屈完曰楚国方城以为城汉水以为池説文曰城池无水曰隍诗传曰墉城也　翰曰沧浪水名流此水以为城池廓犹开也墉墙也方城山名开以为城墙】汤谷涌其后淯【育】水荡其胷【善曰盛之荆州记曰南阳郡城北有紫山紫山东有一水无所防通冬夏常温因名汤谷山海经曰攻离之山淯水出焉南流注于汉郭璞曰今淯水在淯阳县南　良曰胷谓前也】推淮引湍三方是通【善曰淮水自此而去故曰推湍水自彼而来故曰引説文曰推排也山海经曰翼望之山湍水出焉郭璞曰湍鹿抟切今湍水迳南阳欀县而入淯也三方东西及南也铣曰三方谓南有淯水西有沧浪北有汤谷通水东流】其寳利珍怪则金彩玉璞
　　隋珠夜光铜锡鈆锴【若骇】赭【者】垩【恶】流黄緑碧紫英青艧【乌郭】丹粟太一余粮中黄瑴【角】玉【善曰彩金之彩也璞玉之未理者隋珠夜光见西都注郑周礼注曰锡□也説文鈆青金也又曰九江谓铁为锴山海经曰陆防之山其下多垩若山其上多赭郭璞曰赭赤土也垩似土白色防音跪本草经曰石流黄生东海牧阳山谷中本草言其所出此亦兼而有之博物志曰雄黄似石流黄广志曰碧有缥碧有緑碧本草经曰紫石英生太山之谷山海经曰景山之西曰骄山其下多青艧郭璞曰艧黝属音瓠山海经曰荆山之首曰景山睢水出焉其中多丹粟郭璞曰细沙如粟本草经曰太一禹余粮一名石生山谷博物志曰石中黄子黄石脂又曰欲得好瑴玉用合浆于襄乡县旧穴中凿取大者如魁斗小者如鸡子　向曰怪竒也锴白铁也緑碧紫英玉类太一余粮石药名中黄谓石中子黄石脂也瑴玉玉名】松子神陂赤灵解角【善曰习凿齿襄阳耆旧记曰神陂在蔡阳县界有松子亭下有神陂赤灵赤龙也觧角脱角也事未详】耕父扬光于清泠之渊【五臣作泉】游女防珠于汉臯之曲【善曰山海经曰有神耕父处丰山常游清泠之渊出入有光韩诗外传郑交甫将南适楚遵彼汉臯台下乃遇二女佩两珠大如荆鸡之卵】其山则崆【口江】防【五江】嶱【苦葛】嵑【五葛】嵣【大朗】防【五臣作防】嶚【辽】剌【力割反　善曰崆防嶱嵑山石高峻之貎字书曰崆山貎也嵣防山石广大之貎嵣音荡防音莽嶚山高而相戾也广雅曰嶚高也説文曰剌戾也】岝【仕白】防【额】防【昨廻】嵬【五廻】【香金】巇【诈宜】屹【鱼乞】【五结反　善曰崥苍曰岝防山不齐也説文防嵬山石崔嵬高而不平也廞巇山相对而危险之貎屹断絶之貎　向注同】幽谷嶜【岑】岑【吟】夏含霜雪【善曰毛诗曰出自幽谷扬雄蜀都赋曰玉石嶜岑又曰夏含霜雪嶜岑高峻之貎　翰曰嶜岑峻极貎言山谷峻极深邃虽当夏之月亦含蓄霜雪】或防【丘筠】嶙【邻】而纚【力氏】聨或豁尔而中絶【善曰防嶙相连之貎　良曰纚聮纚迆相属貎】鞠巍巍其隠天俯而观乎云霓【五结反叶韵　善曰鞠高貎九六切班孟坚西都赋曰其阳则崇山隠天扬雄蜀都赋曰苍山隐天】若夫天封大狐列仙之陬【子侯反善曰天封未详或曰山名蜀郡图经曰大胡山故县县南十里张衡云天封大胡也薛综注曰区陬隅隙之间也　翰曰天封大狐皆山名聚居为陬】上平衍而旷荡下蒙笼而﨑【绮宜】岖【丘隅反善曰孙子兵法曰草树防笼广雅曰﨑岖倾侧也　良曰旷荡寛广也言山上平衍广大列仙于此聚居】坂坻【迟】嶻【截】嶭【五结反善作】而成巘【鱼勉反善作甗】谿壑错缪【谬】而盘纡【善曰郭璞上林赋注曰坻岸也又曰嶻高峻也诗传曰囐小山别大山也错缪杂乱貎　铣曰巘山若甑形也盘纡屈曲也】芝房菌【竒殒】蠢【昌尹】生其隈玉膏滵【密】溢流其隅【善曰芝房芝生成房也菌蠢是芝貎山海经曰宻山丹水出焉其中多白玉是有玉膏滵溢流貎　翰曰玉膏玉之脂膏隈隅皆侧也】昆仑无以奓【五臣作侈】阆【浪】风不能逾【善曰东方朔十洲记曰昆仑其北角曰阆风之巅　向曰昆仑阆风皆山名侈大逾过也言此都诸山峻隰虽昆仑阆风无以为大亦不足过】其木则柽【勑贞】松楔【更黠】防【即】槾【万】栢杻【女九】橿【疆】枫柙【甲】栌【卢】枥【歴】帝女之桑楈【胥】枒【邪】栟【并】榈【闾】柍【于两】柘【之夜】檍【忆】檀【善曰柽似栢而香尔雅曰楔曰荆桃郭璞曰樱桃也山海经注曰防似松栢有刺槾荆也又曰杻似桑而细叶又曰橿中车材尔雅曰枫欇枫音风欇之涉切刘逵呉都赋注曰柙香木也郭璞上林赋注曰栌橐攎枥与栎同山海经曰宣山有桑焉其枝四衢名帝女之桑郭璞曰妇人主蚕因以名桑郭璞上林赋注曰楈枒似栟橺皮可作索张揖注上林赋曰栟榈防也皮可以为索柍未详尔雅曰杻檍郭璞曰似桑苍颉篇曰檀木名向曰皆木名】结根竦本垂条婵【蝉】媛【袁】布緑叶之萋萋敷华蘂之蓑蓑【素回反叶韵　善曰结犹同也广雅曰竦上也婵媛枝相连引也诗传曰萋萋茂盛貎王逸楚辞注曰蘂实貎刘渊林蜀都赋注曰蘂一曰花头防也蓑蓑下垂貎】云合而重隂谷风起而増哀【善曰淮南子曰云素裳毛诗曰习习谷风　良曰言林树柯叶澹然犹云森然生风遇云合是重其隂值风起是増其哀也】攅【在官】立丛骈青冥防瞑【音眠叶韵　善曰言林木攅罗众色幽昧也楚辞曰逺望兮芊眠王逸曰芊眠遥视闇未明也芊眠与防瞑音义同向曰骈并也】杳蔼蓊郁于谷底森防防【祖本】而刺天【善曰皆茂盛貎也司】
　　【马相如吊二世曰众树之蓊郁兮　铣曰皆茂盛上指于天】虎豹黄熊防其下豰【呼谷】玃【居缚】猱【如刀】防【廷】戏其巅【善曰六韬曰散宜生得黄熊而献之纣説文曰豰类犬腰以上黄以下黒尔雅曰玃父喜顾郭璞曰似猕猴而大苍黒色郑礼记注曰猱猕猴也张载呉都赋注曰防猨属良曰皆兽名巅山头也】鸾鸑【岳】鹓【于袁】鶵【仕俱】翔其上腾猨飞蠝【垒】栖
　　其间【善曰国语曰周之兴也鸑鷟鸣于岐山贾逵曰鸑鷟凤之别名山海经曰南禺之山有鹓鶵郭璞曰凤属上林赋曰蜼玃飞蠝张揖曰蠝飞防也蠝与蠝同　铣曰鸾鸑鹓雏皆鸟名猨蠝鼠名】其竹则籦【钟】笼【龙】防【谨】篾【铭决】篠【苏了】簳【干】箛【孤】棰【音追　善曰戴凯之竹谱曰籦笼竹名也伶伦吹以为律竹防皮白如霜大者宜为篙篠出鲁郡山堪为笙孔安国曰篾桃枝也簳小竹也宋玉笛赋曰竒簳箛棰三竹名其形未详　翰曰皆竹名】縁延坻坂澶【徒干】漫陆离【善曰陆离犹参差也　向曰縁衍澶漫布散弱貎】阿【乌可】那【奴可】蓊【乌孔】茸【如涌】风靡云披【善曰阿那柔弱之貎説文曰蓊竹貎埤苍曰茸竹头有文也风靡云披言随风而靡如云之披也　翰曰阿那垂貎蓊茸乱宻貎风靡云披皆竹动貎】尔其川渎则滍【雉】澧【礼】【药】浕【自吝】发源岩穴【善曰水经曰滍水出南阳县西尧山山海经曰澧水出雅山郭璞曰今出南阳字书曰水出泚阳泚音此水经注曰浕水出襄乡县东北阳中山　铣曰滍沣浕皆水名】潜防【于腊】洞出没滑【骨】瀎【蔑】潏【音决善同良注　良曰防山傍穴也言水洞出此穴没滑瀎潏疾流之貎】布濩【户】漫汗漭【莽】沆【胡朗】洋溢【善曰西京赋曰沧池漭沆薛综注曰漭沆犹洸潒亦寛大也　良曰言广大也】緫括趣【趋】欱【呼荅】箭驰风疾【善曰説文曰欱歠也慎子曰西河下龙门其流敌于竹箭孙子曰其疾如风济曰言江海欲受诸水故緫括而趋】流湍投濈【戢】砏【普贫】汃【八】輣【普耕】轧【乌防反　善曰许慎淮南子注曰湍水行疾也埤苍曰濈水行出也砏汃輣轧波相激之声也埤苍曰砏大声也】长输【去】逺逝漻【流】泪【力计】淢【域】汨【为笔反善曰广雅曰输冩也韩诗外传曰漻清貎也淮南子曰水泪破舟説文曰淢疾流也王逸楚辞注曰汨去貎铣曰漻泪淢汨疾流貎】其水虫则有蠳鸣虵潜龙伏螭【丑知反善曰抱朴子曰蠳噉虵山海经曰鲜水多鸣虵其状如虵四翼音如磬见则其邑大旱説文曰螭若龙而黄　济曰皆水虫名】鱏【寻】鳣【张连】鰅【隅】鳙【常容】鼋鼍鲛【五臣作蛟音交】蠵【以规反善曰刘逵蜀都赋注曰鱏鱼出江中头与身正半口在腹下郭璞尔雅注曰鳣大鱼似鱏而短鼻口在颔下郭璞上林赋注曰鰅鱼有文采鳙似鲢而黑鲢音连山海经注曰鲛防属也皮有班文而坚薛综注东京赋曰蠵龟类济曰鱏鳣鰅鳙皆鱼名鼋鼍蛟蠵皆水兽名】巨蜯函【含】珠駮【剥】瑕【五臣作虾】委【五臣】
　　【作蜲纡危反】蛇【逸期切　善曰扬雄蜀都赋曰蜯函蛛而擘列蜯与蚌同步项切函与含同郭璞尔雅注曰虾大者长一二丈委蛇长貎瑕与虾古字通胡加切　济曰巨鲛皆大也言蚌含珠而游虾逶迤而行】于其陂泽则有钳卢玉池赭阳东陂【善曰杜预表曰所领部曲皆居南乡界所近钳卢大陂下有良田旧説曰玉池在宛　翰曰钳卢玉池陂泽名】贮水渟【亭】洿【乌】亘望无涯【音宜　善曰説文曰贮积也知旅切广雅曰渟止也说文曰洿浊水不流也字林曰亘竟也上林赋曰察之无涯】其草则有藨【平表】苎【直吕】【烦】莞【栢】蒋【将】蒲【孤】蒹葭【善曰説文曰藨葪之属又曰苎可以为索山海经注曰薠青薠似莎而大毛诗笺曰莞小蒲也説文曰蒋菰蒋也菰音孤尔雅曰蒹薕也葭芦也　铣曰皆水草名】藻茆【卯】菱芡【渠俨】芙蓉含华从风发荣菲【善作斐】披芬葩【善曰尚书传曰藻水草有文者尔雅曰茆鳬葵薛综注东京赋曰菱芰也芡鸡头也芙蓉荷华也　向曰藻茆菱芡芙蓉皆水草名芬葩香气言芙蓉顺风开华菲披然有芳香也】其鸟则有鸳鸯鹄鹥【乌兮】鸿鸨【保】驾【加】鵞【苦札】鶂【五臣作雅礼反】鸊【步觅】鶙【吐鸡】鹔【肃】鷞【所良】鹍【昆】鸬【卢　善曰毛诗曰鸳鸯于飞班孟坚西都赋曰黄鹄防鹳凫鹥鸿雁张平子西京赋曰鹔鷞鸹鸨驾鵞鸿鶤説文曰鶂鳬属方言曰野鳬甚小而好没水中者南楚之外谓之鸊鶙鹍与鶤同苍颉篇曰鸬鷀似鶂而黑鸬鷀音磁　良曰皆鸟名】嘤嘤【乌耕】和鸣澹【徒滥】淡【徒敢】随波【善曰言自恣也毛诗曰鸟鸣嘤嘤尔雅曰闗闗嘤嘤声之和也上林赋曰随风澹淡　良曰嘤嘤鸟声澹淡自恣貎】其水则开窦洒流浸彼稻田【善曰郑周礼注曰窦孔穴也音豆汉书音义曰洒分也所蟹切毛诗曰浸彼稻田　铣曰窦水孔也】沟浍【古防】脉连堤塍【防】相輑【丘均反　善曰尔雅曰水注沟曰浍韦昭国语注曰脉理也西都赋曰沟塍刻镂説文曰塍稻田之畦也隄塘也輑相连之貎　翰曰浍沟之类稻畦脉连犹血脉相连輑亦相连也】朝云不兴而潢潦【老】独臻【善曰左传曰潢污行潦之水説文曰潢积水池也潦雨水　济曰臻至也潢潦雨水也言决渠灌田虽朝云不起自当雨水】决渫【五臣作泄音薛】则暵【罕】为溉【古爱】为陆冬稌【肚】夏穱【侧角】随时代熟【善曰説文曰渫去除也暵干也溉灌也毛诗曰丰年多稌毛苌曰稌稻也楚辞曰稻粢穱麦挐黄粱　铣曰暵干也水入为溉水出为陆良曰稌稻穱麦也】其原野则有桑漆麻苎菽麦稷黍百谷蕃庑
　　【武】翼翼与与【善曰説文曰纻麻属郑毛诗笺曰菽大豆也班孟坚灵台诗曰百谷蔡蓁韩诗曰帅时农夫播厥百谷薛君曰谷类非一故言百也尚书曰庶草蕃庑毛诗曰我黍与与我稷翼翼　向曰纻纻麻也蕃庑盛貎翼翼与与茂盛貎】若其园圃则有蓼【了】蕺【侧立】蘘【而羊】荷藷【之余】蔗【五臣作柘之夜反】姜防【五臣作蕃】菥【析】蓂【觅】芋【于遇】【善曰説文曰蓼辛菜也风土记曰蕊香菜根似茆根蜀人所谓葙香蕊与蕺同説文曰蘘荷葍葙也葍普卜切葙子余切汉书音义曰藷蔗甘柘也字书曰防小蒜也音烦尔雅曰菥蓂大荠　翰曰皆菜之属】乃有樱【乌耕】梅山【助滓】侯【五臣作防】桃棃栗梬【郢】枣若榴穰【而羊】橙【直耕】邓橘【善曰汉书音义曰樱桃含桃也郭璞尔雅注曰梅似杏实酸説文曰赤实果也曹毗魏都赋注曰侯桃山桃子如麻子説文曰梬枣似防如兖切广雅曰石留若榴也汉书南阳郡有穰县邓县説文曰橙橘属也　铣曰皆果名穰邓皆地名出橙橘】其香草则有薜【萍计】荔【力计】蕙若薇【武非】芜荪【孙】苌【场】晻【于感】暧【爱】蓊【乌揔】蔚含芬吐芳【善曰王逸楚辞注曰薜荔香草也郭璞山海经注曰蕙香草也若杜若也本草经曰靡芜一名嶶芜陶隠居注曰蕙叶似蛇牀而香楚辞注曰荪香草也苌苌楚也尔雅曰荪楚铫戈也铫音遥晻暧蓊蔚言草木闇瞑而茂盛也説文曰晻不明貎王逸楚辞注曰暧闇昧貎】若其防膳则有华芗【乡】重秬【渠举】滍【秩履】臯香秔【公行反善曰华芗乡名毛苌诗传曰秬黒黍一稃二米故曰重也稃音敷滍臯滍水之泽也广雅曰秔籼也籼音仙　向曰重秬黍名香秔稻名】归鴈鸣鵽【丁滑】黄稻鱻【咠连】鱼以为芍【张畧】药【音略善曰鴈能候时去来故曰归史记曰楚人有以弱弓防缴加归鴈之上尔雅曰鵽鸠冦雉郭璞曰鵽大如鸽羣飞出北方沙漠声类鱻小鱼也子虚赋曰芍药之和具而后进也文颖曰五味之和　济曰芍药五味之主】酸甜滋味百种千名春茆夏笋秋韭冬菁【精　善曰説文曰甜美也尔雅曰笋竹萌也广雅曰韭其华谓之菁　翰曰菁蔓菁】苏蔱【杀】紫姜拂彻【五臣作撤】羶【尸然】腥【善曰尔雅曰苏拄荏字书曰蔱茱萸也司马彪上林赋注曰紫姜紫色之姜也杜预左传注曰彻犹去也向曰言苏蔱紫姜香辛能拂除羶腥之气也苏蔱香菜也】酒则九醖【于问】甘醴十旬
　　兼清醪敷径寸浮蚁若蓱【善曰魏武集上九醖酒奏曰三日一酿满九斛米止广雅曰醖投也韩诗曰醴甜而不泲也十旬盖清酒百日而成也郑周礼注曰清酒今之中山冬酿接夏而成汉书音义晋灼曰百日之末酒也説文曰醪汁滓酒也径寸盖酒膏之径寸也释名曰酒有泛齐浮蚁在上泛泛然如蓱之多者　良曰九醖十旬皆酒名敷布也酒膏径寸布于酒上亦有浮蚁如水萍也】其甘不爽醉而不酲【善曰老子曰五味令人口爽广雅曰爽伤也诗传曰病酒曰酲　铣曰言甘不伤其口醉不病其身】及其紏宗绥族禴【药】祠蒸尝【善曰左传曰召公思周徳之不类故糺合宗族于成周尔雅曰绥安也毛诗曰禴祠蒸尝于公先王　向曰禴祠蒸尝四时祭祀之名】以速逺朋嘉賔是将揖让而升宴于兰堂【善曰仪礼曰速賔郑曰速召也论语曰有朋自逺方来毛诗曰我有嘉賔鼔瑟鼓琴承筐是将仪礼曰若四方賔燕则揖让而升贾逵国语注曰不脱履升堂汉书曰防兰堂　济曰将进也言此时召逺方之朋故嘉賔是进为揖让之礼而升堂兰者取其芬芳也】珍羞琅玕充溢圆方【善曰尔雅曰珍美也方言曰羞熟以羞之美故喻于玉也圆方器也尚书曰厥贡琅玕又曰惟辟玉食　翰曰羞饮食也琅玕玉名饮食比之所以为美噐有圆方皆充溢其中】琢雕【五臣作雕琢】狎【胡甲】猎【宅甲】金银琳琅【善曰尔雅曰玉谓之雕雕与雕古字通也尔雅曰理玉曰琢都角切尚书曰厥贡球琳琅玕　向曰狎猎众饰貎琳琅亦玉名言雕琢金银琳琅以为噐】侍者蛊【冶】媚巾防【沟】鲜明【善曰左氏传子产曰在周易女惑男谓之蛊蛊媚也诗传曰綦巾女服也字书曰防上衣　良曰蛊媚美容仪也巾防皆女服】被【皮义】服杂错履蹑华英【善曰杂错非一也华英光耀也　铣曰华英光辉也言履蹑生光辉也】儇【隳縁】才齐【在鸡】敏受【五臣作授】爵传觞献酬既交率礼无违【善曰方言曰儇急疾也诗传曰敏疾也毛诗曰献酬交错左传晋侯曰鲁侯自郊劳至于赠贿礼无违者东观汉记曰朱浮上疏曰陛下率礼无违　铣曰儇惠也言惠才齐敏授爵献酬无违于礼】弹琴擫【奴牒】籥流风徘徊【善曰言乐声之结风也説文擪一指按也擪与擫同郑周礼注曰籥舞者所吹也如篴三孔籥音药篴音敌】清角发征聼者増哀【善曰言既奏清角而又发征声故増哀也韩子师旷曰清徴之声不如清角许慎淮南子注曰清角急其声清也】客赋醉言归主称露未晞【善曰毛诗曰鼔咽咽醉言归又曰湛湛露斯匪阳不晞厌厌夜饮不醉无归　济曰皆诗也所以尽主客之情晞干也】接欢宴于日夜终恺乐之令仪【善曰毛诗曰恺乐饮酒人曰莫不令仪　良曰言日夜欢宴终此善仪也】于是暮春之禊【胡计】元巳之辰方轨齐轸祓【弗】于阳濒【五臣作濵　善曰毛诗曰惟暮之春史记曰武帝禊霸上续汉书曰三月上巳宫人皆禊于东流水上祓除宿垢疾也周礼曰女巫掌岁时祓除扬雄蜀都赋曰相与如平阳濒　向曰元巳三日也言暮春三日并迹跻车禊于水之阳濵祓除垢疾】朱帷连网【五臣作纲】曜野映云【五臣作暎云】男女姣【古卯】服骆驿缤纷【善曰纲维网也骆驿缤纷徃来众多貎　铣曰纲连帷之防姣好也】致饰程蛊【冶】偠【于防】绍便【婢绵】姢【善曰广雅曰程示也便姢则婵姢也　向曰偠绍便姢多容姿也】微眺流睇【徒计】蛾眉连巻【五臣作婘音权善曰郑礼记注曰睇倾视也毛诗曰螓首蛾眉尔雅注曰蚕蛾也连巻曲貎】于是齐僮唱兮列赵女坐南歌兮起郑舞白鹤飞兮茧曳绪【善曰齐赵二国名杨恽书曰妇赵女也吕氏春秋曰禹行水见涂山之女禹未之遇而省南土涂山之女乃令其妾徃候禹于涂山之阳女乃作歌曰候人猗兮实始为南音周公召公取风焉高诱曰取南音以为乐歌也楚辞曰二八齐容起郑舞王逸曰郑国儛也白鹤飞兮蠒曳绪皆舞人之容　翰注同犹蚕茧曳丝绪而相连】脩防缭绕而满庭罗袜蹑【苏叶】蹀【徒颊】而容与【善曰缭绕防长貎蹑蹀小步貎説文曰蹑蹈也许慎淮南子注曰蹀蹈也　向曰脩长也缭绕飘飏貎蹑蹀小步而行取其容与也】翩緜緜其若絶【县】将坠而复举翘遥迁延防【蒲结】【素结】蹁【五臣作偏步眠切】跹【星田切善曰毛苌诗传曰緜緜长而不絶貎国语曰观美而贾逵曰惑也翘轻举貎迁延却退貎上林赋曰便跚蹩屑铣曰皆舞之容状谓顾视】结九秋之増伤怨西荆之折盘【善曰古乐府有】
　　【歴九秋妾薄相行歌辞曰齐讴楚舞纷纷歌声上彻清云西荆即楚舞也折盘舞貎张衡有七盘舞赋咸以折盘为七盘】弹筝吹笙更【古衡】为新声寡妇悲吟鹍【昆】鸡哀鸣坐者凄欷【虚毅】荡魂伤情【善作精　善曰毛诗曰吹笙鼓簧史记衞灵公见晋平公曰今者未闻新声请奏之寡妇曲未详古调和歌有鹍鸡之曲楚辞曰凄増欷伤精神也神女赋曰精神相依慿　翰曰凄欷犹凄怆也使人魂神荡越情意感伤】于是羣士放逐驰乎沙场騄【緑】骥【五臣作骥騄】齐镳【彼苖】黄闲机张足逸惊飚镞【祖禄】析毫芒俯贯鲂【房】鱮【序】仰落双鸧【仓】鱼不及窜【七乱】鸟不暇翔【善曰逐驰逐也騄骥骏马之名也穆天子传八骏有赤骥騄耳説文曰镳马衘也汉书曰李广以大黄射其裨将郑氏曰黄闲弩渊中黄牙尚书曰若虞机张孔安国曰机弩牙逸惊飚析毫芒言马疾而矢利毛诗曰其鱼鲂鱮列子曰蒲且子连双鸧于青云之上尔雅曰鸧麋鸹也鸹音括不及窜不暇翔言急遽也高唐赋曰飞鸟未及起走兽未及发　济曰齐镳齐辔也黄闲弩也逸惊飚言马足疾也析亳芒言射之妙也鲂鱮大鱼名俯射之鸧鸟名仰射之不及窜不暇翔言中速也】尔乃抚轻舟兮浮清【五臣作青】池乱北渚兮揭【丘竭】南涯汰【太】瀺【仕咸】灂【仕角】兮船容裔阳侯浇【古尧】兮掩凫鹥【鸟奚】追水豹兮鞭蝄蜽惮【丁达】防龙兮怖蛟螭【勑离反善曰班孟坚两都赋曰靡微风澹淡浮尔雅曰水正絶流曰乱説文曰掲高举也楚辞曰齐呉榜以激汰王逸曰汰水波也上林赋曰瀺灂陨队战国策曰塞漏舟而轻阳侯之波则舟覆矣淮南子曰武王伐纣渡于孟津阳侯之波逆流而击之高诱曰阳侯阳国侯也溺死于水其神能为大波楚辞注曰回波为浇毛诗曰鳬鹥在潨扬雄蜀都赋曰水豹蛟蛇説文曰蝄蜽山川之精物也国语曰木石之怪防水之怪龙韦昭曰木石为山也防一足也西京赋曰惮蛟蛇説文曰螭若龙而黄　向曰揭犹指也瀺灂波貎容裔船行貎大波为浇鹥水鸟名水豹蛟蛇也蝄蜽水神也防龙蛟螭水兽也言乘舟追蛟蛇鞭挞水神惊怖水兽惮惊也】于是日将【五臣作既】逮【善作遥】昏乐者未荒【善曰毛诗曰好乐无荒　济曰虽游乐者未至荒滛】收欢命驾分背廻塘车雷震而风厉马鹿超而龙骧【善曰孔丛子曰巾车命驾广雅曰塘堤也雷震言多也风厉言疾也毛诗曰戎车焞焞如霆如雷诗传曰雷出地奋震惊百里古诗曰凉风率已厉左传注曰厉猛也韩子曰马如鹿者千金邹阳上书曰蛟龙骧首舞赋曰龙骧横举扬镳飞沬周礼曰凡马八尺已上为龙　翰曰言背堤而归雷震风厉驱车之声鹿超龙骧比其疾也】夕暮言【五臣作而】归其乐难忘斯乃游观之好耳目之娯未覩其美者焉足称举【五臣作欤　善曰言此游观耳目之乐非极美也　良曰言未覩南都之美何足为称游观耳目之事将述置南阳之意故设此词】夫南阳者真所谓汉之旧都也逺世【五臣作代】则刘后甘厥龙醢【海】视【五臣作覛音脉】鲁县而来迁【善曰左传曰刘累学扰龙氏以事孔甲龙一雌死潜醢以食夏后夏后飨之既又使求之惧而迁于鲁县汉书曰南阳郡鲁阳县即御龙氏所迁　翰曰鲁县即南阳郡刘累汉之逺祖也覛视也】奉先帝而追孝立唐祀于尧山【善曰先帝谓尧也皇甫谧曰尧始封于唐今中山唐县是也后徙晋阳及为天子都平阳于诗为唐国是尧以唐侯升为天子也水经曰南阳县西尧山郦元曰鲁县立尧祠于西山谓之尧山　铣曰汉承尧之后故追孝而立祀】固灵根于夏叶终三代而始蕃【音繁　善曰言刘氏植根于夏叶终三代而始蕃昌也诗传叶世也马融曰三代夏殷周　翰曰刘累自夏而迁于此故云固灵根于夏叶终于殷周秦三代然后汉兴乃蕃盛】非纯徳之宏图孰能揆而处旃【善曰尚书传曰揆度也求癸切毛诗笺曰旃之也　铣曰纯至也宏大也孰谁也】近则考【五臣作孝】侯思故匪居匪宁秽长沙之无乐歴江湘而北征【善曰东观汉记曰舂陵节侯长沙定王中子买节侯生戴侯戴侯生考侯考侯仁以舂陵地势下湿难以久处上书愿徙南阳守坟墓元帝许之于是北徙考或为孝非也　济曰舂陵考侯上书愿徙南阳守坟墓元帝许之于是北徙故云思故也不安居于长沙卑秽之路自湘江北行】曜朱光于白水防九世而飞荣【善曰朱光火徳也薛综注东京赋曰赤氏谓汉火徳所统东观汉记曰考侯仁徙封南阳白水乡又曰世祖承文景之统出自长沙定王荣光荣也封禅书曰发号荣　翰曰孝侯国家南阳也汉火徳故言曜朱光也光武髙祖九代孙故谓之九世飞荣也】察兹邦【五臣作都】之神伟啓天心而寤灵【善曰言考侯既察此都之神伟且啓上天之心又寤先灵之意使之而王也説文曰伟竒也】于是宫室则有园庐旧宅隆崇崔嵬【善曰高大也】御房穆以华丽连阁焕其相徽圣皇之所逍遥灵祗
　　之所保绥【善曰御房帝旧房也相徽言俱美尚书传徽美也圣皇谓光武也逍遥谓潜龙之日韩诗外传曰逍遥游也灵祗天地之神毛诗曰神保是飨又曰绥以多福　翰曰绥安也】章陵郁以青葱清庙肃以微微【善曰东观汉记曰建武中更名舂陵为章陵光武过章陵祠园庙尔雅曰青谓之葱林木茂盛之貎防防幽静貎】皇祖歆而降福弥万祀而无衰帝王臧其擅美咏南音以顾怀【善曰毛诗曰献之皇祖説文曰歆神食气也毛诗曰降福孔夷尔雅曰弥终也又曰祀年也帝王光武也顾怀过章陵祠园庙之时也尔雅曰臧善也説文曰擅専也左传曰楚钟仪囚于晋与之琴操南音剧秦美新曰后土顾怀　铣曰皇祖高祖也歆享祭祀使万代不衰歇也言光武善我此地专擅天下之美犹钟仪操南音不忘于本顾怀谓光武来过章陵】且其君子懿明叡【五臣作睿哲】允恭温良容止可则出言有章进退屈申与时抑扬【善曰班固説东平王苍曰体懿之姿尚书曰睿作圣明作哲又曰允恭克让论语曰夫子温良恭俭让孝经曰容止可观进退可度毛诗曰其容不改出言有章周易曰徃者屈也来者伸也屈伸相感而利害生焉汉书叔孙通述曰叔孙奉常与时抑扬　济曰大也懿美也睿圣也哲智也允信也良善也言君子有大善圣智信温恭善之容止言词我高祖光武兼之故能随时屈申抑扬】方今天地之睢【虚惟】剌【力逹】帝乱其政豺虎【五臣作狼】肆虐真人革命之秋也【善曰汉书音义曰方向也谓高祖之时苍颉篇曰今时辞也谓光武天地犹天下也睢剌喻祸乱也谓秦二叶也淮南子曰万物旴睢楚辞曰独乖而无当王逸曰剌邪也帝谓高祖也马融论语注曰乱理也豺狼贪残谓王莽也真人光武也文子曰得天地之道故谓之真人周易曰汤武革命顺乎天而应乎人　良曰方今犹向时也言向时秦莽天下祸难帝失其政敎故豺狼得肆其暴虐正是高祖光武革命之秋豺狼喻奸臣】尔其则有谋臣武将皆能攫【九防】戾执猛破坚摧刚排揵【件】陷扃【古荧】蹵【此育】蹈【五臣作踏】咸阳【善曰苍颉篇曰攫抟也説文曰犍距门也又曰扃外闭之阙也　翰曰攫戾执猛壮勇之人也揵拒门也能排之扃门限也能防之所以蹵踏咸阳也此皆高祖光武之将士】高祖阶其涂光武揽【五臣作览】其英【善曰汉书曰沛公围宛城南阳守齮降引兵西无不下者尔雅曰阶因也齮音蚁东观汉记曰邓禹呉汉并南阳人三略曰主将之躰务在揽英雄之心　良曰髙祖略南阳郡而入武闗故谓阶其涂光武起于此故谓覧其英】是以闗门反距汉徳乆长【善曰言居西而距东居东而距西故言反也杜笃论都赋曰是时山东翕然狐疑意圣朝之西都惧闗门之反距　向曰反距谓反覆距闗高祖都西而距东光武居东而距西故能乆长】及其去危乗安视人用迁【善曰去危乗安谓太平也视人用迁谓观人所安而设教】周召【五臣作邵】之俦据鼎足焉以庀【匹婢】王职【善曰史记曰周公旦者周武王弟也辅武王召公奭姓姬氏成王时召公为三公汉书曰夫三公鼎足之辅也贾逵国语注曰庀由理也　良曰言汉家亦有周公邵公之俦辅佐可依如鼎足者以理天子之职】缙【五臣作搢】绅之伦经纶训典敷纳以言【善曰汉书音义臣瓉曰缙赤白色绅大带也周竒曰缙揷笏于大带周易曰君子以经纶国语曰修其训典尚书曰敷纳以言　济曰纶理也典法也敷布也言贤智之臣经理训法出入布纳以善言】是以朝无阙政风烈昭宣也【善曰春秋考异邮曰后虽殊世风烈犹合于持方宋均曰持方受命者名　翰曰烈业也昭明也宣通也】于是乎鲵【五臣作儿音倪】齿眉夀鲐背之叟皤皤然【五臣作焉】被黄髪者【善曰毛诗曰以介眉夀毛苌曰眉夀毫眉也尔雅曰黄髪鲵齿鲐背耇老夀也班孟坚辟雍诗曰皤皤国老　铣曰儿齿眉夀鲐背黄髪皆老人也皤皤亦老貎也】喟然相与歌曰望翠华兮葳蕤建太常兮裶裶【音霏善曰上林赋曰建翠华之旗葳蕤翠华貎周礼日月为常上林赋曰衯衯裶裶　良曰翠华盖也太常旗也】
　　【葳蕤裶裶皆旗貎言老人思天子而作是歌】驷飞龙兮骙骙【逵】振和銮兮京师【善曰飞龙言疾也周易曰飞龙在天诗曰四牡骙骙郑礼记注曰銮辂有虞氏之车也有銮和之节向曰骙骙壮健貎和銮振响发于京师京师东京也和銮车上之铃】緫万乗兮徘徊按平路兮来归【善曰薛综东京赋注曰万乘天子也诗传曰廻迟也然徘徊即迟迟也毛诗曰行道迟迟南阳旧居故曰来归毛诗曰来归白镐铣曰徘徊安行状来归归南都也】岂不思天子南廵之辞者哉遂作颂曰【善曰毛诗曰岂不尔思尚书曰五月南廵狩　齐曰南都老人若此岂曰不思天子之歌辞哉是以复颂之】
　　皇祖止焉光武起焉据彼河洛统四海焉【善曰皇祖髙祖也周易曰庖牺氏没神农氏作河洛谓东都也西都赋曰尝有意乎都河洛　翰曰止谓略南阳也光武起南阳据河洛谓东京】本枝百世位天子焉永世克孝怀桑梓焉真人南廵覩旧里焉【善曰毛诗曰文王孙子本支百世人曰永世克孝又曰维桑与梓必恭敬止东观汉记曰光武征秦丰幸旧宅郦元水经注曰光武征秦丰张衡以为真人南廵观旧里焉　铣曰本枝俱茂可以百代克能也桑梓谓南都言光武能行孝思旧因諌帝何不往之意言真人南廵者亦冀天子复南廵见旧里也】
　　三都赋序
　　左太冲【善曰臧荣绪晋书曰左思字太冲齐国人也少博覧史记欲作三都赋乃诣著作郎张载访岷卭之事遂搆思十稔门庭藩溷皆着纸笔遇得一句即疏之征为秘书赋成张华见而咨嗟都邑豪贵竞相传冩三都者刘备都益州号蜀孙权都建业号呉曹操都邺号魏思作赋时呉蜀已平见前贤文之是非故作斯赋以辨众惑】
　　刘渊林注【善曰三都赋成张载为注魏都刘逵为注呉蜀自是之后渐行于俗】
　　盖诗有六义焉其二曰赋【善曰子夏诗序文也】扬雄曰诗人之赋丽以则【善曰法言文也　铣曰美丽有法则】班固曰赋者古诗之流也【善曰两都赋序文】先王采焉以观土风见緑竹猗猗【于冝】则知卫地淇澳【于六】之产【善曰礼记曰命太师陈诗以观民风郑曰陈诗谓采其诗以观视之毛诗曰瞻彼淇澳緑竹猗猗】见在其版屋则知秦野西戎之宅【善曰毛诗秦风曰在其版屋乱我心曲毛苌曰西戎版屋也】故能居然而辨八方【善曰河图龙文曰镇星光明八方归徳难蜀父老曰六合之内八方之外】然相如赋上林而引卢橘夏熟扬雄赋甘泉而陈玉树青葱班固赋西都而叹以出比目张衡赋西京而述以游海若【刘曰凡此四者皆非西京之所有也】假称珍怪以为润色【铣曰润其文章使有光色】若斯之类匪啻【失至】于兹【善曰兹此也假称珍怪也若斯珍之流不啻于此多尚书曰不啻如自其口出　向曰匪啻言多也】考之果木则生非其壤校之神物则出非其所于辞则易为藻饰于义则虚而无徴且夫玉巵【纸移】无当【去】虽寳非用【刘曰盖韩非所谓画鬼魅易为好画狗马难为工之类巵一名觯酒噐也当底也　善曰韩子堂溪公谓韩昭侯曰今有白玉之巵无当有瓦巵有当君宁何取曰取瓦巵也　向曰言有玉噐无底虽是寳物终不堪用】侈言无验虽丽非经【善曰刘廙荅丁仪刑礼书曰崇饰侈言欲其徃来　济曰侈大也经常也若大言而无徴验者虽华丽不可以为常】而论【去】者莫不诋【丁礼】讦【斤谒】其研精作者大氐【旨】举为宪章【善曰墨子曰虽有诋讦之人无所依矣説文曰诋诃也讦面相序罪也尚书序曰研精覃思司马迁书曰诗三百篇大氐贤圣发愤之所为礼记曰宪章文武　良曰诋呵讦举也大氐犹大都也言以其有研精之处莫敢呵责举发之大都仍举以为法则】积习生常有自来矣【刘曰传曰习实生常　善曰左传叔孙曰叔出季处有自来矣　翰曰言习常已乆】余既思摹【莫蒲】二京而赋三都其山川城邑则稽之地图鸟兽草木则騐之方志风謡歌舞各附其俗魁梧【忤】长者莫非其旧【善曰周礼曰外火掌四方之志郑曰志记也汉书音义应劭曰魁梧丘墟壮大之意也韩子曰重厚自尊谓之长者　铣曰摹法稽考也魁梧犹大徳】何则发言为诗者咏其所志也升髙能赋者颂其所见也美物者贵依其本讃事者宜本【五臣作准】其实匪本匪实【五臣作非本非实】览者奚信【善曰毛诗序曰诗者志之所之在心为志发言为诗毛苌诗传曰升髙能赋可以为大夫释名曰称人之美曰讃】且夫任土作贡虞书所着辨物居方周易所慎【刘曰虞书曰禹别九州任土作贡定其肥硗之所生而着九州贡赋之法也周易曰君子以慎辨物居方　翰曰令物各当其所故常慎之】聊举其一隅摄其体统归诸诂训焉【铣曰诂训古言也举一隅摄取其体裁统理使之皆归诸古人之言】
　　蜀都赋
　　有西蜀公子者言于东呉王孙【善曰圣王得贤臣颂曰今臣僻在西蜀史记武王得仲雍曽孙周章封之东呉汉书漂母谓韩信曰吾哀王孙进食苏林曰如言公子也慱物志曰王孙公子皆相推敬之辞　向曰太冲假立蜀公子呉王孙相夸以奢丽后以魏先生引法度折之】曰盖闻天以日月为纲地以四海为纪九土星分万国错跱崤【胡交】函有帝皇【五臣作王】之宅河洛为王者之里【刘曰非日月无以覩天文非四海无以着地理故圣人仰观俯察穷神尽微者必须纲纪也崤东西崤也函函谷闗也贾生过秦论曰以崤函为宫里居也言周汉皆以河洛为都邑　善曰越絶书范蠡曰天贵持盈不失日月星辰之纲纪毛诗曰滔滔江汉南国之纪周礼曰以星土分辨九州之地所封域尚书曰万国咸宁张衡灵宪曰星体生于地列居错峙崔骃河南尹箴唐虞商周河洛是居　翰曰错杂跱立也九土九州也各在星之分野而万国杂列其中崤函西京河洛东京宅里皆居之】吾子岂亦曽闻蜀都之事欤请为左右扬防【古学】而陈之【刘曰韩非有扬防篇班固曰扬防古今其义一也　善曰许慎淮南子注曰扬防粗畧也　铣曰吾子谓王孙也公子不直斥王孙而言左右者敬之】夫蜀都者盖兆基于上世开国于中古廓灵闗而为门包玉垒而为宇帯二江之双流抗峨眉之重阻【刘曰扬雄蜀王本纪曰蜀王之先名蚕丛拍获鱼凫蒲泽开明是时人萌椎髻左言不晓文字未有礼乐从开明上到蚕丛积三万四千嵗故曰兆基于上代也秦惠王讨灭蜀王封公子通为蜀侯恵王二十七年使张若与张仪筑成都城其后置属郡以李氷为守地理志曰蜀守李氷凿离堆穿两江为人开田百姓飨其利是时蜀人始通中国言语颇与华同故言开国于中古也灵闗山名在成都西南汉夀界在前故曰门也玉垒山名也湔水出焉在成都西北岷山界在后故曰宇也江水出岷山分为二江经成都南东流经之故曰帯也扬雄蜀都赋曰两江珥其前峨眉山名也在成都南犍为界面之故曰抗也　济曰廓开也包括抗举险阻也宇犹为区宇也江水分为二故云带二江也】水陆
　　所凑【五臣作臻】兼六合而交防焉丰蔚所盛茂八区而庵【乌览】蔼焉【刘曰八区四方四隅也地理志曰巴蜀土地肥美有山林果实之饶班固西都赋曰郊野之富号为近蜀美其丰盛　善曰班孟坚西都赋曰横被六合长杨赋曰洋溢八区　良曰臻至也丰蔚山林果实之饶也庵蔼茂盛貎】于前则跨蹑犍【干】牂【臧】枕【之鸩】輢【五臣作倚】交趾经途所亘五千余里山阜相属含谿怀谷冈峦纠纷触石吐云【刘曰阜大山也峦山长而狭也一曰山小而鋭也水注川曰谿注壑曰谷　善曰汉书志有犍为郡牂牁郡并属益州又有交趾郡属交州輢寄也春秋元命苞曰山有含精藏云故触石而出也　向曰跨蹑枕倚皆慿据也犍牂交趾皆郡名途道也亘长也　济曰纠纷杂乱也】郁盆【汾】蒀【于文】以翠微崫【鱼物】巍巍以峨峨干青霄而秀出舒丹气以为霞【刘曰翠防山气之轻缥也霞赤云也严夫子哀时命曰红霓纷其朝霞山泽气通故曰舒丹气而为霞也　善曰甘泉赋曰腾青霄而轶浮景河图曰昆仑山有五色水赤水之气上蒸为霞而赫然也　铣曰葐蒀气貎崫时起也巍巍峩峩皆高貎霄天也秀犹防擢也】龙池【胡角】瀑【步角】濆【扶刎】其隈漏江伏【五臣作洑】流溃【胡内】其阿汨【骨】若汤谷之扬涛沛【普頼】若蒙汜【似】之涌波【刘曰龙池在朱堤南十里地周四十七里漏江在建宁有水道洑流数里复出故曰漏江　善曰瀑水沸之声也公羊传曰濆泉者何涌泉也淮南子曰日出于汤谷浴于咸池楚辞曰日出自阳谷入于蒙汜　翰曰濆溃皆疾流貎汩沛水壮盛貎言此水类之隈阿皆曲也】于是乎卭竹縁岭菌桂
　　临崖【宜】旁挺龙目侧生荔枝布緑叶之萋萋结朱实之离离迎隆冬而不凋【五臣作雕】常而猗猗【刘曰卭竹出兴古盘江以南竹中实而高节可以作杖神农本草经曰菌桂出交趾贠如竹为众药通使一曰菌薰也叶曰蕙根曰薰南裔志曰龙眼荔枝生朱堤南广县犍为僰道县随江东至巴郡江州县往往有荔枝树髙五六丈常以夏生其变赤可食龙眼似荔枝其实亦可食卭竹菌桂龙眼荔枝皆冬生不枯郁茂于山林　善曰王逸荔枝赋曰緑叶蓁蓁又曰朱实丛生孙卿子曰松柏经隆冬而不凋蒙霜雪而不挛班孟坚西都赋曰兰茝发色猗猗向曰卭竹竹名菌桂木药名龙目荔枝皆果木名萋萋离离茂盛貎隆盛也言此物无雕落迎盛冬而生】
　　【猗猗皆光色貎】孔翠羣翔犀象竞驰白雉朝雊猩猩【生】夜啼金马骋光而絶景【五臣作影】碧鸡儵【五臣作倐】忽而曜仪火井沈荧于幽泉高爓【五臣作焰】飞煽【扇】于天垂【刘曰孔孔雀翠翠鸟也孔雀特出永昌南涪县翡翠常以二月九月羣翔兴古十余白雉出永昌猩猩生交趾封谿似猨人面能言语夜闻其声如小儿啼春秋传曰豕人立而啼服子慎曰啼呼也淮南子曰猩猩知徃地理志曰金马碧鸡在越嶲青蛉县禺同山汉宣帝时方士言益州有金马碧鸡之神可以醮祭而置也宣帝使諌议大夫王襃持节而求之襃道病卒竟不能致也蜀郡有火井在临卭县西南火井盐井也欲出其火先以家火投之须臾许隆隆如雷声爓出通天光辉十里以筒盛之接其光而无炭也煽炽也善曰广雅曰荧光也説文曰爓火爓也音艳天垂天四垂也　济曰白雉鸟名金马碧鸡神物也言此二神曜骋光仪也火在井故云沈荧】其间则有虎
　　珀【五臣作魄】丹青江珠瑕英金沙银铄【五臣作砾音歴】符采彪【笔尤】炳【丙】晖丽灼【酌】烁【舒药反　刘曰永昌博南县出琥珀牂牁有白曹山出丹青曽青空青也本草经曰皆出越嶲郡瑕玉属扬雄蜀都赋曰瑕英江珠永昌有水出金如糠在沙中兴古盘町山出银符采玉之横文也灼烁艳色也　善曰博物志曰虎珀一名江珠良曰丹青石色也虎魄江珠瑕英金沙银砾皆珍寳也彪炳灼烁光彩貎】于后则却背华容北指昆仑縁以劒阁阻以石门【刘曰华容水名在江由之北昆仑山名也扬雄蜀都赋曰北属昆仑劒阁谷名自蜀通汉中道一由此背有阁道在梓潼郡东北石门在汉中之西襃中之北此二处蜀之险隘于是在焉】流汉汤汤【伤】惊浪雷奔望之天廻即之云昏水物殊品鳞介异族或藏蛟螭【勑知】或隠碧玉嘉鱼出于丙穴良木攒于襃谷【刘曰有鳞曰蛟螭蛟螭水神也一曰雌龙也一曰龙子也相如上林赋曰蛟龙赤螭碧玉谓水玉也尸子曰龙渊生玉英丙穴在汉中沔阳县北有鱼穴二所常以三月取之丙地名也襃中县南口斜谷水源在北南流经襃中故北口曰斜南口曰襃同一谷耳长四百七十里襃斜出良材汉书曰斜谷之木不足为我械　善曰枚乗七发曰波涌而涛起横奔似雷行在豫益州记曰嘉鱼鳞似鳟鱼　向曰汤汤流貎雷奔水声也即就也逺望转若天地之廻就见水气如云雾之昏　翰曰鳞鱼之属介甲也之属碧玉水石也良木大材木也】其树则有木兰梫【七林】桂杞櫹【萧】椅【于其】桐椶【宗】枒【五臣作防音邪】楔【耕八】枞【土松】楩【频县】柟【南】幽蔼于谷底松栢蓊郁于山峯【刘曰木兰大树也叶似长生冬夏荣常以冬华其实如小柿甘美南人以为梅其皮可食扬雄蜀都赋曰树以木兰梫桂木桂也传曰杞梓之木櫹大木也诗曰其桐其椅椶枒出蜀其皮可作绳履楔似松有刺也枞栢叶松身梗柟二树名皆大木也　善曰梫音寝　翰曰幽蔼蓊郁茂盛貎】擢脩干竦长条扇飞云拂轻霄羲和假道于峻岐阳乌廻翼乎高标【刘曰言山木之髙也　善曰楚辞吾令羲和弭节兮广雅曰日御谓之羲和左传曰假道于虞春秋元命苞曰阳成于三故日中有三足乌乌者阳精　济曰岐树竒枝也高标高枝也驭日至此碍于高树故假道而行阳乌日中乌至此亦回羽翼于高枝而进】巢居栖翔聿兼邓林穴宅竒兽窠宿异禽熊罴咆【步交】其阳雕鹗鴧【聿】其隂猨狖【戈符】腾希而竞捷虎豹长啸而永吟【刘曰邓林林名也窠鸟巢也鹗其形如雕皆鸷鸟也枚乗曰鸷鸟累百不如一鹗鴧疾貎也　善曰山海经曰夸父与日竞走渇饮河渭不足北饮大泽未至道渇死弃其杖化为邓林楚辞曰虎豹鬭兮熊罴咆説文曰咆嘷也毛诗曰鴧彼晨风春秋元命苞曰猛虎啸谷风起杜笃连珠曰长吟永啸良曰巢居鸟也聿犹是也言众鸟之游止兼倍于邓林　翰曰宅居也咆号也雕鹗鸟名狖兽名希空虚防】
　　【疾也】于东则左緜巴中百濮【卜】所充外负铜梁于宕【徙浪】渠内函【含】要害于膏腴【音俞　刘曰濮夷也传曰麋人率百仆今巴中七姓有濮也铜梁山名宕渠县在巴西出鐡要害地险隘也膏腴土地肥沃也　向曰緜歴也巴中地名百濮夷名充满此地要害险固膏腴肥沃也】其中则有巴菽巴防灵夀桃枝樊以蒩【租】圃
　　濵以盐池【刘曰巴菽巴豆也巴防巴防天也灵寿木名也出涪陵县桃枝竹属也出蛰江县二者可以为杖樊蕃也诗曰营营青蝇止于樊蒩草名也亦名土茄叶覆地而生根可食人饥则以继粮塩池出巴东北新井县水出地如涌泉可煑以为塩　善曰埤苍曰蒩蕺也蕺侧及切　向曰樊藩也蒩草名根可食故种之于圃以为藩篱塩池利人亦濵其侧】【必灭】蛦【五臣作鷩鴺音啼】山栖鼋【五臣作元】水处潜龙蟠于沮【子预】泽应鸣鼔而兴雨【刘曰蝻蛦鸟名如今之所谓山鸡其雄色班雌色黒出巴束鼋大龟也谯周异物志曰涪陵多大龟其甲可以卜其缘中又似瑇瑁俗名曰灵又沮有菜浦也巴东有泽水人谓有神龙不可鸣鼓鸣鼔其傍即便雨矣　善曰李尤七叹曰龙鼍水处方言曰未升天龙谓之蟠龙綦母邃孟子注曰泽生草言蒩　良曰沮犹下湿也】丹沙赩【许力】炽【昌志】
　　出其坂蜜房郁毓被其阜山图采而得道赤斧服而不朽【刘曰涪陵丹兴二县出丹砂丹砂出山中有穴尚书禹贡曰厥土赤埴巴西汉昌县多野蜂蜜蜡山图陇西人也随道士之名山采药身轻不食莫知所如赤斧巴人也能錬丹砂与消石服之身体毛髪尽赤皆古仙】
　　【者也见列仙传　善曰毛苌诗传曰赩赤貎也郑尚书注曰炽赤也班固终南颂曰蜜房溜其巅郁毓盛多也　翰曰赩炽赤光丹砂色也蜜房蜜窠房也郁毓丰盛貎山图赤斧列仙名由采此服之遂得仙道不朽老也】若乃刚悍【汗】生其方风謡尚其武奋之则賨【丛】旅翫之则渝舞鋭气剽于中叶蹻【绮骄】容世于乐府【善曰广雅曰悍勇也应劭风俗通巴有实人剽勇高祖为汉王时阆中人范目説髙祖募取賨人定三秦封目为防中慈凫乡侯并复除目所发賨人卢朴沓鄂度夕袭七姓不供租赋阆中有渝水賨人左右居鋭气善舞高祖乐其猛锐数观其舞后令乐府习之扬雄荆州箴曰风飘以悍气鋭以刚毛诗曰昔在中叶汉书曰武帝乐府】于西则右挟【故蝶】岷山涌渎发川陪以白狼夷歌成章【刘曰江水出岷山也白狼夷在汉夀西界汉明帝时作诗三章以颂汉徳益州刺史朱辅驿传其诗奏之语在辅传　良曰涌发川渎也】坰野草昧林麓黝【于纠】防【叔】交让所植蹲【存】鸱所伏【刘曰交让木名也两树对生一树枯则一树生如是岁更终不俱生俱枯也出岷山在安都县蹲鸱大芋也其形类蹲鸱故卓王孙曰吾闻岷山之下沃野下有蹲鸱至死不饥　善曰黝儵茂盛貎　济曰言野外之草昧然布于地】百药灌丛寒卉冬馥异类众伙【祸】于何不育其中则有青珠黄环碧砮芒消或丰緑荑【啼】或蕃【伐元】丹椒蘪芜布濩【护】于中阿风连莚【余战】蔓【万】于兰臯红葩紫饰柯叶渐苞【五臣作包】敷蘂葳蕤落英飘飖【刘曰青珠出蜀郡平泽黄环出蜀郡碧石生越嶲郡无防县砮可作箭镞禹贡梁州厥贡砮石芒消出蜀郡广阳山緑荑辛荑蘪芜皆香草也蘪芜出岷山替陵山风连出岷山一曰出广都山岷山特多药草其椒尤好异于天下渐苞相苞裹而同长也书曰草木渐苞蘂者或谓之华或谓之实一曰花须头防也楚辞曰采薜荔之落英　铣曰寒卉冬生草也馥香也伙多也育养也青珠黄环皆寳也碧砮碧玉可为矢镞芒消石药丹椒椒名风连药名布濩繁宻貎阿曲也莚蔓相连属貎兰臯泽中生兰也葩花也饰自为文饰也渐进长也包丛生也敷布也蘂花心也葳蕤花鲜好貎英亦花也飘飖飞扬也】神农是尝卢附是料【】芳迢气邪味蠲疠痟【音消刘曰扁鹊卢人古良医扬雄法言曰扁鹊卢人而医多卢疠气不和之气也痟亦头病也周礼四时皆有疠】
　　【疾春多痟首之疾汉书相如常有痟病　善曰淮南子曰神农乃始敎人播种五谷尝百草之滋味史记曰虢中庶子谓扁鹊曰臣闻上古之时医有俞附医病不以汤液　良曰言此草药经神农尝之附俞附古之善医者皆料此药而用之此药芬芳能退去气病与邪病其味可以蠲除疠与痟病】其封域之内则有原隰坟衍通望弥慱演以潜沫【末】漫以緜洛【刘曰禹贡梁州云沲潜既道有水从汉中沔阳县南流至梓橦汉夀县入穴中通冈山下西南潜出今名复水旧説云禹贡潜水也又有水出岷山之西东流过汉夀南流有髙山上合下开水经其中曰沫水水潜行曰演此二水伏流故曰演以潜沫绵水在緜竹县出紫岩山雒水在上雒县出桐栢山周礼曰扬州其浸五湖言益州之有緜雒犹扬州之有五湖故曰浸以緜雒也潜沬緜雒四水所经本皆蜀郡故皆谓之封域之内　翰曰封域土境也慱广也】沟洫脉散疆里绮错黍稷油油稉稻莫莫【五臣作漠】指渠口以为云门洒滮【扶彪】池而为陆泽虽星毕之滂沲尚未齐其膏液【刘曰广深四尺为沟倍沟为洫左传曰先王疆理天下谓地势纵横之宜也莫莫茂也李氷于湔山下造大堋以壅江水分散其流溉灌平地故曰指渠口以为云门也滮流貎诗曰滮池北流浸彼稻田蔡邕曰凝雨曰陆尚书洪范曰星有好雨月失道而入毕则多雨诗曰月离于毕俾滂沲矣　善曰郑周礼注曰黄帝乐曰云门言黄帝之徳如云之出门也然此唯取云门之名不取乐也滮扶彪切陆音六滂普忙切沲度罗切　铣曰脉散言沟洫水分散犹血脉分散也疆里疆场邑里也如锦绮之杂错油油漠漠茂盛貎言水自渠而灌田故指渠口为云门犹云来则雨至也滮池蓄水池也言自此而洒田实为陆地之润泽凢月附于毕星则雨虽其滂沲终不可齐此之膏液】尔乃邑居隠赈【之忍】夹江傍山栋宇相望桑枝接连家有盐泉之井户有橘柚之园【刘曰隠盛也赈富也梓木名可以为琴瑟蜀都临卭县江阳汉安县皆有盐井巴西充国县有盐井数十大曰柚小曰橘犍为南安县出黄甘橘地理志曰蜀都严道巴郡昫忍鱼复二县出橘有橘官　善曰扬雄蜀都赋曰夹江縁山又曰西有盐泉鐡冶橘林铜陵　良注同】其园则有林檎枇杷橙柹梬【郢】楟【亭】榹【斯】桃函【含】列梅李罗生【刘曰皆果名也林檎实似赤柰而小味如棃枇杷冬华黄实本出蜀蜀有给客橙冬夏华实相继张揖曰楟山梨　善曰尔雅曰榹桃山桃也　良曰函懐列行罗布也丛生于此中】百果甲宅【坼】异色同荣朱樱春熟【五臣作就】素柰夏成【善曰周易曰百果草木皆甲拆郑曰木实曰果皆读如人倦之觧觧谓拆呼皮曰甲根曰宅宅居也呼火亚切汉书叔孙通曰古有春甞果令樱桃熟可甞也素柰白柰也王逸荔枝赋曰酒泉白柰　良曰甲坼花开也言同发荣异其光色也就成也】若乃大火流凉风厉【列】白露凝微霜结【刘曰诗曰七月流火礼记月令孟秋凉风至善曰毛苌诗传曰火大火也流下也毛诗曰白露为霜楚辞曰微霜结兮眇眇　翰曰大火心星也流行于西正秋时也言此时风气高厉霜露凝结也】紫棃津润樼【臻】栗罅【火亚】发蒲桃【善作陶】乱溃【胡对】石榴【善作若榴】竞裂甘至自零芬芳酷【苦毒】烈【刘曰诗云树之榛栗传曰榛栗枣脩罅发栗皮坼罅而发也甘至言熟也　善曰西京杂记曰上林有紫梨郭璞曰上林赋注曰蒲陶以燕薁可作酒马融西第颂曰紫房溃漏又曰胡桃自零张平子南都赋曰梬枣若留广雅曰石留若榴也上林赋曰酷烈淑郁榛与樼同侧邻切　良曰紫棃樼栗蒲桃石榴皆果木名津润棃中含水也罅发栗皮开坼也乱溃蒲桃防也竞裂石榴竞开也甘至自零言熟皆自落酷裂香气也】其圃【善作园】则有蒟【俱宇】蒻【弱】茱萸畴芋【于句】区甘蔗【之夜】辛姜阳蓲【吁】隂敷【刘曰蒟蒟酱也縁树而生其子如桑椹熟时正青长二三寸以蜜藏而食之辛香温调五藏蒻草也其根名蒻头大者如斗其肌正白可以灰汁煑则凝成可以苦酒淹食之蜀人珍焉茱萸一名蔱也畴者界埒小畔际也扬雄太经曰阳蓲万物言阳气蓲煦生万物也隂敷姜生于隂也　向曰蒟蒻茱萸芋甘蔗辛姜皆菜药之属可食者区畦也言物皆阳气蓲煦而生若姜之类皆生于隂地故云隂敷敷布也】日往菲薇【五臣作微】月来扶踈任土所丽众献而储【刘曰任土任其土地所生也尚书所谓任土作贡也易曰百谷草木丽乎土　铣曰菲薇扶疎果木茂宻貎丽附也附生于此土任而贡焉所献众多而相积】其沃瀛【盈】则有攅【在官】蒋【将】丛蒲緑菱红莲杂以蕴藻糅【女又】以苹蘩【刘曰楚辞曰倚沼畦瀛王逸云瀛泽中也班固以为畦蒋菰名也蕴藻苹蘩皆水草也蕴丛也　翰曰蒋蒲菱莲蕴藻苹蘩水中草糅亦杂也】揔茎柅柅【奴礼】裛【于业】叶蓁蓁【臻】蕡【坟】实时味王公羞焉【刘曰柅柅蓁蓁茂盛貎也诗曰尔肴既将左传曰苟有明信涧谿沼沚之毛苹蘩蕴藻之菜可荐于鬼神可羞于王公　善曰毛诗曰敦彼行苇维叶柅柅又曰桃之夭夭其叶蓁蓁又曰桃之夭夭有蕡其实　向曰防丛也襄重也蕡叶也言叶与实四时食之味可以羞进于王公也】其中则有鸿俦鹄侣防鹭鹈【徒兮】鹕【胡】晨凫旦至候鴈防芦【刘曰皆水鸟名鸿鹄多羣飞故言侣俦也防鹭鹈鹕二鸟名也晨凫常以晨飞也鴈候时南北故曰候鴈防芦以御缯缴令不得截其翼也淮南子曰鴈防芦而翔以备缯缴　善曰毛诗曰振鹭于飞尔雅曰鸿洿泽也郭璞曰即鹈鹕也説文曰魏文侯嗜晨凫吕氏春秋曰季秋之月候鴈来】木落南翔冰泮北徂云飞水宿哢吭【胡浪】清渠其深则有白鼋命鼈獭上祭鳣【陟连】鲔【于鬼】鳟【在本】鲂鮷【啼】鳢【礼】鲨鲿【刘曰木叶落秋时也冰泮春时也　善曰淮南子曰木叶落而长年悲家语曰冰泮而农桑起尔雅曰吭鸟咙也礼记月令曰孟春獭祭鱼将食之先以祭也鳣防□也鮷似防鯋似鲋鳟鲂皆见诗也楚辞曰乗白鼋兮逐文鱼张衡应问曰鼋鸣而鼈应命呼也　翰曰言此鸟春秋徃来也飞于云宿于水哢吭举首哢其音声铣曰白鼋獭色也　向曰鳣鲔已下皆鱼名】差鳞次色锦质报章跃涛戏瀬中流相忘【刘曰庄周云泉涸鱼相与处陆相喣以湿相濡以沫不若相忘于江湖　善曰毛诗曰终日七襄不成报章　良曰鱼鳞参差其色相次若锦之容质重报其文章涛波也谓游戏各得其性而相遗忘】于是乎金城石郭兼市中区既丽且崇实号成都【刘曰金石言坚也故晁错曰神农之敎虽有金城汤池也　良曰区区域也言美丽崇髙也成都蜀都】辟二九之通门画方轨之广涂营新宫于爽垲【恺】拟承明而起庐【刘曰汉武帝元鼎三年立成都十八门周礼经涂九轨画言端直也爽垲髙明也　善曰左传曰齐景公欲更晏子之宅曰请更诸爽垲者杜预曰就髙燥也汉书曰严助为防稽太守帝赐书曰君猒承明之庐张晏曰承明庐在石渠门外　济曰方轨并车迹言涂可以并车行也新宫宫名汉有承明庐此拟而起之】结阳城之延阁飞观榭乎云中开高轩以临山列绮防而瞰【苦槛】江【刘曰阳城蜀门名也善曰淮南子曰延阁栈道高轩堂左右长廊之有牎者张载鲁灵光殿赋注曰轩槛所以开明也古诗曰交疏结绮牎　向曰阳城阁名延长也言观榭高若飞于云中轩槛也绮防雕画若绮也瞰视也】内则议殿爵堂武【五臣作虎】义虎威宣化之闼崇礼之闱华阙双邈重门洞开金铺交映玉题相晖【刘曰议殿爵堂殿堂名也武义虎威二门名也宣化崇礼皆闱闼之名也金铺门铺首以金为之玉题以玉为之孟子曰榱题数尺扬雄曰璇题玉英　善曰西都赋曰树中天之华阙长门赋曰挤玉户而撼金铺　铣曰邈开洞通也金铺门上饰以金为之玉题椽上饰以玉为之晖映言光明也】外则轨躅【直六】八达里闬【汗】对出比屋连甍千庑【武】万室【刘曰闬里门也管子曰闾闬不可以无阖卢绾与高祖同里班固曰绾自同闬庑庌也苏秦説魏襄王曰庐庑之数也　善曰汉书班嗣与生书曰伏孔氏之轨躅音义曰三辅説牛蹄处为躅尔雅曰八达谓之崇期孙炎曰崇多也多道防期于此　良曰轨车也躅迹也八达八通之道对出相对而立甍栋也大屋曰庑皆言闾阎相次】亦有甲第当衢向术坛宇显敞高门纳驷【音悉恊韵】庭扣【苦后】钟磬堂抚琴瑟匪葛匪姜畴能是恤【刘曰术道也楚辞九章曰燕雀鸟鹊巢堂坛兮王逸曰坛犹堂也汉于公髙其门使容驷马髙盖此言甲第髙门可以纳驷畴谁也　善曰西京赋北阙甲第当道直啓李尤髙安馆铭曰增台显敞禁室静幽蜀志曰诸葛亮为丞相又曰姜维初为亭仓曹掾稍迁为大将军　济曰甲第第一宅也言第一宅皆向道为之当向也衢道也匪非也恤居也敞髙也纳驷可纳驷马车也诸葛亮姜维非此二人谁能居此】亚以少城接乎其西市所防万商之渊列隧百重罗肆巨千贿【呼罪】货山积纎丽星繁【刘曰少城小城也在大城西市在其中也翰曰亚次也言市之众商贾如渊隧市中道肆铺也罗列百重巨千言多也贿货财帛也纎丽细好之物山积星繁众盛貎】都人士女袨【县】服靓【才姓】防【五臣作庄】贾【古】贸【莫构】墆【徒结】鬻舛【仕充】错纵横异物诡谲【善作崛诡】竒于八方布有橦华麫有桄【光】榔【郎】卭杖【五臣作竹】传节于大夏之邑蒟【句】酱流味于畨【潘】禺【愚】之乡【刘曰苏林曰袨服谓盛服也张揖曰靓谓粉白黛黒也墆贮也撞华者树名橦其花柔毳可绩为布也出永昌桄榔树名也木中有屑如麫可食出兴古张骞传曰臣在大夏时见卭竹杖蜀布问安得此大夏国人曰吾贾人徃市之身毒国身毒国在大夏东南可数千里南越传曰使唐防讽晓南越食防以蒟醤防问所从来荅曰西北牂牁江广数里出畨禺城下故汉书曰感蒟醤竹杖则开牂牁越嶲也卭竹杖以节为竒故曰传节也　善曰班孟坚西都赋曰都人士女殊异乎万方汉书曰富商大贾或墆财河图龙文曰镇星光明八方归徳难蜀父老曰六合之内八方之外　向曰贾卖也贸易也墆贮鬻贩舛错犹交错也　良曰卭竹蒟醤言二物皆生于蜀而流及逺方也】舆辇杂沓【徒合】冠带混并累毂叠迹叛衍相倾□哗鼎沸则哤【麦江】聒【古活】宇宙嚻【许骄】尘张【陟亮】天则埃【乌盖】曜灵【刘曰叛乱也庄周曰何贵何贱是谓叛衍　善曰蔡邕月令章句曰冠首饰也带大帯所以束身也司马彪庄子注曰叛衍犹漫衍也国语管子曰四人杂处则其言哤説文曰聒讙语也文子曰四方上下曰宇説文曰宙舟舆所极覆也西都赋曰轶埃之混浊楚辞曰角宿未旦耀灵焉藏广雅曰耀灵白日也　翰曰杂沓众多貎混并杂乱貎相倾言人稠相抵突而倾侧也□哗之声如鼎之沸乱聒于天地也车马之尘昏上蔽日景也埃壒尘昏也】阛阓之里伎巧之家百室离房机杼相和贝锦斐成濯色江波黄润比【毗二】筒籝【盈】金所过【刘曰阛市巷也阓市外内门也贝锦锦文谯周益州志云成都织锦既成濯于江水其文分明胜于初成他水濯之不如江水也黄润谓筒中细布也司马相如几将篇曰黄润纎美宜制禅扬雄蜀都赋曰筒中黄润一端数金籝幐也韦贤传曰黄金满籝　善曰毛诗曰百室盈止古诗曰札札弄机杼毛诗曰萋兮斐兮成是贝锦　济曰离犹异也言房室虽异机杼和鸣贝锦斐然成其文章濯于江水益发其色贝锦织文也斐文貎籝盛金之噐】侈侈隆富卓郑埒【劣】名公擅【常扇】山川货殖私庭藏镪【居两】巨万鈲【普觅】摫【规】兼呈亦以财雄翕习边城【刘曰汉书货殖传曰蜀卓氏之临卭公擅山川铜铁上争王者之利下锢齐人之业富至僮八百人程郑亦冶铸富埒卓氏司马相如传曰临卭富人程郑僮亦数百人镪钱贯也货殖志曰藏镪千万扬雄方言曰鈲摫裁也梁益之间裁木为噐曰鈲裂帛为衣曰摫兼呈者皆有常课至拟于王者亦以财雄犹班壹以财雄边城也汉书班氏叙传当孝惠髙后时以财雄边出入弋猎旌旗鼓吹以临卭是蜀郡之边县故云边城　善曰藏镪巨万管子文　济曰侈侈盛貎隆大也巨万过万也卓卓王孙也郑程郑也皆蜀之豪富人也埒相校埒其富名也二人皆擅取山川之利遂多财至于过万翕习威盛貎言其雄富所致威盛及于边城】三蜀之豪时来时徃养交都邑结俦附党【刘曰三蜀蜀郡广汉犍为也本一蜀国汉髙祖分置广汉汉武帝分置犍为　善曰孙卿子曰偷合苟容以持禄养　向曰养其交道结附俦党】剧谈戏论扼腕抵【纸】掌出则连骑归从百两【刘曰剧甚也鬼谷先生书有抵戏篇桓谭七説曰戏谈以要誉张仪传曰天下之士莫不扼腕以言战国策苏秦説赵王于华屋之下抵掌而言皆谈説之客也百两百乗也诗曰之子于归百两御之　善曰汉书曰扬雄口吃不能剧谈张平子西京赋曰连骑相过汉食货志曰浊氏以胃脯而连骑　翰曰抵击也大车称两言从车百乗】若其旧俗终冬始春吉日良辰置酒髙堂以御嘉賔金罍中坐肴核【胡革反善作搹义同】四陈觞以清醥【正眇】鲜以紫鳞羽爵执竞丝竹乃发巴姬弹汉女击节【刘曰扬雄蜀都赋曰其俗迎春送冬百金之家千金之公鲜鱼鱛也诗云炮鼈鲙鲤巴姬汉之美人犹衞之雅质蔡之防女　善曰楚辞曰吉日兮良辰曹植箜篌引曰置酒高殿上毛诗曰以御賔客且以酌醴又曰肴核维旅郑曰肴菹醢也核桃梅之属左氏传曰楚共王有巴姬　翰曰醥清酒也鲜新杀也紫鳞鱼也羽爵羽觞作鸟形也巴姬汉女蜀之美女也】起西音于促柱歌江上之【寮】厉纡长防而屡舞翩跹跹【五臣作僊音仙】以裔裔【刘曰昔周昭王涉汉中流而陨其右幸逰靡极王遂卒不复还周乃侯其子于西翟实为长公楚徙宅西河长公思故处始作西音长公继是音以处西山秦国之风盖取乎此见吕氏春秋韩子曰长防善舞诗曰屡舞跹跹向曰西音江上皆曲名促拄急也厉歌声也翩轻貎跹跹裔裔皆舞貎】合【古合】樽促席引满相罚乐饮今夕一醉累月【刘曰言频饮也　善曰东方朔六言曰合樽促席相娱汉书曰赵李侍中皆引满举白毛诗曰今夕何夕又曰一醉日富　铣曰酒将阑故合并其樽促近其席引持也持满以相罚酒厚乐极故醉累月】若夫王孙之属郤【却防】公之伦从禽于外巷无居人并乗骥子俱服鱼文黄异校结驷缤纷【刘曰王孙卓王孙也货殖传曰卓王孙田宅射猎之乐拟于人君郤公豪侠也扬雄蜀都赋曰若其渔弋郤公之徒相与如乎巨野罗车百乗观者万堤服箭服诗曰象弭鱼服　善曰周易曰即鹿无虞以从禽也毛诗曰叔于田巷无居人桓子新论曰善相马者曰薛公得马恶貎而善走名骥子周礼六廐成校校有左右楚辞曰青骊结驷齐千乗　良曰从禽猎也巷无居人言皆观猎也骥子良马鱼文盛箭噐也校队也缤纷众多貎】西逾金隄东越玉津朔别晦期匪日匪旬【刘曰金隄在岷山都安县西堤有左右口当成都西也璧玉津在犍为之东北当成都之东也扬雄羽猎赋前曰邪界虞渊后曰浮彭蠡张衡羽猎赋前曰逐息昆仑后曰劳许公于箕隅道里辽逈非一日所游金隄玉津东西分行所欲经营亦非一所其间悠逺故曰朔别晦期也若云一月之中乃能周徧不以旬日者也　翰曰逾过也自月朔至月晦还非一日一旬也】蹵【秋六】蹈蒙笼涉【五臣作猎】寥廓鹰犬倐【五臣作儵音叔】眒【胜□】罻【尉】罗络【洛】幕【刘曰倐眒疾速也罻罗鸟兽网也络幕施张之貎也　善曰孙子兵法曰草树蒙笼谭新论曰道路皆蒿草寥廓狼藉子虚赋曰倐眒债浰　向曰蹈沓也防笼草树茂盛貎涉猎经过也寥廓山谷幽逺貎】毛羣陆离羽族纷泊【普各】翕响挥霍中网林薄【刘曰毛羣兽也羽族鸟也陆离分散也纷泊飞薄也翕响挥霍奄忽之间也　济曰纷泊飞扬也翕响挥霍沸乱貎皆着网于林薄之间】屠【京】麋翦旄麈【主】带文虵跨雕虎【刘曰皆猎之所得也麋躰大故屠之旄麈有尾故翦之虵虎可畏而帯跨之言其勇也尸子曰中黄伯云余左执大行之扰而右搏雕虎　善曰越人衣文虵　翰曰屠杀也】志未骋时欲晩追轻翼赴絶逺出彭门之阙驰九折之坂经三峡之峥嵘蹑五屼【兀】之蹇浐【五臣作产　刘曰岷山郁安县有两山相对立如阙号曰彭门扬雄蜀都赋曰彭门鸿屼九折坂在汉寿严道县卭莱山三峡巴东永安县有髙山相对相去可二十丈左右崖甚高人谓之峡江水过其中五屼山名也一山有五重在越嶲当犍为南安县之南也扬雄蜀都赋曰五屼参差　善曰楚辞曰下峥嵘兮无地子虚赋曰蹇浐沟渎　良曰言虽有所获犹未满志乃逐鸟于絶逺之处峥嵘蹇浐高深诘曲也】防食铁之兽射噬【时制】毒之鹿皛【胡了切五臣作拍普格切】防【勑朱】氓
　　于葽【伊揺】草弹言鸟于森木拔象齿戾【歴结】犀角鸟铩【所札】翮兽废足【刘曰貃兽毛黒白臆似熊而小以舌防鐡须臾便数十斤出建宁郡也有神鹿两头主食毒草名之食毒鹿出云南郡此二事魏宏南中志所记也易曰噬腊肉遇毒防氓谓防人也言鸟鹦鹉之属皆出南中铩翮不能飞废足不能行也　善曰方言曰噬食也博物志曰江汉有防人能化为虎皛当为拍説文曰拍拊也汉书音义曰葽盛貎也淮南子曰飞鸟铩羽走兽废足许慎曰铩残也　翰曰防氓野人也亦兽类防刺也拍打也森宻貎象牙犀角皆防戾而取之言壮勇也铩残羽也言飞鸟伤其羽走兽折其足无不中也】殆而朅【绮列】来相与第如滇【丁田】池集乎江洲试水客舣【音蚁五臣作漾】轻舟娉江婓【五臣作妃】与神游【刘曰朅去也第且也相如传曰第如临卭谯周异物志曰滇池在建宁界有大泽水周二百余里水乍深广乍浅狭似如倒池故俗云滇池江洲在巴郡扬雄蜀都赋曰分川并注合乎江洲滇池江洲非一处也今连之者説或有在滇池时或有在江洲时无有常也应劭曰舣正也一曰南方俗谓正船廻济处为舣项羽传曰乌江亭长舣船待羽江婓二女游于江濵逢郑交甫交甫不知其神女也遂觧佩与之交甫悦受佩而行数十步空怀无佩女亦不见语在列仙传　向曰殆而防猎之极也第如且徃也滇池池名试使也水客舟也漾浮行也江妃神女也娉取之相与游也】　罨【奄】翡翠钓鰋【偃】鲉【长流】下高鹄出潜虬【刘曰鰋鲉鱼名　铣曰罨网也鸿鹄飞高故射下之虬龙在水故钓出之】吹洞箫发櫂【孝】讴感鱏【寻】鱼动阳侯【刘曰洞箫长箫无底也王襃所颂者也汉元帝能吹洞箫櫂讴鼓櫂而歌也鱏鱼出江中头与身正半口在腹下淮南子曰瓠巴鼔琴鱏鱼出聼　善曰班孟坚西都赋曰发櫂讴战国防曰塞漏舟而轻阳侯之波则舟覆矣准南子曰武王伐纣渡于孟津阳侯之波逆流而击之高诱曰阳国侯也溺死于水其神能为大波　济曰阳侯大波神皆闻箫鼓而感动】腾波沸涌珠贝汜【五臣作沈】浮若云汉含星而光耀洪流【刘曰管子曰若江湖之人求珠贝者不舍也言鱼骇波动珠贝浮见也　善曰相贝经曰素质红里谓之珠贝　向曰言阳侯腾涌珠贝浮出若天汉之星照于水中】将飨獠【力石】者张帟幕防平原酌清【五臣作醪】酤【户】割芳鲜饮御酣賔旅旋车马雷骇【行戒】轰轰【呼宏】阗阗【田】若风流雨散漫乎数百里之间【刘曰獠猎也帟平帐也周礼曰田则张幕设帟月令曰躬耕帝籍反乃执爵命曰劳酒言以宴羣臣也鲜新杀也一曰生肉也　善曰既蛓清酤毛苌曰酤酒也　良曰醪酤酒也芳鲜鱼肉飨食也轰轰阗阗车马声若风吹雨散漫然于数百里间言众多也】斯盖宅土之所安乐观听之所踊跃也焉独三川为世朝市若乃卓荦【吕角】竒谲倜【天歴】傥罔已一经神怪一纬人理逺则岷山之精上为井络天帝运期而会昌景福肸【喜笔】蠁而兴作碧出苌之血鸟生杜宇之魄妄变化而非常嗟见伟于畴昔【刘曰张仪曰争名者于朝争利者于市今山川周室天下之朝市也河图括地象曰岷山之地上为井络帝以会昌神以建福上为天井言岷山之地上为东井维络岷山之精上为天之井星也昌庆也言天帝于此防庆建福也庄周曰苌死于蜀蔵其血】
　　【三年化为碧蜀记曰昔有人姓杜名宇王蜀号曰望帝宇死俗説云宇化为子规子规鸟名也蜀人闻子规鸣皆曰望帝　善曰降丘宅土刘向雅琴赋曰观听之所至乃知其美也汉书音义韦昭曰有河洛伊故曰三川上林赋曰肸蠁布写　济曰踊跃懽欣也三川谓东京也　向曰卓荦高絶貎谲异也倜傥超越貎经纬犹织文也神怪谓苌血杜宇魄之类是也人理相如君平之类是也为下文张本于此为都景大也肸蠁湿生虫】
　　【蚊类是也其羣望之如气之布写也言大福之兴有如此虫羣飞而多也兴作皆超也　铣曰此皆妄为变化盖非常理嗟叹声伟美也叹此见美于昔时】近则江汉炳【丙】灵世载其英蔚【五臣作郁】若相如皭【墙爵】若君平王襃暐而秀发杨雄含章而挺生幽思绚【呼绢】道徳摛【勑离】藻掞【伤艳】天庭考四海而为隽【俊】当中叶而擅名是故游谈者以为誉【五臣作美】造作者以为程也【五臣无也字　刘曰相如司马长卿也君平严遵也王襃字子渊扬雄字子云皆蜀人君平作老子指归子云作太法言故曰幽思绚道徳郑曰文章成谓之绚汉武帝读相如子虚赋而善之吾独不得与此人同时哉元帝善王襃所作甘泉洞箫颂令后宫贵人左右皆诵之扬雄奏羽猎赋天子异焉班固述雄传曰初拟相如献赋黄门故曰摛藻掞天庭汉书礼乐志曰长丽前掞光耀明　善曰史记曰屈原浮游于尘埃之外皭然泥而不滓者也徐广曰皭疎净之貎也周易曰含章可贞冯衍徳诰曰沈情幽思引六经之精防毛诗曰昔在中叶战国策苏秦曰外客游谈之士无敢自进于前也　向曰炳明也载犹生也言江汉】
　　【明灵故代生英哲欝繁富貎皭清净貎也相如为文繁富故云欝若君平怀道清净故云皭若暐光彩也言王襃词论生光彩若草木秀盛而发也扬雄含怀文章挺抜而生绚明也摛犹发也掞犹盖也四海之内此为俊异汉之中代此得擅名天下以为延誉文章取为程准】至乎临谷为塞因山为障峻岨【五臣作阻】塍【绳】埒【力】长城豁险呑若巨防【去声　刘曰苏秦曰齐南有泰山东有琅邪北有渤海西有清河所谓四塞之国也史迁述防恬传曰据河为塞大曰隄小曰塍峻阻之严视长城若塍埒也豁深貎也战国策齐有长城巨防足以为塞也　良曰塍埒犹园畦之畔隔也言此峻阻视长城同畦隔也言此豁险若两都闗山巨防皆可吞纳】一人守隘【乌懈】万夫莫向【善曰淮南子曰一人守隘千夫莫向　良曰言路隘险】公孙跃马而称帝刘宗下辇而自王【去声　善曰范后汉书曰公孙述字子阳扶风人也王莽时为导江卒正更始立述恃其地险众附遂自立为天子蜀志曰先主姓刘讳备汉靖王胜后也益州牧刘璋使人迎先主令讨张鲁先主遂进围成都璋出降先主即皇帝位备汉后故曰宗　铣曰公孙述跃马肉食于此也先主刘备下车而自王之辇天子车也其制以人负之】由此言之天下孰尚故虽兼诸夏之富有犹未若兹都之无量也【刘曰论语曰夷狄之有君不如诸夏之亡也周易曰富有之谓大业论语曰唯酒无量　济曰孰谁尚胜也无量犹无穷也】
　　文选巻四
　　钦定四库全书
　　文选巻五
　　梁　昭　明　太　子萧　统　编
　　唐李善吕延济刘良张铣吕向李周翰注
　　京都下
　　呉都赋【呉都者苏州是也后汉末孙权乃都于建业亦号呉】
　　左太冲
　　东呉王孙冁【勑谨】然而咍【呼来反　刘曰庄周云齐桓公冁然而笑楚人谓相笑为咍楚辞曰众兆所咍　翰曰冁大笑也楚人谓笑曰咍相笑弄貎也谓西蜀公子盛称山川险阻而王孙以为未足多盛也故笑弄之欲资其后辞】曰夫上圗景宿辩于天文者也下料【聊】物土析【星厯】于地理者也【刘曰谓天垂其象而分野形地以别土而区域殊料度也　善曰文子曰天道为文地道为理　济曰谓牛斗星呉分野　向曰料计析分别也言计其土地上下定其贡赋而分别也】古先帝世【善作代】曽览八纮之洪绪一六合而光宅翔集遐宇鸟策篆素玉牒【五臣作谍音楪同】石记乌闻梁岷有陟方之馆行宫之基欤【刘曰淮南子曰九州外有八泽方千里八泽之外有八纮亦方千里盖八索也一六合而光宅者并有天下而一家也説文曰牒札也石记刻石书传记也乌安也梁梁州也岷岷山皆蜀地也书云舜陟方谓南廵守也光武纪云济阳有武帝行过宫　善曰吕氏春秋曰神通乎六合髙诱曰四方上下为六合尚书序曰光宅天下鸟策鸟书于防也春秋运斗枢曰黄龙负图出置帝前鸟文汉书音义曰大篆虫书鸟书是也郑礼记注曰防简也篆素篆书于素也扬雄书曰赍细素四尺东观汉记曰封禅其玉牒文秘天子事也説文曰牒记也孝经钩命决曰封禅刻石记号也天子行所立名曰行宫　良曰帝世谓虞舜之世也曽经也九州外有八纮纮纲纪也言为天地之纲纪洪大也绪业也光亦大也宅居也言先帝经览此八纮大业一统六合方居天下又飞集于逺方之宇逰苍梧防稽六合谓四方上下也　铣曰鸟谓鸟迹书也防竹简也篆大篆书也素谓帛也所以书之玉谍石记皆典防类也乌何也梁岷蜀之二山名陟方王者廵省之名也馆宫舍宅行宫天子行幸所止处也基迹也今观先代典策何闻蜀之有此迹乎谓舜游呉也】而吾子言蜀都之富禺【愚】同之有伟【五臣作】其区域美其林薮矜巴汉之阻则以为袭险之右徇【辞俊】蹲【存】鸱【昌夷】之沃则以为世济阳九龌【音握善作握】龊【楚角】而筭固亦曲士之所叹也旁魄【蒲博】而论都邑【善无邑字】抑非大人之所【善无所字】壮观也【刘曰越嶲郡蜻蛉县禺山有金马碧鸡之神巴汉之阻巴郡之扞闗也汉中广汉其路由于劒阁褒斜也易无妄曰灾气有九阳阨隂阨一元之中四千六百一十七岁有九阨阳阨五隂阨四合为九汉书律歴志具有其事　善曰扬雄城门校尉箴曰盘石唐芒袭险重固汉书郦食其曰其将龌龊好苛礼文子曰曲士不可言至道庄子曰将旁礴万物以为一司马彪曰旁礴犹混同也礴与魄同鵩鸟赋曰大人不曲　翰曰玮美也吾子谓西蜀公子也禺同二山名汉水名言公子恃之以为险矜之以为美也右者言其要害犹人有右手蹲鸱芋也沃饶也言其苖有似鸱之蹲也可世世济人饥厄九阳数谓重阳用事亢阳之时蹲鸱叶大】
　　【常隂其根不死故得济阳九之厄也　铣曰龌龊局小貎筭记也曲士小人也言蜀局小人之计且为小人所叹而况于我乎　向曰旁魄混同也言若混同而论都邑则蜀都褊小不足以为大人之壮观也】何则土壤不足以摄生山川不足以周衞公孙国之而破诸葛家之而灭兹乃防乱之丘墟颠覆之轨辙安可以俪【戻】王公而着风烈也【刘曰摄持也老子曰善摄生汉书公孙述王此土而亡诸葛亮相此国而败凢天下存亡唯系乎人然强弱有常势利害有常地必有不可守之土不可兴之国矣易曰六五之吉丽王公也　善曰汉武栢梁防诗曰周卫交防禁不时毛诗曰防乱多吕氏春秋烛过曰子胥谏而不聼故吴为丘墟毛诗序曰闵周室之颠覆奢靡也尚书曰弊化奢丽春秋考异邮曰后虽殊世风烈犹合于持方向曰发疑问之词故言何如此蜀之土地卑湿故不足以养生周卫谓防卫也　翰曰公孙述为光武所灭诸葛诸葛亮也卿大夫称家亮死后蜀国方灭此言诸葛亮家之而灭者举大以明之　铣曰轨辙车迹也俪偶也言蜀都岂可以偶王公之徳而着其风烈】翫其碛【七亦】砾而不窥玉渊者未
　　知骊【离】龙之所蟠也习其敝邑而不觌【善作覩】上邦者未知英雄之所躔【直连】也【刘曰碛砾浅水见沙石之貎玉渊水深之处美玉所出也尸子曰龙渊生玉英庄子曰千金之珠在九重之渊骊龙颔下故曰不窥玉渊者不知骊龙之蟠也　善曰上林赋曰下碛砾之坻説文曰碛水渚有石也左氏传曰防州吁曰弊邑与陈蔡从上邦犹上国也方言曰躔歴行也　良曰翫习也碛砾浅水而有石者玉渊渊深而有玉也公子所习浅近如此水之浅近也不知我国如玉渊之深焉骊龙龙名也龙蟠必在深渊今公子不窥则不知龙在渊　济曰蜀但知习其敝小都邑不见上国不知英雄之所行歴也邦国也躔行歴之所】子独未闻大呉之巨【五臣作壮】丽乎且有呉之开国也造自太伯宣于延陵盖端委之所彰高节之所兴建至徳以创洪业世无得而显称由克让以立风【五臣作俗字】轻脱躧【所觧反五臣作屣】于千乗【五臣卟音承】若率土而论都则非列国之所觖【音决】望也【刘曰战国防曰黒齿雕题大呉之国也昔周太伯三以天下让延陵季子辞国而不处遂化荆蛮之方与华夏同风二人所兴左氏传曰太伯端委以治端委礼衣委貎谓冠防长而裳齐委至地也孔子曰太伯三以天下让人无得而称焉　善曰端委至徳太伯也高节克让延陵也左氏曰呉子诸樊既除防将立季札札曰圣达节次守节下失节为君非吾节也遂让不受史记曰寿梦欲立季札让不可乃立诸樊也汉书武帝曰吾去妻子如脱躧耳声类曰躧或谓説文曰鞮属诸侯故言千乘之国论语曰导千乗之国汉书曰上欲王卢绾为羣臣觖望臣瓉曰觖谓相觖而怨望也　翰曰子公子也上责公子龌龊小节不见上邦之英雄此将为公子説呉都壮丽自设问云独未闻大呉之美丽乎　铣曰造始也太伯周太王世子太王欲立之让弟季歴遂居荆蛮号曰句呉故呉国始自于此也延陵季子呉公子以其贤将立之季子让不受后封延陵也又曰言我呉都复建立太伯延陵之至徳以创制大业世无徳而称美焉　济曰太伯延陵端其志操委弃其位以存让軆以兴高节又曰言吴能建太伯延陵之让节以成风俗盖让千乘之重如脱履弃之躧履也　良曰率土谓天下也觖相义觖妬美之貎若悉天下以比论】
　　【则非列国之所义觖妬羡而况蜀之小国乎】故【五臣作固】其经略上当星纪拓【托】土画疆卓荦兼并包括于越跨蹑蛮荆【刘曰左传曰天子经畧土地定城国制诸侯略分畧也一曰逺界为经畧也尔雅曰星纪斗牵牛吴分野斗者日月五星之所经始故谓之星】
　　【纪意者斗为星纪则其分域亦所以能为纲维故曰卓荦兼并也越今之苍梧欝林合浦交趾九真南海日南皆越地吴之所并也荆蛮吴所得荆州四郡零陵桂阳长沙武陵　善曰汉书曰戎狄之与于越不相入也音义曰于南方越名也春秋曰于越入吴杜预注曰于越人发语声诗曰蠢尔荆蛮　翰曰经畧犹经营也星纪斗牛星名也　良曰言拓土境画封疆卓荦髙絶出羣也兼并吞纳也言其广大可以吞纳天下　向曰于越越地名而为吴所并故云包括跨蹑者足之所及也言蛮荆之地亦吴之所得】婺【务】女寄其曜翼轸寓其精指衡岳以镇野目龙川而帯坰【刘曰越楚地皆割属吴故言婺女翼轸寄曜寓精也　善曰汉书曰越地婺女之分野楚翼轸之分野周礼曰正南曰荆州其镇衡山汉书南海有龙川县尔雅曰林外谓之坰　向曰越楚并为吴所呑则其星之精曜若容寄寓于吴也　济曰衡山南岳本不在吴分故指之以为吴野之镇龙川水名目望也言望此水控帯其郊坰】尔其山泽则嵬【五回】嶷【鱼刀】峣【五聊】【五骨】巊【鸟鼎】溟【莫鼎】郁【五臣作岪音拂　济曰并山髙险之貎也】溃渱【洪】泮【普半】汗滇【汀见】防【眄】淼【眇】漫【向曰并水流广大貎】或涌川而开渎【翰曰涌川细水言积细以成其渎渎大水之通称也】或呑江而纳汉【向曰九江南入震泽故曰呑江汉水南入于江故曰纳汉】磈磈【胡罪】防防【力罪反　铣曰皆山石貎】滮滮【皮流】涆涆【古汗反　良曰皆水流貎】防【丘金】碒【鱼今】乎数州之间灌注乎天下之半【刘曰山之大者衡岳泽之大者彭蠡地理志曰彭蠡泽在豫章彭泽西防稽余姚县萧山瀵水所出钱塘县武陵龙川出其坰故曰涌川九江经庐山而东故曰开渎禹贡曰三江既入震泽底定故曰呑江又曰汉水东为沧浪南入于江故曰纳汉荆扬交广故曰数州之间土地濶逺故曰天下之半　善曰字指曰秃山也埤苍曰欝山貎淼水貎　翰曰言山水广逺也】百川派【普拜】别归海而防控清引浊混涛井濑【音赖】濆薄沸腾寂寥长迈濞【普秘】焉汹汹【呼恭】隠焉礚礚【苦盖反　刘曰字説曰水别流为派涛大波也濑急湍也　善曰尚书大传曰百川趋于海汹汹礚礚皆水声也　翰曰江海下故百川归防之控亦引也言水清浊杂流混其波涛合其湍濑同入于海也水相激荡曰濆薄波浪涌起为沸腾也寂寥无声也迈行也言众水混合既入广大之处无沸腾之声澹然常行也　向曰濞水暴至声也汹汹疾流长貎隠焉礚礚逺闻之声】出乎大荒之中行乎东极之外经扶桑之中林包旸【善作汤】谷之滂沛潮波汨【干笔】起廻复万里歊【虚妖】雾漨【蓬】浡【蒲没】云蒸昏昧【刘曰大荒谓海外也尔雅曰孤竹北户西王母日下谓之四荒孤竹在北北户在南日下在东西王母在西皆四方荒昏之国也又曰东至大逺西至邠国南至濮鈆北至祝栗谓之四极谓四方之极极逺也言大荒东极扶桑旸谷者谓海外弥广无所不连也　善同翰注　翰曰大荒国名东极言极天地之东言广逺也扶桑旸谷皆日出之所言水流逺至于此滂沛水多貎良曰汩疾也言江海潮上戏水皆逆流须防万里歊气也漨浡烦欝之状水气蒸而为云故昏昧也】澄奫【于旻】潫【于权】澒【胡贡】溶【余肿】沆【户朗】瀁【余两】莫测其深莫究其广澶【纒】湉【恬】漠而无涯惣有流而为长【上声上】瓌异之所丛育鳞甲之所集往【善曰説文曰下深大也澄湛也奫潫廻复之貎澶湉安流貎　翰曰此上皆水深广貎有流百川也言惣合百川为之长也究尽也瓌竒言竒异之物育于此也鳞者龙鱼也甲者鼈也】于是乎长鲸呑航【胡郎】脩鲵吐浪【向曰鲸鲵大鱼能吞舟航吐波浪也】跃龙腾蛇蛟鲻【缁】琵琶王鲔【伟】鯸鲐【怡】防【印】鱕【翻】防【错】乌贼拥劒【古侯切五臣作勾】鼊【辟】鲭【青】鳄【鄂】涵【胡南】泳乎其中【刘曰异物志曰鲸鱼长者有数千里雄曰鲸雌曰鲵或死于沙上得之皆无目俗言其目化为明月珠邓析子曰钓鲵者不于清池一説曰鲸犹言凤鲵犹言凰也异物志曰朱厓有水蛇鲸鱼出合浦长二三尺背上有甲珠文坚强可以饰刀口可以为鑢鲻鱼形如鲵长七尺吴防稽临海皆有之琵琶鱼无鳞其形似琵琶东海有之鯸鲐鱼状如科斗大者尺余腹下白背上青黒有黄文牲有毒虽小獭及大鱼不敢餤之蒸煑餤之肥美豫章人珍之防鱼长三尺许无鳞身中正四方如印扶南俗云诸大鱼欲死防鱼皆先封之鱕防有横骨在鼻前如斤形东人谓斧斤之斤为鱕故谓之鱕防鱼二十余种此其尤异者此鱼所击无不中防也有出入防子朝出求食暮还入母腹中皆出临海乌贼鱼中药拥劒蟹属也从广二尺许有爪其螯偏大大者如人大指长二寸余色不与体同特正黄而生光明常忌防之如珍寳以利如劒故曰拥劒其一螯尢细主取食出南海交趾鼊属也其形如笠四足缦胡无指其甲有黒珠文采如瑇瑁可以饰物肉如肉肥美可食鲭鱼出交趾合浦诸郡鳄鱼长二丈余有四足似鼍喙长三尺甚利齿虎及大鹿渡水鳄击之皆中防生则出在沙上乳卯卯如鸭子亦有黄白可食其头琢去齿旬日间更生广州有之涵沈也杨雄方言曰南楚谓泛为涵泳潜行也见尔雅　善曰庄子曰吞舟之鱼砀而失水周易曰见龙在田或跃于渊楚辞曰腾蛇兮后从文子曰腾蛇无足而腾　向曰言此水族皆游泳于水中】葺【七入】鳞镂甲诡类舛错泝【素】洄顺流噞【牛检】喁【鱼恭】沈浮【刘曰葺累也甲谓甲也楚辞曰鱼葺鳞以自别噞喁鱼在水中羣出动口貎　善曰毛诗曰泝洄从之道阻且长文子曰水浊则鱼噞喁　铣曰言海物皆如葺饰其鳞雕镂其中诡怪异类互相舛错也　翰曰泝逆流上也言水物或逆上或顺流噞喁出口于水上也】鸟则鹍鸡鸀【爥】鳿【玉】鹴【霜】鹄鹭鸿鶢【爰】鶋【居】避风候鴈造【七报】江溪防【勑】鷛【庸】【渠】防【青】鹤鹙【秋】鸧鹳【灌】鸥鹢【三激】鸬【卢】泛滥乎其上【刘曰鸀鳿水鸟也如鹭而大长鵛赤目其毛辟水毒丹阳鄱阳皆有之鶢鶋鸟也似鳯左传曰海鸟爰居止鲁东门外三日臧文仲使国人祭之不知其鸟以为神也鸂鶒水鸟也色黄赤有班文食短狐虫在水中无毒江东诸郡皆有之鷛似鸭而鸡足防鹤出南海桂阳诸郡　善曰鴈应而南来毛诗曰有在梁毛苌诗传曰秃也苍颉篇曰鸥大如鸠郭璞山海经注曰鸥水鸟也　铣曰鶢鶋海鸟避风于鲁门造至也言鴈候时而来居于此也余皆鸟名也泛滥羣游于水上也】湛淡羽仪随波参差理翮整翰容与【去】自玩雕啄
　　蔓藻刷荡漪澜【刘曰湛淡迅疾貎漪澜水波也雕啄鸟食貎蔓藻海藻之属也　善曰説文曰刷刮也猗盖语辞也毛诗曰河水清且涟猗尔雅曰大波为澜　翰曰言鸟游自得其性也　济曰雕伤蔓藻水草言鸟羣游伤啄蔓藻以食之刷荡毛羽于湍濑之上也】鱼鸟聱【鱼曹】耴【鱼乙】万物蠢
　　【昌允】生茫茫黖黖【许意】慌【呼广】罔奄欻【许勿】神化翕忽函【含】幽育明穷性极形盈虚自然蚌蛤珠胎与月亏全巨鼇【敖】赑【备】屃【许器】首冠【贯】灵山大鹏缤翻翼若垂天振荡汪流雷抃【卞】重渊殷【上】动宇宙胡可胜源【刘曰蠢动也函幽育明皆谓珠玉光耀之状也穷性极形物皆极大也吕氏春秋曰月望则蚌蛤实月晦则蚌蛤虚列仙传曰鼇负蓬莱山而抃沧海之中庄周曰北溟有鱼名鲲化为鹏怒而飞翼若垂天之云鹏之将徙于南溟水击三千里抟风扶揺而上九万里示振荡之状也汪流水深貎其声势之不可胜尽也淮南子曰虚郭生宇宙宇宙生天地者也　善曰埤苍云聱不聼也杜笃论都赋曰蠢生万类黖黖不明春秋保干图曰日以圆照月以亏全宋均曰全十五日时也列子曰夏革曰渤海之东曰归塘其中有五山焉帝命禺强使巨鼇十五举首而戴五山峙而不动中记曰鼇巨也西京赋曰巨灵赑屃王逸楚辞注曰击手曰抃　向曰聱耴众声貎鱼当无声此云鱼鸟聱耴者文之失也蚌蛤珠胎皆盈亏之物月满则珠全月亏则珠缺巨鼇大龟也赑负用力之貎灵山海中蓬莱山而大鼇以首戴之冠犹戴也　翰曰蠢动也万物蠢生于天地之间皆有气色芒芒黖黖气不明貎也殷声也宇宙天下也谓声动振于天下何可胜説其本源之所由良曰慌罔不明貎奄欻翕忽变化疾速貎振荡动也汪流漫水也抃犹击也重渊言深也大戴山动击于水中其声如雷霆　济曰大鹏鸟也缤翻飞貎翼若垂天言至大也　铣曰物在水故曰函幽珠玉生焉故曰育明肓养也穷性极形各得其所】岛屿【序】緜
　　邈洲渚凭【平】隆【音崇】旷瞻迢递迥眺冥防珍怪丽竒隙充径路絶风云通洪桃屈盘【五臣作盘屈】丹桂灌丛琼枝抗茎而敷蘂瑚幽茂而玲珑【刘曰岛海中山也屿海中洲上有山石魏武苍海赋曰览岛屿之所有水中可居曰洲小洲曰渚旷瞻迢递谓岛屿也迥眺冥防谓洲渚也径路絶者人道防絶风云通者唯风云能交通也意者谓竒怪之徒因风云以交通水经曰东海中有山焉名曰度索上有大桃屈盘三千里桂生苍梧交趾合浦以南山中所在丛聚无他杂木也其枝叶皆辛木丛生曰灌琼树食其华蘂令人长生楚辞曰精琼蘂以为粮蓬莱三山神仙所居故宜有焉汉书歌上蓬莱咀琼英瑚树赤色有枝无叶扶南传曰涨海中有盘石瑚生其上　善曰后汉黎阳山碑曰山河冯隆有精英兮朱称欝金赋曰丹桂植其东庄子曰南方积石千里名琼枝高百二十仞　翰曰海中山曰岛洲上有山曰屿緜邈逺也洲中有草木曰渚凭隆高大貎也洪大也大桃树盘屈三千里丹桂者言呉地多桂而丛生木丛生曰灌　铣曰旷瞻迥眺皆逺望也迢递长也冥防不明貎丽着也隙异也言洲屿有珍怪竒异之物着处充满也　良曰絶谓山海险难唯风云可通　济曰抗举也敷布也琼枝玉树生于水下故云幽茂玲珑枝叶貎】増冈重阻列真之宇玉堂对霤石室相距蔼蔼翠幄嫋嫋【宁鸟】素女江婓【五臣作妃】于是徃来海童于是宴语斯寔神妙之飨象嗟难得而覼【鲁和】缕【刘曰玉堂石室仙人居也海童海神童吴歌曲曰仙人赍持何等前谒海童尔雅曰嗟楚人发语端也　善曰冯衍爵铭曰富如江海夀配列真楚辞曰紫贝阙兮玉堂郑礼记注曰堂前有承霤列仙传曰赤松子常止西王母石室中徐翰齐都赋曰翠幄浮游埤苍曰嫋嫋美也史记曰秦帝使素女鼓五十弦瑟王延夀王孙赋曰嗟难得而覼缕　铣曰増冈重阻髙峻貎其中多居神仙故曰列真之宇増冈高】
　　【山也重阻险也幄帷帐也嫋嫋素女谓神女言仙人所居　向曰玉堂石室皆仙人所居其栏霤相接至也距至也　良曰江妃觧佩与郑交甫者海童海神也二者皆于此徃来宴语也　翰曰神妙则所述神仙之事仙道至微事或飨象飨象言未审也嗟发辞之端覼缕次序也言难知其次第也】尔乃地势坱【乌朗】圠【乌黠】卉木镺【乌老】蔓遭薮为圃值林为苑异荂【苦革】蓲【敷】蘛【育】夏【千輙】冬蒨【五臣作倩】方志所辩中州所羡【刘曰坱圠莽沕也髙下不平貎也卉百草緫名楚人语也言林薮非一所在皆为苑圃有国有家者因天地之自然不复假人功为园圃也尔雅曰荂荣也南土草木通曰冬生故曰蒨　善曰鵩鸟赋曰坱圠无垠广雅曰镺长也尔雅曰蕍荣也郭璞曰蕍犹敷蕍亦草之貎也蘛与蕍同庾俱切蓲与敷同无俱切　向曰坱圠地势髙下也卉木镺蔓言草木盛长而蔓延　铣曰遭逢也有草曰圃有木曰苑言逢薮草为圃值林木则为苑言不特故为之者也异荂蓲蘛言肓植草木多也荣貎倩盛貎言草木夏荣冬不凋也方志谓四方物土所记録者若分辨色类则必有中国之所叹羡】草则藿蒳【纳】豆蔲【火豆】姜彚【谓】非一江离之属海苔之类纶【闗】组紫綘食葛香茅【莫侯】石帆【凡】水松东风扶留【刘曰异物志曰藿香交趾有之豆蔲生交趾其根似姜而大从根中生形似益智皮殻小厚核如石榴辛且香蒳草树也叶如栟榈而小三月采其叶细破隂干之味近苦而有甘并鸡舌香食之益美姜彚大如累气猛近于臭南土人之以为虀荾一名廉姜生沙石中姜类也其累大辛而香削皮以黒梅井塩汁渍之则成也始安有之彚类也周易曰抜茅连茹以其彚征吉所谓姜彚非一也江蓠香草也楚辞曰扈江蓠海苔生海水中正青状如乱髪干之亦塩藏有汁名曰濡苔临海出之尔雅曰纶似纶组似组东海有之紫紫莱也生海水中正青附石生取干之则紫色临海常献之綘綘草也出临贺郡可以染食葛蔓生与山葛同根特大美于芋也豫章间种之香茅生零陵石防生海屿石上草类也无叶高尺许其华离楼相贯连虽无所用然异物也死则浮水中人于海边得之稀有见其生者水松药草生水中出南海交趾东风亦草也出九真扶留藤也縁木而生味辛可食防榔者防破之长寸许以合石贲灰与防榔并咀之口中赤如血始兴以南皆冇之　向曰江离香草海苔海莱也厉亦类也　济曰纶组紫綘四者皆海中草食葛葛根也香茅亦草石防而下四者皆草名也】布防臯泽蝉聮陵丘夤【寅】縁山岳之岊【节】幂【觅】歴江海之流杌【五骨】白蔕【帝】衘朱防【汝谁】郁兮防【以税】茂兮【五臣作】菲菲光色晃芬馥肹蠁职贡纳其包匦离骚咏其宿莽【刘曰许氏説文曰岊陬隅髙山之节也杌揺也扬雄方言曰凡草生而初达谓之防包裹也匦犹结也尚书禹贡曰包匦菁茅菁茅生桂阳可以缩酒给宗庙异物也重之是故既包裹而又纒结之一曰匦柙也尔雅曰巻施草防其心而不死江淮间谓之宿莽屈原嘉之以其志故离骚曰夕覧洲之宿莽　善曰毛苌诗传曰杌动也淮南子曰草木之勾萌衘翠载实説文曰防草木华垂貎肹蠁湿生虫蚊类是也其羣望之如气之布冩也言大福之兴有如此虫羣飞而多也夤縁出也　翰曰布防草众宻貎泽畔曰臯有水曰泽蝉聫谓不絶于丘陵之上夤縁言众草滋长皆縁上山岳而生山曲曰岊幂歴草掩覆于岸而江海波流于草下也杌揺动也蔕花根而缀于枝上朱防花也言花生于草若草衔之职贡谓献于君也纳犹入也包裹也匦匣也谓致于裹匣而贡之离骚曰宿莽宿短草莽长草铣曰郁多状也凡草初生之谓防盛貎菲菲美貎言花卉丛生郁茂华盛而美之　良曰光色晃谓花卉　向曰晃光色之貎芬馥香也肹蠁蚊类也言香气积来如肹蠁之羣飞也】木则枫柙【甲】豫章栟榈枸【古侯】榔【郎】緜杌【元】
　　杶【椿】栌【卢】文穰【襄】桢【贞】橿【姜】平仲君迁松梓古度楠【南】榴【留】之木相思之树【刘曰枫柙皆香木名也豫章木也异物志曰栟榈防也皮可作索枸桹树也直而髙其用与栟榈同栟榈出武陵山枸榔出广州木緜树髙大其实如酒杯皮薄中有如丝緜者色正白破一实得数斤广州日南交趾合浦皆有之杬大树也其皮厚味甚苦涩剥干之正赤煎讫以藏众果使不烂败以増其味豫章有之杶栌二木名文文木也材宻致无理色黒如水牛角日南有之欀木树皮中有如白米屑者干之以水淋之可作餠似面交趾卢亭有之桢栌二木名刘成曰平仲之木实白如银君迁之树】
</div>
    <div class="pagination">
<a href="六臣注文选.html">上一页</a><a href="六臣注文选.html">1</a><span class="current-page">2</span><a href="六臣注文选_page3.html">3</a><a href="六臣注文选_page4.html">4</a><a href="六臣注文选_page5.html">5</a><a href="六臣注文选_page6.html">6</a><a href="六臣注文选_page7.html">7</a><span>...</span><a href="六臣注文选_page3.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
