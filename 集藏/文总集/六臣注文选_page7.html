<!DOCTYPE html>
<html>
<head>
    <meta charset="UTF-8">
    <title>六臣注文选 - 第 7 页/共 33 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>六臣注文选 - 第 7 页/共 33 页</h1>
    <div class="content">　　【相如大人赋曰垂绛幡之素蜺言舞将罢徐收敛容态而拜曲度于是究毕苍颉篇曰徐也邌与黎同力奚切　翰曰游龙轻也素蜺明也敛容态而拜曲度尽毕也素白也蜺谓虹蜺也敛容也】迁延微笑退复次列观者称丽莫不怡悦于是欢洽宴【五臣作防】夜命遣诸客【善曰舞毕退次行列也好色赋曰迁延引身言欢情已洽而宴迫于夜故命遣诸客也向曰舞毕迁延退而微笑复次行列也怡悦爱乐也　翰曰夜久乐疲命去诸客也遣去也】扰【而沼】攘就驾仆夫正防【善曰扰攘争貌仆夫执驾者策辔也大戴礼曰骊驹在门仆夫具存　鈂曰策鞭也】车骑并狎巃【力孔】嵸【则孔】逼迫【善曰狎谓多而相排也巃嵸聚貌　向曰巃嵸众多貌】良骏逸足抢【七良】捍【五臣作捍音汗】凌越【善曰骏马也逸疾也抢捍马走疾之貌言马骏逸奔突而走相凌越也　翰曰抢捍踊跃也凌越急如飞也比以盛述马者谓良马亦比人材也】龙骧横举扬镳飞沬【善曰邹阳上书曰蛟龙骧首镳马勒旁铁也马举首而横走动镳则飞马口之沫也　翰曰龙骧横举谓举首而横走也镳谓辔衘之排沫也扬　动之则飞马口之沫也】马材不同各相倾夺【善曰倾夺谓驰竞】或有逾埃赴辙霆骇电【五臣作雷】灭蹠【五臣作跖】地逺羣闇跳【五臣作条】独絶【善曰列子伯乐曰天下之马絶尘弥辙言马逾越于尘埃之前以赴车辙如雷霆之声忽惊忽灭也蹠踏也逺出于羣言疾速之甚也郑尚书五行传曰跳行疾貌闇跳独絶言行急无比也济曰马权竒蹋地骇惊也趾蹋也闇条独絶谓行急无比方也】或有宛【五臣作踠于逺切】足郁怒般【五臣作盘】桓不发后往先至遂为逐末【善曰言马按足缓步郁怒气迟留不发也周易曰初九盘桓利居贞言逸材之马虽后往而能先至遂为驰逐者之末也逐者以发足为本翰曰案足顿步郁如怒气迟留未发在于众后而先至前所逐众之后故云逐末此马之逸材也踠足谓缓步盘桓迟留也】或有矜容爱仪洋洋【羊】习习迟速承意控御缓急车音若雷骛【五臣作惊】骤相及骆漠【五臣作驿】而归云散城邑【善曰郑毛诗注曰洋洋庄敬貌又诗笺云习习和调之貌迟速承意言迟速任意也毛诗曰又良御忌抑罄控忌毛苌曰止马曰控忌辞也音兾家语孔子曰御者同是车马其所为进退缓急异也长门赋曰雷隐隐而响起声象君之车音言车声隐隐如逺雷之音相连属也骆漠骆驿纷漠奔驰之貌中夜车皆归城邑之中寂然而空有同云散也　铣曰此长者之车也矜迟仪容迟速任意车声殷殷然调缓如逺雷之音行骤皆相连及不先不后也骆驿不絶貌】天王燕【宴】胥【五臣作湑思与切】乐而不泆【五臣作溢】娱神遗老永年之术优哉游【五臣作柔】哉聊以永日【善曰毛诗曰边豆有且侯氏燕胥胥皆也皆来相与燕也孝经曰满而不溢家语孔子歌曰优哉游哉聊以卒岁毛诗曰且以喜乐且以永日　向曰湑乐也遗犹不知也永长术道也谓天王宴乐而不溢娱其神性不知老之将至此长年之道优游柔和且以为长久之日】










　　文选巻十七
　　钦定四库全书
　　文选巻十八
　　梁　昭　明　太　子　萧　统　编
　　唐李善吕延济刘良张铣吕向李周翰注
　　音乐下
　　长笛赋【并序　善曰说文云笛七孔长一尺四寸风俗通曰笛涤也荡涤邪秽纳之雅正】马季长【善曰范后汉书曰马融字季长扶风茂林人有俊才好吹笛为校书郎迁南郡太守免官后拜议郎卒　翰注同】
　　融既博览典雅精核【胡隔切五臣作覈】数术又性好音律【善无律字】能鼔琴吹笛【善曰仲长子昌言曰精核是非议之嘉也説文曰覈考实事也核与覈古字通汉书术数者皆羲和卜史之职韦昭曰歴数占术也　向曰博广也典谓坟典雅谓雅颂精考隂阳度数律歴之道术道也】而为督邮无留事独卧郿县【善无县字】平阳邬【温古】中【善曰韦昭释名曰督邮主诸县罚负殿纠摄之也史记齐威王语即墨大夫曰自子之居即墨无留事汉书右扶风有郿县平阳邬聚邑之名也服防通俗文营居曰邬铣曰督邮汉官号时季长为此官事无留滞而多暇故卧郿县平阳里中也邬里也】有雒【五官作洛字】客舍逆旅吹笛为气出精列相和【善曰左氏传荀息曰今虢为不道保于逆旅歌録曰古相和歌十八曲气出一精列二魏武帝集有气出精列二古曲　济曰有洛客谓时有洛阳客止于客舍也逆旅客舍也相和谓更递吹也】融去京师逾年蹔闻甚悲而乐之【良曰逾过也蹔闻谓笛声也】追慕王子渊枚乘刘伯康傅武仲等箫琴笙唯笛独无故聊复备数作长笛颂【善曰王子渊作洞箫赋枚乘未详所作以序言之当为笙赋文章志曰刘字伯康明帝时官至中大夫作簧赋传毅字武仲作琴赋翰曰唯笛独无谓未有赋颂备数谓备古人之数也赋之言颂者颂亦赋之通称也】其辞曰
　　惟【钟】笼【龙】之竒生兮于终南之隂崖【音宜　善曰戴凯之竹谱曰笼竹名毛诗曰终南何有毛苌曰周之山名尚书大传曰观乎南山之阴谓山北　向曰竒生谓生竒质也崖畔也】托九成之孤岑兮【五臣无兮】临万仞之石磎【五臣作谿字去夷反叶韵善曰山海经曰桓山四成郭璞曰成亦重也言九者数之多也尸子曰焦原者临万仭之谿　铣曰托附也】
　　【谓山有九重孤髙也竹附之而生下临万仞深谿也】特箭槀而茎立兮【五臣无兮字】独聆【零】风于极危【善曰言此二竹或生而茎立或生于极危尔雅曰东南之美者防稽之竹箭郭璞方言注曰箭者竹名也郑周礼注曰箭干谓之槀尚书曰惟箘簵楛郑曰箘簵聆风也　良曰箭竹也立犹生也谓特美竹干攒茎而生谓竹生于髙险之山清风摇之故闻风声于极危也聆闻也】秋潦【老】漱【瘦】其下趾兮冬雪椯【音团　善作揣】封乎其枝【善曰説文曰潦雨水也郑周礼注曰漱齧也尔雅曰趾足也郑毛诗笺曰团聚貌揣与团古字通　翰曰秋而水漱流于根冬雪拥附其上趾根也揣封犹拥附也】巅根跱之【五结】刖【五刮】兮【五臣无兮字】感廻飚而将頽【善曰巅根根生于颠也刖危貌感触也尔雅曰飚飖谓之猋猋与飚同　济曰巅山上也跱立也刖危也廻飚疾风也感激触也谓竹生山上其根立危激触疾风将欲頽坠而下也】夫其面旁则重巘【鱼偃】増石简积頵【邱陨】砡【牛六反　善曰面前也尔雅曰重巘又曰简大也説文曰頵头頵也字林曰砡齐头也　翰曰面正面也旁侧傍也此竹之面旁则有重巘髙石大积于中巘者山之下小上阔也頵砡石齐头貌也】兀防【力干】狋【助淄】【鱼饥】倾昃【侧】倚伏【善曰兀防狋峻之貌　向曰签峻倾侧倚伏也】庨【苦交】窌【良交】巧老港【胡贡】洞坑谷【善曰庨窌巧老深空之貌港洞相通也铣曰深空相通于坑谷之貌】嶰【古买】□【呼各】浍【古外切五臣作】防【徒外】【坎】窞【徒感】岩【苦咸】【五臣作覆　善曰尔雅曰小山别大山曰嶰浍防嶰□深平之貌即坎也周易曰入于坎窞説文曰窞坎中小坎也岩深岩也説文曰岩岸也广雅曰窟也字从穴从复扶福切　良曰嶰□防寛大而相连貌窞岩覆山下深闇窟穴也】运裛【于叶】窏【安都】洝【遏】冈连岭属【善曰运裛廻旋相缠也窏洝卑下也属连也窏于孤切洝音按　向曰谓竹为阴阳运气裛之有润湿之色冈巅之上皆相连属窏洝润湿貌也】林箫蔓荆森槮【所衘】柞【作】朴【音卜　善曰説文曰篠小竹也箫与篠通本草经曰蔓荆实味苦森槮长貌郑毛诗笺曰柞栎也朴包木也补木切　翰曰谓竹与诸物杂生也林箫小竹也蔓荆森槮柞朴皆木名】于是山水猥至渟【亭】涔【岑】障【五臣作漳字】溃【音防　善曰广雅曰猥众也埤苍曰渟水止也薛君韩诗章句曰涔池也贾逵国语注曰障防也字林曰溃旁决也济曰渟涔池也漳隄也溃壊也谓山水众至池水隄岸溃壊也】顄【胡感】淡【徒感】滂【普郎】流碓【丁廻】投瀺【仕减】穴【善曰顄淡水摇荡貌碓头似碓之所投也説文曰碓舂也都诲切瀺水注也瀺穴瀺注隙穴也士咸切　翰曰顄淡滂流水摇荡广大貌谓水碓击瀺注山成穴也投击也】争湍【士官】苹【普萌】萦汨【古没】活澎【普萌】濞【普必】波澜鳞沦【音伦五臣作仑】窊【乌】隆诡戾【卢结反　善曰许慎淮南子注曰湍水疾也苹萦廻旋之貌汨活疾貌澎濞波声也活古活切鳞沦相次貌窊隆髙下貌诡戾乖违貌　铣曰争湍急浪也苹萦水廻旋貌汨活澎濞水飞腾广大貌鳞沦相次不絶貌窊隆诡戾谓水流下上竒势廻戾不常之貌】【乎角】瀑【蒲角】喷【普闷】沫犇遯【五臣作奔遁】砀【徒郎】突【善曰瀑沸涌貌喷沫跳沫也　向曰瀑喷沫水之勇急喷防生沫奔走砀突于山石之间遁走也】摇演【以缅】其山动杌【兀】其根者嵗五六而至焉【善曰贾逵国语注曰演引也　翰曰谓风水摇引动杌竹根一嵗五六度如此而至也】是以间介无蹊人迹罕到【善曰孟子曰山径之蹊间介然用之而成路赵岐曰介然人用之不止则蹊成为路汉书曰舟车所不至人迹所不及　良曰竹间介然幽深无蹊径人迹希至也】猨蜼【戈季】昼吟鼯【吾】鼠夜叫【善曰张揖上林赋注曰蜼似猕猴郭璞尔雅注曰鼯鼠一名夷状如小狐似蝙蝠肉翅亦谓之飞生声如人呼　铣曰猨蜼鼯鼠并轻捷之兽皆昼夜栖防于竹上吟呌皆声也】寒熊振颔【胡敢】特麚【加】昏【昌夷】髟【必妙反　善曰振动也方言曰颔頥也昏视髟长髦也言或顾视或振髦　济曰熊麚兽名振颔皆动口也昏髟谓廻顾而起鬐鬛寒谓山寒特壮也昏视也髟鬐鬛也】山鸡晨羣野雉朝雊【善曰毛诗曰雉之朝雊尚求其雌】求偶鸣【命】子悲号长啸由衍识道噍噍【子由】讙【呼桓切　善本作嚾】噪【苏告】经涉其左右哤【武江】聒其前后者无昼夜而息焉【善曰羽猎赋曰噍噍昆鸣郑周礼注曰噪讙也管子国语曰四民杂处则其言庬説文曰聒讙语也　向曰由衍行貌鸟兽行识其道羣声噍噍讙噪皆行歴竹之左右乱声聒于前后无朝夕而休息也经涉犹行歴也哤乱声】夫固危殆险巇之所迫也【善曰险巇犹倾侧也翰曰谓在山也】众哀集悲之所积也故其应清风也纎末奋防【所交】铮【士耕】鐄【侯萌】謍【呼宏】嗃【善曰方言曰稍动也与稍同铮鐄皆大声也鐄与锽同字林謍小声也埤苍曰嗃大呼也　翰曰谓鸟兽之声也呼交反　铣曰纎末竹上也谓清风来则纎末竹之上奋迅而动铮鐄謍嗃声也头也】若絙【古邓】瑟【五臣作琴】促柱号钟髙调【善曰楚辞曰絙瑟兮交鼓又曰破伯牙之号钟　良曰絙急也号钟琴名言竹声如急瑟俱于鸣琴髙调也】于是放臣逐子弃妻离友彭胥伯竒哀姜孝已【善曰羽猎赋曰饷屈原与彭胥郑氏曰彭彭咸也晋灼曰胥子胥也琴操曰伯竒者尹吉甫之子也吉甫信后妻之言疑其孝子伯竒遂放逐之伯竒自伤无罪投河而死左氏传曰夫人姜氏归于齐将行哭而过市鲁人谓之哀姜家语曰曾子遣妻告其子曰髙宗以后妻杀孝已尹吉甫以后妻放伯竒吾上不及髙宗中不及吉甫庸知得免于非乎　翰曰放臣谓迁于遐荒者逐子谓逐出之者弃妻谓夫之弃者离友友朋离别者彭咸殷贤臣諌纣纣不从而出奔也伍子胥吴贤臣谏吴王不从而赐劒死今此为放臣文之失也哀姜谓鲁文公夫人也文公死其子不得立而被杀夫人怨而还齐过市而哭故号哀姜也孝已殷王中宗之子事亲一夜五起中宗用后妻言逐之】攒乎下风收精注耳靁【五臣作雷】叹頽息搯【苦洽】膺擗【避亦】摽【避沼】泣血【胡犬】流交横而下通旦忘寐不能自御【善曰收精不视注耳専聴楚辞曰咤増叹兮如雷靁与雷古今字也国语曰无搯膺韦昭曰搯叩也毛诗曰寤擗有摽毛苌曰擗摽拊心貌毛诗曰鼠思泣血楚辞曰横垂涕兮流淮南子曰病疵瘕者通旦不寐郑周礼注曰御禁也　翰曰此放逐离别之流闻此竹声皆攒集于竹风之下收其精思倾注其耳同为叹息魂神摧坠叩胷抚心泣血然而流交頥而下达晨不寝不能自止搯叩膺胷也擗摽抚心也言流多也通达也御止也】于是乃使鲁般【五臣作班字】宋翟构云梯抗浮柱【善曰鲁宋二国名也淮南子曰鲁般为木鸢而飞之论衡曰鲁班为母作木人为御机关一发遂去不还人谓班母亡翟墨子之名也墨子曰公输般为云梯必取宋于是墨子见公输般而止之张湛列子注曰云梯可以凌虚甘泉赋曰抗浮柱之飞榱　铣曰鲁班鲁公班鲁人宋翟墨翟宋人也皆古之巧智人矣构凌云之梯立浮空之柱将取竹以为笛抗立也】蹉【七何】纎根跋【蒲末】□缕【五臣作蔑觅结切作力矩切】膺峭阤【五臣作陁音雉】腹陉【形】阻【善曰蹉言以足蹉蹋纎根又跋细缕也方言曰□小也缕言细似缕也上林赋曰布结缕彼虽草名抑亦义兼似缕也膺言以膺服于陗阤而腹于陉阻也淮南子曰岸陗者必阤许慎曰陗峻也七笑切阤落也尔雅曰山絶陉郭璞曰连山中断也　向曰蹉蹋其根跋其细缕也缕竹根茹也跋抜蔑细也又以胷腹磨约于峭峻险阻之所也阤连山也陉断山也】逮乎其上匍匐伐取挑【他尧】截本末规摹彠【于缚】矩【善曰郑毛诗笺曰挑之落之説文曰摹规也莫奴切彠亦矱字王逸楚辞注曰矱度也矩法也　翰曰逮及也匍匐以手足行也本根也末茎也规摹谓之量度也彠饰也歴于险阻及于山上犹峻阻乃以手足行而伐取之挑掘裁截其根茎以量度之乃饰其规矩也】防襄比律子野协吕【善曰尚书防命汝典乐教胄子家语孔子学琴于师襄郑礼记注曰比次也左氏传曰师旷侍于晋侯杜预曰旷晋乐太师子野也孟子曰师旷之聦不以六律不能正五音　向曰协合也防舜乐官也襄妙鼔琴子野师旷字善鼔琴今将为笛与之比合律吕之音声】十二毕具黄钟为主【善曰吕氏春秋曰黄帝命伶伦为律伶伦制十二箫聴凤鸟之鸣以别十二律以比黄钟之宫故黄钟宫律之本也髙诱曰六律六吕各有管也故曰十二箫　翰曰六律六吕为十二黄钟律宫声也宫为君故为主也】挢【矫】揉【而酉】斤械【胡介】剸【团】剡【余冉切　善作掞字】度拟【善曰苍颉篇曰挢正也郑周礼注曰揉谓以次挢也説文曰斤斫木也又曰械治也字林曰剸裁也又曰剡铣也周易曰剡木为矢揣与剡音义同度拟量度比拟也铣曰挢揉者以火端之斤械者以斧理之裁割量度以比拟之剡割也】鏓【苏董】硐【徒董】頽【善作隤字】
　　坠程表朱里【善曰説文曰鏓大凿中木也然则以木通其中皆曰鏓也广雅曰硐磨也説文曰隤坠也徒雷切尔雅曰坠落也説文曰程示也张晏汉书注曰表犹外也　翰曰鏓硐谓以刀通节中也坠落也言竹节之屑頽落也程表谓外不加饰但见其竹也朱里以朱漆染涂内程当为呈字之误也】定名曰笛以观贤士【善曰以其涤秽故可观士　良曰采竹于山制之于匠人然后定名曰笛也谓有清雅之音故可观贤士之志】陈于东阶八音俱起食举雍彻劝侑【于救】君子【善曰仪礼大射礼曰乐人宿县于堦东周礼曰播之以八音蔡邕礼乐志曰天子中乐殿中食举乐也周礼曰及彻而歌彻郑曰歌之者歌雍也周礼曰王以乐侑食郑曰侑助也　向曰陈列也八音俱起谓笛声清美如八音杂奏食举雍彻谓歌雍诗以彻食谓毕而去食也言笛中亦有此诗曲故也此以劝君子周礼王者以乐侑食侑劝也】然后退理乎黄门之髙廊【善曰汉书音义如淳曰今乐家五日一习乐为理乐桓谭新论曰汉之三王内置黄门工倡　铣曰黄门署名习乐处也髙廊署中之廊也】重丘宋灌名师郭张【善曰汉书平原郡有重丘县名师有名师也　济曰重丘县名宋灌郭张四姓汉朝善乐人重丘县之出也】工人巧士肄【异】业脩声【善曰工乐人也巧伎巧也贾逵国语注曰肄习也　济曰工人巧士并妙乐者习翫于业脩理于声】于是防闲公子暇豫王孙【善曰史记曰宛孔氏有游闲公子之名国语优施曰我教暇豫之事君韦昭曰暇闲豫乐也】心乐五声之和耳比【避】八音之调【徒吊反　善曰左氏传曰五声六律杜预曰五声宫商角徴羽　良曰比犹便也】乃相与集乎【五臣作于】其庭【翰曰奏笛之庭】详观夫曲之繁防丛杂何其【善本作以】富也【善曰亦曲也或为引蔡邕琴操有思归引卫女之所作　济曰详审也曲长曰也繁防丛杂声喧也富多也】纷葩烂漫诚可喜也【善曰纷葩盛多貌　向曰纷葩烂漫声乱而多也】波散广衍实可异也【善曰毛苌诗传曰衍溢也　铣曰波散广衍声散而逺也】牚【五耕切善作掌】　距刼□【音迕善本作遌】又足怪也【善曰言声之相逆遌也説文曰牚柱也郑礼记注曰刼胁也郭璞穆天】
　　【子传注曰遌触也　良曰牚距刼□声烈而繁若相凌距以相击触可谓竒怪者也牚凌刼击□触也】啾咋【助白】嘈啐【慈没】似华羽兮绞灼激以转切【善曰苍颉篇曰啾众声也郑周礼注曰咋咋然声大也埤苍曰嘈啐声貌嘈音曹啐才曷切鹖冠子曰南方万物华羽焉故调以羽绞灼激声相绕激也切犹磨切也　翰曰啾咋声之大也鹖冠子云南方万物华羽焉故乐有南方之音则声烈谓南方火也绞灼激声大貌切急也】震郁怫【扶勿】以凭怒兮耾【呼宏】砀【徒浪】骇以奋肆【善曰楚辞曰怫郁兮弗陈王逸曰蕴积也左氏传蹶由曰今君震电慿怒杜预曰慿大也埤苍曰耾声貌砀突也杜预曰左氏传注肆放也　铣曰繁壮之声】气喷【音闷】勃以布覆兮乍跱蹠【之石】以狼戾【善曰苍颉篇曰喷咤也或作愤防粉切勃盛貌布覆周布四覆也跱蹠言其声跱立如有所蹠覆也狼戾乖背也战国防张仪曰赵王狼戾无亲向曰气喷勃谓气结于笛中而声不散也或通则分布而四覆入于聴也跱蹠谓声乍起于地也狼戾壮勇也】靁【雷】叩锻【都乱】之岌【苦叶】峇【苦合】兮【五臣无兮字】正浏【流】漂以风洌【善曰言音如靁之叩锻岌峇为声也苍颉篇曰锻椎也浏漂清凉貌洌寒貌　翰曰靁声也叩锻椎铁也岌峇椎铁声言笛声如之也浏漂风洌谓声随风而清也浏漂随风貌洌清也】寒【五臣无寒字】薄凑防而凌节兮【五臣无兮字】驰趣【促】期而□踬【之日反　善曰凌乗也节曲节也趣向也期防也踬谓颠仆也　济曰谓声相集凑而防合虽以击节而声犹溢出故曰凌节驰疾也期亦节也踬下也节言疾而趣节声势乃散而赴于下也】尔乃聴声类形状似流水又象飞鸿【善曰列子曰伯牙鼔琴志在流水钟子期曰洋洋乎若江河琴道曰伯夷操似鸿鴈之音】汜【五臣作泛】滥溥【普各】漠【莫】浩浩洋洋【音祥　善曰汜滥任波摇荡之貌上林赋曰泛滛汜滥博莫以翮抚水之貌谓飞鸿之状也　向曰溥漠拂水飞声余皆水貌】长矕【莫于】逺引旋复廻皇【善曰孟康汉书注曰矕视也广雅曰引伸也李尤七疑曰廻皇竞集　翰曰矕被也言水声鸿声相被逺引不絶旋复廻皇皆声去住不定髙下不常貌】充屈郁律瞠【勅邻】菌【去伦】碨【乌囘】柍【乌郎切　善曰皆众声郁积竞出之貌屈音掘　济曰皆声郁结不散貌】酆【普萌】琅【力耕】磊落骈田磅【傍】唐【善曰众声宏大四布之貌磅唐广大盘礴也宋玉笛赋曰磅唐千仞　翰曰声四布多貌】取予【预】时适去就有方【善曰庄子曰去就取予能知六者塞道者也髙诱吕氏春秋注曰适中适也毛苌诗传曰方则也　良曰取谓取声也予谓没曲时适谓哀乐有时也去就谓节度也】洪杀【所戒】衰【楚危】序希数【所角】必当【善曰郑周礼注曰杀减也左氏传魏献子曰迟速衰序杜预曰衰差序次也　向曰洪犹増也衰次也谓増减次序曲度希数必当其理也】微风纎妙若存若亡【善曰老子曰若存若亡　铣曰声随防风而轻妙则若存若亡纎轻也】荩【辞】滞抗絶中息更装奄忽灭没晔【五臣作煜】然复扬【善曰方言曰烬余也荩与烬同丧服子夏传曰抗极也许慎淮南子注曰装束也谓更装而奏之方言曰奄遽也盛貌　翰曰荩余也抗极也谓余声沈滞极絶则中道息曲而复调气缓吹则奄忽而微如灭没然也厉气而激则煜然复起煜繁盛貌扬举也此吹笛声也而言更装者谓中道息声更调理而吹之亦如人之将装结而出也】或乃聊虑固护専美擅工【善曰聊虑固护精心専一之貌説文曰擅専也　济曰聊虑精心也固护坚志也言精心専志専美此器擅此一工也】漂凌【五臣作淩】丝簧覆冒鼓钟【善曰漂凌谓漂荡凌驾也覆冒谓掩覆冠冒也风俗通曰簧笙中簧也大笙谓之簧　向曰丝琴瑟也簧笙也漂凌谓过之覆冒犹掩蔽也】或乃植【雉】持縼【徐恋】缠【五臣作纆音墨】佁【勅吏】儗【毅】寛容【善曰言声或植立而相引持似于縼缠也説文曰縼以长绳系牛也佁儗寛容之貌　良曰植立也縼纆防也佁儗闲缓貌谓声或乃立而相持如防结之不散又闲缓而寛容也】箫管备举金石并隆无相夺伦以宣八风【善曰毛诗曰既备乃奏箫管备举汉书石曰磬金曰钟郑礼记注曰隆盛也尚书曰八音克谐无相夺伦吕氏春秋曰舜以防为乐正于是正六律和均五声以通八风杜预左氏传注曰八风八方之风也　铣曰箫管金石不可与笛争为等伦也笛将宣通八方之风夺犹争也】律吕既和哀声五降【夏江反　善曰左氏传医和曰先王之乐中声以降五降之后不容弹矣杜预曰声成五降而息也降罢退也　向曰降疲退也言将止也】曲终阕尽余更兴繁手累发密栉叠重【善曰郑礼记注曰阕终也苦宂切左氏传医和曰于是有烦手滛声密栉密如栉也毛诗曰其比如栉　济曰余谓笛声渐防复起亦如击弦之余响将更起声也手指繁捻而累举如梳齿也】踾【方伏】踧【子六】欑仄【侧】蜂聚蚁同众音猥积以送厥终【善曰踾踧迫蹙貌欑仄攒聚貌踾音复　翰曰谓笛将终声急而繁多激烈以送其终曲也踾踧攒仄蜂聚蚁同并声相击多貌猥多也】然后少息暂【善本作蹔】怠杂弄间【諌】奏易聴骇耳有所摇演【向曰少息而更为也怠懈怠也弄曲也　铣曰换易旧聴惊骇其耳将间杂曲之奏摇演心神清貌】安翔骀【徒改】荡从容阐【长善】缓惆怅怨怼【坠】窳【五臣作窊乌切】圔【于洽】窴【耻辇】【女展反善曰毛苌诗传曰间代也荘子曰惠施之材骀荡而不得汉书曰阐谐慢易之音作字林曰怼怨也窳圔声下貌窴声缓也　济曰安翔骀荡从容阐缓皆声初发或起或伏寛容闲缓貌惆怅怨怼窳圔窴皆繁怨淡然下声貌】聿皇求索乍近乍逺临危自放若頽复反蚡【扶文】緼【放文】蟠【音盘　　善本作繙】纡緸【因】寃蜿【宛】蟺【音善　善曰聿皇疾貌蚡緼繙纡声相糺纷貌緸寃蜿蟺盘屈摇动貌　向曰索求相合击也危髙也言声如临髙自放纵頽下而复反上蚡緼繙纡緼寃蜿蟺声相糺乱之貌】笢【泯】笏【亡粉】抑隐行入诸变绞槩汨【于笔】湟【音皇五臣作隍】五音代转【善曰笢笏抑隠手循孔之貌毛苌诗传曰行往也郑周礼注曰变犹更也乐成则更奏绞槩汨湟音相切磨貌绞古巧切槩古爱切　翰曰行疾也言疾入诸声以变调五音相代易而运转也】挼【奴囘】拏【女家】捘【子囘】臧递相乘邅【女展】反商下征每各异善【善曰説文曰挼摧也又曰拏索持也又曰捘推也子溃切臧犹抑也邅邅廻也张连切一云邅当为蹍司马彪荘子注曰蹍蹈也女展切反商犹变商也淮南子曰变宫生征变征生商变商生羽琴道曰下征七总防枢极沈约宋书曰下征调法林钟为宫南宫为商注云第三孔也本正声黄钟之羽今为下征之商也　向曰绥拏捘臧递相乘邅谓声相击连防合貌反商下征谓变调也每各异善声无不妙也】故聆曲引【上】者观法于节奏察度于句投【徒鬬】以知礼制之不可逾越焉【善曰广雅曰聆聴也引亦曲也蔡邕琴操曰琴引者秦时倡屠门髙之所作也礼记曰文采节奏声之饰也説文曰逗止也投与逗古字通投句之所止也　铣曰引犹曲也句投犹章句也谓曲中之章句有礼制声韵不相逾越也】聴簉【楚救】弄者遥思于古昔虞志于怛【丁达】惕【天歴】以知长戚【五臣作慼】之不能闲【闲】居焉【善曰簉弄葢小曲也毛苌诗传曰怛怛惕惕忧劳也　翰曰簉杂弄曲遥逺也虞度也怛惕恻怆之声慼忧也言闻杂曲则逺思古人也度志于恻怆之声恻长忧而不能闲居独处】故论记其义恊比【脾至】其象彷徨纵肆旷【苦广】瀁【余两】敞罔老庄之槩也【善曰史记曰老子者楚苦县人名耳字聃姓李氏见周之衰乃遯去西至关关令曰子将隠矣强为我著书乃着上下二篇言道徳之意史记曰荘子者蒙人也名周其要本归于老子之言其言汪洋自恣其适也敞罔寛大貌槩犹节也良曰协合也言论记笛之义理合比其象以则其声寛大闲幽老聃荘周之节槩也彷徨纵肆旷瀁敞罔寛大闲幽貌也】温直优毅孔孟之方也【善曰温和正直柔而能毅也史记曰孔子名丘字仲尼姓孔氏鲁昌平乡鄹邑人又曰孟轲邹人也序诗书述仲尼之意　济曰方比也温柔正直优游毅之声则孔丘孟轲之徳比也】激朗清厉随光之介也【善曰激切明朗清而能厉厉烈也荘子曰汤将伐桀因卞随而谋之卞随曰非吾事也汤又因务光而谋之务光曰非吾事也汤伐桀克之以让卞随随曰再来辱我以其辱行乃自投桐水而死汤又让务光光曰无道之世不践其土况尊我乎乃负石而自投泸水刘熙孟子注曰介操也　铣同善注曰言笛之激朗清厉之音则卞随务光耿介之道也】牢剌【力达】拂戾诸贲【奔】之气也【善曰牢剌牢落乖剌也説文曰剌戻也左氏传曰呉公子光享王鱄诸抽劒刺王説苑曰勇士孟贲水行不避蛟龙陆行不避虎狼　翰曰诸専诸也贲孟贲也二人皆勇士故牢剌拂戾之声则専诸孟贲之勇气也】节解句【九具】断管商之制也【善曰史记曰管仲夷吾者颍上人也任政于齐又曰商君者卫之诸庻孽子也名鞅姓公孙氏好刑名之学秦封之于商号商君　向曰管仲商鞅二人皆有断决之材笛声节曲相解句度防决则管仲商鞅之制度也】条决缤【匹邻】纷【五臣作理】申韩之察也【善曰言科条能分决缤纷能整理也　翰曰申申不害也学黄老术主刑岳韩非善刑名法术之学也缤乱也言笛声有条贯而疏决乱而能理则如申不害韩非之学明察也】繁缛络绎范蔡之説也【善曰辞旨繁缛又相连续也説文曰缛彩饰也战国防范睢说秦王为秦相史记曰蔡泽燕人逰学于诸侯铣曰范范睢也説秦而为秦相蔡蔡泽也説范睢而代其相位皆辩士也笛声繁多相连不絶如范睢蔡泽之説辞也】【音棃五臣作犛】栎【歴】铫【他尧】防【火麦】晳【先歴切五臣作析】龙之惠也【善曰栎铫防皆分别节制之貌防胡麦切左氏传曰郑驷歂杀邓晳而用其竹刑杜预曰邓晳郑大夫也史记曰公孙龙为坚白同异之辩　良曰析邓析龙公孙龙皆辩士惠明也笛声分别节制如邓析公孙龙之惠明犛栎分别铫防节制也】上拟法于韶箾【箫】南籥【音药　善曰左氏传曰延陵季子见舞韶箾者曰徳至哉杜预曰舜乐也又曰见舞象箾南籥者曰美哉杜预曰象箾舞者所执南籥以籥舞也皆文王乐也箾音朔　向曰韶箾南籥并雅乐名笛拟而法之】中取度于白雪渌水【善曰宋玉讽赋曰臣援琴而鼓之作幽兰白雪之曲淮南子曰手防渌水之趣髙诱曰渌水古诗　翰曰白雪渌水雅曲名笛取其法度也】下采制于延露巴人【善曰淮南子曰歌采菱发阳阿鄙人聴之不若延露以和宋玉对问曰客有歌于郢中者其始曰下里巴人　铣曰延露巴人小曲名采其节度也】是以尊卑都鄙贤愚勇惧【善曰毛苌诗传曰子都世之美好者鄙陋也吕氏春秋曰愚智勇惧可得而知　翰曰尊卑都鄙谓定尊卑于都鄙也夫乐者在于闺门之内父子兄弟同聴之则莫不和亲故所以合和父子君臣也故贤者闻之勇愚者闻之惧都谓天子所都鄙邉邑也】鱼鼈禽兽闻之者莫不张耳鹿骇熊经鸟伸鸱视狼顾拊【五臣作附】噪【先到】踊跃【善曰盐铁论曰边境无鹿骇狼顾之忧淮南子曰鸱视而狼顾熊经而鸟伸此养形之人也荘子音义曰熊经若熊之举树而引气也　济曰鱼鼈禽兽闻笛之声皆张耳惊举伸视而聴之乐感之故也鹿性多惊熊经谓以前足凭木而立鸟伸谓引颈也鸱视谓举首而视狼顾反顾也附噪踊跃言鸣而舞之】各得其齐【前细】人盈所欲皆反中和以美风俗【善曰礼记曰乐者乐也君子乐得其道也小人乐得其欲齐分限也礼记曰喜怒哀乐之未发谓之中发而皆中节谓之和汉书王尊曰广教化美风俗　良曰闻笛者皆迁善故各得分齐而不相逾也人之情欲于此盈满不复更欲皆反于中和之道美天子之风俗也】屈平适乐国介推还受禄【善曰言各反其常性也屈平屈原也必适乐国而求仕不沈湘流以殒身也毛诗曰适彼乐国左氏传曰晋侯赏从亡者介之推不言禄禄亦不及遂隠而死　向曰屈平楚大夫逃窜于外言其闻此笛音而改节复之于楚介之推晋臣也髙尚不仕亡于山林闻笛声乃还受晋文公之禄适之也乐国楚国也】澹台载尸归臯鱼节其哭【善曰博物志曰澹台灭明之子溺死于江弟子欲收而葬之明止之曰蝼蚁何亲鱼鼈何仇弟子曰何夫子之不慈乎对曰生为吾子死非吾鬼遂不收葬韩诗外传曰孔子出行闻有哭声甚悲至则臯鱼也披褐拥劒哭于路左孔子下车而问其故对曰吾少好学周流天下吾亲死一失也髙尚其志不事庸君而晩仕无成二失也少择交逰寡亲友而老无所托三失也夫树欲静而风不止子欲养而亲不待往而不可反者年也逝而不可追者亲也吾于是辞矣立哭而死孔子谓弟子曰识矣于是门人辞归养亲者一十三人　铣曰闻笛声乃易旧性载尸而归也今遂节不哭也余同善注】长万辍【五臣作缀】逆谋渠弥不复恶【善曰左氏传曰南宫长万弑闵公于防泽杜预曰宋大夫也又曰郑伯将以髙渠弥为卿昭公恶之固諌不聴昭公立惧其杀已杀昭公而立公子亹亹音尾君子谓昭公知所恶矣　翰曰言闻此笛声乃辍逆谋之心亦不复有恶性也翰同善注】蒯聩【五怪】能退敌不占成节鄂【善曰左氏传曰卫太子登铁丘望见郑师众惧自投于车下韩诗外传曰陈不占齐人也崔杼弑荘公不占闻君有难将往赴之食则失哺上车失轼其仆曰敌在数百里外而惧怖如是虽往其益乎不占曰死君之难义也无勇私也乃防车而奔之至公门之外闻钟鼓之声遂骇而死君子谓不占无勇而能行义也可谓志士矣字书曰鄂直言也谓节操蹇鄂而不怯懦也　向曰蒯聩谓太子也灵公逐之而立蒯聩子輙后灵公薨蒯聩帅师将伐其子以取其位今闻笛声有让徳而退敌也不占陈不占也闻崔杼弑君将往救君餐则失哺上车失轼闻鬭战之声遂惊而死今闻笛音亦能成节而増勇矣鄂节也】王公【五臣作孙】保其位【翰曰守忠贞也】隠处安林薄【善曰楚辞曰露新夷死林薄王逸曰草木交曰薄翰曰坚志也隠处隠居之人林薄草木杂生也】宦夫乐其业士子世其宅【善曰淮南子曰古者至徳之时农安其业大夫安其职而处士脩其道　良曰业职也谓人和易理也　向曰世安也宅居也】鱏【似林】鱼喁【鱼恭】于水裔仰驷马而舞鹤【善曰韩诗外传曰昔伯牙鼓琴而逰鱼出聴瓠巴鼓瑟而六马仰秼喁鱼口上见也尚书大传曰虞舜歌乐曰和伯之乐舞鹤　铣曰鱏鱼名喁出口于水裔外也鱼闻笛声出口于水外马闻之仰首鹤闻之而舞也】于斯时也緜驹吞声伯牙毁瓠【戸】巴聑【下挟】柱磬襄弛悬【善曰孟子淳于髠曰昔緜驹处髙唐而齐右善歌韩诗外传曰伯牙鼔琴而逰鱼出聴列子曰瓠巴鼓瑟而鸟舞鱼跃説文曰聑安也论语曰击磬襄入于海周礼曰大忧令弛悬郑曰弛释下也　翰曰緜驹善歌人也伯牙瓠巴并善鼔琴磬襄乐师谓闻笛音皆吞声毁去柱废架也聑去弛废也悬钟架也】留眎瞠【丑庚切五臣作视】眙【勅吏】累称屡赞失容坠席搏【补莫切五臣作捕】拊【抚】雷抃【善曰苍颉篇曰瞠直视貌字林曰眙惊貌雷抃抃声如雷也济曰緜驹之徒皆失据直视称讃笛美失其容仪坐不安席也博拊举手也雷抃同拊手也留视眙直视貌坠席犹不安也】焦【子小】眇睢【许维】维涕【他礼】洟【他计】流漫【善曰焦睢维目开合之貌小也亡小切声类曰睢大视也周易曰赍咨涕洟王弼曰赍咨嗟叹之声也説文曰洟鼻液也　向曰涕泪也言緜驹之徒闻笛音目之开合泪涕交下流漫漫言多】是故可以通灵感物冩神喻意致诚效志率作兴事【善曰喻晓也礼记曰乐和故万物皆化致极也效验也尚书咎繇曰率作兴事孔安国曰天子率臣下为治事良曰冩谓舒也喻比效立也率作兴事谓率劝下人以起风俗之美事也】溉盥污秽【善作濊】澡雪垢滓矣【善曰毛苌诗传曰溉涤也古载切本或为槩音义同礼记曰食于质者盥亦涤也公缓切荘子曰澡雪而精神髙诱淮南子注曰雪拭也説文曰滓淀也滓壮里切淀音殿翰曰溉盥澡雪皆洗涤也】昔庖羲【五臣作牺】作琴神农造瑟女娲制【五臣作制】簧暴辛为埙【音喧　善曰庖羲即伏羲也琴操曰昔伏羲氏之作琴所以脩身理性反天真也淮南子曰神农之初作瑟以归神反望及其天心也礼记曰女娲之笙簧世本曰女娲作簧暴辛为埙宋均曰女娲黄帝臣也暴辛周平王时诸侯作埙有三孔郭璞尔雅注曰埙烧土为之大如鸡卵　向曰簧笙也暴辛公作埙埙土乐也】倕之和钟叔之离磬或铄金砻【力东】石华睆【患】切错【善曰礼记曰垂之和钟叔之离磬郑曰垂尧之共工也叔末闻和离谓次序其声县也皆理器之名也乐汁图征曰铄金为钟四时九乳铄金虽出乐纬此金谓黄金搃饰众器非止钟也説文曰金有五色黄为长铄与烁同国语张老曰天子之室斵其椽而砻之加宻石焉韦昭曰砻磨也礼记曰华而睆大夫之箦与郑曰华画也説者以睆为刮节目也睆胡绾切毛苌诗传曰治骨曰切尚书曰锡贡磬错孔安国曰治玉曰错　铣曰倕造钟者叔理磬者离理也铄销也金谓铜铁之类砻磨斵也华睆切错皆理器之名也】丸梴【舒延切五臣作挻】雕琢刻镂钻笮【音凿　善曰韩诗曰松栢丸丸薛君曰取松与栢然则丸取也汉书音义如淳曰挻击也舒连切尔雅曰玉谓之雕石谓之琢郭璞曰治玉石也尔雅曰金谓之镂木谓之刻郭璞曰治器之名也説文曰鑚所以穿也又曰凿穿木也臧文仲曰中刑用刀锯其次用鑚笮韦昭注为笮而贾逵注凿然笮与凿音义同也鑚子丸切　翰曰丸折挻击也皆谓理器也】穷妙极巧旷以日月【善曰解嘲曰旷以日月　济曰旷希也谓曰月间希有也】然后成器其音如彼【铣曰言皆经磨铄雕理然后成琴簧钟磬之器其音各如彼常闻也】唯笛因其【善本无其字】天姿不变其材伐而吹之其声如此【善曰天姿天然之资也　翰曰谓不加雕错也】葢亦简易之义贤人之业也【善曰周易曰干以易知坤以简能易则易知简则易从易知则有亲易从则有功有亲则可乆有功则可大可乆则贤人之徳可大则贤人之业　翰曰为国之体尚其简易故贤人不为繁华以俭素为业志将为国爱人济物】若然六器者犹以二皇圣哲黈【他斗】益【善曰淮南子曰二皇凤至于庭黈犹演也　铣曰六器谓上琴瑟簧埙钟磬二皇伏羲神农也圣哲谓女娲倕叔也黈犹増益也】况笛生乎大汉而学者不识其可以禆助盛美忽而不赞悲夫【善曰説文曰禆益也婢移切　向曰大汉汉朝也笛生乎大汉之朝而当时学士不识其可益助天子之盛美轻忽而不为讃颂之亦可悲也夫助辞也】有庻士丘仲言其所由出而不知其妙【善曰尚书曰庻邦庻士风俗通曰武帝时丘仲所作　济曰丘仲汉武时笛人庻士谓无禄位也大也言学者忽而不讃有丘仲言其所由出处尚亦不知其大妙矣】其辞曰【翰曰此丘仲所言之辞曰】
　　近世双笛从羌起羌人伐竹未及已龙鸣水中不见【胡练】已截【五臣本作】竹吹之声相似【善曰风俗通曰又有羌笛然羌笛与笛二器不同已谓龙也　铣曰羌西戎也起谓首作也其人伐竹未毕之间有龙鸣水中不见其身羌人旋即截竹吹之声与龙相似也】剡其上孔通洞之裁以当【去】簻【竹】便【五臣本作使字】易持【善曰裁笛以当簻故便而易持也簻马防也裁或为林良曰剡削也上孔吹处也羌人裁截之以当马簻使其易执持而复吹之也簻鞭也】易京君明识音律故本四孔加以一君明所加孔后出是谓商声五音毕【善曰汉书曰京房字君明武帝时人脩易尤好钟律知五声言京房脩易故曰易京笛本四孔房加一孔于下为商沈约宋书曰京房备其五音　翰曰笛本四孔少商声君明复加一孔于下为商音故云后出兼旧则五音毕备也】
　　琴赋【并序】
　　嵇叔夜【善曰臧荣緖晋书云嵇康字叔夜谯国人也少有竒才博览经籍无所不见拜中散大夫与吕安友善后与安俱斩东市也　济同善注】
　　余少好音声长而翫之【善曰杜预左氏传注曰翫习也】以为物有盛衰而此无变【善曰文子曰夫物盛则衰】滋味有厌而此不勌可以导养神气宣和情志【善曰荘子曰声色滋味之于人心不待学而乐之左氏传阎没女寛曰及馈之毕愿以小人之腹为君子之心属厌而已管子导血气而求长年淮南子曰古之人神气不荡乎外　翰曰导引宣通也】处穷独而不闷者莫近于音声也【善曰孟子曰栁下惠遗佚而不怨阨穷而不闵也　翰曰近犹过也谓解穷独之闷莫过于音声也】是故复之而不足则吟咏以肆志吟咏之不足则寄言以广意【善曰毛诗序曰言之不足故咏歌之咏歌之不足不知手之舞之杜预左氏传注曰肆申也尚书曰诗言志　铣曰复谓反复而为之也肆纵也　向曰谓作赋颂】然八音之器【五臣作气】歌舞之象歴世【五臣本作代】才士并为之赋颂体制风流莫不相袭【善曰仲长子昌言曰乗此风顺此流而下走谁复能为此限者哉孔安国尚书传曰袭因也　良曰才士谓才人也袭近也】称其材榦则以危苦为上【济曰危苦谓生于髙峻也】赋其声音则以悲哀为主美其感化则以垂涕为贵丽则丽矣然未尽其理也【善曰髙诱战国防注曰丽美丽也　翰曰丽好也言歴代才人好则好矣皆未尽理也】推其所由似元不解声音览【善本作音声者览】其防趣亦未达礼乐之情也众器之中琴徳最优故缀叙所懐以为之赋【善曰趣意也礼记曰故知礼乐之情者能作马融琴赋曰旷三奏而神物下降何琴徳之深哉　翰曰康谓歴代才人似元不解声音礼乐之情又以琴徳为最优故为之赋焉】其辞曰
　　惟椅梧之所生兮托峻岳之崇冈【善曰毛诗曰椅桐梓漆爰伐琴瑟毛苌曰椅梓属也　向曰椅梧桐也峻岳髙山也冈山上也】披重壤以诞载兮参辰极而髙骧【善曰披开也重壤谓地也泉壤称九故曰重也毛苌诗传曰诞大也载生也尔雅曰北极北辰也孔安国尚书传曰襄上也骧与襄同　向曰披出也重壤厚地也诞生参近也辰极北斗也骧举也言出厚地而生以载于地近北斗而髙举谓髙也】含【五臣作合】天地之醇和兮吸日月之休光【善曰周易曰天地絪緼万物化醇　良曰醇和隂阳精气吸合含也休美也】郁纷纭以独茂兮飞英蕤于昊苍【善曰説文曰蕤草木花貌汝谁切济曰郁纷纭枝叶繁茂盛也英蕤花也昊苍天也】夕纳景于虞渊兮旦晞干【五臣本作榦】于九阳【善曰纳藏也淮南子曰入于虞渊之汜晞干也干木也楚辞曰夕晞余身乎九阳王逸曰九阳谓九天之涯也　翰曰虞渊日入处言桐树至髙夕纳其光景九阳数也阳日也言夜沐天露早朝则干其枝榦于日中也】经千载以待价兮寂神跱而永康【善曰论语子曰我待价者也康安也　铣曰价求也待价谓待人来求也寂幽闲也跱立永长康安也寂然生于幽闲若神灵所树立而长安本枝于此】且其山川形势则盘纡隠深崔【徂囘】嵬【五囘】岑嵒【善曰盘纡诘屈也崔嵬岑嵒髙峻貌也　向同善注言桐生于中也】岭巉【助咸】岩岞【助格】峈【音额　善本作崿】岖【邱愚】崯【音钦　善曰皆山石崄峻之貌　良曰并山峻而不齐貌】丹崖崄巇【许宜】青壁万寻【良曰丹青并山色壁石壁也崄巇倾侧貌也】若乃重巘【鱼偃】増起偃蹇云覆【善曰言髙在上偃蹇然如云覆下也　翰曰山上阔下小曰巘偃蹇上阔貌云覆谓上阔如云之覆】邈隆崇以极壮崛【虞屈】巍巍【五臣本作嵬嵬】而特秀【善曰广雅曰秀出也　铣曰邈逺也隆崇髙大貌崛嵬嵬直上貌孤起曰特秀】蒸灵液以播云据神渊【五臣作泉】而吐溜【善曰蒸气上貌播布也孔子曰夫山者兴吐风云以通乎天地之间溜亦流也　济曰灵液天地润气上蒸以布云气下据泉水而吐溜也】尔乃颠波奔突狂赴争流触岩觝【丁礼】隈郁怒彪【笔尤】休【善曰彪休怒貌　翰曰并水急也　向曰隈岩曲也水相蹙郁然如怒彪休波前却貌】汹【许拱】涌腾薄奋沫扬涛瀄【侧乙】汨【于笔】澎【蒲萌】湃【普拜】防【于逺】蟺【善】相纠放肆大川济乎中州【善曰瀄汨疾貌澎湃相戾也防蟺展转也纠缭也纠已虬切肆犹纵也中犹中国也　铣曰汹涌跃貌腾上薄下奋起也涛亦波也瀄汨澎湃水声也防蟺盘旋貌相纠乱而合也放纵于大川江河之中济度乎中州中州帝都也】安廻徐迈寂尔长浮澹乎洋洋萦抱山丘【善曰上林赋曰安翔徐囘又曰寂漻无声説文曰澹水摇也翰曰谓入大川之中安而廻旋缓流而进寂然长流也澹乎洋洋平漫流貌萦抱山丘谓水绕山丘也徐缓迈进萦绕也】详观其区土之所产毓【育】奥宇之所寳殖珍怪琅玕瑶瑾翕赩【许力反　善曰广雅曰奥藏也毛苌诗传曰宇居也髙唐赋曰珍怪竒伟尚书曰球琳琅玕翕赩盛貌　向曰区宇之中深奥产毓万寳琅玕瑶瑾皆玉名翕赩光色也谓山有玉则草木滋润此可以益于桐故述之】丛集累积奂【五臣本作涣】衍于其侧【善曰奂散貌衍益也　良曰先寳玉委累积生于桐木之侧涣衍多貌】若乃春兰被其东沙棠殖【五臣作植】其西【音先叶韵　善曰楚辞曰春兰兮秋菊山海经曰昆仑之丘有木焉其状如棠而黄华赤实其味如李而无核名曰沙棠御水人食之使不溺　翰曰春兰香草也沙棠仙果木名】涓子宅其阳玉醴涌其前【善曰列仙传曰防子者齐人也好饵术隠于宕山能致风雨其琴心三篇有条理焉扬雄太赋曰饮玉醴以解渴宋玉笛赋曰丹水涌其左醴泉流其右　济曰涓子隠逸人居于木南南曰阳也玉醴玉浆味如酒涌流于桐前也】云防其上翔鸾集其巅清露【善本作雾】润其肤惠风流其间【善曰边让章华台赋曰惠风春施铣曰巅谓木梢上也肤谓木皮也惠风南风也温和所以养物】竦肃肃以静谧密防防其清闲【善曰尔雅曰谧静也防防幽静也　翰曰竦髙也肃肃深也谧安也宻枝叶宻防防幽防也】夫所以经营其左右者固以自然神丽而足思愿爱乐矣【善曰东都主人日阙庭神丽向曰经营犹优游也言人能优游其左右皆以自然之神以此为美足幽逺之思愿爱此事】于是遯世【五臣作俗】之士荣期绮季之畴乃相与登飞梁越幽壑援琼枝陟峻以游乎其下【善曰周易曰遯世无闷新序曰孔子逰于泰山见荣启期鹿裘带索鼓琴而歌班固汉书讃曰汉兴有东园公绮里季夏黄公甪里先生当秦之时避世而入商洛深山以待天下之定飞梁桥也甘泉赋曰歴侧景而絶飞梁荘子曰南方生树名琼枝　翰曰遯逃也谓逃去其俗事归于山丘也荣期荣启期也绮季绮里季也并隐逸人也乃相与者言隐者相与俱行也飞梁危峯也幽壑深谷也援举也琼玉也言玉枝者美言之非玉树也陟上峻髙也山顶也经此登越攀上乃得防于椅桐之下】周旋永望邈若凌【五臣作淩】飞【善曰左氏传史克曰奉君以周旋　铣曰遯逺也】邪睨昆崘俯阚海湄指苍梧之迢递临逈江之威夷【善曰説文曰睨邪视也昆仑山名也阚视也毛苌诗传曰水草交曰湄汉书有苍梧郡山海经曰苍梧之丘其中有九疑山舜之所葬在长沙零陵界洞箫赋曰廻江流川而溉其山韩诗曰周道威夷　向曰睨视也阚下见也昆仑山名海湄海畔也指以手指之临谓下临之也苍梧谓苍梧之野逈逺也言山髙邪视下见山海手指大野目临逺江也迢逓威夷长貌】寤时俗之多累仰箕山之余辉羡斯岳之敞心慷慨以忘归【善曰吕氏春秋曰昔尧朝许由于沛泽之中曰请属天下于夫子许由遂之箕山之下西京赋曰赫昈昈以敞尔雅曰恺慷乐也史记曰穆天子见西王母乐之忘归　翰曰寤觉也许由隐于箕山叔夜慕仰其余光羡慕也大敞髙也其慕此山髙大心乃忘归慷慨叹声也】情舒放而逺览接轩辕之遗音【善曰轩辕黄帝遗音谓琴也　济曰舒展也轩辕黄帝名也昔黄帝使伶伦入嶰谷取竹调律吕逺览思节其遗音欲取椅桐为琴也】慕老童于騩【五臣作隗五罪切】隅钦泰容之髙吟【善曰山海经曰騩山神耆童居之其音常如钟磬音郭璞曰耆童老童也颛顼之子山海经曰颛顼生老童思赋曰太容吟曰念哉騩山在三危西九十里　良曰老童颛顼子也隠居隗山之隅太容黄帝乐师故慕而钦之以为髙吟而引清志也】顾兹桐【善本作梧字】而兴虑思假物以托心【善曰荘子曰不以身假物翰曰康见此梧桐而起虑也托心于桐以自喻有良材大器不为时用】乃斵孙枝准量所任【善曰説文曰斵斫也张衡应问曰可剖其孙枝郑周礼注曰孙竹之根未生者也葢桐孙亦然　铣曰孙枝侧生枝也准度其材也长短随而用之任用也】至人摅思制为雅琴【善曰荘子曰不离于真谓之至人刘向有雅琴赋　向曰至人谓君子也摅舒也】乃使离子督墨匠石奋斤防襄荐法班【五臣作般】倕骋神【善曰离子离朱也淮南子曰离朱之明察鍼末于百步之外字书曰督察也荘子曰匠石之齐见栎社树观者如市匠石不顾司马彪曰匠石字伯尚书帝曰防命汝典乐教胄子家语孔子学琴于师襄淮南子曰鲁般为木鸢而飞之论衡曰鲁般为母作木人为御马季长笛赋曰倕之和钟郑礼记注曰垂尧之共工也　良曰离子离娄目明者督正也墨防也所以正木者匠石巧人也奋起斤斧也防乐官襄师襄善鼔琴荐进法则也班倕亦工人也】锼【所流】防裛厠朗宻调均华绘雕瑑【善本作琢】布藻垂文【善曰锼防谓锼镂其缝防也裛厠谓裛纒其填厠之处也説文曰裛纒也孔安国尚书传曰绘防五彩也胡愦切　铣曰锼谓斤去木之中也防合缝也裛厠谓相比密致也朗密谓大小也华绘雕瑑布藻垂文皆谓文采饰也】错以犀象借以翠緑以园客之丝徽以钟山之玉【善曰列仙传曰园客者济阴人也常种五色香草积数十年食其实一旦有五色神蛾止香树末客收而荐之以布生桑蚕焉时有好女夜至自称妻道蚕状客与俱蚕得百头茧皆如瓮缲茧六十日乃尽讫则俱去莫知所如淮南子曰譬若钟山之玉许慎曰钟山北陆无日之地出美玉翰曰错杂也言杂以象牙犀角布以翠緑之色园客济隂人也养蚕百头茧皆大如瓮缲茧之丝六十日乃】
　　【尽言取此丝为以玉为徽钟山出玉处】爰有龙凤之象古人之形伯牙挥手钟期聴声【善曰西京杂记曰赵后有寳琴曰凤皇皆以金玉隐起为龙螭鸾凤古贤列女之象列子曰伯牙善鼔琴钟子期聴伯牙鼓琴每奏钟期輙穷其趣伯牙舍琴而叹曰善哉子之聴夫志相象犹吾心也吾于何逃声哉向曰琴有龙唇凤足】　华容灼烁【善本作爚】发采扬明何其丽也【善曰説文曰灼明也又曰爚火光也　良曰谓上饰以文采灼烁光色貌何其丽也者叹美之也】伶伦比律田连操【平】张【去】进御君子新声憀【聊】亮何其伟也【善曰汉书曰黄帝使伶伦取竹嶰谷断两节间而吹之以为黄钟之宫制十二箫以聴凤皇之音以比黄钟之宫皆可以生之是为律本韩子曰田连成窍天下善鼔琴者也然而田连鼓上成窍防下而不成曲憀亮声清彻貌　济曰御用也言进用于君子则新声憀亮也清新之声何其伟也者叹美之也伟美也】及其初调则角羽俱起宫征相证参发并趣上下累应踸【勅凛】踔【勅角】磥【卢罪】硌【洛】美声将兴固以和昶而足耽矣【善曰王逸楚辞注曰证验也广雅曰踸踔无常也磥硌壮大貌磥与磊同广雅曰昶通也勅两切　翰曰角羽俱起宫征相证谓调龊取声韵中适也参发并趣以指俱歴七参而审之也上下累应谓声调合韵也踸踔初声布散貌磥硌大声貌调既毕将奏雅曲故美声是兴故乃和通情性此足耽乐也】尔乃理正声奏妙曲扬白雪发清角【善曰宋玉对问曰其为阳春白雪韩子师旷曰清征之声不如清角向曰正声雅声也白雪清角并弄名】纷淋【林】浪以流离奂【五臣本作涣】滛衍
　　而优渥粲奕奕而髙逝驰岌岌以相属【善曰广雅曰奕奕盛貌王逸楚辞注曰岌岌髙貌　铣曰声长貌也　良曰声髙急而相连貌】沛腾遌【谔】而竞趣翕暐煜【善本韡晔二字】而繁缛【善曰郭璞尔雅注曰遌相触遌也　济曰声飞腾繁盛貌】状若崇山又象流波浩兮汤汤【伤】郁兮峩峩【善曰列子曰伯牙鼔琴志在登髙山钟子期曰善哉峩峩兮若泰山志在流水钟子期曰洋洋兮若江河　翰曰伯牙鼔琴志在山钟期聴之则曰美哉峩峩志在水期曰美哉汤汤故此亦状而象之】怫【扶末】防【胃】烦寃【善曰怫防烦寃声蕴积不安貌风赋曰勃郁烦寃向曰声多不能散貌】纡余婆娑【善曰上林赋曰纡余委蛇　向曰曲旋而乱繁或散之声】陵【五臣作凌】纵播逸霍濩【胡郭】纷葩【善曰霍濩盛貌鲁灵光殿赋曰霍濩燐乱　铣曰淩纵播逸声髙而分布也霍濩波浪声纷葩繁乱之音】检容授节应变合度兢名擅业安轨徐步洋洋习习声烈遐布含【五臣作合】显媚以送终飘余响于【善作乎】泰素【善曰含显媚之声以送曲终也列子曰太素者质之始也　翰曰授付也兢惧擅専轨法徐缓烈美也谓曲节将至则当缓而分布故须端检其容以定其声乃付手指以成其节则应合于度惧其善名此失其専擅功业安其法则缓用其指犹行而缓步者也洋洋习习声美逺布合其明美之音以送初终曲余响飘然已尽皆归于自然也太素曰自然也洋洋习习清雅貌】若乃髙轩飞观广厦闲房冬夜肃清朗月垂光新衣翠粲缨徽流芳【善曰轩长廊之有牕子虚赋曰翕呷翠粲张揖曰翠粲衣声也班婕妤自伤赋曰纷翠粲兮纨素声洛神赋曰按罗衣之璀粲字虽不同其义一也尔雅曰妇人之徽谓之缡也郭璞曰今之香缨也翰曰髙轩髙堂也飞观髙楼也广厦重屋也肃寒也翠粲鲜色也缨衣领也徽美芳香也】于是器泠【五臣本作冷】调心闲手敏触如志惟意所拟【善曰毛苌诗传曰闲习也説文批手击也与同蒲结切　济曰器琴也敏疾也动也言触动皆随志意所为也】初涉渌【五臣作緑】水中奏清征雅昶唐尧终咏防子【善曰淮南子曰手防渌水之趣髙诱曰渌水古诗韩子曰师旷奏清征有鹤二八集廊门七略雅畅第十七曰琴道曰尧畅逸又曰尧则兼善天下无不通畅故谓之畅昶与畅同也又曰防子操防子伤殷之将亡终不可奈何见鸿鹄髙飞援琴作操向曰緑水清征曲名唐尧征子操名也涉谓志在撰曲若涉于水中也昶通也咏歌咏也琴中所奏皆是歌】
　　【咏之曲也】寛明润优游躇跱【五臣作峙　善曰躇跱踌躇竦跱　向曰雅曲明也躇跱言曲如躇立闲缓不散也】拊【善作持】安歌新声代起【善曰楚辞曰翔江州而安歌王逸曰安意歌吟也汉书曰李延年善歌为新变之声　良曰代更代也】歌曰淩【五臣作陵】扶摇兮憇瀛洲要列子兮为好仇【善曰荘子曰搏扶摇而上者丸万里列子曰渤海之中有山曰瀛洲刘向上列子表曰列子者郑人与郑缪公同时汉书曰列子名御冦先荘子荘子称之毛诗曰君子好仇　向曰陵上也扶摇风也憇息也瀛洲海中仙山也列子乗风得道者要之以为仇友也】餐沆【胡朗】瀣【胡界】兮带朝霞翩翩兮薄天游【善曰楚辞曰餐六气而饮沆瀣兮漱正阳而食朝霞淩阳子明经曰夏食沆瀣沆瀣北方夜半气也广雅曰薄至也　铣曰沆瀣清露也餐而饮之朝霞赤云将带而佩之翩翩飞貌薄迫也】齐万物兮超自得委性命兮任去留【善曰荘子有齐物篇楚辞曰漠灵静以恬愉澹无为而自得鹏鸟赋曰纵躯委命不私与已　良曰齐万物谓心无是非也超然自得天性委付性命任时去留也】激清响以赴防何歌之绸缪【善曰论语曰子之武城闻歌之声毛诗传曰绸缪犹纒绵也　济曰以此歌奏于琴曲而相赴防与歌音混合而绸缪绸缪密合貌】于是曲引向防众音将歇【善曰引亦曲也防亦歇也】改韵易调竒弄乃发扬和顔攘皓腕【善曰舞赋曰严顔和而怡怿洛神赋曰攘皓腕于神浒　向曰攘褰袖而出腕】飞纎指以驰骛纷【苏合】譶【徒合】以流漫【善曰譶疾貌　翰曰纎细也驰骛走也纷乱也譶流漫乱急长逺声也】或徘徊顾慕拥郁抑按盘桓毓养从容秘翫【善曰毓与育同向曰徘徊声旋绕也顾慕拥郁抑按声驻而下不散貌盘桓谓以指转歴于上也毓养从容谓安息其声也秘翫谓闲缓而弄也】闼尔奋逸风骇云乱牢落凌厉布濩【互】半散丰融披离斐韡奂【五臣作暐涣】烂【善曰闼疾貌七发曰波涌而云乱牢落犹辽落也洞箫赋曰翩緜连以牢落刘歆遂初赋曰过句注而凌厉上林赋曰布濩宏泽甘泉赋曰半散照烂粲以成章丰融盛貌风赋曰被丽披离斐韡明貌斐敷尾切韡于鬼切风赋曰眴奂粲烂　铣曰闼尔犹豁然也奋逸腾起也骇惊也牢落凌厉希疎貌布濩长多貌半散欲散而还聚也丰融披离声通畅而清也斐暐涣烂声繁盛貌】英声发越采采粲粲【善曰广雅曰英美也　向曰采采粲粲英声貌】或间声错糅【女又】状若诡赴双美并进骈驰翼驱【丘遇切　善曰郑礼记注曰糅杂也骈并也翼疾貌　济曰诡疾骈并也言间声绪杂状如疾而相赴并走如鸟翼之相驱逐也】初若将乖后卒同趣或曲而不屈或【善本无或字】直而不倨【音据　善曰左氏传曰吴公子季札闻歌颂曰直而不倨曲而不屈杜预曰倨傲也翰曰凡弹琴初缓其声乍似相乖曲度相调后终同为趣防也其声虽曲而志不屈其声直而志不倨傲也】或相凌而不乱或相离而不殊时刼掎【几】以慷慨或怨防【五臣作沮慈预切】而踌躇【善曰左氏传曰武城人断其后之木而不殊汉书音义曰殊犹絶也説文曰掎偏引也防娇也子庻切或作姐古字通假借也姐子也切　铣曰其声虽相凌而志不乱其声虽相离而志不殊皆谓不易其志也刼掎慷慨如髙志气之声怨沮踌躇怨而不散声也】忽飘飖以轻迈乍留聨而扶踈【济曰迈风轻行之声留聨相连声也扶踈四散声也】或参谭繁促复叠攒仄从横骆驿奔遁相逼【善曰参谭相随貌参七感切谭徒感切一音并依字长笛赋曰踾踧攒仄鲁灵光殿赋曰从横骆驿良曰皆声繁急重叠从横相连貌】拊嗟累赞间不容息【善曰淮南子曰时之反侧间不】
　　【容息髙诱曰不容气息促之甚也　向曰拊迫自嗟累赞其美虽鼓曲之间亦无容息也】瓖艳竒伟殚不可识【善曰髙堂赋曰谲诡竒伟不可究陈　翰曰伟美殚尽言琴声之美不可尽识也】若乃闲舒都雅洪纎有宜【善曰説文曰闲雅也毛苌诗传曰都闲也　济曰舒缓也都美也洪大也纎小也言声闲缓雅大小有宜也】清和条昶案衍陆离【善曰案衍不平貌上林赋曰隂滛案衍之音衍戈战切广雅曰陆离参差也铣曰昶通案平衍长也陆离相连貌言琴声清和有调序而通平长而相连矣】穆温柔以怡怿婉顺叙而委【威】蛇【音移善曰郑毛诗笺曰委蛇委曲自得之貌　向曰穆和也此皆和乐顺序之声也委蛇长逺之貌】或乗险投防邀隙【五臣作隟】趣危【良曰险空也邀入也隙宂趣向也言声或乗空以相投防或入宂而向危也】嘤若离鹍鸣清池翼若游鸿翔曾【五臣作増】崖【音宜　善曰张衡舞赋曰含清哇而吟咏若离鹍鸣姑耶琴道曰伯夷操似鸿鴈之音　翰曰嘤声翼疾也増长崖岸也琴有鹍鸡鸿鴈之曲】纷文斐尾綝【林】縿【所今】离纚【师】防风余音靡靡猗猗【音衣　善曰纷文靡尾文彩貌淋縿离纚羽毛貌靡靡顺风貌猗猗众盛貌　良曰纷文斐尾鹍鸿文彩貌綝縿离纚防鸿羽毛貌防风余音鸟音靡靡猗猗鸟游貌皆琴也声似此鸟鸣而游也】或搂【蒲结】栎【歴】捋【力活】缥【匹妙】缭【了】潎【瞥】冽轻行浮弹明婳【获】【砌】惠疾而不速留而不滞【善曰搂栎捋皆手抚拂之貌刘熙孟子注曰搂牵也力头切缥缭敝列声相纠之貌上林赋曰转腾潎列説文曰婳静好也察也左氏传吴公子札观乐颂曰处而不底行而不流淮南子曰流而不滞　翰曰缥缭潎冽相纠乱貌轻行谓轻歴之浮弹谓浮上而弹之婳好视惠美也言手指分明相传雅曲妙好视而美之疾而不速留而不滞谓声调缓也】翩緜飘邈防音迅逝【向曰翩緜飘邈声飞而逺也迅疾逝往也】逺而聴之若鸾凤和鸣戏云中【向曰声清和而髙也】迫而察之若众葩敷荣曜春风【向曰声柔顺婉媚也葩花敷布也】既丰赡以多姿又善始而令终【善曰字书曰赡足也封禅书曰岂不善始善终哉毛诗曰髙朗令终　铣曰丰赡谓声繁也姿貌也善始令终谓终始皆美也】嗟姣【古卯】妙以丽何变态之无穷【善曰西京赋曰尽变态乎其中济曰姣好大丽美也变态谓变声也】若夫三春之初丽服以时乃携友生以遨以嬉【善曰班固终南山赋曰三春之季孟夏之初西京赋曰丽服扬菁毛诗曰虽有兄弟不如友生又曰以遨以逰説文曰嬉乐也　翰曰友生朋友也遨游嬉乐也】涉兰圃登重基背长林翳华芝临清流赋新诗【善曰春秋运斗枢曰山者地之基甘泉赋曰登夫凤风而翳华芝楚辞曰窃赋诗之所明王逸曰赋铺也　翰曰涉行也兰香草重基髙山也翳防也华芝葢也言长林之防如葢也】嘉鱼龙之逸豫乐百卉之荣滋【善曰乐动声仪孔子曰风雨动鱼龙仁义动君子归田赋曰百卉荣滋　铣曰谓临清流见鱼龙之逰得性而乐也卉草也】理重华之遗操慨逺慕而长思【善曰重华谓舜也琴道曰遗操者昔虞舜圣徳逺遂升天子喟然念亲巍巍上帝之位不足保援琴作操　良曰重华舜也遗操舜操言理其遗操思其圣徳也】若乃华堂曲宴密友近賔兰肴兼御旨酒清醇【善曰边让章华台赋曰兰肴山竦椒酒渊流毛诗曰防酒思柔也　济曰宾亲兰香肴饍御食防美醇酿也】进南荆发西秦绍陵阳度巴人【善曰南荆即荆艳楚舞也古妾薄命行歌曰齐讴楚舞纷纷汉书有秦倡员也宋玉对问曰既而曰陵阳白雪国中唱而和之者弥寡然集所载与文选不同各随所用而引之宋玉对问曰客有歌于郢中者其始曰下里巴人　向曰南荆西秦陵阳巴人并曲名发鼓绍继度法也】变用杂而并起竦众聴而骇神【翰曰变用谓变曲用声相杂而起竦勇也骇惊也】料【聊】殊功而比操岂笙籥之能伦【铣曰料计也殊功谓殊好之曲也以之比其节操则笙籥之器不可与其相次也】若次其曲引所宜【良曰引亦曲也】则广陵止息东武太山飞龙鹿鸣鹍鸡游弦【善曰广陵等曲今并犹存未详所起应璩与刘孔才书曰聴广陵之清散傅琴赋曰马融谭思于止息魏武帝乐府有东武吟曹植有太山梁甫吟左思齐都赋注曰东武太山皆齐之土风謡歌讴吟之曲名也然引应及传者名古有此曲转以相证耳非嵇康之言出于此也他皆类此汉书曰房中乐有飞龙章毛诗序曰鹿鸣宴羣臣也蔡邕琴操曰鹿鸣者周大臣之所作也王道衰大臣知贤者幽隠故弹弦讽諌古相和歌者有鹍鸡曲逰弦未详　济曰八者并曲名】更唱迭奏声若自然流楚窈窕惩躁雪烦【善曰髙唐赋曰更唱迭和言流行清楚窈窕之声足以惩止躁竞雪荡烦懑也惩直陵切　翰曰唱和迭逓也谓上诸曲更唱而递奏其声至妙若自然而流楚怨声也窈窕意深貌惩戒也躁喧也雪洗也此声可以戒人心之喧洗人心之烦也】下逮謡俗蔡氏五曲王昭楚妃千里别鹤犹有一切【此结】承间簉【初救】乏亦有可观者焉【善曰歌録曰空侯謡俗行葢亦古曲未详本末俗传蔡氏五曲游春渌水坐愁秋思幽居琴操曰王襄女汉元帝时献入汉宫以妻单于昭君心念乡土乃作怨旷之歌歌録曰石崇楚妃叹歌辞曰楚妃叹莫知其所由楚之贤妃能立徳着勲垂名于后惟樊姬焉故令叹咏声永世不絶疑必尔也相鹤经曰鹤一举千里蔡邕琴操曰商陵牧子娶妻五年无子父兄欲为改娶牧子援琴鼔之叹别鹤以舒其愤懑故曰别鹤操鹤一举千里故名千里别鹤也汉书音义曰一切权时也马季长笛赋曰聴簉弄者遥思于古昔簉弄小曲也　翰曰逮及也謡俗歌风俗之声也王昭楚妃千里别鹤三者曲名也簉杂也一切谓权时也簉杂也言此诸曲权时以承古雅之问以杂于顿乏之际亦有可观也】然非夫旷逺者不能与之嬉游【向曰言人非旷逺之志者不能与琴为乐游也嬉乐也】非夫渊静者不能与之闲【闲】止【善曰庄子老聃曰其居也渊而静向曰渊深也非深静之志不能与琴闲居也止居也】非放达者不能与之无吝【善曰説文曰亦贪惜也　良曰吝舍也非放达之志不能与琴无舍矣谓翫之无已也】非至精者不能与之析【昔】理也【善曰周易曰非天下之至精其孰能与于此庄子曰判天下之美析万物之理　良曰非至精之人不能与琴分析条理也】若论其体势详其风声【济曰详审也】器和故响逸张【去】急故声清【善曰蔡邕月令章句曰凡弦之缓急为清浊琴其弦则清漫则浊　济曰琴之为器和雅故声多闲逸也张急谓弦急也】闲【闲】辽故音痹【婢】弦长故徽鸣【善曰闲辽谓弦间辽逺也弦长谓徽阔而弦长也阮籍乐论曰琵琶筝笛间促而声髙琴瑟之体闲辽而音埤义与此同郑周礼注曰痹短也傅毅雅琴赋曰时促均而增徽接角征而控商　良曰辽逺痹下也言声闲缓而相去逺故音下也弦长其应响清髙故沈放徽声乃鸣于常也】性洁静以端理含至徳之和平【善曰礼记曰洁静精防易教也孝经曰昔者先王有至徳要道礼记曰乐行血气和平　向曰端理犹正直也谓感于人物之情故云含至徳也和谓声柔也平谓中也】诚可以感荡心志而发泄【五臣作防】幽情矣【善曰説文曰泄除去也舞赋曰幽情形而外扬也　翰曰防除也幽情忧情也】是故懐戚【五臣作慼】者闻之莫不防【七琰】懔【力审】惨凄愀【七小】怆伤心含哀懊【郁】咿【伊】不能自禁【音今　善曰防七感切惨七敢切字林曰懊咿内悲也列子曰喜惧抃舞不能自禁　翰曰慼忧也憯懔惨凄愀怆皆悲伤之心也含哀懊咿内悲也言忧者闻琴则若此不自禁也】其康乐者闻之则欨【况于】愉欢释抃舞踊溢留连澜漫嗢【鸟骨】噱【巨略】终日【善曰説文曰欨笑貌也通俗篇曰乐不胜谓之嗢噱翰曰康安也欨愉喜悦貌释纵也两手相抚曰抃踊溢言跳跃也留连澜漫欢情多也嗢噱笑也】若和
　　平者聴之则怡养悦悆淑穆真恬虚乐古弃事遗身【善曰广雅曰养乐也荘子曰虚静恬淡者道徳之至也又曰弃事则形不劳　向曰平和者谓平常人也怡通淑美穆和大恬闲也遗身犹忘懐也言其聴琴可以通养悦悆之志美和大真无为之道闲虚自守乐古人之义弃其俗事而忘懐于一时也】是以伯夷以之亷顔囘以之仁比干以之忠尾生以之信【善曰论语子曰伯夷叔齐饿于首阳之下又曰顔囘问仁子曰克己复礼为仁列子子夏问孔子曰顔囘之为仁奚若子曰囘之仁贤于丘论语曰比干諌而死荘子盗跖曰尾生与女子期于梁下女子不来水至不去抱柱而死　铣曰伯夷殷人不食周粟至亷也顔囘孔子弟子有仁行也比干諌纣而死至忠也尾生与女子期死于梁下至信也言此亷仁忠信之士闻琴复加其道也】惠施以之辩给万石以之讷慎【善曰荘子曰惠施多方其书五车髙诱曰惠施宋人仕魏为惠王相汉书曰万石君奋恭谨举朝无比景帝曰石君及四子皆二千石乃集其门凡号为万石君　济曰惠施古之辩士万石谓石奋父子皆谨慎自达故闻琴则辩给者益其辩给讷慎者益其讷慎谓琴以养志而进徳也】其余触类而长【五臣有之字】所致非一同归殊涂或文或质【善曰周易曰引而伸之触类而长之又曰天下同归而殊途一致而百虑礼记曰虞夏之质殷周之文至矣　翰曰其余不述者触类皆是闻琴虽同感事则别忧乐之类是也文质之道交转无定文声婉转而艳媚质声淡薄而疏散也】总【善作摠】中和以统物咸日用而不失其感人动物葢亦矣【善曰礼记曰乐者天地之命中和之纪周易曰百姓日用而不知礼记曰乐其感人深也　良曰总合中和谓大道也统理也言琴合于大道以理万物皆可以终日用之感人动物葢亦大矣】于时也金石寝声匏【庖】竹屏气王豹辍讴狄牙丧味【善曰孟子淳于髠曰昔王豹处淇而河西善讴淮南子曰淄渑之水合狄牙尝而知之　铣曰金石匏竹皆乐也今闻琴皆寝声屛气王豹古之善讴歌人狄牙古之知味者今闻琴声皆辍止其讴丧失其味者也】天吴踊跃于重渊王乔披云而下坠【善曰山海经曰朝阳之谷神为天吴为水伯楚辞曰譬若王乔之乗云兮载赤霄而凌太清向曰天吴水神王乔仙人皆闻琴踊跃出于深渊披云而下来聴之也坠落也】舞鸑【岳】鷟【仕角】于庭阶游女飘焉而来萃【善曰説文曰鸑鷟凤属神鸟也韩诗曰汉有游女不可求思薛君曰游女汉神也言汉神时见不可求而得之　翰曰鸑鷟凤凰也游女仙女飘焉乗虚貌萃集也】感天地以致和况蚑【巨支】行之众类【善曰礼记曰圣人作乐以应天制礼以应地此则乐者天之和也洞箫曰蟋蟀蚸蠖蚑行喘息垂喙防转瞪瞢忘飡説文曰蚑行也凡生之类行皆曰蚑也　济曰蚑行虫兽也言琴能感天地以致和平况虫兽之类乎】嘉斯器之懿茂咏兹文以自慰永服御而不厌信古今之所贵【善曰懿美也傅毅雅琴赋曰明仁义以厉已故永御而密亲　铣曰懿美也茂盛也咏兹文谓作赋也向曰御用也】
　　乱曰愔愔琴徳不可测兮【善曰刘向雅琴赋曰逰予心以广观曰徳乐之愔愔　翰曰愔愔深静也】体清心逺邈难极兮【翰曰邈逺也言体清心逺难説其美】良质美手遇今世兮【济曰良质琴之善质也美手人之妙手也】纷纶翕响冠众艺兮【向曰纷纶翕响声繁美貌冠首也众艺谓众乐也言首出诸乐也】识音者希谁【善作孰】能珍兮能尽雅琴唯至人兮【善曰古诗曰不惜歌者苦但伤知音希　翰曰康自托于琴言识音者希谓知我者少谁复重我也能尽知者君子也至人君子也】
　　笙赋【善曰尔雅曰大笙谓之巢郭璞曰列管匏中施簧管端】
　　潘安仁
　　河汾之寳有曲沃之悬匏【叔交】焉【善曰河汾二水名也汉书曰汾水出汾阳北山又曰河东郡闻善县故曲沃也崔豹古今注曰匏瓠也有柄曰悬匏可为笙也曲沃者尤善　济曰曲沃地名匏瓠瓜之类可以为器者曲沃之地在河汾间其中所寳者悬匏可为笙底匏有蔓生皆附木故其实悬垂而下】邹鲁之珍有汶阳之孤篠【小】焉【善曰汉书鲁国有邹县有汶阳县戴凯之竹谱曰篠出鲁郡堪为笙也　翰曰鲁国有邹县故云邹鲁汶水名言鲁国邹县汶水之阳所珍者有美竹堪为笙孤者言于众竹之间独美也篠小竹也】若乃緜蔓纷敷之丽浸润灵液之滋隅隈夷险之势禽鸟翔集之嬉固众作者之所详余可得而略之也【善曰郑毛诗笺曰隅角也説文曰隈曲贾逵国语注曰略犹简也　向曰此上者皆説匏竹生苗貌霑雨露谓之浸润灵液滋亦润也隅山角隈山曲夷平嬉游也众作谓王褒洞箫马融长笛嵇康琴赋皆述山川之势禽兽所游于竹木之上故此略而不云也略轻也】徒观其制器也则审洪纎面短长【力结】生簳【干】裁熟簧【善曰周礼曰审曲面势以饬五材郑司农曰察五材曲直方面形势之宜割也　铣曰洪大纎小也揉也使直也干竹茎新竹故云生也簧以熟铜为之故云熟簧】设宫分羽经征列商泄【五臣本作防】之反谧【密】厌【于颊】焉乃扬【善曰郑毛诗笺曰泄出也厌犹捻也于颊切　良曰宫羽征商皆声也防举其指也谧静也厌指擫之也言举其指声反至静擫其孔而声乃发】管欑罗而表列音要妙而含清各守一以司应统大魁以为笙【善曰长门赋曰声幼要而复扬言其管各守一声主相应统摠也郑礼记注曰魁犹首也大魁匏首插定所也　翰曰管竹也欑罗谓以竹丛比于外而行列之也司主也统都合也大魁谓匏中也言竹管各守一声以主相应都合于匏中乃名为笙焉】基黄钟以举韵望仪凤【善作凤仪】以擢形【善曰毛苌诗传曰基本也汉书曰黄帝使伶伦取竹断两节间而吹之以为黄钟之宫説文曰笙十三簧象鳯之身　铣曰基本也擢起也谓本黄钟之律以举其韵望来仪之鳯以起其形也】写皇翼以揷羽摹鸾音以厉声【善曰列管以象鳯翼也列仙传曰王子乔好吹笙作鳯鸣鸾鳯类故通言之　济曰笙之次比竹管学鳯皇羽翼参差插之其音亦如鳯皇之激声也厉激也】如鸟斯企翾翾【许縁】岐岐【善曰景福殿赋曰鸟企山跱翾翾岐岐飞行貌　良曰企立也言笙之形似如此矣】明珠在咮【画】若衘若垂【善曰咮亦喙也音画　翰曰咮笙觜也饰以明珠如口衔之又如垂之也】脩檛【都】内辟【辟】余箫外逶【音威　善曰修檛长管也辟开也余箫众管也逶逶迤渐邪之貌向曰脩长也檛大辟开也余箫众竹也言竹之最长大者则内开之为孔也众竹皆外逶迤渐邪布也】骈田猎攦【歴】魻【狎】□【霅】参差【善曰猎攦不齐也魻鲽装饰众貌　铣曰骈田竹宻貌余皆众多不齐貌】于是乃有始泰终约前荣后悴激愤于今贱永懐乎故贵众满堂而饮酒独向隅而掩泪【善曰杜预左氏传注曰泰奢也约俭也家语孔子曰激愤厉之志始桓子新论雍门周曰臣之所能令悲者先贵而后贱故富而今贫説文曰古人于天下譬一堂之上今有满堂饮酒有一人独索然向隅泣则一堂之人皆不乐也　济曰谓人有初遇申泰之时终逢否约之理或前为荣官后则困悴乃愤怨今之贫贱想旧之富贵虽众满堂而乐独向一隅掩泪而已隅角也】援鸣笙而将吹先嗢【乌没】哕【纡月】以理气【善曰言将欲吹笙咽中先哕而理气説文曰嗢咽也又曰哕气悟也嗢哕或为温秽　善曰爰引也嗢哕吐饮之貌】初雍容以安暇中佛郁以怫【扶味】防【位】终嵬【五罪】峨【我】以蹇谔【五各切五臣作愕】又飒【素合】遝【徒合】而繁沸【善曰字林曰佛郁不安貌蹇愕正直之貌　良曰佛郁怫防声繁貌嵬峨蹇愕声髙直貌飒遝繁沸声勇起貌】罔浪孟以惆怅若欲絶而复肆懰【留】憿【音激　善作檄】籴以奔邀似将放而中匮【善曰罔及浪孟皆失志之貌憿籴疾貌　铣曰罔无也浪孟大声也惆怅声慢而怨也肆纵懰烈也憿籴奔邀言疾也放逸匮尽也言声似将放逸而中道复尽也】愀【七小】怆恻淢【洫】虺【毁】【伟】煜【育】熠【以入】泛【逢】滛汜【泛】艳霅【素合】煜【善作晔】岌岌【鱼立反　善曰愀怆恻淢悲伤貌虺煜熠盛多貌淢与惐同泛滛汜艳自放纵貌霅晔急疾貌晔于怯切　翰曰霅　岌岌急疾貌】或案衍夷靡或竦勇剽【匹妙切善作彯】急【善曰夷靡平而渐靡也　济曰案下衍长也夷靡平也言声或下而长平也或竦立勇起剽猛而急也】或既往不返或已出复入【良曰皆谓声不定貌】徘徊布濩【五臣作护】涣衍葺【七入】袭舞既蹈而中辍节将抚而不【善作弗】及【善曰葺袭重貌言以笙声为主故舞者足蹈中止而待之歌者将抚节而恐不及　良曰徘徊布护声廻旋不散貌涣衍葺袭声慢缓也言笙声缓慢故舞蹈中辍声急则抚节者不及也】乐声发而尽室欢悲音奏而列坐泣【善曰列子秦青曰昔韩娥为曼声哀哭一里老幼悲愁垂涕相对复为曼声长歌一里老幼喜跃抃舞不能自禁　铣曰笙声之感】【捻】纎翮以震幽簧越上筩【同】而通下管【善曰指捻也翮管也其形类羽故曰翮也周易曰震动也説文曰筩断竹也　向曰笙翮谓笙之管也言其象凤翮也震动也簧在内故云幽簧谓簧声逾越上筩之孔而通下管之觜】应吹噏【虚立】以往来随抑扬以虚满【翰曰噏欱也随声抑扬而气或虚或满也】勃慷慨以憀【留】亮顾踌躇以舒缓【济曰勃慷慨怒声也憀亮清也顾踌躇以舒缓声憀慢而不散也】辍张女之哀弹【去】流广陵之名散咏园桃之天夭歌枣下之纂纂【祖管反　善曰闵洪琴赋曰汝南鹿鸣张女羣弹然葢古曲未详所起魏文帝园桃行曰夭夭园桃无子空长虚美难假偏轮不行古咄唶歌曰枣下何攅攅荣华各有时枣欲初赤时人从四边来枣适今日赐谁当仰视之攅聚貌也纂与攅古字通　铣曰张女弹曲名也其声哀言且辍之广陵散曲名将流行其音园桃枣下古曲名夭夭桃色纂纂枣花也】歌曰枣下纂纂朱实离离宛【五臣作菀】其死【五臣作落】矣化为枯枝【善曰毛诗曰其实离离又曰宛其死矣毛苌曰宛死貌翰曰枣之纂纂盛貌实之离离将衰也菀萎也】人生不能行乐死何以虚諡为【善曰杨恽与孙防宗书曰人生行乐耳諡法曰諡者行之迹也　翰曰言人生死如此枣之华茂以至枯枝若生不能为乐死虽垂名不朽何以为也諡名也】尔乃引【去】飞龙鸣鹍鸡双鸿翔白鹤飞【善曰汉书曰房中乐有飞龙章古相和歌者有鹍鸡曲古乐府有飞来双白鹤篇　向曰并古曲名引鸣皆作曲之称也翔飞皆言吹声所似之】子乔轻举明君懐归荆王喟其长吟楚妃叹而増悲【善曰歌録曰吟叹四曲王昭君楚妃叹楚王吟王子乔皆古辞荆王子乔其辞犹存　济曰子乔仙人也言其飞故云轻举明君曲名本懐归作荆王长吟曲名也喟吟声也楚妃叹亦曲名笙中吹之则増悲也】夫其凄唳【丽】辛酸嘤嘤关关若离鸿之鸣【命】子也【善曰尔雅曰关关嘤嘤音和也铣曰凄唳辛酸声也嘤嘤关关并鸿声言辛酸之声如离鸿鸣呼其子也】含防【胡】啴【昌善】谐
　　雍雍喈喈【皆】若羣雏之从母也【善曰洞箫赋曰瞠防防以纡郁礼记曰啴谐慢易繁文简节之音作而民康乐尔雅曰雍雍和也毛苌诗传曰喈喈和声逺闻也歌録步出夏门古辞歌凤凰鸣啾啾一母从九雏　翰曰皆和乐之声如鸟雏随其母也】郁捋【力活】劫悟【乌宏】宏融裔哇【乌佳】咬【乌交】嘲【竹交】【竹戛切善作】壹何察惠【善曰郁捋口循孔貌劫悟气相冲激宏融裔声大且长貌舞赋曰吐哇咬则发皓齿说文曰哇谄声也咬滛声也楚辞曰鹍鸡嘲而悲鸣哇咬嘲声繁细貌　向曰郁捋声屈申貌劫悟声分明貌宏融裔声寛长貌察明惠美也】诀厉悄【七小】切又何磬折【善曰诀厉谓决断清冽也悄切忧貌磬折言其声若磬形之曲折也　铣曰诀厉悄切声髙貌磬折尽曲也】若夫时阳初暖临川送离【善曰神农本草曰春夏为阳荘子曰暖然似春楚辞曰登山临水送将归　良曰时阳春时也送离谓遥别也】酒酣徒扰乐阕日移【善曰扰谓扰攘装饰也　济曰徒徒侣也扰乱阕终也日移谓将夕】疎客始防主人防疲弛【始】弦韬籥彻【五臣作彻】埙【暄】屏篪【音池　善曰韩子曰穰嵗之秋疎客毕食文颖汉书注曰防言希也谓饮酒者半罢半在谓之阑杜预左氏传注曰韬藏也孔安国论语注曰彻去也屏除也　翰曰弛废韬藏彻去屛舍也籥亦管类埙篪乐器也】尔乃促中筵携友生【向曰促近膝坐也筵席也】解严顔擢幽情披黄苞以援甘倾缥【匹妙】瓷以酌醽【音零　善本作酃　善曰舞赋曰严顔和而怡怿幽情形而外扬尚书曰厥苞橘柚缥緑色也瓷瓶也邹阳酒赋曰醪醴既成緑瓷既启又曰其品类则沙洛渌酃邬乡若下齐公之情　铣曰解去擢起也言各去其严整之顔起其幽寂之情以为欢悦甘橘也缥浅碧色醽酒也甘皮黄故云披黄苞言剥之也授取也倾碧瓷之器以酌酒也】光妓【善作岐】俨其阶【善作偕】列双凤嘈【曹】以和鸣【善曰光华饰也岐众管也以其分别故谓之岐或作伎谓光华之伎也西京杂记曰成帝侍郎善鼓琴能为双凤之曲　良曰光妓谓舞人也阶列言列于阶也俨行貌吹笙感双凤而至嘈鸣也】晋野悚而投琴况齐瑟与秦筝【善曰子野师旷字晋人故曰晋野杜预左氏传注曰悚惧也苏秦説齐王曰临菑其民无不吹竿鼔瑟歌録曰美人篇齐瑟行风俗通曰筝防恬所造楚辞曰扶秦筝而弹徽　翰曰言见吹笙悚惧而投弃其琴也齐国出善鼓瑟人秦多善筝者言师旷尚弃其琴况其余乎】新声变曲竒韵横逸萦纒歌鼓网罗钟律【铣曰萦纒网罗谓包括含容也言笙极妙故能抱括歌鼓含容音律之声】烂熠【以入】爚【药】以放艳郁蓬勃以气出【善曰熠爚光明貌郁逢勃气出貌　向曰烂熠爚以放艳声如光明而艳者】秋风咏于燕路天光重于朝日【善曰傅长箫歌有天光篇魏文帝善哉行有朝日篇言既奏天光又奏朝日故曰重也重逐龙切　济曰魏文帝作燕歌行词云秋风箫瑟天气凉故曰秋风咏于燕路吹之于笙故此言之天光朝日并篇名二曲俱吹故云重也】大不逾宫细不过羽【善曰国语泠州鸠对景王曰臣闻琴尚宫钟尚羽大不逾宫细不过羽　翰曰宫于五音为君故大不逾也羽于五音为物故细不过也】唱发章夏导扬韶武恊和陈宋混一齐楚【善曰乐动声仪尧乐曰大章礼记曰大章章之也郑曰言尧徳章明也乐动声仪曰尧乐曰箫韶禹曰大夏武曰大武乐动声仪曰乐者移风易俗所谓声俗者若楚声髙齐声下所谓事俗者若齐俗奢陈俗利巫也又曰先鲁后殷新周故宋然宋商俗也张衡舞赋曰移风易俗混一齐楚　向曰导引扬起也陈宋齐楚皆有国风今皆合和混同之】迩不逼而逺无携声成文而节有叙【善曰左氏传曰吴公子札来聘为之歌颂曰至矣哉迩而不逼逺而不携节有度守有叙毛诗序曰声成文谓之音　良曰言声虽相近者不至逼迫声虽相逺不至携离而音声成其文章而节度各有次序】彼政有失得而化以醇薄【善曰吕氏春秋曰其治厚者其乐厚其治薄者其乐薄　铣曰谓政有失得而风化有醇厚有浇薄也】乐所以移风于善亦所以易俗于恶故丝竹之器【五臣本作气】未改而桑濮之流已作【善曰孝经曰移风易俗莫善于乐礼记曰丝竹乐之器也又曰桑间濮上之音亡国之音郑注曰濮水之上地有桑间者亡国之音于此水出也　翰曰所以移风于善者谓为雅正之声以防其滛也所以易俗于恶者谓滛邪之声同出于丝竹之气终不改易而桑间濮上之流忽已作也】惟簧也能研羣声之清惟笙也能总【善本作摠】众清之林卫无所措其邪郑无所容其滛【善曰礼记曰唱和清浊递相为经郑曰清谓蕤賔至应钟浊谓黄钟至仲吕礼记曰郑卫之音乱世之音　向曰簧笙中铜也研击总合措置也言笙簧能击众声而有清雅则笙竹又合众清之林矣林之言多也放郑卫邪滛之声无所容置于此也】非天下之和乐不易之徳音其孰能与于此乎【善曰礼记曰顺气成象而和乐兴焉又曰徳音之谓乐周易曰非天下至精其孰能与于此　良曰言笙非天下至和之乐百王不易之徳音者其孰能如此不容邪滛之声也孰谁也】
　　啸赋【善曰郑毛诗笺曰啸蹙口而出声也】
　　成公子安【善同轮注　翰曰臧荣绪晋书曰成公绥字子安东郡白马人也少有俊才而口吃张华一见甚善之时人以其贫贱不重其文仕为中台郎作啸赋义见于文也】
　　逸羣公子体竒好异傲世忘荣絶弃人事【善曰文子曰傲世贱物不污于俗汉书曰张良愿弃人间事欲从赤松子游　向曰假言逸羣公子以为赋端其实无之】睎【五臣作希】髙慕古长想逺思将登箕山以抗节浮沧海以游志【善曰谢承后汉书曰陈谦睎髙视逺清举矫俗冯衍显志赋曰独耿介而慕古舞赋曰逺思长想吕氏春秋曰昔尧朝许由于沛泽之中曰请属天下于夫子许由遂之箕山之下论语子曰道不行乘桴浮于海　向曰希望也箕山山名沧海海名也】于是延友生集同好【善曰尚书序曰与我同好　良曰同志为友故言同好好善也】精性命之至机【五臣作几】研道徳之奥愍流俗之未悟独超焉而先觉【音教　善曰周易曰乾道变化各正性命管子曰虚无无形谓之道化育万物谓之徳应徳琏驰射赋曰穷百氏之奥礼记曰不从流俗老子曰虽有荣观宴处超然孟子伊尹曰天生斯民使先知觉后知使先觉觉后觉也翰曰至几犹几防也大舆逺愍念也言精审其几防研味其大逺念流俗之人未悟于道故将超然先知其理】狭世路之阨【于界】僻仰天衢而髙蹈【善曰羽猎赋曰狭三王之阨僻孔融荐祢衡表曰龙跃天衢左氏传齐人歌曰鲁人之臯使我髙蹈　铣曰见人世之间物理阨僻心以为狭小之事将仰视天路而髙蹈也衢路也蹈以足履之也】邈跨【善作姱】俗而遗身乃慷慨而长啸【善曰琴赋曰弃事遗身楚辞曰临深水而长啸　济曰邈逺跨越也言逺越时俗遗忘其身不为拘束慷慨犹激扬也言激扬其气而长啸也】于时曜灵俄景流光蒙汜【音似　善曰归田赋曰于时曜灵俄景楚辞曰出自旸谷次于蒙汜良曰曜灵日也俄景言疾而将夕蒙汜日入处也】逍遥携手蜘蹰【善作跦】步趾发
　　妙声于丹唇激哀音于皓齿【善曰广雅曰蹢防跢跦也跢跦与踟蹰古字通左传蔿啓疆谓鲁侯曰今君若步玉趾神女赋曰朱唇的其若丹楚辞曰美人皓齿嫮以姱　翰曰踟蹰缓行貌趾足也妙声哀音谓啸响也】响抑扬而潜转气冲郁而熛【必遥】起【善曰熛起言疾向曰潜转于唇齿之间激气冲口而出其声郁然如焰起也熛火焰也】恊黄宫于清角杂
　　商羽于流征【善曰韩子师旷曰清征之声不如清角宋玉笛赋曰吟清商追流征　铣曰协合也谓五音合杂而起黄钟】飘游云于泰清集长风乎万里【善曰言所感幽深有同龙虎圣主得贤臣颂曰虎啸而风冽龙兴而致云泰清天也鹖冠子曰上及泰清下及泰宁　济曰言声之清逺飘于游云而上于天集于长风如通万里】曲既终而响絶遗余玩而未已【良曰谓欲更为也】良自然之至音非丝竹之所拟【翰曰非管弦之所能比拟也良实也】是故声不假器用不借物近取诸身役心御气【善曰周易曰近取诸身　翰曰此自然之音不假借于器物自取于身役使御用也】动唇有曲发口成音触类感物因歌随吟大而不洿【乌】细而不沈【善曰洿漫也琴道曰大声不震哗而流漫细声不湮灭而不闻　向曰触类感物谓逐目所见则啸而咏之因歌随吟谓因歌于物随则吟之大声则不諠细声又不沈而清亮自可乐也洿諠也】清激切于竽笙优阔和于瑟琴妙足以通神悟灵精防足以穷幽测深【善曰老子曰之又众妙之门礼记曰夫礼乐通乎鬼神穷髙逺而测深厚礼记曰洁静精防易教也铣曰切要也竽笙之类也和柔和也瑟与琴通言之神谓人之神思灵谓人之精灵此足以通而悟之也】
　　收激楚之哀荒节北里之奢滛【善曰楚辞曰宫庭震惊发激楚王逸曰激楚清声也史记曰纣使师防作新淫声北里之舞靡靡之乐济曰激楚楚声哀而荒也此言纣之淫声也此收而去之节而制之】济洪灾于炎旱反亢阳于重隂【善曰言有洪水之灾济之以炎旱有亢阳之灾反之于重隂　翰曰洪大也云雨谓之重隂也言啸之生风风生则云起云起则降雨故济大灾于炎旱故反亢阳而为云雨也亢阳亦旱也】唱引【去】万变曲用无方和乐怡怿悲伤摧藏【善曰郑论语注曰方常也摧藏自抑挫之貌琴操王昭君歌曰离宫絶旷身体摧藏　良曰引曲也用犹度也方比也怡怿喜悦也摧藏谓悲伤之声闻之可摧折于府藏也】时幽散而将絶中矫厉而慨慷【善曰矫举也　向曰厉髙也谓声幽逺似欲絶也中道又举髙而慨慷焉慨慷抑扬意气也】徐婉约而优游纷繁骛而激扬【铣曰徐缓也婉约婉转也纷乱骛走扬起也言声缓婉转而优游乱繁疾走而激起也】情既思而能反心虽哀而不伤【善曰毛诗序曰哀而不伤　翰曰言将啸之初情必思物然后为之则曲终而复不思故曰能反也心哀于物则为之啸则曲终而复不哀故云不伤也】总八音之至和故【善作固】极乐而无荒【善曰毛诗曰好乐无荒　济曰总合也言其至和之音虽乐而无荒淫之道】若乃登髙台以临逺披文轩而骋望【善曰新语曰髙台百仞文轩雕窻楚辞登白苹兮骋望　良曰披谓出户也文轩钩阑言出户临轩而驰骋共逺望也】喟仰抃而抗首嘈长引而憀【留】亮【善曰嵇叔夜琴赋曰新声憀亮憀亮声清彻貌　向曰喟叹也两手相抚曰抃抗举也言临轩逺望喟然发叹仰抃而举首嘈嘈然长引声也憀亮声清也】或舒肆而自反或徘徊而复放【善曰孔安国尚书传曰肆缓也翰曰舒申肆逸也言声或申逸而复息故曰自反也徘徊声不散也言不散而复放纵之】或冉弱而柔扰【善作挠】或澎【烹】濞【音秘】而奔壮【善曰説文曰冉弱长貌上林赋曰柔挠嫚嫚　济曰冉弱和声绕也柔扰柔顺声澎濞奔壮勇厉声也】横郁鸣【善作呜】而滔涸洌缭【了】眺【土了】而清昶【善曰滔涸如水之滔漫或竭涸也缭眺声清长　铣曰横郁鸣谓声直度而繁盛滔涸谓大声出则如长流滔滔吸声则如涸水也洌盛也缭眺清昶声长而清也】逸气奋涌缤纷交错列列飇【必遥】扬啾啾响作【翰曰奋起也缤纷交错繁乱交杂也随风而扬啾啾响也列列风貌飇疾风也】奏【五臣作走】胡马之长嘶廻【善作思向】寒风乎北朔又似鸿鴈之将雏羣鸣号乎沙漠【善曰古诗曰胡马思北风琴道曰伯夷操似鸿鴈之音説文曰漠北方流沙　良曰言啸声似此声也北朔沙漠皆北塞地名也】故能因形创声随事造曲应物无穷机发响速怫【佛】郁冲流参谭云属【善曰淮南子曰龙举而景云属　济曰因物形以创制其声故应于万物无穷尽也机变也怫郁冲流参谭云属皆谓声多而相连貌】若离若合将絶复续【翰曰谓声缓则如离声急又如合声小则如絶声大又如续也】飞亷鼓于幽隧猛虎应于中谷【善曰楚辞曰后飞廉使奔属王逸曰飞廉风伯也毛诗曰大风有隧春秋元命苞曰猛虎啸谷风起类相动也　向曰飞廉风师鼓动隧风所出也虎啸则风生中谷谓谷中也故人啸亦有风感得此二物相动应也】南箕动于穹苍清飇【必遥】振乎乔木【善曰毛诗曰维南有箕春秋纬曰日月失其行离于箕者风尔雅曰穹苍苍天也毛诗曰南有乔木　句曰南方箕星好风故感啸生风则星动于上天风振乎乔木穹苍上天也飇风乔髙也】散滞积而播扬流埃霭之溷【混】浊【善曰国语泠州鸠曰大簇所以金奏賛扬出滞也郑仪礼注曰播散也风赋曰骇溷浊扬腐余　良曰风能散滞积之气播扬而通之飘流埃霭溷浊之物言风无所不振也】变隂阳之至和移滛风之秽俗【善曰礼记曰夫礼乐行平隂阳又曰移风易俗郑曰乐用则正人和隂阳　济曰谓声因自然而气调清雅必感天地故变隂阳之和气移其滛风易其秽俗也】若乃游崇冈陵景山临岩侧望流川坐盘石漱清泉借皋兰之猗靡防脩竹之婵娟【善曰蝉蜎善曰声类曰盘大石也説文曰漱荡口也楚辞曰皋兰被径斯路渐猗靡随风之貌楚辞曰防姢之脩竹　翰曰景大也借坐也臯兰香草也言采臯泽之兰借而坐之猗靡兰美貌脩长也婵姢竹美貌言此处将复为啸下文是也】乃吟咏而发散声骆驿【五臣作驿驿】而响连舒蓄思之悱愤奋乆结之纒緜【善曰骆驿不絶貌论语子曰不愤不启不悱不发毛诗传曰绸缪犹纒緜也向曰发散谓发散其志骆驿声连貌舒申蓄积也悱愤心忧也奋起也乆结纒緜谓乆忧相纒緜也】心涤荡而无累志离俗而飘然【善曰庄子曰圣人无天灾无物累淮南子曰单豹皆世离俗　良曰以啸之清音涤荡而无烦累飘然髙逺貌】若夫假象金革拟则陶匏【音庖善曰孔安国尚书传曰象法也礼记曰器用陶匏尚礼然也　济曰假借也借象比于啸也金革陶匏并乐】
　　【器也】众声繁奏若笳【加】若箫磞【烹】硠【郎】震隠訇【轰】磕【苦代】【音劳善作】嘈【善曰皆大声也嘈音曹　铣曰谓啸之众声繁奏也笳箫皆管器　向曰皆声也】发征则隆冬熙蒸骋羽则严霜夏凋动商则秋霖春降奏角则谷风鸣条【善曰列子曰郑师文学琴于师襄师襄曰子之琴何如师文曰请尝试之于是当春而叩商弦以召南吕凉风摠至草木成实及秋而叩角弦以激夹钟温风徐廻草木发荣当夏而叩羽弦以召黄钟霜雪交下川池暴沍及冬而叩征弦以激蕤賔阳光炽烈坚氷立散师襄曰虽师旷之清角邹衍之吹律无以加之张湛曰商金音属秋南吕八月律角木音属春夹钟二月律羽水音属冬黄钟十一月律征火音属夏蕤賔五月律郑礼记注曰喜蒸也声类曰喜熙字　翰曰熙美也征夏音也故冬发此声感炎蒸至羽冬音也夏骋此声感严霜至商秋音也春动此声则秋霖降角春音也秋奏此声感温风鸣条也谷风则春风也皆音律至妙感应有如此者】音均【五臣作韵】不恒曲【善无恒字有二曲字】无制定【善曰均古韵字也鹖冠子曰五声不同均然其可喜一也晋灼子虚赋注曰文章假借可以协韵均与韵同良曰随心而改】行而不流止而不滞【善曰左氏传吴公子札观乐颂曰行而不流淮南子曰流而不滞　向曰迟速有度】随口吻而发扬假芳气而逺逝【济曰吻唇也假借芳美逝往也言啸声借人美气而飘然逺往也】音要妙而流响声激嚁【狄】而清厉【善曰激嚁疾貌　铣曰激嚁声速也】信自然之极丽羌【去良】殊尤而絶【五臣作纯】世越韶夏与咸池何徒取异乎郑卫【善曰杜预左氏传注曰尤异也乐动声仪曰黄帝乐曰咸池韶夏礼记曰郑卫之音乱世之音　翰曰丽美也不假于物故曰自然羌叹词也尤胜纯厚也叹其殊胜以取众乐可令纯厚之风韶舜乐也夏禹乐也咸池尧乐也言清啸超越舜禹尧之妙乐何但取异于郑卫之音声而已】于时緜驹结舌而丧精王豹杜口而失色虞公辍声而止歌甯子检【五臣作敛】手而叹息【善曰孟子淳于髠曰緜驹处于髙唐而齐右善歌又曰王豹处于淇而河西善讴邓柝子曰左右结舌西京赋曰丧精亡魄汉书邓公曰内杜忠臣之口庄子曰见夫子之失色七略曰汉兴善歌者鲁人虞公发声动梁上尘吕氏春秋曰甯戚至齐暮宿郭门之外桓公郊迎客夜至闗门甯戚饭牛望桓公而悲击牛角疾歌桓公闻之歌者非常人也命后车载之史记春申君曰秦楚临韩韩必敛手　良曰緜驹王豹虞公并古之善歌人比之于啸此皆结舌而不言丧其精神闭口止声甯子甯戚饭牛击角而歌闻啸之妙亦敛手叹息不复歌也杜闭辍止也】钟期弃琴而改聴尼父忘味而不食【善同向注　向曰钟期聴琴至妙今乃弃琴而改聴于啸也尼父孔子也孔子在齐闻韶乐三月不知肉味美其雅声比之清啸孔子闻之故亦当忘味而不食也】百兽率舞而抃足凤凰来仪而拊【抚】翼乃知长啸之竒妙葢亦音声之至极【善曰尚书防曰于予击石拊石百兽率舞箫韶九成凤凰来仪　翰曰音律至妙遂感百兽相率而舞凤凰美其光仪而拊弄羽翼抃足以足相拊也至极谓极妙也】









　　文选巻十八
　　钦定四库全书
　　文选巻十九
　　梁　昭　明　太　子　萧　统　编
　　唐李善吕延济刘良张铣吕向李周翰注
　　赋癸
　　情【善曰易曰利贞者性情也性者本质也情者外染也于是最末故居于癸也】
　　髙唐赋【并序】
　　宋玉
　　昔者楚襄王与宋玉游于【五臣无于】云梦之台望髙唐之观其上独有云气崪【慈聿】兮直上忽兮改容须臾之间变化无穷【善曰汉书音义张揖曰云梦楚薮也在南郡华容县其中有台馆尔雅崪者厜防注谓山峯头巉嵒然言云气形似于山　济曰髙唐观名懐王时游云梦梦见神女自称巫山神女乃于山下置此观焉崪髙举貌言云之髙举变转容色】王问玉曰此何气也玉对曰所谓朝云者也王曰何谓朝云玉曰昔者先王尝游髙唐怠而昼寝梦见一妇人曰妾巫山之女也【善曰襄阳耆旧傅曰赤帝女姚姬未行而卒葬于巫山之阳故曰巫山之女楚懐王游于髙唐昼寝梦见与神遇自称是巫山之女王因幸之遂为置观于巫山之南号为朝云后至襄王时复逰于髙唐】为髙唐之客【善曰自言为髙唐之客】闻君游髙唐愿荐枕席【善曰荐进也欲亲进于枕席求亲眤之意也】王因幸之去而辞曰妾在巫山之阳髙丘之岨【阻　善曰山南曰阳土髙曰丘汉书注曰巫山南郡巫县阻险也】旦为朝云暮为行雨朝朝暮暮阳台之下【音户　善曰朝云行雨神女之美也　良曰朝行云暮行雨皆神女自称阳台神自言之实无有也】旦朝视之如言故为立庙号曰朝云【向曰至朝视之如见云雨之象故为立庙号朝云之庙】王曰朝云始出状若何也玉对曰其始出也防【队】兮若松榯【音时　善曰防茂貌榯直坚貌　翰曰榯茂盛貌言朝云茂盛如松栽】其少进也晣【折】兮若姣【绞】姬扬袂鄣日而望所思忽兮改容偈【桀】兮若驾驷马建羽旗【善曰晣昭晣谓有光明美色扬袂举防也如美人之举袖望所思也韩诗曰偈桀侹也疾驱貌周礼曰析羽为旗谓破五色鸟羽为之也言气变改或如驾马建旗也建立也铣曰晰白姣美袂防也偈挺举也言云之势色变化如此】湫【子小】兮如风凄兮如雨
　　风止雨霁【才细】云无处所【善曰湫兮凉貌诗曰风雨凄凄尔雅曰济谓之霁郭璞注曰今南阳人呼雨止为霁　向曰湫凄皆凉也言云气如风雨之凉也霁晴也】王曰寡人方今可以游乎玉曰可【五臣有也字】王曰其何如矣玉曰髙矣显矣临望逺矣广矣普矣万物祖矣上属于天下见于渊【泉】珍怪竒伟不可称论王曰试为寡人赋之玉曰唯唯【善曰方今犹正今也广雅曰方正也广阆也普徧也祖始也言万物皆祖宗生此土　良曰言神之所居髙敞广逺可为万物之祖至于怪异竒美不可具论説】惟髙唐之大体兮殊无物类之可仪比巫山赫其无畴兮道互折而曾累【善曰言殊异于常无物可仪比比类也赫然盛貌道路交互曲折曾重也谓横斜而上　翰曰畴匹也言不可比匹也互曲也其道曲折】登巉岩而下望兮临大阺【音池　善本作丁兮切】之稸【畜】水【善曰巉岩石势不生草木説文曰秦谓陵阪曰阺周礼曰以潴畜水字林曰稸积也与畜同　翰曰登髙下望临大陵稸水之上阺陵也】遇天雨之新霁兮观百谷之俱集濞【普秘】汹汹【许拱】其无声兮溃【胡隗】淡淡而并入【善曰百谷者众谷杂水集至山之下字林曰濞水暴至声也説文曰汹汹涌也谓水波腾貌溃水相交过也淡以冉切平满貌　向曰天雨初晴百谷之水皆腾涌淡淡并入蓄水之所】滂洋洋而四施兮蓊【邬孔】湛湛而不【善本作弗】止长风至而波起兮若丽山之孤畆【善曰蓊然聚貌湛湛深貌弗止谓不常静或行郭象庄子注曰丽蓍也尔雅曰如畆畆丘郭璞注曰丘有陇界如田畆素问歧伯对黄帝曰卒风暴雨风吹水势波落而陇起言风吹水势浪文如孤陇之附山】势薄岸而相击兮隘交引而却防【善曰言水之势既薄岸而相激至迫隘之处其流交引而却相防　济曰防合也言水触岸相击波涛自相迫隘交引而却防】崪【慈聿】中怒而特髙兮若浮海而望碣石【善曰崪聚也谓两浪相合聚而中髙也言此水之怒浪如海边之望碣石尚书曰夹石碣石入于河孔安国曰海畔山也良曰碣石海畔山半在水中言此水波涛崪然而起尔如望碣石以浮海也】砾【厯】碨【乌罪切善作】
　　【磥】磥【卢罪】而相摩兮巆【音轰】震天之【康葢反　善曰相摩言水急石流自相摩砺声动彻天説文曰砾小石也磥磥众石貌巆声也字林曰大声也　翰曰巆皆砾石相摩之声震天言声大也】巨石溺溺之瀺【仕咸】灂【仕角】兮沫【末】潼潼【同】而髙厉【善曰巨石大石也溺溺没也瀺灂石在水中出没之貌沫水髙低貌潼潼髙貌厉起也　向曰水触大石溺溺而止瀺灂而下蹙沫潼潼然聚于髙厉之处】水澹澹【徒滥】而盘【五臣作般步干切】纡兮洪波淫淫之溶防【音曳　善曰説文曰澹澹水摇也纡回也淫淫去逺貌溶防犹荡动也铣曰水之回屈缓流之貌】奔扬踊而相击兮云兴声之霈霈【普葢反善曰言水之奔扬踊起而相击其状若云又兴声霈霈然也上林赋曰穹隆云桡义出于此纂文曰云若大波　济曰水相击踊波如云起也霈霈水声也】猛兽惊而跳【条】骇兮妄奔走而驰迈虎豹豺兕失气恐喙【许秽】雕鹗鹰鹞飞扬伏窜【善曰妄谓不觉东西漫走窜走也説文曰鹞鸷鸟也与照切　良曰禽兽闻水声皆惊骇奔窜】股战胁息安敢妄摰【善曰股战犹股栗也胁息犹翕息也　翰曰鸷执也禽兽股战乌翕气皆不敢攫执】于是水虫尽暴乘渚之阳【善曰水虫鱼鼈之属惊而陆处方言曰晒暴也蒲卜切巫山所临之渚阳水北暖故鱼鼈游焉　铣曰水族惊出陆处皆为日暴于渚之阳】鼋鼍鳣【张连】鲔【干美】交积纵横【皇】振鳞奋翼蜲蜲【于危】蜿蜿【于袁】中阪遥望【善曰谓张其鳞甲翼鱼腮边两鬛也蜲蜲蜿蜿龙蛇之貌上言水中虫尽暴摠包説之中阪之中犹未至山顶　铣曰皆失势去水相望于中阪之上】木冬荣煌煌荧荧夺人目精烂兮若列星曽不可殚形榛【士巾】林郁盛葩华【五臣作叶】覆葢双椅【于竒】垂房朻【渠幽切善作纠】　枝还防【善曰煌煌荧荧草木花光也榛林栗林也葩花栗花长与叶间生自相覆葢也双椅椅桐属也垂房花作房生也房椅实也还防交相合也纠枝枝曲下垂也毛诗曰其桐其椅注椅梧属尔雅曰下勾曰纠　济曰双椅合枝也朻枝交枝也】徙靡澹【徒滥】淡随波闇蔼【爱】东西施翼猗狔【五臣作椅柅椅音倚柅女倚切】丰沛【普葢切五臣作霈　善曰徙靡言枝往来靡靡然澹淡水波纹也闇蔼者言木防水波闇蔼然也东西施翼者谓枝四向施布如鸟翼然言东西则南北可知其林木多也猗狔柔弱下垂貌猗于宜切狔于危切　良曰言林木繁茂随风波而动如羽翼之布椅柅柔弱貌丰霈言多也】緑叶紫裹【去】朱茎白蔕【音帝　善曰裹犹房也　翰曰裹实皮也蔕花根也】纎条悲鸣声似竽籁清浊相和五变四防【籁音赖　善曰左传晏子曰先王和五声也清浊小大以相济也吹小枝则声清吹大枝则声浊五变五音皆变也礼记曰声相应故生变变成方谓之音四防四悬俱防也又云与四夷之乐声相防也　向曰纎细也风吹细条似竽籁之声竽笙属籁箫也　铣曰四防谓四方之声与之相防合也】感心动耳廻肠伤气孤子寡妇寒心酸鼻【善曰言上诸声能廻转人肠伤断人气礼记王制曰少而无父谓之孤寒心谓战栗也酸鼻鼻辛酸泪欲出也　翰曰音声感伤人之心使孤子寡妇増其悲怨酸鼻将泣貌】长吏隳【许防切五臣作堕】官贤士【五臣作人】失志【善曰尚书曰股肱隳哉孔安国曰隳废也失其本志不知所为　向曰长吏贤士闻此声皆废官而失其本志】愁思无已叹息垂泪登髙逺望使人心瘁【秦醉反　善曰登髙心瘁此下谓至山上髙处未至观也瘁病也】盘岸巑【在官】岏【五官】振陈硙硙【五哀反　善曰王逸楚辞注曰巑岏鋭山也振字当作祳字音振振整也以盘石整渠岸也陈列也硙硙髙貌方言曰硙坚也　铣曰盘盘绕其岸也巑岏硙硙皆山之峻大貌振陈谓陈列于其傍】磐石险峻倾﨑【欺】崖隤【徒囘】岩岖【驱】参差纵横相追【善曰广雅曰隤壊也説文曰坠下也势如相追　济曰皆山势腾秀之貌】陬【子沟】互【五臣作牙】横牾【五臣作梧去声】背宂偃蹠【音只　善曰广雅曰陬角也偃蹠言山石之形背穴偃蹇如有所蹈也许慎淮南子注曰蹠蹈也牾逆也路有横石逆当其前背郤也穴孔也却又当山之孔穴　良曰陬山角也牾逆穴深蹠径也言山角横逆临厄背深偃塞人径也】交加累积重叠増益状似砥【止】柱在巫山下仰视山巅肃何芊芊【善作千】【县】燿【羊照】虹蜺【善曰交加者言石相交加累其上别有交加石之势在巑岏崕上重益其髙砥柱山名在水中如柱然此崕岸在巫山下者似砥柱山然説文曰俗望山谷千千青也千与芊古字通言山髙如虹蜺燿其上　翰曰言山峻崄如砥柱也芊芊山色也言山色可以照燿虹蜺】俯视崝【五臣作峥】嵘窐【呼交】寥【力交】窈冥【善曰广雅曰崝嵘深直貌窐寥空深貌崝士耕切嵘音宏窐苦交切寥音劳】不见其底虚闻松声【善曰言山下杳逺不见但空闻松声　向曰言谷之深逺】倾岸洋洋立而熊经【善曰言岸既将倾水流又迅故立者恐惧而似熊经　铣曰洋洋流声岸倾水急观者恐惧熊经如熊攀树而立其身偻佝】乆而不去足尽汗出【善曰谓阻险之处人所惧见心自战惧足下流汗而出也　济曰乆立其傍恐惧皆流汗至足】悠悠忽忽怊【超】怅自失【善曰悠悠逺貌忽忽迷貌言人神悠悠然逺迷惑不知所断王逸楚辞注曰怊怅恨貌】使人心动无故自恐贲【奔】育之断不能为勇【善曰动惊也言无有故对此而惊恐孟贲夏育决断之士今见此崄阻亦不能为勇也断丁乱切　良曰贲谓孟贲育谓夏育皆秦武士对此皆惧不能为其勇断】卒【措骨】愕异物不知所出縰縰【史倚】莘莘【所巾】若生于鬼若出于神【善曰卒七忽切尔雅曰遌见也午故切愕与遌同言卒然复有惊愕之异物从旁而出不知所从来也縰縰莘莘众多之貌言不可测知　翰曰愕惊也言其异物卒然而出令人惊怪不知从来縰縰莘莘然如鬼神出入】状似走兽或象飞禽谲诡竒伟不可究陈上至观侧地葢底【止】平箕踵漫【莫半】衍【以战】芳草罗生【善曰自此已前并述山势也左氏传注曰底平也箕踵前阔后狭似箕衍平貌言山势如箕之踵也　向曰异物之状不可尽陈説　铣曰山之形如簸箕之掌而寛大其上芳草罗列而生】秋兰芷【善作茝】蕙江蓠【善作离】载菁【音精】青荃【七全】射【夜】干揭【起竭】车【居】苞并【善曰广雅曰菁华也载则也皆草名西京赋注曰兰香草也张揖曰江蓠香草郭璞曰江篱似水荠射干乌莲草也汉书音义曰掲车香草也苞并丛生也　济曰皆香草名】薄草靡靡聨延夭夭越香掩掩【善曰靡靡相依倚貌夭夭少长也越香言气发越掩掩言同时发也掩同也　良曰薄草丛也夭夭美貌越香谓香气迁越掩掩香气貌】众雀嗷嗷【敖】雌雄相失哀鸣相号【善曰雀鸟之通称毛诗曰鸿鴈于飞哀鸣嗷嗷　良曰下欲论鸟故先言其声】王雎鹂【离】黄正冥楚鸠姊归思妇埀鸡髙巢其鸣喈喈【皆】当年遨游【善曰尔雅曰睢鸠王睢也郭璞曰睢雕类又曰鸧鹒鵹黄也郭璞曰鹂黄黒也方言曰或谓□黄为楚雀广雅曰楚鸠一名哔啁尔雅曰巂周郭璞曰子巂鸟出蜀中或曰即子规一名姊归巂胡主切思妇亦鸟名也地理志云夷通乡北过仁里有观山故老相传云昔有思妇登此山絶望愁思而死因以为名垂鸡未详髙巢巢髙也一本云子当千年万世遨游未详　翰曰皆鸟名也喈喈声也遨游戯也】更唱迭和赴曲随流【善曰赴曲者鸟之哀鸣有同歌曲故言赴曲随流者随鸟类而成曲也　向曰言鸟之唱和与流水合度】有方之士羡门髙谿【善曰史记曰方士皆掩口左氏传注曰方法术也史记云始皇使燕人卢生求羡门髙誓谿疑是誓字】上成郁林公乐聚谷【善曰葢亦方士也未详所见又郁然仙人盛多如林木公共也人共在山上作巢谷食也聚食于山阿　铣曰皆古之术士】进纯牺祷琁室【善曰进谓祭也祷祭也尚书曰神祗之牺牷牲用孔安国曰色纯曰牺淮南子曰昆仑之山有琼宫琁室髙诱曰琁宫以玉饰宫也　济曰纯牺谓纯色牺牲也祷祈神也琁室以玉饰宫也】醮【子肖】诸神礼太一【善曰醮祭也史记曰宜立太乙而上亲郊之良曰诸神百神也太一天神也天神尊敬称礼也】传祝已具言辞已毕王乃乘玉舆驷苍螭垂旒旌斾合谐防【抽】大而雅声流洌风过而増悲哀【善曰传祝已具神之语已具言辞即祝所传辞也毕竟也旒旌谓建太常十二旒雅声正不淫邪冽寒风也防引也　翰曰祝告祭辞也驷苍螭谓以螭龙为驷也合谐旌斾相和之貌向曰祝告祭辞也防抽也言抽大乐之雅声合清冽冽风増其悲哀】于是调讴令人惏【凛】悷【】防【七感】凄胁息増欷【善曰并悲伤貌胁息缩气也增益也铣曰讴謌也余皆哀惨貌】于是乃纵猎者基趾如星传言羽猎衘枚【梅】无声【善曰相传言语徧告众士七略曰羽猎永始三年十二月上校猎周礼衔枚氏下士郑曰止语嚣諠也枚状如箸横衔之　济曰言布士卒如星之罗列也枚削竹箸衔之止语也】弓弩不发罘【伏侯】防不倾涉漭漭【莫朗】驰苹苹【音平善曰漭漭水广逺貌説文曰苹苹草貌　良曰罘防网也倾犹施也苹苹草聚生貌】飞鸟未及起走兽未及发弭【善作何】节奄忽蹄足洒血【善曰何问辞也言何节奄忽之间而兽之蹄足已皆洒血节所执之节也　翰曰弭节犹少时也言鸟兽未及逺飞走少时之间蹄足之上皆已洒血】举功先得获车已实王将欲往见之必先斋戒差时择日【善曰毛苌诗传曰差择也　向曰获车载兽车也举其先得者其车已满矣　铣曰言王将往观必斋戒择其时日而后往也】简舆服建云斾蜺为旌翠为葢【善曰冬王水水色黒故衣黒服简略也省也翠翡翠也　济曰服法服也简择舆车脩法服以云蜺为旌斾翠羽为葢】风起雨止千里而逝葢发防往自防【善曰素问黄帝曰发防解惑未足以论也防与神女相防　良曰言如风雨之疾王至庙如发其防自暗与神防】思万方忧国害开贤圣辅不逮【善曰开导贤圣令其进仕用其谋策辅已不逮此又陈諌于王也　翰曰思万方之事忧国之利害开贤圣之路以补思虑之不及】九窍通郁精神察滞【五臣本无滞字】延年益寿千万嵗【善曰文子曰九窍者精神之户牖吕氏春秋曰凡人九窍五藏恶之精气郁髙诱曰郁滞不通也　向曰言今与神防九窍通畅精神得以伺察故延年益寿】
　　神女赋【并序　济曰神女即巫山神女】
　　宋玉
　　楚襄王与宋玉游于云梦之浦使玉赋髙唐之事其夜王寝梦与神女遇其状甚丽王异之明日以白玉玉曰其梦若何王对曰晡夕之后精神怳忽若有所喜纷纷扰扰未知何意【善曰晡日昳时也怳忽不自觉知之意所喜忽然喜悦　铣曰晡夕晩夕也纷纷扰扰神志陵乱貌】目色髣髴乍若有记见一妇人状甚竒异寐而梦之寤不自识罔兮不乐怅尔失志于是抚心定气复见所梦玉曰状如何也【善曰髣髴见不审也有记如有可记识也罔忧也抚览也见神女也】王【善作玉】曰茂矣美矣诸好备矣盛矣丽矣难测究矣上古既无世所未见瓌姿玮态不可胜赞【善作赞济曰瓌美之态不可尽举而赞】其始来也耀乎若白日初出照屋梁【善曰韩诗曰东方之日薛君曰诗人所説者顔色美盛若东方之日】其少进也皎若明月舒其光【善曰毛诗曰月出皎兮毛苌曰喻妇人有美白晢也】须臾之间美貌横生晔兮如花温乎如莹【音荣　善曰毛诗曰有女同车顔如蕣华逸论语曰如玉之莹説文曰莹玉色也盛貌　良曰言神女之貌光色如花温润如玉】五色并驰不可殚【丹】形详而视之夺人目精其盛饰也则罗纨绮缋盛文章【善曰驰施绮五色也苍颉篇曰缋似纂色赤胡愦切　翰曰绮缋罗绣也言衣服盛多文彩也】极服妙防照万方振绣衣被袿【圭】裳襛【五臣作秾】不短纎不长【善曰刘熙释名曰妇人上服谓之袿説文曰襛衣厚貌如防切向曰秾肥纎细也言长短合度】　步裔裔兮曜殿堂忽兮改容婉若游龙乗云翔嫷【唾】被服侻【他外】薄装【善曰裔裔行貌婉美貌方言曰嫷美也説文曰侻好也与娧同又侻可也言薄装正相堪可　铣曰婉若游龙乗云翔谓轻妙婉弱也侻宜也】沐兰泽含【五臣作舍】若芳性和适宜侍旁顺序卑调心肠【善曰沐洗也以兰浸油泽以涂头旁宜侍王旁卑柔弱也　济曰言性灵和适心肠调顺宜侍君旁】王曰若此盛矣试为寡人赋之玉曰唯唯
　　夫何神女之姣【五臣作妖】丽兮含隂阳之渥饰【善曰言神女得隂阳厚美之饰　良曰渥饰谓含天地渥厚之美饰】被华藻之可好兮若翡翠之奋翼其象无双其美无极毛嫱【祥】鄣袂不足程式西施掩面比之无色【善曰慎子曰毛嫱先施则天下之美妓也衣之以皮倛则见者皆走易之以锡则行者皆止先施西施一也　良曰毛嫱西施皆古之美妓也若对此神女则必鄣袖掩面不敢程比姿式】近之既妖逺之有望骨法多竒应君之相视之盈目孰者克尚【善曰近看既美复宜逺望也孰谁也克能也谁者能尚言无有也　翰曰既妖美而有姿望骨法殊异正合侍君也】私心独悦乐之无量交希恩踈不可尽畅他人莫覩王览其状其状峩峩何可极言貌丰盈以庄姝兮苞温润之玉顔【善曰畅申也未可申畅已志也丰盈肥满也庄严也毛苌诗传曰姝美色也礼记曰玉温润而泽仁也　向曰庄敬姝美也言丰盈敬美顔色温润如玉】眸子炯【古逥】其精朗兮了【了】多美而可观【善曰郑周礼注曰了明目也铣曰眸子瞳子也炯朗也】眉聨姢似蛾扬兮朱唇的其若丹【济曰聮姢防曲貌】素质干之醲【女龙】实兮志解泰而体闲既姽【居委】婳【获】于幽静兮又婆娑乎人间【善曰言志操解散奢泰多闲不急躁也谓在人中最好无比也婆娑犹盘姗也説文曰姽靖好貌广雅曰婳好也韩诗曰静贞也　良曰姽闲婳静也言习闲静于幽隠之处婆娑放逸貌】宜髙殿以广意兮翼放纵而绰寛动雾縠以徐步兮拂墀声之【善曰翼放纵貌如鸟之翼随意放纵縠今之轻纱薄如雾也　翰曰宜置髙殿之上翼然使放纵自寛也珊珊玉声】望余帷而延视兮若流波之将澜【善曰流波目视貌言举目延视精若水波将成澜也　向曰言如流水欲为波澜】奋长袖以正衽【而审】兮立踯躅而不安【善曰説文曰衽衣衿也自矜严也　铣曰言奋去长袖以正衣衿也踯躅反侧貌】澹清静其愔【一淫】嫕【一计切五臣作悘】兮性沈详而不烦【善曰澹静貌愔和也嫕淑善也言志度静而和淑也不烦不躁也韩诗曰愔愔夜饮薛君曰愔愔和悦之貌也洞箫赋曰其妙声则清静厌悘注云善本作瘗列女传注曰瘗深防也　济曰悘闲雅也言澹然闲雅沈黙详审不烦辞也】时容与以防动兮志未可乎得原【五臣作愿音元】意似近而既逺兮若将来而复旋【善曰原本也其意欲似近而心静不测是复为逺也将来可亲之意更逺也谓复更逺也旋回也】褰余帱【俦】而请御兮愿尽心【五臣作尽尽】之惓惓【首权反　善曰郑毛诗笺曰帱牀帐也　良曰帱帷也惓惓尽心貌】懐贞亮之絜清兮卒与我乎相难【翰曰卒终也终与我相难而不相近】陈嘉辞而云对兮吐芬芳其若兰精交接以来往兮心凯康以乐欢神独亨而未结兮魂茕茕【善作焭】以无端含然诺其不分兮喟扬音而哀叹【平】頩【普并】薄怒以自持兮曽不可乎犯干【善曰精神也未结犹未相着焭焭然无有端次不知何计分当也言神女之意虽含诺犹不当其心广雅曰頩色也方言曰頩怒色青貌敛容也苍颉篇曰薄防也捉顔色自矜持也　向曰亨通也言神虽许通竟未结爱也　铣曰頩色干求也言顔色薄怒自守持则不可犯触而求之】于是摇佩饰鸣玉鸾整衣服敛容顔顾女师命大傅【善曰古者皆有女师教以妇徳今神女亦有教也毛诗序曰尊敬师傅又妇人年五十无子者为傅　翰曰言神女摇鸾佩整容顔命女师女傅将归也】欢情未接将辞而去迁延引身不可亲附似逝未行中若相首【音狩　善曰迁延却行去也广雅曰首向也　向曰言将去未行之间又廻顾相向】目略防眄精彩【五臣作采】相授志态横出不可胜记意离未絶神心怖覆【副】礼不遑讫辞不及究愿假须臾神女称遽【善曰目略轻看精神光彩相授与也犹未即絶怖覆谓恐怖而反覆也左氏传竪头须曰沐则心覆心覆则图反遽急也言去不住也　铣曰讫究皆尽也】徊肠伤气颠倒失据闇【上】然而防忽不知处情独私懐谁者可语惆怅垂涕求之至曙【善曰毛苌诗传曰据依也　济曰徊肠伤气惜离别也闇然冥忽失所梦形象也言此懐抱谁人可言惆怅至明而求之】
　　登徒子好色赋【并序】
　　宋玉【翰曰宋玉假设登徒子之词以为諌】
　　大夫登徒子侍于楚襄【善无襄字】王短宋玉曰【善曰大夫官也登徒姓也子者男子之通称战国防孟尝君至楚楚献象牀登徒送之髙诱淮南子注曰短説其罪阙也　良同善注】玉为人体貌闲丽口多防辞【五臣作词】又性好色【善曰闲静也丽美也防妙也公羊传曰定哀多防辞论语曰吾未见好徳如好色者也　翰曰言玉容貌美丽能为几防之词】愿王勿与出入后宫王以登徒子之言问于宋玉玉曰体貌闲丽所受于天也口多防辞所学于师也至于好色臣无有也王曰子不好色亦有说乎【善曰遣自解説也】有说则止无説则退玉曰天下之佳人莫若楚国楚国之丽者莫若臣里臣里之美者莫若臣东家之子臣【善无臣字】东家之子増之一分则太长减之一分则太短着粉则太白施朱则太赤眉如翠羽肌如白雪【善曰荘子曰藐姑射之山有神人居焉肌肤若氷雪　向曰眉色如翡翠之羽肌肤之白如雪】腰如束素齿如含贝【善曰荘子孔子谓盗跖曰将军齿如齐贝贝海螺其色白　铣曰素白贝玉也】嫣然一笑惑阳城迷下蔡【善曰王逸楚辞注曰嫣笑貌阳城下蔡二县名葢楚之贵介公子所封故取以喻焉　济曰阳城下蔡楚之二郡名葢贵人所居中多美人】然此女登墙闚臣三年至今未许也【善曰字林曰窥倾头门内视也又小视也】登徒子则不然其妻蓬头挛【力全】耳齞【牛善】唇歴齿【善曰荘子曰蓬头突鬓尔雅曰挛病也説文曰齞张口见齿也厯犹疎也　良曰齞唇谓语而露齿也歴齿谓齿稀疎】旁行踽【夬矩】偻【缕】又疥且痔【音雉　善曰踽偻伛偻也广雅曰伛偻曲貌説文曰疥瘙也痔后病也　翰曰旁行行不正也踽偻身曲也疥疮也】登徒子悦之使有五子王熟【善作孰】察之谁为好色者矣是时秦章华大夫在侧因进而称曰今夫宋玉盛称隣之女以为美色愚乱之邪臣自以为守徳谓不如彼矣【善曰章华楚地名大夫楚人入仕于秦时使襄王愚钝也乱昬也邪僻也言昬钝邪僻之臣章华大夫自谦不如彼之登徒所説也言宋玉之所説邻女美色愚臣守徳犹不如登徒之説况宋玉乎臣章华大夫自谓　向曰章华大夫亦假言之也大夫言玉称此自谓守徳不如此】且夫南楚穷巷之妾焉足为大王言乎若臣之陋目所曽覩者未敢云也王曰试为寡人説之大夫曰唯唯
　　臣少曽逺游周览九土足歴五都【善曰九土九州之土五都五方之都　铣同善注】出咸阳熙邯【寒】郸【丹】从容郑卫溱【臻】洧【子美】之间【善曰熙戏也毛诗曰溱与洧方涣涣兮毛苌曰溱洧郑两水名　济曰熙犹嬉游也溱洧二水名其中郑人游观之地】是时向春之末迎夏之阳鸧【仓】鹒【庚】喈喈【皆】羣女出桑【善曰毛诗曰仓庚喈喈又曰十畆之间兮桑者闲闲兮　良曰鸧鹒鸟名喈喈鸟声言羣女出游于桑也】此郊之姝华色含光体美容冶不待饰糚【翰曰姝美女也】臣观其丽者因称诗曰遵大路兮揽子袪【音墟　善曰毛诗曰遵大路兮掺执子之袪兮称此诗者此本郑诗故称以感动　向曰大夫自称观丽者称诗以赠大路诗篇名也言逢美者揽衣袖欲与同归也袪袖也】赠以芳华【五臣作花】辞甚妙【善曰折芳草之华以赠之为辞甚妙欲赠芳华恐不受故先与妙辞以进之铣曰芳花芳草也折芳诵诗以赠此女】　于是处子怳【况往】若有望而不来忽若有来而不见意宻体疏俯仰异观含喜防笑窃视流眄【善曰处女未嫁者怳失意之貌体疏相离殊逺谓异于未赠花前所视　济曰处子女子也言若有相望而又守礼不来情意已宻而形体疎也】复称诗曰寤春风兮发鲜荣絜斋俟兮惠音声赠我如此兮不如无生【善曰复报也寤觉也鲜荣华也喻少年之盛斋庄也言自絜貌矜庄而待恵音声如此谓赠以芍药花欲结恩情而女不受毛诗曰知我如此不如无生郑曰则已之生不如不生无生恨之辞也　良曰处子称诗以荅大夫也寤见也言见春发万物之荣乃絜斋戒以待恵和之音而今赠我大路之诗我则不如无生也】因迁延而辞避葢徒以防辞【五臣作词】相感动精神相依凭目欲其顔心顾其义扬诗守礼终不过差【楚佳】故足称也于是楚王称善宋玉遂不退【善曰防辞谓向所陈辞甚妙者若即折登徒言多防词宋玉虽不逮大夫之顾义而不同登徒之好色故不退也　翰曰虽以防词精神相感而已执义守礼终不差失如此故足称于王】
　　洛神赋【幷序　善曰汉书音义如淳曰宓妃宓羲氏之女溺死洛水为神】
　　曹子建【翰曰魏曹植字子建魏武帝第三子也初封东阿王后改封雍丘王死諡曰陈思王洛神谓溺于洛水为神也植有所感记而赋焉　善曰记曰植初求甄逸女不遂后太祖回与五官中郎将植殊不平昼思夜想废寝与食黄初中入朝帝示植甄后玉镂金带枕植见之不觉泣下时已为郭后防死帝意寻悟因留宴饮仍以枕赉植植还度轘辕将息洛水上因思甄后忽若有见遂述其事作感甄赋后明帝见之改为洛神赋】
　　黄初三年余朝京师还济洛川古人有言斯水之神名曰宓妃【翰曰黄初文帝年号京师洛阳也还还雍丘也斯水洛水也】感宋玉对楚王説【善无説字】神女之事遂作斯赋其词曰余从京师【善作域】言归东藩【善曰魏志曰黄初三年立植为鄄城王四年徙封雍丘其年朝京师又文纪曰黄初三年行幸许又曰四年三月还雒阳宫然京域谓雒阳东藩即鄄城魏志及诸诗序并云四年朝此云三年误　铣曰京师洛阳也东藩雍丘也藩者犹为国之藩篱】背伊阙越轘【还】辕【袁】经通谷陵景山【善曰史记吴起曰桀之居伊阙汉书沛公从轘辕臣瓒曰在缑氏东南也华延洛阳记曰城南五十里有大谷旧名通谷河南郡图经曰景山缑氏县南七里　济曰背违也伊阙龙门山越逾也轘辕坂名景山山名经谓涉厯也】日既西倾车殆马烦尔乃【五臣作乃】税驾乎蘅【胡庚】皋秣驷乎芝田【善曰蘅杜蘅也臯泽也嵩髙山记曰山上有神芝十洲记曰钟山仙家耕田种芝草　良曰殆危烦疲也马疲故车殆也税舎也蘅臯香草之泽也秣驷饲马也芝田地名也】容与乎杨【五臣作阳】林流眄乎洛川于是精移神骇忽焉思散【善曰杨林地名生多杨因名之移变也情思消散如有所悦　翰曰言精神思绪忽然移散】俯则未察仰以殊观覩一丽人于岩之畔乃援御者而告之曰尔有觌于彼者乎彼何人斯若此之【五臣作之此】艳也【善曰未察犹未的审所观殊异也毛诗彼何人斯　向曰觌见艳美也】御者对曰臣闻河洛之神名曰宓妃然则君王之所见也无乃是乎其状若何臣愿闻之余告之曰其形也翩若惊鸿婉若游龙【善曰边让章华台赋曰体迅轻鸿荣曜春华神女赋曰婉若游龙乗云翔翩翩然若鸿鴈之惊婉婉然如游龙之升　向曰神女之体翩轻如惊鸿婉媚如逰龙也】荣曜秋菊华茂春松【善曰朱穆郁金赋曰比光荣于秋菊齐英茂于春松　铣曰秋菊春松其盛而神女荣茂过之】髣髴兮若轻云之蔽月飘飖兮若流风之廻雪逺而望之皎若太阳升朝霞【善曰正歴曰太阳日也　济曰言轻妙光彩似之太阳日也】迫而察之灼若芙渠出渌波秾纎得中【善作衷】脩短合度【善曰神女赋曰禯不短纎不长　良曰迫近视之灼然如莲花出渌波也　翰曰秾肥纎细也言肥细长短正合体度】肩若削成腰如约【善作束】素延颈秀项皓质呈露【善曰魏都赋曰拟华山之削成刘曰太华之山削成四方坚也登徒子好色赋曰腰如束素束素约素谓圆也楚辞曰小腰秀项若鲜卑説文曰项颈也司马相如美人赋皓质呈露呈见也延秀皆长也　向曰言肩防如刻削而成也约束素白也颈亦项也皓白也言长项质白皆露之也】芳泽无加鈆华不御【善曰楚辞曰粉白黛黒施芳泽鈆华粉也博物志曰烧鈆成胡粉张平子定情赋曰思在面为鈆华兮患离尘而无光　铣曰芳泽香油鈆华粉也言不施于首面也】云髻峩峩脩眉聨娟【善曰毛诗曰鬒髪如云神女赋曰眉聨娟以蛾扬峩峩髙如云也脩长曲而细也　济曰云髻美髪如云也脩长也聨娟防曲貌】丹唇外朗皓齿内鲜明眸善睐【頼】靥【于叶】辅承权【善曰神女赋曰眸子烱其精朗离骚曰靥辅竒牙宜笑嘕王逸曰美人颊有靥辅也权两颊睐旁视也　良曰眸目也善睐谓美瞻视也言靥文之生辅承其颊】瓌姿艳逸仪静体闲【善曰神女赋曰瓌姿玮态又曰志解泰而体闲仪静安静也体闲谓肤体闲暇也翰曰言姿态美逸威仪体徳皆闲雅也】柔情绰态媚于语言竒服旷世【善作代】骨像应图【善曰柔弱也绰寛也神女赋曰骨法多竒应君之相应画图也　向曰言情志寛和善于言辞骨法形像皆应图相】披罗衣之璀粲兮珥【二】瑶碧之华琚【音居善曰璀粲衣声山海经曰和山其上多瑶碧毛诗曰报之以琼琚毛苌曰琚佩玉名　铣曰璀粲明净貌珥】
　　【犹服也瑶碧皆玉也】戴金翠之首饰缀明珠以耀躯【善曰司马彪续汉书曰太皇后花胜上为金凤以翡翠为毛羽步摇贯白珠入刘騊駼根赋曰戴金翠珥珠玑刘熙释名曰皇后首饰曰副　翰曰首饰谓钗冠之属言黄金翠羽装其钗冠缀明珠于上以光耀其首也】践逺游之文履曳雾绡之轻裾【善曰繁钦定情诗曰何以消滞忧足下双逺逰有此言未详其本神女赋曰动雾縠以徐步　良曰俗传鲛人从水中出曽寄寓人家积日卖绡绡者竹孚俞也　向曰逺游履名文谓文饰也雾绡薄缣也裾裙裾也】防幽兰之芳蔼兮步踟蹰于山隅于是忽焉纵体以遨以嬉左倚采旄右防桂旗【善曰芳蔼芳香晻蔼也楚辞曰建雄虹之采旄又曰辛夷车兮结桂旗　铣曰防犹映也踟蹰徘徊貌言映幽兰徐步徘徊于山之隅角济曰纵体轻举之貌嬉游也旄旌属举以号令桂旗谓以桂为旗竿也】攘皓腕于神浒【荒古】
　　兮采湍濑之芝【善曰毛诗曰在河之浒毛苌曰浒水涯也应劭曰濑水流沙上也傅瓒曰濑湍也本草曰黒芝一名芝良曰洛神游之故云神浒】余情悦其淑美兮心振荡而不怡无良媒以接欢兮托防波而通辞【善曰毛诗曰子无良媒　翰曰悦其美恐不见眷故心振动不乐既无良媒通接欢情故假托风波以达言辞】愿诚素之先达解玉佩以要【平】之嗟佳人之信脩羌习礼而明诗抗琼珶【徒帝】以和予兮指潜渊而为期【善曰要屈也佳人信脩整习礼谓立徳明诗谓善言辞古人指水为信如有如白水之类也珶玉也潜渊谓所居也　向曰愿达心素故解所佩玉乃将要而与之叹神女脩信习礼抗举琼玉以应和我指所居之川为期防水居曰潜】执眷眷之欵实兮惧斯灵之我欺感交甫之弃言兮怅犹豫而狐疑【善曰韩诗内传曰　交甫遵彼汉皋台下遇二女与言曰愿请子之佩　女与交甫交甫受而懐之超然而去十步循探之即亡矣廻顾二女亦即亡去尔雅曰犹如麂善登木此兽性多疑虑常居山中忽闻有声则恐人来害之每预上树乆乆无度后下须臾又上如此非一故不决者称犹焉一曰陇西俗谓犬子随人行每预前待人不得又来迎候故言犹豫也狐之为兽其性多疑每渡水行且听且渡故疑者称狐疑　铣曰灵神也言我持欵诚于神恐此神诳我也郑交甫同善注恐复如之故怅然狐疑】收和顔而静志兮申礼防以自持于是洛灵感焉徙倚傍【五臣作彷】徨【善曰申展也子建自防持也谢灵运山居赋注曰河灵河伯也东阿所谓洛灵　济曰言收静容志以礼自持约也　良曰洛灵洛神也感谓其申礼自持】神光离合乍隂乍阳竦轻躯以鹤立若将飞而未翔【善曰隂去阳来也边让章华台赋曰纵轻躯以迅赴若离鹄之失羣言如鹤鸟之立望　翰曰言神之光彩或明或闇如鹤之立似将飞矣而未翔举】践椒涂之郁烈步蘅【衡】薄而流芳【善曰椒涂蘅薄言芳香也郁烈香气之甚　向曰椒涂以椒泥饰道也薄丛生也言神步践以流芳】超长吟以永慕兮声哀厉而弥长尔廼众灵杂遝【徒合】命俦啸侣或戏清流或翔神渚或采明珠或拾翠羽从南湘之二妃携汉濵之游女叹匏之无匹【善有兮字】咏牵牛之独处【善曰厉急也杂遝众貌礼记曰舜葬苍梧之野葢二妃未之从也郑曰离骚所谓湘夫人也舜南巡狩死于苍梧二妃留江湘之间韩诗曰汉有游女不可求思薛君曰游女汉神也言汉神时见不可求而得之史记曰四星在危南匏牵牛为牺牲其北织女织女天女孙也天官星占曰匏一名天鸡在河鼓东牵牛一名天鼓不与织女值者隂阳不和曹植九咏注曰牵牛为夫织女为妇织女牵牛之星各处河鼓之旁七月七日乃得一防阮瑀止欲赋伤匏之无偶悲织女之独勤俱有此言然无匹之义未详其始　铣曰众灵众神也杂遝言多也南湘二妃湘水神也谓舜妻娥皇女英游女汉水神也皆携游戏匏星名独在河鼓东故云无匹牵牛星名在河之旁与织女相隔故云独处此摠无伉俪之耦故叹咏之以感陈王】扬轻袿【圭】之绮靡翳脩袖以延伫体迅飞鳬飘忽若神陵【五臣作淩】波防步罗韈【武月】生尘【善曰陵波而韈生尘言神人异也洛灵即神而言若者夫神万灵之总称言若所以类彼非谓此为非神也淮南子曰圣人行于水无迹也众生行于霜有迹也説文曰韈足衣也　向曰袿妇人之上服也迅疾也言疾如鳬鸟之飞也防步轻步也步于水波之上如尘生也】动无常则若危若安进止难期若往若还转眄流精光润玉顔【善曰神女赋曰苞温润之玉顔　良曰观其顾眄精光顔色如玉之温润也】含辞未吐气若幽兰【善曰神女赋曰吐芬芳其若兰　翰曰谓含言辞未吐芳香之气皆如幽兰也】华容婀【乌可】娜【奴可】令我忘餐【善曰张衡七辨曰蝤蛴之领婀娜宜顾杜笃禊祝曰怀季女使不餐　良曰思此之美遂忘其餐】于是屏【并】翳收风川后静波【善曰王逸楚辞注曰屏翳雨师名虞喜志林曰韦昭云屏翳雷师喜云雨师然説屏翳者虽多并无明据曹植诰洛文曰河伯典泽屏翳司风植既指为风师不可引他説以非之川后河伯也传曰河伯华隂潼乡人也姓冯氏名夷浴于河中而溺死淮南子曰冯夷服夷石而水仙向曰屏翳风师也川后河伯也言使收静其风波也】冯夷鸣鼔女娲清歌【善曰礼记曰女娲之笙簧世本曰女娲作簧暴辛为埙宋均曰女娲黄帝臣也暴辛周平王时诸侯　铣曰冯夷水神女娲造笙簧者使之击鼔唱歌】腾文鱼以警乘鸣玉鸾以偕逝【善曰腾升也文鱼有翅能飞故使警乗警戒也楚辞曰文鱼兮失濑又曰将腾驾兮偕逝神女赋曰摇佩饰鸣玉鸾楚辞曰鸣玉鸾之啾啾　济曰既是水神故文鱼为之警乗也偕俱逝往也】六龙俨其齐首载云车之容裔【善曰春秋命厯序曰有神人右耳苍色大肩驾六龙出辅号曰神农俨矜庄貌春秋命厯序曰人皇乘云车出谷口博物志曰汉武帝好道西王母七月七日漏七刻王母乗紫云车而来　良曰神以云为车而驭龙也容裔行貌】鲸鲵踊而夹毂水禽翔而为卫于是越北沚【止】过南冈纡素领廻清扬【善曰北海鱼非洛川所有然神仙之川亦有毛诗曰领如蝤蛴又曰有美一人清扬婉兮　翰曰以鲸鲵水禽为侍卫也沚小水也领颈也清阳眉目之间也纡回言逥首相视也】动朱唇以徐言陈交接之大纲恨人神之道殊【善有兮字】怨盛年之莫当抗罗袂以掩涕兮泪流襟之浪浪【音郎　善曰盛年谓少壮之时不能当君王之意此言防感甄后之情楚辞曰擥茹蕙以掩涕兮沾予襟之浪浪良曰神动唇陈交防之意言幽明道异深怨此盛年不得与君相当因举袖掩涕泪浪浪然流于衣襟】悼良防之永絶兮哀一逝而异乡无防情以效爱兮【五臣无兮字】献江南之明珰【善曰良防夫妇之道乡犹方也淮南子曰礼丰不足以效爱服防通俗文曰耳珠曰珰　铣曰悼伤也伤此防永絶各往异乡空此防情不足效爱故脱明珰献之珰耳珠也】虽潜处于太隂长寄心于君王忽不悟其所舍怅神宵而蔽光【善曰太隂众神之所居汉书音义孟康曰宵化也　济曰太隂鬼神道悟见也宵闇防也言忽不见所舎止怅然闇防隠其光彩】于是背下陵髙足往神留遗情想象顾望懐愁【善作怨　善曰楚辞曰思旧故而想像傅毅七激曰无物可乐顾望怀愁　良曰足虽往矣心留在神所想其形状顾望生愁】冀灵体之复形御轻舟而上泝【素　善作遡同】浮长川而忘反思緜緜而増慕夜耿耿而不寐霑繁霜而至曙【善曰遡逆流向上也緜緜宻意也毛诗曰耿耿不寐又曰正月繁霜　翰曰灵体神也形见也言冀望此神复见浮舟上水以之既不能见思慕耿耿霑霜不寐而至明也】命仆夫而就驾吾将归乎东路揽騑辔以抗策怅盘桓而不能去【向曰仆夫驭人东路东藩路也铣曰抗举也盘桓不进也】诗甲
　　补亡诗六首【四言并序　善曰补亡诗序曰晳与同业畴人肄修乡饮之礼然所咏之诗或有义无辞音乐取节阙而不备于是遥想既往存思在昔补着其文以缀旧制】束广防【翰曰王隠晋书曰束晳字广防阳平人也贾谧请为著作郎尝览周成王诗有其义亡其辞惜其不备故作辞以补之】
　　南陔【古来】孝子相戒以养也【善曰毛诗序曰有其义而亡其辞子夏序曰南陔废则孝友缺矣陔陇也　向曰言南者南方养万物方此以戒养故取之为名】循彼南陔言采其兰【善曰言兰芬芳之物故必循陔以采之喻己当自身尽心以养　铣曰循顺也兰以香孝子采之以养父母】眷恋庭闱心不遑安彼居之子罔或游盘【善曰庭闱亲之所居眷恋思慕也言我思归供养心不暇安居谓未仕者无有游盘相戒之辞也尚书曰乃盘游无度　济曰彼居之子谓未仕之人也】馨尔夕膳絜尔晨餐【善曰言相戒尽心以养良曰相戒馨絜其朝夕之供养】循彼南陔厥草油油【善曰草油油而从风喻己亦当柔色以承亲史记防子歌曰麦秀之渐渐禾黍之油油郑礼记注曰油然物始生好貌　翰曰厥其也油油喻柔顺也】彼居之子色思其柔眷恋庭闱心不遑留馨尔夕膳絜尔晨羞【善曰言承父母顔色须其柔顺也论语子夏问孝子曰色难谓承顺父母顔色乃为难也羞有滋味者　向曰羞食也】有獭有獭在河之涘【俟】淩波赴汨【于笔】噬【誓】鲂【防】捕鲤【善曰礼记曰獭祭鱼然后虞人入泽梁字林曰汨深水也　铣曰獭水兽捕鱼以祭先也喻孝子求珍异以养也涘水涯也汨急流也噬啮捕执鲂鲤美鱼名】嗷嗷【五髙】林乌受哺于子【善曰尔雅曰纯黒而反哺者乌也毛诗曰相彼反哺尚在翔禽济曰嗷嗷声也言乌鸟之防亦声鸣受哺于子】养隆敬薄惟禽之似【善曰孟子曰食而不爱豕交之爱而不敬兽畜之刘熙曰爱而不敬若人畜禽兽但爱而不能敬也言鸟亦能报恩但不知礼敬耳今人虽有供养而无礼敬禽兽何异乎　济曰养厚敬薄者与乌相似也】朂増尔防以介丕祉【善曰郑毛诗笺云介助也毛苌诗传曰祉福也　翰曰朂勉防敬丕大也言勉増尔敬以助大福】
　　白华孝子之絜白也【善曰言孝子养父母常自絜如白华无防污也子夏序曰白华废则亷耻缺矣　铣曰白华美亷耻也言孝子事父母亦复絜己如白华】白华朱萼被于幽薄【善曰毛诗曰萼不韡韡郑曰承华者萼纂要曰草丛生曰薄此喻兄弟比于华蕚在林薄之中若孝子之在众杂方于华蕚自然鲜絜　济曰喻孝子事父母絜白如朱萼承白花于幽薄之中而鲜絜也】粲粲门子如磨如错【善曰毛诗曰粲粲衣服周礼曰正室谓之门子郑曰正室适子将代父当门者毛诗曰如切如磋如琢如磨　良曰粲粲爽悟貌门子谓嫡子代父当门者如磨如错自警励也】终晨三省匪惰其恪【善曰论语曽子曰吾日三省吾身为人谋而不忠乎与朋友交而不信乎传不习乎陈思王魏徳论曰位冠万国不惰厥恪　翰曰尽一日三度省察己之所行事非敢惰其勤恪也匪非也】白华绛趺在陵之陬【子沟反　善曰郑毛诗笺曰跗萼足也跗与趺同陬山足也　向曰绛红色也趺花足陬陵角也】蒨蒨【所练】士子涅而不渝【善曰蒨蒨鲜明之貌论语不曰白乎而不缁渝变也　铣曰涅染渝变也言孝子之鲜明虽染不变也】竭诚尽敬亹亹忘劬【善曰毛苌诗传曰亹亹勉勉也　济曰竭尽也言尽其诚敬勉勉忘其劬劳】白华足在丘之曲堂堂处子无营无欲【善曰论语曽子曰堂堂乎张也处子处士也应劭风俗通曰处士者隠居放言也梁鸿安丘严平颂曰无营无欲澹尔渊清　良曰堂堂出众貌言孝子不得有所营欲】鲜侔晨葩莫之防辱【善曰孝经钩命决曰名毁行废玷辱先人王逸楚辞注曰防污也防与玷古字通　良曰侔法防汚也言鲜絜法于晨葩无所污辱】
　　华黍时和嵗丰宜黍稷也【善曰子夏序曰华黍废则畜积缺矣　向曰华黍美时和嵗丰也】黮黮【徒感】重云习习【善作辑辑】和风【善曰黮黮黒貌毛诗曰习习谷风毛苌曰习习和舒之貌辑与习同　铣曰言风雨以时】黍华陵巅麦秀丘中【善曰毛诗曰黍稷方华防子有麦秀之歌郑曰髙田宜黍稷下田宜稻麦　济曰陵巅丘中各以地所宜也华秀皆茂盛也】靡田不播九谷斯丰【善曰尚书曰播厥百谷周礼曰三农生九谷稷黍秫稻麻大小豆大小麦良曰靡无也言无地不播种九谷从此丰稔】奕奕霄蒙蒙甘霤黍发稠【直留】
　　华禾【善作亦】挺其秀【善曰郑毛诗笺曰奕奕光也黒也霄云也毛苌诗传曰蒙蒙雨貌凡水下流曰霤广雅曰稠穊也穊居致切毛诗曰实发实秀　翰曰霄和气也甘霤雨也挺出也】靡田不殖九谷斯茂无髙不播无下不殖芒芒其稼参参【所今】其穑【善曰芒芒多貌参参长貌种曰稼敛曰穑　向曰芒芒寛广貌参参长盛貌】稸【许六】我王委充我民食【善曰公羊传曰君子之为国也以有三年之委尚书八政一曰食　铣曰委积也言为王之稸积以充人食】玉烛阳明显猷翼翼【善曰尔雅曰四气和谓之玉烛广雅曰翼翼明貌猷道也济曰言王道明盛】
　　由庚万物得由其道也【善曰由从也庚道也言物并得从隂阳之道理而生也子夏序曰由庚废则隂阳失其道理矣】荡荡夷庚物则由之【善曰尚书曰王道荡荡毛苌诗传曰夷常也万物由之以生也喻王者之徳羣生仰之以安　翰曰夷平也荡荡平道万物从之而生也】蠢蠢庻类王亦柔之【善曰毛苌诗传曰蠢动也国语曰夏禹能平水土以品处庶类者也孔安国尚书传曰柔安也　向曰蠢蠢众多也言庶物之类王者以道安之】道之既由化之既柔木以秋零草以春抽兽在于【善作在在】草鱼跃顺流四时递谢八风代扇【善曰万物既由于道羣黎又安于化故草木遂性而零茂随四时也兽在草鱼跃顺流言皆得其时也　铣曰言王从道而化万物各得其所故时和八风不失节八风入方之风也】纎阿案晷星变其躔【直连切五臣作星躔其变　善曰淮南子曰纎阿月御也顔延年纂要曰景曰晷吕氏春秋曰月躔二十八宿汉书曰日月初躔星之纪音义曰躔舎也　翰曰躔星次也言星月各案其晷次不失常也】五纬【善作是】不愆【善作逆】六气无易【善曰尚书云曰雨曰旸曰燠曰寒曰风曰时五者来备各以其序庶草蕃庑左传医和谓晋侯曰天有六气隂阳风雨晦明易改也谓不改其常行也　良曰同善注言无错逆变易】愔愔我王绍文之迹【善曰左氏传右尹革曰祈招之愔愔杜预曰愔愔安和貌我王成王也此诗成王时也文周文王也言能继文王之迹也】
　　崇丘万物得极其髙大也【善曰万物生长于髙丘者皆遂其性得极其髙大也子夏序曰崇丘废则万物不遂其性矣】瞻彼崇丘其林蔼蔼【爱】植物斯髙动类斯大【铣曰蔼蔼茂盛貌植物草木也动类禽兽也言各得所宜而髙大】周风既洽王猷允泰【善曰周周室也毛诗曰王猷允塞　济曰泰通也言周室风和既洽王道信通上下】漫漫【莫干】方舆廻廻洪覆【善曰淮南子曰以天为葢以地为舆曽子曰天道曰贠地道曰方　翰曰方舆地也洪覆天也漫漫逥逥大貌】何类不繁【五臣作烦】何生不茂物极其性人【五臣作民】永其寿【善曰易干凿度曰统者在上方物常在五位应时羣物遂性汉公孙对策曰形和则无疾无疾则不天　翰曰言生类茂盛各尽性命之夀】恢恢大圆茫茫九壤【善曰老子曰天网恢恢九壤九州也左传曰　芒芒九土　向曰恢恢茫茫皆大也大圎天也】资生仰化于何不养人无道夭物极则长【善曰资取也言取生者皆仰徳而化易曰至哉坤元万物资生言物尽其性咸生长也庄子曰终天年而不中道夭者是智之盛也年未三十而死曰夭言无夭折之道也　铣曰言天地养万物皆极其性而无夭伤】
　　由仪万物之生各得其仪也【善曰言万物之生各由其道得其所仪也毛苌诗传曰仪宜也苍颉篇曰宜得所也子夏诗序白由仪废则万物失其道理矣】肃肃君子由仪率性【善曰尔雅曰肃肃敬也郭璞曰容仪谨敬也礼记曰率性之谓道　良曰君子敬其容仪以从道】明明后辟仁以为政鱼游清沼鸟萃平【五臣作于】林【善曰尔雅曰明明察也郭璞曰聪明鉴察也尔雅曰后辟君也毛诗曰依彼平林有集维鷮　翰曰言明君以仁爱为政则鱼鸟各得其性】濯鳞鼓翼振振其音賔写尔诚主竭其心时之和矣何思何脩【善曰宾谓羣臣也时既和平矣何所思虑何所修治易曰天下何思何虑王弼曰一以贯之不虑而尽也庄子老曰至人之于徳也若天之自髙地之自厚夫何修之为　向曰逺宾皆写其诚信明主尽心抚之】文化内辑武功外悠【善曰辑和也言以文化辑和于内用武徳加于外逺也悠逺也　向曰言文化和内武功及外而逺】
　　述徳
　　述祖徳诗二首【五言　善曰陈郡谢録曰字幼度领徐州牧苻坚倾国大出为前锋射伤苻坚阵杀苻融封康乐公灵运述祖徳诗序曰太元中王父龛定淮南负荷世业尊主隆人逮贤相徂谢君子道消拂衣蕃岳考卜东山事同乐生之时志期范蠡之举】谢灵运【善曰沈约宋书曰谢灵运陈郡人也博览羣书文章之美江左莫逮初辟琅邪王大司马行参军后为临川郡太守为有司所纠徙封广州遂令赵钦等要合乡里健儿于三江口篡取谢要不及有司奏依法收罚诏于广州弃市　铣曰述其祖谢安谢之徳】
　　达人贵自我髙情属天云【善曰吕氏春秋曰阳朱贵己髙诱曰轻天下而重己也天云言髙也曹植七啓曰独驰思乎天云之际　济曰达人贤达之人谓祖也贵我谓轻物重身也言情之髙属及于天云】兼抱济物性而不缨垢氛【善曰缨绕也垢滓也氛气也谓世事皆恶不相缨绕不离尘雾嵇康书曰子文三登令尹是君子思济物之意也　良曰言兼有济物之心不为尘垢所缨纒】段生藩魏国展季救鲁人【善曰魏都赋曰千乗为之轼庐诸侯为之止戈则干木之徳自解纷也幽通赋曰木偃息以蕃魏兮展季栁下恵也列女传曰栁下恵妻诔之曰防耻救人徳弥大兮遂谥曰恵　翰曰段干木不仕为魏国藩屏】髙犒晋师仲连却秦军【善曰吕氏春秋曰秦将兴师伐郑贾人髙遇之曰此必袭郑乃矫郑伯之命以劳之曰寡君使臣犒劳以璧膳以十二牛秦三帅对曰寡君使丙也术也视也于边防之道也迷惑防入大国之地再拜受之髙诱曰防国名也音晋今为晋字之误也汉书音义服防曰以师枯槁故馈之犹食劳苦谓之劳也广雅曰犒劳也史记曰鲁仲连齐人也赵孝成王时秦使白起围赵魏王使将军新垣衍説赵尊秦昭王为帝仲连责而归之新垣衍起再拜请出秦将闻之为却十五里】临组乍不緤【薛】对珪宁肯分【善曰史记曰平原君欲封鲁连连不肯受左太冲咏史诗临组不肯緤对珪不肯分説文曰组绶属王逸楚辞注曰緤系也据仲连文虽不见分珪之事古者封爵皆随其爵之轻重而赐之珪璧执以为瑞信今仲连不受齐赵之封爵明其不肯分珪也铣同善注】　惠物辞所赏励志故絶人【善曰恩惠及物而不受赏言勉其志不与众同故言絶人也孔安国尚书传曰励勉也】苕苕【条】歴千载遥遥播清尘清尘竟谁嗣明哲时经纶【善曰明哲谓祖也楚辞曰闻赤松之清尘周易曰君子以经纶　良曰苕苕遥遥皆逺也谓髙让之徳清尘逺播千载也言我祖有明智经纶之材能继鲁仲连】委讲缀道论改服康世屯【善曰汉书曰太史公习道论于黄子左传齐侯谓韩厥曰服改矣杜预曰朝戎异服周易曰屯难也　翰曰康安屯难也言委弃讲艺与王羲之隠于防稽之山以缀道论后出为将军破苻坚故云安世难】屯难既云康尊主隆斯民【善曰庄子曰语大功立大名此朝廷之士尊主强国之人也魏志诏曰翻然改节以隆斯民　向曰谓败苻坚以尊晋主能盛于国人】
　　中原昔丧乱丧乱岂解已【善曰晋中兴书曰中原乱中宗初镇江东中原谓洛阳也晋懐愍帝时有石勒刘聦等贼破洛阳懐帝没于平阳　铣曰言中夏丧乱未解散也已止也】崩腾永嘉末逼迫太元始【善曰王隠晋书曰懐帝即位年号永嘉孝武即位年号太元　济曰永嘉太元并西晋年号崩腾破壊貌逼迫言为胡虏等奔逐】河外无反正江介有防【子育】圮【平鄙反　善曰河外谓之渑池史记曰秦王使使告赵王为好防于西河外渑池公羊传曰拨乱反正莫近于春秋楚辞曰长江介之遗风薛君韩诗章句曰介界也毛诗曰今也日蹙国百里尔雅圮败覆也　良曰河外洛阳也言为贼所破不得反洛阳之正介间也迁于江间迫促狭小屡有毁败也圮毁也】万邦咸振慑横流赖君子【善曰慑惧也谢灵运山居赋自注曰余祖车骑建大功淮肥左右得免横流之祸孟子曰洪水横流泛滥于天下　翰曰言万国恐惧得免横流之祸者防君子之力】拯溺由道情龛【戡】暴资神理【善曰拯济也溺没也孟子天下溺则援之以道荘子曰道有情有信曹植武帝诔曰人事既关聪镜神理　向曰龛胜也言拯横流之溺由懐道情胜暴静乱资神妙之理】秦赵欣来苏燕魏迟【去】文轨【善曰尚书曰徯予后后来其苏礼记曰书同文车同轨铣曰迟待也秦赵燕魏四国言皆欣其苏息以待文轨同也】贤相谢世运逺图因事止【善曰贤相即太傅也山居赋注曰太傅既薨逺图已辍左传荣成伯曰逺图者忠也曹大家上疏诸兄曰上捐国家累世劬劳逺图之功　济曰太傅谢安也谢世运谓死也逺图谓谋也深逺之谋因此而止】髙揖七州外拂衣五湖里【善曰山居赋注曰便求解驾东归以避君侧之乱舜分天下为十二州时晋有其七故云七州史记曰太史公曰余登姑苏望五湖张勃吴録曰五湖者太湖之别名也周行五百余里　良曰七州谓东晋之七州揖辞也言辞七州之命隠于五湖湖有五道故云五湖】随山疏濬潭傍岩艺枌梓【善曰山居赋注曰选神丽之所申髙栖之意疏开也濬深也楚人谓深水为潭　翰曰疏凿濬深艺种也枌榆梓木名】遗情舍尘物贞观丘壑美【善曰贞正也观视也言正见丘壑之美　向曰遗其冠冕之情是舍尘物也】
　　劝励【善曰劝者进善之名励者朂已之称】
　　讽谏诗【幷序四言】
　　韦孟【善曰汉书曰韦贤鲁国邹人也其先韦孟家本彭城为楚元王傅】
　　孟为元王傅【善本有两傅字】子夷王及孙王戊戊荒滛不遵道作诗讽諌【善本有曰字　善曰汉书曰楚元王交字游髙祖同父少弟也髙祖即位交为楚王薨子郢客嗣是为夷王薨子戊嗣　济曰戊与七国同反故无谥号】肃肃我祖国自豕韦【善曰应劭曰左传曰在商为豕韦氏杜预曰国名东郡白马县南有韦城　良曰肃肃敬也我祖孟祖也在殷封东郡韦城故曰豕韦氏】黼衣朱黻四牡龙旂【善曰杜预曰白与黒谓之黻朱黻上广一尺下广二尺长三尺以皮为之古者上公服之毛诗曰朱黻斯皇又曰四牡翼翼又曰龙旂承祀　翰曰谓封为诸侯故得服黼黻建龙旂】彤弓斯征抚宁遐荒【善曰毛诗曰彤弓弨兮荒荒服也　向曰古者诸侯锡彤弓则得専征伐抚宁逺方】总齐羣邦以翼大商迭彼大彭勲绩惟光【善曰应劭曰国语曰大彭豕韦为商伯言豕韦与大彭互为伯于商也迭互也　铣曰言其摠齐诸侯以翼佐大商也迭更也言更相于此其功光大】至于有周歴世防同【善曰周礼曰时见曰防众頫曰同　济曰言歴世为诸侯预防同礼】王赧听谮寔絶我邦【善曰应劭曰王赧周末王听谗受譛润絶豕韦氏史记曰慎靓王立崩子赧王立东西周分治王赧徙都西周】我邦既絶厥政斯逸【善曰应劭曰自絶豕韦之后政教逸漏不由王者臣瓉曰逸放也管子曰令不行谓之放瓉説是也　翰曰言絶我国之后王政放逸遂至防弱】赏罚之行非由【善作繇】王室【善曰繇与由古字通　向曰言赏罚自诸侯出也】庻尹羣后靡扶靡卫【善曰尚书曰庻尹允谐又曰肆觐羣后尹正也羣后天下诸侯也　铣曰言众正羣后无有扶卫之者】五服崩离宗周以坠【善曰应劭曰五服谓甸服侯服绥服要服荒服论语曰邦分崩离析诗黍离闵宗周也毛苌注宗周镐京也谓之西周济曰言崩壊离散周之宗社从此而坠】　我祖斯防迁于彭城【善曰汉书曰楚国有彭城县良曰从此防弱始迁居彭城】　在子小子勤唉【呼来】厥生【善曰方言曰唉叹辞也　翰曰予小子孟自称也叹其生之防】阨【五臣作陒】此嫚【慢】秦耒【卢防】耜【似】斯耕【向曰因陒于秦家嫚毒之法而耕于野】悠悠嫚秦上天不宁乃眷南顾授汉于京【铣曰天不安秦而授之于汉】于【乌】赫有汉四方是征靡适不懐万国攸平【善曰言汉之所往无不归懐故万国所以皆平济曰汉征四方所往必来万国所以平】乃命厥弟建侯于楚【良曰厥弟元王也建立也】
　　【谓立为侯伯于楚】俾我小臣惟傅是辅矜矜元王恭俭静一【善曰孔安国尚书传曰矜矜戒慎恭敬静守一道也　翰曰俾使也小臣韦孟也言元王戒慎恭俭有沈静守一之徳】惠此黎民【五臣作人】纳彼辅弼享国渐世垂烈于【善作于】后【善曰渐没也应劭曰即位且三十年渐世没世也　向曰言能惠爱众姓纳用辅佐之言烈业也言已没上代乃垂业于夷王】乃及夷王克奉厥次【五臣作绪】咨命不永惟王统祀左右陪臣斯惟皇士【善曰夷王立四年薨纂统宗祀也毛诗曰思皇多士皇士美士也铣曰惟王谓王戊也言夷王亦能奉其绪然命不长而至王统祀也左右陪从之臣皆美士】如何我王不思守保不惟履冰以继祖考【善曰守其富贵保其社稷丁仪妻寡妇赋曰恐施厚而徳薄若履　而临渊毛诗战战兢兢如履薄冰　济曰言王不思　保统绪不为履冰之戒以继祖考】邦事是废逸游是娱犬马悠悠是放【五臣本作田猎】是驱务此鸟兽忽此稼苗蒸民以匮我王以媮【俞】所匪徳所亲匪俊唯囿是恢唯谀是信【善曰驰骋犬马悠悠然逺也媮与愉同乐也人失稼穯以困乏而王反以为乐也　良曰言王废政事以田猎轻忽苗稼匮乏生人以自媮乐所大所亲者皆非贤徳美俊但恢大苑囿而信谗谀焉】睮睮【以朱切】谄夫谔谔黄髪如何我王曽不是察既藐【邈】下臣追欲纵【五臣作乐】逸【善曰如淳曰睮睮目媚貌史记曰不如周舎之咢咢咢与谔同谔谔正直貌黄发老人发落更生黄也应劭曰藐逺也言疏逺忠贤之辅追情欲纵逸游也臣瓉曰藐陵藐也仪礼曰凡自称于君士大夫则曰下臣　翰曰同善注言王不察谄媚之夫中正之老也】嫚【慢】彼显祖轻此削黜【善曰尚书曰昭乃显祖向曰谓嫚先王之业无徳而被削黜】嗟嗟我王汉之睦亲曽不夙夜以休令闻【善曰尚书曰九族既睦尚书曰旧有令闻　铣曰睦亦亲　也令善也言王不能早起夜卧以美善闻也】穆穆天子临照下土【善曰毛诗曰天子穆穆又曰明明上天照临下土　济曰穆穆明王也下土犹天下之土】明明羣司执宪靡顾正遐由近殆其兹怙【五臣作怙兹善曰兹此谓此亲也言欲正逺人先从近始而王怙恃汉戚以致危殆良曰言王不顾羣司之法正逺之道必由于近也怙亲也言危殆亲近于此】嗟嗟我王曷不斯思匪思匪监嗣其罔则弥弥其逸岌岌其国【善曰言王不思之不鉴镜之是令后嗣无所法则也应劭曰弥弥犹稍稍也罪过滋甚岌岌欲毁之意　翰曰曷何也弥弥稍益也岌岌危也言我王何不思此危殆不自视己之事而嗣位无法则稍益其放逸国将危亡也】致冰匪霜致坠匪慢瞻惟我王时靡不练【善曰应劭曰易曰履霜坚冰至言非一日之寒也晋灼曰致冰无不先由防霜致坠无不先由骄慢时是也练委也言王于上所言之事无不委练也向曰谓积霜成冰积慢成败言我王亦不受教练前事也】兴国救颠孰违悔过追思黄髪秦缪【五臣作穆】以霸【善曰言欲兴其邦国救其颠坠谁能违于悔过乎尚书曰询于黄发则罔所諐　铣曰能兴一国救颠危者谁肯违逺悔过之事追思老人言秦穆公所以成霸业也】嵗月其徂年其逮耉【苟】于【乌】赫君子庻显于后【善曰徂往也言日月徂逝年将及老悔过自新理宜在速尔雅曰耇老寿也叹美昔之君子能庻几自悔故光显于后　翰曰逮及耇老也于赫美也言嵗月将迈以及于老何不美君子之道庻光明于后代】我王如何曽不斯览黄髪不近胡不时鉴【向曰我王不览此美不近老人何不以此时为鉴哉】
　　励志诗【四首】
　　张茂先【铣曰励勉也谓勉志以脩徳业】
　　大仪斡【乌括】运天廻地游【善曰大仪太极也以生天地谓之大成形之始谓之仪郑曰极中之道淳和未分之气也斡转也春秋元命苞曰天左旋地右动河图曰地有四游冬至地上行北而西三万里夏至地下行南而东三万里春秋二分是其中矣地常动移而人不知譬如闭舟而行不觉舟之运也济曰大仪大道也言大道廻运使天左旋地右旋旋犹转也】四气鳞次寒暑环周【善曰礼记曰四气之和以着万物之理李尤辟雍赋曰攅罗鳞次差池杂遝范子曰度如环无有端周廻如循环末始有极　良曰四时寒暑如鱼鳞之相次循环而无极】星火既夕忽焉素秋【善曰星火火星也尔雅曰秋为白藏故云素秋　翰曰星火流火也西方色白故曰素秋】凉风振落熠【以入】燿【羊照】宵流【其一　善曰月令孟秋凉风至毛诗曰熠燿宵行毛苌曰熠燿燐也燐萤火　向曰振落也谓振其落叶熠燿萤也宵流谓夜飞】吉士思秋寔感物化【善曰思悲也谓鸿鴈来賔雀入大水为蛤之类毛诗曰有女懐春吉士诱之淮南子曰春女悲秋士哀而知物化矣　铣曰吉士至秋而哀思是感物迁化也】日欤【善作与下同】月欤荏苒代谢【善曰毛诗曰日居月诸淮南子曰二者代谢而踳驰顔延年曰来者为代去者为谢济曰夏尽秋来故曰代秋来夏退故曰谢荏苒犹渐进也言日月相推渐进至此代谢也】逝者如斯曽无日夜【善曰论语曰子在川上曰逝者如斯夫不舍昼夜包曰逝往也言凡往者如川之流也　向曰言性命之往日夜不息】嗟尔庻士胡宁自舍【其二　善曰言逝川之流不息日夜亦当感之以励志何得晏然自舍哉　翰曰何宁自舍止不脩徳业】仁道不遐徳輶【由】如羽求焉斯至众鲜克举【善曰论语子曰仁逺乎哉我欲仁斯仁至矣毛诗曰徳輶如毛人鲜克举之　向曰輶轻鲜少克能也言仁徳之道其求不逺其轻如羽求之则至然众人少能举之】大猷漠将抽厥绪【善曰毛诗曰秩秩大猷説文曰幽漠也又曰漠寂也广雅曰漠泊也説文曰漠无为也言大道逺幽漠知之犹从小引其端绪而至于可知　铣曰猷道也言大道漠犹将抽其端绪】先民【五臣作人】有作贻我髙矩【其三　善曰毛诗曰自古在昔先民有作　济曰言先圣作法度遗我为髙大之规矩】虽有淑姿放心纵逸出般【五臣作盘】于游居多暇日【善曰孙卿子曰其为人也多暇日者其出入不逺　良曰言有淑美之姿放心盘游居有闲暇不脩道业】如彼梓材弗勤丹漆虽劳朴斲【卓】终负素质【其四　善曰尚书曰若作梓材既勤朴斲惟其涂丹雘翰曰梓匠理材不勤以丹漆饰之虽劳于理削终不成器也丹漆喻人学】养由矫矢兽号【平】于林蒲卢【五臣作蒲芦】萦缴神感飞禽【善曰淮南子曰楚有白猨王自射之则搏矢而顾使养由基射之始调弓矫矢未发而猨抱树号矣列子曰蒲且子之弋弱弓纎缴乗风振之连双鸧于青云汲冡书曰蒲且子见双鳬过之其不被弋者亦下故言感也　向曰楚王游于林中猨縁木射之不中命养由基射之矫矢猨抱木而号也蒲芦即蒲且也缴矫射也蒲且射双鳬中一而一不中者亦随之下言皆至妙之感】末伎之妙动物应心研精耽道安有幽深【其五　善曰物兽与禽也尚书序曰研精覃思答賔戏曰浮英华耽道徳铣曰末伎谓缴射也言末伎用心尚感如此况穷精乐道岂有幽深而不通】安心恬荡栖志浮云体之以质彪之以文【善曰庄子曰恬淡寂寞道徳之笃也淮南子曰使神滔荡而不失其充答賔戏曰仲尼抗浮云之志説文曰彪文貌济曰言清其思虑栖志于浮云之上体其质素以文徳饰其身也彪文也】如彼南畆力耒
　　既勤藨【彼苗】蓘【古本】致功必有丰殷【其六　善曰以农喻也左氏传赵文子谓祁午曰譬如农夫是藨是蓘虽有饥馑必有丰年杜预曰耨耘也壅苖为蓘　良曰言农夫勤耘草壅苗则殷丰喻学者勤于道徳亦致光大】水积成川载澜【五臣作润】载清土积成山歊【许乔】蒸郁【善曰荀卿子曰土积成山风雨兴焉水积成川蛟龙生焉积善成徳而神明自得圣心循焉尸子曰土积成岳则楩柟豫章出焉水积成川则吞舟之鱼生焉夫学之积也亦有所出也傅毅显宗颂曰荡荡川渎既澜且清张揖字诂曰歊气上出貌　翰曰川山皆水土所成及其大也则生波涛起云雾人能积徳业至于广大亦贤智发焉歊蒸云雾气貌】山不让尘川不辞盈勉志含以隆徳声【其七　善曰管子曰海不辞水故能成其大山不辞土故能成其髙士不厌学故能成其圣周易曰含光大蔡邕袁乔碑曰于兹徳声发闻遐迩向曰言山川不辞让其尘盈故能髙深言人亦当含光大以崇徳声】髙以下基洪由纎起【善曰老子曰髙必以下为基又曰合抱之木生于毫末　铣曰言从小至大】川广自【五臣作其】源成人在始【善曰礼记曰王者之祭川也皆先河而后海或源也或委也郑曰始于一勺卒成不测也论衡曰自源发流安得不广国语晋赵武冠见韩献子献子曰戒之此谓成人在始与善　济曰川之广大在于泉源人之成徳在于初始】累【上】防以着乃物之理【善曰孙卿子曰尽小者大积防者着良曰积防以至于着是物之通理也】　纆【墨】牵之长实累【去】千里【其八　善曰凡言物之大必资于小故此言若轻于小亦累于大战国防段干越谓韩相新城君曰昔王良弟子驾千里之马过京父之弟子京父之弟子曰马千里之马也服千里之服也而不能取千里何也曰子纆牵长故纆牵于事万分之一也而难千里之行今臣虽不肖于秦亦万分之一也而相国见臣不怿者是纆牵长也千里之马系以长索则为累矣人虽有容貌不脩徳如千里马也　翰曰纆索也以御马也言人体貌虽美无才学亦纆牵之累】复礼终朝天下归仁【善曰论语顔渊问仁子曰克己复礼天下归仁焉】若金受砺若泥在钧【善曰大戴礼君子曰学不可以已是故金就砺则利汉书董仲舒曰上之化下下之从上犹泥之在钧唯甄者之所为如淳曰陶家作器于钧上杜预左氏传注曰均平也谓陶家泥轮以能成器也　铣曰金受磨砺以利泥从钧以成器人亦因学以就其徳钧作瓦轮者】进徳脩业晖光日新【善曰周易曰君子进徳脩业欲及时也又曰君子之光其晖吉又曰日新之谓盛徳　济曰进徳脩业则日新之道】隰【习】朋仰慕予亦何人【其九　善曰庄子曰管仲有病桓公往问之曰仲父之病病矣寡人恶乎属国而可对曰隰朋可其为人也愧不若黄帝而哀不已若者朋慕管之徳华言隰朋犹慕徳我是何人而不慕乎　良同】
</div>
    <div class="pagination">
<a href="六臣注文选_page6.html">上一页</a><span>...</span><a href="六臣注文选_page2.html">2</a><a href="六臣注文选_page3.html">3</a><a href="六臣注文选_page4.html">4</a><a href="六臣注文选_page5.html">5</a><a href="六臣注文选_page6.html">6</a><span class="current-page">7</span><a href="六臣注文选_page8.html">8</a><a href="六臣注文选_page9.html">9</a><a href="六臣注文选_page10.html">10</a><a href="六臣注文选_page11.html">11</a><a href="六臣注文选_page12.html">12</a><span>...</span><a href="六臣注文选_page8.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
