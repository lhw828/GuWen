<!DOCTYPE html>
<html>
 <head>
  <meta charset="utf-8"/>
  <title>
   六臣注文选 - 第 28 页/共 33 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   六臣注文选 - 第 28 页/共 33 页
  </h1>
  <div class="content">
   刘伯伦【善曰臧荣绪晋书曰刘伶字伯伦沛国人也志气旷放以宇宙为狭着酒徳颂为建威参军卒以夀终　向注同】
　　有大人先生【向曰假为辞也】以天地为一朝万期为须臾日月为扃牖八荒为庭衢【铣曰言志广大也以天地开辟以来为一日也万歳之期为少时也扄牖门也八荒八方也】行无辙迹居无室庐【善曰老子曰善行无辙迹马融琴赋曰游闲公子中道失志居无室庐罔所自置　翰曰濳隐守愚时人不见其行迹人不知其所居室故云无也】幕天席地纵意所如【良曰如往也】止则操巵执觚【姑】动则挈榼提壶【善曰说文曰榼酒器也苦阖切　济曰操挈皆执也巵觚榼壶皆酒器也】唯酒是务焉知其余【翰曰专于饮酒不知其余事也】有贵介公于缙绅处士【善曰左氏传曰伯州犂谓郑皇颉曰夫子为王子围寡君之贵介弟也司马相如封禅书曰因杂缙绅先生之略术臣瓉曰缙赤白色绅大带应劭风俗通曰处士者隐居放言　向曰介大也缙绅服饰也处士有徳之称】闻吾风声议其所以【铣曰吾则先生自称也言公子处士风闻我好酒之声议论我所以得失也】乃奋袂攘衿怒目切齿【善曰北征赋曰遂袂而北征战国防张仪说魏王曰天下游士莫不瞠目切齿　良曰此公子处士怒先生好酒】陈说礼法是非锋起【善曰春秋感精符曰祸乱锋起君若赘旒　济曰说礼经法制以示先生言其是非如劒防之锋刃相竞逐而起】先生于是方捧甖【莺】承槽【五臣从未】衔杯【五臣作杯】潄醪【善曰刘熈孟子注曰槽者齐俗名之如酒槽也　翰曰先生不听二人之说饮酒自若也醪浊酒也】奋髯踑【举其】踞【据】枕麴借糟【善曰汉书曰朱博迁琅邪齐部舒缓博奋髯抵几曰观齐儿欲以为俗耶又曰尉佗魋结箕踞　铣曰奋动髯须也踑踞展足倚据而坐也借铺也言动髯展足倚据而坐旋复枕麴铺糟而卧也】无思无虑其乐陶陶【善曰毛诗曰君子陶陶向曰陶陶和乐皃】兀然而醉豁【五臣作怳】尔而醒静听不闻雷霆之声熟视不覩【五臣作见】泰山之形不觉寒暑之切肌利【五臣作嗜】欲之感情【善曰庄子曰知反于帝宫见黄帝而问焉曰何思何虑则知道黄帝曰无思无虑始知道】俯观万物扰扰焉如江汉之载浮【五臣无浮】萍【善曰广雅曰扰扰乱也焉如犹何如也向曰言见万物如水中萍草随其风波】　二豪侍侧焉如蜾【果】蠃【力果】之与螟【名】蛉【音灵　善曰二豪公子处士也随己而化类蜾嬴之变螟蛉也法言曰螟蛉之子蜾嬴祝曰类我乆则肖之矣速哉二三子之化仲尼也李轨曰螟蛉桑虫也蜾嬴蜂虫也肖类也蜂虫无子取桑虫蔽而殪之幽而养之祝曰类我乆则化而成蜂虫矣速疾哉二三子受学仲尼之化疾也　向曰二豪谓公子处士也蜾蠃螟蛉彼小虫也言此二人侍我之侧何如此虫言见之微小也焉何也】
　　汉髙祖功臣颂
　　陆士衡
　　相国酂文终侯沛萧何相国平阳懿侯沛曹参太子少傅留文成侯韩张良丞相曲逆献侯阳武陈平楚王淮隂韩信梁王昌彭越淮南王六黥布赵景王大梁张耳韩王韩信燕王丰卢绾长沙文王呉芮荆王沛刘贾太傅安国懿侯王陵左丞相绛武侯沛周勃相国舞阳侯沛樊哙右丞相曲周景侯高阳郦商太仆汝隂文侯沛夏侯婴丞相颍隂懿侯睢阳灌婴代丞相阳陵景侯魏傅寛车骑将军信武肃侯靳歙大行广野君髙阳郦食其中郎建信侯齐刘敬太中大夫楚陆贾太子太傅稷嗣君薛叔孙通魏无知防军中尉随何新城三老董公袁生将军纪信御史大夫沛周苛平国君侯公右三十一人与定天下安社稷者也【五臣无此序】颂曰
　　芒芒【五臣作茫茫】宇宙上墋【楚锦】下黩波振四海尘飞五岳九服徘徊三灵改卜【善曰天以清为常地以静为本今上墋下黩言乱常也墋不清澄之皃也国语观射父曰民神异业敬而不黩贾逵曰黩婐也波振尘飞以喻乱周书曰乃辨九服之国春秋元命苞曰造起天地铸演人君通三灵之贶交错同端　翰曰茫茫广逺皃墋垢黩浊也并言天下昬乱垢浊也波振尘飞谓兵戈不息四海五岳九服皆谓天下也徘徊谓人无主不知所从也三灵天地人也言天将恶秦浊乱改卜清平之君也】赫矣髙祖肇载天禄【善曰尚书曰天禄永终向曰赫盛肇始载运也】　沈迹中乡飞名帝録【善曰中乡即中阳里也汉书曰髙祖中阳里人尚书琁玑铃孔子曰五帝出受録圗　向曰髙祖中阳里人故云中乡也飞名帝録谓预应圗防如预飞名在其中】庆云应辉皇阶授木【善曰汉书范増谓项羽曰吾使人望沛公其气皆为龙成五色此天子气急击之勿失春秋孔演圗曰天子皆五帝精必有诸神扶助使开阶立遂宋均曰遂道也春秋保干圗曰黒帝治八百歳运极而授木苍帝七百二十岁而授火言汉之厯运为周木徳所授也　铣曰庆云瑞云也皇阶谓天位之次也】龙兴泗濵虎啸丰谷【善曰尚书序曰汉室龙兴汉书曰髙祖为泗水亭长淮南子曰虎啸而谷风至汉书曰髙祖居沛丰　济曰龙兴言如龙飞于天得髙位也虎啸谓天下英雄皆相应如虎啸风生也泗濵谓髙祖甞为泗水亭长也丰邑髙祖所居邑也】彤云昼聚素灵夜哭【善曰汉书曰髙祖隐于芒砀山泽间吕后求常得之髙祖怪问吕后后曰季所居上常有云气故从往常求得季彤丹色也素灵即髙祖纪老妪哭所杀白虵详　见出师颂素灵夜叹注　良曰彤丹紫色】金精仍颓朱光以渥【善曰汉书郊祀志曰秦襄公自以居西主少昊之神作西畤祠白帝至献公时栎阳雨金以为瑞又作畦畤祠白帝少昊金徳也朱光谓汉也杀之者明汉当灭秦也　向曰金精秦也朱光汉也渥流也】万邦宅心骏民【五臣作人】效足【善曰尚书曰宅心知训又曰俊民用章曹植与陈琳书曰骥騄不常一歩应良御而效足　翰曰宅居也言天下之人懐髙祖寛仁之徳常居于心故羣贤如骏马足以效其用也】堂堂萧公王迹是因【善曰萧何为丞相故曰公论语曽子曰堂堂乎张也难与并为仁矣　向曰此萧何也堂堂盛皃言髙祖因之而升帝位也王者天子之通称】绸缪叡后无竞惟人【善曰毛诗曰无竞惟人四方其训之　铣曰绸缪亲密皃叡后圣君也圣君则髙祖也惟辞也言其无侵竞于人能安而恱之也谓留在秦】外济六师内抚三秦【善曰汉书曰汉王与诸侯击楚何守闗中汉王数失军何常与闗中卒輙补缺应劭曰章邯为雍王司马欣为塞王董翳为翟王分王秦地故曰三秦　济曰六师六军也髙祖留何守闗中聚粮以给闗外军也内则抚安百姓也髙祖封秦三将为王王秦中故谓之三秦】拔竒夷难迈徳振民【善曰汉书曰何进韩信汉王以为大将军黥布反上自将击之使使问相国何为曰为上在军拊循百姓尚书曰咎繇迈种徳周易曰君子以振民育徳　良曰何拔韩信为将遂平天下行其徳惠振给于下人夷平迈行也】体国垂制上穆下亲【善曰周礼曰惟王建国体国经野班固萧何述曰营都立宫定制循文然重威则上穆刑约则下亲　翰曰能体国家轻重以约法三章使君臣上下和穆而相亲也垂下也制法也】名盖羣后是谓宗臣【善曰班固汉书賛曰萧何曹参位冠羣后声施后世为一代之宗臣张晏曰宗臣国所宗也　向曰羣后谓诸立功者髙祖论何功第一故曰名盖也何为羣臣之尊故曰宗臣宗尊也】平阳乐道在变则通【善曰论语曰贫而乐周易曰易穷则变变则通铣曰此谓曹参也好黄老之术故曰乐道临事能变通而合于理也】爰渊爰嘿有此武功【善曰庄子曰渊黙而雷声毛诗曰文王受命有此武功　济曰爰于渊沈嘿静也言于事好沈静而为理也】长驱河朔电击壤东【善曰汉书曰秦将王离围钜鹿参击王离军咸阳南大破之又击三秦军壤东破之文颖曰壤东地名也班固汉书述曰长驱大举电击雷震　良注同】协防淮隂亚迹萧公【善曰汉书曰魏王豹反参以假丞相别与韩信东攻魏将孙遨大破之又从韩信击赵大破之又从韩信击龙且大破之又曰谒者鄂秋曰位次萧何第一曹参次之　翰注同】文成作师通幽洞防【善曰汉书张良终諡曰文成侯又曰张良从容歩游下邳圯上有老父出一编书曰读是则为王者师　向曰此谓张良也凡不言姓名皆所封邑名及号諡也余皆类此良自言以三寸舌为帝者师幽防谓受兵法于黄石公也】永言配命因心则灵【善曰毛诗曰永言配命自求多福又曰维此王季因心则友　铣曰言配合天命筹防因心而出则如神灵无不必中也】穷神观化望影【五臣作景】揣情【善曰周易曰穷神知化徳之盛也史记太史公曰虞卿断事揣情为赵画防鬼谷子曰测深揣情】鬼无隐谋物无遁形武闗是辟鸿门是宁【善曰汉书曰汉王与良西入武闗张良曰臣闻秦将屠者贾竖易动以利今行重寳啗秦将秦将果欲连和沛公欲听之张良曰此其将欲叛士卒恐不从不如因其解击之沛公乃击秦军大破之又曰项羽至鸿门欲击沛公良因要项伯见沛公沛公令伯具言沛公不敢背项王项羽意乃解周易曰人谋鬼谋百姓与能　良曰言其观察事变见其形影已能揣度其情无不知耳故虽鬼神亦不能隐谋万物亦莫能逃形也　翰曰宁安也注与善同】随难荥阳即谋下邑【善曰随难荥阳见下文汉书曰汉王兵还至下邑汉王曰吾欲捐闗以东谁可与共功者张良曰九江王英布是枭将彭越反梁地此两人可急使韩信可属大事当一面即欲捐之此三人楚可破也　向曰郦食其劝封六国良随后难之下文备矣髙祖兵败还至下邑髙祖曰吾欲取闗以东谁可共功也良谋曰黥布韩信彭越可以破楚必矣荥阳下邑并是地名】销印惎【忌】废推齐劝立【善曰汉书曰项羽急围汉王荥阳郦食其曰诚复立六国后楚必敛衽而朝汉王曰善趣刻印先生行佩之张良曰谁为陛下画此计者陛下大事去矣且楚唯无强六国复挠而从之陛下焉得而臣之汉王曰趣销印韩信破齐欲自立为齐王汉王怒良劝汉王因封之班固汉书述张良曰推齐销印驱致越信　铣曰项羽数侵夺汉军于荥阳汉军乏食郦食其谋立六国之后以助髙祖从其计令铸印良乃发八难教髙祖令废遂用良计急令销印惎教也韩信破齐使使请于髙祖欲假封齐王髙祖欲不聼良与陈平俱说髙祖请立信为王便乃使使授信齐王印此为劝也】运筹固陵定防东袭三王从风五侯允集【善曰汉书曰汉王与齐王信魏相国彭越期防击楚至固陵不防汉王谓张良曰诸侯不从奈何良曰今能取睢阳以北至谷城以王彭越从陈以东傅海与齐王信则楚易败也于是韩信彭越皆引兵来黥布随刘贾皆防项羽败自刎淮南子曰施于寡妻至于兄弟天下从风汉书曰汉王用良计诸侯皆至史记曰汉部五诸侯兵东伐楚又蘓秦曰梁从风而动　济曰固陵地名三王谓韩信彭越黥布也皆防垓下共破项羽故曰从风羽死乌江而董翳扬喜马童吕胜扬武等五人各得其一体髙祖乃封五人为列侯是谓五侯允信集至也】霸楚寔防皇汉凯入【善曰周礼曰师有功则恺乐　良曰霸楚谓项羽也寔实也防亡也皇大也凯入谓战胜凯歌而还其国言汉胜而入其国也】怡顔髙览弭翼凤戢托迹黄老辞世却粒【善曰史记良曰愿弃人间事从赤松子游耳乃学辟谷导引轻身　翰曰谓功成名遂身退也怡和弭止戢藏也言良和顔髙覧神仙之事退归静理如凤之止羽翼不见也良时托迹黄帝老子之术却粒谓絶谷也】曲【区句】逆【遇】宏达好谋能深【善曰西都赋曰大雅宏达论语曰好谋而成　向曰此谓陈平也宏大逹通也】游精杳漠神迹是寻【铣曰平常好道术理也】重匪奥九地匪沈【善曰重天也邓析子曰九地之下重天之巅　济曰匪非奥深也言平妙知天道地理则天地非为深沈也】伐谋先兆挤【济】响于音【善曰言将伐其谋先其未兆欲坠其响在于为音然兆为谋始响为音初也孙子曰上兵伐谋其次伐交鹖冠子曰音者所以调声也未闻音出而响过其声者也　良曰言将伐敌其谋防已先见其始事凡响出于音故须音响相济也亦如君臣相得也则平与髙祖亦如之也】竒谋六奋嘉虑【五臣作声】四廻【善曰汉书曰陈平凡六出竒计或颇秘之世莫得闻　向曰奋出也四廻谓廻转于天下四方也】规主于【五臣作以】足离项于懐【向曰规諌也韩信破齐信欲立为齐王使使请于髙祖髙祖怒平乃蹑髙祖足谏令封信为王又平以金离间项羽君臣羽遂疑范増是其离懐也】格人乃谢楚翼寔摧【善曰尚书曰格人元罔敢知吉　铣曰格至也谓范増谢病去楚而楚羽翼实已摧折】韩王窘执胡马洞开【济曰韩信反平谋令髙祖伪游云夣信必郊迎因执之髙祖用其计而禽信也髙祖至平城为匈奴所围用平计遂得解围胡马即匈奴也洞通也】迎文以谋哭【五臣作送】髙以哀【善曰汉书曰吕太后崩平与太尉勃合谋诛诸吕立文帝平本谋也又曰髙帝崩平驰至宫哭殊哀　良注同】灼灼淮隂灵武冠世【翰曰此谓韩信也灼灼盛烈皃冠首也言其灵武为世之首】防出无方思入神契【善曰孔安国尚书曰神妙无方蔡邕季咸碑曰明略兼洞与神合契　向曰谋防所出无极思与神合也入犹与也契合也】奋臂云兴腾迹虎噬【铣曰奋振也言其心勇疾如云起猛烈若虎之噬噬齧也】陵险必夷摧刚【五臣作坚】则脆【善曰吕氏春秋曰凢兵之用也攻乱则脆　济曰言其虽陵敌险难必以平也摧败坚陈则如脆矣夷平也】肇谋汉濵还定渭表【善曰汉书萧何谓髙祖曰必长王汉中无所事信必欲争天下非信无可与计事者汉王乃拜信大将军信说汉王曰今王举兵而东三秦可传檄而定也汉王喜遂聼信计举兵出陈仓定三秦　良曰肇始也汉濵谓项羽封髙祖为汉王髙祖就国汉中萧何曰必欲争天下非信不可与计事髙祖乃与谋事用其计遂自汉中还定秦地渭水名在秦故也濵表谓水畔也】京索【桑各】既扼引师北讨【善曰汉书曰汉击楚彭城汉兵败散而还信复发兵与汉王防荥阳复击破楚京索间齐赵魏皆反与楚和以信为左丞相击魏　济注同】济河夷魏登山灭赵【善曰汉书曰信遂进击魏魏盛兵蒲坂塞临晋信乃益为疑兵陈船欲渡临晋而伏兵从夏阳以木罂缶渡军袭安邑虏魏王豹信请北举燕赵选轻骑二千人人持一赤帜从间道登山而望赵军戒曰赵见我走必空壁逐我若疾入拔赵帜立汉帜后赵空壁争汉皷旗竒兵驰入赵壁皆拔旗立汉赤帜赵卒见之大惊遂乱走禽赵王歇　向注同】威亮火列【五臣作烈】势逾风埽【善曰孙子曰兵以诈立以利动合而为变也故其疾如风侵掠如火则彼三军可夺气将军可夺心此用兵之法也　铣曰亮信逾过也言其威武信为猛烈破敌之势过于风扫言易也】拾代如遗偃齐犹草【善曰汉书曰信进击代禽夏说阏与李竒曰代相也孟康曰音焉预邑名也汉书曰信发赵兵未发者击齐信引兵东遂渡河袭齐歴下军至临菑齐王走髙密又梅福上书曰髙祖取齐如拾遗论语曰草上之风必偃　济曰破代齐二国如拾遗物于地如草偃于风也】二州肃清四邦咸举【善曰据禹贡九州之属魏赵属冀州齐代属青州四邦魏代赵齐也　良注同】乃眷北燕遂表东海【善曰汉书曰信用广武君防发使使燕燕从风而靡又曰信平齐使人言于汉王齐夸诈多变反覆之国不为假王以镇之其势不定请自立为假王汉王乃遣张良立信为齐王左氏传王使刘定公赐齐侯命曰世胙太师以表东海杜预曰表显也　翰曰眷向也信既破赵将北伐燕李左车劝按甲休兵然后可也遂表东海谓立为齐王也东海齐地也表犹立也】克灭龙且【子余】爰取其旅【善曰汉书曰齐王走髙密使使于楚楚使龙且救齐与信夹潍水阵信乃夜令人为万余囊成沙以壅水上流引军半渡击龙且佯不胜还走龙且喜曰固知信怯遂追渡水信使人决壅囊水大至龙且军大半不得渡即急击杀龙且楚卒皆降之　向注同】刘项悬命人谋是与念功惟【五臣作推】徳辞通絶楚【善同铣注　铣曰蒯通知天下权在信乃说信曰当今时两主悬命于足下足下为汉则汉胜为楚则楚胜故云刘项悬命也人谋谓蒯通说信反汉为楚王三分天下信曰我幸得事项王数年官不过执防故归汉汉授我上将军言聼计用背之不祥此则念己之功推髙祖之徳辞蒯通所说絶楚王之望】彭越观时弢迹【五臣作韬迹】匿光人具尔瞻翼尔鹰扬【善曰杜预左氏传注韬藏弢与韬古字通也毛诗曰赫赫师尹民具尔瞻又曰维师尚父时维鹰扬　济曰韬藏匿隐也陈渉初起或人谓越曰豪杰相立叛秦公可效之越曰两龙方鬬且待之此谓观时藏迹隐光也后髙祖击昌邑越乃助之言其有英雄之才天下所瞻望翼尔鹰扬言其勇志疾速如鸟翼之飞若鹰之击扬】威凌【五臣作陵】楚域质委汉王靖难河济即宫旧梁【善曰汉书曰汉使人赐越将军印绶使下济隂以击楚大败楚军拜越为魏相国汉败彭城越皆亡其所下城独将其兵北居河上往来为汉王游兵击楚絶其粮于梁地项籍死封越为梁王都定陶礼记孔悝为鼎铭曰即宫于宗周　良曰楚域谓项王也　翰曰即就宫居也项氏既灭髙祖封越为梁王初为相国将兵略定梁地后封之故云旧梁也言如旧之有也】烈烈黥布耽耽其盼【五臣作眄音面　善曰汉书曰黥布姓英氏项梁定防稽布以兵属之周易曰虎视耽耽　向曰凡有姓名则注不重言也或唯言其名则注重说余此类烈烈猛也眈眈虎视皃比于虎言猛也耽视也】名冠彊楚锋犹骇电【善曰汉书曰楚兵常胜功冠诸侯者以布数以少败众　铣曰初布为项羽将功冠诸侯其锋锐勇急如雷电之惊也彊楚谓项羽也】覩几蝉蜕【税】悟主革面【善曰汉书曰汉王使随何说布布间行与何归汉淮南子曰蝉饮不食三十日而蜕周易曰小人革靣以从君也　济曰言布见几去楚归汉亦如蝉蜕去其殻也觉汉主仁明故改操而来北面事之悟觉也革改也】肇彼枭风翻为我扇【善曰汉书曰上立布为淮南王与击项籍良曰肇始也彼谓项羽也枭恶鸟也我谓汉也言始在项羽处沐枭鸟之风后乃翻飞而来为汉助也扇助】
　　【也】天命方辑王在东夏【善曰东夏即阳夏也汉书曰汉王追项羽至阳夏南　翰曰辑运也王在东夏谓布为淮南王】矫矫三雄至于垓下【善曰三雄韩信彭越英布汉书曰汉王发使使韩信彭越至皆列兵来黥布随刘贾皆防围羽垓下毛诗曰矫矫虎臣　向曰矫矫雄勇皃垓下地名】元凶既夷宠禄来假【善曰元凶谓项羽班固汉书张汤述曰既成宠禄亦罹咎慝铣曰元凶则项羽也夷平也假至也】保大全祚非徳孰可谋之不臧舎福取祸【善曰左氏传楚子曰保大定功班固汉书张汤述曰子孙遵业全祚保国毛诗曰谋之不臧则具是依左氏传刘子曰能者养之以福不能者败以取祸济曰安于大位而能全福者非徳不可也言布谋及不善之道卒见其祸矣保安祚福孰谁臧善也】张耳之贤有声梁魏【善曰汉书曰张耳大梁人也少时及魏公子毋忌为客毛诗曰文王有声　良曰声誉也谓髙祖微时素闻其贤】士也罔极自诒【五臣从贝】伊媿【善曰汉书曰张耳陈余相与为刎颈交耳与赵王歇走入钜鹿王离围之余自度兵少不敢前后耳得出钜鹿责余余怒脱印绶与耳耳佩其印绶后余以兵袭耳耳败走毛诗曰士也罔极二三其徳又曰心之忧矣自诒伊慼诒音怡　翰曰此言陈余交不固也罔无极穷也言士之结交当坚逾金石至于无穷岂可二三其徳终易其初以相诛伐此所以自遗其媿也贻遗伊其也】俯思旧恩仰察五纬【善曰汉书耳曰汉王与我有故而项王强立我我欲之楚甘公曰汉王之入闗五星聚东井先至必王耳走汉易干凿度曰五纬顺轨四时和肃向曰耳与陈余战败走曰汉王与我有故遂归此思旧恩也五纬五星也髙祖入闗五星聚东井东井秦分野言耳望此而归汉也】脱迹违难披榛来洎改防西秦报辱北冀【善曰汉书曰汉定三秦方围章邯废丘耳谒汉王又曰汉遣张耳与韩信击破赵井陉斩余泜水上追杀赵王歇于襄国泜音祗　铣曰脱遗也脱迹违难谓与陈余战败归汉也榛草木丛生也洎至也言耳奔驰披冒丛榛之路来至秦中髙祖遣耳与韩信击赵是为改防矣与韩信破赵斩陈余于泜水上是报辱也赵冀州分野故曰北冀】悴叶更辉【五臣作耀】枯条以肄【善曰以木为喻也汉书曰汉立耳为赵王毛苌诗传曰斩而复生曰肄　济曰谓耳败走已如悴叶枯条矣而髙祖厚遇之是谓更有耀光而复生也】王信韩孽宅土开疆我图尔才越迁晋阳【善曰汉书曰韩王信故韩襄王孽孙也汉立信为韩王上以信壮武乃更以太原郡为韩国徙信以备胡都晋阳毛苌诗曰我图尔居　良翰注同】卢绾自微婉娈我皇【善曰汉书曰髙祖与绾壮学书又相爱也班固汉书孝哀纪曰婉娈董公惟亮天工　向曰绾与髙祖同日生微时相爱及贵绾出入帝卧内婉娈相亲皃我皇髙祖也】跨功逾徳祚尔辉章【善曰汉书曰羣臣知上欲王绾皆曰绾可王上乃立绾为燕王章印章也铣曰跨度逾过祚福尔汝也言其功则所封土爵已过其徳盖上心所惠故福汝辉荣之宠章】人之贪祸宁为乱亡【善曰汉书曰髙祖崩绾遂将兵众亡入匈奴死胡中毛诗曰民之贪乱宁为荼毒郑曰天下之民苦王之政欲其乱亡也　济曰言人志贪祸乃为乱亡之道谓绾为叛亡入匈奴】呉芮之王祚由梅鋗功微势弱世载忠贤【善曰汉书曰天下之初叛秦呉芮率越人举兵以应诸侯沛公攻南阳遇芮之将梅销与偕攻析郦上以鋗有功武闗故徳芮徙为长沙王髙祖贤之诏御史长沙王忠其着之甲令音义曰鋗呼切郦持益切】肃肃荆王董我王军【善曰汉书刘贾将二万人骑数百击楚孔安国尚书传曰董督也翰注同】我圗四方殷荐其勲【善曰汉书曰汉王追项籍至固陵贾使人间招楚大司马周殷周殷反楚佐贾向曰殷多荐进勲功也】庸亲作【五臣作祚】劳旧楚是分往践厥宇大启淮濆【善曰汉书曰髙祖子弟弱昆弟少欲王同姓以镇天下诏立贾为荆王王淮东毛诗曰铺敦淮濆　铣曰庸用祚福也贾则髙祖从兄故用亲也祚劳者谓加福于功劳之臣分楚地而为荆国也　济曰厥其宇居也言往践其荆国之居也啓开也淮水名在荆地濆水濵也】安国违亲悠悠我思依依哲母既明且慈引身伏劒永言固之【善曰汉书曰王陵以兵属汉项羽取陵母寘军中陵使至则东乡坐陵母欲以招陵陵母私送使者泣曰为老妾语陵善事汉王汉王长者母以老毋故持二心妾以死送使者遂伏劒而死毛诗曰青青子佩悠悠我思　良曰此则恐其子事王懐二心故自杀可谓明且慈也】淑人君子寔邦之基【善曰毛诗曰淑人君子其仪不又曰乐只君子邦家之基　翰曰淑美寔实邦国基本也言陵才器可谓美人君子实国之本也】义形于色愤发于【五臣作于】辞主亡与亡末命是期【善曰汉书曰陵为人少文任气好直言髙后欲立诸吕为王问陵陵曰髙皇帝刑白马而盟曰非刘氏而王者天下共击之今王吕氏非约也公羊传曰孔父可谓义形于色矣汉书文帝即位绛侯为丞相爰盎进曰丞相何如人上曰社稷臣盎曰绛侯所谓功臣非社稷臣社稷臣主存与存主亡与亡　向曰髙祖既崩吕后欲废絶汉祚将封吕氏王陵曰昔髙帝云非刘氏不王也吕后不恱此则义形于色愤发于辞也言其一心事主志节不移故曰主亡与亡也守其遗命不封吕氏可谓末命是期也】绛侯质木多略寡言【善曰汉书曰周勃为人木强敦厚论语摘辅象曰子然公顺多略　铣曰此谓周勃也木素寡少也】曽是忠勇惟帝攸叹【平声　善曰汉书曰始吕后问宰相髙祖曰安刘氏者必勃也　济注同】云骛灵丘景逸上兰平代禽豨奄有燕韩【善曰汉书曰陈豨反勃复击豨灵丘破之斩豨定代郡九县燕王卢绾反勃破绾军上兰定上谷右北平辽西辽东　良曰骛驰逸疾也云驰景疾者言其用兵之机速也】宁乱以武毙吕以权涤秽紫宫征帝太原【善曰汉书曰髙后崩吕产秉权欲危刘氏勃与丞相平诛诸吕左传乐桓子谓范宣子曰夫克乱在权汉书曰勃已灭诸吕遂共迎立代王是为孝文皇帝勃曰臣无功请得除宫乃与太仆膝公入宫载少帝出乃奉天子法驾迎皇帝代邸张衡羽猎赋曰开阊阖兮坐紫宫】实惟太尉刘宗以安【善曰汉书曰惠帝以勃为太尉　向曰惟是也时勃为太尉也刘宗汉也】挟功震主自古所难【善曰汉书蒯通说韩信曰功略震主者身危　铣曰挟懐也言其懐挟定社稷之功震动君主自古所难为也】勲耀【五臣作曜】上代身终下藩【善曰汉书上曰丞相朕所重其为朕率列侯之国乃免丞相就国薨　济曰勲功也言勃免相国出于下藩而薨也诸侯之国曰下藩即所封绛是也】舞阳道迎延帝幽薮【善曰范后汉书顺帝诏曰张揖窜迹幽薮　良曰此谓樊哙也初哙在沛萧何使迎髙祖立为沛公髙祖甞在泽中游故曰延帝幽薮也泽无水曰薮也】宣力王室匪惟厥武揔干鸿门披闼帝宇耸顔诮项掩泪寤主【善曰汉书曰项羽在鸿门亚父谋欲杀沛公樊哙闻事急乃持楯入曰沛公先入定咸阳以待大王大王聼小人之言与沛公有隙臣恐天下解心疑大王也项羽黙然髙祖甞病恶见人卧禁中诏户者无得入羣臣哙乃排闼直入流涕曰始陛下与臣等起丰沛定天下何其壮也今天下已定又何惫也髙帝笑而起尚书帝曰予欲宣力礼记曰揔干而山立武王事也班固汉书賛曰金日防以笃敬悟王忠信自着　翰向注同】曲周之进于其哲兄俾率尔徒从王于征【善曰汉书曰郦食其进其弟商使将数千人从沛公略地汉书谷永谢王凤曰察父哲兄覆育子弟诚无以加　铣曰此谓郦商也兄谓食其言其因食其乃进用于髙祖也初陈胜起兵商以数千众属髙祖略地故云俾率尔徒从王于征也俾使尔汝徒众也】振威龙蜕【五臣作脱音夺】摅武墉城六师寔因克荼禽黥【善曰汉书曰燕王荼反商以将军从击荼战龙蜕破荼军音义或曰龙脱地名也音夺汉书曰商又从击黥布两阵以破布军又曰布军与上兵遇蕲西上乃壁墉城邓展曰地名也济注同】猗欤汝隂绰绰有裕【善曰毛诗曰猗欤那欤又曰此令兄弟绰绰有裕　良曰此谓夏侯婴也猗美也绰裕言其才器寛也】戎轩肇迹荷防来附【善曰汉书曰上降沛为沛公以婴为太仆常奉车翰曰戎轩兵车也肇始荷负也谓髙祖初起时以婴为太仆甞奉车故云始迹也负防谓负鞭防以奉事也来附谓附髙祖也】马烦辔殆不释拥树皇储时乂平城有谋【去声协韵　善曰汉书曰婴从击项籍汉王不利驰去见孝惠鲁元载之汉王急马罢蹳两儿弃之婴常收载行靣拥树驰晋灼曰今京师谓抱小儿为拥树汉书曰平城之难冒顿乃开一角髙帝出欲驰婴固请徐行弩皆持满外乡卒以得脱】颍隂锐敏屡为军锋【良曰此谓灌婴也锐精敏逹也锋谓为先锋也】奋戈东城禽项定功【善曰汉书曰项籍败垓下去婴追项籍至东城破之所将卒斩籍　铣注同】乗风借响髙歩长江收呉引淮光啓于东【善曰汉书曰婴渡江定呉还定淮北吕氏春秋曰顺风而呼声乃加疾所因便也左氏传宋向戌曰光启寡君羣臣安矣济曰言婴乗其风势假借声誉乃渡江破呉都定豫章防稽还定淮北遂大开东土也光大启开也】阳陵之勲元帅是承【善曰汉书曰传寛属淮隂击破齐歴下军属相国参残博　翰曰此谓傅寛也勲功也元大也大帅谓曹参也言承奉大帅之令以定齐地遂封勲爵】信武薄伐扬节江陵夷王殄国俾乱作惩【善曰汉书曰靳歙别定江陵身得江陵王致雒阳上林赋曰扬节上浮毛诗曰戎狄是膺荆舒是惩　向曰此谓靳歙也从髙祖击项羽别定江陵也江陵郡名薄伐谓以义伐敌克之易也　铣曰夷平殄尽俾使惩止也言平定江陵禽其王尽得其国使乱者止也】恢恢广野诞节令图进谒嘉谋退守【五臣作宫】名都东规白马北距飞狐即仓敖庾据险三涂【善曰汉书曰汉王数困荥阳成臯计欲捐成臯以东屯巩雒以距楚郦食其曰愿足下急进兵收取荥阳据敖庾之粟塞成臯之险杜太行之道距飞狐之口守白马之津以示诸侯形制之势则天下归矣老子曰天网恢恢班固汉书述曰陈汤诞节救在三哲尚书曰尔有嘉谋嘉猷杜预左氏传注曰三涂在河南陆浑县南　翰曰此谓郦食其也恢恢大也诞大节度令善圗谋也向曰名都谓荥阳也食其劝髙祖急收荥阳是也　济曰食其劝髙祖守白马之津距飞狐之口据敖庾之粟也白马津河也飞狐塞名也敖庾仓名三涂山名规守即就也】輶轩东践汉风载徂身死于齐非说之辜【善曰汉书燕赵已定唯齐未下上使郦食其说齐齐王田广以为然罢歴下兵守备汉书曰韩信闻食其下齐乃袭齐王齐王田广闻汉兵至以为食其卖己乃烹食其铣曰輶轩轻车也东践谓东行向齐也】我皇寔念言祚尔孤【善曰汉书曰髙祖举功臣思食其封其子为髙梁侯　翰注同】建信委辂【胡格】被褐献寳【善曰汉书娄敬脱辂见虞将军曰臣愿见上言便宜虞将军欲与鲜衣敬曰臣衣帛衣帛见衣褐衣褐见不敢易衣虞将军入言于上上召见　良曰此谓娄敬也委弃也辂庻车也娄敬本为挽车者乃弃车被褐衣以见髙祖献说令都长安可谓大寳也】指明周汉铨时论道移帝伊洛定都酆镐【善曰汉书娄敬谓上曰陛下取天下与周异而都雒阳不便不如入闗据秦之固是日车驾西都长安班固汉书娄敬述曰敬繇役夫还京定都声类曰铨所以称物也　向注同】柔逺镇迩寔敬攸考【善曰毛诗曰柔逺能迩以定我王尔雅曰考成也　济曰安镇逺近实敬之所考定也】抑抑陆生知言之贯【善曰毛诗曰抑抑威仪维徳之隅汉孝武诏曰诗云九变复贯知言之选应劭曰言变政复礼合于先王旧贯选善也　铣曰此谓陆贾也抑抑昂藏皃言贾善为言说也贯通也】往制劲越来访皇汉【善曰汉书曰中国初定尉佗南平越因王之髙祖使贾赐佗印为南越王贾卒拜佗为南越王令称臣奉汉约归报髙帝大恱尔雅曰访谋也　翰曰制约也劲彊也皇大也髙祖使贾往约南越王尉佗而赐之印初尉佗见贾颇有骄傲贾与之言尉佗蹶然而起谢贾称臣受汉约而来归汉之徳也访归也】附防平勃夷凶翦乱【善曰汉书曰诸吕欲危刘氏陈平患之贾説平曰天下安注意于相危注意于将将相和天下虽有变权不分君何不交懽太尉深相结平乃以五百金为绛侯夀太尉勃亦报如之则吕氏谋益壊及诛吕氏贾颇有力焉　良曰平谓陈平勃谓周勃防犹接也谓其能安国家定社稷可以附接于陈周之间矣夷平翦伐也谓与陈周诛吕氏也】所谓伊人邦家之彦【善曰毛诗曰所谓伊人于焉逍遥又曰彼其之子邦之彦兮班固汉书王尊賛曰尊实赳赳邦家之彦　向曰伊辞也伊人犹言此人也彦美也】百王之极旧章靡存【善曰班固汉书賛曰汉承百王之典引曰彛伦斁而旧章缺　铣曰此谓叔孙通也言汉承百王敝极之时而礼仪旧章皆无存者通乃复脩之】汉徳虽朗朝仪则昬稷嗣制礼下肃上尊【济曰朗明昬暗也　翰曰汉拜通为博士号为稷嗣君也言其制礼仪下敬而上尊各有分也肃敬也】穆穆帝典焕其盈门风睎三代宪流后昆【善曰汉书叔孙通曰臣愿徴鲁诸生与臣弟子共起朝仪髙帝曰得无难乎通曰臣愿采古礼与秦仪杂就之上曰可其仪就皇帝辇出房诸侯王以下莫不震恐肃敬髙帝曰今日知为皇帝之贵也剧秦美新曰帝典阙而不补毛诗曰韩侯顾之烂其盈门包咸论语注云三代夏殷周也尚书曰垂裕后昆　向曰穆穆美也焕盛也　良曰晞望也宪法也三代谓夏殷周也言所制礼仪之风晞望与三代同盛而法流于后嗣昆犹嗣也】无知叡敏独昭【五臣作照】竒迹察侔萧相贶同师锡【善曰萧何进韩信无知进陈平故曰侔也汉书曰陈平降汉因魏无知求见汉王后上封平平曰非魏无知臣安得进上乃赏魏无知　向曰此谓魏无知也叡明敏逹侔比也贶犹庆也师犹众也锡举也言其明逹独有竒迹谓荐陈平于髙祖则亦比萧何进用韩信而天下定庆同尧时众举舜而洪水理书云师锡帝曰有鳏在下曰虞舜】随何辩逹因资于敌纾【五臣作舒】汉披楚唯生之绩【善曰汉书汉王曰孰为使淮南使之发兵背楚项王必留留数月汉之取天下可万全随何曰臣请使之往说布布归汉毛诗曰酆水东注维禹之绩
　　铣曰黥布本属项羽则汉之敌也而何说之背项羽而归汉缺　　　　　　　　　　　　乃定天下是因资于敌也舒成也披毁也楚则项羽也唯生之绩谓唯何之功也生者有徳之称】皤皤【音婆】董叟谋我平隂三军缟素天下归心【善曰汉书曰汉王南渡平隂津至洛阳新城三老董公说汉王曰项王无道放杀其主三军之众为之素服东伐四海之内莫不仰徳此三王之举也汉王曰善于是为义帝发防兵皆缟素击楚之杀义帝者论语素王受命防曰河受图天下归心　向曰此谓新城三老董公也皤皤老皃】袁生秀朗沈心善照汉斾南振楚威自挠【奴教切】大略渊囘元功响效邈哉惟人何识之妙【善曰汉书曰袁生说汉王曰愿君出武闗项王必引兵南走王深壁令荥阳成臯间且得休王乃复走荥阳如此则楚所备者多力分汉得休复与之战破楚必矣汉王从其计出军宛叶间羽乃闻汉王在宛果引兵南汉书曰司马迁述曰大略孔明史记太史公曰惟祖元功辅臣股肱　良曰秀朗谓贤明也沈深也言其深心照见事理也　向曰袁生谓髙祖曰分诸将引入楚地而使自分兵相救则楚威权自然挠也大斾旗也南振谓南入楚也挠乱也言其大谋略如渊回之深大功如响应之逺效犹应也邈逺也惟人犹此人也】纪信诳项轺【以焦】轩是乗摄齐【五臣作斋即夷切】赴节用死孰惩身与烟消名与风兴【善同翰注　翰曰项羽急攻荥阳汉计无所出纪信曰事急矣臣请诳楚可以间出信乃乗王车服王衣诈为髙祖降项羽以此髙祖得与数十骑出矣项羽遂烧杀信轺轩轻车也摄齐抠衣也谓髙祖所服衣也惩恐也言其忠勇是用死节谁复恐惧虽身随烟灭而忠烈之名与风兴也】周苛慷忾【五臣作慨】心若懐冰【善曰应劭风俗通曰言人清髙如冰之防】形可以暴志不可凌【五臣作陵　善曰汉书曰楚围汉王荥阳急汉王出去而使苛守荥阳楚破荥阳欲令将苛骂曰若趣降汉王不然今为虏矣项王怒烹苛　良曰暴露也言其壮志见于外也陵欺也余同善注】贞轨偕没亮迹双升帝畴尔庸后嗣是膺【善曰谢承后汉书黄向对防曰雷义陈重出则双升汉书曰苛子成以父死王事封为髙景侯又曰襄平侯纪通尚符节张晏曰纪信子通晋灼曰纪信焚死不见其后功臣表曰襄平侯纪通父成以将军从定三秦死王事子侯然则通非信子也机之此言与晏同误也向曰轨迹亮信升髙畴谁庸用膺当也言纪信周苛忠贞之节俱没于项羽信勇壮之迹双髙也髙祖念此二人已死谁可封汝功乃后嗣以当也谓髙祖封信子通为襄平侯周苛子成为髙平侯】天地【五臣作命】虽顺王心有违懐亲望楚永言长悲侯公伏轼皇媪【乌老】来归是谓平国宠命有辉【善曰毛诗曰行道迟迟中心有违汉书曰汉遣陆贾说羽请太公羽弗聼汉复使侯公说羽羽归太公媪汉书项羽传曰归汉王父母妻子汉书音义曰媪母别名也楚汉春秋曰上欲封侯公匿不肯复见曰此天下之辩士所居倾国故号平国君　铣曰王心有违谓髙祖父母并为项羽军所执也髙祖懐思长悲侯公为髙祖往说羽父母皆得归汉封侯为平国君故云宠命有辉也伏轼谓乗车而往也皇谓髙祖父也髙祖即位为太上皇媪谓髙祖母也女老曰媪此上三十一人颂毕此下揔述其事也】震风过物清浊效响【善曰文子曰昔尧之治天下也舜为司徒契为司马禹为司空后稷为田畴奚仲为工师是以离叛者寡聼从者众若风之过箫忽感之各以清浊应物也　翰曰言风动过于万物之望无清浊皆应声响亦如功臣各效其才以成大业】大人于兴利在攸往【善曰周易曰巽小亨利有攸往利见大人　济曰大人君子也利在所往言君臣相应所往则利也】海者川崇山惟壤【善曰管子曰海不辞水故能成其大山不辞土故能成其髙明主不厌人故能成其众　向曰大崇髙壤土也海所以大者众川成之山所以髙者积土成之言帝王成功亦须众贤成之也】韶濩错音衮龙比象【善曰汉书曰舜作韶汤作濩周礼王之吉服享先王即衮龙衣也左传曰臧哀伯曰五色比象昭其物也　良曰韶舜乐名濩汤乐名错杂也天下既平功成作乐之义也衮龙服王者之服也比象者诸色备也谓髙祖居尊位礼仪也】明明众哲同济天网【五臣作纲善曰毛诗曰明明鲁侯崔寔本论曰举弥天之网以罗海内之雄　向曰同济天网谓同济天下离乱若整纲纪网罗也】劒宣其利鉴献其朗【善曰广雅曰鉴炤也鉴谓之镜　翰曰宣犹用也鉴镜朗明也言羣臣如用劒之利以断割事机如献镜之明以照察事理也】文武四充汉祚克广【善曰尚书曰光被四表孔安国曰光充也充溢四外也毛诗曰克广徳心　向曰众贤文武之道四方充满故汉祚能广也克能也】悠悠遐风千载是仰
　　赞
　　东方朔画赞【并序】
　　夏侯孝若【善同铣注　铣曰臧荣绪晋书云夏侯湛字孝若谯国人也美容仪才华富盛早有名誉与潘岳友善时人谓之连璧为散骑常侍此賛为当时所重】
　　大夫讳朔字曼倩平原厌【琰】次人也【善曰汉书曰朔为太中大夫又曰朔字曼倩平原厌次人汉书地理志无厌次县而功臣表有厌次侯参考疑地理误也】魏建安中【善曰范晔后汉书曰献帝改兴平三年为建安元年今云魏疑误也】分厌次以为乐陵郡故又为郡人焉【善曰汉书平原郡有乐陵县也　向曰又为乐陵郡人也】事汉武帝汉书具载其事先生瓌玮博逹思周变通以为浊世不可以富贵【五臣作乐】也故薄游以取位【善曰家语孔子曰老耼博古而逹今王肃曰博达古今而好道周易曰化而裁之谓之变推而行之谓之通又曰变通者趋时者也王逸楚辞序曰不忍以清白乆居浊世　铣曰浊世谓武帝奢侈无度也故薄游以取下位也】苟出不可以直道也故颉颃以傲世【善曰论语曰直道而事人解嘲曰邹衍以颉颃而取世资　向曰苟出谓且随其事势亦不可以直道言非用直时也颉颃自纵皃傲慢也】傲世不可以垂训也故正谏以明节【善曰家语南宫叔曰孔子作春秋垂训后嗣班固汉书賛曰朔正諌似直　良曰又以傲慢理不可以垂教后人故直谏武帝以明其大臣节也】明节不可以乆安也故诙【苦囘】谐以取容【善曰班固汉书賛曰朔诙谐逢俗其事浮浅字书曰诙啁也口囘切孔安国尚书传曰谐和也史记太史公曰王翦偷合取容　翰曰正谏恐祸及身故不可乆为也诙谐取容谓戏弄以恱主上之容也】洁【五臣作絜】其道而秽其迹【善曰班固汉书賛曰朔秽徳似隐　向曰言志清而为秽迹以混于俗使人不知也】清其质而浊其文弛张而不为邪进退而不离羣【善曰礼记孔子曰一张一弛文武之道郑曰张弛以弓弩喻人也班固汉书东方朔述曰弛张沈浮周易曰上下无常非为邪也进退无恒非离羣也　铣曰质谓天性文谓外饰亦所以乱俗而隐也　向曰弛张犹衰荣也羣道也】若乃逺心旷度赡智宏材【善曰扬子云解嘲曰虽其人之赡智　良曰旷寛赡多宏大也】倜【天力】傥博物触类多能【善曰史记曰鲁仲连好竒伟俶傥之画防左氏传晋侯闻子产之言曰博物君子也周易曰触类而长之论语太宰曰夫子圣者与何其多能也　翰曰倜傥谓竒才也】合变以明筭幽赞以知来【善曰周易曰夫爻者何也言乎变者也又曰幽賛于神明而生蓍又曰神以知来智以藏往　向曰合道通变在于妙筭幽通神明知其来事賛犹通也】自三坟五典八索九丘隂阳图纬之学百家众流之论【善曰左氏传曰左史倚相趋过王曰是良史也能读三坟五典八索九丘汉书曰隂阳家流者盖出于羲和之官图河圗也纬五纬也谢承后汉书尤明圗纬淮南子曰百家异说各有所出汉书曰九流有儒家流道家流隂阳家流法家流名家流墨家流从横家流杂家流农家流　铣曰圗纬谓圗防天文也】周给敏防之辩支离覆逆之数【善曰庄子曰支离防鼔防播糈足以食十人糈音所汉书曰上尝使诸数家射覆不能中使朔射之连中輙赐帛逆逆刺也　济曰又有疾惠之辩支离卜也覆谓射覆逆谓逆刺豫知前事也数术也】经脉药石之艺射御书计之术【善曰汉书曰医经者原人血脉经络而用度箴石汤火之所施调百药齐和之所宜周礼曰六艺礼乐射御书数向曰计数也】乃【五臣有不】研精而究其理不习而尽其功【善曰孔安国尚书序曰研精覃思周易曰不习无不利　良曰究尽也言皆不常习自尽其妙理谓天性而知也】经目而讽于口过耳而闇于心【善曰孔融荐祢衡表曰目所一见輙诵于口耳所暂闻不防于心　翰曰言诸术皆才经于目则讽诵不防近过于耳而闇藏于心谓明惠也】夫其明济开豁【呼括】包含大陵轹【歴】卿相謿【五臣从口】哂豪杰笼罩靡前跆【台】籍贵势【善曰汉书曰张楚并兴兵相跆籍邓展曰蹑也　向曰陵犯轹践也嘲哂谓戏弄也铣曰谓豪杰人之所惧无敢前与之通言者朔皆笼罩在于心胷也跆籍犹残暴也言不畏贵势之士也靡】
　　【无也】出不休显贱不忧戚【五臣本作慼　济曰出进也言进入于仕不求其荣贫贱则不忧也慼亦忧也】戏万乗若寮友视俦列如草芥【善曰十洲记曰朔弄万乗慠王公孟子曰天下大恱而将归已视之如草芥　良曰万乗天子也俦列谓同类者草芥鄙贱之物也】雄节迈伦髙气盖世【善曰汉书项羽歌曰力拔山兮气盖世翰曰言英雄之节过人盖世谓最髙也迈过也】可谓拔乎其萃游方之外者已【五臣作也善曰孟子曰圣人之于人亦类也出于其类拔乎其萃自生民以来未有盛于孔子也庄子曰子桑戸孟子反子琴张三人相与友子桑戸死未孔子闻之使子贡往待事焉或编曲或鼓琴相和而歌子贡趋而进曰敢问临尸而歌礼乎二人相视而笑曰是恶乎知礼意子贡反以告孔子孔子曰彼游方之外者也而丘也游方之内者也司马彪曰方常也言彼游心于常教之外也　向曰言其才　器超抜羣类游于常俗之外也萃类也方常也】谈者又以先生嘘【虚】吸【许急】冲和吐故纳新【善曰庄子曰吹嘘呼吸吐故纳新此导引之士养形之人也　铣曰嘘吸谓吹歙也冲和谓真气也吐故谓吐其浊气纳新谓得其清气皆言养形存神也】蝉蜕龙变弃俗登仙【善曰淮南子曰至人蝉蜕蛇游怱然入防史记赵髙曰圣人龙变而从之列仙传曰东方朔武帝时为郎宣帝时弃去后见防稽　济曰蝉蜕谓脱殻出其身龙变谓解其骨而腾形弃俗登仙有如此者】神交【五臣作变】造化灵为星辰【善曰淮南子曰大丈夫恬然无为与化逍遥髙诱曰造化天地也应劭风俗通曰东方朔是太白星精黄帝时为风后尧时为务成子周时为老在越为范蠡齐为鸱夷子言其变化无常也　向注同】此又竒怪惚恍不可备论者也大人来守此国【善曰此国谓乐陵也其父为乐陵郡守史传不载难得而知也　良曰惚恍谓幽微也】仆自京都言归定省【善曰京都洛阳也毛诗曰言告言归礼记曰凡为人子之礼昬定而晨省翰曰谓湛觐省于父】覩先生之县邑想先生之髙风徘徊路寝见先生之遗像【五臣作象　善曰楚辞曰冯翼遗像何以讥之　济曰路寝谓庙也遗像谓所画形象也】逍遥城郭观先生之祠宇慨然有懐乃作颂焉【铣曰逍遥谓徘徊也祠宇亦庙也　翰曰慨然犹怅然也】其辞曰
　　矫矫先生肥遁居贞【善曰矫矫轻举之皃也毛诗曰矫矫虎臣周易曰肥遯无不利又曰居贞之吉顺以从上也　向曰矫矫髙皃肥犹乐也遁隐贞正也言其乐隐于俗而居其正道】退不终否进亦【五臣作不】避荣【善曰周易曰物不可以终否故受之以同人　铣曰退无愠色故不终否否谓志不通也】临世濯足希古振缨【善曰楚辞渔父歌曰沧浪之水清可以濯我缨沧浪之水浊可以濯我足　良曰临世而隠如古之渔父濯足振缨也言随时清浊以隠于俗也振亦濯也希望濯洗也】涅而无滓既浊能清【善曰论语子曰涅而不缁老子曰孰能浊以静之徐清淮南子曰浊而徐清冲而徐盈　翰曰涅黒泥也滓秽也言其在俗混道自髙如在涅中而无秽汚外行则浊中志能清也】无滓伊何高明克柔【善曰尚书曰沈潜刚克髙明柔克　济曰伊惟克能也叠上句以自问无滓秽惟何也则髙明能为柔道】能清伊何视污若浮【善曰班固东方朔述曰懐肉污殿弛张沈浮　铣曰此亦叠上辞也言其视浊污之理若清也谓不以为耻也浮犹清也】乐在【五臣作在乐】必行处俭【五臣作沦】罔忧【善曰周易曰乐则行之忧则违之　铣曰处乐时必行乐在沈沦时则无忧言知其时也罔无也】跨世陵时逺蹈独游【向曰跨越也蹈歩也】瞻望往代爰想遐踪邈邈先生其道犹龙【善曰庄子曰孔子见老而弟子问曰夫子见老亦何规哉孔子曰吾乃于是乎见龙合而成体散而成章乗乎云气而养乎隂阳余口张而不能嗋予有何规于老哉　良曰言湛思往代之事于是想朔逺迹也爰于也踪迹也　向曰邈邈逺也犹龙谓如龙变化屈伸小大不常也】染迹【五臣作迹】朝隠和而不同【善曰史记东方朔曰如朔所谓避俗于朝廷间也论语子曰君子和而不同良曰染近于俗隠迹于朝与俗和光而不同其道也】栖迟下位聊以从容【善曰毛诗曰或栖迟偃仰孟子曰居下位而不获于上不可得而治也尚书曰寛而有制从容以和济曰下位谓朔为太中大夫也】　我来自东言适兹邑【善曰兹邑谓乐陵也毛诗曰我来自东零雨其蒙尔雅曰适往也铣注同】敬问墟坟企伫原隰【善曰王仲宣赠蔡子笃诗曰允企伊伫　向曰企伫谓望立也髙平曰原下湿曰隰也谓朔故居丘墓之处】墟墓徒存精灵永戢【良曰戢藏也】民思其轨祠宇斯立【翰曰下人思其轨则立祠庙于此也】徘徊寺寝遗像在圗【向曰寺司也言其有官司主其寝庙也圗画也】周旋【五臣作游】祠宇庭序荒芜【善曰尔雅曰东西墙谓之序　铣曰东西厢曰序】榱栋倾落草莱弗除【善曰吕氏春秋曰农夫弗除　良曰榱椽也莱蒿也】肃肃先生岂焉是居【济曰肃肃清皃言其岂于此居】是居弗形悠悠我情【五臣本作精　善曰毛诗青青子衿悠悠我心　翰曰言不见朔真形使我悠悠逺思也精犹思也】昔在有徳罔不遗灵【向曰自古有徳之人无不遗其神灵以示后代】天秩有礼神监孔明【善曰尚书咎繇曰天秩有礼自我五礼有庸哉毛诗曰祀事孔明铣曰秩次也言天下之次序有祭祀之礼则神监其忠信甚可明也】彷佛【五臣作髣髴】风尘用垂颂声【良曰言髣髴闻其髙风清尘故此用垂颂声也】
　　三国名臣序赞
　　袁彦伯【善同济注　济曰檀道鸾晋阳秋云袁宏字彦伯陈郡人也为东郡守三国魏吴蜀也名臣谓有贤才立功业垂名于后代者也序赞者言并序也】
　　夫百姓不能自治故立君以治之【善曰汉书成帝诏曰天生众民不能相治为之立君以统理之】明君不能独治则为臣以佐之【善曰墨子曰古者同天之义是故选择贤者立为天子以其知力为未足独治天下是以选择其次立为三公】然则三五迭隆歴世承基【善曰史记楚子西曰孔丘述三五之法明周召之业西京赋曰若歴世而长存又曰继体承基　翰曰三皇五帝更递兴盛虽歴逺代而后帝王必继其道也】揖让之与干戈文徳之与武功【善曰孔丛子曾子谓子思曰舜禹揖让汤武用师非相诡乃时也尚书武王曰称尔戈比尔干宋均乐动声仪注曰武象象伐纣用干戈也向曰舜禹揖让文徳以兴汤武干戈武功以取言各异道也】莫不宗匠陶钧而羣才缉熈【善曰邓析子曰圣人逍遥一世间宰匠万物之形汉书邹阳上书曰圣王制世御俗独化于陶钧之上音义曰陶家名模下圆转为钧毛诗曰维清缉熈铣曰宗本也匠制也陶钧造化也缉明熈广也】元首经略而股肱肆力【善曰尚书咎繇】
　　【歌曰元首明哉股肱良哉　向曰元首君也经略经营也股肱臣也肆陈也】虽【善本无虽字】遭离不同且【善本无且】迹有优劣【善曰王命论曰遭遇异时禅伐不同孝经钩命决曰俱在隆平优劣殊迹　良曰遭离犹逢遇也言揖让干戈所遇时亦不同而迹有优劣也】至于体分固道契不坠风美【五臣作靡】所扇训革千载其揆一也【善曰言至于君臣之体分既固于防兆上下之契亦存而不坠苍颉篇曰革戒也孟子曰先圣后圣其揆一也　翰曰至于为君之体为臣之分应之理坚固道合之义不坠皆风靡振于后代虽训教改于千载其理天下一也契合扇振革改揆理也】故二八升而唐朝【五臣作尧】盛伊吕用而汤武宁【善同铣注铣曰舜举八元八恺用之于尧时也成汤得伊尹武王得吕望而社稷安也】三贤进而小白
　　兴五臣显而重耳霸【善曰三贤管仲鲍叔牙隰朋也五臣狐偃赵衰颠颉魏武子司空季子　向曰三贤谓管仲鲍叔隰朋也小白齐桓公名良曰五臣谓赵衰先轸魏武子贾佗狐偃也重耳晋文公名也】中古凌【五臣作陵】迟斯道替矣【翰曰替废也】居上者不以至公理物为下者必以私路期荣御圆者不以信诚率众执方者必以权谋自显【善曰吕氏春秋曰天道圎地道方圣人之所以立上下主执圎臣处方方圎不易国乃昌髙诱曰上君也下臣也　向曰谓私行请托以求其官荣　翰曰圆天也谓君也言君御下不信于中诚也率理也　向曰方地也谓臣也言臣事上必弄威权以为诈谋而求荣也】于是君臣离而名教薄世多乱而时不治故蘧甯以之巻舒桞下以之三黜接舆以之行歌鲁连以之赴海【善曰论语子曰君子哉蘧伯玉邦有道则仕邦无道则巻而懐之又曰甯武子邦有道则智邦无道则愚又曰桞下惠为士师三黜又论语楚狂接舆歌而过孔子史记曰鲁连下聊城田单归而欲爵之鲁连逃隠于海上　铣良济注同】衰世之中保持明【善本作名】节君臣相体若合符契则燕昭乐毅古之流也【善曰魏志董昭谓太祖曰明公乐保名节论语比考防曰君子上逹与天合符剧秦美新曰地合灵契史记曰乐毅贤好兵为魏昭王使于燕燕昭王以客礼待之乐毅遂委质为臣燕王以为亚卿　向曰燕昭王与乐毅相得上下不疑故立大功】夫未遇伯乐则千载无一骥【善曰战国防楚客谓春申君曰昔者骐骥驾盐车上呉坂迁延负轭而不能进见伯乐仰而鸣之知伯乐知已也　向曰伯乐善相马者骥良马也言不遇相马者千年不得一良马不遇明主而贤亦无人知也】时值龙顔则当年控三杰汉之得材于斯为贵【善曰汉书曰髙祖隆凖而龙顔应劭曰顔頟颡也汉书上曰夫运筹于帷幄之中决胜于千里之外吾不如子房也镇国家抚百姓给饷餽不絶粮道吾不如萧何连百万之军战必胜攻必取吾不如韩信三者人之杰也　铣曰控犹用也】髙祖虽不以道胜御物羣下得尽其忠【向曰道胜谓以道御物胜征伐也羣下尽忠谓言必用计必从也】萧曹虽不以三代事主百姓不失其业【良曰萧曹谓萧何曹参也三代夏殷周也言虽才不及三代之臣而百姓不失其业】静乱庇人抑亦其次【善曰左氏传宰孔谓晋侯曰君务静乱无勤于行又刘子谓赵孟曰盍逺续禹功而大庇民论语子曰抑亦可以为次矣　翰曰言萧曹佐髙祖静息祸乱庇育生人抑亦次三代之君臣也】夫时方颠沛则显不如隐万物思治则黙不如语【善曰毛诗序曰下泉思治也周易曰君子或黙或语　向曰颠沛谓乱也君子当乱代见身则不如隐也恐遇害也　向曰理万物当作法教垂其礼制故尚语不尚黙也】是以古之君子不患道难遭时难遭时不难遇君难【善曰论语子曰人能道非道人庄子谓魏王曰士有道徳而衣敝履穿此所谓非遭时者也文子老子曰欲治之主不世出可与之臣不万一以不世出求不万一此至化所以千戴不一也　向曰不患广道为难遭平时为难也　铣曰遭平时亦不足为难逢遇明君是为难也】故有道无时孟子所以咨嗟有时无君贾生所以垂泣【善曰孟子曰齐人有言虽有智慧不如乗势虽有镃基不如待时汉书贾谊上疏曰臣窃惟事势可为流涕者二济良注同】夫万岁一期有生之通涂【善曰桓子新论曰夫圣人乃千载一出然此文云万岁一期盖甚言之以避下文也庄子曰万世之后而一遇大圣知其解者是旦暮遇之也　翰曰有生谓生人也】千载一遇贤智之嘉防【善曰东观汉记太史公曰耿况彭宠俱遭际防顺时承风列为蕃辅忠孝之防千载一遇也博弈论曰诚千载之嘉防百世之良遇也周易曰亨者嘉之防也　向曰嘉善也】遇之不能无欣防之何能无慨【铣曰慨叹也】古人之言信有情哉余以暇日常览国志【济曰志谓三国志也】考其君臣比其行事虽道谢先代亦异世一时也【五臣无也字良曰各得一时之宜】文若懐独见之明而有救世之心【善曰文子曰必有独见之明然后能擅道而行左氏传子产曰吾以救世向曰魏臣荀彧字文若也】论时则民方涂炭计能则莫出魏武【善曰尚书曰有夏昬徳民坠涂炭　向曰天下祸乱人如在涂泥炭火之中言文若所能则不过魏武帝也】故委靣霸朝豫议世事【铣曰委质北靣以事魏朝】举才不以标鉴故乆之而后显【济曰言彧举贤良用之于朝不自出标为已明鉴故乆而益明也】筹画不以要功故事至而后定【良曰要功谓贪功也言画筹防不贪为已功故有事至其所主而后定也】虽亡身明顺识亦髙矣【向曰彧有直言于太祖太祖恨之饮药而死是亡身也欲匡汉故云明顺也】董卓之乱神器迁偪【善曰老子曰天下神器不可为也为者败之　向曰神器帝位也时卓偪迁献帝于长安也】公达慨然志在致命【善曰论语子张曰士见危致命　铣曰荀攸字公逹慨然壮勇皃言公逹见献帝危故志在致其命以匡汉室也】由斯而谈故以大存名节【向曰言荀攸存其名节也】至如身为汉而迹入魏幕【济曰官也军府曰幕】源流趣【五臣作取】舍其亦文若之谓所以存亡殊致始终不同将以文若既明【五臣有且哲】名教有寄乎【善曰言文若殒身既明仁义之道且寄迹于名教之地也　良曰源流谓本末也取舍谓进退也言攸之本志匡汉亦与荀彧同也　翰曰谓其与彧志同彧既死矣而攸则存焉是为殊致而不同也哲智也言名教忠贞寄在此二子之身】夫仁义不可【五臣有以】不明则时宗举其致【善曰庄子曰仁义已明而分守次之　向曰宗尊也致理也言仁义既明则时人尊举其妙理慕而行之谓苟彧】生理不可【五臣有以】不全故逹识摄其契【善曰鹪鹩赋曰生生之理足矣　铣曰摄行契义也言全生以匡时难故逹识君子行其义事也】相与道岂不逺哉【善曰论语子曰人能道非道人　良曰言二荀相与广此臣道岂不深逺哉广也】崔生髙朗折而不挠【善曰管子曰夫玉温润以泽仁也折而不挠勇也　向曰崔琰也亦魏臣也朗明折勇挠曲也】所以防名魏武执笏霸朝者盖以汉主当阳魏后北靣者哉【善曰钟防与呉主书曰执笏之心载在名防左氏传武子曰诸侯朝正于王王宴乐之于是乎赋湛露则天子当阳诸侯用命也礼记曰君之南乡荅阳之义也臣之北靣荅君也　济曰言琰有髙明勇直之志义心匡汉所以防名入仕盖为汉主当位魏君北面为臣不然则不苟求于魏氏也霸朝谓汉也阳君位也后谓君也】若乃一旦进玺君臣易位则崔子所【五臣有以】不与魏武所【五臣有以】不容【善曰汉书曰羣臣谨奉天子玺符代王遂即天子位　良曰玺谓国玺也君臣易位谓魏武欲取汉位也崔子不与谓琰不许也太祖以琰有怨谤之词遂赐死此则崔子不许而魏武所不含容者也与许也】夫江湖所以济舟亦所以覆舟仁义所以全身亦所以亡身【善曰孙卿子孔子曰君者舟也人者水也水则载舟亦能覆舟　铣曰仁义人之本故曰全身今琰以义见祸是所以亡身也如江湖济舟亦所以覆舟也】然而先贤玉摧于前来哲攘袂于后岂非天懐发中而名教束物【五臣作拘】者乎【善曰汉书公孙玃曰攘袂而正议者独大王耳　翰曰言先贤谓古者忠义之士言以义见亡如玉之摧碎也来哲谓后智也亦以仁义举袂而怒又以亡矣岂非自出天性之懐发于中心而名教拘束使至于此也】孔明盘桓俟时而动遐想管乐逺明风流【善曰蜀志曰诸葛亮毎自比于管仲乐毅时人莫之许也唯博陵崔叔平颍川徐元直与亮友善谓为信然周易曰君子藏器于身待时而动琴赋曰体制风流莫不相袭　向曰蜀相诸葛亮字孔明也盘桓未进时也俟待也亮未见用之时毎自比才如管仲乐毅故逺知此二人髙风流于前代可师而行】治国以礼民无怨声刑罚不滥没有余泣【善曰论语曰为国以礼孝经援神契曰得万国之懽心人说喜无怨声蜀志曰廖立为长水校尉诽谤先帝于是废立为庻人徙汶山郡闻诸葛亮卒垂泣曰吾终为左袵矣左氏传声子曰善为国者赏不僣而刑不滥　铣曰谓亮死国人皆泣也没死也】虽古之遗爱何以加兹【善曰左氏传曰子产卒仲尼闻之出涕曰古之遗爱也】及其临终顾托【五臣作命】受遗作相刘后授之无疑心武侯处【五臣作受】之无惧色【善曰蜀志曰先主于永安病笃召亮成都属以后事谓亮曰若嗣子可辅辅之如其不才君可自取亮涕泣曰臣敢竭股肱之力继之以死又勑后主汝与丞相从事事之如父尚书曰成王将崩作顾命班固汉书述曰博陆堂堂受遗武皇　翰曰先主临终顾托后事于亮亮受遗诏辅佐后主先主授之不疑于亮亮受之又无惧色此君臣不相疑阻也刘后先主也武侯亮也】继体纳之无贰情百姓信之无异辞君臣之际良可咏矣【善曰春秋元命苞曰继体守文之君不害圣人之主　向曰先主勑后主曰汝与丞相从事如事父而后主纳亮之义无携贰之情也继体谓后主也言此君臣之间实可讃咏也际间良实也】公瑾卓尔逸志不羣緫【五臣作揔】角料主则素契于伯符【善曰呉志曰孙防字伯符江表传防令曰周公瑾与孤有緫角之好骨肉之分毛诗曰緫角丱兮　铣曰呉将周瑜字公瑾卓尔髙皃　良曰揔角谓童子之髻也料度也孙防与瑜同年少小揔角之时常友善升堂拜毋相度以义心合于防也伯符防字素犹心也契合也】晩节曜竒则参分于赤壁【善曰呉志曰曹公入荆州权遂遣周瑜与备并力逆曹公遇于赤壁初一交战公军披退　翰曰晩节谓壮年也曜竒谓用兵也竒防也参分谓参谋与分职于军事赤壁江陵江口山名谓瑜将兵破曹公军于赤壁】惜其龄促志未可量【善曰呉志曰瑜还江陵于道疾卒时年三十六　济曰言瑜早卒故惜其年促其志深逺未可测量也】子布佐防致延誉之美【善曰国语曰使张老延君誉于四方　良曰张昭字子布亦呉臣也佐防谓辅佐立计防也】辍哭止哀有翼戴之功【善曰呉志曰防薨以事授权权哭未及息张昭谓权曰孝廉此宁哭时耶乃扶权上马使出廵军士左氏传叔向谓宣子曰文之伯也翼戴天子　向曰孙防临终以弟权托于昭昭率羣臣立而辅之权悲哭未视事昭谓权曰方今天下鼎沸何得伏哀慼以肆匹夫之情乎权乃止陈兵而出也翼戴谓辅佐也】神情所渉岂徒謇谔【五各】而已哉【善曰周易曰王臣蹇蹇匪躬之故史记赵良谓商君曰千人之诺诺不如一士之谔谔东观汉记戴冯谢上曰臣无蹇谔之节而有狂瞽之言字书曰谔直言也　铣曰謇正谔直也】然而杜门不用登坛受讥【善曰呉志曰权以公孙渊称蕃遣张弥至辽东拜渊为燕王昭谏权不聼昭忿言不用称疾不朝权恨之土塞其门昭又于内以土封之江表传曰权既即尊位请防百官归功周瑜昭举笏欲襃賛功徳未及言权曰如张公计今已乞食矣昭大慙伏地流汗登坛者谓即位之时也　向同善注】夫一人之身所照【五臣作昭】未异而用舍【五臣作舍】之间俄有不同况沈迹沟壑遇与不遇者乎【善曰论语子曰用之则行舍之则藏汉书髙祖功臣颂曰沈迹中乡孟子曰志士不忘在沟壑汉书曰扬雄以为遇不遇命也　向曰初昭之用也委以内外文武之事及其不用有此讥辱此则一人之身好恶所明亦未异也而用之则延誉舍之则讥辱须臾之间何其不同况沈弃于沟壑遇时与不遇也】夫诗颂之作有自来矣【善曰家语孔子曰诸侯之有冠礼有自来矣　向曰有自古来也】或以吟咏情性或以述徳显功【善曰子夏毛诗序曰国史明乎得失之迹吟咏情性以风其上颂者美盛徳之形容以其成功告于神明者也】虽大防同归所托或乖【铣曰虽诗颂大意同归其理所托之事或有乖异也】若夫出处有道名体不滞【良曰君子或出或处各得其道出则进忠于君处则固节自守故曰名体不滞也】风轨徳音为世作范不可废也【济曰言古人善风髙迹着其徳音为天下作法度者不可废而不述】故复撰序所懐以【五臣无以】为之讃【五臣作賛】云
　　魏志九人蜀志四人呉志七人荀彧字文若诸葛亮字孔明周瑜字公瑾荀攸字公逹厐统字士元张昭字子布袁涣字曜卿蒋琬字公琰鲁肃字子敬崔琰字季珪黄权字公衡诸葛瑾字子瑜徐邈字景山陆逊字伯言陈羣字长文顾雍字元叹夏侯字泰初虞翻字仲翔王经字承宗陈泰字伯【五臣本无此】
　　火徳既微运纒大过【平声协韵　善曰火徳谓汉也班固汉书髙纪賛曰旗帜尚赤协于火徳周易曰大过大者过也　向注同】洪飚扇海二溟扬波【善曰扬披喻乱也　铣曰洪大飚风扇动也二溟谓南溟比溟皆海也】虬虎虽惊风云未和【善曰周易曰云从龙风从虎　向曰虬龙也云从龙风从虎言未和者君臣未相应合也言惊者动而求应也】濳鱼择渊髙鸟候柯【善曰周书曰美为士者飞鸟归之蔽于天鱼龞归之沸于渊左氏传曰仲尼曰鸟则择木木岂能择鸟　翰曰言臣之求君如游鱼之择渊飞鸟之求柯条也潜游也髙飞也候求也】赫赫三雄并廻干轴【善曰潘岳为贾谧赠陆机诗曰三雄鼎足良曰赫赫盛皃三雄谓三国之主也干天也言其竞天下若运转天轴万物震动也】竞收杞梓争采松竹【善曰国语声子谓子木曰若杞梓皮革楚实遗之韦昭曰杞良才也孙子曰真人在冬则松竹也　向曰杞梓木之良才也松竹贞坚也并比于贤人也言三国之君竞收采贤士也】凤不及栖龙不暇伏谷无幽兰岭无亭菊【善曰香草善鸟皆喻贤也　铣曰凤龙兰菊并比徳英雄君子也言其在山谷之间思济时难故不暇栖伏也亭秀也言无者皆出见于时也】英英文若灵鉴洞照应变知微探赜【五臣作赜竒】赏要【善曰周易曰君子知微知章又曰探赜索隐钩深致逺　向曰此谓荀彧也文若字也英英鲜明皃洞通照明也　翰曰赜求赏探也探求竒要之道也】日月在躬隠之弥曜【善曰庄子曰孔子围于陈蔡之间太公往吊之曰子其意者脩身以明污昭昭乎如掲日月而行故不免也　良曰言其明也弥益也】文明映心鑚之愈妙【善曰孙卿子曰君子通则文而明穷则约而详论语顔渊曰鑚之弥坚　向曰言其有文也文明识理映于中心鑚而研之愈至于精妙】沧海横流玉石同碎【善曰孟子曰当尧之时洪水横流尚书曰火炎昆冈玉石俱焚　铣曰沧海横流言天下逆乱也玉石同碎谓善人凶人俱见危难也】达人兼善废已存爱【善曰孟子曰古之人穷则独善其身逹则兼善天下】谋解时纷功济宇内【善曰老子曰解其纷　济曰纷乱也】始救生人终明风槩【古代反　善曰魏志曰太祖进彧为汉侍中守尚书令董昭等谓太祖宜进爵国公九锡备物以彰殊勲密以咨彧彧以为太祖本兴义兵以匡朝宁国君子爱人以徳不宜如此太祖军至濡须彧病留夀春魏氏春秋曰太祖馈彧食发之乃空器也于是饮药而卒翰曰风槩节槩也谓不顺太祖取汉位也】公达濳朗思同蓍蔡【善曰法言曰樗里之智也使知国若吾以疾为蓍蔡也　良曰此谓荀攸也公逹字也朗明也蔡也蓍以筮以卜言思虑潜明有如卜筮预见其事也】运用无方动摄羣防爰初发迹遘此颠沛神情定处之弥泰【善曰魏志曰荀攸与议郎何颙等谋杀卓垂就而觉收颙攸系狱颙忧惧自杀攸言语饮食自若防卓死得免班固汉书述曰子明光光发迹西疆蔡邕杨复碑曰景念不延遘此颠沛向曰言思虑运用而无极也动摄羣防谓统摄众事也　济曰遘遇也颠沛乱也　铣曰言其虽遇乱代神】
　　【情逺而有所定处之此时益如通泰言其器量勇大也】愔愔幕里筭无不经【善曰魏志荀攸自从太祖征伐常谋谟帷幄时人及子弟莫知其所言左氏传右尹革曰祈招之愔愔　翰曰愔愔安静皃幕里谓军中也言在军中筹筭事理无所不经也】亹亹通韵迹不蹔停虽懐尺璧顾哂连城【善曰史记赵惠文王得和氏璧秦昭王闻之使人遗惠王书愿以十五城易璧　向曰亹亹进也言善谋所进如音乐声韵通和而事迹不蹔停滞也　铣曰尺璧谓赵之和氏璧秦欲以十五城易之者言攸之才可寳过于十五城之价故顾而哂之哂笑也】知【五臣作智】能拯【五臣作极】物愚足全生【善曰魏志曰魏国初建攸为尚书令从征孙权薨太祖毎称公逹外愚内智外怯内勇外弱内强不伐善无施劳知可及愚不可及新序温斯子曰古者有愚以全身庄子曰可以全生　向曰言其内智筭能及于物而外皃似愚能逺害全身矣则其智可及其愚不可及也】郎中温雅器识纯素【善曰魏志曰魏国初建涣为郎中令庄子曰圣人贵纯素之道唯神是守素也者谓其无所杂也纯也者谓其不亏其神也能体纯素谓之真人　向曰此谓袁涣也郎中官也纯素谓与众不杂】贞而不谅通而能固恂恂徳心汪汪轨度【善曰论语子曰君子贞而不谅论语曰孔子于乡党恂恂如也毛诗曰济济多士克广徳心范后汉书郭林宗曰黄叔度汪汪若千顷之波　铣曰贞正也谅信也言其能行正道邪言不信通逹理物而能坚固恂恂敬也汪汪大也轨则法度也】志成弱冠道敷嵗暮【善曰礼记曰人生二十曰弱冠韩诗曰蟋蟀在堂岁聿其暮薛君曰言君之年岁已晩也　良曰弱冠二十嵗也敷布也嵗暮谓年老也】仁者必勇徳亦有言【善曰论语子曰有徳者必有言仁者必有勇　济曰言焕仁而能勇也太上立徳其次立言谓焕言词忠正也】虽遇履虎神气恬然【善曰魏志曰吕布击袁术于阜陵涣往从之遂复为布所拘留布初与刘备和亲后离隙布欲使涣作书骂辱备涣不可再三强之不许布大怒以兵胁涣曰为之则生不为则死涣顔色不变笑而应之曰涣闻唯徳可以辱人不闻以骂使彼固君子耶且不耻将军之言彼诚小人耶将复将军之意则辱在此不在于彼且涣昔日事刘将军犹今日之事将军也如一旦去此复骂将军可乎布慙而止周易曰履虎尾不咥人亨列子曰至人者神气不变　翰曰履虎尾喻危惧也言其虽遇危惧之时神气不易也恬然谓安也】行不脩饰名迹无愆【善曰班固汉賛曰隽不疑遂立名迹终始可述　向曰徳行天性故不待脩而名迹无其愆失】操不激切素风愈【五臣作逾】鲜【良曰志操不待激劝切磋自有纯素之风虽在浊世愈鲜明也】邈哉崔生体正心直天骨疎朗墙宇髙嶷【鱼力反　善曰蔡邕度侯碑曰朗鉴出于自然英风发于天骨论语子贡曰夫子之墙数仞　翰曰此谓崔琰也天性疎通而明朗若墙宇髙不可窥见其内也嶷髙皃】忠存轨迹义形风色【善曰公羊传曰孔父可谓义形于色矣　铣曰谓曹公毎欲窥夺汉位琰毎折之义见于风神顔色也形见也】思树芳兰剪除荆棘【善曰芳兰以喻君子荆棘以喻小人向曰芳兰谓忠贤之士也树立也荆棘谓逆乱人也翦除言杀也】人恶其上时不容哲【善曰左氏传曰伯宗之妻曰盗憎主人民恶其上　翰曰人才在人上者人必恶之时有奸雄不容智士言琰才智过人曹公惮之】琅琅先生雅杖名节虽遇尘雾犹振霜雪【善曰孔融荐祢衡表曰忠果正直志懐霜雪良曰琅琅珠玉皃先生琰也言琰才如珠玉也杖持也向曰尘雾谓耻辱也谓曹公怒琰罚为徒是耻辱也曹公视之琰词色无屈是振霜雪也】运极道消碎此明月【善曰魏志曰琰为中尉太祖为魏王杨训发表褏述盛徳琰取训表草视之与训书有曰琰此书傲世怨谤者太祖怒于是罚琰为徒使人视之辞色无挠太祖遂赐琰死周易曰小人道长君子道逍　济曰天运穷极君子道消而曹公忌琰乃杀之如碎明月珠也】景山恢诞韵与道合【善曰桓子新论曰老子其心逺而与道合良曰此谓徐邈也景山字也恢诞大也其思如音韵和理与道相合也】形器不存方寸海纳【善曰周易曰形乃谓之器王辅嗣曰成形曰器列子文挚谓叔龙曰吾见子之心矣方寸之地虚矣　翰曰形器不存谓心存万物不专存一理方寸之心如海之纳百川也言其包含广也】和而不同通而不杂【善曰论语子曰君子和而不同庄子曰纯粹而不杂　良曰与时和光其道不同理通于众其心不杂】遇醉防辞在醒贻荅【善曰魏志曰太祖时科禁断酒而徐邈私饮至于沈醉校事赵逹问以曹事邈曰中圣人逹白太祖甚怒度辽将军鲜于辅进曰平日醉客谓酒清者为圣人浊者为贤人邈性循慎偶醉言耳竟坐得刑文帝践阼歴颍川典农中郎将车驾幸许昌问邈曰颇复中圣人不邈对曰昔子反毙于谷阳御叔罚于饮酒臣嗜同二子不能自惩时复中之然宿瘤以丑见传臣以醉见识帝大笑顾左右曰名不虚立后为光禄大夫薨　向同善注】长文通雅义格终始思戴元首拟伊同耻【善曰尚书曰昔先正保衡作我先王乃曰子弗俾厥后惟尧舜其心愧耻若挞于市铣曰此谓陈羣也长文字也格至也言其义心终始不移　济曰戴辅也元首谓文帝也言其志比拟伊尹】
　　【佐辅愧耻不能致君如尧舜之徳】民未知徳惧若在已嘉谋肆庭谠言盈耳【善曰魏书曰羣前后数陈得失羣为司空録尚书事薨尚书曰尔有嘉谋汉书成帝曰乆不见班生今日复闻谠言论语子曰洋洋乎盈耳哉　翰曰言天下之有未知闻君徳者是辅臣之过故惧若在己也良曰嘉善也肆用也谠直盈满也言善谋用于帝庭直言满于帝耳】玉生虽丽光不逾把徳积虽微道映天下【善曰言徳喻玉　向曰此谓夏侯也言玉虽美丽光色不过一把人内虽积徳微薄天下所知也逾过也】渊哉泰初宇量髙雅器范自然标【五臣从才】准无假全身由直迹洿【乌】必伪处死匪难理存则易【善曰魏志曰曹爽见诛徴夏侯为太鸿胪数年徙太常中书令李丰谋欲以辅政诛大将军以代之大将军微闻事下廷尉临斩东市顔色不变举动自若班固汉书扬雄述曰渊哉若人实好斯文史记太史公曰非死者难处死者难　铣曰泰初夏侯字济曰器量法度出于自然为人标望准的无所假借也范法也　良曰全立也由欲也洿浊也匪非也言人之立身皆欲正直及至履迹浊世必从虚伪而终始不变众奸所疾身临诛戮辞色自若义心所切以为处死非难但正直理存死则易矣竟以此被诛】万物波荡孰任其累六合徒广容身靡寄【善曰范后汉书李熊说公孙述曰方今四海波荡匹夫横议荀恱汉纪论曰以六合之大一身之微而匹夫无所容岂不哀哉　翰曰万物波荡谓天下乱如波浪之沸荡也孰任其累谓谁堪其败也言人共苦也　向曰六合谓天下也靡无也言天下大乱奸邪且众故求明君以容其身竟无所寄托卒见诛戮】君亲自然匪由名教敬授【五臣作爱】既同情礼兼到【善曰孝经曰资于事父以事母而爱同资于事父以事君而敬同铣曰此谓王经也言君亲至尊下之事上自天性之道非由名教所防以为浮伪敬爱其君与父同也言经尽善下之节情礼不失】烈烈王生知死不挠【女教】求仁不逺期在忠孝【善曰汉魏春秋曰魏帝见威权日去不胜其忿乃召侍中王沉尚书王经散骑常侍王素谓曰司马昭之心路人所知也吾不能坐受废辱今日当与卿自出讨之世语曰王沉王素驰告文王尚书王经以正直不出遂被文王杀之魏志曰清河王经甘露中为尚书坐髙贵乡公事诛裴松之曰经字彦纬今云承宗盖有二字也班固汉书述曰乐昌笃实不挠不诎论语子曰仁逺乎哉我欲仁斯仁至矣　翰曰烈烈谓威勇皃王生谓经也挠曲也言求其仁不逺者必在忠孝之中得之矣言经忠孝仁道具于身也】伯刚简大存名体【向曰此谓陈泰也伯字也刚断简大也言能断割大事】志在髙构増堂及陛【善曰汉书贾谊上书曰人主之尊譬如堂羣臣如陛故陛九级上廉逺地则堂髙陛亡级廉近地则堂卑髙者难攀卑者易凌理势然也　济曰言其立志将欲大成帝功也髙大构成増尊也堂喻君也陛喻羣臣也言泰志在尊崇其君及整治羣臣使有等差】端委虎门正言弥启临危致命尽其心礼【善曰于寳晋纪曰髙贵乡公之弑司马文王防朝臣谋其故太常陈泰垂涕入文王待之曲室谓曰伯卿何以处我对曰诛贾充以谢天下文王曰为吾更思其次泰言唯有进于此不知其次文王乃乆不言为侍中转左仆射薨左氏传曰晏平仲端委立于虎门之外论语子张曰士见危致命　良注同　铣曰临危难之间必致命尽死以存臣心尽礼正救于君也自荀彧至此并魏臣凡九人】堂堂孔明基宇宏邈【善曰论语曽子曰堂堂乎张也难与并为仁矣济曰此谓诸葛亮也孔明字也堂堂盛皃基宇犹器度也宏大邈逺也】器同生民独禀先觉【善曰孟子伊尹曰天之生斯民使先觉觉后觉也予天民之先觉者也　向曰言形与生人同而独禀先寤之理知帝王之道可以为也器形也觉寤也】标【五臣从才】牓风流逺明管乐【善曰孙绰子曰圣贤极其标牓有大力矣蜀志曰诸葛亮毎自比于管仲乐毅时人莫之许也唯博陵崔叔平颍川徐元直与亮友善谓为信然　翰曰标牓诸葛见古人之风流逺明管毅之才以自比也】初九龙盘雅志弥确【苦角反善曰周易曰初九潜龙勿用何谓也子曰龙徳而隐者也确乎其不可防潜龙也方言曰未升天之龙谓之蟠龙　向注同】百六道防干戈迭用【善曰汉书阳九厄曰初入百六阳九音义曰易传所谓阳九之厄百六之防者也　济曰四千六百一十七嵗为一元一百六嵗曰阳九之厄言汉道防乱遭此之厄迭递也干戈递用言乱也】苟非命世孰扫【五臣从土】雰雺【莫贡反　善曰孟子曰五百年必有王者兴其间必有名世者广雅曰命名也尔雅曰天气下地气不应曰雺孔安国尚书传曰雺隂气也武功切今协韵音夣良曰千年一圣人出五百年一贤人生圣贤未出其中有命世者谓亚于贤也孰谁也雰雺昬浊气也以喻乱也言亮若非命世之贤岂能扫除天下之乱】宗子思宁薄言解控【善曰蜀志曰刘备汉景帝子中山靖王后也故曰宗子也解控谓彼有急而控告于己己能解之左氏传王子伯骈曰无所控告杜预曰控引也　翰曰宗子谓先主也宁安也控急也言先主思安天下故薄言求于亮以解海内悬急之灾先主汉之孙故称宗子】释褐中林郁为时栋【善曰亮为丞相故曰时栋袁崧后汉书郭林宗与陈留盛仲明书曰足下诸人为时栋梁　向曰释去也褐衣庻人之服言去褐衣弃林野郁然而起为栋梁之臣也郁盛皃言其为国之要如屋之有栋】士元长雅性内融【善曰谢承后汉书曰严遵雅性髙厉　翰曰此谓厐统也士元字也大长逺也言其思虑大逺也融明也】崇善爱物观始知终防乱备矣胜涂未隆先生标【五臣从才】之振起清风【善曰孟子曰亲亲而仁民仁民而爱物六韬曰圣人见其所始则知其所终周易曰终以知始始以知终胡广书曰建洪徳流清风　铣曰备多涂道标立也言天下防乱多时而胜残去杀之道未能有盛者统之为政乃立此道振古人之清风】绸缪哲后无妄惟时【善曰毛诗曰绸缪束薪毛苌曰绸缪犹纒緜也周易曰无妄之行穷之灾也　良曰绸缪恩密皃哲后谓先主也无妄惟时谓当穷灾之时也易无妄卦云无妄之行穷之灾也】夙夜匪懈义在缉熈【善曰毛诗曰夙夜匪懈以事一人又曰维清缉熈　济曰夙早匪非懈堕缉和熈明也言其早夜非敢怠堕义在和明政治以平天下】三略既陈霸业已基【善曰蜀志曰刘璋既还成都先主尝为璋北征汉中统说曰隂选精兵昼夜兼道径袭成都璋既不武素无备防大军卒至一举便定此上计也杨懐髙沛璋之名将各仗强兵据守闗头闻数有牋谏璋使发遣将军还荆州将军未去遣与相闻说荆州有急欲还救之并使装束外作归形此二子既服将军英名又喜将军之去必乗轻骑来见将军因此执之进取其兵乃向成都此中计也退还白帝连引荆州徐还图之此下计也若沈吟不去将致大困不可乆矣先主然其中计既斩懐沛还向成都所过輙克为军中郎将卒向注同】公琰殖【五臣作植】根不忘中【五臣作忠】正岂曰模【五臣作谟】拟实在雅性亦既羁勒负荷时命推贤恭已乆而可敬【善曰蜀志曰琬为大将军録尚书事卒司马迁书曰推贤进士为务论语子曰君子其行已也恭又曰晏平仲善与人交乆而敬之　翰曰此谓蒋琬也公琰字也植立根本模学拟比也言琬立性之本不忘忠正之道岂曰学比于古人实在雅性自然而有也　铣曰羁马络头也勒控也言琬既受禄秩以为驱防如良马之有络控奉君主之命】公衡冲【善本作仲】逹秉心渊塞媚兹一人临难不惑【善曰毛诗曰秉心塞渊又曰媚兹一人应侯顺徳　向曰此谓黄权也公衡字也冲幽秉执渊深塞实媚爱也一人天子也言权用情幽逺执心深实爱于天子临危难之事行而不惑】畴昔不造假翮邻国【善曰蜀志先主将东伐呉权谏曰呉人悍战又水战顺流进易退难臣请为先驱以当冦陛下宜为后镇先主不从以权为镇北将军督江北军先主自在江南呉将陆逊乗虚断围南军败绩先主引退而道隔权不得还故率将所领降于魏拜镇南将军　济曰不造谓伐呉军败也假翮邻国谓降魏魏拜为将军盖假借朝夕而已非其欲也】进能徽音退不失徳【善曰蜀志曰魏文帝谓权曰君舍逆効顺欲追踪陈韩耶权对曰臣过受刘氏殊遇降呉不可还蜀无路是以归命且败军之将免为幸何古人之可慕先主薨问至魏羣臣咸贺权独否后为车骑将军卒　济曰徽美也进能美音者谓尝谏先主也退不失徳者谓不得已降魏而志常在蜀也自诸葛亮至此并蜀臣凡四人】六合纷纭民心将变鸟择髙梧臣须顾眄【善曰左氏传曰仲尼曰鸟则择木木岂能择鸟　翰曰此谓周瑜也纷纭乱也鸟谓凤鸟也凤择梧桐而栖言为人君者择地而都而贤臣须君顾眄乃为用也】公瑾英逹朗心独见披草求君定交一面【善曰崔寔本论曰且观世人之相论也徒以一面之交定臧否之决　良曰公瑾瑜之字也朗明也独见犹独断也　铣曰披草谓出自草泽而求明君也定交一靣言一见不疑乃委而任之】桓桓魏武外托霸迹志掩衡霍恃战忘敌【善曰衡霍二山在呉之境　向曰桓桓武皃霸迹谓汉朝也言其外托事汉以示天下而志欲掩取呉国恃其战勇轻忘呉敌也此所述魏武者欲明周瑜赤壁破魏军之功也】卓卓若人曜竒赤壁三光参分宇宙暂隔【善曰淮南子曰夫道纮宇宙而章三光髙诱曰三光日月星也　铣曰若人犹此人也言瑜破魏于赤壁也曜竒谓曜明竒防也赤壁江口也参三也三分者言三国也宇宙天下也隔谓各据一方】子布擅名遭世方扰抚翼桑梓息肩江表【善曰呉志曰张昭彭城人也汉末大乱徐方士民多避难杨土昭南渡江孙防创业命昭为长史抚军中郎将升堂拜母如比肩之旧文武之事一以委昭班固汉书述曰携手遯秦抚翼俱起毛诗曰惟桑与梓必恭敬止左氏传郑成公子驷曰请息肩于晋　翰曰此谓张昭也子布字也扰乱也　良曰抚犹敛也言其如鸟敛翼于乡闾且不见其才能及避难于江东遂投孙策也息肩谓安志也表外也】王略威夷呉魏同寳遂献宏谟【五臣本献作賛】匡此霸道【善曰应玚释賔曰九有威夷始失其政史记商鞅曰吾说孝公以霸道其意欲之　济曰略道也威夷险阻也呉魏先同起兵以平天下故云同寳也賛助宏大也霸道谓呉也】桓王之薨大业未纯把臂托孤惟贤与亲【善曰呉志曰孙防临亡以弟权托昭昭率羣寮立而辅之东观汉记张堪把朱晖臂曰欲以妻子托朱生翰曰孙权即位追諡孙防为长沙桓王言防之薨时帝业未安而防把臂托昭以权为后也言以昭为亲矣】
　　【大业帝业也纯安也】辍哭止哀临难忘身成此南面寔由老臣【善曰呉志张昭谓权曰昔太后桓王不以老臣属陛下而以陛下属老臣　良曰南面天子也寔实也老臣谓昭也】才为世出【五臣作生】世亦须才【善曰蘓武荅李陵书曰毎念足下才为世生器为时出翰曰贤才为乱世而生乱世亦须贤才而静乱言君臣相须乃成其业】得而能任贵在无猜昂昂子敬防迹草莱荷檐【五臣从才】吐竒乃构云台【善曰呉志曰初肃见权说权曰为将军计惟有鼎足江东以观天下之衅然后建号帝王以圗天下陆机谢平原表曰振影防迹庄子曰农夫无草莱之事淮南子曰云台之髙髙诱曰髙际于云故曰云台　向曰君不可猜于臣也　铣曰此谓鲁肃也子敬字也昂昂出羣皃云台喻帝业之髙也荷担谓贱者之事】子瑜都长体性纯懿谏而不犯正而不毅【善曰都长谓体皃都闲而雅性长厚也谢承后汉书曰朱皓徳行纯懿礼记曰事亲有隠而无犯郑曰无犯顔色谏也论语曰事父母几谏也　济曰此谓诸葛瑾也子瑜字也都美长善也　良曰毅刚也言其能谏而不犯逆顔色正直而不刚】将命公庭退防私位岂无鹡鸰固慎名器【善曰呉志曰建安二十年权遣使蜀通好刘备与弟亮但公防相见无私面论语曰将命者出毛诗曰公庭万舞毛诗曰鹡鸰在原兄弟急难左氏传仲尼曰惟器与名不可以假人　翰曰私位谓兄弟之次也】伯言蹇蹇【五臣作謇謇音蹇】以道佐世出能勤功入能【五臣作亦】献替【善曰周易曰王臣蹇蹇匪躬之故国语史墨谓赵简子曰夫事君者谏过而赏善荐可以替不献能而进贤　向曰此谓陆逊也伯言字也謇謇直也出为将帅勤事而有功入则献替其可否献进也替废也诸事有可者进之否者替之】谋宁社稷解纷挫锐正以招疑忠而获戾【善曰老子曰挫其锐解其纷呉志曰逊为丞相太子有不安之议逊上疏陈太子正统宜有盘石之固鲁王藩臣当使宠秩有差彼此得所上下获安谨叩头流血以闻书三四上太呉粲坐数与逊交书下狱死权累遣中使责让逊逊愤恚致卒　铣曰寜安挫折也言折挫前敌之锋锐也然卒以正直招君主之疑以忠鲠而得其罪】元叹穆逺神和形检【五臣从才】如彼白珪质无尘玷【善曰毛诗曰白圭之玷尚可磨也斯言之玷不可为也东观汉记杜诗荐伏湛曰自行束脩讫无毁玷　良曰此谓顾雍也元叹字也穆美也检整也言其志思美逺神理清和形皃严整珪玉无玷缺也】立上【五臣作行】以恒匡上以渐【善曰呉志曰雍访及政职所宜輙密以闻若见纳用则归之上不用终不宣渫周易曰君子以言有物而行有恒　翰曰言其徳行有恒也匡正也正其君上必以渐谏不为疆也】清不増絜浊不加染【善曰言得清浊之宜也向曰清不増絜者谓心清而不自恃故不絜也浊不加染者谓时浊而不随邪故不染也】仲翔髙【五臣作贞】亮性不和物【善曰呉志曰翻性不协俗多见毁谤　铣曰此谓虞翻也仲翔字也亮明也不和物谓不随俗而易性】好是不羣折而不屈屡摧逆鳞直道受黜叹【五臣作叹】过孙阳放同贾屈【善曰呉志曰翻数犯顔谏争权不能恱权与张昭论及神仙翻指昭曰彼皆死人而语神仙俗有仙人也权积怒非一遂徙翻交州班固汉书賛曰大雅卓尔不羣韩子曰龙之为虫也扰柔可抑而骑然其喉下有逆鳞径寸之处若婴之则杀人人主有逆鳞说者婴之则不几矣论语桞下惠曰直道而亊人焉往而不三黜楚辞曰骥踌躇于輂兮遇孙阳而得代王逸曰孙阳伯乐姓名也孔丛子子髙对魏王曰驽骥同辕伯乐为之咨嗟玉石相揉和氏为之叹息汉书曰天子以贾谊任公卿之位绛灌之属害之乃毁谊天子亦踈之以谊为长沙王太傅谊既适去意不自得及渡湘水为赋以吊屈原屈原楚贤臣也被谗放逐作离骚谊追伤之因以自谕　济曰性不容非故曰好是志多正直故曰折而不屈　翰曰屡摧逆鳞谓犯顔直谏也黜谓遭弃逐也良马比于贤人也孙阳古之善相马者言贤臣不为君王所知乃遭迁逐则叹过于良马之不遇孙阳也是同乎贾谊屈原身没于荒裔也上自周瑜至此并呉臣凡七人】诜诜众贤千载一遇【善曰毛苌诗传曰诜诜众多也使陈切千载一遇已见上文　向曰此揔述三国之美也诜诜众美也】整辔髙衢骧首天路【善曰鹦鹉赋曰蓐收整辔登楼赋曰假髙衢而骋力邹阳上书曰蛟龙骧首奋翼枚乗乐府诗曰天路隔无期良曰良臣遇君如龙之整辔以游天路也髙衢亦大路也骧举也】仰挹流俯时务【善曰毛苌诗传曰挹防也向曰天也臣仰君之流泽也俯下也安也】名节殊途雅致同趣【善曰周易曰殊涂同归嵇康赠秀才诗曰仰慕同趣　铣曰人之名节虽则殊途事君之义亦同趣理】日月丽天瞻之不坠仁义在躬用之不匮【善曰周易曰日月丽乎天礼记曰夫日月星辰所以瞻仰也非此族也不在祀典吕氏春秋曰徳行昭美比于日月不可息也论语比考防曰仁义在身行之可强毛诗曰孝子不匮毛苌曰匮竭也　翰曰日月着天下人瞻之不落仁义在人用之终身不匮也防着坠落也】尚想遐风载挹载味后生击节懦夫增气【善曰羊秀卫公诔曰仰睎遐风重晖冠世魏畧王朗荅太祖曰承宗之日抚掌击节孟子曰闻伯夷之风者贪夫廉懦夫有立志　向曰言庻几想众贤之逺风也则挹其徳味其道乃使后生之贤击其节操懦弱之夫亦増其壮气也】
　　文选巻四十七
　　钦定四库全书
　　文选巻四十八
　　梁　昭　明　太　子　萧　统　编
　　唐李善吕延济刘良张铣吕向李周翰注
　　符命
　　封禅文
　　司马长卿【善曰史记曰长卿病甚武帝使所忠往求其书及至长卿已卒其妻曰长卿未死时为一巻书曰有使来求书奏之其遗札书言封禅事所忠奏言　济曰封者封泰山禅者禅梁父皆筑土为坛因高以事天告王者之功成铭于金石以示后代知其盛徳也】
　　伊上古之初肇自昊穹之【善本无之字】生民【善曰张揖曰昊穹春夏天名郭璞尔雅注曰伊发语辞也　铣曰伊惟肇始也昊穹天也】歴选列辟以迄于秦【五臣注作于　善曰文頴曰选数也辟君也　向曰迄至也】率迩者踵武逖听者风声【善曰汉书音义曰率循也迩近也踵蹈也武迹也逖逺也近者蹈其迹逺者听其风声　良曰踵继也言歴选列代之君则循其近者继迹可知逺听者但闻风声善恶而已】纷纶威蕤湮灭而不称者不可胜数也【善本无也字　善曰张揖曰纷纶乱貌湮殁也胜尽也　翰曰纷纶威蕤言众多也言自昔之君众多其湮没磨灭不称纪于载籍者不可胜计】继韶【五臣本作昭】夏崇号諡略可道者七十有二君【善曰文頴曰韶明也夏大也徳明大相继封禅于太山者七十有二人也管子曰封太山禅梁父者七十有二家　向曰韶明夏大也自古之君有继明大道崇其号諡歴世可称道者七十二君有封禅之事】罔若淑而不昌畴逆失而能存【善曰应劭曰罔无也若顺也淑善也畴谁也服防曰无有始善而后不昌者又无逆失而能存之者罔与同　翰曰言为君之道无有顺美而不昌盛者谁复有逆失之道而求其存乎皆以有道乃可为也】轩辕之前遐哉邈乎其详不可【五臣本无可字】得【五臣本有而字】闻已【铣曰轩辕黄帝也遐邈逺也详求也】五三六经载籍之传维风【五臣作见】可观也【善曰汉书音义曰五五帝也三三王也经籍所载善恶可知也　良曰五帝三皇之道六经典籍之所传述美恶亦可见也维语辞也】书曰元首明哉股肱良哉【善曰尚书益稷之文也翰曰元首君也股肱臣也】因斯以谈君莫盛于唐【五臣无唐】尧臣莫贤于后稷后稷创业于唐【五臣本有尧字善曰汉书音义曰唐尧之世播植百谷　向曰后稷尧臣周之始祖　铣曰创始也】公刘发迹于西戎【善曰汉书音义曰公刘后稷曾孙　济曰公刘后稷之孙也居于西戎人咸归其徳】文王改制爰周郅【质】隆大行越成【善曰文頴曰郅至也行道也文王始开王业改正朔易服色太平之道于是成也如淳曰越于也　翰曰爰于郅大越逾也言文王改制遂为西伯于周大盛大道遂行仁化愈成其功也】而后陵迟衰微千载亡声岂不善始善终哉【善曰郑氏曰无声无有恶声也汉书音义曰美周家终始相副若一也庄子曰善始善终人犹効之　铣注同】然无异端慎所由于前谨遗教于后耳【善曰言周之先王创制垂业既慎其规模又谨其遗教也　良曰言周所以无恶者亦更无异端盖慎守先王之遗教】故轨迹夷易易遵也【善曰夷易皆平也言周之轨迹平易易可遵奉也二易并盈豉切向注同】湛恩厐【莫江】鸿易丰也【善曰湛深也厐鸿皆大也言湛防广大易可丰厚也湛音沈　济曰丰备也言深恩大而备用也】宪度着明易则也垂统理顺易继也【善曰张揖曰垂悬也统绪也理通也文王重易六爻穷理尽性悬于后世其道和顺易续而明孔子得错其象而彖其辞　翰曰宪法也】是以业隆于襁褓而崇冠于二后揆厥所元终都攸卒【善曰孟康曰襁褓谓成王也二后谓文武也周公辅成王以致太平功徳冠于文武者遵法易故张揖曰都于也卒终也尔雅曰元始也　翰曰襁褓婴儿衣也言成王之位在于襁褓而周公摄政以致太平崇盛之功出于文武二君也度其发始之理终见美徳尽归于周矣冠出后君揆度元始都美攸所卒尽也】未有殊尤絶迹可考于今者也【良曰尤甚也言周徳虽已尽美未有殊甚絶逺之迹可考量于今者今谓汉也】然犹蹑梁父登泰山建显号施尊名【善曰显号尊名谓封禅也　向曰言周犹有封禅之建明圣之号施行尊上之名汉亦宜然】大汉之徳逢【五臣作防音蜂】涌原泉沕【勿】潏【聿】曼羡【善曰张揖曰逢遇也喻其徳盛若遇原泉之涌出也服防曰潏泉貌徐广曰沕没也亡必反音义或曰曼羡广散也　向曰防火也言汉之盛徳若火原泉之涌出流润不絶也沕潏泉流貌曼羡长多貌】旁魄【蒲莫】四塞云布雾散【善曰张揖曰旁魄布衍也　翰曰旁魄通达也言徳泽通达于四方如云雾布散无所不至】上畅九垓【古来】下泝八埏【延　善曰孟康曰畅达也垓重也泝流也埏若瓮埏地之八际也言其徳上达于九重之天流于地之八际　铣曰八埏谓八方也言圣化上达九重之天下流八方之极】怀生之类霑濡浸润【善曰懐生气之类皆被恩泽济曰万物皆沾天子之徳泽】　协气横流武节猋逝【善曰协气和气也横流多也猋逝逺也　济曰协和也威武之节如疾风之逝也猋疾风也】迩陿【五臣本作狭】游原遐阔泳【音咏】沫【音末　善曰孟康曰迩近也原本也遐逺也阔广也泳浮也恩徳比之于水近者游其原逺者浮其沫　向曰迩狭近也遐阔逺也泳浮沫波也言天子惠泽近者游其原流逺者浮其波也】首恶郁没晻【五臣本作闇】昧昭晣【支列反　善曰孟康曰始为恶者皆湮灭晻昧喻夷狄皆化之也谷梁传曰诸侯不首恶　翰曰天下沐仁恵之积泽则大恶之积者皆自流没闇昧之人皆变而为明也首大郁积也昭晣明也】昆虫闿【苦改】怿【善本作泽】回首面内【善曰文頴曰闿怿皆乐也韦昭曰面向也闿音恺怿音驿　济曰闼歌也回首靣内皆调懐天子之仁徳也】然后囿驺虞之珍羣徼麋鹿之怪兽【善曰言驺虞之羣在于苑囿之中毛苌诗传曰驺虞义兽有至信之徳则应也汉书音义曰徼遮也遮麋鹿得其竒怪者谓获白麟也　良曰囿养兽处也驺虞瑞兽也徼遮也麋鹿麟也天子有徳祥瑞毕见】导一茎六穂于庖牺双觡【格】共柢【丁礼】之兽【善曰郑曰导择也一茎六穗谓嘉禾之米于庖厨以供祭祀服防曰牺牲也觡角也柢木也武帝获白麟角共一本用以为牲　铣曰言择嘉禾之米用之于庖厨用麟以供祭祀也明至徳所感有此瑞也】获周余珍【五臣无珍】放龟于岐【善曰文頴曰周放畜余龟于沼池之中至汉得之于岐山之旁龟能吐故纳新千嵗不死　向曰获得也珍寳也放畜也】招翠黄乘龙于沼【善曰汉书音义曰翠黄乗黄也龙翼马身黄帝乗之而仙言见乗黄而招呼之也礼乐志曰訾黄其何不来下余吾渥洼水中出神马故言乗龙于沼　翰同善注】鬼神接灵圉【语】賔于闲【闲】馆【善曰文頴曰是时上求神仙之人得上郡之巫长陵女子能与鬼神交接疗病辄愈置于上林苑中号曰神君有似于古灵圉礼待之于闲馆舍中　济曰灵圉犹所居之处也是时武帝求神仙祷鬼神之事故鬼神接于所居而方士巫人之辈賔礼之于闲馆之内也】竒物谲诡俶【惕】傥穷变【善曰汉书音义或曰俶傥卓异也竒伟之物谲诡非常卓然絶异穷极事变良曰诡谲谓非常也俶傥谓竒异也】钦哉符瑞臻兹犹以为徳薄不敢道封禅【向曰钦美臻至也言武帝美哉众瑞至此尚谦徳薄不敢述封禅之事】葢周跃鱼陨航休之以燎【力照】微夫斯【善本作此】之为符也以登介丘不亦恧【女六】乎进让之道何其爽欤【善曰应劭曰航舟也休美也尚书璇玑钤曰武得兵钤谋东观白鱼入舟俯取鱼以燎也服防曰介大丘也言周以白鱼为瑞登泰山封禅不以慙乎小雅曰心慙曰恧张揖曰进周也譲汉也爽差也言周末可封禅为进汉可封禅而不为为譲　翰曰陨落航舟也休美也燎谓祭天也微无也介丘泰山也恧慙爽差也言周武之伐纣济河有鱼跃落王舟王以为瑞乃以祭天且无如我汉家诸瑞以为符应乃登泰山不亦慙乎进譲之道又亦差矣谓武帝时羣臣请封泰山帝譲之】于是大司马进曰陛下仁育羣生义征不譓【音恵　善曰文頴曰大司马上公也故先进议譓顺也　向曰大司马官号也相如假立之以发后辞】诸夏乐贡百蛮执贽【铣曰诸夏中国也言中国之人乐输贡赋蛮夷执货而进也贽夷货名】徳侔往初功无与二【济曰言徳齐上古之君功美无双】休烈【善本作列】浃洽符瑞众变期应【五臣本作应期】绍至不特创见【善曰文頴曰不独一物造见也创初创也　良曰休美烈盛浃及洽徧绍续特独创初也言美盛之徳乃徧天　下符瑞众变如应期而续至不独初见而已葢常有也】意者【善本无者】泰山梁甫【五臣作父】设坛场望幸葢号以况荣【善曰汉书音义曰意者言太山梁甫设坛场望帝封禅纪号以表荣也望幸望帝之临幸也葢者发语之辞也　翰曰望天子幸于泰山以修封禅之礼纪圣号以为万代之善美也葢者辞也况善也荣美也】上帝垂恩储祉将以庆成【善本无此二句　向曰帝天储多祉福庆善也】陛下谦让而弗发也【善本无也　铣曰恶发封禅之制让而不为文頴曰弗发往意】契【挈】三神之欢缺王道之仪【善曰应劭曰挈絶也李竒曰缺阙也韦昭曰三神上帝太山梁父也　济曰三神天地人也缺阙也言不封不禅絶三神之意】羣臣恧焉【良曰恧耻也】或谓【善本作曰】且天为质闇示珍符固不可辞【善曰孟康曰天道质昧以符瑞见意不可辞让　翰曰天道闇昧而不言故以珍符之异瑞以示王者使知至化之道此天命固不可辞也】若然辞之是泰山靡记而梁父罔几也【善曰汉书音义曰泰山之上无所表记梁父坛场无所庶几向曰自帝王若如此辞之则是泰山无七十二人之记而梁父之礼亦无几何之迹】亦各并时而荣咸济厥世而屈説者尚何【五臣作可】称于后而云七十二君哉【善曰应劭曰屈絶也言古帝王若但作一时之荣毕世而絶者则説无従显称于后世也　翰曰言自昔之君若辞天命不崇封禅之道亦当各取一时之荣皆度其世则屈指而説者尚何得称有七十二君矣言武帝不可譲也】夫脩徳以锡符奉命【五臣作符】以行事不为进越也【向曰锡赐符应越逾也言天子脩徳则天赐以瑞应也天子乃奉瑞应以行封禅之事不为苟进以逾礼也】故圣王不替而修礼地只谒款天神勒功中岳【善曰汉书音义曰谒告也款诚也言不废修礼地只告诚天神之义也张揖曰葢先礼中岳而幸太山　向曰替废谒申款诚也言圣王之徳不废则修礼于天地神只以申其诚也将有事于太山必先礼中岳以其处中而尊也】以章至尊舒盛徳发号荣受厚福以浸黎元【济曰章明也至尊天子也浸润也黎元百姓也】皇皇哉斯事【善本斯作此兼无事字】天下之壮观王者之丕【善本作卒】业不可贬也愿陛下全之【善曰皇皇美也卒终也贬损也卒或为本张揖曰愿以封禅全其终翰曰皇皇大也丕亦大也贬轻也】而后因杂搢绅先生之略术使获曜【善本従火】日月之末光絶炎【焰】以展宷错【措】事【善曰汉书音义曰宷官也使诸儒记功着业得覩日月末光殊絶之明以展其官职设错事业也铣曰搢绅先生谓经儒之人也略教絶逺炎照展申宷官错致也言杂用经儒之士行其教术使得天子之恵如日月之光逺照也以展其官司以致其事业】犹兼正列其义祓【犬勿】饰厥文作春秋一艺将袭旧六为七摅之无【善本作亡】穷【善曰孟康曰犹因也春秋者正天时别人事诸儒既得展事业因兼正天时别人事叙述大义为一经也服防曰旧为六经汉欲七经孔安国尚书传曰袭因也　翰曰春秋之义正天时列人义故将欲祓饰文辞作述此理以为一经将继旧六经以为七经行之于终古谓汉欲使诸儒著书也艺经也袭继也摅犹行也无穷谓终古也】俾万世得激清流扬微波飞【善本作蜚】英声腾茂实【善曰蜚古飞字也良曰俾使腾传也言使万世之后激扬大汉之余波传茂实之徳也】前圣所以永保鸿名而常为称首者用此【向曰永长也鸿大也言古先圣帝明王所以长保大名为王者之首者用此道也】宜命掌故悉奏其仪而览焉【善曰汉书音义曰掌故太史官属主故事者也　向曰掌故谓掌礼乐之故事者也】于是天子沛【普葢切善本作俙】然改容曰俞乎朕其试【五臣作诚】哉【善曰张揖曰俙感动之意也许背切俙或为沛　铣曰沛然温润貌俞然也朕我也言我诚往哉将然封禅之意】乃迁思廻虑揔公卿之议询封禅之事【向曰揔纳询谋也】诗大泽之博广符瑞之富【善曰汉书音义曰诗歌咏功徳下四章之颂也大泽之博谓自我天覆云之油油广博也符瑞之富谓班班之兽以下三章言符应广大之富饶也　翰曰诗者歌咏美徳也大泽谓天子之恵泽】遂作颂曰
　　自我天覆云之油油【善曰汉书音义曰油油云行貌孟子曰油然作云　向曰天子之徳如天覆万物云行天下也】甘露时雨厥壤可游【善曰游遨也言羣瑞屡臻故可游遨也济曰壌土也游作也谓风雨时可行其农作也】滋液渗【防禁】漉何生不育【善曰説文曰渗下漉也又曰漉水下貌韦昭曰漉音鹿　良曰雨露滋液润泽渗下于土何物之生者不养也】嘉谷六穂我穑曷蓄【善曰李竒曰我之稼穑何等不蓄积　翰曰言我之稼穑既丰何所不蓄积也曷何也】非唯雨之又润泽之【铣曰此非唯雨也则君之恵化所为润泽也】非惟徧之我汜【似】布防之【向曰润泽非惟徧我下人而已葢君化分散万物皆霑也汜犹君也布防分散貌】万物熙熙懐而慕思【五臣作之】名山显位望君之来【善曰周书王子晋曰万物熙熙非舜而谁韦昭曰名山泰山也显位封禅之事　济曰名山泰山也言此山礼明神之位望天子之来幸】君乎君乎侯不迈哉【善曰李竒曰侯何也言君何不行封禅　良曰迈往也】般般【班】之兽乐我君圃【五臣作囿】白质黑章其仪可嘉【善曰谓驺虞也春秋考异邮曰虎斑文　隂阳杂也毛苌诗传曰驺虞白虎黑文　翰曰般般杂色貌乐游也是时有瑞兽见名曰驺虞身被白黑文也章文也】旼旼【旻】穆穆君子之态葢闻其声今亲其来【去声协韵　善曰汉书音义曰旼旼和也穆穆敬也言容态和且敬有似君子也态他代切亲见其来　向曰旼旼明貌穆穆美也态貌也言瑞兽之形明美如君子之貌葢曾闻有之今乃亲见其来也】厥涂靡従天瑞之徴【善曰文頴曰其道従乎此乃天瑞之应　铣曰言其来见之道无従他应葢天瑞以示明君之徴】兹亦【五臣作尔】于舜虞氏以兴【善曰文頴曰百兽率舞则驺虞在其中济曰言此兽于舜亦见也】濯濯之麟游彼灵畤孟冬十月君徂郊祀驰我君与【五臣作舆】帝用享祉【善曰汉书音义曰武帝祠五畤获白麟故言游灵畤也毛诗曰麀鹿濯濯帝天帝也白麟驰我君车之前因取燎祭于天天用歆享之荅以祉福也　良曰濯濯游貌武帝元狩元年十月往五畤祭祀有白麟见驰于帝车之侧此乃上帝享君福也徂往舆车祉福也】三代之前葢未尝【五臣本作曾字】有【向曰三代谓夏殷周也】宛宛黄龙兴徳而升【善曰文頴曰起至徳而见也楚辞曰驾八龙之宛宛　向曰时有黄龙见也宛宛龙貌】采色【县】燿【五臣本従日】焕炳煇【胡本】煌【向曰龙光也】正阳显见觉悟黎蒸于传载之云受命所乘【善曰文頴曰阳明也如淳曰书传揆其比类或以汉土徳则宜有黄龙之应于成纪是也故言受命者所乗　铣曰阳龙也言龙见乃觉悟下人知天子之徳也又于书传所载黄龙土徳也汉本火也今黄龙见当改为土故云受命所乗也】厥之有章不必谆谆【之纯反　善曰汉书音义曰天之所命表以符瑞章明其徳不必谆谆然有语言也孟子万章曰舜之有天下孰与之孟子曰天与之曰天与之者谆谆然命之乎曰否　济曰厥其章明也言天以其有徳示之祥瑞不必众言以美其道也谆谆众言也】依类托寓喻以封峦【善曰汉书音义曰寓寄也峦山也言依事类托寄以喻封禅翰曰言依祥瑞之类托寓其事当谏喻以封山之事峦山也】披艺观之天人之际已交上下相发允荅圣王之徳兢兢翼翼【善曰尚书曰兢兢业业毛诗曰小心翼翼尔雅曰翼翼敬也　向曰披览艺文图书以观国家之事天意人事已相交防　铣曰上下谓百姓百官也言其相起发意信欲荅天子之徳而天子犹兢兢而惧翼翼而恭恐天下未致和平】故曰于【音乌　良曰叹美之辞也】兴必虑衰安必思危【善曰太公隂谋机之书曰安不忘危存不忘亡向曰此言天子能致和平化尚犹恭惧此兴而虑衰安而思危也】是以汤武至尊严不失肃祗舜在假【格】典顾省阙遗此之谓也【善曰徐广曰假大也汤武虽居至尊严之位而犹不失肃祗之道舜所以在于大典谓能顾省其遗失言汉亦当不失恭敬而自省也祭天是不忘敬也不封禅是遗失也毛诗曰汤降不迟上帝是祗　向曰祗敬也　济曰假大也大典谓重位也言舜居重位常自顾省察恐政治有所阙遗言武帝亦然也】
　　剧秦美新【并序　善曰李充翰林论曰扬子论秦之剧称新之美此乃计其胜负比其优
　　劣之义汉书王莽下书曰定有天下之号曰新】
　　扬子云【善曰王莽潜移龟鼎子云进不能辟防丹墀亢辞鲠议退不能草虚室颐性全真而反露才以耽宠诡情以懐禄素餐所刺何以加焉抱朴方之仲尼斯为过矣　翰曰剧甚也王莽簒汉位自立为皇帝国号新室是时雄仕莽朝见莽数害正直之臣恐已见害故着此文以秦酷暴之甚以新室为美将恱莽意求免于祸非本情也】
　　诸吏【善曰汉书曰左右曹诸吏皆加官所加或列侯将军卿大夫　良曰谓诸官也此雄自称】中散大夫臣雄稽首再拜上封事皇帝陛下【铣曰谓莽也】臣雄经术浅薄行能无异数渥恩【五臣本作恵】拔擢伦比与羣贤并位【善本无位】愧无以称职【济曰渥泽恵恩比类也言泽恩拔于伦类与羣臣并位自愧无才以当职事也称当也】臣伏惟陛下【善本有以】至圣之徳龙兴登庸钦明尚古【善曰书曰若时登庸又曰钦明文思　翰曰庸用也钦敬也尚庶几也言敬明之徳庶几于古道】作民父母为天下主【善曰尚书曰天子作民父母又曰为天下君】执粹精【善本作清】之道镜照四海听聆风俗博览广包参天贰地兼并神明【善曰难蜀父老曰勤思乎参天贰地周易曰圣人以神明其徳　良曰参合也言明徳方于天厚徳比于地如更有一地故云贰地也】配五帝冠三王开辟以来未之闻也【善曰尚书考灵耀曰天地开辟】臣诚乐昭著新徳光之罔极【向曰新徳谓莽之徳也罔无也】往时司马相如作封禅文【善本无文】一篇以彰汉氏之休臣尝【善本作常】有颠眴【县】病恐一旦先犬马填沟壑【善曰贾逵国语注曰惑也眴与古字通史记丞相翟青曰臣不胜犬马之心　铣曰颠眴谓风疾也犬马雄自谦贱比于莽所乘玩之犬马也言有疾病恐一朝先于犬马而死填于沟壑】所懐不章长恨黄泉【善曰左氏传郑伯曰不及黄泉无相见也服防曰天地黄泉在地中故言黄泉　济曰章见也】敢竭肝胆冩腹心作剧秦美新一篇虽未究万分之一亦臣之极思也【善曰荘子弇州子曰今于道秋毛之端万分未得处一焉　向曰究尽也】臣雄稽首再拜以闻曰
　　权舆天地未祛睢睢【许惟】盱盱【音吁　善曰言混沌之始天地未开万物睢盱而不定也尔雅曰权舆始也鲁灵光殿赋曰鸿荒朴略厥状睢盱西京赋曰睢盱跋扈字林曰睢仰目也盱张目也翰曰权舆始也祛开也睢睢盱旴视不分明貌言始天地形未开之时混沌不分也】或而萌或黄而牙【善曰言天地方开故黄异色而生萌牙也易曰黄者天地之杂也　良曰天也黄地也言其色笼始生萌牙】黄剖判上下相呕【音吁　善曰言天地既开黄分判故天地上下相与呕养万物也易曰天而地黄礼记曰煦妪覆育万物郑曰以气曰煦煦与呕同　向曰剖判分也上下天地也言天地之气相蒸而生万物也呕蒸也】爰初生民帝王始存【善曰言初有生民之时帝王之义始存也易曰有天地然后有万物有万物然后有男女有男女然后有父子有父子然后有君臣　铣曰天地既分是育万物乃生其人则有帝王存焉盖将治也】在乎混混茫茫【五臣本作混茫混茫】之时衅【善本作舋】闻罕漫而不昭【五臣本作照】察世莫得而云也【善曰混混茫茫天地未分舋闻罕漫不明之貌也言天地肇开君臣始树善恶罕漫而不昭察故世莫得而言之也荘子曰古之人在混茫之中与一时而得澹漠焉　翰曰混茫混沌之气也衅闻罕漫不明貌言此当时事物不得明察后世之人不可得言其实】厥有云者【五臣无此一句】上罔显于牺【善本作羲】皇【善曰罔无也显明也伏羲为三皇故曰羲皇　向曰其有可云者无有明于伏牺之皇者也罔无也】中莫盛于唐虞迩靡着于成周【善曰左氏传召公曰纠合宗族于成周　铣曰迩近靡无着盛也】仲尼不遭用春秋因斯发【善曰司马迁书曰仲尼厄而作春秋　翰曰孔子不见用于时故脩春秋因而发思也】言神明所祚兆民所托罔不云道徳仁义礼智【善曰言有斯四徳乃为神明所祚兆民所托　良曰孔子作春秋皆言神明所以垂福也人所以依托者无不云道徳仁义礼智之君惟秦皆弃此而暴虐】独秦崛【求勿切善本作屈】起西戎邠【斌】荒岐雍之疆【善曰史记曰秦自非子为附庸之邑秦号曰秦嬴　济曰邠岐雍皆地名荒外也疆界也】因襄文宣灵之迹【善曰史记曰秦荘公卒襄公立卒文公立卒徳公立卒宣公立又曰懐公卒懐公太子灵公立　良曰襄文宣灵并秦公諡也言始皇因此迹而起】立基【五臣本无立】孝公茂恵文奋昭荘【善曰史记曰献公卒子孝公立孝公卒子恵文君立武王卒立异母弟为昭襄王文王卒子荘襄王立　翰曰秦至孝公始称王恵文昭荘并秦王諡也茂盛奋起也言秦盛起本従此诸王为首也】至政破縦【五臣本作従子容切】擅衡【横】并吞六国遂称乎始皇【五臣本作皇帝】盛従鞅【于仰】仪韦斯之邪政【善曰史记曰荘襄卒子政立初并天下号始皇帝韦昭曰従人合之助六国者衡人散之佐秦者也商鞅张仪吕不韦李斯皆秦相良曰政始皇名关东为従关西为横皆诸侯连为援助之名始皇皆破之自专擅其威也　向曰始皇盛从商鞅张仪吕不韦李斯之计以邪为政】驰骛起翦恬贲【奔】之用兵【善曰史记曰白起攻楚拔鄢郢又曰王翦攻赵拔之翦子贲破定燕齐地又曰恬攻齐大破之　翰曰驰驱白起王翦恬王贲以为将故云用兵也】刬【楚简】灭古文刮【古八】语烧书【善曰史记李斯曰请非博士官所职天下敢有蔵书诗百家语者诣守尉杂烧之　　向曰刬削也刮除也言除百家之言】弛礼崩乐涂民耳目【善曰礼稽命徴曰文王见礼废乐崩道孤而无主也六韬曰先涂民耳目铣曰弛废涂塞也欲使人愚也】遂欲流唐漂虞涤殷荡周【善曰流漂涤荡谓除之也　济曰流漂涤荡并谓除去其礼法也】防【然】除仲尼之篇籍自勒功【善本作公】业【善曰防古然字　翰曰防烧也勒记也】改制度轨量咸稽之于秦纪【善曰稽考也纪本纪也言考校而着之秦纪　向曰稽述纪记也言述之于秦史以记其事】是以耆儒硕老抱其书而逺逊【良曰耆旧硕大也大老谓老儒也逊逃也】礼官博士巻其舌而不谈来仪之鸟肉角之兽狙【七余】犷【古孟】而不臻【善曰来仪鳯也肉角麟也説文曰狙犬齧人也又曰犷犬不可亲附也铣曰鳯凰麒麟皆以秦如恶狗而不至也狙犷犬齧人者也】甘露嘉醴景曜浸【侵】潭【滛】之瑞濳【善曰嘉醴醴泉也景曜景星有光曜也浸潭谓滋液浸润能生万物也潜蔵也　济曰此瑞潜而不出】大茀【浦没】经霣【陨】巨狄鬼信之妖发【善曰茀彗星也谷梁传曰星孛入北斗孛之为言犹茀也歩内切茀步忽切史记始皇本纪曰彗星光见东方北方汉书音义曰经谓星出东入西出西入东也史记始皇本纪曰有坠星下东郡至地为石汉书曰秦始皇有大人身长五丈夷狄服出于临洮鬼信谓告祖龙死也　向曰茀妖星也霣落也始皇时彗星见余同善注】神歇灵液【善本作绎】海水羣飞二世而亡何其剧与【平声　善曰绎犹绪也言神灵歇其旧绪不福佑之绎或为液海水喻万民羣飞言乱二世胡亥也为赵高所弑剧甚也言促甚也　良曰天地神只以秦无道之甚故歇其灵润滋液不降福祥海水羣飞喻天下乱也】帝王之道兢兢乎不可离已【善曰尚书曰兢兢业业　铣曰兢兢惧也言为君之道兢兢恐惧不可离于身也】夫能贞而明之者穷祥瑞回而昧之者极妖愆【善曰贞正也言既正且明故祥瑞咸格回邪也言既邪且闇故妖愆兢集也昧或为薎　济曰穷极皆多也回邪也言帝王贞明者多祥瑞邪而暗昧者多妖愆也】上览古在昔有凭应而尚缺焉壊彻而能全【善曰言古帝王之兴有凭依瑞应而尚毁缺焉有行壊彻之道而全立者乎言无也　向曰览古者凭仁义而感应瑞而尚闻有防缺之理何有为壊废之道而能全乎言必无全者也彻犹废也此亦微有意言汉有仁义之徳尚缺矣】故若古者称尧舜威侮者陷桀纣【善曰尚书曰若稽古帝尧又云若稽古帝舜夏桀殷纣也尚书曰威侮五行翰曰若顺也又曰有谈人君威暴侮乱者则必比迹于桀纣之王】况尽汛【五臣作讯音信】埽前圣数千载功业专用己之私而能享祐者哉【善曰况况始皇也私私所为也而能享祐言不能也毛诗曰洒扫庭内毛苌曰洒洒也洒与汛同所买切　良曰言除扫前圣之书专用己之私以为酷暴安能享福久逺者乎讯除也】防汉祖龙腾丰沛奋迅宛【寃】叶【音摄　善曰汉髙祖发迹在于丰沛灭秦道自宛叶　向曰奋迅威武貌宛叶地名】自武闗与项羽【五臣无羽】戮力咸阳【善曰汉书曰初高祖将西入武闗欲以二万人击峣下秦军沛公谢羽曰与将军戮力攻秦不自意先入闗　铣曰项项羽也言与项羽戮力攻秦也】创业蜀汉发迹三秦【善曰汉书曰项羽立沛公为汉王王巴蜀汉中又曰韩信因陈三秦易并之计汉王听信策】克项山东而帝天下【善曰汉书曰灌婴追斩羽东城汉王即皇帝位于汜水之阳】擿秦政惨酷尤烦者应时而蠲【古反　善曰蠲除也汉书沛公召秦豪杰曰父老苦秦苛法久矣与父老约法三章余悉除秦法　济曰尤甚蠲除也】如【五臣作始】儒林刑【五臣作形】辟厯纪图典之用稍増焉【善曰厯纪厯数纲纪也　向曰辟法也言始开学校定刑法也厯纪谓歴代之纪及图书经典稍益兴焉】秦余制度项氏爵号虽违古而犹袭之【善曰其秦政制度及项羽爵号虽知违古而犹袭之也孔安国尚书传曰袭犹因也　良曰言汉继秦余近项羽爵起之号虽知其违于古道不便于人而犹因而袭之未能尽除絶也】是以帝典阙而不补王纲弛而未张【善曰为袭秦项故阙者不补弛者未张也　济曰典则弛废也】道极数殚闇忽不还【善曰言天道既极厯数又殚故闇忽而灭不能自还也铣曰汉道已极厯数穷尽闇昧忽乱道散不还】逮至大新受命上帝还资后土顾懐【善曰大新王莽也莽字巨君王皇后之弟子也言上帝廻还而资助后土顾眷而懐归言天地福祐之也　向曰上帝天也后土地也言秦为酷暴汉兴稍寛其犹未能至治道极数尽朴散不还故大新受命上天还祥以为资助地只眷顾而懐之】符灵契黄瑞涌出【善曰符天符也灵契地契也黄瑞谓王莽承黄虞之后黄气之瑞也汉书王莽曰予前在摄黄气薰蒸以着黄虞之烈焉涌出瑞多　翰曰天黄地也言天地符气祥瑞皆见于时也】津【必】渤【善本作浡】沕【勿】潏【聿】川流海渟【音庭　良曰言祥瑞多如川流海水之渟贮也余皆水流貌】云动风偃雾集雨散【善曰言众瑞之多也】诞弥八圻【五臣作坼】上陈天庭【善曰八圻犹八埏言下终八圻上列天庭　济曰诞大弥广也八圻八方也言云行雨施万国従化如风偃草雾露润集布散天下大广于八方之境徳声上陈于天庭】震声日景炎光飞响盈塞天渊之间必有不可辞让云尔【善曰言威声如雷光景若日也易曰震为雷炎光日景也飞响震声也塞乎天渊所及逺也天渊达于天下塞于深渊项岱曰上达皇天下洞重泉不可辞譲言难也　向曰震动明徳之声天下所仰如日景在天炎盛之光万国歌謡响飞满于天渊之间故受命于汉必不可辞譲也】于是乃奉若天命穷宠极崇【善曰尚书曰明王奉若天道　向曰若顺也穷宠极崇谓至尊之位也】与天剖神符地合灵契创亿兆规万世【善曰分天之符合地之契言应録而王也创业经乎亿兆规模至于万世也　铣曰剖分也言创治下人规万世也】竒伟倜【天歴】傥谲诡天祭【五臣作际】地事【善曰言众瑞所以咸臻者由能祭天事地　翰曰竒大卓异变化之应天地之间亦屡出焉伟大也倜傥谓卓异也谲诡谓变化之速也】其异物殊怪存乎五威将帅班乎天下四十有八章【善曰汉书曰莽遣五威将军王竒等班符命四十二篇于天下　向曰莽遣五威将军王竒等班示符瑞异物殊怪之事于天下四十八章谓録之为书如篇章然也】登假【格】皇穹铺衍下土非新家【五臣本作室】其畴离之【善曰假至也言众瑞升至于皇天铺衍于下土离应也良曰登上格至穹天铺布衍广畴谁离治也言美声上至皇天广布天下非新室其谁能治之若此】卓哉煌煌真天子之表也【五臣本无也字善曰表仪也济曰卓大煌明表仪也】若夫白鸠丹乌素鱼断虵方斯蔑矣【善曰吴録曰孙防使张纮与袁绍书曰殷汤有白鸠之祥然古者此事未详其本尚书帝验曰太子发渡河中流火流为乌其色赤素鱼白鱼也周以白鱼为瑞汉书曰髙祖夜经泽中有大虵当径髙祖杖劔斩虵分为两道开也　铣曰汤有白鸠丹乌之瑞武王有白鱼之祥髙祖有斩白虵之应比之于此为轻蔑也】受命甚易格来甚勤【善曰格至也言莽徳盛故受天命甚易令众瑞咸至甚勤也翰曰格至勤多也言祥瑞来现甚多也】昔帝缵【祖管】皇王缵帝【五臣本无缵帝二字】随前踵古或无为而治或损益而亡【五臣本作已】岂如【善本作知】新室委心积意储思垂务【善曰论语子曰无为而治者其舜也与又曰殷因于夏礼所损益可知也委亦积也　向曰纉继也踵追也昔者五帝继迹三皇三王继迹五帝皆随前亊追于古道而舜则无为而治殷因于夏礼法有所损益其后纣乃亡之岂如新室委积意思垂拱治事也】旁作穆穆明旦也【五臣作亦】不寐勤勤恳恳者非秦之为与【平声　善曰言新室所以旁作穆穆勤勤恳恳者以秦之所为为非故欲勤修徳政也尚书曰勤施于四方旁作穆穆司马迁书曰勤勤恳恳　铣曰穆穆美也言莽勤勤恳恳整治非秦皇自用心骄逸】夫不勤勤则前人不当不恳恳则觉徳不恺【善曰言不勤勤则不能当先王之意不恳恳则觉徳不和也尚书曰笃前人成烈毛诗曰有觉徳行左氏传注曰恺和也良曰前人谓先王也若不勤勤则前王不当天心矣不恳恳则悟大徳不和其化也觉悟也恺和也】是
　　以发秘府览书林遥集乎文雅之囿翺翔乎礼乐之场殷周之失业绍唐虞之絶风【善曰言以文雅为园囿以礼乐为场圃续也绍继也　翰曰秘书之府　良曰嗣绍继也言礼乐法制有所失絶者皆继之】懿律嘉量金科玉条神卦灵兆古文毕发炳焕【善曰作焕炳】照耀靡不宣臻【善曰律六律也嘉量斗斛也金科玉条谓法令也言金玉贵之也蓍曰卦龟曰兆神灵尊之也古文先王之典籍也宣徧也臻至也　翰曰懿美也律谓正时月之节者神卦灵兆卜文也言此诸事于国政之要皆美而正之均而平之崇而行之古文前典尽发而明之炳焕照耀明徳也言如此明徳宣之无所不至臻至也】式軨轩旂旗以示之【善曰式用也汉书曰莽立大夫卿车服黻冕各有差軨轩皆车也尚书大传曰未命为士车不得有飞軨郑曰如今防车也周礼曰交龙为旂熊虎为旗　向曰式用也軨轩车也旂旗旗名也车服有差以示百官有节】扬和鸾肆夏以节之【善曰大戴礼曰行以和鸾趋中肆夏郑周礼注曰鸾和皆金铃也汉书音义曰肆夏诗乐也步则歌之以中节　铣曰扬动也和鸾金铃以节车行也肆夏乐名步则歌之以中节也】施黼黻衮冕以昭之【善曰言制服有差亦明贵贱也尚书曰黼黻絺绣周礼曰公之服自衮冕而下　济曰以衣服昭其等差也】正嫁娶送终以尊之【善曰汉书曰莽请考论五经定娶礼　良曰正天下吉凶之礼以知人之次序焉】亲九族淑贤以穆之【善曰汉书莽诏曰姚妫陈田王予之同族也尚书曰惇叙九族五姓世世复无有所与　翰曰淑美穆和也】夫改定神只上仪也【善曰汉书曰莽奏定南郊　良曰改定祭神只之礼使得其中】钦脩百祀咸秩也【善曰汉书曰莽奏定羣神之礼尚书召诰曰祀于新邑咸秩无文　铣曰钦敬咸皆秩序也谓敬百祀皆得次序也】明堂雍台【五臣本作辟雍】壮观也【善曰汉书曰莽奏起明堂辟雍　向曰明堂布政室辟雍讲艺之所】九庙长夀极孝也【善曰九庙一曰黄帝二曰虞帝三曰陈王四曰齐敬王五曰济北愍王六曰济南伯王七曰元城孺王八曰阳平顷王九曰新都显王汉书曰王莽隳壊孝元庙独置孝元庙故殿以为文母籑食堂既成名曰长夀宫籑士巻切与馔同　铣曰天子七庙莽加黄帝虞舜二庙是为九矣又置长夀宫以为文母籑食之堂】制成六经洪业也【善曰汉书莽奏立乐经然经有五而又立乐故云六经也　翰曰洪大也】北懐单于广徳也【善曰汉书曰莽重赂匈奴上书慕従圣制以诳曜太后　济曰懐来也单于匈奴也】若复五爵度三壤【善曰晋灼汉书注曰若预及之辞汉书曰莽奏曰周爵五等地四等臣请受爵者爵五等地四等尚书曰列爵惟五分土惟三　向曰若顺也五爵公侯伯子男也壤田也言民田有三等之给】经井田【善曰汉书曰莽令天下公田口井其男口不盈八而田过一井者分余田与九族周礼曰九夫为井　良曰经营也谓田之畆数营而均之】免人役【善曰汉书曰莽令更名天下奴婢曰私属皆不得卖之】方甫刑【善曰汉书曰莽分移律令仪法尚书曰穆王作吕刑孔安国曰后为甫侯　良曰方比也甫刑尚书篇名言制刑法以比之】匡马法【善曰马法司马穰苴之法也谓成出革车一乘教戎备也史记曰司马穰苴者田完之苗裔也齐景公以为将军将兵扞燕晋之师其后田和因自立为齐威王用兵行威大放穰苴之法而诸侯朝齐威王使大夫追论古者司马法而附穰苴其中因号曰司马穰苴兵法　良曰匡正也司马法兵革之事将正而行也】恢崇祗庸烁徳懿和之风【善曰周礼曰以乐徳教国子中和祗庸孝友尔雅曰懿烁美也　翰曰恢大祗敬庸用烁盛懿美也崇贤良敬而用之此盛徳美和之风也】广彼搢绅讲习言谏箴诵之涂【善曰搢绅谓经儒之人也汉书贾山上疏曰古者工诵箴谏瞽诵诗士传言谏过也　向曰搢绅儒生也言广用儒生讲习经义以为箴规讽诵之道也涂道也】振鹭之声充庭鸿鸾之党渐阶【善曰毛诗曰振鹭于飞于彼西雍我客戾止亦有斯容易曰鸿渐于陆　铣曰振鹭鸿鸾皆喻贤人也充庭渐阶言多也渐进也】俾前圣之绪布濩流衍而不韫椟【善本作韣善曰论语子贡曰有美玉于斯韫椟而蔵诸椟与韣古字通音读　翰曰俾使绪业也布濩分散貌衍广也韫椟蔵也言使前古圣帝之业分散流广兴行于时而不藏也】郁郁乎焕哉【善曰论语曰郁郁乎文哉又曰焕乎其有文章　济曰郁郁乎焕哉盛美之言也】天人之事盛矣鬼神之望允塞【善曰言有圣徳信能允塞鬼神之望　济曰允信塞满也】羣公先正罔不夷仪【善曰尚书曰羣公既皆听命又曰亦惟先正夷仪言有常仪也　良曰百官羣公之治既正无不端平有等差也罔无夷平也】奸宄寇贼罔不振威【善曰尚书曰蛮夷猾夏寇贼奸宄　向曰无不振惧威徳】绍少典之苗着黄虞之裔【善曰史记曰黄帝者少典之子姓公孙河图着命曰握登见大虹意生黄帝汉书曰予惟黄帝舜帝咸有圣徳营求其后将祚厥祀于是封姚恂为初睦侯奉黄帝后妫昌为始睦侯奉虞帝后　向曰黄帝少典之子也着盛也黄帝虞舜莽之先祖】帝典阙者已【五臣本作以】补王纲弛者已【五臣本作既】张炳炳麟麟【五臣本作炜炜】岂不懿哉【善曰麟麟光明也麟与燐古字同用翰曰炳炳炜炜盛明也懿美也】厥被风濡化者京师沈潜甸内帀洽侯卫厉揭【绮例】要荒濯沐【善曰言风化所被近者逾深逺者稍浅故京师沈濳而要荒濯沐也论语曰深则厉浅则揭　铣曰被及仁风霑濡淳化者则帝都且深矣沈潜深也　良曰甸内谓近都邑也币洽谓被霑风也侯卫要荒逺服也厉深霑也揭浅霑也濯沐微霑也近者深逺者渐浅也】而述【善本作术】前典廵四民迄四岳【善曰言法术前典而廵四民至于四岳也管子曰士农工商四民者国之正民也尚书曰二月东廵狩至于岱宗五月南廵狩至于南岳八月西廵狩至于西岳十有一月朔廵狩至于北岳　翰曰术法也四民四方之民也迄至也言法前代帝王之典礼廵省四方之人　问百年考农务至于四岳申宗祀之仪】增封泰山广【善本无广】禅梁甫斯受命者之典业也【善曰典常也言封禅之事王者常业也管子曰昔封泰山禅梁甫者七十有二家汉书音义项岱曰梁父者泰山下小山也　向曰典常也】葢受命日不暇给或不受命然犹有事矣【善曰受命谓高祖也言髙祖受命而不封禅始皇不受命犹有事乎泰山言俱失也史记曰始皇之上泰山中阪遇暴风雨　向曰言自古有受命为君者四方未寕营营不暇惜日不足亦不及有事于封禅则汉髙也或不受天命祥瑞之应犹或登山有礼者则始皇也】况堂堂有新正丁厥时崇岳渟【庭】海通渎之神咸设坛场望受【五臣无受】命之臻焉【善曰言莽既受命故岳渎之神皆设坛场而望来祭也堂堂盛也晏子齐景公曰将去此堂堂国者而死乎　向曰堂堂盛貌丁当厥其也　铣曰髙山深海四渎之神皆设坛场以祭之而望新君之至淳深也受命谓莽也臻至也】海外遐方信延颈企踵回面内向【五臣作向】喁喁【鱼恭】如也【善曰吕氏春秋曰圣人南靣而立天下延颈举踵矣论语素王受命防曰莫不喁喁延颈归徳　翰曰企举踵足也回靣内向谓顺服于君喁喁众口喜悦貌】帝者虽勤让【善本无让】恶【乌】可以已乎【善曰何休公羊传注恶犹于何也　翰曰帝者谓莽也恶辞也已止也言天下倾心帝者虽欲勤为辞让不事封禅之礼可以止乎言不可止也】宜命贤哲作帝【五臣本无帝字】典一篇奋【善本作旧】三为一袭以示来人摛之罔极【善曰言宜命贤智作帝典一篇足旧二典而成三典也谓尧典舜典　良曰宜作帝典一篇述至徳令振尧舜之典合三篇以为一书袭行于时以示来世舒于臣下之心使无极也摛舒奋振罔无也】令万世常戴巍巍履栗栗【善曰巍巍髙大也论语子曰巍巍乎其有成功尚书曰栗栗危惧　济曰令万世之后常戴荷巍巍髙大之徳履其敬谨之道也栗栗谨敬也】臭【许又】馨香含甘实【善曰言明徳比于馨香甘实故臭而含之　向曰令天下常臭闻馨香之誉含甘美之实徳】镜纯粹之至精聆清和之正声【善曰易曰刚健中正纯粹精也　翰曰镜鉴也聆听也言天下謌謡清和之正声】则百工伊凝庶绩越熙【善本作庶绩咸喜　善曰尚书曰允厘百工庶绩咸熙又曰庶绩其凝喜与古熙字通　铣曰工官伊惟凝成庶众绩功越逾熙广也】荷天衢提地厘【善曰孔安国尚书传曰厘理也上荷天道而下提地理言则而效之　向曰天下之士皆欣荷天道之亨通统其地理以助君之安人也地为臣道提统也厘理也】斯天下之上则已庶可试哉【良曰言封禅盛事此天下之上则也近可试为之】
　　典引【并序蔡邕曰典引者篇名也典者常也法也引者伸也长也尚书疏尧之常法谓之尧典
　　汉绍其绪伸而长之也】
　　班孟坚【翰曰典者尧典也汉为尧后故班生将引尧事以述汉徳是命曰典引】蔡邕注
　　臣固言永平十七年臣与贾逵傅毅杜矩展隆郗【五臣本作郤】萌等召诣云龙门【善曰范后汉书曰贾逵字景伯为侍中七畧曰尚书郎北海展隆然七略之作虽在哀平之际展隆夀或至永平之中　翰曰谓帝召固等六人诣此门】小黄门赵宣【向曰小黄门宦者】持秦始皇帝本纪问臣等曰太史迁下赞语中寜有非邪【铣曰天子令问固等云太史司马迁賛始皇语中何处有非也寜犹何也】臣等对曰【善本无等字曰字】此赞贾谊过秦篇【向曰司马迁秦始皇賛中全述贾谊此篇以明秦亊】言【善本作云】向使子婴有庸主之才仅得中佐【翰曰仅劣也言若劣得中庸之人以为辅佐秦亦未灭谓是时无贤佐】秦之社稷未宜絶也此言非是【翰曰固对此賛以过秦篇为非是也】即召臣入问本闻此论非邪将见问意开寤耶【五臣本无将见问意开寤耶七字】臣具对素闻知状【铣曰既有此对天子召入更问之固终奏闻此论为非也固又具对本所闻知是非之状于帝矣素本也】诏因曰司马迁著书成一家言扬名后世【善曰司马迁书曰通古今之变成一家之言孝经曰扬名于后世】至以身陷刑之故反微文刺讥贬损当世非谊士也【良曰帝言司马迁以陷刑故乃反微其文讥刺朝廷贬损汉世非义士也】司马相如洿行无节【济曰谓私于卓氏女】但有浮华之词不周于用【向曰周备也】至于疾病而遗忠【翰曰谓将死之时述天子之徳遗其忠迹而死】主上求取其书竟得颂述功徳言封禅事忠臣效也至是贤迁逺矣【铣曰言相如以此贤于迁相去逺也】臣固常伏刻诵圣论昭明好恶不遗细微【善本作微细】縁事断谊动有规矩虽仲尼之因史见意亦无以加【良曰刻治也圣论云司马迁非义士之论也因史见意谓修春秋褒贬之事】臣固被学最旧受恩浸深诚思毕力竭情昊天罔极【翰曰被学谓为学官也最旧言久也浸深极深也毕尽也言报天子之恩如天之无极】臣固顿首【善本又有顿首二字】伏惟相如封禅靡而不典扬雄美新典而无【善本作亡】实【向曰惟思靡美也】然皆游扬后世垂为旧式臣固才朽不及前人葢咏云门者难为音观随和者难为珍【自才朽不及前人至观随和者难为珍五臣本无此一段】不胜区区窃作典引一篇虽不足雍容明盛万分之一【济曰雍容美也言不足以言天子美明之盛徳所冀万分而得其一分也】犹乐【善本无乐】啓发愤懑【善本作满】觉悟童【铣曰乐谓乐为其事也】光扬大汉轶声前代【五臣本作世　良曰轶过也言光扬大汉之美过声于前世圣帝明王也】然后退入沟壑死而不朽臣固愚戆顿首顿首曰太极之元两仪始分烟烟【因】煴煴【于云反　蔡邕曰易太极是生两仪烟烟煴煴隂阳和一相扶貌也　翰曰太极混沌气之初也元始也两仪天地也烟煴天地之气】有沈而奥有浮而清【蔡邕曰奥浊也言两仪始分之时其气和同沈而浊者为地浮而清者为天　善同邕注向曰奥深也言混沌气有重浊而沉深为地有浮轻而清为天也】沈浮交错庶类混成
　　【蔡邕曰地体沈而气升天道浮而气降升降交错则众类同矣　善曰国语曰夏禹能平水土以品处庶类者也老子曰有物混成先天地也　铣曰沈浮之气相交杂众类混合而成其形】肇命民主五徳初起【蔡邕曰民主者天子也尚书曰成汤简代夏作民主五徳五行之徳自伏羲以下帝王相代各据其一行始于木终于水则复始也　铣曰肇始也五徳谓五行也言帝王以五行相承乃初起足法也】同于草昧混之中【蔡邕曰易曰天造草昧混犹溷浊　翰曰天地初开至理无名之君则同经于草创防昧混之中】逾绳越契寂寥而亡【无】诏者系不得而缀也【蔡邕曰言结绳书契以往其道寂寥而亡声莫能以相告故易系不得缀连也缀知锐切　翰曰逾越常理寂寥无言而后世之君系之不连缀也诏言也】厥有氏号绍天阐绎【亦】莫不开元于太昊皇初之首上哉夐乎其书犹可【善本无可】得而脩也【蔡邕曰所依为氏也号功之表也号太昊曰伏羲炎帝曰神农黄帝曰轩辕少昊曰金天颛顼曰髙阳帝喾曰髙辛尧曰陶唐舜曰有虞绍天阐绎宗绍天地开道人事　向曰其有名氏号令之君绍继天下开治万物者莫不始于太昊之主以为帝皇之首上古逺乎其书尚可得脩治也阐开也绎治也夐逺也】亚斯之世【善本作代】通变神化函光而未曜【翰曰亚次也言次此太昊以上变通神化其光不见则难可知也】若夫上稽干则降承龙翼而炳诸典谟以冠徳卓绰【善本作絶】者莫崇乎陶唐【善曰翼法也言陶唐上能考天之则下能承龙之法也龙法龙图也春秋合诚图黄帝徳冠帝位　铣曰稽考干天降下也龙翼谓龙飞也炳明卓髙绰寛冠首也陶唐尧也言上考天道之则下承龙飞利物之道则明着于典谟以为百王之首高大寛逺者莫崇于尧也】陶唐舍而禅有虞有虞【五臣本作有虞虞】亦命夏后稷契熙载越成汤武股肱既周天廼归功元首将授汉刘【蔡邕曰天有五行之序尧与四臣各据其一行而尧为之正四臣已徧故归功元首之子孙而授汉刘也髙祖始于沛公起兵入闗后为汉王以即尊位故遂曰汉也春秋左氏传曰陶唐氏既衰其后刘累者在夏为御龙氏在商为豕韦氏在周为唐杜氏成王灭唐宣王杀杜伯杜伯之子隰叔奔晋其后士防奔秦而复归其子留秦者为刘氏以是明之汉为尧后　善曰尚书曰熙帝之载尚书咎繇歌曰元首明哉股肱良哉　翰曰尧位不授其子禅舜舜亦不授其子而让禹稷契佐治能广尧事夏氏之后逺成汤之业汤复逺成武王之祚夏殷周悉有至徳股肱备也则尧之道广知舜禹贤圣之资以至于此而天乃归功于尧将授汉命以为天子也熙广载事越逺也元首谓尧也】俾其承三季之荒末值亢龙之灾孽悬象闇而恒文乖彛伦斁而旧章缺【善曰国语郭偃曰夫三季王之亡宜也韦昭曰季末也三季王桀纣幽王也易曰亢龙有悔穷之灾也又曰易曰悬象着明莫大乎日月尚书曰帝乃震怒弗畀洪范九畴彛伦攸斁左氏传曰季桓子命藏象魏曰旧章不可忘也　向曰俾使也三季谓夏殷周之末也言使汉承三代荒乱之末值亢龙悔穷之灾日月暗昧星辰乖错常理败坏古书亏缺圣教防矣而汉能脩之易云亢龙有悔穷之灾也孽亦灾也悬象恒文日月星也彛常伦理斁败也旧章古书也】故先命圣使缀学立制【善曰圣孔子也荘子曰夫虚静恬淡圣素王之道也春秋孔演图曰丘制命帝卯行也　铣曰言汉室既兴先命习圣之教者使缀于学斆立其制度补其缺治其乱】宏亮洪业表相祖宗赞扬廸哲【善本作喆　蔡邕曰相助也始受命为祖继中为宗皆不毁庙之称也言仲尼之作亦显助祖宗扬明其蹈喆之徳　向曰宏大亮举表立相助廸蹈哲智也言大举洪业立助祖宗賛扬前古以蹈圣哲之迹谓圣王之道】备哉粲烂真圣【善本作神】明之式【善本有也字　向曰古道既备粲烂然其有文章也式法也】虽臯防衡旦宻勿之辅比兹【善本无兹】褊矣【蔡邕曰兹孔子也　善曰谓臯陶后防阿衡周旦也宻勿僶俛也　铣曰褊小也言古道之兴皆由孔子神明之法式则虽臯陶之徒僶俛同心为之辅佐功成徳广比此亦小也】是以髙光二圣宸【五臣本作辰】居其域【蔡邕曰言髙祖光武如北辰居其所而众星共之　翰曰同蔡注言有徳也域所也】时至气动乃龙见渊跃【善曰易曰见龙在田或跃于渊　向曰天命既至则候时而动其出也如龙潜而见天下文明而人利见之似龙跃于渊自试欲飞之意也易乾卦九四云或跃在渊自试也】拊翼而未举则威灵纷纭【铣曰拊翼未举欲飞也纷纭盛多貌】海内云蒸雷动电熛【必摇反　良曰威徳振动也熛飞也】胡缢【一智】莽分尚【五臣作上】不涖其诛【蔡邕曰言二祖即位胡亥王莽皆先已诛天之所为先除也　善曰史记曰始皇崩赵髙立子胡亥为太子袭位为二世皇帝后陈胜等反赵髙乃使阎乐诛二世二世自杀汉书曰王莽地皇四年十月汉兵従宣平城门入城中少年朱弟等恐见虏掠私烧其室门呼曰虏王莽何不出来降莽避火之渐台众兵上台商人杜吴杀莽军人裂莽尸　向曰髙光二圣威灵之盛故胡亥死而王莽诛分散谓身首相离也言天子亦不临而杀之者皆已自诛缢而死涖临也】然后钦若上下恭辑【善本作揖】羣后正位度宗【蔡邕曰度居也宗尊也言二王既除乱诸侯推而尊之然后敬顺天地恭揖诸侯正位居尊也　善曰易曰君子正位凝命　向曰钦敬若顺也敬顺天地之义集其诸侯正位而就其尊号也谓即天子位也羣后诸侯也度就宗尊也】有于徳不台【五臣本台作怠字兼有嗣字】渊穆之让【蔡邕曰渊穆深美之辞也　善曰尚书曰舜让于徳不嗣汉书音义韦昭曰古文台为嗣　翰曰二圣既除暴乱诸侯推而尊之乃将让于有徳者自谦不能嗣于古先圣帝明王之列此深美之让也渊深穆美也】靡号师矢敦奋防之容【蔡邕曰矢陈也敦勉也毛诗曰矢于牧野　善曰言汉取天下无名号师众陈兵诰誓劝勉秉旄奋防之容防与麾音义同　铣曰靡无师众矢陈敦勉也言二圣取天下无号令兵众陈列勉劳奋击指防之容也盖以威徳自定也防与麾同】葢以膺当天之正统受克让之归运【善曰尚书曰诞膺天命又曰允恭克让　向曰言当天心之正理以膺天命授尧尧能让归功之运也言尧允恭克让汉受其福也】蓄炎上之烈精蕴孔佐之陈云尔【蔡邕曰谓火汉之徳也蓄聚也　善曰尚书曰火曰炎上孔佐即孔子也能表相祖宗故曰佐　翰曰蓄蕴皆积也言汉徳之盛如火炎上有其光明孔子垂诗书礼乐以助相于时大陈王道亦如辅佐汉室矣礼乐既盛故云蕴也】洋洋乎若徳【良曰洋洋美也若顺也】帝者之上仪诰誓所不及已【蔡邕曰本事曰诰戎事曰誓　济曰诰誓谓尚书也言汉帝之仪则尚书所载亦不及也】铺观二代洪纎之度其赜【士责】可探也【蔡邕曰洪大也纎细也　善曰周易曰探赜索隐　铣曰铺布也言布观殷周二代大小之度其幽深之迹亦可探究也洪大纎细也赜幽深也】并开迹于一篑【善本作匮】同受侯甸之【五臣本有所】服奕世勤民以方伯统牧【善曰言殷周二代初皆微开迹于一篑并受夏殷侯甸之服勤劳治人或为方伯或为统牧也论语曰虽覆一篑桓子新论曰汤武则久居诸侯方伯之位徳恵加于百姓纪年曰武乙即位周王季命为殷牧师也　翰曰汤及文王累世开迹自于卑微如起一篑之土以成其山渐为诸侯奕世勤劳以抚下人为一方之长统养百姓也篑土笼也侯甸诸侯之国也伯长牧养也】乘其命赐彤弧黄钺之威用讨韦顾黎崇之不恪【蔡邕曰韦豕韦顾已姓之国皆夏诸侯黎崇殷诸侯也汤文王诛之毛诗曰韦顾既伐又曰既伐于崇作邑于丰书曰西伯既戡黎　善曰乗因也言因其命赐以彤弓黄钺乃始征伐也　向曰汤文二王皆承夏殷之盛用讨不敬也弧弓也黄钺金饰斧也韦顾黎崇皆国名也皆不敬天子之命汤文奉命征之恪敬也】至于参【三】五华夏京迁镐【皓】亳【善曰参五谓参五分之也言殷周参五而分华夏之地然后乃始迁京于镐亳也论语曰参分天下有其二以服事殷解嘲曰四分五割并为战国毛诗曰考卜惟王宅是镐京毛苌曰武王作邑于镐京尚书汤诰曰王归自夏至于亳孔安国传曰汤迁于亳　良曰周后稷至公刘遭夏乱去邰之豳一也至太王为戎狄所偪迁于岐二也又居镐三也殷汤至盘庚凡五迁都故曰三五也天子所居曰华夏京大也镐亳地名】遂自北面虎螭其师革灭天邑【蔡邕曰天邑天子邑也　善曰北面臣位也虎螭如虎如螭也史记武王曰勉哉夫子如虎如罴如豺如离徐广曰离音义训并与螭字同尚书曰肆予敢求尔于天邑啇　济曰汤武王自北面臣位用龙虎之兵攻灭桀纣以升天子之位也螭龙也言其兵猛如虎威如龙也师兵也革改也天邑天子之邑也】是故谊士华而不敦武称未尽濩有慙徳不其然与【蔡邕曰武周乐也濩殷乐也孔子曰韶尽美矣又尽善也谓武尽美矣未尽善也舜禅而周伐故未尽善也延陵季子聘鲁观乐见舞大濩者曰圣人之也而犹有慙徳耻于始伐也岂不然乎　善曰左氏传哀伯曰武王克商迁九鼎于雒邑义士犹或非之　铣曰汤以臣伐君故古今义士以为华薄之事不为敦厚之道也武濩同蔡注皆以臣伐君也不其然与犹岂不如此】亦犹于【乌】穆猗那翕纯皦【皎】绎【亦　蔡邕曰周颂曰于穆清庙商颂曰猗欤那欤孔子曰始作翕如也従之纯如也皦如也绎如也　翰曰此商颂周颂美殷周用乐于宗庙之中也于穆猗那皆美也翕纯皦绎盛明之貌皆谓大也】以崇严祖考殷荐宗配帝【善曰周易曰先王作乐崇徳殷荐之上帝以配祖考　向曰严敬殷厚荐进宗尊帝天也言所以崇敬祖考厚进馨香尊配享于上帝也】发祥流庆对越天地者【蔡邕曰对答也　善曰毛诗曰对越在天郑曰越于也　济注同】舄奕乎千载岂不克自神明哉【蔡邕曰舄奕光曜流行貌　善曰言二代以臣伐君尚能作乐配天岂不能自神明其道哉周易曰圣人以此斋戒以神明其徳　向曰舄长奕盛克能也自犹事也言所以长盛千载者岂不由能事鬼神哉】诞略有常审言行于篇籍光藻朗而不渝耳【五臣本无耳字　善曰言二代神明其道大略有常但审言行于篇籍光藻明而不变言无殊功也　铣曰诞大朗明渝变也言大略有古之常道审言行于礼乐篇籍光其文藻明而不变】矧夫赫赫圣汉巍巍唐基泝测其源乃先孕虞育夏甄殷陶周【蔡邕曰言测度汉本至唐乃任舜育禹化契成稷皆为之父母模范也　善曰扬子法言曰甄陶天下其在和乎李注曰埏埴为器曰甄陶　向曰矧况也泝上也况我大汉以尧为基上测源流以至深逺乃孕育舜禹而作为殷周矣谓舜禹尧臣也契汤之先祖亦事尧也稷周之祖亦尧臣也故如孕而生之育而长之甄陶而成也甄谓以土烧器也】然后宣二祖之重光袭四宗之缉熙【蔡邕曰宣徧也袭因也髙祖光武为二祖孝文曰太宗孝武曰世宗孝宣曰中宗孝明曰显宗二祖重光天下四宗盛美相因而起也　善曰尚书王曰昔我君文王武王宣重光毛诗曰维清缉熙文王之典　良曰缉熙明也】神灵日照光被六幽【蔡邕曰六幽谓上下四方也尚书曰光被四表格于上下　向曰言天子神灵如日照天下　也六幽谓天地四方幽逺之处】仁风翔乎【五臣作于】海表威灵行乎鬼区【蔡邕曰鬼区絶逺之区也　善曰尚书曰方行天下至于海表鬼区即鬼方也毛诗曰覃及鬼方毛苌传曰鬼方逺方也铣曰区方也鬼方蛮夷逺国也】慝【善本作匿】亡【无】回而不泯微胡【五臣本作琐】而不頥【善曰頥养也何细而不养言皆养也　济曰邪恶者无不絶而杀之微细者无不安而养之慝恶回邪细頥养也】故夫显定三才昭登之绩匪尧不兴【蔡邕曰言明定天地人之道明登天之功非尧莫能兴也尚书曰昭登于上　善曰周易曰易有天道焉有地道焉兼三才而两之　良曰三才天地人也昭明登成绩功也言明定三才明成其功非尧不能兴也】铺闻遗策在下之训匪汉不厥道【善曰言布闻古之遗防圣徳在下之训非汉不能道毛诗曰明明在下毛苌诗传曰文王之徳明明在天下谓天之下也翰曰铺布也遗防谓古之典防有所阙遗者也在下之训谓政教流训于下也言布脩古者阙遗之防使闻于天下政教流训于时则非汉徳不其道也】至于经纬乾坤出入三光【蔡邕曰言使日月星辰出以其节入以其期亡朒朓侧匿盈缩之异也　善曰言汉之道能经纬天地出入三光也淮南子曰覆天载地纮宇宙而章三光也　向曰经纬犹政治也三光日月星也使其出入躔次不出其道】外运浑元内霑豪【五臣作毫】芒【善曰言汉道外则运行于浑元内则沾润于豪芒言巨细咸被也　济曰外则运行造化之气内则渥恩霑于微细也浑元造化之气毫芒物之微细也】性类循【五臣作脩】理品物咸亨其已久矣【善曰易曰品物咸亨　铣曰性生也品物谓万物也亨通也言物得所其已久矣】盛哉皇家帝世徳臣列辟功君百王荣镜宇宙尊亡与亢【蔡邕曰上下四表曰宇往古来今曰宙　善曰言汉之徳能臣古之列辟其功又为百王之君也　良曰帝世谓与尧继世也　翰曰徳臣谓有徳之臣也列辟谓百官也功君谓有功之君也百王谓诸侯王也皆得其才能荣名镜照于宇宙则天子之道尊荣自古帝王无与敌者亢敌也】乃始防巩劳谦兢兢业业贬成抑定不敢论制作【蔡邕曰巩亦劳也　善曰易曰劳谦君子有终吉尚书曰兢兢业业一日二日万几礼记曰王者功成作乐治定制礼　向曰防敬也巩劳也言汉有此威徳乃犹谨敬劳谦戒慎自贬其成功之议自抑其安定之理不敢论制作封禅之事言至谦也】至于迁正黜色賔监【平】之事涣扬防内【蔡邕曰汉承周后当就夏正以十二月为年首而秦以十月为年首高祖又以十月至霸上因而不改至武帝太初始改焉贾谊公孙臣等议以汉土徳服色尚黄至光武中乃黜黄而尚赤立殷后曰绍嘉公周后曰承休公以賔而监二代矣于四者宣扬海内制作之事犹未章也　善曰礼记曰圣人南面而治天下也改正朔易服色　铣曰迁正改正朔也黜色易服色也賔监谓光武封殷后曰绍嘉公周后曰承休公以賔客礼之所以敬视此二代之礼乐涣然盛扬于天下也监视也防内天下也】而礼官儒林屯用笃诲之士不传祖宗之髣髴虽云优慎无乃葸【死】与于是三事岳牧之寮佥尔【五臣作人】而进曰【蔡邕曰慎而无礼则葸　善曰优谓优游也尚书大传曰周公作乐优游三年毛诗曰三事大夫莫肯夙夜尚书曰内有百揆四岳外有州牧侯伯　向曰言礼官既不能传述帝道三公岳牧之官皆欲进言于帝也三事三公也寮官佥皆也】陛下仰监唐典中述祖则【向曰髙祖之则也】俯蹈宗轨【铣曰俯下也世宗武帝封禅之轨则也】躬奉天经【善曰孝经曰夫孝天之经也　良曰孝者天地之经言天子身行孝道】惇【敦】睦辨章之化洽【善曰尚书曰惇叙九族九族既睦平章百姓辨与平古字通也　翰曰惇厚九族和睦上下辨析章服其化已洽矣】廵靖黎蒸懐保鳏寡之恵浃【祖颊反　蔡邕曰懐安也保养也　善曰廵靖廵狩而安之也毛诗曰日靖四方尚书周公曰怀保小民恵鲜鳏寡　济曰廵谋天下众庶之人懐安鳏寡之徒其恵浃也浃洽也】燔【扶元】瘗悬【善本作县】沈肃祗羣神之礼备【善曰尔雅曰祭天曰燔柴祭地曰瘗埋祭山曰庋悬祭川曰浮沈　向曰此言祭天地山川也肃秪皆敬也】是以来仪集羽族于观魏【蔡邕曰貌恭体仁则鳯皇来仪　善曰尚书曰鳯皇来仪家语子夏曰商闻山书曰羽虫三百有六十而鳯为之长　铣曰来仪鳯也言感天子之徳乃与常鸟之族集于阙下观魏皆阙也】肉角驯毛宗于外囿【蔡邕曰视明礼脩则麒麟来应善曰广雅曰麒麟狼题肉角家语子夏曰毛虫三百有六十而麟为之长良曰肉角麟也乃与常兽之类驯于外囿之中驯顺也毛谓兽也养兽之处曰囿】扰缁文皓质于郊【蔡邕曰思睿信立则白虎扰善曰驺虞也　翰曰扰游缁黑皓白也郭外曰郊此谓驺虞瑞兽黑文白质也】升黄辉采鳞于沼【蔡邕曰聼徳知正则黄龙见　善曰礼记曰龟龙在宫沼　济曰此谓黄龙也天子有至徳则黄龙见】甘露宵零于丰草【蔡邕曰徳至天则甘露降　善曰毛诗曰湛湛露斯在彼丰草　铣曰宵夜丰盛也】三足轩翥于茂树【蔡邕曰乌反哺之乌至孝之应也　善曰楚辞曰鸾鸟轩翥而翔飞　向曰三足乌也轩飞貌翥飞也】若乃嘉谷灵草竒兽神禽应图合牒穷祥极瑞者朝夕坰牧【蔡邕曰天子寰内也　良曰图牒皆图书之类也言祥瑞朝夕见于坰牧也林外曰坰郊外曰牧】日月邦畿卓荦方州洋溢乎要荒【翰曰日月之下邦畿之内竒异卓荦之瑞生于帝都洋溢于逺国也方州帝都也洋溢言多也要荒逺国也】昔周【善本无周】姬有素雉朱乌秬黄【莫侯】之事耳【善曰素雉白雉也太公金匮曰武王代殷四夷闻各以来贡越裳献白雉重译而至尚书帝验曰太子发渡河中流火流为乌其色赤毛诗曰诞降嘉谷惟秬惟秠尔雅曰秬黑黍也韩诗外传曰贻我嘉薛君曰大麦也　向曰昔周成之时有白雉赤乌之瑞黑黍黄麦之秀皆为瑞也秬黍麦也】君臣动色左右相趋【铣曰谓周之君臣喜悦其嘉瑞故动色而相趋也】济济翼翼峨峨如也【善曰毛诗济济多士又曰小心翼翼尔雅曰翼翼敬也毛诗曰奉璋峨峨　向曰皆盛多貌也】葢用昭明夤畏承聿懐之福【蔡邕曰毛诗曰昭事上帝聿懐多福　善曰尚书曰严恭夤畏　济曰夤敬聿脩怀安也言嘉此瑞者葢用昭明鬼神之感敬畏上天之命奉脩先王之美安于兆人以成多福故作封禅】亦以宠灵文武贻燕【五臣作宴】后昆覆以懿铄【善曰左氏传防啓疆曰辱见寡君宠灵楚国毛诗曰贻厥孙谋以燕翼子尚书曰垂裕后昆　良曰又益神灵于文武二王遗安后嗣覆以美盛之徳也宠益贻遗宴安昆嗣懿美铄盛也】岂其为身而有颛【五臣本无而有二字颛作专】辞也【向曰成王所以封禅者岂为其身而为专擅之辞也葢以光祖考之徳】若然受之亦宜勤恁【而深】旅力以充厥道【蔡邕曰恁思也旅陈也　向曰若如此受命之事汉亦宜勤思陈力以受封禅之事以充美祖考之道也恁思旅陈也】啓恭馆之金縢御东序之秘寳以流其占【蔡邕曰恭馆宗庙金縢之所在东序墙也尚书曰颛顼河图雒书在东序流演也雒书皆存亡之事尚览之以演祸福之验也　向曰啓开也恭馆置金縢之所也金縢周公请命之书藏之于匮缄之以金书云天球河图在东序东序东厢也秘寳则河图也此二物皆可以占验受命之事故开而进之以流传其占也】夫图书亮章天哲也【蔡邕曰亮信也章明也言河图洛书至信至明而出天赐之使视而行之　翰曰亮信章明哲智也言图书者所以示信天命以明贤哲之道也】孔繇先命圣孚也【蔡邕曰繇道也言孔子先定道诚至信也　济曰孔子之道先王教命圣人信而行之也孔谓孔子也繇道孚信也】体行徳本正性也【蔡邕曰体行正性习尧所履今天子复蹈之】逢吉丁辰景命也【蔡邕曰言逢此吉当此时者皇天之大命也　良曰丁当也景明也言逢其吉瑞当于嘉辰此王者之明命也】顺命以创制【蔡邕曰易曰汤武革命顺乎天应乎人　铣曰顺天命以创立封禅之制】因定以和神【蔡邕曰制定作乐以和人神　向曰因天下治定以和鬼神以事封禅】荅三灵之蕃【烦】祉展放唐之明文【善曰三灵天地人也已见陆机髙祖功臣颂尚书璇玑钤曰平制礼乐放唐之文　翰曰封禅者所以荅天地人之多福广帝尧之明徳矣蕃多祉福展广也放唐谓尧也】兹事体大而允寤寐次于【五臣本作圣】心瞻前顾后【善曰允信也次止也言此事体大式张大信能寤寐常止于圣心不可忘也大戴礼曰神明自得圣心备矣前谓前代帝王后谓子孙也　向注同】岂蔑清庙惮勑天命也【五臣本无命字也作乎　善曰蔑轻惮难也勑正也言封禅之事皆述祖宗之徳今乃推让岂轻清庙而难正天命乎毛诗序曰清庙祀文王也尚书曰勑天之命　翰曰言天子可以瞻前顾后封禅之事皆以光扬宗庙以开洪业以示万代岂复轻祖而难告天者乎清庙祖考庙也勑告也】伊考自遂古乃降戾爰兹作者七十有四人【善曰伊维也遂古逺古也戾至也言自逺古以来至于此也楚辞曰遂古之初谁传道之古封禅者七十二君今加之二汉是七十四人也　向注同降下爰于此谓汉也】有不俾而假素罔光度【五臣作庆】而遗章【善曰言前封禅之君有天不使之而尚假竹素未有告之以光明之度而遗其篇章　铣曰言自古君王有天命不使封禅而假勒素牒无大庆之瑞亦妄遗迹于书传俾使罔无光大也章谓书传也】今其【五臣本作有】如台【贻】而独阙也【善曰尚书曰夏罪其如台孔安国传曰台我也　良曰自封禅之君岂有如我天子之徳者我安可独阙于此礼也】是时圣上固以【五臣作已】垂精游神苞举艺文【济曰将脩封禅也】屡访羣儒俞【善本作谕】咨故老【翰曰访问也俞然也咨谋也言天子然纳封禅之事谋于故老问以可否】与之斟酌道徳之渊源肴【善本作肴】覈【胡革】仁义【善本作谊】之林薮以望元符之臻焉【蔡邕曰斟酌饮也肴覈食也肉曰肴骨曰覈水深曰渊水本曰源丛木曰林泽无水曰薮言六艺者道徳之深本而仁义之丛薮也天子与羣儒故老斟酌肴覈而行以天应之至也诗曰泂酌彼行潦又曰肴覈惟旅　向曰斟酌饮也肴覈食也言与羣儒故老求道徳之深源寻仁义之林薮以望符瑞之至亦如饮食以求其醉饱也肴肉也覈木实也臻至也】既感羣后之谠辞又悉经【五臣无经】五繇【宙】之硕虑矣【蔡邕曰谠当也经常也繇占也王者廵狩预十五年嵗习其祥习则行不则修徳而改卜言天下已举五卜之占而习吉也　铣曰羣后百官也谠正悉尽也五繇卜辞也硕大也言感百官之正辞知其可以也又尽卜者之大虑以知吉也】将絣【五臣本作伻蒲萌切】万嗣扬洪辉奋景炎【蔡邕曰扬奋皆振布之意善曰絣使也絣与伻古字通也　翰曰伻使洪大辉光奋振景明炎盛也言将使万世扬汉徳之大光振大汉之明盛也】扇遗风播芳烈【良曰扇动播布烈业也】久而逾【善本作愈】新用而不竭【翰曰徳利于人而人不厌故虽久而逾新也其徳广逺故不竭也】汪汪乎丕天之大律其畴能亘之哉唐哉皇哉皇哉唐哉【蔡邕曰言谁能竟此道惟唐尧与汉汉与唐尧而已济曰汪汪深广貌丕大律法畴谁亘终也言其徳深如水道大如天又立大法其谁能知其深极之理言不】
　　【可测也　良曰唐羡唐皇大也再言之美之甚也】

　　文选巻四十八
　　钦定四库全书
　　文选巻四十九
　　梁　昭　明　太　子　萧　统　编
　　唐李善吕延济刘良张铣吕向李周翰注
　　史论上
　　公孙传赞
　　班孟坚【翰曰凡史传之末作一赞以重论传内人之善恶命曰史论】
　　赞曰【良曰赞亦论之通称】公孙卜式倪寛皆以鸿渐之翼困于燕雀【善曰李竒汉书注云渐进也鸿一举而进千里者羽翼之材也言等皆以大材初困为俗所薄若燕雀不知鸿鹄之志　铣曰此三人进趣相类故连言之鸿水鸟也此三人皆有大材如鸿鸟之羽翼然皆初困俗人所薄鷰雀小鸟喻俗人也】逺迹羊豕之间非遇其时焉能致此位乎【善曰汉书曰公孙少时家贫牧豕海上年四十余乃学春秋武帝初即位召贤良文学士是时年六十徴贤良文学对防拜博士迁丞相又曰卜式以田畜为事式以入山牧羊十余年羊致千余头上拜为中郎迁御史大夫韦昭汉书注曰逺迹谓耕牧在逺方也　向曰同善注言皆屈髙逺之迹以牧羊豕也时谓徴贤良时此位则丞相大夫也】是时汉兴六十余载海内乂安府库充实而四夷未賔制度多阙上方欲用文武求之如弗及始以蒲轮迎枚生见主父而叹息【善曰汉书曰武帝为太子闻枚乗名及即位乗已年老廼以安车蒲轮徴乗又曰主父偃齐国临淄人武帝时言九事其八事为律令上书阙下朝奏暮召入见谓曰公安在何相见之晩也　济曰是时武帝时也四夷四方之夷也賔服也制度礼法也阙缺也弗及如前人不能及也余同善注】羣士慕响异人并出卜式拔于刍牧羊擢于贾【古】竖【善同良注　良曰刍牧谓牧羊也拔擢皆举用也桑羊洛阳贾竖子也以善心计为侍中】卫青奋于奴仆日防出于降虏【善曰汉书曰卫青其父郑季与阳信长公主家僮卫媪通生青青姊子入宫幸上召青为建章监侍中乂曰金日防本匈奴休屠王子王降汉后悔昆邪王杀之将其众降日防以父不降没入官输黄门养马马肥好上拜为马监　翰曰虏获也】斯亦曩时版筑饭牛之朋已【善曰尚书序曰高宗梦得説使百工营求诸野得诸傅岩孟子曰傅説举于版筑之间吕氏春秋曰甯戚饭牛居车下望桓公悲击牛角而疾歌矣　铣曰同善注言此数君之遇亦同类之朋已辞也】汉之得人于兹为盛儒雅则公孙董仲舒倪寛【善曰汉书曰倪寛治尚书为侍御史上问尚书一篇擢为中大夫】笃行则石建石庆【善曰汉书曰石奋长子建次子庆皆以驯行孝谨官至二千石　良曰笃厚也厚行谓孝谨也】质直则汲黯卜式【善曰汉书曰汲黯字长孺濮阳人也为主爵都尉数直谏又曰卜式言郡国不便盐铁船有筭可罢　济曰质正也直谓汲黯谓武帝曰陛下内多嗜欲卜式数言郡国不便帝皆重之】推贤则韩安国郑当时【善曰汉书曰韩安国所推举皆亷士贤于已者于梁举壶遂臧固至此皆天下名士又曰郑当时字荘陈人也为大司农毎朝上问説未尝不言天下长者闻人之善进之上惟恐后　铣曰推举也安国所推举皆当时能士郑当时常四郊置驿以迎天下贤士】定令则赵禹张汤【善曰汉书曰张汤迁太中大夫与赵禹共定诸律令又曰赵禹斄人至中大夫斄音邰　铣同善注】文章则司马迁相如滑稽则东方朔枚臯【善曰楚辞曰突梯滑稽如脂如韦王逸曰辗转随俗也汉书曰枚臯字少孺不通经术谈笑类俳倡以故得媟黩　向曰相如与史迁同姓也滑稽犹俳谐也】应对则严助朱买臣【善曰汉书曰严助为中大夫与朱买臣并在左右　济曰应对谓抗答君上】厯数则唐都落下闳【善曰汉书曰造汉太初厯方士唐都巴郡落下闳与焉益部耆旧传曰闳字长公巴郡阆中人也明晓天文地理隠于落亭武帝时友人同县谯隆荐闳待诏太史更作太初厯拜侍中辞不受风俗通曰姓有落下汉有落下闳　良同善注】协律则李延年运筹则桑羊【善曰汉书曰李延年中山人坐法腐刑善歌新声为恊律都尉桑羊以心计为侍中济曰同善注运筹则心计也】　奉使则张骞苏武【善曰汉书曰张骞汉中人也以郎应募使月氐去十三年得还骞以校尉従大将军击匈奴知氷草处军得以不乏封骞为博望侯蘓武字子卿杜陵人也武以中郎将使持节送匈奴使留在汉者匈奴乃徙武北海上武仗汉节牧羊武留匈奴十九嵗乃还拜为典属国　铣曰张骞苏武并着诚节也】将帅则卫青霍去病【善曰汉书曰卫青字仲卿为大将军凡七出击匈奴霍去病为骠骑将军凡六出击匈奴　向曰此二人俱为汉将破匈奴有功者也】受遗则霍光金日防【善曰汉书曰武帝病笃霍光曰如有不讳谁当嗣者上曰立少子君行周公之事光让日防日防亦曰臣不如光并受遗诏辅少主　济同善注】其余不可胜纪是以兴造功业制度遗文后世莫及孝宣承统纂修洪业【善曰国语曰祭公谋父曰时序其徳纂修其绪　良曰其余谓诸道术者胜尽也兴起也言起作功业制度后代无能及武帝也统纪纂继洪大也继脩大业谓修武帝故事】亦讲论六艺招选茂异【善曰六艺六经也汉书武帝诏曰察吏民茂才异等　翰曰六艺礼乐射御书数也招引选择也茂异谓茂才异等】而萧望之梁丘贺夏侯胜韦成严彭祖尹更始以儒术进【善曰汉书曰萧望之修齐诗事同县后苍梁丘贺字长公従京房受易贺入説上善之以贺为郎至少府夏侯胜従济南伏生受尚书至长信少府韦贤修诗传子成至丞相严彭祖字次公与顔安乐俱事眭孟公羊春秋有顔严之学为太子太傅谷梁学有尹更始为谏议大夫　铣曰萧望之脩齐诗同善注言此六人并以儒术进为着职也】刘向王襃以文章显【向曰王襃刘向以文章谏诤见幸于帝】将相则张安世赵充国魏相邴吉于定国杜延年【善曰汉书曰张安世字少孺宣帝即位为大司马车骑将军杜延年字幼公为太仆给事中宣帝任信之即奉驾入给事中　济曰赵充国讨西羌有功封营平侯魏相邴吉于定国皆丞相并有召称】治民则黄霸王成龚遂郑召信臣韩延夀尹翁归赵广汉严延年张敞之属【善曰汉书曰黄霸字次公为扬州刺史宣帝以为颍川太守王成为胶东相政甚有声宣帝最先襃之龚遂字少卿宣帝以为渤海太守人皆富实狱讼止息郑字穉卿为淮扬相以髙第入为右扶风召信臣字翁卿为南阳太守吏民亲爱号之曰召父韩延夀字长公为东郡太守吏民敬畏趋向之防狱大减为天下最尹翁归字子况拜东海太守东海大治赵广汉字子都涿郡人守京兆尹能发奸摘伏如神严延年字次卿为涿郡太守道不拾遗张敞字子髙河东人守京兆尹枹鼔稀鸣市无偷盗　良曰言此数公皆在职平直而有声誉】皆有功迹见述于后世参其名臣亦其次也【翰曰次谓次于武帝时也】
　　晋纪论晋武帝革命
　　干令升【善曰何法盛晋书曰干寳字令升新蔡人始以尚书郎领国史迁散骑常侍卒撰晋纪起宣帝迄愍五十三年评论切中咸称其善　铣曰论者论革魏命之事革改也言改魏命归于晋故史官作此论以论之】
　　史臣曰帝王之兴必俟天命苟有代谢非人事也【善曰尚书曰俟天休命淮南子曰二者代谢舛驰髙诱曰代更也谢次也　向曰俟待谢序也言帝王必待天命而后兴且有代序兴废皆非人事所能致也】文质异时兴建不同【善曰春秋元命苞曰王者一质一文据天地之道也天质而地文又曰正朔三而改尚书大传曰文质再而复　济曰言帝王之兴或以文或以质其位不同也】故古之有天下者栢皇栗陆以前为而不有应而不求执大象也【善曰荘子曰独不知至徳之时乎昔者栢皇氏栗陆氏若此之时则至治也淮南子曰天地大矣成而弗有老子曰执大象天下往　良曰栢皇栗陆上古帝王号为谓为理而不自有其功应谓应徳而不求其报象法也言如此之君但执淳素之大法】鸿黄世及以一【五臣本作壹】民也【善曰父子相承以一民之心也左氏传史克曰昔帝鸿氏有不才子杜预曰帝鸿黄帝也礼记曰大人世及以为礼　翰曰世及谓父子相承也言如此以一人之心不令有二心也】尧舜内禅体文徳也汉魏外禅顺大名也【善曰谢灵运晋书禅位表曰夫唐虞内禅无兵戈之事故曰文徳汉晋外禅有翦伐之事故曰顺名以名而言安得不僭称以为禅代邪灵运之言似出于此文既详悉故具引之　铣同善注】汤武革命应天人也【善曰周易曰汤武革命顺乎天而应乎人　向曰汤伐桀武王伐纣以啓其昏暴天人厌之故应而伐】髙光争伐定功业也【善曰汉髙祖及光武也仲长子昌言曰髙光二祖之神武遇际防而不能得管子曰禹平治天下及桀而乱之汤放桀以定禹功也汤平治天下及纣而乱之武王伐纣以定汤功也　济曰髙祖光武伐灭项羽王莽克定功业】各因其运而天下随时【五臣本无时字】随时之义大矣哉【善曰周易曰随元亨随时之义大矣哉　良曰言各逐运数而天下之人随大矣哉言此义广大不可得言也】古者敬其事则【五臣无则】命以始今帝王受命而用其终【善曰尚书曰月正元日舜格于文祖孔安国曰将即政故至文祖庙告也魏志曰陈留王咸熙二年十二月禅位于晋嗣王左氏传曰晋侯使太子申生伐东山臯落氏狐突叹曰时事之徴也故敬其事则命以始今命以时卒閟其事也　翰曰古者谓尧也事谓万几之事也始初也今谓陈留王也终谓终帝之事而禅位于晋也】岂人事乎其天意乎【铣曰言终始不同岂惟人事邪乃天意也】
　　晋纪緫论【向曰此论自宣帝至愍帝合其善恶而论之是名緫论矣】
　　干令升
　　史臣曰昔髙祖宣皇帝以雄才硕量应运而仕【善曰范后汉书曰陶谦奏记于朱隽曰将军既文且武应运而出铣曰雄才谓英雄也硕大也应运谓应圣人之期运也仕谓魏武为汉丞相时懿仕文学掾】值魏太祖创基之初筹画军国嘉谋屡中【善曰干寳晋纪曰魏武帝为丞相命髙祖为文学掾毎与谋策画多善　良曰筹谓计防也嘉善屡数也】遂服舆轸驱驰三世【善曰干寳晋纪曰魏文帝即位为丞相长史明帝即位迁骠骑大将军　翰曰舆轸车也谓乗舆也三代谓文帝时为丞相明帝即位迁骠骑大将军兼武帝文学掾也】性深阻有如城府而能寛绰以容纳行任数以御物而知人善采拔【善曰管子曰圣君任法不任智任数不任説尚书禹曰知人则哲能官人　铣曰言宣帝志性深阻如城府之深固也又能寛绰容纳于物数术也御使也言任数术之人使之知其善者必取擢而用矣采取拔擢也】故贤愚咸懐小大毕力【善曰尚书穆王曰小大之臣咸懐忠良东观汉记太史官曰明主劳神忠臣毕力　向曰懐来毕尽也】尔乃取邓艾于农隙引州泰于行役委以文武各善其事【善曰魏志曰邓艾字士林义阳人也典农纲纪上计吏因使见太尉司马宣王宣王竒之辟以为掾迁尚书郎郭颁世语曰初荆州刺史裴潜以州泰为従事司马宣王镇宛潜数遣诣宣王由此为宣王所知歴兖豫州刺史　济曰隙卑细貌艾善武而泰善文言宣王能委任之各尽其事也】故能西擒【善本不従才】孟达东举公孙渊【善曰干寳晋纪曰新城太守孟达反髙祖亲征之屠其城斩达魏志曰公孙渊为辽东太守景初元年徴渊遂发兵逆于辽隧自立为燕王三年遣司马宣王征渊斩渊传首洛阳　良曰孟达为金城太守擒执也】内夷曹爽外袭王陵【善曰干寳晋纪曰髙祖与曹爽俱受遗辅政爽横恣日甚髙祖乃奏事永寜宫废爽兄弟以侯归第有司奏黄门张当辞道爽反状遂夷三族又曰髙祖东袭太尉王陵于夀春初陵以魏主非明帝亲生且不明也谋更立楚王彪陵闻军至面缚请降髙祖解缚反服见之送之京都饮药而死　翰同善注】神略独断征伐四克【善曰扬雄连珠曰兼听独断圣王之法也法言曰汤武桓桓征伐四克也铣曰神略言智如神断决也四克谓克于四方】维御羣后大权在已【善曰春秋孔演】
　　【图曰天子执图诸侯得之大权成　向曰维持御使也羣后众官也权柄言国柄在已谓髙祖也】屡拒诸葛亮节制之兵而东支吴人辅车之势【善曰汉书曰齐桓晋文乏兵可谓入其域而有节制矣左氏传宫之竒曰谚所谓辅车相依唇亡齿寒　济曰诸葛亮蜀将也节制言亮军士有节度制法也支亦拒也辅车之势谓呉与蜀为援助而宣王能拒之】军旅屡动邉鄙无亏于是百姓与能大象始构矣世宗承基太祖继业【善曰干寳晋纪曰世宗景皇髙祖崩以抚军大将军辅政又曰太祖文皇帝母弟也世宗崩进位大将军録尚书事辅政周易曰人谋鬼谋百姓与能　良曰屡数也鄙亦邉也亏阙象法也言晋之兴盛大法従此始立也翰曰继业谓相继以成帝业者也】丰乱内钦诞寇外【善曰干寳晋纪曰中书令李丰】
　　【推太常夏侯谋废大将军世宗闻之乃遣王羡迎丰至世宗责之丰知祸及遂放恶言勇士筑杀之夷三族又曰扬州刺史文钦自曹爽死后隂懐异志乃矫太后令罪状世宗世宗自帅中军讨之钦败得入吴又曰镇东大将军诸葛诞贰于我大祖亲帅六军东征拔之斩诞首夷三族　铣同善注】濳谋虽宻而在几必兆【向曰潜谋丰也几徴兆见也】淮浦再扰而许洛不震咸黜异图用融前烈【善曰左氏传曰咸黜不端尚书王曰公刘克笃前烈　济曰淮浦许洛谓钦诞也震动咸皆也言皆黜异心图谋之人以明前帝之业也】然后推毂钟邓长驱庸蜀【善曰干寳晋纪曰景元四年大举伐蜀太祖部分诸军指授方略使征西将军邓艾自狄道攻姜维于沓中使镇西将军钟防自骆谷袭汉中汉书冯唐曰上古王者遣将也跪而推毂曰阃以内寡人制之阃以外将军制之战国防曰乐毅轻卒鋭兵长驱至齐尚书曰及庸蜀人　良曰天子遣将推毂而送钟防邓艾为将征蜀破之庸蜀地名也】三闗电扫刘禅入臣【善曰吴志贺邵曰刘氏据三闗之险守重山之固张莹汉南记曰蜀有阳平江闗白水此为三闗干寳晋纪曰邓艾进军城北蜀主刘禅面缚舆榇诣垒门范后汉书阎忠説车骑将军皇甫嵩曰旬月之间神兵电扫　翰曰电扫言疾也入臣谓降也余同善注】天符【善本作府】人事于是信矣【善曰东观汉记耿纯説上曰天时人事已可知矣】始当非常之礼终受备物之锡【善曰干寳晋纪曰天子命太祖为晋公加九锡之礼又进公爵为王左氏传子鱼曰备物典防　铣曰非常之礼谓加九锡也备物谓祭器之物】名器崇于周公权制严于伊尹【向曰崇髙也周公代成王摄政伊尹夏贤臣辅太甲放于桐宫故云权制严也言文帝为魏辅亦如周公伊尹也】至于世祖遂享皇极【善曰世祖武帝也尚书考灵耀曰建用皇极宋均曰建立也皇极大中也　济曰享当也皇极天子位也言武帝受禅遂当天子之位】正位居体重言慎法【善曰周易曰君子正位居体也法言曰重言重行言重则有法行重则有徳　良曰正位天子位也体谓得中正之体而重其言语慎其法令】仁以厚下俭以足用【善曰周易曰山附于地剥上以厚下安宅毛诗序曰俭以足用寛以爱民】和而不弛寛而能断【善曰论语曰君子和而不同韦昭国语注曰弛废也尚书曰寛而栗断犹决也　翰曰弛缓也】故民咏惟新四海恱劝矣【善曰毛诗曰周虽旧邦其命惟新周易曰説以先民民忘其劳説以犯难民忘其死説之大民劝矣哉　铣曰言人皆歌咏思其新君也四方之国俱喜悦相劝勉而従之新君武帝也初受魏禅故曰新君】聿脩祖宗之志思辑战国之苦【善曰毛诗曰无念尔祖聿脩厥徳　向曰聿循修治也言武帝脩先祖欲伐吴之志思和战国之艰苦辑和也】腹心不同公卿异议【善曰腹心谓近臣也异议谓张华王濬言伐呉便荀朂贾充以为不便也】而独【五臣无此二字】纳羊祜之防以従【五臣无従】善为众【善曰干寳晋纪曰征南大将军羊祜来朝上疏云以国家之盛强临吴之危军不逾时克可必也上纳之而未宣左氏传栾武子曰善钧従众夫善众之主也従之不亦可乎　良曰上纳其防以従众人之所善】故至于咸寜之末遂排【善本作非】羣议而仗王杜之决【善曰干寳晋纪曰咸寜五年龙骧将军王濬上疏曰呉王荒淫且观时运宜征伐上将许之贾充荀朂等毕谏以为不可张华固执之杜预亦上疏上先纳羊祜之谋重以濬预之决乃发诏诸方大举　翰曰咸寜武帝年号排推也言排去荀朂贾充之议也仗持也言持任王濬杜预之决】泛舟三峡介马桂阳【善曰左氏传晋饥秦输之粟命之曰泛舟之役刘渊林蜀都赋注曰三峡巴东永安县有高山相对民谓之峡左氏传曰晋郤克与齐侯战于鞌齐侯不俟介马而驰之汉书曰有桂阳郡髙帝置之铣曰三峡山名桂阳郡名】役不二时江湘【五臣作湖】来同【善曰干寳晋纪曰咸寜五年十一月命安东将军王浑龙骧将军王濬帅巴蜀之卒浮江而下太康元年四月王濬鼓噪入于石头吴主孙皓面缚舆榇降于濬毛诗曰淮夷来同也　向曰役谓举师役也三月一时江湖呉险固也来同谓并归晋】夷吴蜀之垒垣通二方之险塞掩唐虞之旧域班正朔于八荒【善曰汉书曰贾捐之曰尧舜之盛也地方不过数千里论语比考防曰正朔所加莫不归义甘泉赋曰八荒协兮万国谐济曰夷平也垒垣军垒也呉蜀俱带江山故云险塞唐尧也虞舜也旧域谓舜禹太平之域也班布也正朔谓厯数也八荒八方也】太康之中天下书同文车同轨【善曰礼记子曰今天下书同文车同轨良曰太康武帝年号也呉蜀平故云同文同轨也】牛马被野余粮栖行旅草舍外闾不闭【善曰东观汉记曰建武十七年商贾重寳单车露宿牛马放牧道无拾遗淮南子曰昔容成之时置余粮于畆首蔡邕胡广碑曰余粮栖乎畎畆毛诗曰召伯所茇毛苌曰茇草舍也礼记曰外戸不闭谓之大同　翰曰余粮栖畆谓禾稼之穂于田畆之中不収如鸟之栖宿耳舍宿也行旅草宿闾门不闭言无盗贼也】民相遇者【五臣无者】如亲其匮乏者取资于道路【善曰礼记孔子曰昔者大道之行也人不独亲其亲不独子其子　铣曰言礼义大行也资给也】故于时有天下无穷人之谚【善曰荘子孔子曰当尧舜而天下无穷人非知得也当桀纣而天下无通人非知失也　向曰谚传言也天下无穷人谓百姓尽富】虽太平未洽亦足以明吏奉其法民乐其生百世【善本作代】之一时矣【善曰东观汉记诏曰吏安其职民乐其业孝经援神契曰天下归往人人乐生论语曰百世可知言喻逺也　济曰言虽未洽上古太平之风然亦足以称明时矣吏平民安可谓百代而有一时也】武皇既崩山陵未干杨骏被诛母后废黜【善曰汉书崔禹曰将军坟墓未干干寳晋纪曰永平元年诛太傅杨骏迁太后杨氏于永寜宫防废为庶人居于金墉城　良曰山陵未干言时近也骏为太傅作乱被诛母为恵帝母】朝士旧臣夷灭者数十族寻以二公楚王之变【善曰干寳晋纪曰太子太傅孟观知中宫防因谮二公欲行废立之事楚王玮杀太宰汝南王亮太保卫瓘张华以二公既亡楚必专权使董猛言于后遣谒者李云宣诏免玮付廷尉玮以矫诏伏诛　翰曰夷诛也族门也】宗子无维城之助而阏伯实沈之却嵗构【善曰毛诗曰懐徳维寜宗子维城左氏传子产曰昔高辛氏有二子伯曰阏伯季曰实沈居旷野不相能日寻干戈以相征讨阏伯实沈则参商也　铣曰维连也言宗子连城封之以助京室也高辛氏有二子长曰阏伯季曰实沈不相穆以干戈相讨言诸王兄弟嵗构却如阏伯】师尹无具瞻之贵而颠坠戮辱之祸日有【善曰毛诗曰赫赫师尹民具尔瞻向曰师尹大臣也使万人具瞻之以成其贵颠仆坠落戮杀辱汚也言恵帝朝廷日有此祸】至乃易天子以太上之号而有免官之謡【善曰臧荣绪晋书曰恵帝永康二年禅位于赵王伦伦以兵留守卫上号曰太上皇改金墉曰永安宫中书令缪播云太史案星变事当有免官天子济同善注】民不见徳唯乱是闻【善曰左氏传卜偃曰民不见徳唯戮是闻　良曰人不见为徳但闻为乱】朝为伊周夕为桀跖【善曰荘子曰施不及三王天下大骇矣下有盗跖上有曽史　翰曰言朝居贵显如伊尹周公之贤夕见屠戮则为夏桀盗跖之恶】善恶陷于成败毁誉胁于势利于是轻薄干纪之士役奸智以投之如夜虫之赴火【善曰范后汉书曰李寳劝刘嘉且观成败光武闻告邓禹曰当是长安轻薄儿误之耳左氏传季孙盟臧氏曰无或如臧孙纥干国之纪吕氏春秋曰人主有能明其徳者天下之士归之若蛾之赴明火也　铣曰成者为善败者为恶实理无能明之者欲为忠直论其毁誉则见胁于势利之人干纪谓干犯国之纲纪言轻薄小人役奸恶之智与时政相投如夜虫之赴火矣】内外混淆庶官失才【善曰郑毛诗笺曰内谓诸夏也外谓夷狄也尚书曰推贤让能庶官乃和　向曰混同淆乱庶众也失才失贤才也】名实反错天纲【善本作网】解纽【善曰管子曰循名而案实案实而定名名实相为情　济曰为恶者反获善名是名实反错也纲维也纽束也解束谓失纲纪也】国政迭移于乱人禁兵外散于四方方岳无钧石之镇闗门无结草之固【善曰汉书曰十六两为斤三十斤为钧四钧为石左氏传曰晋辅氏之役魏颗见老人结草以亢杜回回踬而颠仆　良曰迭更也言乱人彊者更执国政天子禁兵不得自专言岳牧轻薄不堪重任闗塞之禁不如结草以栏阂人】李辰石冰倾之于荆扬【善曰干宝晋惠纪曰蜀贼李流攻益州发武勇以西赴益州兵不乐西征李辰因之诳曜百姓以山都民丘沈为主石冰应之石冰略扬州扬州刺史苏峻降　翰曰李辰石冰二人晋末掠扬州刺史陈徽起兵为乱】刘渊王弥挠之于青冀【善曰干寳晋纪曰刘渊迁离石遂谋乱渊在西河离石攻破诸郡县自称王又曰王弥攻东莞东安二郡复攻青州　铣曰刘渊以离石之卒攻破诸郡县自称王王弥起兵攻东莞复攻青州挠乱也】二十余年而河洛为墟戎羯称制二帝失尊山陵无所【善曰干寳晋懐纪曰贼刘曜入京都百官失守天子防尘于平阳又愍纪曰刘曜防长安刘粲防于城下天子防尘于平阳矣　向曰河洛之都皆为刘曜刘粲所破化成丘墟戎羯谓羌胡也二帝谓愍懐懐帝为刘曜所虏愍帝为刘粲所虏俱防尘于平阳死于虏廷故云山陵无所】何哉树立失权托付非才四维不张而苟且之政多也【善曰管子曰不供祖旧则孝悌不备四维不张国乃灭亡四维一曰礼二曰义三曰亷四曰耻汉书王嘉上疏曰上下相望莫有苟且之意济曰失权为树立继嗣失权宜也非才谓不得人也四维谓礼义亷耻也苟且犹曲従以为政也言晋亡在于此也】夫作法于治其犹乱作法于乱谁能救之【善曰左氏传曰浑罕曰君子作法于凉其犹贪作法于贪将若之何　良曰衰也谁能救之言不可救也】故于时天下非暂弱也军旅非无素也彼刘渊者离石之将兵都尉王弥者青州之散吏也【善曰干寳晋武纪曰太康八年诏渊领北部都尉翰曰素习也离石县名都尉官也散吏谓无所主当也】葢皆弓马之士驱走之人凡庸之才非有吴先主诸葛孔明之能也新起之寇乌合之众非吴蜀之敌也【善曰曾子曰乌合之众初虽相欢后必相咋　铣曰弓马士谓刘渊也驱走人谓王弥也先主孙权防贼也乌合之众谓无部分也言刘渊王弥不如吴蜀之敌逺矣】脱耒为兵裂裳为旗非战国之器也【善曰贾谊过秦论曰斩木为兵掲竿为旗向曰耒农器也裳衣裳也言脱农器为干戈裂衣裳为旗旛皆非战器也】自下逆上非邻国之势也然而成败异效扰天下如驱羣羊举二都如拾遗芥【善本无芥字善曰孔安国尚书传曰扰乱也淮南子曰兵略者乘势以为资清浄以为常避实就虚若驱羣羊此所以言兵者也汉书梅福上书曰髙祖举秦如鸿毛取楚如拾遗　济曰自下逆上谓臣伐君也非邻国谓不如吴蜀之势也效象也扰乱也驱羣羊言易也二都洛阳长安也拾遗谓如拾遗草于地】将相侯王连头受戮乞为奴仆而犹不获【善曰干寳晋纪曰刘曜入京都杀大将军吴王晏光禄大夫竟陵王其余官僚僵尸涂地百不遗一　良同善注】后嫔妃主虏辱于戎卒岂不哀哉【善曰孙盛晋阳秋曰刘曜入于京都六宫幽辱征西将军南阳王模出降以模妃刘氏赐胡张平为妻　翰曰虏获也辱谓遭戎卒所乱者也】夫天下大器也羣生重畜也爱恶相攻利害相夺其势常也【善曰文子老子曰天下大器也不可执也不可为也为者败之执者失之汉名臣奏陈风对问曰民如六畜在牧养者耳周易曰爱恶相攻而吉凶生情伪相感而利害生六韬曰利害相臻犹循环之无端　铣曰大器天子之器也羣生万人也畜养也攻害也言爱恶利害相倾是其常势】若积水于防燎火于【善本作于】原未尝蹔静也【善曰周礼曰以防止水郑曰偃潴畜流水之陂尚书曰若火之燎于原　向曰防隄也燎烧也静息也】器大者不可以小道治势动者不可以争竞扰【济曰言治天下之器者当用大道也言天下势重不可以争竞安也扰安也】古先哲王知其然也是以扞其大患而不有其功御其大灾而不尸其利【善曰礼记曰圣王之制祭祀也能御大灾则祀之能扞大患则祀之　良曰言智王知不可争竞安也扞亦御也尸主也言御灾患为人已不自主利者也】百姓皆知上徳之生已而不谓浚已以生也【善曰左氏传子产寓书于子西以告宣子曰毋寜使人谓子子实生我而谓子浚我以生乎杜预曰浚取也　翰曰上徳谓古之贤王也生养浚取也言圣王布徳养百姓凡主取人以自养】是以感而应之悦而归之如晨风之郁北林龙鱼之趣渊泽也【善曰毛诗曰鴪彼晨风鬱彼北林孙卿子曰川渊深而鱼鼈归之刑政平而百姓归之川渊者龙鱼之居也国家者士人之居也　铣曰感而应之谓圣徳之王而人归之也晨风鸟也林茂鸟归之渊深鱼趣之君有徳则人附之此皆相感也】顺乎天而享其运应乎人而和其义【向曰圣人应天顺人随运以和其义】然后设礼文以治之断刑罚以威之【善曰孝经曰安上治民莫善于礼毛诗序曰君臣上下动无礼文左氏传叔向诒子产书曰严防刑罚以威其淫　济曰设礼文以防君子着刑书以威小人】谨好恶以示之审祸福以喻之【善曰孝经曰示之以好恶而民知禁谢承后汉书曰朱儁宣国威灵审示祸福　良曰谕晓也言敬示善恶以晓百姓也】求明察以官之笃慈爱以固之故众知向方【善曰左氏传叔向曰犹求圣哲之主明察之官忠信之长慈恵之师礼记曰乐行而人向方　翰曰求明察之人以为官人君厚慈爱之恵以坚固其心然后人知向正道矣方道也】皆乐其生而哀其死【善曰鹖冠子所谓人者恶死乐生】悦其教而安其俗君子勤礼小人尽力【善曰孟子曰万乘之国行仁政民悦之犹解倒悬也老子曰安其居乐其俗赵岐孟子章指曰治身勤礼君子所能家语曰子路治蒲孔子曰此其恭敬以信故其人尽力　铣曰言悦教安俗故君子小人各得其分】亷耻笃于家闾邪僻销于胷懐【善曰管子四维一曰礼二曰义三曰亷四曰耻礼记曰惰慢邪僻之气不设于身体　向曰笃厚也闾里门销除也胷懐心府也】故其民有见危以授命而不求生以害义【善曰论语子张曰士见危致命又子曰志士仁人无求生以害仁　济曰言人被君之化见有危难则授命而死终不求生伤义也】又况可奋臂大呼聚之以干纪作乱之事乎【善曰汉书淮南王安上疏曰陈胜吴广奋臂大呼天下响应　良曰干犯也纪纲也言人各守节义安可呼之以犯纲纪而为乱乎言不可也】基广则难倾根深则难拔理节则不乱胶结则不迁【善曰文子曰人主之有民犹城之有基木之有根根深则本固基厚则上安翰曰倾崩也理节谓政教有条理节度也胶固也言君布仁恵之基根深广又不失理节则人心固结而不可迁也】是以昔之有天下者所以长久也夫岂无僻主頼道徳典刑以维持之也【善曰左氏传韩厥曰三代之令王皆数百年保天之禄夫岂无辟王頼前哲以免也毛诗曰虽无老成人尚有典刑　铣曰人心不迁故长久　向曰言昔之累代有天下者中间岂无邪僻之主哉而不亡者防先人道徳以维持也】故延陵季子听乐以知诸侯存亡之数短长之期者葢民情风教国家安危之本也【善曰左氏传曰呉公子札来聘请观于周乐使工为之歌郑曰其细已甚民不堪也是其先亡乎为之歌齐曰表东海者其太公乎国未可量也　济曰吴公子季札封于延陵子者男子之美称今连封而美言之故曰延陵季子也善知乐入其国闻乐声则知存亡长短之期也然乐则体人之情故听之所以识安危也】昔周之兴也后稷生于姜嫄而天命【五臣作下】昭显文武之功起于后稷【善曰毛诗序曰后稷生于姜嫄文武之功起于后稷　良曰姜姓也嫄后稷母名也后稷周之祖先播殖百谷以养人而天下皆防之而文王武王承至仁之后故能成功而王者也】故其诗曰思文后稷克配彼天又曰立我蒸民莫匪尔极【善曰毛诗周颂文也郑曰周公思先祖之有文徳者后稷之功能配天又播殖百谷蒸民乃粒天下无不于汝得其中者言反其性　翰曰克能也言后稷有功能配天而食蒸众也极中也言众民防播殖之教皆于后稷而得中】又曰实颖实栗即有邰【胎】家室【善曰毛诗大雅文也毛苌曰颖垂頴也郑曰栗成熟也后稷教民种黍稷尧改封于邰就其家室无变更也　铣曰实是也栗急成也言后稷教人播黍稷是颖茂之盛而大成熟也邰后稷旧居尧以有功封之于邰使无变改家室】至于公刘遭狄人之乱去邰之身服厥劳故其诗曰乃裹糇粮于橐【托】于囊【善曰毛诗大雅文毛苌曰小曰橐大曰囊郑曰为狄人所迫逐不忍鬭其民裹粮橐囊之中弃其余而去向曰公刘后稷曽孙也狄人侵邰不忍使与鬭乃弃邰之戎狄地名大曰橐小曰嚢皆盛粮食之器】
　　【也】陟则在巘复降在原以处其民【善曰毛诗大雅文也毛苌曰巘小山别于大山者也郑曰由原而升巘复下在原言反覆之重民居　济曰陟升也巘小山也降下也言人従公刘居者或升山或下原反覆重苦也】以至于太王为戎翟所逼而不忍百姓之命杖防而去之【善曰荘子曰太王亶父居狄人攻之太王曰与人之兄居而杀其弟与人之父居而杀其子吾不忍也子皆免居矣因杖防而去　良曰大王王季父也逼廹也不忍谓不能使百姓与戎狄鬭也杖防犹拄杖也】故其诗曰来朝走马率【善本作帅】西水浒至于岐下【善曰毛诗大雅文郑曰来朝走马言其避恶早且疾也循西水涯漆沮侧也谓亶父避狄循漆沮之水而至岐下　翰曰来朝走马言避恶早且疾也率循也浒水涯岐下岐山之下】周民従而思之曰仁人不可失也故従之如归市【善曰毛苌诗传曰古公处狄人侵之乃属其耆老而告之曰吾闻之君子不以其养人者害人二三子何患无君去之逾梁山邑于岐山之下人曰仁人之君不可失也従之如归市　铣曰周人谓公刘所居人也皆曰仁人之君不可失也従之于岐如归市】居之一年成邑二年成都三年五倍其初【善曰新序曰太王亶父止于岐下百姓扶老擕幼随而归之一年成邑二年成都三年五倍其初　向曰言所従者渐多】每劳来而安集之【善曰毛诗序曰万民离散不安其居而能劳来安集之　济曰言以仁恵抚养所従之人而人安而集之劳来抚养也】故其诗曰乃慰乃止乃左乃右乃疆乃理乃宣乃畆【善曰毛诗大雅文也毛苌曰慰安也人心定乃安穏其居乃左右而处之乃疆理其经界乃时耕其田畆也郑曰时耕曰宣　良曰慰安止居也言安其居左右处之疆理界畔也时耕曰宣畆陇也言各安其业】以至于王季能貊其徳音【善曰毛诗曰维此王季帝度其心貊其徳音毛苌曰心能制义曰度貊静也郑曰徳政应和曰貊　翰曰王季太王之子也貊犹继也言能继太王徳政之音】故其诗曰克明克类克长克君载锡之光【善曰毛诗大雅文也左传勤施无私曰类教诲不倦曰长庆赏刑威曰君毛苌曰光大也郑曰载始也始使之显著也　铣曰克能类言也言能明能善为君长始赐光大之徳于子孙也载始锡赐也】至于文王备脩旧徳而惟新其命【善曰毛诗曰周虽旧邦其命惟新郑曰太王国于周至文王而受命言新者美之也　向曰备具也旧徳谓王季之徳也言文王脩王季之徳而受命惟新者美也】故其诗曰惟此文王小心翼翼昭事上帝聿怀多福【善曰毛诗大雅文也郑曰小心翼翼恭顺之貌也昭明也聿遂也懐思也谓能明事上天又能述思多福向曰翼恭敬貌昭明也聿遂懐来也言能恭敬遂来此多福】由此观之周家世积忠厚仁及草木内睦九族外尊事黄耉养老乞言以成其福禄【善本有者】也【善曰毛诗行苇序文　良曰由此观之谓以上事也仁及草木谓泽及行苇也睦亲也黄耉黄髪老人也言能亲九族用黄髪之言以成福禄】而其后妃【善本作妃后】躬行四教【善曰礼记曰古妇人教以妇徳妇言妇容妇功郑毛诗笺曰法度莫大于四教　翰同善注】尊敬师傅服澣濯之衣脩烦辱之事化天下以妇道【善曰毛诗葛覃序也诗曰葛之覃兮毛苌曰葛所以为絺绤女功之事烦辱者也　铣曰师傅女师傅母也澣濯洗浣之衣也烦辱谓修女功之事以教天下为妇人之道使恭俭勤劳也】故其诗曰刑于寡妻至于兄弟以御于家邦【善曰毛诗大雅文也毛苌曰刑法也郑曰御治也文王以礼法接其妻至于宗族又能为正治于家邦　向曰刑法也寡妻嫡妻也言文王以礼法接其妻至于宗族又能正理于国家】是以汉濵之女守絜白之志中林之士有纯一之徳【善曰毛诗曰汉有游女不可求思郑曰女虽出游汉水之上人无欲求犯礼者亦由贞絜使之然也毛诗曰肃肃兎罝施于中林赳赳武夫公侯腹心郑曰亦言贤　济曰言能化之使有絜白纯一之徳】故曰文武自天保以上治内采薇以下治外始于忧勤终于逸乐【善曰毛诗六月序也郑曰内谓诸夏也外谓夷狄也　良曰天保诗篇名以上下诸诗也内谓诸侯也言并以礼化中国采薇诗名外谓夷狄】于是【五臣本无是】天下三分有二犹以服事殷诸侯不期而防者八百犹曰天命未至【善曰论语孔子曰三分天下有其二以服事殷周之徳其可谓至徳已矣周书曰武王将渡河不期同时一朝防于武王郊祀下者八百诸侯史记曰武王至于孟津诸侯皆曰帝纣可伐武王曰天命未至也　翰曰言文王为西伯三分天下二分属文王文王犹事纣武王伐纣八百诸侯不期而至武王曰天命未可也言能以谦退之道而人归焉】以三圣之智伐独夫之纣犹正其名教曰逆取顺守保大定功安民和众【善曰琴操曰崇侯譛文王于纣曰西伯昌圣人也长子发中子旦皆圣三圣合谋将不利于君尚书武王曰独夫纣洪惟作威孔安国尚书传曰汤顺天应人逆取顺守左氏传楚子曰夫武禁暴戢兵保大定功安民和众丰财　铣曰三圣谓文王武王周公也天下之人皆心离于纣故曰独夫也名教谓号令也保安也谓安定大功以和众也】犹着大武之容曰未尽善也【善曰论语孔子曰谓武尽美矣未尽善也　向曰着明也大武武王乐也容盛也虽有大武之功孔子犹曰未尽善也】及周公遭变陈后稷先公风化之所由致王业之艰难者则皆农夫女工衣食之事也【善曰毛诗七月序也济曰遭变谓管蔡流言也陈列也谓列先祖之徳于诗也农谓播殖之事女工谓澣濯烦辱也】故自
　　后稷之始基静民十五王而文始平之十六王而武始居之十八王而康克安之【善曰国语曰灵王二十年谷洛鬭王欲壅之太子晋谏曰后稷始基静民十五王而文始平之十八王而康克安之其难也如是韦昭曰基始也静安也自后稷播百谷以始安民凡十五王世脩其徳至文王乃平民受命也十五王谓后稷不窋鞠陶公刘庆节皇仆羌弗毁俞公非髙圉亚圉公组大王王季文王也十八者加武王成王康王并上十五　良曰十六王至武王也始居王位也十八王康王也克能也言积仁至此始能安理天下也】故其积基树本经纬礼俗节理人情恤隠民事如此之纒绵也【五臣无也字善曰潘元茂九锡文曰经纬礼律王肃家语注曰经纬犹织以成之也国语祭公谋父曰勤恤民隠　翰曰节理谓以节度理人也恤忧隠微也纒绵逺也言文王结基本根之逺】爰及上代虽文质异时功业不同及其安民【五臣作人】立政者其揆一也【善曰春秋元命苞曰王者一质一文据天地之道也天质而地文又曰正朔三而改文质再而复左传楚子曰夫武安民和众丰财尚书有立政篇孟子曰先圣后圣其揆一也　铣曰言周上代有文有质虽其不同安人为政度之一致也揆度也】今晋之兴也功烈于百王事防于三代葢有为以为之矣【善曰礼记孔子曰昔者鲁公伯禽有为为之　向曰烈盛也百王谓先代之帝王防急也三代夏殷周也盛急如此葢取天下为已而不为人也】宣景遭多难之时务伐英雄诛庶桀以便事不及脩公刘太王之仁也【善曰左氏传司马侯曰或乃多难尸子曰便事以立官也以固其国　济曰多难谓四方未静也桀傲也言务在用兵伐其英雄诛其傲慢以便当时是不及公刘脩仁恩也】受遗辅政屡遇废置故齐王不明不获思庸于亳【善曰魏志曰齐王芳字兰卿明帝崩即皇帝位大将军司马景王废帝以太后令遣芳归蕃于齐尚书曰太甲既立弗明伊尹放诸桐宫三年复归于亳思庸也良同善注言齐王不明不得如太甲反位于亳也亳太甲都也】髙贵冲人不得复子明辟【善曰魏志曰高贵乡公讳髦字士彦齐王废即皇帝位魏氏春秋曰帝自出讨文王击战鼔出云龙门贾充自外入帝师溃骑督成倅弟济以矛进帝崩于师尚书曰惟予冲人弗及知乂周公曰朕复子明辟　翰曰齐王废立髙贵乡公髦后举兵相府诛文王不克舍人成济以戈中帝崩于车也冲童也昔周公摄成王政后复子明辟而髙贵童昏不得如成王反明君之位】二祖逼禅代之期不暇待三【善作参】分八百之防也【善曰二祖景文　铣曰二祖谓太祖文皇帝世祖武皇帝并言二者但取其逼近也禅传也既传而取不暇如武王兴兵而防诸侯也】是其创基立本异于先代者也又加之以朝寡纯徳之士乡乏不二之老【善曰景福殿赋曰武创元基尚书曰昔君文武则有不二心之臣　向曰言立根本急速不如先代武王寡少也纯厚也不二谓不二心之臣也】风俗淫僻耻尚失所学者以荘老为宗而黜六经【善曰干寳晋纪刘教曰太康以来天下共尚无为贵谈荘老少有説事　济曰淫过僻邪也言风俗过邪以髙尚为耻辱而人失所　良曰黜退也荘老放诞为徳六经以荘敬为本言学者皆尊放诞而退荘敬】谈者以虚薄为辩而贱名检【善本作俭　善曰王隠晋书曰王衍不治经史惟以荘老虚谈惑众刘谦晋纪应瞻表曰元康以来以儒术清俭为羣俗铣曰虚薄虚谈也名检法度也】　行身者以放浊为通而狭节信【善曰刘谦晋纪应瞻表曰以容放为夷达王隠晋书曰贵游子弟多祖述于阮籍同禽兽为通又傅上疏曰魏文慕通达而天下贱守节也翰曰时以放情浊行者为通而以节信为褊狭也】进仕者以苟得为贵而鄙居正【善曰郑毛诗笺曰禄仕者苟得禄而已公羊传曰君子大居正　向曰苟且之容而进仕者则贵之居正直则见鄙恶】当官者以望空为髙而笑勤恪【善曰刘谦晋纪应瞻表曰元康以来望白署空显以台衡之量寻文谨案目以兰薰之器济曰望空谓不识是非但望空署白而已恪谨也】是以目三公以萧杌之称摽
　　上议以虚谈之名【善曰干寳晋纪云言君上之议虚谈也萧杌未详　良曰言时名目三公皆萧然自放杌尔无为名称摽着上议以正朝廷者则防虚谈之名】刘颂屡言治道傅咸毎纠邪正皆谓之俗吏【善曰干寳晋纪曰刘颂在朝忠正才经政事武帝重之访以治道悉心陈奏多所施行又曰尚书郭啓出赴妹疾病不辞左丞傅咸纠之尚书弗过王隠晋书傅曰论经礼者谓之俗生説理法者名为俗吏　翰曰屡数也理道谓理人之道纠弹也言此二人论理道弹邪正时皆谓之俗吏】其倚仗虚旷依阿无心者皆名重海内【铣曰倚依也仗持旷大也谓虚谈惑众者依阿无心谓曲従不察言如此之人皆负海内重名也】若夫文王日昃不暇食仲山甫夙夜匪懈者葢共嗤防【五臣作黜】以为灰尘而相诟【火】病矣【善曰尚书曰文王自朝至于日中昃弗遑暇食毛诗曰肃肃王命仲山甫将之夙夜匪懈以事一人郑毛诗笺曰言时人骨肉无相诟病也説文曰诟耻也　向曰嗤笑黜辱也言文王仲山甫之勤者皆共笑辱轻之如灰尘耻之以为病者】由是毁誉乱于善恶之实情慝奔于货欲【善本従心】之涂选者为人择官官者为身择利【善曰谢承后汉书吕强上疏曰苟宠所爱私擢所幸不复为官择人反为人择官也　济曰言毁誉善恶皆不知其实也慝邪也欲贪也选者不复为官择贤为官者但择所利而趋】而秉钧当轴之士身兼官以十数【善曰毛诗曰秉国之钧四方是维桓寛盐铁论曰车丞相当轴处中括嚢不言良曰秉执钧平轴重也言执权平国家重事则更兼领十余职】大极其尊小録其要
　　机事之失十恒八九【五臣有也字　善曰汉书解故曰机事所揔号令攸发胡广曰机宻之事　翰曰要善也言大任者极其尊重皆少能録人善政故机微之事多失也】而世族贵戚之子弟陵迈超越不拘资次【善曰崇让论曰非势家之子率多因资次而进之铣曰言贵戚子弟皆不拘资次而超进】悠悠风尘皆奔竞之士【五臣无士字　善曰孔安国论语注曰悠悠周流之貌风尘以喻污辱也晋诸公讃曰人人望品求者奔竞　向曰悠悠逺貌风尘喻秽俗也言久逺以来悉皆奔竞势利】列官千百无让贤之举【善曰孙卿子曰天子千官诸侯百官史记曰司马季主曰试官不让贤　铣曰言官虽多无有能让举贤人也】子真着崇让而莫之省【善曰干寳晋纪曰时礼让未兴贤者壅滞少府刘寔着崇让论孙盛晋阳秋曰刘寔字子真平原人　良曰疾时贪竞而时君不能省察】子雅制九班而不得用【善曰王隠晋书曰刘颂字子雅转吏部尚书为九班之制裴頠有所駮　翰曰作九班之制以别尊卑为裴頠所駮事不见行】长虞数直笔而不能纠【善曰孙盛晋阳秋曰司校尉傅咸劲直正厉果于従政先后弹奏百寮王戎多不见従　铣曰傅长虞为司校尉前后执正弹纠百僚多不见従】其妇女糚栉织絍【女金】皆取成于婢仆【善曰礼记曰妇事舅姑如事父母鸡初鸣咸盥漱栉縰笄织絍见下句　向曰栉梳也织絍理缯帛也言皆委婢仆而为之】未尝知女工丝枲【胥里】之业中馈酒食之事也【善曰礼记曰女子十年不出执麻枲治丝茧织絍组紃周易曰在中馈无攸遂毛诗曰乃生女子无非无仪酒食是议　济曰丝治茧也枲麻也谓缉绩也中馈谓祭祀之具言食禄之家妇人皆不尝知此事矣】先时而婚任情而动故皆不耻淫逸之过不拘妬忌之恶有逆于舅姑有反易刚柔有杀戮妾媵有黩乱上下【善曰尔雅曰妇称夫之父曰舅称夫之母曰姑礼记曰妇将有事大小必请于舅姑又曰男子亲迎男先于女刚柔之义也公羊传曰媵者何诸侯娶一国则二国往媵之以侄娣礼记曰婚礼者上以事宗庙而下以继后世也尚书説命曰黩于祭祀时谓弗钦　良曰礼男三十而婚女二十而嫁先时不依礼而早婚娶也反易刚柔谓陵夫之政媵亦妾类黩乱上下谓不恭也】父兄不【善作弗】之罪也天下莫之非也又况责之闻四教于古脩贞顺于今以辅佐君子者哉【善曰礼记曰古妇人教以妇徳妇言妇容妇功列女传宋鲍女宗曰贞顺妇人之至行也毛诗序曰后妃又当辅佐君子求贤审官　翰曰不罪不非俗以为是也四教四徳也贞顺者妇人之志行也言为滛逸妬忌天下且不以为非礼况责脩徳行以辅佐君子者乎】礼法刑政于此大坏如室斯构而去其凿契如水斯积而决其隄防如火斯畜而离其薪燎也【善曰吕氏春秋曰若积大水而失其壅隄矣　铣曰凿契簨也言礼法刑政既壊欲望为理其犹构室而去凿契积水而决隄防畜火而离薪燎也】国之将亡本必先颠其此之谓乎【善曰左氏传齐仲孙谓齐侯曰臣闻国之将亡本必先颠而后枝叶従之　向曰谓礼法刑政也颠坠也】故观阮籍之行而觉礼教崩弛之所由【五臣有也字　善曰干寳晋纪曰阮籍宏逸旷达居防不帅常检　济曰阮籍放荡不依礼法代以为达人则知礼教崩弛也弛废也】察庾纯贾充之事【五臣作争】而见师尹之多僻【善曰干寳晋纪曰贾充飨众官庾纯后至充曰君行常居人前今何以在后纯曰有小市井事不了是以后世俗言纯乃祖为伍伯又曰充之先为市魁故以戏答　良曰同善注师尹大臣也僻不正也】考平吴之功而【善无而字】知将帅之不让【善曰干寳晋纪曰王浑愧欲造江而王濬先之乃表濬违诏不受已节度濬上书自陈曰恶直丑正实繁有徒欲构南箕成此贝锦　翰曰考校也王浑与王濬平吴争功更相表奏则知将帅不让也】思郭钦之谋而悟戎狄之有衅【善曰干寳晋纪御史大夫郭钦上书曰戎狄彊犷歴古为患今西北郡皆与戎居若百年之后有风尘之警胡骑自平阳上党不三日至盟津及平吴之盛出北地西河安定复上郡置冯翊平阳帝弗听铣曰悟觉也同善注言思此谋则觉戎狄为衅】览傅刘毅之言而得百官之邪【善曰干寳晋纪傅上书曰昔魏氏虚无放诞之论盈于朝野使天下无复清议而亡秦之病复发于今又上顾谓刘毅曰朕方汉何主对曰桓灵帝曰吾虽不及古贤犹克已为治方之桓灵不亦甚乎对曰桓灵卖官钱入于官陛下卖官钱入私门以此言殆不若也　向同善注】核傅咸之奏钱神之论而覩宠赂之彰【善曰干寳晋纪司隶校尉傅咸上书曰臣以货赂流行所宜深絶又曰鲁襃字元道南阳人作钱神论左氏传曰取郜大鼎于宋臧哀伯谏曰官之失徳宠赂章也　济曰核考也言考此则知货赂之行明矣】民风国势如此虽以中庸之才守文之主治之【善曰贾谊过秦篇曰陈渉材能不及中庸论语曰中庸之为徳也其至矣乎民鲜久矣何晏曰庸常也中和可常行之徳也公羊传曰继文王之体守文王之法度何休曰引文王者文王始受命制度也　良曰中庸谓非贤非愚之才守文谓守常平理代之主也】辛有必见之于祭祀季札必得之于声乐【善曰左氏传曰初平王之东迁也辛有适伊川见被发而祭于野者曰不及百年此其戎乎其礼先亡矣又曰季札来聘请观乐使工为之歌陈曰国无主其能久乎　翰同善注】范燮必为之请死贾谊必为之痛哭【善曰左氏传曰范燮反自鄢陵之役使其祝宗祈死曰君无礼而克敌天益其疾矣爱我者唯祝使我速死无及于难范氏之福也汉书贾谊上疏曰可为痛哭者一也　铣同善注】又况我恵帝以荡【五臣作放】荡之徳临之哉【善曰臧荣绪晋书恵纪曰帝讳衷字正度武帝崩太子即皇帝位毛诗曰荡荡上帝下民之辟　向曰晋室礼乐崩壊贿赂公行庸主守之且犹不济况我恵帝以放荡之徳而临之乎】故贾后肆虐于六宫韩午助乱于外内其所由来者渐矣岂特系一妇人之恶乎【善曰干寳晋纪曰贾庶人赐死初武帝为太子取后在宫不恭逊而甚妬忌有孕者辄杀之或以手防擿之子随刄坠又曰韩寿妻贾午实始助乱　济曰贾后恵帝后肆縦虐残也六宫中宫也言六者取象坤数也韩午夀妻贾后妹也相助为妬忌婬乱事也言晋室不道而致败壊岂独系贾后一妇人也】怀帝承乱【善有之后】得位羇于彊臣【善曰干实晋懐纪曰太傅东海王越揔兵辅政　良曰承乱谓继恵帝之乱也羇束也彊臣谓东海王越也】愍帝奔播之后徒厠其虚名【善曰干寳晋纪曰洛京倾覆秦王业避难宻南趣许颍豫州刺史阎鼎以天下无主有辅立之计　翰曰洛阳倾覆秦王业避难于许豫州刺史阎鼎立以为主后迁于长安也言徒厠天子之名而无天下之重也】天下之政既已去矣非命世之雄不能取之矣【善曰孟子曰五百年必有王者兴其间必有名世者广雅曰命名也铣曰去谓去晋室也雄谓有威之称】然怀帝初载嘉禾生于南昌【善曰徐广晋纪曰太康五年八月嘉禾生南昌九月懐帝生毛诗曰文王初载天作之合载犹生也　向曰载年也嘉禾瑞谷也南昌郡名】望气者又云豫章有天子气【善曰干寳晋纪曰初望气者言豫章广陵有天子气　济曰望气者谓能占候之人也】及国家多难宗室迭兴【善曰毛诗曰维予小子未堪家多难史记太史公曰递兴递废能者用事良曰宗室诸王也迭更兴起也】以愍怀之正淮南之壮成都之功长
　　沙之权皆卒于倾覆【善曰王隠晋书曰愍怀太子遹立为皇太子贾后无子妬害滋甚废太子为庶人送太子于许昌宫之别坊矫诏使小黄门孙宪害太子赵王伦酖杀贾后帝诏諡遹为愍懐皇太子又曰武皇帝男字钦度封淮南王领中护军孙秀既害石崇等以惧允允遂进围相府相国赵王伦闭门允兵四胜陷破无前伦息度伪云有诏助淮南王王下车受诏遂害允又曰颖字章度封成都王拜越屯骑校尉赵王伦簒位颖谋举义兵迎天子伦死后废太子章立頴为皇太弟张方废頴归蕃遣田徽杀之于邺又曰又字士度封长沙王拜歩兵校尉齐王冏相攻冏败缚至上前乂叱左右斩之河间王颙欲废太子立成都王欲先诛乂出征连战败走遂诛之　翰曰同善注言此数王俱有权势而卒见诛戮岂非命也】而怀帝以豫章王登天位【善曰干寳晋恵纪曰诏豫章王炽为皇太弟皇帝崩太弟即位崩諡曰孝懐皇帝尚书曰天位艰哉】刘向之【五臣作文】防云灭亡之后有少而【善作如】水名者得之起事者据秦川西南乃得【善有其字】朋按愍帝葢秦王之子【善有也字】得位于长安【善本乂有一长安字】固秦地也【善曰干寳晋懐纪曰闗中建秦王业为皇太子本吴孝王之子出为秦献王后皇帝崩太子即位于长安崩諡曰愍皇帝　铣曰防验也谓验于前事也易曰西南得朋葢时以南阳王为右丞相是得朋也】而西以南阳王为右丞相东以琅邪王为左丞相【善曰干寳晋纪愍帝诏琅邪王叡曰今以王为侍中左丞相督陜东诸军事右丞相南阳王督陜右诸军事臧荣绪晋书曰南阳王保字景度太尉模世子或以南阳王为秦王非也】上讳业故改邺为临漳漳水名也由此推之亦有徴祥而皇极不建祸辱及身【善曰尚书考灵耀曰建用皇极宋均曰建立也皇极大中也　向曰征祥谓防与嘉禾也皇极谓大中之道也祸辱及身谓被刘聦所虏也】岂上帝临我而贰其心将由人能道非道人者乎【五臣作也字　善曰毛诗曰上帝临汝无贰尔心济曰帝天也言岂于我懐帝有二心乎何其先降祥瑞而速灭亡哉应由人不能道】淳耀之烈未渝故大命重集于中宗元皇帝【善曰晋中兴曰中宗元皇帝讳睿字景文嗣为琅邪王愍帝崩于平阳陟皇帝位国语史伯曰黎为髙辛氏火正以淳耀敦大光照四海夫成天地之大功者其子孙未尝不章韦昭曰淳大也耀明也良曰黎为髙辛氏火正有淳耀之徳故其子孙昌盛也烈业也渝变也晋承黎之后故云然言天子业未变】
　　【故大命再集于东晋也】
　　后汉书皇后纪论
　　范蔚宗【翰曰配至尊名为皇后后君也明为海内小君也】
　　夏殷以上后妃之制其文略矣周礼王者立后三夫人九嫔二十七世妇八十一御女【善作女御】以备内职焉后正位宫闱同体天王夫人坐论妇礼九嫔掌教四徳世妇主知防祭賔客女御序于王之燕寝颁官分务各有典司【善曰礼记曰舜于苍梧之野葢二妃未之従也郑曰帝喾立四妃矣象后妃四星其一明者为正妃余三小者次妃也帝尧因焉至舜不告而娶不立正妃但立三妃而已夏后氏増以三三而九合十二人春秋説云天子娶十二即夏制也以虞夏及周制差之则殷人又増以三九二十七合三十九人周人上法帝喾立正九妃又三九二十七为八十一以増之合百二十一人其位后也夫人也妇也嫔也女御也五者相参以定尊卑周礼曰九嫔掌妇学之法教九御妇徳妇言妇容妇功各帅其属而以时御叙于王所世妇掌祭祀賔客防纪之事女御主叙于王之燕寝以嵗时献功事女史掌王后之礼职掌内治之贰以诏后治内政也　铣曰夏殷以上略其礼制不载此文　向曰闱宫中门也四教谓妇徳妇言妇容妇功序理也言此百二十员布官分事各有典掌颁布务事也】女史彤管记功书过【善曰毛诗曰静女其娈贻我彤管毛苌曰古者后夫人必有女史彤管之法女史不记其过其罪杀之　济曰皇后有女史之官彤管赤管笔】居有保阿之训动有环佩之响【善曰列女传曰齐孝孟姬者华氏之长女齐孝公之夫人也孝公游于琅邪华姬従后车奔姬堕车碎孝公使驷马载姬以归姬曰妾闻妃后逾阈必乘安车辎軿下堂必従傅母保阿进退则鸣玊佩环今立车无軿非敢受命也曹大家曰玊环佩佩玊有环　良曰保养也阿倚也所谓养母及倚之以为法则者而教训之环佩玊为之以节行歩】进贤才以辅佐君子哀窈窕而不淫其色【善曰毛诗序曰闗雎乐得淑女以配君子忧在进贤不淫其色哀窈窕思贤才　翰曰后妃之徳当辅佐君子求贤审官哀思也思得淑女以配君子使不滛其色也】所以能述宣隂化脩成内则【善曰魏帝典论曰欲纳二女充备六宫佐宣隂教聿脩古义又礼记有内则篇　铣曰皇后主隂政也内则礼篇名主教妇人法则也】闺房肃雍险诐【善本作险谒】不行者也【善曰毛诗序曰王姬犹执妇道以成肃雍之徳又曰后妃内有进贤之志而无险诐私谒之心　向曰肃敬雍和也险诐谓不行险诐私谒之心】故康王晩朝闗雎作讽宣后晏起姜氏请諐【善曰列女传曰曲沃负谓其子如耳曰周之康王晏出朝闗雎预见虞贞节曰其夫人晏出故作闗雎之歌以感诲之列女传曰姜后者齐侯之女宣王之后也宣王尝夜卧而晏起后夫人不出于房姜后既出乃脱簪珥待罪于永巷曰妾不才妾之淫心见矣至使君王失礼而晏朝济曰闗雎诗国风之首讽刺后君諐过也康王晩朝内人诵闗雎诗以刺王宣王晩起姜后待罪于永巷曰】
　　【妾不才使君王失礼晏朝以见君王乐色忘徳也】及周室东迁礼序凋诸侯僭縦轨制无章【善曰史记曰平王东徙雒邑周室微诸侯以强并弱　良曰东迁洛邑言王室微弱诸侯无尊卑之别章别也】齐桓有如夫人者六人【善曰左氏传曰齐侯之夫人三王姬徐嬴蔡姬皆无子齐侯好内多宠内嬖如夫人者六人长卫姬生武孟少卫姬生恵公郑姬生孝公葛嬴生昭公宻姬生懿公宋华子生公子雍公与管仲属孝公于宋襄公以为太子雍巫有宠于卫恭姬因寺人貂以荐羞于公亦有宠也公许之立武孟管仲卒五公子皆求立齐桓公卒易牙入与貂因宠以杀羣吏而立公子无亏孝公奔宋　翰曰齐侯好内嬖如夫人者六人也】晋献升戎女为元妃【善曰左氏传曰初晋侯欲以骊姬为夫人卜之不吉筮之吉公曰従筮立之生奚齐其娣生卓子及将立奚齐既与中大夫成谋姬谓太子曰君梦齐姜必速祭之太子祭于曲沃归胙于公公田姬置诸宫六日公至毒而献之公祭之地地坟与犬犬毙与小臣小臣亦毙姬泣曰贼由太子太子奔新城自缢而死　铣曰骊姬戎人之女元大也】终于五子作乱嗣遘屯【善曰五子齐武孟等冡嗣晋太子也　向曰五子齐桓公五子也桓公死五子争立为乱嗣晋骊姬譛太子申生奔于新城自缢也冡长遘过屯难也】爰逮战国风宪愈薄适情任欲颠倒衣裳【善曰毛诗曰緑兮衣兮緑衣黄裳郑曰今衣緑而黄裳谕乱嫡妾之礼也　济曰爰于逮及也战国谓周秦之间也宪法愈益也诗曰东方未明颠倒衣裳刺为淫乱失明暗之节】以至破国亡身不可胜数斯固轻礼弛防先色后徳者也秦并天下多自骄大官备七国爵列八品【善曰当秦之时凡有七国秦并其六国故内职皆备置之而爵列八品焉汉书曰汉兴因秦之称号正嫡称皇后妾皆称夫人又有美人良人八子长使少使之号焉　良曰以乱宠爱妾破国亡身者不可胜数也弛废也防备也言皆轻礼废备重色之所由秦之时并六国兼秦七也多自骄大备置内职之数八品谓皇后妾美人良人八子七子长使少使之号】汉兴因循其号而妇制莫厘【力之切　善曰孔安国尚书传曰厘理也翰曰汉因秦号内制皆循理也】髙祖帷薄不脩孝文祍席无辨【善曰汉书曰髙祖时戚姬爱幸常従吕后年长常留守希见大戴礼曰古者大臣坐汚秽淫乱男女无别者不曰污秽曰帷薄不脩汉书孝文窦皇后景帝母也上幸上林皇后慎夫人従其在禁中常同坐桓子新论曰文帝慎夫人与皇后同席以乱尊卑郑周礼注曰衽席单席　铣曰帷薄谓闺房也谓幸戚姬而轻高后也文帝慎夫人与皇后同席是尊卑无辨衽席卧席也】然而选纳尚简饰玩少华【善本作饰玩华少】自武元之后世増淫费至乃掖庭三千増级十四【善曰班固汉书賛曰汉兴因秦之称号至武帝制媫妤元帝加昭仪之号凡十四等　向曰简少也武武帝元元帝也言至二帝更増淫逸之费掖庭宫名三千宫人数也武帝置媫妤娙娥容华充衣各有爵位而元帝加昭仪通前八品为十四】妖幸毁政之符外姻乱邦之迹前史载之详矣【济曰言妖丽取幸毁败王政符乱国之迹者前汉史详悉矣】及光武中兴斵雕为朴【善曰汉书班固曰汉兴破觚为圜斵雕为朴　良曰言斵斫雕镂却为朴素也】六宫称号惟皇后贵人金印紫绶俸不过粟数十斛又置美人宫人采女三等并无爵秩嵗时赏赐充给而已汉法常因八月筭民遣中大夫与掖庭丞及相工于洛阳乡中阅视良家童女年十三以【善作已】上二十以下姿色端丽合法相者载还后宫择视可否乃用登御所以明慎聘纳详求淑哲【善曰应劭风俗通曰采女按采者择也常以嵗八月筭民遣中大夫与掖庭丞相工阅视童女年十三以上二十以下长壮妖絜有法相者载入后宫　翰曰筭计也谓计人口多少聘问纳取也详审淑善哲智也】明帝聿遵先防宫教颇修登建嫔后必先令徳内无出阃之言权无溺之授可谓矫其矣【善曰礼记曰外言不入于阃内言不出于阃铣曰令善阃门限也言后妃之权无沉溺政教而授与者矫正也可谓正前后之弊也】向使因设外戚之禁编著甲令【善曰如淳汉书注曰甲令者前帝第一令向曰谓因明帝之法编为甲令】改正后妃之制贻厥方来岂不休哉【善曰毛诗曰贻厥孙谋　济曰制法贻遗厥其休美也言作后妃俭约之法以遗后世岂不美哉】虽御已有度而防闲未笃【善曰毛诗序曰鲁桓公不能防闲文姜　良曰笃固也言明帝御已虽有节度为防禁不固故使后代变奢丽也】故孝章以下渐用色授【善曰范后汉书曰肃宗孝章皇帝讳炟显宗第五子也炟丁达切　翰曰授与也言章帝之时渐以色与宠幸也】恩隆好合遂忘濇蠧自古虽主幼时难【善作艰】王家多衅委成冡宰简求忠贞未有专任妇人断割重器【善曰重器神器也　铣曰好合谓志意合也濇秽蠧虫宰大臣也重器天子位也】惟秦【名尔】太后始摄政事故穰侯权重于昭王家富于嬴国【善曰史记曰秦武王取魏女为后无子立异母弟为昭襄王襄王母楚人姓芊氏号宣太后又曰穰侯之富富于王家魏人范睢説秦昭王言穰侯擅权于诸侯　向曰芈太后襄王母穰侯秦相魏冉也嬴秦姓】汉仍其谬知患莫改东京皇统屡絶权归女主外立者四帝临朝者六后【善曰范后汉书曰孝安皇帝讳祐父清河孝王庆殇帝崩邓太后与兄骘定策禁中立之又曰安帝崩阎太后与兄显立济北恵王子北乡侯懿又曰桓帝讳志父蠡吾侯质帝崩梁太后与兄冀立之又曰灵帝讳宏父苌解渎亭侯桓帝崩窦太后与父武立之又曰章徳窦皇后和帝即位太后临朝和熹邓皇后立殇帝太后临朝安思阎皇后立少帝太后临朝顺烈梁皇后立冲帝太后临朝桓思窦皇后立灵帝太后临朝曹节等迁太后于南宫云台家属徙北景又曰灵思何皇后帝崩皇子辩即位太后临朝董卓迁于水安宫　济曰仍因谬误也外立谓非正嫡也四帝谓安帝桓帝灵帝和帝也六后谓邓太后阎太后窦太后章徳窦太后梁太后何太后此六后皆执权势立闇弱之主临朝称诏卒见亡灭】莫不定防帷帟委事父兄贪孩童以久其政抑明贤以专其威任重道悠利深祸速身犯雾露于云台之上家缨缧绁于圄犴【岸】之下【善曰范晔后汉书谢弼上封事曰窦太后幽隔空宫如有雾露之疾陛下何靣目以见天下论语子曰公冶长可妻也虽在缧绁之中非其罪也毛诗曰宜犴宜狱　良曰帟帐也孩童小儿也言皆贪久长执政故立小儿为帝抑却也任重谓任国事悠逺也享利之深则祸败速至缨绕也缧墨索也绁挛也圄犴狱名】湮灭连踵倾辀继路而赴蹈不息燋烂为期【善曰运命论曰前鉴不逺覆车继轨王隠晋书曰汉武商货继路嵇康与山巨源书曰禽鹿长而见羁则赴蹈汤火袁崧后汉书朱穆上疏曰养鱼沸鼎之中栖鸟烈火之上用之不时必见燋烂也　翰曰踵足也辀车辕也连足继路以喻专权覆亡者多也赴蹈谓奔竞也言奔竞势利不止卒至燋烂也】终于陵夷大运沦亡神寳【善曰汉书张释之曰秦陵夷至于二世天下土崩史记作陵迟汉书哀帝诏曰尚书曰考终命言大运一终也　铣曰陵夷微也沦亡灭也神寳喻国位也】诗书所叹略同一揆【善曰毛诗曰赫赫宗周褒姒烕之毛苌曰烕灭也尚书曰古人有言牝鸡之晨惟家之索　向曰言此叹与汉略同一理耳揆理也】故考列【五臣作烈】行迹以为皇后本纪虽成败事异而同居正号者并列乎【善作于】篇【济曰行迹谓所行之事正号谓嫡后】其以恩追尊非当世所奉者则随他事附出亲属别事各依列传其余无所见【善有则字】系之此纪以缵西京外戚云尔【善曰私恩谓桓顺外立即位以私恩尊其母后似此者则随他事附出不同此篇　良曰追尊谓生非经奉宗庙祭祀而死后追尊者他事谓不随皇后之事也系系也言外戚无别事者则系皇后而追之缵继也谓继前汉外戚传也】














　　文选卷四十九
　　钦定四库全书
　　文选巻五十
　　梁　昭　明　太　子　萧　统　编
　　唐李善吕延济刘良张铣吕向李周翰注
　　史论下
　　后汉书二十八将传论【翰曰光武用二十八人同计议以定天下至明帝时
　　思念文武将帅之臣皆画形于云台脩汉书作此论】
　　范蔚宗
　　论曰中兴二十八将前世以为上应二十八宿未之详也【善曰中兴谓汉有王莽篡位后光武复兴为中兴也天有二十八宿将以辅君治化者也　铣曰前汉为王莽所篡至光武复之故云中兴】然咸能感防风云奋其智勇【善曰周易曰云从龙风从虎史记太史公曰相如其处智勇可谓兼之向曰咸皆也言二十八将皆如风云相感奋振其智勇】称为佐命亦各志能之士也【善曰李陵答苏武书其余佐命立功之士　济曰称为佐命者亦各有志操才能之士】议者多非光武不以功臣任职至使英姿茂绩委而勿用【善曰谢承后汉书序曰申屠蟠英姿磊落潘岳杨肇诔曰茂绩惟嘉良曰议论也言当时有论者非光武不任功臣理事也绩功委弃也】然原夫深图逺筭
　　固将有以焉尔【翰曰原本图谋筭计也言本光武深谋逺计应为功臣之材多不兼备故不用】若乃王道既衰降及霸德犹能授受惟庸勲贤皆序如管隰之迭升桓世先赵之同列文朝可谓兼【五臣本无兼字】通矣【善曰左氏传寺人披曰齐桓公置射钩而使管仲相又曰齐桓衞姬之子有宠于僖公有鲍叔牙隰朋以为辅佐又曰晋搜于被庐命赵衰为卿让于先轸杜预曰先轸晋下军之佐原轸也　铣曰王道谓周道也衰微庸用勲功也管仲隰朋俱齐桓之相先轸赵衰俱晋文之辅言此等之臣功贤兼通也】降自秦汉世资战力至于翼扶王【五臣本有室字】皆武人屈【五臣本作崛】起亦有鬻缯屠【五臣本作盗】狗轻猾之徒【善曰汉书曰灌婴睢阳贩缯者也高祖为沛公以中防从后剖符食颍阴至丞相又曰樊哙沛人也以屠狗为事髙祖为沛公以舎人从后封舞阳侯　向曰翼辅崛特也鬻贩也猾狡也】或崇以连城之赏或任以阿衡之地【善曰班固汉书賛曰藩国大者跨州兼郡连城数十毛诗曰实惟阿衡左右商王毛苌曰阿衡伊尹也　济曰连城之赏谓韩信彭越也阿衡谓倚平天下事也谓丞相萧何周勃之属】故势疑则隙生力侔则乱起萧樊且犹缧绁信越终见葅戮【五臣本作醢】不其然乎【善曰李陵书曰昔萧樊囚执韩彭葅醢　良曰势疑谓威武彊盛见疑于君也侔齐也萧萧何樊樊哙也缧绁谓拘系也信韩信越彭越也葅醢戮杀也】自兹以降迄【善本作讫于】乎孝武宰辅五世莫非公侯遂使缙【五臣本作搢】绅道塞贤能蔽壅【善曰司马相如封禅书曰因杂缙绅先生之畧术臣瓉曰缙赤色绅大带也　翰曰迄至也除髙祖至武帝皆以勲臣为宰辅缙绅道塞谓贤才壅塞不得通也】朝有世及之私下多抱闗之怨【善曰礼记曰大人世及以为礼汉书曰萧望之署小苑东门王仲翁谓望之曰不肯録録反抱闗为　铣曰世及谓父子相承也】其怀道无闻委身草莽者亦何可胜言【善曰论语阳货谓孔子曰怀其寳而迷其邦淮南子曰今至人生于乱世含德怀道而死者众天下莫知贵其不言也向曰言怀道德委弃草泽者多也】故光武鉴前事之违存矫枉之志【善曰班固汉书賛曰汉兴惩强秦之败大啓九国可谓矫枉过其正也　济曰鉴视也矫直也言视前汉不任贤能存其直曲之意】虽寇邓之高勲耿贾之鸿烈分土不过大县数四所加【五臣本有不过二字】特进朝请而已【善曰范后汉书曰冦恂字子翼封雍奴侯邑万户为执金吾邓禹字仲华为大司徒封高密侯食邑四县耿弇字伯昭封好畤侯食二县以列侯奉朝请贾复字君文封胶东侯食六县以列侯加位特进蔡邕独断曰诸侯功德优盛朝廷所异者赐位特进位在三公下孟康汉书注曰律春曰朝秋曰请　良曰鸿大烈业也言立高功大业所封不过四县加位不过特进而已】观其治平临政课职责咎将所谓道之以法齐之以刑者乎【善曰论语子曰道之以政齐之以刑民免而无耻　翰曰言光武政平法明得刑法之中】若格之功臣其伤已甚【铣曰格取也言取功　臣而任之其伤政则甚】何者【良曰盖自发问以明下文】直绳则亏防恩旧挠【五臣本从木】情则违废禁典【善曰范后汉书第五伦上疏曰臣愚以为贵戚可封侯以富之不当职事以任之何者绳以法则伤恩私以恩则违宪　向曰防伤挠曲也言于公法直则伤恩私曲情于私则废典宪】选德则功不必厚举劳则人或未【五臣本作非】贤参任则羣心难塞并列则其弊未逺【善曰言选德弃功参差杂用则怨望必多故云难塞若论功弃德并列于朝即葅戮相仍故云未逺　济曰若选有徳则无功若选有功则无德参三也若三分而任则众意不满中半并列其政之弊则不逺矣】不得不校其胜否即以事相权【善曰言尊功而不尊德此功权于德任德而不任功此徳权于功汉书曰量资币权轻重于是有母权子而行有子权母而行韦昭曰重为母轻为子衡平　济曰校考否恶也言就功臣之中考取胜者相与制其权宜为恩旧腹心也】故高秩厚礼允荅元功峻文深宪责成吏职【善曰汉书曰翟方进为相峻文深诋中伤者尤多　良曰秩禄允信元大也以髙禄重礼信荅大功也峻深宪法言立深法责成吏人之职】建武之世【善曰建武光武年貌】侯者百数若夫数公者则与参国议分均休咎其余并优以寛科完其封禄莫不终以功名延庆于后【善曰范后汉书郎顗上疏曰攘灾延庆号令天下　翰曰建武光武年号也数公谓邓禹呉汉等也均同也休咎善恶也其余谓邓呉之外功臣也优饶也寛科谓寛法也完全庆福也后谓子孙也】昔留侯以为高祖悉用萧曹故人【五臣本有而字】郭伋亦议【五臣本作讥】南阳多显郑兴又戒功臣専任【善冋铣注　铣曰留侯张良也汉初定天下髙祖从复道望见诸将偶语上谓张良曰此何语也张良曰此人谋反耳上曰何故而反张良曰陛下与此属取天下所封皆萧曹故人所诛皆平生仇怨故相聚谋反上曰为之奈何张良曰陛下取素不快意人封之则定矣于是乃封雍齿众曰雍齿且侯吾属无患矣郭伋谓光武曰选补众职当简天下贤俊不宜専用南阳人帝甚纳之郑兴上疏于光武曰道路流言咸曰朝廷欲専任功臣功臣任则位谬也】夫崇恩偏授易啓私溺之失至公均被必广招贤之路意者不其然乎【善曰班固汉书引曰崇恩德以抚海内仲长子昌言曰人主临之以至公　向曰言崇旧恩偏授其任则易开没溺私情之失至公无私均被天下则贤路广开也】永平中显宗追感前世功臣乃图画二十八将于南宫云台其外又有王常李通窦融卓茂【善曰显宗明帝范后汉书曰王常字顔卿颍川人封山桑侯拜为横野大将军位次与诸将絶席又曰李通字次光南阳人封固始侯拜大司空又曰窦融字周公扶风人封安丰侯为衞尉又曰卓茂字子康南阳人为密令世祖即位以茂为太传　向曰永平明帝年号显宗明帝庙号】合三十二人故依其【善本无其】本第系之篇末以志功臣【善本无臣】次云尔【济曰系系也言以次第系此篇之后】
　　宦者传论【善曰宦者养也养阉人使其看宫人此是小臣后汉用之尊重故集为传论良曰周以为阉人今谓之宦者官比郎中古者小臣而后汉用尊重故集为传作其论云】
  </div>
  <div class="pagination">
   <a href="六臣注文选_page27.html">
    上一页
   </a>
   <span>
    ...
   </span>
   <a href="六臣注文选_page23.html">
    23
   </a>
   <a href="六臣注文选_page24.html">
    24
   </a>
   <a href="六臣注文选_page25.html">
    25
   </a>
   <a href="六臣注文选_page26.html">
    26
   </a>
   <a href="六臣注文选_page27.html">
    27
   </a>
   <span class="current-page">
    28
   </span>
   <a href="六臣注文选_page29.html">
    29
   </a>
   <a href="六臣注文选_page30.html">
    30
   </a>
   <a href="六臣注文选_page31.html">
    31
   </a>
   <a href="六臣注文选_page32.html">
    32
   </a>
   <a href="六臣注文选_page33.html">
    33
   </a>
   <a href="六臣注文选_page29.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
