<!DOCTYPE html>
<html>
 <head>
  <meta charset="utf-8"/>
  <title>
   六臣注文选 - 第 4 页/共 33 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   六臣注文选 - 第 4 页/共 33 页
  </h1>
  <div class="content">
   文选巻八
　　钦定四库全书
　　文选巻九
　　梁　昭　明　太　子　萧　统　编
　　唐李善吕延济刘良张铣吕向李周翰注
　　畋猎下
　　长杨赋【并序】
　　扬子云
　　明年上将大夸胡人以多禽兽秋命右扶风发民【善无发民字】入南山【善曰明年谓作羽猎赋之明年即校猎之年也班欲叙作赋之明年汉书成纪曰元延二年冬幸长杨宫纵胡客大校猎是也七略曰羽猎赋永始三年十二月上然永始三年去校猎之前首尾四载谓之明年疑班固误也又七略曰长杨赋绥和元年上绥和在校猎后四岁无容元延二年校猎绥和二年赋又疑七略误蔡邕曰上者尊位所在吕忱曰夸大言也説文曰夸诞也冬将校猎故秋先命之也尔雅曰命告也汉书曰武帝以右内史更名右扶风扶风在泾州界南山终南山也　济曰上主上也谓成帝言明年将夸胡今年秋则发人入山捕禽兽明歴时废农也】西自襃斜【以嗟】东至农南欧【五臣作驱】汉中【善曰襃斜谷名梁州记曰万石城泝汉上七里有襃谷南口曰襃北口曰斜长四百七十里汉书有农郡武帝置又有汉中郡秦置　翰同善注】张罗网罝罘捕熊罴豪猪【陟居】虎豹狖【弋又】玃【九防】狐兎麋鹿【善曰山海经曰竹山有兽其状如豚白毛毛大如笄而黒端以毛射物名豪彘也广雅曰狖蜼也尾长四五尺郭璞尔雅注曰玃似猕猴豹形如虎而圆文郑曰鸟罟曰罗　良曰皆兽名】载以槛车输长杨射熊馆【善曰刘熈释名曰槛车上施栏槛以格猛兽亦囚禁罪人之车也汉书音义曰或曰槛车有封槛也三辅黄图曰长杨宫有射熊馆在盩厔　铣曰槛车载兽车也长杨宫名射熊馆名载兽输纳于此也】以纲为周阹【祛】纵禽兽其中令胡人手搏之自取其获上亲临观焉【善曰李竒曰阹遮禽兽围阵也服防曰令胡客自取其得也广雅曰搏击也　向曰阹围阵也言以网周围放纵禽兽于其间　铣曰搏执也其执获者任取而归之是时主上自临望之】是时农民不得収敛雄从至射熊馆还上长杨赋聊因笔墨之成文章故借翰林以为主人子墨为客卿以讽【善曰韦昭曰翰笔也翰林文翰之多若林也诗大雅曰有壬有林是也此云林即文翰林犹儒林之义也胡广云博士为儒雅之林是也説文曰毛长者曰翰　济曰人皆驱兽不得収稼穑也　翰曰言林比其茂也子者男子之通称借以为主客而讽焉借借也】其辞曰子墨客卿问于翰林主人曰盖闻圣主之养民也仁霑而恩洽动不为身今年猎长杨先命右扶风左太华而右襃斜【善曰顔监曰动不为身言忧百姓也山海经曰松梁之山西六十里曰太华山今在农县华隂西也长安东故言左髙五千仞广十里西都赋曰表以太华终南之山　向曰扶风郡名太华山名言命数郡人驱拥禽兽也】防【卓】嶻【截】嶭【五结】而为弋纡南山以为罝【善曰服防曰嶻嶭山名也孟康曰在池阳北顔监曰嶻薛即今谓嵳峩也説文曰弋橜也又曰纡绌也嶭音齧　良曰纡屈也罝网也言防嶻嶭为系网橛取南山周屈为网明猎场广逺也】罗千乗于林莽列万骑于山隅帅军踤【五臣作萃】阹【音祛】锡戎获胡【善曰汉书音义曰踤聚也顔监曰踤足蹴也锡戎获胡言以禽兽赐戎令胡自获之胡戎一也变文耳踤音萃方言曰踤蹴蹋也　向曰乗车也骑兵骑也萃聚也阹围阵也锡赐也戎亦胡也皆罗列于山林之间帅军士聚为围阵胡人所获禽兽皆以赐之】搤【厄】熊罴拖【徒可切五臣作拕音他】豪猪【善曰説文曰捉搤也搤与抳古字通于责切又曰拖曵也　铣曰熊罴豪猪皆兽名】木拥枪累【垒】以为储胥【善曰顔监曰胥湏也髙其储畜以待所湏也苏林曰木拥栅其外又以竹枪累为外储胥也韦昭曰储胥蕃落之类也枪七羊切累力委切　济曰枪累作木枪相累为栅也藩篱也拥禽兽使不得出也】此天下之穷览极观也虽然亦颇扰于农人三旬有余其厪【五臣作勤】至矣而功不图【善曰古今字诂曰厪今勤字也尔雅曰图谋也凡人之所为皆有所图今则百姓甚劳而无图言劳而无益也慎子曰无法之劳不图于功　向曰勤劳也不图无益也言扰乱废农劳苦至甚而以无益之事为功者也】恐不识者外之则以为娱乐之游【五臣作逰】内之则不以为干豆之事岂为民乎哉【善同济注　济曰恐不识事之人但见为娱乐不为干豆若此岂是天子为人哉礼记曰天子无事则嵗三田一为干豆二为賔客三为充君之庖】且人君以黙为神澹泊为徳【善曰黙谓幽恬黙也魏都赋曰显仁翌明藏用黙澹泊与憺怕同老子曰我独怕然而未兆説文曰怕无为也广雅曰憺怕静也　翰曰黙无事也澹泊清静也】今乐逺出以露威灵【善曰露暴露也　良曰暴露圣徳也】数揺动以疲车甲本非人主之急务防窃惑焉【善曰周易曰防者防也韩康伯曰防昧防少之象也前年猎长杨故言数　济曰防谦称也客卿设疑惑而问也】翰林主人曰吁客何谓兹邪【善曰孔安国尚书传曰吁疑怪之辞也　铣曰吁叹也主人荅客云客谓此为是邪】若客所谓知其一未覩其二见其外不识其内也【善曰荘子曰识其一不知其二治其内而不知其外　向曰言客不能周知此事】仆尝倦【五臣有其】谈不能一二其详请略举其凡而客自览其切焉【善曰毛苌诗传曰详审也广雅曰都凡也顔监曰凡大指也张晏曰切近也覧其近于义也　济曰言利害之事我亦屡谈今则倦矣不能审説将为客略举大都客自覩其近者而明之】客曰唯唯【聿水反】主人曰昔有疆秦封豖其土窫【乌黠】窳【庾】其民凿齿之徒相与磨牙而争之【善曰应劭淮南子注云尧之时窫窳封豕凿齿皆为人害窫窳类防虎爪食人服防曰凿齿齿长五尺似凿亦食人李竒曰以喻　贪婪残食其人也晋灼曰凿齿之徒谓六国　良曰　唯犹诺也　济曰喻秦之君臣也相与磨砺爪牙争害于人也】豪俊麋沸云扰羣黎为之不康【善曰广雅曰麋饘也毛诗曰羣黎百姓尔雅曰康安也　翰曰豪悛谓秦末陈胜项籍之流也言天下经秦若此皆起兵若麋之沸云气之乱百姓为此而不安也扰乱也】于是上帝眷顾髙祖髙祖奉命顺斗极运天关【善曰服防曰随天斗极运转也毛诗曰乃睠西顾孔安国尚书传曰奉天成命春秋元命苞曰命者天之命雒书曰圣人受命必顺斗极宋均尚书中注曰顺斗机为政也尔雅曰北极谓之北辰天官星占曰北辰一名天关又星经曰牵牛神一名天关也　良曰帝天帝也斗极天关皆星也言上天眷顾而命髙祖我髙祖奉天命顺斗极如天关星之运转以讨暴乱】横巨海漂昆崘【善曰横度大海也漂揺荡之也匹昭切　济曰横至漂疾也言髙祖兵威东至自巨海西自昆崘可使卒疾而至】提劒而叱之所过麾城摲【踈监】邑下将降旗一日之战不可殚记当此之勤头蓬不暇梳饥不及餐鞮【低】鍪【牟】生虮虱【所乙】介胄被霑汗【音寒恊韵　善曰顔监曰摲举手拟也苍颉篇曰摲拍取也郑礼记注曰摲之言芟也字林曰摲山槛切头蓬发乱如蓬也説文曰鞮鍪首铠也韩子曰攻战无己甲胄生虮虱郑礼记注曰介被甲也孔安国尚书传曰胄兠鍪也鞮鍪即兠鍪也鞮丁奚切虮居绮切　铣曰髙祖提三尺劒叱暴乱之军指麾之间若芟刈城邑下虏将帅降取旌旗竟日之战不可尽记者言多也摲芟殚尽也　向曰言不暇梳头不及飱食生虮虱被霑汗者连年战不得觧甲也此为人勤除害也】以为【去】万姓请命乎皇天【善曰淮南子曰髙皇帝奋袂执鋭以为百姓请命于皇天家语曰孔子曰分于道谓之命王肃曰分于道始得为人也良曰言人不胜其苦故髙祖为请性命于天也】廼展民之所屈振民之所乏【善曰方言曰展申也诎古屈字也贾逵国语注曰振救也　济曰各遂其情也】规亿载恢帝业【善曰杜预左氏传注曰恢大也翰曰规谋也十万曰亿恢大也谋长久之道以大帝业】七年之间而天下密如也【善曰髙祖五年诛羽自六年至十二年崩凡七载尔雅曰密静也　济曰如助句】逮至圣文随风乗流方垂意于至寜躬服节俭绨衣不革鞜【沓】不穿【善曰随风乗流言顺从髙祖之风流也绨衣革鞜言不穿不不更为也汉书东方朔曰孝文皇帝身衣弋绨之衣复革舄六韬曰尧衣履不尽不更为服防曰鞜舄也　济曰逮及也圣文文帝也随风乗流言便易也留心于至安之道躬行节俭皁衣皮履不穿尽终不为也寜安服行也绨衣皁衣革鞜皮履也】大厦不居木器无文于是后宫贱瑇瑁而防珠玑【祈】却翡翠之饰除雕琢之巧恶丽靡而不近斥芬芳而不御抑止丝竹宴衎【善作衍弋战切】之乐憎闻郑卫幼【要】眇【妙】之声【善曰晏子曰土事不文木事不镂广雅曰防逺也字书曰玑小珠也尔雅曰玉谓之雕又曰治玉曰琢也广雅曰斥推也礼记曰丝竹乐之器也宴衍邪声也又曰郑卫之音乱世之音也　向曰大厦大屋无文不为文饰珠寳之翫丽靡之色芬芳之气邪滛之声皆不御闻也斥去也】是以玉衡正而太阶平也【善曰韦昭曰玉衡北斗也春秋元命苞曰常一不易玉衡正太阶平出黄帝六符经泰阶者天之三阶也上阶上星为天子下星为女主中阶上星为诸侯三公下星为卿大夫下阶上星为元士下星为庶人三阶平则隂阳和风雨时岁大登民人息天下平是谓太平　翰曰玉衡斗星也太阶三阶星也此三星正平则天下太平】其后熏鬻作虐东夷横【胡孟】叛羌戎睚【五懈】眦【助懈】闽【旻】越相乱【善曰服防曰熏鬻尧时匈奴也东夷东越也一云吕嘉杀其国王立国人杀嘉也横纵也晋灼曰睚眦目貌也又猜忌不和貌汉书曰立无诸为闽越王又曰武帝建元四年尉他孙胡为南越王闽越王郢兴兵击南越邉邑　济曰其后谓武帝时也熏鬻匈奴也虐害我邉人也横叛纵横反叛也羌与戎有睚眦之雔闽与越互相攻伐也睚眦相怒之貌】遐氓为之不安中国防被其难【善曰韦昭曰氓音萌萌人也　良曰遐氓逺人也为此不得安静中国征役亦遭其患难不安也】于是圣武勃怒爰整其旅【善曰毛诗曰王赫斯怒爰整其旅　铣曰圣武武帝也勃然而怒于此整其军旅也爰于也】乃命骠卫【善曰应劭曰骠骠骑汉书曰霍去病为骠骑将军凡六出击匈奴又曰卫青字仲卿为大将军凡七出击匈奴济同善注】汾沄【五臣作纷纭】沸渭云合电发【善曰汾沄沸渭众盛貌也汾音纷沄】
　　【音纭　良曰云合电发皆疾也】猋腾波流机骇蠭【五臣作蜂】轶【音逸　善曰尔雅曰扶揺谓之飇机骇蠭轶言其疾也猋与飇古字通也　济曰飇风机弩也言弩发箭若惊骇而出又如蜂聚飞而过也皆取其盛疾貌轶过也】疾如奔星击如震霆碎轒【汾】輼【于云】破穹庐【善曰应劭曰轒輼匈奴车也音义曰穹庐旃帐也服防曰轒輼百二十歩兵车或可寝处　向曰霆霹雳也翰同善注】脑沙幕【五臣作漠】髓余吾【善曰服防曰破其头脑涂沙漠余吾水名北山经曰北鲜之山多马鲜水出焉而北经余吾水应劭曰在朔方北郑氏曰折其骨使髓膏水通俗文曰骨中脂曰髓古髓字　良曰沙漠地名破其头以脑涂其地柝其骨使髓入其水】遂躐【五臣作猎】乎王庭【善曰孟康曰匈奴王庭王逸楚辞注曰躐践也铣曰遂北至于匈奴王之庭以猎也】　驱橐【托】驼【五臣作駞】烧熐【觅】蠡【音骡　善曰张晏曰熐蠡干酩母烧之壊其养生之具也张揖曰熐蠡山名　向曰橐駞太駞也驱之以归熐蠡聚落也烧之使尽】分□【离五臣作黎】单于磔【竹厄】裂属国【善曰韦昭曰黎割也顔师古曰凡言属国者存其国号而属朝单于匈奴王号汉书曰单于广大之貌也言其象天单于然也广雅曰磔张也汉书曰置属国以处匈奴降者韦昭曰外国羌胡来属汉者也　济曰属国属匈奴之国者分割磔裂破也】夷阬【五臣作坑】谷拔【五臣作跋蒲未】卤莽【莫古】刋山石【善曰毛诗传曰夷平也卤莽中生草莽也説文曰卤西方醎地也郑礼记注曰刋削也拔莽削石以通道　良曰言兵骑平其坑谷跋渉醎草之中削其山石以通道路也】蹂【如手】尸舆厮【斯】系累【平】老弱【善曰服防曰蹂足践尸也顔师古曰死则蹂践其尸破伤者舆而行如淳曰舆厮轮践其厮徒也贾逵国语注曰系系也杜预左氏传注曰累系也　翰曰死者蹂践其尸厮役之徒以舆轮辗之老弱者尽系之】【五臣作吮辞兖切】铤【蝉】瘢耆金镞淫夷者数十万人【善曰如淳曰吮括也孟康曰瘢耆马脊耆创瘢处如氏之説以为箭括及鋋所中皆为创瘢于马耆孟氏以为耆被金镞过伤者甚众也服防曰耆鬛伤者或矛内未出其疮如含然或箭揷其项未防藂若鬛焉孔安国尚书传曰淫过也杜预左氏传注曰夷伤也　济曰吮矟也鋋矛也瘢耆淫夷皆伤也言矟及毛所中皆成疮及被金镞所伤者盖数十万人】皆稽颡树颌【蛤】扶服蛾伏【五臣作匍匐蚁伏　善曰如淳曰叩头时顶下向则颔树上向也説文曰匍匐手行也扶服与匍匐音义同蛾伏如蚁之伏也蛾古蚁字　铣曰颡额也稽颡手至额也叩头时顶向下则颌树上向也颌耳下骨也匍匐手行也】二十余年矣【五臣无矣字】尚不敢惕息【善曰汉书曰汉不复出兵击匈奴三年武帝崩前此者汉兵深入穷邉二十余年匈奴极苦之单于常欲和亲贾逵国语注曰惕疾也説文曰息喘也　济曰惕息疾喘息也所以不敢者惧汉威也】夫天兵四临幽都先加【善曰天兵言兵威之盛如天也尚书曰宅朔方曰幽都良曰天兵汉之兵也称天者重其威也临于四方先加于匈奴矣幽都北方匈奴所居】廻戈邪指南越相夷【善曰汉书曰南越王胡上书曰今东越擅兴兵侵臣天子为兴师往讨闽越闽越王弟余善杀郢以降广雅曰夷灭也　翰曰戈亦兵也南越自相夷杀以归于汉】靡节西征羌僰【蒲北】东驰【善曰服防曰僰夷名也汉书曰或曰节所杖信节也　向曰靡按也皆东驰入朝也】是以遐方防俗殊邻絶党之域【善曰絶逺也　济曰遐防皆逺也域国也】自上仁所不化茂徳所不绥【善曰尚书曰有夏先后方懋厥徳良曰上仁茂徳古之有道君也不能安者愿安于汉也】莫不蹻足抗首【五臣作矫足抗手】请献厥珍【善曰服防曰蹻举足也音矫　铣曰矫抗皆举也言其举手足愿来献其珍物也】使海内澹然【善曰广雅曰澹安也徒滥切　翰曰谓晏然无事】永亡【五臣作无】邉城之灾金革之患【善曰史记士蒍曰邉城少冦礼记子夏曰三年之丧卒金革之亊无避也礼欤　济曰金兵刃也革甲也】今朝廷纯仁遵道显义并包书林圣风云靡英华沈浮洋溢八区普天所覆莫不沾濡【善曰英华草木之美者故以喻帝徳焉沈浮言多也礼斗威仪曰帝者得其华英王者得其根荄八区八方之区也礼记曰天之所覆难蜀父老曰羣生霑濡矣　向曰言成帝之徳若此兼包书学之林圣人之风如云靡靡而进沈浮言轻重得中洋溢犹盈溢也八区无不沾及者言徳化广逺也】士有不谈王道者则樵夫笑之意者以为事罔隆而不杀【所戒】物靡盛而不亏【善曰广雅曰意疑也郑周礼注曰杀减也文子曰物盛则衰　翰曰樵夫采樵之贱者笑其不称帝化铣曰言主上之意以为人理无有崇髙而不隆杀者盛满而不亏损者】故平不肆险安不忘危【善曰顔监曰肆放也不放心于险也孙卿子曰平则虑险安则虑危　良曰肆弃也言戒慎之甚今所以猎长杨非徒然而已】廼【五臣作乃】时以有年出兵整舆竦戎【善曰时言不常也谷梁传曰有年五谷皆熟为有年方言曰西秦之间相劝曰耸竦与耸古字通　济曰乃时犹向时也言我向时以有年出兵者将以整车舆劝戎虏也竦劝也】振师五柞【作】习马长杨【善曰杜预左氏传注曰振整也盩厔有五柞宫也　良同善注】简力狡兽校武票【五臣作彯武妙切】禽【善曰尔雅曰简择也贾逵国语注曰简习也广雅曰狡徤也贾逵国语注曰校考也票禽轻疾之禽也　翰曰彯疾也言考校武力之士比之轻疾之禽狡壮之兽以威夷狄】乃萃然登南山瞰乌弋【善曰晋灼曰萃集也服防曰三十六国乌弋最在西西域传曰去长安万二千二百里其地暑热莽平近日所入广雅曰瞰视也　铣曰然助句也言天子集于南山之上瞰视乌弋国也乌弋极西逺国名】西厌【五臣作压】月【五臣作窟】东震日域【善曰服防曰音窟月所生也何休公羊传注曰厌服也尔雅曰震惧也厌一渉切　良曰月窟月出穴也在西日域日出处在东言圣徳逺及月窟日域皆厌塞震动也】又恐后代迷于一时之事常以此为国家之大务淫荒田【五臣作畋】猎陵夷而不御也【善曰顔监曰御止也汉书张释之曰秦陵夷至于二世天下土崩韩诗曰无矢我陵薛君章句曰四平曰陵尔雅曰御禁也　向曰言主上既出猎欲以示兵于外国乃一时之事耳又恐后代子孙迷惑不知反以国之大务荒淫畋猎遂至陵夷而不能禁御此雄防讽之词矣】是以车不安轫【刃】日未靡旃从者彷佛【五臣作髣髴】骩【五臣作委】属而还【善曰韦昭曰不暇税驾支车也张晏曰从者彷佛委释而廻旋王逸楚辞注曰轫支轮木日未靡旃言日未移旌旗之影也委属而还谓委释其事连属而廻还也张以释为委轫如振切彷佛或作髣髴骩古委字也属之欲切　翰曰犹是不息驾支车少留日不廻靡旌旗言不移时也从者髣髴之间委使属车而还轫支轮木也】亦所以奉太尊之烈遵文武之度复三王之田反五帝之虞【善曰太尊髙祖也尔雅曰烈业也三王之田文王三驱是也尚书帝曰益汝作朕虞　济曰文文帝武武帝三王谓汤于田觧网也五帝谓舜命益作朕虞也今皆反覆之令得其所虞掌山泽之官】使农不辍耰【忧】工不下机【善曰韦昭曰耰所以覆种顔监曰摩田器也晋灼云以耒推块曰耰工女功也汉书郦食其曰农夫释耒工女下机　良曰耰以土覆种言得其业也】婚姻以时男女莫违【善曰毛诗序曰婚姻失时男女多违也　向曰嫁娶以时则不违其志】出恺悌行简易【善曰毛诗曰恺悌君子人之父母周易曰干以易知坤以简能易则易知简则易从易简而天下之理得矣　铣曰恺大也出大恺之道示于人简略易行也】矜劬劳休力役【善曰毛苌诗传曰矜怜也毛诗曰之子于征劬劳于野孙卿子曰罔兴力役无夺农时　济曰忧人之苦】见百年存孤弱【善曰礼记曰百年者就见之説文曰存恤问也春秋説题辞曰存恤幼孤　翰曰忧其耄老慜其惸独】帅与之同苦乐然后陈钟鼓之乐【五臣作悬】鸣鼗【陶】磬之和建碣【一辖】磍【辖】之虡【善曰孟康曰碣磍之簴刻猛兽为之故其形碣磍而盛怒也郑礼记注曰鼗如鼔而小有柄賔至揺之以奏乐　良曰帅令均其苦乐　济曰鼗磬乐器名使之相和虡悬钟架刻猛兽于其上碣磍兽怒貌】戞【吉防】击【善作拮隔】鸣球掉【田矅】八列之舞【善曰韦昭曰拮防也鸣球玉磬也韦昭曰戞击作拮隔古文隔为击贾逵国语注曰掉揺也八列八佾也球音求　良曰球乐器戞击犹抚击也掉动也动八行之舞八列八行也】酌允铄【始酌】肴乐胥【思与反　善曰张揖曰允信也铄美也言酌信美以当酒帅礼乐以为肴毛诗曰允矣君子展也大成又曰于铄王师又曰君子乐胥　向曰言乐得贤人相与理也取此义以当肴馔】听庙中之雍雍受神人之福祜【善曰毛诗曰雍雍在宫肃肃在庙又曰受天之祜尔雅曰祜福也音怙　翰曰雍雍敬貌以受福祜】歌投颂吹合雅【善曰服防曰声之相投也　铣曰歌声与颂相投吹声与雅乐相合】其勤若此故真神之所劳也【善曰张揖曰诗云恺弟君子神所劳矣济曰勤情如此真受神祗之劳赉】方将俟元符【善曰晋灼曰元符大瑞也　良曰元大也俟待大瑞之符也】以禅梁父之基増泰山之髙【善曰难蜀父老曰増泰山之封加梁甫之事　翰曰皆封禅之礼】延光于将来比荣乎往号【善曰张晏曰往号三五也李轨法言注曰五帝三王延光至今不絶也　向曰言将传光辉于将来比荣华于往古之号】岂徒欲淫览浮观驰骋秔【稉】稲之地周流棃栗之林蹂践刍荛夸诩众庶盛狖【由究】玃【居防】之収多麋鹿之获哉【善曰孔安国尚书传曰浮过也説文曰秔稲属也声类以为秔不黏稲也汉书东方朔曰泾渭之南又有秔稲梨栗之饶刍马草也礼记曰蹴踏马刍説文曰荛草薪也毛苌诗传曰诩大也　铣曰刍荛皆草也诩亦夸也众庶百姓也狖玃麋鹿皆兽名言本意不在如此也】且盲者不见咫尺而离娄烛【五臣作爥】千里之隅【善曰荘子南荣趎曰盲者不能自见贾逵国语注曰八寸曰咫孟子曰离娄之明赵岐曰古之明目者也盖黄帝时人趎音枢　向曰离娄视之逺近岂可与肓者同哉】客徒爱胡人之获我禽兽曽不知我亦【五臣有将字】已获其王侯【善曰説文曰曽辞之舒也　良曰使胡人王侯慕我而常来朝盖谓我获之矣】言未卒墨客降席再拜稽首曰大哉体乎允非小人之所能及也廼今日发蒙【五臣作防】廓然已昭矣【善曰体犹法也礼记曰昭然若发防矣蒙与防古字通廓除貌　向曰未卒未毕也稽首首至地体者为国之体也言主人发去防暗使我廓然昭明也】
　　射雉赋
　　潘安仁【善曰射雉赋序曰余徙家于琅邪其俗实善射聊以讲肄之余暇而习媒翳之事遂乐而赋之也　济曰岳既徙琅邪其俗善射雉因赋之终以自戒也媒者少养雉子长而狎人能招引野雉翳者所以隐射也】
　　徐爰注【爰曰晋邦过江斯艺仍废歴代迄今寡能厥事尝覧兹赋昧而莫晓聊记所闻以备遗忘】
　　渉青【五臣作清】林以游【五臣作逰】览兮乐羽族之羣飞【爰曰乐羽翮之类或羣或飞饮啄恣性也　善曰七发曰游渉乎云林薛君韩诗章句曰青静也鹦鹉赋曰羽族之可贵者　良曰渉经也清林清浄之林羽族鸟之族类也乐其得性也】聿采毛之英丽兮有五色之名翚【爰曰聿述也述序羽族之中采饰英丽莫过翚也翚雉也英者雄果之目名者声闻之称也一本聿作伟　善曰尔雅曰伊洛而南素质五彩皆备成章曰翚郭璞曰翚亦雉属言其毛色光鲜　翰同爰注】厉耿介之专心兮奓【五臣作侈】雄艳之姱【苦】姿【爰曰厉严整也奓丰也姱好也羙色曰艳言雉严整其不羣之性奋扬其雄艳之貌见敌必战不容他杂此之谓英丽也奓赤氏切　善曰薛君韩诗章句曰雉耿介之鸟也　铣曰厉严厉也耿介专一之心也奓丰也气雄而色艳若此之好容姿也】廵丘陵以经略兮画坟衍而分畿【爰曰廵行也言周行丘陵因其坟衍以为彊介分而防之不相侵越也青幽之间土髙且大者通之曰坟雉一界之内要以一雄为主余者虽众莫敢鸣雊也此以上言雉之形性也　善曰左传楚无宇曰天子经略广雅曰廵略行也孔安国尚书传曰分其圻界圻与畿同济同爰注】于是青阳告谢朱明肇授【爰曰时四月也　善曰尔雅曰春为青阳夏为朱明楚辞曰青春爰谢王逸曰谢去也　良曰春为青阳告谢为春终也夏为朱明肇始也始授谓夏初也】靡木不滋无草不茂【爰曰草木具荣济曰靡亦无也】　初茎蔚其曜新陈柯摵【所革】以改旧【爰曰蔚然初生之茎曜其新晖摵然陈宿之柯变其旧色言新旧咸茂也摵雕柯貌也　向曰茎草苖也蔚初生貌光曜而新也陈故也柯树枝也摵然而落改旧枝为新也】天泱泱【乌朗】以垂云泉涓涓而吐溜【爰曰涓涓清新之色泱音英涓古切　善曰毛诗曰英英白云毛苌曰英英白云貌泱与英古字通家语金人铭曰涓涓不壅终为江河溜水流貌也　翰曰泱泱云貌涓涓水流声】麦渐渐【子廉】以擢芒雉鷕鷕【以少】而朝雊【善作鸲古反　爰曰渐渐含秀之貌也防子曰麦秀渐渐鷕鷕雉声也又云雉之朝雊尚求其雌雌雉不得言鸲顔延年以潘为误用也案诗有鷕雉鸣则云求牡及其朝鸲则云求雌今云鷕鷕朝雊者互文以举雄雌皆呜也此以上序节物气雉可射之时也　良曰渐渐麦芒貌擢拔也雊鸣也】眄箱笼以掲骄睨【五计】骁【古尧】媒之变态【爰曰掲骄志意肆也箱笼竹器盛媒者也凡竹器箱方而密笼员而防盛媒器笼形者养鸟宜员也箱密者不欲令见明也言感辰景之韶淑乐山梁之荣茂悟翚雉之奋逸思骋艺之肆志顾视箱笼详察骁媒姿睢掲骄意愿得也楚辞掲骄字作拮矫掲居桀切　善曰楚辞曰意姿睢以拮矫王逸曰纵心肆志而意愿髙也　济曰掲骄骁徤貌眄视也箱笼之中见骁徤之雉媒变态之状也】奋劲骹【苦交】以角搓【善作槎仓何反】瞵【怜】悍【汗】目以旁睐【音頼爰曰骹胫也角邪也槎斫也悍戾也瞵视貌睐视也奋其坚劲之胫以利距邪斫瞵其刚戾之目以旁视其敌也瞵力新切　善曰曹植鬬鸡诗曰悍目发朱光　铣曰骹足槎邪也言媒雉奋坚劲之足角邪而立瞵怒目貌言怒悍戾之目以旁顾视睐视也】莺绮翼而赪【勑贞反善作防】挝【都】灼绣颈而衮背【爰曰莺文章貌也诗云有莺其羽翼如绮文防则赤也挝肶也灼盛貌也颈毛如绣背如衮章言五彩备也善曰肶音陛　济曰挝髀也灼明也言翼如绮之文章髀带赤色颈如绣采之明背若衮服】郁轩翥以余怒思长鸣以效能【音耐恊韵　爰曰郁暴怒也轩起望也方言云翥举也郁然暴怒轩举长呜思见野敌效其才能也此以上言媒之形势　向曰轩翥将飞貌言郁然将飞而有余怒思为长鸣呼其野敌】尔乃防【婆　善作搫】场拄翳停僮葱翠緑栢参差文翮鳞次萧森繁茂婉转轻利衷【五臣作里】料戾以彻鉴表厌【伊辙】蹑以密致【陈二反　爰曰搫者开除之名也今伧人通有此语射者闻有雉声便除地为场拄翳于草停僮翳貌也葱翠翳色也拄株庾切翳上加木枝衣之以叶上则萧森下则繁茂而实绸缪轻利也婉转绸缪之称料戾小而彻也厌蹑重而密也翳外观密致与草木无别内视洞彻多所覩见也此以上序翳之形饰　善曰广雅曰搫除也　翰曰乃除其场拄其翳以待野雉停僮葱翠翳形貌揷以栢叶使参差文如鸟翮又似鱼鳞之相次望之者若草树森茂执之则婉弱轻利料戾小防隙也厌蹑重布也其里则有小隙可以彻鍳于外其表则以重布宻致不见其内也】恐吾游【五臣作逰】之晏起虑原禽之罕至【爰曰游雉媒名江淮间谓之游游者言可与游也言既芟场拄翳又恐媒起不早野雉希至原禽雉也雉不处下湿故曰原禽也　铣曰晏晩也原禽野雉也罕希也言立其翳恐媒雉晩起而鸣野雉希少而至也】甘疲心于企想分倦目以寓视【爰曰企想雉出专视草际心为之疲目为之倦也此以上言拄翳之后迟获之意也　善曰説文曰企举踵也左氏传楚子玉曰得臣与寓目焉杜预曰寓寄也　济曰由此甘分疲倦心目企想寄视以待之】何调翰之乔桀邈畴【五臣作俦】类而殊才扇举而清呌野闻声而应媒【爰曰调翰谓媒也媒性调良故谓调翰乔桀俊逸也言邈絶畴类殊异才气也扇布也形如手巾呌鸣也将欲媒雊振布令有声媒便清呌野雉闻即应而出也　善曰何疑问之辞也　向曰扇布巾也故使媒鸣即振巾言媒雉一何俊逸邈然与俦类不同我振巾而呌野雉闻而果应之也】褰防罟以长眺已踉【亮】蹡【七醤】而徐来【爰曰褰开也罟网也古者当以细网掩翳防上视外处其制未闻也今则以板矣言闻野雉应媒之声知其必出开翳户长视己见踉蹡徐来也踉蹡乍行乍止不迅疾之貌也　善曰踉蹡欲行也广雅曰蹡走也　良曰罟翳隙上网也踉蹡雉行貌言褰开窻隙上之网以望之已见野雉徐行而来也】摛【勑知】朱冠之赩【许力】赫敷藻翰之陪鳃【苏来反　爰曰赩赫赤色貌陪鳃奋怒之貌也　善曰广雅曰擒舒也防翰翰有华藻也　向曰摛发也雉帻朱色故曰朱冠敷布藻文也布文章之羽翰陪鳃怒貌】首药【握】緑素身拕【五臣作扡】黼【辅】绘【爰曰方言曰药纒也犹纒裹也言雉首緑色颈药素也黼绣也绘画文也身采如绘也　翰曰扡曵也】青秋【秋】莎靡册臆【亿】兰綷【音最　爰曰秋夹尾间也莎草名楚辞曰青莎杂树则莎色青也言雉尾间青毛如莎草之靡也臆膺也膺色如秋兰之色也綷同也宋卫之间谓混为綷也善曰小雅曰杂采曰綷　铣曰青如莎草之偃靡臆当胷前也丹与秋兰之同色】或蹶或啄时行时止【爰曰皆得意之形容也　善曰贾逵曰蹶走也郑曰蹶行遽貌字林曰啄鸟食也荘子曰泽雉十歩一啄百歩一饮也蹶居卫切周易曰时止则止时行则行广雅曰蹶踶跳济曰野雉之来若此】斑尾扬翘双角特起【爰曰雄壮之势也此以上言野雉之状貌也　善曰説文曰翘尾之长毛也翰曰翘举也言扬举其斑彩之尾首上有两毛成角特逹而起】良游呃【厄】喔引之规里【爰曰良游媒也言媒呃喔其声诱引令入可射之规内也　向同爰注】应叱愕立擢身竦峙【爰曰峙立也既入可射之内来迅不止因便叱之雉闻叱即惊竦身而立者也　善曰杜子春周礼注曰愕惊也　济曰言野雉望媒雉来迅不止恐失于规度故叱之则愕然而立动身惊竦而止也擢动峙止也】捧黄间以密彀【搆】属刚挂【善作罫古买切】以濳拟【爰曰捧举也黄间弩名也张衡云黄间机张一名黄肩　善曰説文曰彀张弓弩也属谓注矢于也刚罫弓矢镞也以铁为之形如十字各长三寸方似刚罫故曰罫焉　良曰彀弯也刚挂矢名言捧弩属矢密弯潜以拟之】倒禽纷以迸落机声振而未已【爰曰射应也禽被箭跃起而反落弩声犹未歇言其来疾也　济曰禽雉也迸犹反也】山鷩【鼈】悍【汗】害猋【五臣作飇】迅已甚【爰曰鼈雉似山鸡而小冠背毛黄腹下赤项緑色其性悍戾憨害飞走如风之猋也尔雅曰扶揺谓之猋谓暴风从下上也　善曰字书曰憨愚也呼甘切　铣曰山惊雉名其性悍戾而害也闻媒雉之声其来甚于风飇之迅疾】越壑凌岑飞鸣薄廪【爰曰鷩性悍憋闻媒声便越涧凌岑且飞且鸣遥来翳前也廪翳中盛饮食处今俗呼翳名曰仓也　善曰薄至也方言曰憋恶也禄列切　翰同爰注】鲸【五臣作擎】牙低镞心平望审【爰曰鲸当作擎举也举弩牙低矢镝以射之　善曰礼记曰心平体正持弓矢审固也　向曰雉既近故擎弩弓矢镞以就之用心和平下望审定也】毛体摧落霍若碎锦【爰曰雉尚不止于飞中射之毛体披散如锦之分散也　铣曰又中也彩毛飞落霍然若锦之碎】逸羣之儁擅场挟两【爰曰逸羣儁异之雉不但欲擅一场而已又挟两雌也　善曰东京赋曰秦政利觜长距终得擅场説文曰擅专也　济同爰注】栎【歴】雌妬异倐来忽往【爰曰栎击抟也闻他雄鸣击抟其雌倐怱往来无时蹔止也　善曰楚辞曰荷衣兮蕙带倐而来兮忽而逝六韬曰倐然而往忽然而来　良曰闻有雉之声则妬之而击抟其雌偶倐然忽往来与媒雉鬬也】忌上风之餮【吐切】切畏映日之傥朗【爰曰餮切防动之声傥朗不明之状言其忌声而畏光也　济曰顾此而畏忌之是多疑之雉者也】屏发布而累息徒心烦而伎懩【音养　爰曰屏除其布不敢散气意者恐防有所闻便惊而逝既无由使媒鸣欲射则纷纭不定空心烦而伎懩有伎艺欲逞曰伎懩也　善曰难蜀父老曰心烦于虑应劭风俗通曰髙渐离变姓易名庸保于宋子之家乆作苦闻其家堂客击筑伎养不能毋出言也　翰曰恐此多疑之雉觉有人故屏巾布不敢发累息细喘息也无使媒有声而心烦闷其射伎复懩不可忍欲射之无伎也】伊义鸟之应敌【五臣作机】啾擭【五臣作攫音镢】地以厉响【爰曰义鸟媒也为人致敌故名曰义媒见野雉纷纭难中啾然擭地而鸣引令来鬬埤苍曰擭地爪持也三苍曰啾声也　铣曰伊惟也义鸟媒雉也惟媒雉能应我心机拏攫于地啾然厉其音响也】彼聆音而迳进忽交距以接壤【爰曰彼野雉闻媒声便迳来鬬交距蹶地土壌相接善曰广雅曰壤尘也　向曰彼听媒雉之声迳进于前忽然已交其距接其所立之地也聆聴壌地也】彤盈窻以羙发纷首頽而臆仰【爰曰彤赤也盈满也言其光彩满当于窻羙取其意而发矢又曰既与媒战形当翳窻发弩极羙正射其颈首頽囘后臆仰却毙也　良同爰注】或乃崇坟夷靡农不易【去】垅【爰曰坟大防今呼为塘也夷靡頽弛也易修也农不修垅此言田塘荒废也　善曰毛诗曰禾易长亩　济同爰注】稊【啼】菽丛糅【女又】翳荟【鸟防】菶【蒲动】茸【如勇反　爰曰稊稗类也菽豆也谓劳豆之属野生也田既荒废杂草繁茂翳荟菶茸深穊貌　善曰孙子兵法曰林木翳荟西京赋曰莽防菶茸　济曰稊草名菽野豆丛杂糅积于其间也翳荟菶茸深穊貌言雉隐于此中也】鸣雄振羽依于其冢【爰曰冢山颠也尔雅曰山顶曰冢言野之雄雉振其羽翼鸣雊髙坟之上　善曰毛诗曰莎鸡振羽　翰曰言雄雉振羽翼依止其山顶也冢山顶也】防【尸艳】降丘以驰敌虽形隐而草动【爰曰防疾貌也言雉雊于髙丘之顶防然降下向敌不见其形而见草动也防一夲或作撋字而专切善曰尚书曰是降丘宅土　铣曰降下也防然下髙丘驰　奔于媒雉虽形体隐蔽觉其草动也】瞻挺【廷】穟【遂】之倾掉【廷了】意淰【五臣作朱冉切】跃【失药】以振踊【爰同翰注　翰曰挺穟草茎也掉动言瞻草茎倾动雉知将至意跃不定而振踊也】暾【土温】出苖以入场愈情骇而神悚【爰曰楚辞曰暾将出兮东方向覩草动冀雉当至暾然而出果其所愿情神愈惊动　向曰暾渐出貌言渐出草苖以入射场我情弥惊骇神弥悚动恐射之不中也】望黡【五臣作压乌减切】合而翳皛【胡了】雉脥【许刼】肩而旋踵【爰曰言雉出苖望诸处黡然闇合惟翳皛然独显仍敛翼旋反也人敛身谓之脥肩黡于簟切　善曰説文曰皛显也汉书公孙玃曰胁肩低首吕氏春秋管仲曰车不结轨士不旋踵　良曰脥肩敛身也踵足也言雉既入场望草木皆黡暗而合其翳皛然独异其心疑之乃敛身却还其足也】俽【五臣作欣】余志之精锐拟青颅【卢】而防项【爰曰雉既反归乃从后射正中项也颅头也俽音欣也　济曰青颅头也防中也自俽我志专精铦锐拟射其头而中于项也】亦有目不歩体邪眺旁剔【土歴反　爰曰目不歩体视与体违也邪眺旁剔视瞻不正常惊阳也　善曰国语单防公曰晋侯目不在体而足不歩目説文曰惕惊也剔与惕古字通　济曰视与体相违目邪望足旁剔也】靡闻而惊无见自防【音脉　爰曰防亦从脉方言云脉俗谓黠为鬼脉言雉性惊鬼黠翰曰防犹疑也靡无也此多惊疑之雉也】周环廻复缭绕盘【善作磐】辟【音辟　爰曰皆廻从往复不正之貌也善曰汉书曰何武所举者盘辟雅拜向曰周廻不止貌】戾【零结】翳旋把萦随所歴【爰曰戾转也把翳内所执处也言转翳旋】
　　【囘随雉所趣取其便也　向曰把柄也戾翳之柄萦曲随雉之行使不见已】彳【丑石】亍【耻舒】中辍馥【破逼】焉中镝【爰曰彳亍止貌也辍止也镝矢镞也馥中镞声也　善曰今本并云彳亍中輙张衡舞赋曰蹇兮宕往彳亍中輙以文势言之徐氏误之铣曰彳亍行貌中少留也辍止也馥中之声也镝箭也】前【力结】重膺傍截叠翮【爰曰正横射也割也前割重膺傍防两翮也　济曰割也膺胷也前贯于胷傍截防于翮重叠言毛厚也】若夫多疑少决胆劣心狷【古县反　爰曰雉性怯而多疑胆劣而心戾者　善曰説文曰狷急也　翰曰狷怯也复有此雉也】内无固守出不交战【爰曰内心也固坚也心无坚守外无鬬意也　善曰管子曰民无耻外不可以应敌内不可以固守贾逵国语注曰交共也　济曰欲鬬而惧】来若处子去如激电【爰曰处子处女也荘周云藐姑射之山有神人居绰约若处子来若处女之畏人去若激电之迅疾也　善曰司马兵法曰始如处女荅賔戏曰风飑电激　向曰处子处女也畏人者也言来迟而去速】闚防【勑防】【吉】叶幎【觅善作慏】歴乍见【胡练反　爰曰麦防也谓在麦田中叶间闚防于外乍见乍隠不敢出场也　善曰与防并同古切　翰曰麦也闚防于叶下幎歴然乍隐乍见】于是筭分铢商逺迩【爰曰分铢弩牙后刻画定矢所至逺近之处也雉既不出将就草射之故计其分铢商其逺近也　济曰为其逺故筭其分铢商量逺近迩近也】揆悬刀骋絶伎【爰曰悬刀弩牙后刀也一名机揆度也筹量可发而发故言骋絶伎也　善曰释名曰弩牙外曰郭下曰悬刀其形然也西京赋曰妙材骋伎薛君韩诗章句骋施也　良同爰注】如□【竹二反】如轩不髙不埤【贫羙反爰曰言至平也　善曰毛诗曰如轾如轩轾与□同郑周礼注曰埤短也埤与庳古字通　翰曰如□如轩轻重得所也不髙不埤正可发也】当咮【竹秀】值胷裂膆【素】破觜【爰曰射面也膆喉受食处也觜喙也裂喉破喙也字书曰咮鸟口也　良曰咮觜也膆胷也箭发与此相当故破裂也至此凡射六雉也】夷险殊地驯麤异变【爰曰地有平险之殊雉有驯麤之异随变而应不可为一准也济曰夷平也言所射之地有平险不同雉有驯扰麄踈变态亦异也】不暇食夕不告
　　勌【五臣本作倦　爰曰言乐之者忘饥倦也　铣曰所以日不暇食及夜不告倦由用心取中也】昔贾氏之如臯始解顔于一箭【五臣作之一笑】丑夫为之改貌憾【胡暗】妻为之释怨【爰曰妻所以愁恨者怨其夫之丑也今见获雉而言笑则是斯艺能使丑夫变貌恨妻释忿者也　善曰左氏传曰昔贾大夫恶取妻三年不言不笑御以如臯射雉获之其妻始笑始言列子曰列子师老商氏五年之后夫子始一觧顔而笑　翰同善注】彼游田之致获咸乗危以驰骛何斯艺之安逸嗟禽从其已豫【爰曰骛疾也田猎也言逰猎驰车骋马飞鹰走犬陵山越涧常乗危险也　善曰言斯艺极安从禽最逸豫言禽来就已故豫不劳　向曰凡逰猎所获者皆乘危险以驰骛车马独我此射之艺既安且逸雉自随我取豫乐嗟叹也】清道而行择地而住【爰曰人多则雉骛故辟除人从清道而行择善地而住为场也　善曰司马相如上疏曰清道而后行班固汉书賛曰冯参鞠射履方择地而行　良曰选清闲之道而行择可止之地而住】尾饰镳【悲苖】而在服肉登爼而永御岂唯皂此焉君举【音据协韵　善曰説文曰镳马防也董巴舆服志曰马并以黄金为义髦挿以翟尾先多用雉尾周礼王后六服有防翟阙翟仪礼上大夫庶羞有雉兔鹑鷃左氏传臧僖伯曰鸟兽之肉不登于爼则公不射若夫山林川泽之实皂之事非君所及又曹刿曰君举必书　铣曰得其尾可以饰马镳为服得其肉可以登爼器而食此事安闲岂独皂贱人所为亦可使君王举而为之也】若乃耽盘流遁放心不移忘其身恤司其雄雌乐而无节端操或亏此则老氏之所诫而君子之所不为【爰曰盘乐也恤忧也司主也老子曰驰骋畋猎令人心发狂　善曰东京赋曰若乃流遁忘反放心不觉也左氏传虞人箴曰忘志国恤思其麀牡也东京赋曰乐而无节楚辞曰内惟省以端操归田赋曰感老氏之遗诫孙卿子曰此小人之所务而君子之所以不为也　向曰岳于是自戒也言若躭乐自放防其身忧但主心于禽兽之雄雌而求获之既无节度端直之操或便亏损此老氏垂诫且君子之亦不为也】
　　纪行
　　北征赋【善曰流别论曰更始时班彪避难凉州发长安至安定作北征赋也】
　　班叔皮【善曰汉书曰班彪字叔皮扶风安陵人也性好荘老祖况成帝时为越骑校尉父稚哀帝时为广平太守彪年二十遭王莽败刘圣公立未定乃去京师往天水郡归隗嚣嚣时据陇拥众嚣不礼彪彪后知嚣必败乃避地于河西就大将军窦融劝融归光武光武问融曰比来文章所奏谁作荅云班彪也融知彪有才举茂才为徐令卒亦为望都长　翰曰征行也言北行而赋之彪子固及女曹大家并有文学名髙当代父才子贤自古莫及】
　　余遭世之颠覆兮罹【离】填塞之阨【乌戒】灾【善曰毛诗序曰闵周室之颠覆孔安国尚书传曰罹被也王道不通故曰填塞广雅曰填塞也王逸楚辞注曰险阨倾危也　向曰余彪自称也遭莽乱天下颠坠倾覆罹罗也正罗王道不通填塞阨险之灾时也】旧室灭以丘墟兮曽不得乎少留【善曰吕氏春秋烛过曰子胥谏而不聴故吴为丘墟楚辞曰欲少留此灵琐济曰天下既乱旧屋之室毁灭为丘墟不可留也】遂奋袂以北征兮超絶迹而逺逰【善曰淮南子曰奋袂执鋭荘子曰絶迹易广雅曰絶灭也楚子曰愿轻举而逺逰　良曰奋袂举防也絶此迹逺逰安定也】朝发轫【刃】于长都兮夕宿瓠谷之宫【善曰楚辞曰朝发轫于天津兮夕余至乎西极长都长安也晋灼汉书注曰有宫观故称都楚辞曰夕宿兮帝郊尔雅曰周有焦获郭璞曰音防今扶风池阳县瓠中是也按瓠谷宫皆地名在长安西羽猎赋曰处于宫诗曰瓠谷谷名宫谓甘泉宫也夕宿于其下】歴云门而反顾望通天之崇崇【善曰云阳古县在池阳西北属右扶风云门即云阳县门也汉书左冯翊有云阳县楚辞曰忽反顾而逰目　翰曰云门云阳县门也歴此门反顾见通天台在甘泉宫中髙出也崇髙也】乗陵冈以登降息郇【询】邠【斌】之邑乡【善曰汉书右扶风有防县豳国公刘所治邑也防与郇同豳与邠同应劭曰左氏传云毕原丰郇文之昭也郇侯贾伯伐晋是也臣瓉曰按汲郡古文晋武公灭郇以赐大夫原防是为郇叔又云公城郇然则当在晋之境内不得左右扶风之界也今河东有郇城即古郇国也广雅曰乗陵也尔雅曰大阜曰陵　向曰陵冈皆山丘也其行或上或下郇邠国名至此邑乡而止息也】慕公刘之遗徳及行苇之不伤【善曰尚书曰公刘克笃前烈孔安国曰公爵刘名也荘子盗跖曰此父母之遗徳也毛诗序曰行苇忠厚也诗曰敦被行苇牛羊勿践履　济曰邠公刘所居邑公刘周之逺祖徳及草木】彼何生之优渥我独离【五臣作罹】此百殃【善曰毛诗曰既优既渥郑礼记注曰殃祸恶也毛诗曰我生之后逢此百殃向曰优乐渥厚也言公刘之时草木不伤人乐何厚我今日何故独罹此祸乱也罹罗殃祸也称百言多也】故时防之变化兮非天命之靡常【善曰故时防者言此乃时君不能修徳致之故使倾覆非天命无常也时世也言人吉凶乃时防之变化岂天之命无常乎尔雅曰时防也毛诗曰侯服于周天命靡常天命上天之命也　翰曰言我防人事变化之乱非天命之无常也靡无也】登赤须之长坂入义渠之旧城【善曰赤湏坂在北地郡义渠城名在北地王莽改为义沟郦善长水经注曰赤湏水出赤湏谷西南流注罗水然坂因水以得名也汉书北地郡有义渠道　济曰赤湏坂名义渠城名戎王之所居也】忿戎王之淫狡秽宣后之失贞嘉秦昭之讨贼赫斯怒以北征【善曰史记秦本纪曰昭襄王母楚人姓芉氏号宣太后秦昭王时义渠戎王与宣太后乱有二子宣太后诈而杀义渠戎王于甘泉遂起兵伐灭义渠而得其地杜预左氏传注曰狡猾也毛诗曰王赫斯怒爰整其旅　良曰秦昭王母宣太后与戎王通昭王杀之起兵伐灭其国言忿其淫乱嘉其北伐也淫狡犹狡乱也秽汚宣后使不贞也】纷吾去此旧都兮騑【非】迟迟以歴兹【善曰杜预左氏传注曰纷乱也谓心绪乱也楚辞曰纷吾乗兮云旧都北地郡也説文曰骖傍马也毛诗曰行道迟迟楚辞曰喟凭心而歴兹　铣曰纷吾彪自谓也言我既去长安旧都车之騑马何复迟迟不进歴于戎王之邑】遂舒节以逺逝【五臣有兮】指安定以为期【善曰舒节将行舒其志节也淮南子曰纵志舒节以驰大区汉书安定郡武帝元鼎三年置在泾渭之间去长安三百五十里　向曰逝往也】渉长路之緜緜兮逺纡廻以樛【居幽】流【善曰毛苌诗传曰緜緜长不絶貌也刘歆遂初赋曰路修逺而緜緜説文曰纡屈也樛流曲折貎也　翰曰长路曲廻以缭绕也纡曲也樛流犹缭绕也】过泥阳而太息悲祖庙之不修【善曰汉书北地郡有泥阳县汉书曰班壹始皇之末避地于楼烦故泥阳有班氏之庙也泥奴鸡切　济曰泥阳县名彪之祖伯为定防守庙在其中遇乱荒废故叹息其不修】释余马于彭阳兮且弭节而自思【善曰孝武帝伤李夫人赋曰释余马于椒丘楚辞曰歩余马于兰臯汉书安定郡有彭阳即今鼔原是也楚辞曰吾令义和弭节兮司马彪上林赋注曰弭节安志者也　良曰彭阳地名遂释马于此低弭其节而忧思也】日晻晻【乌感】其将暮兮覩牛羊之下来【力而反　善曰楚辞曰日晻晻下而頽説文曰晻不明也毛诗云日之夕矣牛羊下来君子行役如之何勿思　翰曰言王道未明使有役也】寤怨旷伤情兮哀诗人之叹时【善曰思君子为怨旷嗟行役为叹时毛诗序曰大夫乆役男女怨旷广雅曰叹伤也　铣曰言思君子为怨旷嗟行役为叹时皆诗人之情也】越安定以容与兮遵长城之漫漫【莫半反　善曰楚辞曰遵赤水而容与又曰路曼曼其修逺漫与曼古字通　良曰越过也既过安定而行容与容与行貌遵犹循也漫漫广逺貌】剧防公之疲民兮为彊秦乎筑怨【善曰説文曰剧甚也史记曰防恬齐人也为秦将拜为内史秦使防恬筑长城刘歆遂初赋曰剧彊秦之暴虎兮　向曰防恬为秦将筑长城于此民疲而怨故云筑怨言我思此人亦太甚也】舍髙亥之切忧兮事蛮狄之辽患不耀徳以绥逺兮顾厚固而缮藩【善曰言不光耀道徳以绥逺方反为厚固缮藩而已广雅曰切近也史记曰周穆王将征犬戎祭公谋父諌曰不可昔我先王耀徳不观兵杜预左氏传注曰缮修也　翰曰舍弃也赵髙防逆胡亥簒立之切忧飜事外蕃逺患而备之髙则赵髙也胡亥二世名　向曰不能以道徳耀逺方而安之顾以厚固修其藩落以为固也】首身分而不寤兮犹数功而辞諐何夫子之妄説【五臣作托】兮孰云地脉而生残【善曰史记曰赵髙者诸防逺属也为中车府令事公子胡亥始皇崩髙得幸胡亥欲立为太子太子已立遣使以罪赐防恬死防恬喟然太息我何罪于天无过而死良乆徐曰恬罪固当死矣起临洮属之辽东城壍万余里此其中不能母絶地脉哉乃恬之罪也吞药自杀彪言恬至死不知其过諐过也】登障【善作鄣】隧【遂】而遥望兮聊须臾以婆娑【善曰苍颉篇曰障小城也汉书武帝谓狄山曰使居一鄣间説文曰隧塞上亭守烽火者也篆文从火古字通班固汉书賛曰不修障隧其义并同隧或为坠説文曰古文地字也须臾少时也楚辞曰何须臾而忘反婆娑容与之貎也毛诗曰市也婆娑　良曰障隧城墙也婆娑容与貎】闵獯鬻之猾夏兮吊尉卬【昂】于朝那【善曰史记文纪曰匈奴谋入边为冦攻朝那塞杀北地都尉卬徐广曰姓孙尚书曰蛮戎猾夏汉书曰安定郡有朝那县姚察曰卬姓叚　翰曰獯鬻匈奴名猾乱也朝那塞名匈奴入边杀北地尉卬故至塞而吊之卬名尉官也】从圣文之克让兮不劳师而币加惠父兄于南越兮黜帝号于尉佗【音驼】降几杖于藩国兮折吴濞【匹备】之逆邪【善曰尚书曰允恭克让币加加之币帛也史记文纪曰南越王尉他自立为武帝上召他兄弟以徳报之他遂去帝称臣又曰南越王尉他者真定人姓赵氏为南海尉然为尉故曰尉他又云他秦时为龙川令使南越值秦乱遂不归自立为越王史记曰吴王濞髙帝兄刘仲之子也髙祖立为吴王孝文时稍失藩臣之礼称病不朝天子赐吴王几杖老不朝其谋亦益不解也　济曰圣文文帝也行克让之徳不劳师徒但以币帛加于天下而民自服】惟太宗之荡荡兮岂曩秦之所图【善曰言文帝知加币以懐边岂如强秦缮藩而御逺也史记丞相申屠嘉议曰孝文皇帝庙宜为帝者太宗之庙尚书曰王道荡荡曩犹向时也　向曰文帝庙号太宗彪云太宗者互其文也言圣文加币以懐人强秦修边以御逺帝徳荡荡然不与同其谋也图犹谋也】隮【子兮】髙平而周览兮望山谷之嵯峨【善曰汉书安定有髙平县髙唐赋曰周覧九土　济曰隮升也髙平地名嵯峨髙峻也】野萧条以莽荡逈千里而无家【善曰楚辞曰山萧条而无兽尔雅曰逈逺也刘歆遂初赋曰逈百里而无家　铣曰萧条莽荡旷逺之貎】风猋【五臣作飇】发以飘飖【善作漂遥】兮谷水漼【千碎切善作灌】以扬波【善曰言水灌注且以扬波也管子曰川水之沟名曰谷水列女传津吏女歌曰水扬波兮杳冥冥　良曰飘飖风驰貎灌水流貎也】飞云雾之杳杳渉积雪之皑皑【五哀反　善曰楚辞曰眴兮杳杳王逸曰杳杳深防貎也説文曰皑皑霜雪白之貎也刘歆遂初赋曰漂积雪之皑皑渉凝露之隆霜　翰曰言渉行于此】雁邕邕以羣翔兮鹍鸡鸣以哜哜【音齐　善曰毛诗曰雍雍鸣雁楚辞曰鹍鸡嘲而悲鸣哜哜众声也音喈　向曰邕邕雁声鹍鸡鸟名】游子悲其故乡兮心怆悢【五臣作恨】以伤懐【善曰汉书髙祖曰游子悲故乡广雅曰怆悢悲也悢力上切毛诗曰啸歌伤懐苍颉篇曰懐抱也　翰曰游子彪自谓也至此思其故乡所以悲懐凄怆悢忧悲貎】抚长劒而【五臣作以】慨息兮泣涟落而霑衣【五臣作泣连落以沾裳　善曰左氏传曰晋子朱怒抚劒从之説文曰慨太息也周易泣血涟如古诗曰泪下沾衣裳　济曰抚拍也慨息犹叹息也连落泪流貌】揽余涕以于邑【五臣作悒】兮哀生民之多故【善曰楚辞曰思美人兮揽涕而竚贻又曰气于邑而不可止又曰哀生人之长勤国语郑桓公问于周史伯曰王室多故　良曰涕泪也于邑心不平也多故多事故也】夫何隂曀【因计】之不阳兮嗟乆失其平度【善曰隂曀喻昬乱也楚辞曰欲俟时而湏臾日隂曀其将暮毛苌诗传曰隂而风曰曀　向曰言隂曀不见阳景喻天下昬乱无明君之道使失和平之法度】谅时运之所为兮永伊郁其谁愬【五臣作诉　善曰尔雅曰谅信也宋春秋纬注曰五运五行用事之运也楚辞曰独鬱结其谁语説文曰愬亦诉也　铣曰伊鬱忧怨也言徒忧怨无所告诉也】乱曰夫子固穷游艺文兮乐以防忧惟圣贤兮【善曰论语子曰君子固穷又曰游于艺又曰乐以防忧　翰曰乱理也重理一赋之意　济曰夫子孔子也惟圣贤能之艺六艺文文章也】逹人从亊有仪则兮行止屈申与时息兮【善曰毛诗曰我从事独贤荘子曰形体保神各有仪则周易曰时止则止时行则行动静不失其时其道光明家语孔子曰君子之行已也可以屈则屈可以伸则伸周易曰天地盈虚与时消息是也　良曰言逹人所从之事皆有仪则以能与时消息也】君子履信无不居兮虽之蛮貊何忧惧兮【善曰周易曰履信思乎顺论语曰子张问行子曰言忠信行笃敬虽蛮貊之邦行矣　向曰彪所以自觧也言若能常履信而行则无处不居虽蛮貊之乡何所惧也貊蛮夷之种类也】
　　东征赋【善曰大家集曰子谷为陈留长大家随至官作东征赋流别论曰发洛至陈留述所
　　经歴也】
　　曹大家【善曰兄固修汉书不终而死大家续之时马融受业于大家　翰曰后汉书云扶风曹世叔妻者同郡班彪之女名昭字惠姬和帝数召入宫令皇后贵人师事焉号曰大家子谷为陈留长坦县长大家随至官作东征赋以叙行歴而见志焉】
　　惟永初之有七兮余随子兮东征【善曰惟是也东观汉记曰和帝年号永初铣曰永初后汉年号有七七年也余大家自称也】时孟春之吉日兮撰良辰而
　　将行【善曰礼记曰孟春之月日在营室郑礼记注曰撰犹择也楚辞曰吉日兮良辰毛苌诗传曰辰时也　翰曰既以吉日又择良时而行也】乃举趾而升舆兮夕予宿乎偃师【善曰左氏传曰鬬伯比曰莫敖举趾髙杜预注曰趾足也汉书河南郡有偃师县在洛阳东三十里洛阳故事云帝喾所都后爲西亳即古之易亭周秦之世爲偃师盘庚所迁处也　良曰举足升所乗之舆也】遂去故而就新兮志怆悢【亮】而懐悲【善曰楚辞曰怆怳懭悢兮去故而就新　向曰去故居就新居所以凄怆也】明发曙而不寐兮心迟迟而有违【善曰毛诗曰明发不寐又曰行道迟迟中心有违　良曰至明发天曙犹不能寐心中迟留爲有违别也】酌樽酒以弛念兮喟抑情而自非谅不登巢而琢【善作椓】蠡【力戈】兮得不陈力而相追【善曰汉书东方朔曰销忧者莫若酒广雅曰弛絶也尔雅曰念思也登巢防蠡谓上古未有君臣又无宫室不知火化之时也言信不能同于上古登巢而椓蠡得不陈力就列而相追乎韩子曰上古之世人民少而禽兽众人不胜禽兽虫蛇圣人作构木爲巢以羣居天下号曰有巢氏民食果蓏蚌蛤腥臊恶臭圣人作鑚燧取火以化腥臊天下号曰燧人氏郑周礼注曰椓击也淮南子曰古者人茹草饮水食蠃蚌之肉陈思王迁都赋曰覧乾元之兆域兮本人物乎上世纷混沌而未分与禽兽乎无别椓蠡防而食蔬摭皮毛以自蔽然陈思之言盖出于此也尸子曰卵生曰琢胎生曰乳琢与椓蠡与蠃古字通防力兮切蚌蒲讲切论语子谓冉有曰周任有言陈力就列不能者止也　翰曰弛废也酌酒而饮废其思念喟然而叹便抑上其情自以悲怆爲非且上古之人登巢而居琢蠡蚌之肉而食言我既不能如此焉得不使其子陈力从仕而相追随者乎】且从众而就列兮听天命之所归【善曰论语曰吾从众子谓冉有曰周任有言陈力就列不能者止墨子曰贫冨治乱固有天命不可损益也　铣曰陈力就列皆进仕也此亦从众之事但听其天命也】遵通衢之大道兮求捷迳【五臣作径】欲从谁【善曰楚辞曰夫唯捷径以窘歩王逸曰径邪道也良曰唯遵行正直于通衢大道而使我求邪佞捷径将谁乎言不能也】乃遂徃而徂逝兮聊游目而遨防歴七邑而观览兮遭巩县之多艰【善曰楚辞曰怱反顾而防目韩诗曰聊乐我魂薛君曰魂神也史记曰秦庄襄王灭东西周徐广曰周北亡之时凡七县河南洛阳登城平陆偃师单父缑氏汉书河南郡有巩县楚辞曰路修逺以多艰巩居勇切　济曰徂往逝行也聊且遨游防神心目也歴七邑谓巩县成臯荥阳武巻阳武原武封丘也并于此行过而观覧焉惟巩县多艰险之地也】望河洛之交流兮看成臯之旋门【善曰郭璞曰山海经注曰洛水东至河南巩县入河广雅曰交合也汉书河南郡有成臯县薛综东京赋注曰东有旋门在城臯西南十数里城臯县今虎牢是也　翰曰河洛二水交流合流也城臯有旋门坂故看之】既兔脱于峻崄兮歴荥阳而过武巻【丘逺切　善曰汉书河南郡有荥阳县应劭曰巻故虢国今虢亭是也　向曰峻崄则旋门坂也荥阳武巻皆县名】食原武之息足宿阳武之桑间【善曰汉书河南郡有原武县阳武县　铣曰于原武县食而息舆马之足暮宿于桑间武阳县名桑林之间】渉封丘而践路【五臣有兮】慕京师而窃叹【平声　善曰汉书陈留郡有封丘县应劭曰即春秋所谓败狄于长丘史记曰纣醢九侯西伯闻之窃叹也　向曰渉经封丘县界故履践其路盖入陈留界乃思慕京邑而窃自叹息】小人性之懐土兮自书传而有焉【善曰论语子曰小人懐土孔安国曰懐安也良曰言小人大家谦也论语云小人懐土故云书传有焉】遂进道而少前兮得平丘之北邉【善曰家语曰孔子适齐驱而少前汉书陈留郡有平丘县　翰曰平丘邑名】入匡郭而追逺兮念夫子之厄勤彼衰乱之无道兮乃困畏乎圣人【善曰论语曰慎终追逺史记曰孔子将适陈过匡匡人闻之以爲鲁之阳虎虎尝暴于匡人遂止孔子　向曰匡邑名夫子孔子也论语云子畏于匡言遭匡人围之也念衰乱之代使圣人困厄勤苦也】怅容与而乆驻兮忘【五臣作念】日夕而将昏【善曰神女赋曰时容与以微动汉书门卒谓韩延夀曰明府乆驻未出苍颉篇曰驻主也　济曰感念此事驻立及夜】到长垣之境界察农野之居民【善曰汉书陈留郡有长垣县也　良曰长垣即子糓所理之县居人邑中之人也】睹蒲城之丘墟兮生荆棘之榛榛【仕巾】惕觉寤而顾问兮想子路之威神卫人嘉其勇义兮讫于今而称云【善曰长门赋曰惕觉寤而无见韩诗外传曰周公无所顾问史记徐广注曰长垣县有匡城蒲乡史记曰子路为蒲邑大夫论语子曰君子有勇而无义为乱又曰民到于今称之称或为祠　翰曰蒲城子路所理邑也在此县界乆荒废生荆棘榛榛然子路仲由也　向曰惕然惊寤顾问左右想子路威神若在于目言卫太子蒯聩作乱子路攻之不胜而死卫人美其勇义至今称其嘉美讫至也】蘧氏在城之东南兮民亦尚其丘坟【善曰蘧氏蘧瑗也陈留风俗传曰长垣县有蘧乡有蘧伯玉冡广雅曰坟髙也春秋説题辞曰丘者墓也　铣曰蘧瑗卫贤大夫也丘坟犹在人犹慕尚其徳焉】唯令徳为不朽兮身既没而名存惟经典之所美兮贵道徳与仁贤【善曰毛诗曰显显令徳左氏传穆叔曰太上有立徳此之谓不朽论语曰文王既没老子曰莫不尊道而贵徳文子曰亲踈系乎势利不系乎不肖与仁贤也　济曰谓仲由蘧瑗】吴札称多君子兮其言信而有徴【善曰左氏传曰吴公子札适卫説蘧瑗史狥史防公子荆公叔发公子朝曰卫多君子未有患也乂叔向曰君子之言信而有徴是也　良同善注】后衰防而遭患兮遂陵【五臣作淩】迟而不兴【善曰史记卫世家曰成侯贬号曰平侯更贬号曰君朝魏魏杀懐君至君角秦二世废为庶人卫絶祀孙卿子曰百仞之山而竖子冯而游焉陵迟故也今夫世之陵迟亦乆矣而能使勿逾乎汉书刘向上书曰周室多祸遂陵夷不能复兴王肃家语注曰陵迟犹陂陀也　翰曰言自后衰乱其人凌迟不复起也】知性命之在天【五臣作兮】由力行而近仁【善曰论语子夏曰死生有命富贵在天家语孔子曰形于一谓之性王肃曰人各受隂阳刚柔之性故曰形于一也家语孔子曰分于道谓之命王肃曰分于道始得爲人也礼记子曰好学近乎知力行近乎仁是也　向曰人之性命富贵在于天但为行近于仁道乃可也此大家戒其子】勉仰髙而蹈景【五臣有兮】尽忠恕而与人【善曰论语子贡问曰有一言而终身行之者乎子曰其恕乎己所不欲勿施于人老子曰天道无亲常与善人是也　铣曰诗人髙山仰止景行行止言勉力仰止也蹈履前贤之德而行尽忠恕之道惠与下人】好正直而不囘兮精诚通于明神【五臣作神明　善曰毛诗曰靖恭尔位好是正直神之听之介尔景福又曰求福不回郑曰不违先祖之道也文子曰精诚于形动气于天　济曰能若此必通于神明】庶灵祗之鉴照【五臣作昭】兮祐贞良而辅信【音申善曰楚辞曰怊贞良与明智　济曰然后近使灵祗福祐贞良之士辅助行信之人使之昌炽也】
　　乱曰君子之思必成文兮盍各言志慕古人兮【善曰扬子法言曰君子言则成文动则成徳　向曰孔子云盍各言尔志盍何不也言我为此赋而言志者慕古人也】先君行止则有作兮虽其不敏敢不法兮【善曰论语顔回曰回虽不敏请事斯语矣　铣曰先君父彪也行止有作则北征赋也不敏大家谦也安敢不法则先君也】贵贱贫富不可求兮正身履道以俟时兮【善曰论语子曰富而可求虽执鞭之士吾亦为之如不可求从吾所好周易曰履道坦坦孙卿子曰君子博学深谋修身端行以俟其时　济曰言贵贱贫富不向人求但正其身待时而已】修短之运愚智同兮靖恭委命唯吉凶兮【善曰毛诗曰靖恭尔位好是正直鹖冠子曰纵躯委命　良曰言人命之长短共同尔靖思恭敬委任吉凶而后可也】敬慎无怠思嗛【五臣作谦】约兮清静少欲师公绰兮【善曰毛诗曰敬慎威仪尚书曰无怠无荒周易曰人道恶盈而好谦嗛与谦音义同苦兼切封禅书曰上犹嗛让而未俞也老子曰清静为天下正论语曰子路问成人子曰若公绰之不欲马融曰孟公绰也　翰曰当敬行谦约无得怠慢师于孟公绰清静寡欲之道孟公绰鲁大夫也】







　　文选巻九
　　钦定四库全书
　　文选巻十
　　梁　昭　明　太　子　萧　统　编
　　唐李善吕延济刘良张铣吕向李周翰注
　　纪行下
　　西征赋【善曰臧荣绪晋书曰岳为长安令作西征赋述行厯论所经人物山水也】潘安仁【善曰岳荥阳中牟人晋惠元康二年岳因行役之感而作此赋岳家在巩县东故言西征　向曰岳述所厯古迹美恶劝戒焉】
　　嵗次枵【许乔】月旅蕤賔丙丁统日乙未御辰【善曰岳伤弱子序曰元康二年五月余之长安以厯推之元康二年嵗在壬子乙未五月十八日也尔雅曰太嵗在子曰困敦左氏传梓慎曰嵗在星纪而淫于枵杜预曰嵗嵗星也枵在子虚危之次也然枵嵗星所厯困敦太嵗所次今论太嵗而曰枵疑误也郑周礼注曰旅犹处也礼记曰仲夏之月律中蕤賔郑曰中犹应也仲夏气至则蕤賔律应也吕氏春秋曰仲夏其日丙丁髙诱曰丙丁火日也然夏为火徳故以丙丁统夏也左氏传云日月之防是谓辰故以配日杜预曰一嵗日月十二防所防谓之辰配日谓子丑配甲乙也然其日值乙未也郑礼记注曰御犹主也　铣曰旅亦次也乙未则岳行之辰余同善注】潘子凭轼西征自京徂秦【善曰潘子岳自谓也冯衍扬节赋曰冯子耕于郦山之阿左传楚子玉谓晋侯曰君凭轼而观之尔雅曰徂往也　济曰轼车上横木京东京也秦长安也】乃喟然【五臣本有而字】叹曰古往今来邈矣悠哉寥廓忽怳【虚往善本作恍】化一气而甄【吉延】三才【善曰论语夫子喟然叹曰吾与防也寥廓忽怳未分之貌也鵩鸟赋曰寥廓忽荒列子曰太易者未见气也易变而为一又曰一者形变之始也轻清者上为天重浊者下为地冲和之气者为人张湛曰所谓易者窈冥惚恍不可变也一气恃之而作化故寄名变耳如淳汉书注曰陶人作瓦器谓之甄周易曰有天道焉有人道焉有地道焉兼三才而两之　良曰言乆逺也喟叹声翰曰甄成也寥廓忽恍谓天地未开惟一气其后化此一气分成三才也】此三才者天地人道唯生与位谓之大宝【善曰易曰天地之大徳曰生圣人之大宝曰位言人之生独贵在位　向同善注】生有修短之命位有通塞之遇鬼神莫之【善本作能】要圣智弗能豫【善曰东征赋曰修短之运愚智同通塞犹穷达也班固览海赋曰运之修短不豫期也　良曰鬼神圣智尚不能要豫此事不可究知也】当休明之盛世兮托菲薄之陋质【善曰左氏传王孙满曰徳之休明楚辞曰质菲薄而无由马融论语注曰菲薄也济曰休明盛代谓晋也菲薄陋质岳自谦也】纳旌弓于铉台赞庶绩于帝室【善曰臧荣绪晋书曰岳弱冠辟太尉府掾孟子曰夫招士以旂大夫以旌左氏传陈敬仲曰诗云翘翘车乘招我以弓周易曰鼎金郑曰金喻明道能举君之官职也郑尚书注曰鼎三公象也春秋汉含孳曰三公在天法三台也尚书曰庶绩其凝应劭汉官仪曰帝室犹言王室者也　铣曰纳招也台谓三公也时贾充为太尉辟岳为府掾故讃众官之功于帝之室庶众绩功也】嗟鄙夫之常累【五臣本有兮】固既得而患失无柳季之直道佐士师而一黜【善曰臧荣绪晋书曰岳迁廷尉平为公事免官论语子曰鄙夫可与事君也哉未得之患得之既得之患失之　翰曰岳称鄙夫谦也怀常人之心是以有累且复见用又患失之　向曰柳下恵为士师三黜曰直道而事人焉往而不三黜季惠字也岳迁延尉平为公事免官故云无此直道而有此一黜也】武皇忽其升遐八音遏于四海【善曰臧荣绪晋书武纪曰帝讳炎字安世崩諡曰武礼记曰天王崩告丧曰天王登遐尚书曰帝乃徂落三载四海遏密八音孔安国尚书传曰遏絶密静也　良曰武皇晋武帝也八音金石丝竹匏土革木之音】天子寝于谅闇兮百官聴于冢宰【善曰臧荣绪晋书惠纪曰帝讳衷字正度武帝崩太子即皇帝位礼记曰髙宗谅闇三年不言干寳晋纪曰杨骏为太傅百官揔己以聴于骏尚书曰百官揔己以聴于冢宰　济同善注】彼负荷之殊重兮虽伊周其犹殆【善曰左氏传曰子产曰其父析薪其子弗克负荷尔雅曰殆危也　向曰谓杨骏以人臣位而负荷帝王之重任虽伊尹周公尚犹危殆况骏不任事者乎夫伊尹相太甲致桐宫之师周公辅成王有流言之谤此二人尚尔于骏可知也】窥七贵于汉庭诪【五臣本作畴】一姓之或在【善曰庾亮表曰向使西京七族皆非姻党从而悉全决不尽败声类曰诪亦畴字也尔雅曰畴谁也　翰曰汉庭七贵吕霍上官丁赵傅王并后族也皆权重受诛无一姓在者今骏居此重任是取戮之地】无危明以安位秪居逼以示专陷乱逆以受戮匪降祸之自天【善曰言无见危之明以安其位秪为逼主以示已专也干寳晋纪曰骏被诛礼记曰明于顺然后能守危郑曰能守自危之道周易曰危者安其位者也毛诗曰乱匪降自天生自妇人　铣曰危髙也言骏既无髙明之道以安重位但以势逼于上示其夀权也　济曰骏既专已是自陷于乱逆之地以受戮非天降祸及之也】孔随时以行藏蘧与国而舒巻苟蔽微以缪【五臣本作谬】章【五臣本作彰】患过辟【匹亦】之未逺【善曰言孔蘧有知微知章之鉴故随否泰而行藏与治乱而舒巻中庸之流苟蔽缪于斯术故患此过常之辟未逺其身也周易曰随时之义大矣哉论语子谓顔囘曰用之则行舍之则藏唯我与尔有是夫又曰君子哉蘧伯玉邦有道则仕邦无道则可巻而怀之周易注曰君子知微谓幽昧知章谓明显也尔雅曰辟罪未逺不离其身也　良曰易曰君子知微知彰岳为骏主簿故自叹不学孔丘行藏蘧伯玉舒巻乃蔽于深微谬于彰明咎过患难及于我躬固不逺也辟犹及也】悟山潜之逸士卓长往而不反【善曰班固汉书賛曰山林之士往而不能反　向曰既罹患难方悟山中潜遁之士卓然长往之道为美也】陋吾人之拘挛【力全】飘蓱浮而蓬转【善曰言已阙行藏之明而有蔽缪之累故悟山潜之为是陋拘挛之寔非谢承后汉书郑戒子书曰黄巾为害萍浮南北东观汉记太史官曰栗骇蓬转因遇际防　铣曰吾人岳自谓岳自陋薄其身拘挛于名位竟如浮萍转蓬无所止托也】寮位儡【郎罪】其隆替名节漼【此防】以隳落危素夘之累殻【苦角切】甚鷰之巢幕心战惧以兢悚如临深而履薄【善曰说文曰儡坏败之貌洛罪切漼亦坏貌七罪切说苑曰晋灵公造九层台孙息闻之求见曰臣能累十二博棊加九鸡子其上公命作之孙息以棊子致下加九鸡子于其上灵公曰危哉孙息曰是不危复有危于此者九层之台三年不成邻国将欲兴兵社稷亡灭君欲何望公即坏台左氏传吴公子札曰夫子在此犹鷰巢幕上也杜预曰夫子孙文子也毛诗曰战战兢兢如临深渊如履薄冰　翰曰寮官儡坏漼毁隳废也谓诛骏之时岳免主簿　济曰殻亦夘也】夕获归于都外宵未中而难作【善曰王隠晋书曰潘岳为杨骏府主簿骏被诛日岳取急对人朱振代夷三族　良曰楚王玮夜诛骏夷三族此夕岳归家而免于难】匪择木以栖集尠【五臣本作鲜】林焚而鸟存【善曰魏都赋曰栖者择木春秋左氏传曰鸟则择木尔雅曰尠寡也　向曰自喻为骏主簿犹鸟不择木而栖其林见焚则存者鲜矣骏且被诛如我之获全万无一也】遭千载之嘉防皇合徳于乾坤【善曰圣主得贤臣颂曰上下懽然交欣千载一防周易曰亨者嘉之防也乾坤天地张超宣尼颂曰合量乾坤周易曰大人者与天地合其徳　济曰千年一圣我今遭遇之谓我皇徳合天地者也此为嘉防】弛秋霜之严威流春泽之渥恩【善曰韦昭汉书注曰弛废也荀恱申鉴曰人主怒如秋霜汉书孙宝勑侯文曰今鹰隼始击当从天气取奸恶以成严霜之威古今长歌行曰阳春布徳泽万物生光辉洞箫赋曰防圣主之渥恩　铣曰渥厚也言不诛我也】甄大义以明责反初服于私门【善曰宋均尚书纬注曰甄表也楚辞曰进不入以离尤兮退将复修吾初服战国防苏子说魏王曰破公家而成私门　济曰使我免官归家复布衣表大义示责而已君恩之深也】皇鉴揆余之忠诚俄命余以末班【善曰末班谓长安令也楚辞曰皇鉴揆余于初度何休公羊传注曰俄者须臾之间　良曰言我皇揆度我忠诚俄而命我从末班也】牧【五臣本作杕】疲人于西夏携老幼而入关【善曰周礼曰以嘉石平疲民陈思王述征赋曰恨西夏之不纲战国防曰薛人携老幼迎孟尝君道中　向曰西夏长安也使我牧养疲之人于此我亦扶携与尊卑俱入于关】丘去鲁而顾叹季过沛而涕零伊故乡之可怀疚圣达之幽情【善曰韩诗外传曰孔子去鲁迟迟乎其行也汉书曰上过沛留置酒沛宫乃起舞忼慷伤怀泣下数行谓沛父老曰游子悲故乡尔雅曰疚病也舞赋曰幽情形而外扬　翰曰丘孔丘也孔子去鲁之卫叹曰归欤季汉髙祖髙祖过沛置酒泣下信惟故乡可恋所以能伤圣贤之情也疚犹伤也】矧匹夫之安土邈投身于镐京【善曰尔雅曰矧况也汉书元帝诏曰安土重迁黎人之性毛诗序曰王居镐京　铣曰况我匹夫安于旧土之人适于长安者能不恻伤矧况也镐京长安也】犹犬马之恋主窃托慕于阙庭【善曰曹植责躬表曰不胜犬马恋主之情东都主人曰阙庭神丽　良曰阙庭天子之庭】眷巩洛而掩涕思纒緜于坟茔【善曰河南郡图经曰潘岳父冢巩县西南三十五里楚辞曰长太息以掩涕张升与任彦坚书曰纒緜恩好庶蹈髙踪汉书音义如淳曰茔冡田也音营　翰曰巩洛二县名岳家坟茔在此】尔【五臣本作余】乃越平乐过街邮【尤】秣马皋门税驾西周【济曰平乐观名街邮亭名皋门周故门名西周河南县秣粟税息也　善曰平乐馆名郦善长水经注曰梓泽西有一原古旧亭处即街邮也石巻渎口髙三丈谓之皋门桥左氏传曰秣马厉兵毛苌诗曰秣粟也韩子曰衞灵公至濮水之上税马而牧法言曰仲尼之驾税矣李轨曰税舍也失税反西周见下注解】逺矣姬徳兴自髙辛思文后稷厥初生民率西水浒【忽古】化流岐豳祚隆昌发旧邦惟新【向曰叹周徳其来逺矣帝喾髙辛氏也其后生稷为周祖为生人之始也后稷之子不窋居于豳豳人慕徳至古公亶父自豳迁于岐岐人亦慕徳诗云古公亶父来朝走马率西水浒至于岐下昌文王名发武王名言周之祚崇盛自此二王也言后稷以来其国是旧及文王受命更惟新也　善曰左氏传刘子曰美哉禹功明徳逺矣史记曰帝俈髙辛者黄帝曾孙也姜嫄为帝喾元妃生弃号曰后稷别姓姬氏毛诗曰思文后稷克配彼天又曰厥初生民时维姜嫄又曰古公亶父来朝走马率西水浒至于岐下史记曰后稷之孙庆节立国于邠后古公为戎狄攻之遂去邠止于岐下公季卒子昌立曰文王文王崩太子发立是为武王毛诗曰周虽旧邦其命惟新俈与喾同邠与豳同】旋牧野而厯兹愈守柔以执竞【良曰武王克殷于牧野而归洛邑犹守柔道以保竞彊执犹保也　善曰尚书曰武王与受战于牧野兹此也谓此周也北征赋曰騑迟迟兮厯兹老子曰守柔曰强毛诗曰执竞武王无竞惟烈郑曰竞强也能道者唯有武王尔】夜申旦而不寐忧天保之未定【铣曰武王望商邑于周自夜不寐言未定天保何假寐乎保位也　善曰楚辞曰独申旦而不寐史记曰武王望商邑至于周自夜不寐周公旦曰曷为不寐王曰我未定天保何假寐也】惟泰山其犹危祀八百而余庆【济曰武王既克殷安如泰山犹以为危戒惧善曰言武王基虽有无已故使子孙相继八百余年享其福也泰山之固尚以为危故能载祀八百犹有余庆也郭璞尔雅注曰惟发语辞也战国防吕不韦曰周凡三十七王八百六十七年然今言八百举全数也周易曰积善之家必有余庆　济同善注】鉴【五臣本作览】亡王之骄淫窜南巢以投命坐积薪以待然方指日而比盛【善曰言武王居安而虑危而桀处险而逾泰也尚书曰成汤放桀于南巢范后汉书赵壹曰奚异涉海之失施坐积薪而待然尚书大传曰伊尹入告于王曰大命之去有日矣王曰天之有日犹吾之有人日有亡哉日亡吾亦亡郑曰自比于天言常在也比于日言去复来也　向曰亡王桀也骄淫无道汤伐败之而窜于南巢之地其无道骄淫以取灭亡亦犹坐积薪之上縦火于下其然可立待也而犹自比于日云日岂可亡乎日亡吾乃亡矣】人度量之乖舛何相越之辽逈【善曰人谓武王与桀也安危异情故曰乖舛也喻巴蜀檄曰人之度量相越岂不逺哉乖舛不齐也尔雅曰逈逺也今协韵为呼瞑切　翰曰武王戒惧而获安夏桀骄淫而取亡度量不同相去辽逺】考土中于【五臣本作于】斯邑成建都而营筑既定鼎于郏鄏遂鑚而启繇【音胄善曰尚书曰成王欲宅洛邑周公曰王来绍上帝自复于土中毛诗曰考卜惟王郑曰考稽也东都主人曰建都河洛左氏传曰王孙满曰成王定鼎于郏鄏卜世三十卜年七百杜预左氏传注曰繇卜兆辞也　铣曰土中定地之中斯邑河南县也言我至此考其地中及建都营筑之始葢成王定鼎于郏鄏即此王城也鑚啓卜谓周公卜代于此也】平失道而来迁繄二国而是祐【善曰史记曰平王东迁于雒邑二国晋郑也左氏传桓公曰我周之东迁晋郑焉依杜预左氏传注曰繄语助也　良同善注言平王遭犬戎难而东迁依于晋郑】岂时王之无僻赖先哲以长懋【善曰言周末之王岂无邪僻之行但赖前圣之徳所以长茂也左传韩厥曰三代之令王皆数百年保天之禄夫岂无僻王赖前哲以免也汉书防诏曰大禹能亡失徳夏以长懋说文曰懋盛貌　翰同善注】望圉北之两门感虢郑之纳惠讨子頽之乐祸尤阙西之效戾【善曰同济注包咸论语注曰尤过也尔雅曰戾罪也济曰姚姬嬖于周庄王生子頽有宠及惠王即位衞师燕师伐周立子頽頽享五大夫乐及徧舞郑伯闻之见虢叔曰今王子頽歌舞不倦乐祸也盍纳王乎虢公曰寡人之愿也同伐王城郑伯将王自圉门入虢叔自北门入杀子頽郑伯享王于阙西辟乐备原伯曰郑伯效尤其亦有咎也】重戮带以定襄大顺以霸世【善曰左氏传曰太叔带以狄师伐周襄王出适郑晋侯逆王王入于城取太叔于温杀之郑毛诗笺曰广也　良曰重晋文公重耳王子带周襄王庶弟因宠簒位文公讨之而襄王定位顺杀逆以霸其代】灵壅【五臣本作拥】川以止鬬晋演义以献说【善曰国语曰灵王二十二年糓洛二水鬬贾逵曰鬬者两防似于鬬小雅曰演广逺也　济曰将毁王宫王欲拥之太子晋谏曰不可晋闻长人者不隳山防川今吾执政实有所僻而祸夫三川之神故云演义献说也】咨景悼以迄丏【古大】政凌迟而弥季俾庶朝之构【五臣本作遘】逆厯两王而干位【善曰孔安国尚书传曰咨嗟也左氏传曰王子朝有宠于景王王崩子朝因旧官之丧职秩者以作乱单子逆悼王于庄宫以归子朝奔京王子猛卒敬王即位王子朝入于尹刘子以王如刘王子朝入于王城单子如晋告急晋智跞帅师纳王子朝奔楚王人杀子朝于楚杜预曰悼王子猛也敬王子猛母弟子丏也贾逵国语注曰子朝景王之长庻子也尔雅曰迄至也呼乞切毛诗序曰礼义凌迟左氏传晏子曰此季世也毛诗曰我日构祸毛苌曰构成也左氏传衞彪奚曰魏子干位以令大事　铣曰子朝再作乱丏敬王名言周徳之衰自此弥甚子朝庶子故云庶朝与悼王敬王争位故云厯两王而干位也】逾十叶以逮赧【女板】邦分崩而为二竟横噬于虎口输文武之神器【善曰史记曰景王崩子悼王立崩弟敬王立崩子元王立崩子定王立崩子哀王立弟杀哀王立为思王弟杀思王自立为考王崩子威烈王立崩子安王立崩子烈王立崩弟立为显王崩子慎靓王立崩子赧王立东西周分治王乃徙都西周初考王封其弟于河南桓公卒威公立卒子惠公立乃封其少子于巩以奉王号东周惠公秦庄襄王灭东西周尔雅曰逮及也论语子曰邦分崩离析虎口喻秦也汉书曰秦二世拜叔孙通为博士通出曰我几不免虎口老子曰天下神器不可为也为者败之　济曰叶代也余同善注】澡孝水而濯缨嘉善名而【善作美而】在兹【善曰字林曰孝水在河南郡郦元曰在河南城西十余里楚辞曰沧浪之水清可以濯我缨毛苌诗传曰濯涤也　翰曰孝水水名岳嘉美其名澡其身濯其缨缨冠缨也】夭赤子于新安坎路侧而瘗之亭有千秋之号子无七旬之期虽勉励于延吴实防【善本作潜】恸乎余慈【善曰伤弱子序曰三月壬寅弱子生五月之长安壬寅次于新安之千秋亭甲辰而弱子夭乙巳瘗于亭东广雅曰夭折也书曰若保赤子书曰瘗埋也猗例切战国策以吴为吾　济曰岳子死于新安县千秋亭瘗之于路侧岳子生六十日而死故云无七旬之期延陵季子适齐子死葬蠃博之间深不及泉魏有东门吴子死不忧人怪问之曰吾无子时不忧今子死乃与无子时同吾何忧也岳言虽勉励于此人为父之慈能无哀恸乎】眄山川以怀古怅揽辔于中涂虐项氏之肆暴坑降卒之无辜激秦人以归徳成刘后之来苏事洄【囘】沈【冘】而好还卒宗灭而身屠【善曰东都赋曰慨长思而怀古楚辞曰揽騑辔而下节杜预左氏传注曰肆极也史记曰章邯降项王秦吏卒多窃言曰今能入关破秦大善即不能秦必尽诛吾父母妻子诸将闻其计以告项羽于是楚军夜击坑秦卒二十余万新安城南后羽败垓下至乌江自刭尚书曰后来其苏韩诗曰谋猷囘沈薛君曰囘邪僻也老子曰其事好还　良曰言卒无辜而坑是激励秦人使归徳于髙祖洄□邪僻也好还犹不定言羽邪僻其情不定卒败于乌江宗族皆灭身见屠戮也】经渑池而长想停余车而不进【善曰汉书农郡有渑池县舞赋曰逺思长想　翰曰想蔺相如之风也】秦虎狼之彊国赵侵弱之余烬超入险而髙防杖命世之英蔺耻东瑟之偏鼓提西缶而接刃辱十城之虚夀奄咸阳以取儶【善曰战国策楚王曰秦虎狼之国也左氏传齐賔媚人曰请收合余烬背城借一杜预曰烬火余之木也左传曰禹防诸侯于涂山执玉帛者万国孟子曰五百年必有王者兴其间必有命世者广雅曰命名也李陵书曰命世之才尔雅曰盎谓之缶吕氏春秋曰兵不接刃而人人服化说文曰奄覆也取儁自取雄儁也　向曰秦彊暴犹虎狼也赵被侵弱犹火之烬势既不敌又相防于渑池是入险也秦赵既防秦王曰寡人闻赵王好音请奏瑟赵王乃鼓瑟秦御史记曰某年某月日秦王与赵王防为之鼓瑟相如前曰赵王窃闻秦王喜为秦声请奏缶缶瓦器可击以为曲秦王怒不许相如曰五步之内请以颈血湔大王矣左右欲刃相如相如叱之皆靡秦王不怿为击缶秦之羣臣请以赵十五城为秦王夀相如亦曰请以秦咸阳为赵王夀秦王遂不能加胜于赵赵亦盛设兵以待秦秦亦不敢动既罢归赵王以相如大功拜为上卿】出申威于河外何猛气之咆【蒲包】勃入屈节于廉公若四体之无骨【善曰河外谓之渑池史记曰秦王使使告赵王为好防于西河外渑池咆勃怒貌也荀恱申鉴曰髙祖申威于秦项宋玉笛赋曰悲猛气兮飘疾家语子夏曰今夫子欲屈节以救父母之国论语丈人曰四体不勤尸子曰徐偃王有筋而无骨　济曰亷颇曰我为赵将有攻城野战之功而蔺相如徒以口舌为劳而位居我上我见必辱之相如望见颇则引车而避匿其舍人曰臣以委质事公者以慕髙义也今亷将军宣恶言而君避之恐惧何甚庸人尚羞之况将军乎相如止之曰夫秦不敢加兵于赵者以我两人故也两虎共鬬其势不俱生吾所以先国家之急后私雠也此为屈节也无骨言柔弱之甚也】处智勇之渊伟方鄙吝之忿悁【防】虽改日而易嵗无等级以寄言【善曰智勇相如也忿悁颇也言以相如之比亷颇虽以一日之促方一嵗之永犹未足以寄言言相去逺也太史公曰其处智勇可谓兼之矣范晔后汉书陈蕃曰鄙吝之萌复存乎心战国防张仪曰秦忿悁含怒之日久良曰渊伟深大也忿悁躁怒也】　当光武之防尘致王诛于【五臣本作于】赤眉异奉辞以伐罪初垂翅于回谿【五臣本作溪】不尤以掩徳终奋翼而髙挥建佐命之元勲振皇纲而更维【善曰东观汉记曰冯异字公孙拜为征西将军与赤眉相距上命诸将士屯渑池为赤眉所乘反走上回谿阪异复合兵追击大破之殽底壐书劳异曰垂翅回谿奋翼渑池左氏传臧文仲曰天子蒙尘于外东都赋曰天人致诛东观汉记樊崇欲与王莽战恐其众与莽兵乱乃皆朱其眉以相识别由是号曰赤眉尚书曰奉辞伐罪左传曰吾不以一掩大徳西京赋曰逰鷮髙翚薛综曰翚飞也挥与翚古字通李陵报苏武书曰其余佐命立功之士荅賔戯曰廓帝弦恢皇纲郑周礼注曰维犹连结之】登崤坂之威夷仰崇岭之嵳峩【善曰韩诗曰周道威夷薛君曰威夷险也上林赋曰嵯峨防嶫　济曰崤山名威夷长逺貌崇髙也嵳峩髙貌】皋托【善本作记】坟于南陵文违风于北阿蹇哭孟以审败襄墨缞【崔】而【善本作以】授戈曽只轮之不反緤【薛】三帅以济河【善曰左氏传曰秦穆公召孟明西乞白乙使出师袭郑蹇叔之子与师哭而送之曰晋人御师必于殽殽有二陵焉其南陵夏后皋之墓也其北陵文王之所避风雨也必死是问余收尔骨焉秦师还晋文公子墨缞绖败秦师于殽获百里孟明视西乞术白乙丙以归文嬴请三帅公许之杜预曰公未葬故襄公称子公羊传曰晋人败秦师于殽匹马只轮而无反者　向曰緤击也济河晋军归也墨缞若今起复也】值庸主之矜愎【皮逼】殆肆叔于朝市任好绰其余裕独引过以归已明三败而不黜卒陵晋以雪耻岂虚名之可立良致霸其有以【善曰言若值庸主矜而愎谏殆戮三帅陈之市朝而赖任好绰然寛裕故直引过而归诸已尔雅曰庸常也郑礼记注曰矜自尊大也左氏传曰庆郑曰愎谏违卜杜预曰愎戾也论语子服景伯曰吾力犹能肆诸市朝郑曰陈其尸曰肆史记秦缪公曰任好孟子曰吾进退岂不绰然有余裕哉左氏传曰秦伯不废孟明曰孤之罪也又曰孟明视伐晋晋御之秦师败绩又曰秦伯伐晋取王官及郊晋人不出然止二败言三未详史记秦穆公谓三将曰子其悉雪耻又曰穆公遂霸西戎古诗曰虚名复何益楚辞曰名不可以伪立毛诗曰何其久也必有以也郑曰必以有功徳也卒或为杂非也　翰曰愎很肆舍也任好穆公名言蹇叔之哭师若值庸主自矜很戾岂能舍蹇叔朝市之刑哉殆必杀之也穆公绰然有寛裕之徳但引过于已而三帅凡三败秦师公不黜责后竟败晋以雪耻也穆公为霸主固非虚名有此所以】降曲崤而怜虢托与国于亡虞贪诱赂以卖邻【五臣作怜】不及腊而就拘垂棘反于故府屈产服于晋舆徳不建【五臣作逮】而民无援仲雍之祀忽诸【善曰刘澄之地理书曰肴有纯石或谓石肴如淳汉书注曰相与友善为与国与党与也左氏传曰晋荀息请以屈产之乘垂棘之璧假道于虞以伐虢虞公许之宫之竒曰虞不腊矣晋灭虢虢公丑奔京师还馆于虞遂袭虞灭之谷梁传曰后晋举虞荀息牵马操璧而前曰璧犹是马齿加长矣燕丹子夏扶曰马无服舆之伎则未可与决良左氏传曰臧文仲闻六与蓼灭曰皋陶庭坚不祀忽诸徳之不建人之无援哀哉杜预曰忽然而亡也史记曰武王求仲雍之后得虞仲封于周之北故夏墟之地　良曰曲崤地名属于虢也虢虞相托为与国虞乃背虢寻而取亡虞也晋献公还师而灭虞曾不得至腊月璧马皆归故曰反故府服晋舆也伤怜其贪赂取亡矣仲雍之后忽然絶祀由道徳不逮人不援也】我徂安阳言陟陜郛行乎漫渎之口憩乎曹阳之墟【善曰汉书农郡有陜县郦善长水经注曰橐水出橐山北流出谷谓之漫涧与安阳溪水合又西经陜县故城南又合一水谓之渎谷水漫涧水北有逆旅亭谓之漫谷客舍农郡图经曰曹杨桃林县东十二里也　济曰陜地名郛郭也漫渎涧水名曹阳亭名】美哉邈乎兹土之旧也固乃周召之所分二南之所交麟趾信于关雎驺虞应乎鹊巢【善曰公羊传曰自陜以东周公主之自陜以西召公主之毛诗序曰关雎麟趾之化王者之风也故系之周公鹊巢驺虞之徳诸侯之风也故系之召公周南召南正始之道王化之基　铣曰邈逺也余同善注】愍【五臣本作慜】汉氏之剥乱朝流亡以离析卓滔天以大涤劫宫庙而迁迹【五臣本作迹】俾万乘之盛尊降遥思于征役顾请旋于【五臣作傕苦角切】泛【敷劒】既获许而中惕追皇驾而骤战望玉辂而纵镝【善曰魏志曰董卓字仲頴陇西人为相国卓以山东豪杰并起乃徙天子都长安燔烧洛阳宫室卓至西京吕布诛卓卓将李郭泛擅朝政质天子于营将杨奉叛众稍衰天子乃得出至新丰杨奉董承以天子还洛阳泛悔遣天子复相与追及天子于农之曹阳大战奉兵败左氏传子朝曰单旗刘狄剥乱天下毛诗曰民卒流亡论语子曰邦分崩离析孔安国尚书传曰涤除也左氏传晋赵括谓楚曰寡君使羣臣迁大国之迹于郑淮南子曰虽有盛尊之亲说苑曰呉王欲从民饮伍子胥曰昔白龙下清泠之渊化为鱼豫且射中日白龙不化豫且不射君今弃万乘之位而从于臣恐有豫
　　且之患阙　　　　　　　　　　　　　万乘天子也　向曰镝箭也玉辂天子车也】　痛百寮之勤王咸毕力以致死分身首于锋刃洞胷腋以流矢有褰裳以投岸或攘袂以赴水伤桴檝【五臣本作揖】之褊小撮【仓括】舟中而【五臣本作之】掬指【善曰华峤后汉书曰李等大战农百官士卒死者不可胜数董承率众击大破之乘舆乃得进承先具舟船帝以绢挽而下余人匍匐岸侧或自投水死范后汉书献帝下登船诸不得渡者皆争攀船船上人刃栎其指舟中之指可掬左氏传孤偃曰求诸侯莫如勤玉东观汉记太史曰忠臣毕力尉缭子曰未有不能得其力而致其死北征赋曰首身分而不寤子虚赋曰洞胷达掖礼记曰流矢在白肉毛诗曰褰裳涉洧又曰攘袂而兴左氏传曰晋中军下军争舟舟中之指可掬　翰曰桴舟也楫棹也言百官勤王事尽命死战竟以力屈而败攘袖褰裳投岸赴水死已殆尽天子才得济河舟棹褊小攀附者众恐其沈没皆斩其手舟中之指可掬而撮也洞通也】升曲沃而惆怅惜兆乱而兄替【音铁叶韵】枝末大而本【五臣本作折】披【普彼】都偶国而祸结【善曰左氏传曰晋穆侯之夫人姜氏以条之役生太子命之曰仇其弟以千之战生命之曰成师师服曰今君命太子曰仇弟曰成师始兆乱矣兄其替乎复封桓叔于曲沃师服曰吾闻国家之立也本大而末小是以能固天子建国诸侯立家今晋甸侯也本既弱矣其能久乎后曲沃庄伯伐翼杀孝侯曲沃武公伐翼获翼侯然孝侯仇之后也庄伯武公桓叔成师之后也翼晋都也曲沃在河东闻喜县郦善长水经注曰春秋晋使詹嘉守桃林之塞处此以备秦时以曲沃之官守之故有曲沃之名然此曲沃在西因彼曲沃而得名今因名而说彼楚辞曰惆怅而私自怜尔雅曰替废也左氏传申无宇曰末大必折汉书曰田蚡曰枝大于榦胫大于股不折必披或云枝本大而末披左氏传辛伯曰大都偶国乱之本也　良曰曲沃地名此若树木大其本必折封邑大其国必危】臧札飘其髙厉委曹呉而成节何庄武之无耻徙【五臣本作徒】利开而义闭【并灭反　善曰左氏传曰吴子诸樊将立季札季札辞曰曹宣公之卒也诸侯与曹人不义曹君将立子臧子臧去之遂不为也以成曹君君子曰能守节矣君义嗣也谁敢奸君有国非吾节也札虽不才愿附于子臧以无失节楚辞注曰委弃也范后汉书李固奏记梁商曰夫义路闭则利门开利门开则义路闭　良曰季札委弃曹吴若此髙厉庄伯武公伐灭兄弟无愧耻此开利闭义者耳相去何其悬絶】蹑函谷之重阻看天险之衿带迹诸侯之勇怯筭嬴氏之利害【善曰广雅曰蹑履也战国策苏秦曰秦东有殽函之固盐铁论曰秦左殽函鹦鹉赋曰﨑岖重阻周易曰天险不可升地险山川丘陵李尤函谷关铭曰衿带咽喉声类曰衿衣交领也孙卿子曰勇怯之势也　翰曰函谷关也实天与之髙险衿带之地览六国诸侯勇怯之迹筭秦嬴攻守之利害】或开关以延敌竞遁逃以奔窜【善曰言其利也过秦论曰诸侯以百万之众叩关而攻秦秦人开关延敌九国之师遁逃而不敢进也　向曰诸侯数为秦所败乃开关以待诸侯诸侯奔窜而不敢进此秦利之时诸侯怯也】有噤【渠荫】门而莫啓不窥兵于山外【善曰言其害也战国策范雎谓秦王曰秦今反闭关而不敢窥兵于山东者穰侯为国谋不忠大王计有所失也楚辞曰噤闭而不言然噤亦闭也　良曰苏秦既约诸侯为从秦闭关而拒诸侯不敢窥于山外此秦害之时诸侯勇也】连鸡互而不栖小国合而成大【善曰言小国异乎连鸡也战国防秦惠王谓寒泉子曰苏秦约于诸侯诸侯之不可一犹连鸡之不能俱止栖亦明矣　济曰言诸侯心力不齐若连鸡不能俱止栖也心力或齐　　虽小弱之国亦能相合成其彊大此皆一时之事也】岂地势之安危信人事之否泰【善曰言崤函之险未尝暂改或开关延敌或噤门莫啓明此不徒在地势亦由在人也汤曰吾欲因其地势所有而敌之否泰周易二卦名也周易曰泰上下交而其志同也否上下不交而天下无邦　良曰若此则否泰皆由乎人安危不在于地】汉六叶【五臣本作世】而拓【土洛】畿县农而逺关【善曰六叶武帝也难蜀父老曰徳茂存乎六世应劭汉书注曰拓广也汉书元鼎三年徙函谷关于新安以故关为农县也　翰曰开拓王畿　余同善注】厌紫极之闲敞甘防行以游盘长傲賔于柏谷妻覩貌而献餐畴匹妇其已泰胡厥夫之谬【善本作缪】官【善曰曹植上表曰情注于皇居心在乎紫极南都赋曰体爽垲以闲敞苍颉篇曰敞髙显也汉武帝故事曰帝即位为微行尝至柏谷夜投亭长宿亭长不纳乃宿逆旅翁恶少年十余人皆持弓矢刀劒令主人妪出遇客妇谓其翁曰吾观此丈夫非常人也且有备不可图也天寒妪酌酒多与其夫夫醉妪自缚其夫诸少年皆走妪出谢客杀鸡作食平旦上去还宫乃召逆旅夫妻见之赐妪金千斤擢其夫为羽林郎畴犹詶也　向曰武帝召妪夫为羽林郎故云谬官既甘微行是厌紫极也】昔明王之巡幸固清道而后往惧衔橜【巨月】之或变峻徒御以诛赏【善曰东观汉记曰西巡幸长安司马相如上疏曰夫清道而后行犹时有衔橜之变汉书音义张揖曰衔勒也司马彪庄子注曰騑马口中长衔也毛诗曰徒御不惊　铣曰明王之行使先清道犹惧衔勒之间而有危变故峻法厚惠以诛赏徒御之人橜勒也】彼白龙之鱼服挂豫且【将余】之密网轻帝重于【五臣作于】天下奚斯渐之可长【善曰说苑曰吴王欲从民饮伍子胥曰昔白龙下清泠之渊化为鱼豫且射中目白龙不化豫且不射君今弃万乘之位而从于臣恐有豫且之患此言先生责公子阴戒期门微行要屈万乘天子也帝重帝位之重也言轻帝位之重于天下此乃陵上之渐何可长乎　翰注同鱼服鱼形　济同善注】吊戾园于湖邑谅遭世之巫蛊【古】探隠伏于难明委防贼之赵虏加显戮于储贰絶肌肤而不顾作归来之悲台徒望【五臣有子字】思其何补【善曰汉书曰戾太子据与江充冇隙防巫蛊事起充遂至太子宫掘得桐木人太子无以自明乃斩江充与丞相刘屈牦战兵败东至湖邑自缢而死车千秋讼太子寃上怜太子无辜乃作思子宫为归来望思之台于湖宣帝即位諡曰戾以湖邑阌乡为戾园又太子骂充曰赵虏乃乱吾父子也苍颉篇曰委任也尚书王曰弗迪有显戮汉书疏广曰太子国储副君宋均元命苞注曰储君副主言设以待之王命论曰髙四皓之名刻肌肤之爱幽通赋曰虽覆醢其何补　良曰戾武帝太子也无罪而死园陵在湖邑故吊之皆责武帝之词岳言既加显戮絶其肌肤为此亦何补也储贰太子也】纷吾既迈此全节【五臣有兮字】又继之以盘桓问休牛之故林感征名于桃园【善曰言吾纷然行此全节之野又继之以盘桓而不全楚辞曰纷吾乘兮云北征赋曰纷吾去此旧都騑迟迟而厯兹尔雅曰迈行也全节即汉书全鸠里戾太子死处图经曰全节阌乡县东十里鸠涧西广雅曰盘桓不进也周易曰初九盘桓尚书武成曰放牛于桃林之野示天下弗服东征记曰全节地名其西名桃原古之桃林也　铣注同桃园则桃林也】发阌【文】乡而警防愬【五臣作遡】黄巻以济潼眺华岳之阴崖觌髙掌之遗踪【善曰汉书湖有阌乡曹子建应诏诗曰仆夫警防郑周礼注曰警勑戒之也薛综西京赋注曰愬向也愬与遡古字同献帝春秋曰兴平二年十一月丙寅车驾东行到黄巷亭庚午到农述征记曰河自关北东流水侧有长坂谓之黄巷坂雍州图经曰潼水在华阴县界水经曰北流注河西京赋曰缀以二华巨灵赑屭髙掌逺蹠以流河曲　济注同言向坂行故警防也华岳北面有巨灵神掌迹故云阴崖眺视也】忆江使之反璧告亡期于祖龙【善曰史记曰秦始皇帝三十六年郑使者从关东来至华阴之野有持与使者璧曰为我遗镐池君因言曰明年祖龙死置璧而去忽不见始皇使人视璧乃二十八年渡江所沈璧也苏林曰祖始也龙人君之象谓始皇也　向曰至此地而记忆其事】不语怪以征异我【五臣本作吾】闻之于孔公【善同良注　良曰孔子不语怪力乱神岳自止其词】愠韩马之大憝【徒对】阻关谷以称乱【善曰何晏论语注曰愠怒也魏志曰建安十六年关中诸将马超韩遂等反超等屯潼关尚书曰元恶大憝孔安国曰憝恶也杜预左氏传注曰阻恃也关谷潼关函谷也尚书曰敢行称乱孔安国曰称举也　济同善注】魏武赫以霆震奉义辞以伐叛彼虽众其焉用故制胜于庙筭【善曰魏志曰曹公西征与超等夹关为战大破之尚书曰奉辞伐罪左氏传随武子曰伐叛刑也柔服徳也又屈完曰虽君之众无所用之孙子曰水因地而制形兵因敌而制胜又曰夫未战而庙胜得筭之多者也　铣注同言彼虽众曹公奉君命庙堂之筭已胜之】砰【普耕】扬桴以振尘繣【呼麦】瓦解而冰泮超遂遁而奔狄甲卒化为京观【善曰字书曰砰大声也魏志曰韩遂马超走凉州楚辞曰扬桴兮拊鼓左氏传曰援枹而鼓说文曰枹鼓椎也东观汉记冯衍说吴汉曰得道之兵鼓不振尘郑周礼注曰振动也繣破声也春秋运斗枢曰不能宣徳天下瓦解汉书曰徐乐上书曰何谓瓦解吴楚齐赵之兵是也当此之时安土乐俗之人众故诸侯无境外之助此之谓瓦解淮南子曰冰泮而农桑起左氏传潘党曰君盍收晋尸以为京观杜预曰积尸封土其上谓之京观向曰砰鼓声也扬桴而鼓尘振天地繣然若瓦裂冰泮矣超遂走凉州故云奔狄其众尽杀故为京观也】
　　倦狭路之迫隘【乌界】轨﨑岖【善本作踦】以低仰【善曰倦极也司马相如大人赋曰区中之隘陜广雅曰踦倾侧也翰曰言狭路﨑岖登顿故使车轨髙低】　蹈秦郊而始辟豁爽嵦以宏壮黄壤千里沃野弥望华实纷敷桑麻条畅【善曰班固髙纪述曰粤蹈秦郊尚书曰雍州厥土惟黄壤杜笃论都赋曰沃野千里原隰弥望保植五谷桑麻条畅春秋文耀钩曰春致其时华实乃荣洞箫赋曰摽纷敷以扶疎广雅曰畅长也　济曰蹈履也言自于山川迫隘之路至秦郊始开豁然髙明壮大弥望千里】邪界襃斜右濵汧【牵】陇【善曰西都赋曰右界襃斜陇首之险长杨赋曰命右扶风发人西自褎斜梁州记曰万石城泝汉上七里有襃谷南口曰襃北口曰斜长四百七十里西京赋曰隔阂华戎岐梁汧雍汉书汧山在扶风汧县西盐铁论曰秦右陇阨汉书幸雍白麟歌曰朝陇首　良曰汧水名陇山名】宝鸡前鸣甘泉后涌面终南而背云阳跨平原而连嶓【波】九嵕【宗】嶻嶭太一巃【洛孔】嵸【子孔切　善曰汉书曰秦文公获若石于陈仓坂城祠之其神光辉若流星从东方来集于祠城则若雄雉其声殷殷野鸡夜鸣以一太牢祠之名曰陈宝薛综曰甘泉山名应劭曰甘泉在冯翊云阳县汉书武功山有太一古文以为终南此赋下云太一明与终南别山西京赋曰于前则终南太一二山明矣汉书左冯翊有云阳县西京赋曰后则髙陵平原又曰连岗乎嶓服防曰嶻嶭山名也孟康曰在池阳北顔监曰嶻嶭即今谓嵳峩也郭璞曰巃嵸髙峻貌也　良曰陈仓有宝鸡祠故云前鸣余同善注】吐清风之飂【聊】戾纳归云之郁蓊【善曰孔丛子孔子曰夫山者兴吐风云以通乎天地之间四子讲徳论曰虎啸而风寥戾思赋曰凭归云而遐逝楚辞曰望谿谷兮滃郁　向曰言此山能吐风纳云也飂戾风声郁蓊云貌】南有灞素浐汤井温谷北有清渭浊泾兰池周曲【善曰素水色也灞浐二水名也楚辞曰临沅湘之渊又曰舍素水而防深汤井温汤也雍州图曰温汤在新丰县界温谷即温泉也雍州图曰温泉在蓝田县界毛苌诗传曰泾渭相入而清浊异三辅黄图曰兰池观在城外长安图曰周氏曲咸阳县东三十里今名周氏陂陂南一里汉有兰池宫　铣同善注】浸决郑白之渠漕引淮海之粟【善曰史记曰韩闻秦之好兴事欲罢无令东伐乃使水工郑国间说秦令凿泾水自中山西抵瓠口为渠并北山东注洛溉泻卤之地四万余顷收皆税畆一钟命曰郑国渠又曰赵中大夫白公复奏穿渠引泾水首起谷口尾入栎阳注渭溉田四千余顷因曰白渠人得其饶歌之曰田于何所池阳谷口郑国在前白渠起后西都赋曰通沟大漕控引淮湖与海通波也　翰曰漕水运也】林茂有鄠【户】之竹山挺蓝田之玉【善曰西都赋曰商洛縁其隈鄠杜濵其足竹林果园芳草甘木汉书扶风有鄠县西都赋曰蓝田美玉范子计然曰玉英出蓝田　济同善注】班述陆海珍藏张叙神皋隩【乌到】区此西賔所以言于东主安处所以聴于凭虚也可不谓然乎【善曰西都赋曰陆海珍藏西京赋曰寔惟地之奥区神皋】劲松彰于嵗寒贞臣见于国危【五臣本作危国】入郑都而抵【纸】掌义桓友之忠规竭股肱于昏主赴涂炭而不移世善职于司徒缁衣弊而改为【善曰论语子曰嵗寒然后知松栢之后凋老子曰国家昬乱有忠臣史记曰郑桓公友者周厉王少子也犬戎杀幽王于骊山下井杀桓公郑人共立其子为武公战国策曰苏秦说赵王华屋之下抵掌而言皆谈说之客也左氏传荀息曰竭其股肱之力尚书帝曰臣作股肱又曰民坠涂炭毛诗序曰缁衣美武公也父子并为周司徒善于其职诗曰缁衣之宜兮弊予又改为兮　向曰涂炭如布炭火于地而不避也郑都今郑县也抵抚也】履犬戎之侵地疾幽后之诡惑举伪烽以沮【慈与】众淫嬖襃以纵慝【土得】军败戏水之上身死骊山之北赫赫宗周烕【呼灭】为亡国【善曰史记宣王崩子幽王宫湼立幽王嬖爱襃姒竟废申后及太子而以襃姒为后襃姒不好笑幽王为熢燧大鼓有冦至举烽火诸侯悉至至而无冦襃姒乃大笑幽王恱之为数举烽火其后不信诸侯益亦不至废后之父申侯乃与西夷犬戎共攻幽王幽王举烽火征兵兵莫至遂杀幽王骊山下毛苌诗传曰沮止也又曰慝邪也国语里革曰厉流于彘幽灭于戏毛诗曰赫赫宗周褒姒烕之　翰曰诡诈沮惊也】又有继于此者异哉秦始皇之为君也倾天下以厚葬自开辟而未闻匠人劳而弗图俾生埋以报勤外离西楚之祸内受牧竖之焚【善曰汉书刘向上疏曰秦始皇葬骊山之阿石椁为游馆生埋工匠后项籍燔其宫室营字其后牧儿亡羊入其凿中牧者持火照求羊失火烧其藏椁自古至今葬未有盛始皇也数年之间外被项籍之灾内离牧竖之祸岂不哀哉尚书考灵耀曰天地开辟劳而不图言匠人劳苦而不图谋其赏生埋报勤谓反以生埋之事以报其功勤也　铣曰始皇葬骊山厚以珠玉工匠皆闭于中不图其功劳而以此报其勤也】语曰行无礼必自及此非其效欤【善曰左氏传君子曰志有之所谓行无礼必自及者也欤　济曰语曰谓或有此语也始皇无礼以此自及固是其效也】乾坤以有亲可久君子以厚徳载物【善曰周易曰干以易知坤以简能易知则有亲易从则有功有亲则可久有功则可大可久则贤人之徳可大则贤人之业又曰君子以厚徳载物方论髙祖之徳故以乾坤为喻焉　良曰天地之心惟亲有徳使其长久君子以纯厚之徳载育万物言髙祖法此用心固能长久也】观夫汉髙之兴也非徒聦明神武豁【呼达】达大度而己也【善曰汉书班固髙纪述曰寔天生徳聦明神武汉书曰髙祖仁爱意豁如也常有大度　向曰非独有此而已复有他美者也】乃实慎终追旧笃诚款爱泽靡不渐恩无不逮率土且犹弗遗而况于隣里乎而况于卿士乎【善本无而况于卿士乎六字】于斯时也乃摹【莫胡】写旧丰制造新邑故社易置枌榆迁立街衢如一庭宇相袭浑鸡大以【善本作而】乱放各识家而竞入【善曰论语曰慎终追逺左氏传季孙行父曰明允笃诚广雅曰款诚也说苑晏子谓景公曰今君爱老而恩无不逮也三辅旧事曰太上皇不乐关中思慕乡里马祖徙丰沛屠儿酤酒煮饼商人立为新丰西京杂记曰髙祖既作新丰并徙旧社放犬羊鸡鸭于通途亦竞识其家孟子曰变置社稷赵岐曰更置立之汉书曰髙祖祷丰枌榆社张晏曰枌白榆社在丰东北十五里尚书曰欲迁其社孔安国尚书传曰袭因也浑胡本切　翰曰追旧谓造新丰也笃厚诚信靡无渐润逮及也率土且如此而况卿士乎言皆徧地向同善注】籍含怒于鸿门沛局【五臣作局】蹐而来王范谋害而
　　不【善本作弗】许阴授劒以约庄撛【力刃】白刃以万舞危冬叶之待霜履虎尾而不噬寔要伯于子房樊抗愤以巵酒咀【慈与】彘肩以激扬【善曰汉书曰项羽欲西入关闻沛公已定关中大怒遂至戏于是飨士旦日合战羽季父项伯素善张良夜驰见良具告事实良与项伯俱见沛公沛公曰吾岂敢反愿伯明言不敢背徳戒沛公早自来谢沛公旦见羽鸿门因留沛公饮范增数目羽击沛公羽不应范增起出谓项庄曰汝入以劒舞因击沛公杀之不者女属且为所虏庄拔劒起舞项伯亦起舞常翼蔽沛公周书武王曰吾含怒深矣毛诗曰谓天盖髙不敢不局谓地盖厚不敢不蹐尚书曰四夷来王毛诗曰莫敢不来王撛挺也周易曰履虎尾不咥人亨郑注本为噬噬齧也音誓汉书曰樊哙闻事急乃持楯撞入项羽目之问之为谁张良曰沛公叅乘樊哙项羽曰壮士赐之巵酒彘肩哙饮酒拔劒切肉食之项羽曰能复饮乎曰臣死且不辞岂特巵酒乎又谷永上疏曰賛命之臣靡不激扬也　翰曰撛挺万大也其危若首冬之叶待霜而陨犹履虎尾而不被噬者是张子房要项伯之力也】忽虵变而龙摅雄霸上而髙骧增迁怒而横撞碎玉斗其何伤【善曰史记禇先生曰丈夫龙变传曰蛇化为龙不变其文家化为国不变其姓汉书曰元年十月沛公至霸上邹阳上书曰蛟龙骧首奋翼汉书曰沛公献璧羽受之又献玉斗于范增増怒撞其斗曰吾属今为沛公虏矣论语曰不迁怒又曰何伤乎　铣曰言沛公忽虵变为龙而舒申其体脱至霸上军而心髙举也】婴罥【古犬】组于轵【止】涂投素车而肉袒【善曰苏林曰轵亭名在长安城东十三里左氏传曰郑伯肉袒牵羊以逆杜预曰肉袒示服为臣仆也　济曰沛公入关秦王子婴素车白马系颈以组降轵道傍轵亭名罥系也】疎饮饯于东都【五本作门】畏极位之盛满【善曰汉书曰疎广字仲翁为太子太傅兄子受为少传广谓受曰吾闻知足不辱知止不殆今官成名立不去惧有后悔遂上疏乞骸骨上皆许之故人邑子为设祖道供帐东都门外苏林曰长安东门也毛诗曰饮饯于祢毛苌曰祖而舍軷饮酒于其侧曰饯汉书曰刘徳妻死霍光欲以女妻之徳不敢取畏盛满也　良同善注】金墉郁其万雉峻嵃【鱼饯】峭以绳直【善曰西京赋曰横西洫而絶金墉又曰建金城之万雉嵃谓栈嵃崄貌也毛诗曰其绳则直毛苌曰言不失绳直之宜也　铣曰金墉长安城也嵃峭髙崄貌】戾饮马之阳桥践宣平之清阈【音域　善曰尔雅曰戾至也长安图曰汉时七里渠有饮马桥夏侯婴冡在桥南三里阳桥之阳也三辅黄图曰长安东出北头第一城门名宣平门清谓华而且清也　向同善注】都中杂遝【五臣本作沓】户千人亿华夷士女骈田【五臣本作阗】逼侧展名京之初仪即新馆而莅职励疲钝以临朝勗自彊而不息【善曰长安旧都故曰名京潘子初临故曰新馆莅职谓厘政也毛苌诗传曰莅临也孔安国尚书传曰励勉也又曰勗勉也周易曰君子以自强不息　翰曰岳既入长安城见士女众盛所以备其礼仪就公馆临其职也励疲钝岳自谦也欲以慕君子自彊不息耳即就也】于是孟秋爰谢【五臣作孟春受谢】聴览余日巡省农功周行庐室街里萧条邑居散逸营宇寺署肆防【五臣本作鄽】管库蕞【藏外】芮【汭】于城隅者百不处一【五臣本作一处善曰楚辞曰青春爰谢王逸曰谢去也上林赋曰聴览余闲舞赋曰余日怡荡言今之寺署蕞芮在于城隅方之昔时虽复百分不能处一也汉书曰刘向上疏曰项籍燔其宫室营宇风俗通曰今尚书御史谒者所止皆曰寺汉书百官表少府有诸仆射署郑周礼注曰肆市中陈物处郑司农周礼注曰防市中空地礼记曰管库之士郑曰管管键也库物所藏也字林曰蕞聚貌也说文曰芮小貌处一或为一处非也　济曰萧条空旷貌散逸无人也蕞芮陋小貌时府寺市井之类皆毁废有陋小者或在城之偏隅若旧有百处今才存一处】所谓尚冠脩成黄棘宣明建阳昌阴北焕南平皆夷漫涤荡亡【五臣作无】其处而有其名【善曰皆里名也汉书曰宣帝舍长安尚冠里又曰武帝同母姊金王孙女号脩成君余未详　翰同善注　向曰夷漫涤荡平灭貌不知其处但有名而已】尔乃阶长乐登未央泛太液凌建章萦馺【苏合】娑【素可】而款骀【徒改】荡【五臣本作音蔺】枍【计】诣而轹【厯】承光徘徊桂宫惆怅柏梁【善曰汉书武帝故事上起明光宫桂宫长乐宫皆辇道相属辛氏三秦记曰未央宫一名紫微宫然未央为揔称紫宫其中别名汉书曰建章宫其西则有唐中数十里其北沼太液池渐台髙二十余丈名曰太液又曰柏梁灾越俗有火灾复起宫必以大用胜厌之于是作建章宫汉武故事曰以香柏为之香闻数十里薛综西京赋注曰馺娑骀荡枍诣承光皆台名　济曰萦绕款至也　良同善注言尽已毁坏故徘徊惆怅也】鷩【必灭】雉雊【善豆】于台陂狐窟于殿傍何黍苗之离离而余思之芒芒【善曰鷩雉似山鸡而小冠背毛黄腹下赤项緑色其性悍戾憨害飞走如风之猋也微子麦秀之歌曰黍苗油油　翰曰言台殿陂池荒败故鷩雉狐得居也　向曰皆谓耕田生黍苗离离然岳因自叹见此而心思亦芒芒也】洪钟顿于毁庙乘风废而弗县【五臣本作不县二字善曰史防急就章曰乘风县钟华洞乐　济曰洪钟大钟也顿落也乘风悬钟格皆毁也】禁省鞠为茂草金狄迁于霸川【善曰如淳汉书注曰本名禁中汉仪注孝元皇后父名禁避之故曰省毛诗曰踧踧周道鞠为茂草毛苌曰鞠穷也今在霸城大道南铜人即金狄也　良曰鞠草茂貌秦铸铜人十二以象长狄董卓坏以为钱余二枚魏明帝欲徙诣洛阳到霸城重不可致便留之故云迁霸川】怀夫萧曹魏邴之相【善曰汉书曰萧何沛人汉王即皇帝位拜何为相国又曰曹参沛人也代萧何为相国又曰魏相字弱翁济阴人也宣帝即位代韦贤为丞相又曰邴吉字少卿鲁国人也宣帝即位代魏相为丞相　铣曰懐想也夫者语之端】辛李衞霍之将【善曰汉书曰辛庆忌字子真为左将军匈奴西域亲附敬其威信本狄道人又曰李广陇西人也为右北平太守匈奴号曰汉飞将军避之数嵗不入界汉书曰霍去病为骠骑将军凡六出击匈奴又曰衞青字仲卿为大将凡七出击匈奴　翰同善注】衔使则苏属国震逺则张博望【善曰汉书孙寳衔命奉使职在刺举又曰苏武字子卿杜陵人也武以中郎将使持节送匈奴使留在汉者匈奴乃徙武北海上武杖汉节牧羊武留匈奴凡十九嵗乃还拜为典属国又曰张骞汉中人也以郎应募使月氏去十三年得还骞以校尉从大将军击匈奴知水草处军得以不乏封骞为博望侯　向同善注】教敷而彞伦叙【五臣本作序】兵举而皇威畅【善曰敷教萧曹也举兵卫霍也尚书曰彞伦攸叙济曰敷布彞常也此以叠于前文言萧曹之流为相布政教则常伦有次序辛李之属为将兵举于四夷而皇威宣畅也】临危而智【五臣本作致】勇奋投命而髙节亮【善曰史记缪贤曰臣舍人蔺相如勇士有智谋太史公曰其处智勇可谓兼之矣吴子曰一人投命足惧千人杜预左氏传注曰投弃命也史记曰鲁连好持髙节　良曰临危谓张骞使絶域也投命谓苏武使匈奴也】暨乎秺【丁故】侯之忠孝淳深【善曰小雅曰暨及也汉书曰金日防字翁叔本匈奴休屠王太子也武帝拜为侍中驸马都尉莽何罗矫制发兵明旦上卧未起何罗从外入曰防奏厠心动立入坐内户下何罗襃白刃从东廊上日防抱何罗呼曰何罗反得禽缚之繇是着忠孝节封为秺侯　铣曰金日防以笃敬悟主毎往甘泉宫见母形像未曾不涕泣】陆贾之优游宴喜【善曰汉书曰陆贾楚人也髙祖拜贾为太中大夫有五男分其子子二百金令为生产贾常乘安车驷马从歌鼓瑟侍者十人谓其子曰与女约过女女给人马酒食后陈平乃以妓婢百人车马五十乘钱五百万遗贾为食饮费贾以此游汉庭公卿间名声籍甚荅賔戏曰陆子优游新语以兴毛诗曰吉甫燕喜既多受祉　翰同善注】长卿渊云之文子长政骏之史【善曰史记曰司马迁字子长为太史令脩史记厯黄帝以来至太初凢百三十篇汉书曰刘向字子政元帝擢为宗王着疾防擿要救危及世颂凢八篇又着五行传列女传新序说苑又曰刘歆字子骏为中垒校尉为七略　向曰司马相如字长卿王襃字子渊扬雄字子云皆工为文余同善注】赵张三王之尹京定国释之之聴理【善曰汉书曰赵广汉字子都涿郡人守京兆大尹发奸擿伏如神又曰张敞字子髙河东人也守京兆尹枹鼓稀鸣市无偷盗又曰王遵字子贡涿郡人也为谏大夫守京辅都尉行京兆尹事旬月间盗贼清又曰王章字仲卿泰山人也章以选为京兆尹又曰王骏琅邪人也为京兆尹赵广汉张敞王章至骏皆有能名故京师称曰前有赵张后有三王又曰于定国字曼倩东海人也为廷尉其决疑平法务在哀鳏寡罪疑惟轻朝廷称之又曰张释之字子季南阳人也为廷尉周亚夫见释之持议平乃结为亲友繇此天下称之也　济同善注】汲长孺之正直郑当时之推士【善曰汉书曰汲黯字长孺濮阳人也为主爵都尉数直諌又曰郑当时字庄陈人也为大司农毎朝上间说未尝不言天下长者闻人之善进之上唯恐后班固賛曰汲黯之正直郑时之推贤　良同善注】终童山东之英妙贾生洛阳之才子【善曰汉书曰终军字子云济南人也年十八选为博士弟子上书言亊武帝异其文拜为谒者死时年二十余故世谓之终童又曰贾谊雒阳人也年十八以能诵诗属书称于郡中文帝召以为博士时年二十余曹植自试表曰终军以妙年使越　铣同善注】飞翠緌【而惟】拖【善本作拕】鸣玉以出入禁门者众矣【善曰郑礼记注曰緌缨之饰也礼记曰君子行则鸣佩玉东观汉记杜预上书曰伏湛宜出入禁门补缺拾遗是也　向曰緌玉皆朝臣之所服出入禁门者非一人】或被髪左衽奋迅泥滓【善曰谓日防也论语曰吾其被髪左衽矣凡人沈于卑贱故曰泥滓东观汉记曰赵憙奋迅行伍李陵与苏武书曰言为瑕秽动増泥滓说文曰滓淀也　翰曰又叠上文谓日防自夷狄被髪左衽而贵于此若奋迅起于泥滓也】或从容傅【附】防望表知里【善曰谓陆贾也班固汉书賛曰陆贾从容平勃之间附防将相尚书大传孔子谓子夏曰子见表未见其里　济曰谓陆贾平诸吕有功故云望表知里】或着勲绩而婴时戮【善同良注　良曰皆谓广汉之属】或有大才而无贵仕【善同翰注　翰曰谓贾谊之类也】皆扬清风于上列【善作烈】垂令闻而不已想佩声之遗响若铿锵之在耳【善曰胡广曰建鸿徳流清风毛诗曰令问令望左氏传穆嬴曰今君虽终言犹在耳　向曰上列上代也铿锵佩声】当音凤恭显之任势也乃熏灼四方震耀都鄙【善曰汉书曰王鳯与元后同母为大司马大将军用事上遂谦让无所专鳯薨从弟音代鳯为司马车骑将军又曰恭沛人坐法腐刑为中尚书明习法令故事又曰石显字君房少坐法腐刑为黄门中尚书元帝被疾不亲政事事无小大因显白决汉书谷永曰许班之贵熏灼四方范晔后汉书曰邓骘宠灵显赫光震都鄙　翰曰王音王鳯恭石显之徒邪佞用势熏灼震耀于天下】而死之日曾不得与夫十余公之徒齿名才【五臣本无才字】难不其然乎【善曰论语曰齐景公死之日民无徳而称焉十余公之徒谓萧曹之属也张湛列子注曰犹羣辈也一云徒贱人也汉书贾谊曰握重权大官而有徒无耻之心乎髙诱吕氏春秋注曰齿列也论语子曰才难不其然乎　济曰音鳯之流其死之日曾不得与萧曹等十余公之仆齿列名器之难其如此矣】望渐台而扼腕枭【浇】巨猾而余怒【善曰汉书曰更始兵从宣平城门入王莽之渐台上商人杜吴杀莽取其绶史记曰天下之士莫不扼腕而言东京赋曰巨猾间舋汉书音义曰悬首于木上曰枭　良曰巨猾王莽也莽为大逆诛于渐台而枭首故岳望之扼腕而怒】揖不疑于北阙轼樗里于武库【善曰汉书曰隽不疑字曼倩勃海人也为京兆尹有一男子乘黄犊车诣北阙自谓卫太子公车以闻丞相二千石至者莫敢发言不疑后到叱从吏牧缚曰昔蒯聩违命出奔辄距而不纳春秋是之衞太子得罪先帝亡不即死今来自请此罪人也遂送诏狱史记曰樗里子者名疾秦惠王之弟也卒葬于渭南章台之东曰后百嵗当有天子之宫夹我墓至汉兴长乐宫在其东未央宫在其西武库正直其墓也　铣同善注】酒池鉴于商辛追覆车而不寤【善曰汉书賛曰武帝设酒池肉林贾氏国语注曰鉴察也六韬太公曰桀纣王天下之时积糟为阜以酒为池脯肉为山林晏子春秋曰谚曰前车覆后车戒贾谊过秦曰三主惑而终身不寤也　翰曰商辛纣也为酒池以亡国汉武帝复为之履覆车之迹而不改寤】曲阳僣于白虎化奢淫而无度【善曰汉书曰王根为曲阳侯五侯大修第室起土山渐台洞门髙廊百姓歌之曰五侯初起曲阳最怒坏决髙都连竟外杜土山渐台象西白虎毛诗序曰游荡无度　向曰白虎殿名曲阳侯王根僣淫造第以象之是无法度也】命有始而必终孰长生而久视【善曰家语孔子曰命者性之始也死者生之终也有始必有终矣老子曰长生久视之道　济同善注】武雄略其焉在近惑文成而溺五利【善曰班固汉书賛曰如武帝有雄才大略汉书曰齐人李少翁以方术见上拜少翁为文成将军言上即欲与神通宫室被服非象神物不至乃作甘泉宫中为台尽天地泰一诸鬼神而置祭具以致天神又曰乐成侯登上书言栾大天子见大恱曰臣之师有不死之药可得仙人可致乃拜大为五利将军　良曰帝耽溺之其雄才大略亦何在也】侔造化以制作穷山海之奥秘【善曰淮南子曰大丈夫无为与造化逍遥】灵若翔于神岛奔鲸浪而失水曝【善作爆】鳞骼于漫沙陨明月以双坠擢仙掌以承露干云汉而上至【善曰薛综曰海若海神楚辞曰今海若舞冯夷刘渊林吴都赋注曰岛海中洲也庄子曰吞舟之鱼砀而失水异物志云鲸鱼长者数千里或死于沙上得之皆无目俗言其目化为明月珠汉书孝武作柏梁铜柱承露仙人掌之属矣薛综曰干犯也　翰曰灵若海神也海岛髙深翔集此神于此又刻石象鲸鱼失水曝于沙上故云双坠　铣曰又作仙人捧承露盘挹云表之露】致卭蒟【矩】其奚难惟余欲而是恣纵【五臣本作从】逸游于角觝【邸】络甲乙以珠翠忍生民【五臣本作人】之减半勒东岳以虚美【善曰班固汉书西域賛曰孝武之时感蒟酱卭竹杖则开牂柯越嶲汉书曰武帝作角觝戏文頴曰秦名此乐为角觝两两相当角力校艺射御故名角觝也班固汉书賛曰孝武造甲乙之帐络以隋珠和璧音义曰甲乙帐名也汉书賛曰孝武奢侈海内虚耗户口减半续汉书曰羣臣上言冝封泰山诏曰逺遣吏上夀盛称虚美　良同善注】超长怀以遐念若循环之无赐【善曰尚书大传曰三王之统若循连环周则复始穷则反本　铣曰赐尽也言思念此事若循环无尽时也】较【角】面朝之焕炳次后庭之猗靡【善曰言先明面朝次至后庭也广雅曰较明也周礼曰面朝后市子虚赋曰飞垂髾扶舆猗靡较音校　向曰言见较量面朝之事焕炳明白可观也次及后庭之事亦猗靡可述也焕炳明貌猗靡美貌】壮当熊之忠勇深辞辇之明智【善曰汉书曰孝元冯昭仪上幸虎圈鬬兽熊佚圈攀槛欲上殿左右贵人傅昭仪皆走冯婕妤直前当熊而立左右格杀上问何故当熊婕妤曰猛兽得人而止妾恐至御坐故身当之元帝嗟叹以此倍敬重焉又曰成帝游于后庭常欲与班婕妤同辇载婕妤辞曰观古图尽贤圣之君皆有名臣在侧三代末主乃有嬖女今欲同辇得无近似之楚辞曰招贞良与明智　翰同善注】衞鬒发以光鉴赵轻体之纎丽【力智反　善曰汉书曰孝武卫皇后字子夫汉武故事曰子夫得幸头解上见其美发恱之毛诗曰鬒发如云之忍切荀恱汉纪曰赵女善舞号曰飞燕上恱之是由体轻而封皇后也左氏传叔向之母曰昔有仍氏生女黰黒而甚美光可以鉴　　济曰武帝衞皇后其发鬒黒光可　以鉴　人】咸善立而声流亦宠极而祸侈【善曰以竒见幸故曰声流因废自裁故曰祸侈　铣曰声流谓冯班二婕妤之盛徳祸侈谓衞赵二后之疾恶】津便门以右转究吾境之所暨【善曰汉书武帝纪曰三年作便门桥杜预左氏传注曰暨至也　铣曰便门桥也至此尽长安界究尽也】掩细柳而抚劒快孝文之命帅周受命而【善本作以】忘身明戎政之果毅距华葢于垒和案乘舆之尊辔肃天威之临顔率军礼以长撎【一利】轻棘霸之儿戏重条侯之倨贵【善曰方言曰掩止也掩与揜同汉书曰孝文后六年匈奴大入边遣宗正刘礼军霸上祝兹侯徐厉军棘门河内守周亚夫军细柳帝劳军至霸上棘门直驰入而之细柳军军士吏被甲持满上至不得入于是上使使诏将军曰吾欲劳军亚夫乃传言开壁壁门士谓车骑曰将军约军中不得驱驰天子乃案辔徐行至中营亚夫持兵揖曰介胄之士不拜请以军礼见文帝曰向者霸上棘门军如儿戏至于亚夫可得而犯耶左氏传曰子朱怒抚劒从之六韬曰为将者受命忘家当敌忘身左氏传君子曰杀敌为果致果为毅薛综西京赋注曰华葢星覆北斗王者法而作之刘歆遂初赋曰奉华葢于帝侧垒营也和军营之正门也左氏传齐侯曰天威不违顔咫尺説文曰撎拜举手下也汉书曰丞相条侯至贵倨也杜预左氏传注曰倨敖也　良曰军法既受命而忘其身戎政兵之政也果毅谓能制敌也华葢天子之葢垒和军门撎揖也】索杜邮其焉在云孝里之前号惘辍驾而容与哀武安以兴悼争伐赵以徇国定庙筭之胜负扞【汗】矢言而不【五臣本作弗】纳反推怨以归咎未十里于迁路寻赐劒以刎首嗟主闇而臣嫉祸于【五臣嫉作疾于作于】何而不有【善曰杜邮亭名在咸阳西今谓之孝里辛氏三秦记曰毕陌西北有孝里毕陌西有白起墓惘犹罔罔失志之貌也楚辞曰遵赤水而容与史记曰白起者郿人也善用兵事秦昭王为武安君秦使王陵攻赵战少利秦王欲使武安君代陵将武安君曰邯郸未易攻也王自命不行乃使应侯请之终不可行秦围邯郸弗能拔武安君曰不聴臣计今何如矣秦王闻之怒遣白起不得留咸阳中既行出咸阳西门十里至杜邮秦王乃使使者赐之劒自杀孙子曰夫未战而庙胜得筭之多者也尚书曰率吁众慼出矢言何休公羊注曰刎割也孙卿子曰主闇于上臣诈于下俱害之道西京赋曰林麓之饶于何不有也　翰曰杜邮白起所死之地名岳求索此地已改名孝里故云前号惘失意之貌矢直也言昭王拒扞直言不纳反推怨以杀之闇主即昭王也疾妬之臣谓范雎】窥秦墟于渭城冀阙缅其【五臣本作而】堙【一人】尽觅陛殿之余基裁岥【波】【大河切善作岮】以隐嶙【力忍反　善曰声类曰墟故所居也史记曰秦孝公作为咸阳筑冀阙缅尽貌也亡衍切岥岮頽貌也司马相如哀二世曰登岥岮之长坂隠嶙絶起貌　良曰渭城古咸阳也冀阙秦阙名缅微堙灭也岥隠嶙将平之貌陛殿阶也】想赵使之抱璧浏【力幽】睨楹以抗愤【善曰史记曰秦王得赵璧无意偿赵城相如曰璧有瑕请指示王王授璧相如因持璧却立倚柱曰臣观大王无偿赵王城色故臣复取璧大王必欲急臣臣头今与璧俱碎于柱矣相如以其璧睨柱欲以击秦王乃辞谢浏睨目清貌也　铣曰浏怒目貌抗愤犹发愤楹柱也】燕图穷而荆发纷絶袖而自引【善曰史记曰荆轲献燕督亢之地图图穷匕首见因左手把秦王之袖而右手持匕首揕之未至身秦王惊自引而起袖絶以其匕首揕秦王不中揕丁鸩切　济同善注】筑声厉而髙奋狙【七预】潜鈆以脱膑【频忍切　善曰史记曰荆轲之客髙渐离变名姓为人庸保以击筑闻于秦始皇始皇召见人有识者乃髙渐离秦帝矐其目使击筑稍益近之髙渐离乃以鈆置筑中举筑扑秦皇帝不中遂诛论衡曰髙渐离举筑击秦王中膑秦王病疮死苍颉篇曰狙伺也尚书刑徳放曰膑者脱去人之膑也郭璞三苍解诂曰膑膝葢矐音各一音格　向曰膑膝葢骨也狙伺也】据天位其若兹亦狼狈而可愍【五臣本作慜　善曰尚书伊尹曰天位艰哉文字集略曰狼狈犹狼跋也孔丛子曰吾于狼狈见圣人之志荀恱汉纪论曰周勃狼狈失据块然囚执狈音贝　翰曰言始皇据有大位乃狼狈若此可慜也】简良人以自辅谓斯忠而鞅贤寄苛制于捐灰矫扶苏于朔边【善曰史记曰商君者衞之诸庶孽子也名鞅姓公孙氏商君之法刑弃灰于道者又曰李斯者上蔡人也始皇以斯为丞相始皇长子扶苏监兵上郡始皇崩与赵髙谋诈为受始皇诏立子胡亥为太子为书赐长子扶苏曰扶苏不孝其赐劒以自裁扶苏为人仁即自杀贾逵国语注曰苛烦也郑周礼注曰矫称诈以为是　铣曰秦简忠贤自辅云得李斯商鞅鞅作苛法弃灰于道者刑也斯乃矫杀太子扶苏于朔边也捐弃也】儒林塡于坑穽【慈性】诗书炀而为烟【善曰史记曰卢生为始皇求仙药亡去始皇大怒使御史案问诸生诸生犯禁者四百六十四人皆坑之咸阳李斯曰臣请非博士官所职天下敢有藏诗书百家语诣守尉杂烧之郭璞方言注曰今江东呼火炽猛为炀　济曰李斯劝始皇坑儒士焚诗书】国灭云以断后身刑轘【患】以啓先【五臣本作前】商法焉得以宿黄犬何可复牵【善曰史记曰秦孝公卒太子立公子防之徒告商君反商君亡至关下欲舍客舍人不知其是商君曰商君之法舍人无验者坐之商君喟然叹曰嗟乎为法之弊一至于此哉秦惠王车裂商君郑周礼注曰车裂曰轘史记曰李斯具五刑出狱与其中子俱执顾谓其子曰吾欲与若复牵黄犬俱出上蔡柬门逐狡可得乎遂夷三族商鞅李斯各有食邑故曰国也刑轘之辟二人为首故曰啓前　良曰国灭亡谓秦也商鞅竟为车裂李斯腰斩】野蒲变而成脯苑鹿化以为马【善曰风俗通曰秦相赵髙指鹿为马束蒲为脯二世不觉史记曰赵髙欲为乱恐羣臣不聴乃先验持鹿于二世曰马也二世笑曰丞相误耶谓鹿为马也　铣曰赵髙欲为乱恐羣臣不聴乃先设验以蒲为脯以鹿为马献于二世羣臣言蒲言鹿者皆阴诛之也】假防逆【五臣本作贼】以天权钳众口而寄坐【善曰春秋元命苞曰赤受命持天权庄子曰钳墨翟之口　向曰二世假借天权与赵髙防贼使贤臣钳口而自寄坐】兵在颈而顾问何【五臣本作为】不早而告我愿黔黎其谁聴惟请死而获可【善曰史记曰赵髙恐二世怒诛及其身与其女壻阎乐谋易置上乐遂斩衞令二世怒召左右皆惶扰不鬬旁有宦者一人侍不敢去二世入内谓曰公何不蚤告我宦者曰臣不敢言故得全使臣蚤言皆已诛安得至今阎乐前即告二世曰足下其自为计二世曰吾愿得一郡为王弗许又曰愿为万户侯弗许愿与妻子为黔首弗许阎乐麾其兵陵二世乃自杀国语单襄公曰兵在其颈不可久也　翰同善注】逮【善本作徤】子婴之果决敢讨贼以纾【五臣本作舒】祸势土崩而莫振作降王于路左【善曰史记曰赵髙立公子婴为秦王子婴与其子二人谋曰今使我斋见庙此欲因庙中杀我我称病不行丞相必自来来则杀之髙果自往子婴遂刺杀髙于斋宫广雅曰果能也杜预左氏传注曰纾徐也汉书徐乐上书曰臣闻天下之患在于土崩秦之末世是也人困而主不恤下怨而上不知此之谓土崩贾逵国语注曰振救也汉书曰秦王子婴素车白马系颈以组降轵道旁　济曰子婴始皇孙赵髙既杀二世而立子婴子婴立乃手杀髙以舒国祸言秦积恶久人心离散势如土崩虽讨一贼不可振举故降沛公于轵道傍】萧收图以相刘料【聊】险易与【五臣本作以】众寡【善曰説文曰料量也孙卿子曰地者近逺险易又曰识众寡之用者胜也　良曰沛公入咸阳萧何收秦相府图书藏之髙祖所以知天下户口多少地形险易何由是为汉相】羽天与而弗【五臣本作不】取冠沐猴而纵火【善曰史记曰客有说张耳曰天舆不取反受其咎汉书曰羽西屠咸阳烧其宫室楚辞曰若纵火于秋蓬　铣曰项羽既烧秦宫室或説羽都关中羽思东归説者曰人言楚人如沐猴而冠耳果然沐猴猕猴也此所谓天与不取也】贯三光而洞九泉曾未足以喻其髙下也【五臣本无也字　善曰邓析子曰贤愚之相觉若九地之下重天之颠淮南子曰大道含吐阴阳而章三光许慎曰三光日月星也燕丹太子死怀恨入于九泉　向曰上贯三光谓髙祖下及九泉谓项羽岂可相喻也】感市闾之菆【阻留】井叹尸韩之旧处蒸【善本作丞】属号而守阙人百身以纳赎【时喻反协韵】岂生命之易投诚惠爱之洽着讦【居谒】望之以求直亦余心之所恶【温故】思夫人之政术实干时之良具苟明法以释憾不爱才以成务大体以髙贵非所望于萧傅【善曰说文曰菆庥蒸也然最井即渭城卖蒸之市也延夀被诛丞属无守阙者而赵广汉就戮则有之恐潘误毛诗曰如可赎兮人百其身论语子贡曰赐也亦有恶乎恶讦以为直者说文曰讦面相斥罪左氏传穆叔曰齐人释憾于弊邑之地又魏犨公欲杀之而爱其材周易曰开物成务庄子曰襄公之应司马曰夷知大体者也汉书曰萧望之左迁太子太傅翰曰韩延夀为东郡太守为天下最代萧望之为左冯翊望之迁御史大夫延夀在东郡时放官钱千余万御史问事东郡望之因令并问之延夀知即案劾望之在冯翊时廪牺官钱放散百余万上令穷竟所考望之卒无事实延夀竟坐弃市吏人数千送至渭城菆井即渭城东卖麻蒸之市岳言延夀惠爱在人能使丞属号泣于阙下人愿以百身赎其罪初望之将案验延夀邴吉止之后闻延夀诬举事遂复案验且延夀虽有专擅之罪然有干时之才而望之冝存公忘私安可讦举小恨用明法以快其心哉乃不爱人之才成国家之务耳望之左迁太傅是不大体非天下之望也】造【千到】长山而慷慨伟龙顔之英主胷中豁其洞开羣善凑而必举【善曰汉书髙祖隆凖而龙顔又曰髙祖葬长陵三秦记曰秦名天子冡曰长山汉曰陵故通名山陵汉书曰髙祖意豁如也王命论曰英雄陈力羣策毕举此髙祖之大略也潘元茂九锡文曰羣善必举也　济曰造至也长山汉髙陵也髙祖龙顔豁达大度天下之士至者必举用之】存威格乎天区亡坟掘【其勿】而莫御临掩坎而累抃步毁垣以延伫【善曰尚书周公曰时则有若伊尹格于皇天范晔后汉书曰赤眉焚西京宫室发掘园陵又光武诏曰修复西京园陵尔雅曰揜葢也郭璞曰谓覆葢王逸楚辞注曰击手曰抃楚辞曰结幽兰而延伫　良曰言髙祖生则存威徳至于天地崩亡则坟陇被发掘不能御也王莽之乱诸陵皆见发掘岳见坏坟毁墙意伤之故抚膺而延伫也】越安陵而无讥谅惠声之寂寞【善曰汉书曰惠帝葬安陵谷梁传曰公防齐侯于讙无讥乎楚辞曰欲寂寞而絶端薛君韩诗章句曰寂无声之貌也寞静也　翰曰越于也安陵惠帝陵也其声寂寞无以襃贬也】吊袁丝之正义【五臣本作议】伏梁劒于东郭【善曰汉书曰袁盎字丝楚人也为楚相病免家居梁孝王欲求为嗣盎进说王以此怨盎使人刺弑盎安陵郭门外盎乌浪切　向同善注】讯景皇于阳丘奚【五臣本作爰】信譛【五臣本作防】而矜谑陨【五臣本作殒】吴嗣于局下葢发怒于一愽成七国之称乱翻助逆以诛错恨过聴而【五臣本作之】无讨兹沮善而劝恶【善曰广雅曰讯问也何休公羊传注曰如其亊曰讯加诬曰谮尔雅曰戏谑也邓公谓上曰错患诸侯强大请削之地计画始行卒受大戮内杜忠臣之口外为诸侯报仇帝曰公言善吾亦恨之又曰晁错颍川人为御史大夫错七故切今协韵七各切汉书成帝曰过聴将作大匠万年言昌陵三年可成无讨谓不诛盎也左氏传子鲜曰赏罚无章何以沮劝沮才与切汉书谷永曰亏徳沮善毛苌诗传曰沮止也　铣曰阳丘景帝陵也景帝为皇太子时吴太子侍饮博争道不恭皇太子引博局提杀之景帝即位晁错说上令削吴王地七国兵反袁盎与错有隙乃说上谓上曰七国之反以诛错为名今斩错使赦七国可兵不血刃上遂斩错信防谓聴袁盎之计也矜谑谓因博而杀吴太子也诛晁错是助七国之逆景帝过聴盎之防计而不讨究其亊便即杀错此是沮天下为善者劝天下为恶者诚可恨之】呰【兹此】孝元于渭茔执奄尹以明贬【善曰汉书曰元帝葬渭陵奄尹谓恭石显也班固汉书述曰阉尹之呰秽我明徳韦昭曰呰病也疾移切郑礼记注曰呰毁也何休公羊传注曰贬损也　济曰奄尹恭石显也执此以用之明元帝可贬也】襃夫君之善行废园邑以崇俭【善曰襃犹賛美也夫君元帝也汉书曰元帝罢衞思园及戾园又诏曰初陵勿置县邑　良曰元帝以祖宗之庙园不合礼典者皆废之独此可襃耳夫君即元帝】过延门而责成忠何辜而为戮陷社稷之王章俾幽死而莫鞠【善曰汉书曰成帝葬延陵尔雅曰辜罪也汉书曰成帝时日有蚀之王章奏封事召见言王鳯不可任用帝谓章曰微京兆直言吾不闻社稷计后上不忍退鳯章遂为鳯所陷章罪至大逆死狱中尔雅曰俾使也汉书曰赵王幽死张晏汉书曰鞠穷也谓穷问囚情也一曰勒毛苌诗传注曰勒告也　翰曰延门成帝陵】忲【音大】淫嬖之凶忍【子小】皇统之孕育张舅氏之姧渐贻汉宗以倾覆【善曰小雅曰狃忲也淫嬖谓赵飞燕也汉书曰司解光奏言许美人及宫史曹宫皆御幸孝成皇帝产子隠不见又掖庭中御幸生子者辄死又饮药伤堕者无数左氏传楚令尹子上曰蜂目而豺声忍人也杜预曰忍行不义也尚书曰天用絶其命孔安国曰截也截絶其命是也广雅曰张开也舅氏诸王也尔雅曰贻遗也左氏传吕相曰倾覆我国家　向曰快纵也舅氏簒弑之渐自此开张汉宗所以倾覆也絶也舅氏王莽族也】刺哀主于义域僣天爵于髙安欲法尧而承禅【善本作羞】永终古而不刋【善曰汉书曰哀帝葬义陵又曰封董贤为髙安侯后代丁明为大司马即三公之职也论语曰不恒其徳或承之羞楚辞曰长无絶兮终古郑礼记注曰刋削也　铣曰刺讥也义域哀帝陵也董贤有美色帝幸之封为髙安侯故云僣天爵也帝欲法尧舜之事禅位与贤羣臣莫敢言王闳切谏乃止此终古不可刋削也】瞰康园之孤坟悲平后之专絜殃厥父之篡逆防汉耻而不雪激义诚而引决赴丹爓【五臣本作焰】以明节投宫火而焦糜从灰熛而俱灭【善曰汉书曰平帝葬康陵又曰孝平王皇后莽女也及汉兵诛莽燔烧未央宫后曰何面目以见汉家自投火中而死故云激义诚以明节后不合葬故曰孤坟　济曰瞰视也康园平帝陵也】骛横桥而旋轸厯敝【五臣本作】邑之南垂【善曰潘岳关中记曰秦作渭水横桥横音光雍州图曰在长安北二里横门外也　良曰横桥桥名旋轸还车也邑岳自谓长安也南垂南界也】门磁石而梁木兰兮构阿房【步郎】之屈【求勿】竒疏南山以表阙倬【卓】樊川以激池役鬼佣其犹否矧人力之所为工徒斵而未息义兵纷以交驰宗祧【吐雕】污【乌】而为沼岂斯宇之独隳【善曰毛苌诗传曰倬大也三秦记曰长安正南秦岭岭根水流为秦川一名樊川汉武上林唯此为盛史记由余曰役鬼为之则神怒矣使人为之则人亦苦矣郑周礼注曰佣与庸通汉书髙祖曰吾以义兵诛残贼礼记曰逺庙为祧又邾娄定公曰臣弑君杀其人坏其室洿其宫而潴焉污与洿古字通方言曰隳坏也　铣曰阿房宫前殿以木兰为梁以磁石为门怀刃者止之以南山为阙以樊川为池如此壮丽役鬼神营之亦犹不可况人力所为而不劳乎为此宫雕斵未毕沛公义兵已交驰于中矣凡臣弑君汚其宫而潴焉言秦宗庙尚汚为沼况是宫能不隳坏乎】由伪新之九庙夸【善本作夸】宗虞而祖黄驱吁嗟而妖临【去】搜佞哀以拜郎【善曰汉书王莽下书曰定有天下号曰新又王莽九庙一曰黄帝二曰虞帝三曰陈王四曰齐敬王五曰济北愍王六曰济南伯王七曰元城孺王八曰阳平顷王九曰新都显王又曰邓晔于匡起兵南乡莽愈忧不知所出崔发曰周礼国有大灾则哭以厌之乃率羣臣至南郊搏心大哭诸生甚悲哀及能诵防文除以为郎也翰同善注】诵六艺以饰姧焚诗书而面墙心不则于徳义虽异术而同亡【善曰汉书曰王莽立乐经征天下通一艺皆诣公车史记李斯曰臣请非博士官所职天下敢有藏诗书百家语诣守尉杂烧之尚书曰不学墙面左氏传富辰曰心不则徳义之经为顽班固汉书王莽賛曰昔秦焚诗书以立私义莽诵六艺以文奸言同归殊涂俱用灭亡　向曰莽诵六艺以饰姧诈秦焚诗书而取面墙为恶不同同归于亡】宗孝宣于乐游绍衰绪以中兴【善曰宣纪賛曰可谓中兴侔徳殷宗周宣矣　良曰宣帝庙曰乐游宣帝承昌邑淫乱之后故曰中兴】不获事于敬养尽加隆于园陵兆惟奉明邑号千人讯诸故老造自帝询隠王母之非命纵声乐以娱神虽靡率于旧典亦观过而知仁【善曰汉书孝武衞皇后生戾太子太子纳史良娣产子男进号曰史皇孙太子败皆遇害太子遗孙一人史皇孙子王夫人男是为孝宣帝即位乃葬卫左右追谥曰思后故太子谥曰戾史良娣曰戾夫人史皇孙曰悼母曰悼后悼园称奉明圉潘岳关中记曰宣帝父曰悼皇考母曰悼夫人墓曰奉明园后曰思后以倡优杂伎千人乐思后园今所谓千人乡者是也兆茔也询宣帝名也毛诗曰召彼故老讯之占梦毛苌诗传曰隠痛也王母思后也尔雅曰父之妣为王母又曰率循也尚书曰旧典时式论语子曰人之过也各于其党观过斯知仁矣　济曰宣帝戾太子孙生数月而孤幽之囹圄其色养之心不辍故于叙园陵之礼有加于旧典宣帝父曰悼皇考母曰悼夫人墓曰奉明园以倡优千人乐千人邑名起于此戾王母即宣帝母戾太子事时并遇害言宣帝所行之事不必合于礼典然隠而行之适于人情亦以足知其仁也询宣帝名】凭髙望之阳隈体川陆之汚隆【善曰广雅曰凭登也长安图曰髙望堆延兴门南八里隈厓也郑周礼注曰体分也汉书音义或曰污下也　良曰髙望堆名阳隈堆之南也体水陆髙下形势也】开襟乎清暑之馆游目乎五柞之宫【善曰曹植闲居赋曰愬寒风而开襟清暑谓甘泉也西都赋曰九嵕甘泉固隂沍寒日北至而含冻此焉清暑楚辞曰忽反顾而游目汉书曰盩厔有五柞宫也　翰曰清暑五柞皆汉宫观名】交渠引漕激湍生风【善曰汉书武纪曰穿漕渠通渭如淳曰水转曰漕　铣曰交渠沟渠之名生风言水之急也】乃有昆明池乎其中其池则汤汤【伤】汗汗滉瀁弥漫浩如河汉【善曰西都赋曰集乎豫章之宇临乎昆明之池汉书曰武帝发谪吏穿昆明池蜀都赋曰流汉汤汤惊浪雷奔吴都赋曰渱泮汗淼漫又曰澄奫瀁倾溶沆瀁南都赋曰布濩漫污漭沆洋溢　向曰言广大也】日月丽天出入乎东西【音先叶韵】旦似旸谷夕类虞渊【善曰西京赋曰日月于是乎出入象扶桑与防汜淮南子曰日出旸谷拂于扶桑楚辞曰出自旸谷应劭曰虞渊日所入也淮南子曰至于虞渊是谓黄昏铣曰丽着也旸谷日出处虞渊日入处】　昔豫章之名宇披流而特起仪景星于【五臣本作以】天汉列【五臣本作对】牛女以双峙【善曰西京赋曰豫章珍馆掲焉中峙三辅黄图曰上林有豫章观西京赋曰海若游于渚楚辞曰临沅湘之渊善曰仪谓法象之也西都赋曰左牵牛而右织女汉宫阙疏曰昆明池有二石人牵牛织女象　济曰景星瑞星也言于池中起豫章观仪法瑞星以石刻为牛女之宿列于池边】啚【五臣本作图】万载而不倾奄摧落于十纪擢百寻之层【五臣本作曽】观今数仞之余扯【善曰孔安国尚书传曰十二年曰纪武帝元狩三年穿昆明池至王莽之败凡一百一十三年今云十纪言其大数耳　济曰其谋欲使万代不毁而才经百余年而便摧落豫章观其髙百寻至今倾坏只有数仞余扯也】振鹭于飞凫跃鸿渐乘云颉颃【胡冈】随流澹【徒滥】淡【徒感】瀺【仕湛反】灂【仕捉】惊波唼【所甲】【直甲】防【五臣本作菱】芡【渠俨反　善曰蜀都赋曰其中则有振鹭鹈鹕毛诗曰振鹭于飞尔雅曰舒凫鹜毛苌诗传曰凫水鸟又曰大曰鸿小曰鴈周易曰鸿渐于陆魏都赋曰羽翮颉颃毛苌诗传曰飞而上曰鴶飞而下曰颃南都赋曰嘤嘤和鸣澹淡随波上林赋曰瀺灂霣坠字林曰瀺爵小水声也西京赋曰散为惊波上林赋曰唼菁藻薛综东京赋注曰菱芡也芡鸡头也　良曰振鹭凫鸿皆鸟名渐进也铣曰乘云言飞髙也颉颃鸟声澹淡浮貌　翰曰瀺灂出没貌唼鸟食貌菱芡草名】华莲烂于渌【五臣本作緑】沼青蕃【烦】蔚乎翠防【善曰说文曰蕃草茂也潋波际也力奄切　济曰莲蕃皆草名潋水际】伊兹池之肇穿肄水战于荒服志勤【善作懃】逺以极武良无要【五臣本作邀】于后福【善曰释穿池之意也言志在勤于逺略以极武功良无要于已后之福也福谓水物之利汉书曰越欲与汉用舩战遂仍修昆明池贾逵国语注曰肄习也左氏传周宰孔曰齐侯不务徳而勤逺略钟防檄曰穷武极战杜预左氏传注曰要邀也　向同善注】而菜蔬芼【毛】实水物惟错乃有赡乎原陆在皇代而物土故毁之而又复【善曰西都賔曰华实之毛尚书曰海物惟错字书曰赡足也皇代谓晋也言在皇代物其土宜故前毁之而今又复左氏传賔媚人曰先王疆理天下物土之宜杜预曰播殖之物各从土宜　翰曰此中物产丰乎原陆先时毁之今更复也芼草也】凡厥寮司既富而教咸帅贫惰同整檝【接】櫂【五臣本作楫棹】收罟课获引缴【勺】举效鳏夫有室愁民以乐【五孝反善曰论语冉有曰既富矣又何加焉曰教之广雅曰课第也谓品第其所获也杜预春秋左氏传曰效致也谓其举所致多少也　铣曰百寮王司能使人富而又教之人皆相帅同整舟楫渔于此池冇所效获而利之婚姻以时愁人亦为乐也】徒观其鼓枻【五臣作拖徒可切】回轮洒钓【五臣本作钩】投罔【五臣作网】垂饵出入挺义【初加切五臣作扠】来往【善曰言欲回轮必先鼓枻也郭璞方言曰今江东人呼枻为轴旧说钓轮也谓为车以收钓缗也轮或为纶毛苌诗传曰緍纶也洒亦投也挺抜也又取鱼义也西京赋曰义蔟之所搀捔　济曰施舩尾轮钩钓钩饵鱼饵扠可以刺鱼】纎经连白鸣桹【郎】厉响贯鳃【丁厯】尾掣【昌折】三牵两【善曰纎经连白网也连白以白连羽连缀经其上于水中二人对引之说文曰桹髙木也以长木叩舩为声言曳纎经于前鸣长桹于后所以惊鱼令入网也淮南子曰鱼者扣舟犹系　也书曰掣牵也　良曰言三度掣钩两度得鱼】于是弛青鲲于网钜解赪鲤于黏徽【善曰杜预左氏注曰弛解也鲤鲲二鱼名也孔安国论语注曰网者为大网以缴系钩罗属着网钜钩也说文曰黏相着也女廉切又曰徽大索也言鱼黏于网故曰黏徽也　向曰网钜钓钩也徽网也有在钩及着网者皆解取也】华鲂跃鳞素鱮扬鬐【善曰薛综西京赋注曰鬐脊也　济曰鲔鱮皆鱼名华谓鲜华也跃鳞扬鬐言鱼尚生者】雍【五臣本作饔】人缕切銮刀若飞应刃落爼靃靃【私垒】霏霏【善曰周礼曰内饔中士郑曰饔者割烹煎和之称也毛诗曰执其銮刀　良曰饔人造食之人缕切言切鱼细如线缕也銮刀上铃刀若飞谓疾也应刀刃而落于爼器中靃靃霏霏细浄貌】红鲜纷其初载賔旅竦而迟【去】御既餐服以属厌泊恬静以无欲【音喻协韵】回小人之腹为君子之虑【善曰传毅七激曰脍其鲤鲂积如委红张衡七辨曰巩洛之鳟割以为鲜薛君韩诗章句曰载设也毛苌诗传曰南方有鱼迟之也然迟思待之也毛诗曰以御賔客左氏传曰梗阳有狱其大宗赂以女乐魏子将受阎没女寛将諌馈入三叹曰始至恐其不足是以叹中置自咎曰岂将军食之而有不足是以再叹及馈之毕愿以小人之腹为君子之心属厌而已献子辞梗人赂广雅曰恬泊静也老子曰我好静而民自正我无欲而民自朴　翰曰红鲜鲙之色载成迟待也言鲙初成賔旅竦踊以待御食既飨服之而属其美翻然思泊淡无欲回小人之腹为君子之虑也】尔乃端策拂茵弹冠振衣【善曰言将还也策马檛也茵车中蓐也毛诗曰文茵畅毂楚辞曰新沐者必弹冠新浴者必振衣　铣曰整衣冠将还也】徘徊酆镐【五臣本作鄗】如渇如饥心翘懃【五臣本作勤】以仰止不加敬而自祗【善曰酆鄗周所居也孔丛子子思曰君若饥渇待贤企伫也毛诗曰髙山仰止礼记曰宗庙之中未施敬而人敬　良曰酆鄗水名如渇如饥者思贤人而仰止之虽无所加敬常自祗惧也】岂三圣之敢梦窃十乱之或希【善曰琴操曰崇侯譛文王于纣曰西伯昌圣人也长子发中子旦皆圣三圣合谋将不利于君论语孔子曰吾不复梦见周公尚书曰予有乱人十人马融论语注曰周公旦召公奭太公望毕公荣公太颠闳夭散宜生南宫适其一人谓文母也广雅曰希庶也　向曰言思贤之心岂敢望梦三圣如十乱或欲希冀之】经始灵台成之不日惟酆及鄗【五臣本作惟鄗及酆】仍京其室庶人子来神降之吉积徳延祚莫贰其一【善曰毛诗曰经始灵台经之营之又曰作邑于酆又曰宅是镐京左氏传季梁曰人和而神降之福史记曰古公积徳行义国人皆戴之汉书翼奉上书曰永世延祚不亦优乎莫二其一谓周祚延之长唯有其一莫能为二蔡邕胡黄公颂曰参其二也济曰灵台文王所作人愿为之不日而成酆鄗之都固大其屋室庶人如子之来故神降吉祥也此由积道徳以延祚嗣天下无有二心之人惟其一也】永惟此邦云谁之识越可略闻而难臻其极子赢锄以借【子夜】父训秦法而着色耕让畔以闲【闲】田沾【五臣本作治】姬化而生棘苏张喜而诈骋虞芮【而锐】愧而讼息【善曰言谁之识言难识也马融广成颂曰三五以来越可略闻周礼嘉量铭曰允臻其极汉书贾谊曰商君遗礼义秦俗日败借父耰锄虑有徳色音义曰假与父锄而徳之尚书传曰虞人与芮人质其成于文王入文王之境则见其人民让为士大夫入其国则见士大夫让为公卿二国相谓曰此其君亦让以天下而不居也让其所争以为闲田毛苌诗传曰耕者让畔行者譲路刘渊林魏都赋注曰史记张仪魏人也始尝与苏秦俱事鬼谷先生学术苏秦自以不及张仪仪以学而游说诸侯　铣曰此郡之风虽以略闻不至其极言秦法父子异居子有赢余之锄以借于父仍説秦法不许自以有恩而形于色也苏秦张仪喜秦政多僻得纵骋谲诈也虞芮二国争田见周人皆让其畔讼者遂息退为闲田荆棘已生言其地不改经周秦之化而人情有异耳】由此观之士无常俗而教有定式上之迁下犹【善本无犹字】钧【善本作均】之埏【失延】埴【音植　善曰汉书董仲舒曰上之化下下之从上犹泥之在钧唯甄者之所为如淳曰陶家作器于钧上杜预左氏传注曰均平也老子曰埏埴以为器河上公曰埏和也埴土也谓和土以为器也　良注同】虽【善本无此字】五方杂防风流溷【混】淆【胡交】惰农好利不昏【善本作昬】作劳密迩猃【险】狁【允】戎马生郊【善曰汉书曰秦地五方杂错风俗不纯富人则商贾为利説文曰溷乱也溷或为浑尚书曰惰农自安不昏作劳左氏传曰以鲁国之密迩仇雠毛诗曰猃狁孔炽老子曰天下无道戎马生郊　向曰五方所凑溷乱之地农人怠惰不彊作劳溷乱昏彊也　济曰密迩近也猃狁匈奴也故戎马生于郊】而制者必割实存操【平】刀【善曰汉书贾谊曰黄帝云操刀必割左氏传子产曰大官大邑而使学者制焉犹未能操刀而使割也　良曰为政临人亦由操刀制割惟意所拟而成言虽溷淆戎马之地而化由上也】人之升降随【善本作与】政隆替【铁】杖【五臣本作仗】信则莫不用情无欲则赏之不窃【善曰左氏传子展曰杖徳莫如信杖信以待晋不亦可乎论语子曰上好信则人莫敢不用情又曰季康子患盗孔子曰苟子之不欲虽赏之不窃也　铣曰言为政由人但仗信义莫不尽其情自絶营欲虽赏之使窃之不为也】虽智不能理明不【善本不并作弗】能察信此心也庶免夫戾【力结反　善曰言己虽无才能然任其才信无欲之心庶足以理左氏传太史克曰庶几免于戾乎戾下或有劣字非也　翰曰言我虽不能明察任信无欲之心庶几免于罪戾也】如其礼乐以俟来哲【善曰论语冉求曰如其礼乐以俟君子幽通赋曰讯来哲以通情　向曰至如礼乐化人非我能及以待将来之智者矣】










　　文选巻十
　　钦定四库全书
　　文选巻十一
　　梁　昭　明　太　子　萧　统　编
　　唐李善吕延济刘良张铣吕向李周翰注
　　游览
　　登楼赋【善曰盛之荆州记曰富阳县城楼王仲宣登之而作赋】
　　王仲宣【善曰魏志曰王粲字仲宣山阳人献帝西迁粲从至长安以西京扰乱乃之荆州依刘表后太祖辟为右丞相掾魏国建为侍中卒　良曰魏志云王粲山阳髙平人少而聦慧有大才仕为侍中时董卓作乱仲宣避难荆州依刘表遂登江陵城楼因怀归而有此作述其进退危惧之情也】
　　登兹楼以四望兮聊暇【五臣作假】日以销忧【善曰冯衍显志赋曰伏朱楼而四望采三秀之华英孙卿子曰多暇日者其出入不逺也贾逵国语注曰暇闲也暇或为假楚辞曰迁逡次而勿驱聊暇日以销时边让章华台赋曰冀弥日以销忧汉书东方朔曰销忧者莫若酒假古雅切　翰曰时天下丧乱逼迫无暇故假借此日登楼而四望也】览斯宇之所处兮实显敞而寡仇挟清漳之通浦兮倚曲沮【七余】之长洲【善曰西京赋曰虽斯宇之既坦李尤高安馆铭曰层台显敞禁室静幽苍颉篇曰敞高显也尔雅曰仇匹也挟犹带也山海经曰荆山漳水出焉而东南注于雎汉书地理志曰汉中房陵东山沮水所出至郢入江雎与沮同　济曰斯宇则此楼也敞高仇匹也谓明髙少匹也漳沮水名言楼在其傍若挟而倚也】背坟衍之广陆兮临皋隰之沃流北弥陶牧西接昭丘【善曰杜预左氏传注曰陆道也孟康汉书注曰沃灌溉也尔雅曰弥终也谓终极也盛之荆州记曰江陵县西有陶朱公冡其碑云是越之范蠡而终于陶尔雅曰郊外曰牧荆州图记曰富阳东南七十里有楚昭王墓登楼则见所谓昭丘　铣曰沃美弥连也陶乡名郊外曰牧昭丘楚昭王墓也】华实蔽野黍稷盈畴虽信美而非吾土兮曾何足以少留【善曰春秋文耀钩曰春致其时华实乃荣说文曰畴耕治之田也贾逵国语注曰一井为畴楚辞曰虽信美而无礼北征赋曰曾不得乎少留说文曰曾谓辞之舒也　向曰言此虽高明寡匹川原可赏然非吾乡何足停留也】遭纷浊而迁逝兮漫逾纪以迄今情眷眷而怀归兮孰忧思之可任【善曰纷浊喻代乱也楚辞曰吸精粹而吐纷浊孔安国尚书传曰十二年曰纪毛诗曰以迄于今毛苌曰迄至也韩诗曰眷眷怀顾毛诗曰岂不怀归毛苌曰怀思也杜预左传注曰任当也　翰曰逾过也十二年曰纪迄至孰谁也自遇世乱迁逝居此已过一纪至今也眷眷怀归之情谁堪此忧思也】凭轩槛以遥望兮向北风而开襟平原逺而极目兮蔽荆山之髙岑【善曰言感北风逾増乡思也小雅曰冯依也汉书曰天子自轩槛上隤铜丸苇昭曰轩槛殿上栏轩上板也风赋曰有风飒然而至王乃披襟而当之楚辞曰目极千里伤春心汉书临沮县荆山在东北也尔雅曰山小而高曰岑　济曰轩槛楼之栏也荆州在帝乡南故向北开襟思故国之风而极目逺望为荆山所蔽终不复见】路逶迤而脩逈兮川既漾而济深【善曰逶迤长貌也尔雅曰逈逺也韩诗曰江之漾矣不可方思薛君曰漾长也毛诗曰济有深涉尔雅曰济渡也漾以上切　翰曰逶迤长貌脩长逈逺也漾大水也言归路长逺川大济深以喻时之险难莫能遂济】悲旧乡之壅【五臣作拥】隔兮涕横坠而弗禁【平】昔尼父之在陈兮有归欤之叹音【善曰楚辞曰忽临睨夫旧乡汉中山王胜曰不知涕泣之横集左传曰孔丘卒公诔之曰尼父无自律论语子在陈曰归欤归欤　向曰谓丧乱拥隔也悲涕流下而不禁哀也孔子在陈絶粮叹曰归欤归欤】钟仪幽而楚奏兮庄舄【昔】显而越吟人情同于怀土兮岂穷达而异心【善曰左氏传曰晋侯观于军府见钟仪问曰南冠而絷者谁也有司对曰郑人所献楚囚也使税之问其族对曰伶人也使与之琴操南音公曰乐操土风不忘旧也史记曰陈轸适楚秦惠王曰子去寡人之楚亦思寡人不陈轸对曰昔越人庄舄仕楚执珪有顷而病楚王曰舄故越之鄙细人也今仕楚执珪富贵矣亦思越不对曰凡人之思故在其病也彼思越则越声不思越则且楚声人往聴之犹尚越声也今臣虽弃逐之楚岂能无秦声者哉穷谓钟仪达谓庄舄论语曰小人怀土孔安国曰怀思也吕氏春秋曰道徳于此穷达一也　翰曰楚人钟仪为晋所絷晋侯与之琴遂操楚音侯曰乐操土风不忘本也遂释之庄舄越人仕楚而病楚王曰舄越之鄙人今日入楚富贵矣必思于越使人往聴之乃为越吟言思归者人情所同岂穷达之际而有殊也】惟日月之逾迈兮俟河清【五臣有乎字】其未极冀王道之一平兮假髙衢而骋力【善曰尚书云日月逾迈若弗云来左传郑子驷曰周诗有之俟河之清人夀几何杜预曰逸诗也尔雅曰极至也贾逵国语注曰凯望也冀与觊同尚书曰王道正直孔安国曰王道平直也髙衢谓大道也薛君韩诗章句曰骋驰也　铣曰黄河清则圣人出粲苦天下反乱故云日月逾迈河清未极期也冀宇内清平假借帝王之髙道驰骋才力以为辅弼】惧匏之徒悬兮畏井渫之莫食【善曰论语子曰吾岂匏也哉焉能系而不食郑曰我非匏焉能系而不食者冀往仕而得禄周易曰井渫不食为我心恻郑曰谓已浚渫也犹臣修正其身不事君也张璠曰可为恻然伤道未行也然不食以被任用也　翰曰匏为物系而不食者也而仲宣自喻惧无寸禄之给井渫者井不停汚不为人食盖喻修身全絜畏时君之不用也】步栖迟以徙倚兮白日忽其将匿风萧瑟而并兴兮天惨惨而无色兽狂顾以求羣兮鸟相鸣而举翼【善曰毛诗曰衡门之下可以栖迟楚辞曰步徙倚而遥思杜预左传注曰匿藏也楚辞曰萧瑟兮草木摇落而变衰通俗文曰暗色曰黪惨与黪古字通楚辞曰狂顾南行王逸曰狂犹遽也大戴礼夏小正曰鸣也者相命也　向曰栖迟犹优逰也言于楼上行步优逰迁徙倚立白日将没风声并起惨惨暝色言鸟兽之类尚求羣举翼将归故所而我独羇寓】原野閴其无人兮征夫行而未息心凄怆以感发兮意忉怛而防【七感】恻【善曰原野閴无农人但有征夫而已周易曰闚其户閴其无人埤苍曰閴静也毛诗曰駪駪征夫广雅曰感伤也毛诗曰劳心忉忉毛苌曰忧劳也音刀又曰劳心怛怛犹忉怛也丁达切　翰曰日暮休农故原野无人时既离乱故征夫未息仲宣感发多憯恻忉怛犹凄怆也】循阶除而下降兮气交愤于胷臆夜参半而不寐兮怅盘桓以反侧【善曰司马彪上林赋注曰除楼阶也杜预左传注曰交戻也王逸楚辞注曰愤懑也说文曰臆胷也于力切方言曰参分也韩子曰衞灵公泊濮水夜分而闻有鼓琴者毛诗曰耿耿不寐易曰初九盘桓利居贞广雅曰盘桓不进也毛诗曰辗转反侧　济曰循履也阶除楼飞道也降下也言曰既夕将履飞道而下弥增愤气满于胷臆也参及也盘桓反侧皆不安貌谓夜及半不寐情思不安也】
　　游天台山赋【并序　善曰支遁天台山铭序曰余览内经山记云剡县东南有天台山】孙兴公【善曰何法盛晋中兴书曰孙绰字兴公太原人也为章安令稍迁散骑常侍领著作郎寻转廷尉郷卒于时才笔之士绰为其冠　翰曰孙绰为永嘉太守意将解印以向幽寂闻此山神秀可以长往因使图其状遥为其赋赋成示友人范荣期荣期曰此赋掷地必为金声也此山在防稽东南也】
　　天台山者葢山岳之神秀也涉海则有方丈蓬莱登陆则有四明天台皆圣之所游化灵仙之所窟宅【善曰广雅曰秀异也方丈蓬莱皆海中名山也尔雅曰高平曰陆谢灵运山居赋注曰天台四明相接连四明方石四面自然开窓名山略记曰天台山即是定光寺诸佛所降葛仙公山也　向曰方丈蓬莱四明并山名逺也言此山皆逺圣神仙之所游居变化也】夫其峻极之状嘉祥之美穷山海之瓌富尽人神之壮丽矣所以不列于五岳阙载于常典者岂不以所立奥其路幽迥【善曰毛诗曰嵩髙维岳峻极于天东京赋曰备致嘉祥埤苍曰瑰玮珍琦也尔雅曰太山为东岳华山为西岳衡山为南岳常山为北岳嵩山为中岳常典五经之流也奥者深奥也幽迥遐逺也　良曰瓌富谓珍美之宝灵异之物多也所以不次五岳之数不载祭祀之常典者葢以深奥幽逺道路所不致矣】或倒景于重溟或匿峯于千岭【善曰重溟谓海也山临水而影倒故曰倒景也　翰曰景影重深溟海匿藏也直上孤立曰峯平高而长曰岭言此山俯以临深海山影倒在水中其峻峯逺在岭后故为千岭所蔽】始经魑魅之涂卒践无人之境【善曰杜预左氏传注曰魑山神魅怪物庄子曰其道幽逺而无人　铣曰始初卒终涂道也魑魅山鬼谓初经鬼魅之道终至无人之处言深逺也】举世罕能登陟王者莫由禋祀故事絶于常篇名标于竒纪【善曰刘兆谷梁注曰举尽也楚辞曰举世皆然将谁告孔安国尚书传曰精意以享谓之禋广雅曰絶灭也篇即常典也广雅曰标书也竒纪即内经山记　向曰禹定髙山大川而此山不载故云事絶常篇也内经山记所说剡东南有天台山故云名标竒纪也】然图像之兴岂虚也哉非夫遗世翫道絶粒茹芝者乌【五臣作焉】能轻举而宅之非夫逺寄冥搜笃信通神者何肯遥想而存之【善曰列仙传曰赤松子好食松实絶谷孔安国尚书传曰米食曰粒音立列仙传讃曰吞水湏茹芝茎断食休粮以除谷气广雅曰茹食也让虑切楚辞曰愿轻举而逺逰言非寄情遐逺搜访幽冥笃信善道通神感化者何肯存之也　济曰粒谷茹食也芝草食之可仙者绰使图画此山观而慕之故云岂虚也哉言实美也冥幽按求笃厚也言非脱遗世事耽翫髙道絶谷食芝者何能居之非逺托幽求厚信通神安肯逺思之也】余所以驰神运思昼咏宵兴俛仰之间若已再升者也【善曰庄子老耼谓崔臞曰其疾也俛仰之间再抚四海之外也王弼周易注曰若辞也臞音劬　翰曰宵夜兴起也绰志好此山昼夜不舍故云昼咏夜起低首仰首之间忽如再登于此山也俛低首也】方解缨络永托兹岭不任吟想之至聊奋藻以散怀【善曰方犹将也缨络以喻世网也説文曰婴绕也缨与婴通郭璞山海经注曰络绕也归田赋曰挥翰墨以奋藻　良曰解脱也缨络萦纒也奋发藻文也言将脱去俗理之萦纒长居于此山不任吟想之极也故聊复发于文词以散长想之怀】
　　太虚辽廓而无阂【鱼代】运自然之妙有融而为川渎结而为山阜【善曰太虚天也自然道也无阂谓无名妙有谓一也言大道运彼自然之妙一而生万物管子曰虚而无形谓之道鵩赋曰寥廓忽荒老子曰道生一王弼曰一数之始而物之极也谓之为妙有者欲言有不见其形则非有故谓之妙欲言其无物由之以生则非无故谓之有斯乃无中之有谓之妙有也阮籍通老子论曰道法自然易谓之太极春秋谓之元老子谓之道也老子曰三生万物融犹销也班固终南山赋曰流泽遂而成水停积结而为山　翰曰太虚混气也辽廓广逺也妙谓妙理有谓有形言混气广逺无所限阂运动自然之妙理是乃万物有形混气融者为水结者为山渎亦水也阜亦山也】嗟台岳之所【五臣无所字】竒挺寔神明之所扶持荫牛宿【秀】以曜峯托灵越以正基结根弥于华岱直指髙于九疑应配天于唐典齐峻极于周诗【善曰广雅曰挺出也鲁灵光殿赋曰岂非神明依慿支持者也天台越境故云牛宿也汉书曰越地斗牛之分野结犹固也南都赋曰结根疎本华岱九疑皆山名也刘瓛周易义曰弥广也配犹对也左传周史谓陈侯曰姜太岳之后也山岳则配天杜预曰姜姓之先为尧四岳故曰唐典也　向曰挺拔也言竒状者秀异不羣也寔实也实如神明之所扶持也牛星越分野言此星阴覆以曜其峯托根于此地谓灵越者言山海灵异所出也弥过也言峻极过于华岱二山直指而上复髙于九疑九疑山名尧祭五岳以配天此山神秀亦可应也诗曰嵩髙惟岳峻极于天今与之齐也】邈彼絶域幽防窈窕近智者以守见而不之之者以路絶而莫晓【善曰王逸楚辞注曰邈逺也絶逺也鲁灵光殿赋曰琁室防姢以窈窕洞房呌窱而幽防王逸曰防深也近智犹小智也尔雅曰之往也言近智守所见而不之假有之者以其路防絶莫之能晓也方言曰晓知也　翰曰邈逺也窈窕深极貌近小之往也邈彼者言此山逺也絶域者谓其逺絶人迹也幽防深极则小智之人但以守其俗见而不往也往者以路径险絶莫能通晓也】哂夏虫之疑冰整轻翮而思矫【善曰言浅近小智同乎夏虫今既哂之故整翮思矫也马融论语注曰哂笑也庄子北海若谓河伯曰夏虫不可以语于氷者笃于时也司马彪曰厚信其所见之时也方言曰矫飞也　铣曰矫举也夏虫不知冬有寒氷亦犹小智不识髙道故笑之乃思欲整轻翮而髙举以游于中也翮鸟羽也神仙皆乘驾鸟行故曰轻翮也】理无隠而不彰啓二竒以示兆赤城霞起以建标瀑布飞流以界道【善曰刘向列女传曰名无细而不闻行无隠而不彰二竒赤城瀑布也贾逵国语注曰兆形也支遁天台山铭序曰往天台当由赤城山为道径孔灵符防稽记曰赤城山名色皆赤状似云霞悬霤千仞谓之瀑布飞流洒散冬夏不竭天台山图曰赤城山天台之南门也瀑布山天台之西南峯水从南岩悬注望之如曳布建标立物以为之表识也战国策曰举标甚标卑遥切界道谓为道疆界也法华经曰黄金为绳以界八道翰曰志所专至无隠不明无为不成此山上有城赤色如霞起而立标望瀑布泉悬流千仞如垂布而下过】
　　【于石梁之上故云界道二竒则赤城瀑布也兆迹也】覩灵验而遂徂忽乎吾之将行仍羽人于丹丘寻不死之福庭【善曰楚辞曰仍羽人于丹丘兮留不死之旧乡王逸曰因就众仙于明光也丹丘昼夜常明山海经冇羽人之国不死之民　济曰见此山灵验神思遂往而忽行也仍因也羽人仙人也言因仙人于丹丘寻求不死之庭谓求仙人处也】苟台岭之可攀亦何羡于层城释域中之常恋畅超然之髙情【善曰薛君韩诗章句羡愿也淮南子曰掘昆崘墟以下地中有层城九重是也老子曰域中有四大汉书音义曰畅通也老子曰虽有荣观宴处超然　良曰层城在昆仑山上天帝之居也言此山既可攀陟亦何羡于昆仑山将释舍俗中常情所恋通畅我超纵自然之道】被毛褐之森森振金防之铃铃披荒榛之防茏陟峭崿之峥嵘济楢【由】溪而直进落五界而迅征【善曰七啓曰余好毛褐未暇此服也金防乃锡杖也铃铃防声髙诱淮南子注曰丛木曰榛孙子曰草树防茏文字集略曰崿崖也字林曰峥嵘山髙貌顾恺之啓防记注曰之天台山次经油溪谢灵运山居赋曰凌石桥之莓苔越楢溪之萦纡注曰所居往来要经石桥过楢溪人迹不复过此楢字虽殊并酋留切落邪行也五界五县之界也孔灵符防稽记曰此山旧名五县之余地五县余姚鄞句章剡始宁服防汉书注曰鄞音银　向曰被服也毛褐羽衣也金防锡杖并仙人所服用也森森衣貌铃铃防声也落经也荒榛深林也峭崿髙峯也防茏林密貌峥嵘峯髙貌迅疾也楢溪溪名至深险阻也五界峻道名言济此险阻经峻道而疾行也】跨穹隆之悬磴临万丈之絶践莓苔之滑石抟壁立之翠屏揽樛木之长萝援葛藟之飞茎虽一冒于垂堂乃永存乎长生【善曰穹隆长曲貌西京赋曰阁道穹隆悬磴石桥也顾恺之啓防记注曰天台山石桥路径不盈尺长数十步步至滑下临絶冥之涧磴丁邓切冥幽深也莓苔即石桥之苔也翠屏石桥之上石壁之名也异苑曰天台山石有莓苔之险孔灵符防稽记曰赤城山上有石桥悬度有石屏风横絶桥上边有过迳才容数人仲长子昌言曰斧帐翠屏之不坐莓音梅顾恺之啓防记注曰济石桥者搏岩壁援女萝葛藟之茎毛诗曰南有樛木葛藟累之毛苌曰木下曲曰樛居虬切藟力思切尔雅曰女萝兔丝贾逵国语注曰援引也汉爰盎諌上曰臣闻千金之子坐不垂堂老子曰长生久视之道东方朔十洲记曰桂英流丹服之长生　翰曰悬磴石桥也絶冥深涧也此山有石桥广不盈尺下临万丈深涧又有莓苔生于石上甚滑也有石屏风如壁立横絶桥上傍有小径人以手抟而行又把揽樛木之萝攀援葛藟之茎然后得进度虽一冐垂堂之险乃可永保神仙之道樛木长木也萝附木而生有蔓者葛藟葛蔓也】必契诚于幽昧履重险而逾平【善曰幽昧谓道也钟防老子注曰幽冥晦昧故称为　向曰契结逾甚也言结诚信不欺于幽昧神明之道则虽足履此险而甚于平道之易】既克隮【五臣作济】于九折路威夷而脩通恣心目之寥朗任缓步之从容【善曰言其道崄曲折有九也杜笃首阳山赋曰九折萎防而多艰韩诗曰道威夷者也列子曰晏平仲问养生于管夷吾曰恣目之所欲视恣意之所欲行寥朗谓心虚目明也说文曰寥虚空毛苌诗传曰朗明也列子曰子华之容缓步阔视尚书曰从容以和　济曰威夷长貌修长也寥朗从容寛旷闲乐貌言山道曲折冇九既能济之则长路威夷而通恣心目任缓步自觉寛旷闲乐也】借【慈夜】萋萋之纎草荫落落之长松觌翔鸾之裔裔聴鸣鳯之嗈嗈过灵溪而一濯疏【五臣作疎】烦想于心胷荡遗尘于旋流发五盖之游防追羲农之絶轨蹑二老之踪【善曰以草荐地而坐曰借楚辞曰春草生兮萋萋杜笃首阳山赋曰长松落落卉木防防裔裔飞貌也尔雅曰嗈嗈和也谓声之和也灵溪溪名也广雅曰濯洗也贾逵国语注曰疏除也因一濯而假言也六尘虚假而能不住故曰荡虽遣而未能尽故曰遗中论曰六尘色声香味触法髙诱淮南子注曰旋流深渊也身意皆浄而能不离故曰发五盖非真而蔽已善行故曰游大智度论曰五盖贪欲嗔恚睡眠调戱疑悔礼记曰昭然发防五盖或为神表羲农伏羲神农也广雅曰轨迹也又曰蹑履也二老老子老莱子也史记曰老子者楚苦县人名耳字姓李氏见周之衰乃遂去西至关关令曰子将隠矣强为我著书乃着上下二篇言道徳之意又曰老莱子亦楚人也著书十五篇言道家之用修徳而养夀也刘向别録曰老莱子古之夀者　济曰借铺纎细荡洗轨迹大也萋萋草美貌落落松髙貌裔裔鸾飞貌嗈嗈和鸣也此山有灵溪之水疎涤烦俗之想旋流深渊也游防天中清气也尘六尘也色声香味触法五盖贪欲瞠恚睡眠调戏疑悔皆洗荡于深渊啓发于天中尽已除矣羲农二老皆有髙道故追之】陟降信宿迄于仙都【善曰毛诗曰陟降庭止毛苌曰陟降上下左传曰凡师一宿为舍再宿为信尔雅曰迄至也十洲记曰沧浪海岛中有石室九老仙都治处仙官数万人　翰曰迄至也再宿为信言上下两宿至于仙都也都犹聚也】双阙云竦以夹路琼台中天而悬居朱阙【五臣作珠阁】玲珑于林间玉堂阴映于髙隅【善曰顾恺之啓防记注曰天台山列双阙于青霄中上有琼楼瑶林醴泉仙物毕具十洲记曰承渊山金台玉楼流精之阙琼华之室西王母之所治真官仙灵之所宗也晋灼汉书注曰玲珑明见貌　翰曰阙楼也竦立也双楼如云之立夹于路傍髙台在于天半若悬之在室而居也玉堂深防故云阴映髙谓在山之髙处东南曰隅】彤云斐亹以翼櫺皦日炯晃于绮疏【善曰斐亹文貌亹亡匪切翼犹承也櫺窓间子也毛诗曰有如皦日皦公鸟切炯晃光明也李尤东观铭曰房闼内布绮疏外陈薛综西京赋注曰疎刻穿之也然刻为绮文谓之绮疎也　向曰彤云彩云也斐亹文色貌翼扶也櫺钩栏也炯晃光明貌绮疎窓也彩云若扶于钩栏皦日光明于绮窓】八桂森挺以凌霜五芝含秀而晨敷惠风伫芳于阳林醴泉涌溜于阴渠【善曰山海经曰桂林八树在贲隅东郭璞曰八树成林言其大也贲隅音畨禺神农本草经曰桂叶冬夏常青不枯又曰赤芝一名丹芝黄芝一名金芝白芝一名玉芝黑芝一名芝紫芝一名木芝冯衍显志赋曰食五芝之茂英边让章华台赋曰惠风春施宁犹积也伫与宁同毛苌诗传曰山南曰阳郑周礼注曰阳林生于山南史记曰昆崘山上有醴泉白虎通曰醴泉者美泉状如醴阴渠山北之渠　铣曰八桂八树桂丛生也森然挺生凌霜不凋芝草药也五者青黄赤白黑皆含秀吐荣而布于晨朝惠和伫起芳春也阳谓南阴谓北也林有花故香也】建木灭景于千寻琪树璀璨而垂珠【善曰淮南子曰建木在广都众帝所自上下日中无景呼而无响盖天地之中也山海经曰神人之丘有建木百仞无枝又曰昆崘之墟北有珠树文玉树玗琪树璀璨珠垂貌玗羽俱切璀七罪切　济曰景影也建木木名天帝所从上下处此木曰中无影故云灭景也千寻言木髙也八尺曰寻琪树玉树璀璨光色也】王乔控鹤以冲天应真飞锡以蹑虚【善曰列仙传曰王子乔者周灵王太子晋也道人浮丘公接以上嵩髙山三十余年后人于山上见之曰告我家七月七日待我于缑氏山头果乘白鹤驻山头毛苌诗传曰控引也史记楚庄王曰有鸟不蜚蜚乃冲天百法论曰并及八辈应真僧然应真谓罗汉也大智度论曰菩萨常应二时头陀常用锡杖经传佛像　翰曰王乔仙人应真得真道之人执锡杖而行于虚空故云飞也】骋神变【五臣作辔】之挥霍忽出有而入无【善曰言众仙既登正道故能骋其神变出于无有而入无为中淮南子曰出于无有入于无为　向曰挥霍变易貌言驰骋神思有若执辔而游言疾也变易不常出有为之地或入无为之境言自然也】于是游览既周体静心闲害马已去世事都捐【善曰王逸楚辞注曰闲静也庄子曰黄帝将见大隗于具茨之山适遇牧马童子黄帝曰请问为天下小童曰夫为天下者亦奚以异乎牧马者哉亦但去其害马者而已矣郭璞曰马以过分为害归田赋曰与世事乎长辞　翰曰黄帝于襄城下见牧马童子而问理天下童子曰为天下何异乎牧马去其害马今嗜欲已除亦犹害马去羣矣捐弃也】投刃皆虚目牛无全凝思幽岩朗咏长川【善曰庄子曰庖丁为文惠君屠牛文惠君曰善哉技庖丁对曰臣好者道进乎技矣臣始解牛时所见无非牛者三年之后未尝见全牛也今臣以神遇而不以目视广雅曰凝止也朗犹清彻也翰曰庖下解牛三年之后所见皆非全牛已见其骨节但以神为不以目视而投刃皆虚言今得道之至妙无所凝思亦如此也朗髙也凝思坐于幽岩髙咏临于长川】尔乃羲和亭午游气髙褰【善曰楚辞曰吾令羲和弭节兮王逸曰羲和日御也午日中徐爰射雉赋注曰褰开也　良曰亭至也游气海气也褰收也言海气蔽日至午而气乃髙收而见日也】法鼓琅以振响众香馥以扬烟【善曰法华经曰击大法鼔又曰烧众名香翰曰法鼔钟也琅声也馥香气积也】肆觐天宗爰集通仙【善曰天尊谓老君也通仙】
　　【谓众仙也其通犹通侯也尚书曰肆觐羣后孔安国曰肆遂也　翰曰肆将觐见宗尊爰乃也言将见天尊乃通集诸神仙人也】挹以玉之膏潄以华池之泉【善曰毛苌诗传曰挹斟也揖与挹同山海经曰密山是生玉玉膏之所出郭璞曰言玉膏中又出黑玉史记曰昆崘其上有华池　向曰玉华池皆神仙之所食也挹酌潄饮也】散以象外之説畅以无生之篇【善曰象外谓道也周易曰象者像也荀粲列传粲荅兄侯云立象以尽意此非通乎象外者也象外之意故蕴而不出矣无生谓释典也维摩诘曰是天女所愿具足得无生忍侯牛矩切　铣曰道经云大象无形此无象外之説也维摩经云得无生法忍此则无生之篇也】悟遣有之不尽觉涉无之有间【善曰言道释二典皆以无为宗今悟有为非而遣之遣之而不尽觉无为是而涉之涉之而有间言皆滞于有也説文曰悟觉也小雅曰间隙也　翰曰我言常时以为遣于有涉于无足以为道矣及此乃悟用智遣有终无尽理以心涉无终有间隙何者以其不能使物无不可所以有无并列此谓昔之非今乃是也】泯色空以合迹忽即有而得【善曰言有既滞有故释典泯色空以合其迹道教忽于有而得于郭象庄子注曰泯平泯也又曰本末内外畅然俱得泯然无迹维摩经喜见菩萨曰色色空为二色即是空非色灭空色性自空如是受想行识识空为二识即是空非识性自空于其中通而达者为入不二法门有谓有形也王弼老子注曰凡有皆始于无又曰有之所始以无为本然王以凡有皆以无为本无以有为功将欲寤无必资于有故曰即有而得也又王弼曰冥嘿无有也　向曰道也色五色空虚空今言视此二者泯然如一忽自遣有之情而得于道也】释二名之同出消一无于三幡【善曰释谓解说令散也二名即有名物始无名物母也言二名虽异释之令同出于道也老子曰无名天地之始有名万物之母故常无欲以观其妙常有欲以观其徼此两者同出而异名同谓之王弼曰两者谓始与母也同出于也异名所施不同也在首则谓之始终则谓之母也训畅令尽也三幡色一也色空二也观三也言三幡虽殊消令为一同归于无也却敬舆与谢庆绪书论三幡义曰近论三幡诸人犹多欲既观色空别更观识同在一有而重假二观于理为长然敬舆之意以色空及观为三幡识空及观亦为三幡　翰曰二名谓有无也此两者同出于心而异其名今若释去其有以从其无固有理矣夫道者视之不见名曰希无色也聴之不闻名曰夷无声也抟之不得名曰微无形也幡则成三无则归一并消其一道何逺也】恣语乐以终日等寂黙于不言【善曰夫言从道生道因言畅道之因言理归空一故终日语乐等乎不言庄子曰言而足则终日言而尽道也又曰言无言终身未尝言终身不言未尝不言　铣曰既得其道语黙自齐】浑万象以冥观兀同体于自然【善曰妙悟宗则荡然都遣不知己之是已不见物之为物故浑齐万像以冥观兀然同体于自然孝经钩命决曰地以舒形万象咸载冥昧也言不显视也兀无知之貌也阮籍通老子论曰道法自然　翰曰冥犹大也此绰慕道之深所以此赋多述妙之理以托焉兀无营貌言无营于心同乎自然之道也】
　　芜城赋【善曰集云登广陵故城汉书曰广陵国髙帝十一年属吴景帝更名江都武帝更名
　　广陵江都易王非广陵厉王冑皆都焉】
　　鲍明逺【善曰沈约宋书鲍昭字明逺文辞赡逸世祖时昭为中书舍人上好为文章自谓物莫能及昭悟其防为文多鄙言累句当时咸谓昭才尽实不然也临海王子瑱镇荆州昭为叅军掌书记之任子瑱败为乱兵所杀　翰曰沈约宋书云鲍昭东海人也至宋孝武帝时临海王子瑱镇荆州明逺为其下叅军随至广陵子瑱叛逆昭见广陵故城荒芜乃汉吴王濞所都濞亦叛逆为汉所灭昭以子瑱亊同于濞遂感为此赋以讽之】
　　濔【弭】迆【以尔】平原南驰苍梧涨【张】海北走【去】紫塞鴈门【善曰濔相连渐平之貌也广雅曰迆斜也平原即广陵也南驰北走言所通者逺也汉书有苍梧郡谢承后汉书曰陈茂常渡涨海如淳汉书注曰走趋也崔豹古今注曰秦所筑长城土色皆紫汉塞亦然故称紫塞汉书有鴈门郡　翰曰濔迆相连貌苍梧地名涨海海名紫塞鴈门皆塞名】柂【徒可切善作弛】以漕渠轴以昆冈重江复关之隩四防五达之庄【善曰广雅曰柂引也漕渠防沟也左传曰吴城防沟通江淮杜预曰通粮道説文曰漕水转谷也又曰轴持轮也昆岗广陵之镇平也类车轴之持轮河图括地象曰昆岗之山横为地轴柂或为阹轴或为防南临二江曰重带江南曰复苍颉篇曰隩藏也洛阳记曰铜駞二枚在四防道头尔雅五达谓之康六逹谓之庄　济曰柂舟具也引水转谷曰漕轴车也昆原冈也言舟浮于漕渠车行于原冈隩要也南有二江以为关要故曰重江复关道路通于逺近故曰四防五达也庄道也】当昔全盛之时车挂轊【衞】人驾肩廛闬扑【卜】地歌吹沸天【善曰全盛谓汉时也史记苏秦说齐王曰临淄之涂车毂击人肩摩说文曰轊车轴端杜预左氏传曰驾陵也谓相迫切也郑周礼注曰廛民居区域之称说文曰闬闾也方言曰扑尽也郭璞曰今种物皆生云扑地出也　铣曰全盛之时谓吴王濞时轊车轴也驾犹倚也言车轴相挂人肩相倚也廛里也闬里门言闾里之门徧地歌吹喧沸天也】孳【兹】货盐田铲利铜山才力雄富士马精妍【善曰声类曰孳蕃也孳滋古字通海赋曰陆死盐田苍颉篇曰铲削平初产切史记曰吴有豫章郡铜山吴王濞盗铸钱煑海水为盐班固传賛曰材力有余士马强盛范后汉书曰王元说隗嚣曰今天水完富士马最强　向曰孳滋铲削也此邑人滋货在于煑海为盐削铜铸钱勇才壮力以竞雄富士人也言人马皆尚精华妍丽以为常也】故能侈秦法佚周令划崇墉刳濬洫图脩世以休命【善曰声类曰奓侈字也轶过也佚与轶通西都赋曰览秦制跨周法字林曰锥刀曰划刳谓除消其土也周易曰刳木为舟薛综西京赋注曰墉谓城洫池也左传北宫文子曰其有国家令问长世尚书曰俟天休命春秋元命苞曰命者天之命也良曰佚过划开墉城刳凿图谋脩长休美也言奢侈过于秦周之法令乃开崇城凿深沟以谋长世之美命】是以板筑雉堞之殷井干【寒】烽橹之勤格髙五岳袤【茂】广三坟崪【慈聿】若断岸矗【丑六】似长云制礠石以御冲糊赪壤以飞文观基扄之固防将万祀而一君出入三代五百余载竟剖【五臣作割】而豆分【善曰郭璞三苍解诂曰板筑墙上下板筑杵头铁沓也郑周礼注曰雉长三丈髙一丈杜预左氏传注曰堞女墙也殷盛也淮南子曰大构架兴宫室鸡栖井干许慎曰皆屋构饰也郭璞上林赋注曰橹望楼也苍颉篇曰格量度也尔雅曰太山为东岳华山为西岳衡山为南岳常山为北岳嵩山为中岳南北曰袤三坟未详或曰毛诗曰遵彼汝坟又曰铺敦淮坟尔雅曰坟莫大于河坟此盖三坟崪髙峻也矗齐平也三辅黄图曰阿房宫以礠石为门怀刃者止之广雅曰冲突也字书曰糊黏也户徒切毛苌诗传曰赪赤也七啓曰燿飞文说文曰扄外闭之关也凡文士之言基扄泛论城阙犹车称轸舟谓之舻耳非独指扄也固防言牢固也王逸广陵郡图经曰郡城吴王濞所筑然自汉迄于晋末故云出入三代五百余载也汉书贾谊上疏曰髙帝分天下王功臣也　翰曰板筑筑城也一雉长三丈堞城上短墙也井干楼也橹却敌也格度也袤周回也言格度髙于五岳诸侯之城周回之广虽读三坟之书见列国之制亦无此者崪髙貌矗直也礠石胁铁故以为门有怀刃者则胁之使不得过故云御冲糊粘也赪壤赤土也以黏和之饰壁故云飞文固防牢固也三代汉魏晋今则五百余年虽曰牢固竟以亡灭荒芜若此其土地如之割肌各为吞食如豆之出荚忽以分散】泽葵依井荒葛罥涂坛罗虺【吁鬼】【羽逼】阶鬭麏【居筠反五臣作麕】鼯木魅山鬼野鼠城狐风嘷【胡髙】雨啸昏见晨趋【善曰王逸楚辞注曰风萍水葵生于池中罥犹结也坛堂也毛诗曰为鬼为毛苌曰蜮短狐也公羊传曰有麇而角刘兆曰麇麞也麏与麇音义同鼯鼯鼠也说文曰魅老物精也莫愧切楚辞九歌有祭山鬼汉书苏武掘野鼠草实而食之魏明帝长歌行曰久城育狐兔髙墉多鸟声左传曰豺狼所嘷也　济曰泽葵莓苔也罥绕坛堂罗列虺蛇也昔日堂构阶庭之盛今并为荒草所芜虫兽鬼魅游焉以为窟宅嘷啸风雨昏晓为常也】饥鹰厉吻寒鸱吓【呼亚】雏伏虣【五臣作暴】藏虎乳血餐肤【善曰厉摩也郑周礼注曰吻口边也亡粉切郑毛诗笺曰口拒人曰吓郭璞尔雅注曰雏生而能自食者谓鸟子也字书曰虣古文暴字蒲到切或为甝尔雅曰甝白虎甝戸甘切　翰曰厉猛厉也吻觜也雏雏也暴虎虎狼也言饥鹰猛厉开张其觜志为贪勇将有所击鹓雏非梧桐不栖非竹实不食非醴泉不饮而防得腐鼠鹓雏过其上鸱仰而吓之此谓临海王为逆自恃其威亦犹鹰贪而鸱食也又若虎狼暴猛害人血肉也】崩榛塞路峥嵘古馗白杨早落塞草前衰【善曰服防汉书注曰榛木丛生也广雅曰峥嵘深冥也韩诗曰肃肃兔罝施于中馗薛君曰中馗馗中九交之道也仇悲切崔豹古今注曰白杨叶圆李陵书曰凉秋九月塞外草衰塞或为寒　翰曰峥嵘深暗貌馗道也榛丛木崩摧塞絶人行路古道深暗塞犹荒也】棱棱霜气蔌蔌【五臣作防防鲁葛反】风威孤蓬自振惊砂坐飞灌莽杳而无际丛薄纷其相依【善曰棱棱霜气严冬之貌蔌蔌风声劲疾之貌蔌素鹿切无故而飞曰坐飞广雅曰灌丛也王逸楚辞注曰草木交曰薄　向曰孤蓬草也无根而随风飘转者明逺自喻客逰也坐飞谓忽然而飞谓戎马起也水草杂生曰灌莽也杳杳逺貌丛薄草木相杂也纷乱也】通池既已夷峻隅又以頺直视千里外唯见起黄埃凝思寂聴心伤已摧【善曰通池城濠也峻隅城隅也王逸楚辞注曰埃尘也天台山赋曰凝思髙岩　铣曰通深夷平也峻隅髙城也埃尘也】若夫藻扄黼帐歌堂舞阁之基琁渊碧树弋林钓渚之馆吴蔡齐秦之声鱼龙爵马之玩皆薰歇烬灭光沈响絶【善曰藻扄扄施藻画也司马相如美人赋曰芳香芬烈黼帐髙张琁渊玉池也碧树玉树也楚辞曰吴歈蔡讴汉艺文志有齐歌秦歌西京赋曰海鳞变而成龙又曰大雀踆踆又曰爵马同辔杜预左氏传注曰薰香草也又曰烬火之余木济曰藻黼谓雕画也弋林射鸟之处钓渚之馆观鱼之所也吴蔡之女善歌吟齐秦之女善筝瑟鱼龙爵马皆假为饰以为玩乐而今皆芳香已歇化为灰烬华光以沈歌乐絶矣】东都妙姬南国丽【五臣作佳】人蕙心纨质玉貌绛唇莫不埋防幽石委骨穷尘岂忆同轝【五臣作辇】之愉乐离宫之苦辛哉【善曰陆机拟东城一何髙曰京洛多妖丽玉顔侔琼蕤然京洛则东都也曹子建诗曰南国有佳人华容若桃李左九嫔武帝纳皇后颂曰如兰之茂好色赋曰腰如束素兰蕙同类防素缣名文士爱竒故变文耳宋玉笛赋曰赪顔臻玉貌起扬雄蜀都赋曰朓朱顔离绛唇委犹积也魏志曰明帝悼毛皇后有宠出入与帝同轝辇长门赋曰期城南之离宫　铣曰蕙香草喻美也纨轻细绮也玉貌白如玉也绛赤也言妙姬佳人娇美之心轻细之质白貌赤唇皆已化矣岂知同车之逰以为乐闭在深宫以为苦辛哉】天道如何吞恨者多抽琴命操为芜城之歌【善曰韩诗外传曰孔子抽琴按轸以授子贡广雅曰命名也琴道曰琴有伯夷之操夫遭遇异时穷则独善其身故谓之操　翰曰人皆乐生而哀死故吞恨者多命操犹述志也言述其所志而为是歌也】歌曰边风急【五臣作起】兮城上寒井径灭兮丘陇残千龄兮万代共尽兮何言【善曰周礼曰九夫为井又曰夫间有遂遂上有径庄子曰化穷数尽谓之死　翰曰屋三为井径道也言人屋室迁毁行道荒芜而丘陇亦已摧残言嵗已久矣千年之间变改万代皆已共尽今复何言也】
　　宫殿
　　鲁灵光殿赋【并序】
　　王文考【善曰范后汉书曰王逸字叔师南郡宜城人也子延夀字文考有隽才游鲁作灵光殿赋后蔡邕亦造此赋未成及见延夀所为甚竒之遂辍翰而止后溺水死时年二十余　铣曰范后汉书云王延夀父逸欲作此赋命文考往图其状文考因韵之以简其父父曰吾无以加也时蔡邕亦有此作十年不成邕见文考此赋遂隠而不出文考时年二十至二十四过汉江溺而死】
　　张载注
　　鲁灵光殿者葢景帝程姬之子恭王余之所立也【善曰汉书景帝十三王传曰程姬生鲁恭王余　良曰灵光殿名余恭王名】初恭王始都下国好治宫室遂因鲁僖基兆而营焉【载曰昔鲁僖公使大夫公子奚斯上新姜嫄之庙下治文公之宫故曰遂因鲁僖基兆而营焉　善曰汉书曰防王徙鲁好治宫室毛诗曰命于下国韦昭国语注曰曲沃在绛下故曰下国然以天子为上国故诸侯为下国史记曰季友奉公子申立是为厘公厘与僖同尔雅曰兆域也　向曰凡诸侯归国曰下国兆始也僖僖公言因僖公之始迹而营此殿焉】遭汉中微盗贼奔突自西京未央建章之殿皆见隳坏而灵光岿然独存意者岂非神明依慿支持以保汉室者也【载曰突唐突也诗云昆夷突矣未央建章西京二殿之名杜预左氏传注曰隳毁也岿然高大坚固貌也　善曰孔丛子孔子曰夫山者岿然髙岿丘轨切广雅曰意疑也铣曰遭汉中微盗贼奔突谓王莽簒也隳废也言灵光髙大坚固而独存者将为神明支持以保汉室令其后兴者】然其规矩制度上应星宿【秀】亦所以永安也【善曰上应星宿谓觜陬也赋曰规矩应天上宪觜陬　济曰防矩方圆也上应觜陬之星也】予客自南鄙观艺于鲁覩斯而眙【丑吏】曰嗟乎诗人之兴感物而作【载曰南鄙荆州也广雅曰鄙国也艺六经也鲁有周公孔子在焉愕视曰眙本为艺而来见此惊也见可嗟之物为作诗作赋　翰曰文考客于荆州故云南鄙言鲁有周孔遗风思礼乐之美故云观艺眙惊视也言见灵光神异而惊视将欲慕诗人感物之义】故奚斯颂僖歌其路寝而功绩存乎辞徳音昭乎声【善曰韩诗曰新庙奕奕奚斯所作薛君曰奚斯鲁公子也言其新庙奕奕然盛是诗公子奚斯所作也左传司马侯曰先王务修徳音以享神人毛诗曰我有嘉賔徳音孔昭　翰曰颂僖公立路寝曰清庙奕奕功绩存乎辞辞则颂也徳音昭乎声传之不已也】物以赋显事以颂宣匪赋匪颂将何述焉【向曰言事物必以赋颂宣而明之】遂作赋曰
　　粤若稽古帝汉祖宗濬哲钦明殷五代之纯熈绍伊唐之炎精【载曰若顺也稽考也言能顺天地考行古之道者帝也濬深也哲智也又有深知钦明诗云濬哲维商书云放勲钦明　善曰书曰粤若稽古帝尧又曰濬哲文明殷盛也五代周殷夏唐虞也言汉盛于五代纯熈之道而绍帝尧火徳之运毛诗曰时纯熈矣尔雅曰纯大也孔安国尚书传曰熈广也尔雅曰绍继也诗含神雾曰庆都生伊尧孔安国尚书传曰尧以唐侯升为天子李尤徳阳殿赋曰若炎唐稽古作先东观汉记序曰汉以炎精布耀或幽而光又冯衍说鲍永曰社稷复存炎精更辉　翰曰粤语辞也余注同言汉能顺考古道深智顺明盛五代大广之徳继惟尧之炎精刘尧后故云绍唐汉火徳故云炎精也】荷天衢以元亨廓宇宙而作京敷皇极以创业恊神道而太宁【载曰衢道也易曰荷天之衢道大行也元善之长也亨嘉之防也天所覆为宇中所由为宙也皇极皇建其有极谓得中也恊和神明之道而天下太寜皆谓初汉之盛时也　善曰方言曰张小使大谓之廓郑周易注曰人君在上位负荷天之大道孟子曰君子创业垂统谓可继也周易曰圣人以神道设教　铣曰荷赖衢道元大亨通廓开敷布皇大极中恊令宁安也言汉氏赖天道大通开宇宙而作为京室布大中之道以创制鸿业合于神道而大安也】于是百姓昭明九族敦序乃命孝孙俾侯于鲁【善曰尚书曰百姓昭明又曰敦叙九族孔安国曰九族髙祖孙之亲也尔雅曰命告也毛诗曰孝孙有庆又曰建尔元子俾侯于鲁向曰敦厚俾使也孝孙则恭王也】　锡介珪以作瑞宅附庸而开宇【载曰介大也圭长尺二寸谓之介瑞信也诸侯锡大圭以为瑞信又以为宝申伯之封云锡尔介圭以作尔宝古者附庸百里鲁五百里之封也成王以周公有大功锡二十四等附庸方七百里以是开居也　善曰毛诗曰锡之山川土田附庸又曰大啓尔宇为周室辅　良曰锡赐也玠珪诸侯执者瑞宝宅居也附庸者言其庸税贡赋附于大国言赐之玠珪使敬宝其位居其附庸之国开我皇家之土宇以作蕃援】乃立灵光之秘殿配紫微而【五臣作以】为辅【载曰诗云秘宫有侐紫微至尊宫斥京师也　善曰毛苌诗传曰秘神也西京赋曰思比象于紫微春秋合诚图曰北辰其星七在紫微中　济曰秘深也紫微帝宫也言灵光深殿可配帝宫以为蕃辅也】承明堂于少阳昭列显于奎之分野【善曰言承汉明堂而在少阳之位其光昭列显于奎之分野也尔雅曰分次也汉书曰泰山郡奉髙县有明堂武帝造又曰少阳东方也又曰鲁地奎娄之分野也又曰春秋说题辞曰心为天明堂以布政教言灵光承天之明堂在少阳之地济曰心星为明堂也东方曰少阳鲁在东故言之也奎娄鲁之分野昭列谓星明而行列于天也】瞻彼灵光之为状也则嵯峨防【罪】嵬【隗】峞【羌轨】巍【五鬼】防【五臣作枯罪反】【五臣作卢罪反】吁可畏乎其骇人也【载曰皆其形也骇惊也故覩斯而眙　善曰皆髙峻之貌孔安国尚书传曰吁疑恠之辞　翰曰言其髙大之状可畏而惊人】迢峣倜傥丰丽博敞洞轇轕兮其无垠也【载曰又其形也博广也敞髙平也　善曰迢峣髙貌也倜傥非常也上林赋曰张乐乎胶葛之防郭璞曰言旷逺深邈貌　济曰迢嶤髙貌倜傥卓异也丰大也博广博也敞寛也轇轕广大貌垠畔也言髙峻卓异大丽寛敞其无畔也】邈希世而特出羌瓌谲而鸿纷屹【鱼乙】山峙以纡郁隆崛【鱼屈】岉【勿】乎青云【载曰羌辞也羌亦乃也屹犹孽也髙大貌诗云临冲茀茀崇墉屹屹隆屈也西京赋云终南太一隆屈崔崒崛岉乎青云言此物上逮青云　善曰瑰异谲诡也甘泉赋曰上洪纷而相错广雅曰峙止也　良曰邈逺也希世特出言世希有也瓌竒谲异鸿大纷多也言竒异之状大而多也屹直上也峙立也纡郁曲深貌隆崛岉极髙貌言直上而立曲深而髙入乎青云之中也】郁坱【鞅】圠【乌黠】以嶒【七耕】【宏】崱【助力】缯绫而龙鳞【载曰崱崱嶷然皆其形也　善曰坱圠无齐限之貎嶒屹深空貌缯绫不平貌甘泉赋曰嵌岩其龙鳞缯如字绫音陵　良曰郁坱圠栋梁繁而不平貌増上阔而险也崱缯绫谓参差不齐如龙鳞貌】汨【于笔】硙硙【五哀】以璀璨赫燡燡【亦】而爥坤状若积石之锵锵又似乎帝室之威神【载曰皆其形貌光辉也威神言尊严也　善曰汨净貌硙硙髙貌璀璨众材饰貌燡光明貌爥坤光照下土积石山名西都赋曰激神岳之嶈嶈帝室天帝之室春秋合诚图曰紫宫大帝室也　翰曰汨髙也硙硙峻貌璀璨杂防色也赫燡燡光貌爥照坤地也积石谓昆仑山天帝所居宫名锵锵华盛貌帝室天上紫微宫威神言惊人也髙峻言杂防之色燡燡照地状如天帝之居华盛又似紫微之宫神丽而惊人也】崇墉冈连以岭属朱阙岩岩而双立髙门拟于阊阖方二轨而并入【载曰阊阖天门也王者因以为门墉墙也　善曰李尤徳阳殿赋曰朱阙岩岩二轨谓容两车也郑礼记注曰方并也周礼曰应门二辙郑周礼注曰二轨谓辙广　铣曰崇髙墉墙也言如髙墙与平冈相连长岭相属朱阙双立于前殿北也阊阖天门也轨车也言髙门比于天门方谓二车相并而入言大也】于是乎乃厯夫太阶以造其堂俯仰顾眄东西周章【载曰造其堂观其状而赋之　善曰孔安国尚书传曰造至也　翰曰厯过也太阶髙阶也自此已上皆文考逺见其状此则过其髙阶以至于殿堂顾眄周章言惊视也】彤彩之饰徒何为乎澔澔【浩】涆涆【汗】流离烂漫皓璧暠【杲】曜以月照丹柱歙【翕】赩【许力】而电烻【弋战】霞駮云蔚若阴若阳瀖【霍】濩【镬】燐【吝】乱炜炜煌煌【载曰皓壁暠曜至若阴若阳言其色状也　善曰澔澔涆涆光明盛貌皓古老切涆古旦切流离烂漫分散逺貌暠白也崔骃七依曰丹柱雕墙烻光盛起瀖濩至煌煌言彩色众多曜不定也　济曰彤朱漆也彩光也言此光彩之饰且何为乎自疑问也澔澔涆涆流离烂漫皆光色貌皓白貌暠曜白光也歙赩赤色也电烻赤光也言璧之白如月之照柱之赤如电之光霞駮云蔚言有光明如霞之斑駮深防则如云之繁蔚故若阴阳也瀖濩燐乱炜炜煌煌皆光色乱动目曜而不定也】隠阴夏以中处霐【乌宏】寥【立交】窲【立巢】以峥嵘鸿爌【呼往】熀【吁往】以爣【上浪】阆【浪善音朗】防【善作飋】萧条而清泠【载曰鸿大也爌熀爣朗皆寛明也　善曰阴夏向北之殿也韦仲将景福殿赋曰阴夏则有望舒凉室亦与此同霐寥窲峥嵘皆幽深之貌飋萧条清凉之貌　向曰阴夏谓向北屋也言将隠处于中则或深防或寛明其清凉之气如秋霐寥窲峥嵘深防貌鸿爌熀以爣阆寛明貌防萧条而清泠秋气貌】动滴沥以成响殷【五臣作音】雷应其若惊耳嘈嘈以失聴目矎矎【呼】而丧精骈密石与琅玕齐玉珰与璧英【五臣作瑛载曰矎矎言燿而目不正也琅玕珠也似玉书云球琳琅玕善曰言檐垂滴沥才成小响室内应之其声似雷之惊也说文曰滴沥水下滴沥之也埤苍曰嘈嘈声众也广雅曰矎视也洞箫赋曰愍眸子之丧精李轨法言注曰骈并也国语曰天子之室加密石焉韦昭曰密密理谓砥也然彼以密石磨琢此亦为饰也西都赋曰裁金璧以饰珰璧英璧玉之英也孝经援神契曰玉英玉有英华之色　翰曰凡深闲之室则必多响故檐溜滴沥之声已若雷应之惊嘈嘈声乱貌故失聴矎矎视不明貌故丧目精也骈次也琅玕玉也言次密石以为砌也玉珰璧瑛皆玉也亦齐列于中】遂排金扉而北入宵蔼蔼而晻暧旋室防姢以窈窕洞房呌窱【他吊】而幽防【载曰言深防也宵冥也　善曰淮南子曰倾宫旋室在昆崘阊阖之中徐翰七喻曰连观飞榭旋室回房旋室曲屋也防姢回曲貌楚辞曰姱容脩态亘洞房西京赋曰望呌窱以经廷　铣曰扉门扉也宵谓日将暮也言排金门而北入景将暮也蔼蔼晻暖暝色旋曲也防姢美貌窈窕深也洞通也呌窱逺也言此殿内更有曲室美丽且深又有通房长逺而幽防】西厢踟蹰以闲宴东序重深而奥秘【载曰西厢西序也踟蹰连阁傍小室也闲清闲也可以燕防踟或作移又曰东序东厢也互言之文相避也尔雅曰东西厢谓之序　善曰踟蹰相连之貌毛苌诗传曰宴安也言安静又广雅曰奥藏也字书曰秘密也　铣曰踟蹰缓步不进也宴安也言于西厢缓步清闲以自安息复见东序重深而隠密也】屹【鱼乙】铿【苦耕切五臣作□】瞑【五臣作蒙麦耕切】以勿罔屑黡翳以懿濞防悚悚其惊斯【五臣作若惊】心【思以】而发悸【其季反　载曰□瞠黡翳寂寞之形也又曰惊斯于此惊也　善曰瞑莫耕切又苏林汉书注曰葸葸惧貌与葸同　说文曰悸心动也悸或为欷　济曰屹特出貌□蒙视不明也勿罔不审貌屑微也黡翳暗蔽貌懿濞深防貌悚悚皆恐惧也悸心动也言东序奥秘特出而髙故视之不明望之不审微暗蔽隠深防不测神惊心动也】于是详察其栋宇观其结构规矩应天上宪觜【子移】陬【子防反　载曰详谓欲安心定意审其事也又曰应天文星宿也宪法也　善曰髙诱吕氏春秋注曰结交也构架也又尔雅曰觜陬之星营室东璧也毛诗曰定之方中作为楚宫毛苌曰定营室也　济曰详审也详察栋宇观其结构则规矩乎天文也宪法也觜陬星主架屋故此结构之始法之是应天也】倔【九勿】佹【古毁】云起嵚崟离楼【力朱】三间四表八维九隅【载曰室毎三间则有表四角四方为八维并中为九　善曰甘泉赋曰大夏云谲波诡离楼众木交加之貌长门赋曰罗丰茸之游树离楼梧而相撑　铣曰倔佹云起覆屋貌嵚崟离楼众木相倚貌东序西厢屋各为三间也四表谓屋覆上四面也表外也八维四方四角也中央兼八维是为九隅隅亦角也】万楹丛倚磊砢【卢可】相扶浮柱岹【迢】嵽【递】以星悬漂峣【五结】而枝柱【音驻　载曰楹柱也又曰枝柱言无根而倚立也善曰磊砢壮大之貌又甘泉赋曰抗浮柱之飞榱漂轻貌嶤不安之貌苍颉篇曰柱枝也　翰曰磊珂参差不齐貌言万柱丛倚参差以相扶持浮柱梁上柱也岧嵽逺也星悬言多也漂浮也嶤危貌浮柱髙逺而多其势皆危以相枝柱也】飞梁偃蹇以虹指揭蘧蘧而腾凑层栌【累】佹【古毁】以岌【五合】峩【五可】曲枅要【上】绍而环句【构】芝栭【而】攅罗以戢【侧立】孴【女立】枝牚【耻孟】扠防【牙】而斜据【载曰芝栭山节方小木为之牚眉梁之上也各长三尺牚或作枨字　善曰甘泉赋曰厯倒景而飞梁西都赋曰抗应龙之虹梁崔骃七依曰夏屋蘧蘧髙也音渠王逸楚辞注曰凑聚也説文曰□栌柱上枅苍颉篇曰枅柱上方木然枅栌为一此重言之葢有曲直之殊尔要绍曲貌说文曰栭枅上梁苍颉篇曰攅聚也戢孴众貌説文曰牚柱也扠防参差之貌毛苌诗传云据依也　翰曰偃蹇曲貌掲举貌蘧蘧众攅貌腾合也言飞梁曲如虹指举而众攅更相合凑层栌重斗也曲枅栱也磥佹岌峩重危貌要绍而环句曲而相连貌栭梁上短柱也画以芝草之文相攅布戢孴聚貌枝牚梁上交木也扠防相柱而斜据其间也】傍夭蟜【居表】以横出互黝纠而搏负【五臣作负搏分故切】下岪蔚以璀错上﨑【绮】嶬【蚁】而重注捷猎鳞集支离分赴纵横骆驿各有所趣【善曰夭蟜黝纠特出之貌黝于纠切搏负负荷而攅搏也岪蔚特起貌璀错众盛貌岪扶弗切﨑嶬危崄貌注犹属也捷猎相接貌支离分散也纵横四散也骆驿不絶也　向曰夭峤黝纠林木相连绕貌横出于傍而负搏也负荷也搏犹相负也下岪蔚以璀错谓庄丽而文饰繁杂也上﨑嶬而重注谓髙峻而重檐两水注溜也捷猎次比貌言瓦之次比如鳞集也支离谓椽一一而分布骆驿相连不絶貌言众林木所施纵横相连各有趣向言不虚设也】尔乃悬栋结阿天防绮疎【五臣作疏】圆渊方井反植荷蕖发秀吐荣菡萏披敷緑房紫的【善作菂】窋【张滑】防【丁嫁】垂珠【载曰天防髙防也绮文也疎刻镂也又曰反植者根在上而叶在下尔雅曰荷芙蕖种之于圆渊方井之中以为光耀又曰緑房芙蕖之房刻缯为之緑色紫菂菂中芍也尔雅曰其中菂珠珠之实窋防也　善曰周书曰明堂咸有四阿屋四垂也李尤东观铭曰房闼内布绮疏外陈薛综西京赋注曰疎刻穿之也然刻为绮文谓之绮疎也郑周礼注曰植根生之属尔雅曰荷其华菡萏菡胡感切萏徒感切菂与芍同音的説文曰窋物在宂中貌防亦窋也　铣曰阿曲也悬栋谓屋下更为重梁相结屈曲以为天防画以文彩故云绮疏又为方井图以圆渊及芙蓉花叶花叶向下故云反植发秀吐荣披敷菡萏紫的皆説其花色披散敷布也緑房连子也窋防物在宂中貌言井宂中缀之似珠下垂如在于宂也】云楶【节】藻棁【之恱】龙桷雕镂【载曰云节画云气为山节也棁梁上楹又画水草之文龙桷画椽为龙　善曰尔雅曰栭谓之节郭璞曰节栌也楶与节同论语曰山节藻棁包咸曰棁者梁上楹画为藻文郑礼记注曰栭谓之梁楚辞曰仰观刻桷画龙虵向曰楶梁上柱画以云文棁叉手亦画以文藻龙桷椽也亦刻镂为龙文】飞禽走兽因木生姿【载曰为之形也　善曰髙堂赋曰状似走兽或象飞禽　良曰皆于材木之上雕画禽兽之姿状也】奔虎攫【五臣作镢】拏以梁倚仡【鱼乙】奋舋而轩鬐【】虬龙腾骧以蜿蟺【善】颔【玉感】若动而躨【夔】跜【音尼　善曰玃拏相搏持也羽猎赋曰熊罴之拏玃张揖汉书注曰梁倚相着也仡举头也郭璞曰鬐背上鬛也杜预左氏传注曰舋动也又曰颔摇头也李尤辟廱赋曰万骑躨跜以玃拏躨跜动皃　济曰画虎于梁也欔举爪也拏以手持也若举爪持梁以相倚仡奋舋而轩鬐谓勇而举头也腾飞骧举也蜿蟺盘屈皃颔动也躨跜动皃言虬龙飞举盘屈颔然若动也】朱鸟舒翼以峙衡腾虵蟉【于酉】虬【五臣作虬岐糺切】而绕榱【音衰　载曰榱亦椽也有三名一曰椽二曰桷三曰榱　善曰春秋汉含孳曰太一之常居前朱鸟衔四阿之长衡也淮南子曰桁题不枅文字曰腾蛇无足而腾蟉虬曲貎蟉力鸟切虬巨绕切　翰曰峙立也朱鸟朱雀南方神也尽之于南舒翼而立于衡上衡门上木腾蛇蛇有好文者蟉虬屈盘貌榱椽也画腾虵于椽上屈盘而绕也】白鹿孑蜺【五结】于欂【步碧】栌蟠螭宛转而承楣【善曰古王子乔辞曰王子乔参驾白鹿云中遨孑蜺延首之貌孑甄热切方言曰未升天龙谓之蟠龙　翰曰欂柱头也栌斗也孑蜺延首也言柱头及斗上皆画为白鹿而延首也蟠曲螭龙也宛转落貌楣门额木一一画为龙宛转以承之也】狡跧【侧贠】伏于柎侧猨狖攀椽而相追【善曰说文曰跧蹴也壮栾切柎音父　翰曰跧缩足而柎斗上横木刻狡形置木于背也椽头刻猨狖以手攀而相追狖猴类】熊蚺【天念】防【土蹔】以龂龂【银】却负载而蹲【存】跠【音夷　载曰跠踞也　善曰蚺防吐舌貌苍颉篇曰龂齿根也广雅曰蹲跠踞也　翰曰木上刻作黒熊蚺防吐舌也龂龂齿出貌跠踞也言熊吐舌出齿却负戴栋梁而蹲踞也】齐首目以瞪【直证】眄徒眽眽【五臣本作脉脉】而狋狋【五臣作狝音弥　载曰齐首目以瞪眄骈头而相观视眽眽狋狋视貌　善曰尔雅曰眽相视也莫革切説文曰狋犬怒貌　翰曰瞪直视也脉脉狝狝亦视貌言所刻画杂类齐举首目皆为眄视】胡人遥集于上楹俨雅跽【渠已】而相对仡欺【息眉】以雕耽【呼决】防【乌交】顤【呼交】顟【辽】而睽【巨季】雎【许季】状若悲愁于危处防【七感】嚬蹙【子六】而含悴【慈醉反　载曰皆胡夷之画形也人尊于鸟兽故着在上楹俨雅而相对言敬恭也　善曰俨雅跽貌说文曰跽长跪也欺大首也雕眈如雕之视也声类曰瞲惊视也□与瞲同顤顟大首深目之貌聧雎张目貌孟子曰嚬蹙而言嚬蹙忧貌　翰曰以木刻胡人形在于髙处故云遥集上楹俨雅不动也跽长跪而相对仡丑也欺面狭也雕鸟觜曲而目深者防顤顟而睽雎鼻髙目深之状悴忧也胡人丑形狭面目如雕视又如悲愁处于危苦更若憯怛嚬眉蹙鼻而含忧也】神仙岳岳【五臣本作谔谔】于栋间玉女闚窓而下视【载曰神女之人又弥髙也　善曰岳岳立貌李尤函谷关铭曰玉女流盼而下视　铣曰谔谔行列美貌言刻神仙致于栋间行列而致之刻玉女形于窓上皆闚窓下视于人也】忽瞟眇以响像若鬼神之髣髴【善曰瞟眇视不明之貌说文曰瞟睽也广雅曰莫也响像犹依稀非正形声也说文曰彷佛相似视不諟也諟与谛同　向曰防犹依稀也言此形象依稀髣髴若有其形声】图画天地品类羣生杂物奇怪山神海灵写载其状托之丹青千变万化事各缪形随色象类曲得其情【载曰言委曲得情也善曰列子曰千变万化不可穷极缪形形不同也淮南子曰以镜视形曲得其情　向曰言此图画神怪之物其形各殊故曰缪形也皆委曲得其物情也】上纪开辟遂古之初【载曰更画太古开辟之时帝王之君也善曰尚书考灵耀曰天地开辟耀满舒光楚辞　曰遂古之初谁传道　向曰纪记也遂古上古也】五龙比翼人皇九头【善曰春秋命厯序曰皇伯皇仲皇叔皇季皇少五姓同期俱驾龙周密与神通号曰五龙又曰人皇九头提羽盖乘云车出旸谷分九河宋均曰九头九人也提羽盖鸟之羽　向曰上古有五龙兄弟有五人也黄伯黄仲黄叔黄季黄少并有羽翼分理九州也人皇九头理天下有圣徳也】伏羲鳞身女蜗蛇躯【载曰女蜗亦三皇也　善曰列子曰伏羲女娲蛇身而人面有大圣之徳中记曰伏羲龙身女娲蛇躯　向曰伏羲太昊氏鳞身人首女蜗蛇身人首并有圣徳】鸿荒朴略厥状睢【许规】盱【吁　载曰鸿大也朴质也略野略也上古之世为鸿荒之世也画其形亦质而野略睢盱质朴之形　善曰法言曰鸿荒之世圣人恶之尚书琁玑钤曰帝喾以上朴略有象难传西京赋曰睢盱跋扈字林曰睢仰目也盱张目也　向曰鸿荒朴略皆纯厚之道其形睢盱不可复见故画之睢盱质朴之形】焕炳可观黄帝唐虞轩冕以庸衣裳有殊【载曰至于焕炳可观唯黄帝尧舜以来易曰黄帝尧舜垂衣裳而天下治又曰车曰轩冠曰冕庸用也作此车服以赐有功章有徳书曰车服以庸上曰衣下曰裳有功者赏无功者否故曰殊也　善曰尚书琁玑钤曰帝尧焕炳隆兴可观　铣曰焕炳明也言黄帝帝尧帝舜有明徳可观也庸用也言轩车冠冕用授贤才而比三代衣裳变易亦有殊也】下及三后淫妃乱主【载曰皆画其形也三后夏殷周也　善曰国语史苏曰昔夏桀妺喜有宠而亡夏殷辛妲己有宠而亡殷周幽襃姒有宠周于是亡　良曰后君也三后桀纣幽王淫妃则夏有妺喜殷有妲己周有襃姒也乱主则三后也】忠臣孝子烈士贞女贤愚成败靡不载叙恶以诫世善以示后【载曰忠臣屈原子胥之等孝子申生伯竒之等烈士豫让聂政之等贞女梁寡昭姜之等　善曰列子曰但伏羲以来贤愚好丑成败是非无不消灭也家语曰孔子观于明堂覩四墉有尧舜桀纣之象而各有善恶之状兴废之诫焉孔丛子子思曰古者则有国史书之以示后世善以为示恶以为诫也　翰曰言画此圣贤愚暗忠孝贞烈莫不载而叙之于此殿中以诫时君以示后嗣也】于是乎连阁承宫驰道周环阳榭外望髙楼飞观【善无此二句　载曰驰道驰马之道旋宫而帀毛苌诗传年不顺成驰道不修　善曰驰道人君所行之道也君以乗车马故以驰为名也　向曰承接也言此灵光殿有连阁接宫驰马之道周而环之髙台曰阳榭言近于日也登榭外望复见髙楼飞观观阚也言飞者谓髙也】长涂升降轩槛曼延【载曰长涂升降阁道上下也轩槛所以开明也　善曰上林赋曰长途中宿郭璞曰途楼阁间陛道　济曰轩槛钩栏也曼延言长而不絶】渐台临池层曲九成屹然特立的尔殊形髙径【五臣作经】华葢仰防天庭飞陛揭孽縁云上征中坐垂景頫【五臣作俯】视流星【载曰髙径所径髙上至华葢　善曰言重髙九层也吕氏春秋曰有娀氏有二佚女为九成之台也楚辞曰登华葢兮乗旸谷荅賔戏曰未仰天庭而覩白日掲孽髙貌言台之髙自中坐而乗日景也楚辞曰流星坠兮成雨　向曰渐台星名法星而为台名层髙也九成九重也髙大屈曲九重而成屹然髙貌的尔分明貌华葢星名谓经髙过此星仰视天庭阶道也飞者髙如鸟飞掲孽极髙貌征行也言飞道极髙縁云上行中坐俯视下见星日】千门相似万户如一岩突【五臣作宂】洞出逶迤诘屈周行数里仰不见日【载曰千门万户言多众也相似如一言皆好也又曰或二或三为数非正之辞也论语曰加我数年可以学易　善曰汉书曰建章宫度为千门万户子虚赋曰岩突洞房　铣曰岩穴洞出言屈深如岩穴之中通路而出逶迤长貌诘屈曲貌周行数里仰不见日谓屋宇之多此总叹其美也】何宏丽之靡靡咨用力之妙勤【善曰小雅曰靡靡细也郭璞方言注曰靡靡细好也妙勤精妙功勤也　铣曰宏大也咨嗟也此叹其美何大防细好也嗟用人力之妙可谓勤劳也】非夫通神之俊才谁能克成乎此勲据坤灵之宝势承苍昊之纯殷【载曰易曰地势坤苍昊皆天之称也春为苍天夏为昊天纯大殷中也言鲁承天之大中也　善曰移太常博士曰圣上徳通神明汉书曰益州刺史王襄闻王褒有俊才尔雅曰勲功也　铣曰勲功也谓非鬼神之俊才谁能克成此功言宝人力宝竒也苍昊天也言授地灵之竒势承上天之大中也地在下故云据天在上故云承】包阴阳之变化含元气之烟煴醴腾涌于阴沟甘露被宇而下臻【载曰烟煴天地之蒸气也醴泉出地故曰阴沟也　善曰荀子曰阴阳大化周易曰四时变化春秋命厯序曰元气正则天地八卦孳周易曰天地絪緼万物化醇春秋元命包曰天枢得则醴泉出孝经援神契曰徳至天则甘露降　铣曰言此殿包含阴阳元气以成之烟煴元气之貌醴醴泉腾涌流貌沟渠也在殿北故称阴甘露瑞露也被霑臻至也言醴泉涌渠而出甘露霑宇而至者并美言之皆非其实也】朱桂黝【伊紏】儵【叔】于南北兰芝阿那【五臣作妸娜】于东西祥风翕习以防洒激芳香而常芬【载曰黝儵妸娜皆茂盛之貌风之散物如洒如防然及激溉草木出其芳滋故云翕习以洒防　善曰尚书大传曰徳光地序则朱草生礼斗威仪曰君乘金而王其政平则兰芝常生郑曰主调和也伏俨子虚赋注曰芍药以兰桂调食也然兰既为瑞桂亦冝同春秋运斗枢曰摇光得陵出黒芝朱穆郁金赋曰丹桂植其东礼斗威仪曰君乘火而王其政平则祥风至翕习盛貌防素合切　向曰朱桂香木名兰芝香草名黝儵荣盛貌妸娜柔弱貌祥风和风也翕习风来貌防洒吹草木声激触此桂兰之气常芬然而馨香也】神灵扶其栋宇厯千载而弥坚永安宁以祉福长与大汉而久存实至尊之所御保延夀而宜子孙苟可贵其若斯孰亦有云而不珍【载曰毛诗传曰云言也尔雅曰珍美也善曰甘泉赋曰神莫莫而扶倾尔雅曰弥益也丧服传曰天子至尊髙唐赋曰延年益夀千万嵗毛诗曰冝尔子孙振振兮　济曰谓西京未央建章皆隳坏而此殿独存若神灵扶持以保汉祚也祉善也至尊天子也凡君之服用居处皆曰御此刺诸侯之居逾于制度过崇奢侈故云实至尊之所御也孰谁也言且荣贵如此谁言不珍美也】乱曰【良曰乱治也揔治一篇之美】彤彤灵宫岿【丘轨】防【助轨】穹崇纷厖【莫江】鸿【上】兮崱【助力】屴【力】嵫【兹】厘【利】岑崟【今】【淄】嶷【疑】骈巃【力孔】嵸【子孔】兮【善曰皆髙大峻崄之貌　翰曰此上并髙大参差不齐貌】连拳偃蹇仑【伦】菌踡【巨免】【产】傍欹倾兮【善曰皆特起之貌　济曰皆屈曲髙大倾侧峻险貌】歇欻幽霭【五臣作蔼】云覆霮【徒感】防【徒防】洞杳冥兮【善曰皆幽防之貌歇许乞切欻许勿切　济曰洞深也歇歘髙敞也余皆幽防深逺如云覆也霮防繁云貌】葱翠紫蔚【尉】礧【力罪】碨【五臣作硌音洛】瓌【五臣作瑰】玮含光晷兮【善曰蔚文貌埤苍曰礧碨碨于贿切郭璞山海经注曰礧硌大石也音洛埤苍曰瓌玮珍竒也　良曰葱翠紫蔚杂防色也晷日也瑰玮珍竒金玉之物也礧硌缀着貌言防色金玉皆含日光】穷竒极妙栋宇已来未之有兮【善曰周易曰上栋下宇以待风雨翰曰言初制栋宇已来上古穴居故圣人制上栋下宇足以避风雨后积习成俗恣为奢侈陈列珍怪穷人力极人财故云栋宇已来未之有也】神之营之瑞我汉室永不朽兮【向曰言其竒异壮丽遂假云神营之瑞美也永长也】
　　景福殿赋【善曰洛阳宫殿簿曰许昌宫景福殿七间】
　　何平叔【善曰典略云何晏字平叔南阳人也尚金乡公主有竒才美容貌魏明帝将东巡恐夏热故于许昌作殿名曰景福既成命人赋之平叔遂有此作平叔为散骑常侍迁尚书主选后曹爽反为司马宣王斩于东市　铣同善注】
　　大哉惟魏世有哲圣武创元基文集大命【善曰武武帝文文帝魏志曰太祖武皇帝姓曹讳操为丞相封魏王文帝受禅追尊曰武皇帝毛诗曰世有哲王尚书曰天监厥徳用集大命　向曰大哉叹美之言也】皆体天作制顺时立政至于帝皇遂重熈而累盛【善曰东都赋曰体元立制顺时立政谓依月令而行也礼记曰凡举事必顺其时尚书有立政篇魏志曰明皇帝讳叡字元仲文帝太子也文帝崩即皇帝位东都赋曰至乎永平之际重熈而累洽铣曰谓立化如天有四时寒暑是体天也顺时谓顺于人心不妨夺农务也帝皇明帝也熈明也言至于明帝遂继文帝之明故曰重明累盛】逺则袭阴阳之自然近则本人物之至情上则崇稽古之道下则阐长世之善经【善曰周易曰一阴一阳之谓道阮籍通老子论曰道法自然汉书仲舒对防曰计安天下莫不本于人情也书曰粤若稽古帝尧尚书序曰谓之三坟言大道也左传曰北宫文子曰有其国家令问长世又随武子曰兼弱攻昧武之善经　翰曰言如阴阳之生万物覆之育之皆自然而然本人物之至情谓各使得其所也大阐开经常也崇考古之贤君大道开长世之善理以为常道也】庶事既康天秩孔明故载祀二三而国富刑清【善曰尚书曰庶事康哉又曰天秩有礼毛诗曰祀事孔明魏志明纪曰大和六年三月行幸东巡四月行幸许昌宫春秋説题辞曰国富民康周易曰圣人以顺动则刑罚清班固汉书述曰国富刑清　铣曰庶众康安秩禄孔甚也载祀皆年也唐虞曰载夏曰祀二三谓明帝六年也言众事既安天禄甚明为君六年人富而刑狱无失也】嵗三【五臣作二】月东巡狩【五臣无狩字】至于许昌望祠【五臣作祀】山川考时度方存问髙年率民耕桑【善曰尚书曰嵗二月东巡狩至于岱宗柴礼记王制曰嵗二月东巡狩望祠山川问百年者就见之考时月定礼乐制度衣服正之史记曰抚万民度四方王齐曰隔定四方而抚安之司马彪续汉书曰凡郡国掌治民常以春行所至县劝民农桑　向曰许昌地名天子五年一巡狩望祀山川考时谓以长吏之政道有废于时者度方谓度其方物无使不中用存问髙年行孝道也率劝也】越六月既望林钟纪律大火昏正桑梓繁芜大雨时行【善曰尚书曰惟五月既望孔安国曰十五日日月相望也又曰越于也礼记曰季夏之月昏火中又曰律中林钟是月也大雨时行尚书曰庶草蕃芜　向曰越于也既望十五日季夏之月律应林钟大火星名昏见南方故云也桑梓木名繁芜多也此月当大雨时行之时也】三事九司宏儒硕生【五臣有相与二字】感乎溽暑之伊郁而虑性命之所平【善曰三事三公也毛诗曰三事大夫莫肯夙夜九司九卿也春秋汉含孳曰九卿象河海剧秦美新曰耆儒硕老尔雅曰宏硕大也礼记曰季夏是月也土润溽暑伊郁烦热貌周易曰乾道变化各正性命家语曰分于道谓之命形于一谓之性王肃曰分于道始得为人也各受阴阳刚柔之性故曰形于一　向曰三事三公九司九卿宏硕皆大也溽湿伊郁气不通也平成也言三公九卿大儒皆相与感乎湿水之气伊郁不通而忧乎性命之所不能生成也】惟岷越之不静寤征行之未宁【善曰岷越吴蜀二境也尚书曰西土人亦不静　翰曰岷越蜀吴也不静犹未平也寤觉也征行谓戎马也宁息也言三公九卿大儒皆知蜀吴未平戎马未息也】乃昌言曰昔在萧公暨于孙卿皆先识博览明允笃诚莫不以为不壮不丽不足以一民而重威灵不饰不美不足以训后而示厥成故当时享其功利后世赖其英声【善曰尚书曰禹拜昌言萧公何也荀子曰宫室台榭以避燥湿养徳别轻重也长笛赋序曰博览典雅左传曰髙阳氏有才子明允笃诚汉书曰萧何治未央宫上见其壮丽甚怒何曰天子以四海为家非令壮丽亡以重威且亡令后世有以加也贾逵连珠曰君人者不饰不美不足以一民国语屈建曰不可以训后嗣不可以私欲千国毛诗曰我客戾止永观厥成杜预左氏传注曰享受也史记司马季曰助上养下多其功利封禅书曰飞英声　济曰言三公九卿大儒虽知戎马未息而皆昌言将造宫殿萧何造未央宫孙卿子云宫室所以避燥湿别尊卑也则先识博览明允笃诚者也所以壮丽饰美葢天子示天下以威灵且令后世子孙无以加之此谓训后亦所以示其功成也君者人之所利故当时享其功利后世赖其英美之声】且【五臣有其字】许昌者乃大运之攸戾图防之所旌苟徳义其如斯夫何宫室之勿营【善曰献帝纪曰太史丞许芝奏故白马令李云上书曰许昌气见于当涂髙者昌于许当涂髙者魏也今魏基昌于许汉微絶于许春秋元命苞曰许昌为周当涂春秋説题辞曰大运在五雒书摘亡辞曰五徳之运杜预左氏传注曰戾定也贾逵国语注曰旌表也广雅曰何问也　翰曰且者重美之言也攸所戾止也大运天运也旌标苟且也言许昌乃天运所止图防所标也汉时许昌有气见于当涂髙识者以为昌于许也当涂髙魏也且图防徳义如此夫何宫室之勿营言可营也】帝曰俞哉辂既驾轻裘斯御乃命有司礼仪是具审量日力详度费务鸠经始之黎民【五臣作人】辑农功之暇豫因东师之献捷就海孽之贿赂立景福之秘殿备皇居之制度【善曰尚书帝曰俞孔安国曰俞然也礼记曰孟冬之月天子乘辂又曰是月也天子始裘论语曰衣轻裘蔡邕月令章句曰凡衣服加于身曰御礼记曰乃命有司汉书曰景帝诏礼官具礼仪汉书曰王延世功费约省用日力寡孙子曰必先筭其费务左传曰郯子曰以鸠其民尔雅曰鸠聚也毛诗曰经始灵台孔安国尚书传曰黎众也又曰辑集也左氏传吕相絶秦曰芟夷我农功国语优施曰我教兹暇豫之事君韦昭曰暇闲也豫讨大将周贺于成山杀贺东师献捷葢谓此也左传曰齐侯来献戎防汉书曰虫豸之妖谓之孽以吴僻居海曲而称乱故曰海孽鱼列切尔雅曰贿财也魏志明纪曰脩许昌宫起景福殿鲁灵光殿赋曰立灵光之秘殿　济曰俞然也请明帝聴三公九卿大儒立宫室之言乃曰然哉辂车名轻裘暑服命主司具礼仪计其日功恐多废人力详其费务恐多用人财鸠集也经始黎人谓梓匠之人也辑因也言集梓匠之众人因农功之暇豫东师献捷谓破吴将获其贿赂就用也孽犹僻也言用海僻之贿赂立此殿备帝居之法度也】尔乃丰层覆之眈眈建髙基之堂堂罗疏【五臣作疎】柱之汨【王笔】越肃坻【直夷】鄂【五各】之锵锵【善曰西京赋曰大夏眈眈史记曰楚国堂堂之大也罗列也疏柱画柱也汨越光明貌坻殿基也鄂垠鄂也西京赋曰坻鄂鳞胊铣曰丰厚层髙也覆屋葢也言厚而且髙眈深防貌堂堂髙敞貌疎谓一一布之汨越罗列貌肃严威貌坻鄂犹畔际也锵锵髙貌】飞櫩翼以轩翥反宇防【鱼桀】以髙骧流羽毛之葳蕤垂环玭【蒲眠】之琳琅【善曰西京赋曰反宇嶪嶪飞櫩防防又曰凤骞翥于甍标西都赋曰荷栋桴而髙骧言宫室以羽毛为饰又垂环玭及琳琅也西都赋曰翡翠火齐葳蕤羽毛之貌尔雅曰肉好若一谓之环説文曰玭珠也　铣曰轩犹髙也言飞櫩如鸟翼之髙翥翥亦飞也反宇谓屋葢向上偃者防谓屋上阔也言屋櫩向上偃阔而势举也室内饰羽毛翡翠之类葳蕤毛羽美貌环玭琳琅皆珠玉杂垂于中也】参【三】旗九旒从风飘扬皓皓旰旰丹彩煌煌【善曰周礼曰熊旗六斿以象伐毛苌诗传曰参伐也然伐一星以旗象参故曰参旗周礼曰龙旗九旒今云参旗九旒葢一指旗名一言旒数可以相明也旰旰煌煌皆盛貌　翰曰参三也旗上画日月星九旒九旗也皓皓旰旰丹彩煌煌皆旌旗之光明】故其华表则镐镐【杲】铄铄【舒灼】赫奕章灼若日月之丽天也【善曰华表谓华饰屋之表外也镐镐铄铄赫奕章灼皆光显昭明也周易曰日月丽乎天　良同善注】其奥秘则翳蔽暧昧髣髴退概若幽星之纚【力氏】连也【善曰鲁灵光殿赋曰西序重深而奥秘翳蔽暧昧髣髴退概皆谓幽深不明也幽犹夜也暧音爱概古爱切纚相连之貌　铣曰言殿内深奥翳蔽暧昧髣髴退概皆幽逺不分明貌幽夜也言深防之中见珠玉光饰之物若夜星之相连纚缀】既栉比【毗逸】而攅集又宏琏以丰敞兼苞博落不常一象【善曰毛诗曰其比如栉琏未详一曰宏连大连众木也王逸楚辞注曰横木关柱为连琏与连古字通愽落谓所绕者广也郭璞山海经注曰络绕也落与络古字通　翰曰栉梳宏大琏美敞髙也博落广疎也言殿宇相连接如梳齿相比而攅集大美敞广而且疎丹青竒异故不常一象也】逺而望之若摛朱霞而耀天文迫而察之若仰崇山而戴垂云嗟环玮以壮丽纷彧彧【郁】其难分此其大较【角】也【善曰广雅曰摛舒也宋衷易纬注曰天文者谓三光王襃甘泉赋曰却而望之郁乎似积云就而察之防乎若太山南都赋曰纷郁郁其难详大较犹大略也孔安国尚书传曰大较三品也　济曰摛粲也朱霞言殿形赤有似霞也近见如髙山之上戴覆繁云而垂下嗟叹美之辞瓌竒玮美也纷彧彧文章多貌较略也言竒美壮丽文章多难以分别且述其大略如此也】若乃髙甍【萌】崔嵬飞宇承霓緜蛮黮【徒感】防【徒防】随云融泄【曳】鸟企山峙若翔若滞【善曰薛综西京赋注曰甍栋也诗曰緜蛮黄鸟薛君曰緜蛮文貌黮防黒貌融泄动貌言屋形髙竦如鸟之企如山之竦若翔若滞山鸟之貌诗曰如鸟斯企説文曰企举踵也去豉切鲁灵光殿赋曰屹山峙以纡郁　向曰上言大较此复重述甍屋櫩也崔嵬髙貌飞宇承霓言其髙承于云霓緜蛮文貌黮防黒貌融泄云动貌言屋髙入云若随云而动企乌立也言髙峻之势如鸟立而欲翔山峙而且止滞止也】峨峨嶫嶫【业】罔识所届虽离朱之至精犹曜而不能昭晰也【五臣无也字善曰西京赋曰嵯峨捷业罔识所则赵岐孟子章句曰离朱即离娄也淮南子曰离朱之明察箴末于百步之外箴古针字王逸楚辞注曰曜惑乱貌説文曰昭晰明也晰之逝切　向曰峨峨嶫嶫髙貌罔无届至也离朱古之明目者即离娄也言此殿髙峻人皆无能识其所至者虽离娄目睛尚犹曜不能昭晰也曜不分明貌昭晰明也】尔乃开南端之豁达张笋虡之轮华钟杌【兀】其髙悬悍【汗】兽仡以俪陈体洪刚之猛毅声訇【普宏】磤【隠】其若震【音真　善曰凡正门皆谓之端门春秋説题辞曰血书鲁端门豁达门通之貌轮豳其形也言端门之内为笋以悬华钟又植悍兽为虡以负之仡然相对而陈列之东都赋曰铿华钟周礼曰鳬氏冩兽之形大声有力者以为钟虡言当笋下为两飞兽以背负何休公羊传注曰仡然壮勇貌贾逵国语注曰俪偶也俪力计切毛苌诗传曰磤雷声也　铣曰南端南门笋虡钟架也轮豳多貌华钟钟有文饰也杌髙悬举也悍兽熊虎也钟架之足刻为其形仡壮勇貌俪双也訇磤声也言华钟已悬悍兽勇形双布陈其形体猛毅也钟声訇磤如雷震】爰有遐狄镣【辽】质轮菌坐髙门之侧堂彰圣主之威神【善曰遐狄即长狄也以镣为质轮菌然也尔雅曰白金谓之银美者谓之镣郭璞曰音辽也广雅曰质躯也轮音伦菌其旻切坐谓为金狄坐于髙门侧堂之中以明圣王之有威神晏子曰景公坐于堂侧　翰曰遐狄长狄也古之长人以银铸之其形质轮菌然而髙皆坐于门侧堂上以明帝主威神能臣伏异类镣银也】芸若充庭槐枫被宸【辰】缀以万年綷以紫榛或以嘉名取宠或以美材见珍结实商秋敷华青春蔼蔼萋萋馥馥芬芬【善曰礼记曰仲冬之月芸始生郑曰芸香草也若杜若也何休公羊传注曰充满也槐枫二木名説文曰宸屋宇也贾逵国语注曰缀连也晋宫阁铭曰华林园万年树十四株綷犹杂也毛诗曰山有紫榛毛苌曰榛木名万年嘉名之属紫榛美材之属礼记曰孟秋之月其音商楚辞曰青春爰谢王逸曰青东方为春位其色青　济曰芸若香草槐枫木名被满也帝居曰宸言植此草木满于宸中万年紫榛木名缀綷皆错杂也言此草木或以条榦竒花异叶者则见珍贵皆结子秋时布花春节蔼蔼萋萋盛貌馥馥芬芬香气也】尔其结构则修梁彩制下褰上竒桁梧复叠势合形离赩如宛【五臣作蜿】虹赫如奔螭南距阳荣北极幽崖【宜】任重道逺厥庸【五臣作用】孔多【善曰脩梁跨回故曰褰众彩殊制故曰竒徐爰射雉赋注曰褰开也説文曰竒异也桁梁上所施也桁与衡同梧柱也音梧宛虹奔螭梁上之饰也如淳汉书注曰宛虹屈虹也言椽栱交结南自阳荣而北至幽崖故云任重道逺其功甚多多当为趋广雅曰趋多也纸移切郭璞上林赋注曰荣屋重檐也在南曰阳论语曰任重而道逺　良曰脩长褰举也髙险曰竒言长梁光彩之制自下举而上险桁梧枓栱也皆重叠而施其势或合或离赩然如蜿虹赫然如奔螭螭龙也距至也阳荣南檐也幽崖北边也言长梁南至阳荣北极幽崖此则任重道逺其用甚多亦如君得良臣任而用之】于是列髹【休】彤之绣桷垂琬琰之文珰蝹【于云】若神龙之登降灼若明月之流光【善曰言桷以髹漆饰之而为藻绣以琬琰之玉而为文珰汉书曰殿上髹周礼曰王之丧车髹饰郑曰赤多黒少谓之髹韦昭曰制漆为髹尚书曰璧琬琰在西序上林赋曰华榱璧珰神龙绣桷也明月文珰也薛综西京赋注曰蝹龙貌　翰曰髹彤丹漆也画文绣之色于椽上涂以丹漆琬琰玉也珰椽头也以玉为文于上蝹龙貌灼光明也】爰有禁楄【防沔】勒分翼张承以阳马接以圆方斑间赋白疎密有章【善曰楄阳马之短桷也説文曰楄署也扁从户册者署门户也桷署虽殊为文之义则一也扁与楄同一音必緜切册楚责切勒分翼张言如兽勒之分鸟翼之张释名曰勒与肋古字通阳马四阿长桁也禁楄列布承以阳马众材相接或贠方也马融梁将军西第赋曰腾极受檐阳马承楄广雅曰斑分也毛苌诗传曰赋布也考工记曰善绘之事赤与白谓之章　向曰禁楄短椽也勒分翼张分布之貌阳马屋四角引出以承短椽者相连接或圆或方斑白相间疎密各有文章也】飞桏【五臣作昻】鸟踊双辕是荷赴险【五臣作隘】凌虚猎捷相和【善作加　善曰飞桏之形类鸟之飞又有双辕任承檐以荷众材今人名屋四阿拱曰防枊也刘梁七举曰双覆井芰荷垂英枊吾郎切　铣曰飞昻阳马也言如鸟之飞踊下有双辕负之故云是荷双辕承柱木也众材交横或赴险而凌虚猎捷相接貌】皎皎白间离离列钱晨光内照流景外烻烈若钩星在汉涣若云梁承天【善曰白间青琐之侧以白涂之今犹谓之白间列钱金釭也西京赋曰金钩衔璧是为列钱晨光日景也日光照于室中而流景外发白烻起也西都赋曰激日景而纳光烻起貌式延切言宫殿烈然光明若钩星之在河汉涣然髙广又似云梁而承于天也广雅曰辰星或谓之钩星云梁以云为梁也　铣曰皎皎白貌白间防也以白涂之画为钱文离离分别貌烻光动也日光照之于中防色流出于外动其晖光钩星星名在河汉中言此中光色烈然似之也云梁承天言梁髙如云虹之状以承于天】騧【】徙【五臣作徒】增错转县成郛茄【加】蔤【密】倒植吐被芙蕖缭【了】以藻井编以綷【子防】疏红葩【胡甲】鞢【直甲】丹绮离娄【力俱】菡【胡感】萏【徒敢】赩翕纎缛纷敷繁饰累巧不可胜书【善曰騧或为蜗言合众板上为井栏而形文错若蜗之徙递转县之各成郛郭尔雅曰荷芙蕖其茎茄其本蔤郭璞曰茎下曰藕在泥中者苍颉篇曰植种也广雅曰缭绕纒也西京赋曰蔕倒茄于藻井披红葩之狎猎又曰何工巧之瑰玮交绮豁以疏寮綷疏谓绘五彩于刻镂之中离娄刻镂之貌刘向熏炉铭曰雕镂万兽离娄相加尔雅曰荷其华菡萏□与菡同説文曰缛采饰也广雅曰胜举也言不可胜而书　翰曰林木众合参差文章如騧虫之徒相重杂也廻旋相连如郛郭之居相接也茄蔤芙蕖皆水草名并仰画于屋中如倒生吐被其苗鞢花相次比貌离娄顔色相分布貌菡萏赩翕芙蕖色也纎缛纷敷彩色乱布貌言巧妙不可尽书】于是兰栭积重窭【其矩】数矩设防【子兼】栌【卢】各落以相承栾拱夭蟜【五臣从夭】而交结【善曰兰木兰也以木兰为栭言兰栭重叠交互以相承有似窭数故借其名焉苏林汉书注曰窭数四股钩数所柱切防即枊也説文曰栌柱上枅也薛综西京赋注曰栾柱上曲木两头受栌者栱栾类而曲也夭蟜栾栱长壮之貌蟜其夭切　翰曰兰香木栭梁上短柱皆重积之窭数众木攅貌矩规矩也言众木相攅皆中规矩而安设之防栌曲短梁也各落危岨貌栾以承栱栱以承枓夭矫髙貌言皆相承而交结】金楹齐列玉舄承跋青琐银铺是为闺闼【善曰金楹金柱也而以玉礩承柱之跋也西京赋曰雕楹玉舄广雅曰磶礩也礼记曰烛不见跋郑曰跋本也方末切言以青琐银铺是为闺闼之饰汉书曰赤墀青琐银铺以银为铺首也长门赋曰挤玉户而撼金铺　良曰金楹金饰柱玉舄玉为矴以承柱下跋柱根也青琐防也以青画为琐文铺门饰以银闺闼门类】双枚既脩重桴乃饰防【毗】梠縁边周流四极侯衞之班藩服之职【善曰双枚屋内重檐也重桴重栋也在内谓之双枚在外谓之重桴言重檐既长囚逹于外而重栋以施彩饰也枚莫回切言以防梠縁屋边隅周匝流移至于四极説文曰防梠秦名屋緜联楚谓之梠也言防梠之居四极若五服之镇外藩也周书有侯衞藩服小雅曰班次也　济曰双枚屋内两重作梁也重桴在外作两重牵也防梠谓连檐木以承瓦也言縁边周绕四极而徧之如诸侯之班秩五服以守王职也】温房承其东序凉室处其西偏【善曰温房凉室二殿名卞兰许昌宫赋曰则有望舒凉室羲和温房然卞何同时今引之者转以相明也　良同善注】开建阳则朱炎艳啓金光则清风臻【善曰建阳门在东金光在西白虎通曰炎者太阳韦仲将景福殿赋曰昭刚义于金光崇柔惠于建阳尔雅曰臻至也　良曰建阳东门朱炎日也艳日光言开东门则日光至金光西门也开之则清风至】故冬不凄寒夏无炎煇【五臣作暺昌延】钧调中适可以永年【善曰言寒暑犹门故无寒燀之患毛苌诗传曰凄寒风也国语太子晋曰水无沈气火无炎燀韦昭曰燀炎起貌吕氏春秋曰衷也者适也髙诱曰适中也舞赋曰永年之术　铣曰燀热气言冬则居温房故不凄寒夏则处凉室故无炎气此则钧调适志故可以保长年也】墉垣砀【徒浪】基其光昭昭【之绍切五臣作照照】周制白盛今也维缥【匹妙反　善曰尔雅曰墙谓之墉説文曰砀文石也墉之色也周礼曰掌蜃共白盛之蜃郑注曰盛犹成也谓饰墉使白之蜃也今东莱用蛤谓之文灰刘梁七举曰丹墀缥璧紫柱红梁　铣曰墉垣墙也砀文石以为墙根其光照照然缥浅碧言周家以白墙为盛今以浅碧为华】落带金釭此焉二等明珠翠羽往往而在【善曰落带璧带也而交落之上施金釭而为二等汉书曰昭阳舍其璧带往往为黄金釭函蓝田璧汉书曰昭阳舍往往明珠翠羽饰之　铣曰金釭金盏也致宝玉于中自上悬下犹如落带而重悬之故云二等兼以明月珠翡翠饰焉往往而在言多也】钦先王之允塞悦重华之无为【善曰尚书曰重华濬哲文明温防允塞孔安国曰舜有深智文明温防之徳信允塞四表上下也论语曰无为而治者其舜也欤　铣曰钦敬允信也言敬先王以信塞于天下悦帝舜无为之理也】命共工使作缋明五采之彰【五臣作章】施【善曰尚书帝曰垂命汝作共工又曰予欲观古人之象作缋宗□以五采彰施于五色作服汝明郑曰缋读曰绘凡画者为绘胡对切　铣曰共工舜掌工人之官故将命此官使作绘画明五采之服各有文章所施用也】图象古昔以当箴规椒房之列是准是仪【善曰韦昭国语注曰箴箴刺主阙郑毛诗笺曰规正圆之器以思亲正君曰规也汉书旧仪曰皇后称椒房诗曰椒聊之实蔓延盈升美其繁兴也翰曰言画古者明君暗主贤愚之象以为君王之诫椒房后妃室亦为之是标凖仪范】观【五臣作覩】虞姬之容止知治国之佞【五臣作俟】臣【善曰列女传曰齐虞姬者名损之齐威王之姬也齐威王即位诸侯并侵之其佞臣周破胡专权擅势嫉贤妬能即墨大夫贤而日毁之阿大夫不肖反日誉之虞姬谓王曰破胡防谗之佞臣也不可不退齐有北郭先生者贤明于道可置左右王乃封即墨大夫以万户烹阿大夫与周破胡遂收故侵地齐国大治　翰曰虞姬齐威王妃也齐王即位九年国不治姬乃劝王诛谗臣用贤臣国大治俟待也言见虞姬之状则知国待贤臣也】见姜后之解佩寤前世之所遵【善曰列女传曰周宣姜后者齐侯之女宣王之后也宣王尝夜卧而晏起后夫人不出于房姜后既出乃脱簮珥待罪于永巷使其傅母通言于王曰妾不才妾之淫心见矣致君王失礼而晏朝注云永巷堂涂是也　向注同言见此亊以寤前代之所遵法也】贤钟离之谠言懿楚樊之退身【善曰列女传曰钟离春者齐无盐邑之女也为人极丑自诣宣王愿乞一见宣王召见之乃举手拊膝曰殆哉殆哉宣王曰愿闻命对曰今西有横秦之患南有强楚之雠春秋四十壮勇不立一殆也渐台五层万民疲困此二殆也贤者伏匿山林谄防强于左右此三殆也酒浆流湎以夜继日女乐俳优纵横大笑此四殆也宣王喟然而叹曰寡人之殆几不全拜无盐君以为王后汉书成帝曰久不见班生今日复闻谠言声类曰谠善言也列女传曰樊姬者楚庄王之夫人也王尝聴朝而罢晏樊姬曰何罢之晏王曰今日与贤者语樊姬曰王之所谓贤者诸侯之客与将国中士也王曰虞丘子也樊姬揜口而笑曰妾幸得充后宫妾所进者九人今贤于妾者二人与妾同列者七人今夫虞丘子之相楚十余年矣其所荐者非其子孙则族昆弟未尝闻其进贤而退不肖夫知贤而不进是不忠也若不知贤是无知也岂可谓贤哉　翰曰谠直也余注同言王以姬之言告虞丘子丘子避位而进孙叔敖敖相楚三年而理故此美楚姬之言而虞丘退身也】嘉班妾之辞辇伟孟母之择隣【善曰汉书曰成帝游于后庭尝与班婕妤同辇婕妤辞曰三代末主乃有嬖女今欲同辇得无近似之列女传曰轲母者即孟子母也号曰孟母其舍近墓孟子之少也嬉戏为墓间之亊踊跃筑埋孟母曰此非所以居处子也乃去舍市傍其子嬉戏为贾又曰此非所以居处子也乃舍学宫之傍其子游嬉乃设俎豆揖让进退曰此可以居子遂居及孟子长学六艺卒成大儒　翰同善注】故将广智必先多闻【善曰文子曰聦明广智守以愚多闻博辨守以俭国语曰晋公使赵衰为卿辞曰胥臣多闻臣不若也　向曰将广益其智必先多闻古今之道也】多闻多杂多杂真【善曰扬子曰杂乎杂人病多知为杂惟圣人为不杂贾逵国语注曰惑也　向曰人之多闻必有混杂而惑其真性】不焉在在乎择人【善曰左传士文伯谓晋侯曰务三而已一曰择人杜预曰择贤人也　翰曰使无惑之性何在也在乎择人故人君择贤臣而后用士则择贤而后交乃无也】故将立徳必先近仁【善曰言将欲立徳必先近于仁贤也左传穆叔曰太上立徳礼记曰力行近乎仁　铣曰仁道柔故先近之】欲此礼之不諐【去干】是以尽乎行道之先民【善曰大戴礼引诗曰礼义之不諐何恤人言礼记孔子曰行道之人国语曰古曰在昔昔曰先民也　翰曰諐违也言欲上下之礼不违则为上尽行其道以先忧人为务也下人和则附于上故上下之礼长不违也】朝观夕览何与书绅【善曰言朝夕观览图画何如书绅之事乎论语曰子张书诸绅　济曰与用也言此上事皆朝夕观览之足为明镜亦何用书之于绅乃可为诫也绅带也】若乃阶除连延萧曼【五臣作蔓】云征【善曰萧曼萧条曼延言髙逺也西京赋曰途阁云曼鲁灵光殿赋曰飞陛掲孽縁云上征　济曰此复説宫殿之外除亦阶也连延长貌萧蔓髙逺也征行也言其髙峻若行于云中】櫺槛邳【五臣作披】张钩错矩成【善曰西京赋曰伏櫺槛而頫聴薛综曰櫺槛台上槛也邳或为丕孔安国尚书传曰丕大也钩以正曲矩以正方也庄子曰曲者不以钩方者不以矩错犹治也　向曰櫺槛栏也言大张设之钩错矩成言钩栏中错为斜方之文也】楯类腾蛇槢【习】似琼英【善曰荣楯雕镂形类腾蛇众槢文采又似琼英越絶书曰越王勾践欲伐吴大夫文种于是作荣楯婴以白璧镂以黄金状类龙蛇以献吴王一曰应劭汉书注曰楯栏横也司马彪庄子注曰槢械楔也琼英玉英也此既施之于櫺槛然凡楔皆谓之槢楔先结切向注同】如螭之蟠如虬之停【善曰广雅曰无角曰螭龙有角曰虬龙方言曰未升天龙谓之蟠龙良注同蟠屈停止也】　轩交登光藻昭明驺虞承献素质仁形彰天瑞之休显照【五臣作昭】逺戎之来庭【善曰司马彪上林赋注曰轩楯下板也上加漆故曰轩楯阶除之栏故曰交登郑周礼注曰登升也言于驺虞以乘轩板状轩轩然毛苌诗传曰驺虞白虎黑文毛诗序曰仁如驺虞则王道以成刘熈孟子注曰献犹轩轩在物上之称也广雅曰质地也司马相如封禅书驺虞颂曰厥涂靡从天瑞之征王襃四子讲徳论曰南郡获白虎是以北狄賔也　良曰彰明也轩上下道也道中深防故云也交登谓道多交手而上藻文也驺虞白虎黒文也天子有至仁之徳则逺方承命而献之故云有仁形也魏有此瑞今作其形于殿以彰天瑞之休明逺方之来王庭也】阴堂承北方轩九户右个【古贺】清宴西东其宇【善曰任北故称阴堂也方轩并防也西京赋曰九户开辟杜预左氏传注曰个东西厢也清宴殿名韦诞景福殿赋曰离殿别馆粲如列星安昌延休清宴永宁　济注同方并也轩门上板言阴堂有九门门上并板而作右个西厢也清宴殿名此侧室也故东西为之】连以永宁安昌临圃遂及百子后宫攸处【善曰洛阳宫殿簿曰许昌宫永寕殿七间安昌殿十间临圃殿名韦诞景福殿赋曰美百子之特居嘉休祥之令名郑毛诗笺曰太姒十子众妾则宜百子其殿之名葢取于此　向曰永宁安昌临圃并殿名与大殿相连百子亦殿名宫女所处】处之斯何窈窕淑女思齐徽音聿求多【五臣作其】祜【善曰毛诗曰大姒嗣徽音则百斯男又曰靡有不克自求伊祜　向曰言处百子殿者何人乃窈窕淑女窈窕美貌淑善也诗云思齐大任文王之母此善其美音也徽美聿循祜福也言循顺以求其多福】其祜伊何冝尔子孙【五臣作孙子】克明克哲克聦克敏【音美叶韵】永锡难老兆民頼止【善曰诗曰冝尔子孙振振兮蔡邕桥碑曰克明克哲实叡实聦毛诗曰农夫克敏锡之以难老令其夀考诗又曰既饮防酒永锡难老尚书曰一人有庆兆民赖之　铣曰伊惟克能哲制敏达永长锡赐也言能明能智能聦能达则上天长赐其福而难老保夀子孙有徳以御天下故兆民庆赖矣止语辞也】于南则有承光前殿赋政之宫纳贤用能询道求中疆理宇宙甄陶国风云行雨施品物咸融【善曰洛阳宫殿簿曰许昌宫承光殿七间西京赋曰表贤简能毛苌诗传曰亲戚之谋为询也左传齐賔媚人谓晋人曰先王疆理天下扬子法言曰甄陶天下其在和乎李曰埏埴为器曰甄陶王者亦甄陶其民也埏失然切周易曰云行雨施品物流形融犹通也　翰曰赋政宫名纳用贤能询谟臣下求大中之道定封疆以理天下甄陶谓烧土为器言欲政化纯厚亦如甄陶乃成咸皆融通也言天子惠化于人如云雨霑万物皆以通及之也】其西则有左墄【七得】右平讲肄【五臣作肆】之场二六对陈殿翼相当【善曰七略曰蹵鞠者传曰黄帝所作王者宫中必左墄而右平墄犹国也言有国当治之也蹵鞠亦有治国之象左墄而右平侯权景福殿赋曰乃造彼鞠室讲肄谓习武也贾逵国语注曰肄习也二六葢鞠室之数而室有一人也李尤鞠室铭曰圆鞠方墙放象阴阳法月冲对二六相当卞兰许昌宫赋曰设御坐于鞠域观竒材之曜晖二六对而讲功体便防而若飞济曰左墄右平蹵鞠屋名肆犹戯也言此为讲戏之场二六对陈十二人也殿翼相当谓屋势如鸟翼】僻【毗亦】脱承便葢象戎兵察解言归譬诸政刑将以行令岂惟娱情【善曰言相辟脱似承敌人之便以象戎兵习战之术也七略曰蹋鞠兵势也汉书音义曰梓胡若今相僻卧轮之类僻匹赤切言察之既解而各言归斯实譬之政刑非为戏乐而已七略曰蹋鞠其法律多微意皆因嬉戏以讲练士至今军士羽林无事使得蹋鞠归田赋曰聊以娱情　济曰言蹵鞠之徒便僻轻脱承敌人之便以求其胜此乃如戎兵之事考察胜否相解而归也蹵鞠以行征法律多也皆因戏以教法故譬诸政刑亦将以行令也非所以娱乐其情矣】镇以崇台寔曰永始复阁重闱猖狂是俟【善同良注韦仲将景福殿赋曰时襄羊以刘览步华辇于永始知稼穑之艰难壮农夫之克敏庄子曰猖狂妄行也　良曰寔是也永始台名镇在宫南闱门也猖狂贼也俟备也此台下有仓廪使人守备也】京庾之储无物【五臣作所】不有不虞之戒于是焉【五臣作焉是】取【千口反　善曰毛诗曰曾孙之庾如坻如京郑曰庾露积谷也西京赋于何不有言有不虞之戒取京庾以给之周易曰君子以除戎器戒不虞向曰京大庾仓也言仓中储积无物不有以戒慎戎马不测度之亊此则取给也虞度也】尔乃建
　　凌云之层盘浚虞渊之灵沼清露瀼瀼【而羊】渌水浩浩【善曰凌云层盘名也为之以承甘露也虞渊灵沼名也韦仲将景福殿赋曰虞渊灵沼渌水泱泱毛诗曰王在灵沼清露层盘之露也毛诗曰零露瀼瀼尚书曰浩浩滔天铣曰凌云台名层髙也上有盘以承甘露也虞渊沼名灵者美言之余同善注】树以嘉木植以芳草【善曰西京赋曰嘉木树庭芳草如积　翰曰树植于虞渊之侧】悠悠鱼防防【鹤】白鸟沈浮翺翔乐我皇道【善曰孔丛子孔子歌曰黄河洋洋悠悠之鱼毛诗曰白鸟翯翯毛苌诗传曰翯翯肥泽也翯与防音义同乐我皇道言鱼鸟得所　翰曰皇大也悠悠鱼浮貌在深泉故云也防防白貌言鱼鸟沈浮翺翔自得天性乐我大道】若乃虬龙灌注沟洫交流陆设殿馆水方轻舟【善曰言为虬龙灌注沟洫交横而流东征赋曰望河雒之交流尔雅曰大夫方舟郭璞曰并两舩　向曰方并也言刻虬龙形使吐水注以成沟洫交流于宫中故陆地则有殿馆之舍水则并轻舟而游】篁栖鹍鹭濑戯鰋鲉【防】丰侔淮海富赈山丘丛集委积焉可殚筹虽咸池之壮观夫何足以比【五臣作此】雠【善曰服防汉书注曰篁丛竹也鹍鹭二鸟鰋鲉二鱼字林曰侔齐等也冯衍爵铭曰富如江海孙子曰节用裕民且有富厚丘山之积矣尔雅曰赈富郑周礼注曰少曰委多曰积仪礼注曰筹算也春秋汉含孳曰咸池主五谷宋均曰咸池取池水灌注生物以为名也元命苞曰其星五者各有职以蓄积为天恃五谷尔雅曰雠匹也　向注同濑波也赈益殚尽筹算言万物之丰富齐于淮海益于山丘集积不可尽算也咸池日出处今虽咸池之广何足匹于此也】于是碣【五臣作掲音桀】以髙昌崇观表以建城峻庐【善曰韦仲将景福殿赋曰北看髙昌邪睨建城　向曰掲特髙貌表出羣而见也髙昌建城二观名观楼也崇峻皆髙也庐观舍之通称】岧【徒聊】嶤岑立崔嵬峦居飞阁干云浮阶乘虚【善曰尔雅曰山小而髙曰岑又曰峦山堕郭璞曰山形长防者荆州谓之峦西都赋曰修涂飞阁西京赋曰干云雾而上达浮阶飞陛也良曰岑峦并山名岧嶤崔嵬危髙貌飞阁浮阶言髙如鸟飞干云入于云乘其虚空也】遥目九野
　　逺览长图俯看【善作頫眺】三市孰有谁无【善曰谓建城也淮南子曰上通九天下贯九野髙诱曰九天八方中九野亦如之周礼曰遂人掌邦之野以土地之图经田野三市谓髙昌也韦仲将景福殿赋曰践髙昌以北眺临列队之京市周礼曰大市日仄而市朝市朝时而市夕市夕时为市孟子曰古之为市以其所有易其所无　翰曰遥逺也九野九州言登髙楼逺视九川之野览为国之长图俯防三市之货有何物无何物此忧人之至】覩农人之耘耔亮稼穑之艰难惟飨年之丰寡思无逸之所叹【平声　善曰毛诗曰或耘或耔黍稷薿薿尚书无逸篇曰君子所其无逸先知稼穑之艰难乃逸又曰在昔殷王中宗享国七十有五年髙宗之享国五十有九年自是厥后立王生则逸或五六年或四三年　铣曰耘除草耔养苗也亮信也种曰稼收曰穑言复见农夫之作劳信知种收之艰难丰多寡少也余同善注言此享年多少乃思无逸之为叹此戒惧之词】感物众而思深因居髙而虑危惟天徳之不易惧世俗之难知【善曰谓三市也感犹思也周易曰日中为市聚天下之货又曰君子安而不忘危周易曰用九天徳不可为首也尚书曰尔亦弗知天命不易也　翰曰天徳谓君也言居髙楼见天下至广万物至众湏安而治之恻然思深虑见危乱则知为君不易亦惧知人之难也】观器械之良窳【以主】察俗化之诚伪瞻贵贱之所在悟政刑之夷陂【彼义反　善曰文子曰器械不恶而职事不慢也郑礼记注曰器械礼乐之器及兵甲也史记曰舜陶河濵器不苦窳晋灼曰窳病也班固汉书賛曰孝宣之治至于器械自元成间鲜能及之亦足以知吏称其职民安其业晏子春秋景公谓晏子曰子之宅近市则识贵贱乎荅曰既窃利之敢不识乎公曰何贵何贱是时也景公繁于刑晏子对曰踊贵而屦贱公是以省刑孔安国尚书传曰夷平也陂险也　铣曰器械器用之物窳滥也诚信夷平也陂险而不平也言观人器用之物滥者去之审察风俗有诚信有伪薄者劝之瞻时物之贵贱者令其均等省悟政刑平否而正之】亦所以省风助教岂惟盘乐而崇侈靡【善曰省风观器械也国语伶州鸠曰天子省风以作乐助教察政刑也班固汉书述曰威实辅徳刑亦助教子虚赋曰奢言淫乐而显侈靡也　向曰言此髙楼殿观亦以观省是非以助风教岂徒防乐而尚其奢侈乎】屯方列署三十有二星居宿陈绮错鳞比【毗至反　善曰声类曰坊别屋也方与坊古字通释名曰坊别屋名星散也列位布散也宿星宿也比比相次也扶至切济曰屯方屯营也列署百官诸曹有三十二星居言如星宿之陈布室宇错杂如鳞之相比次】辛壬癸甲为之名秩房室齐均堂庭如一出此入彼欲反忘术【善曰辛壬癸甲十干之名今取以题房署以别先后也广雅曰术道也　济曰秩次也言以甲乙为名次也言房室皆门牖相类出入欲反旧所乃迷忘其道也】惟工匠之多端固万变之不穷物无难而不知乃与造化乎比隆【善曰楚辞曰亦多端而胶加又曰万变之情岂其可尽列子曰穆王见偃师叹曰人之巧乃与造化同功淮南子曰大丈夫恬然无为与造化逍遥髙诱曰造化天地也　铣曰言匠人竒巧万变不穷而物难为者亦以成之实可与造化比成功也】雠天地以开基并列宿而作制制无细而不协于规景作无微而不违于水臬【五结反善曰无细不合言皆合也无防而违言不违也周礼匠人建国水地以县置以悬防以景为规识日出之景与日入之景郑曰于四角立植而县以水望其髙下髙下既定乃为位而平地也古文臬假借字也于所平之地中树入尺之臬以县正之眂之其景将以正四方也铣曰雠比协合也言比天地上圆下方并列宿紫微星也无细不协言合也无微而违言不违也水臬水平也言屋南北上下之正以木度日影以水平观之言无细微差矣皆合于规景不违于水平】故其增构如积植木如林区连域絶叶比枝分离背别趣骈田【五臣作填】胥附【善同向注　向曰骈填多貌胥相也植木以材木相揷如林之多区院域墙也言院皆相连墙为隔絶如叶相比如枝相分堂室正背虽殊各有异趣骈填以相附着】纵横逾延各有攸注公输荒其规矩匠石不知其所斵【善曰墨子曰公输般为云梯郑礼记注曰公输若匠师也般若之族多技巧也孔安国尚书传曰荒废也庄子曰匠石之齐见栎社树观者如市匠伯不顾司马彪曰匠石字伯说文曰斵竹句切济曰纵横逾延言多也攸所注合也言材木虽多各有所合而不虚设工输匠石之工巧者言其皆废方圆之制不知其斤斵之道言不及此之工巧】既穷巧于规摹何彩章之未殚尔乃文以朱緑饰以碧丹【善曰言既极规摹之巧而未尽采章之盛故文之以朱緑而饰之以碧丹也傅毅七激曰文以朱緑殚下或有駮字非也　济曰何叹词也彩章文饰也殚尽也叹文饰之未尽将更为也】防以银黄烁以琅玕光明熠【以入】爚【药】文彩璘班【五臣作防音斌　善曰黄谓黄金汉书曰杨仆怀银黄也説文曰熠光也爚火光也埤苍曰璘防文貌　济曰烁亦饰也琅玕美玉熠爚璘防光明文彩貌】清风萃而成响朝日曜而增鲜虽昆崘之灵宫将何以乎侈旃【善曰穆天子传曰天子升于昆崘之丘观黄帝之宫　向曰萃集侈美旃之也言朱緑碧丹银黄琅玕之属风集则有声日照则增光虽昆崘山天帝之居何以美之天帝神居故云灵宫】规矩既应乎天地举措又顺乎四时是以六合元亨九有雍熈家怀克让之风人咏康哉之诗【善曰太经曰天道成规地道成矩文子曰举措废置不可不审顺乎四时即顺时立政也吕氏春秋曰神通乎六合髙诱曰四方上下为六合易曰元者善之长亨者嘉之防毛诗曰方命厥后奄有九有毛苌曰九有九州也东京赋曰上下共其雍熈尚书曰黎民于变时雍又曰庶绩咸熈尚书曰允恭克让又咎繇歌曰元首明哉股肱良哉庶亊康哉　翰曰措置也谓宫殿方圆应天地之所举置又顺于四时所谓温室在东凉室在西阴堂在北承光在南也元大亨通雍和熈广也六合九有并天下也言天下大通和平徳化广被家怀能让之风人诵康哉之诗】莫不优游以自得故淡泊而无所思【善曰毛诗曰优哉游哉郑曰优防自安止也东都主人曰莫不优防而自得玉润而金声淮南子曰所谓有天下者自得而已老子曰道之出口淡乎其无味説文曰泊无为也庄子曰知反于帝宫见黄帝而问焉曰何思何虑则知道黄帝曰无思无虑则知道也　铣曰谓和平无忧】厯列辟而论功无今日之至【五臣作所】治【直之反　善曰封禅书曰厯选列辟李尤平乐观赋曰披典籍以论功葢罔及乎大汉庄子曰容成氏天庭氏若此时至治也　铣曰辟君也言厯观书记列古之贤君而论功徳亦无如魏之所治也】彼吴蜀之湮灭固可翘足而待之【善曰封禅书曰湮灭而不称新序赵良谓商君曰君亡可翘足而待也广雅曰翘举也　铣曰湮没也翘一足立言不久也以魏之徳如此而吴蜀没灭固不久也】然而圣【五臣作皇】上犹孜孜靡忒求天下之所以自悟招忠正之士开公直之路【善曰孟子曰鸡鸣而起孳孳为善者舜之徒也孳与孜同郑毛诗笺曰忒变也家语鲁君曰微夫子寡人无由自悟也汉书谷永上书曰崇諌争之官广开忠直之路　济曰靡不忒差也言明帝尚孜孜勤苦见差失求天下忠正公直之人以自开悟于心也】想周公之昔戒慕咎繇之典谟【善曰咎繇典谟谓康哉之歌也向曰周公昔戒即上所述无逸篇也今复想之戒惧之至咎繇谟谓水火金木土谷今将循而行之】除无用之官省【所耿】生事之故絶流遁之繁礼反人情于太素【善曰史记曰吴起如楚捐不急之官汉书萧望之曰生事于外夷渐不可长公羊传曰遂者何生事也何休曰生犹造也贾逵国语注曰故谋也淮南子曰凡乱之所由生者皆在流遁流遁之所生者五或遁于木或遁于水或遁于土或遁于金或遁于火此五者一足以亡天下也説文曰遁迁也尚书曰礼烦则乱太素朴素也东都赋曰昭节俭示太素　济曰生事之故谓国家创立法令者省而减之太素质朴之如也流遁繁礼谓积习以相流传者如奢葬之类是将絶去之反之于质朴】故能翔岐阳之鸣凤纳虞氏之白环【善曰国语周内史过曰周之兴也鸑鷟鸣于岐山世本曰舜时西王母献白环及佩　翰注同鸑鷟鳯也】苍龙觌于陂【五臣作流】塘书出于河源醴泉涌于池圃灵芝生于丘园【善曰魏志文纪曰青龙见于靡陂魏略文纪曰神出于灵池东京赋曰书畀姒班固汉书賛曰汉使穷河源也魏志曰延康元年醴泉出芝草生于乐平郡向曰时有苍龙见苍则青也陂塘水也书出于河源者河图也当实不出美而言之时有醴泉芝草生苑中故云池圃丘园】揔神灵【五臣作明】之贶祐集华【五臣作中】夏之至欢方【五臣无方字】四三皇而六五帝曾何周夏之足言【善曰王逸楚辞注曰揔合也春秋元命苞曰通三灵之贶长杨赋曰受神人之福祜尔雅曰贶赐也祜福也尚书曰华夏蛮貊郑毛诗笺曰方且也燕丹子夏扶谓荆轲曰何以教太子轲曰髙欲令四三王下欲令六五霸于君何如也　良曰贶惠也言揔集神明之惠福在于中夏以为至欢也曽别也时方明帝齐于三皇是为四皇齐于五帝是为六帝则周文王夏禹何足言哉】








　　文选巻十一
  </div>
  <div class="pagination">
   <a href="六臣注文选_page3.html">
    上一页
   </a>
   <a href="六臣注文选.html">
    1
   </a>
   <a href="六臣注文选_page2.html">
    2
   </a>
   <a href="六臣注文选_page3.html">
    3
   </a>
   <span class="current-page">
    4
   </span>
   <a href="六臣注文选_page5.html">
    5
   </a>
   <a href="六臣注文选_page6.html">
    6
   </a>
   <a href="六臣注文选_page7.html">
    7
   </a>
   <a href="六臣注文选_page8.html">
    8
   </a>
   <a href="六臣注文选_page9.html">
    9
   </a>
   <span>
    ...
   </span>
   <a href="六臣注文选_page5.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
