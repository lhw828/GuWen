<!DOCTYPE html>
<html>
 <head>
  <meta charset="utf-8"/>
  <title>
   六臣注文选 - 第 3 页/共 33 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   六臣注文选 - 第 3 页/共 33 页
  </h1>
  <div class="content">
   【子如瓠形松梓二木名古度树也不华而实子皆从皮中出大如安石榴正赤初时可煑食也广州有之南榴木之盘结者其盘节文尤好可以作器建安所出最大者也相思大树也材理坚邪斫之则又可作器其石如瑚歴年不变东冶有之】宗生髙冈族茂幽阜擢本千寻垂防万亩
　　攅柯防【女家】茎重葩防【五臣作掩】叶轮菌【巨筠】虬蟠【盘】【楚立】防【除立】鳞接荣色杂糅【女又】绸缪缛绣宵露霮【徒感】防【徒外】旭【许玉】日晻【乌感】防【蒲对】与风防【揺】飏【样】防【于酉】浏【力九】飕【搜】飗【留】鸣条律畅飞音响亮盖象琴筑【竹】并奏笙竽俱唱【刘曰庄周曰匠石见树百围其临千仞而后有枝此大树之属也　善曰许慎淮南子注曰防乱也晻重也邹阳上书曰轮菌离竒防相重之貎毛诗曰旭日始旦防亦闇也防浏风声也律谓籁也殷仲文所谓幽律是也説文曰筑似筝五之乐也世本曰随作竽郑周礼注曰三十六簧也　济曰言木之宗族茂于冈阜也幽逺也　翰曰本根也言根深】
　　【之盛下达千寻傍垂防万畆之地　向曰葩花也言木攅其枝柯乱其茎蔕花叶重叠以相掩覆轮菌屈曲貎虬龙也防相重叠貎言木形屈曲如龙之蟠相重若鱼鳞相接也霄夜也旭早也霮防露重貎晻防昏暗貎言木茂盛夜含重露朝映赫日常掩然昏暗也　铣曰糅杂彩色绸缪繁宻貎五色曰缛言花有彩色繁宻相错如绣也与风防飏谓木于风防浏飕飗风声也律竹音韵也畅通亮髙逺也言风之鸣木条声通音律音响髙逺也此重言风揺林木之声又如此音乐】其上则有猿父哀吟【胡昆】子长啸狖【夷又】鼯【吾】猓【古火】然腾趠【勑敎】飞超【勑小】争县接垂【五臣本作争接悬垂】竞游逺枝惊透沸乱牢落翚【辉】散【刘曰吴越春秋曰越有处女出于南林之中越王使使聘问以劒防之事处女将北见于越王道逢老翁自称素袁公问处女吾闻子善为劒术愿】
　　【一观之女曰妾不敢有所隠唯公试之于是袁公即跳于林竹槁折堕地处女即接末袁公操本以刺处女女应节入三入因举枝击之袁公即飞上树化为白猿遂引去异物志曰狖猿类露鼻尾长四五尺树上居两则以尾塞鼻建安临海北有之鼯大如猿肉翼若蝙蝠其飞善从髙集下食火烟声如人号一名飞生飞生子故也东呉诸郡皆有之猓然猿狖之类居树色青赤有文日南九真有之扬雄方言曰透惊也　善曰山海经曰】
　　【狱法之山有兽状如大人靣见人则笑名枚乗兔园赋曰腾涌云乱叶翚散　向曰猿父猴也言猴猿哀吟于林木之上子兽名此重言风揺林　铣曰狖鼯猓然亦猿之类腾趠飞超言其轻防也　翰曰言猿狖之类争接木悬枝游逺枝也此言猿狖之类羣游忽遇人则惊乱如沸牢落稀疎也翚雉也雉之惊散以不羣偶】
　　【而去猿狖之类惊走亦如雉之散也】其下则有枭【结尧】羊麡【侪】狼猰【乌八】貐【翼俱】防【勑俱】象于【音乌善本作乌】菟【徒】之族犀兕【似】之党钩爪锯牙自成锋頴精若曜星声若雷霆名载于山经形镂于夏鼎【刘曰尔雅曰枭羊一名如人面长唇黒身有毛及踵见人则笑左手操管海南经所云也异物志曰麡狼大如麋角向前有枝下出反向上长者四五尺广州有之常居平地不得入山林山海经曰南海之外有猰貐状如防龙首食人防虎属也或曰龙化为人也象生九真日南山中大者其牙鼻长一丈于菟虎也江淮间谓虎为于菟犀状如水牛头似猪四足类象仓黒色一角当额上鼻上角亦堕也又有小角长五寸不堕性好食棘口中洒血武陵巴南山中有之兕兽也似牛左氏传昔夏之方有徳也逺方图物贡金九牧铸鼎象物而为之备使人知神奸故人入山泽林薮不逢不若魑魅魍魉莫能逢之故曰形镂于夏鼎　善曰淮南子曰勾爪锯牙于是挚矣礼记曰刀却刃授頴郑曰颖锋也挚伯陵荅司马迁书曰有能见锋颖之状　济曰其下谓林木之下族种党类也　良曰言此羣兽爪如钩防牙如刀锯锋颖言利也精目精也言其目如星之光其声】
　　【如雷霆之震怒也山经山海经也】其竹则筼【云】筜【当】林箊【于】桂箭射筒柚【由】梧有篁篻【匹】簩【劳】有丛【刘曰异物志曰筼筜生水边长数丈围一尺五六寸一节相去六七尺或去一丈庐陵界有之始兴以南又多小桂夷人绩以为布葛林菸是袁公所与越女试剑竹者也桂竹生于始兴小桂县大者围二尺长四五丈箭竹细小而劲实可以为箭通竿无节江东诸郡皆有之射同竹细小通长长丈余亦细节可以为射筒筒及由梧竹皆出交趾九真篻竹大如防槿实中劲强交趾人鋭之为矛甚利劳竹有毒夷人以为觚刺兽中之则必死　向曰竹丛曰篁】苞笋【思君】抽节往往萦结緑叶翠茎冐霜停雪橚【所六】矗【蓄】森萃蓊【乌重】茸【而勇】萧瑟檀栾婵姢【一縁】玉润碧鲜梢云无以逾嶰【觧】谷弗能连鸑【岳】鷟【仕角】食其实鹓鶵扰其间【刘曰苞笋冬笋也出合浦其味美于春夏时笋也见马援传汉书天文志曰见梢云其説梢如树也觧谷昆仑北谷也黄帝诏伶伦为音律伶伦乃之昆仑隂取嶰谷之竹斩其厚均者而吹之以为黄钟之管鸑鷟鹓鶵皆凤类也非竹实不食黄帝时凤集东园食帝竹实终身不去驯扰善也　善曰橚矗茂盛貎冐犯也枚乗兎园赋曰脩竹檀栾夹水　济曰苞谓笋皮抽节谓进长也往往萦结言多而攅生也　翰曰橚矗深长貎森清防之状萃聚也蓊茸茂盛貎萧瑟声也扰乱也言乱处竹间也　向曰檀栾婵姢皆美貎玉润碧鲜言竹色如玉碧之鲜润碧亦玉也　良曰言虽梢云之高亦不能逾也嶰谷山名生美竹言亦不能连也】其果则丹橘余甘荔枝之林防榔无柯防【以嗟】叶无防龙眼橄【敢】防【覧】棎【市瞻】榴【善作刘】御霜结根比景之隂列挺衡山之阳【刘曰薛莹荆扬巴南异物志曰余甘如梅李核有刺初食之味苦后口中更甘高凉建安皆有之荔枝树生山中叶緑色正赤肉正白味甘防榔树高六七丈正直无枝叶从心生大如楯其实作房从心中出一房数百实实如鸡子皆有殻肉满殻中正白味苦涩得扶留藤与石贲灰合食之则柔滑而美交趾日南九真皆有之防树似防榔无枝条高十余寻叶在末如束蒲实大如瓠系在树头如挂物也实外有皮如胡桃核里有肤白如雪厚半寸如猪脂味美如胡桃肤里有汁升余清如水美如蜜饮之可以愈渇核作饮器也龙眼如荔枝而小圆如弹丸味甘胜荔枝苍梧交阯南海合浦皆献之山中人家亦种之橄揽生山中实如鸡子正青甘美味成时食之益善始兴以南皆有之南海常献之棎棎子树也生山中实似梨冬熟味酸丹阳诸郡皆有之榴榴子树也出山中实亦如梨核坚味酸美交趾献之　善曰汉书音义如淳曰比景日中于头上景在已下故名之比景比方利切宋玉笛赋曰余常观于衡山之阳　向曰皆药木及果名御霜谓冬熟也比景国名衡山南岳也言比果木结根列梢生于此处】素花斐丹秀芳临青壁系紫房鹧鸪南翥而中留孔雀綷【祖防】羽而翺翔山鸡归飞而来栖翡翠列巢以重行【刘曰鹧鸪如鸡黒色其鸣自呼或言此鸟常南飞不北豫章巴南诸郡处处有之孔雀尾长六七尺緑色有华彩朱崖交趾皆有之在山草中山鸡如鸡而黒色树栖晨鸣今所谓山鸡者鷩蛦也合浦有之翡翠巢于树颠生子夷人稍徙下其巢子未飞便取之皆出于交趾鬰林郡　铣曰斐美貎也言果木之花美而且芳香青壁山之石壁色青紫房果之紫者系于木上　向曰五色曰綷鹧鸪鸟常南飞言其经此果木之中翫其茂盛遂留未去也孔雀以五色羽翰亦常飞集其中　良曰重行言多也】其琛赂则琨瑶之阜铜锴
　　【苦买】之垠【银】火齐【去】之寳骇鸡之珍赪【耻盈】丹明玑金华银朴紫贝流黄缥【匹】碧素玉隠赈【之忍】嵗【鸟乖】防【怀】杂揷【楚甲】幽屏【必井】精曜濳頴【五臣本作颎古回切】硩【勑列】陊【直氏】山谷碕【巨宜】岸为之不枯林木为之润黩隋侯于是鄙其夜光宋玉于是陋其结緑【刘曰琛寳也赂货也诗云来献其琛大赂南金琨瑶皆美石也锴金属也禹贡扬州贡金三品谓金银铜也异物志曰火齐如云母重沓而可开色黄赤似金出日南赪赤也丹丹砂也出山中有穴禹贡荆州贡丹玑珠属也朱崖出珠金华金有华采者银朴银在石者紫贝以色言之流黄土精也淮南子曰夏至而流黄泽缥碧素玉者亦以色言也硩者言其如硩擿而陊落山谷者淮南子曰积叠琁玉以纯脩碕张衡南都赋曰隋珠夜光张禄先生曰家有结緑隋侯宋玉于此各鄙其寳也　善曰尚书曰瑶琨篠簜孝经援神契曰神灵滋液则犀骇鸡宋曰角有光鸡见而骇也刘欣期交州记曰金华出珠崖谓金有华采者埤苍曰崴防不平也幽屏谓生处也潜颎谓潜深而有光颎説文曰硩擿空青瑚堕之孙卿子曰言无小而不声行无隠而不形玉在山而木润渊生珠而崖不枯许慎淮南子注曰碕长边也　良曰琛赂珍寳也琨瑶玉名锴白鐡也阜山也垠畔也言此之物所出　翰曰火齐寳名骇鸡犀角也鸡见则惊之赪丹素玉并寳玉之类也隠赈言多也嵗防排积貎杂挿幽屏谓杂生隠僻之处屏僻也精曜则寳玉之光虽在幽僻之处常颎然有异光也硩摘也陊落也言寳玉生于山谷为人之所摘落也碕岸长岸也泉生明珠而岸草不枯玉在山林木润黩润黩色盛也　铣曰言隋侯夜光珠宋玉结緑玉名陋鄙不可尚言此所出可谓贵也】其荒陬【子侯】谲【决】诡【鬼】则有龙穴内蒸云雨所储陵鲤若兽浮石若桴
　　【郛】双则比目片则王余穷陆饮木极沈水居泉室潜织而巻绡渊客慷【五臣作忼苦浪反】慨【苦代】而泣珠开北户以向日齐南冥于幽都【刘曰陬四隅也湘东新平县有龙穴穴中黒土天旱人人便共以水沾此土则暴雨应之常以此请雨也陵鲤有四足状如獭鳞甲似鲤居土穴中性好食蚁楚辞曰陵鱼曷止王逸曰陵鱼陵鲤也浮石体虚轻浮在海中南海有之比目鱼东海所出王余鱼其身半也俗云越王鲙鱼未尽因以其半弃之为鱼遂无其一面故曰王余也朱崖海中有渚东西五百里南北千里无水泉有大木斩之以盆瓮承其汁而饮之水居鲛人水底居也俗传鲛人从水中出曽寄寓人家积日卖绡绡者竹孚俞也鲛人临去从主人索器泣而出珠满盘以与主人日南人北户犹日北人南户也　善曰尚书曰宅朔方曰幽都谓日既在北则南冥与幽都同王余泉室皆见慱物志穷陆见后汉书史记曰秦始皇地南至北向戸北据河为塞　向曰言其荒逺陬隅之所也谲诡怪异也近水有龙穴其内蒸气为云雨故云储储积也穷高也言髙陆之地无水斩木取汁饮之极沈水居有甚沈溺之处人居于水中此説人所居处也泉室则水居者俗传鲛人从水中出于人间卖绡绡则绢也又云鲛人尝寄人家临去乃泣珠于盘留遗主人忼慨泣貎言曰南人开北戸以就明则以南为幽都亦如中国之见北也　济曰陵鲤以鲤鱼四足如獭故云若兽浮石石之轻者水中浮泛犹如桴栰也　良曰双行者为比目只行者为王余片只也皆鱼名】其四野则畛【之忍】畷【缀】无数膏腴兼倍原隰殊品窊【乌华】隆异等【都改】象耕鸟耘此之自与【改】穱【捉】秀□【孤】穗【词翠】于是乎在【善曰郑毛诗笺曰畛旧田有径路也説文曰畷两陌间道也窊污邪下也越絶书曰舜死苍梧象为之耕禹防稽鸟为之耘左传曰生人之道于是乎在　向曰畛陌中也言阡陌道路多不可数膏腴谓良沃地也兼倍言良沃之地而获倍于余都广平曰原下湿曰隰品类也窊下也隆高也言原隰高下等类殊异　翰曰穱麦也菰草名其子有米可食故云穗也】煑海为盐采山铸钱国税再熟之稻乡贡八蚕之緜【善曰史记曰吴有豫章郡铜山呉王濞则招致天下亡命者盗铸钱煑海为盐国用富饶异物志曰交趾稻夏熟农者一嵗再种刘欣期交州记曰一嵗八蚕茧出日南也　铣曰南人种稻一嵗再熟有蚕一嵗八育】徒观其郊隧之内奥都邑之纲纪霸王之所根柢【帝】开国之所基址郛郭周匝重城结隅通门二八水道陆衢所以经始用累千祀也【善无也字】宪紫宫以营室廓黄庭之漫漫寒暑隔阂【五盖】于邃宇虹蜺回带于云馆所以跨跱焕炳万里也【刘曰尔雅曰柢本也呉与周并世世称王自泰伯至闼闾二十五世益强夫差为盟主故曰霸王之所根柢也越絶书曰呉郭周匝六十八里六十步大成周四十七里二百一十步水门八陆门八其二有楼名门者车舩并入昌门今见在铜柱石填地大城中有小城周二十里亦有水陆门皆阎闾宫在高平里寒暑所阂谓冬温夏凉　善曰西都賔曰虹蜺回帯于棼楣　向曰徒观者重美之词也郭外曰郊郊外曰隧郊队之内言深奥也为天下都邑之纲纪言吴都之土地富有可以为霸王深根固柢开国之基址柢亦根也宪法也廓开也漫漫寛大貎言法天紫防星以营宫室开广庭之寛大　铣曰结隅谓城角相对水道言郛郭之内有门十六水道兼通也　良曰经营也言今所以经营都邑始于此者将传于千年也　翰曰言宫室深邃冬则寒气隔而不入夏则热气阂而不来云馆馆名言此馆至高虹蜺之气绕带于傍也回绕也跨跱特立也焕炳言其宫室光曜深逺也】造姑苏之髙台临四逺而特建带朝夕之濬池佩长洲之茂苑窥东山之府则瓌寳溢目防【史】海陵之仓则红粟流衍【刘曰姑苏吴台名也　善曰越絶书曰吴王起姑胥之台五年乃成髙见三百里史记曰越伐吴败之姑苏汉书伍被曰子胥云见麋鹿游姑苏之台然姑胥即姑苏也汉书枚乗上书曰夫汉诸侯方输谓错出其珍怪不如东山之府转粟西向不如海陵之仓脩治上林圈守禽兽不如长洲之苑游曲台临上路不如朝夕之池蔡邕月令章句曰谷藏曰仓苍颉篇曰防索视之貎汉书曰太仓之粟红腐而不可食　济曰建立也言台髙临四望逺而孤立濬深也吴有朝夕池谓潮水朝盈夕虚因为名焉长洲茂苑言因江海洲渚为之佩带犹近也济曰防视也吴之东山多寳玉如府库也海陵仓名红粟谓储乆而色赤流衍溢目谓多而广也】起寝庙于武昌作离宫于建业阐阖闾之所营采夫差之遗法抗神龙之华殿施荣楯【时尹】而防猎崇临海之崔嵬饰赤乌之暐【伟】【于輙反　刘曰呉前都武昌后都建业言离宫者明非吴旧都也神龙建业正殿名临海赤乌二殿名也越絶书曰昔越王勾践欲伐吴大夫种蠡对以九术于是作荣楯婴以白璧缕以黄金状类龙蛇以献吴王王大悦子胥諌曰王勿受也王不聼遂受之阖闾造吴城郭宫室夫差増崇侈靡故曰阐阖闾之所营采夫差之遗法而施荣楯也左氏传曰夫差次有台榭陂池焉玩好必从欢乐是务　翰曰武昌建业皆郡名阐开也阖闾夫差皆吴王也言今复得开造采其所营宫殿之法度也　向曰捷猎列次貎言今起神龙殿亦施此物临海赤乌二殿名崔嵬高大貎暐光盛貎】东西胶葛南北峥嵘房栊对櫎【五臣作榥音晃】连阁相经阍闼谲诡异出竒名左称弯﨑【巨依】右号临硎【苦耕反善曰胶葛长逺之貎鲁灵光殿赋曰洞胶葛其无垠説文曰栊房室之疏也又曰扩帷屏属然则门牎之庑通名櫎櫎与榥音义同弯﨑临硎阍闼名也　铣曰胶葛广逺貎峥嵘峻崄貎　济曰榥防也言房皆对防开道连而相经过也　翰曰言门户谲诡而竒异也弯﨑临硎皆险峻也】雕栾镂楶【节】青丹楹图以云气画以仙灵虽兹宅之夸丽曽未足以少宁思比屋于倾宫毕结瑶而构琼【刘曰汲郡地中古文册书曰桀筑倾宫饰瑶防纣作琼室立玉门言其夸丽　善曰郑礼记注曰栭谓之楶左传曰丹桓宫楹杜预曰楹柱也　济曰栾拱也楶斗也皆雕镂其上青门防栾为文染以青色楹柱也涂以赤色故曰丹楹　翰曰言于殿内画作云气彩图神仙灵竒之物言虽居此壮丽盖未足为安谓更欲奢侈也　铣曰上言未足少宁今复思比屋于桀之倾宫以瑶为台以琼为室】高闱有防【抗】洞门方轨朱阙双立驰道如砥
　　树以青槐亘以渌水防耽耽【耽】清流亹亹【音尾　善曰李允徳阳殿赋曰朱阙岩岩汉书音义曰驰道天子之道毛诗曰周道如砥汉书贾山上书曰秦为驰道树以青松然古之表道或松或槐也韩诗曰亹进也　向曰闱宫中之门防限也洞通也方轨并车也言通门可以并车而行也　济曰砥平也　良曰亘横也言渌水横流于其道　向曰眈眈青槐防深之状亹亹渌水徐进之势】
　　列寺七里侠【古合】栋阳路屯营栉比【频必】廨署棊布横塘查【责加】下邑屋隆夸【口固】长干延属飞甍【萌】舛互【刘曰建业宫前宫寺侠道七里也廨犹署也呉有司徒大监诸署非一也横塘查下皆百姓所居之区名江东谓山冈间为干建邺之南】
　　【有山其间平地吏民居之故号为干中有大长干小长干皆相属疑其居称干也韩诗曰考盘在干地下而黄曰干　善曰应劭风俗通曰今尚书御史谒者所止皆曰寺侠栋栋相侠也阳路路阳也毛诗曰其崇如墉其比如栉　向曰寺司也言官司罗列广七里夹栋谓屋多而相夹阳路向南之道　翰曰栉梳也屯营军衞相次为梳齿相比廨谓公宅署如棊之分布　铣曰横塘查下闾巷名隆盛也夸奢也言此中之人竞作奢盛向曰长干地名延属言邑室相连也飞甍舛互言栋宇相交互也】其居则有【善无有字】高门
　　鼎贵魁岸豪桀虞魏之昆顾陆之裔岐嶷继体老成奕世跃马叠迹朱轮累辙陈兵而归兰锜【鱼几】内设冠盖云防闾阎阗噎【刘曰应劭曰鼎始也乃祖乃父已来皆贵故曰鼎贵也虞魏顾陆吴之旧姓也昆裔皆后世也贾指之传曰石显方鼎贵跃马腾跃之谓也蔡泽传曰跃马肉食西京赋曰武库禁兵设在兰锜善曰后汉书曰江充为人魁岸毛诗曰克岐克嶷又曰虽无老成人谢承后汉书曰王公位二千石奕世相袭杨恽书曰乗朱轮者十人　铣曰鼎贵鼎食者魁岸长貎虞魏顾陆皆吴之贵姓也昆后也裔苗裔也岐嶷少而贤者能继祖考之徳老成者亦少而有长老之道衣冠赫奕不絶于代又曰言跃马朱轮之人皆出于陈兵也】
　　【兰锜兵戈之格而设之于内　翰曰跃马良马疾行也朱轮以朱饰车也叠迹累辙言其众多也　向曰冠盖如云之防而闾巷为其阗噎】其隣则有任侠之靡轻訬【】之客缔【提细】交翩翩傧【卑】从【自用】弈弈【五臣作奕奕】出蹑珠履动以千百里防巷饮飞觞举白翘闗扛【江】鼎抃射壶博鄱【婆】阳暴谑中酒而作【刘曰靡美也扬子法言曰聂政荆轲刺客之靡缔结也贾谊过秦论曰缔交白罚爵名也汉书曰引满举白鄱阳人俗性暴急何晏云鄱阳恶戏难与曹也鄱阳本豫章县　善曰汉书曰季布为任侠如淳曰相与信为任同是非为侠汉书述曰江都谓轻薄为訬也谛结也弈弈轻靡之貎髙诱淮南子注曰訬轻利急疾也史记曰平原君使人于春申君赵使欲夸楚为玳瑁簮刀劒室皆以珠饰之请春申君春申君客三千余人其上客皆蹑珠履使大慙列子曰孔子劲能招国门之闗而不肯以力闻招与翘同扛举也史记曰秦武王有力士乌获孟説皆大官王与孟説举鼎説文曰扛横开对举也汉书赞曰元帝时覧射孟康曰手抟为壶投壶也礼有投壶论语曰不有博弈者乎翰曰以义示人人皆信之曰任轻死重义曰侠轻訬之客谓轻捷之人言其隣近之处相次有之翘扛皆举也闗门闗也鼎大鼎也手舞曰抃　向曰缔结也翩翩徃来貎言其结交而徃来傧者所以道引于前也从者侍从于后奕奕盛貎又曰鄱阳郡人性多躁急酒半酣之时好为暴恶之戯中酒为半酣也　济曰蹑蹈也以珠饰其履者动以千百言多也　良曰飞觞行觞疾如飞也大白杯名有犯令者举而罚之】于是乐只衎【若干】而欢饫无匮都辇殷
　　而四奥来暨水浮陆行方舟结驷唱棹转毂昧旦永日【刘曰昧旦清晨也左传曰昧旦丕显　善曰毛诗曰其乐只且又曰嘉賔式宴以衎又曰傧尔笾豆饮酒之饫毛苌曰不脱屦升堂谓之饫辇王者所乗故京邑之地通曰辇焉汉书曰杀身靡骨死事辇毂下楚辞曰青骊结驷齐千乗汉书曰转毂百数毛诗曰且以永日　向曰只辞也衎乐也饱而饮酒曰饫匮乏也唱棹鼔棹行而歌也转毂谓言方舟结驷唱棹转毂自早日而至于暮故云永日也　翰曰都辇天子所居之处殷盛奥逺暨至也言帝都殷盛而四逺之人皆来至也方舟并舟也结驷连骑也】开市朝而普纳横阛阓而流溢混品物而同廛并都鄙而为一士女伫眙【勅吏】工贾【古】骈坒【蒲必】纻衣絺服杂沓漎【先勇】萃轻舆按辔以经隧楼船举颿【防】而过肆果布辐凑而常然致逺流离与珂珬【音邃　刘曰混同也伫眙立视也今市聚人谓之立眙南方多絺葛故曰纻衣絺服也楼船船有楼也颿者船帐也地理志曰越多犀象玳瑁珠玑铜银果布之凑黄支国多异物入海市明珠流离果橘柚之属布笺纻之属近海多寳物凑会处也珬老雕化西海为珬已裁割若马勒者谓之珂珬者珂之本璞也日南郡出珂珬　善曰楚辞曰覧涕而伫眙许慎淮南子注曰坒相连也羽猎赋曰萃漎沇溶埤苍曰漎走貎汉书有楼船将军　翰曰圜阓市门也言早朝开市普纳杂货如川之流盈溢于市防也廛市中空地混同品物于此也并都鄙而为一者言都中及边鄙之人皆通货物而来并在此一所果橘柚也布絺纻也辐凑来者常】
　　【也流离珂珬皆寳名自逺至也　铣曰骈坒阓骈相次貎坒次也　良曰漎上萃集也杂沓多乱之貎　向曰舆车也按辔缓行也隧市中道也言水流通市故楼船过于肆也举颿者挂蓆用风力也】防【捷】贿纷纭噐用万端金镒磊珂【力可】珠琲【补对】阑干桃笙象簟韬于筒中蕉葛升越弱于罗纨【刘曰防蛮夷货名也扶南传曰防货布帛曰贿金二十四两为镒史记货殖传曰赵孝成王一见赐黄金百镒磊珂众多貎琲贯也珠十贯为一琲桃笙桃枝簟也吴人谓簟为笙又析象牙以为簟蕉葛葛之细者升越越之细者　济曰防贿货名纷纭多貎又曰韬藏也桃笙竹】
　　【簟与象牙簟皆藏于竹筒而致贡也　翰曰贯珠曰琲磊珂防干皆言多也　铣曰蕉葛升越皆布类弱于罗纨言细薄】涩【所立】譶【除立】泶【胡巧】防【力巧】交贸【木候】相竞諠【喧】哗【花】喤【呼横】呷【呼甲】芬葩防映挥防风飘而红尘昼昏流汗霡【麦】霂【沐】而中逵泥泞【善曰苍颉篇曰譶不止也泶防众相交错之貎方言曰防猥也喤通也説文曰呷吸也史记苏秦説齐王曰举袂成帐挥汗成雨毛苌诗传曰小雨谓之霡霂杜预左氏传注曰泞泥也　向曰涩譶言语不止貎泶防错乱貎交为贸易相与竞利也諠哗喤呷皆声也芬葩防映人众多而相映也挥防谓人众之甚也言各动防求风而得尘起昼日昏暗汗流于地而道路有泥泞霡霂小雨言汗似之】富中之甿【五臣作氓】货殖之选乗时射利财丰巨万竞其区宇则并疆兼巷矜宴居则珠服玉馔【刘曰越絶书曰富中大塘勾践治以为义田肥饶故谓之富中珠服珠之属以珠饰之也玉馔者尚书曰惟辟玉食言富中之食货殖之选者各利所以能丰其财也并疆逾田也兼巷逾里闾也　善曰説文曰甿田人也孔安国尚书传曰自贤曰矜　铣曰富中之氓】
　　【谓肥沃田中所居人也言其货殖之所选择者唯乘贱而收之及贵而出乃得财物多至于巨万也　翰曰言富家吞射并兼他人之疆巷尽为己有珠服以珠为饰玉馔言珍美而比于玉】趫【起乔】材悍【汗】壮此焉比庐捷若庆忌勇若専诸危冠而出竦劒而趋扈带鲛函扶揄【五臣作拔投】属镂【力钩反　刘曰秦零陵令上书曰荆轲挟匕首卒刺陛下以神武抉揄长劒以自敕谓此也韩非子曰觧其长劒免其危冠离骚曰扈江离楚人谓被为扈鲛鱼甲可为铠淮南子曰鲛革犀兕为甲胄也周礼曰燕无函孟子曰矢人岂不仁于函人哉传曰赐子胥属镂以死凡此皆其器用之事义亦其土俗所能出有嘉服用也　善曰成公绥洛禊赋曰趫才逸态习水善浮吕氏春秋曰吴王欲杀王子庆忌谓要离曰吾常以马逐之江上而不能及射之矢左右满抱而不能中高诱曰庆忌吴王僚之子也左传曰吴公子光享王専诸寘劒于鱼中以进抽劒刺王遂杀阖闾　向曰言壮勇之人此中比屋皆是　铣曰庆忌吴王僚子也吴王将杀之逐之不及射之不中其捷如此専诸亦吴之勇士　翰曰危冠髙冠也竦劒谓带劒竦立而趋　良曰扈者从君主行也鲛函者以鲛皮饰刀拔投属镂劒名也皆带以从君行也】藏鍦【施】于人去【代】自闾家有鹤膝户有犀渠军容蓄用器械兼储吴钩越棘纯钧湛卢戎车盈于石城戈舩掩于江湖【刘曰鍦矛也扬雄法言曰吴越以矛为鍦楯也鹤膝矛也矛骹如鹤胫者谓之鹤膝犀渠楯也国语曰奉父犀渠军容军之容表司马法曰古者军容不入国国容不入军军容入国则人徳麤国容入军则人徳弱越絶书曰阖闾既重莫耶乃复命国中作金钩有人贪王赏之重杀其两儿以血衅钩遂成二钩献之阖闾诣官求赏王曰为钩者众多而子独求赏何以异于众人之钩乎曰我之作钩也杀二子成两钩王曰举钩以示之何者是也于是钩师向钩而哭呼其两子之名呉鸿扈稽曰我在此王不知汝之神也声未絶于口两钩俱飞着于父之背吴王大惊曰寡人诚负子乃赏之百金遂服其钩越絶书曰昔越王句践有寳劒五闻于天下客有能相劒者名薛烛王名面问之对曰欧冶子因天地之精悉其伎巧一曰纯钧二曰湛卢三曰莫耶四曰豪曹五曰巨阙石城石头隖也在建业西临江其中有库藏军储戈船船下有戈也江湖二水名也　善曰礼记曰越棘大弓天子之戎器也郑曰越国名也环济吴纪曰建安十七年城石头越絶书伍子胥船有戈　向曰吴谓矛为鍦楯也言其兵仗不须出自武库人皆有之如藏之于人又游去之时楯之器亦自闾里取之鹤膝犀渠皆楯名军容则矛防之类储积也兼储蓄积也　良曰吴钩劒类越棘防也纯钧湛卢二劒名也　济曰石头城中置府库军储故云盈于石城戈船掩于江湖言其多遂至掩蔽于水】露往霜来日月其除草木节觧鸟兽腯【突】肤观鹰隼【司尹】诫征夫坐组甲建祀姑命官帅而拥铎将校猎乎具区【刘曰毛诗曰今我不乐日月其除国语曰本见而草木节觧本氐也谓霜降之后生气既衰草木枝叶皆理解也腯肥也左传曰肥腯谓畜之硕大蕃滋也汉书曰鹰隼未击矰弋不施于蹊隧于此时也可以戒戎夫左传曰裹粮坐甲又曰组甲三千马融曰组甲以组为甲祀姑幡也麾旗之属也国语曰呉王夫差出军与晋争长昏乃戒夜中令服兵擐甲陈士卒官帅拥铎建祀姑此吴军容之旧制也周礼校人中大夫掌王田猎之马校千二百九十六匹具区泽名也在吴之西　善曰尔雅曰吴越之间有具区　济曰露秋也霜冬也除去也言秋往东来日月将去草木凋落而鸟兽肤体皆肥腯也翰曰言此顺时校猎乃勅整戎夫也组甲以黒索连甲也坐犹积也官官司帅将帅拥铎执铎以宣令铎铃也】乌【上】浒【忽古】狼防【呼光】夫南西屠儋【都含】耳黒齿之酋【白由】金邻象郡之渠骉【必由】【许聿】飍【香齿】矞【聿】靸【苏合】霅【徒合】惊捷先驱前途【刘曰异物志曰乌浒南夷别名也其落在深山之中其种族为人所杀则居其死所且伺杀主若有过之者是与非则仇而食之狼防人夜齅金知其良否夫南特有才巧不与众夷同西屠以草染齿染白作黒儋耳人镂其耳匡夫南之外有金邻国去夫南可二千余里土地出银人众多好猎大象生得其死则取其牙酋渠皆豪帅也象郡今日南郡也又有象林郡　善曰骉飍矞众马走貎靸霅走疾貎　向曰六者皆蛮夷名金邻国名象郡郡名酋渠皆长也　良曰骉至惊捷并驰走之貎　向曰言蛮夷酋渠之类为吴王先驱前道也】俞骑骋路指南司方出车□□【槛】被练锵锵呉王乃巾玉辂轺【翊焦】骕【肃】骦【霜】旗鱼须常重光摄【乌颊】乌号佩干将羽毛扬蕤雄防耀铓贝冑象弭织【炽】文鸟章六军袀【翊遵】服四骐【其】龙骧【音襄刘曰管子曰桓公北征孤竹见人长尺而人物具焉冠而右祛衣走马管仲曰登山之神有俞儿者长尺人物具焉霸王之君兴登山之神见且走马前导也祛衣示前有水也右祛衣从右方涉也至卑耳之溪有賛水者从左方涉其深及冠从右方涉其深至膝已涉大济也指南指南车也鬼谷子曰郑人取玉必载司南之车为其不惑也锵锵行步貎也左传曰被练三千马融曰被练为甲者所服也玉辂以玉饰车也骕骦马也左传曰唐成公如楚有两肃爽马子常欲之不与三年止之唐人窃马而献子常子常归唐侯马融曰肃爽鸟也马似之旗旌】
　　【旗之属交龙为旂以鱼须为柄也有日月为常重光谓日月重光也乌号柘名以为弓淮南子曰乌号之弓不能无而射胄兠鍪以贝饰之弭弓末以象饰之鸟章鸟为章也左传曰袀服振振袀同也　善曰毛诗曰大车槛槛子虚赋曰靡鱼湏之挠旃史记赵良曰屈卢之劲矛干将之雄防诗曰贝冑朱綅又曰象弭鱼服又曰织文鸟章又曰乘其四骐南都赋曰马鹿超而龙骧向曰俞骑引路人也指南车名上有木人常指其南方故曰司方□□车声练甲也锵锵行列貎巾饰辂车也两马驾车曰轺轺轻车也骕骦良马也　良曰鱼须鱼之须以为旗竿常幡也尽日月形故曰重光　翰曰乌号弓名摄而弯之弭弓弰饰之以象牙织当作帜字之误也言旗帜之上画为鸟文天子六军袀谓下同服骐马也骧举也谓四马如龙之骧举也　济曰羽旄旌旗类扬动也蕤羽毛好貎铓防刃之端明貎有光耀也】峭格周施罿【冲】罻普张罼防结罠【美巾】蹏【五臣作蹄】连纲阹【丘鱼】以九疑御以沅【元】湘輶【由】轩蓼【了】扰彀【搆】骑煟【于贵】煌【刘曰峭格罗络罠麋网蹏兎网庄周曰蹄所以在兎得兎而忘蹄阹防也因山谷以遮兽也御禁苑也谓为藩落也扬雄羽猎赋曰御自泾渭九疑山名沅湘水名輶轻也诗云輶车銮镳彀骑张弓弩之骑也　向曰峭高也格张纲之木也周匝施之故曰周施罿罻网也普徧而张之罼罕皆网名如之连结也纲网畔麤防緫连诸网也　铣曰阹防也九疑山名言遮阑禽兽以取之御禁也沅湘二水名言于水畔为藩落以禁禽兽翰曰輶轩轻车也蓼扰乱貎彀张弓也言骑之张弓而行也煟煌疾貎】袒裼徒搏抜距投石之部猨臂骈胁狂趭【子曜】犷【古猛】猤【其翠】鹰瞵【邻】鹗视防【七南】谭翋【力荅】【徒荅】若离若合者相
　　与腾跃乎莽【谋谤】防【浪】之野【刘曰尔雅曰袒裼肉袒也诗曰袒裼暴虎拔距谓两人以手相案能抜引之也超逾跃也投石举石以投摘也王翦传曰投石抜距猿臂通肩也汉书李广猿臂为武骑常侍史记商君传赵良谓鞅曰君之出多力而骈胁者参乗左传晋文公骈胁也趭走也　善曰司马相如大人赋曰腾而狂趭説文曰犬犷不可附也猤壮勇之貎説文曰瞵目精也防谭翋相随众多貎莽防广大貎翰曰袒裼露肘膊也徒搏以手击兽而杀之抜距投石皆壮士所为者部伍也言壮士之部伍者猨臂善射】
　　【骈胁亦壮士也狂趭走也犷猤勇也瞵目精也言壮勇之士如鹰鹗之目以视人　向曰防谭翋相随众貎而离合不常莽防广大貎言相与腾跃于广大之野腾跃犹飞走也】干卤殳【殊】鋋【蝉】旸【以良】夷勃卢之旅长【呼觌】短兵直髪驰骋儇【许縁】佻【他吊】坌【步寸】并衔枚无声悠悠斾旌者相与聊浪【郎】乎昧莫之坰【刘曰干卤皆楯也越絶书曰越王身披旸夷之甲抜勃卢之矛短兵刀劒也尚书曰称尔干戈过秦论曰流血漂卤广雅曰矛也楚辞曰车错毂兮短兵接方言曰儇佻疾也汉书相如吊二世曰坌入曽宫之嵳峩音义曰坌并也周礼衔枚氏下士郑曰止言语嚣諠也枚大如箸横衔之毛诗曰有闻无声又曰萧萧马鸣悠悠斾旌悠悠流貎也昧莫广大貎也聊浪放旷貎也　铣曰殳鋋戈类也直髪驰骋疾而髪上直也　良曰儇佻坌并疾走貎枚以竹为之大如箸口衔止諠哗也聊浪放荡也昧莫有林木暗暝之处言相与放荡逐兽至于此垌也】钲【征】鼓叠山火烈熛【必遥】林飞爓【五臣作熖】浮烟载霞载隂菈【五臣作拉鲁荅切】擸【猎】雷硠【郎】崩峦弛【五臣作阤直氏切】岑鸟不择木兽不择音【刘曰叠振叠也鸟择木而栖左传曰鸟则择木又曰鹿死不择音鹿得美草呦呦而鸣至于困迫将死不暇复择出音急之至也凡闲暇而有好声逼急不择音兽皆然非唯鹿也庄周亦曰兽死不择音以雷硠之至故云鸟不择木兽不择音　善曰説文曰钲铙也菈擸雷硠崩弛之声尔雅曰峦山堕山小而高曰岑　翰曰叠鼔声振动也从火于山猛烈熛于林木之间火熖随风而飞烟气满山而浮火气时盛时衰如天有霞有隂　济曰峦岑小山也言士卒鼔怒山乃崩阤菈擸木摧伤之声雷硠山崩声也鸟兽遭逼迫鸟不暇择木而栖兽不暇择音而出言困甚也】暴甝【胡甘】虪【叔】防【司禹】麋麋【居英】蓦【陌】六駮追飞生弹鸾鶁【京】射猱【乃刀】防【庭】白雉落黒鸩零陵絶嶛【尞】嶕【兹遥】聿越巉【咸】崄跇【勑曵】逾【耻逾】竹栢防【连】猭【耻縁】杞柟【而占】封狶【虚已】防【呼角善本作】神螭掩刚镞【祖禄】润霜刃染【刘曰防绊前两足也荘周曰连之羁防麖大麋也桂林有麋山海经曰駮白身黒尾一角虎爪音如鼓诗云隰有六鲛飞生鼯也师旷曰南方有鸟羌鶁黄头赤目五色备也鸩鸟一名云白黒色长颈赤喙食蝮蛇体有毒古人谓之鸩毒江东诸大山中皆有之霜刃言其杀利也　善曰毛诗曰不敢暴虎毛苌曰暴虎空手以搏也与暴同尔雅甝白虎□黒虎説文曰蓦上马也史记曰跇万里如淳曰跇超逾也埤苍曰防猭逃也淮南子曰申包胥曰吴为封狶脩蛇方言曰南楚人谓猪为狶狶声翰曰暴空手搏虎也蓦骑也防绊也甝□麋麖六駮飞生皆兽名鸾鶁鸟也猱犭兽也鸩赤鸟也皆弹射而致零落　向曰嶛嶕高貎絶尽也言上陵尽于高处聿疾也疾越于险峻之所跇逾践轹也防猭奔走也言践轹于竹栢之间奔走于杞柟之下杞柟木名也封狶大猪也猪声也神螭猛兽也刚镞箭镞也霜刃兵器之刃白如霜也言为兽之血所染润也】于是弭节顿辔齐镳【彼苖】驻跸徘徊倘佯寓目幽蔚览将帅之拳勇与士卒之抑扬羽族以觜距为刀铍【披】毛羣以齿角为矛铗【古叶】皆体着【池畧】而应卒【仓忽】所以挂扢【古釳】而为创【疮】痏【于美】冲踤【慈聿】而断筋骨莫不衂【女六】锐挫铓拉押【比买】摧藏虽有石林之岝【赜】崿【额】请攘【而羊】臂而靡之虽有雄虺之九首将抗足以跐【此】之【刘曰离骚曰仰志弭节防止行者也王者出入警防有长铗短铗体著者着体而生也楚辞天问篇曰鸟有石林此本南方楚图画而屈原难问之于义则石林当在南也楚辞招魂曰南方不可以止雄虺九首往来儵忽虽有石林虽有雄虺者盖张诞之云非必临时所遇　善曰左氏传曰得臣寓目焉毛诗曰无拳无勇拳与权同楚辞曰带长铗之陆离广雅曰扢摩也苍颉篇曰痏欧伤也説文曰踤触也衂折伤也押两手击也广雅曰跐蹑也　翰曰此言止行也徘徊倘佯志不安也寓目于幽蔚未行之处志将不满将重为其游猎之事　向曰羽族鸟也毛羣兽也铍亦刀也铗亦劒也扢磨也冲踤谓抵触也锐锋捭掷也摧藏谓折挫也岝崿深崄貎攘举也靡倒也雄虺毒蛇抗举跐踏也言驻驆以览将帅士卒之抑扬则虽鸟兽觜距如刀防戈矛剑皆体着卒急挂磨而为疮痏抵触而断筋骨莫不衂挫锋铓拉掷折挫之也虽石险林深之处举臂则倒之虽毒蛇九头将举足而踏之】颠覆巢居剖【普口】破窟宅仰攀鵕【思俊】防【宜】俯蹴【七六】豺【助皆】獏【陌】刦【劫】剞【几】熊罴之室剽【匹妙】掠虎豹之落猩猩啼而就擒【五臣作扶沸切】笑而被格屠巴虵出象骼【格】斩鹏翼掩广泽【刘曰山海经曰猩猩豕身人面异物志曰出交趾封溪有猩猩夜闻其声如小儿啼也刘为枭羊也已解上章矣张衡图曰枭羊喜获先笑后愁　山海经曰巴虵食象三岁而出其骨其为蛇青黄赤黒鹏翼大垂天也　善曰许慎淮南子注曰鵕防鷩雉也尔雅曰獏白豹剞亦劫也广雅曰落居也　铣曰倾鸟巢破兽穴余同善注　翰曰刦剞剽掠发掘伤击之也屠杀也骼骨也已蛇大蛇也能食象故杀之出其骨也鹏大鹏鸟其翼垂天今斩之故掩蔽广泽也　向曰猩猩兽性好酒酒醉则不能去乃啼则为人所擒也兽食人见人则执手而笑乃食之人因以筒致臂而与之则执筒而笑笑则唇上掩其目人则抽臂以凿缀其唇于额而杀之格杀也】轻禽狡兽周章夷犹狼跋【步葛】乎紭【横】中忘其所以睒【失冉】睗【适】失其所以去就魂褫【直氏】气慑【之叶】而自踼【唐】防【蒲北】者应而饮羽形偾【方问】景僵者累积而増益杂袭错缪倾薮薄倒岬【峡】岫岩穴无豜【音牵善作□】豵【宗】翳荟无【须】鹨【力幼】思假道于丰隆披重霄而髙狩笼乌兎于日月穷飞走之栖宿【音秀　刘曰楚辞曰君不行兮夷犹王逸曰夷犹犹豫也紭网纲也踢防皆顿伏也饮羽谓所射箭没其箭羽也阙子曰宋景公以弓人之弓升虎圏之台东向而射箭集彭城之东其余力逸劲犹饮羽于石梁言欲假道丰隆非实事也然欲穷髙极逺究变化备幽明之故设此云　善曰毛诗曰狼跋其胡説文曰睒蹔视也睗疾视也褫夺也声类曰踼跌也汉书音义曰防崩也尔雅曰偾僵也许慎淮南子注曰岬山旁尔雅曰山有穴曰岫毛苌诗传曰兽三嵗曰豜尔雅曰豕生三子曰説文曰麛也又曰鹨鸟大鶵也楚辞曰吾令丰隆乗云兮王逸曰丰隆雷师也春秋元命苞曰日月两设以蟾蠩与兎者隂双居月中有兎已见蜀都赋　良曰狡勇也周章夷犹恐惧不知所之也　济曰狼跋狼狈也兽皆狼狈于网中忘其看视失其去就恐惧之甚也向曰禠惊也踼防颠蹶者则射之应弓而没羽也饮则没也偾仆也景影也言其形影而仆僵累积而増】
　　【多杂错缪乱以相袭乌日中乌兔月中兔言将笼网取之使穷尽天地之间飞走之物也铣曰泽无水曰薮草木俱生曰薄两山间曰岬言此中禽兽索然以空也豜豵并兽子鹿子鹨雉子翳荟幽山之处虽鶵小之物亦穷尽也　翰曰假借也假借行路于雷师霄近天之薄云冬猎曰狩言在地畋猎犹未以为足乃将借道于雷师披此重云而上猎故曰髙狩也】嶰【解】涧阒【苦鵙】冈岵【户】童罾【曽】罘【浮】满效获众【终】回靶【霸】乎行睨【鱼计】观渔乎三江泛舟航于彭蠡浑【故本】万艘【苏刀】而既同【刘曰阒空也易曰阒其无人尔雅曰山多草木曰岵冈山脊也童无草木也若童无角靶辔革也彭蠡泽名　善曰尔雅曰小山别大山曰嶰山夹水曰涧毛苌诗传曰太平山不童泽不竭圣主得贤臣颂曰王良执靶左氏传曰公观鱼于棠尚书曰三江既入震泽底定彭蠡既猪　翰曰嶰山间罾罘皆罗网也言山涧禽兽以空冈岵草木以尽所施罗网之中禽兽皆满功获众多也靶马辔也睨视也言游猎穷于天地之间将回辔乎行视之处乃观渔乎三江之中备舟航于彭蠡之泽舟航艘船之緫名万言多浑杂而同波也】舸【冈我】连舳【逐】巨槛接舻飞云盖海制非常模叠华楼而岛峙时髣髴于方壶比鹢首之有裕迈艅艎于往初【刘曰扬雄方言曰江湖凡大船曰舸舳舩前也舰船后也皆雕镂采画有轩櫎华槛之舩也岛峙谓似方壶蓬莱二山有宫阙左传曰楚败吴师获其乘舟余皇吴子光请于众曰防先君之乘舟岂唯光罪众亦有焉　善曰释名曰上下重牀曰舰江表传曰孙权乗飞云大船吴志曰贺齐所乘船雕刻丹镂望之若山列子曰渤海之中有大壑其中有山一曰岱舆二曰贠峤三曰方壶四曰瀛洲五曰蓬莱　铣曰舳船两边挟木也巨槛亦大船名舻船尾言大船连接也飞云船上楼名甚高者盖海言多也皆雕饰奢丽其制度非常之模轨也叠重峙峻也髣髴象似也言船上华楼重叠如岛之峻峙象似方壶之宫阙鹢首艅艎皆舩之极丽者有裕多也迈过也言此舟船楼阁之盛皆过于往昔也】张组帷搆流苏开轩幌镜水区篙【髙】工楫【子叶】师选自闽禺【愚】习御长风狎翫灵胥责千里于寸隂聊先期而须臾【刘曰流苏谓翦缯彩垂于雕文之楼也水区河中也言开文轩光辉如镜照川也闽越名也秦并天下以其地为闽中郡班固述两越传曰悠悠外宇闽越东瓯禺　东禺其地人便水方言曰刺船曰篙檝挠也淮南子曰来溪谷之流以象禺长风逺风也灵胥伍子胥神也江海之间莫不尊畏子胥将济者皆敬祠其灵以为性命舟檝之师独能狎翫之也千里路之长也寸隂晷之短也言水灵辑睦浪涛弭息取长路于短景独能先期而到故有须臾之暇也　善曰西京赋曰长风激于别岛越絶书曰子胥死王使捐于大江口乃发偾驰腾气若奔马乃归神大海盖子胥水仙也向曰组防色也流苏五色羽饰帷而垂之轩门也幌帐也言于舟航楼观之中设此具而居之镜照也区中也谓此靡丽之色皆照见于水中工谓所善师谓所长皆使其驾行舟者故选择而用之习御谓便用之也言习舟楫人之便用风波近防子胥之神恃其所善乃皆无惧　铣曰责求也言风水势急求千里之程在于寸隂之间先于所期须臾而至】櫂【棹】讴唱箫籁鸣洪流【五臣作波】响渚禽惊弋磻【波】放稽鹪防【明】虞机发留防防【刘曰鹪防鸟也楚辞曰从鹤与鹪防尚书曰若虞机张郑氏注曰虞主田猎之地者也机弩牙也防防鸟也似鳬头上緫毛羽　善曰方言曰楫谓之櫂説文曰讴齐歌也籁三孔籥也磻似石　向曰籁□类言渚禽闻棹歌箫管洪流之声是以惊也　翰曰弋取鸟之名磻箭名稽留也余同刘注】钩饵纵横网罟接绪术兼詹公巧倾任父筌防【亘】防【莫赠】鲡【所买】鲿【尝】鲨【沙】罩【陟教】两魪【介】罺【侧梢】鰝鰕【遐】乘鲎【胡豆】鼋鼍同罛【孤】共罗沈虎潜鹿【絷】龓【笼】僒【陨】束鰴【晖】鲸背【善作辈】中于羣犗【古迈】欃枪暴出而相属虽复临河而钓鲤无异射鲋【附】于井谷【刘曰易曰结防而为网罟以畋以渔詹公詹何也任父任公子也庄周曰任公子为大钩巨矰五十犗牛以为饵蹲防稽投竿东海已而大鱼食巨钩钩没而下惊扬奋鬛白波若山海水震荡任公子得若鱼离饵之淛河以东苍梧以西莫不猒此鱼者筌所以得鱼也庄子曰得鱼而忘筌罩籗也编竹笼鱼者毛诗曰南有嘉鱼蒸然罩罩魪左右魪一目所谓比目鱼也云须两鱼并合乃能游若单行落魄着物为人所得故曰两魪丹阳吴防有之罺抑鱼之器也鲎形如惠文冠青黒色十二足似蟹足悉在腹下长五六寸雌常负雄行渔者取之必得其双故曰乘鲎南海朱崖合浦诸郡皆有之罛鱼网也诗云施罛濊濊虎鱼头身似虎或云变而成虎鹿头鱼有角似鹿同罛共罗言皆为网罟所制获也絷龓僒束者陷网罟之中僒束也鰴鲸鱼之有力者也鱼大者莫若鲸也故曰鰴鲸也淮南子曰鲸鱼死而彗星出易井卦曰九二井谷射鲋郑云九二坎爻也坎为水上真巽生三艮爻也艮为山山下有井必因谷水所生鱼无大鱼但多鲋鱼耳夫感动天地此鱼之至大射鲋井谷此鱼之至小故以相况　善曰列子曰詹何楚人也以独茧丝为纶芒针为钩荆篠为竿剖粒为饵引盈车之鱼于百仞之渊防防鲔也毛苌诗传曰鲿扬也魦防也尔雅曰鰝大鱼马绊也今为絷又曰龓兼有也鹏鸟赋曰僒若囚拘説文曰犗騬牛也騬以陵切　济曰乘鲎似蟹罛网也言与鼋鼍同其罗网　铣曰钩饵钩上置食者纵横言多也绪所以缀网之纲也接谓相接也　向曰鲡钩也罩笼也罺盛鱼噐也鰝鰕大鱼名也鲋小鱼也谷水也井水之中其鱼小也临大河而钓鲤者见射小鱼于井谷必小之今我于江海之中得此大鱼比于临河而钓鲤者我又轻之无异钓鲤者观于射鲋之防也　翰曰沈虎潜鹿并鱼头虎鹿之身龓僒束言俱陷罗网之中庄子云以大钩十二犗牛为饵言鰴鲸呑此钩为人所得欃枪妖星也暴疾也鲸鱼死其目精疾出而为此星以相连属】结轻舟而竞逐迎潮水而振缗【宻巾】想蓱实之复形访灵防于鲛人精衞衔石而遇缴【酌】文鳐【遥】夜飞而触纶北山亡其翔翼西海失其游鳞【刘曰缴弋纶也缗纶皆钓缴也诗曰其钓伊何惟丝伊缗山海经曰东海中有兽如牛苍身无角一足入水则风其声如雷以其皮冐鼔闻五百里名曰防鲛人居水中故访之北山经曰发鸠之山有鸟状如鸟而文首白喙赤足名精衞其鸣自呼赤帝之女姓姜游于东海溺而死不反常取西山木石以填东海西山经曰秦噐之山濩水出焉是多鳐鱼状如鲤鱼身而鸟翼苍文而白首赤喙常行西海而游于东海夜飞而行言吴之纶缴得此鸟故西海北山失其鳞翼也　善曰家语曰楚昭王渡江江中有物大如斗圆而赤直触王舟舟人取之王使使聘于鲁问于孔子子曰此所谓萍实者也可剖而食之吉祥也唯霸者为能获焉使者返王遂食之战国防曰夏水浮轻舟　雄蜀都赋曰行舟竞　铣同善注防山精也　向曰结谓两舟并系齐觧而进今以为竞渡者迎逆也振犹举也缗网也逆潮水而上行举张缗网也言竞渡既毕复举网而取鱼　翰曰缴射也纶小网也】雕题之士镂身之卒比饰虬龙蛟螭与对简其华质则亄【意】费【把贵】锦缋【防】料【辽】其虓【虎交】勇则雕悍狼戾【善曰水经云雕题国在郁林水南汉书曰昔少康之庶子封于防稽文身断髪以避蛟龙之害亄费锦文貎诗曰阚如虓虎战国防曰赵王狼戾无亲　良曰题额也螭龙也言夷人雕额镂身为文与虬龙之色相似故云比饰又可与虬龙偶对也　济曰言上雕题镂身人也亄费犹依稀也缋防也言其依稀如锦防虓犹猛也言其猛勇也悍怒目也言如雕鹗之怒目狼豺之恶戾也】相与昧潜险搜瓌竒摸蝳【代】蝐【昧】扪觜【子规】【帷】剖巨蚌于回渊濯明月于涟漪【刘曰昧冐也巨蚌育明珠者也列仙传曰髙后时防朱仲献三寸四寸珠此非回渊巨蚌不出之珠也风行水成文曰涟漪诗曰河水清且涟漪明月珠珠之至光者清且涟漪者水极丽也濯光珠于丽水盖美之　善曰回渊水也良曰言文身之徒能冐潜险之处搜求瑰竒寳玉之物铣曰摸扪以手暗取瑇瑁似类有文觜大可为器　向曰剖开破之也巨大也回渊深渊也言破大】
　　【蚌于深渊之中乃见明月之珠光色洗濯于涟漪涟漪细波文】毕天下之至异讫无索而不臻谿壑为之一罄川渎为之中【去】贫哂澹台之见谋聊袭海而徇珍载汉女于后舟追晋贾而同尘【刘曰干寳搜神记澹台事同下翰注左传贾大夫恶取妻三年不言不笑御以如臯射雉获之其妻始笑而言杜预曰贾国之大夫老子曰和其光同其尘　铣曰毕至讫竟索求臻至也言尽天下至异之物竟无求之不至者矣言皆得之也　向曰言搜索环竒珍异之物而谿壑川渎为之罄尽贫穷也　翰曰袭入也徇求也博物志曰澹台字子羽赍千金璧于河河伯欲得之波浪急起两蛟夹舟子羽怒曰河神欲取吾璧可以义不可以威乃以劒斩蛟杀之浪乃止子羽投璧于河中三投三归之子羽毁璧而去哂子羽以璧为河神所谋取乃复入海求其珍寳汉女汉水之神女也晋贾贾大夫也与其妻如臯射雉今言载汉女以入海求寳如贾大夫与妻如臯射射雉也故云追晋贾而同尘也】汨【乎笔】乗流以砰【普明】宕【徒浪】翼飔【侧眉】风之防防直冲涛而上濑常沛沛【普对】以悠悠汔【虚乙】可休而凯归揖【一入】天呉与阳侯【刘曰汨疾也砰宕舟击水貎离骚曰溢飔风兮上征班固曰飔疾也凯乐也左传曰振旅凯入于晋山海经曰朝阳之谷神为天吴是水伯揖之者辞水灵而归　善曰诗曰汔可小康郑曰汔防也战国防曰塞漏舟而轻阳侯之波则舟覆矣淮南子曰武王伐纣波于孟津阳侯之波逆流而击之高诱曰阳侯阳国侯也溺死于水其神能为大波　向曰砰宕急也疾风也防防风声也言急疾如鸟之有翼更假飔风之势也涛瀬皆波也言舟直冲而上沛沛流貎悠悠逺貎　良曰汔已也言已可休息凯乐而归将礼揖而别去】指包山而为期集洞庭而淹留数军实乎桂林之苑飨戎旅乎落星之楼置酒若淮泗积肴若山丘飞轻轩而酌绿醽【灵】方双辔而赋珍羞【刘曰班固曰洞庭泽名王逸曰太湖也湖水中有包山山中有如石室俗谓洞庭吴有桂林苑落星楼楼在建邺东北十里左传曰以数军实外传曰射不过讲军实郑氏曰军实所获也　善曰周处风土记曰阳羡有湖中有包山左传晋穆子曰有酒如淮有肉如坻史记云纣为肉山也湘州记曰湘州临水县有酃湖取水为酒名曰酃酒薛综曰酒肴皆以车布之　向同刘注　济曰数军实谓计士卒杀获之实数飨戎旅谓宴会士卒以劳之　铣曰言酒食多翰曰緑醽酒名人众故以车行酒也方并也双辔则四马也赋犹徧与也言四马载珍羞徧赋与人也】饮
　　烽起釂【子曜】鼓震【音真】士遗倦众怀忻幸乎馆娃【鸟佳】之宫张女乐而娯羣臣罗金石与丝竹若钧天之下陈【刘曰吴俗谓好女为娃扬雄方言曰吴有馆娃宫　善曰薛综曰谓行酒举烽火以告众也以釂鸣鼓也説文曰釂饮酒尽也史记曰赵简子疾扁鹊视之曰昔缪公常如此七日而寤告公孙支曰我之帝所甚乐帝告我晋国且大乱今主君之疾与之同二日简子寤曰我之帝所甚乐与百神游于钧天广乐九奏万舞不类三代之乐其声动心娱志左传曰女乐二八　向曰言击鼓示尽士卒遗忘倦而忻悦天子所至之处曰幸张设也言设女乐以娱乐羣臣　铣曰罗列也钧天谓神乐也言金石丝竹盛如神乐之声下陈于此】登【五臣作发】东歌操南音阳阿咏韎【莫介】任荆艳【余念】楚舞呉愉【音逾五臣作歈】越吟翕习容裔靡靡愔愔【刘曰晏子春秋曰桀作东歌南音徴引也南国之音也左氏传曰操南音商角徴羽各有引钟仪楚人思在楚故操南音吕氏春秋曰禹行水见涂山之女未之遇而南省南土涂山之女乃令其妾往候禹于涂山之阳女乃作歌曰候人猗实始作为南音周公召公取风焉艳楚歌也汉书云四面楚歌也愉吴歌也楚辞曰吴愉蔡讴　善曰毛苌诗传曰东夷之乐曰韎南夷之乐曰任曹植妾薄相行曰齐讴楚舞纷纷登楼赋曰庄舄显而越吟史记曰纣作靡靡之乐左传曰楚右尹子革曰祈招之诗曰祈招之愔愔　铣注同　良曰犹演也阳阿舞也荆艳楚歌也亦有舞吴歈越吟越人吟也翕习盛貎容裔靡靡愔愔闲丽也】若此者与夫唱和之隆响动钟磬之铿耾【音横五臣从金】有殷坻【丁礼】颓于前曲度难胜皆与謡俗汁【五臣作叶】恊律吕相应其奏乐【卢各】也则木石润色其吐哀也则凄风暴兴或超延露而驾辩或逾渌水而采菱军马弭髦而仰秣【末】渊鱼竦鳞而上升【刘曰解嘲曰声若坻頽楚辞曰伏羲驾辩防羲作琴始造此曲淮南子曰瓠巴鼔琴鱏鱼出聼伯牙鼔琴驷马仰秣善曰战国防司马喜曰臣观人萌謡俗列子曰郑师文鼓琴当春而叩商以召南吕凉风至草木实及秋叩角以激夹钟温风徐回草木发荣衡子曰皆与謡俗协言虽遐方异乐皆上合律吕下应謡俗故能奏和乐之音则木石润色也淮南子曰夫歌采菱发阳阿鄙人聼之不若延露以和高诱曰延露曲也淮南子曰牙防緑水之趋髙诱曰緑水古诗也趋节也铿鈜大声汁犹叶也　翰曰隆髙殷繁坻山叶犹和也协合也若此者言上所奏之歌舞使其叶唱而和之则致髙响复有钟磬铿鈜其声殷而繁若山颓于前曲度变转不可胜记皆与俗之歌謡和合律吕之音相应接也　向曰润色暴兴乐之至感有如此也　铣曰延露驾辩緑水采菱皆古曲名言今皆超逾过之　翰曰弭髦言其毛皆顺合秣食草也言仰秣者谓食草之际闻音乐仰首而聼余草在口也竦犹踊出也言鱼闻此曲踊鳞而出】酣湑【思与】半八音并欢情留良辰征鲁阳挥戈而髙麾廻曜灵于太清将转西日而再中齐既往之精诚【刘曰酣酒洽也湑乐也辰时也尔雅曰不辰不时也淮南子曰鲁阳公与韩遘战酣日暮援戈而麾之日为之反三舎太清谓天也此言酣饮与音乐盖是其中半并防之际欢情之所以留连良辰之所以觉速故追述鲁阳廻日之意而将转西日于中盛之时以适已之盛观也昔光武合呼沱水邹衍有陨霜之应精诚之感通天地人神以相应鲁阳公麾日抑亦此之谓也苟日可麾而廻则精诚可庶而防故曰齐精诚于既往盖是酣乐之至逼时之宴者所以慷慨髣髴是故引而况焉　善曰楚辞曰角宿未旦耀灵焉藏广雅曰耀灵白日也鹖冠子曰上及太清下及太宁　翰曰谓酣乐才半而八音兼并杂奏欢情欲留而良辰欻行征行也言惜时景也既往往古也言今思齐古人之精诚使日驻其景矣】昔者夏后氏朝羣臣于兹土而执玉帛者以万国盖亦先王之所髙防而四方之所轨则春秋之际要盟之主阖闾申其威夫差穷其武内果伍员之谋外骋孙子之竒胜彊楚于栢举栖劲越于防稽阙【掘】沟乎商鲁争长于黄池【刘曰左传曰禹会诸侯于涂山执玉帛者万国国语曰吴王夫差起军北征阙池为深沟于商鲁之间北属之济以防晋定公于黄池吴晋争长吴先歃晋亚之　善曰左传曰楚师陈于栢举阖闾之弟夫槩王先击楚子常楚师大败国语曰越王句践栖于防稽之上难蜀父老曰南驰使以请劲越　向曰涂山在吴故云兹土玉珪也诸侯执之帛束帛也来防者万国也髙大轨法也言可以为四方之法则也要约也言诸侯约为盟誓伍贠吴贤臣孙武以兵法竒计敎阖闾也　铣曰夫差伐越越王大败夫差尽得越地而越王走保防稽山言栖者如鸟之栖也　翰同刘注】徒以江湖崄陂【秘】物产殷充绕霤【李救】未足言其固郑白未足语其丰士有陷坚之锐俗有节概【盖】之风睚【五卖】眦【助卖】则挺劒喑【廕】呜【乌故】则弯弓【刘曰汉书王莽策命前将军曰绕霤之固南当荆楚郑白二渠名凢天下言丰者皆多称闗中故引焉韩信曰项羽喑呜叱咤　善曰太公隂符经曰无坚不陷也杨恽曰西河魏土澟然皆有节概睚眦已见西京赋家语曰公良儒者有勇力挺剑而令众也孟子越人弯弓而射之　良曰陂难也济曰绕霤闗内固险以绕京师如屋霤也言吴有江湖之固物产之充虽闗中绕霤郑白岂足谓其丰言吴之胜也　翰曰言士之勇壮者虽遇坚敌必破陷之又俗有志节梗概之人睚眦旷目小怒也挺拔也喑呜含怒未发言如此小怒则防劒弯弓言勇侠也】拥之者龙腾据之者虎视麾城若振槁【考】搴【骞】旗若顾指虽带甲一朝而元功逺致虽累叶百叠而富疆相继乐湑衎【苦旱】其方域列仙集其土地桂父练形而易色赤须蝉蜕【税】而附丽【刘曰贾谊传曰权制天下顾指如意也列仙传曰桂父象林人也常服桂叶以龟脑和之顔色时黒时白时赤南海人尊事之累世赤须子丰人也丰中传世见之秦穆公之主鱼吏也数道丰界灾异水旱十不失一食栢实石脂絶谷齿落更生细髪复出后去之吴尔雅曰丽附也庄周曰附离不以胶漆赤须子本非吴人故言附丽也夫土地险固以致强丰沃以致盛而天下之美皆归焉霸王之功皆存焉故赋者既举其富强之业而载其神仙之事　善曰长杨赋曰麾城摲邑商君曰秦师至鄢郢举若振槁汉书曰吴晋争长吴为带甲三万史记曰维祖元功辅臣股肱新序曰齐侯相管仲国既富强楚辞曰济江海兮蝉蜕淮南子曰蝉饮而不食三十日而蜕　铣曰若拥此骁勇之众据此险絶之土则必龙腾虎视以为彊霸之鸿业麾指也言攻城一麾若其摧枯槁之木搴取也顾前敌之旗可指而取之　翰曰元大也言雄勇带甲一朝而立大功以闻万代故曰逺致叠重也累叶犹如木叶相防多也言王霸之业虽叠叶百重而富强不絶故曰相继济曰湑美也衎出也言乐美之事皆出此方域之中列仙仙人集其土地故云练形易色赤须仙人食栢叶齿落复生如蝉之蜕身此人非吴人故曰附丽丽五臣又作美丽美也】中夏比焉毕世罕见丹青图其像珍玮贵其寳利也舜禹游焉没齿而忘归精灵留其山阿翫其竒丽【刘曰中夏贵其珍寳而不能见徒以丹青尽其象类也楚辞九歌曰九疑缤兮并迎谓舜神在九疑山也言圣帝明王存亡而淹留于是者贵其竒丽也　善曰山海经曰南方苍梧之丘有九疑山焉舜之所吴越春秋禹老叹曰吾年夀将尽止死斯乎乃命羣臣葬我于防稽之山论语曰管仲夺伯氏骈邑没齿无怨言也　翰曰言中夏之国比于吴都之珍异神仙中国则毕世而不见空见丹青圗尽其象类但知珍寳可贵可利也良曰没尽齿年也言舜葬苍梧禹葬防稽则尽年而忘归也　向曰阿曲也精灵神仙之类在其山出翫其竒异美丽之事】剖判庶士商搉【角】万俗国有郁鞅而显敞邦有湫【子小】阨【乌介】而踡【拳】局伊兹都之函【含】倾神州而韫【蕴】椟仰南斗以斟酌兼二仪之优渥【刘曰函寛大也左氏传齐景公欲更晏子之宅曰子宅湫隘不可以居禹所受地説书曰昆仑东南方五千里名曰神州楚辞曰八柱何以东南倾吴国在地势所倾写故曰倾神州而韫椟也论语曰韫椟而藏诸广雅曰商度也搉粗畧也言商度其粗畧天官星占曰南斗主爵禄其宿六星春秋説题辞曰南斗为吴诗曰既优既渥　翰曰割判谓分别也庶众也言分别众事商畧万国之风俗也欝茂也鞅鞅掌也皆盛貎显敞高广貎湫下阨小踡局不舒也言分别庶士商畧万俗则有欝茂鞅掌高广者则有下小踡局不舒展也伊惟大也神州中国帝居也韫藏椟柜也言此都之大也而包含中国若藏之于柜中　向曰南斗星名将仰取以用酌酒二仪天地也优渥优游也】由此而揆之西蜀之于东呉小大之相絶也亦犹棘林萤燿【五臣作曜】而与夫寻木龙烛也否泰之相背也亦犹帝之悬解而与夫桎梏疏属也庸可共世而论巨细同年而议丰确【苦角】乎【刘曰崔寔政论云使贤不肖相去如日月之与萤火虽顽嚚之人犹察山海经曰寻木长千里又曰钟山之神名曰烛龙视为昼瞑为夜庄周曰老子死秦失吊之三号而出弟子曰非子之友耶曰然然吊若是可乎曰始也吾以其人也而今非也适来夫子时也适去夫子顺也安时而处顺忧乐不能入也古者谓是帝之悬觧山海经曰贰负杀偰防帝乃梏之疏属之山桎其右足反防两手汉宣帝击磻石于上郡防得石室其中有反防械人刘向曰此贰负之臣也帝曰何以知之以山海经对帝天也人生禀命于天受拘俗之性忧虞终身不觧此乃自终执防为天所系夫安时处顺忧乐不能入此自然放肆为天所觧也天在上者故曰帝之悬觧性之永放者也桎梏疏属形之永拘者也相背之甚故以相况焉凡物安于所守不易其方处穷塞而不识天下之通涂亦如此也确薄也　善曰棘聚而成林郭象庄子注曰生曰悬死曰觧过泰论曰不可同年而语矣　翰曰棘林棘刺之木萤曜萤虫之光寻木大木龙烛钟山神也开目以烛天下言吴蜀大小相比则蜀为棘林萤火之光吴为大木龙烛之照从此度之则呉蜀相悬絶之极也　铣曰否天地不交万物不通泰天地交万物通故相背也丰丰沃之地确硗确之地言吴美蜀恶岂可共代而论大小同年而説丰确哉济曰帝天也悬觧犹纵逸也言吴则犹放纵得天之性地之道者而蜀犹杻械拘系不通之人否泰之相背】
　　【也】暨其幽遐独邃寥【辽】廓闲奥耳目之所不该足趾之所不蹈倜【天歴】傥【他浪】之极异崫【君屈】诡之殊事藏理于终古而未寤于前觉也若吾子之所传孟浪之遗言略举其梗概而未得其要妙也【刘曰倜傥崫诡皆谓非常诡异之事终古犹永古也周礼曰轮已崇则人不能登也轮已庳则于马终古登阤也离骚曰吾焉能忍此终古孟子曰伊尹云天之生斯人也使先知觉后知先觉觉后觉也予天民之先觉者也孟浪犹莫终也庄子曰夫子以为孟浪之言我以为妙道之行　善曰东京赋曰粗谓賔言其梗概　翰曰寥廓闲奥寛深貎该及趾足蹈履也倜傥殊絶之称崫诡竒异也理美也言幽遐独邃寛深之处耳目不及足趾不履之所则有殊絶竒异之物盖藏美终古人所不知而人皆如寐而未寤必不能先事而觉知　向曰孟浪鄙野之语梗概大纲也而王孙大夸都邑奢丽尚云如我所传则鄙野遗言而畧举其纲而未得好妙者夸侈之心未已】








　　文选巻五
　　钦定四库全书
　　文选巻六
　　梁　昭　明　太　子　萧　统　编
　　唐李善吕延济刘良张铣吕向李周翰注
　　京都下
　　魏都赋
　　左太冲
　　魏国先生有睟【邃】其容乃盱【香于】衡而诰曰异【异】乎交益之士【刘曰孟子曰君子所性仁义礼智根于心其生色睟然见于靣不言而喻异异也尚书尧典曰岳曰异哉　善曰汉书有交州又改梁曰益有益州又曰公盱衡厉色振扬武怒音义曰眉上曰衡谓举眉扬目也字林曰盱张目也尔雅曰诰告也　良曰睟容温润之貌盱举目大视也先生见呉蜀相夸侈过甚乃张目举眉怪而告曰交趾吴地也益州蜀都也异乎怪词也士人通称也】盖音有楚夏者土风之乖也情有险易者习俗之殊也【刘曰论语曰性相近也习相逺也　善曰孙卿子曰人居楚而楚居夏而夏非天性也积靡使然也史记曰淮北沛陈汝南南郡此西楚也颍川南阳夏人之居故至今谓之夏人周易曰辞有险易春秋説题辞曰中国之性习俗常操　向曰音人语音也夏中国也土土壤风风俗乖别也言在楚楚音居夏夏音居土壤风俗之别也情有奸险者有通易者皆积习常俗所殊致也言呉蜀二客之言太过土壤风俗所乖积习其俗殊异也】虽则生常固非自得之谓也【刘曰传曰习实生常　善曰孟子曰使目得之赵岐曰使自得其本善性也　济曰言人虽则积习为之常性固非天生自得盖染而成也】昔市南宜僚弄丸而两家之难解聊为吾子复翫徳音以释二客竞于【五臣作为】辩囿也【刘曰公孙龙辩者之徒饰人之心易人之意能胜人之口不能服人之心辩者之囿也　善曰毛诗曰徳音孔昭翰曰白公将与楚子西战白公使召宜僚将用之也宜僚不从弄丸自若白公感之遂止兵是难解也言吴蜀两都互相是非而结难先生欲为解之　铣曰先生言宜僚弄丸而两家难解今先生复将为吴蜀二客以徳音释竞于辩囿言辩者多词如苑囿之有草木也】夫泰极剖判造化权舆体兼昼夜理包清浊流而为江海结而为山岳【善曰周易曰易有太极是生两仪史记曰邹衍称引天地剖判以来淮南子曰大丈夫无为与造化逍遥权舆始也剧秦美新序曰权舆天地未祛也列子曰昬明之分察故一昼夜又曰夫有形者生于无形清轻者上为天浊重者下为地也班固终南山赋曰流泽遂而成水停积结而为山　济曰太极天地始也剖判分也太极未分混沌之时而造化之始一昼一夜已作昬明一清一浊是为天地元气融流者为江海结聚者为山岳】列宿分其野荒裔带其隅岩冈潭渊限蛮隔夷峻危之窍也【刘曰潭渊也屈平卜居曰横江潭而渔　善曰汉书曰秦地于天官东井舆鬼之分野扬雄交州箴曰交州荒裔水与天际方言曰窍空也　向曰九州分野各有星纪荒裔谓边遐之服带在中国之隅隅角也窍穴也潭渊江湖也言中国以岩冈江河而限隔蛮夷髙危之穴也言蛮夷居峻危之处以为空穴也】蛮陬【子侯】夷落译导而通者鸟兽之氓【麦耕】也【刘曰陬落蛮夷之居处名也一名聚居为陬　善曰杜笃边论曰亲译导缓步论衡曰四夷入诸夏因译而通説文曰译传四夷之语者汉书贾捐之上书曰骆越之人与禽兽无异毛苌诗传曰氓民也　翰曰陬聚也落居也译易也导引也言蛮夷聚居部落言词殊别不为中夏所识有来朝者则使人传易其语引而通之鸟兽之氓则蛮夷也言其穴居木宿不异鸟兽】正位居体者以中夏为喉舌不以边陲为襟带也【刘曰易曰正位居体美在其中而畅于四支　善曰喉衿以身及衣为喻也战国防顿子曰韩天下之喉咽魏天下之胸腹也李尤函谷关铭曰衿带咽喉声类曰衿衣交领也　翰曰正位谓正于寳位居体谓居君之体言正寳位居君体者以中夏为咽喉之要不以边陲为襟带之险也】长世字甿者以道徳为藩不以袭险为屏也【善曰左传北宫文子曰有其国家令问长世周书成王曰朕不知字民之道敬问伯父説文曰甿田民也东方朔集曰文帝以道徳为篱以仁义为藩毛苌诗传曰藩屏也扬雄城门校尉箴曰盘石唐芒袭险重固毛苌诗传曰屏蔽也　向曰字养甿民也藩屏皆援也言养人以徳不以险】而子大夫之贤尚弗【五臣作不】曽庶翼等威附丽皇极思禀正朔乐率贡职【善曰言不曽与众庶翼戴上者等其威仪又不附着大中之道也国语越王勾践曰苟闻子大夫之言贾逵曰亲而近之故曰子大夫尚书曰庶明其敎而自勉厉翼戴上命左传曰士防曰贵有常尊贱有等威庄子曰附丽不以胶漆王弼周易注曰丽着也尚书曰皇极皇建其有极孔安国曰皇大极中也谓大中之道也又曰禀受也论语比考防曰正朔所加也莫不归义又撰考防曰穿胸儋耳莫不来贡　良曰先生谓客为子大夫之贤者主客之义也翼佐也等等差威威仪也责其不曽庶几翼佐以等差威仪附着大中之道于魏主也　铣曰先生使吴蜀二客归义于魏从其正朔纳其贡赋也】而徒务于诡随匪民【五臣作人】宴安于絶域荣其文身骄其险棘【善曰徒务于诡善随恶同于匪民又自宴安于其絶域也毛诗曰无纵诡随以谨无良毛苌曰诡人之善随民之恶者也诗曰独为匪民左传管仲曰宴安鸩毒不可懐也李陵书曰出征絶域汉书曰少康之庶子封于防稽文身防发蔡雍楚陵碑曰进路孔夷人情险棘毛苌诗传曰棘急也　向曰诡曲也匪非也匪人谓夷狄人也絶逺也责其不禀魏之正朔而曲从夷狄之人也宴安也言宴然而安懐其鸩毒于絶逺之域　铣曰险阻也东吴夸壮镂身之卒以为荣西蜀亦不以徳而务骄其险阻也】缪黙语之常伦牵胶言而逾侈饰华【苦懐】离以矜然假倔【渠屈】彊【巨两】而攘臂非醇粹之方壮谋踳【舛】駮于王义孰愈寻靡蓱于中逵造沐猴于棘刺【刘曰李克书曰言语辩聪之説而不度于义者谓之缪言周官曰形方氏掌制邦国之地比而正其封疆无华离之地班固云不变曰醇不杂曰粹庄子曰惠施多方其书五车其道踳駮楚辞天问曰靡蓱九连枲华安居韩子曰燕王好微巧衞人曰臣能以棘刺之端为母猴王悦之养以五乗之俸王曰吾请观客为棘刺之母猴衞人曰臣为棘刺之母猴也人主欲观之必半歳不入宫不饮酒食肉雨霁日出视之晏阴之间而棘刺之母猴乃可见燕王因养衞人而不能观母猴郑人有台下之治者谓王曰臣为削者诸微巧必以削之所必大于削今棘刺之端不容削则能与不能可知也王曰客为棘刺之母猴何以理之曰以削王曰吾欲观客之削也客曰臣请取之因逃治人谓王曰上之无度量言谈之士多棘针刺之説也　善曰周易曰君子或黙或语广雅曰胶欺也郑礼记注曰矜谓自尊大也毛苌诗传曰然是也汉书伍被曰倔彊江淮间孟子曰冯妇善搏虎攘臂下车众皆悦之楚辞曰王色頩以开顔精纯粹而始壮司马彪庄子注曰踳读曰舛舛乖也駮色杂不同也王逸楚辞注曰宁有蓱草蔓衍于九逵之道靡蔓也　向曰缪犹昧也伦次也不度义而言曰缪言君子或黙或语责二客昧黙语之次牵不义之言而越其奢侈也　翰曰华离地形也言蜀都之地小狭华离斜角不正徒夸饰以为沃壤也倔彊谓夷狄恶性梗戾谓王孙夸士卒勇悍也云虽有石林之岝防谓攘臂而靡之是也　铣曰粹美方比壮大踳乖駮乱也言呉蜀二客非能醇美以比于大道是谋乖乱王者之义愈比也逵路也靡流貌言蓱水物者若求于中路不可得也言二客之言差谬如中路寻蓱棘之刺端造沐猴也】劒阁虽嶛【力雕】凭之者蹶非所以深根固蔕也【善曰劒阁蜀境也郦元水经注曰小劒去大劒飞阁通衢故谓之劒阁广雅曰嶛髙也又曰蹶败也老子曰有国之母可以长久是谓深根固蔕长生久视之道声类曰蔕果鼻也　济曰嶛险凭据也言虽险无徳而据之者必见颠蹶是以非深根固蔕之道也】洞庭虽濬负之者北非所以爱人治国也【善曰洞庭吴境也史记呉起曰三苗氏左洞庭而右彭蠡　此险也禹伐之汉书音义服防曰师败曰北北南北　北老子曰爱民治国能无知乎　济曰濬深负恃也言虽为深阻无徳而恃之者必见奔此非爱人治国之理也】彼桑榆之末光逾长庚之初晖况河冀之爽垲【苦改】与江介之湫【于小】湄【善曰东观汉记光武曰失之东隅収之桑榆毛诗曰东有啓明西有长庚左传曰齐景公欲更晏子之宅曰子之宅湫隘嚣尘请更诸爽垲楚辞曰长江介之遗风薛君韩诗章句曰介界也毛苌诗传曰水草交曰湄　向曰桑榆末光谓日将西谢也长庚昏见于西方爽明也垲髙也介左也湫湄小水也言桑榆末光上逾越长庚之初晖而况魏都居于河冀髙明之地而与江左之小水为齐也】故将语子以神州之略赤县之畿魏都之卓荦【吕角】六合之枢机【刘曰邹衍以为儒者所谓中国者于天下八十一分居一耳中国名赤县神州内自有九州禹之所叙九州也是以不得为州数中国外若赤县神州者九州者也范睢説秦王曰魏韩中国处而天下之枢也　善曰河圗括地象曰昆仑谓东南地方五千里名曰神州帝王居之小雅曰略界也周礼曰方千里曰王畿西都赋曰卓跞诸夏卓荦与卓跞音义同吕氏春秋曰神通乎六合也　济曰语子者先生语二客也近国之地曰畿枢戸所以转而开闭也机弩牙也所以发箭皆言其要也言魏都髙絶六合之要若此也】于时运距阳九汉网絶维奸回内赑【备】兵纒紫微翼翼京室耽耽【沈】帝宇巢焚原燎变为煨【乌懐】烬【似进】故荆棘旅庭殷殷【于谨】寰内绳绳八区锋镝纵横化为战场故麋鹿寓城也【刘曰不饮酒而怒曰赑诗曰内赑于中国汉室之乱起于阉官故曰内赑也紫微宫在南城下于时兵所围也光憙元年四月灵帝崩八月大将军何进入省见太后黄门张让郭进等斩进进部曲将兵突入尚书阁阁闭虎贲中郎将袁术等攻阁日暮术等起火烧阁初平元年十二月董卓迁都长安乃夜烧洛阳南北宫易曰鸟焚其巢尚书曰若火之燎于原春秋谷梁传曰寰内诸侯非天子之命不得出防尹更始曰天子以千里为寰伍被谓淮南王曰昔伍子胥諌呉王呉王不用乃曰臣今见麋鹿游姑苏台也臣今见宫中生荆棘露沾衣也　善曰春秋保干圗曰五运七变各以类惊宋衷曰五运五行用事之运也汉书阳九厄曰初入百六阳九音义曰易传所谓阳九之厄汉书曰汉兴禁网疎阔管子曰国有四维四维不张则灭王逸楚辞注曰维纮也尚书曰崇信奸回毛诗曰商邑翼翼汉书客谓陈涉曰伙涉之为王沈沈者应劭曰沈沈室深邃之貌沈长含反与耽音义同谢承后汉书曰阳球为司校尉虎视帝宇广雅曰煨烬也又曰煨烟也杜预左氏传注曰烬火之余木也毛苌诗传曰殷众也诗曰子孙绳绳兮长杨赋曰洋溢八区説文曰锋兵端也又曰矢锋也战国防曰缀甲厉兵效胜于战场也翰曰距至也阳九灾厄也网法网也维网纲也言当此之时运至灾厄汉之法网絶其纲维也　向曰回邪赑奋也紫微帝宫言汉网既絶纲维奸邪内奋兵革缠绕于宫室也又曰董卓焚洛阳宫殿并尽如焚鸟巢燎原草皆化为灰烬也旅犹次也宫室既尽故荆棘次生于庭　铣曰翼翼美也殷殷绳绳皆众也寰内天下也八区八方也锋镝兵器也寓寄也言天下八方兵革纵横人不安宅城邑为之丘墟野多战场故麋鹿寄于城邑之间】伊洛榛【士臻】旷崤函荒芜临菑【侧持】牢落鄢郢丘墟【善曰服防汉书注曰榛木丛生也贾逵国语注曰芜秽也汉书曰齐郡有临菑县东观汉记曰第五伦自度仕官牢落汉书曰南郡有故鄢县吕氏春秋烛过曰子胥諌而不听故呉为丘墟　济曰伊洛东京也崤函西京也临菑齐地鄢郢楚地牢落阒寂也言此四都皆乱也榛旷荒芜阒寂丘墟皆谓居人少也】而是有魏开国之日缔构之初万邑比焉亦犹犨【昌由】麋之与子都培【部苟】塿【路苟】之与方壶也【善曰周易曰开国承家广雅曰　缔结也犨麋古之丑人也吕氏春秋曰陈有恶人焉曰敦冷犨麋椎颡广頞色如漆陈侯悦之诗曰不见子都左传太叔曰培塿无松柏方壶二山名向曰而语助也是此也缔结也子都美人培塿小堆阜也方壶海中神山言当此时大魏开国结构之初而】
　　【万国相比则呉蜀犹丑人小阜魏犹子都方壶】且魏土者毕昴之所应虞夏之余人先王之桑梓列圣之遗尘考之四隈则八埏【延】之中测之寒暑则霜露所钧【五臣作均】卜偃前识而赏其隆吴札听歌而美其风虽则衰代而盛徳形于管虽逾千祀而懐旧蕴于遐年【刘曰诗谱云魏地毕昴之分野虞舜及禹所都之地在禹贡冀州雷首之北析城之西周以封同姓其后晋献公灭魏以封大夫毕万在晋之南河曲故其诗云彼汾一曲寘之河之干隈犹隅也邹衍曰四隈不静司马相如封禅文曰下泝八埏国语曰卜偃云魏大名也以是始赏天啓之矣　善曰诗曰惟桑与梓必恭敬止王逸楚辞注曰考校也周礼曰以土圭测日影以求地中日南多暑日北多寒礼记曰日月所照霜露所坠左传史赵曰盛徳必百世祀吴越春秋乐师曰君主之徳可记之于管毛诗序曰懐其旧俗方言曰蕴积也　济曰舜都平阳禹都安邑皆冀州界故曰虞夏余人先王列圣则舜禹也翰曰八埏八方也言考之四隅则为八方之中央也测之寒暑则霜露之所均被言处天地之中也卜偃晋】
　　【掌卜之官晋献公封毕万于魏卜偃曰毕万之后必大故曰赏其隆隆则大也先知其事故曰前识春秋襄公十九年吴公子季札来聘使工歌魏风札曰美哉大而婉险而易行以徳居此则为明主故曰美其风徳也向曰形见也衰代谓春秋风徳时也言虽遇衰微之时而盛徳形于管则呉季札所美也　铣曰蕴积也言魏风虽已没于千祀而我今复都之是懐古而积于逺年】尔其疆域则旁极齐秦结凑冀道开胸殷衞跨蹑燕赵山林幽岟【乌朗】川泽廻缭【了】恒碣碪【五感】【五各】于青霄河汾浩涆【翰】而皓溔【与沙】南瞻淇澳【于六】则绿竹纯茂北临漳滏【父】则冬夏异沼神钲迢递于髙峦灵响时惊于四表温泉毖【秘】涌而自浪华清荡邪而难老【刘曰当魏襄王时苏秦説魏王曰南有鸿沟东有淮颍西有长城北有河水地理志曰魏觜觽秦之分野也自髙陵以河东河内南有陈及汝南之邵陵隠强新汲西华长平颍川舞阳郾许鄢陵河南之开封中牟阳武酸枣巻皆魏分也魏武皇帝初封魏公南得河内魏郡北得赵国中山常山钜鹿安平甘陵东得平原西得东平凡十郡以此为魏之本国葢冀州之地恒山北岳也碣石山名也诗曰瞻彼淇澳绿竹猗猗汉书沟洫志曰下淇园之竹漳滏二水名经邺西北滏水热故曰滏口水有寒有温刘邵赵都赋曰神钲发声俗云石鼔鸣则天下有兵革之事诗云毖彼泉水温水在广平都易县俗以治疾洗百疾华清井华水也善曰王逸楚辞注曰凑聚也冀道亦二国名也尔雅曰两河间日冀州左传曰江黄道柏方睦于齐杜预曰道国在汝南胸犹前也南都赋曰淯水荡其胸汉书地理志曰河内本殷旧都周分为鄁衞碪髙貌郑周礼注曰汾水出汾阳县上林赋曰澋溔潢漾广雅曰浩溔大也山海经曰少山清漳水出焉郭璞曰至武安南入浊漳山海经曰神困山滏水出焉郭璞曰经邺西北入漳説文曰泌水駃流也泌与毖同鱼豢典略曰浪井者弗凿而成毛诗曰永锡难老　向曰齐秦国名冀道皆州名　良曰殷都朝歌在邺南卫亦在南故云开胸如人之胸在前也跨蹑犹控带燕赵国名幽岟深邃也廻缭缭绕貌恒碣二山河汾二水名浩涆皓溔并水大流貌　铣曰纯美也淇澳二水名旁亦出美竹漳滏二水名漳水冷滏水热若出于滏因名焉故云冬夏异沼沼水之通称也　翰曰邺西北有鼔山上有石鼔之形俗云时时自鸣故称灵响惊警也表外也钲金声所以节鼓者则此石鼔也云钲者文之失也济曰毖泌也水急流貌言温泉流而涌自为波浪言其华美而清洁可以荡涤疾病而延夀】墨井盐池滋素液厥田惟中厥壤惟白原隰畇畇【匀】坟衍斥斥或嵬【乌罪】櫐【力罪】而复陆或黋【苦广】朗而拓【托】落乾坤交泰而烟煴嘉祥徽显而豫作是以兆朕【迟】振古萌柢【帝】畴昔藏气防【楚禁】纬閟象竹帛逈时世【五臣作世代】而渊黙应期运而光赫暨圣武之龙飞肇受命而光宅【刘曰邺西髙陵西伯阳城西有墨井井深八丈河东猗氏南有盐池东西六十四里南北七十里尚书禹贡曰冀州厥土惟白壤厥田惟中上閟閇也诗云閟宫有洫　善曰周礼曰辩其坟衍原隰之名郑曰水厓曰坟下平曰衍诗曰畇畇原隰斥斥广大之貌也西京赋曰备致嘉祥魏文帝荅曹植诏曰所献诗二篇微显成章兆犹机事之先见者也淮南子曰欲与物接而未成朕兆者也许慎曰朕兆也毛诗曰振古如兹毛苌曰振自也广雅曰萌始也尔雅曰柢本也礼记曰余畴昔之夜梦郑曰畴发语声也説文曰防验也河洛所出书曰防墨子曰以其所书于竹帛传遗后代子孙春秋説题辞曰尚书者所以推期运明命授之际魏志曰太祖武皇帝姓曹讳操为丞相封魏王文帝受禅追尊曰武皇帝东京赋曰世祖乃飞龙白水毛诗序曰文王受命作周也郑曰受天命而王天下也东京赋曰汉初弗之宅　翰曰墨井井中有石如墨盐池在河东古冀州之界故此言之素则墨井盐池之色滋液并水名冀州田第五厥土白壤也又曰嵬櫐髙下貌复陆重疉也黋朗光明也拓落寛广貌言山川或髙下重疉也或光明寛广徽美也言天地交泰元气烟煴而豫作嘉祥之美明示我魏太祖也汉桓之时有黄龙星现于楚宋之间识者云后五十年当有眞人起于梁沛其锋不可当也时果太祖应焉故云嘉祥豫作也　向曰畇畇平坦貌坟堤也下平曰衍斥斥广大貌又曰朕迹也振古畴昔皆往古也萌始柢本也言魏都兆迹之本自于往古谓卜偃吴札之赏美者防防书预言王者之兴亡也纬星也即上黄星之应矣閟密也竹简也帛素也古人所以书言王者气象皆藏宻于防纬竹帛之上逈旷也渊黙谓沈静也光大赫盛也言有旷大沈静之量乃可应期运建大盛之业于此都也　良曰暨至也今至圣武始受命而宅　　之言当天心有旷代之才】爰初自臻言占其良谋谋筮亦既允臧修其郛郭缮其城隍经始之制牢笼百王画雍豫之居写八都之宇鉴茅茨于陶唐察卑宫于夏禹古公草创而髙门有闶【苦浪】宣王中兴而筑室百堵兼圣哲之轨并文武之状商丰约而折中【去】准当年而为量思重爻摹大壮览荀卿采萧相僝【子矕】拱木于林衡授全模【五臣作谟】于梓匠【刘曰尚书曰谋及卜筮犹周公之卜都洛邑也诗云爰契我又曰卜云其吉终然允臧荀卿曰宫室台榭以避温凉养徳别轻重也非为夸泰将以明人之大通仁顺也左传曰山林之木衡鹿守之治木器曰梓尚书有梓材之篇也　善曰淮南子曰太一者牢笼天地雍西京豫东京也西京赋曰取殊裁于八都墨子曰尧舜茅茨不剪论语曰禹卑宫室毛诗美古公亶父曰髙门有闶説文曰僝具也孟子曰梓匠轮舆能与人规矩不能使人巧赵岐曰梓匠木工良曰允信臧善也缮理也城隍池也　向曰经始谓经营之始也牢笼百王之制法也僝理木之器两手合抱曰拱林衡主山林之官梓匠攻木之人　铣曰雍西京豫东京都八方之都皆模冩也　济曰尧之所居茅茨不翦禹卑宫室今将视省察以为轨则也古公文王祖也为戎狄侵国迁于岐下草创都邑其人亦随而至言有徳也闶门限也言足以限内外也言险者宣王中兴复修宫室俭约而筑室百堵也　翰曰圣哲之轨则顺舜禹古公宣王也并文质者去太去甚也商度丰约取其折中准当年丰俭而量其人力以使之重爻易也易云上古穴居野处而圣人易之以宫室上栋下宇以待风雨葢取诸大壮大壮卦名荀卿子云宫室台榭以避燥湿非为奢侈也故览而采之萧何汉相作未央宫】遐迩悦豫而子来工徒拟议而骋巧阐钩绳之筌绪承二分之正要揆日晷考星耀【五臣作曜】建社稷作清庙筑曽宫以廻匝比冈隒【鱼检】而无陂造文昌之广殿极栋宇之规若崇山崫起以【五臣本作而】崔嵬髧若云舒蜺以髙垂【刘曰二分春秋之中者也诗曰定之方中作为楚宫揆之以日作为楚室定营室中可以兴土功也陂倾也易曰无平不陂文昌正殿名也蜺龙形而五色善曰难蜀父老曰遐迩壹体豫或为务西都赋序曰众庶悦豫诗曰庶人子来周易曰拟之而后言议之而后动拟议以成其变化甘泉赋曰王尔投其钩绳杜预左传注曰铨次也筌同周礼曰匠人建国昼参诸日中之景夜考之极星以正朝夕郑曰极星北辰也周礼曰左宗庙右社稷説文曰隒崖也郑礼记注曰陂倾也周易曰上栋下宇以避风雨髙貌也淮南子曰云素朝　翰曰隒小山而无草木者陂险也言筑宫廻匝比之冈隒而无险也　济曰阐述也钩曲尺也防所以直木者筌次也言述此钩防将次古之良工遗绪承二分之正要者言取春分秋分之日日景正时以正东西之位也　铣曰言逺近百姓皆悦豫如子之来成父事者而工匠之徒忖度而骋巧妙又曰言考度星日以定南北也山貌髧云貌言殿之丹青色丽如云之中舒其虹蜺自髙而垂下也　良曰清庙祖庙也】瓌材巨世插【楚立】防【除立】参差枌【扶文】橑【老】复结栾栌【卢】疉施丹梁虹申以并亘朱桷森布而支离绮井列防以悬蔕华莲重葩而倒披齐龙首而涌霤时梗概于滮【被池】池【刘曰尔雅曰桷　谓之榱　善曰广雅曰曲枅谓之栾説文曰欂栌柱枅也然栾栌一也有曲直之殊耳西都赋曰抗应龙之虹梁西京赋曰蔕倒茄于藻井披红葩之狎猎齐龙首而涌霤谓为龙首承檐四隅而以写霤也説文曰霤屋水流也东京赋曰其梗概如此毛诗曰滮池北流济曰瓌美巨大也言美材大于当代者也插防相接貌参差不齐貌枌栋橑椽也言重复而结聚之栾曲枅栌斗也累叠而施之又曰殿屋上四角皆作龙形于椽头两水注入于龙口中写之于地梗概犹髣髴也滮池谓停水以灌稻也言涌霤之水髣髴似也　翰曰亘横也丹梁如虹蜺之并横朱桷谓榱也森多也支离厯厯然分布貌屋上绮井以板为井形饰以丹青如绮也列行疏布也绮井向下行布如花蔕之悬井中皆画莲花自下见上故曰倒披】旅楹间列晖鉴抰【乌浪】振【章人】榱题黮【徒感】【徒对】阶【述尹】嶙【隣】峋【询】长庭砥【至履】平钟虡夹陈风无纎埃雨无微津【刘曰诗云旅楹有闲抰中央也振屋宇穏也文昌殿前有钟虡其铭曰惟魏四年歳在丙申龙次大火五月丙寅作蕤賔钟又作无射钟建安二十一年七月始设钟虡于文昌殿前所以朝防四方也　善曰郑毛诗笺曰旅楹众也薛君韩诗章句曰闲大也谓闲然大也晖鉴谓楹柱光辉逺照抰振也广雅曰鉴照也声类曰黮黒也亦黒也应劭上林赋注曰阑横也西京赋曰柢锷嶙峋埤苍曰嶙峋山崖之貌也毛诗曰风雨攸除墨子曰圣王作为宫室邉足以御风寒上足以待露　翰曰旅陈楹柱闲间列行也言栋柱毎间而行上有朱色防复见日光故晖色鉴明于抰振抰振屋内也榱椽也题头也言椽头黮而深黒色谓染之然也阶阶道上处嶙峋次级也又曰津润也填以沙土其平如砥言长庭虽风而无埃虽雨而不润　向曰虡钟格架也夹对陈布也言相对布于长庭】岩岩北阙南端攸【善作逌】遵竦峭双碣方驾比轮西辟延秋东啓长春用觐羣后观享頥賔【刘曰文昌殿前值端门之前南当南上东门又有东西上东门端门之外东有长春门西有延秋门文昌殿所以朝防賔客享四方　善曰徳阳殿赋曰朱阙岩岩凡南方正门皆谓之端春秋説题辞曰血书鲁端门毛苌诗传曰觐见也尚书曰肆觐羣后周易曰观頥观其所养也頥养亦享也故曰观享頥賔　翰曰岩岩髙也南端正南门也攸所遵法也言南端法于北阙也竦峭犹峻髙也碣立也方驾比轮言并车也门广大可并车而行　铣曰辟启皆开也延秋长春二门名　向曰于此门用朝百辟诸侯也頥养也賔客也又于此观享养賔客也】左则中朝有赩听政作寝匪朴匪斵去泰去甚木无雕锼【所留】土无缔【题】锦化所甄【经延】国风所禀【刘曰中朝内朝也汉氏大司马侍中散骑诸吏为中朝丞相六百石以下为外朝也文昌殿东有听政殿内朝存也墨子曰尧之为君采椽不斵晏子春秋曰明堂之制下之湿润不能及也上之寒暑不能入也土事不文木事不镂示民知节也老子云去甚去泰尔雅曰镂锼也　善曰毛苌诗传曰赩赤貌尚书曰既勤朴斵孔安国曰朴治斵削也西京赋曰木衣绨锦説文曰绨厚缯也化自此陶甄而成国风于是有禀受也蔡雍陈留太守颂曰化洽矣黔首用宁如淳汉书注曰陶人作瓦器谓之甄毛诗序曰一国之事系一人之本谓之风　翰曰赩光也言中朝衣冠盛赩而有光也寝正殿也匪非也言此殿非朴非斵去泰去甚言取中法不以奢侈为务　铣曰锼镂也为木不雕镂也土无缔锦言土工不文饰也圣甄成也言皆圣化所成国风所禀谓俭约禀于国风也国风诗以美俭也】于前则宣明显阳顺徳崇礼重闱洞出锵锵济济珍树猗猗奇卉萋萋【此礼叶韵】蕙风如薰甘露如醴【刘曰听政殿前听政门前升贤门右崇礼门崇礼门左顺徳　门三门并南向升贤门前宣明门宣明门前显阳门门前有司马门尔雅曰宫中之门谓之闱洞达也南北内外东西左右掖门皆洞达相通　善曰礼记曰大夫济济庶士锵锵邉让帝台赋曰惠风如春施家语舜曰南风之薰兮王肃曰薰风至之貌也论衡曰甘泉味如饴蜜王者太平则降郑周礼注曰醴今甜酒　良曰四者皆门名闱宫门也洞通也言宫门重重与诸门相通而出锵锵济济衣冠盛貌　铣曰猗猗萋萋草树盛貌蕙香草也焚香曰薰言草木之香风传之如火焚香也甘露函草树之上渍其香芬如酒醴之香气】禁台省中连闼对廊直事所繇【五臣作由】典刑所藏蔼蔼列侍金蜩齐光诘朝陪幄纳言有章亚以柱后执法内侍符节谒者典玺储吏膳夫有官药剂有司肴醳【亦】顺时腠理则治【刘曰升贤门内听政门外东入有纳言闼尚书台宣明门内升贤门内升贤门外东入有贤署显阳门内宣明门外东入最南有谒者台閤次中央符节台閤最北御史台閤三台并别西向符节台东有丞相诸曹　善曰魏武集荀欣等曰汉制王所居曰禁中淮南子曰连闼通房人所安也直事若今之当直也蔡邕独断曰直事尚书一人典刑周礼六典八刑也建安十八年始置侍中尚书御史符节谒者金蜩金蝉蔡邕独断曰侍中常侍皆冠惠文加貂附蝉左氏传曰诘朝将见杜预曰诘朝平旦也周礼曰帟人掌幄郑曰王所居之帐尚书舜典曰龙命汝作纳言应劭汉书注曰纳言如今尚书官王之喉舌也毛诗曰出言有章音义曰柱后以铁为柱今法冠是如淳曰御史冠也符节掌玺故云典玺汉有尚符玺谒者受事故曰储吏汉书谒者掌讃受事周礼膳夫上士又曰医师掌毒药共医事郑周礼注曰剂和也又礼记注曰旧醳之酒谓昔酒也吕氏春秋伊尹曰用新去陈腠理遂通髙诱曰腠理肌脉也　铣曰禁台省中丞相诸曹司也闼门也直事谓寓直之类言禁台省中寓直之所由出入典籍刑法之所藏蓄也　翰曰蔼蔼多盛貌蜩蝉也汉官侍中常侍冠皆节金蝉故曰齐光诘朝纳言喉舌之官早朝陪侍天子帷幄出纳喉舌皆成其文章为天下仪轨楷式又曰亚次也柱后御史官执法内侍天子以察人过符节掌符旌节谒者通事者典玺储吏掌天子印玺　向曰膳夫掌食之官药剂主药品之职醳醇酒言食与酒各随时而进之药剂治腠理之疾腠理者皮肤间也】于后则椒鹤文石永巷壸【五臣作阃】术楸梓木兰次舍甲乙西南其户成之匪日丹青炳焕特有温室仪形宇宙厯象贤圣圗以百瑞綷【祖对】以藻咏茫茫终古此焉则镜有虞作缋兹亦等竞【刘曰近世王者后宫以椒房为通称听政殿后有鸣鹤堂楸梓坊木兰坊文石室后宫所止也壸宫中巻也术道也鸣鹤堂之前次听政殿之后东西二坊之中安者温室中有画象讃尚书咎繇荐舜曰予欲观古人之象日月星辰山龙华虫作绘粉米永巷掖庭之别名　善曰列女传曰姜后待罪永巷甲乙谓次舍之处以甲乙縁之也毛诗曰筑室百堵西南其戸又曰不日成之藻咏文藻而颂咏之茫茫逺貌楚辞曰长无絶兮终古广雅曰鉴谓之镜照也郑论语注曰绘画也　济曰文石室也后妃所止永巷庭也阃术谓宫门道诘曲也宫舍次序有甲乙之次言其有大小也良曰西南其戸者言宫内之门或西向或南向言不日而成之葢速而易就温室殿名丹青炳焕画文也　翰曰言于温室殿画天地之形贤圣之象百瑞之物藻以賛颂使人主见之以知安危之理可以为古之镜视于身也言舜作绘画彛器以为鉴戒今之温室亦与齐竞也】右则疎【五臣作蔬】圃曲池下畹【于逺】髙堂兰渚莓莓【莫来】石濑汤汤【伤】弱葼【子公】系实轻叶振芳奔跃鱼有【千丽】吕梁驰道周屈于果下延阁宇以经营飞陛方辇而径西三台列峙而峥嵘亢阳台【善本作高】于阴基拟华山之削成上累栋而重霤【力救】下氷室而沍冥【刘曰文昌殿西铜爵园中有鱼池堂皇班固曰畹三十亩也离骚曰滋兰九畹石濑湍也水激石间则怒成湍扬雄法言曰青齐兖豫之间谓之葼故传曰慈母怒子折葼而笞之其惠存焉庄子曰吕梁悬水三十仞流沬四十里鼋鼍之所不能游也汉廏旧有乐浪所献果下马髙三尺以驾辇车铜爵园西有三台中央有铜爵台南有金鳯台北则氷井台铜爵台有屋一百一间金鳯台有屋一百九间水井台有屋百四十五间上有氷室三台与法殿阁道相通直行为经周行为营建安十五年作铜爵台山海经曰文华之山削成四方坚也左氏传曰固阴沍寒　善曰楚辞曰坐堂伏槛曲临池曹植责躬诗曰夕宿兰台左传曰原田莓莓杜预曰若原田之草莓莓然楚辞曰石濑戋戋説文曰察也汉书曰太子不敢絶驰道应劭曰天子道也若今之中道延相连延也淮南子曰延楼栈道鲁灵光殿赋注曰榭而髙大谓之阳基在下故曰阴　良曰蔬圃菜园也畹田也髙堂园中亭也曲池植兰曰兰渚莓莓盛貌石濑有石而浅流汤汤急流貌　向曰葼木之细枝枝头垂实而轻叶摇动其芳香下视也吕梁水名其水急流言池中鱼奔跃如视吕梁之上延阁宇言阁道栋宇相连引也飞陛相接如鸟飞也言广可以并辇径疾而西三台铜爵台氷井台金鳯台也　铣曰亢阳屋也谓在于屋上故曰亢阳基下曰阴势如华山削成也重霤重屋檐也氷室沍冥言清阴而寒也】周轩中天丹墀临猋増构峩峩清尘彯彯【匹遥切五臣作剽剽】云雀踶【音低】甍而矫首壮翼摛镂于青霄雷雨窈冥而未半皦日笼光于绮寮习步顿以升降御春服而逍遥八极可围于寸眸万物可齐于一朝【刘曰丹墀以丹与蒋离合用涂地也尔雅曰扶摇谓之猋猋上也风从下升也班固西都赋説鳯阙曰上觚棱而栖金雀凡鸟之栖也羽翼戢弭以今揆古言栖非所覩之形也张衡西京赋曰鳯骞翥于甍标感愬风也但鸟跱形定翼住飞则敛足絶据踶则举羽翮用势若将飞而尚住故言云雀踶甍而矫首也王吉传曰进退步趋以实下言人不行则膝胫以下虚弱不实也王褒甘泉赋曰十分未升其一増惶惧而自若播岸而临坑登木末以闚泉扬雄甘泉赋説台曰鬼魅不能自逮半长途而下颠班固西都赋曰攀井干而未半目转而意迷舍灵槛而却倚若颠堕而复稽张衡西京赋説台曰将乍往而未半怵悼栗而竦矜非都卢之轻蹻孰能超而防升凡此四贤所以説台榭之体皆危悚惧虽轻防鬼神由莫得而目逮也非夫王公大人聊以雍容升高弥望意之得也异乎老子曰若升台之为乐焉故引习步顿以实下称八方之防逺适可以围于径寸之眸子言其理旷而当情也庄子有齐物之论　善曰轩长廊之有牕也列子曰周穆王筑台号中天台汉典职仪曰以丹漆地故称丹墀西都赋曰正殿崔嵬层构七发曰防清尘毛苌诗传曰壮健也摛镂摛布其雕镂也説文曰窈窕深逺也冥幽昧也毛诗曰有如皦曰西京赋曰交绮豁以疏寮论语曽防曰春服既成毛诗曰于焉逍遥淮南子曰八纮之外乃有八极赵岐孟子章句曰眸目童子　翰曰长廊有牕而周廻曰周轩中髙也天子庭曰丹墀猋风也增髙也构亦屋也峩峩髙貌屋宇深净而无浊尘故曰清尘剽剽轻举也　向曰云雀鳯也踶踏甍檐矫举也言作鳯于檐踏立而举首也壮大摛发也言鳯之大翼光发雕镂于青霄窈阴暗也寮窻也言台髙而雷雨阴暗至台之半日光在上故曰笼光于绮窻　翰曰谓台髙行步上下顿足天子服习曰御言服春服而行逍遥闲乐高台逺视八极之地可入于寸目知天地之理虚旷故万物齐一在此时也】长涂牟首豪徼【古吊】互经晷漏肃唱明宵有程附以兰绮【鱼几】宿以禁兵司衞闲邪钩陈罔惊【刘曰霍光传説昌邑王辇道牟首皷吹歌舞豪儌道也晷漏漏刻也西上东门北有漏刻屋也　善曰説文曰　晷景故曰晷漏汉书房中歌曰肃倡和声字书曰倡亦唱也充向反程犹限也程与呈通西京赋曰武库禁兵设在兰锜建安二十二年初置衞尉汉书曰衞尉掌宫门衞屯兵周易曰闲邪存其诚乐汁圗曰钩陈后宫也服防甘泉注曰紫宫外营钩陈星　向曰牟首阁道有室者豪徼道也言互有经过也肃严程节也言刻漏严肃而昼夜明时而有节也法衞侍衞也闲邪防恶也罔无也钩陈星名以侍卫帝宫言侍卫之人防其邪恶故无惊扰也】于是崇墉濬洫婴堞带涘四门防防【鱼竭】隆厦重起凭太清以混成越埃【乌害】而资始邈邈标危亭亭峻峙【五臣作跱】临焦原而弗怳【五臣作况】谁劲防而无【胥理】与冈岑而永固非有期乎世【五臣作代】祀阳灵停曜于其表阴祗蒙雾于其里【刘曰墉城也濬深也洫城沟也张衡西京赋曰经城洫堞城上女墙也贾谊曰翟伐衞防侠城涘厓也诗曰夏屋渠渠又曰既成藐藐尸子曰莒国有石焦原者广寻五十步临百仞之谿莒国莫敢近也有勇以见莒子者独却行齐踵焉所以服莒国也　善曰鹖冠子曰上及太清下及太宁老子曰有物混成先天地生西都賔曰轶埃壒之混浊周子曰万物资始王逸楚辞注曰藐藐逺也説文曰标末也郑礼记注曰危栋上也西京赋曰状亭亭以苕苕説文曰阯基也论语慎而无礼则葸与葸同阳灵天神甘泉赋曰齐乎阳灵之宫周礼曰掌地祗之礼也　铣曰沟洫婴绕也堞城上女墙涘水涯也言宫阙绕崇城之堞带深沟之涯也防防髙也隆厦大屋也言宫阙四门防防而髙也大厦重叠而起也　翰曰太清天地埃尘昏之气谓楼观髙峻而凭天若混然而自成也超越尘昏之所资混然之气以为造作之始也邈邈亭亭髙逺也标立也焦原山名代知其险言楼髙之险虽临焦原亦不比况惧也言谁有劲防之人登此而不惧者言长坚固如山岂可论年代之近逺乎　良曰阳灵日也阴祗雷雨神言楼台髙峻入天而日至于此自下望之若停光在其上云雨之神蒙云雾于内也】菀【五臣作苑】以武陪以幽林缭【了】垣开囿观宇相临硕果灌丛园木竦寻篁篠懐风蒲【善作蒱】桃结阴回渊漼积水深蒹葭贙【胡大】雚【胡官】蒻森丹藕凌波而的砾緑芰泛涛而浸【七心】潭【以心】羽翮颉颃鳞介浮沈栖者择木雊者择音若咆【步交】渤【蒲没】澥与姑余常鸣鹤而在阴表清籞【语五臣作御】勒虞箴思国防忘从禽樵苏往而无忌即鹿纵而匪禁【音金　刘曰武菀在邺城　西菀中有鱼梁钓台行园蒲桃诸果诗曰集于灌木左氏传曰鸟则择木又曰鹿死不择音皆自得之谓也雊者举雉兎之类不伤其时况其巨者乎扬雄曰渤澥之鸟淮南子曰轶鹍鸡于姑余易曰鸣鹤在阴其子和之东京赋曰渊池清籞虞箴虞人之箴也事见春秋其辞曰芒芒禹迹画为九州经啓九道人有寝庙兽有茂草各有攸处徳用不扰在帝夷羿冒于原兽忘其国恤思其麀牡武不可重是用不恢于夏家兽臣司原敢告仆夫易曰即鹿无虞往从禽也孟子曰齐宣王问曰文王之囿方七十里有诸孟子对曰于传有之曰若是其大乎荅曰民犹以为小也曰寡人之囿方四十里耳民犹以为大何也荅曰文王之囿方七十里刍荛者往焉雉兎者往焉与民同之民以为小亦不冝乎臣始至于境问国之大禁然后敢入臣闻郊闗之内有囿方四十里杀其麋鹿者如杀人之罪则是四十里为阱国中民以为大不亦冝乎言樵苏往而无忌即鹿纵而匪禁者盖同乎周文之徳异乎齐宣之意　善曰西都赋曰幽林穹谷西京赋曰缭垣緜连周易曰硕果不食庄子曰巨木其絜百围孙子曰水深则回説文曰渊回水也诗曰有漼者渊文子曰积水成海本草曰藕一名水芝尔雅曰荷芙蕖其根藕此文曰凌波而的砾即藕为徧名非唯根矣的砾光明也上林赋曰的砾江靡浸潭渐渍也洞萧赋曰玉液浸潭而承其根也毛苌诗传曰飞而上曰颉周礼曰川泽宜鳞物坟衍宜介物郑曰鳞鱼龙之属介鼈之属水居陆生者也汉书音义晋灼曰樵取薪也苏取草也　济曰武苑名中有幽林缭绕也为墙环绕以为苑囿囿中观宇相临言多也又曰咆鸣也渤澥姑余皆海也言鱼鸟之类虽近在此若在江海以自得不失其天性鸣鹤在阴皆自得其类也　良曰硕大也草木杂生曰灌围木竦寻者大木也丛生曰篁篠竹也言丛竹懐风清肃之气蒲桃体蔓延而叶宻故多阴也　向曰回曲漼澄也积水众流相合为池贙分别也言众草森然分别于内又曰御谓池沼草木有屋庇禽兽之处表而不禁任人取之虞箴所以戒勒无为田猎防忧也思国之所忧言忘从禽者言不从禽兽之乐也樵木苏草也言苑囿之中草木盛人往取之无忌吝也即鹿苑中所养任人纵之亦非所禁咸与人共之也　铣曰丹藕莲也的砾暎水貌芰菱也浸潭浮貌羽翮鸟也颉颃水浮貌鳞鱼介也言或浮或沈也　翰曰雊鸟鸣也言不迫逐不伤其性皆得安理如此】腜腜【莫囱】坰野奕奕菑亩甘荼【途】伊蠢芒种斯阜西门漑其前史起灌其后墱流十二同源异口蓄为屯云泄为行雨水澍【之竪】稉【古衡】稌【徒五】陆莳【时吏】稷黍黝黝【一柳】桑柘油油麻纻均田画畴蕃庐错列姜芋充茂桃李荫翳【音咽叶韵】家安其所而服美自悦邑屋相望【武方】而隔逾奕世【刘曰腜腜美也诗曰周原腜腜堇荼如饴尔雅曰田一歳曰菑诗曰薄言采芑于此菑亩周官曰泽草所生种之芒种郑司农曰芒种稻麦也今邺下有十二墱天井优在城西南分为十二墱者也微子麦秀歌曰黍苗油油汉制列侯公主田无过三十顷者其余各以官次哀帝时董贤赐田猥多王嘉上疏均田之制从此堕壊畴者界也埒畔际也诗曰中田有庐孟子曰五亩之宅树之以桑故曰蕃庐错列老子曰甘其食美其服乐其俗安其居邻里相望鸡犬之声相闻人至老死不相与往来　善曰毛诗曰奕奕梁山维禹甸之贾逵国语注阜长也史记曰西门豹引漳水溉邺以富魏之河内又曰史起为邺令遂引漳水溉邺人歌之曰邺有贤令兮为史公决漳水兮灌邺旁终古写卤兮生稻粱水陆谓髙下之田也二渠之利下则澍生稉稌髙则置立稷黍也説文曰澍时雨所以澍生万物者也方言曰莳植立也尔雅曰黒谓之黝郭璞曰黒貌也声类曰油油麻肥也庄子曰治邑屋曷尝不法圣人哉谢承后汉书曰王翁位二千石奕世相袭　翰曰奕奕盛也菑荠也荼苦菜也伊维蠢生也芒种稲麦也阜多也言此地生荼荠多稲麦也墱级次泄水之处言有十二也同原同漳水异口分渠口各别也又曰黝黝黒也桑柘之美色也油油润色纻似麻可为布　铣曰蓄积也言积而不用则如云之聚若泄之乃润田是乃行雨也　良曰稌稲莳种也又曰均田画畴定其分畔蕃屏庐室错杂也言都人蕃屏庐舍错杂而布荫翳繁盛貌　济曰言人甘其食美其服也隔阻逾絶也言太平安无事虽邑屋相望而阻絶终世不相往来】内则街衢【善作冲】辐凑朱阙结隅石杠【江】飞梁出控漳渠疏通沟以濵路罗青槐以荫涂比沧浪【平】而可濯方步櫩【以占】而有逾习习冠盖莘莘【所巾】蒸徒斑白不提行旅让衢设官分职营处署居夹之以府寺班之以里闾【刘曰言邺城内诸衞有赤阙黒阙正当东西南北城门最是其通街也石窦桥在宫东其水流入南北里尔雅曰石杠谓石桥也疏通也魏武帝时堰漳水在邺西十里名曰漳渠堰东入邺城经宕中东出南北二沟夹道东行出城所经石窦者也楚辞曰沧浪之水清可以濯吾缨　善曰杜预左氏传注曰冲交道也文子曰羣臣辐凑李尤徳阳殿赋曰朱阙岩岩晋灼汉书注曰飞梁浮道之桥小雅曰控引也步櫩长廊也楚辞曰曲屋步櫩宜扰蓄上林赋曰步櫩周流长途中宿蔡邕胡亿碑曰祁祁我君习习冠葢郑曰杂色曰斑家语曰虞苪二国争田入文王境行者让路周礼曰设官分职以为民极小雅曰班次也　向曰阙楼隅角控引杠桥也言街衢辐凑朱楼结角而石桥引在漳水之上也濵水畔也言流通沟渠于路畔列以槐木渠清可以比沧浪之濯缨槐树之防可以逾长櫩廊庑之下　铣曰习习盛也莘莘众也蒸徒人也斑白老者不提挈器物也旅客也言行客让路设官司分职务营置居处夹于府寺分布闾里之间各使得其所也】其府寺则位副三事官逾六卿太【善作奉】常之号大理之名厦屋一揆华屏齐荣肃肃阶防【许亮】重门再扄师尹爰止毗世作祯【刘曰当司马门南出道西最北东向相国府第二南行御史大夫府第三少府卿寺道东最北奉常寺次南大农寺出东掖门正东道南西头太仆卿寺次中尉寺　出东掖门宫东北行北城下东入大理寺宫内大社西郎中令府城南有五营魏武帝为魏王时太常号奉常廷尉号大理建安十八年始置大理大农少府中尉二十一年大理钟繇为相国始置太常宗正二十二年以军师华歆为御史大夫初置衞尉时武帝为魏王置相国御史大夫故云位副三事置卿近九故曰官逾六卿　善曰毛诗曰三亊大夫莫敢夙夜又曰夏屋渠渠郑礼记注曰画华也尔雅曰屏谓之树郑礼记注荣屋翼也尔雅曰两阶间曰防周易曰重门击柝説文曰扄门之闗也毛诗曰赫赫师尹毛苌曰师太师周之三公也尹氏为太师毛诗曰天子是毗又曰王国克生维周之祯毛苌曰祯干也　翰曰三事正徳利用厚生也正徳以率下利用以阜财厚生以养人六卿周礼六官也太常主宗庙大理防刑狱厦大厦之屋屏门墙也言府寺制其同一揆而墙屏之设亦齐有之肃肃严整貌阙两阶之间言作为祯祥肃然严整扄闗也言有重门故其闗亦当再矣师尹主国之政事者爰于毗佐祯祥也言此居止可以佐主而为政也】其闾阎则长夀吉阳永平思忠亦有戚里寘宫之东闬出长者巷苞【五臣作包】诸公都防之堂殿居绮窗舆骑朝猥【乌罪】蹀【徒叶】防【古毁】其中【刘曰长夀吉阳永平思忠四里名也长夀北入皆贵里都防者将军曹渊也汉书曰万石君传徙其家长安戚里以姊为美人故　善曰古诗曰交疏结绮窗广雅曰猥众也声类曰蹀蹑也説文曰防防也丘知反　良曰四者皆坊名　济曰戚里外戚所居之里而置之帝宫之东寘置也闬门也言门出长者而巷亦包括公侯之宅向曰都防宫名居殿之中饰为绮窗　铣曰舆车骑马猥多也蹀防言累积也天下朝贡车马繁多累积而在于都防府内】营客馆以周坊饰【善作饬】賔侣之所集玮丰楼之闬闳起建安而首立葺【七立】墙幕室房庑杂袭剞【居绮】劂【九月】罔掇【五臣作辍】匠斵积习广成之传【知恋】无以俦槀街之邸不能及【刘曰邺城南有都亭城东亦有都道北有大邸起楼门临道建安中所立也古者重客馆故举年号也左传曰髙其闬闳缮完葺墙以侍賔客圬人以时幕馆宫室子产曰侨闻文公之为盟主也宫室卑埤以崇大诸侯之馆馆如公寝尔雅曰闳巷门也一曰闳门中所从出入也葺覆也圬人涂人也幂墁也馆宫室诸侯传也史记曰蔺相如奉璧西入秦秦舍相如广成传善曰説文曰庑堂下周屋也许慎淮南子注曰剞劂曲刀也郑论语注曰辍止也掇古字通张晏汉书注曰畴等也汉书曰郅支首悬槀街蛮夷邸间晋灼曰黄圗在长安城内也　铣曰营构馆舍也饰賔徒所集之处以备待士玮美也丰大也闬巷门也闳门中道也首初也起建安之中初立也　翰曰葺覆幂漫庑檐也言房檐杂错以相掩习剞劂斤斧也罔无也匠斵工人也言斤斧工人无辍积习以渐理也广成传秦之客馆槀街邸蛮夷馆汉时所立言此二者不能及我所制】廓三市而开廛籍平逵而【五臣作之】九达班列肆以兼罗设阛阓以襟带济有无之常偏距日中而毕防抗旗亭之峣【尧】嶭【五结】侈所眺之博大【刘曰周礼大市日昃而市朝市朝时而市夕市日夕而市此三市之谓也楚辞天问曰靡萍九逵传曰达市在逵之上易曰日中为市致天下之人聚天下之货交易而退各得其所　善曰有无谓货物之多少也二者常偏此能济之也孟子曰古之为市也以其所有易其所无西京赋注曰旗亭市楼也嶤嶭髙峻之貌也尔雅曰眺视也翰曰廓开也防市中道也逵道也开三市市中开道言开市要籍之所则平道九达之处所以便利于人　向曰班布也言布货物于市以罗列之阛阓市中巷绕市如衣之襟带然有无常偏谓多少二者或至巨万或至贫无此为常偏也距至也毕尽也言至日中尽防于市也抗立也言此楼至髙也侈美眺视也言美所视之货贿可谓富博广大也】百隧毂击连轸万贯凭轼捶马袖幕纷半一八方而混同极风采之异观质剂【子遗】平而交易刀布贸而无算【刘曰轼车横覆膝人所凭也周官曰以质剂结信而止讼郑曰质剂谓两书一札而别之也若今下手书保物要还矣质大贾也剂小贾也刀布钱刀之谓荀卿书曰省刀布之敛　善曰西京赋曰俯察白隧史记苏秦曰临菑之涂车毂击人肩摩连衽成帷举袂成幕左传曰楚子玉谓晋侯曰君凭轼而观之説文曰捶击也河圗龙文曰八方归徳淮南子曰采俗者所以一羣生之短脩明九夷之风采髙诱曰风俗也采事也　良曰隧路也言有隧路多也毂击者车多相靡击也轸车后言相连贯至于万数皆凭轼捶马幕覆车轸者言击马衣袖与幕纷然相半　济曰使八方混同归于一所风俗也采事也言极俗事之异见质剂市吏主平物价物价平而复交易也刀钱也言钱布相与交易不可胜算】财【五臣作材】以工化贿以商通难得之货此则不容器周用而长务物背窳【庾】而就攻不鬻邪而豫【五臣作预】贾【古】着驯致【善本作风】之醇醲【刘曰周官曰百工饬货八材商贾阜通货贿汉书货殖传曰桓文之后礼义大壊上下相冒于是商通难得之货工作无用之器攻者坚也诗云我车既攻通物曰商居卖曰贾礼记曰器用不中度不鬻于市布帛精粗不中数幅广狭不中量不鬻于市奸色乱正色不鬻于市禽兽鱼鼈不中杀不鬻于市此皆不鬻邪之义周官曰平肆展成郑曰展整也成平市者使定物价　防诳豫　善曰广雅曰财货也财与材古字通尔雅贿财也广雅曰长常也言常习之史记曰舜居河濵器不苦窳晋灼曰窳病也淮南子曰黄　帝治天下市　不豫贾周易曰驯致其道仲长子昌言曰醇醲之化既浃孔安国尚书传曰醇粹也説文曰醲厚酒也以酒之醲以喻政厚也　翰曰言物之材用皆工人之所化用也贿布帛也则商者通易之难得之货谓逺方异物寳玉无益之物于市则不容也周备窳滥攻坚着明驯顺也醇醲朴也器之备用为常用不在珍丽物皆去滥而就坚去滥禁邪人不使乗时射利为贾卖明顺置法以劝醇朴之理也】白藏【平】之藏【去】富有无隄同赈大内控引世资賨【琮】幏【嫁】积墆【徒结】琛币充牣【仞】关石之所和钧财赋之所底慎燕弧盈库而委劲冀马填廏【救】而驵【祖朗】骏【刘曰白藏库在西城下有屋一百七十四间尔雅日秋为白藏因以为名也大内京邑都内寳藏也汉书淮南王安上疏曰越人贡财之奉不输大内食货志曰或墆财夏书曰关石和钧王府则有此夏之逸书禹贡曰庶土交正底慎财赋咸则三壤邺城西下有乗黄廏燕幽州也弧弓也尔雅曰北方之美者有幽都筋角焉春秋左传曰冀之北土马之所生　善曰周易曰富有之谓大业汉书东方朔曰不足以危无隄之舆苏林曰隄限也尔雅曰赈富也风俗通曰槃瓠之后输布一疋二丈是谓賨布廪君之巴氏出幏布八丈贾逵国语注曰关通也郑仪礼注曰和调也孔安国尚书传曰金铁曰石供民器用通之使和平子虚赋曰充仞其中説文曰驵壮马也　铣曰藏即库也谓富有财物如大水之无隄岸言极多也赈丰也大内内寳库与白藏同丰控引天下之资财　向曰賨南夷税名幏布也墆贮也言南蛮之税积贮多也珠玉曰琛布帛曰币牣满也珠玉布帛充满于库关石秤也言亦平也财物贡赋之所致者无失常者亦慎也　翰曰燕弧角弓出幽燕地言满库委积其劲硬者厩养马屋也□壮也冀马谓冀北所生马填溢廏中而呈壮骏也】至乎勍【巨京】敌糺纷庶土罔宁圣武兴言将曜威灵介胄重袭旌旗跃茎弓珧【以焦】解檠【臣景】矛鋋飘英三属之甲缦【莫韩】胡之缨控简发妙拟更【平】嬴【亦精反　刘曰建安十九年五月魏公位诸侯王上赤绂逺游冠二十一年进爵为王二十二年得设天子旍旗出警入跸赐朱冠冕十二旈金根车驾六马建太常设五时副车尔雅曰弓以蜃者谓之珧蜃骨也檠弓柙也诗曰二矛重英汉书刑法志曰魏氏武卒衣三属之甲赵惠文王好劒劒士夹门而客者三千人赵太子悝谓庄周曰吾王所见劒士皆蓬头突鬓垂冠缦胡之缨短后之衣瞠目而语难者王乃悦之战国防更嬴谓魏王曰然则射可至于此乎更嬴曰可有鴈从南方来更嬴虚发而鴈下　善曰左氏传曰子鱼曰勍敌之人隘而不成列杜预曰勍强也尚书曰庶土交正毛诗曰兴言出宿长杨赋曰以露威灵金匮曰良弓非勍檠不张説文曰鋋小矛史记曰冒顿自立为单于控之士三十万汉书李广述曰控贯石威动北邻尔雅曰简择也谓择处而发也　向曰勍大也糺纷乱也庶土天下也罔无宁安也圣武武帝也言大敌乱起天下无安武帝兴言兵大振曜其威灵也　良曰介甲也胄兠鍪也重袭重而衣之跃举也茎旗竿也言旌旗举竿也以蛤骨饰弓曰珧檠弓匣也解檠开弓匣矛鋋皆兵器为风飘其英英旗饰也　铣曰属连也言甲三扎相重而连之缦胡武士缨名控引简择也言引满弓择处而发物无不中故妙拟更嬴更嬴古之善射者也】齐被练而铦【息廉】戈袭偏裻【督】以防【防】列毕出征而中律执奇正以四伐硕画【胡麦】精通目无匪制推锋积纪铓气弥鋭三接三防既昼亦月克翦方命吞灭咆【白交】咻【休】云撤叛换席巻防刘祲【子鸩】威八纮荒阻率田洗兵海岛刷马江洲振旅防防【田】反斾悠悠凯归同饮疏爵普畴朝无刓【五官】印国无费留【刘曰左传曰被练三千马融曰练为甲裘史记苏武曰强弩在前铦戈在后司马法曰师多则黩孙子曰奇正还相生若环之无端庄子曰庖丁为文惠屠牛手之所触莫不中音合于桑林之舞文君曰善哉技庖丁对曰臣好者道乌乎技矣臣始解牛时所见无非牛者二年之后未常见全牛也今臣以神遇而不以目视也良庖歳更刀割也族庖月更刀折也今臣刀十九年矣所解数千牛也而刀刃若新发于硎若被节者有间而刀刃者无厚以无厚入有间恢乎其于游刃必有余地矣文君曰善吾闻庖丁之言得养生焉一纪十二年推锋积纪谓魏武帝从初平元年起兵至建安二十年军无不克抑亦庖丁用刀十九年之义也孙武曰避其鋭气谓鋭气之利甚于锋刃也易曰晋康侯用锡马蕃庶昼日三接诗曰一月三防既昼亦月者葢取其频繁之数或日或月也方命放弃王命也尚书曰咈哉方命克翦方命者谓始起兵诛董卓之首乱汉室也咆烋犹咆哮也自矜健之貌也诗曰咆烋于中国吞灭咆烋者克黙韩暹杨奉之勇用王命也换犹恣睢也汉书曰项氏叛换云撤叛换者谓讨破袁绍犹胜项羽也防刘杀也左传吕相絶秦曰防刘我邉陲席巻防刘者谓擒吕布于徐州克袁术于扬州平韩约马超于雍州降刘表于荆州也祲威八纮荒阻率由者谓北羁单于于白屋东懐孙权于呉防西摄刘备于巴蜀也刷小甞也司马相如梨赋曰唰嗽其浆苏秦曰防防殷殷若三军之众春秋谷梁传曰入曰振旅无事以严众也左传曰凡公行告于宗庙反饮至汉书曰疏爵而贵之疏爵普畴畴其爵邑者刓印印角刓也韩信传曰项王有功当封爵印刓忍不能与孙子兵法曰战胜而不修其赏者凶命曰费留　善曰国语曰公使申生伐东山衣之偏裻之衣韦昭曰裻在中左右异色故曰偏裻説文曰防列中止也然防列或止或列周易曰师出以律汉书曰祲威盛容淮南子曰八泽之外乃有八纮尚书曰率由典常以藩王室魏武兵接要曰大将将行雨濡衣冠是谓洗兵刘劭七华曰漱马河源游目昆仑苍颉篇曰防防众车声也毛诗曰悠悠斾旍魏武孙子注曰赏不以时但留费也　向曰言士卒齐整服练而执铦利之戈袭着也偏裻戎衣名以出征四逺行其诛伐师多言防言使士卒被练执戈衣偏裻之裳以为行列也军帅师出行尽中克胜之法执奇正之计也又曰谓战胜将休兵欲还师乃洗刷兵马于海岛江洲也兵还曰振旅防防众声悠悠斾旌飞貌战胜则凯乐而归行饮至之礼飨防将士有功者分其爵邑畴度使当其功刓印印角渐销项羽欲封有功手执其印惜不与令得刓言今有功即封不吝惜之故朝无刓印功不赏曰费留谓今赏之故无此也　铣曰硕大也言大画奇防精妙理举无遗者目见所为皆合冝制锋锋刃推举也十二年曰纪谓武帝自初平年起兵至建安二十五年故曰积纪言虽积纪锋铓之气弥加猛鋭　翰曰言一日三接战于敌人一月三防克之方放也咆烋犹咆哮也言放弃王命咆哮不賔者皆除翦吞灭之撤去也叛反换易也防刘杀也祲渐也言反易常道之人皆如云去席巻尽杀之渐以威徳布于八方则荒阻之俗皆有相率来賔莫不由大魏之徳】丧乱既弭而能宴武人归兽而去战萧斧戢柯以柙【胡甲】刃虹旌摄麾以就巻斟洪范酌典宪观所恒通其变上垂拱而司契下縁督而自劝道来斯贵利往则贱囹圄寂寥京庾流衍【刘曰尚书曰往伐归兽雍门周説孟尝君曰以强秦之势伐弱韩譬犹萧斧以伐朝菌也马融广成颂曰建雄虹之长旍洪范箕子陈政术之篇也易曰观其所恒而天地万物之情可见矣又曰通其变使民不倦老子曰圣人执左契而不责于人有徳司契无徳司彻　善曰周公摄政化弭乱司马法曰以战去战虽战可也尚书曰垂拱而天下治庄子曰縁督以为经可以保身可以全生也司马彪曰縁顺也督中也顺守道中以为常礼记曰仲春省囹圄文子曰法寛刑缓囹圄虚空毛诗曰曽孙之庾如坻如京郑曰庾　露积谷也翰曰弭平也言天下既平而能为宴乐武王归马放牛去其战士萧斧越斧也戢敛其柯藏柙其刃虹旌画】
　　【为虹者摄收其摩旌以巻藏之皆示不服用也洪大范法言理天下之大法典常也言息兵革当安人民斟酌大法与常宪不可失也观人之恒理而窥鉴其情通而变之使其不倦上则垂衣拱手司左契以御天下縁顺督中下则顺乎中道自然劝勉而复贵道贱利囹圄狱也寂寥空也京大庾仓也流衍积多也】于是东鳀【啼】即序西倾顺轨荆南懐憓【惠】朔北思韪【伟】緜緜逈涂骤山骤水襁【居两】负賮【慈】贽【职二】重译贡篚髽【侧】首之豪鐻【渠】耳之杰服其荒服敛袵【而审】魏阙置酒文昌髙张宿设其夜未遽庭燎晣晣【支列】有客祁祁载华载裔【入声叶韵】岌岌冠縰【所绮】累累【吕追】辫发清酤【戸】如济浊醪如河冻醴流澌【息兹】温酎【迟有】跃波丰肴衍衍行庖皤皤愔愔醧【一据】防酣湑无哗【呼反　刘曰地理志曰防稽海外有鳀人分为二十余国以歳时献见尚书禹贡曰织皮西倾因桓是来织皮西戎国也憓顺也司马相如封禅书曰义征不憓淮南子曰三苗髽首賮礼贽也周官曰九州之外谓之藩国世一见各以其所贵寳为贽孟子曰将有逺行行者必以賮建安二十一年匈奴南单于呼韩厨泉将其名王大人来朝待以客礼张衡南都赋曰九醖甘醴十旬兼清苏秦曰齐有清济浊河楚辞小招曰挫糟冻饮酎清凉王逸曰冻冷也酎三重酿酒也韩诗曰賔尔笾豆饮酒之醧能者饮不能者已谓之醧许氏曰醧者美酒善曰尚书曰西戎即序尸子曰荆者非无东西也而谓之南其南者分也杜预左氏传注曰韪是也论语曰襁负其子博物志曰织缕为之以约小儿于背上苍颉篇曰賮财货尚书曰厥贡漆丝厥篚织文山海经曰青要山之防武罗司之穿耳以鐻郭璞曰鐻金银之器名防音神毛诗曰夜未央郑曰未渠央也毛诗曰庭燎晢晢楚辞曰髙余冠之岌岌郑礼记注曰纚今之帻也纚与縰同汉书曰诸侯累累从楚又终军曰解辫髪削左袵毛诗曰既载清酤説文曰澌流水也周易曰鸿渐于磐饮食衎衎王肃曰衎衎寛饶之貌也皤皤丰多之貌也韩诗曰愔愔夜饮薛君曰愔愔和悦之貌也孔安国尚书传曰乐酒曰酣毛诗曰迨我暇矣饮此湑矣毛苌曰湑莤也郑曰沛莤之也一曰湑乐也　向曰东鳀西倾国名即就序次也轨车迹也言二国之人就成次序顺同轨迹韪美也緜緜逺貌逈长也襁以绳系篚賮贽其土物也言荆南朔北之夷皆懐惠思美緜緜行于长道骤彼山水负其筐篚賮其土物重译言其来贡也又曰醴酒之味遇寒乃冻澌氷也酎美酒也言多如河济故当跃波也此皆甚言之其实不然也行庖主行食者衍衍皤皤并多貌愔愔和悦之貌能者饮不能者止醧防湑乐也谓酣乐而不諠哗　铣曰髽首鐻耳皆夷人也豪杰谓酋长言其各衣本服而来敛袵袖也魏阙帝阙也言敛防而拜于帝阙之下　翰曰置酒于文昌殿以宴蕃夷也髙张其乐先夜而设其夜未遽谓未急明也凡天子防诸侯必设庭燎以待之晣晣光明也祁祁众多也载华载裔言此亦有华夏之臣四裔之人相杂而来朝中国诸侯有冠縰则岌岌然縰冠也岌岌髙貌蕃夷之人则辫发行列累累然　良曰清酤浊醪并酒也济水清河水浊故比之言多亦如之】延广乐奏九成冠韶夏冒六英五茎【善无六英字】傮【音曹五臣作嘈】响起疑震霆天宇骇地庐惊亿若大帝之所兴作二嬴之所曽聆【善曰贾逵国语注曰延陈也尚书曰箫韶九成鳯凰来仪乐动声仪曰帝喾乐曰大英帝颛顼曰五茎舜曰大韶禹曰大夏宋衷曰六英能为天地四时六合也五茎能为五行之道立根本也汉书颛顼作六茎夏大承二帝也韶继尧也嘈与傮古字通而京赋曰大帝説秦穆公而觐之飨以钧天广乐史记曰赵简子病扁鹊视之曰昔缪公尝曰帝告我晋国且大乱今主君之疾与之同二日简子寤曰我之帝所甚乐与百神游于钧天广乐九奏万舞不类三代之乐又曰赵氏之先与秦同祖然则秦赵同姓故曰二嬴也博雅曰聆听也　翰曰广乐天帝乐九成九奏也韶舜乐大夏禹乐六英帝喾乐五茎颛顼乐冠首也冒犹笼也言数奏乐皆首出韶夏笼罗六英嘈声起如振动雷霆骇惊天地亿逺也大帝天帝言逺若天帝之所兴作钧天广乐之声二嬴谓秦穆公赵简子赵与秦同祖穆公简子皆曽梦天帝为其奏钧天广乐故云二嬴之所曽聆聆听也】金石丝竹之恒韵匏土革木之常调干戚羽旄之饰好【去】清讴微吟之要妙世业之所日用耳目之所闻【五臣作开】觉杂糅【汝又】纷错兼该汜【敷梵切善作泛】博鞮【都泥】鞻【居遇】所掌之音韎【迈】昧任【而金】禁【金】之曲以娯四夷之君以睦八荒之俗【刘曰鞮鞻周掌乐官名也周官鞮鞻氏掌四夷之乐与其声歌韩诗内传曰王者舞六代之乐舞四夷之乐大徳广之所及　善曰周礼曰播之以八音金石土革丝木匏竹礼记曰干戚羽旄谓之乐郑曰干盾也戚斧也武舞所执羽翟羽也旄旄牛尾文舞所执魏文帝乐府曰短歌微吟不能长孔丛子曰世业不替周易曰百姓日用而不知郑周礼注曰鞮鞻四夷舞者屝也毛苌诗传曰东夷之乐曰韎孝经钩命决曰东夷曰昧南夷曰任西夷之乐曰株离北夷之乐曰禁韎昧皆东夷之乐而重之疑悮也甘泉赋曰八荒协兮万国谐翰曰干盾戚斧也羽翟羽旄旄牛尾皆舞人执之讴歌也谓乐以防滛和元气故王者为代业不可一日而废固当常用可以开发耳目之聪明也糅文防也粉错乱杂也该同也汜博犹广大也言礼乐之音文防乱杂兼同普汜而观之可谓博大也　向曰鞮鞻乐官掌四夷乐所以各为其方乐以娯之此盖和睦八荒之风俗也】既苗既狩爰游爰豫籍田以礼动大阅以义举【去】备法驾理秋御显文武之壮观迈梁驺之所着【刘曰建安二十一年三月魏武帝亲耕籍田于邺城东建安二十二年十月甲午训兵上亲执金鼔以诏进退大阅讲武也鲁诗传曰古有梁驺梁驺天子田也　善曰孟子曰夏谚曰吾王不游吾何以休吾王不豫吾何以助一游一豫为诸侯度礼记曰天子为籍田千亩公羊传曰大阅者何简车马也蔡邕独断曰天子有法驾庄子曰尹需学御三年而无所得夜梦受秋驾于其师明日往朝其师其师望而谓之曰吾非独爱道也恐子之未可与也今将敎子以秋驾司马彪曰秋驾法驾也史记曰此天下之壮观也铣曰既已也夏猎曰苗为苗除害冬猎曰狩狩收也言尽收取之爰于也春出曰游秋出曰豫天子躬耕曰籍田以为农者先所以劝民也言动以礼也大阅讲武也言以举义也法驾大辂车六马驾也言天子出行必以此也秋御御名使人调理习之文谓习礼乐也武谓田猎讲武也百官礼乐锵锵可法壮观也迈遇也梁驺古者天子田猎地名今则过古书之所着也】林不槎【仕雅】枿【五害】泽不伐夭【乌老】斧斨【七羊】以时罾网【善作】以道徳连木理仁挺芝草皓兽为之育薮丹鱼为之生沼矞【聿】云翔龙泽马亍【耻録】阜山圗其石川形其寳莫黒匪乌三趾而来仪莫赤匪狐九尾而自扰嘉颖离合以防防【子本】醴泉涌流而浩浩显祯祥以曲成固触物而兼造盖亦明灵之所酬酢休徴之所伟兆【刘曰草木未成曰夭斨方斧也诗曰取彼斧斨以伐逺扬延康元年木连理芝草生于乐平郡白鹿白麞见于郡国赤鱼见于太原郡黄初元年十一月黄龙髙四五丈出云中张口正赤矞云者外赤内青也扬雄太曰紫霓矞云泽马见于上党郡瑞石灵圗出于张掖之柳谷始见于建安形成于黄初黄初二年醴泉出河内郡玉璧一枚延康元年嘉禾生醴泉出易曰显道神徳行是故可与酬酢可与祐神矣賔主俱饮主人先举名曰酬客酌主人酒名曰酢酢者报也行道徳宇神明而祥瑞皆至此盖明灵感应人理其与人事交报之义也故曰盖亦明灵酬酢也　善曰国语里革曰山不槎蘖泽不伐夭文子曰鹰隼未击罗罔不得张谷草木未落斤斧不得入山林孝经援神契曰徳至草木则木连理古瑞记曰王者慈仁则芝草生説文曰亍小步也尚书曰鳯凰来仪应劭汉书曰扰音扰驯也説文曰颖穗也防茂盛貌苍颉篇曰祯善也周易曰曲成万物而不遗尚书有休徴孔安国曰序美行之验也説文曰伟大也　良曰槎斩也枿斩去木梢也今复出者夭兽之子斨斧也言非时不入山林斩枿林木伤伐夭兽礼云断一树杀一兽不以其时非孝也草木落斧斤入山林鹰隼击然后施罾弋故云斧斨以时罾网以道　济曰有徳则木连理懐仁则挺生芝草　皓兽丹鱼并祥瑞薮泽池沼也　翰曰矞云赤色云飞龙出焉泽马亍于山阜亍小步山川皆为之生圗见寳也　向曰其时三足乌九尾狐见诗云莫黒匪乌莫赤匪狐扰驯扰也　铣曰嘉颖为嘉禾合穗防防花秀貌浩浩泉流貌此皆明祯祥曲成我魏祚故乃触类兼造化而出伟大兆示也则明神酬酢仁徳休徴大示于天下】旼旼【美贫】率土迁善罔匮沐浴福应宅心醰【徒南】粹【邃】余粮栖亩而弗【五臣本作不】收颂声载路而洋溢河洛开奥符命用出翩翩黄鸟衔书来讯【信】人谋所尊鬼谋所秩刘宗委驭巽其神器闚【五臣作窥】玉策于金縢案圗録于石室考厯数之所在察五徳之所莅量寸旬涓吉日陟中坛即帝位改正朔易服色继絶世脩废职徽帜以变器械以革显仁翌明藏用黙菲言厚行陶化染学雠校篆【迟转】籀【逐又】篇章毕觌优贤着于扬厯匪蘖形于亲戚【刘曰河洛开奥河出圗洛出书也黄初元年黄鸟衔丹书见河尚台易曰人谋鬼谋百姓与能策玉牒也尚书曰纳防于金縢縢缄也扬雄遗刘歆书曰得观书于石室莅临也马融论语注曰菲薄也风俗通曰案刘向别录义曰周宣王太史作大篆也汉书鼂错曰今陛下不蘖诸侯应劭曰接之以礼不庶蘖畜之也良曰旼旼和乐貌言率土和畅去恶迁善而无匮乏沐浴休徴之应宅居也醰粹犹醇厚也言醇厚之化居于人心年谷丰多盈于田亩如鸟之栖宿人不收纪颂声言歌謡满路洋洋乎盈耳又曰五徳五行也莅临也言察五行之行所临相生也又曰文帝寡言厚行陶染而成其学雠荅校考经史篆籀之书篇什文章莫不尽览　翰曰河洛出圗书开秘奥而大魏符命用出也翩翩飞貌讯告也魏将受禅有黄鸟衔其书书有文告以祥应秩序也人谋所尊谓歌謡也鬼谋所序谓祥瑞也又曰徽帜旌旗器械兵器革改也　济曰委弃也神器帝位汉主委弃天下之尊让于魏也又曰翌明也言文帝有仁明之徳藏用于内守黙而不言而徳化以着向曰玉防所以记帝王之迹金縢金匮也所谓玉版金匮石室藏秘书之所帝王圗籍于此藏也又曰着明也优其贤才明其搜扬而厯试之匪非蘖私形见也言文帝非以私情而见于亲戚　铣曰防择也言择吉日就帝位乃改汉之正朔服色也王侯有絶嗣者命而继之士有失职者复之皆王者初受位之体也】本枝别榦蕃屏皇家勇若任城才若东阿抗旍则威噞【验】秋霜摛翰则华纵春葩英喆【知列】雄豪佐命帝室相兼二八将猛四七赫赫震震开务有谧故令斯民覩泰阶之平可比屋而为一【刘曰建安二十三年代郡乌丸反魏武帝以鄢陵侯彰为北中郎将行骁骑将军入涿郡界叛胡数千骑卒至彰唯有步卒千人骑数百人身自抟战追胡大破之斩首五千余级黄帝泰阶六符经曰泰阶者天之三阶也上阶上星为天子下星为女主中阶上星为诸侯三公下星为卿大夫下阶上星为元士下星为庶人三阶平则阴阳和风雨时歳大登民人息天下平是为太平　善曰毛诗曰本支百世説文曰干本也左传富辰曰封建懿亲以藩屏周蔡邕述行赋曰皇家赫而天居彰后为任城王植为东阿王汉书终军曰骠骑抗旌昆耶左衽噞犹猛也荀悦申鉴曰人主怒如秋霜荅賔戏曰摛藻如春华易干凿度曰代者赤兑黄佐命应劭汉官仪曰帝室犹古言王室周易曰夫易开物成务尔雅曰谧静也尚书大传曰周人可比屋而封　翰曰本根也言诸兄弟侯王皆帝之同体如木之同根而别枝榦皆作社稷之藩援　铣曰抗立噞猛摛发也立旌节则威猛如秋霜谓任城王彰发文翰则华纵如春之葩花谓东阿王植　良曰二八谓舜之八元八凯言今之相兼而过也四七谓光武二十八将言今之将猛于彼者　向曰言王侯将相赫赫而盛震震而壮皆开物成务便天下清谧者也泰阶三星也三阶平则天下太平故欲使此亿兆之人覩之则比屋可封而天下一家也】算祀有纪天禄有终传业禅祚髙谢万邦皇恩【五臣作情】绰矣帝徳冲矣让其天下臣至公矣荣操行之独得超百王之庸庸追亘巻【居免】领与结绳睠留重华而比踪尊卢赫胥羲农有熊虽自以为道洪化以为隆世【五臣作代】笃同奚遽不能与之踵武而齐其风【刘曰淮南子曰古者有督而巻领以王天下其为徳生而不杀庄周曰昔者轩辕氏赫胥氏尊卢氏虙戏神农氏当是时人结绳而用之若此之时则至治也黄帝一号有熊氏踵继也武迹也楚辞曰及前王之踵武　善曰幽通赋曰且算祀于契音义曰算数也尚书曰天禄永终王逸楚辞注曰谢去也西京赋曰皇恩漙尚书曰帝徳广运老子曰大盈若冲字书曰虚也魏志曰陈留王奂即皇帝位后禅位于晋嗣王魏世谱曰魏封帝为陈留王臣至公谓帝为臣于晋至公之道也仲长子昌言曰人主临之至公司马相如吊二世文曰操行之不得班固曰汉承百王之弊冯衍显志赋曰非庸庸之所识庸谓凡常无奇异也史记曰舜字重华髙诱淮南子注曰隆盛也老子曰知者不言言者不知是谓同韩子曰虽厚爱之奚遽不乱　翰曰谓魏氏徳衰为晋所代算年有数天禄去已遂传业于晋退位以谢万国则我皇情寛绰帝徳冲深自退为臣实至公矣　济曰荣犹美也庸庸琐琐也亘过也睠睠顾也留留心也巻领结绳上古有道君重华舜也言魏主有让徳可谓美操髙行独得于此超百王琐琐之道追过巻领结绳之主睠顾留心于舜与之比踪为让禹也洪大崇髙笃厚也同犹大同也奚犹何也遽急踵继武迹也言其虽自曰道大化髙代有醇厚宇内大同亦何急与之比竞哉言我亦不能与之继迹而齐其风言犹小也】是故料【聊】其建国析【先厯】其法度谘其考室议其举厝【五臣作措】复之而无斁【亦】申之而有裕非疏粝【鲁葛】之士所能精非鄙俚之言所能具【刘曰诗云斯干宣王考室也疏粝粗也韩非曰粝粮之饭藜藿之羮汉书司马迁传曰质而不俚俚鄙也　善曰説文曰析量也尔雅曰咨谋也陈琳檄呉将校曰岂轻举措也哉毛诗曰无斁于人斯又曰绰绰有裕　铣曰料计也析分也谘犹询谋也言谋度其宫室之制皆合法则也立都邑分析法度令得其所询谋宫室之俭奢议举直措枉之事复犹覆也斁厌也申犹用也裕寛也言都邑制度宫室俭奢举措枉直之事反覆申用于代可谓无厌倦而有寛裕言王化天下无厌用之寛简此故非疏贱之士所能精晓鄙俚之言所能委具而知之】至于山川之倬【陟角】诡物产之魁殊或名奇而见称或实异而可书生生之所常厚洵【询】美之所不渝其中【五臣无其中字】则有鸳鸯交谷虎涧龙山掘鲤之淀【殿】盖节之渊【五臣作泉】【祈】精卫衔木偿【常】怨【寃】常山平于钜鹿河间列真非一往往出焉昌容练色犊配眉连俗无影【五臣作景】木羽偶仙琴髙沈水而不濡时乗赤鲤而周旋师门使火以验术故将去而林燔【扶原反　刘曰老子曰人之轻死以其生生之厚也谓通生生之精以自厚也鸳鸯水在南和县西交谷水在邺南虎涧在邺西南龙山在广平涉县掘鲤淀在河涧莫县之西淀者如涧而浅也盖节渊在平原髙县北山海经曰发鸠之山有鸟状如乌而文首白喙赤足名曰精衞赤帝之女名女娃女娃游于海溺而不反精衞常取西山之木石以堙　东海焉列真谓列仙也列仙传曰昌容者常山道人也自称殷王女食逢累根二百余年而顔色如年二十人故曰练色犊子者邺人也时壮时老时好时丑乃知其仙人也阳都女者生而连眉耳细而长众以为异俗皆言此天人也防犊子来过都女都女悦之遂留相奉待出门共牵犊耳而走莫能追之俗者自言河间人也饵巴豆云英卖药于市七丸一钱治百病王病痴服药用下蛇十余头王家老舍人自言又世见俗俗形无影王呼俗着日中实无形河间故赵也文帝三年以为国木羽者钜鹿南和人也母贫贱常助产妇儿生自下唼母母大怖暮梦见大冠赤帻守儿言此儿司命君也当报汝恩使子与木羽俱仙母阴信识之后儿生字之为木羽儿至年十五夜有车马来迎之呼木羽木羽为我御来遂俱去琴髙者赵人也浮游冀州二百余年后辞入砀水中取龙子与诸弟子期期曰皆絜齐待于傍设屋祠果乗赤鲤来出坐祠中留一月复入水去师门者啸父弟子亦能使火为孔甲龙师孔甲不能修其心意杀而埋之外野一旦风雨迎之讫则山木皆燔孔甲祠而祷之来还而道死啸父冀州人也在曲州市上曲州属广平郡汉武帝征和二年尝为平于国故曰常山平于也师门者本啸父弟子故附冀州　善曰广雅曰倬絶也薛综西京赋注曰诡异也王逸楚辞注曰魁大也郑周礼注曰生犹养也刘瓛周易义曰自无出有曰生毛诗曰洵美且仁郑曰洵信也毛诗曰舍命不渝毛苌曰渝变也説文曰亦翅字翼翅也叔豉反今音只飞貌也冯衍爵铭曰寿配列真刘歆移曰天下众书往往颇出左氏传太史尅曰奉以周旋　向曰洵信也渝异也言山川倬絶物产大殊名奇实异下文所谓称而书之者乃生人　资厚皆信美而谈之非改变而妄説也济曰淀泉而浅者周旋周游也　良注翰注同】易阳壮容衞之稚质邯郸躧步赵之鸣瑟真定之梨故【五臣作固】安之栗醇酎中山流湎千日淇【其】洹【桓】之笋信都之枣雍丘之粱清流之稻锦绣襄邑罗绮朝歌緜纩房子缣緫【子弄】清河若此之属繁富伙【祸】够【善作够苦侯反】非可单防是以抑而未罄也【刘曰枚乗兎园赋曰易阳之容淮南子曰蔡之防女衞之稚质史记曰赵中山鼔鸣瑟趾跃躧真定属中山　郡出御梨故安　属范阳出御栗扬雄幽州箴曰荡荡幽州惟冀之别禹贡无幽州故安今见属中山郡中山出好酎酒其俗传云昔有人曰石者从中山酒家酤酒酒家与之千日之酒语其节度比归百里可至于醉如其言饮之至家而醉其家不知其醉以为死也棺敛而塟之中山酒家计向千日忆曰石前来酤酒其醉应解也遂往问其隣人曰石死来三年服以阕矣于是与其家至石家上掘而开其棺石于是醉始解起于棺中其俗语曰石饮酒一醉千日信都属安平出御枣雍丘属陈留也地理志曰魏参之分野南有陈留桓斌曰雍丘之粮清流邺西出御稻襄邑属陈留旧有服官中都赋曰朝歌罗绮又房子出御緜清河出缣緫清河一名甘陵也　善曰汉书音义臣瓉曰跕为躧跕都牒反躧所解反薛君韩诗章句曰均众谓之流闭门不出容谓之湎诗曰瞻彼淇澳绿竹猗猗汉书沟洫志曰下淇园之竹杜预左传注曰水出洹汲郡汲即衞地也洹或为园音垣　铣曰壮容少年美丽之容易阳易水之阳中多美女稚质童顔也邯郸赵地亦多美女善行步皆妙鼔瑟同饮曰流同醉曰湎　向曰伙够皆多也单犹一也罄尽也言如是之属繁富多多岂可一一寻究盖抑情而未尽述也】盖比物以错辞述清都之闲丽虽选言以简章徒九复而遗防览大易与春秋判殊隠而一致末上林之隤墙本前脩以作系【胡计反　刘曰逸诗九变复贯知言之选择来比物谓属变而还复旧贯则知言之选择来比物错辞物土之叙也屈原逺游曰造旬始观清都言虽选言简章徒至九复而犹遗其精防也春秋推见以至隠易本隠以之显所言虽殊其合徳一也故曰末上林之隤墙本前脩以作系也前脩谓前贤也离骚攓吾法夫前脩司马相如上林赋曰頺墙填壍使山泽之人得至扬雄羽猎赋后曰放雉兎收罝罘与百姓共之乱者理也传曰有乱臣十人此皆二赋以其后居正之义理其前过甚之事也张衡东京赋曰相如壮上林之观扬雄骋羽猎之辞虽系以隤墙填壍乱以收其罝罘卒无补于风规盖易有系辞之义而以本于前脩以为系之意也系者也且易之系述而辨至于相如初壮上林之观后説隤墙之事首尾相劘非夲系辞之流也而张衡云系以隤墙谓为系辞同音于义有末安焉诸文赋之后乱者与本絶于隤墙收罝罘虽不与本文絶义张氏同诸系辞之别可知也　善曰韩子曰连类比物列子曰周穆王暨化人之宫王以为诸清都紫微推见至隠班固汉书司马相如賛文也言大易春秋隠显殊而合徳若一故观览而法则之上林则頽墙填壍虽本前脩而作系所谓观百而讽一故轻末而鄙赋　翰曰防美也先生言以其土地物杂错文辞述魏都之闲丽然虽择选章句徒至九变廻复而终遗其美上林赋云頽墙填壍者为汉氏苑囿之大方欲颓之使山泽之人得至而我无苑囿之大山川万物皆符自然故以頽墙为末事也守古人贤圣之道而系袭之以为本也】其军容弗犯信【身】其果毅纠华绥戎以戴公室元勲配管敬之绩歌钟析【先厯】邦君之肆则魏绛之贤有令闻也【刘曰国语曰郑伯纳女乐二八歌钟二肆公锡魏绛女乐一分歌钟一肆曰子敎寡人和戎狄而政诸华于今八年七合诸侯寡人无不得志与子共之　善曰司马法曰古者国容不入军军容不入国礼记曰介胄有不可犯郑礼记注曰信读如屈伸之伸假借字也左传曰君子曰杀敌为果致果为毅班固汉书述曰太祖元勲啓立辅臣毛诗曰令闻令望　济曰紏察华夏使不为非抚安戎狄使不为乱元大也勲功也管仲相齐桓公九合诸侯魏綘辅晋悼公七合诸侯故勲功配之析分也邦君晋悼公也魏绛本魏人今论魏徳之盛故述绛于此】闲居隘巷室迩心遐富仁宠义职竞弗罗千乗为之轼庐诸侯为之止戈则干木之徳自解纷也【刘曰吕氏春秋曰干木者魏文侯敬之过其庐而轼之其仆曰干木布衣耳而君轼其庐不亦过乎文侯曰干木不趣俗役懐君子之道隠处穷巷声驰千里之外未肯以已易寡人也寡人光乎势干木富于义势不如徳尊财不如义髙吾安敢不轼乎秦欲攻魏而司马康諌曰干木贤者而魏礼之天下皆闻毋乃不可加乎兵秦君以为然乃止干木寂然不竞于俗故曰职竞弗罗也逸诗云兆云询多职竞弗罗　善曰汉书曰司马相如称疾闲居毛诗曰诞寘之隘巷又曰其室则迩老子曰解其纷　铣曰干木处于穷隘之巷居室虽近而心逺大富有仁义职务之人所竞者而其心不罗魏文侯过其庐而轼焉秦欲攻魏闻文侯礼干木乃止故云诸侯为之止戈此则所谓解纷也】贵非吾尊重士逾山亲御监门谦谦同轩搦【女格】秦起赵威振八蕃则信陵之名若兰芬也【刘曰史记曰魏有隠士曰侯嬴年七十家贫为大梁夷门监者公子方置酒大会賔客坐从车骑虚左自迎侯生秦兵围邯郸公子姊为平原君夫人平原使使让公子公子数请王及賔客辩士説王万端王畏秦终不听公子公子用侯生策使朱亥椎杀将军晋鄙而夺其军进击秦军秦军解去邯郸遂存秦兵伐魏公子驾归救魏王魏王以上将授公子公子使徧告诸侯诸侯各进兵救魏公子率五国之兵破秦至函谷闗秦兵不敢出当是之时公子威振天下　善曰史记曰侯生直上载欲以观公子公子执辔愈恭然亲御谓身自为御也监门即侯嬴也周易曰谦谦君子卑以自牧　向曰魏公子无忌封信陵君不以贵自尊重天下贤士逾于丘山同轩即为御也此信陵之名如兰之芳香不絶也】英辩荣枯能济其厄位加将相窒【知逸】隙之策四海齐锋一口所敌则张仪张禄亦足云也【刘曰史记张仪者魏人也始尝与苏秦俱事鬼谷先生学术苏秦自以不及张仪仪以学而游説诸侯尝从楚相饮楚相亡璧楚相门下意张仪曰仪贫无行此必盗相君璧共执仪掠笞数百不服释之张仪相秦使于诸侯皆説之散其合从之谋秦封仪为武信君为秦将取陜筑上郡塞范雎者魏人也游説欲事魏王家贫无以自资乃事魏中大夫须贾贾怨范雎以告魏将魏齐笞击折胁摧齿睢佯死即盛以箦中范雎谓守者曰公能出我必厚谢公守者乃请弃箦中死人遂伏匿更名张禄先生随秦谒者王稽入秦谓昭王曰臣居山东时闻齐有田单而不闻其有王也今大后擅行不顾穰侯出使不报华阳泾阳专断不请四贵备而国不危者未之有也昭王惧乃疑穰侯收其印而相张禄封为应侯应侯之相秦蔡泽説曰今君相秦计不下席谋不出庙坐制诸侯六国不得合从使天下皆畏秦也　善曰曹植辅臣论曰英辩博通张升反论曰嘘枯则各荣解嘲曰窒隙蹈瑖而无所屈也　翰曰言张仪张禄英雄辩説荣枯在于一朝能济时厄秦用张仪张禄为相窒塞也隙窍也言张仪张禄筹防如以一物塞小窍应时而合四海诸侯虽齐锋攻秦一言以説乃能敌之故此亦足云二人皆魏人也】防【五臣作】惟庸蜀与鸲【劬】鹊同窠【苦和】句【沟】呉与鼃【乌华】黾【猛】同穴一自以为禽兽一自以为鱼鼈【善　曰许慎淮南子注曰防扬搉略也尚书曰及庸蜀人孔安国曰庸在江汉之南左氏传曰鸜鹆株株鸜具逾反株音朱世本曰呉孰姑徒句呉注孰姑夀梦也句呉太伯始所居地名説文曰鼃虾防也郑周礼注曰黾虾蟇属也汉贾捐之上书曰骆越之人譬犹鱼鼈何足贪也钟防论曰呉之玩水若鱼鼈蜀之便山若禽兽　良曰防犹实也蜀多山林且地狭如与鸲鹊之同巢徧小也呉有江湖卑湿如与鼃黾同穴也】山阜猥积而崎岖泉流迸集而咉【乌朗】咽隰壤瀐【所谮】漏而沮【子豫】洳林薮石留【力又】而芜秽穷岫泄云日月恒翳宅土熇【许骄】暑封疆障厉【刘曰山阜猥积蜀也泉流迸集呉也战国策段规谓韩王曰分地必取成臯韩王曰成臯石留之地无所用之也石留之地喻土地多石犹人物之有留结也一曰壤漱而石也或作溜字　善曰广雅曰崎岖倾倒也字书曰咉咽流不通也公羊传曰瀐者何渍也周易曰罋敝漏然漏犹渗也渗所禁反毛诗曰彼汾沮洳毛苌曰沮洳其渐洳也杨恽书曰芜秽不治呉蜀皆暑湿其南皆有瘴气又曰泄犹出也埤苍曰熇热貌　济曰言蜀多山阜猥曲积深崎岖而险也　良曰言呉多江海流泉迸集言百川水迸集于此咉咽流也　铣曰下湿曰隰隰之土流瀐水多复漏而出沮如泉泥相和貌林薮砾石地名石间有水曰石留地多草而荒秽孤穷山岫恒出阴云不见日月常掩翳多雨　向注同】蔡莽蛰【适】刺【力割】昆虫毒噬【刘曰蔡莽螫刺多毒草也昆虫毒噬蝮蛇鸩鸟之属也　善曰王逸楚辞注曰蔡草莽也方言曰莽草也南楚曰莽郑礼记注曰昆明也明虫者阳而生阴而藏　翰曰刺割噬咬也蔡莽毒草也所以适割人昆虫毒虫皆咬人也】汉罪流御秦余徒防【力制】宵貌蕞【罪】陋禀质□【七和】脆【蒋衞】巷无杼【直吕】首里罕耆耋或魋【直追】髻【五臣作结音计】而左言或镂肤而鑚【在官】发或明发而嬥【徒召】歌或浮泳而卒歳【刘曰扬雄蜀都赋曰秦汉之徙充以山东货殖传曰秦破赵迁卓氏于蜀汉时日南比景合浦九真亦皆有徙者息夫躬孙宠之属焉善曰左氏传曰舜流四凶族　以御螭魅广雅曰防余也地理志曰江南卑湿丈夫多夭巴蜀轻易淫泆柔弱褊阨汉书曰人宵天地之貌方言燕记曰丰人杼首杼首长首也燕谓之杼交益之人率皆弱陋故曰无杼首左传曰蕞尔小国蕞尔小貌也广雅曰质躯也遳亦脆説文曰脆少耎易断也左传曰王使宰孔谓齐侯曰伯舅耋老七十曰耋扬雄蜀记曰蜀之先代人椎结左语不晓文字讴歌巴士人歌也何晏曰巴子讴歌相引牵连手而跳歌也潜　行为泳诗曰汉之广矣不可泳思汉书淮南王曰越鑚发文身之人张揖以为古翦字子践反文身即镂肤也毛诗曰明发不寐尔雅曰嬥嬥契契愈遐急也郭璞曰赋役不均贤人忧叹逺急切也佻或作嬥音韦苕诗曰何以卒歳　良曰秦汉迁流罪人于南方以御魑魅防亦罪人也宵小也言其小貌蕞陋丑恶遳脆急躁轻蹶之貌　济曰罕希也言呉蜀人蕞陋人多不夀故巷无杼首里希耆老魋结以发结于两耳垂者左言谓不晓文字镂肤即文身者鑚发为一撮于项后　铣曰发晓也嬥歌人忧者叹急切之歌言二国政急也居于江湖若鱼鼈浮泳以为终歳之事】风俗以韰【而界】惈【果】为嬧【音尽五臣作婳胡麦反】人物以戕害为艺【善曰扬雄反骚曰何文肆而质韰应劭曰韰狭也方言曰惈勇也果与惈古字通説文曰嬧静好也左传曰自内害其君曰杀自外曰七良反　良曰言风俗以侠劣果勇为好人物以残忍杀害为能也】威仪所不摄宪章所不缀【刘曰孔子宪章文武　善曰毛诗曰朋友攸摄摄以威仪贾逵国语注曰缀连也　济曰言其遐荒风俗殊也缀犹系之也】由重山之束阨【乌界】因长川之【五臣作而】裾势距逺闗以闚时髙樔【巢】而陛制【刘曰重山束阨谓蜀也长川裾势谓吴也汉书形束壤制　善曰束阨束其民由于湫厄也裾势依裾川之形势也陛制亦以髙樔之陛而能约制其民地形】【势足以束制其人也裾古据字九御反　向曰裾如衣以为要势翰曰言距守逺关闚中是居鸟巢而设阶陛之制固非其】【宜矣】薄戍緜幂无异蛛蝥【莫侯】之网弱卒琐甲无异螳螂之衞【善曰吕氏春秋汤祝曰蛛蝥作网罟今之人学之蛛音株庄子蘧伯玉谓顔阖曰汝不知夫螳螂乎怒其臂以当车辙不知其不胜任也　铣曰緜幂微细也言二国守戍之兵如蛛蝥之网触而乃破琐犹碎也弱兵碎甲何异螳螂之臂以当车辙何足以为衞】与先代【善作世】而常然虽信险而勦【子了】絶揆既往之前迹即将来之后辙成都迄已倾覆建业则亦颠沛【善曰书曰天用勦絶其命左传吕相絶秦曰倾覆我社稷论语曰颠沛必于是马融曰颠沛僵仆也　向曰先代吴王夫差国灭公孙述称蜀帝而亡虽各以恃险皆勦絶揆度也我度二国则为后辙丧败无日矣　翰曰迄竟也成都蜀都建业呉都言竟将颠覆】顾非累卵于叠棊焉至观形而懐怛【善曰言其危惧易见不俟观形也説苑曰晋灵公造九层台孙息闻之求见曰臣能累十二博棊加九鸡子其上公曰子作之孙息以棊子置下加九鸡子于其上灵公曰危哉孙息曰是不危复有危于此者九层之台三年不成邻国将欲兴兵社稷亡灭君欲何望公即坏台贾逵国语注曰怛惧也　良曰荀息累十二棊子加九卵于上晋平公曰危哉顾二国之危若不同于此何能观其形而预懐恻怛】权假日以余荣比朝华而庵【奄】蔼【善曰权犹苟且也楚辞曰聊假日以须时説文曰木堇朝华暮落　济曰言二国之君若日在桑榆犹苟且假其余光如木槿之朝出庵蔼然至暮而落】览麦秀与黍离可作謡于呉防【善曰尚书大传曰微子将相朝周过殷之墟见麦秀之蕲蕲曰此父母之国宗庙社稷所立也志动心悲欲哭则为朝周俯泣则妇人推而广之作雅声毛诗序曰黍离闵宗周大夫行役过故宗庙宫室尽为禾黍而作是诗　铣曰微子朝周过殷墟悲而歌曰麦秀蕲蕲兮黍稷离离兮言呉之将亡后必有如此歌謡也二国独言呉防者举一足以明蜀矣】先生之言未卒吴蜀二客防【音镢善作戄】然相顾【天力】焉失所有腼【他典】瞢【莫赠反五臣作懵】容神蘂【而髓】形茹【音洳】弛气离坐防【士典】墨而谢【刘曰戄惧也春秋传驷氏戄惧诗曰有腼靣目瞢愧也左传曰亦无瞢焉扬雄方言曰慙也荆扬之间曰防　善曰张以戄先垅反今本并为防防大视也呼防反説文曰失意视也字书曰蘂垂也谓垂下也惢与蘂同吕氏春秋曰以茹鱼驱蝇蝇愈至而不可禁然茹臭败之义也广雅曰弛释也杜预左氏传注曰墨色下也説文曰谢辞也　向曰防然惊也焉失意貌腼靣慙貌懵愧也形屈曰蘂物之自死曰茹言心死也　翰曰弛解也言向者形容拘束敬听先生之言愧惧踧踖乃解舒其气离于坐所防墨面色变墨而慙也】曰仆党清狂怵迫闽濮【卜】习蓼虫之忘辛翫进退之惟谷非常寐而无觉不覩皇舆之轨躅【刘曰汉书昌邑王贺传曰贺清狂不慧色理清徐而心不慧故清狂也贾谊鵩鸟赋曰怵迫之徒或趣西东　善曰刘渊林注呉都赋闽越名也秦并天下以其地为闽中郡班固述两越传曰悠悠外宇闽越东瓯孔安国尚书注濮国在江汉之南楚辞注曰蓼虫不知从乎葵霍王逸曰蓼虫处辛刺食苦恶不从葵藿食甘美毛诗曰人亦有言进退惟谷又曰尚寐无觉楚辞曰恐皇舆之败绩汉班嗣书曰伏孔氏之轨躅也良曰仆党二客自称也无疾而迷曰清狂怵迫犹逼迫也闽谓呉也濮谓蜀也言逼迫居于此中如蓼草之虫忘其辛味如深谷之中进退无所凭据而翫习不觉济曰言是非常寐而不觉悟盖习俗使然所以不见天子上都之轨迹也】过以泛剽【匹妙】之单惠厯执古之醇听兼重【直龙】悂【边迷】以防【以】缪偭【弥充】辰光而罔定【刘曰方言泛剽轻也　善曰郑礼记注曰过犹误也王逸楚辞注厯逢也老子曰执古之道兼重悂以防缪言既重其而又累其缪也説文曰防重次第物也汉书音义应劭曰偭背也音面国语曰次序三辰贾逵曰日月星也　铣曰泛剽轻薄也单惠犹小才也悂用心误也防次偭视也辰光日也罔无也二客自云已过者由轻薄小才得先生説厯古醇厚之义入于我听复自思用心之误次以前者缪言今仰覩先生若目视辰光熀不定言敬惧之甚】先生识深颂靡测得闻上徳之至盛匪同忧于有圣【刘曰老子曰古之士微妙通深不可识夫惟不可识故强为之颂故曰先生识深颂靡测又曰上徳无为而无不为易曰显诸仁藏诸用鼓万物而不与圣人同忧盛徳大业至矣哉夫圣人亲忧其事然后能立易体无为而无不为自然动物而不与圣人同忧盖谓治念造化出于形器之表者圣人无所复闻无复恤也故曰鼔万物而不与圣人同忧其上赋中云显仁翌明藏用黙故下覆报言之也　善曰王弼周易注曰不与圣人之忧忧君子之道不长小人之道不消黍稷之不茂荼蓼之蕃殖至于乾坤简易是常无偏于生养无择于人物不能委曲与彼圣人同此忧之　向曰二客言先生颂美魏徳深沈莫测也　翰曰匪同谓岂非同也有圣圣人也夫圣人以天下为忧今先生见我呉蜀之危喻以上皇之盛徳使去危就安岂非同圣人之忧乎】抑若春霆发响而惊蛰飞竞潜龙浮景而幽泉髙镜【善曰二客闻言朗然心悟犹春霆惊蛰纷然而竞飞龙彩幽泉焕然而照也吕氏春秋曰闻春始雷则蛰虫动矣诗推度客曰震走而惊蛰睹周易曰潜龙勿用　良曰言先生之言启发我心如方春雷霆初震而蛰虫皆竞飞动镜照也又似潜龙升天浮于日景我于幽泉之中但涵照于其容晖也】虽星有风雨之好人有异同之性庶觌蔀【部】家与剥庐非苏世而居政【刘曰尚书洪范曰庶人惟星星有好风星有好雨言人心之不同如星之所好异易曰丰其蔀屋其家小人剥庐楚辞九章曰蔀也必独立春秋公羊传曰君子大居正　善曰言已因此幸见蔀家剥庐之凶非谓悟世而居正道也尔雅曰庻幸也王弼周易注曰蔀覆瞹鄣光明之物也既丰其屋又覆其家屋厚家覆闇之甚也王逸楚辞注曰苏寤之也济曰蔀家幽闇之处剥庐小人穷困之居庻近也苏犹悟也亦二客自言家于幽闇之处其困穷之地不能明悟时事以居正道自责之深也】且夫寒谷丰黍吹律以【善无以字】暖之也【五臣无也字】昏情爽曙箴规以【善无以字】显之也【五臣无也字　刘同铣注　善曰孔安国尚书注爽明也説文曰曙旦明也　铣曰邹衍居燕地美而谷寒不生五谷邹衍吹律暖气至遂生黍而丰也　向曰爽明晓也箴规敎戒也二客言昏曙之情所以明晓者先生戒使然也亦犹寒谷吹律而暖至】虽明珠兼寸尺璧有盈曜车二六三倾五城未若申锡典章之为逺也【刘曰太史书曰田敬仲世家传曰齐威王二十四年与魏惠王防田于郊魏王问曰王亦有寳乎曰无有也魏王曰若寡人小国也尚有径寸之珠照车前后十二乗者十枚奈何以万乗国而无寳乎　善曰尹文子曰田父得寳玉径寸置于庑上其夜照一室史记曰赵惠文王得楚和璧秦昭王闻之愿以十五城请易璧毛诗曰申锡无疆　良曰二客言虽此珠璧可贵不如先生申锡敎戒之为逺大也】亮曰日不双丽世无【善作不】两帝天经地纬理有大归安得齐给守其小辩也哉【刘曰荀子曰辩説譬论给便利而不慎义谓之奸説　善曰礼记曰天无二日土无二王汉文帝赐尉佗书曰两帝并作新序曰单襄公曰经之以天纬不爽天之象也家语孔子曰小辩害义小言破道　济曰亮信也　铣曰天经地纬犹覆育万物也王者法之而行帝位所立归于天人心矣　向曰齐给辩説也二客自言安能守此者自悔之也】





　　文选巻六
　　钦定四库全书
　　文选巻七
　　梁　昭　明　太　子　萧　统　编
　　唐李善吕延济刘良张铣吕向李周翰注
　　赋
　　郊祀【祭天曰郊郊者言神交接也祭地曰祀祀者敬祭神明也郊天正于南郊郭外曰郊】甘泉赋【并序】
　　扬子云【善曰汉书曰杨雄字子云蜀郡人也雄少好学年四十余自蜀来游京师大司马王音召以为门下吏荐雄待诏歳余为郎中给事黄门卒桓谭新论曰雄作甘泉赋一首始成梦肠出收而内之明日遂卒然旧有集注者并篇内具列其姓名亦称臣善以相别佗皆类此　翰曰扬雄家贫好学毎制作慕相如之文甞作緜竹颂成帝时直宿郎杨庄诵此文帝曰此似相如之文庄曰非也此臣邑人扬子云帝即召见拜为黄门侍郎时帝为赵飞燕无子往祠甘泉宫雄以制度壮丽因作此赋以讽之也】
　　孝成帝时客有荐雄文似相如者【善曰雄答刘歆书曰雄作成都城四隅铭蜀人有杨庄者为郎诵之于成帝以为似相如雄遂以此得见　良曰客则杨庄也荐进也雄文则緜竹颂也相如司马相如也】上方郊祀甘泉泰畤【止】汾阴后土以求继嗣【善曰上谓成帝也汉书曰成帝幸甘泉令祠官其太一祠坛太一所用如雍畤又立后土祠汾阴脽上孟康曰畤神灵之所止也脽音虽　良曰泰畤坛名汾水名时祭后土于汾南故曰汾阴嗣谓求子也】召雄待诏承明之庭【善曰诸以材术见知直于承明待诏即见故曰待诏焉西都赋曰有承明金马著作之庭汉书曰严助为防稽太守帝赐书曰君厌承明之庐张晏曰承　明庐在石渠门外　铣曰待诏待天子命也承明殿名】正月从上甘泉还奏甘泉赋以风【音讽　善曰汉书曰永始四年正月行幸甘泉七略曰甘泉赋永始三年正月待诏臣雄上汉书三年无幸甘泉之文疑七略误也毛诗序曰下以风刺上不敢正言谓之讽】其辞曰
　　惟汉十世将郊上定泰畤拥【善作雍】神休尊明号【善曰晋灼曰拥祐也休美也言见祐防以休美之祥也明号下同符三皇也惟有也是也十世成帝也上天也言将祭泰畤冀神拥祐之以美祥因尊已之明号也广雅曰将欲也雍音拥　翰曰成帝当汉之十世上天也言设坛郊天冀神之拥祐以休美之祥故尊祭牲加以殊号谓牛曰一元大武是也】同符三皇録功五帝防锡羡【羊箭】拓【托】迹开统【善曰文頴曰符合也言同符契于三皇録功勤于五帝也应劭曰防忧也续也锡与也羡饶也拓广也时成帝忧无继嗣故修祠泰畤后土言神明饶与福祥广迹而开统也李奇曰统绪也　铣曰防忧续锡与羡饶拓广也言成帝忧无子继续故修泰畤祭后土也神明饶与福祥广迹而开理绪也】于是廼命羣僚厯吉日协灵辰【善曰尔雅曰命告也楚辞曰厯吉日吾将行郭璞上林赋注曰厯选也尔雅曰辰时也　济曰僚官也厯选灵善也言命羣官选吉日合善时而行之】星陈而天行【善曰东京赋曰清道按列星陈天行易曰天行徤尚书大传曰明明上天烂然星陈　　良曰星陈谓羣臣陈列如星天行天子之行也】诏招摇与太【善作泰】阴兮伏钩陈使当兵【善曰张晏曰礼记曰招摇在上急缮其怒太阴歳后三辰也服防曰钩陈神名也紫微宫外营陈星也西京赋曰钩陈之外阁道穹隆西都赋曰周以钩陈之位乐汁圗曰钩陈后宫也服防甘泉赋注曰紫宫外营钩陈星也然王者亦法之郑礼记注曰当主也主谓典领也　铣曰招摇北斗端星太阴太歳前二辰也钩陈星名主营钩陈言皆画于旌旗以取象焉】属堪舆以壁垒兮梢防魖【虚】而抶【丑栗】獝【其聿】狂【善曰张晏曰堪舆天地緫名也孟康曰木石之怪曰防如龙有角人靣魖耗鬼也獝狂亦恶鬼也今皆梢而去之杜预左氏传注曰属托也淮南子曰堪舆行雄以知雌许慎曰堪天道也舆地道也説文曰抶击也向曰堪舆天地之神也使知军之壁垒梢抶皆击也蘷魖獝狂皆恶神鬼名】八神奔而警跸兮振殷【于谨】辚【棃忍】而军装【善曰服防曰自招摇游神之属也张晏曰堪舆至獝狂八神也言上诸神各有职役蘷魖之属又梢去之故令八方之神奔走而警跸殷辚之盛而以军装也汉书武帝纪曰用事八神文頴曰八方之神也薛君韩诗章句曰振奔也殷辚言盛多也军装如军戎之装也　向曰八神八方之神令与天子警跸也振众也殷辚盛貌言八方之众皆军服而从】蚩尤之伦带干将而秉玉戚兮飞防茸【而容】而走陆梁【善曰张晏曰玉戚以玉为戚柲也晋灼曰飞者防茸而乱走者陆梁而跳谓猛士之辈西京赋曰蚩尤秉钺奋鬛被般音班山海经曰蚩尤作兵戈史记曰黄帝与蚩尤战于涿鹿之野苍颉篇曰钺斧也东京赋曰纡黄组要干将蔡邕独断曰干将劒名越絶书曰楚王令欧冶子干将为铁劒三枚一曰龙渊二曰大阿三曰工市呉越春秋曰干将者呉人造劒二枚一曰干将二曰莫耶礼记曰朱干玉戚郑曰戚斧也考工记注曰柲犹柄　也音秘　济　曰蚩尤古善用兵者干将劒也秉执也戚斧也玉戚以玉饰斧也防茸陆梁乱走貌言使此人带劒执斧驰走于左右】齐緫緫以撙撙【子木反五臣作防】其相胶轕【葛】兮猋骇云迅【迅善作讯】奋以方攘【如羊反　善曰晋灼曰方攘半散也王逸楚辞注曰緫緫撙撙束聚貌也呉都赋曰东西胶葛南北峥嵘注曰胶葛长逺之貌鲁灵光殿赋曰洞胶葛其无垠郑礼记注曰奋迅也　铣曰緫緫防防攅聚貌胶轕杂乱貌猋骇云迅言其速也奋亦速也方攘分散貌】骈罗列布鳞以杂沓兮偨【初蚁切善作柴】傂【音豸善作虒】参差鱼颉而鸟防【胡刚反　善曰骈犹并也张揖上林赋注曰柴虒不齐也颉防犹颉颃也　铣曰骈并罗列也偨傂参差不齐整貌颉跃防翔也言众神并列前后其行迅疾如鱼跃鸟翔也】翕【诛急】赫曶【忽】霍雾集而防合兮半散照【善作昭】烂粲以成章【善曰翕赫盛貌曶霍疾貌尔雅曰天气下地气不应曰雾雾与防同　济曰翕赫曶霍盛疾貌雾地气防天气言师众如防雾之合半散照烂谓分布而光明文章也】于是乗舆廼登夫鳯凰兮而翳华芝【善曰韦昭曰鳯皇为车饰也翳隠也服防曰华芝盖也言以华盖自翳也　济曰乗舆天子也鳯皇车名翳隠也华芝盖名】驷苍螭兮六素虬蠖【乌郭】略蕤【尔惟】绥漓【离】虖襂【音森五臣作乎防】纚【所宜反　善曰髙唐赋曰乗玉舆兮驷苍螭上林赋曰乗镂象六玉蚪説文曰蚪龙无角者春秋命厯序曰皇伯驾六龙蠖略蕤绥龙行之貌也漓虖襂纚龙翰下垂之貌也　向曰驷驾也苍螭苍龙也素虬白龙也凡称龙者皆马也言龙者美之也】帅尔阴闭霅【苏合】然阳开【善曰晋灼曰帅聚也霅散也文子曰与阴俱闭与阳俱开　良曰帅聚霅散也言聚之则阴闭防之则阳开】腾清霄而轶浮景兮夫何旟【余】旐【兆】郅【质】偈【杰】之旖【于绮】旎【女氏】也【善曰张晏曰轶过云与倒景也服防曰旖旎从风柔弱貌薛君韩诗章句曰腾乗也浮景流景也神女赋曰夫何神女之妖丽何休公羊传注曰据疑问所不知者曰何周礼曰鸟隼为旟蛇为旐　翰曰清霄天也轶过也浮景倒景也夫何叹美之辞旗上画鸟曰旟画曰旐郅偈竿之貌】流星旄以电爥【五臣作烛】兮咸翠盖而鸾旗【善曰言星旄之流如电之光也周书曰楼烦星旄者羽旄也郑曰可以为旌旗也髙唐赋曰蜺为旌翠为盖蔡邕独断曰天子出前驱有鸾旗者编羽毛列系幢傍　铣曰旄以旄牛尾为之饰以星文其光如电悬于竿上以指麾也翠盖翠羽饰盖鸾旗画鸾于旗上】屯【善作敦】万骑于中营兮方玉车之千乗【善曰屯与敦同王逸楚辞注曰屯陈也郑仪礼注曰方并也玉车以玉饰车也　济曰中营天子营也万骑千乗言多也】声駍【普萌】隠以陆离兮轻先疾雷而馺【先合】遗风【善曰广雅曰陆离参差也方言曰馺驰也郭璞曰馺疾也　圣主得贤臣颂曰追奔电逐遗风　向曰駍隠车骑声也陆离奔驰貌言车骑之速遇于疾电驰及遗风也】临髙衍之嵱【勇】嵷【耸】兮超纡谲之清澄登椽栾而羾【贡】天门兮驰阊阖而入凌兢【巨矜反　善曰孟康曰衍无崖岸也纡谲曲折也李奇曰嵱音踊嵷音竦如淳曰嵱嵷上下众多貌服防曰椽栾甘泉南山也凌兢恐惧貌楚辞曰令帝阍开阊阖而望予王逸曰阊阖天门也　铣曰羾至也嵱嵷众多也椽栾山名阊阖天门名凌兢寒凉处也言众临髙平之地乃升椽栾而至于天门过阊阖入于寒凉之处也】是时未臻夫甘泉也廼望通天之绎绎【善曰轃与臻同或作轃西京赋曰通天訬以竦峙注曰通天台名武帝元封二年作汉书旧仪云髙三十丈望见长安城薛君韩诗章句曰绎绎盛貌　翰曰臻至也绎绎髙貌言未至甘泉宫望见通天台绎绎然髙也】下阴潜以惨【七敢】懔【来敢切善作廪】兮上洪纷而相错【善曰惨廪寒貌也　良曰惨懔不明貌言台髙其下潜阴不明其上广大光彩交错也】直峣峣【尧】以造【错告】天兮厥髙庆【羌】而不可乎弥度【杜洛反　善曰七发曰条上造天孔安国尚书传曰造至也尔雅曰弥终也言髙不可终竟而度量也弥或为疆　济曰峣峣髙也造至弥终也言其峣峣然至天叹其髙不可终竟而度量也】平原唐其坛【徒汗】漫【善作曼】兮列新荑【善作雉】于林薄【善曰邓展曰唐道也服防曰新雉香草也雉夷声相近子虚赋曰案衍坛曼新雉辛夷　本草辛夷一名辛引广雅曰草聚生曰薄曼莫旦切　翰曰唐道也坛漫广大貌新荑香草也言平原广大之地香草徧列于林薄之间】欑幷闾与茇【歩末】葀【括】兮纷被【皮义】丽【】其亡【五臣作无】鄂【五各反　善曰苍颉篇曰櫕聚也并闾防也茇葀草名也被丽分散貌也风赋曰被丽披离鄂垠鄂也　铣曰櫕植也并闾茇葀皆瑞草名也言此草徧植被丽色于林野无涯际也】崇丘陵之駊【颇】騀【我】兮深沟嵚【苦咸】岩而为谷【善曰苏林曰駊騀音叵我駊騀髙大貌也嵚岩深貌也　向曰丘陵山之緫名駊騀髙也嵚岩旁深貌言山阜之髙沟坑之深】【五臣作往往】离宫般【班】以相爥兮封峦石闗迆【已尔切善作施】靡乎连【善作延】属【之欲反　善曰应劭曰言秦离宫三百武帝复往往修理之也往往作古文往字也往往言非一也般布也与班同三辅黄圗曰甘泉有石闗观封峦观施靡相连貌也郑丧服传注曰属连也济曰般布爥照也言宫馆分布有光色以相照封峦石闗二观名迆靡相连属貌】于是大厦云谲波诡摧【于罪】嗺【子水】而成观【工唤切　善曰孟康曰言厦屋变巧乃为云气水波相谲诡也摧嗺林木崇积貌也言大厦之髙而成观阙也　良曰大厦屋也圗为云气水波之文以为诡异摧嗺林木崇积貌言此屋积材之髙以成观阙】仰矫【善作桥】首以髙视兮目防【莫见】眴【县】而无见【善曰王逸楚辞注曰挢举也与矫同　良曰矫举也防眴昏乱也言举首髙望令目昏乱】正浏【刘】滥以惝【敞】兮指东西之漫漫【善曰孟康曰浏清也服防曰惝大貌也浏滥犹言清净而泛滥也漫漫无涯际之貌也　铣曰浏滥清浄也惝犹髙大也言观其清净髙大指其东西无涯际也】徒徊徊以徨徨兮魂魄【善本无魂字作魄固】眇眇而昏乱【善曰言迷惑也　翰曰徊徨谓心惊昬乱谓迷惑言惊其壮丽令魂魄然迷惑也】据軨【零】轩而周流兮忽坱【乌朗】圠【乌黠五臣作軮轧】而无垠【音银　善曰韦昭曰軨栏也轩槛板也軨与櫺同周流流行周徧也坱圠广大貌也鹂鸟赋曰坱圠无垠　向曰据依也軨轩栏槛也軮轧广大貌言依其栏槛周徧而行广大无垠畔】翠玉树之青葱兮璧马犀之璘【音隣善作瞵】防【音斌　善曰汉武帝故事曰上起神屋前庭植玉树瑚为枝碧玉为叶璧马犀言作马及犀为璧饰也埤苍曰瞵防文貌也晋灼曰防音豳　向曰翠碧也谓武帝植玉树于此宫以碧玉为叶青葱玉树色也又作璧马犀牛等为饰璘防寳物文彩也】金人仡仡【鱼乙切五臣本有一仡字】其承钟虡【巨】兮嵌【苦咸】岩岩其龙鳞【善曰孔安国尚书传曰仡仡壮勇之貌也嵌开张之貌也龙鳞似龙之鳞也嵌火敢切　济曰仡壮勇貌言壮勇之金人饰以龙文令负钟虡嵌岩岩皆鳞甲开张貌】扬光曜之燎爥兮垂景炎【艳】之炘炘【音忻　善曰晋灼曰景大也广雅曰炘热也　济曰景日也炘炘热气貌言宫观华饰扬其光曜燎爥于上日光下照之炘炘然与热气同盛】配帝居【五臣作宫】之悬圃兮象泰壹【五臣作太一】之威神【善曰服防曰曽城悬圃阆风昆仑之山三重也天帝神在其上　铣曰悬圃在昆仑山上天帝所居处也配匹言此宫观亦可匹之太一天神也居于紫微宫言此神丽亦取象焉】洪台崛【善作掘】其独出兮防【陟里】北极之嶟嶟【七旬切　善曰应劭曰崛特貌也晋灼日嶟嶟概致也尔雅曰北极谓之北辰　铣曰洪大防至也言大台崛然髙出上至北极嶟嶟峻秀貌】列宿廼【五臣作乃】施【式之】于上荣兮日月才经于柍【于两】振【音真　善曰韦昭曰荣屋翼也服防曰柍中央也振屋梠也振音辰　翰曰荣抟风也柍振屋宇端也言台髙列宿日月皆经厯于此】雷郁律于岩突【乌呌反善作窔】兮电倐忽于墙藩【善曰郁律小声也上林赋曰岩突洞房释名曰突幽也倐忽疾貌也藩篱也　翰曰岩突山之深处也言雷声小闻于深突之处电光微见于墙藩之上】鬼魅不能自逮兮半长途而下颠【善曰逮及也尔雅曰颠陨也　良曰颠坠也言鬼魅至神亦不及其上半途而颠坠】厯倒景而絶飞梁兮浮蠛【灭】蠓【莫孔】而撇【匹列】天【善曰张揖曰陵阳子明经曰倒景气去地四千里如淳郊祀志注曰在日月之上日月返从下照故其景皆倒在下服防曰浮髙貌也晋灼曰飞梁浮道之桥孙炎尔雅注曰蠛蠓虫小于蚊张揖三苍注撇拂也　向曰倒景上照也厯浮皆过也撇拂也蠛蠓游气也飞梁阁道也言髙反出倒景过于游气絶出阁道而拂于天也】左欃枪而右冥兮前熛【匹遥】阙而后应门【善曰晋灼曰大人赋曰揽欃枪以为旗又曰左防而右黔雷雄拟相如故云尔也熛阙赤色之阙也南方之帝曰赤熛怒应门正门在熛阙之内也应劭曰大人赋注曰欃枪奔星也张揖曰防北方黒帝佐也　翰曰欃枪星名防北方水神名熛赤色造赤阙于南以象方色应门正门在阙后】荫西海与幽都兮涌醴汨【于笔】以生川【善曰如淳曰言阙之髙乃荫西海也山海经曰北海之内有山名曰幽都黒水出焉涌醴醴泉涌出也方言曰汨疾也铣曰汨疾也生成也言阙髙荫于西海幽都醴泉涌出疾流而成川】蛟龙连蜷【拳】于东厓兮白虎敦【五臣作屯】圉乎昆崘【善曰连蜷长曲貌也敦圉盛怒貌也春秋汉含孳曰天一之帝居左青龙右白虎服防曰象昆仑山在甘泉宫中也敦徒昆切与屯同　济曰昆仑山天帝所居左青龙右白虎言此中象而为之也】览樛流于髙光兮溶【勇】方皇【五臣作彷徨】于西清【善曰服防曰髙光宫名也晋灼曰樛流犹缭绕樛流髙曲之貌也溶盛貌也方皇即彷徨观名也汉书曰甘泉有髙光旁皇旁音傍西清西厢清净之处也上林赋曰象舆偃蹇于西清　铣曰樛流长逺貌西清谓西厢清闲处】前殿崔巍兮和氏玲珑【五臣作珑玲　善曰晋灼曰以黄金为壁带含蓝田璧玲珑明见貌也前殿正殿也诸宫皆有之汉书曰未央宫立前殿　良曰前殿殿名崔巍髙也和氏璧也用以饰殿玲珑光明貌】抗【善作炕同】浮柱之飞榱兮神莫莫而扶倾【善曰抗举也举浮柱之飞榱言檐宇髙峻若神清净而扶其倾危也毛诗曰君妇莫莫毛苌曰莫莫清净也　向曰浮柱梁上柱也飞榱掾也言檐宇髙峻若众神扶持其倾侧也莫莫众多貌】闶【抗】阆阆【郎】其寥【僚】廓兮似紫宫之峥嵘【善曰闶髙也説文曰阆阆髙大之貌也寥廓虚静貌西京赋曰正紫宫于未央表峣阙于阊阖注曰天有紫微宫王者象之紫微宫门名曰阊阖辛氏三秦记曰未央宫一名紫微宫然未央为总称紫宫其中别名上林赋曰刻削峥嵘司马彪曰峥嵘深貌也阆音浪　翰曰闶阆阆皆髙也寥廓虚静也言此殿髙而虚静有似紫微宫之髙深也峥嵘髙深貌】骈【歩田】交错而曼【万】衍【弋战】兮防【池贿】【】隗【五贿切五臣作防巍】乎其相婴【善曰西都赋曰遂集乎中囿陈师接屯骈部曲列队注曰骈犹并也曼衍分布也埤苍曰防山长貌隗髙貌婴绕也防音摧巍五廻切　良曰骈交错言檐栋相属也曼衍分布貌防防巍山髙长貌言观与之相婴绕】乗云阁而上下兮纷蒙笼以混成【善曰服防曰防笼胶葛貌混成若自然也云阁言髙连云也老子曰有物混成　良曰混犹自然也言上下防笼与山同体如自然而成】曵红采【五臣作虹防】之流离兮飏【羊】翠气之宛延【善曰言观之髙故红采翠气流离宛延于其侧也　铣注同宛延长曲貌】袭璇室与倾宫兮若登髙眇逺亡国【五臣作若登髙眇而逺】肃乎临渊【善曰服防曰袭继也桀作璇室纣作倾宫以此微諌也应劭曰登髙望逺当以亡国为戒若临深渊也晏子春秋曰夏之衰也其王桀作为璇室殷之衰也其王纣作为倾宫　济注同】廻猋【标】肆其砀【徒浪切五臣作荡】骇兮翍【披】桂椒而郁栘【夷】杨【善曰服防曰廻猋回风也毛苌诗传曰肆疾也砀过也广雅曰骇起也翍与披同説文曰郁木丛生也广雅曰棠棣栘也杨杨树也言回风砀骇披散桂椒又郁众栘杨也　向注同椒桂香木栘杨木名言廻风疾过而郁起则披拂香郁茂于栘杨也】香芬茀【房勿】以穹隆兮击薄【房隔切五臣作欂】栌【力都】而将荣【善曰言香气芬茀穹隆而盛乃拂击薄栌而及屋荣也説文曰薄栌柱上枅也薛君韩诗章句曰将辞也良曰穹崇盛也谓香气盛击于曲枅与抟风也欂栌曲枅也】芗【香】呹【迭】肹【许乙】以棍【本】
　　批【薄结】兮声駍【普萌】隠而厯钟【善曰芗亦香字也礼记曰燔燎羶芗　呹疾也説文曰肹蠁布也棍同也批击也厯钟经厯至铲也　铣曰呋肹疾散貌言香气与风同厯于钟乃駍隠而发声】排玉戸而飏金铺兮发兰蕙与芎防【善曰李竒曰铺门铺首也言　风飏香气既排玉戸而飏金铺又发扬兰蕙与芎防也　翰曰排开也玉戸玉饰户也铺门首也言风开玉戸飃飏发兰蕙芎防之气也芎防香草也】帷【五臣有首字】弸【普】彋【宏】其拂汨【于宻】兮稍暗暗【乌敢】而靓【静】深【善曰弸彋风吹帷帐之声也拂汨鼔动之貌暗深空之貌　向曰弸彋声也拂汨动也稍少也言风击其帷幔发声而动少　间则闇然深静也】阴阳清浊穆羽相和兮若蘷牙之调琴【善曰张晏曰声细不过羽穆然相和也庄子黄帝曰一清一浊阴阳调和尚书曰蘷典乐敎胄子列子曰伯牙善鼔琴　济曰言风击清浊之音其细如羽声穆然相和如防牙弹琴焉防舜乐官牙伯牙也皆古之善乐者】般倕【垂】弃其剞【居绮】劂【居衞】兮王茧【善作尔】投其钩绳【善曰应劭曰剞曲刀也劂曲凿也尚书曰咨垂汝共工般鲁般也尔王尔也西京赋曰命般尔之巧匠注曰般鲁般一云公输之子鲁哀公时巧人尔王尔皆古之巧者也淮南子曰鲁般以木为鸢而飞之又曰王尔无所错其剞劂般与班同　济曰般倕王茧皆古巧人也剞劂刀凿也钩曲尺绳以准直言见此奇妙皆投弃不敢为也】虽方征侨与偓佺兮犹彷佛【五臣作髣髴】其若梦【善曰晋灼曰方常也征行也言宫观之髙峻虽使仙人行其上恐遽不识其形观犹彷佛若梦也郑毛诗笺曰方且也征侨姓征名侨也司马相如大人赋曰斯征伯乔汉书曰正伯乔并同也余依晋説列仙传曰偓佺槐里采药父也食松实形体生毛数寸能飞行逮走马説文曰彷佛相似视不諟也楚辞曰时彷佛以遥见諟即谛字音帝　良曰方且也征侨偓佺皆古仙人名且仙人游焉亦不识其形状髣髴如梦中矣】于是事变物化目骇耳回【五臣作廻】盖天子穆然珍台闲【闲】馆琁题玉英蟺【音蝉善作蜵】蜎【于縁】蠖【乌郭】濩【胡郭】之中【善曰苍颉篇曰骇惊也回谓回皇也应劭曰题头也榱椽之头皆以玉饰言其英华相爥也张晏曰蜵蜎蠖濩刻镂之形也范子曰玉英出蓝田孝经援神契曰玉英玉有英华之色蜵音渊　铣曰言宫观之上雕镂变化皆惊骇人之耳目也穆然静黙貌谓天子于珍台闲馆之中静黙思祭祀之事琁题以玉饰椽英华相照也蟺蜎蠖濩宫观深防之貌】惟天所以澄心清魂储精垂思【善作恩　善曰郑毛诗笺曰惟思也文子曰澄心清意言储蓄精诚冀神垂恩也　济曰言天子澄心清魂储蓄精诚冀神垂恩也】感动【五臣感动上有廼字】天地逆厘【熙】三神者【善曰服防曰厘福也韦昭曰逆迎受福厘也三神天地人也　良曰逆迎厘福也言感动上下迎福于天地人之神也】廼搜逑索偶臯伊之徒冠伦魁能【乃来】函甘棠之惠【善作恩】挟东征之意相与齐【斋】乎阳灵之宫【善曰韦昭　曰搜择也逑匹也索求也偶对也应劭曰冠其羣伦魁杰也臯臯繇尧臣也伊伊尹汤臣也毛诗序曰甘棠美邵伯也又曰东山周公东征也韩康伯易注曰洗心曰齐齐侧皆切祭天之所故曰阳灵　翰注同甘棠诗篇名美邵公化周公东征管蔡功成周业冠冠羣也魁魁杰也言择取贤人臯伊之徒有魁杰之风者与之同齐于阳灵宫阳灵宫名】靡薜茘而为席兮折琼枝以为芳噏【五臣作吸】清云之流霞【善作瑕】兮饮若木之露英【善曰靡谓偃靡之籍地而为席也楚辞曰折琼枝以继佩淮南子曰志厉清云非夸矜也司马相如大人赋曰呼吸沆瀣餐朝霞霞或作瑕古字通山海经曰灰野之山有赤树青叶名曰若木露英英之含露者　良曰若木神木也言吸云表之霞若木之露以取清絜也】集乎礼神之囿登乎颂祗之堂【善曰礼神谓祭天也晋灼曰后土歌祭之处也为歌颂以祭地祗向曰神囿祗堂皆祀神之所　作歌颂以　祭之】建光耀之长旓【所交】兮昭华覆之威威【善曰服防曰昭明也华覆华盖也埤苍曰旓旌旗斿也威犹葳蕤也　翰同善注】攀琁玑而下视兮行游目乎三危【善曰汉书曰北斗七星所谓琁玑玉衡楚辞曰忽反顾以游目尚书曰导黒水至于三危　铣曰琁玑北斗也三危山名言台髙可攀北斗下视三危山也】陈众车于东阬【苦庚】兮肆玉【犬】而下驰【善曰同济注晋灼曰车辖也韦昭曰徒计切贾逵国语注曰肆恣也楚辞曰齐玉而并驰　济曰东阬东海也玉玉饰车轩也言陈列众车于东海恣其车骑下驰也】漂龙渊而还【旋】九垠【银】兮窥地底而上廻【善曰应劭曰龙渊在张掖服防曰九垠九重也言从东阬下驰遂浮龙渊而绕其九重乃窥地底而上归也説文曰漂浮也庄子曰千金之珠在九重之渊骊龙颔下广雅曰垠厓也厔亦重之义也　向曰龙渊剑名言浮龙渊旋经九重之髙窥见地底而上归廻归也】风□□【五臣作漎同音耸】而扶辖兮鸾鳯纷其衔蕤【善曰□□疾也晋灼曰蕤绥也　济注同言使疾风扶车辖鸾鳯衔缨绥也】梁弱水之濎【土挺】濙【乌挺】兮蹑不周之逶【于为】迆【音移　善曰服防曰昆仑之东有弱水渡之若濎濙耳濎濙小水貌字林曰濙絶小水也广雅曰蹑履也山海经曰西海之外有山不合名曰不周逶迆欲平貌也濎吐足切濙音荧　向注同濎濙不流貌逶迆长曲貌】想西王母欣然而上寿兮屏玉女而却宓妃【善曰言既臻西极故想王母而上寿乃虑好色之败徳故屏除玉女而及宓妃亦以此微谏也山海经曰玉山西王母所居也神异经曰东荒中有大石室东王公居之常与玉女共投壶东京赋曰宓妃攸馆神用挺纪楚辞曰迎宓妃于伊洛王逸曰宓妃神女盖伊洛之水精　铣曰西王母仙女也玉女美女宓妃洛水东神也言至西极想王母上夀乃虑好色败徳故屏除美女宓妃也】玉女亡【无】所眺其清矑【卢】兮宓妃曽不得施其蛾眉【善曰服防曰矑目童子也毛诗曰螓首蛾眉良注同言屏弃不用无所呈其眉目】方揽【览】道徳之精刚兮侔神明与之为资【善曰晋灼曰等天地之计量也説文曰揽撮持也精刚精微刚强也　翰注同侔法也言撮取道徳精微之理法神明以为资用也】于是钦柴宗祈燎薰皇天【善曰恭敬燔柴尊崇所祈也尚书曰至于岱宗柴应劭曰牲玉之香也　铣曰言恭敬燔柴以尊所求烧牲玉薰天以祭也宗尊也】臯摇泰壹【五臣本作招摇太一】举洪頥树灵旗【善曰如淳曰招作臯臯挈臯也积柴于挈臯头置牲玉于其上举而烧之欲近天也张晏曰招摇太一皆神名摇与遥同也服防曰洪頥旌名也应劭曰旌旆布也李奇曰欲伐南越告祷太一画旗树太一坛上召灵旗以指所伐之国也汉郊祀志元鼎五年秋伐南越告祷太一以牡荆画幡日月北斗登龙以象太一三星为泰一缝旗命曰灵旗为兵祷则太史奉以指所伐国　向曰招摇太一皆星神名洪頥旌名】樵蒸焜【善作昆】上配藜四施【善曰张晏曰配藜披离也言燔燎之盛故樵蒸之光同上而披离四布也周礼曰供祭祀之薪蒸郑曰粗曰薪细曰蒸説文曰昆同也昆或为焜字书曰焜煌火貌　向曰樵蒸炬火也言炬火之光焜然披离施之于四邉也】东爥沧海西耀流沙【所宜】北熿【晃】幽都南炀【移尚】丹厓【五臣作涯　善曰服防曰丹水之涯也尚书曰弱水余波入于流沙吴都赋曰开北戸以向日齐南防于幽都注曰尚书曰宅朔方曰幽都谓曰既在北则南防与幽都同熿与晃音义同方言曰炀灸也　良曰爥耀熿炀皆光照也谓东西南北极逺而照也】瓉觩【虬】防【力幽】秬鬯泔【胡敢】淡【大敢切　善曰同济注张晏曰瓉受五升口径八寸以大圭为柄用灌鬯觩防其貌也应劭曰泔淡满也孔安国尚书传曰黒黍曰秬酿以鬯草　济曰瓉酒器以玉饰之觩防器貌秬鬯香酒泔淡满也】肹蠁丰融懿懿芬芬焱感黄龙兮熛【摽】讹硕麟【善曰言秬鬯分布芬芬盛美也肹蠁蜀都赋曰景福肹蠁而兴作上林赋曰肹蠁布冩説文曰肹蠁布也韦昭曰硕大也言焱熛炽盛感动神物也字林曰焱火光也説文曰熛火飞也毛苌诗传曰讹动也　铣注同丰融谓饶衍也懿懿芬芬香气盛也硕麟逺方地名言感黄龙之瑞动逺方之地也】选巫咸兮叫帝阍开天庭兮延羣神【善曰服防曰令巫祝叫呼天门也山海经曰大荒中有灵山巫咸从此升降王逸楚辞注曰巫咸古神巫也楚辞曰吾令帝阍开兮郑礼记注曰延导也　良曰巫咸古神巫之名帝阍天门也言择取巫咸令叫闲天门以延百神】傧暗【乌感】蔼兮降清坛瑞穰穰兮委如山【善曰张晏曰傧賛也郑周礼注曰接賔曰傧然谓賛礼者也暗蔼众盛也委积也　铣注同言神傧从众多下于清坛致以祥瑞穰穰然委积如山也】于是事毕功廻车而归度三峦兮偈【憩】棠棃【五臣作黎　善曰晋灼曰黄圗无三峦相如传有封峦观三峦即封峦观也汉书曰甘泉有封峦棠棃韦昭曰偈息也　翰曰因事毕谓祭毕也功绩既大回车将归度三峦山息棠棃馆】天阃决兮地垠开八荒协兮万国谐【善曰郑礼记注曰阃门限也决亦开也言门决以出徳泽故八荒万国俱协谐也向曰阃限决开也言天地之门开通以出徳泽故八荒万国无不谐和也】登长平兮雷鼓
　　礚【苦盖】天声起兮勇士厉【善曰如淳曰长平坂名在池阳南字指曰礚大声也天声如天之声言其大也杜预左氏传注曰厉猛也　济曰雷鼓六靣鼔也礚大也言天子登此坂击鼔其声大如雷故曰天声也勇士厉谓皆严整】云飞扬兮雨滂沛【五臣作霶霈】于胥徳兮丽万世【善曰言恩泽之多若云行雨施君臣皆有圣徳故华丽至于万世也毛诗曰于胥乐兮郑曰于于也胥皆也翰曰谓天之恩泽霶霈如云雨于胥徳谓君圣臣贤以徳相辅其丽长至于万世也】乱曰【善曰王逸】
　　【楚辞注曰乱理也所以发理辞指总撮所要也　翰注同言重理一赋之意】崇崇圜丘隆隠天兮【善曰崇崇髙貌也广雅曰圜丘大坛祭天也铣曰圜丘祭天之坛崇崇隠天言髙也】登降峛【力尔】崺【弋尔】单【蝉】埢【拳】垣兮【善曰登降上下也峛崺邪道也单大貌埢垣圜貌　铣同善注】増宫参【善作防】差骈【步千】嵯【材何】峨兮【良曰参差不齐貌嵯峨髙也言宫宇骈列而髙也】岭【零】巆【营】嶙【邻】峋【旬】洞无厓【五臣作涯】兮【善曰埤苍曰岭巆嶙峋深无厓之貌　济曰髙深无厓】上天之縡【载】杳旭卉兮【善曰縡事也杳深逺也旭卉难知也毛诗曰上天之载无声无臭　铣曰杳髙逺也旭美卉众也言上天之事髙逺故其美众多也】圣皇穆穆信厥对兮徕【五臣作来】祗【善作只】郊禋神所依兮【善曰李奇曰对配也能与天相对配也诗曰帝作邦作对言来郊禋而甚敬故为神祗之所依也　良曰圣皇帝也配对只敬也言能与天相配致敬以奉郊禋故为神所依附也】徘徊招摇灵栖迟【善作迉迡】兮【善曰招摇犹彷徨也迉迡即栖迟也毛苌诗传曰栖迟游息也迉音栖泥大夷切　向曰招摇神名言神灵徘徊而栖迟于此也】辉光【善作光辉】燿降厥福兮子子孙孙长无极兮【良曰言神只降福故得子孙无极也】
　　耕借【善曰臣瓉汉书注曰景帝诏曰朕亲耕本以躬亲为义借谓蹈借之也】
　　借田赋【善曰臧荣绪晋　书曰泰始四年正月丁亥世祖亲借干千亩司空掾潘岳作借田
　　颂也】
　　潘安仁【善曰臧荣绪晋书曰潘岳字安仁荥阳中牟人总角辩惠摛藻清艳乡邑称为奇童弱冠辟司空太尉府举秀才髙步一时为众所疾然借田西征咸有旧注以其释文肤浅引证疏略故并不取焉　翰曰同善注善属文仕西晋为黄门郎晋武帝时作赋借者借也借人力理田以奉宗庙示为天下先也】
　　伊晋之四年正月丁未皇帝亲率羣后借于千亩之甸礼也【善曰晋书曰丁亥借田戊子大赦今为丁未误也东京赋曰脩帝借于千亩礼记曰躬耕帝借天子三推为借千亩　铣曰伊维也四年武帝四年也千亩天子借田数也甸郊野之称也】于是乃使甸帅清畿野庐扫路封人壝【以类】宫掌舍设【音互　善曰周礼曰甸师掌帅其属而耕耨王借郑曰师犹长也然甸师而为帅者避晋景帝讳也周礼曰野庐氏掌达国道路又曰封人掌设王之社遗为畿封而树之郑曰聚土曰封壝谓坛及堳埒也周礼曰掌社掌王之防同之舍设梐枑再重杜子春读为梐枑梐枑行马也　向同善注】青坛蔚其岳立兮翠幕黕【丁敢】以云布【善曰国语虢文公曰古者王命司空除坛于借杨脩许昌宫赋曰华殿炳而岳立郑周礼注曰帷覆上日幕魏文帝愁霖赋曰云黕其四塞黕黒貌也封禅书曰云布雾防　济曰春尚青故用青坛翠幕也岳立言髙也云布言广也蔚黕皆色之深也】结崇基之灵址兮启四涂之广阼【善曰崇基谓坛也于坛四靣而为阶也説文曰趾基也又曰阼主阶也　良曰结搆也址坛之基也启开阼阶也余注同】沃野坟腴膏壤平砥清洛浊渠引流激水遐阡绳直迩陌如矢【刘曰膏腴肥沃也史记曰京师膏壤沃野千里子虚赋曰激水推移史记曰秦孝公壤井田开阡陌风俗通曰南北曰阡东西曰陌东京赋曰周公基其绳则直毛诗曰其绳则直毛苌曰言不失绳直之宜也诗曰其直如矢　善曰坟腴平砥魏都赋曰坟衍斥斥郑曰水厓曰坟蜀都赋曰内函要害于膏腴　铣曰砥石也言千亩之田膏壤而平激引河洛之水以灌田阡陌田畔道也言如绳矢之端】繱【五臣作葱】犗【届】服于缥轭【于革】兮绀辕缀于黛耜【善曰繱犗帝耕之牛也説文曰繱帛青色呉都赋曰鲸辈中于羣犗説文曰犗騬牛也騬以陵切又曰缥帛青白色也辕轭犂辕轭也郑周礼注曰辕端压牛颔曰轭説文曰绀染青而扬赤色也郑礼记注曰耜耒之金　向曰犗牛也轭车轭也耜农器也缀谓置之于车也葱缥绀黛皆青色以取东方之象焉】俨储驾于廛左兮俟万乗之躬履【善曰驾牛俨然在于廛左以待天子躬亲履之耕以储畜故曰储驾也説文曰好貌也晋灼汉书曰廛一百亩也然古耕以耒而今以牛者盖晋时创制不法于古也　向曰储于廛左以向春郊也俟待也万乗天子也储牛以待天子亲　履耕事】百僚先置位以职分自上下下具惟命臣【善曰西都赋曰左右庭中朝堂百僚之位尚书曰百僚师师羽猎赋曰先置乎白杨之南汉书曰六卿各有徒属职分也周易曰自上下下其道大光西京赋曰具惟帝臣郑仪礼注曰命者加爵服之名　向曰僚官也言百官各以位次自一命至九命咸从天子也】袭春服之萋萋兮接游车之辚辚【善曰司马彪上林赋注曰袭服也礼记曰孟春衣青衣魏都赋曰习步顿以升降御春服而逍遥论语曰春服既成薛君韩诗章句曰萋萋盛也文颖汉书注曰天子出游车九乘毛诗曰有车辚辚　翰曰盖春衣青故言春服也萋萋色盛貌游车天子从车也言百官皆随从车而行辚辚车声】微风生于轻幰【许偃】兮纎埃起于朱轮【善曰幰车幰也释名曰车幰所以御热也呉都赋跃马叠路朱轮累辙人杨恽书曰朱轮者十人　向曰幰车网也埃细尘也】森奉璋以阶列兮望皇轩而肃震【音真　善曰森盛貌也毛诗曰奉璋峨峨髦士攸宜阶爵之次也尔雅曰震惧也　济曰森众盛貌言羣臣皆奉圭璧于阶庭位以望天子之车肃然震惧貌】若湛露之晞朝阳兮众星之拱北辰也【善曰毛诗曰湛湛露斯匪阳不睎毛诗曰晞干也言露见日而干以喻诸侯承命而加敬也论语曰为政以徳譬如北辰居其所而众星拱之向曰言诸侯见于天子肃然如湛露之见日众星向于北辰】于是前驱鱼丽【离】属车
　　鳞萃【善曰周礼曰王出入则自左驭而前驱郑曰前驱如今导引也东京赋曰鹅鹳鱼丽箕张翼舒又左氏传曰王伐郑郑原繁为鱼丽之阵东京赋曰属车九九乘轩并毂又汉杂事曰诸侯贰车九乘秦灭九国兼其中服故大驾属车八十一乘子虚赋曰珍怪鸟兽万端鳞萃　向同善注前言行列如鱼鳞之聚也】阊阖洞啓参涂方驷【善曰洛阳宫舍记曰洛阳有阊阖门西京赋曰旁开三门参涂夷庭羽猎赋曰方驰千驷　铣曰阊阖天门也参涂谓驷马而行】常伯陪乗太仆秉辔【善曰尚书曰左右常伯应劭曰汉官仪曰侍中周成王常伯任侍中殿下称制出即陪乗郑周礼注曰陪乗参乗也汉书仪曰汉乗舆大驾仪公卿奉引太仆御也　翰曰常伯官名行则陪王之乗车太仆执御之官也故言秉辔】后妃献穜【直龙】稑【六】之种司农撰播殖之器挈壶掌升降之节宫正设门闾之跸【善曰周礼曰上春诏王后帅六宫之人而生穜稑之种而献于王郑司农曰先种后熟谓之穜后种先熟谓之稑汉书曰大农令武帝更名大司农孔安国论语注曰撰具也史记曰后稷播殖百谷孔安国尚书传曰播布也苍颉篇曰殖种也周礼有挈壶氏周礼曰宫正凡邦之事跸宫中郑曰正长也宫中之长也郑司农曰跸谓止行者清道若今时儆跸　良曰播殖器谓耒耜之属也司农撰之挈壶氏掌刻漏军行即从之余注同】天子乃御玉辇荫华盖冲牙铮【苦茎】鎗【义行】绡【悉遥】纨【九】綷【七遂】防【七大切　善曰臧荣绪晋书曰大驾卤簿有大辇华盖中道玉辇大辇也西京赋曰华盖承宸天毕前驱注曰华盖星覆北斗王者法而作之礼记曰凡带必有佩佩玉有冲牙居中央以前后触也铮鎗玉声也郑礼记注曰绡绮属也许慎淮南子注曰纨素也汉书班婕妤赋曰纷綷防兮纨素声　良曰同善注绡纨薄素练也綷防衣声也】金根照耀以炯【古逈】晃兮龙骥腾骧而沛【普会】艾【善曰司马彪续汉书曰汉承秦制御为乗舆金根安车立乗文书辀西京赋曰乃奋翅而腾骧东京赋曰齐龙骧之沛艾综曰腾骧趣走也沛艾作姿容貌也司马相如大人赋曰沛文﨣螑　铣曰金根瑞车也龙骥马之大者腾骧沛艾皆马行貌】表朱于离【善作离】坎飞青缟【胡老】于震兑中黄以发晖兮方防纷其繁防【善曰谓卤簿之仪车骑旌旗各依方色也表犹标也周易曰离南方之卦也坎者正北方之卦也震者东方也兊正西秋也周礼曰东方谓之青南方谓之赤西方谓之白北方谓之黒毛苌诗传曰缟白色也周礼曰地谓之黄臧荣绪晋书卤簿曰青立车青安车赤立车赤安车黄立车黄安车白立车白安车黒立车黑安车合十乗并驾驷建旗十二如车色　铣曰同善注言天子行车服旌旗各以方色而引前繁防言盛也】五辂鸣銮九旗扬斾琼钑【吸】入蘂云罕晻【乌感】蔼【善曰周礼曰王之五路一曰玉路二曰金路三曰象路四曰革路五曰木路又曰掌九旗之物名日月为常蛟龙为旂通帛为旃杂帛为物熊虎为旗鸟隼为旟蛇为旐全羽为旞析羽为旌臧荣绪晋书曰云罕车驾驷阘载阘与钑音义同苍颉篇曰蘂聚也楚辞曰扬云霓之晻蔼　向曰蔼繁也銮铃也所以节行步琼钑以玉饰鋋也入蘂鋋饰也云罕幡也晻盛貌】箫管嘲【知交】【知札】以啾【子由】嘈【曹】兮鼓鞞【步迷】硡【火横】隠以砰【普萌】礚【苦盖反　善曰东都赋曰陈金石丝竹郑曰竹箫管也楚辞曰鹍鸡嘲哳而悲鸣苍颉篇曰啾众声也东京赋曰奏严鼔之嘈囐综曰嘈囐鼔声也周礼曰钟师掌鞞郑曰击鞞以和乐字林曰鼙小鼔也鞞与鼙同硡与訇音义同字书曰砰大声也字指曰礚大声也　向曰嘲竹声硡隠砰礚革声也】笋【悉尹】虡【巨】嶷以轩翥兮洪钟越乎区外【善曰西京赋曰洪钟万钧猛虡趪趪注曰县钟格曰笋植曰虡西京赋曰鳯骞翥于甍标骞音轩楚辞曰鳯骞而飞説文骞飞貌也天子之行击左右钟东都赋曰铿华钟尚书大传曰天子左五钟天子将出则撞黄钟右五钟皆应　济曰笋虡以猛兽为饰也轩翥猛兽貌洪大也言大钟逾越在区宇之外】震震【真】填填尘骛【务】连天以幸乎借田【善曰震震盛也郭璞尔雅注曰阗阗羣行声也东观汉记曰王邑旗帜蔽野埃尘连天骛或为雾非也　良曰震震车马声也填填车马众貌骛上也言尘上连天幸于借田之所】蝉冕颎【古廻】以灼灼兮碧色肃其芊芊似夜光之剖荆璞兮若茂松之依山巅也于是我皇乃降灵坛抚御耦【善曰降谓临幸也应劭汉官仪曰天子东耕之田天子升坛上空无祭天子耕于坛举耒三推而已论语曰长沮桀溺耦而耕郑曰耜广五寸二耜为耦王逸楚辞注曰抚持也　向曰蝉冕侍中服也碧玉也谓羣臣珥蝉执玉者众也灼灼芊芊蝉玉之色也言似夜光之璧出于璞繁茂之松依于山言光彩茂盛也　铣曰抚执也谓天子下坛执耦也二耜为耦也】坻【五臣作游】场染屦洪縻【忙皮】在手【善曰方言曰坻场也蚍蜉犂鼠之场谓之坻场浮壤之名也音伤説文曰縻牛辔也　翰曰场壤也言天子游步于壤屦染于土以执洪縻也縻牛辔也】三推而舍庶人终亩贵贱以班或五或九【善曰东京赋曰躬三推于天田礼记曰躬耕帝借天子三推国语虢文公曰王耕一墢班三之庶人终于千亩韦昭曰一墢一耜之墢也班次也三之下各三其上王一公三卿九大夫二十七庶人尽耕也既云以牛而又言推者盖法古成文不可以文而害实也墢扶发切然国语与礼记不同而潘杂用之礼记曰帝借三公五推卿诸侯九推　济注同言贵贱以班也】于斯时也居靡都鄙民【五臣作人】无华裔【善曰左传孔子曰裔不谋夏夷不乱华王肃家语注曰裔邉裔也　良曰借田之时都鄙华裔士女咸至其所】长【知丈】防杂遝【徒荅】以交集士女颁斌而咸戾褐振垂髫【大聊】緫髻【善作髪　善曰杂遝众多貌也颁斌相杂之貌也尔雅曰戾至也老子曰褐而懐玉杜预左氏传注曰振震也説文曰褐者粗衣也尔雅曰谓之郭璞曰衣后裾也衱音刧魏志毛玠曰臣垂髫执简埤苍曰髫髦也毛诗曰緫角之宴毛玠曰緫角结髪也　向曰言少长咸至也杂遝众多貌颁斌分布也】蹑踵侧肩掎【居蚁】裳连袂【善作襼】黄尘为之四合兮阳光为之潜翳【善曰説文曰蹑追也蹑其踵所以为追逐也声类曰踵足根也史记冯驩曰夫朝趋市者侧肩争门而入贾逵国语注曰从后牵曰犄方言曰复襦江湖之间或谓之籝襼郭璞方言注曰襼即字也説文曰袖也山阳公载记曰贾诩鸣鼔雷震黄尘蔽天西都赋曰红尘四合　济曰言众多奔竞或蹑脚连以致尘埃翳于光景】动容发音而观者莫不抃舞乎康衢讴【乌侯】吟乎圣世【善曰列子曰一里老防喜跃抃儛西都赋曰采游童之欢謡刘子曰昔尧理天下五十年不知天下治欤乱欤尧乃微服游于康衢闻儿童謡曰立我蒸人莫匪尔极不识不知顺帝之则虞立夀王骠骑论功曰游童牧竖咏徳讴吟　向曰言观者皆动其容仪发音賛美抃舞衢路歌咏　圣徳也】情欣乐乎【善作于】昬作兮虑尽力乎树艺【善曰西京赋曰何必昬于作劳邪嬴优而足恃尚书曰不昬作劳韩诗外传曰子路治蒲孔子曰我入其境田畴甚易草莱甚辟故其人尽力也周礼曰正月之吉颁职事二曰树蓺郑毛诗笺曰蓺犹树也　翰曰昬疆也言人皆劝勉而作思虑尽力于种蓺之事】靡推【善作谁】督而常勤兮莫之课而自励【善作厉　善曰説文曰谁何也谓责问之也字书曰督察也王逸楚辞注曰课试也　向曰靡无督责也言无人责罚人自勤劳不为程课人自勉励】躬先劳以悦使兮岂严刑而猛制哉【善曰周易曰説以使人人忘其劳史记曰秦繁法严刑而天下振　向曰言天子躬先人劳人自悦使岂为严刑猛制以威之哉言不示也】有邑老田父或进而称曰盖损益随时理有常然【善曰周易曰损益盈虚与时偕行又曰随时之义大矣哉晏子春秋曰物有必至事有常然古之道也　向曰言耕则益不耕则损故云随时】髙以下为基民以食为天【善曰老子曰贵必以贱为本髙必以下为基汉书食其曰王者以人为天而民以食为天　铣注同】正其末者端其本善其后者慎其先【善曰言治国之道以商为末而农为本　以货为后而食为先陆贾新语注曰治末者调其本李奇汉书注曰本农也末贾也汉书诏曰农天下之本也而人或不务本而事未故生不遂礼记曰善终者知始尚书大传曰八政何以先食传曰食者万物之始人事之本也故八政先食　向曰末谓商贾本谓农田也言理人之道后其寳货先于谷食也】夫九土之宜弗任四人之务不一【善作壹　善曰国语展禽曰共工氏之子曰后土能平九土韦昭曰九土九州之土尚书曰禹别九州任土作贡管子曰士农工商四民者国之正民也孔安国尚书传曰一专一也　翰曰不任谓不以地宜贡赋也四人谓士农工商不一不单脩其一业也】野有菜蔬之色朝靡代耕之秩【善曰礼记曰三年耕必有一年食虽有凶旱水溢人无菜色又曰夫禄足以代其耕　铣曰菜蔬之色谓年饥也靡无也言年饥则朝无秩禄也】无储稸【畜】以虞灾徒望歳以自毕【善作必善曰言无储稸以度荒灾空自必望于歳也崔寔四民月令曰十月五谷既登家有储稸礼记曰国无九年之蓄曰不足韦昭曰虞度也左传王曰余一人闵焉如农夫之望歳也　向曰储稸谓仓廪也虞备也言无仓廪以备凶灾徒望歳之空絶也】三季之衰皆此物也【善曰国语郭偃曰夫三季王之亡宜也韦昭曰季末也三季王桀纣幽王也　良曰此物谓农也言三季衰亡皆不修农之过也】今圣上昧旦丕显夕惕若栗圗匮于丰防俭于逸钦哉钦哉惟谷之恤【善曰东京赋曰昧旦丕显后世犹怠左氏传鼎之铭曰昧旦丕显后世犹怠周易曰君子夕惕若厉尔雅曰栗惧也言常节约以戒不虞故图乏者必于丰殷御俭者在于奢逸也广雅曰俭少也尚书曰钦哉钦哉惟刑之恤哉　翰曰圣上君也丕大也言我君昧旦思大明至于夕惕常懐惊惧以忧于人也圗谋匮乏也谓谋乏防俭于丰逸之时钦敬恤忧也敬哉所忧者惟谷也】展三时之务致仓廪于盈溢固尧汤之用心而存救之要术也【善曰国语虢文公曰三时务农一时讲武韦昭曰三时春夏秋也管子曰仓廪实则知礼节蔡邕月令章句曰谷藏曰仓米藏曰廪汉书董仲舒对防曰陛下亲耕借田以为农先此亦尧舜之用心也　铣曰言能三时为农以致仓廪充实谓尧汤遭水旱百姓不饥者为用心于农以存救人之术也】若乃庙祧【土尧】有事祝宗诹【作侯】日簠【甫】簋普淖【汝敎】则此之自实缩鬯萧茅又于【五臣无于字】是乎出【善曰庙祧东京赋曰躬追养于宗祧礼记曰逺庙为祧又曰宗祝在庙郑曰宗宗人也祝接神者也毛诗笺曰后稷既为郊祀之酒则诹谋其日应劭汉书注曰诹谋也周礼曰舍人凡祭祀共簠簋实之陈之仪礼曰孝孙某敢用嘉荐郑曰普淖黍稷也普大也淖和也徳能大和乃有黍稷故以为号左氏传曰尔贡苞茅不入王祭不供无以缩酒周礼曰鬯人酿秬以为酒又曰甸师祭祀供萧茅杜子春曰萧香蒿也郑曰既荐然后萧合馨香茅以缩酒国语曰上帝之粢盛于是乎出　向注同言谋事于宗庙簠簋丰溢徳能大和亦因借田而致殷实缩缩酒茅鬯萧茅　皆香草也言亦出于借田之中】黍稷馨香防酒嘉栗宜其民和【善作人和】年登而神降之吉也【善曰左氏传季良曰奉　酒醴以告曰嘉栗旨酒谓其上下皆有嘉徳而无违心所谓馨香无谗慝杜预曰栗敬谨也左氏传季良曰奉粢盛以告曰絜粢丰盛谓其三时不害而人和年丰也郑周礼注曰登成也左传曰致其禋祀于是乎人和而神降之福向曰防美也汸酒告神曰嘉栗言祭礼丰盛必当人和歳丰神降之吉祥也】古人有言曰圣
　　人之徳无以加于孝乎夫孝者天地之性人之所由灵也【善曰孝经曽子曰敢问圣人之徳无以加于孝乎子曰天地之性人为贵人之行莫大于孝夫圣人之徳又何以加于孝乎汉书曰人有生之最灵者也　济曰灵善也言孝者是天地之性人之　所善也】昔者明王以孝理【善作治】天下其或继之者鲜哉希矣逮我皇晋实光斯道【善曰孝经子曰昔者明王之以孝理天下也论语曰其或继周者虽百世可知也郑毛诗笺曰光明也斯道诮孝道也　良曰鲜少也言明圣之君以孝理天下继之者少逮及也及我天子实光此孝道也】仪刑【五臣作形】孚于万国爱敬尽于祖考【善曰毛诗曰仪刑文王万邦作孚毛苌曰孚信也孝经子爱敬尽于事亲而徳敎加于百姓　铣曰形见孚信也言以礼仪见信于万国尽爱敬之道于祖考】故躬稼以供粢盛所以致孝也劝穑以足百姓所以固本也【善曰尚书大传曰王者躬耕所以供粢盛五经要义曰天子借田千亩所以先百姓而致孝敬也西京赋曰劝穑于原陆论语曰百姓足君孰与不足尚书曰人惟邦本本固邦寜何晏论语注曰本基也　向曰祭以致孝农以固本】能本而孝盛徳大业至矣哉【善曰周易曰盛徳大业至矣哉　翰曰能崇农祭之道其盛徳大业可谓至也】此一役也而二美具【五臣作显】焉【善曰一役谓借田也二美谓能本而孝也左氏传阴饴甥曰此一役也秦可以霸　向注同二美谓粢盛丰百姓足也】不亦逺乎不亦重乎【善曰论语文也向曰言逺重之至也】敢作颂曰思乐甸畿薄采其茅【五臣作芳　善曰茅即上甸师之所供者毛诗曰思乐泮水薄采其芹毛苌曰薄辞也良曰思乐甸畿诗颂篇所以美王之亲耕】大君戾止言借其农【善曰周易曰大君有命毛诗曰鲁侯戾止言观其旂毛苌曰戾来也止至也　向曰谓天子至止以崇借田也】其农三推万方以祗【音脂　善曰礼记曰耕借然后诸侯知所以敬尔雅曰祗敬也　济曰言天子崇三推之礼万方敬而从劝】耨【奴豆】我公田实及我私【善曰郑周礼注曰耨耘耔也毛诗曰雨我公田遂及我私　济曰耨除草也公田谓千亩田也我私谓粢盛之实】我簠斯盛我簋斯齐【五臣作粢　善曰礼记曰天子借田以事天地山川以为齐盛毛苌诗传曰器实曰齐在器曰盛齐音资　良曰在器曰盛器实曰粢】我仓如陵我庾如坻【善曰毛诗曰我仓既盈我庾惟亿又曰曽孙之庾如坻如京郑曰庾路积谷也坻水中髙地　济曰陵坻皆小山也庾瓦器也言仓庾之多如山焉】念兹在兹永言孝思【善曰言念此黍稷在此祭祀也尚书曰念兹在兹毛诗曰永言孝思　铣曰言念此借田在于孝敬永长也谓长言孝思之道也】民力普存祝史正辞【善曰左氏传季良曰上思利人忠也祝史正辞信也故奉牲以告曰博硕肥腯谓人力之普存也　良同善注】神祗攸歆逸豫无期【善曰左氏传楚子曰能歆神人杜预曰歆享也毛诗曰尔公尔侯逸豫无期　向曰言神祗所歆享降逸豫之福无限也】一人有庆兆民赖之【善曰尚书曰一人有庆兆民赖之　铣曰庆善也赖防也言天子有善徳天下之人皆防之也】
　　畋猎【郑礼记注曰田者所以供祭祀庖　厨之用王制云天子诸侯无事则歳三田马融曰取兽曰田】子虚赋
　　司马长卿【善曰汉书曰司马相如少好读书为武骑常侍后拜文园令病卒　向曰汉书云司马相如字长卿蜀郡人也少好学景帝时游梁乃着子虚赋梁孝王薨归成都久之后蜀人杨得意侍武帝尝读子虚赋而善之曰朕独不得与此人同时哉得意曰臣邑人司马相如自言为此赋上惊乃召问相如相如曰有是然此诸侯之事不足观请为天子游猎之赋上令尚书给笔札相如以子虚虚言也为楚称乌有先生者何有此事也为齐难亡是公者无是人也欲明天子之义故假设此三人为辞以讽】
　　楚使子虚使于齐【五臣再有齐字】王悉发【五臣有境内之士备五字】车骑【五臣有之众字】与使者出畋【善曰司马彪曰畋猎也家语曰孔子在齐齐侯出畋本或云境内之士备车骑之众非也　向曰使者谓子虚也余同善注】畋罢子虚过姹【五臣作诧】乌【五臣作焉】有先生【善曰张揖曰姹夸也丑亚切字当作诧向曰言猎罢之后子虚过为夸诞于齐】　亡【五臣亡字上有而字】是公存焉坐定乌【五臣作焉】有先生问曰今日畋乐乎子虚曰乐获多乎曰少然则何乐对曰仆乐齐王之欲夸【五臣作夸】仆以车骑之众而仆对以云梦【莫讽】之事也【善曰张揖曰楚薮也在南郡华容县广雅曰仆谓附着于人然自卑之称也　铣曰乌有先生及亡是公俱在故相与坐定将有问焉　向曰先生问子虚与齐王畋乐乎然则何乐言获少不应至乐子虚对先生云谓齐王夸车骑仆所乐者对楚云梦之事】曰可得闻乎子虚曰可王车驾【五臣作驾车】千乗选徒万骑畋于海濵【善曰郭璞曰濵涯也　良曰先生问子虚可得闻云梦之事乎　济曰王齐王也齐近海故言海濵濵涯也】列卒满泽罘网弥山【善曰郭璞曰弥覆也郑礼记注曰兽罘曰罘纮罘之纲也翰曰谓行列士卒也言布罘网覆于山也】掩兎辚【力刃】鹿射麋脚麟骛于盐浦割鲜染轮【善曰司马彪曰辚轹也音韦昭曰脚谓持其脚也郑毛诗笺曰掩覆也张揖曰海水之厓多出盐也李奇曰鲜生也染擩也切生肉擩车轮盐而食之也擩揾也擩而縁切揾一损切　向曰兎鹿麋麟皆兽名掩谓以网掩之辚犹车辗也骛駈也海出盐故言盐浦鲜牲也谓割牲之血染于车轮也】射中获多矜而自功【善曰郭璞曰伐其功也郑礼记注曰矜自尊大也　良曰言得兽之多自矜其功也】顾谓仆曰楚亦有平原广泽游猎之地饶乐若此者乎楚王之猎孰与寡人乎【善曰郭璞曰与犹如也　铣曰顾谓齐王顾子虚而问云楚有游猎之处如此乎孰谁也问楚王之猎与寡人谁胜也】仆下车对曰臣楚国之鄙人也幸得宿衞十有余年时从出游游于后园览于有无然犹未能徧覩也又焉足以言其外泽【五臣有者字】乎齐王曰虽然略以子之所闻见而言之仆对曰唯唯臣闻楚有七泽尝见其一未覩其余也臣之所见盖特其小小者耳名曰云梦云梦者方九百里其中有山焉其山则盘纡【忆俱】岪【房勿】郁隆崇崒岑崟【吟】参差日月蔽亏【善曰郭璞曰下车谦也广雅曰鄙小也览于有无谓或有所见或复无也郭璞曰特独也隆崇竦起也岪音佛张揖曰髙山雍蔽日月亏缺半见也　济曰子虚称臣于齐王也鄙陋也言我楚之鄙陋人有幸得宿卫时从君游观后园之有无且犹未徧安足知山泽之多乎言不知也　良曰唯唯应敬之辞　向曰言山之诘屈髙峻拥蔽日月也】交错纠纷上干青云罢【疲】池陂【婆】陁【駞】下属江河【善曰郭璞曰言相樛结而峻絶也孔安国尚书传曰干犯也郭璞曰言旁頽也属连也文頴曰南方无河也冀州凡水大小皆谓之河诗赋通方言耳晋灼曰文章假借协陀之韵也　翰曰言山势樛结峻絶干触青云也罢池旁頽貌陂陁寛广貎言此山旁頽寛广下连江河也】其土则丹青赭垩【恶】雌黄白坿锡碧金银众色炫耀照烂龙鳞【善曰张揖曰丹丹砂也青青艧也赭赤土也垩白土也苏林曰白坿白石英也髙诱淮南子注曰碧青石也郭璞曰如龙之鳞彩也向同善注雌黄白坿石英也锡白腊碧青玉俱生于地故云土也言众物顔色相照烂然如龙鳞也】其石则赤玉玫瑰琳琘【旻】昆吾瑊【箴】玏【勒】厉碝【而兖】石碔砆【善曰张揖曰琳珠也瑉者石之次玉者昆吾山名出美金尸子曰昆吾之金晋灼曰玫瑰火齐珠也郭璞曰琳玉名张揖曰瑊玏石之次玉者厉黒石可用磨也如淳曰瑊音缄张揖曰碝石碔砆皆石之次玉者碝石白者如水半有赤色碔砆赤地白采葱茏白黒不分管子曰阴山瑌珉战国策曰白骨疑象碔砆类玉　铣注同言生于石故云石也】其东则有蕙圃蘅兰□【昌待切善作芷】若射【夜】干【善无射干字】芎防菖蒲茳蓠蘪芜诸柘巴苴【子余反　善曰张揖曰蕙圃蕙草之圃也蘅杜蘅也其状若葵其臭如蘪芜芷白芷也若杜若也司马彪曰芎防似藁本薛综西京赋注曰兰香草也芷若下或有射干非张揖曰江蓠香草也蘪芜蕲芷也似蛇牀而香诸柘甘柘也郭璞曰江蓠似水荠文頴曰巴苴草名一名巴蕉　良曰圃园属余皆香草名】其南则有平原广泽登降陁【羊尔】靡案衍【弋战】坛【徒賛】曼【莫干】縁以大江限以巫山【善曰司马彪曰坛曼平博也张揖曰巫山在南郡巫县　向曰陁靡邪长貌案衍窊下也坛曼平寛貌言原泽上下邪长或窊下或寛平縁于大江以巫山为限畔也】其髙燥【苏报】则生葴【之林】菥【斯】苞【皮表】荔【】薛莎【苏和】青薠【音烦　善曰张揖曰葴马蓝也菥似燕麦也苞蔍也荔马荔也苏林曰菥斯厯切蔍皮表切张揖曰薛藾蒿也莎薃侯也青薠似莎而大生江湖鴈所食　向曰髙燥谓髙原也余皆草名】其埤【卑】湿则生藏莨【落唐】蒹葭东蘠雕胡莲藕菰【孤善作觚】芦庵【淹】防轩于众物居之不可胜圗【善曰郭璞曰藏茛草名中牛马刍张揖曰蒹荻葭芦也埤音婢茛音郎张揖曰东蘠实可食雕胡菰米也莲荷之实也其根藕张晏曰觚卢扈鲁也庵防蒿也子可医疾轩干莸草也生水中扬州有之莸音犹郭璞曰圗画也　良曰埤湿下湿之地余草名言众草不可圗画其象】其西则有涌泉清池激水推移外发芙蓉菱华内隠钜【巨】石白沙【善曰郭璞曰波抑扬也应劭曰芙蓉莲花也　济曰清池池名激水谓其波激扬也芙蓉菱华水草名钜大也言水下有砂石也】其中则有灵蛟鼍【陁】瑇瑁鼈鼋【善曰张揖曰蛟状鱼身而蛇尾皮有珠也铣曰皆水虫也言池中有之】其北则有阴林巨【善作其】树楩柟【南】豫樟
　　桂椒木兰檗【卜革】离朱杨□【侧加】棃梬【郢】栗橘柚芬芳【善曰服防曰阴林山北之林也尸子曰水积则生吞舟之鱼土积则生楩柟豫章本或林下有巨字树下有则字非也郭璞曰木兰皮辛可食张揖曰檗皮可染者离山棃也郭璞曰朱杨赤茎柳也有葢山之国有树赤皮干名曰朱木杨柳也张揖曰□似梨而甘也梬梬枣也説文曰梬枣似柹而小名曰防而兖切苏林曰梬音郢都之郢然诸説虽殊而木一也今依苏音　铣曰巨大也余皆果木名芬芳香气也】其上则有【五臣有赤猿玃猿四字】鹓鶵孔鸾腾逺射【夜】干【善曰张揖曰孔孔雀也鸾鸾鸟也射干似狐能縁木服防曰腾逺兽名也　向曰上谓林木之上也鹓鶵孔鸾皆鸟名腾逺射干皆猿类善縁木也】其下则有白虎豹蟃【万】蜒【以战】防【丑朱】犴【五安反　善曰郭璞曰蟃蜒大兽似狸长百寻防似貍而大犴胡地野犬也似狐而小山海经曰鸟防同穴之山其上多白虎又曰幽都之山其上有豹郭璞曰黒豹也　翰曰下谓林木之下余皆猛兽名】于是乎乃使专【善作剸】诸之伦手格此兽【善曰左氏传曰吴公子光享王鱄诸寘劒于鱼中以进抽劒刺王遂杀阖闾　向曰専诸勇士也格击也手格谓空手击之】楚王乃驾驯驳【角】之驷乗雕玉之舆靡鱼须之桡【女教】旃曵明月之珠旗【善曰张揖曰驯扰也驳如马白身黒尾一角锯牙食虎豹扰而驾之以当驷马也郭璞曰刻玉以饰车也张揖曰以鱼须为旃柄驱驰逐兽也桡靡也以明月珠缀饰旗也孝经援神契曰蛟珠旗宋均曰蛟鱼之珠有光耀可以饰旗　铣曰驯养驳兽名鱼须竿也防亦旗也桡弱也言楚王养此兽以当驷马靡曳皆执持之貌】建干将之雄防左乌号之雕弓【善曰张揖曰干将韩王劒师也雄防胡中有者干将所造也史记赵良曰屈卢之劲矛干将之雄防音巨张揖曰黄帝乗龙上天小臣不得上挽持龙须须防堕黄帝弓臣下抱弓而号名乌号也郭璞曰雕画也　向曰建立也雕画为文彩也左者佩之于左畔】右夏服之劲箭【善曰服防曰服盛箭器也夏后氏之良弓名繁弱其矢亦良即繁弱箭服故曰夏服也　良曰其箭利故云劲右谓右边佩之】阳子骖乗【五臣作纎】阿为御案节未舒即陵【五臣作凌】狡兽【善曰张揖曰阳子伯乐字也秦缪公臣姓孙名阳郭璞曰阿古之善御者音纎楚辞曰阿不御焉司马彪曰案节行得节未舒马足未舒也狡兽狡徤之兽也天文志曰案节徐行服防曰谓行迟也　铣曰阳子则孙阳也皆古之善御者案节谓节马足也未舒犹未驰也言马足未驰已凌轹狡徤之兽也】蹵蛩蛩辚【力刃】距虚轶野马【衞】騊【善作陶】駼【音涂　善曰张揖曰蛩蛩青兽状如马距虚似驘而小説苑孔子曰蛩蛩距虚见人将来必负蟨以走二兽者非性心爱蟨也为得甘草而贵之故也张揖曰轶过也野马似马而小海外经曰北海内有兽状如马名陶駼郭璞曰车轴头也轶言车之疾能过野马及騊駼也轶不言车不言过互文也向曰蹵辚皆蹍踏也余皆兽名】乗遗风射游骐倐【式六】胂【式刃】倩【墙练】浰【力见】雷动猋至星流霆击【善曰张揖曰遗风千里马也吕氏春秋曰遗风之乗尔雅曰嶲如马一角不角者骐嶲音携张揖曰皆疾貌也倩干见切浰音练郭璞曰霆劈雳　济曰遗风千里马名游骐天上兽倐胂倩浰奔逐之貌雷动猋至星流霆击言车骑击射迅疾也】弓不虚发中必决眦【五臣作眦】洞胸达掖絶乎心系【系】获若雨【于具】兽揜草蔽地【善曰李奇曰射之巧妙决于目眦説文曰皆目匡也眦眦俱同张揖曰左射之贯胸通右髃中心絶系也説文曰髃肩前也五口切一音五俱切毛苌诗传曰揜覆也　良曰眦目也言射者不虚发弓必决目洞胸掖絶心系也获若雨兽言所杀既多如天之雨兽以蔽掩其地焉】于是楚王乃弭节徘徊翺翔容与览乎阴林观壮士之暴怒与猛兽之恐惧徼【古尧】【剧】受诎【音屈五臣作誳　善曰王逸楚辞注曰弭案也郭璞曰疲极也司马彪曰徼遮其倦者受屈取其力屈也　铣曰弭节安志也徘徊翺翔容与谓自得也言王安志自得览幽深之林观壮士之奋怒猛兽恐惧邀遮倦者而取之倦也】殚覩众物之变态【善曰郭璞曰殚尽也变态姿貌也向曰殚尽谓尽观众兽惊变之态】于是郑女曼姬【善曰如淳曰郑女夏姬也曼姬楚武王夫人邓曼也　向曰郑女郑国之女曼谓容色曼泽也】阿緆【锡】揄【五臣作投】纻缟【善曰张揖曰阿细缯也緆细布也揄曵也司马彪曰缟细缯也列子曰郑衞之处子衣阿緆战国防鲁连曰君后宫皆衣纻缟铣曰阿緆细布投空引也纻缟缯也】杂纎罗垂雾縠【善曰司马彪曰纎细也张揖曰縠细如雾垂以为裳也神女赋曰动雾縠以徐步　良曰杂谓错杂纎细也雾縠其细如雾垂之为裳也】襞【必亦】襀【积】褰绉【侧救反】纡徐委曲郁桡谿谷【善曰张揖曰襞襀简齰也褰缩也绉裁也其绉中文理茀郁有似于谿谷也齰许白切　向曰襞襀褰绉缝缀貌纡徐委曲裙下垂貌郁桡谓文理茀郁然有似谿谷之状】衯衯裶裶【音非五臣作纷纷霏霏】扬袘【以示】戌【防】削【善曰郭璞曰衯衯裶裶皆衣长貌也张揖曰扬举也袘衣防也戌削裁制貌也袘弋尓切　翰同善注】蜚【五臣作飞】襳【思兼】垂髾【色交】扶舆猗【于绮切五臣作倚】靡翕呷【呼甲】萃【翠】蔡下靡【五臣作摩】兰蕙上拂羽盖【善曰司马彪曰襳袿饰也髾燕尾也襳与燕尾皆妇人袿衣之饰也蜚古飞字也张揖曰扶持车舆相随也翕呷衣起张也萃蔡衣声也垂髾飞襳飘扬上下故或摩兰蕙或拂羽盖　铣曰髾带也言美人等被丽服扶楚王之舆倚靡相随貌】错翡翠之葳蕤缪【了】绕玉绥眇眇忽忽若神仙【善无仙字】之髣髴【善曰张揖曰错其羽毛以为首饰也楚王车之绥以玉饰之也郭璞曰绥登车所执言手纒绞之郭璞曰言其容饰奇艳非世所见也西都赋俯仰如神战国防张仪谓楚王曰彼郑国之女粉白黛黒立于衢间非知而见之者以为神　济曰言以翠羽为首饰葳蕤羽毛貌玉绥谓以玉饰绥绥者执以登车缪绕绥长貌眇眇忽忽犹非人所常见髣髴然若神仙】于是乃相与獠【良照】于蕙圃媻【盘】姗【苏寒】勃窣【苏骨】而上乎金隄【善曰説文曰獠猎也韦昭曰媻姗勃窣匍匐上也司马彪曰金隄隄名也　向曰獠猎也言与美人同猎于蕙圃媻姗勃窣美人上隄貌】揜翡翠射鵔【俟】鸃【仪】微矰【曽】出【五臣作纎】缴【之药】施弋白鹄连驾鵞【善作驾鹅】双鸧下鹤加【善曰方言曰揜取也许慎淮南子注曰鵔鸃鷩雉也周礼曰矰矢也郑曰结缴于矢谓之矰矰髙也説文曰缴生丝缕也言既弋白鹄而因连鴐鵞也列子曰蒲且子连双鸧于青云之上尔雅鸧麋鸹也又曰下落也战国策臣能虚发而下鸟髙诱淮南子注曰加制也战国策庄辛曰黄鹄不知射者脩矰缴将加已也　翰曰揜谓网取禽也翡翠鵔鸃皆鸟名矰弋矢也缴射纶也鴐鵞双鸧鹤皆鸟名连加谓以射纶罥也】怠而后发游于清池【善曰郭璞曰怠倦也　向注同言猎士疲倦后发游乐于清池】浮文鹢扬旌栧【翊祭】张翠帷建羽盖【善曰张揖曰析羽为旌建于船上也郭璞曰栧船舷树旌于上栧依郭説翠帷羽盖谓以翠羽饰帷盖也郭璞曰施之船上也张揖曰鹢水鸟也画于船首故曰文鹢也扬举也栧楫也帷盖皆翠羽饰之取其轻也】网【善作罔】瑇瑁钩紫贝【善曰郭璞曰紫贝紫质黒文也东京赋曰瑇瑁不簇注曰瑇瑁珍名不簇不叉簇取之为器也西京赋曰摭紫贝注曰相贝经曰赤电黒云谓之紫贝　铣曰瑇瑁紫贝皆水虫也言以网钩取之】枞【楚江】金鼓吹鸣籁榜【方孟】人歌声流喝【于迈反　善曰韦昭曰枞击也郭璞曰金鼔钲也月令曰命榜人榜人船长也主唱声而歌者也郭璞曰声喝言悲嘶也喝一介切嘶苏奚切　良曰喝列籁箫也榜人船人也言击鼔吹箫与船人歌合故其声流列】水虫骇波鸿沸【普盖】涌泉起奔物【善作扬】防【善曰郭璞曰鱼龟跃涛浪作暴溢激相鼓薄也溢普顿切济曰水虫鱼鼈之属也骇惊也波鸿水鸟也沸犹乱飞也奔物谓急波也言涌泉腾起与波相防合也】礧【五臣作磊力对切】石相击硠硠礚礚【苦盖反　铣曰言转石相击而为声】若雷霆之声闻乎数百里之外将息獠【良照】者击灵鼓起烽燧车案行【胡郎】骑就队【大内】纚【所绮】乎淫滛般【盘】乎裔裔【善曰文頴曰灵鼔六面鼓应劭曰按次第也左氏传注曰队部也司马彪曰皆行貌也　向曰谓转石声似雷霆也闻数百里之外言声逺也　翰曰言将息猎者必击鼔起烽火以招士卒也车兵车也言车骑各案次第以为行队纚行般廻也滛淫裔裔部伍分列之貌】于是楚王乃登云阳【五臣作阳云】之台【善曰孟康曰云梦中髙唐之台宋玉所赋者言其髙出云之阳　翰曰阳云台则髙唐观言髙出云之阳故以名】怕【五臣作泊蒲各切】乎无为憺【五臣作澹徒滥切】乎自持勺【知略】药【略】之和具而后御之【善曰郭璞曰养神气也老子曰我独怕然而未兆説文怕无为也广雅曰憺怕静也神女赋曰頩薄怒以自持憺与澹同怕与泊同服防曰具美也或以勺药调食也文颖曰五味之和也晋灼曰南都赋曰归鴈鸣鵽香稻鲜鱼以为芍药酸恬滋味百种千名之説是也服氏一説以芍药为药名或者因説今之煮马肝犹加芍药古之遗法晋氏之説以芍药为调和之意枚乗七发曰勺药之醤然则调和之言于义为得　铣注同言以无为之道静而自持芍药调和也谓具五味而后食之御食也】不若大王终日驰骋曽不下舆脟【力转】割轮焠【七内】自以为娯臣窃观之齐殆不如【善曰韦昭曰焠谓割鲜焠轮也郭璞曰焠染也毛苌诗传曰殆近也　翰曰不若不如也言楚王虽猎则以无为自持具五味而食岂如大王终日驰猎曽不下舆以脟割野食而为娱乐臣窃观齐近不如楚矣】于是齐王无以应仆也乌【五臣作焉】有先生曰是何言之过也足下不逺千里来贶齐国【善曰郭璞曰言有惠赐也战国策秦王谓苏秦曰今先生不逺千里而庭教髙诱曰不以千里之道为逺　济曰是何言之过也谓责子虚以游猎之事对齐王也足下者乌有先生称子虚也贶惠赐也言足下不以千里为逺而来惠贶齐国也】王悉发境内之士备车骑之众与使者出畋【五臣作田】乃欲勠力致获以娯左右何名为夸哉问楚地之有无者愿闻大国之风烈先生之余论也【五臣无也字　善曰家语曰越悉起境内之士三千人助呉晋灼曰谦不斥言故云左右言使者左右也国语曰勠力一心贾逵曰勠并力也春秋考异邮曰后虽殊世风烈犹合于持方宋均曰持方受命者名先生谓子虚也张晏曰愿闻先贤之遗谈美论也　铣曰勠力并力也左右谓使者左右谦不斥言言齐王欲以车骑与使者出田欲并力致获以娯左右何名为夸哉言非夸也　向曰齐王问楚地有无者欲闻大国风烈先生遗余之论】今足下不称楚王之徳厚而盛推云梦以为髙奢言淫乐而显侈靡窃为足下不取也必若所言固非楚国之美也有而言之是彰君之恶【善无有而至此一句】无而言之是害足下之信彰君之恶而伤私义二者无一可【五臣有也字】而先生行之必且轻于齐而累【力瑞】于楚矣【善曰郭璞曰以为髙谈显明也奢阔也乐毅与燕王书曰恐伤先王之明有害足下之义非楚国之美彰君恶也害足下之义伤私义也本或云有而言之是彰君之恶非也文頴曰必见轻于齐轻易于齐也使者失辞为轻于齐使非其人为累于楚也向曰言乌有先生责子虚不述楚王之徳而陈云梦田猎侈靡之事　良曰若如也必如所言淫乐之事则】
　　【非楚国之美实有而言之是彰君恶无而虚言是伤足下之信也　济曰二者谓彰君恶害已信言俱无可行者而先生行之不信是轻齐彰恶是累楚也】且齐东渚【善作陼】钜海南有琅邪【善曰苏林曰小洲为陼司马彪曰齐东临大海为渚也张揖曰琅邪台名也在渤海间吕氏春秋辛寛曰太公望封于营丘渚海阻山也声类曰陼或作渚　铣曰自此已下乌有先生陈齐境界以折子虚也钜大也言齐以大海为渚】观乎成山射乎之罘【音浮　善曰张揖曰观阙也成山在东莱掖县于其上筑宫阙也晋灼曰之罘山在东莱腄县猎其上也腄直瑞切　良曰成山馆名可以游览罘山名可以射猎】浮渤澥【蟹】游孟诸【善曰应劭曰渤澥海别枝也文颖曰宋之大泽也故属齐　向曰浮亦游也渤澥海分支水名孟诸齐之大泽】邪与肃慎为邻右以旸【善作汤】谷为界【善曰郭璞曰肃慎国名在海外北接之司马彪曰汤谷日所出也以为东界也言为东界则右当为左字之误也　翰曰肃慎国名在海外旸谷日所出处言齐境界皆邻接】秋田乎青丘彷【善作徬】徨乎海外吞若云梦者八九于其胸中曽不蔕【勑戒】芥【善曰服防曰青丘国在海东三百里山海经曰青丘其狐九尾诗曰海外有截张揖子虚赋注蔕芥刺鲠也　济曰青丘国在海东言齐之秋田至彼彷徨然游于海外观其境土之大呑如云梦泽者八九于齐国之胸中亦不为刺鲠也】若乃俶【陀厯】傥瑰玮异方殊类珍怪鸟兽万端鳞崪【五臣作萃】充牣其中【五臣有者字】不可胜记禹不能名卨不能计【善曰郭璞曰俶傥犹非常也广雅曰瑰玮琦玩也髙唐赋曰珍怪竒伟不可称论张揖曰崪与萃集同禹为尧司空辨九州名山别草木卨为尧司徒敷五教率万事应劭曰契善计也广雅曰充物满也　铣曰言非常瑰美珍怪寳物鸟兽之属万端如鱼鳞之聚充满于山泽之中禹善分别草木卨善算也言其中草木禹不能名之禽兽之多卨不能计也】然在诸侯之位不敢言游戏之乐苑囿之大先生又见客【善曰如淳曰见賔客礼待故也言见先生是客也　向曰以在诸侯之位不敢言此游戏苑囿之事先生谓子虚也具以礼先生为賔客也】是以王辞【五臣有而字】不复何为无以应哉【善曰司马彪曰复答也　向曰先生言齐王礼客故不反答何为称无以应仆哉】



　　文选巻七
　　钦定四库全书
　　文选巻八
　　梁　昭　明　太　子　萧　统　编
　　唐李善吕延济刘良张铣吕向李周翰注
　　畋猎中
　　上林赋【良曰上林苑名】
　　司马长卿
　　亡是公听【鱼谨】然而笑曰【善作是】楚则失矣而齐亦未为得也夫使诸侯纳贡者非为财币所以述职也【善无也字善曰説文曰听笑貌也郭璞曰诸侯朝于天子曰述职尚书大传曰古者诸侯之于天子五年一朝见述其职述者述其所职也　向曰言亡是公笑楚使失对而齐不得理道　铣曰言诸侯纳贡献者岂为财币而已述所守之职耳】封疆画界者非为守御所以禁淫也【善曰郭璞曰天下有道守在四夷立境界者欲以杜絶淫放耳小雅曰淫过也　翰曰言今封列疆界者为欲禁淫放非为御捍也】今齐列为东藩而外私肃慎【善曰郭璞曰私与通也　向曰言齐为东藩私与肃慎交通是淫放之义】捐国逾限越海而田其于义固未可也且夫【善无夫字】二君之论不务明君臣【善无臣字】之义正诸侯之礼徒事争游戏之乐苑囿之大欲以奢侈相胜荒淫相越此不可以扬名发誉而适足以贬【善作甹】君自损也【善曰晋灼曰甹古贬字也邓析子曰因势而发誉毛苌诗传曰秪适也　良曰捐弃逾越也言齐弃国越限田于海外是失礼也固语辞未可言不可也　济曰二君谓子虚乌有先生也论谓辩论也言俱不能明君臣上下之礼但务夸游乐苑囿而已　铣曰但以荒淫奢侈之事以相夸越非扬名发誉之理是贬君于恶损已之道】且夫齐楚之事又焉足道乎君未覩夫巨丽也独不闻天子之上林乎左苍梧右西极丹水更【平】其南紫渊径其北【善曰文頴曰苍梧郡属交州在长安东南故言左尔雅曰至于豳国为西极在长安西故言右也应劭曰丹水出上洛冡领山东南至析县入汮水文頴曰河南谷罗县有紫泽在县北于长安为在北也　向曰亡是公将陈上林之事故言齐楚不足道也君谓二客也言二客未覩壮丽之处　翰曰苍梧郡名西极豳国也丹水水名紫渊紫泽也更亦径也】终始灞浐出入泾渭【善曰张揖曰灞浐二水终始尽于苑中不复出也泾渭二水从苑外来又出苑去也　翰同善注】酆【丰】镐【浩】潦【老】潏【决】纡余委蛇【五臣作逶迤】经营乎其内【善曰张揖曰酆水出鄠县南山酆谷北入渭镐在昆明池北潦即涝水也説文曰涝水出鄠县北入渭潏水出杜陵今名沇水自南山皇子陂西北流至昆明池入渭郭璞曰经营其内言周旋苑中也　良曰纡余逶迤屈曲貌经营犹周旋也言旋于苑内也】荡荡乎八川分流相背而异态【善曰郭璞曰变态不同也潘岳关中记曰泾渭灞浐酆镐潦潏凡八川　济曰荡荡流貌态形也言分流别趣各有异形】东西南北驰骛徃来【力代】出乎椒丘之阙行乎洲淤【应虑】之浦经乎桂林之中过乎泱【乌朗】漭之壄【五臣作野　善曰郭璞曰言更相错渉也服防曰丘名也两山俱起象双阙者也楚辞曰驰椒丘兮焉且且昌吕切张揖曰淤漫也浦水也方言曰水中可居者曰洲三辅谓之淤也张揖曰桂林林名也南海经曰桂八树在蕃禺东也泱漭之壄山海经所谓大荒之野如淳曰大貌也　向曰驰骛犹交错也椒丘丘名上有两山相对象双阙焉淤亦洲类桂林林名在苑中言水之经渉于此中也】汨【骨】乎混流顺阿而下赴隘【于懈】陿【五臣本作峡】之口【善曰苏林曰扬雄方言曰汨迳疾也郭璞曰混并也阿大陵也夹岸间为陿　济曰汨疾混同也阿隈曲也言疾流合顺隈曲而下】触穹石激堆【丁回】埼【巨依】沸【拂】乎暴怒汹【虚拱】涌彭【五臣作滂浦横切】湃【蒲拜反　善曰张揖曰穹石大石也埼曲岸头也郭璞曰堆沙堆也沸水声也司马彪曰汹涌跳起也彭湃波相戾也　铣曰堆埼岸曲也汹涌滂湃水声也言触石激岸暴涌而为声】滭【毕】弗【五臣作沸奔浡切】宓【五臣作滵音宻】汨【于笔】偪【逼】侧泌【笔】瀄【阻乞】横流逆折转腾潎【匹列】洌【音列　善曰司马彪曰毕弗盛貌也宓汨去疾也偪侧相迫也泌瀄相揳也揳先结切逆折旋同也孟康曰转腾相过也潎洌相撇也　良曰言水之疾激波横流廻涌以相腾射也】滂【浦宏】濞【普秘】沆【胡朗】漑【害】穹隆云桡【女教】宛【婉】潬【善】胶盭【五臣作戾】逾波趋浥【于合】莅莅【音利善作莅】下瀬【善曰司马彪曰滂濞水声也沆溉徐流也郭璞曰穹隆陇起回窊也云桡如云屈桡也司马彪曰宛潬展转也胶盭邪屈也逾波后波凌前波也趋浥输于渊也莅莅水声也　铣曰滂濞沆溉缓流貌穹崇水髙貌桡曲也宛潬胶戾萦曲貌趋浥趋于下处也莅莅流貌下于碛瀬也】批【歩结】岩冲拥奔扬滞【直制】沛【普外】临坻【迟】注壑瀺【助感】灂【助角】霣【殒】坠【直类切　善曰司马彪曰拥曲隈也説文曰批击也滞沛奔扬之貌也邓展曰坻水中山也字林曰瀺灂小水声也霣即陨字也　翰曰奔扬滞沛皆涌流貌坻坂也瀺灂水声也言此水击岩冲曲隈涌流临坂陨坠于谿壑也】沈沈隐隐砰【普冰】磅【普萌】訇【呼宏】礚【苦盖】潏潏【决】淈淈【骨】湁【丑立】潗【子立】鼎沸驰波跳沫汨【于笔】濦【五臣作隐呼急切】漂【匹姚】疾悠逺长懐寂漻【聊】无声肆乎永归然后灏【浩】溔【羊小】潢【晃】漾【五臣作洋音养】安翔徐回翯【学】乎滈滈【浩】东注太湖衍溢陂池【善曰沈沈深貌也隠隠盛貌也司马彪曰砰磅訇皆水声也説文曰潏水涌出也周成杂字曰湁潗水沸貌也司马彪曰汨濦水声也郭璞曰懐亦归变文耳杜预左氏传注曰肆放也言水奔放而长归于渊海郭璞曰灏溔潢漾皆水无际貌也徐回言运转滈滈水白光貌也太湖在吴县尚书所谓震泽也衍溢言溢而出也陂池江旁小水　向曰漂疾已上皆水之深盛相激涌沸奔流之貌懐归也寂漻清深也言水悠逺长归则清深而无声也　铣曰肆放永长也太湖震泽也陂池江湖邉小水也翯水光也海广大运转滈滈然扬光注于震泽溢于陂池衍亦溢也】于是乎蛟龙赤螭防【亘】防【懵】渐离鰅【颙】鰫【时容】鰬【防】魠【托】禺禺【颙】魼【榻】鳎【奴榻反　善曰文頴曰龙子为螭张揖曰赤螭雌龙也李竒曰周洛曰鲔蜀曰防防出巩山穴中司马彪曰渐离鱼名也张揖曰未闻郭璞曰鰅鱼有文彩鰫似鲢而黒鰬似鱓魠鳡一名黄颊鱓音善鳡音感禺禺鱼皮有毛黄地黒文魼比目鱼状似牛脾细鳞紫色两相得乃行鳎鱼也似鮎有四足声如婴儿　济曰并龙鱼名】揵【巨言】鳍【耆】掉【徒钓】尾振鳞奋翼潜处乎深岩【善曰郭璞曰揵举也鳍背上鬛也髙唐赋曰振鳞奋翼郭璞曰处隐岸底也　铣曰深岩窊曲处也言龙鱼之徒皆举掉防尾奋振鳞翼于窊曲之处】鱼鼈讙声万物众伙【祸】明月珠子的皪【歴】江靡【善曰小雅曰伙多也应劭曰靡邉也明月珠子生于江中其光耀乃照于江邉也张揖曰靡厓也説文曰玓瓅明珠光也玓瓅与的皪音义同　向曰讙鸣也谓鱼鼈戏跃声也万物非一类也明月珠子水寳也的皪光明貌江靡江邉也】蜀石黄碝【而兖】水玉磊砢【洛可反　善曰张揖曰蜀石石次玉者也郭璞曰碝碝石黄色水玉水精也磊砢魁礨貌也山海经曰重庭之山其上多水玉　向曰磊砢相委积貌】磷磷【吝】烂烂采色澔【浩】汗丛积乎其中【善曰郭璞曰皆玉石符采映辉也翰曰言寳玉符采映辉之貌丛积谓丛积于水中也】鸿鹔【肃】鹄鸨【保】鴐【加】鵞属玉交精旋目烦骛【木】庸渠箴【鍼】疵【赀】防【火交】卢【善曰张揖曰鸿大雁也郭璞曰鹔鹔鷞属玉似鸭而大长颈赤目紫绀色者交精似鳬而脚髙有毛冠辟火炎司马彪曰旋目鸟名也烦骛鸭属也庸渠鳬灰色而鸡脚一名章渠张揖曰箴疵似鱼虎而仓黒色防鴢头鸟郭璞曰卢卢鷀也　向曰并水鸟名】羣浮乎其上沈【音冯善作泛】淫泛【敷劒】滥随风澹【徒感】淡与波摇荡掩【善作奄】薄水渚唼【所甲】□【直甲】菁藻咀【才女】嚼【才削】菱藕【善曰郭璞曰皆鸟任风波自纵漂貌也张揖曰奄覆也郭璞曰薄犹集也菁水草也通俗文曰水鸟食谓之啑啑与唼同　良曰沈淫泛滥皆水鸟浮游貌掩覆薄集也言覆集于水渚之上唼□咀嚼皆食物貌菁藻菱藕水草名】于是乎崇山矗矗巃【力孔】嵸【总】崔巍【五臣作嵬】深林巨木崭【士咸】岩防【楚金】嵳【楚宜反　善曰郭璞曰巃嵸崔巍皆髙峻貌也崭岩防嵳皆峯岭之貌也　济曰深林巨木言林木之大也崭岩防嵳险峻不齐貌】九嵕【子公】嶻【截】嶭【五结】南山峩峩【娥】岩陁【迟】巘【仰蹇切善作甗】锜【鱼是】嶊【音罪五臣臧回切】崣【卒鄙切五臣音委】崛【音掘五臣牛郁切】﨑【音锜五臣音倚　善曰郭璞曰嶻嶭髙峻貌也汉书谷口县九嵕山在西薛综曰南山终南在长安南司马彪曰陁靡也甗甑也锜欹也上大下小有似欹甑也张揖曰嶊崣髙貌也崛﨑斗絶也向曰九嵕南山名嶻嶭峩峩髙峻貌岩陁巘锜倾欹貌嶊崣崛﨑崄貌】振溪通谷蹇产沟
　　渎谽【呼含】呀【乎加】豁閕【乎下】阜陵别隝【音　善曰张揖曰振収也水注川曰谿注谿曰谷蹇产诘曲也郭璞曰自溪及渎皆水相通注也言山石收敛溪水而不分泄司马彪曰谽呀大貌豁閕空虚也郭璞曰隝水中山也　铣曰振众也言众谿谷与诘曲沟渎皆大而空虚也隔别于陵隝也】崴【于鬼】磈【鱼鬼切五臣作嵬】防【鱼鬼切五臣作嵔】廆【胡罪】丘虚【乞居】堀【窟】礨【郎罪】隐辚【力忍】郁防【力水】登降施【式氏切五臣作陁以尔切】靡【善曰郭璞曰皆其形势也隐辚郁防堆垄不平貌　翰曰皆山势髙峻长逺之貌】陂【彼为】池貏【】豸【直尔】沇【兖】溶【容】淫鬻【以六切　善曰郭璞曰陂池旁颓貌也貏豸渐平貌张揖曰水流谿谷之间也　向曰陂池貏豸傍頽相连貌沇溶淫鬻山川繁郁貌】散涣夷陆亭臯千里靡不【皮义】筑【善曰司马彪曰布平地也服防曰臯泽也隄上十里一亭郭璞曰皆筑地令平也　铣曰散涣寛广貌夷平也谓广平地也臯泽中有隄隄上十里置一亭是名亭臯也千里言广也筑谓筑令平也】揜【五臣作掩】以緑蕙以江【五臣作茳】蓠糅【女又】以蘪【五臣作蘼】芜杂以留夷【五臣作蒥荑】布结缕櫕戾莎【善曰张揖曰掩覆也緑王刍也蕙薫草也郭璞山海经曰蕙香草兰属也留夷新荑也王逸楚辞注曰留夷香草郭璞曰结缕蔓生如缕相结司马彪曰戾莎莎名也　良曰皆草名也覆也糅亦杂也分布櫕植也言众草覆地杂生分布櫕植于其中也】掲【去例】车蘅兰槀本射【夜】干茈【紫】姜蘘荷葴【针】橙【伫生切善作持音惩】若荪鲜支黄砾蒋苎【五臣作芋云句切】青薠【音烦　善曰应劭曰掲车一名防舆香草也防巨乞切郭璞曰槀本槀茇也方未切司马彪曰射干香草也张揖曰茈姜子姜也箴持阙若杜若郭仆曰荪香草也司马彪曰鲜支支子也张揖曰皆香草蒋菰也苎三棱也郭璞曰苎音杼　翰曰皆香草名】布濩【防】闳【宏】泽延【弋战】蔓【万】太原离【力尔切五臣作丽】靡【眉彼】广衍【异善】应风披【上】靡吐芳扬烈郁郁菲菲【妃】众香发越肹蠁布冩防【乌感】薆【爱】咇【歩必】茀【音勃善曰郭璞曰布濩犹布露也闳大也离靡离而邪靡不絶之貌也孟康甘泉赋注曰衍无崖岸也烈酷烈香】
　　【气盛也披不蚁切郭璞曰发越香气射散也司马彪曰肹过也芬芳之过若蠁之布冩也郭璞曰香气盛馝馞也説文曰肹蠁布也馝馞咇茀音义同説文曰馣馤香气奄蔼也馣与防馤与薆音义同防音奄　向曰言众草布徧延蔓于原泽之上丽靡谓邪靡于下平之地披靡谓从风倾倒之貌　济曰言众草吐扬芳香也扬动烈华也郁郁菲菲香羙貌肹蠁天中游气也言香气发越积浮而似之布冩谓分布而流也防薆咇茀言香气盛也】于是乎周覧泛观缜【丑邻】纷轧芴【勿】芒芒【莫郎】恍忽【善曰孟康曰缜纷众盛也轧芴致密也郭璞曰言眼乱也　向曰言望视林苑陂池广逺防密芒芒然目乱而不能辩恍忽目乱貌】视之无端察之无崖【五臣作涯】日出东沼入乎西陂【善曰张揖曰日朝出苑之东池暮入于苑西陂中汉宫殿簿曰长安有西陂池东陂池　铣曰视察不见际畔言广也】其南则隆冬生长涌水跃波【善曰张揖曰其苑南阳暖则盛冬十月草木生长也郭璞曰跃波言不冻也孙卿子曰松栢经隆冬而不凋　良曰苑南向阳之地盛冬草木生长水不冰冻也】其兽则防【庸】旄貘【陌】犛【黎】沈牛尘麋赤首圜题穷竒象犀【善曰郭璞曰防似牛领有肉堆也张揖曰旄旄牛也其状如牛而四节毛貘白豹犛牛黒色出西南徼外沈牛水牛也能沈没水中尘似鹿而大南越志曰潜牛形角似水牛一名沈牛张揖曰题也穷竒状如牛而猬毛其音如嘷狗食人者也　良曰皆南方兽名】其北则盛夏含冻裂地渉氷揭【去例】河【善曰司马彪曰揭举衣也尸子曰寒凝氷裂地　良曰苑北潜隂之地盛夏含冻地裂也揭犹度也言可渉行氷上而度河也】其兽则麒麟角端騊【陶】駼【途】橐【土各】駞蛩蛩【巨恭】驒【丁贤】騱【兮】駃【决】騠【啼】驴驘【五臣作骡　善曰郭璞曰麒似麟而无角角端似貊角在鼻上中作弓韦昭曰背上有肉似橐故曰橐驼也郭璞曰驒騱駏驉类也駃騠生三日而超其母　翰曰皆北方兽名】于是乎离宫别馆弥山跨谷髙廊四注重坐曲【五臣作明】阁【善曰郑周礼注曰弥徧也司马彪曰廊庑上级下级皆可坐故曰重坐曲阁阁道委曲也　济曰言宫馆徧据山谷也注犹布也髙廊行廊也谓行廊布于四边也阁有两重上级下级皆可坐故言重坐也】华榱璧珰辇道纚【五臣作洒连是切】属歩櫩周流长途中宿【善曰韦昭曰裁金为璧以当榱头也如淳曰辇道阁道司马彪曰纚属连属也张揖曰纚力尔切属之欲切歩櫩歩廊也周徧流行也楚辞曰曲屋歩櫩郭璞曰中途楼阁间陛道司马彪曰中宿乃至其上　铣曰华榱彩饰椽也璧珰以璧饰椽首也逦迆相连属也歩橺谓屋櫩下行也周流谓周徧也长途中宿谓台阁髙逺中道而宿方至其上也】夷嵕【子公】筑堂累台増成岩窔【一吊】洞房【善曰如淳曰嵕山也张揖曰平此山以作堂也重累而成之故曰増成郭璞曰言于岩窔底为室潜通台上也　翰曰夷平也窔岩底也洞通也】俯【善作頫】杳眇而无见仰攀橑【老】而扪【门】天奔星更【平】于闺闼宛【于逺】虹扡【徒可】于楯【时尹】轩【善曰声类曰頫古文俯字奔流星也行疾故曰奔如淳曰宛虹屈曲之虹也应劭曰楯栏槛也司马彪曰轩楯下版也更工衡切説文曰頫低头也楚辞曰遂倐忽而扪天晋灼曰仰古举字也扪摸也　良曰杳眇深邃貌言台阁髙俯观深逺不见其地仰攀于椽手可摸及于天也更经也扡犹越也言流星宛虹经越门窓栏槛之上也】青龙蚴【伊紏】蟉【岐酉】于东厢【善作箱】象舆婉【于逺】蝉【音善　善作僤】于西清【善曰郭璞曰蚴蟉龙行貌孙炎尔雅注曰箱夹室前堂也张揖曰山出象舆瑞应车也西清者箱中清浄处也婉僤动貌也　向曰青龙象舆皆车也东厢西清皆屋也蚴蟉婉蝉龙象囬转之貌】灵圄【五臣作囿】燕于间【闲】馆偓【于角】佺【七全】之伦暴于南荣【善曰张揖曰灵圄众仙之号也楚辞曰坐灵圄而来谒间读曰闲郭璞曰偓佺仙人也暴谓偃卧日中也荣屋南檐也　向曰间馆闲居之馆也燕燕寝也】醴泉涌于清室通川过于中庭【善曰郭璞曰醴泉瑞水也言醴泉于室中涌出而涌流为川而过中庭　铣曰醴泉灵泉池涌出于清室通川谓凿为渠引水于中庭也】盘石振【之刃】崖嵚【曰岩】岩倚【于绮】倾嵯峨防【捷】嶫刻削峥嵘【善曰李竒曰振整也以石整顿池水之涯也郭璞曰嵚岩欹貌也言自然若雕刻也司马彪曰峥嵘深貌也　翰曰以盘石整渠岸也嵚岩倚倾不齐貌嵯峨防嶫髙貌峥嵘直峻貌】玫瑰碧琳珊瑚丛生【善曰晋灼曰玫瑰火齐珠也广雅曰珊瑚珠也淮南子曰昆崘有碧树在其北髙诱曰碧青石也　向曰碧琳玉也珊瑚寳树也皆丛生于庭】瑉玉旁唐玢【纷】【彬】文鳞赤瑕【遐】驳荦【洛角】杂臿【五臣作捶】其间【五臣作朝】采琬琰和氏出焉【善曰郭璞曰旁唐言磐礴也玢文理貌也宋玉笛赋曰其处磅礴千仞张揖曰赤瑕赤玉也郭璞曰言杂厠岸石中驳荦采防也司马彪曰晁采玉名尚书曰璧琬琰在西序也　济曰瑉玉旁唐皆玉名玢豳文鳞玉文理也驳荦文彩也杂捶谓杂在其间也朝采琬琰皆玉名和氏璧也出焉言出于此】于是乎卢橘夏熟【善作热】黄甘橙【直更】楱【凑】枇杷橪【而阐】柿楟【亭】柰厚朴【五臣作扑歩角切】梬【代牛】枣杨梅樱桃蒲陶【五臣作萄】隐夫薁【于六】棣【徒计】荅遝【沓】离【力智】支【善曰应劭伊尹书曰箕山之东青鸟之所有卢橘夏熟晋灼曰虽赋上林博引异方珍竒不系于一也卢黒也郭璞】
　　【曰黄甘橘属而味精楱亦橘之类也张揖曰楱小橘也出武陵説文曰橙橘属也张揖曰枇杷似斛树长叶子如杏亭山梨也厚朴药名也郭璞曰橪橪支木也音烟张揖曰杨梅其实似谷而有核其味酢出江南也汉书音义曰樱桃含桃也郭璞上林赋注曰蒲陶似燕薁可作酒张揖曰隐夫未详薁山李也郭璞曰棣实似樱桃也张揖曰荅遝似李出蜀晋灼曰离支大如鸡子皮麤剥去皮肌如鸡子中黄味甘多酢少　铣曰皆果木名夏熟谓当夏而熟也】罗乎后宫列于北园防【羊氏】丘陵下平原【善曰司马彪曰防延也　向曰言果木罗列生于宫园也防连也言连亘丘陵下及平原也】扬翠叶扤【音兀五官作抗音亢】紫茎发红华埀朱荣煌煌【皇】扈扈【戸】昭曜钜野【善曰张揖曰扤揺也郭璞曰言其光采之盛也　翰曰扤揺也言果木之众花叶之盛钜大也煌煌扈扈鲜明貌言光色照曜于大野】沙棠栎【歴】槠【诸】华【胡化】枫【风】枰【平】栌【卢】留落胥邪【以嗟】仁频并闾欃【谗】檀木兰豫章女贞【善曰张揖曰沙棠状如棠黄华赤实其味如李无核吕氏春秋曰果之羙者沙棠之实槠似柃叶冬不落应劭曰栎采木也音采张揖曰华皮可以为香郭璞曰枰平仲木也南都赋曰枫柙栌枥郭璞曰上林赋注曰攎橐栌留未详落檴也可作器楈防似栟榈皮可作索孟康曰仁频椶也仙药録曰防榔一名椶然仁频即防榔也张揖山林赋注曰栟榈椶也皮可为索檴音镬孟康曰欃檀檀别名也张揖曰女贞木叶冬不落　翰曰皆木名】长千仞大连抱夸条直畅实叶葰【峻】楙【木遘切　善曰司马彪曰七尺曰仞郭璞曰夸张布也司马彪曰葰大也　良曰言木长或至千仞大或至连抱也楙盛也谓枝条直畅实叶大盛也】攅立丛倚【于绮】连巻【巨专】欐【力是】佹【古毁】崔【千贿】错癹【歩葛】骩【委】坑【苦行】衡閜【乌可】砢【来可反　善曰司马彪曰欐佹支重累也苍颉篇曰攅聚也郭璞曰错相樛也坑衡径直貌也　良曰谓木之重叠累积盘结倾欹貌】垂条扶踈【善作防】落英幡纚【史是切　善曰説文曰扶防四布也吕氏春秋曰树肥无使扶踈张揖曰幡纚飞扬貌也　良曰扶踈分布貌】纷溶【容】箾【萧】参【所今】猗【于绮】狔【五臣作柅女绮切】从风藰【流】莅芔歙【音吸　善曰郭璞曰纷溶箾参支踈擢也张揖曰猗狔犹阿那也司马彪曰浏莅卉歙众声貌也芔古卉字　铣曰纷溶繁大貌箾参髙长貌猗狔随风貌浏莅卉歙风吹众木之声也】盖象金石之声管籥之音【善曰周礼曰太师下大夫又曰播之以八音金石土革丝木匏竹郑曰金钟鏄也石磬也土埙也革鼓鼗也丝琴瑟也木柷敔也匏笙也竹管箫也郑周礼注曰籥舞者所吹也如篴三孔　向曰盖木之音声有似于此】偨【差】池茈【此】虒【直是】旋还乎后宫杂袭絫辑【五臣作累集善曰张揖曰偨池参差也茈虒不齐也郭璞曰还绕也相重被也絫古累字辑与集同　济曰偨池言旋绕后宫重积累集而生也】被山縁谷循坂下隰视之无端究之无穷【济曰言树木之生縁被陵隰视之不见其畔也】于是乎【五臣无乎】猨素雌蜼【羊水】玃【镢】飞蠝【畾】蛭【侄】蜩【条】蠼【镢】猱【五臣作蝚奴髙切】獑【谗】胡豰【呼谷】蛫【音诡　善曰张揖曰蜼似猕猴卬鼻而长尾玃似猕猴而大飞蠝防也其状如兔而防首以其髯飞郭璞曰蠝鼯防也毛紫赤色飞且生一名飞生蜼音遗猨言猨之雄者色也素雌猨之雌者素色也司马彪曰山海经曰不咸之山飞蛭四翼蜩蝉也玃猱猕猴也郭璞曰蛭蜩未闻如淳曰蛭音质张揖曰獑胡似猕猴头上有毛要以后黒郭璞曰豰似鼬而大要以后黄一名黄要食猕猴蛫未闻也　翰曰皆兽名似猨而捷水处也】栖息乎其间长啸哀鸣翩幡互经夭蟜【矫】枝格偃蹇杪【亡少】颠【善曰郭璞曰互经互相经过也皆猕猴在树暴戏姿态也夭蟜频申也埤苍曰格木长貌也广雅曰颠末也　铣曰言众兽或鸣啸格枝长也杪木末也夭蟜偃蹇挂之状】逾【善本作隃】絶梁腾殊榛【仕人切】捷埀条掉【记钓切五臣作踔勑教切】希间牢落陆离烂漫逺迁【善曰郭璞曰梁石絶水也张揖曰殊榛异枿也五曷切捷持悬垂之条掉往着稀防无支之间也郭璞曰掉悬擿也牢落陆离羣奔走也牢落犹辽落也广雅曰陆离参差也郭璞曰烂漫逺迁崩腾羣走貌也　向曰皆兽腾跃奔散之貌】若此【五臣有軰字】者数百千处娱游往来宫宿馆舍【善曰説文曰娱牛俱切郭璞曰皆离宫别馆出入所幸也　向曰如此宫者数百千处言多也天子往来皆于宫馆止宿】庖厨不徙后宫不移百官备具【善曰郭璞曰言所在有也　向曰庖厨后宫百官之属皆当自具无所移徙】于是乎背秋渉冬天子校猎乘镂象六玉虬【善曰李竒曰以五校兵出猎也张揖曰镂象象路也以象牙防镂其重较六玉虬谓驾六马以玉饰其镳勒有似虬龙也无角曰虬也郭璞曰韩子曰黄帝驾象车六蛟龙此依古成文而假言之非谓似也今依郭説　翰曰校猎谓出校队而猎也】拖蜺旌靡云旗前皮轩后道游【善曰张揖曰析羽毛染以五采缀以缕为旗有似虹蜺之气也画熊虎于旒为旌似云气也此亦假言也髙唐赋曰蜺为旌云旗薛综曰旗谓熊虎为旗为髙至云故曰云旗也楚辞曰载云旗之逶夷文頴曰皮轩以虎皮饰车天子出道车五乗游车九乗在乗舆车前赋颂为偶辞耳言皮轩最居前而道游次皮轩之后此为前后相对偶辞耳非谓道游在乗舆之后　向曰畵云蜺以饰旌旗拖曵靡案也道游车名皆天子仪饰也】孙叔奉辔卫公参乗【去声　善曰郑曰孙叔者太仆公孙贺也字子叔卫公者大将军卫青也大驾太仆御大将军参乗　良曰孙叔谓公孙叔子也奉辔参乗谓御从也】扈【户】从【去】横行出乎四校之中【善曰晋灼曰扈大也张揖曰防扈纵横不案卤簿也文頴曰五校今言四者中一校随天子乗舆也　济曰谓大众从君也四校谓四队也】鼔严防【平碧切善作簿】纵僚【良照】者江河【善作河江】为阹【羗鱼】泰山为橹【音鲁　善曰张揖曰鼓严鼓也簿卤簿也言击严鼓卤簿之中也郭璞曰因山谷遮禽兽为阹橹望楼也　翰曰鼔击也严严鼓也鑮大钟也谓击之以纵猎者阹橹谓栏圈也】车骑靁【五臣作雷】起殷【隠】天动地先后陆离离散别追【善曰郭璞曰殷犹震也靁古雷字各有所逐也广雅曰陆离参差　铣曰谓车骑之声如雷殷天动地也陆离分布貌别追谓散逐禽兽也】淫淫裔裔縁陵流泽云布雨施【平声善曰郭璞曰言徧山野也韩子曰云布风动周易曰云行雨施　向曰言士卒之众流徧山泽如云雨之布施也】生貔【毗】豹搏【博】豺狼手熊罴【悲】足壄【五臣作野】羊【善曰韦昭曰生抗之也郭璞曰貔执夷虎属张揖曰熊犬身人足黒色罴如熊黄白色壄羊麢羊也似羊而青郭璞曰足谓蹋也　向曰皆兽名生生执抟击也手手捉足足踏也】防鹖【曷】苏绔【苦故】白虎被斑文跨壄【五臣作野】马【善曰孟康曰鹖鹖尾也苏析羽也张揖曰鹖似雉鬬死不郤防谓防覆而取之鹖以苏为竒故特言之以成文耳郭璞曰绔络也斑文虎豹之皮也司马彪汉书曰虎贲骑皆虎文单衣跨谓骑之也　济曰皆兽名绔绊也被犹驾也】凌三嵕【子公】之危下碛歴之坻【迟】径峻赴险越壑厉水【善曰汉书音义曰凌上也郭璞三仓注曰三嵕山在闻喜张揖曰迹歴不平也坻下阪道也郭璞曰厉以衣渡水　翰同善注】椎【直追】飞【善夲作蜚】廉弄獬【蟹】豸【直是反善曰郭璞曰飞廉龙雀也鸟身鹿头张揖曰獬豸似鹿而一角人君刑罚得中则生于朝廷主触不直者今可得而防也铣曰飞廉兽名椎谓击杀也獬豸兽名以其触邪不杀之故云弄也】格虾【遐】蛤【閤】鋋【市延】
　　猛氏羂【古犬】騕【鸟了】褭【奴鸟】射封豕【善曰孟康曰虾蛤猛氏皆兽名郭璞曰今蜀中有兽状如熊而小毛浅有光泽名猛兽説文曰鋋小矛也张揖曰騕褭马金喙赤色一日行万里者郭璞曰封豕大猪也声类曰羂系取也左氏传申包胥曰吴为封豕长蛇　翰曰皆兽名格鋋羂射皆就杀也】箭不苟害解脰【豆】陷【苦监】脑弓不虚发应声而倒【善曰张揖曰脰项也　铣曰言不苟且而害必中头颈应弓声倒死也】于是乎乗舆弭节徘徊翺翔徃来聣部曲之进退覧将帅之变态【善曰郭璞曰言周旋也楚辞曰防弭节而髙厉司马彪续汉书曰将军皆有部大将军管五部部有校尉一人部下有曲曲有军一人　向曰睨视也乘舆天子也弭案也言案节往来以视将士进退之态】然后侵淫促节儵【五臣作倐】夐【呼并】逺去流离轻禽蹵履狡兽【善曰郭璞曰言疾驱也侵淫渐进之貌郭璞曰儵忽长逝也曹大家幽通赋注曰夐逺也张揖曰流离放散也轻禽飞鸟也晋灼曰轻小之禽张説是也　翰曰倐夐谓倐忽也言渐促行伍倐忽逺去追踏轻捷之禽兽也】防【五臣作】白鹿捷【接】狡兎轶【逸】赤电遗光耀【善曰郭璞曰狡兎徤跳故言捷耳张揖曰轶过也郭璞曰皆妖气为变怪游光之属也　良曰车轴头也言轴栎白鹿追捷狡兎也谓电之光耀至逺车骑之疾可以过而遗之】追怪物出宇宙弯蕃【烦】弱满白羽射游枭【古尧】栎【歴】飞【善作蜚】遽【音巨善曰张揖曰怪物竒禽也文頴曰弯牵也蕃弱夏后氏良弓之名引弓尽箭镝为满以白羽为箭故言白羽】
　　【也左传卫子鱼曰分鲁公以封父之繁弱蕃与繁古字通国语曰吴素甲白羽之矰望之如荼张揖曰枭恶鸟也故射之栎梢也飞遽天上神兽也鹿头而龙身郭璞曰枭羊也高诱淮南子注曰枭羊山精也似遽类髙説是也　向曰宇宙四方也天子作军营亦象之今出宇宙则出于军营外也言弯之使满以射游枭也栎击也】择肉而后发先中而命处矢分艺殪【一计】仆【音赴　善曰郭璞曰言必如所志也广雅曰命名也文頴曰所射准的为艺壹发死为殪説文仆顿也　济曰择肉选其可射之所也先中命处谓所着皆先言其处然后依言而中之矢谓放箭也殪仆毙也以有准的故能毙禽兽也】然后扬节而上浮凌惊风歴骇猋乗虚无与神俱【善曰郭璞曰言腾游也楚辞曰鸟托乗而上浮张揖曰郭璞老子经注曰虚无寥廓与元通灵言其所乗气之高故能出飞鸟之上而与神俱者也　向曰扬举也节旌节也言与旌节上游于空凌歴风猋乗蹑虚无之所故云与神俱也】躏【五臣作蔺】鹤乱昆鸡遒【才由】孔鸾促鵕【峻】防【宜】拂翳【一兮】鸟捎【所交】鳯皇捷鹓鶵揜【五臣作掩】焦朋【五臣作鹏　善曰张揖曰昆鸡似鹤黄白色郭璞曰躏践也乱者言乱其行伍也遒促皆迫捕貌张揖曰山海经曰九疑之山有五采之鸟名曰翳鸟张揖曰焦朋似凤西方之鸟也方言曰揜取也乐汁图焦朋状似鳯皇宋曰水鸟也　良曰皆鸟名也蔺乱遒促拂捎捷掩皆执捉蹈借之称也】道尽涂【善本作途】殚廻车而还招【善本作消】揺乎儴佯【上音襄善作襄羊】降集乎北纮【善曰司马彪曰消揺逍遥也张揖曰淮南子云八泽之外乃有八纮北方之纮曰委羽郭璞曰襄羊犹彷徉也　良曰谓游猎之涂既尽廻车将还招揺儴佯行游貌言行游降集于北纮也谓自空而还故云降也纮海外也】率乎直指晻【奄】乎反乡【善曰郭璞曰率径驰去也忽然疾归貌　向曰率犹疾也防犹速也直指谓行也言猎罢而速还帝乡也】蹷【厥】石关歴封峦过鳷【支】鹊望露寒下棠棃息宜春【善曰郭璞曰蹷蹋也张揖曰此四观武帝建元中作在云阳甘泉宫外棠棃宫名在云阳东南二十里郭璞曰宜春宫名在渭南杜县东也　翰曰皆宫观名蹷过下息皆游止之称也】西驰宣曲濯鹢牛首登龙台掩细柳【善曰张揖曰宣曲宫名也在昆明池西也牛首池名在上林苑西头汉书曰邓通以濯船为黄头郎音义曰言濯船于池中也一説能持櫂行船也韦昭曰濯今棹也并直孝反张揖曰龙台观名也在丰水西北近渭也郭璞曰细栁观名也在昆明池南方言曰掩息也　铣曰濯鹢船也谓濯船于此池登升掩止也】观士大夫之勤略均【五臣作钧】猎者之所得获【五臣有观字】徒车之所轥【五臣作蔺】轹歩骑之所蹂【而栁】若【五臣作蹃音若】人臣之所蹈借【善曰司马彪曰略廵行也郭璞曰钧谓平其多少也徒歩也轹辗也辗女展切广雅曰若蹈足貌　良曰谓观人杀获勤劳及车骑所践踏禽兽也借谓禽兽死布于地也】与其穷极倦【五臣作】【剧】惊惮【丁曷】詟【之渉】伏不被创刃怖【善无怖字】而死者他他【徒可】借借填坑满谷掩【五臣作揜】平弥泽【善曰郭璞曰穷极倦疲惫者也惊惮詟伏怖不动貌也他他借借言交横也广雅曰大野曰平向曰言禽兽疲败怖惧不伤而死者徧满山泽也他他借借言多也】于是乎防戏懈怠置酒乎颢天之台张乐乎胶葛之寓【善曰张揖曰台髙上于颢天也郭璞曰言旷逺深貌也　向曰颢天台名胶葛广大貌寓屋也言游猎疲怠乃置酒设乐于此】撞【直江】千石之钟立万石之虡建翠华之旗树灵鼍之鼓【善曰张揖曰千石十二万斤也虡兽重百二十万斤以侠钟旁翠华以翠羽为葆也鼍鼓以鼍皮为鼓也郭璞曰华葆也　向曰撞击也虡钟格也悬钟以击之千石之钟者明万石虡乃胜也千万石皆斤两之数也翠旗以翠羽饰旗】奏陶唐氏之舞听葛天氏之歌千人倡【五臣作唱】万人和【平】山陵为之震动川谷为之荡波【善曰如淳曰舞咸池也尚书曰惟彼陶唐孔安国曰陶唐尧氏也张揖曰葛天氏三皇时君号也其乐三人持牛尾投足以歌八曲一曰载氏二曰鸟三曰育草木四曰奋五谷五曰敬天常六曰彻帝功七曰依地徳八曰緫禽兽之极韦昭曰葛天氏古之王者其事见吕氏春秋吕氏春秋云葛天氏之乐以歌八阕一曰载民三曰遂草木六曰建帝功今注以阕为曲以民为氏以遂为育以建为彻皆误郭璞曰波浪起也　铣曰葛天氏其乐以三人操牛尾投足而歌使千万人唱和故其声震荡山谷】巴渝【五臣作俞】宋蔡淮南干遮文成颠歌族居递奏金鼓迭【徒结】起【善曰郭璞曰巴西阆中有渝水獠居其上好舞初髙祖募取以平三秦后使乐府习之因巴渝舞也张揖曰乐记曰宋音燕女溺志蔡人讴员三人淮南鼓员四人干遮曲名文頴曰文成辽西县名也其县人善歌颠益州颠县其人能作西南夷歌也颠滇同也张揖曰族聚也郭璞曰递迭也翰曰聚居众乐与金鼓更迭而起】铿鎗闛【汤】鞈【塔】洞心骇耳【善曰铿鎗钟声也闛鞈鼔音也毛诗曰击鼓其镗字书曰鼔声闛与镗与鞈古字通翰曰洞通也言可通心惊耳】荆吴郑卫之声【善曰郭璞曰皆淫哇也礼记曰郑卫之音乱世】
　　【之音也】韶濩【五臣作防】武象之乐【善曰文颖曰韶舜乐也濩汤乐也大武武王乐也张揖曰象周公乐也南人服象为虐于夷成王命周公以兵追之至于海南乃为三象乐　良同善注】隂淫案衍【弋战】之音【善曰郭璞曰流沔曲也　铣曰流沔声也】鄢郢缤纷激楚结风【善曰李竒曰鄢今宜城县也郢楚都也缤纷舞也张揖曰楚歌曲也文頴曰激冲激急风也结风亦急风也楚地风气既自漂疾然歌乐者犹复依激结之急风为节也其乐促迅哀切也　向曰言楚舞之急可萦结廻风也】俳【排】优侏【朱】儒狄鞮【丁兮】之倡【五臣作唱　善曰三苍曰俳倡也优乐也礼记曰夫新乐及优侏儒郭璞曰狄鞮西戎乐名也　济曰俳优侏儒皆乐人】所以娱耳目乐心意者丽靡烂漫于前靡曼美色于后【善本无于后字　善曰郭璞曰言恣所观也张揖曰靡细也曼泽也言作乐于前者皆是靡曼也色下或云于后非也　良曰丽靡烂漫美音声也靡曼美色多姿态也言娱乐耳目则置于前后】若夫青琴宓妃之徒絶殊离俗妖冶【野】嫺【五臣作闲】都靓【静】糚刻饰便【平】嬛【许縁】绰【昌约】约柔桡【女教】嫚嫚【于员】妩【武】媚【五臣作纎】弱【善曰伏俨曰青琴古神女也如淳曰宓妃伏羲氏女溺死洛遂为洛水之神也郭璞曰离俗无双也字书曰妖巧也説文曰嫺雅也或作闲小雅曰都盛也郭璞曰靓糚粉白黛黒也刻刻画鬋鬓也便嬛轻利也绰约婉约也荘子曰绰约若处子嬛音翾靓音净郭璞曰柔桡嫚嫚皆体防弱长艳貌也纎弱弱顔也埤苍曰妩媚悦也弱谓容体细柔弱也方言曰自关而西凡物小谓之　翰曰容色异于人俗言糚饰衣服羙丽而弱】曳独茧【古典】之防【俞】【曵】眇阎易【弋示】以防【五臣作戍】削【善曰张揖曰防防防也袖也郭璞曰独茧之丝也阎易衣长大貌也防削言如刻画作之也　铣曰独茧谓一茧丝为衣防轻长貌眇阎行貌易廽转貌戍削言伎人如刻画作】便【平】姗【先】嫳【歩结】屑与俗【五臣作世】殊服【善曰郭璞曰衣服婆娑貌　良曰言与时代殊异也】芬芳沤郁酷烈淑郁皓齿粲烂宜笑的皪【歴】长眉连娟【一企】微睇【大计】緜藐【邈】色授魂与心愉【逾】于侧【善曰郭璞曰鲜明貌也楚辞曰羙人皓齿嫮以姱又曰嫮目宜笑娥眉曼郭璞曰连娟言曲细也緜藐逺视貌张揖曰彼色来授我魂徃与接也　济曰淑郁已上言香气盛也　翰曰的皪鲜白貌言笑则见其皓齿鲜白故云宜笑连娟緜藐眉目之羙也言羙女以色授与其君而君溺其魂神以与恩宠则其心愉悦于其侧】于是酒中【中仲】乐酣天子芒然而思似若有亡【善曰郭璞曰中半也司马彪曰亡防也铣曰芒然自惊如有所失】曰嗟乎此太奢侈朕以覧听余闲【五臣作闲】无事弃日【善曰言听政既有余暇无事而虚弃时日也　向同善注】顺天道以杀伐时休息于此【善曰郭璞曰因秋气也家语曰启蛰不杀则顺天道也郭璞曰谓苑囿中也　良曰言顺隂气杀伐也于此谓息于苑囿中也】恐后叶【五臣作世】靡丽遂往而不返非所以为【于伪】继嗣创业垂统也【善曰郭璞曰言不可以示将来也孟子曰君子创业垂统为可继也　向曰言恐后代以奢侈为常不返纯朴也统理也言非继业垂理之道也】于是乎乃觧酒罢猎而命有司曰地可垦辟悉为农郊以赡萌【五臣作氓】【郎计反　善曰张揖曰邑外谓之郊郊田也诗曰税于农郊韦昭曰萌民也司马彪曰小臣也尔雅曰命告也苍颉篇曰垦耕也小雅曰赡足也　良曰解罢也赡给也氓百姓也言苑囿之地有堪耕种者悉给百姓也】頽【善作隤】墙填壍使山泽之人得至焉【善曰郭璞曰刍荛者往也雉兎者往也　良曰頽崩也言崩去苑墙以通山泽之利】实陂池而勿禁虚宫馆而勿仞【五臣作牣　善曰司马彪曰养鱼鼈满陂池而不禁民取也郭璞曰言不聚人众其中也仞满也　翰曰陂池养鱼鼈也勿禁谓勿禁人取以充满虚宫馆谓不聚人以充满】发仓廪以救贫穷补不足恤鳏寡存孤独出徳号省刑罚【善曰蔡邕月令章句曰谷藏曰仓米藏曰廪孟子齐景公兴发补不足赵岐曰兴惠政发仓廪以振贫而补不足也郭璞曰号号令也铣曰出徳号谓出号令也省减省也】改制度易服色【善曰郭璞曰变宫室车服衣尚黒　翰曰改宫室壮大之度易衣服羙丽之色】革正朔与天下为更【五臣无更字】始【善曰郭璞曰更以十二月为正平旦为朔新其事也　良曰革改也】于是歴吉日以斋戒袭朝服乗法驾【善曰张揖曰歴筭也周易曰圣人以此斋戒韩康伯曰洗心曰斋防患曰戒司马彪曰袭服也法驾六马也良曰歴选也】建华旗鸣玉銮【善曰郭璞曰銮铃也楚辞曰鸣玉銮之啾啾　济曰玉佩也皆以为行歩之节也】游乎六艺之囿驰鹜乎仁义之涂【善曰郭璞曰六艺礼乐射御书数也论语曰游于艺涂道也艺六经也　济曰囿苑囿也谓驰鹜仁义道也】覧观春秋之林射貍首兼驺虞【善曰如淳曰春秋义理繁茂故比之于林薮也郭璞曰貍首逸诗篇名诸侯以为射节驺虞召南之卒章天子以为射节也　向曰貍首驺虞乐章名以节制度】弋鹤舞干戚【善曰郭仆曰干楯也戚斧也言古者舞鹤以为瑞令弋取之而舞干戚也尚书大舜乐歌曰和伯之乐舞鹤公羊传曰朱干玉戚以舞大夏　向曰弋取也鹤瑞鸟故取之也可以崇乐故舞之】载云罕揜【五臣作掩】羣雅悲伐檀乐【去】乐胥【先吕切善曰张揖曰罕罼也前有九流云罼之车掩捕也诗小雅之材七十四人大雅之材三十一人故曰羣雅也先用云罕以猎兽今载之于车而捕羣雅之士也张揖曰悲伐檀其诗刺贤者不遇明王也毛诗曰君子乐胥受天之祜言王者乐得材智之人使在位故天与之福禄也良曰罕罼也载之所以静道雅小雅也言捕取众雅也伐檀刺贤人不遇故悲之乐胥诗名羙王者得贤材故乐之】修容乎礼园翺翔乎书圃【善曰郭璞曰礼所以整威仪自修饰也尚书所以防通知逺者故游渉之　铣曰容礼容也称园囿者言多也】述易道放恠兽【善曰郭璞曰修洁静精防之术张揖曰苑中竒怪之兽不复猎　向曰竒怪之兽不复猎故放之】登明堂坐清庙次【五臣作恣】羣臣奏得失四海之内靡不受获【善曰郭璞曰明堂者所以朝诸侯防清庙太庙礼记月令曰天子居太庙太室郑曰太庙太室中央室受获得防徳也　良曰言任羣臣奏得失之事故海内无不受其恩泽也】于斯之时天下大悦向风而听随流而化芔【五臣作卉许屈切】然兴道而迁义【善曰郭璞曰卉犹勃也许贵切　向曰言此时天下悦我王化向我国风如随流焉卉犹勃也皆勃然兴道义也】刑错【七故】而不用徳隆于三王【五臣作皇】而功羡于五帝若此故猎乃可喜也若夫终日驰骋劳神苦形罢【五臣作疲】车马之用抗【亢】士卒之精【善曰包咸论语注曰错置也司马彪曰羡溢也郭璞曰精锐也抗损也　铣曰谓徳盛于三皇功溢于五帝言如此乃猎之可喜也　翰曰驰骋谓猎也言损士卒之精锐也】费府库之财而无徳厚之恩【善曰管子曰国虽盛满无徳厚以安之国非其国也　翰曰以田猎宫观而费其府库之物而施不及百姓故无徳厚之恩也】务在独乐不顾众庶忘国家之政贪雉兎之获则仁者不繇【五臣作由】也【善曰郑毛诗注曰顾念也郭璞曰繇道也　铣曰由从也言贪杀获忘国政仁者不从是也】从此观之齐楚之事岂不哀哉地方不过千里而囿居九百是草木不得恳辟【善作辟】而民【善作人】无所食也【善曰苍颉篇曰垦耕也薛君韩诗章句曰辟除也　良曰齐楚矜夸田猎之事亦足可哀也　铣曰齐楚之境不过千里而囿广九百里是人无以耕食也】夫以诸侯之细而乐万乗之【五臣有所字】侈防恐百姓被其尤也于是二子愀【材诱】然改容超若自失【五臣无超若自失一句】逡巡避席【善作廗　善曰郭璞曰愀然变色貌也礼记曰孔子愀然作色而对公羊传曰逡廵北靣再拜广雅曰逡廵却退也孝经曰曽子避廗廗与席古字通　铣曰诸侯小国而爱天子奢侈之事仆亡是公自称也尤怨也　向曰二子谓子虚乌有也愀慙惧貌言闻亡是公之言皆作色却退以避其席也】曰鄙人固陋不知忌讳乃今日见教谨受命矣【善曰广雅曰鄙小也　向曰鄙人子虚乌有谦言也不知忌讳谓不识忌讳之事】
　　羽猎赋【并序】
　　扬子云【铣曰此赋有两序一者史臣序一者雄赋序也】
　　孝成帝时羽猎雄从以为昔在二帝三王【善曰服防曰士负羽也髙唐赋曰传言羽猎应劭曰尧舜夏殷周也春秋説题辞曰尚书者二帝之迹三王之义所以推期运明命授之际　向曰羽箭也言使士卒负箭而猎从谓从成帝也】宫馆台榭沼池苑囿林麓薮泽财足以奉郊庙御賔客充庖厨而已【善曰财与才同毛苌诗传曰御进也礼记曰天子无事岁三田一为干豆二为賔客三为充君之庖也　铣曰雄以为五帝三王之时池台林泽财币亦足可奉郊庙礼賔客充庖厨何必羽猎也】不夺百姓膏腴谷土桑柘之地女有余布男有余粟国家殷冨上下交【五臣作允】足故甘露零其庭醴泉流其唐鳯皇巢其树黄龙逰其沼麒麟臻其囿神爵栖其林【善曰孟子曰以羡补不足则农有余粟女有余布也礼记曰天降膏露地出醴泉孝经援神契曰甘露一名膏露应劭曰尔雅曰庙中路谓之唐也礼记曰鳯凰麒麟皆在郊棷龙在宫沼汉书注曰神雀大如鸡斑文　翰曰言不夺人地以为苑囿故布粟有余而家国俱充足　向曰言国家足故致祥瑞毕集也唐道也】昔者禹任益虞而上下和草木茂【善曰尚书帝曰畴若予上下草木帝曰益汝作朕虞孔安国曰上谓山下谓地也　良曰言夏禹任伯益为山泽之官山泽草木亦得和盛上谓山下谓泽也】成汤好田而天下用足文王囿百里民以为尚小齐宣王囿四十里民以为泰大裕民之与夺民【五臣作人】也【善曰吕氏春秋曰汤见网置四面汤防其三面也孟子齐宣王问孟子曰文王之囿方七十里若是其大乎荅曰民犹以为小也寡人之囿方四十里耳民犹以为大何也荅曰文王之囿与人同之民以为小不亦宜乎王之囿四十里杀其糜鹿如杀人之罪人以为大不亦宜乎孙卿子曰足国之道节用裕民而善藏其余不知节用裕民虽好取侵夺犹将寡获也　向曰汤不伤害故用足文王囿百里与人同故以为小宣王囿四十里禁于人故以为大裕饶也此则饶人之与夺人也】武帝广开上林东南至宜春鼎湖御宿昆吾旁【歩浪】南山西至长杨五柞北绕黄山濵【賔】渭而东周袤数百里穿昆明池象滇【都坚】河【善曰晋灼曰鼎湖宫黄图以为在蓝田昆吾地名上有亭郭璞曰冝春宫名在渭南杜县东也三秦记曰樊川一名御宿汉书曰盭厔有长杨五柞宫又曰槐里有黄山之宫濵涯也言循渭水之涯而东也公羊传涛涂曰濵海而东説文曰南北曰袤瓉曰西南夷有昆明国又有滇池故作昆明池以象之以习水战　铣曰御宿苑名袤广也滇河谓将伐滇池国其国多水故作此池以象彼国之水以习战】营建章鳯阙神明馺【飒】娑【思可】渐台太【善作泰】液象海水周流方丈瀛洲蓬莱逰观侈靡穷妙极丽虽颇割其三垂以赡齐民【善曰孟康曰馺娑殿名也郑毛诗笺曰营治也建章宫名也神明台名也汉书曰建章其北治太液池渐台髙二十余丈名曰泰液中有蓬莱方丈瀛洲象海中仙山服防曰海中三山名法効象之也三垂谓西方南方东方武帝侵三垂以置郡故谓之割汉书杜邺上书曰三垂峦夷又雄上书曰北狄中国之坚敌三垂比之县矣尔雅曰邉垂也如淳曰齐等无有贵贱故谓之齐人若今言平人矣晋灼曰中国被教人也　翰曰赡给也地有四垂割其三垂以给齐民齐民谓上下齐等无贵贱也亦犹平人也】然至羽猎甲车戎马器械储偫【值】禁蘌【善作御】所营尚泰奢丽夸诩【薰宇反善曰説文曰储偫待也应劭曰御禁也谓禁止往来营谓造作也即赋云御自汧渭经营酆鄗甲或为由非也毛苌诗传曰诩大也　良曰禁蘌谓禁苑也谓苑囿宫观尚奢丽夸大也】非尧舜成汤文王三驱之意也【五臣无也字　善曰周易曰王用三驱失前禽也　铣曰言此非四君三驱法三靣网留一靣但取背已者余皆舍之是恶背王之意】又恐后世【五臣作叶】复修前好不折中以泉台故聊因校猎赋以风之【音讽五臣无之字善曰服防曰鲁荘公筑台非礼也至文公毁之公羊讥云先祖为之而毁之勿居而已今扬雄以宫观之盛非成帝所造勿修而已当以泉台为折中也韦昭曰制或为折也七略曰羽猎永始三年十二月上校猎李竒曰以五校兵出猎也济曰后叶后代也前好谓武帝奢侈之事　向同善注】其辞曰或称羲农岂或帝王之弥文哉【善曰假为人也或人之意言古之朴素而合礼者咸称羲农是则岂或谓后代帝王弥加文饰而不合礼哉故论者荅之于下　翰曰或谓有人也有人称伏羲神农而朴素中礼岂或后之帝王弥加文饰而得合礼也】论者云否各【五臣无各字】亦并时而得宜奚必同条而共贯【善曰论者雄自谓也言帝王文质各并随时而得宜何必同条而共贯乎言必不然也尚书大传曰否不也汉书武帝制曰帝王之道岂不同条共贯也　铣曰论者云谓以对或人也否犹不然也言何必同为质素始称合礼也】则泰山之封焉得七十而有二仪【善曰孟康曰封禅各言异也管子曰古之封太山禅梁父者七十二家而夷吾所记者十有二焉　向曰文饰质素礼仪各殊道徳一致也】是以创业垂统者俱不见其爽遐迩五三孰知其是非【善曰张晏曰爽差也不差其优劣谁知其贤愚也言创业垂统者各随时立制皆不见其差爽故五帝三王谁知其是非乎俱文质不同明无是非也广雅曰爽差也　良曰言古来创业垂统之君俱不见其爽差也　济曰言帝王礼仪不同而逺近推于五帝三王谁能知其是非盖随其时宜】遂作颂曰【翰曰颂亦赋之流也】
　　丽哉神圣处于宫冨既与地乎侔訾【五臣作赀】贵正与天乎比崇【善曰北方也礼记月令曰季冬天子居堂右个蔡邕月令章句曰黒也其堂尚荘子曰夫道颛顼得之以处宫又曰莫神于天莫富于地莫大于帝王故曰帝王之徳配天地　向曰丽哉壮其事也神圣谓成帝也宫北方宫也侔法也地出财寳故云富天之至高故云贵言夫赀法于地尊比于天也】齐桓曽不足使扶毂楚严未足以为骖乗狭三王之阨僻矫【善作峤】髙举而大兴【善曰史记曰齐公子小白立是为桓公又曰楚穆王卒子荘王立吕氏春秋感精记曰黄池之防重吴子滕薛夹毂鲁卫骖乗郑氏曰阨僻陋小也王逸楚辞注曰峤举也峤音矫　铣曰齐桓楚荘二主五霸之彊盛比于成帝不足骖乗扶毂也狭小也言三王以为阨僻仄陋乃矫然髙举而大兴作也】歴五帝之寥廓渉【五臣作陟】三皇之登闳【宏】建道徳以为师友仁义与之为朋于是冬季月天地隆烈万物权舆于内殂【善作徂】落于外【善曰寥廓髙逺也韦昭曰登髙也闳大也北方水色黒故曰冬隆烈隂气盛尔雅曰权舆始也大戴礼曰孟春百草权舆　向曰寥廓髙也言陟五帝三皇之髙大建立道徳仁义之事以为师法朋友　良曰崇烈谓隂气盛也权舆始也言十二月万物始萌于地内草木凋落于外殂落死也】帝将惟田于灵之囿开北垠受不周之制【善曰孟康曰西北为不周风谓冬时也　济曰帝成帝也惟思也言将思田猎之时于灵囿也垠涯也冬尚北故云开北垠不周西北方之风其风杀物故王者取之以为制法也】以终始颛顼冥之统乃【善作廼】诏虞人典泽东延昆邻西驰阊阖【善曰应劭曰颛顼防皆北方之神主杀戮者也张晏曰东至昆明之邉也洛阳宫舍记曰洛阳有阊阖门　向曰统理也理当方之事终始谓起于冬罢于冬也掌山泽之官命典之延及也昆邻地名阊阖西方门名】储积共偫【雉】戍【五臣作戎】卒夹道斩丛棘夷野草御自汧【牵】渭经营酆镐【五臣作沣滈　善曰郭舍人尔雅注曰共具物也偫具事也汉书曰廷中陈车骑戍卒卫官也杜预左传注曰夷杀也孔安国尚书传曰经营规度也　铣曰供具之物及戍卒皆夹于道斩去丛棘夷平野草御谓禁御也汧渭沣滈四水名言此禁御经营也】章皇周流出入日月天与地沓【善曰章皇犹彷徨也周流周匝流行也出入日月言其广大日月似在其中出入也张晏曰日出扶桑入汤谷应劭曰沓合也　翰曰章皇犹寛饶也周流谓行列周匝也流徧也营域之广日月出入于内也逺而望之若天与地相连合】尔廼虎路【五臣作落】三嵕【子公】以为司马围经百里而为殿门【善曰晋灼曰路音落服防曰以竹虎落此山也应劭曰外门为司马门殿门在内也郭璞三苍注曰三嵕山在闻喜　良曰虎落以竹为藩落也三嵕山也言围落此山其经百里也营之外门曰司马内门曰殿门也】外则正南极海邪界虞渊【善曰应劭曰虞泉日所入也尔雅曰极至也淮南子曰至于虞渊是谓黄昬　向曰虞渊日入处也言营域广大正南望之以极于南海邪与虞渊为界】鸿【胡孔】蒙【莫孔】沆【胡朗】茫【莾】碣【音竭善作揭】以崇山【善曰韦昭曰鸿蒙沆茫水草广大貌也薛综东京赋注曰揭犹表也　向曰鸿蒙沆茫水草寛长貌碣表也言以崇冈为表碣也】营合围防然后先置乎白【五臣作长】杨之南昆明灵沼之东【善曰张晏曰先置供具于前也服防曰白杨观名也三秦记曰昆明池中有灵沼神池　铣曰言营围既合先置供具于此则当昆明之东也】贲【奔】育之伦防盾负羽杖镆【莫】铘【邪】而罗者以万计【善曰説苑曰勇士孟贲水行不避蛟龙陆行不避虎狼战国策范睢説秦王曰夏育之勇焉而死説文曰镆邪大防也　济曰贲孟贲育夏育皆秦武王壮士也防翳盾牌也言翳牌负箭杖防而罗列者万计也万计谓计人数至万也】其余荷垂天之罼【必】张竟壄之罘【浮】靡日月之朱竿曳彗星之飞旗【善曰言罼之大垂天之邉也朱竿太常之竿也又曰日月为太常王建太常穆天子传曰日月之旗七星之文河图曰彗星者天地之旗也楚辞曰揽彗星以为旗　良曰其余谓万计之余也荷负也垂天罼言罼之大如垂天之四邉也竟满靡按也朱竿朱旗也谓书日月彗星于旗上也罼罘皆网名】青云为纷虹蜺为缳【胡犬】属【之欲】乎昆仑【五臣作昆崘】之墟【善作虚　善曰韦昭曰纷旗旒也缳旗上系也郑丧服传注曰属连也尔雅曰河出昆仑墟　翰曰纷缳皆旗饰言画云蜺于旗上也谓连于昆崘之墟也】涣若天星之罗浩如涛水之波淫淫与与前后要遮【善曰天星之罗言光明也涛水之波言广大淫淫与与皆行貌也　铣曰言仪饰光曜如天星之罗列广大如涛波之流也要遮谓要遮禽兽】欃枪为闉【因】明月为荧惑司命天狐发射【善曰孟康曰闉战鬬自障蔽如城门外女垣也杜预左氏传注曰望敌张晏曰荧惑法使司命不祥天弧虚上二星乐纬稽耀嘉曰荧惑主命礼记曰凡生于天地之间者皆曰命汉书曰狼下有四星曰弧也向曰欃枪星名闉营曲门也亭也荧惑星名司主也令主天子之命天弧星名主弓矢故使发射也】鲜扁【篇】陆离骈衍佖【频一】路徽【挥】车轻武鸿【胡弄】絧【徒弄】緁【五臣作捷】猎【善曰服防曰鲜扁战鬬军阵貌也骈衍军垒骈衍也晋灼曰佖满也徽疾貌也广雅曰武徤也鸿絧相连貌也緁猎相次貌也　良曰徽广也鲜扁陆离陈列貌骈衍垒壁相连貌佖路言多也谓疾车轻武之徒相连次也】殷殷【上】轸轸被陵縁岅穷夐【五臣作防】极逺者相与列乎髙原之上【善曰殷轸盛貌也夐或为防殷音隐　向曰言师旅之盛穷于幽逺皆陈于髙原上冥幽也】羽骑营营昈【户】分殊事缤纷往来轠【雷】轳【卢】不絶若光若灭者布乎青林之下【善曰韦昭曰骑负羽也苏林曰昈明也毛苌诗传曰营营往来貌也昈分谓羽骑分别各殊其事也孟康曰轠轳连属貌也　铣曰羽骑羽林之骑谓明白分别各殊其事也缤纷多貌轠轳连接貌言仪仗之盛其色若光其疾若灭也烟色青林映之故云青林】于是天子乃以阳晁【五臣作朝】始出乎宫撞【直江】鸿钟建九旒六白虎载灵舆蚩尤并【歩浪】毂防公先驱【善曰阳朝阳明之朝晁古字同也尚书大传曰天子将出则撞黄钟之钟礼记曰龙旗九旒也杜业曰辌车驾向虎白虎马名也服防曰灵舆天子舆也韩子曰黄帝驾象车异方并毂蚩尤居前楚辞曰选众以并毂汉书音义曰防恬也如淳曰防公髦头也晋灼曰此多説天子事如説是也　济曰阳朝早朝也天子早朝出宫击大钟建九旒之旗驾六駮之马灵舆革车也防公髦头也谓乗革车使蚩尤挟车毂旄头为先驱也】立歴天之旗【善旂】作曳捎【色交】星之旃【善曰韦昭曰歴干也捎拂也向曰言旗旃之髙歴拂于天星也】霹【普觅】雳烈【五臣作列】缺吐火施鞭【善曰应劭曰霹雳雷也烈缺闪隙也火电照也言威徳之盛役使百神故霹雳烈缺吐火施鞕而为卫也闪失染切　翰曰谓列缺吐电光施鞭以为御卫】萃傱【五臣作漎】沇【允】溶【容】淋离【五臣作漓】廓落戏【麾】八镇而开关飞廉云师吸嚊【虚利】防【肃】率鳞罗布烈【五臣作列】攅以龙翰【善曰应劭曰四方四隅为八镇如淳曰不言九者一镇在中天子居之故也埤苍曰傱走貌也沇溶盛多之貌也上林赋曰沇溶淫鬻沇以水切楚辞曰后飞廉使奔属王逸曰飞廉风伯也云师毕星也广雅曰云师谓之丰隆説文曰吸内息也埤苍曰嚊喘息声也防率吸嚊之貌鳞罗若鳞之罗也攅以龙翰若龙翰之聚也郑尚书大传注翰毛之长大者也　铣曰八镇八方也言师旅之盛可麾开八方之关飞廉风神也云师屏翳也谓使风云之神吸嚊防率神动作貌言如鱼鳞龙翼之攅布也】啾啾跄跄【七羊】入西园切神光【善曰郭璞三苍解诂曰啾啾众声也啾或为秋跄跄行貌楚辞曰鸣玉鸾之啾啾张晏曰切近也神光宫名也　向注同】望平乐径竹林蹂【汝女】蕙圃践兰唐举烽烈火辔者施技【五臣作枝】方驰千驷狡【五臣作校】骑万帅【五臣作师　善曰张揖曰平乐馆名晋灼曰在上林中也张揖曰蕙圃蕙草之圃也服防曰兰唐兰生唐中也辔者执辔之人也晋灼曰狡徤之骑也郑毛诗笺曰方并也　向曰平乐观名径蹂践皆渉歴也言举烽火令众执辔之人施其技能技能以千驷齐列也校骑校防之骑万师言多也】虓【火交】虎之陈【五臣作阵】从横胶轕【葛】猋拉【力荅】雷厉驞【五臣作缤疋人切】骈【普萌】駖【力耕】礚【苦盖反　善曰毛诗曰噉如虓虎拉风声也翰曰虓虎勇徤貌言勇徤之夫结阵交错如风雷之威也缤駍駖礚谓众声也邓展曰拉音腊】汹汹【旭勇】旭旭天动地岋【吴合】羡【五臣作羙】漫半散萧条数千里【五臣有之字】外【善曰汹汹旭旭鼓动之声也韦昭曰岋动貌也羡弋战切　良曰言鼔动之声震揺天地士卒连接分散萧条然列于数千里之外言逺也】若夫壮士忼慨殊乡【五臣作向】别趣东西南北骋嗜【善作耆】奔欲【善曰言各随其嗜欲而奔骋也毛苌诗传曰趣趋也　向曰忼慨雄勇貌言壮士不依行列别为趣向以骋奔逐之嗜欲也】扡【五臣作拕音他】苍狶【喜】跋【蒲末】犀【善无犀字】犛【梨】蹶【风月】浮麋斮【侧略】巨狿【延】抟猨【善曰韦昭曰防蹋也应劭曰蹶顿也广雅曰扡引也浮麋过麋也韦昭曰斮斩也服防曰巨狿兽名广雅曰搏击也象鼻赤者怒巨狿也怒走者为狿谓能戾象鼻又穿以着圈　铣曰皆兽名拕跋蹶斮抟皆执杀之名】腾空虚距【五臣作岠音巨】连巻【权】踔【丑孝】夭蹻【娇】嬉【希善作娱】间【去善作涧】间【平声　善曰张晏曰连巻木也距古岠字也孔安国尚书传曰距至也张晏曰踔夭蟜之技也三苍诂训曰踔逾也　向曰连巻夭蹻树木盘曲貌言雄勇之士皆腾空虚至此木上也为下文林丛也间为娱戏于其间也】莫莫纷纷山谷为之风猋林丛为之生尘【善曰莫莫纷纷风尘之貌也　济曰言风尘昏昧于山谷丛林之间】及至获夷之徒蹶松栢掌蒺藜猎防笼辚【吝】轻飞【善曰服防曰获夷狄者蹶蹋也掌击之也尔雅曰茨蒺藜孙子兵法曰草树防笼轻飞轻兽飞禽也　翰曰获夷古之壮士也能脚摧松栢手掌蒺藜防笼草树繁密处也辚轹也轻飞谓禽之善飞也】屦般【班】首带修虵钩赤豹牵【善作摼】象犀【善曰如淳曰班首虎之头也屦谓践履之也淮南子曰吴为封豕长蛇韦昭曰摼扼也铣曰般首猛兽也修虵长虵也赤豹象犀皆兽名屦谓以屦踏之也带之于身钩牵皆拖曵也】跇【曵】峦阬【冈】超唐陂【善曰如淳曰跇超逾也音义曰峦山小而鋭阬大坂也　良曰跇度也峦阬山也超越也唐陂泽也】车骑云防登降闇【乌感】蔼泰华为旒熊耳为缀【善曰张晏曰旒幡缀旌也缀亦旒也司马相如大人赋曰垂绛幡之素蜺张揖曰以赤气幡缀以白气也　向曰言车骑之盛如云之闇蔼以泰华熊耳等为旌旗也】木仆山还【旋】漫若天外储与【平】乎大浦【五臣作溥】聊浪【平】乎宇内【善曰如淳曰山还言山为之廻旋也宋玉大言赋曰长劒耿介倚天外服防曰储与相羊貌也浦水涯也淮南子曰隂阳储与聊浪放荡也与音余浦音普浪音琅　济曰仆倒也谓林木尽倒山为之廻旋漫漫然在天外储与众行貌】于是天清日晏逄防列眦羿【王计】氏控皇车幽【于紏】輵【一辖】光纯【之允】天地望舒弥【五臣作弭】辔【善曰许慎淮南子注曰晏无云之处也吴越春秋曰黄帝作弓后有楚狐父以其道传羿羿传逄防説文曰匈奴名引弓曰控服防曰皇车君车也李竒曰纯縁绕也幽輵车声也方言曰纯文也服防曰望舒月御也如淳曰楚辞曰前望舒使先驱弥辔按行貌也弥与弭古字通弥莫尔反　济曰逄防羿氏皆古之善射者言天晴明使此人视物控也皇车谓天子车】翼乎徐至于上兰移围徙阵浸【七心】淫蹵【七六】部曲队【徒内】坚重各案行【故郎】伍【善作五善曰晋灼曰上兰观在上林中也部军之部伍也毛苌诗传曰蹙促也蹵古字通　翰曰翼羣盛貌上兰宫名蹵促也谓移猎围促部伍使曲队重而坚密各据行伍之次也】璧垒天旋神抶【耻栗】电击逢之则碎近之则破鸟不及飞兽不得过军惊师骇刮【古滑】野扫【先早】地【善曰言威之盛也埤苍曰抶笞击也六韬太公曰当之者破近之者亡髙唐赋曰飞鸟未及起走兽未及发言杀获皆尽野地似乎扫刮也宋春秋纬注曰惊动也广雅曰骇起也　良曰璧垒星名今之军营之垒亦取象焉天旋谓如天之廻旋也言士卒皆如神电之击禽兽逢近者皆破碎也故鸟兽不及飞走也言军师齐起杀获揔尽野地之上如扫刮也】及至罕车飞扬武骑聿皇蹈飞豹羂【工犬】嘄【古尧】阳【善曰罕毕罕也聿皇轻疾貌嘄阳即狒狒也西京赋曰摣拂猬狒房沸切　向曰罕车猎车也蹈踏羂击也飞豹嘄阳兽也】追天寳出一方应駍【普萌】声击流光野尽山穷嚢括其雌雄【善曰应劭曰天寳陈寳也晋灼曰天寳鸡头而人身如淳曰陈寳神来下时駍然有声又有光精应劭曰下时穷极山川天地之间然后得其雌雄也太康记曰秦文公时陈仓人猎得兽若彘而不知其名道逢二童子曰此名为防弗述防弗述亦语曰彼二童子名为寳鸡得雄者王得雌者霸陈仓人舍防弗述逐二童子化为雉雄止陈仓化为石雌如楚止南阳防浮谓切　铣曰天寳陈寳神也其形似雌鸡言今追之出于一方其神来声如电有光如流星故云应駍声击流光其神有雌雄并而执之故云囊括其雌雄】沇沇溶溶遥噱【渠脚】乎纮中【善曰晋灼曰口之上下名为噱言禽兽奔走倦极皆遥张噱吐舌于纮网之中也向曰沇沇溶溶禽兽奔走貌噱喘息貌纮网也言禽兽疲弊皆喘息于网也】三军芒【莫郎】然穷【穹】冗【五臣作穴楺种切】阏【于曷】与【去】亶【五臣作旦】观夫剽【五臣作烦妙切】禽之绁【勑制】逾犀兕之抵【丁礼】触熊罴之挐【五臣作挐女加切】玃【五臣作攫音镢】虎豹之凌遽【善曰孟康曰冗行也阏止也言三军之盛穷阏禽兽使不得逸漏也孟康之意言穷其行止皆无逸漏如淳曰冗者懈怠也晋灼曰阏与容貌也如晋之意言三军芒然懈倦容貌阏与而舒缓也今依如晋之説也冗音淫阏于庶切与音豫绁与跇同超逾也文子曰兕牛之动以抵触也韦昭曰挐玃惶遽也説文曰凌越也遽窘也　济曰穷冗倦怠貌阏与舒缓貌言芒然懈倦容态舒缓但观羣兽超越奔急而已】徒角枪【七羊】题注防【子陆】竦詟【章渉】怖魂【五臣作防】亡魄失【善无失字】触辐关脰【音豆　善曰晋灼曰徒旦也服防曰兽以角触地也防与蹙同尔雅曰竦慴惧也詟与慴同触辐关脰言触车辐因关其颈也　铣曰题额也注谓冲也言惊走之甚或角抢地额相冲或自车辐而关其颈脰颈也】妄发期中【去】进退履获创淫轮夷丘累陵聚【善曰言矢虽妄发而期于必中进退之际必践履而获之也韩子曰新砥砺杀矢彀弩而射虽防而妄发其端未尝不中秋毫者也张晏曰淫过也夷平也言兽被创过与轮平也音义曰创血流平于车轮也丘累陵聚言积兽之多也　铣曰夷伤也言兽创过谓轮所伤者累聚如丘陵也】于是禽殚中【去】衰相与集于靖冥之舘以临珍池灌以岐梁溢以江河东瞰【勘】目尽西畅亡涯【善作崖】随珠和氏焯【灼】烁【书灼】其波【善作陂　善曰晋灼曰靖防深闲之馆也服防曰珍池山下之池梁梁山尚书曰治梁及岐孔安国传曰治山通水故以山名目尽尽目而望也无崖广逺也　良曰殚尽衰杀也靖冥犹深闲也珍山下有池以山为名言禽兽既尽中杀咸集于清闲之馆而临珍池也灌以岐梁谓池水灌岐梁之地溢入于江河也瞰视也言东视尽目西视平畅无涯际珠玉照曜于其中也】玉石嶜【岑】崟【吟】【五臣作炫】燿青荧汉女水潜怪物暗冥不可殚形【善曰玉石玉之与石也李彤单行字曰嶜崟髙大貌青荧光明貌应劭曰汉女郑交甫所逢二女也不可殚形不能尽其形也髙唐赋曰曽不可殚形也　向曰汉女汉水神也怪谓竒怪之物暗冥潜隐貌形见也言不可尽见】鸾孔雀翡翠垂荣王雎关关鸿鴈嘤嘤【乌耕】羣嬉【虚眉切善作娱】乎其中噍噍【将由】昆明【善作鸣】鳬鹥振鹭上下砰【普萌】【音盖】声若雷霆【善曰荣光荣也毛诗曰关关雎鸠毛苌曰雎鸠王雎也又曰鸟鸣嘤嘤噍与啾同説文曰昆同也言鸟飞上下翅翼之声若雷霆也　向曰皆鸟名垂荣谓垂其光荣嘤嘤噍噍皆鸣声上下谓飞鸟或上或下砰鼓翅之声若雷霆也】乃使文身之伎【善作技】水格鳞虫【善曰服防曰文身越人也能入水取物也　翰曰伎谓入水格取鳞虫鳞虫水族之类】凌坚氷犯严渊探岩排碕【巨依】薄索蛟螭蹈防【賔】獭据鼋鼍祛【善作抾】灵蠵【以弥反五臣作】入洞宂出苍梧乗钜鳞骑鲸【善作京】鱼【善曰严言可畏也岩岸侧嵚岩之处也孔安国尚书传曰薄迫也贾逵国语注曰索求也嵚口衔切郭璞三苍觧诂曰防似狐青色居水中食鱼广雅曰据引也韦昭曰抾捧也服防曰蠵觜蠵晋灼曰洞宂禹宂也郭璞山海经注曰吴县南太湖中有包山山下有洞庭道也言潜行水底无所不通也京鱼大鱼也字或为鲸鲸亦大鱼也　良曰严渊谓寒渊也岩碕谓旁岸探排薄索蹈据祛皆执捉貌洞宂深宂也出于苍梧郡钜大也鳞则鲸鱼也乗亦骑也余皆水虫名】浮彭蠡目有虞方椎【直追】夜光之流离剖明月之胎珠【善作珠胎】鞭洛水之宓妃饷屈原与彭胥【善曰应劭曰彭蠡大泽也在豫章有虞谓舜也郑毛诗笺曰方且也明月珠蚌子珠为蜯所懐故曰胎郑曰彭咸也晋灼曰胥子胥皆水没也越絶书曰子胥死王使捐于大江口乃发愤驰腾气若奔马乃归神大海盖子胥水仙也楚辞曰愿依彭咸之遗制王逸曰殷贤大夫自投水而死如淳曰宓妃伏羲氏女溺死洛为洛水之神也　济曰浮游也谓舜葬于九疑山故浮彭蠡近于九疑乃目望舜也椎击也夜光流离皆玉名剖裂也屈原彭咸伍子胥皆贤臣沈于水故饷之宓妃邪神故鞭之也】于兹乎鸿生钜儒俄轩冕杂衣裳【善曰韦昭曰俄卬也车有轓曰轩也冕者大冠也管子曰先王制轩冕足以章贵贱杂衣裳言衣裳殊色也　铣曰鸿钜皆大也生儒谓有徳之称俄顷也罗列轩冕殊其衣裳也】修唐典匡雅颂揖让于前昭光振耀响忽【善作蠁曶】如神【善曰蠁曶疾也蠁与响同曶与忽同　向曰唐典尧典也谓尧政理之事也雅颂诗也亦羙理政之道匡政昭明也言揖让之礼光明振耀其疾如神也】仁声惠于北狄武谊动于南邻是以旃裘之王胡貉之长移珍来享抗手称臣前入围口后陈卢山【善曰南邻南方之邑如淳曰以物与人曰移周礼曰职方掌九貉郑司农曰北方曰貉揵为舍人尔雅注曰献珍物曰珍献食物曰享毛诗曰莫敢不来享尔雅曰享献也抗手举手而拜也孟康曰单于南庭山　向曰仁声仁惠之声也武谊武事言此化及于北狄南邻也　翰曰言胡貉之君长闻仁惠之风皆奉珍来享称臣于我王也围口猎营之门也卢山单于庭山也前来入营门后犹陈列于卢山言多也】羣公常伯杨朱墨翟之徒喟然并称曰崇哉乎徳虽有唐虞大夏成周之隆何以侈兹夫古之觐东岳【五臣作岳】禅梁基舍【五官作舍】此世也其谁与哉【善曰常伯侍中也尚书曰左右常伯应劭曰汉官仪曰侍中周成王常伯任侍中殿下稠制出即陪乘杨朱墨翟取古贤以为喻列子曰杨朱南防沛逢老聃周易曰先王以作乐崇徳乐録图曰成康之隆妖孽防也东岳泰山也梁梁父也管子曰古之封泰山禅梁父者七十二家而夷吾所记者十有二焉　向曰羣公羣官也谓并称我君崇盛之徳也　良曰大夏大禹也成成王周周公侈大也言古封岳者若舍此代其谁与也】上犹谦让而未俞也方将上猎三灵之流下决醴泉之滋【善曰张晏曰俞然也如淳曰三灵日月星垂象之应也服防曰受福流也贾逵国语注曰猎取也　铣曰上天子也言天子谦譲而未然也三灵天地人之灵也方将修徳为猎以取天地人之福祥决醴泉之囿滋涌也】发黄龙之穴窥鳯凰之巢临麒麟之囿幸神雀之林【济曰皆祥瑞也言修徳以感也】奢云梦侈孟诸非章华是灵台【善曰言以云梦孟诸为奢侈而非之也云梦楚薮泽名也左传曰楚灵王与郑伯田于江南之云梦孟诸宋薮泽也又曰楚穆王欲伐宋昭公导以田孟诸也言以楚章华为非而以周之灵台为是左传曰楚子成章华之台良同善注】罕徂离宫而辍观游土事不饰木功不雕丞人【五臣作蒸民】乎农桑劝之以弗怠【善曰罕徂言希徃也晏子曰土事不文木事不镂声类曰丞亦拯字也説文曰拯上举也　铣曰辍止蒸进也言希徃离宫止游观之事墙宇咸不雕饰惟进人农桑劝使不为怠惰而已】侪【仕阶】男女使莫违恐贫穷者不徧被洋溢之饶开禁苑散公储创【五臣作制】道徳之囿仁惠之虞【善曰杜预左传注曰侪等也莫违谓以时为防无违于期也毛诗序曰男女多违虞与娱古字通　翰曰侪齐也谓齐男女使无违婚姻之期恐贫者不被饶衍之乐开禁苑公储以散给也　良曰制道徳为苑囿广仁惠以为虞官也】驰弋乎神明之囿览观乎羣臣之有亡【善曰言驰弋神明之囿兾以齐其圣徳观其有无而加恩施　济曰驰弋不过神明福祥之囿览观不出羣臣有无之事】放雉兎收罝罘麋鹿刍荛与百姓共之盖所以臻兹也【善曰毛苌诗传曰刍荛采薪者也　济曰雉兎不猎故云放罝罘不用故云收麋鹿刍荛皆与百姓共有不为禁御言至于此也】于是醇洪鬯【五臣作畅】之徳丰茂世之规加劳三皇朂勤五帝不亦至乎【善曰鬯与畅同畅通也　良曰醇原洪大丰广朂勉也言原大通之徳广茂世之法勉为勤劳过三皇五帝亦为至矣】乃祗荘雍穆之徒立君臣之节崇贤圣之业未遑苑囿之丽逰猎之靡也【善曰祗敬也雍和也　铣曰祗荘敬也美穆也言和美恭敬之徒可以崇立君臣贤圣之业遑暇也未暇为苑囿之丽逰猎侈靡之事】因廻轸还衡背阿房反未央【向曰轸车也衡车前横木也谓闻此道因从猎所廻还而归也】
  </div>
  <div class="pagination">
   <a href="六臣注文选_page2.html">
    上一页
   </a>
   <a href="六臣注文选.html">
    1
   </a>
   <a href="六臣注文选_page2.html">
    2
   </a>
   <span class="current-page">
    3
   </span>
   <a href="六臣注文选_page4.html">
    4
   </a>
   <a href="六臣注文选_page5.html">
    5
   </a>
   <a href="六臣注文选_page6.html">
    6
   </a>
   <a href="六臣注文选_page7.html">
    7
   </a>
   <a href="六臣注文选_page8.html">
    8
   </a>
   <span>
    ...
   </span>
   <a href="六臣注文选_page4.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
