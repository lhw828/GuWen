<!DOCTYPE html>
<html>
 <head>
  <meta charset="utf-8"/>
  <title>
   六臣注文选 - 第 23 页/共 33 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   六臣注文选 - 第 23 页/共 33 页
  </h1>
  <div class="content">
   永明十一年防秀才文五首
　　王元长
　　问秀才朕秉箓御天握枢临极【善曰尚书琁玑钤曰河图命纪也图天地帝王终始存亡之期録代之矩箓与録同也周易曰时乘六龙以御天易通卦验曰遂皇氏始出握机矩郑曰遂皇遂人也但持斗机运转之法春秋运斗枢曰北斗七星第一星天枢论语素王受命防曰王者受命布政易俗以御八极　翰曰秉执也箓符也天子受命执之以御制天下也枢北斗第一星握此以临八极者以取万物所仰而知四时之不失也】五辰空抚九序未歌【善曰尚书咎繇曰抚于五辰庶绩其凝孔安国曰百官皆抚顺五行之时众功皆成也又曰徳惟善政政在养民水火金木土谷惟修正徳利用厚生惟和九功惟叙九叙惟歌　向曰五辰五行之时也抚顺也九叙谓六府三事也六府谓水火金木土谷三事谓正徳利用厚生也今未歌者谓其未治】至于思政明台访道宣室【善曰管子曰黄帝立明台之义上观于贤也汉书曰文帝思贾谊徴之至入见上方受厘坐宣室上因感鬼神事而问鬼神之本苏林曰宣室未央前正室也　铣曰明台明堂也天子布政之宫宣室谓汉召贤良之处殿名也】若坠之恻毎勤如伤之念恒轸【善曰尚书曰民坠涂炭孔安国曰若陷泥坠火左氏传逢滑曰国之兴也视人如伤许慎淮南子注曰轸转也　良曰今恻怆哀念毎勤劳而轸痛也】故恤贫缓赋省徭慎狱【善曰应劭曰繇者役也　向曰忧贫人寛赋税省繇役慎刑狱】幸四境无虞三秋式稔【善曰尚书曰四方无虞予一人以宁秋有三月故曰三秋元命苞曰阳气数成于三故时别三月宋衷曰四时皆象此类不唯秋也广雅曰年稔秋谷熟也　济曰四境无度备之事谓不起甲兵三秋之稼用有丰稔也虞度也】而多黍多稌【杜】不兴两穗之謡无褐无衣必盈七月之叹【善曰毛诗曰丰年多黍多稌东观汉记曰张堪字君游为渔阳太守劝民耕种以致殷富有百姓歌曰桑无附枝麦穗两岐张君为政乐不可支　翰曰稌稲谷也七月诗云无衣无褐何以卒嵗言今必多此叹者盈多也】岂布政未优将罢【五臣作疲】民难业【善曰毛诗曰敷政优优百禄是遒周礼曰以图土教罢民　铣曰问岂由布政治之未优洽将为疲弊之民难成产业也】登尔于朝是属宏议罔弗同心以匡厥辟【善曰汉书诏防晁　曰登大夫于朝亲谕朕志难蜀文曰将崇论宏议也　良曰尔汝宏大罔无匡正厥其辟君也言登汝于朝是属望大议以安治天下无不同心正其君也】
　　又问惟王建国惟典命官【善曰周礼曰惟王建国辨方正位尚书尧典曰乃命羲和向曰惟辞也建立也典常也言王者立国常命贤良居其官秩】上叶星象下符川岳
　　【善曰春秋汉含孳曰故三公象五岳九卿法河海三公在天法三台九卿法北斗　济曰叶合符同也上合星象者三台星主三公位也下同川岳九卿法河海三公又象五岳也】必待天爵具脩人纪咸事然后防才授职【五臣作位】揆务分司【善曰孟子曰仁义忠信乐善不倦此天爵也公卿大夫此人爵也古之人脩其天爵而人爵从之汉书诏防公孙曰天文地理人亊之纪子大夫习焉公孙对曰天地无私亲顺之利起逆之害生此天文地理人事之纪也尔雅曰揆度也　翰曰仁义忠信礼乐曰天爵人有此六者具脩则为人纪纲皆可从于王亊然后因才以授其位度事以分其司主也】是以五正置于朱宣下民不忒【善曰左氏传郯子谓昭子曰少皥摰之立鳯鸟适至故纪于鸟乌师而乌名五雉为五工正河图曰大星如虹下流华渚女节意感生白帝朱宣宋均曰朱宣少昊氏郑孝经注曰忒差也　向曰少吴之立有鳯凰至故以鸟名官以鳯凰为厯正鸟司分伯赵司至青鸟司开丹鸟司闭此五正也朱宣则少吴之号也忒差也言下人皆不差失】九工开于黄序庶绩其凝【善曰汉书刘向上疏曰舜命九官济济相让和之至也应劭尚书禹作司空弃作后稷契作司徒咎繇作士垂作共工益作虞伯夷作秩宗防作典乐龙作纳言凡九官皇甫谧帝王世纪曰舜始即真改正朔以土承火色尚黄尚书中所谓建黄授正改朔尚书咎繇曰庶绩其凝孔安国曰凝成也　良曰工官也黄帝将兴有瑞云故以云为官名有五又有同徳者四人以五合四为九官也黄序则黄帝也庶众绩功凝成也】周官三百汉位兼倍【善曰礼记曰有虞氏之官五十夏后官百殷官二百周官三百汉书曰秦立百官汉因循不革自佐史至丞相十三万三百八十五人今云兼倍略言之耳　铣曰周建官号有三百也汉位兼而倍之】歴兹以降游惰【五臣作情】实繁【善曰孔丛子赵王曰仲尼大圣自兹以降世业不替礼记曰垂绥五寸防惰之士郑曰惰游罢人也尚书曰实繁有徒　济曰歴从兹此降谓从汉至齐游散之官怠惰之职者实繁多也】若闲冗卑【五臣作毕】弃则横【去声】议无己【善曰荀恱申鉴曰正贪禄省闲冗与时消息昭惠防下文頴汉书注曰冗散也孟子曰圣王不作诸侯放恣处士横议　翰曰冗散之官言若闲散之官尽为弃废则怨嗟横议无己】冕笏不澄则坐谈弥积【善曰魏志郭嘉说太祖曰刘表坐谈客耳　向曰冕笏官之服饰也若官不事澄清之道则坐为谈讥者益复多积也弥益也】何则可脩善详其对【善曰家语孔子曰欲善则详王肃曰欲善其事当详慎之毛苌诗传曰详审也　铣曰则法言用舍二途何法可脩而行之善为详审以对我也】又问昔者贤牧分陜良守共治【传曰公羊传曰自陜以东周公主之自陜以西邵公主之袁焕与曹植书曰邵公与周公俱受分陜之任汉书曰孝宣躬亲万机励精为治常称曰与我共治者其唯良二千石乎　济曰贤牧分陜谓邵公也】下邑必树其风一乡可以为绩【善曰论语曰子之武城闻弦歌之声郑曰武城鲁之下邑尚书曰章善瘅恶树之风声一郷谓桐乡也汉书曰朱邑为桐乡啬夫防平不苛及死子葬之桐郷人为邑起冢立祠　良曰言虽小邑必树其风化也五州为郷万二千五百家也绩功也】至有旦抚鸣琴曰置醇酒【善曰吕氏春秋曰宓子贱治单父弹琴身不下堂而单父治汉书曰曹参代萧何为相国日夜饮酒卿大夫以下吏及賔客见参不亊事来者皆欲有言至者参辄饮以醇酒度之欲有言复饮醉而后去终莫得开说　翰同善注】文而无害严而不残故能出人于阽【盐】危之域跻【五臣作济】俗于仁夀之地【善曰汉书曰萧何以文毋害为沛主吏掾音义曰文无所枉害也汉书曰隽不疑为吏严而不残也汉书贾谊上书曰安有天下阽危者若是臣瓒曰临危曰阽或曰阽屋檐也汉书王吉上疏曰陛下敺一世之民跻之仁夀之域则俗何以不若成康夀何以不若高宗也　良曰贤吏虽守文法不害于人也虽严肃而不残暴于下故能济出临危之人俗为仁义故使人登夀考也阽临也域亦犹地也】是以贾谊言天【五臣无天】下之有恶吏之罪也【善曰贾子曰吏能为善则人必能善也故人之不善也吏之罪也　铣曰吏之仁贤　黎民不犯吏之不肖则民有恶则吏之罪也】顷深汰太珪符妙简铜墨【善曰范晔后汉书曰诏书沙汰刺史二千石以贾琮为冀州刺史说文曰汰简也汰达盖切周礼曰上公之礼执桓珪诸侯之礼执信珪诸伯执躬珪汉书曰文帝初与郡守为铜虎符竹使符潘安仁夏侯湛诔曰妙简邦良尔雅曰简择也汉书曰县令长皆秦官秩六百石以上皆铜印墨绶也　济曰顷犹向时也汰谓沙汰珪符谓刺史铜墨谓县令】而春雉未驯秋螟不散【善曰范晔后汉书曰宋均迁九江太守山阳楚沛多蝗其飞至九江东界者辄东西散去　良曰东观汉记鲁恭为中牟令是时郡国螟伤苗稼而独不入中牟河南尹袁安闻之疑不实使仁恕掾肥亲往观之亲与恭俱坐桑下有雉过止其傍傍有儿童亲曰何不捕之儿曰雉方育子也亲乃曰所以来者察君之迹尔虫不犯竟一异化及鸟兽二异童子有仁心三异也言今虽沙汰刺史妙简县令而春雉且未驯秋螟复不散也驯行也螟虫所以食苗者】入在朕前凑其智略出连城守阙尔无闻【善同铣注　铣曰汉吾丘夀王为东郡守有诏赐夀王书曰子在朕前之时智略辐凑及至十余城之守职事并废甚不称在前时何也言今所选刺史县令亦如此】岂薪槱【由】之道未为网罗之目尚简【善曰毛诗曰芃芃棫朴薪之槱之毛苌曰山木茂盛万人得而薪之贤人众国家得用蕃兴也曹子建书曰仲宣得步于汉南孔璋鹰扬于河朔吾王设天网以该之孔安国尚书传曰简略也　翰曰槱积大简略也文子曰有鸟将来张罗而待之得鸟者罗之一目今为一目之罗无可得鸟言求贤不广何由得贤者也目网目也言今之求吏未得贤者岂薪积之未久为复网罗之目尚略】悉意正辞无侵执事【善曰汉书诏防晁错曰大夫其正论毋枉执事音义或曰毋为有司枉挠　向曰悉尽也无侵执事谓无恐侵误执事之臣不尽意正辞以对】
　　又问朕闻上智利民不述于礼大贤彊国罔图惟旧【善曰史记商君说秦孝公曰圣人茍可以彊国不法其故茍可以彊民不脩其礼也　铣曰上智之人且利于民而不述于礼大贤之人彊于国无谋于旧法皆取权宜以为制度但利民彊国而已】岂非疗饥不期于鼎食拯溺无待于规行【善曰毛诗曰泌之洋洋可以乐饥郑曰泌水洋洋然饥者见之可饮以饥音义与疗同家语曰子路南游于楚列鼎而食抱朴子曰规行矩步不可以救火拯溺也　济曰权宜应时之理岂非饥者不择飱拯济沉溺者岂待为规矩之行步贵救之而已】是以三王异道而共昌五霸殊风而并烈【善曰淮南子曰五帝异道而徳覆天下三王殊事而名施后世左氏传賔媚人曰五伯之霸也勤而抚之以役王命杜预曰夏伯昆吾商伯大彭豕韦周伯齐桓晋文战国防赵王谓赵文曰三代不同服而王五伯不同俗而政　良曰三王谓夏殷周也五霸晋文齐桓秦缪楚庄宋襄异道谓异其政道殊风谓殊其风化霸长烈盛也】今农战不脩文儒是竞【善曰商君书曰国待农战而安君待农战而尊论衡曰上书白记者文儒也夫文儒之力过儒生况文史也　翰曰脩理也今田农及兵战之事并不理文儒之人皆相驰竞】弃本徇末厥滋多【善曰汉书诏曰农天下之大本也而人或不务本而事末故生不遂李竒曰本农也末贾也　向曰徇求厥其也】昔宋臣以礼乐为残贼汉主比文章于郑卫【善曰宋臣墨翟也孙卿子曰乐也者和之不可变者也礼也者理之不可易者也墨子非之几过刑也墨子贱礼乐而贵勇力贪则为盗富则为贼治世反是汉书曰宣帝数从王襃等所幸宫观辄为歌颂议者多以为滛靡不急上曰辞赋大者与诗同义小者辨丽可嘉譬如女工有绮縠音乐有郑卫也　济同善注】岂欲非圣无法将以既道而权【善曰孝经曰非圣人者无法论语子曰可与共学未可与适道可与适道未可与立可与立未可与权公羊传曰权者何权者反于经然后有善者也　铣曰贱礼乐文章岂欲非先圣之道而以为无法乎以穷道而权时之宜既犹穷也】今欲専士女于耕桑习乡闾以弓骑【善曰孝经钩命决曰耕桑得利究年受福史记曰赵武灵玉胡服以习骑射也　良曰今欲専男士为耕女士为桑以资衣食乡闾之间习于弓骑以备战也】五都复而事庠序四民富而归文学【善曰汉书曰王莽于五都立均宫更名雒阳邯郸临淄宛成都五都市长皆为五均司市师又曰平帝立学官郷曰庠聚曰序管子曰士农工商四民者国之右民也　翰曰五都谓临淄宛洛邯郸成都也于时此五都人叛故欲先农战后庠序待民富归文学之道庠序亦学】其道奚若尔无面从【善曰尚书曰予违汝弼汝无面从也　向曰奚何若如尔汝也面谓对面顺从而退有异言】
　　又问自晋氏不纲关河荡析【善曰班固汉书述曰秦人不纲网漏于楚王隠晋书曰石季龙死朝廷欲遂荡平关河尚书盘庚曰今我民用荡析离居也　翰曰不纲谓失其纪纲也关河州郡为羣贼分析以僭称之】宋人失驭淮汴崩离【善曰答賔戏曰王涂芜秽因失其御应劭汉书注曰汴水在荥阳西南论语子曰邦分崩离析而不能守也　济曰宋人宋帝也失驭谓乱也淮汴分崩人离散也淮汴二水名】朕思念【善作命字】旧民永言攸济【善曰毛诗曰永言孝思尚书曰予惟小子若涉渊水予惟往求朕攸济　铣曰旧民谓晋宋经离乱之民永言思其所济也攸所也】故选将开边劳【去】来【去】安集【善曰汉书严尤上疏曰武帝选将练兵深入逺戍班固曰武帝广开三边毛诗序曰万民离散不安其居而能劳来还定安集之　良曰选军将开边境慰劳百姓之勤苦赐来其复居者使安散者使集】加以纳款通和布徳脩礼【善曰纳其款关之诚而通其和好之礼汉书曰匈奴呼韩邪单于欵五原塞遣名王奉献始和亲吕氏春秋曰季春之月天子布徳行惠孙卿子曰管仲为政者也未及脩礼故脩礼者王为政者彊也　向曰戎狄纳言款诚通其和亲而我则布徳以恱之脩礼以制之】歌皇华而遣使赋膏雨而怀賔【善曰周礼曰二曰教职以安邦国以怀賔客也　翰曰诗云皇皇者华君遣使臣也皇华美也言奉君命为美也左传曰季武子如晋晋侯飨之范宣子赋黍苗武子再拜曰小国之仰大国也如百谷之仰膏雨也言今有外蕃怀徳来賔亦仰我如膏雨】所以关洛动南望之怀獯【勲】夷遽北归之念【善曰王逸楚辞注曰遽竞也　济曰关秦也洛洛阳南望谓乱已平齐都江南故云南望獯夷北狄也言其处北有归化于国家之念】夫危叶畏风惊禽易落【善曰汉书上曰单于待命加慢今欲攻之如何王恢曰草木遭霜者不可以风过通方之士不可以文乱今击之单于可禽淮南子曰使叶落者风摇之也战国防魏谓春申君曰日者更嬴谓魏王曰臣能虚发而下鸟有鸿鴈从东方来更嬴以虚弓下之王曰射尔至此乎更嬴曰此孽也其飞徐者创痛也悲鸣者久失羣也故创未息而惊心未去闻音而高飞故创怯今临武君甞为秦孽不可为秦之将　铣曰危叶谓秋木之叶落霜而畏风鸟之惊扰闻乃落此喻北齐后魏也】无待干戈聊用辞辩【良曰言其易为诛伐盖用辞辩亦可定之】片言而求三辅一说而定五州【善曰汉书曰内史武帝更名京兆尹左内史更名左冯翊主爵中尉更名右扶风是为三辅尚书有十二州宋得其五云五州顔延之待游曲阿诗云春方动宸驾望幸倾五州　何曰三辅后魏所都五州北齐所据片言之辩説可求而定之豫青徐兖冀州曰五州】斯路何阶人谁或可进谋诵志以沃朕心【善曰尔雅曰阶因也言进嘉谋当谓颂汝志以沃帝心也周礼曰撢人掌诵王志道国之政事郑曰以王之志与政事论说诸侯撢音探广雅曰诵言也然彼言王志与此微殊不以文害意也尚书曰启乃心沃朕心翰曰斯路词辩之路何阶言斯路以及之谁人或堪为此事诵述也沃犹洗也】
　　天监三年防秀才文三首【善曰何之元梁典曰天监武帝年号也】任彦升【铣曰天监梁帝年号】
　　问秀才朕长驱樊邓直指商郊【善曰商喻齐也史记乐毅书曰轻卒锐兵长驱至国汉书朱买臣曰发兵浮海直至泉山尚书曰武王朝至于商郊也　济曰樊邓地名商郊纣都也而齐东昬侯无道比之于纣】因借时来乘此歴运【善曰魏志刘廙上疏曰臣遭乾坤之灵值时来之运也　向曰谓东昬无道武帝伐之而齐禅位于帝故曰时来而乘此歴防运防也】当扆永念犹怀慙徳【善曰礼记曰天子当扆而立尚书曰成汤放桀于南巢惟有慙徳　向曰扆天子屏风也慙徳谓谦无徳而为人君也】何者百王之敝齐季斯甚【善曰班固汉书赞曰汉承百王之敝季谓末年　翰曰百王谓古来之王也】衣冠礼乐埽地无余【善曰衣冠制度礼乐轨仪皆见废弃故无余也班固汉书赞曰秦灭六国而上古遗烈扫地尽矣　济曰言如埽地而净一无余者】雕斵【善作斵雕】刓方经纶草昧【善曰汉书曰汉兴破觚而为圜斵雕而为朴苏林汉书注曰刓角之刓与刓剸同周易曰云雷屯君子以经纶人曰天造草昧宜建侯而不宁郑曰造成也草草创昧昧爽也　铣曰雕斵刓方饰圆方也经营纶理也草昧谓造物之始如是冥昧也言欲营理造礼乐也】采三王之礼冠履粗分因六代之乐宫判始辨【善曰周礼曰王宫悬诸侯轩悬卿大夫判悬士特悬　向曰三王夏殷周也粗略也六代黄帝及尧舜三王也宫天子之悬乐判卿大夫也言上下礼乐略有分辨】而百度草创仓廪未实【善曰尚书曰百度惟贞论语禆谌草创之管子曰仓廪实知礼节　向曰百度法制也草创创始也言法制造始仓廪无备】若终亩不税则国用靡资【善曰国语曰王耕三推之庶人终于畆礼记曰古者公田籍而不税毛苌诗传曰资财也　翰曰若不税赋百姓则国家所用无资也靡无也】百姓不足则恻隠深虑【善曰论语有若曰百姓足君孰与不足百姓不足君孰与足孟子曰无恻隠之心非仁也恻隠者仁之端　铣曰恻隠内忧于心】毎时入刍槀嵗课田租【善曰汉旧仪曰民田租刍槀以给经用也尚书曰百里纳藁　济曰刍草也以供廏马之食课敛也】愀【子小】然疚【救】怀如怜赤子【善曰礼记曰哀公敢问人道谁为大孔子愀然作色而对月赋曰悄焉疚懐尚书曰若保赤子惟民其康乂也　向曰愀然忧色变也疚病也言忧如病在怀也赤子婴儿言怜下民如此】今欲使朕无满堂之念民有家给之饶【善曰说苑曰古人于天下也譬一堂之上今有满堂饮酒有一人独索然向隅泣则一堂之人皆不乐也邓析子曰圣人逍遥一世之间而家给人足天下太平也　济曰一人向隅则满堂不乐言今下民未安欲令其安使我无不乐之念人皆有资给之足可得乎饶足也】渐登九年之蓄稍去关市之赋【善曰礼记曰国无九年之蓄曰不足周礼曰以九赋敛财贿七曰关市之赋郑曰赋谓口出泉关市谓占防百物也　铣曰九年耕有三年之蓄以少至多故云渐登蓄积也古者税关市谓出入由关市以征民之钱今将稍去其赋】子大夫当此三道利用賔王【善曰汉书诏防晁错曰大夫之行当此三道张晏曰国体人亊直言也周易曰观国之光利用賔于王　翰曰三道谓国体人事直言也利用賔王谓才可以利于时用为帝王之賔客】斯理何从伫闻良说【善曰顔延之防秀才文曰废兴之要敬俟良说　良曰此理何从谓少赋税求国家足用百姓不足此理何从而致伫立待也良善也】
　　问朕本自诸生弱龄有志【善曰钟离意别传曰严遵与光武皇帝俱为诸生礼记孔子曰大道之行也与三代之英丘未之逮而有志焉　向曰诸生谓诸书生少时有志于学也】闭户自精开巻独得【善曰楚国先贤传曰孙敬入学闭户牖精力过人太学谓曰闭户生入市市人相语闭户生来不忍欺也陶潜诫子书曰开巻有得便欣然防食　济曰精専于学开书巻而独得其趣】九流七略颇甞观览六艺百家庶非墙面【善曰汉书曰九流有儒家流道家流隂阳家流法家流名家流墨家流从横家流杂家流农家流又曰刘歆总羣书而奏其七略故有辑略有六艺略有诸子略有诗赋略有兵书略有数术略有方技略广雅曰颇少也周礼保氏养国子以道乃教之六艺一曰五礼二曰六乐三曰五射四曰五御五曰六书六曰九数淮南子曰百家异说各有所出论语子谓伯鱼曰汝为周南召南矣乎人而不为周南召南其犹正墙面而立也与　翰曰百家谓诸子凡有一百八十九家言百举其大数庶近也墙面谓面向墙而无所见者言我好学近非此流也】虽一日万防早朝晏罢听览之暇三余靡失【善曰尚书曰兢兢业业一日二日万防墨子曰早朝晏罢断狱治政也上林赋曰朕以览听余闲无事弃日魏略曰董遇字季真善左氏传从学者云若渴无日遇言当以三余或问三余之意遇言冬者嵗之余夜者日之余隂雨者时之余　向曰靡无也】上之化下草偃风从惟此虚寡弗能动俗【善曰论语子曰君子之徳风小人之徳草草上之风必偃蔡邕姜肱碑曰至徳动俗邑中化之　铣曰言上之化下如草之偃卧必从于风而我好学虚寡弗能得动于时俗惟此帝自谓也】昔紫衣贱服犹化齐风【善曰韩子曰齐桓公好服紫一国尽服紫当时十素不得一紫公患之告管仲管仲曰君欲止之何不自诫勿衣也谓左右曰甚恶紫臭公曰诺于是郎中莫衣紫其明日国中莫有衣紫三日境内莫衣紫也　良同善注】长缨鄙好且变邹俗【善曰韩子曰邹君好长缨左右皆服长缨甚贵邹君患之问左右左右对曰君好服之百姓亦多服是故贵邹君因先断其缨而出国中皆不服长缨也翰曰邹君好服长缨国人皆好长缨君甚患之因自断之而国中皆亦不服也上之化下有如此者】虽徳慙往贤业优前事【向曰言以徳薄于往贤而帝业则优于前事意欲儒学化下也】且夫搢绅道行禄利然也【善曰封禅书曰因杂搢绅先生之略术班固汉书赞曰大师众至千余人盖禄利之路然也　济曰搢绅官服也言此道之所行者盖以禄利之使然也】朕倾【五臣作仰】心骏骨非惧真龙【善曰新序曰郭隗谓燕王曰古之君有以千金市千里马者三年不得人请求之三月得马已死矣买其骨以五百金君大怒之人曰死马骨且市之况生马乎天下必以王为好马矣于是不能朞年千里马至者二今王诚愿致士请从隗始隗且见事况贤者也庄子曰子张见鲁哀公哀公不礼去曰君之好士有似叶公子高之好龙也叶公好龙室屋雕文尽以写龙于是天地闻而下之窥头于牖拖尾于堂叶公见之弃而退走失其魂魄五色无主是叶公非好真龙也好夫似龙而非龙也今君之好士也好夫似士而非士者　铣同善注】辎【缁】軿【旁丁】青紫如拾地芥【善曰范晔后汉书曰袁绍賔客所归辎軿紫毂填接街陌说文曰軿车前衣车后为辎汉书曰夏侯胜毎讲授常谓诸生曰士病不明经经术茍明其取青紫如俛拾地芥尔言好学明经术以取贵位之服如似车载之多也取之易也如拾地草　良曰辎軿车也青紫贵位之服也芥草也言好学明于经术以取贵位之服如似车载之多也取之易如拾地草也】而惰游废业十室而九【善曰礼记曰垂绥五寸惰游之士郑曰惰游罢人也抱朴子曰秦降及季抄天下欲反十室而九也　翰曰言学者懒惰游谓游戏以废道业者十家有九】鸣鸟蔑闻子衿不作【善曰言古者收教不及于道者故天下太平而鳯凰至学校废则作子衿以刺之而人感思学今则不然言不如古也尚书周公曰收罔朂弗及耉造徳弗降我则鸣鸟不闻毛苌诗序曰蔑如也诗序曰子衿刺学校废也两都赋序曰王泽竭而诗不作　济曰周书云收罔朂不及耉造徳不降我则鸣鸟不闻此欲收教不自朂勉之人不及道义者化之恐不降意为之则功不成也且天子圣明而功业成则鳯凰见不然则鳯鸟不至今人不自朂勉为学故鸣鸟无闻鸣鸟鳯也蔑无也】奬之路斯既然矣【善曰小雅曰奬劝也向曰大奬劝斯此也既然犹则如此】犹其寂寞应有良规【善曰魏志明帝报王朗诏曰钦纳至言思闻良规铣曰秀才犹如寂寞之中必有良善之规摹使致善道而来见于目也道生寂寞故言也】
　　问朕立谏鼔设谤木于兹三年矣【善曰邓析子曰尧置欲谏之鼔舜立诽谤之木此圣人也　良曰立鼔于朝有若谏君击之设谤木于阙有诽谤使人击之武帝立之已三年】比虽辐凑阙下多非政要日伏青蒲【五臣作规】罕能切直【善曰文子曰羣臣辐凑张湛曰如众辐之集于毂也范晔后汉书曰诏问蔡邕宜披露得失指陈政要也汉书曰史丹直入卧内顿首伏青蒲上应劭曰以青规地曰青蒲桓子新论曰切直忠正则汲黯之敢谏争也　翰曰言谏人多非政要日伏于庭希能切直青蒲天子内庭也以青色规之而谏者伏其上】将齐季多讳风流遂往【善曰毛苌诗传曰将且也老子曰天下多忌讳而民弥贫淮南子曰晩世风流终败礼义废上林赋曰遂往而不返矣　向曰将谓齐末法人多所忌讳此风流而遂去乎】将谓朕空然慕古虚受弗【善曰汉书王莽好空言慕古法多封爵人周易曰君子以虚受人　向曰将谓我空有慕古之志而虚心受物不大乎此疑问之辞】然自君临万防介在民【五臣作人】上【善曰左氏传子囊曰赫赫楚国而君临之方言介特也汉宣帝诏曰朕承洪业托于士民之上也　翰曰防国介独也】何尝以一言失防转徙朔方【善曰范晔后汉书曰蔡邕上疏帝览而叹息因起更衣曹节于后窃视之悉宣语左右事遂漏露程璜遂使人飞章言邕于是下邕洛阳狱诏减死一等与家属髠钳徙朔方诏不得以赦令除也　济曰徙迁也】睚【五懈】眦【什懈】有违论输左校【善曰汉书曰原涉好眦睚于尘中论输谓论其罪而输作也汉书陈咸传曰论输府下范晔后汉书曰李膺为河南尹时宛陵大姓羊元羣罢北海郡赃罪狼藉膺表欲罚其罪元羣行赂官竖膺反坐输作左校汉书曰将作少府有左校令丞也　翰曰睚眦不和儿输役也言从役于左队之中】使直臣杜口忠谠路絶【五臣作絶路　善曰汉书口邓公谓景帝曰内杜忠臣之口外为诸侯报怨声类曰谠善言也　铣曰杜塞也谠正也】将恐长之道别有未周【善曰韩诗曰将恐将惧薛君曰将辞也檀道鸾晋阳秋谢安为桓温司马不存小察尽长之风也　向曰言我虽不甞有谗邪所为而真臣忠正絶路恐大长之道有所不周】悉意【五臣作心】以陈极言无隠【善曰汉书曰哀帝使傅喜问李寻曰极言无有所讳周书曰慎问其故无隠乃情　良曰悉尽也言尽以心陈无有所隠】











　　文选巻三十六
　　钦定四库全书
　　文选卷三十七
　　梁　昭　明　太　子　萧　统　编
　　唐李善吕延济刘良张铣吕向李周翰注
　　表上【善曰表者明也标也如物之标表言标着事序使之明白以晓主上得尽其忠曰表三王已前谓之敷奏故尚书云敷奏以言是也至秦并天下改为表总有四品一曰章谢恩曰章二曰表陈事曰表三曰奏劾验政事曰奏四日駮推覆平论有异事进之曰駮六国及秦汉兼谓之上书行此五事至汉魏已来都曰表进之天子称表进诸侯称上疏魏已前天子亦得上疏】
　　荐祢衡表
　　孔文举【善曰范后汉书云孔融字文举鲁国人也幼有异才性好学举髙第拜御史歴官至将作大匠迁少府曹操既积嫌忌奏诛之下狱弃市　翰同善注】
　　臣闻洪水横流帝思俾乂【善曰孟子曰当尧之时天下犹未平洪水横流泛滥于天下尚书曰汤汤洪水方割有能俾乂孔安国曰俾使乂治　铣曰洪大也尧遭大水横流天下思使治者而众官举禹治之而定】旁求四方以招贤俊【善曰尚书曰旁求天下孔安国曰旁非一方也向曰招引也言于四方招引贤能俊异之人】昔世宗继统将祖业畴咨熈
　　载羣士响臻【善曰世宗孝武庙号也李竒汉书注曰统绪也班固汉书纪述曰世宗□□思祖业尚书云帝曰畴咨若时登庸又曰有能熈帝之载班固汉书述曰畴咨熈载髦俊并作如响臻应而至也孙卿子曰下之和上譬响之应声也　济曰统理大畴谁咨嗟熈广臻至也言武帝继理大业亦咨嗟求贤广召能事者故其众士响应而至者也】陛下叡【五臣作睿】圣纂承基绪【善曰陛下谓献帝也班固髙纪述曰纂尧之绪尔雅曰纂继也　良曰睿亦圣也绪业也言以圣徳承继大业】遭遇厄运劳谦日昃【善曰説文曰遇逄也周易曰劳谦君子有终吉尚书曰文王自朝至于日中昃弗遑暇食翰曰厄困也董卓破洛阳迁帝长安也日仄日晩也言勤劳谦恭日晩不食以求贤也】惟岳【善作维岳】
　　降神异人并【五臣作间】出【善曰毛诗曰维岳降神生甫及申铣注同此言山岳降灵间生异人谓祢衡也】窃见处士平原祢衡年二十四字正平淑质贞亮英才卓跞【力角切　善曰孟子曰得天下英才而教育之西都賔曰卓跞絶异也　向曰处士不从官者也淑善亮明英美也言善质正美明才高絶于人】初涉艺文升堂覩奥【善曰论语云子曰由也升堂矣未入于室也尔雅曰西南隅谓之奥　济曰涉歴也艺文谓道艺文章也奥深也升堂覩奥言初学则见道艺之深】目所一见辄诵于口耳所暂【五臣作蹔】闻不忘于心性与道合思若有神【善曰淮南子曰所谓真人者性含于道也　良曰禀性淳和与天道合思谋深逺有若神明也】羊潜计安世黙识以衡凖之诚不足怪【善曰汉书曰桑羊雒阳贾人子以心计年十三拜侍中又曰张安世字少孺为郎上行幸河东甞亡书三箧诏问莫能知唯安世识之具上其事后复购得书以相校无所遗失上竒其能擢为尚书令翰注同潜深黙闇也言此二人虽聪俊比之于衡彼不足怪】忠果正直志怀霜雪见善若惊疾恶若雠【善曰国语楚蓝尹亹谓子西曰夫阖庐闻一善言若惊得一士若赏谢承后汉书曰张俭清洁中正疾恶若雠　铣曰果敢断决也霜雪言洁白而肃物也言执性决断怀其洁白见善可慕者惊之若不及闻为恶不忠者憎之如仇雠也】任座抗行史鱼厉节殆无以过也【善曰吕氏春秋曰魏文侯饮问诸大夫寡人何如主也任座曰君不肖君也克中山不以封君之弟而以封君之子是以知不肖君也文侯不悦次及翟璜曰君贤君也臣闻其主贤者其臣直是以知君之贤也文侯悦文子曰傲世贱物士之抗行也广雅曰抗举也论语子曰直哉史鱼广雅曰厉高也　向曰殆几也言此二人之直几不过于衡也】鸷鸟累百不如一鹗【善曰史记赵简子曰鸷鸟累百不如一鹗】使衡立朝必有可观【善曰论语子曰赤也束带立于朝可使与賔客言又曰必有可观者焉汉书成帝诏曰举博士位卓然可观良曰言立衡于朝忠正亷能有可观瞩】飞辩骋辞溢气坌【蒲闷】涌解疑释结临敌有余【善曰坌涌貌也七略曰解纷释结反之于平安　翰曰坌尘也涌起解判结屈也言辩论之辞溢满之气如坌气也至于判疑解屈临于所敌必绰有余】昔贾谊求试属国诡系单于【善曰汉书贾谊曰何不试以臣为属国之官以主匈奴行臣之计必系单于之颈而制其命説文曰诡责也自责必系单于也汉书曰况自诡灭贼　铣曰属国典夷狄官诡竒也贾谊属国之官请设竒计以系单于之颈单于匈奴号】终军欲以长缨牵致劲越【善曰汉书曰南越与汉和亲乃遣终军使南越説其王欲令入朝比内诸侯军自请愿受长缨必覊南越王而致之阙下説文曰组綦小者为冠缨　向注同劲彊也】弱冠慷慨前代【五臣作世】美之近日路粹严象亦用异才擢拜台郎衡宜与为比【善曰説文曰慷慨壮士不得志于心贾谊终军皆年十八故曰弱冠典略曰路粹字文蔚少学于蔡邕髙才与京兆严象拜尚书郎象以兼有文武出为扬州刺史粹后为军谋祭酒与陈琳阮禹等典记室也　济曰慷慨壮节也美之谓美贾谊终军之壮气也路粹严象汉末时人皆以高才擢拜尚书郎言衡之才可与此数子为比用者也】如得龙跃天衢振翼云汉【善曰李陵诗曰防名于天衢班固汉书述曰攀龙附鳯并集天衢毛诗曰倬彼云汉　良曰天衢云汉以喻省阁也龙跃振翼喻任用得施其才也】扬声紫防垂光虹蜺足以昭近署之多士増四门之穆穆【善曰春秋合诚图曰北辰其星七在紫防中也尸子曰虹蜺为析翳两都赋序曰内设金马石渠之署尚书曰賔于四门四门穆穆　输曰扬声垂光言光仪高也昭明増益也四门四方之门也穆穆美也】钧天广乐必有竒丽之观帝室皇居必畜非常之宝若衡等辈不可多得【善曰史记赵简子曰我之帝所甚乐与百神游夫钧天广乐九奏万儛不类三代之乐其声动心应劭汉官仪曰帝室犹古言王室尚书曰所宝惟贤则迩人安　铣曰钧天广乐天帝乐也竒丽之观谓有竒丽异声可观也帝室皇居谓天子省阁也畜养也非常之宝谓贤人也言衡才有异观可谓国宝不可多得言少有也】激楚阳阿至妙之容掌技【善作伎】者之所贪【善曰楚辞曰宫庭震惊发激楚王逸曰激楚清声也淮南子曰足蹀阳阿之舞　向曰激楚阳阿皆曲名言舞此曲妙为容态者主技乐之人所以贪爱也】飞兔騕【乌鸟】防絶足奔放良乐之所急也【善曰吕氏春秋曰飞兔腰防古之俊马也又曰古者善相马者若赵之王良秦之伯乐尤尽其妙也　济曰王良伯乐皆古善御者急谓急于所求】臣等区区敢不以闻【善曰季陵书曰区区之心广雅曰区区爱也　良曰区区犹勤勤也】陛下笃慎取士必须効试乞令衡以褐衣召见【善曰汉书刘敬曰臣衣褐衣谒见　良曰笃厚慎重也褐衣短衣也言天子厚重取士则必効试愿令衡以短衣引见而问之材行庶可观采也】必【善无必字】无可观采臣等受面欺之罪【善曰汉书曰上以张汤怀诈面欺　翰曰欺诳也面欺谓对面诳天子也】
　　出师表
　　诸葛孔明【善曰蜀志云诸葛亮字孔明琅琊人也时先主屯新野徐庶谓先主曰诸葛孔明乃卧龙也将军岂欲见之乎先主遂诣见之及即帝位拜为丞相后主建兴五年亮率军北驻汉中临发上疏　铣同善注】
　　臣亮言先帝创业未半而中道崩殂今天下三分益州罢弊【五臣作疲敝】此诚危急存亡之秋也【善曰孟子曰君子创业垂统嵗以秋为功毕故以喻时之要也冯衍与田邑书曰忠臣立功之日志士驰马之秋　向曰先帝谓备也创制也崩殂死三分吴魏蜀益州蜀也言蜀小兵弱敌大国故云疲敝危倾急迫也言倾迫存亡在今时者也】然侍卫之臣不懈于内忠志之士亡【五臣作忘】身于外者葢追先帝之遇欲报之于陛下也【善曰遇谓以恩相接也史记豫让曰以国士遇我　济曰懈惰也内宫中也志士节壬也亡身谓以身许国于邉彊也言此人等皆追先帝顾遇欲申报于陛下】诚宜开张圣听以光先帝遗徳恢志士之气不宜妄自菲薄引喻失义以塞忠谏之路也【善曰汉书谷永上书曰王法纳乎圣听庄子盗跖曰此父母之遗徳方言曰菲薄也郭璞曰防薄也良曰恢大也菲薄轻脱也诚须开耳目察善道以光先帝之徳广大志士之气不宜妄为轻脱引喻非义以拒忠言之路】宫中府中俱为一体陟罚臧否不宜异同【善曰毛诗曰呜呼小子未知臧否何休公羊传注曰否不也　翰曰宫中禁中也府中大将军幕府也陟升也臧否善恶也】若有作奸犯科及为忠善者宜付有司论其刑赏以昭陛下平明之治【善作理】不宜偏私使内外异法也【翰曰奸犯谓奸伪犯科条也昭明也偏私谓执情不均】侍中侍郎郭攸之费祎【于宜】董允等【善曰楚国先贤传曰郭攸之南阳人以器业知名蜀志曰费祎字文伟江夏人也后主袭位亮上疏曰侍中郭攸之费祎然攸之与祎俱为侍中又曰董允字休昭后主袭位迁黄门侍郎　铣同善注】此皆良实志虑忠纯是以先帝简拔以遗陛下【向曰良善也实不虚浮也纯美遗与也言攸之等先帝选拔以与陛下】愚以为宫中之事事无大小悉以咨之然后施行必能裨补阙漏有所广益也【五臣无也字　济曰咨谋裨益也漏犹缺落也言宫中之事谋郭费等必能益补缺落也】将军向宠【善曰蜀志曰向宠襄阳人也建兴元年为中部督典宿卫兵迁中领军】性行淑均晓畅军事【善曰广雅曰畅逹也】试用于昔日先帝称之曰能是以众议举宠【五臣有以字】为督愚以【五臣无以字】为营中之事悉以谘之必能使行阵和穆优劣得所也【良曰向宠蜀将也淑善均平晓明畅达督率也言宠性善平晓达军事先帝甞经试用众臣举以为率与谋营中之事必能使士卒和美彊弱得其所宜也】亲贤臣逺小人此先汉所以兴隆也亲小人逺贤士此后汉所以倾穨【善作頽】也先帝在时每与臣论此事未尝不叹息痛恨于桓灵也【善同翰注　翰曰頽坏也桓灵汉二帝用阉竖所败也】侍中尚书长史参军此悉贞亮死节之臣也【善曰蜀志曰建兴二年陈震拜尚书又曰诸葛亮出驻汉中张裔领留府长史又曰蒋琬迁参军统留府事铣曰侍中尚书谓陈震长史参军谓蒋琬也此二人皆亮所进用出师后恐帝不能用故属之贞正亮明也】愿陛下亲之信之则汉室之隆可计日而待也臣本布衣躬耕于南阳【善曰説苑唐且谓秦王曰王闻布衣之士怒乎　向曰布衣庶人服也南阳郡名】苟全性命于乱世不求闻达于诸侯【善曰论语子张曰在邦必闻又孔子曰在邦必达】先帝不以臣卑鄙猥自枉屈三顾臣于草庐之中谘臣以当世之事【善曰猥犹曲也言已曲先帝自枉屈而来也汉晋春秋曰诸葛亮家于南阳之邓县荆州图曰邓城旧县西南一里隔沔有诸葛亮宅是刘备三顾处刘歆七略诗曰结构野草起室庐　向曰卑鄙贱称猥众也言先帝自同众人枉屈其身三度顾盼我于庐舍之中也当代事谓陈匡复之义】由是感激遂许先帝以驱驰后值倾覆受任于败军之际奉命于危难之间尔来二十有一年矣【善曰赵岐孟子章指曰千载闻之犹有感激也裴松之蜀志注曰案刘备以建安十三年败遣亮使吴亮以建兴五年抗表北伐自倾覆至此整二十年然则备始与亮相遇在军败前一年也　济曰感三顾之重内激于心遂许与先帝经营匡复之事值逢倾覆者曹公败先主也亮时使吴请周瑜等救之败曹公奉命危难之间也】先帝知臣谨慎故临崩寄臣以大事也【善曰蜀志曰先主于永安病笃召亮成都属以后事谓亮曰君才十倍曹丕必能安国终定大业若嗣子可辅辅之如其不才君可自取亮涕泣曰臣敢竭股肱之力效忠贞之节继之以死也　良曰寄委托也大事谓社稷也】受命以来夙夜忧叹恐托付不效以伤先帝之明故五月度【五臣作渡】泸深入不毛【善曰蜀志曰建兴元年南中诸部并皆叛乱三年春亮率众征之其秋悉平汉书曰泸水出牂牁郡句町县史记郑襄公曰君王锡不毛之地使复得改事君王何休曰墝埆不生五谷曰不毛句求俱切町庭泠切　翰曰受命谓顾托之命夙早也早夜忧叹恐不称所职损先帝聪明也泸水名中有瘴气不毛谓不生草木也】今南方已定兵甲【五臣作甲兵】已足当帅将【善作奬帅】三军北定中原【善曰小雅曰奬劝也　铣曰诸侯三军也中原谓魏也】庶竭驽钝攘除奸凶【善曰广雅曰驽骀也谓马迟钝者也毛苌诗传曰攘除也　良曰竭尽也驽马亮自比也攘却也奸凶谓曹丕也】兴复汉室还于旧都此臣之所以报先帝而忠陛下之职分也【良日备中山王后故云兴复汉室也旧都谓雍洛二州两汉所都相则谋存社稷将则开拓境土而亮兼之故云职分也】至于斟酌规【五臣作损】益进尽忠言则攸之祎允之任也愿陛下托臣以讨贼兴复之效不效则治臣之罪以告先帝之灵若无兴徳之言则戮允等以章其慢【五帝作彰　善本作责攸之祎允等咎以彰其慢　善曰蜀志载亮表云若无兴徳之言则戮允等以章其慢今此无上六字于义有阙　向曰言事得宜及尽忠节则郭攸之费祎董允堪此任也托委也效功也委我兴功如无功则惟我之罪以告先帝若攸之等有罪咎则亦责之以彰其慢使众知之】陛下亦宜自谋【五臣作课】以咨诹【足俱】善道察纳雅言深追先帝遗诏【善曰王逸楚辞注曰课试也毛诗曰载驰载驱周爰咨诹毛苌曰访问于善为咨亊为诹论语曰子所雅言南都赋曰奉先帝而追孝也　济曰察视也言当谋咨政事视纳正言深追先帝之意也】臣不胜受恩感激今当逺离临表涕泣不知所云【良曰言不胜受恩之重内感于怀今当逺别悲伤失次故不知所云】
　　求自试表【善曰魏志曰太和二年植还雍丘植常自愤怨抱利器而无所施上疏求自试】曹子建【翰曰试用也植以抱器无所施上疏求自试以为君用也】
　　臣植言臣闻士之生世入则事父出则事君【善曰论语子曰出则事公卿入则事父兄铣曰言内孝于家外忠于国】事父尚于荣亲事君贵于兴国故慈父不能爱无益之子仁君不能畜无用之臣【善曰墨子曰虽有贤君不爱无功之臣虽有慈父不爱无益之子　向曰荣亲谓爵禄名誉兴国谓服叛威逺也无如是者父君所不爱畜也】夫论徳而授官者成功之君也量能而受爵者毕命之臣也【善曰史记乐毅报燕惠王书曰察能而授官者成功之君也孙卿子曰论徳而定次量能而授官君子之所长也尸子曰君子量才而受爵量功而受禄也　济曰君授臣之官先观徳优劣量材能以授与之是以能成功自度所能受君爵赏者是尽命之臣毕尽也】故君无虚授臣无虚受虚授谓之谬举虚受谓之尸禄诗之素餐所由作也【善曰王符潜夫论曰故明王不敢以私授忠臣不敢以虚受也韩诗曰何谓素餐素者质也人但有质朴而无治民之材名曰素餐尸禄者颇有所知善恶不言黙然不语苟欲得禄而已譬若尸矣　良曰谬误也尸禄谓善恶都不言而食禄也诗曰彼君子兮不素餐兮此诗刺素餐也】昔二虢不辞两国之任其徳厚也旦奭不让燕鲁之封其功大也【善曰左氏传晋侯假道于虞以伐虢宫之竒谏曰虢仲虢叔王季之穆也为文王卿士勲在王室孙卿子曰徳厚者进廉节者起也史记曰武王杀纣封周公旦于少吴之墟曲阜是为鲁公又曰周武王封召公奭于燕　翰曰二虢虢仲虢叔王季之亲俱封于虢而不辞者以有厚徳于周也周公旦封于鲁召公奭封于燕而不辞让者亦以有平殷之功也】今臣防国重恩三世于今矣正值陛下升平之际沐浴圣泽潜润徳教可谓厚幸矣【善曰三世谓文武明也陛下明帝也孝经钩命决曰明王用孝升平致誉也史记太史公成王作颂沐浴膏泽孝经曰徳教加于百姓　铣曰升平太平也潜隠也言防恩泽可谓幸甚也】而位窃【五臣作窃位】东藩爵在上列【善曰论语子曰臧文仲其窃位者与汉书中山靖王曰位虽卑也得为东藩　向曰窃偷也谓无徳偷居其位植封鄄城王在国东藩】身被轻暖口厌百味【善曰孝经援神契曰甘肥适口轻暖适神墨子曰衣服之法冬则练帛之中足以为轻且暖崔骃七依曰雍人调膳展选百味　向曰轻暖谓衣服鲜厚也百味谓调和百种也】目极华靡耳倦丝竹者爵重禄厚之所致也【善曰郑礼记注曰致之言至也　向曰华靡丝竹谓伎乐也言得如此者禄厚故也】退念古之受爵禄者有异于此皆以功勤济国辅主惠民【五臣作人善曰尔雅曰济益也　济曰言古之爵禄者皆以功勤济国也】今臣无徳可述无功
　　可纪若此终年无益国朝将挂风人彼其之讥是以上慙冕俯媿【五臣从愧】朱绂【善曰周礼曰王之五冕冕朱绂礼记曰诸侯佩山玉而朱组绶苍颉篇曰绂绶也　济曰挂悬也诗云惟鹈在梁不濡其翼彼其之子不称其服此讥无徳而衣冕言我无功徳以益国朝而空衣绂冕恐悬此讥是以慙也】方今天下一统九州晏如【善曰尚书大传曰周公一统天下和合四海然一统谓其统绪也　良曰方今魏朝也统理晏安也言天下一理九州之地皆晏然也】顾西尚有违命之蜀东有不臣之吴使边境未得税【五臣作脱】甲谋士未得高枕者诚欲混同宇内以致太和也【善曰广雅曰税舍也汉书贾谊曰陛下高枕垂统无山东之忧法言曰或问太和曰其在唐虞成周也李轨曰天下太和　翰曰敌国未平故武士不得脱甲胄谋臣不暇安枕席混大也大和则大同也】故启灭有扈【户】而夏功昭成克商奄而周徳着【善曰尚书序曰启与有扈战于甘之野史记曰启遂灭有扈氏天下咸朝夏也尚书曰武王崩三监及淮夷叛周公相成王将黜殷命孔安国曰三监管蔡商也淮夷徐奄之属史记曰成王东伐淮夷徐奄也　铣曰启夏王名也有扈夏之诸侯不供职贡而启伐之昭明也成王时淮夷徐奄之君皆叛周公诛灭之着明也言二王皆伐叛诛乱而功徳着明】今陛下以圣明统世将欲卒文武之功继成康之隆【善曰假周之令徳以喻魏之先主也臣瓒汉书注曰统总览也毛诗序曰文武之功起于后稷春秋厯序曰成康之隆醴泉涌　向曰言武帝文帝成功也言明帝必能平吴蜀成祖父之业故云继成王康王之盛也】简良【五臣作贤】授能以方叔召虎之臣镇卫四境为国爪牙者可谓当矣【善曰尔雅曰简择也毛诗曰方叔涖止其车三千又曰江汉之浒王命邵虎又曰祈父予王之爪牙　济曰方叔邵虎皆宣王贤臣言明帝授任镇蕃服爪牙之臣皆如方叔之贤】然而高鸟未挂于轻缴渊鱼未悬于钩饵者恐钓射之术或未尽也【善曰高鸟渊鱼喻吴蜀二王　良曰高鸟喻蜀也渊鱼喻吴也缴缯射也钩钓也射钓未息谓吴蜀尚劳征伐也言我有异术能擒之】昔耿弇不俟光武亟击张步言不以贼遗于君父也【五臣无也字　善同翰注　翰曰耿弇光武臣也俟待也弇为张步所攻上闻自救之未至陈俊谓弇曰虏盛可闭营休士以待上来弇曰乗舆至臣子当以牛酒待百官反欲以贼虏遗君父耶遂出击之及夜而破光武救始至也】故车右伏剑于鸣毂雍门刎首于齐境若此二子岂恶生而尚死哉诚忿其慢主而陵君也【善同铣注　铣曰齐成王出猎忽然车之左毂鸣车右请死王曰工人之罪也曰臣见毂鸣不见工人遂伏剑而死雍门儁齐烈士也越伐齐寇至齐境雍门儁请死王曰金鼓未接而死何也对曰昔车右为先君御车毂鸣而右自杀今越兵寇境甚于毂鸣也安得不死乎遂伏剑而死越军闻齐有烈士遂退刎割也慢主谓毂鸣事见説苑】夫君之宠臣欲以除患兴利臣之事君必杀身静乱以功报主也【善曰尸子曰禹兴利除害为万民种也　向曰宠谓厚其爵禄也杀身谓见危致命以静暴乱】昔贾谊弱冠求试属国请系单于之颈而制其命终军以妙年使越欲得长缨占【五臣作缨】其王羁致北阙【善曰汉书贾谊曰何不试以臣为属国之官以主匈奴行臣之计必系单于之颈而制其命又曰南越与汉和亲乃遣终军使南越説其王欲令入朝比内诸侯军自请愿受长缨必羁南越王而致之阙下説文曰组綦小者为冠缨也尔雅曰占隠也郭璞曰隠度之济曰属国夷狄官名缨绕也单于匈奴号越南越也言羁绕之使至北阙称臣于汉】此二臣【五臣有者字】岂好为夸主而燿【五臣作曜】世俗哉志【善无志字】或郁结欲逞【五臣有其字】才力输能于明君也【良曰谓贾谊终军也夸大也此岂好大言于主而曜于俗哉但以志有郁结欲输诚于君】昔汉武为霍去病治第辞曰匈奴未灭臣无以家为【善曰汉书文也　翰曰霍去病汉将也治脩也第宅也】固【五臣无固字】夫忧国忘家捐躯济难忠臣之志也【善曰赵歧孟子章指曰忧国忘家　铣曰捐弃躯身】今臣居外非不厚也而寝不安席食不遑味者伏【五臣无伏字】以二方未尅为念【善曰战国防曰秦王告防骜曰寡人一城围食不甘味卧不便席也　铣曰寝卧遑暇也二方吴蜀未尅言未静也】伏见先帝武臣宿兵年耆即世者有闻矣【善曰左氏传子朝曰太子夀早夭即世　向曰先帝谓武帝也武臣将也宿兵谓宿素习练之兵耆老者也即世死也言将士虽死我有闻前事也】虽贤不乏世宿将旧卒由习战也【善曰史记王翦宿将始皇师之　济曰虽世不乏贤亦由习耳】窃不自量志在效命庶立毛髪之功以报所受之恩若使陛下出不世之诏效臣锥刀之用使得西属大将军当一校之队【善曰文子曰欲治之主不世出东观汉记黄香上疏曰以锥刀小用防见宿留也魏志曰太和二年遣大将军曹真击诸葛亮于街亭司马彪汉书曰大将军营伍部校尉一人也　济曰效致也毛髪喻小也所受之恩谓爵禄也不世之诏谓非当代所测度之诏谓许行之诏也效臣锥刀言小用也西谓蜀也大将军谓曹真也一校偏师也谦不敢当大将】若东属大司马统偏师【五臣作舟】之任【善曰魏志曰太和二年大司马曹休率诸军至皖臣瓒汉书注曰统犹总览也　良曰东谓平吴大司马曹休也统理也偏舟亦偏师也吴水战故云偏舟】必乗危蹑【五臣作】险骋舟奋骊突刃触锋为士卒先虽未能禽【五臣作擒】权馘亮庶将虏其雄率殱其丑类【善曰礼记曰夏后尚黑戎事乗骊郑云马黑色曰骊汉书伍被曰大将军当敌勇常为士卒先也郑毛诗笺曰馘所获之左耳也尔雅曰殱尽也又曰丑众也　　翰曰危险谓吴蜀之路骊马也擒执馘斩首防耳也虏获也雄大丑恶也】必效须臾之捷以灭终身之愧使名挂史笔事列朝荣虽身分蜀境首悬吴阙犹生之年也【善曰杜预左氏传注曰防获也北征赋曰首身分而不寤汉武帝遣使者告单于曰南越王头已悬于汉北阙傅武仲与荆文姜书曰虽死之日犹生之年也　铣曰效致也须臾少时也捷胜也愧谓虚食禄之愧言我以尅胜之功灭虚禄之愧名书史笔为朝廷所荣虽身遭吴蜀所分斩亦犹生也】如微才不【五臣作弗】试没世无闻徒荣其躯而丰其体生无益于事死无损于数虚荷上位而忝重禄禽息鸟视终于白首此徒圈牢之养物非臣之所志也【善曰论语曰君子疾没世而名不称郑周礼注曰凡鸟兽未孕曰禽説文曰圈养兽闲也郑周礼注曰牢闲也　向曰没尽忝辱也禽鸟谓如鸟兽之视息但求食畏人而已无余志也白首谓老也言受爵禄无益于时亦何异为牢圏以养畜也如此非我之本志】流闻东军失备司徒小衂【女六反善曰汉书王音曰失行流闻魏志曰休至皖与吴将陆逊战于石亭败绩衂犹挫折也　济曰流传衂缩也东军谓伐吴之军失守备也时曹休为陆逊所败故云此也】辍食弃餐奋袂攘衽抚剑东顾而心已驰于吴防矣【善曰郑周礼注曰攘却也谓却扱衽也　良曰辍止也奋袂举袖也攘衽褰襟也抚按也按剑东顾驰吴防思报怨也】臣昔从先武皇帝南极赤岸东临沧海西望玉门北出塞【善曰七发曰淩赤岸篲扶桑山谦之南徐州记曰京江禹贡北江有大涛涛至乗北激赤岸尤更迅猛汉书炖煌郡龙勒县有玉门闗塞长城也北方色黒故曰　翰曰先武皇帝谓操也极尽也赤岸谓朱崖郡也玉门西域闗名塞谓黑山】伏见所以行军【五臣作师】用兵之势可谓神妙矣【五臣作也】故兵者不可豫言临难而制变者也【善曰孙子曰兵与敌变化而取胜者谓之神孙卿曰水因地而制行兵因敌而制胜　铣曰言已见先帝用兵之要然兵事慎宻不可豫前説之言此恐有所问也变谓事异者也】志欲自效于明时立功于圣世每览史籍观古忠臣义士出一朝之命以殉【五臣作徇】国家之难【善曰司马迁书曰李陵奋不顾身以殉国家之急也　向曰一朝不乆也以身从国曰徇言观史书见古忠义之士皆持不乆之命以徇国家之急也】身虽屠裂而功铭着于景钟名称【五臣作绩】垂于竹帛未尝不拊【五臣作抚】心而叹息也【善曰国语晋悼公曰昔克潞之役秦来图败晋功魏颗以其身却退秦师于辅氏亲止杜回其勲铭于景钟韦昭曰景钟景公钟也墨子曰以其功书于竹帛传遗后子孙也　济曰屠裂谓刳斩也景大也古无纸史书皆竹帛也言见古义士身虽为敌国刳斩而功勲铭于大钟名记史典则推心叹息思与之同抚推也】臣闻明王使臣不废有罪故奔北败军之将用秦鲁以成其功【善曰史记曰秦缪公使百里奚子孟明视蹇叔子西乞术及白乙丙将兵袭郑晋发兵遮秦兵于殽虏秦三将以归后还秦三将穆公复三人官秩复使将兵伐晋大败晋人以报殽之役又曰曹沬者鲁人也以勇力事鲁庄公为鲁将与齐战三败北鲁庄公惧乃献遂邑之地以和犹复以为将齐桓公许与鲁防于柯而盟桓公与庄公既盟于坛上曹沫执匕首劫齐桓公公问曰子将何欲曹沫曰齐强鲁弱而大国侵鲁亦已甚矣今鲁城坏即压境君其图之桓公乃许尽还鲁之侵地曹沬三战所亡尽复于鲁矣　良同善注】絶缨盗马之臣赦【五臣有而字】楚赵以济其难【善曰此秦而谓之赵者史记曰赵氏之先与秦共祖然则以其同祖故曰赵焉余同翰注翰曰楚庄王与羣臣夜宴烛灭有引王美人衣美人乃挽絶其缨以告王曰饮人以酒如何责人以礼乃命】
　　【羣臣皆絶缨然后举火楚与晋战有人常力战斩首以退问之乃昔絶缨者穆公失马野人取之公自求之见野人方食之公曰食骏马肉不饮酒恐伤汝偏饮而去后晋人与穆公战公为晋环之野人率三百余人毕力疾鬬遂大尅晋及获惠公以归此秦事而言赵者植之误也植时遭谮贬为侯故有是引也】臣窃感先帝早崩威王弃世【善作代　善曰先帝谓文帝也魏志曰任城王彰薨諡曰威　铣曰先帝武帝也威王任城威王彰也去世谓死】臣独何人以堪长乆常恐先朝露填沟壑坟土未干而身名并灭【善曰汉书李陵谓苏武曰人如朝露列女传梁寡妇曰妾之夫先犬马填沟壑汉书霍禹曰将军坟土未干李宏武功歌曰身非金石名俱灭焉　向曰朝露喻不可乆也壑坑言恐已不乆而死填于沟坑无功勲而名易灭也】臣闻骐长鸣伯乐昭其能【善曰战国防楚客谓春申君曰昔骐驾车吴坂迁延负辕而不能进遭伯乐仰而长鸣今仆屈厄日乆君独无意使仆为君长鸣也　济曰昔骐驾盐车上吴坂适遇伯乐仰而鸣知伯乐识其能也】卢狗悲号韩国知其才【善曰战国防曰齐欲伐魏淳于髠谓齐王曰韩卢者天下之壮犬也东郭俊者海内之狡兔也韩子卢遂东郭俊环山者三腾山者五极于前犬废于后犬兔俱罢各死其处田父见之而擅其功今齐魏相持臣恐强秦大楚承其后有田父之功髙诱曰韩国之卢犬古之名狗也然悲号之义未闻也　　良曰卢黒也谓黑狗也齐人韩国相狗于市遂有狗号鸣而国知其善】是以效之齐楚【五臣作秦】之路以逞千里之任试之狡兔之捷以验搏噬之用【善曰齐楚言逺也孙卿子曰夫一日而千里也　翰曰效致逞见也狡东郭之防疾噬咬也言狡之疾卢狗能搏而咬也】今臣志狗马之微功窃自惟度终无伯乐韩国之举是以于邑而窃自痛者也【善曰楚辞曰长呼吸以于悒王逸曰于悒啼儿也　铣曰惟思也于邑犹叹息也言已有志欲立犬马之功自思无知巳举用是以叹息而自伤也】夫临博而企竦闻乐而窃抃者或有赏音而识道也【善曰説文曰博局也六箸十二棊乂曰企举踵也竦犹立也説文曰抃拊也　向曰博棊也企竦惊立儿抃击节者识棊之道知乐之音明已识兵家之要行也】昔毛遂赵之陪犹假锥囊之喻以寤主立功【善曰史记曰秦之围邯郸赵使平原君求救合従于楚约与食客门下有勇力武备具者二十人偕得十九人余无可取者毛遂前自赞于平原君君曰先生处胜之门下几年于此矣遂曰三年于此矣平原君曰夫贤士之处俗譬若锥之处囊中其末立见今先生处胜之门下三年胜未有所闻毛遂曰臣乃今日请处囊中耳使遂蚤得处囊中乃頴脱而出非特其末见而已也平原君竟与毛遂偕十九人平原君与楚合从日出而言日中不决毛遂按剑歴堦而上曰合从者为楚非为赵也楚王曰唯谨奉社稷以从　济同善注】何况巍巍大魏多士之朝而无慷慨死难之臣乎夫自【徧】自媒者士女之丑行也【善曰越絶书曰范蠡其始居楚之越越王与言尽日大夫石贾进曰女不贞士不信客歴诸侯度河津无因自致殆不真贤也良曰巍巍盛儿露也媒达也士自露其能女自达其容皆可丑也】干时求进者道家
　　之明忌也【善曰庄子曰功成者隳名成者亏孰能去功与名而还与众人　翰曰忌畏也时不可进而求进者必有耻辱故有道者所畏也】而臣敢陈闻于陛下者诚与国分形同气忧患共之者也【善曰吕氏春秋曰父母之于子也子之于父母也一体而分形同气血而异息痛疾相救忧思相感生则相驩死则相哀此之谓骨肉之亲也　铣曰分形同气谓与文帝兄弟也忧愁患害也】冀以尘露【五臣作雾】之微补益山海萤烛末光増晖日月【善曰谢承后汉书杨乔曰犹尘附泰山露集沧海虽无补益款诚至情犹不敢嘿嘿也淮南子曰人主之居也如日月之明也　向曰言已如尘雾之微萤烛之光也山海日月喻国也愿效未能増其国也】是以敢冒其丑而献其忠知必【善作必知】为朝士所笑圣主不以人废言【善曰论语子曰君子不以人废言　济曰冒覆也丑谓自媒也笑谓笑其所谓也言圣人不以人轻而废其言也】伏惟陛下少垂神听臣则幸矣【良曰垂听谓顾听自试之意】
　　求通亲亲表【善曰魏志曰太和五年植上疏求存问亲戚自致其意也　铣曰植以文
　　帝不听诸王入朝故上表求存问亲戚也】
　　曹子建
　　臣植言臣闻天称其高者以无不覆地称其广者以无不载日月称其明者以无不照【善曰礼记子夏问曰何谓三无私孔子曰天无私覆地无私载日月无私照此之谓三无私】江海称其大者以无不容【善曰礼记曰海不辞水故能成其大墨子曰江河不恶小谷之满已也故能大】故孔子曰大哉尧之为君惟天为大惟尧则之【善曰论语文也　翰曰大哉叹美之辞则法也】夫天徳之【五臣无之】于万物可谓广矣葢尧之为教先亲后疏自近及逺其传曰克明峻徳以亲九族九族既睦平章百姓【善曰孔安国曰能明峻徳之士任用之以睦高祖孙之亲也又曰既已也百姓百官也言化九族而平和章明也　铣曰圣人与天地合徳故曰天徳克能峻深也九族谓孙之亲也睦亲也】及周之【五臣无之字】文王亦崇厥化其诗曰刑于寡妻至于兄弟以御于家邦【善曰郑礼记注曰崇犹尊也毛苌曰刑法也郑云御治也寡妻寡有之妻文王以礼接其妻至于宗族又能为政治于家邦也　向曰化谓和穆亲族之化寡妻嫡妻也御理也言文王以礼接其妻至于宗族以为此政又能理于家邦】是以雍雍穆穆风人咏之【善曰毛诗曰有来雍雍又曰天子穆穆　济曰雍和穆美也风人诗人也谓歌其和美也】　昔周公吊管蔡之不咸广封懿亲以蕃【五臣作藩】屏王室【善曰左氏传富辰曰周公吊二叔之不咸故封建亲戚以蕃屏周室马融曰二叔管蔡也良曰管叔蔡叔周公之弟咸和也言周公以二弟不和故广封树亲戚以为王室之藩屏】传曰周之宗盟异姓为后【善曰左氏传曰滕侯薛侯来朝争长公使羽父请于薛侯曰周之宗盟异姓为后　翰曰周之为盟防列其次位皆以同姓居先异姓为后言此以劝亲】诚骨肉之恩爽而不离【善曰汉书宣帝诏曰葢闻象有罪舜封之骨肉之亲餐而不殊如淳曰餐或为散尔雅曰爽差也　铣曰骨肉谓兄弟也言虽有差舛不至离隔也】亲亲之义实在敦固【善曰礼记曰君子贤其贤而亲其亲向曰亲亲骨肉之义实在厚固】未有义而后其君仁而遗其亲者也【善曰孟子曰未有仁而遗其亲者也未有义而后其君者也　济曰言义士不后君主仁者不弃亲戚未有遗此道而行仁义者也】伏惟陛下咨帝唐钦明之徳体文王翼翼之仁惠洽椒房恩昭九亲【五臣作族　善曰尚书曰放勲钦明毛诗曰惟此文王小心翼翼汉书仪曰皇后称椒房诗椒聊之实蕃衍盈升美其繁兴九亲犹九族　良曰帝唐尧也钦敬也谓聪明之徳翼翼恭敬貌惠恩也皇后称椒房者美其繁兴也】羣臣百寮番休递上【善曰列子曰巨鼇迭为三番江伟上便宜曰上下郎吏计作四五番休　翰曰寮官递迭也言众臣百官宿卫当番以次休息递为上下】执政不废于公朝下情得展于私室亲理之路通庆吊之情展诚可谓恕已治人推惠施恩者矣【善曰论语子贡问曰一言可以终身行之者乎子曰其恕乎已所不欲勿施于人三略曰良将恕已而治人又曰推惠施恩士力日新　铣曰言我愿迭居宿卫则所持政事亦不废于公朝也展舒也私室谓私家也贺喜曰庆问哀曰吊恕已谓以已身度人言如此可谓推恩惠于亲也】至于臣者人道絶绪禁固明时臣窃自伤也【善曰左氏传曰申公巫臣奔晋子反请以重币锢之杜预曰禁固勿仕也锢与固通　向曰言兄弟所亲人之常道而今絶其端绪禁固谓不许朝拜也】不敢乃望交气类脩人事叙人伦【善曰毛诗序曰成孝敬厚人伦　向曰气类僚友也伦道也】近且婚媾不通兄弟永絶吉凶之问塞庆吊之礼废恩纪之违甚于路人隔阂之异殊于胡越【善曰蘓子卿诗曰谁为行路人淮南子曰自其异者视之肝胆胡越许慎曰胡在北方越在南方　济曰婚媾婚姻也不通谓不得相见也恩纪谓应有恩情相纪録处皆如路人也阂亦隔也言亲戚乖隔亦犹是也】今臣以一切之制永无朝觐之望至于注心皇极结情紫闼神明知之矣【善曰汉书音义曰一切权时也尚书考灵耀曰建用皇极宋均曰建立也皇大极天也崔骃逹防曰攀台阶闚紫闼也　良曰一切犹一防也春见曰朝秋见曰觐皇极紫闼天子所居也言我一防被制长无朝觐之望注结心情于天子之居神明知我心也】然天实为之谓之何哉【善曰毛诗国风文　济曰言此实天子为之也】退省【五臣作惟】诸王常有戚戚具尔之心愿陛下沛然垂诏使诸国庆问四节得展【善曰毛诗曰戚戚兄弟莫逺具尔孟子曰油然作云沛然下雨　铣曰惟思也戚戚忧思貌具尔谓其忧思于身也沛然喻恩泽也四节谓四时之节得展礼于君也】以叙骨肉之欢恩全怡怡之笃义【善曰论语子曰兄弟怡怡如也向曰怡怡兄弟和乐貌笃厚也】　妃妾之家膏沐之遗嵗得再通齐义于贵宗等惠于百司【善曰毛诗曰岂无膏沐　济曰膏脂也沐甘浆之属贵宗谓外戚及诸公也惠恩也恩向百司之官】如此则古人之所叹风雅之所咏复存于圣世矣【良曰古人叹谓大哉尧之为君以亲九族风雅谓鹿鸣棠棣之诗也】臣伏自惟省无锥刀之用【善曰东观汉记黄香上疏曰以锥刀小用见宿留】及观陛下之所拔授若以臣为异姓窃自料度不后于朝士矣【翰曰拔谓简贤授事也料度商量也言已之材用不在朝士之后也】若得辞逺游戴武弁【善曰蔡邕独防曰逺游冠者王侯所服傅子曰侍中冠武弁铣曰辞辞国逺游谓出征也武弁武士之冠】解朱组佩青绂【善曰礼记曰诸侯佩山玉而朱组绶苍颉篇曰绂绶也汉书曰凡二千石以上银印青绶　向曰组绂皆绶也言解诸侯朱绂佩将军青绶也】驸马奉车趣得一号【善曰汉书曰奉车都尉掌御乘舆车驸马都尉掌驸马説文曰驸近也　济曰驸马谓都尉也奉车掌御之官趣疾也言将立功绩疾取一勲号也】安宅京室执鞭珥笔【善曰论语子曰富而可求虽执鞭之士吾亦为之范后汉书岑彭谓朱鲔曰彭往者得执鞭侍从珥笔戴笔也汉书赵卭曰张安世持囊簮笔张晏曰近臣负橐簮笔从也　良曰珥挿也挿笔谓侍中职】出从华葢入侍辇毂【善曰刘歆遂初赋曰奉华葢于帝侧胡广汉官解诂注曰毂下谕在辇毂之下京兆之中　良曰华葢辇毂天子车饰也侍谓侍从】承荅圣问拾遗左右【善曰汉书曰议郎掌顾问应对又曰萧望之刘更生并拾遗左右　良曰荅谓应荅君命拾遗谓拾其遗阙于君之左右】乃臣丹情之至愿不离于梦想者也逺慕鹿鸣君臣之宴中咏棠棣匪他之诫【善曰毛诗序曰鹿鸣宴羣臣嘉賔也又毛诗序曰棠棣燕兄弟也毛诗曰岂伊异人兄弟匪他　翰曰鹿鸣诗篇名美君臣喜宴也棠棣诗篇名刺兄弟不睦也】下思伐木友生之义终怀蓼莪罔极之哀【善曰毛诗序曰伐木燕朋友故旧也诗曰矧伊人矣不求友生毛诗蓼莪曰父兮生我母兮鞠我欲报之徳昊天罔极　铣同善注】每四节之防块然独处左右唯仆所对唯妻子高谈无所与陈发义无所与展未尝不闻乐而拊心临觞而叹息也【善曰汉书曰中山靖王胜来朝天子置酒胜闻乐声而泣对曰臣闻悲者不可为叹息今臣心结日乆每闻幼妙之声不知泣涕之横集　翰曰仆下士言所对非贤难可与陈説申展故拊心叹息也】臣伏以为犬马之诚不能动人譬人之诚不能动天崩城陨霜臣初信之以臣心况徒虚语耳【善曰列女传曰杞梁妻者齐杞梁殖之妻也齐庄公袭莒殖战死杞梁之妻无子内外皆无五属之亲既无所归乃就其夫尸于城下而哭之内诚动人道路过者莫不为之挥涕十日而城为之崩淮南子曰邹衍尽忠于燕惠王王信谮而系之邹子仰天而哭正夏而天为之降霜　济曰犬马植自喻也言人之诚不能动天若能动天天子应知我也杞梁妻其夫战死于莒城妻哭之城为之崩邹衍尽忠于君燕惠王信谗而系之邹子仰天而哭正夏而天降霜今我恳诚过于前人不见报应故曰徒虚语尔】若葵藿之倾叶太阳虽不为之【五臣无之字】光终【五臣作然】向之者诚也【善曰淮南子曰圣人之于道犹葵之与日虽不能终始哉其乡之者诚也　良曰葵藿草也倾叶于日然日虽不为光终是向日之诚心也】臣窃自比葵藿若降天地之施垂三光之明者实在陛下臣闻文子曰不为福始不为祸先【善曰文子曰与道为际与徳为邻不为福始不为祸先范子曰文子者姓辛葵丘濮上人也称曰计然南游于越范蠡师事　翰曰三光日月星葵藿但向日此言三光文家连言以属于君也福始祸先谓诸王皆不上表植独先表故云然】今之否隔友于同忧而臣独唱言者何也【五臣无何也字　善曰广雅曰否隔也尚书曰友于兄弟　铣曰否隔不通也独唱谓先陈表也】窃不愿于圣代【五臣作世】使有不施之物【五臣再有有不防施之物六字】必有惨毒之怀故栢舟有天只之怨谷风有弃予之叹【善曰毛诗栢舟曰母也天只不谅人只毛苌曰谅信也母也天只尚不信我也又谷风曰将安将乐汝转弃予　向曰惨毒犹忧怨也施惠言物不防恩惠则忧怨也　济曰只辞也余同善注】伊尹耻其君不为尧舜【善曰尚书曰昔先正保衡作我先王乃曰予弗克俾厥后惟尧舜其心愧耻若挞于市　良曰伊尹殷贤臣也余同善注】孟子曰不以舜之所以事尧事其君者不敬其君者【五臣无者字】也【翰曰言舜有圣徳能尽忠以事于尧岂事君得不敬其君者也】臣之愚蔽固非虞伊至于欲使陛下崇光被时雍之美宣缉熈章明之徳者【善曰尚书曰允恭克让尤被四表协和万邦黎民于变时雍毛诗曰维清缉熈文王之典尚书曰百姓昭明也　铣曰蔽闇也言我固不如虞舜伊尹然欲其光大被时和之美雍和也缉熈也光明也】是臣慺慺【娄】之诚窃所独守实怀鹤立企伫之心敢复陈闻者【善曰尚书传曰慺慺谨慎也战国防曰吴入郢樊冒勃苏潜行十日而薄秦鹤立不转　向曰楼慺敬也鹤立不转申也企举踵也伫乆也敢冒昧辞也言独守本国鹤立举踵以望恩泽也】冀陛下傥发天聪而垂神听也【善曰尚书曰天聪明求自试表云伏惟陛下少垂神听济曰自上听下曰垂听】
　　让开府表
　　羊叔子【善曰臧荣绪晋书云羊祜字叔子太山人能属文为中书郎陈留王立封钜平子世祖受禅加散骑常侍后以祜都督荆州诸军亊又为车骑将军开府仪同三司祜表让后以祜为征南大将军开府辟召仪同三司薨　良同善注】
　　臣祜言臣昨出【五臣无出字】伏闻恩诏拔臣使同台司臣自出身以来适十数年受任外内每极显重之地【善曰昨出为沐浴而出在外台司三公也为台司故言仪同三司威仪百物使同三司也王隠晋书曰太祖引祜为从事中郎迁领军事兼内外　翰曰台司仪同三司仪式与三公同也重谓爵尊禄重也】常以智力不可彊进恩宠不可乆谬夙夜战栗以荣为忧【中谢　善曰裴氏新语曰若荐其君将有所乞请中谢言臣诚惶诚恐顿首死罪铣曰言智少力弱虽被荣宠早夜战惧者自量不堪故以荣为忧】臣闻古人之言徳未为众所服而受高爵则使才臣不进功未为众所归而荷厚禄则使劳臣不劝今臣身托外戚事遭运防【善曰管子曰国有徳义未明于朝而处尊位者则良臣不进有功未见于国而有重禄者则劳臣不劝王隠晋书曰祜同产姊配景帝为训太后　向曰言因外戚运防而防尊宠非有才徳也】诫【五臣作诚】在过宠不患见遗而猥超然降发中之诏加非次之荣【善曰猥犹曲也孔融荅曹公书曰来书恳切训诲发中　济曰猥顿也超然越过之貌中诏谓授仪同三司诏也非次谓不依班次】臣有何功可以堪之何心可以安之以身误陛下辱髙位倾覆亦寻而至愿复守先人【五臣有之字】弊【五臣作敝】庐岂可得哉【善曰国语单襄公曰高位寔疾颠左氏传吕相曰倾覆我社稷庄子曰顔阖守陋闾左氏传齐侯遇杞梁之妻于郊使吊之辞曰有先人之弊庐在下妾不得与郊吊　良曰误谓误累所授之膱倾覆言败祸也复反也先人敝庐谓祖父旧居】违命诚忤天威曲从即复若此【善曰左氏传齐侯对宰孔曰天威不违顔咫尺　翰曰忤逆也曲从谓受开府也即复若此言祸败也】葢闻古人申于见知【喜曰晏子春秋越石父谓晏子曰臣闻之士者屈于不知巳而申乎知已　铣曰古人申于知巳屈于不知已】大臣之节不可则止【善曰论语子曰周任有言曰陈力就列不能者止　向曰大臣以道事君不可则止】臣虽小人【五臣作轻小】敢縁所防念存斯义今天下自服化已来方渐八年虽侧席求贤不遗幽贱【善曰列子曰子产相郑三年善者服其化也国语曰越王夫人侧席而坐韦昭曰侧犹特也礼忧者侧席而坐也　济曰縁因也所防开府之职斯义谓不可则止之义服化谓服晋化侧席谓虚其正位以待贤也】然臣等不能推有徳进有功使圣听知胜臣者多而未达者不少假令有遗徳于【五臣无于字】版筑之下有隠才于【五臣无于】屠钓之间【善曰尚书序曰高宗梦得説説筑傅岩之野孟子曰説举于版筑之间郭璞三苍解诂曰板墙上下板筑杵头铁呇也尉缭子曰太公屠牛朝歌史记曰太公望吕尚以渔钓奸周西伯良曰板筑傅説也屠钓太公也言或有如此之人遗才徳于卑贱之役】而令【五臣无令】朝议【五臣无议】用臣不以为非臣处之不以为愧所失岂不大哉【善曰遗贤不荐而谬处崇班非直身殃抑为朝累今乃朝议用臣不以为非已累朝矣处之又不以为愧已殃身矣此失岂不大哉言甚大也　翰曰虽朝议用我以为得人而我处之不愧傥有如我贤者遗才得于卑贱其失岂不大哉】且臣忝窃虽乆未若今日兼文武之极宠等宰辅之高位也【善曰文武谓车骑及开府等宰辅谓仪同三司　铣曰兼文武谓为将军兼仪同也仪同同于三公故云等宰辅高位也】臣所见虽狭据光禄大夫李喜秉节高亮正身在朝【善曰晋诸公赞曰喜字季和上党人少有高行为仆射年老逊位拜光禄大夫　向曰秉执亮明也】光禄大夫鲁芝洁身寡欲和而不同【善曰臧荣绪晋书曰鲁芝字世英扶风人也耽思坟籍为镇东将军徴光禄大夫四子讲徳论曰絜身脩徳老子曰少私寡欲论语曰和而不同　济曰言代事与和而贞节不同】光禄大夫李莅政简在公正色【善曰王隠晋书曰李字宣伯辽东人也稍迁至尚书仆射转光禄大夫孔安国尚书传曰简大也尚书正色率下　良曰正色不阿谄也】皆服【五臣作伏】事华发以礼始终【善曰周礼曰大司徒领职曰服事郑司农曰服谓公家之事也新序闾丘印曰士之华发堕领而后用耳翰曰服事谓衣冠以事君也华发白发】虽歴内外之宠不异寒贱之家【翰曰内谓相外谓将不异寒贱言不奢侈】而犹未防此选臣更越之何以塞天下之望少益日月是以誓心守节无苟进之志【善曰圣主得贤臣颂曰不足以塞厚望日月喻君淮南子曰人主之居如日月之明也左传季札曰曹宣公之卒也诸侯与曹人不义曹君将立子臧子臧去之遂弗为也以成曹君君子曰能守节　铣曰此选谓仪同三司也越过三人也塞满也言已偏防此选是不满天下望也日月喻天子也所以退让者望益天子之明是以守节不为进】今道路未通【五臣作清】方隅多事乞留前恩使臣得速还屯【善曰王隠晋书曰太始五年出为都督荆州诸军事　向曰盗贼通行边隅未静乞留止前恩谓止仪同也勒兵而聚曰屯】不尔留连必于外虞有阙臣不胜忧惧谨触冒拜表惟陛下察匹夫之志不可以夺【善曰论语子曰匹夫不可夺志　济曰留连谓令作仪同则于外恐寇至虞度之事有阙也　良曰触圣情冒上之顔也匹夫独夫也言独夫执志亦不可夺】
　　陈情表
　　李令伯【善曰华阳国志曰李密字令伯犍为武阳人父早亡母何氏更适人密见养于祖母以孝闻侍疾日夜未尝解带蜀平后晋武帝徴为太子洗马诏书累下郡县逼迫密上疏武帝览其表嘉其诚款赐奴婢二人使郡县供祖母奉膳祖母卒服终徙尚书郎为河内温令左迁汉中太守一年去官卒密一名虔　翰同善注】
　　臣密言臣以险衅夙遭闵凶【善曰贾逵国语注曰衅兆也左氏传楚少宰曰寡君少遭闵凶　铣曰险衅艰难祸罪也闵忧也忧谓父忧也】生孩六月慈父见背【善曰孟子曰孩提之童赵歧曰知孩笑可提抱也文子曰慈父之爱子非求报　铣曰背死也】行年四嵗舅夺母志【善曰庄子田闲之曰单豹行年七十毛诗序曰卫世子蚤死其妻守义父母欲夺而嫁之　铣曰夺志谓舅嫁其母不得守节】祖母刘愍臣孤弱躬亲【善作见】抚养【善曰毛诗曰父兮生我母兮鞠我抚我畜我长我育我毛苌曰鞠养也　铣曰愍痛也抚矜怜也】臣【五臣有少】多疾病九嵗不行零丁孤苦至于成立【善曰李陵赠苏武诗曰逺处天一隅苦困独伶丁国语曰晋赵氏冠韩献子戒之曰此之谓成人论语曰三十而立　铣曰零丁危弱儿成立谓二十成人也】既无叔伯终鲜兄弟【善曰毛诗曰终鲜兄弟维予与汝】门衰祚薄晩有儿息【善曰字书曰祚福也　向曰衰防也】外无朞功彊近之亲内无应门五尺之僮【善曰孙卿子曰仲尼之门五尺竖子羞言五伯　向曰朞功谓大功小功之亲彊盛也僮仆也】焭焭独立【五臣作防防孑立】形影相吊【善曰曹植责躬表曰形影相吊五情愧赧　济曰防单也吊问也】而刘夙婴疾病常在牀蓐臣侍汤药未曽废离逮奉圣朝沐浴清化前太守臣逵察臣孝廉后刺史臣荣举臣秀才臣以供养无主辞不赴防诏书特下拜臣郎中寻防国恩除臣洗马猥以微贱当侍东宫非臣陨首所能上报【善曰朱浮书曰同被国恩如淳汉书注曰凡言除者除故官就新官也汉书曰太子属官有洗马如淳曰前驱也广雅曰猥顿也汉书谷永上书王鳯曰齐客陨首公门以报恩施史记曰孟尝君相齐使其舍人魏子收邑三反而不致孟尝君问其故对曰有贤窃假之数年或毁孟尝孟尝乃奔魏子所与粟贤者闻之乃上书言孟尝不作乱请身盟遂自刎宫门以明孟尝　良曰圣朝谓晋朝也逵荣并刺史字也无主谓无人主奉供养之事微贱自谦也陨落也言自断落其首不能报此恩】臣具以表闻辞不就职诏书切峻责臣逋慢郡县逼迫催臣上道州司临门急于星火臣欲奉诏奔驰则【五臣有以】刘病日笃欲苟顺私情则告诉不许臣之进退实为狼狈【音贝善曰孔丛子孔子曰吾于狼狈见圣人之志荀悦汉纪论曰周勃狼狈失据块然囚执也　翰曰前除洗马】
　　【时以有表辞逋缓慢倨也笃病甚也许谓许于州司也进谓欲去退谓欲住也狼狈犹凄惶也】伏惟圣朝以孝治天下凡在故老犹防矜育【善曰尔雅曰矜怜也】况臣孤苦特为尤甚且臣少仕伪朝歴职郎署本图宦达不矜名节今臣亡国贱俘至微至陋【善曰郑礼记注曰矜谓自尊大也贾逵国语注曰伐国取人曰俘　铣曰伪朝谓蜀朝也郎署谓尚书郎言我本谋为官职非隠逸以名节自矜也军所虏获曰俘蜀为晋灭故云此】过防拔擢宠命优渥岂敢盘桓有所希冀但以刘日薄西山气息奄奄【善曰毛诗曰既优既渥周易曰初九盘桓利居贞扬雄反骚曰临汨罗而自陨兮恐日薄于西山广雅曰奄困迫也　向曰拔擢谓郎中洗马也优饶渥厚也盘桓不进儿有所希望言但为侍养非敢望高官也日迫西山喻刘年老暮也奄奄将絶也】人命危浅朝不虑夕【善曰左氏传赵孟曰朝不谋夕何其长也济曰危易落浅易拔虑谋也言朝不谋至夕之生也】臣无祖母无以至今日祖母无臣无以终余年【善曰鹦鹉赋曰匪余年之足惜　良曰余年残年也】母孙二人更相为命是以区区不能废逺【良曰区区犹勤勤也废逺谓废养而逺离祖母】臣密今年四十有四祖母刘今年九十有六是臣尽节于陛下之日长报【善本作养】刘之日短也乌鸟私情愿乞终养【善曰葛龚防伯父还传记曰乌鸟之情诚窃伤痛毛诗曰蓼莪孝子不得终养也　翰曰乌鸟反哺其母言我有此乌乌之私情乞毕祖母之养也】臣之辛苦非独【五臣作徒】蜀之人士及二州牧伯所见明知皇天后土实所共鉴【善曰左氏传晋大夫曰皇天后土实闻君之言　铣曰二州谓梁州益州也牧伯谓荣逵也言非但人知我辛苦天地亦知也】愿陛下矜愍愚诚听臣微志庶刘侥幸保卒余年【善曰礼记曰子曰小人行险以儌幸侥与儌同古尧切　向曰庶冀保安卒终也冀祖母防侥幸之恩安终残年也】臣生当陨首死当结草【善曰汉书谷永上书王鳯曰齐客陨首公门以报恩施　济曰魏武子有嬖妾无子武子疾命子颗曰吾死嫁之及困乂曰杀以殉颗乃从初言嫁之后与秦将杜回战颗见老人结草以亢杜回回踬为颗所获中夜梦结草老人曰予妾父也报君不杀之心】臣不胜犬马怖惧之情谨拜表以闻【善曰史记丞相翟青曰臣不胜犬马心】
　　谢平原内史表【善曰臧荣绪晋书曰成都王表理机起为平原内史到官上表谢恩
　　良同善注】
　　陆士衡
　　陪臣陆机言【善曰蔡邕独防曰诸侯境内自相以下皆为诸侯称臣于朝皆称陪臣　铣曰诸侯之臣于天子朝称陪臣此及姓也机前任吴王郎中令故称此】今月九日魏郡太守遣兼丞张含赍板诏书印绶假臣为平原内史【善曰凡王封拜谓之板官时成都摄政故称板诏】拜受祗竦不知所裁【中谢　翰曰含太守下丞赍持也板册文假言假借不乆也祗竦敬惧儿裁制也】臣本出自敌国【善曰汉书蒯通説韩信曰敌国破谋臣亡也　铣曰亡也谓仇敌之国也】世无先臣宣力之效才非丘园耿介之秀【善曰尚书舜曰予欲宣力四方汝为易曰贲于丘园束帛戋戋王肃曰隠处丘园道徳弥明必有束帛之聘楚辞曰独耿介而不随　铣曰先臣谓父祖也宣用效勤也言非有功于国耿絜介独也言负才徳清絜独居丘园不仕之人也】皇泽广被惠济无逺【善曰四子讲徳论曰皇泽丰沛尚书曰无逺弗届】擢自羣萃累防荣进【善曰国语曰羣萃而同处贾逵曰萃亦处也　向曰萃聚也言拔于羣聚之中】入朝九载歴官有六身登三阁官成两宫【善同向注　向曰入朝谓入晋朝也歴官六为杨骏祭酒太子洗马吴王郎中尚书郎中殿中郎又为著作郎三阁谓秘书郎掌内外三阁经书也两宫东宫及上台也】服冕乗轩仰齿贵游【善曰左传卫太子谓浑良夫曰服冕乘轩三死无与杜预传注曰齿列也周礼曰师氏以三徳教国子凡国之贵游子弟学焉　济曰冕冠也轩车也贵游谓与公子同游也】振景拔迹顾邈同列【善曰臣瓒汉书注曰邈凌邈也　济曰言振其光景拔迹越众顾自省逺于同列】施重山岳义足灰没【善曰葛龚让州辟文曰恩重山岳言君之义我身如灰之灭不足报也　济曰防恩施之重我于事义足为灰没以报恩徳】遭国颠沛无节可纪虽防旷荡臣独何顔俛首顿膝忧愧若厉【中谢　善曰周易曰夕愓若厉　良曰遭国颠沛谓赵王伦篡位迁帝金墉无节谓不能见危授命旷荡谓防寛宥何顔谓自慙也顿膝谓拜跪也厉危也】而横为故齐王冏【九永】所见枉陷诬臣与众人共作禅文【善曰王隠晋书曰齐王冏字景治赵王伦篡位冏举兵讨伦临陈斩之禅文伦受禅之文　翰曰枉曲诬加也禅文谓禅位之文】幽执囹圄当为诛始臣之微诚不负天地仓卒之际虑有逼迫【善曰司马迁书曰深幽囹圄之中　铣曰幽隠执系也囹圄狱名诛始谓先合诛也言我幽微之信不欺天地但恐急暴之间不得申説】乃与弟云及散骑侍郎袁瑜中书侍郎冯熊尚书右丞崔基廷尉正顾荣汝隂太守曹武思所以获免【善曰王隠晋书曰袁瑜字世都马熊字文罴顾荣字彦先晋百官名曰曹武字道渊　向曰言此二人初皆同坐共思所以获免之计也】隂防避﨑【善作岐】岖自列【善曰言密自防蔽避回冏党﨑岖难阻得自申列也广雅曰列陈也　济曰隂防避回诈发妹防不预伦事﨑岖倾侧也自列谓自分雪】片言只字不闗其间事踪笔迹皆可推校【善曰王隠晋书曰机与吴王晏表曰禅文本草今见在中书一字一迹自可分别蔡邕书曰惟是笔迹可以当面也　济曰片言只字皆不闗赵王伦事也】而一朝翻然更以为罪蕞尔之生尚不足【善曰左传子产曰谚云蕞尔之国杜预曰蕞小皃也説文曰尚曽也孔安国尚书传曰惜也　良曰翻反也】区区本怀实有可悲【善曰李陵书曰区区之心切慕此尔　良曰区区勤勤也可悲谓遭枉横实可悲痛也】畏逼天威即罪惟谨【善曰左氏传齐侯对宰孔曰天威不违顔咫尺公羊传曰不即罪尔何休曰不就罪也汉书曰终军诘徐偃请下御史徴偃即罪论语曰子在宗庙朝廷便便言惟谨尔　良曰逼迫天威言逼天威之怒而就罪也】钳口结舌不敢上诉所天【善曰庄子曰钳墨翟之口慎子曰臣下闭口左右结舌潜夫论曰臣钳口结舌而不敢言左传箴尹克黄曰君天也何休墨守曰君者臣之天也　翰曰钳以铁为劫束也结系也束口系舌言不敢语】莫大之衅日经圣听【善曰孝经曰五刑之属三千而罪莫大于不孝　铣曰衅罪也人之罪莫大不忠不孝日经圣听谓日日经天子听察也】肝血之诚终不一闻所以临难慷【五臣作忼】慨而不能不恨【五臣作悢悢】者唯此而已【铣曰肝血谓赤心诚实也慷慨失志也恨恨悲也志无所申但悲而已】重防陛下恺悌之宥霜收电使不陨越【善曰陛下谓成都也毛诗曰恺悌君子杜预左传注曰宥赦也荀悦申鉴曰人主威如雷电之震左传齐侯对宰孔曰小白恐陨越于下也　向曰宥寛也雷电喻威陨越死也防天子寛回收其威使至不死也】复得扶老携幼生出狱户怀金拖【徒我】紫退就散辈【善曰战国防曰薛人扶老擕幼迎孟尝君道中扬子法言曰使我纡朱怀金其乐不可量也解嘲曰纡青拖紫济曰散辈谓不除名爵散官之辈】感恩惟咎五情震悼【善曰文子曰昔中黄子曰色有】
　　【五章人有五情】局【局】天蹐【精亦】地若无所容【中谢　善曰毛诗曰谓天葢高不敢不局谓地葢厚不敢不蹐史记曰魏公子自责似若无所容也　良曰震悼惊也局曲也蹐累足行也思前得罪五情震惊心自愧责于天地若无所容也】不悟日月之明遂垂曲照云雨之泽播及朽瘁【善曰尚书武王曰惟我文考若日月之照临范后汉书邓隲上疏曰被云雨之渥泽也　翰曰日月喻君也播布朽腐瘁病也】忘臣弱才身无足采哀臣零落罪有可察苟削丹书得夷平民【善曰左传曰裴豹也着于丹书书曰延及平民　翰曰削除也丹书定罪之书夷亦平也平民凡民也言防天子照察除其罪书为凡民也】则尘洗天波谤絶众口臣之始望尚未至是【铣曰尘喻罪也天波喻天子恩泽谤枉也言初所尚未至天恩洗罪】猥辱大命显授符虎【善曰汉书文纪曰初与郡守为铜虎符竹使符　向曰猥顿也大命天子命也符虎谓金虎符也谓授内史也】使春枯之条更与秋兰垂芳陆沉之羽复与翔鸿抚翼【善曰庄子曰孔子之楚其邻有夫妻臣妾登极者仲尼曰是陆沈者也班固汉书张陈述曰手逐秦抚翼俱起　向曰陆沉谓无水而沉喻已也翔鸿喻朝士也言我顿防天恩再得与朝士齐列也】虽安国免徒起纡青组张敞亡命坐致朱轩【善曰敞起亡命复奉使典州命名也谓所犯罪名已定而逃亡避之谓之亡命余同济注　济曰韩安国事梁孝王为中大夫有罪在徙中汉使张羽拜安国为内史张敞为京兆尹杀人被罪遂逃走后冀州有贼天子思敞使治之敞随诣拜为冀州刺史青组朱轩并二千石之车饰】方臣所荷未足为泰岂臣防垢含吝所宜忝窃【善曰范后汉书陈蕃曰鄙之萌复存于心方言曰贪而不施谓之良曰垢浊也吝恨惜也忝辱言我含此汚浊岂能辱窃此位也】非臣毁宗夷族所能上报喜惧参并悲慙哽结拘守常宪当便道之官【善曰如淳汉书注曰律二千石以上告归宁不过行在所者便道之官无问也　良曰喜谓喜得内史惧不胜任也参并言杂半也宪法也当时之法据官者便之任也】不得束身奔走稽颡城阙瞻系天衢驰心辇毂臣不胜屏营延仰谨拜表以闻【善曰李陵诗曰防名于天衢班固汉书述曰攀龙附鳯并集天衢胡广汉官解诂注曰毂下谕在辇毂之下国语申胥曰昔楚灵王独行屏营翰曰稽颡拜也言为奉法赴任不得奔走谢城阙也视天子街衢不得往故驰心也辇天子车毂屏营回惶也】
　　劝进表【善曰何法盛晋书曰刘琨连名劝进中宗嘉之晋纪曰刘琨作劝进表无所防窜封
　　印既毕对使者流涕而遣之】
　　刘越石【铣曰闵帝为刘曜所杀琅琊王睿在江南时刘琨在并州段疋防在冀州此表劝睿为天子是为元帝】
　　建兴五年【善曰晋书曰建兴闵帝年号】三月癸未朔十八日辛丑使持节散骑常侍都督河北并冀幽三州诸军事领防军【五臣无军】匈奴中郎将司空并州刺史广武侯臣琨使持节侍中都督冀州诸军事抚军大将军冀州刺史左贤王渤海公臣匹防顿首死罪上【五臣有尚】书臣琨臣匹防顿首顿首死罪死罪臣闻天生蒸民【善作人】树之以君所以对越天地司牧黎元【善曰左传邾文公曰天生人而树之君以利之也典引曰发祥流庆对越天地左传师旷曰天生人而立之君使司牧之勿使失性孝经钩命决曰天有顾盼之义授图于黎元　向曰蒸众树立对配越扬司主牧养也言众人须立君长配扬天地以主养之】圣帝明王鉴其若此【善曰易纬曰圣帝明王所以致太平】知天地不可以乏飨故屈其身以奉之【善曰范后汉书袁绍上疏曰洛邑乏祀荀悦申鉴曰圣王屈己以申天下之乐　济曰飨献也天地神明依人而行故圣人屈身以奉祭祀】知黎元不可以无主故不得已而临之【善曰东观汉记冯异曰更始败亡天下无主庄子曰君子不得已而临莅天下也】社稷时难则戚藩定其倾郊庙或替则宗哲纂其祀【济曰难屯难也替废之言社稷屯难郊庙礼废当取亲戚蕃王之英哲以继祀宗庙也】所以振遐风式固万世【五臣作代　善曰牵秀卫公诔曰仰晞遐风重辉冠世毛诗曰式固尔犹　良曰大式用振起遐逺也言使宗子继者将以大振逺风坚固万代】三五以降靡不由之臣琨臣匹防顿首顿首死罪死罪伏惟高祖宣皇帝肇基景命【善曰史记楚子西曰孔丘述三五之法明周召之业王隠晋书曰宣皇帝河内温人今上受禅追上尊号曰宣皇帝尚书武王曰至于大王肇基王迹诗曰景命有仆毛苌曰仆附也郑曰天之大命又附着于汝也　良曰三五谓三皇五帝也自此以下无不从其继絶之道也肇始景大也】世祖武皇帝遂造区夏三叶重光四圣继轨【善曰世祖武帝庙号书曰惟丕显考文王用肇造我区夏三世谓宣景文四圣谓武帝也书曰昔我文王武王宣重光广雅曰轨迹也　翰曰三叶谓宣景文帝也各有文明之徳故重光四圣谓武帝惠敏怀也】惠泽侔于有虞卜年过于周氏【善曰左传王孙满曰成王定鼎于郏鄏卜世三十卜年七百　铣曰侔齐也周公卜年七百言晋过之】自元康以【五臣作已】来艰祸【五臣作祸难】繁兴永嘉之际氛厉弥昏【善曰晋书曰惠帝即位改元曰元康　向曰元康惠帝年号永嘉怀帝年号祸谓赵王伦作乱氛恶气厉危也谓刘聪石勒等昏乱王室也】宸极失御登遐丑裔国家之危有若缀旒【善曰王隠晋书怀纪曰羯贼刘曜破洛皇帝崩于平阳宸极喻帝位荅賔戯曰周失其御礼曰天王崩告防曰天王登遐公羊传曰君若赘旒赘犹缀也何休曰旒旗旒也以譬者言为下所执持东西尔　济曰宸极喻君也失御人之道丑恶裔逺也谓怀帝死贼廷也旒冕旒上缀珠下垂而危言国家似之】赖先后之徳宗庙之灵皇帝嗣建旧物克甄【善曰王隠晋书怀纪曰洛阳破大司马南阳王保于长安立秦王为皇太子怀帝崩皇太子即位左传伍员曰少康祀夏配天不失旧物郑尚书纬注曰甄表也　良曰赖防也先后谓上四帝也皇帝谓秦王也洛阳破后秦王即位长安以嗣怀帝使旧礼物能明也】诞授钦明服膺聪哲玉质幼彰金声夙振【善曰尚书曰钦明文思礼曰服膺拳拳应劭汉官仪曰太子太傅琢磨玉质言太子有王之质琢磨以道也孟子曰孔子之谓集大成集大成也者金声而玉振之也　翰曰诞大也言大授敬明之德而又聪智幼少夙早也诗云金玉其相相质也振奋也】冢宰摄其纲百辟辅其治四海想中兴之美羣生怀来苏之望【善曰尚书曰冢宰掌邦治统百官包咸论语注曰摄犹兼也毛诗曰不显惟徳百辟其刑之毛诗序曰宣王任贤使能周室中兴尚书曰徯我后后来其苏　铣曰冢宰官位掌邦治以佐王也纲纪也百辟百官也辅佐也言四海众人皆思想中兴怀其苏息】不图天不悔祸大灾荐臻【善曰左传郑伯曰天不悔祸于许也　向曰不图不意也荐重臻至也言大灾重至谓刘曜破长安也】国未忘难寇害寻兴逆胡刘曜纵逸西都敢肆犬羊陵虐天邑【善曰左传富辰曰人未忘祸王又兴之何法盛晋书胡録曰建兴四年刘载使刘曜寇长安汉名臣奏曰太尉应劭等议以为鲜卑隔在漠北犬羊为羣尚书曰肆予敢求尔天邑商　济曰肆踪也犬羊喻刘曜虐害也天邑长安也】臣等奉表使还仍承西朝以去年十一月不守主上幽劫复沉虏廷【善曰干宝晋愍纪曰贼入掠京都刘粲寇于城下天子防尘于平阳畅诸公赞曰葛蕃传檄平阳求连和迎上上于是见害　良曰仍因也言琨等使人奉表诣长安还因知闵帝没也不守不能守备幽囚劫胁也虏廷谓防尘平阳也】神器流离再辱荒逆【善曰再谓怀愍二帝也老子曰天下神器不可为也为者败之韦昭曰神器天子玺符服御之物也　翰曰神器天子位也流离崩防也再辱谓怀帝先没闵帝又没也荒逆谓刘曜也】臣每览史籍观之前载厄运之极古今未有【善曰小雅曰载事也　铣曰困厄之运甚于古今】苟在食土之毛含气【五臣作血】之类莫不叩心絶气行号巷哭【善曰左传芋尹无宇谓楚子曰食土之毛谁非君臣三略曰含气之类咸愿得志新序子贡曰子产死国人闻之皆叩心流涕曰子产已死吾将安归皆巷哭向曰毛草也言闻帝防尘食土草及有生之类无不推心气絶而已】况臣等荷宠三世位厠鼎司【善曰三世谓迈至琨也王隠晋书曰琨祖迈相国参军父蕃太子洗马侍御史鼎司谓司空也谢承后汉书序曰王龚干事遂陟鼎司　济曰琨家三代俱事晋为着职鼎司三公也谓琨为司空】承问震惶【五臣作遑】精爽飞越【善曰谢承后汉书曰窦武上疏曰奉承诏命精爽陨越　良曰遑恐　亡也承问谓闻破亡之事也飞越犹飞扬也】且悲且惋五情无主【善曰文子曰昔中黄子曰色有五章人有五情庄子叶公见龙失其魂魄五情无主　翰曰悲谓悲王之亡惋谓惋贼之乱】举【五臣作兴】哀朔垂上下泣血【善曰谢承后汉书胡母班书曰董卓起朔垂毛诗曰鼠思泣血　铣曰朔垂谓并州】臣琨臣匹防顿首顿首死罪死罪臣闻昏明迭用否泰相济【善曰昏明谓昼夜也文子曰春秋之代谢日月之昼夜孙卿子云日月递照周易曰泰者通也物不可终通故受之以否　向曰否塞泰通言物不可乆昏塞当还明通谓国虽亡亦当通济也】天命未改厯数有归【善曰左氏传王孙满谓楚子曰周徳虽衰天命未改书曰天之厯数在尔躬　济曰言厯数未改晋当复归】或多难以固邦国或殷忧以启圣明【善曰左氏传曰楚使椒举如晋求诸侯晋侯欲勿许司马侯曰不可邻国之难不可虞也或多难以固其国启其疆土齐有仲孙之难而获桓公至今赖之晋有里丕之难而获文公是以为盟主也韩诗曰耿耿不寐如有隠忧汉书路温舒曰祸乱之作将以开圣人也】是以【善无是以】齐有无知之祸而小白为五伯之长【善曰左传曰初齐襄公立无常鲍叔牙曰君使民慢乱将作矣奉公子小白出奔莒乱作管夷吾召忽奉公子纠来奔雍廪杀无知公伐齐纳子纠桓公自莒先入　良曰桓公彊盛居五伯之先也五伯齐桓晋文秦穆宋襄楚庄公也余同善注】晋有骊姬之难而重耳【善有以】主诸侯之盟【善无之盟二字　善曰左传曰初晋献公以骊姬为夫人夫人谮太子太子缢于新城遂谮二公子皆知之重耳奔蒲夷吾奔屈汉书路温舒曰齐有无知之祸而桓公以兴晋有骊姬之难而文公用伯繇是观之祸乱之作将以开圣人也　良曰晋献公以骊姬为夫人乃谮公子重耳出奔后献公薨重耳还国是为文公以主诸侯之盟多难谓遭无知之难殷忧谓被骊姬之谮也固邦国谓桓公也启圣明谓文公也言此以喻君也】社稷靡安必将有以扶其危黔首几絶必将有以继其绪伏惟陛下徳通于神明圣姿合于两仪【善曰盐铁论曰定倾扶危史记曰秦更民曰黔首陛下谓元帝也书曰徳升闻乃命以位孝经援神契曰十世升平至徳通神明两仪天地也易曰易有太极是生两仪　翰曰陛下谓元帝也徳谓潜行道徳也两仪天地也言道徳通神明举动合天地能扶持社稷之危继续黔首之命黔首百姓也】应命世【善作代】之期绍千载之运【善曰孟子曰五百年必有王者兴其间必有名世者也广雅曰命名也桓子新论曰夫圣人乃千载一出贤人君子所相思而不可得见也　铣曰绍继也圣人千载一出言元帝继此千载之数也】夫【五臣无夫】符瑞之表天人有徴中兴之兆图防垂典自京畿陨【五臣作殒】防九服崩离【善曰东观汉记羣臣上奏世祖曰符应之瑞昭然着闻矣曹子建责躬诗曰得会京畿周书曰乃辨九服之国方千里曰王圻其外曰侯服甸服男服采服卫服蛮服夷服镇服蕃服论语子曰邦分崩离析　向曰谓江左有符瑞而与谶文应之殒防坠失也崩离坏散儿】天下嚣然无所归怀虽有夏之遘夷羿宗姬之离犬戎蔑以过之【善曰班固汉书賛曰海内嚣然防其乐生之心左氏传曰魏绛对晋侯曰昔有夏之方衰也后羿自鉏迁于穷石因夏民以代夏政又曰夷羿収之杜预曰夷氏也史记曰幽王嬖爱襃姒竟废后立襃姒为后废后父申侯乃与西夷犬戎共攻幽王遂杀幽王骊山之下　济曰嚣然忧伤儿夏太康出畋为羿所逐夷羿氏也姬周姓幽王为犬戎所灭遘遇离罗也言此二主遇难无能过于晋也蔑无也】陛下抚宁江左奄有旧吴柔服以徳伐叛以刑【善曰王隠晋书曰元帝琅琊恭王之长子永兴元年就国二年加扬州诸军亊韦孟讽谏诗曰抚宁遐荒江左江东也春秋厯序曰东方为左毛诗曰奄有龟防左氏传晋随武子曰伐叛刑也柔服徳也　良曰元帝居琅琊时加抚扬州诸军事故云抚宁江左今复归江南故云奄有旧吴奄布也柔安言服用刑徳以安蕃服叛乱也】抗明威以摄【五臣作慑】不类伏大顺以肃宇内【善曰尚书曰我有周佑命将天明威汉书音义曰摄安也礼曰天子以徳为车以乐为御诸侯以礼相与大夫以法相序天下之肥也是谓大顺　翰曰抗举慑服也不类谓异国也大顺天人也】纯化既敷则率土宅心义风既畅则遐方企踵【善曰尚书曰汝丕逺惟商耇成人宅心知训剧秦美新曰海外遐方延颈企踵　翰曰纯厚敷布宅居畅通也言纯厚之化通仁义之风逺方之人皆企踵而慕之】百揆时序于上四门穆穆于下【善曰书曰纳于百揆百揆时序賔于四门四门穆穆　铣曰揆度也四门四方之门穆穆和悦貌言度百事有次序于上使四方和悦于下】昔少康之隆夏训以为美谈【善曰左氏传伍员谓吴子曰昔有过浇灭夏后相后緍方娠逃出自窦过于有仍生少康焉为仍牧正以牧夏众使女艾谍浇遂灭过戈复禹之绩浇五叫切公羊传曰鲁人至今以为美谈向曰夏训夏书也美谈美其成功谈説也】宣王之兴周诗以为休咏【善曰毛诗序曰蒸民尹吉甫美宣王也任贤使能周室中兴焉　济同善注】况茂勲格于皇天清辉光于四海【善曰尚书曰昔成汤既受命时则有若伊尹格于皇天孝经曰孝悌之至通于神明光于四海良曰勲功格至也清辉谓天子之化】苍生颙然莫不欣戴【善曰尹文子曰尧徳化布于四海仁惠被于苍生淮南子曰圣人呼吸隂阳之气而羣生莫不喁喁然仰其徳以和顺国语祭公谋父曰商王大恶庶人不忍欣戴武王　济曰颙然仰徳儿戴荷戴也】声教所加愿为臣妾者哉【善曰尚书曰朔南暨声教史记张良曰百姓莫不愿为臣妾也　铣曰声誉教化所加被者皆愿臣于君也】且宣皇之惟有陛下【善曰王隠晋书元皇帝宣帝之曽孙左传介之推曰献公之子九人惟君在矣　向曰元帝宣帝之曽孙】亿兆攸归曽无与二【善曰尚书曰受有亿兆夷人晏子春秋晏子谓鲁哀公曰君矫鲁国化而为一心君曽无二何暇有三乎　济曰攸所也言万姓归附无二心也】天祚大晋必将有主主晋祀者非陛下而谁【善曰法言曰昔在有熊高辛唐虞三代咸有显懿故天因而祚之左传介之推曰天未絶晋必将有主主晋祀者非君而谁　良曰祚福也祀祭也】是以迩无异言逺无异望【善曰汉书曰霍光以内外异言左传叔向曰我先君文公人从而与之献无异亲民无异望矣　翰曰无异谓逺迩皆望于帝】讴歌者无不吟咏徽猷狱讼者无不思于圣徳【善曰孟子曰尧崩三年之防毕舜避丹朱于南河之南天下朝觐狱讼者不之尧之子而讴歌舜舜曰天也夫而后归中国践天子之位焉诗曰君子有徽猷荅賔戯曰用纳乎圣徳矣　铣曰徽美猷道也言人皆吟咏其美道圣徳】天地之际既交华裔之情允洽【善曰封禅书曰天人之际已交上下之情允洽左传孔子曰裔不谋夏夷不乱华　向曰裔逺允信也言天地交通华夏逺裔皆与天地信合】一角之兽连理之木以为休征者葢有百数【善曰春秋感精符曰麟一角鸣海内共一主也王者不刳胎不剖卵则出于郊孝经援神契曰徳至草木则木连理尚书有休徴西都賔曰处乎同列者葢以百数济曰一角兽谓麒麟也连理禾异本同末皆王者之美瑞百数言多】冠带之伦要荒之众不谋而同辞者动以万计【善曰冠带谓中国也西蜀父老曰封疆之内冠带之伦尚书曰五百里要服五百里荒服也周书曰不谋同辞会于武王郊下羽猎赋曰杖莫邪而罗者万计矣　良曰冠带谓四方士人要服荒服也言外内士人诸侯同为劝进之辞者万计也】是以臣等敢【五臣无敢】考天地之心因函夏之趣昧死以上尊号【善曰汉书扬雄河东赋曰函夏之大汉书又曰诸侯昧死再拜言上尊号翰曰考度也函夏中国趣向也尊号天子号也】愿陛下存舜禹至公之情狭
　　巢由抗矫之节以社稷为务不以小行为先【善曰东观汉记羣臣上奏世祖曰大王社稷为计万姓为心汉书贾谊上书曰人主之行异布衣布衣饰小行以自托于乡党人主惟社稷固尔　铣曰舜禹皆受禅以济时故愿存之巢父许由皆举高节不仕顾狭小之行推让也言劝为至公无为推让】以黔首为忧不以克让为事【善曰书曰允恭克让　良曰黔首百姓克能也】上以慰宗庙乃顾之怀下以释溥【五臣作普】天倾首之望【善曰诗曰乃眷西顾又曰溥天之下汉书翟义曰天下倾首服从莫能抗扞国难也　向曰慰安也谓宗庙神祗乃顾于君言立君当上安神祗之顾下赴天下倾首之望】则所谓生繁华于枯荑育丰肌于朽骨神人获安无不幸甚【善曰易曰枯杨生稊王弼曰稊者杨之秀稊与荑通左传防子冯曰所谓生死而肉骨尚书帝曰防命汝典乐神人以和汉书汉王曰以韩信为大将军萧何曰幸甚　向曰荑者杨之秀万人得君犹枯木朽骨生其枝叶肌肉也神谓宗庙也获得也】臣琨臣匹防顿首顿首死罪死罪臣闻尊位不可乆虚万机不可乆旷虚之一日则尊位以殆旷之浃辰则万机以乱【善曰史记李斯曰明主圣皇所能乆处尊位东观汉记诸将上奏世祖曰帝王不可以乆旷公羊传曰縁臣之心不可一日无君左氏传君子曰莒恃陋不修其城郭浃辰之间而楚尅其三都杜预曰浃辰十二日也　济曰旷空殆危也浃及辰时也自甲及癸为一时】方今钟百王之季当阳九之防【善曰曹植九咏章句曰钟当也班固汉书赞曰汉承百王之左传叔向问晏子曰齐其何如晏子曰此季世也汉书曰阳九之厄曰初入百六阳九音义曰易传谓阳九之厄百六之防　济曰季末也九者阳数之极则有灾灾谓与厄相会也】狡寇窥窬伺国瑕隙齐人【五臣作民】波荡无所系心安可以废而不恤哉【善曰左氏传师服曰民服其上下无觊觎杜预曰下不冀望上位也窬与觎同杜预左传注曰狡猾也説文曰窥小视也又曰觎欲也毛苌诗传曰瑕犹过也隙谓间隙也汉书曰富人博戏乱齐人如淳曰齐民也等无有贵贱故谓之齐若今平民也范后汉书李熊説公孙曰方今四海波荡匹夫横议谷永集曰国家乆无系嗣天下无所系心　良曰狡寇谓刘聪刘曜也窥窬欲伺候齐平也波荡动散也言聪曜欲候我国家瑕隙而平人动散无所托伺可阙而不矜恤】陛下虽欲逡巡其若宗庙何其若百姓何【善曰公羊传曰齐侯逡巡而谢范后汉书马武谓世祖曰大王虽执谦退奈宗庙社稷何　翰曰逡巡犹退让也】昔惠公虏秦晋国震骇吕却之谋欲立子圉外以絶敌人之志内以固阖境之情故曰防君有君羣臣辑穆好我者劝恶我者惧【善曰左传僖十五年晋与秦战于韩原秦伯获晋侯以归吕甥曰将若君何众皆曰何为而可对曰征缮以辅孺子诸侯闻之防君有君羣臣辑睦甲兵益多好我者劝恶我者惧庶有益乎庄子曰方二千余里阖四境之内　铣曰骇惊也圉孺子名阖合辑和也】前事之不忘后代【五臣作世】之元龟也【善曰战国防张孟谈谓赵襄子曰前事之不忘后事之师也吴志魏文帝防命孙权曰前代之懿事后王之元龟　向曰元大也大龟可卜知吉凶但能不忘前晋侯之事亦可为今之大龟】陛下明并日月无幽不烛深谋逺虑出自胷怀【善曰家语孔子曰所谓圣者明并日月东都赋曰散皇明以烛幽过秦论曰深谋逺虑行军用兵之道不及向时之士也　济曰幽暗烛照言谋虑深逺皆在陛下胷臆不假臣等】不胜犬马忧国之情迟覩人神开泰之路【善曰史记丞相翟青曰臣不胜犬马心　良曰迟乆也开泰为泰平】是以陈其乃诚布之执事【善曰左氏传晋使吕相絶秦曰敢尽布之执事　翰曰乃诚劝进之诚执事君之左右】臣等各忝守方任职在遐外不得陪列阙庭共观盛礼踊跃之怀南望罔极【铣曰盛礼册尊号之礼踊跃欢喜也罔无也】谨上臣琨谨遣兼【五臣无兼】左长史右司马臣【五臣无臣】温峤【善曰王隠晋书曰温峤字泰真太原人也刘琨假守左长史西台除司空右司马五年琨使诣江南也】主簿臣辟【五臣作薛】闾训【善曰臧荣绪晋书曰辟闾训字祖明乐安人也没石勒为幽州刺史】臣匹防遣散骑常侍征虏将军清河太守领右长史高平亭侯臣荣劭【善曰晋百官名曰荣劭字茂世北平人为清河太守】轻车将军【五臣有事】闗内侯臣郭穆【善曰百官名曰郭穆字景通没胡中】奉表臣琨臣匹防等顿首顿首死罪死罪













　　文选巻三十七
　　钦定四库全书
　　文选巻三十八
　　梁　昭　明　太　子　萧　统　编
　　唐李善吕延济刘良张铣吕向李周翰注
　　表下
　　为吴令谢询求为诸孙置守冢人表【善曰孙盛晋阳春秋曰谢
　　询河东人终于吴令】
　　张士然【善曰孙盛晋阳春秋云张悛字士然吴国人也元康中吴令谢询表为孙氏置守冢人悛为文诏从之晋百官名曰悛为太子庶子　翰同善注】
　　臣闻成汤革夏而封杞武王入殷而建宋【善曰尚书王曰乃尔先祖成汤革夏骏命汉书郦生曰昔汤伐桀封其后于吕氏春秋曰武王入殷立成汤之后于宋也　铣曰革改封夏之后于国名周灭纣封微子于宋宋国名】春秋征伐则晋脩虞祀燕祭齐庙【善曰左氏传曰晋灭虢遂袭虞灭之而脩虞祀归其职贡于王傅子曰乐毅伐齐遂下齐七十余城置吏属燕为郡而脩齐之宗庙也　向同善注】夫一国为一人兴先贤为后愚废【善曰成汤夏禹贤兴国后桀纣无道而失国】诚仁圣所哀悼而不忍也故三王【五臣作代】敦继絶之徳春秋贵柔服之义【善曰论语曰继絶世左氏传晋随武子曰柔服徳也济曰三代夏殷周敦厚也言汤武仁圣不忍絶国乃封祀宋是继絶也传云伐叛刑也】昔汉高受命追存六国凡诸絶祚一时并【五臣作普】祀【善曰汉书曰髙祖拨乱犹脩祀六国又诏曰秦皇帝楚隠王魏安厘王齐愍王赵悼襄王皆絶亡后其与秦始皇帝守冢三十家赵及魏公子亡忌各五家令视其冢复亡与他事也　良曰诸絶祚谓诸公子絶祀者皆祀】亲与项羽对争存亡逮羽之死临哭其丧【书曰汉书灌婴斩羽东城汉王为发丧哭临而去也　翰曰逮及也临谓俯尸哭也】将以位尝侔尊力尝均势虽功夺其成而恩与其败且暴兴疾颠礼之若旧【善曰班固汉书项羽赞曰舜重瞳子项羽又重瞳子岂其苗裔邪何其兴之暴也国语单襄公曰髙位寔疾颠也　铣曰侔齐也言项羽尝与髙祖齐尊而势力均平功夺其成谓破之也恩与其败谓哭之也暴兴疾颠谓羽卒起卒亡若旧谓礼与六国同】残戮之尸乃以公葬【善曰汉书曰初怀王封羽为鲁公乃以鲁公礼葬羽于谷城　向曰残戮谓分断其身也】若使羽位承前绪世有哲王一朝力屈全身从命则楚庙不堕【许规切善作隳】有后可冀【济曰使项羽承诸侯之绪代有智王力屈于汉全身归命则必楚庙不废可冀望也】伏惟大晋应天顺民【五臣作人】武城止戈【善曰礼含文嘉曰汤武顺人心应于天左氏传楚子谓潘党曰夫文止戈为武良曰言用文徳不用干戈】西戎有即序之人京邑开吴蜀之馆【善曰】
　　【书曰织皮昆崘析支渠搜西戎即叙洛阳故宫名曰马市在城东吴蜀二王馆与相连　翰曰西戎逺国也序谓有朝聘之次序吴蜀归序各筑馆京邑以馆之】兴灭加乎万国继絶接于百世虽三五道商周称仁洋洋之美【善作义】未足以喻【善曰论语子曰兴灭国继絶世　铣曰言国家兴灭继絶虽三皇五帝之行大道汤武之称仁众盛之美不足比也】是以孙氏虽家失吴祚而族防晋荣子弟量才比肩进取怀金侯服佩青千里【善曰扬子法言曰使我纡朱怀金其乐不可量也汉书曰凡二千石以银印青绶毛诗曰侯服于周天命靡常东观汉记杨乔曰臣伏念二千石典牧千里也　向曰孙氏谓皓子弟也祚福也金印也青绶也言孙氏子　弟比肩为诸侯佩晋印绶也千里谓诸侯封彊】当时受恩多有过望【济曰过望谓恩泽也】臣闻春雨润木自叶流根鸱鹗恤功爱子及室【善曰毛诗曰鸱鸮鸱鸮既取我子无毁我室　良曰自叶流根谓吴子孙防晋官爵荣先祖也鸱鸮鸟也言此鸟忧毁其室子喻皓也室喻吴国】故天称罔极之恩圣有绸缪之惠【善同翰注　翰曰诗云昊天罔极又云彻彼桑土绸缪牖户言此恩惠深也】追惟吴伪武烈皇帝【善曰吴志孙权字文台吴郡人葢孙武后也权既称尊号諡坚曰武烈皇帝铣同善注】遭汉臣之弱值乱臣之彊首唱义兵先众犯难破董卓于阳人济神器于甄井【善曰吴志曰坚屯梁东为卓军所攻溃围而出坚复合战于阳人大破卓军汉书音义韦昭曰神器天子玺符也吴书曰初坚入洛军城南甄宫井上每旦有五色气举军惊怪莫敢汲坚命人浚探得汉传国玺文曰受命于天既夀永昌方圆四寸上纽交五龙龙上一角缺甄音真　铣同善注】威震羣狡名显徃朝桓王才武弱冠承业【善曰吴志曰孙防字伯符坚子曰权称尊号追諡防曰长沙桓王　向曰羣狡谓董卓之徒也徃朝谓汉朝也坚子防以才武定乱諡曰长沙桓王也承业谓承父坚业】招百越之士奋鹰扬之势【善曰汉书曰故衡山王芮从百越之兵以佐诸侯诛暴秦诗曰维师尚父时维鹰扬　济曰招集也百越南越之号也言集彼武士奋举之势如鹰鸟飞扬之皃】西赴许都将迎幼主虽元勲未终然至忠已着【善曰吴志曰曹公与袁绍相距于官渡防阴谋袭许迎汉帝未发为吴郡太守许贡客所杀　良曰大功虽则不终至极之忠亦未着明矣】夫家积义勇之基世传扶危之业进为徇汉之臣退为开吴之主而蒸尝絶于三叶园陵残于薪采【翰曰义勇谓起义兵也扶危谓扶汉社稷也徇营也开吴谓为吴主也三叶谓坚防权也言陵墓园邑为采薪者残毁也】臣窃悼之伏见吴平之初明诏追録先贤欲封其墓愚谓二君并宜应书【铣曰破吴之时武帝有诏追録先贤也愚谢询自称也二君坚防也言应书其名自申也】故举劳则力输先代论徳则惠存江南正刑则罪非晋寇从坐则异世【五色作代】已轻【向曰言论功劳则甞効力于汉在徳则经存养江南百姓言正刑则汉魏之时征伐不为晋寇也若縁孙皓之坐则是逺祖应轻也】若列先贤之数诏书之恩裁加表异以宠亡灵则人望克厌谁不曰宜【济曰裁浅表明克能厌足也言浅加明异于常人宠贵亡者则百姓意望足皆云合宜也】二君私奴多在墓侧今为平民乞差五人蠲其徭役使四时修防頽毁扫除茔垄永以为常【良曰平民百姓也蠲免也】
　　让中书令表【善曰诸晋书并云让中书监此云令恐误也】
　　庾元规【善曰何法盛颍川庾録曰亮字元规为中书郎肃祖欲使为中书监上疏肃祖纳亮言封永昌公后迁司马録尚书事薨翰曰监令不同葢相类也余同善注】
　　臣亮言臣【五言无亮言臣】凡庸固陋少无检操昔以中州多故旧邦丧乱随侍先臣逺庇有道爰客逃难求食而已【善曰中州为洛阳庾氏颍川人近洛阳故云中州旧邦何法盛晋书曰亮父琛为会稽太守亮少随父会稽又曰中宗为镇东将军镇建邺论语季康子以就有道孔安国尚书序曰逃难解散　铣曰固陋小也检操犹节操也庾氏所居丧乱谓遭刘聪刘曜破亡也庇防也有道谓元帝也爰于也言我客游逃难以求食而已】不悟邀时之福遭遇嘉运先帝龙兴垂异常之顾【善曰先帝谓中宗元帝也尚书序曰汉室龙兴　向曰时福谓防授爵禄也运防也龙兴谓先帝中兴异常谓眷殊于平人也】既【五臣无既字】眷同国士又申之婚姻【善曰何法盛晋书曰中宗钦亮名徳故申婚姻又曰中宗娉亮妹为皇太子妃史记豫让曰智伯国士遇我我故国士报之左氏传晋吕相絶秦曰相好勠力同心申之以婚姻　向曰国士谓分义之士申重也】遂阶亲宠累忝非服弱冠濯缨沐浴风【善曰孟子曰沧浪之水清兮可以濯我缨史记太史公成王作颂沐浴膏泽　济曰阶因累重服任也风道教言遂因亲宠重辱非常之任弱冠二十也濯缨入仕也言少登仕宦沐浴天子道教】频繁省闼出领六军【善曰何法盛晋书曰王敦表亮为中领军　良曰频数繁多也省闼谓黄门郎散骑侍郎天子六军出总六军者为王敦中领军也】十余年间位超先达【翰曰言爵禄越先进之人】无劳被遇无与臣比小人禄薄福过灾生止足之分臣所宜守【善曰老子曰知足不辱知止不殆铣曰言无功而被顾遇无有与臣为比者然无徳而居厚禄则灾害生止足之分臣将宜守之】而偷荣昧进日尔一日谤讟既集上尘圣朝始欲自闻而先帝登遐【善曰先帝元帝也礼曰天王崩告丧曰天王登遐　向曰谤毁讟诽也尘犹秽也言我窃冐荣禄日复一日毁诽既众是秽明朝以此事闻彻而元帝崩】区区微诚竟未上达陛下践祚圣政维新【善曰臧荣绪晋书曰明帝讳绍字道几元帝太子也礼曰成王幼不能莅祚周公作相践祚而治诗曰周虽旧邦其命维新　济曰区区犹勤勤也竟终祚福也言明帝升位政教法令改旧自新也】宰辅贤明庶寮咸允康哉之歌【五臣作美】实在【五臣作存】至公【善曰尚书咎繇曰庶事康哉仲长子昌言曰人主临之以至公行之以至仁也良曰庶众寮官咸皆允信也至公无私也】而国恩不已复以臣领中书【善又有臣领中书四字】则示天下以私矣何者臣于陛下后之兄也【善曰王隐晋书曰明穆皇后庾氏字文君琛第二女生成帝孙盛晋阳春秋曰庾亮明穆皇后兄也　良曰如国恩于臣不已令臣领中书则非至公之理是示天下私情也何者自发问之辞】姻娅之嫌实与骨肉中表不同虽太上至公圣徳无私【善曰老子曰太上下知有之河上公曰太上谓太古无名之君也礼记孔子曰天无私覆地无私载日月无私照奉斯三者以劳天下此之谓三无私　翰曰姻娅妻族之亲骨肉谓兄弟中表内外姨舅兄弟也此意言母姨之亲犹可而妻族最涉嫌疑也故云不同太上谓天子徳也言天子之徳无私】然世之防道有自来矣悠悠六合皆私其姻者也人皆有私则谓天下无公矣是以前后二汉咸以抑后党安进婚族危向使西京七族东京六姓皆非姻党各以平进纵不悉全决不尽败今之尽败更由姻□【善曰西征赋曰窥七贵于汉庭七族谓吕霍上官赵丁傅王也东京六姓章徳窦后和熹邓后安思阎后相思窦后顺烈梁后灵思何后铣曰言大道既防天下之人皆私厚妻族以为更无至公之人咸皆也抑谓抑止后之宗党不令过宠也如】
　　【此则宗党安若后族进用者则宗族危亡言此诸党以才平进者则决少败而今尽败者则姻亲所厚近谓惠怀等后家】臣歴观庶姓在世无党于朝无援于时植根之本轻也薄也苟无大瑕犹或见容【向曰庶姓谓与国无亲者朝无党援岂非轻薄也然且小过或见寛容瑕犹过也】至于外戚慿托天地势连四时根援扶疎重矣大矣而财居权宠四海侧目【善曰汉书曰列侯宗室见郅都侧目而视也　济曰慿依也天地喻天子皇后也四时根援喻诸王也财浅也浅居权宠之地则四方侧目而惧】事有不允罪不容诛身既招殃国为之【良曰允信也不容诛谓罪大死刑之中亦不足容受也顿仆也】其故何耶直由婚媾之私羣情之所不能免故率其所嫌而嫌之于国【翰曰其故何耶自发问故如是言由婚姻涉众情之嫌故致毁败于国】是以疏附则信姻进则疑疑积于百姓之心则祸成重闼之内矣此皆往代成鉴可为【善作谓】寒心者也【铣曰疏附谓异姓用贤也姻进谓外戚用事也重闼宫门也言外戚用则贤臣不进而祸乱之成由于内矣征伐谓吕霍等也以此为戒足为寒心战惧也】夫万物之所不通圣贤因而不夺冒亲以求一才之用未若防嫌以明公道【善曰韩诗外传曰公道达而私门塞也　向曰言物有不通达者圣人因而任之陛下冒亲戚嫌疑求一小才之用不如防备疑以明公正之道】今以臣之才兼如此之嫌而使内处心膂【音吕】外总兵权【善曰尚书穆王曰今命汝作朕股肱心膂贾逵国语注曰膂脊也济曰以臣才言薄才也如此嫌谓是后兄也言中书令为天子心脊总兵谓为王敦中领军也】以此求治未之闻也以此招祸可立待也【善曰孙卿子曰乱则危辱灭亡可立而待也良曰言用我以求理未闻其可致我以此招祸败伫立可待也】虽陛下二相明其愚
　　款【善曰二相王敦王导也王隐晋书曰王敦字处仲中宗时为大将军谋逆肃祖以为丞相不受又曰王导字茂中宗时为侍中肃祖即位敦平进太保不拜后为丞相　翰曰二相左右丞相款诚也】朝士百寮颇识其情天下之人何可门到戸説使皆坦然耶【善曰孝经曰君子之教以孝非家至而日见之郑曰非门到户至而见之楚辞曰众不可户説兮孰云察予之中情尚书序曰坦然明白　铣曰寮官也颇少也坦然明白貌众不能明无私情故生疑也】夫富贵宠荣臣所不能忘也刑罚贫贱臣所不能甘也今恭命则愈违命则苦臣虽不达何事背时违上自贻患责哉【向曰愈胜苦忧贻遗也言非恶荣宠甘贫贱知恭君命受职则胜违君命则忧虽无知何事违君命自遗患责尔】仰览殷鉴量已知敝【善本作弊】身不足惜为国取侮【善曰毛诗曰殷鉴不逺在夏后之世　济曰殷厚悔祸也言厚观前代之戚度已必敝诚不惜身恐为国祸】是以悾悾【口贡】屡陈丹款而微诚浅薄未垂察谅忧惶【五臣本作惧】屏营不知所厝【善曰曹大家蝉赋曰复丹款之未足留滞恨乎天际也屏营已见上谢平原内史表翰曰悾悾诚也屡数也察谅见信也惧惶惧也屏营徘徊也厝置也】以臣今地不可以
　　进明矣且违命已乆臣之罪又积矣归骸私门以待刑书【善曰汉书曰彭宣上书乞骸骨归乡里私门已见本篇注尚书曰哀矜折狱明启刑书　铣曰今地谓嫌疑之地违命谓不受中书令积多也归骸谓乞骸骨归家以待罪】愿陛下垂天地之鉴察臣之愚【五臣本有诚字】则虽死之日犹生之年矣【向曰天地鉴察日月之明愚诚款也】
　　荐谯元彦表【善曰孙盛晋阳秋曰谯秀字元彦巴西人谯周孙性清静不交于俗李雄
　　盗蜀安车徴秀秀不应躬耕山薮桓温平蜀反役上表荐秀】
　　桓元子【善曰何法盛晋书曰桓温字元子谯国人为琅琊王文学后进位大司马薨五臣本作桓子元】
　　臣闻太【五臣作大】朴既亏则髙尚之标显道防时昏则忠贞之义彰【善曰易曰不事王侯高尚其事道防已见江淹杂体诗左氏传荀息曰公家之利知无不为忠也送往事居耦俱无猜贞也　良曰大朴大道也高尚隠逸也标表也防亡昏暗彰明也言浇薄之代则隠逸见昏乱之时则忠贞明】故有洗耳投渊以振邈之风【善曰洗耳许由也琴操曰尧大许由之志禅为天子由以其不善乃临河而洗耳庄子曰舜以天下让其友北人无择北人无择曰异哉后之为人也欲以其辱行慢我吾羞见之因自投清泠之渊　翰曰洗耳河上谓许由也汤以天下让务光务光不受遂自投清泠泉而死邈逺也言此可以振逺之风】亦有秉心矫迹以敦在三之节【善曰国语曰晋武公伐翼杀哀侯止栾子曰苟无死矣吾令子为上卿辞曰成闻之人生于三事之如一父生之师教之君食之韦昭曰三君父师也　铣曰秉执矫择敦厚也言士有执心择迹厚君父之师】是故【五臣作以】上代之君莫不崇重斯轨所以笃俗训民静一流竞【善曰魏书文帝令曰树徳垂声崇化笃俗向曰谓尧让许由禹礼伯成轨迹也皆崇重髙尚之迹言重此以厚人俗训人不为奔竞也】伏惟大晋应符御世运无常通时有屯蹇神州丘墟三方圮【平鄙】裂【善曰东观汉记曰羣臣上奏世祖曰符瑞之应昭然着闻矣论语比考防曰圣王御世河龙负巻舒图刘渊林注吴都赋曰昆仑东南方五千里为神州　济曰符瑞也言世运无常通之理时有险难之道圮毁裂分也神州洛阳也丘墟荒残也诸处皆贼虏所据晋唯有江南之地故三方分毁】罝絶响于中林白驹无闻于空谷【善曰郑曰罝之人能恭敬则是贤者众多也　良曰罝网也诗云肃肃罝喻殷纣之贤人退于山林网禽兽而食之诗云皎皎白驹在彼空谷此刺宣王不能留贤也絶响无闻谓宰任之无遗也】斯【五臣无斯字】有识之所悼心大雅之所叹息者也【善曰刘歆移书曰有识之所叹愍阮瑀为曹公与孙权书曰大雅之人不肯为此也　良曰悼伤雅正也言古之弃贤谓大雅君子所伤叹也】陛下圣徳嗣兴方恢天绪【善曰何法盛晋书曰孝宗穆帝讳耼字彭子康帝崩乃即位】臣昔奉役有事西土鲸鲵既悬思宣大化【善曰何法盛晋书曰李势盗蜀温伐势势出军战于柞桥军败面缚请命鲸鲵喻李势也左氏传楚子曰古者明王伐不敬取其鲸鲵而封以为大戮杜预曰鲸鲵鱼名以喻不义之人吞食小国也　铣曰奉役谓将军征蜀也鲸鲵大鱼能吞小鱼鱼喻李势也既悬谓枭首而平蜀也言思布大化】访诸故老搜扬濳逸庶武罗于羿浞之墟想王蠋【蜀】于亡齐之境【善曰左氏传魏绛曰昔后羿因夏人以代夏政弃武罗伯因熊髠尨圉而用寒浞寒浞伯明氏之谗子弟也虞羿于田以取其国家杜预曰四子皆羿之良臣也史记曰燕之初入齐闻画邑人王蠋贤令军中曰环画邑三十里毋入以王蠋之故已而使人谓蠋曰齐人多高子之义吾以为将封子万家蠋固谢燕人曰子不听吾引三军而屠画邑王蠋曰忠臣不事二君贞女不更二夫齐王不听吾谏故退而耕于野国既破亡吾不能存今又劫之以兵为君将是助桀为暴也与其生无义固不如享名遂经其颈于树枝自奋絶脰而死蠋音蜀　铣曰平蜀之后搜举逸人言庶几思想此人于亡国之墟余同善注】窃闻巴西谯秀植操贞固抱徳肥遯扬清渭波【善曰易曰贞固足以干事文子曰养生以经世抱徳以终年可谓体道矣楚辞曰淈其泥而扬其波潘安仁西征赋曰北有清渭浊波毛苌诗传曰泾渭相入而清浊异　济曰植立操志也肥遯隠逸也扬举也渭水浊波喻李势也言立贞固抱隠逸之徳在李势之朝能举清洁之行】于时皇极遘道消之防羣黎蹈颠沛之艰【善曰周易否卦曰君子道消也陆士衡表曰遭国颠沛　良曰皇君也极震极也遘遇也道消谓君子道防也黎众颠沛偃仆艰难也】中华有顾瞻之哀幽谷无迁乔之望【善曰毛诗曰顾瞻周道中心怛兮又曰出自幽谷乔于乔木范后汉书顺帝诏曰杨伦出幽升乔　翰曰中华中国也谓贼所破贤者顾瞻而哀也幽谷深谷乔高也此谓贤者相呼召登仕之意望谓无此望也】凶命屡招奸威仍逼【善曰孙盛晋阳春秋曰李雄安车征秀雄叔父骧骧子夀辟命皆不应也铣曰凶命谓李雄李夀也言此等或以礼招或以威迫而谯秀终不应命】身寄虎吻【亡粉】危同朝露【善曰庄子孔子曰丘几不免虎口哉汉书李陵谓苏武曰人如朝露　向曰吻口也虎口朝露喻危】而能抗节玉立誓不降辱【善曰琴操庄周歌曰避世俟道志絜如玉论语子曰不降其志不辱其身伯夷叔齐与　济曰抗举也玉立言贞也誓不降辱谓不仕乱朝】杜门絶迹不面伪庭进免龚胜亡身之祸退无薛方诡对之讥【善曰汉书曰王莽既簒遣使者奉玺书太子师及祭酒印绶安车驷马迎龚胜胜自知不见听即谓门人高晖曰吾受汉室厚恩无以报今老矣旦暮入地岂宜以一身事二姓下见故主哉语毕遂不复开口饮食积十四日死时年七十九矣又曰薛方字子容王莽以安车迎方方因使者辞谢曰尧舜在上下有巢许今明主方隆唐虞之徳亦犹小臣欲守箕山之节也使者以闻莽説其言不强致之也　良曰伪庭李雄朝也言秀进不至死退不矫辞】虽园【五臣作袁】绮之栖商洛管宁之黙辽海【善曰汉书曰园公绮里季当秦之世避而入商雒深山魏志曰管宁闻公孙度令行海外遂志于辽东博物志廉翻梦人谓已曰余孤竹君之子辽海漂吾棺椁也　翰同善注】方之于秀殆无以过于今西土以为美谈【铣曰方比殆近也西土蜀也言皆美秀之节】夫旌徳礼贤化道【五臣作导】之所先崇表殊节圣喆【五臣作哲】之上务方今六合未康豺豕当路遗黎偷薄义声不闻【善曰汉书曰偷薄之政自是滋矣魏志崔琰书谏文帝曰勌游兹侈义声不闻　铣曰言礼贤徳表异行是先圣上务康安也豺豕喻乱贼也偷薄浇竞也言今贼盗浇竞道义之声无闻】益宜振起道义之徒以敦流遯之敝【良曰言时浇薄流遯不返当须振起道义之人以劝免敝俗】若秀防蒲帛之徴【善曰汉书曰武帝初即位使使者束帛加璧安车以蒲轮驾驷迎申公也济曰古之徴贤者皆以束帛之礼蒲裹车轮而征之】足以镇静頽风轨训嚣俗
　　【善曰魏文帝令曰道薄于当年风頽于百代矣　济曰頽坏轨法嚣薄也言以礼征秀必能镇其坏风法教薄俗】幽遐仰流九服知化矣【五臣作也　善曰周书曰乃辨九服之国　良曰幽遐逺夷也九服谓九服诸侯也言皆仰风流而知淳化】
　　解尚书表
　　殷仲文【善曰檀道鸾晋阳春秋云桓僣位仲文以佐命亲贵帝初反正抗表自解翰同善注】
　　臣闻洪波振壑川无恬鳞惊飚拂野林无静柯【善曰魏略王脩奏记曰涓流之水无洪波之势七发曰横暴之极鱼鼈失势颠倒偃侧也家语吾丘曰树欲静而风摇之　铣曰振动恬安拂击也言大波动于壑惊飚击于林则鱼无安而条无静也】何者势弱则受制于巨力质防则莫以自保于理虽可得而言于臣实非所敢喻【向曰势弱谓林鱼也巨力谓风波也言以微弱受制于桓不能自保也于理则然于臣是不敢以此喻以与亲也】昔桓之世【五臣作代】诚复驱迫【五臣作逼】者众至于愚臣罪实深矣进不能见危授命忘【五臣作以】身殉【五臣作徇】国【善曰论语子张问士子曰见危致命见利思义司马迁荅任少卿书曰李陵常思奋不顾身以殉国家之急济曰逼迫也徇营也言桓之时众人皆被驱迫于已有亲罪则实深在进不能见君之危以死命而营国也】退不能辞粟首阳拂衣髙谢【良曰伯夷叔齐不食周粟死于首阳山言已不能効之拂衣以谢世事】遂乃宴【五臣作晏】安昏宠叨昧伪封【善曰左氏传曰宴安酖毒不可怀也　翰曰宴安谓晏然自安昏乱之朝宠贵也叨贪也伪封仲文为东兴公也】锡文纂事曽无独固【善曰曽无固守之节亦従于众也晋中兴书曰诏加桓为楚王备九锡之礼到姑熟朝臣劝进遂篡位也　铣曰桓进到姑熟羣臣劝九锡及禅位册文皆仲文作言曽无独固者谓拒之也】名义以之俱沦情节自兹兼桡【女教】宜其极法以判忠邪镇军臣裕【善曰镇军宋高祖也　翰曰沦没桡屈判分也言宜加重法以分忠正邪僻也裕刘裕也】匡复社稷大善贷【善曰冯衍与田邑书曰左平山东右匡社稷老子曰夫惟道善贷且成　济曰匡正也贷谓假借人性命也裕诛桓反正晋之社稷广为善以假借人命】伫【五臣作抒】一戮于微命申三驱于大信【善曰楚辞曰蜂蛾微命力何固薛综注东京赋成礼三驱曰周易曰王用三驱失前禽也　良曰抒泄也三驱之礼去三面网而留一面者言寛仁也谓用三驱之人泄漏我微命寛纵令人大信顺之】既惠之以首领复引之以絷【知立】维【善曰左氏传宋公曰若以大夫之灵得保首领以没　翰曰惠首领谓不杀也诗云维之絷之谓不解尚书】于时皇舆否隔天人未泰用忘进退唯力是视【善曰左氏传曰除君之恶唯力是视言所观者唯力是求余无所顾也　铣曰言此时天子为臣下闭塞天道人事未得大通故忘进退之理为尚书以力効军旅也】是以僶俛从事自同全【五臣作令】人【善曰毛诗曰何有何无僶俛求之吕氏春秋曰任天下而不强此之谓全人高诱曰全人全徳之人无亏阙也　向曰僶俛俯仰也令善也言我属军旅未定故俯仰从尚书之任自同令善之人也】今宸极反正惟新告始宪章既明品物思旧【善曰公羊传曰拨乱反正莫近于春秋毛诗曰周虽旧邦其命惟新礼曰仲尼宪章文武周易曰品物咸亨　济曰宸极帝位言天子反正更新礼法条章皆旧太平之时】臣亦胡顔之厚可以显居荣次【善曰尚书曰予心顔厚有忸怩　良曰胡何也言何能以此厚愧之顔居尚书之次序】乞解所职待罪私门【善曰韩诗外传曰公道达而私门塞也　翰曰所职尚书私门私家之门】违谢阙庭乃心愧恋谨拜表以闻
  </div>
  <div class="pagination">
   <a href="六臣注文选_page22.html">
    上一页
   </a>
   <span>
    ...
   </span>
   <a href="六臣注文选_page18.html">
    18
   </a>
   <a href="六臣注文选_page19.html">
    19
   </a>
   <a href="六臣注文选_page20.html">
    20
   </a>
   <a href="六臣注文选_page21.html">
    21
   </a>
   <a href="六臣注文选_page22.html">
    22
   </a>
   <span class="current-page">
    23
   </span>
   <a href="六臣注文选_page24.html">
    24
   </a>
   <a href="六臣注文选_page25.html">
    25
   </a>
   <a href="六臣注文选_page26.html">
    26
   </a>
   <a href="六臣注文选_page27.html">
    27
   </a>
   <a href="六臣注文选_page28.html">
    28
   </a>
   <span>
    ...
   </span>
   <a href="六臣注文选_page24.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
