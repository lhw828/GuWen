<!DOCTYPE html>
<html>
 <head>
  <meta charset="utf-8"/>
  <title>
   六臣注文选 - 第 5 页/共 33 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   六臣注文选 - 第 5 页/共 33 页
  </h1>
  <div class="content">
   钦定四库全书
　　文选巻十二
　　梁　昭　明　太　子　萧　统　编
　　唐李善吕延济刘良张铣吕向李周翰注
　　江海
　　海赋
　　木虚【善曰传亮文章志曰广川木虚为海赋文甚隽丽足继前良　铣曰今书七志云木华字虚广川人也文章隽丽为杨骏府主簿】
　　昔在帝妫【古为】巨【五臣作臣】唐之世天纲浡【蒲没】潏【聿】为凋为瘵【侧界】洪涛澜【去】汗万里无际长波涾【徒合】【徒我】迆【戈迩善作羊氏切】延【善作涎】八裔【善曰帝妫谓舜也尚书序曰昔在帝尧尚书曰厘降二女于妫汭孔安国曰舜所居妫水之汭也左传季文子使太史克对宣公曰舜臣尧举八恺使主后土杜预曰为尧臣也言水之广大为天纲纪潏沸涌貌桓子新论曰夏禹之时鸿水浡潏説文曰潏水涌出也又曰凋半伤也尔雅曰瘵病也尚书曰汤汤洪水方割孔安国曰割害也澜汗长貌西京赋曰起洪涛而扬波涾相重之貌迤涎逦迤相连也八裔犹八方也涎音延　翰曰水之广大上善可为天下之纲纪浡潏急流貌言尧遭洪水之伤而病之洪大涛波也澜汗大貌涾延长貌言大则万里无际畔长终于八裔】于是乎禹也乃铲【楚产】临崖之阜陆决陂潢而相浚【善本作湲　善曰孟子曰当尧之时洪水横流汜滥天下尧独忧之举舜舜使禹防九河瀹济漯苍颉篇曰铲削平也淮南子曰禹有洪水之患陂塘之事髙诱曰陂畜也塘堤也説文曰潢积水池也湲灌也　良曰铲凿也临崖谓崖水不通处陂蓄水也潢雨潦也舜既举禹禹乃凿水崖阜陆使通流决其蓄水之潢潦使浚荡而通达】啓龙门之岝【七格】【五格】【五臣作垦】陵峦而崭【七咸】凿羣山既略百川潜渫【息列】泱【恩朗】漭【莫广】澹【徒敢】泞【纻】腾倾【善作波】赴势【善曰尚书璇玑钤曰禹开龙门导积石郑注曰龙门山名也岝髙貌广雅曰垦治也垦与音义同广雅曰镌谓之錾与崭古字通孔安国尚书传曰治山通水故以山名尚书曰嵎夷既略孔安国曰用功少曰略周书曰禹渫七十川大利天下尚书大传曰百川趋于海尔雅曰潜深也説文曰渫除去也泱漭广大也澹泞澄深也铣曰垦斸也陵峦亦山也崭凿攻掘之称既尽也言水潜流渐已渫理也泱漭澹泞通流貌羣山画为川略疏畎百川皆安理而通流腾涌倾注以赴下势】江河既导万穴俱流掎【居蚁】拔五岳竭涸九州沥滴渗【浸】淫荟【乌外】蔚云雾防流泱【乌党】瀼【乃朗】莫不来注【善曰尚书曰岷山导江又曰导河积石淮南子曰塘有万穴掎拔竭涸言水既除掎拔而出竭涸而干也掎引也广雅曰拔出也五岳泰华霍恒嵩贾逵国语注曰涸竭也尚书序曰禹别九州説文曰沥滴水下滴沥也渗淫小水津液也荟蔚云雾霑润也毛诗曰荟兮蔚兮南山朝隮防流小流也泱瀼渟淤也汉书杜钦曰屯氏河羡溢有填淤反瀼之害説文曰注灌也　翰曰道理也万穴水道也掎亦拔也言江河既理水道俱流五岳如拔出九州皆竭涸涸干也沥滴渗淫小水也荟蔚云雾津润气也防流亦小水泱瀼流貌言此诸水莫不皆来注入于海】于廓灵海长为委输【去声　善曰毛苌诗传曰于叹辞也尔雅曰廓大也孟子曰舜使禹疏九河瀹济漯而注诸海礼记曰王之祭川也或源或委郑曰委流所聚淮南子曰河水九折注海而流不絶者昆崘之输也　良曰于廓美大也灵者言其神灵多怪异也长为委输言众水皆委输送而入于海】其为广也其为怪也宜其为大也尔其为状也【铣曰此防説其貌】则乃浟【由】湙【亦】潋【力冉】灎【以冉】浮天无岸【善曰浟湙流行之貌潋灎相连之貌中记曰天下之多者水焉浮天载地説文曰浮泛也　铣曰皆漫波状貌广大无岸若天浮于上】浺【冲】瀜【融】沆【五臣作滉胡广切】瀁【余两】【眇】弥【弥】湠【炭】漫【翰曰平逺貌】波如连山乍合乍散【善曰浺瀜沆瀁深广之貌弥湠漫旷逺之貌庄子曰波若连山　翰曰风起波髙如山之连合散不定】嘘噏【许急】百川洗涤淮汉襄陵广舄【五臣作斥昌亦切】防【交】防【葛】浩汗【善曰嘘噏犹吐纳也尚书大传曰百川趋于海淮汉之流小而且秽故洗涤之尚书曰懐山襄陵又曰海濵广斥史记曰斥为舄古今字也防防广深之貌翰曰嘘吹吸敛也言潮起则百川逆流若吹之也潮落则如敛之而入也洗涤谓潮徃来于中也襄上陵越也广斥海畔地言潮水上越于畔也防防浩汗广大貌】若乃大明防【五臣作防】辔于金枢之穴翔阳逸骇于扶桑之津【善曰大明月也言月将夕也周易曰悬象着明莫大乎日月防犹揽也月有御故言辔金西方也河图帝覧嬉曰月者金之精月有窟故言穴伏滔望涛赋曰金枢理辔素月告望义出于此防彼苗切翔阳日也言曰初出也淮南子曰日阳之主也日中有乌故言翔逸骇言出疾也广雅曰骇起也山海经曰阳谷上有扶木者扶桑也十日所浴　济曰防辔排沫也金枢西方月之没处扶桑之津日出之处】彯【匹遥】沙礐【苦角】石荡【聿】岛濵【善曰言此二时风尤疾也易通卦验曰巽风不至则大风发屋扬沙説文曰礐石声也春秋命歴序曰大风飘石风疾貌説文曰岛海中徃徃有山可居曰岛　良曰言月将没时日初出时风急激动海水水波疾涌乃荡沙礐石相击声荡蹙浪急疾】于是鼓怒溢浪扬浮更相触搏飞沫起涛状如天轮胶戾而激转又似地轴挺拔而争廻【善曰言风既疾而波鼓怒也上林赋曰沸乎暴怒苍颉篇曰涛大波也吕氏春秋曰天地如车轮终则复始髙诱曰轮转也上林赋曰宛潬胶盭河图括地象曰地下有四柱广十万里有三千六百轴广雅曰梃出也　向曰言风急鼔击怒溢浪飞扬浮涌于空相触搏为沫起其波涛也胶戾环旋貌波涛相连如轮环旋而不絶也又似地轴拔出于地而波浪争为廻复也】岑岭飞腾而反覆五岳鼓舞而相磓【都廻反　善曰岑岭五岳言波涛之形递相激触故或反覆故或相磓也尔雅曰山小而髙曰岑五岳泰华霍恒嵩磓犹激也　铣曰岑岭山也言波浪如山飞腾上下反覆其髙大揺动似五岳鼓舞而相磓瀑】【谓】濆【五臣作汾渭】沦而滀【丑六】漯【他荅】郁沏【切】迭而隆頺【善曰乱貌濆沦相纠貌漯攅聚貌鬱盛貌沏迭疾貌隆頺不平貌漯音累迭徒结切　向曰皆起伏磓瀑急疾貌】盘盓【乙于】激而成窟【七笑】【吐甘切五臣作土含切】滐【桀】而为魁【善曰盘盓旋流也峻波也毛苌诗传曰滐特立也贾逵国语注曰川阜曰魁盓音洿　翰曰言波浪盘盓曲折相激或成深窟滐皆浪卒起貌魁大峻貌言浪卒起则大峻】防【失冉】泊【普白】栢【五臣作洦音陌】而迆【以尔】飏【余谅】磊【洛罪】匒【荅】匌【苦合】而相豗【呼廻反善同翰注翰曰防疾也泊栢小波也迆飏小波邪起貌磊大石匒匌重叠貌豗击也言小波疾而邪起犹大波之重叠】
　　【相击】惊浪雷奔骇水迸集开合解防瀼瀼【伤】湿湿葩华踧【女六】沑【子丑】防【顶】泞【奴顶】潗【子立】防【女立反　善曰七发曰波涌而涛起横奔似雷字书曰迸散也踧沑蹙聚也防泞沸貌潗防沸声也　铣曰惊散如雷奔也骇亦惊也迸并也言惊浪如雷而并集如开而复合或散而复防瀼瀼湿湿开合貌葩华分散貌踧沑防泞潗防并蹙聚沸腾之貌】若乃霾【莫排】曀【一计】潜销莫振莫竦轻尘不飞纎萝【五臣作罗】不动犹尚呀【呼加】呷余波独涌澎【匹宏】濞灪【于勿】防【乌埋】碨【乌罪】磊山垄【善曰尔雅曰风而雨土为霾隂而风为曀説文曰潜藏也广雅曰振动也竦亦动也尔雅曰唐防女萝言风虽静而余波犹壮呷呀甲切波相吞吐之貌澎濞水声洞箫赋曰澎濞慷慨灪防髙峻貌碨磊不平貌　向曰霾曀昏气也潜消昏气尽也言昏气消尽风不振竦尘萝不动尚见吞吐余波而为腾涌髙峻不平如山垄之形也垄小塠也】尔其枝岐潭【以审】瀹【药】渤荡【五臣作涌】成汜【似】乖蛮隔夷廻互万里【善曰管子管仲对桓公曰水别于他水入于大水及海者命曰枝穆天子传曰饮于岐洔之中郭璞曰水岐成洔洔小渚也音止潭瀹动揺之貌毛诗曰江有汜毛苌曰决复入为汜也　翰曰枝岐小浦也渤涌鼔潮也汜曲渚也廻互廻转也言小浦曲渚所以乖隔蛮夷之国也廻转即见之万里言逺也】若乃偏【五臣作边】荒速告王命急宣飞骏【五臣作迅】鼓楫泛海凌山于是候劲风掲【桀】百尺维长绡【所交】挂帆席望涛逺决冏【九永】然鸟逝鹬【聿】如惊鳬之失侣倐如六龙之所掣【充制】一越三千不终朝而济所届【善曰列子曰殊方偏国张湛曰偏边也毛诗曰肃肃王命尔雅曰骏速也郭璞曰骏犹速亦疾也方言曰楫谓之桡东方朔对诏曰凌山越海穷天乃止广雅曰掲举也百尺帆樯也绡今之帆纲也以长木为之所以挂帆也刘熈释名曰随风张幔曰帆或以席为之故曰帆席也苍颉篇曰冏光也鹬疾貌苏武荅李陵书曰虽乘云附景不足以比速晨鳬失羣不足以喻疾春秋命歴序曰皇伯登出扶桑日之阳驾六龙以上下说文曰掣引而纵也左传曰子文训兵于暌终朝而毕尔雅曰济度也孔安国尚书传曰届至也　铣曰鼔动楫棹维连也绡连帆绳也逺方之国有急来告将宣君命则飞迅流动轻棹浮帆于海凌歴于山则伺候长风举百尺之樯连绡绳挂帆席乘长风望波涛决裂而去如鸟飞之疾如惊鳬失侣而相求逐也冏乌飞貌鹬倐疾也六龙驾日车言舟得风势疾又如六龙之所掣日车也故一日三千里则不终夜而及于所至之处】若其【五臣作乃】负秽临深虚誓愆祈则有海童邀路马衔当蹊【善曰负秽言身有罪若负荷然尚书曰负罪引慝杜预左传注曰愆失也郑周礼注曰祈祷也吴歌曰仙人赍持何等前谒海童尔雅曰邈遮也陆绥海赋图曰马衔其状马首一角而龙形杜预左传注曰蹊径也　向曰负秽者谓言不忠信虚为誓约祈神不荅者则为海童马衔邀其路将必害之蹊亦道也马衔海童并海中神怪】天吴乍见而髣髴蝄像暂晓而闪【式染】尸羣妖遘迕眇防【余沼】冶夷【善曰山海经曰朝阳之谷神为天吴为水伯説文曰彷佛见不諟也楚辞曰时彷佛以遥见国语仲尼曰丘闻之水之怪龙罔象木之怪防魍魉韦昭曰罔象食人闪尸暂见之貌尔雅曰遘遇也小雅曰迕犯也眇防视貌冶夷妖媚之貌也　向曰天吴蝄象并海神也髣髴不分明貌暂晓谓暂见即没也闪尸疾见貌羣妖言多也】决帆摧橦【直江】戕【墙】风起恶【去】廓如【五臣作然】灵变惚怳幽暮气似天霄靉【爱】靅【费】云布【善曰橦百尺也杜预左氏传注曰戕卒暴之名也起恶起为暴恶也廓犹开也言廓然暂开如神之变惚怳之顷而又幽暮也郑礼记注曰幽暗者不明也言海神吐气于天霄靉靅昏闇貌韩子曰云布风动　翰曰言有风起也乃决破帆席摧折橦木也橦樯也戕风暴风也言风忽起舟人恶之廓然急破灵物变化惚怳不明以作幽暗其气如天云也靉靅昏暗貌霄天也】防【叔】昱絶电百色妖露呵防【许勿】掩郁【五臣作忽】防【居缚】睒【失冉】无度【善曰儵昱疾貌妖露为妖而呈露也呵防掩鬱不明貌説文曰矆大视也又曰睒暂视也　良曰儵昱絶电言赤光疾出又没有如雷电光絶百色见矣呵防掩忽谓吞吐光色疾也矆睒无度惑于人亦无节度】飞涝【劳】相磢【楚爽】激势相沏【楚栉】崩云屑雨浤浤【火宏】汨汨【千笔反　善曰言戕风迅疾而波浪相冲也涝大波也郭璞方言注曰磢错漺与磢同楚两切沏摩也屑雨飞洒之貌言波浪飞洒似云之崩如雨之屑也李尤辟雝赋曰兴云动雷飞屑风雨浤浤汨汨波浪之声也浤音宏　良曰沏浪相拂也言大波之飞相磨激势相拂屑犹分散也浤浤汨汨腾涌急激貌】【勑甚】踔【丑角】湛【以甚】【药】沸溃【五臣作渭】渝溢【济曰波前却腾跃貌】瀖【呼郭】泋【卉五臣音讳】濩【镬】渭荡云沃日【善曰踔湛波前却之貌溃乱流也渝亦溢也瀖泋濩渭众波之声　济曰水畔生云故荡之日光浮于中故沃之】于是舟人渔子徂南极东或屑没于鼋鼍之穴或挂罥于岑【五臣作岩】防【敖】之峯或掣掣泄泄【余制】于祼人之国或泛泛悠悠于黒齿之邦【善曰言风起而浪惊故漂浮而无定毛苌诗传曰极至也言被漂溺死非一所也屑犹碎也礼记曰屑桂与姜声类曰罥系也尔雅曰山多小石曰防掣掣泄泄任风之貌泛泛悠悠随流之貌淮南子曰自西南至东南有祼人国黒齿民许慎曰其民不衣也其人齿黑　翰曰渔子取鱼人言风波之势壮舟人不制故东南不定屑碎也言舟碎人没于鼋鼍之穴也潮水起则漂凌上山舟人亦随而上故挂于山峯也岩防山也祼人黒齿并海外国名】或乃萍流而浮【五臣作蓬】转或因归风以自反徒识观怪之多骇乃不悟所歴之近逺【善曰谢承后汉书郑戒子书曰黄巾为害萍浮南北苍颉篇曰骇惊也説文曰悟觉也翰曰言不生还者多故云或乃也言人或不死者如水萍之流或因廻风以自归也其行人徒见神怪之多惊骇魂气散失亦不知所行歴之近逺】尔其大量也则南澰【敛】朱崖北洒【五臣作洗】天墟【区】东演【去】析木西薄青徐经途【五臣作沦】瀴【乌冷】溟【莫冷】万万有余【善曰广雅曰澰渍也东都主人曰南燿朱垠垠亦崖也尔雅曰北陆天墟説文曰演长流也言流至析木之境尔雅曰析木谓之天津海在青徐之东故云西薄小雅曰薄迫也尚书曰海岱惟青州又曰海岱及淮惟徐州郑周礼注曰经谓里数也瀴溟犹絶逺香冥也　良曰此言其大也澰浸也朱崖炎州也演及也青徐二州在海西经涧也瀴溟亦濶貌】吐云霓含龙鱼隐鲲鳞潜灵居【善曰淮南子曰四海之云凑鲲鳞或为昆山昆山方壶之属也灵居众仙所处也　良曰霓紫云也鲲大鱼名大数千里也灵居谓方丈三山神仙之居】岂徒积太【五臣作大】颠之寳贝与随侯之明珠【善曰琴操曰纣徙文王于羑里择日欲杀之于是太颠散宜生南宫适之属得水中大贝以献纣立出西伯墨子曰和氏之璧随侯之珠】将世之所收者常闻所【五臣作其】未名者若无【善曰言世之所收者常闻其名其或未名者若本无也　向曰言海中岂徒多积寳贝与明珠而已则世所收用者虽常闻之其有不知名目者若无言不无矣】且希世之所闻恶【五臣作焉】审其名故可仿像其色靉【于恺】霼【虚岂】其形【善曰言希世乃一闻之故不能审其名鲁灵光殿赋曰邈希世而特出恶音乌仿像靉霼不审之貌　铣曰焉何也且希世所闻之寳何能审详其名故可仿像其色靉霼其形仿像靉霼不明貌】尔其水府之内极深之庭则有崇岛巨鼇峌【庭结】【五结】孤亭擘洪波指太清竭磐石栖百灵飏【平】凯风而南逝广莫至而北征【善曰刘劭赵都赋曰其东则有天浪水府百川是理崇岛五岳也巨鼇大鼇也列仙传曰巨鼇负蓬莱山而抃沧海之中列子曰渤海之东名曰归墟其中有五山帝命禺强使巨鼇十五举首戴五山峙而不动説文曰海中往往有山可依止曰岛峌髙貌山居海中故曰擘峻极际天故云指郑周礼注曰擘破裂也东方朔十洲记曰冥海洪波百丈鹖冠子曰上及太清下及太宁郑礼记注曰竭犹戴也声类曰磐大石也百灵众仙言巨鳌多力遡风而行也吕氏春秋曰南方曰凯风北方曰广莫风　翰曰崇岛蓬莱方丈瀛洲三山在海中大鼇负之而浮峌孤亭髙貌太清天也山在海中若鑚擘洪波而出髙峻指天也竭立也言山下磐石如立也栖百灵谓神仙在中凯风南风风飏则南往也广莫北风风至则北行大鼇力壮勇常负此山逆风而行也鼇水虫名】其垠【银】则有天琛水怪鲛人之室瑕石诡晖鳞甲异质【善曰天琛自然之寳也尚书曰天球在东序水怪竒石生乎水濵也尚书曰铅松怪石曹子建七啓曰戏鲛人刘渊林吴都赋注曰鲛人水底居説文曰瑕玉之小赤色者也诡晖别色説文曰诡变也异质殊形也广雅曰质躯也铣曰天琛水怪珍寳也鲛人龙属人状居于水底瑕石怪石也诡异而有光晖鳞甲皆有竒状也】若乃云锦散文于沙汭之际绫罗被光于螺蚌之节【善曰言沙汭之际文若云锦螺蚌之节光若绫罗也毛苌诗传曰芮崖也芮与汭通曹植齐瑟行曰蚌蛤被濵崖光采如锦红　铣曰云锦朝霞也沙汭之际散其文章如此色也水北曰汭螺蚌曲节之文若绫罗之光被】繁采扬华万色隐鲜阳氷不冶隂火潜然【善曰説文曰隐蔽也言其阳则有不冶之氷其隂则有潜然之火也晏子春秋曰隂氷凝阳氷厚五寸説文曰冶销也　铣曰扬华甲虫名采色繁丽也万物皆有鲜明之色而隐在于中也冶销也言阳处虽有氷而不销隂处或有火而潜然皆变化使寒暑不均也】熺【许眉】炭重燔【烦】吹烱【古永】九泉朱【焰】緑烟防【一眇】眇蝉蜎【一縁反】珊瑚琥珀羣产接连车渠马瑙全积如山【善曰广雅曰熺炽也重燔犹重然也吹犹然也汉书赵氏无吹火焉说文曰烱光也言火之光下照九泉地有九重故曰九泉防眇蝉蜎烟艳飞腾貌与爓同　翰曰熺炭谓炭之有光者重燔灭而重然也吹其光色烱然曜于九泉幽暗之处防眇蝉蜎逺视貌】鱼【五臣本作其鱼】则横海之鲸突扤孤游戞岩防偃髙涛茹鳞甲吞龙舟噏【虚及】波则洪连踧【子六】蹜【所六】吹涝【去】则百川倒流【善曰吊屈原曰横江湖之鳣鱏郭璞山海经注曰横塞也突扤髙貌戞犹防也广雅曰茹食也庄子曰吞舟之鱼砀而失水髙诱淮南子注曰龙舟大舟刘劭赵都赋曰巨鼇冠山陵鱼吞舟吸潦吐波气成云雾踧蹜聚貌　翰曰鲸鱼大鱼横于海中突扤髙貌戞歴刮也言行则戞刮岩山波涛虽髙为之偃伏言其食鱼鳖之类吞其大船洪大连浪也踧蹜流不进也涝髙浪也噏波则洪浪不进吹浪则百川逆流】或乃蹭蹬穷波陆死盐田巨鳞挿云鬐鬛刺天颅骨成岳流膏为渊【善曰蹭七邓切蹬音邓盐田海边也张揖上林赋注曰海水之崖多出盐田郭璞上林赋注曰鬐鱼背上鬛也南都赋曰森防防而刺天广雅曰颅谓之防防音卢魏武四时食制曰东海有鱼如山长五六里谓之鲵时死岸上膏流九顷春秋元命苞曰积骨成山流血成渊　济曰此说大鲸失浪也蹭蹬失势貌穷波浅波也陆死盐田谓死于岸上海畔故曰盐田巨大也颅骨头骨也膏脂也言大鳞插入云鬐鬛上刺天头骨成山流脂为渊并言极大】若乃岩坻【直夷】之隈沙石之嵚【钦】毛翼产鷇【苦】剖卵成禽鳬雏离褷【所宜】鹤子淋渗【所今反　善曰郭璞上林赋注曰坻岸也説文曰隈水曲也嵚岑也尔雅曰生哺鷇郭璞曰鸟子湏母食也剖犹破也西京杂记曰太液池其间鳬雏鹤子布满充积　铣曰岩坻小山也嵚沙岸之下傍頺者也毛翼乌族也产生也鷇鸟子剖破其卵子乃出也鳬鸟名雏鸟儿也离褷淋渗毛羽初生貌言海畔山曲之中有此羣物】羣飞侣浴戏广浮深翔雾【五臣作鹜】连轩泄泄【余世】淫淫【善曰轩举也泄泄淫淫飞翔之貌铣曰侣亦羣也言此羣鸟或戯广处或浮深处鹜飞也言飞翺自得天性连轩飞貌泄泄淫淫沈浮貌】翻动成雷扰翰为林【五臣作霖】更相叫啸诡色殊音【善曰翻动貌汉书赵王曰聚蚊成雷孔安国尚书传曰扰乱也王弼周易注曰翰髙飞貌　铣曰翻飞言飞动之声如雷羽翰扰乱积多如霖雨诡异也】若乃三光既清天地融朗不泛阳侯乘蹻【去乔】絶往觌安期于蓬莱见乔山之帝像【善曰淮南子曰夫道纮宇宙而章三光杜预左氏传注曰融朗也淮南子曰武王渡于孟津阳侯之波逆流而击曹植苦寒行曰乘蹻追术士逺在蓬莱山抱朴子曰乘蹻可以周流天下蹻道有三法一曰龙蹻二曰气蹻三曰鹿卢蹻列仙传曰安期先生谓始皇曰后千歳求我蓬莱山下史记曰武帝祭黄帝冢桥山上曰吾闻黄帝不死今有冢何也或对曰黄帝已仙上天羣臣葬其衣冠也　良曰三光日月星融通朗明也言海气浮三光清见天地之通明也阳侯波神蹻龙气也安期仙人也黄帝陵在乔山言不泛风波乘龙横絶往见仙人于蓬莱复见乔山以思黄帝之像也】羣【五臣作神】仙缥【匹妙】眇餐玉清涯【宜】履阜乡之留舄被羽翮之襂【所今反】纚【所宜反善曰缥眇逺视之貌鲁灵光殿赋曰忽瞟眇以响像列仙传曰赤松子服玉列仙传曰安期先生琅邪阜乡人自言千歳秦始皇与语赐金数千万于阜乡亭皆置去留书以赤玉舄一量为报言仙人以羽翮为衣汉书曰天道将军衣羽衣襂纚羽垂之貌　向曰言食玉浆于清水之畔舄履被服也余同善注】翔天【五臣作大】沼戏穷溟甄【古然】有形于无欲永悠悠以长生【善曰庄子曰穷髪之北冇溟海者天池也言众仙所表有形而无情欲故能久视长生也郑尚书纬注曰甄表也淮南子曰有形之类莫尊于水庄子曰同乎无欲老子曰常无欲以观其妙又曰长生久视之道　翰曰羣仙飞戏于此中也甄明也余同善注】且其为器也包干之奥括坤之区【善曰周易曰干为天坤为地孔安国尚书传曰奥内也又曰区域也　济曰言其广大包括天地之深要】惟神是宅亦祗是庐何竒不有何怪不储【善曰神祗众灵之通称非为天地而已礼记曰有天下者祭百神也説文曰储积也　良曰宅居也言神祗之所居处竒怪之所储积】茫茫积流含形内虚旷哉坎德卑以自居【善曰班彪覧海赋曰余有事于淮浦观沧海于茫茫孙卿子曰不积小流无以成河海含形内虚言水能含众形内虚似乎谦也孙卿子曰水清则见物之形周易曰君子以虚受人周易曰坎为水家语金人铭曰江海虽左长百川以其卑也周易曰谦谦君子卑以自牧管子曰夫人皆赴髙水独赴下卑也而水以为都居也铣曰茫茫多貌积众也言海众川所入含养羣形也内虚言水平则受不遗巨细也旷大也北方坎为水言大哉美之也居处也言海居卑故为百川长守卑故为人之主】往纳来以宗以都品物类生何有何无【善曰自海而往之而令大自外而来纳之而不逆尚书曰江汉朝宗于海山海经曰和山实为河之九都郭璞曰九水所潜故曰九都品物言诸品物以类相生何所不有何者而无言其多也韩诗外传曰夫水羣物以生品物以正李尤翰林论曰木氏海赋壮则壮矣然首尾负掲状若文章亦将由未成而然也　翰曰宗尊也都谓聚也大往者潮起而出纳来者来则纳之不逆细流所以为百川之尊而所聚万物集类百生亦何不有亦何所复无之】江赋【善曰释名曰江者公也出物不私故曰公也风俗通曰江者贡也为其出物可贡晋中兴
　　书曰璞以中兴王宅江外乃作江赋述川渎之美】
　　郭景纯【善曰臧荣绪晋书曰郭璞字景纯河东人璞性放散不脩威仪为佐著作后转王敦记室参军敦谋逆为敦所害又云有人见其睡形变鼍精　向曰璞嗜酒好色有竒才璞以中兴王居江外为着江赋】
　　咨五才之并用寔水德之灵长【善曰左氏传宋子罕曰天生五材人并用之废一不可杜预曰金木水火土也淮南子曰夫水者大不可极深不可测无公无私水之德也　向曰咨叹美之也寔实也灵长言上善柔德广大利物也】惟岷山之导江初发源乎滥觞【善曰惟发语之辞尚书曰岷山导江东别为沱南都赋曰发源岩穴家语孔子谓子路曰夫江始于岷山其源可以滥觞及其至于江津不舫舟不避风则不可以渉王肃曰觞所以盛酒者言其微也　翰曰谓初发源小如一盏】聿经始于洛沬【昧】拢万川乎巴梁【善曰薛君韩诗章句曰聿辞也汉书广汉郡雒县有漳山雒水所出入湔雒与洛通湔音煎説文曰沬水出蜀西塞外东南入江拢犹括束也巴郡名也梁州名也　良曰聿疾也江初出必经此洛沬而过巴梁二山名言江水与万川相拢合于此二山之下】冲巫峡以迅激跻江津而起涨【善曰盛之荆州记曰信陵县西二十里有巫峡方言曰跻登也郦元水经注曰马头崖北对大岸谓之江津涨水大之貌　济曰巫峡山名迅疾跻上津岸涨浪也言江水至此山为山所夹疾激上岸而起波浪】极【乌宏】量而海运状滔天以淼茫【善曰郑礼记注曰极穷也庄子曰大鹏海运则将徙南溟司马彪曰运转也尚书曰浩浩滔天　铣曰深滔漫言以深广之器量朝宗于海运转其波澜状如漫天也淼茫濶流貌】揔括汉泗兼包淮湘并吞沅澧【礼】汲引沮【七余】漳【善曰南都赋曰揔括趋欱郭璞山海经注曰泗水出鲁国卞县至临淮下湘县入淮孟子曰禹决汝汉排淮泗而注之江景福殿赋曰兼包博落郭璞山海经注曰湘水出陵营道县阳朔山过秦论曰并吞八荒之心山海经曰沅水出象郡而东注江合洞庭中应劭汉书地理志注武陵郡充县歴山澧水所出入沅水经云入江説文曰汲引水也山海经曰景山睢水出焉南注于沔江又曰荆山漳水出焉而东南流注于雎沮与雎同　翰曰汉泗淮湘沅澧沮漳并水名揔括兼包并吞皆相合为流也沮漳二水横流入江故云汲引】源二分于崌【居】崃【来】流九派乎浔阳鼓洪涛于赤岸沦余波乎柴桑【善曰山海经曰岷山东北百四十里崃山江水出焉又东百五十里崌山江水出焉而东流注于大江郭璞曰崃山中江所出也崌山北江所出也水别流为派尚书曰荆州九江孔殷应劭汉书注曰江自庐江浔阳分为九也汉书庐江郡有浔阳县西京赋曰起洪涛而扬波七发曰凌赤岸或曰赤岸在广陵兴县广雅曰沦没也余波涛之余波也言涛之余波至柴桑而尽也尚书曰余波入于流沙汉书豫章郡有柴桑县　向曰鼔激洪大也涛潮水也沦息也言大潮水激浪于赤岸赤岸山名余同善注】纲【五臣作网】络羣流商防【苦角】涓【古】浍【古外】表神委于江都混流宗而东会【善曰广雅曰商度也许愼淮南子注曰扬防粗略也涓浍小流也尔雅曰注沟曰浍也郑曰委流所聚尚书曰江汉朝宗于海汉书曰广陵国有江都县东防于海尚书曰东防于泗沂　良曰网络羣流犹笼罗众水也商防犹都卢也言都卢摄而纳之表见也言深广故曰神也言见深广之貌所聚于江都合羣流而为尊乃将东防于海也】注五湖以漫漭灌三江而漰【普萌】沛【普防】滈【胡道】汗六州之域经营炎景之外所以作限于华裔壮天地之崄介【善曰墨子曰禹治天下南为江汉淮汝东流之注五湖之处以利荆楚于越之民史记太史公曰余登姑苏望五湖张勃吴録曰五湖者太湖之别名也周行五百余里尚书曰三江既入震泽底定孔安国曰自彭蠡江分为三入震泽又曰震泽吴南太湖名也六州益梁荆江扬徐臧荣绪晋书曰华阳黒水惟梁州部巴东郡益州梁州之南地部蜀郡江州本荆州之东界扬州之南境也海岱及准惟徐州部广陵郡上林赋曰经营于其内南方火故曰炎景言江波之濬既作限于华夷天地崄介因之益壮也吴録曰魏文帝临江叹曰天所以隔南北也周易曰天崄不可升地崄山川丘陵郭璞尔雅注曰介阂也　翰曰太湖水分为五道故曰五湖三江谓浙江吴松浦阳江也漫漭寛貌漰沛流声六州益梁荆江扬徐也域界也滈汗长流貌经营犹积歴也华中国也裔蛮夷也介大也言江所以限中国与蛮夷为别天地险大以益壮也】呼吸万里吐纳灵潮自然往复或夕或朝【善曰呼吸万里言其疾也抱朴子曰糜氏云朝者据朝来也言夕者据夕至也　向曰呼吸吐纳谓作潮波而纳羣流须臾万里自然往复或夕或朝皆潮水进退在朝夕而自然也】激逸势以前驱乃鼓怒而作涛峨嵋为泉阳之掲玉垒作东别之标【善曰泉阳即阳泉也顾野王舆地志云益州阳泉县蜀分緜竹立掲标皆表也水经曰江水又东别为沲开明之所凿尚书曰岷山导江东别为沲战国策曰举标甚髙　铣曰逸疾也言潮水激疾之势先于平水而前走则相鼓激怒而作波涛也峨嵋玉垒二山名江水自然下流过泉阳东别并江之别名掲亦标也言江水既经二水而流皆可作为标记知江水之本源也】衡霍磊落以连镇巫庐嵬【鱼鬼】崫【鱼勿】而比峤【音乔协韵　善曰周礼曰荆州之镇山曰衡山郑曰在湘水南镇山名安地德者也尔雅曰霍山为南岳郭璞曰今在庐江西汉书曰南郡巫县巫山在西南释慧逺庐山记曰山在江州浔阳之南尔雅曰山锐而髙曰峤其庙切　翰曰连镇谓连而作镇也磊落嵬崫皆山髙大貌】协灵通气濆【忿】薄相陶流风蒸雷腾虹扬霄【善曰庄子曰川谷通气故飘风老子曰隂阳陶冶万物韦昭国语注曰蒸升也　良曰协合也合神灵之变化通山川之气濆薄气乱貌相陶犹陶冶所作也流风激鬱蒸之气如雷声也腾起虹蜺复飘而为薄云霄薄云也】出信阳而长迈淙【悰】大壑与沃焦【善曰信阳即信陵之阳也臧荣绪晋书曰建平郡有信陵县吴都赋曰寂寥长迈説文曰淙水声也昨宗切列子曰渤海之东不知几万亿里有大壑无底之谷其下无底名归墟中记曰天下之大者东海之沃焦焉水灌之而不已沃焦山名也在东海南方三万里　良曰信阳县名江水出此而长行淙集也渤海东有大壑而江水集焉】若乃巴东之峡夏后疏凿絶岸万丈壁立赮【五臣作霞】駮【善曰盛之荆州记古歌曰巴东三峡巫峡长猨鸣三声泪沾裳孟子曰当尧之时洪水横流汜滥于天下尧独忧之举舜舜使禹疏九河赮駮如赮之駮也赮古霞字　翰曰巴东地名有三峡山禹凿之通江水絶岸髙万丈石壁如立而云霞班駮】虎牙嵥【桀】竪【树】以屹【鱼乙】崒【慈聿】荆门阙【五臣作閟】竦而磐【五臣作盘】礴【善曰盛之荆州记曰郡西泝江六十里南岸有山名曰荆门北岸有山名虎牙二山相对楚之西塞也虎牙石壁红色间有白文如牙齿状荆门上合下开开达山南有门形故因以为名嵥特立貌屹崪髙峻貌阙竦如阙之竦也西京赋曰阛阙竦以造天磐礴广大貌　铣曰两山夹岸相对而江流于中竦亦立也磐礴壮貌】圆渊九廻以悬腾湓【普寸】流雷呴【乎后】而电激【善曰淮南子曰藏志九旋之渊许慎曰九旋之渊至深説文曰腾水涌也苍颉篇曰湓水声也声类曰呴嘷也荅賔戏曰游说之徒风飏电激　铣曰峡间江水深急激岸石而成圆流故云圆渊也九廻者言深而至九泉或悬浪而下或腾波而上湓突击蹙如雷呴之声疾如电光之激】骇浪暴洒惊波飞薄迅澓【扶福】増浇涌湍叠跃【善曰洒散也飞薄飞腾荡薄也澓澓流也王逸楚辞注曰洄波为浇古尧切翰曰骇惊暴疾薄止也言波浪疾洒或飞或止也迅急澓廻増髙也浇谓急波疾涌也叠重也言波急重起也】砯【普冰】岩鼓作漰【普萌】湱【呼陌】泶【胡角】灂【仕角反　善曰砯水激岩之声也漰湱泶灂皆大波相激之声也尔雅曰夏有水冬无水曰泶　向曰砅岩江岸坎穴也余皆水激射声】【蒲冰切五臣作薄□切】□【蒲拜】□【火宏】【呼拜】溃濩【获】泧【呼沽】漷【呼郭反　善曰皆水势相激汹涌貌　向曰皆水击涌不流貌】潏【胡决】湟【皇】淴【乌骨】泱【乌朗】防【叔】防【失冉】防【舒感切五臣音审】瀹【始灼反　善曰皆水流漂疾之貌　铣曰并迟流貌】漩【旋】澴【许】荥【于营】瀯【营】渨【纡鬼】防【音诔五臣本作力鬼切】濆【忿】瀑【步角反　善曰皆波浪囘旋濆涌而起之貌也】溭【助侧】淢【域】浕【助谨】涢【于窘】龙鳞结络【善曰溭淢浕涢参差相次也龙鳞结络如龙之鳞连结交络也潘岳金谷诗曰滥泉龙鳞澜漫　翰注同】碧沙瀢【杜罪反五臣本作胡罪】【五臣作沲音徒可】而往来巨石硉【九骨】矹【五骨】以前却【善曰瀢硉矹沙石随水之貌　向曰江水色碧故映沙亦为碧也往来言随潮水瀢沲进退貌硉矹石转动貌潮水急虽大石而得前却】潜演【】之所汨淈【胡骨】奔溜之所磢【楚爽】错【善曰説文曰潜藏也又曰演水脉行地中戈刄切苍颉篇曰淈水通貌郭璞方言注曰漺错也漺与磢同广雅曰错摩也　铣曰潜演岸沙下流而沸出者汨沸出貌磢磨也言奔溜急而磨错岸石】厓隒【鱼捡】为之泐【勒】嵃【鱼免】碕岭为之嵒【善曰说文曰隒厓也周礼曰石有时以泐郑司农曰泐谓石解散嵃犹崄也楚辞曰触石碕而横逝许慎淮南子注曰碕长边也　济曰厓隒岸也碕岭小山也泐嵃嵒崿皆坎穴言水急激之所为也】幽涧积岨【五臣作阻】礐【力隔】硞【五臣作硌音客】防【卢角】确【苦角反　善曰尔雅曰山夹水曰涧与涧同礐硞防确皆水激石崄峻不平之貌　良曰言山岛之中幽僻之涧巨石积阻成险为江浪急故石相叩为声礐硌防确石声也】若乃曽潭之府灵湖之渊澄澹汪洸【乌宏】防【乌广】滉【胡广】囦【乌】【音善曰郑毛诗笺曰曽重也王逸楚辞注曰楚人名渊曰潭府皆水深广之貌说文曰汪广也乌黄切　翰曰曽潭重潭也府犹如人之藏府深不可见也湖水深处多神灵故云灵也澄澹汪洸防滉囦平漫不流广深之貌】汯浻【乌猛】澋【胡猛】涒【纡筠】邻【五臣作防音邻】防【弯】潾【力银反　善曰皆水势囘旋之貌汯音宏　济曰水势漫流曲折貌】混瀚【音翰五臣作扞】灦【呼见】涣流映扬焆【音涓善曰水势清深而澄澈光映也苍颉篇曰焆明也　翰曰混澣灦涣水动清深澄澈映日而有光明也】溟【莫冷】漭渺沔【莫翦】汗汗沺沺【音田　善曰皆广大无际之貌　良同善注】察之无象寻之无边【翰曰水长广与天一色故察之无象】气滃【乌孔】浡【蒲没】以雾杳时郁律其如烟【善曰滃渤雾出貌鬱律烟上貌成公绥天河赋曰气蓬勃以雾蒸说文曰杳冥也　翰曰滃浡雾繁多貌鬱律黒盛貌杳深也言江气忽如雾深时似烟黒】类胚【普杯】浑之未凝象太极之构天【善曰言云气杳冥似胚胎浑沌尚未凝结又象太极之气欲构天也淮南子曰孕妇三月而胚春秋命歴序曰冥茎无形蒙鸿萌兆浑浑沌沌宋均曰浑浑沌沌鸡卵未分也周易曰是故易有太极是生两仪韩康伯曰太极者无称之称不可得名也翰曰胚浑浑沌也太极生天地者也言江气类浑沌浑沌气未凝结象太极欲构立二仪也】长波浃【子叶】渫【牒】峻湍崔嵬盘涡【乌和】谷转凌涛山頽【善曰埤苍曰浃渫水滂溏也尔雅曰峻髙也涡水旋流也广雅曰凌驰也王粲游海赋曰洪涛奋荡大浪蹻跃山隆谷窳宛亶相搏铣曰浃流连波貌崔嵬湍髙貌盘涡言水深风壮流急相冲盘旋作深涡如谷之转凌涛起而上凌空者却下如山之颓】阳侯砐【五合】硪【我】以岸起洪澜涴【五臣作蜿音于逺】演而云廻峾【五臣作垽音银】沦溛【乌华】瀤【乌懐】乍浥【鸟甲】乍堆【善曰淮南子曰武王渡于孟津阳侯之波逆流而撃砐硪揺动貌涴演廻曲之貌峾沦廻旋之貌溛瀤不平之貌　铣曰阳侯波神砐硪髙大貌言波髙大如岸起也言洪澜旋曲为文如云之廻也浥下也乍平乍髙如堆阜之髙】豃【呼减】如地裂豁若天开【善曰豃豁开貌易纬曰天下愁地裂山崩汉书曰孝惠二年天开东北广十余丈向曰豃深穴言水为烈风所吹四面浪起中为深穴则豃然如地裂风波既息烟雾尽销则豁然若天开】触曲厓【五臣作涯】以萦绕【五臣作浇音叫】骇崩浪而相礧【力廻反　善曰相撃也音雷　济曰萦浇环旋礧撃也浪触曲岸则环旋浪惊崩则相击】鼓防【苦合】窟以漰【普萌】渤乃湓【普寸】涌而驾隈【善曰防亦窟之类也漰渤水声也渤蒲没切小雅曰驾凌也　良曰唇穴波浪分散曰湓涌言波浪鼓穴窟而有声或分涌凌驾于山隈隈曲也】鱼则江豚【徒昆】海狶【喜】叔鲔【于轨】王鳣【邅】防【骨】鯟【练】【特登】鲉【直流】鲮【陵】鳐【遥】鯩鲢【音连　善曰南越志曰江豚似猪水土记曰海狶豕头身长九尺郭璞山海经注曰今海中有海狶体如鱼头似猪尔雅曰鮥防鲔郭璞曰鲔属大者王鲔小者叔鲔王鳣之大者犹曰王鲔鮥音洛山海经曰防鱼其状如鱼而鸟翼出入有光其音如鸳鸯郭璞曰音滑旧说曰鰊似鱦音绳山海经曰其状如鳜居逵切苍文赤尾郭璞曰音滕旧説曰鲉似鱓楚辞曰鲮鱼何所出王逸曰鲮鱼鲮鲤也山海经曰鳐鱼状如鲤又曰鯩鱼黒文状如鲋食之不肿郭璞曰音伦广雅曰鲢鱮也　良曰并鱼名】或鹿觡【格】象鼻或虎状龙顔【善曰临海异物志曰鹿鱼长二尺余有角腹下有脚如人足郭璞山海经注曰麋鹿角曰觡又曰今海中有虎鹿鱼体皆如鱼而头似虎鹿龙顔似龙也翰曰言鱼或似此虎龙形也】鳞甲鏙【七罪】错焕烂锦斑扬鬐掉尾喷【普问】
　　浪飞唌【似延反　善曰鏙错间杂之貌上林赋曰揵鬐掉尾说文曰喷咤也唌沬也　良曰谓鱼鳞鏙错文彩如锦之焕烂扬举其鬐鬛揺掉其尾也唌口沬或喷而飞】排流呼哈【呼合】随波游延或爆【五臣本作曝】采以晃渊或吓【呼厄】鳃乎岩间【善曰说文曰爆灼也今以为曝晒也爆蒲角切曝步木切广雅曰晃晖也吓犹开也　向曰排流逆上也游延随长波貌曝露出言鱼或出采色以晃中渊或开鲤于岩穴之下】介鲸乘涛以出入鯼【祖洪】鮆【荠】顺时而往还【善曰尔雅曰介大也字林曰鯼鱼出南海头中有石一名石首郭璞山海经注曰鮆狭薄而长头大者长尺余一名刀鱼常以三月八月出故曰顺时　铣曰介孤也鲸鱼孤乘波涛或出或入】尔其水物怪错则有潜鹄鱼牛虎蛟钩虵【善曰怪错竒怪杂错也旧说曰潜鹤似鹄而大山海经曰鱼牛其状如牛陵居蛇尾有翼又曰虎蛟其状鱼身而蛇尾有翼其音如鸳鸯郭璞山海经注曰今永昌郡有钩蛇其长数丈尾跂在水中钩取断岸人及牛马啖之　翰曰错杂也余皆水物名】蜦【伦】【团】鲎【】蝞【媚】鲼【埙善本扶粉切】【且郎】【迷】【音麻善曰说文曰蜦蛇属也黒色潜于神泉之中能兴云致雨山海经曰鱼其状如鲋而彘尾郭璞曰音团如扇之团广志曰鲎鱼似便面雌常负雄而行失雄则不能独活出交阯南海中临海水土物志曰蝞似虾中食益人顔色有爱媚又曰鲼鱼如圆盘口在腹下尾端有毒又曰初宁县多龟形薄头喙似鵞指爪又曰与辟相似形大如防生乳海边沙中肉极好中啖　济曰并虫鱼名】玉珧【姚】海月土肉石华三蝬【子工】【流】江鹦螺【力戈】蜁【旋】蜗【古花】璅【五臣作】蛣【诘】腹蟹水母目虾【音遐　善曰郭璞山海经注曰珧亦蚌属也临海水土物志曰海月大如镜白色正图常死海边其柱如搔头大中食又曰土肉正黒如小儿臂大长五寸中有腹无口目有三十足炙食又曰石华附石生肉中啖临海水土物志曰三蝬似蛙蛤蝬子公切旧説曰江似蟹而小有十二脚南州异物志曰鹦鹉螺状如覆杯头如鸟头向其腹视似鹦鹉故以为名也旧说曰蜁蜗小螺也南越志曰璅蛣长寸余大者长二三寸腹中有蟹子如榆荚合体共生俱为蛣取食又曰海岸间颇有水母东海谓之防正白蒙蒙如沬生物有智识无耳目故不知避人常有虾依随之虾见人则惊此物亦随之而没防音蜡二字并除嫁切　济曰并水虫蚌蛤之属】紫蚖【胡冈】如渠洪蚶专车【善曰尔雅曰大贝曰蚢汉书曰尉佗献紫贝五百尚书大传曰文王囚于羑里散宜生之江淮之浦而得大贝如车渠以献纣郑曰渠罔也临海水土物志曰蚶则径四尺背似瓦垄有文呼甘切国语孔子曰防风氏其骨节专车贾逵曰专满也　向曰如车渠之寳洪蚶似蛤大者四五丈独充一车故云专车】琼蚌晞曜以莹珠石【居叶】应节而扬葩【善曰异物志曰蚌似车螯洁白如玉晞曜向日也扬雄蜀都赋曰蚌含珠而擘裂南越志曰石形如龟脚得春雨则生花花似草华广雅曰葩华也　铣曰琼蚌中出玉常有光曜于水中若莹光明珠石春生花冬死故云应节扬葩】踞【居】蠩【诸】森衰以垂翘蛎【力滞】磈【苦罪】磥【力罪】而碨【乌懐】防【乌遐反　善曰南越志曰蜛蝫一头尾有数条长二三尺左右有脚状如蚕可食森衰垂貌翘尾也临海水土物志曰蛎长七尺南越志曰蛎形如马蹄磈磥碨防不平之貌　向曰蜛蝫虫名翘足也森衰足多貌】或泛防【辞艳切五臣作澰音艳】于潮波或混沦乎泥沙【善曰字书曰防泛也水波上及也混沦轮转之貌广雅曰混转也混胡本切沦力本切　翰曰泛澰水上游浮返覆貌言此虫鱼之类或游浮波澜混没于泥沙】若乃龙鲤一角竒鸧【仓】九头【善曰山海经曰龙鲤陵居其状如鲤或曰龙鱼一角也刘騊駼根赋曰一足之防九头之鸧　济曰鲤鱼名鸧鸟名有九头】有鼈三足有龟六眸【莫侯反　善曰山海经曰三足鼈岐尾尔雅曰鼈三足曰能郭璞曰今吴兴郡阳羡县山下有池池中出三足鼈又有六眼龟　良曰眸眼也】赪蟞【灼涉】胏【扶废】跃而吐玑文魮【毗】磬鸣以孕璆【善曰山海经曰珠蟞之鱼其状如肺而有目六足有珠郭璞曰蟞音鼈南越志曰珠蟞吐珠山海经曰文魮之鱼其状如覆铫鸟首而翼鱼尾音如磬之声是生珠玉郭璞曰音毗　良同善注】防【条】防【庸】拂翼而掣【充制】耀神蜧【丽】蝹【于粉】蜦【力殒】以沈游【善曰山海经曰防防状如黄蛇鱼翼出入有光郭璞曰音条容说文曰蜧蛇属也许慎淮南子注曰黒蜧神蛇也潜于神泉蜫蜦行貌　翰曰沈潜于水蝹蜦盘貌】【蒲没】马腾波以嘘【虚】蹀【牒】水兕【似】雷咆【薄交】乎阳侯【善曰山海经曰马牛尾白身一角其音如虎郭璞曰音勃黄伯仁龙马赋曰嘘天慷慨南越志曰西蛩县东暨于海其中多水兕形似牛说文曰咆嘷也　济曰马水兽言腾出于波嘘喷水也蹀行也水兕水兽咆声也出而有声如雷则波浪起也阳侯波神】渊客筑室于岩底鲛人构馆于悬流【善曰吴都赋曰渊客慷慨而泣珠曹子建七啓曰戏鲛人刘渊林吴都赋注曰鲛人水底居　向曰渊客鲛人皆水中居故筑室构舍于岩流之下】雹布余粮星离沙镜【善曰电布星离言众多也本草经曰禹余粮生东海池泽傅拟楚篇曰光灭星离旧说曰沙镜似云母也　向同善注】青纶竞纠缛组争映【善曰尔雅曰纶似纶组似组东海有之纠缭也缛繁采也　良曰青纶缛组二草名皆有采色纠乱争交也言多而交乱为晖映也】紫菜【五臣作防而转反】荧晔以丛被緑苔鬖【所咸】髿【沙】乎研上【善曰紫菜色紫状似鹿角菜而细生海中荧晔光明也南越志曰海藻一名海苔生研石上风土记曰石发水苔也青緑色皆生于石通俗文曰发乱曰鬖髿説文曰研滑石也研与砚同五见切菜或为防　向同善注】石帆【平】防茏以盖屿【序】蓱实时出而漂泳【音咏　善曰刘逵吴都赋注曰石帆生海屿石上草类也又曰屿海中洲上有山石家语曰楚昭王渡江中流有物大如斗员而赤直触王舟舟人取之王大怪使聘鲁问孔子孔子曰此所谓萍实也可剖而食之吉祥也唯霸者为能得焉王肃曰蓱水草也説文曰漂浮也尔雅曰泳游也　翰曰防茏多宻貌言时出者不常有也】其下则金矿丹砾【歴】云精爥银珕【丽】珋【留】璿瑰【古囘】水碧潜琘【美巾反善曰说文曰矿铜铁璞也古猛切丹砾丹砂也异物志曰云母一曰云精入地万歳不朽穆天子传曰乃披图视典曰天子之寳璿珠爥银郭璞曰银有精光如爥也説文曰珕唇属也又曰珋石之有光者山海经曰大荒之中有西王母之山爰有璿瑰郭璞曰璿瑰亦玉名也旋囘两音山海经曰耿山多水碧郭璞曰亦水玉类也潜琘亦水玉也】鸣石列于阳渚浮磬肆乎隂滨【善曰山海经曰共水多鸣石郭璞曰晋永康元年襄阳郡上鸣石似玉色青撞之声闻七八里尚书曰泗滨浮磬孔安国尚书传曰肆陈也铣曰鸣石似玉撞之声闻数千里生皆向阳故云列于阳渚浮磬石也可为磬者生北岸故云隂滨水南曰阳肆亦列也】或颎【古廻】彩轻涟或焆【防】曜涯邻【善曰苍颉篇曰焆明也説文曰邻水崖间粼粼然也涯作崖　向曰颎光色也焆明也涯邻皆畔也言珍寳之物或光色轻而相涟或明曜于水畔】林无不溽岸无不津【善曰孙卿子曰玉在山而木润渊生珠而崖不枯广雅曰溽湿也郑周礼注曰津润也　良曰溽津皆润也言珠玉所出林岸昏润】其羽族也则有晨鹄天鸡鴢【于绞】鷔【敖】鸥【五臣作步末反　善曰山海经曰大鹗音如晨鹄郭璞曰晨鹄犹晨鳬也尔雅曰翰天鸡孙炎曰黒身一名莎鸡山经曰鴢其状如鳬青身而朱目赤尾郭璞曰音窈窕之窈山海经曰鷔青黄其所集者其国亡郭璞曰音敖山海经曰其状如鳬郭璞曰音钳之徒计切　济同注】阳鸟爰翔于以月【善曰尚书曰彭蠡既猪阳鸟攸居尔雅曰九月为郭璞曰国语云至于月也翰曰同善注】　千类万声自相喧聒濯翮防风鼓翅【许聿】【许月反　善曰说文曰聒讙语也防理也礼记曰风以为畜故鸟不獝麟以为畜故兽不狘郑曰獝狘飞走之貌与獝同　向曰濯洗毛鼓动也言毛羽洗濯于水疏理于风动翅貌】挥弄洒珠拊拂瀑【蒲到五臣作蒲沫切】沫【善曰洞箫赋曰扬素波而挥连珠说文曰瀑霣也　翰曰言羣鸟挥动于水弄洒成珠拊拂于波瀑而为沫也瀑水飞也】集若霞布散如云豁产毻【他】积羽往来勃碣【其列反　善曰字书曰毤落毛也毤与毻同音唾竹书曰穆王北征行流沙千里积羽行千里汉书曰燕地勃碣之间一都防也伏琛齐地记曰勃海郡东有碣石谓之勃碣也　铣曰言羣鸟有文彩而多集则如霞光之布散又如云气豁开积羽地名方千里羣鸟产乳毻毛之处勃碣地名亦鸟之所游也】橉【力刃】杞稹【之忍】薄于浔涘栛【力言】梿【连】森岭而罗峯【善曰橉杞二木名也字林曰稹稠穊也薄丛生也淮南子曰南游江浔许慎曰浔水涯也音寻栛梿亦二木也栛音　良曰此木丛生罗列于岸】桃枝筼【筠】筜【当】实繁有丛葭蒲云蔓防【一争五臣本作一诤】以兰红【善曰刘渊林蜀都赋注曰桃枝竹属也可为杖又吴都赋注曰筼筜竹生水边长数丈云蔓言多而无际也防采色相映也兰泽兰也尔雅曰红茏舌　良曰同善注】杨皜【杲】毦【二】擢紫茸【而容切】防潭隩【于六】被长江【善曰皜白也毦茸皆草花也毦耳利切茸而容切尔雅曰隩隈也郭璞曰今江东呼为浦隩于到切一作于六切　翰曰皜白毦花擢出也茸亦花也潭深水也隩曲也言众草花叶防于深水之曲被长江之岸】繁蔚【尉】芳蓠隐蔼水松涯灌芊【千见】萰【力见】潜荟【乌外】葱茏【郎公反　善曰蓠江蓠香草也似水荠水松药草名也厓灌厓侧丛生也潜荟水中茂盛也芊萰葱茏皆青盛貌也　翰曰繁蔚隐蔼多貌涯岸也水木杂生曰灌荟深闇也言满于涯灌之中】鲮【陵】鯥【六】防【曰眉】【具俱】于垠【银】隒【鱼俭】防【频】獭睒【失冉】瞲【呼穴】乎厱【去声】空【善曰楚辞曰鲮鱼何所出王逸曰鲮鱼鲮鲤也山海经曰有鱼状如牛陵居蛇尾其名曰鯥埤苍曰防蹷跳也求悲切声类曰偏举一足曰蹄也渠俱切郭璞三苍解诂曰防似青狐居水中食鱼山海经曰厘山滽滽之水出焉有兽名曰獭其状如鱬其毛如彘鬛郭璞曰音苍颉之颉与獭同鱬如珠切説文曰睒暂视也声类曰瞲惊视上也呼穴切厱岸侧空处也　向曰鲮鯥二鱼名有足踦行貌垠隒岸也言二鱼行于岸上防獭水兽捕鱼者睒瞲惊视貌厱空坎也言其惊视于坎穴之中】迅蜼【聿季】临虚以骋巧孤玃【居缚】登危而雍容防防【呼口】翘踛【六】于夕阳鸳雏弄翮乎山东【善曰蜼狖也玃似猕猴也山海经曰岷山多防牛郭璞曰今蜀山中有大牛重数千斤名为防牛又尔雅注曰今青州呼犊为防防牛之子也防与同火口切庄子曰龁草饮水翘尾而踛此马之真性也司马彪曰踛跳也广雅曰翘举也山海经曰南禺之山有鹓雏郭璞曰鹓雏鳯属也尔雅曰山西曰夕阳山东曰朝阳　翰曰迅行疾也言其疾速临空跳骋玃登危险雍容自得翘踛一足行也】因岐成渚触涧开渠【善曰穆天子传曰饮于岐洔之中郭璞曰水岐成洔洔小渚也　铣曰岐山岸曲处也停水曰渚言江水潮因曲成渚山夹为涧波潮触之又为沟渠也】漱【所遘】壑生浦区别作湖【善曰周礼曰善为沟者水漱之郑曰漱齧也论语曰区以别矣　向曰漱荡也壑亦山曲水荡之则生浦也水小而不流者区分也广停水曰湖江水分流而为也】磴之以瀿【烦】瀷【翼】渫【息列】之以尾闾【善曰磴犹益也土登切淮南子曰莫鍳于流瀿而鍳于澄水许慎曰楚人谓水暴溢为瀿瀿扶园切淮南子曰潦水旬月不雨则涸而枯泽受瀷而无源者也许慎曰瀷凑漏之流也瀷昌即切庄子海若曰天下之水莫大于海万川归之而不盈尾闾渫之而不虚司马彪曰尾闾水之从海出也　翰曰磴溢也瀿瀷暴溢满之水也言此水溢于诸浦湖中之水也渫出水也水从海出曰尾闾矣】标之以翠蘙泛之以游菰【善曰标犹表识也蘙草之荟也菰菰蒋也浮于水上故曰游也良同善注】播匪蓺之芒种挺自然之嘉蔬【善曰孔安国尚书传曰播布也郑毛诗笺曰艺犹树也郑司农周礼注曰芒种稻麦也礼记曰凡祭庙之礼稻曰嘉蔬郑曰嘉善也稻苽蔬之属　翰同善注】鳞被菱荷櫕布水蓏【力果】翘茎瀵【芳问】蘂濯颖散裹【善曰鳞被如鳞之被言多也苍颉篇曰櫕聚也应劭汉书注曰木实曰果草实曰蓏説文曰汉水浸也广雅曰蘂华也颖穗也里谓草实也髙唐赋曰緑叶紫裹　济曰散开其包裹之子】随风猗【于宜】萎【于危】与波潭沲【徒我】流光潜映景炎【芊染】霞火【善曰潭音覃流光言草之华蘂流耀潜映波澜景色外发炎于赮火赮与霞同　铣曰皆言草也猗萎随风貌潭沲逐波动貌流光光色潜映于木光明矣炎盛于霞火之色】其旁则有云梦雷池彭蠡青草具区洮【姚】滆【隔】珠【善本作朱】浐丹漅【子了反　善曰云梦泽名也吴録曰雷池在皖尚书曰彭蠡既猪孔安国曰泽名也吴録曰巴陵县冇青草湖具区亦泽名也风土记曰阳羡县西有洮湖水经注曰中江东南左合滆湖音核又曰朱湖在溧阳又曰沔水又东得浐湖水周三四百里丹湖在丹阳漅湖在居巢　翰曰与江水旁通也】极望数百沆【胡朗】瀁【余两】皛【胡了】溔【余少反　善曰七发曰极望成林郑礼记注曰极尽也沆瀁广大之貌皛溔深白之貌　翰曰谓大数百里沆瀁皛溔深广貌】爰有包山洞庭巴陵地道潜逵【五臣作逹】傍通幽岫窈窕【善曰郭璞山海经注曰洞庭地穴在长沙巴陵吴县南太湖中有包山山下有洞庭穴道潜行水底云无所不通号为地脉逵水中穴道交通者也　向曰巴陵郡名逵道也窈窕深邃也巴陵地道从包山洞庭湖水底潜通诸神仙无所不至而幽岫深邃有竒状也】金精玉英瑱【他见】其里瑶珠怪石琗【五臣作綷子防反】其表骊虬【渠幽】樛【居由】其址【止】梢云冠其防【必眇反善曰穆天子传河伯曰示汝黄金之膏郭璞曰金膏其精汋也汋音绰孝经援神契曰玉英玉冇英华之色也孙卿子曰琁玉瑶珠不知佩山海经曰苟林之山多怪石郭璞曰怪石似玉也瑱琗谓文采相杂也小雅曰杂采曰綷琗与綷同骊虬骊龙也在于九重之泉故云樛其址也庄子曰千金之珠在九重之渊而骊龙颔下宋衷太经注曰樛犹紏也孙氏瑞应图曰梢云瑞云人君德至则出若树木梢梢然也防山巅也　良曰地道幽岫之间金精玉英生于内故曰饰其里也瑶珠之寳怪石之珍生其外故云綷其表】海童之所廵游琴髙之所灵矫【善曰吴歌曰仙人赍持何等前谒仙童列仙传曰琴髙浮游冀州二百余年后入砀水中乘赤鲤鱼来出泊一月复入水去方言曰矫飞也言飞而去来其中　翰曰海童海神】冰【五臣作水】夷倚浪以傲睨【五计】江妃含嚬而【弭延】眇抚凌波而鳬跃吸翠霞而夭矫【善曰山海经曰从极之川唯冰夷恒都焉冰夷人面而乘龙郭璞曰氷夷冯夷也庄子曰独与天地精神往来而不傲睨于万物傲睨自寛纵不正之貌列仙传曰江婓二女出游江濵郑交甫所挑者孟子注嚬蹙而言嚬蹙忧貌眇逺视貌法言曰眇緜作炳郑礼记注曰抚以手按之也广雅曰凌驰也上林赋曰驰波跳沫广雅曰吸饮也陵阳子明经曰春食朝霞朝霞者日始出之赤气夭矫自得之貌　向曰翠霞江上青气也夭矫飞腾貌言仙人抚凌波浪又似鳬鸟之游跃而吸食江上之气而恣为飞腾也】若乃宇宙澄寂八风不翔【善曰文子曰四方上下谓之宇説文曰宙舟车所极覆淮南子曰天有八风条风明庶风清明风景风凉风阊阖风不周风广莫风洞萧赋曰翔风萧萧而迳其末　翰曰言风波不动】舟子于是搦【女角】棹涉人于是檥【鱼绮】榜【补郎反善曰毛诗曰招招舟子人涉卬否搦捉也应劭汉书注曰檥止也王逸楚辞注曰榜船櫂也补孟切一曰榜并船也补浪切翰同善注】漂飞云连艅艎舳【五臣作轴】舻相属万里连樯【善曰刘渊林吴都赋注曰飞云吴楼船之有名者左氏传曰楚败吴师获其乗舟艅艎杜预曰艅艎舟名也説文曰舳舟尾也舻船头也埤苍曰樯颿柱也才羊切　铣曰轴船傍舻船尾也属连也樯挂帆木也】泝洄沿流或渔或商赴【五臣作越】交益投幽浪【平】竭南极穷东荒【善曰毛诗曰泝洄从之毛苌曰逆流而上曰遡洄孔安国尚书传曰顺流而下曰沿列子曰中国之人或农或商或佃或渔交益二州名也周礼曰东北曰幽州汉书有乐浪郡也淮南子曰章亥自北极步至南极山海经有东荒经翰同注】尔乃□【五臣作】雰【纷】祲【子防】于清旭【许玉】觇【勑詹】五两之动静长风颹【于鬼】以增扇广莫防【丽】而气整【善曰方言曰□视也杜预左氏传曰氛气也説文曰雰亦氛字也郑礼记注曰祲隂阳气相浸渐以成灾也毛苌诗传曰旭日始出也郑礼记注曰觇闚视也兵书曰凡风法以鸡羽重八两建五丈旗取羽繋其巅立军营中许慎淮南子注綄候风也楚人谓之五两也綄音桓髙唐赋曰长风至而波起颹大风貌淮南子曰天有八风条风明庶风清明风景风凉风阊阖风不周风广莫风郭璞山海经注曰防防急风貌　翰同善注】徐而不防【乌囘】疾而不猛【善曰埤苍曰防风迟也　良曰徐缓防迟也言虽缓不迟虽疾不猛和而得所】鼓帆【平】迅越防【陌】涨【张】截洞【古迥】凌波纵柂【徒我】电往杳溟【觅冷反叶韵　善曰刘熈释名曰随风张幔曰帆或以席为之故曰帆席防犹越也截直度也涨泂皆深广之貌扬雄方言曰船后曰舳郭璞曰今江东柂呼为舳也王逸荔枝赋曰飞匡上下电往景还匡勤往切　良曰迅疾越度防过涨阔也截直渡也浻逺也柂船尾所以正船也杳溟絶逺之处电谓疾也】防【徒对】如晨霞孤征眇若云翼絶岭【善曰防征貌晨霞朝霞也庄子曰大鹏翼若垂天之云故曰云翼言广大也　翰曰防云急度貌孤者言相连为一言船行如朝霞急度而连行若大鹏垂云之翼掩然絶岭也】倐忽数百千里俄顷飞廉无以睎其踪渠黄不能企其景【五臣作影　善曰楚辞曰往来儵忽何休公羊传注曰俄者须臾之间司马彪庄子注曰顷久也王肃家语注曰俄有顷也史记曰飞廉善走广雅曰睎视也穆天子传曰天子之八骏曰渠黄毛诗曰跂子望之郑曰举足则望见之企与跂通　向曰同善注】于是芦人渔子摈【五臣作濵】落江山衣则羽褐食惟蔬鱻【思延反　善曰谓采芦捕鱼之子也摈落谓被斥摈而漂落也司马彪庄子注曰摈弃也郑毛诗笺曰褐毛布也声类曰鱻小鱼也　铣曰落庵屋之类言其作屋于江濵山侧为庵也衣裳则毛羽所为短褐衣也蔬菜鱻鱼也】栫【寂见】淀【廷见】为涔夹潨【在公】罗筌筩洒连锋罾【子僧】防【雷】比船【善曰説文曰栫以柴木壅水也刘渊林吴都赋注曰淀如渊而浅淀与淀古字通尔雅曰槮谓之涔郭璞曰今作槮丛木于水中鱼得寒入其里因以薄捕取之也槮苏感切涔字防切説文曰潨小水入大水也筌捕鱼之器以竹为之盖鱼笱之属旧説曰筩洒钓名也罾防皆网名也洒所蟹切　翰曰锋钓钩罾防网比船下网之船而相比行也】或挥轮于悬碕【竒】或中濑而横旋忽防夕而宵归咏采菱以叩舷【善曰轮钓轮也埤苍曰碕曲岸头也淮南子曰夫歌采菱发阳阿楚辞曰渔父鼓栧而去王逸曰叩船舷也　良曰同善注瀬波也言钓鱼者或坐于悬岸之上或行于水中波而船横旋也贪利防夕寻夜方归】傲自足于一呕【五臣本作躯】寻风波以穷年【善曰字书曰傲倨也呕与讴同楚辞曰顺风波以南北兮雾霄晦以纷纷西京赋曰穷年忘归犹不能徧也　向曰言啸傲自足乐一身常寻风波以终百年矣】尔乃域之以盘岩豁之以洞壑防之以沲【度河】汜【似】鼓之以朝夕【善曰尚书曰沲潜既导孔安国曰沲江别名也毛诗曰江有汜汉书枚乗上书曰游曲台临上路不如朝夕之池也　良曰域界也盘岩大山言江以大山为限界也洞深壑海也言江流壑入于海沲汜谓江水分流故也鼓之以朝夕谓潮水往来也】川流之所归凑云雾之所蒸液珍怪之所化产傀【五臣作瑰】竒之所窟宅【善曰王逸楚辞注曰凑聚也琴赋曰蒸灵液以播云淮南子曰山云蒸而柱础润髙唐赋曰珍怪竒伟子虚赋曰珍怪鸟兽説文曰傀伟也又曰竒异也　铣曰海下故川流皆归聚之江气润液蒸为云雾珍怪瑰竒谓珠玉龟鱼之类也化变化也产生也窟穴宅居也】纳隐沦之列眞挺异人乎精魄播灵润于千里越岱宗之触石【善曰桓子新论曰天下神人五一曰神仙二曰隐沦三曰使鬼物四曰先知五曰铸凝冯衍爵铭曰富如江海夀配列真説文曰真仙人变形也班固公孙賛曰异人并出孝经援神契曰五岳之精雄四渎之精仁左氏传乐祁曰心之精爽是谓魂魄公羊传曰曷为祭太山河海山川有能润乎百里者天子秩而祭之触石而出肤寸而合不崇朝而徧雨天下者唯太山云尔河海润于千里何休曰云气触石理而出为雨无肤寸之地而不徧也河海兴雨及千里　翰曰挺生也挺异人乎精魄者言异人生于时皆得江汉之英灵也言江中起云雾疾速乃超越也】及其谲【决】变儵【叔】怳符祥非一动应无方感事而出【善曰孔安国尚书传曰神妙无方郑论语注曰方常也　向曰儵怳疾速也方常也言谲诡变化离合疾速有如符契而为灾祥盖非一状也感事谓致感风云也】经纪天地错综人术妙不可尽之于言事不可穷之于笔【善曰言以织为喻也符祥上则经纪天地下则错综人术汉书五行志曰厥风絶经纪如淳曰壊絶匹帛之属周易曰错综羣数王肃曰错交也综理事也仲长子昌言错综人情　铣曰经纪天地谓广大利育万物也人术谓乐道法水而为政言其妙理不可穷尽也】若乃岷精垂曜于东井阳侯遯【徒寸】形乎大波【善曰河图括地象曰岷山之精上为井络史记曰五星聚于东井阳后阳侯也髙诱淮南子注曰阳国侯溺死于水其神能为大波庄子曰其死登遐三年而形遯　翰曰岷山之精上为东井星】竒相【去】得道而宅神乃协灵爽于湘娥【善曰广雅曰江神谓之竒相西京赋曰怀湘娥王逸楚辞注曰尧二女坠湘水之中因为湘夫人也　良曰宅居协合也竒相者人也得道于江故居江为神乃合其精爽与湘娥俱为神也】骇黄龙之负舟识伯禹之仰嗟【善曰吕氏春秋曰禹南省方济乎江黄龙负舟舟中之人五色无主禹仰视天而叹曰吾受命于天竭力以养民死命也余何忧于龙焉龙俛耳曵尾而逃　翰同善注】壮荆飞之擒蛟终成气乎太阿【善曰吕氏春秋曰荆有佽飞者得宝剑于干遂反涉江至于中流有两蛟夹绕其船佽飞拔宝剑曰此江中腐肉朽骨也赴江刺蛟杀之荆王闻之仕以执珪髙诱曰干遂吴邑越絶书曰欧冶子作铁剑二曰太阿　良曰荆佽飞得太阿宝剑从楚王渡江江神将夺之风波大起雨蛟挟舟佽飞以剑斩蛟风乃止故思而壮之终能成剑之神气】悍要离之图庆在中流而推戈【善曰广雅曰悍勇也吕氏春秋曰要离走往见王子庆忌于卫庆忌喜要离曰请与王子往夺之国王子庆忌与要离俱涉于江拔剑以刺王子庆忌捽而投之于江浮出又取而投之于江如此者三其卒曰汝天下之国士也幸汝以成名要离不死归吴矣　翰曰戈与剑皆刃器故叶韵而言戈】悲灵均之任石叹渔父之櫂歌【善曰楚辞曰名余曰正则字余曰灵均又曰望大河之洲渚悲申徒之抗直骤谏君而不听重任石之何益又曰懐沙砾而自沈兮不忍见君之蔽壅史记曰屈原作懐沙赋懐石自投汨罗懐沙即任石也义与王逸不同楚辞曰渔父鼔栧而歌曰沧浪之水清可以濯吾缨　铣曰悲屈原至忠遭遇放逐而懐石自投于江汉渔父贤人不为时所用】想周穆之济师驱八骏于鼋鼍【善曰纪年曰周穆王三十七年征伐大起九师东至于九江叱鼋鼍以为梁列子曰周穆王逺游命驾八骏之乘骅骝緑耳赤骥白仪渠黄逾轮盗骊山子张湛曰仪古义字　向同善注】感交甫之防佩慜神使之婴罗【善曰广雅曰感伤也韩诗内传曰郑交甫遵彼汉臯台下遇二女与言曰愿请子之佩二女与交甫交甫受而懐之超然而去十步循探之即亡矣廻顾二女亦即亡矣庄子曰宋元君夜半梦人被髪而窥阿门曰予自宰露之渊为清江使河伯之所渔者预且得予元君觉召占梦者占之曰此神龟也元君乃刳龟以卜七十鑚而无遗防司马彪曰鑚命卜以所卜事而灼之也　翰曰婴罗挂网也余同善注】焕大块之流形混万尽于一科【善曰庄子曰夫大块载我以形劳我以生司马彪曰大块自然也周易曰品物流形混万尽于一科言混万物尽归于一科也孟子曰源泉混混不舍昼夜盈科而后进放乎四海赵岐曰科坎也向曰焕美也大块元气也言美元气之流形使万物至于穷尽同归一科】保不亏而永固
　　禀元气于灵和【善曰春秋元命苞曰水者五行始焉元气之津液也　良曰水柔弱淡然无欲利育于物故保道不亏而长坚固此乃灵和之气所以为也灵和和之气也】考川渎而妙观实莫着于江河【善曰班固汉书賛曰中国川原以百数莫着于四渎而河为宗也　翰曰四渎江为长河次之故考其妙观不过此也】








　　文选巻十二
　　钦定四库全书
　　文选巻十三
　　梁　昭　明　太　子　萧　统　编
　　唐李善吕延济刘良张铣吕向李周翰注
　　物色【善曰四时所观之物色而为之赋又云有物有文曰色风虽无正色然亦有声诗注云风行水
　　上曰漪易曰风行水上涣涣然即有文章也】
　　风赋【善曰刘熈释名云风者泛也为能泛博万物又云风者放也动气故散曽子书曰隂阳偏
　　则风物理志曰隂阳击发气也】
　　宋玉【善曰史记曰楚有宋玉景差之徒皆好辞而以赋见称王逸楚辞序曰宋玉屈原弟子　向曰史记云宋玉郢人也为楚大夫时襄王骄奢故宋玉作此赋以讽之】
　　楚襄王游于兰台之宫【善曰史记曰楚懐王薨太子横立为顷襄王又曰楚有谓顷襄王曰王綪缴兰台徐广曰綪萦也七见切　翰曰兰台台名】宋玉景差侍有风飒然而至【五臣下有者字　善曰景差亦楚大夫説文曰飒风声楚辞曰风飒飒兮木萧萧　翰曰宋玉景差皆楚大夫侍者侍于王也飒然风声也至于王之宫也】王乃披襟而当之曰快哉此风寡人所与庶人共者邪【铣曰披衣当风快风之凉因言此风我与众人共有之邪】宋玉对曰此独大王之风耳庶人安得而共之王曰夫风者天地之气溥畅而至不择贵贱髙下而加焉【善曰河图帝通纪曰风者天地之使也五经通义曰隂阳散为风风气无根也管子曰风漂物者也风之所漂不避贵贱美恶　济曰溥徧畅通也言风乃天地普畅之气徧通而至贵贱皆及也以宋玉独为王风故以此言而折之】今子独以为寡人之风岂有説乎宋玉对曰臣闻于师枳【只】句【钩】来巢空穴来风【善曰枳木名也枳句言枳树多句也説文曰句曲也似橘屈曲也考工记曰橘逾淮为枳庄子曰腾猿得枳棘枳句之间振动悼栗又曰空穴来风桐乳致巢此以其能苦其性者司马彪曰门户孔空风善从之桐子似乳着其叶而生其菓似箕鸟喜巢其中也　翰曰枳木名句谓多句曲空穴谓门户之穴言木之句曲者其多巢鸟门户之穴风多从也】其所托者【五臣下有因也字】然则风气【五臣作气与风】殊焉【善曰者下或冇因字非也　向曰虽同托户穴其于清浊亦殊矣】王曰夫风始安生哉【铣曰问风之所由生也】宋玉对曰夫风生于地起于青苹之末【善曰庄子曰大瑰噫气其名为风尔雅曰萍其大者曰苹郭璞曰水萍也良曰萍水草也】侵淫谿谷盛怒于土囊之口【善曰春秋元命包曰隂阳怒而为风侵淫渐进也土囊大穴也盛之荆州记曰宜都佷山县有山山有穴口大数尺为风井土囊当此之类也　良曰侵淫风流散貌土囊谷口也言风自地生起于苹末流衍溪壑盛于谷之口也】縁【五臣有于字】太山之阿舞于松栢之下【音户　善曰阿曲也】飘忽淜【普冰】滂【普茫】激飏熛【标】怒【善曰淜滂风击物声熛怒如熛之声説文曰熛火飞也俾尧切　铣曰言于山木之间激物为声】耾耾【乎宏】雷声廻穴错迕【善曰耾侯萌切埤苍曰耾耾风声广雅曰耾声也十洲记曰洲在北海上有风声响如雷上对天之西北门也凡事不能定者廻穴此即风不定貌错迕杂错交迕也　济曰耾耾声也廻穴犹急也错迕交错也】蹷石伐木梢杀林莽【善曰蹶动也伐击也汉书音义应劭曰蹷顿也韦昭曰梢击也　济曰蹷顿梢击也言风声如雷急而交错顿击木石林莽】至其将衰也【善本无此五字】被丽披离冲孔动楗【音件善曰被丽披离四散之貌也字林曰楗拒门也　翰曰衰微也被丽披离轻举貌楗门也言风之将微轻举】
　　【冲穴动门而已】眴【绚】涣粲烂离散转移【善曰眴涣粲烂鲜明貌翰曰眴涣粲烂鲜貌谓无尘昏四散转微也移犹微也】故其清凉雄风则飘举【五臣作忽字】升降乘凌髙城入于深宫邸华【五臣作蕚】叶而振气徘徊于桂椒之间翺翔于激水之上将击芙蓉之精猎蕙草离秦蘅槩新夷被荑【五臣作稊徒兮反】杨【善曰説文曰邸触也邸与抵古字通广雅曰菁华也精与菁古字通猎歴也秦香草也衡杜衡也又云秦木名范子计然曰秦衡出于陇西天水芳香也楚辞曰露甲新夷飞林薄顔师古曰新夷一名留夷即上林赋杂以留夷也易曰枯杨生稊王弼曰稊者杨之秀也稊与荑同向曰邸触激急也离猎防皆经歴也言雄风之起凌越翺翔于城水之上而邸触香木芳草也】廻穴
　　衡陵萧条众芳然后倘【常】佯【羊】中庭北上玉堂跻于罗帷经于洞房廼【五臣本作乃】得为大王之风也【五臣无也字善曰倘佯犹徘徊也説苑雍门周説孟尝君曰下罗帷来清风楚辞曰姱容脩态亘洞房　良曰歴诸芳草忽上冲衡陵萧条然散众芳之气也　翰曰倘佯犹盘旋不定也跻升也言能上升于此者即大王之风也】故其风中人状直【错感】凄惏【五臣作淋】栗【五臣作溧】清凉增【五臣作曽】欷【依既切善曰素问曰若汗出逢虚风其中人也楚辞曰凄増欷郑曰忧也説文曰痛也惏寒貌毛苌诗传曰栗烈寒气也　铣曰凄淋溧寒貌言风之吹人凉甚有以至于歔欷】清清泠泠愈病析【先歴】酲【善曰清清泠泠清凉之貌也愈犹差也汉书曰泰尊柘桨析朝酲应劭曰酲酒病也析觧也　济曰愈差也言风之清凉可以差病而解酒酲】发明耳目宁体便人此所谓大王之雄风也【五臣无也字　济曰发开宁安便利也言能开耳目之明安利人之身体者乃大王之雄风谓雄骏之风也】王曰善哉论事夫庶人之风岂可闻乎宋玉对曰夫庶人之风塕【一孔】然起于穷巷之间堀【窟】堁【课】扬尘【善曰塕然风起之貌也堀堁风动尘也广雅曰堀突也淮南子曰扬堁而弭尘许慎曰堁尘塺也塺莫廻切　铣曰塕忽起貌堀堁昏闇貌言庶人之风忽然于穷巷昏闇而扬尘也】勃郁烦寃冲孔袭门【善曰勃郁烦寃风廻旋之貌司马彪庄子注曰袭入也　良曰言乱起冲孔入门】动沙堁【五臣作塸音讴　善曰堁或作讴非】吹死灰骇溷浊扬腐余【善曰广雅曰骇起也言风之来既起溷浊之处又举扬腐臭之余家语孔子曰惜其腐余而务施仁人之偶也溷胡困切腐扶甫切　翰曰塸沙堆也言振动沙堆吹其死灰惊乱浊薄之气扬腐臭也】邪薄入瓮牖至于室庐【善曰礼记孔子曰儒有蓬户瓮牖向曰言所入者瓮牖室庐而已】故其风中人状直憞【徒寸】溷郁邑殴【驱】温致湿【善曰憞徒对切孔安国尚书传曰憞恶也言此风入于人身体令恶也憞溷烦浊之貌字林曰溷乱也王逸楚辞注曰鬱邑而忧也素问曰冬伤于寒春必病温又曰中央生湿湿生土也言此风殴温湿气来令人致湿病也　良曰憞溷恶乱也鬱邑忧也言恶风吹人令人恶乱而忧】中心【五臣作心中】惨【错感】怛【丁逹】生病造热【善曰惨怛忧劳也方言曰怛痛也素问黄帝问岐伯曰人伤于寒而转为热何也曰夫寒成则生于热也　济曰令人悲惨而生热病】中唇为胗【五臣作眕音轸】得目为防【音蔑　善曰説文曰胗唇疡也吕氏春秋曰气郁处目则为蔑为盲髙诱曰蔑眵也蔑与防古字通眵充支切　铣曰言能为唇目之疾】啗【噉】齰【牀革】嗽【所角】获死生不卒【七忽切　善曰啗齰嗽获中风口动之貌风疾既甚言死而未即死言生而又有疾也故云不卒説文曰啗食也齰齧也嗽吮也声类曰嚄大唤也宏麦切获与嚄古字通　济曰言生与死皆不可卒然而至也】此所谓庶人之雌风也【良曰雌风卑恶之风】
　　秋兴赋【并序】
　　潘安仁【善曰刘熈释名曰秋就也言万物就成也兴者感秋而兴此赋故因名之】
　　晋十有四年余春秋三十有二始见二毛【善曰十四年晋武帝太始十四年也左氏传宋襄公曰不禽二毛杜预曰二毛头白有二色也　翰同善注】以太尉掾兼虎贲中郎将寓直于散骑之省【善曰臧荣绪晋书云贾充为太尉又曰岳为贾充掾汉书曰期门仆射秩比千石平帝更名虎贲郎置中郎将寓寄也世説曰桓既篡将改置直馆问左右虎贲中郎将省合在何处有人答云无省当时殊迕防问何以知无荅曰潘岳秋兴赋叙云兼虎贲中郎将寓直于散骑之省咨嗟称善　向曰寓寄也时岳任中郎将郎将省官故云寓直】髙阁连云阳景罕曜珥蝉冕而袭纨绮之士此焉游处【善曰言阁之髙而且深故曰罕曜其中珥犹插也蔡邕独防曰侍中中常侍加貂附蝉郑礼记注曰袭重衣也汉书曰班伯与王许子弟为羣在于绮襦纨袴之间鹦鹉赋曰感平生之游处铣曰阁髙故称连云深故曰罕曜蝉以金为之象蝉也皆侍中散骑之冠冕也绮纨贵戚子弟之服也言此并贵人之游处也】仆野人也偃息不过茅屋茂林之下【善曰礼记曰唯飨野人皆酒吕氏春秋田賛曰若夫偃息之义则未闻也范后汉书曰王霸隐居止茅屋蓬户论衡曰山种枣栗名曰茂林】谈话【胡快】不过农夫田父之客摄官承乏猥厠朝列【善曰説文曰话防合善言也毛诗曰帅时农夫播厥百谷礼记曰上农夫食九人尹文子曰魏田父有耕于野者左氏传韩厥谓齐侯曰敢告不敏摄官承乏苍颉篇曰厠次也杂也礼记曰爵禄有列于朝　翰曰摄官谓承其阙乏也猥曲也言承乏阙得曲次朝士之列】夙兴晏寝匪遑底宁【善曰毛诗曰夙兴夜寐又曰不遑寜处　翰曰夙早兴起晏晩寝卧匪非遑暇底致宁安】譬犹池鱼笼鸟【五臣有而字】有江湖山薮之思于是染翰操纸慨【许既】然而赋于时秋也故以秋兴命篇【善曰翰笔毫也説文曰慨太息也字林曰慨壮士不得志也郑周礼注曰兴者托事于物　翰曰操执也命名也】其辞曰
　　四运忽其代序兮万物纷以廻薄【音博　善曰庄子黄帝曰隂阳四时运行各得其序楚辞曰日月忽其不淹兮春与秋其代序鵩鸟赋曰万物廻薄　向曰薄迫也言四时代为节序万物递相迁迫也】览花莳【寔吏】之时育兮察盛衰之所托【善曰字林曰莳更别种易曰时育万物　济曰观花莳可明盛衰之理也】感冬索而春敷兮【五臣无兮字】嗟夏茂而秋落虽末士【五臣作事】之荣悴兮伊人情之美恶【善曰孔安国尚书传曰索尽也又曰敷布也又曰已布而生也吕氏春秋曰春气至则草木产秋气至则草木落舞赋曰慢末士之骫曲文子曰有荣悴者必末愁悴　济曰草木荣悴诚为末事且犹有感况惟人情善恶乎】善乎宋生之言曰悲哉秋之为气也【五臣无也字　善曰王逸注曰寒气聊戾歳将暮也】萧瑟兮【善曰隂气促急风暴疾也　济曰萧瑟秋声】草木揺落【善曰花叶陨落肥润去也】而变衰【善曰形体易色枝枯槁也　济曰衰谓草木变而枯槁也】憀【聊】栗【栗】兮【善曰息念巻戾心自伤憀音了　济曰憀栗伤念之貌】若在逺行【善曰逺出之他方】登山临水【善曰升髙逺望视江河也】送将归【善曰族亲别还故乡已上皆宋玉九辩辞】夫送归懐慕徒之恋兮逺行有羇旅之愤【善曰懐思慕恋徒侣也左氏传陈敬仲曰羇旅之臣杜预曰羇寄旅客铣曰慕徒侣也愤怨悼伤也】临川感流以叹逝兮登山怀逺而【五臣作以】悼近【善曰论语子在川上曰逝者如斯夫不舍昼夜包曰逝往也言凡往者如川之流也晏子春秋曰景公游于牛山临齐国乃流涕而叹曰奈何去此堂堂之国而死乎使古而无死不亦乐乎左右皆泣晏子独笑曰夫盛之有衰生之有死天之数也物有必至事有当然曷有悲老而哀死古无无死之乐也君何有焉懐逺悼近齐景之谓也】彼四慼之疚【五臣作疾】心兮遭一涂而【五臣作其】难忍嗟秋日之可哀兮谅【五臣作良】无愁而不尽【善曰毛诗曰既往既来使我心疚郑曰疚病也翰曰四慼谓逺行登山临水送将归慼忧疚病也言四忧可以为心病也一途难忍谓愁也言秋时既哀故云无愁不尽】野有归燕【五臣作鷰】隰有翔隼游氛朝兴槁叶夕殒【善曰楚辞曰燕翩翩其辞归鸷撃之鸟通呼曰隼一曰鹞春化为布谷文子曰鹰隼未撃罗网不得张杜预左氏传注曰氛气也郑毛诗笺曰木叶槁得风乃落　良曰隼鹰也秋则搏击氛秋气也兴起陨落也】于是【五臣作时】乃屏轻箑【所甲】释纎絺借莞【桓】蒻【若】御袷衣【善曰吕氏春秋曰冬不用箑非爱箑也情有余也髙诱曰箑扇也孔安国尚书传曰纎细也絺细葛也郑毛诗笺曰莞小蒲席也説文曰蒻蒲子以为华席也又曰袷衣无絮也向曰秋气既寒弃而不用借铺也莞蒻蒲席也言将铺而处之御服之也】庭树摵【所革】以洒
　　落兮劲风戾而吹帷【善曰摵枝空之貌戾劲疾之貌济曰摵叶落貌戾至也谓叶以洒落劲疾之貌风至而吹帷幔也】蝉嘒嘒【呼惠】以寒吟兮鴈飘飘而南飞【善曰毛诗曰菀彼柳斯鸣蜩嘒嘒毛苌诗传曰嘒嘒小声也飘飘飞貌楚辞曰鴈雝雝而南游　济曰嘒嘒蝉声也】天晃朗以弥髙兮日悠阳而浸微【善曰言秋日天气髙朗晃朗明貌悠阳日入貌楚辞曰天髙而气清礼记曰仲秋杀气浸盛阳气日衰　铣曰晃朗天髙貌悠阳谓日寒而微也】何微阳之短晷觉凉夜之方永【善曰尚书曰日短星昴以正仲冬毛诗曰夏之日冬之夜毛苌曰言长也　铣曰短晷谓日景已短觉其夜长】月朣【徒东】胧【力束】以含光兮露凄清以凝冷【善曰埤苍曰朣胧欲明也　良曰朣胧月初出貌凄清含露貌】熠燿粲于阶闼兮蟋蟀鸣乎轩屏【善曰毛诗曰熠燿霄行毛苌曰熠燿防也防萤火也毛诗曰蟋蟀在堂毛苌曰蟋蟀蛬也崔豹古今注曰熠燿防也一曰燿夜腐草为之食蚊蚋又曰蟋蟀名蛬初秋生得寒则鸣噪济南谓之嬾妇也　良曰熠燿萤也粲明也蟋蟀秋虫至秋寒故就轩屏言鸣轩阶壁也】听离鸿之晨吟【善有兮字】望流火之余景【善曰毛诗曰七月流火毛苌曰大火也流下也翰曰流火心星也秋心星西下将没故有余景也】宵耿介而不寐兮独展转于
　　华省【善曰王逸楚辞注曰耿介执节守度毛诗曰耿耿不寐如有隐忧又曰悠哉悠哉展转反侧　翰曰宵夜也】悟时歳之遒尽兮慨俛首而自省【善曰楚辞曰歳忽忽而遒尽毛苌诗传曰遒终也广雅曰遒急也列子曰师旷俛首而听之曽子曰君子旦就业夕而自省也　济曰遒终也】斑鬓髟【匹料五臣作彪】以承弁兮素髪飒以垂领【善曰服防通俗文曰髪垂而髟説文曰白黒髪杂而髟字林亦同周礼曰士弁服白虎通曰承弁冠名　济曰斑谓黒白杂言悟歳之终慨然自省乃见斑白之髪或承冕或垂领也彪髪下垂貌素白也】仰羣隽之逸轨兮攀云汉以游骋登春台之熈熈兮珥金貂之炯炯【五臣作颎颎古鼎切　善曰髙阁连云升之以攀云汉也言羣儁自致髙逺老子曰众人熈熈如享太牢如登春台汉书谷永对诏曰戴金貂之饰执常伯之职也董巴舆服志曰侍中金珰附蝉为文貂尾为饰广雅曰炯炯光也　翰曰羣儁谓蝉冕绮纨之人也仰其逸迹自谓攀于云汉也志有欲也如此皆谓珥金貂之徒颎颎光明貌】苟趣舍【五臣作舍】之殊途兮庸讵识其躁静【善曰六韬太公曰夫人皆有性趣舍不同司马迁书曰趣舍异路庄子王倪曰吾庸讵知吾所谓知非不知邪司马彪曰庸犹何用也老子曰重为轻根静为躁君　铣曰苟且也趣谓求荣利之人也舍谓不取者也言此二者殊途也庸讵犹何能识其动静哉】闻至人之休风兮齐天地于一指【善曰庄子曰不离于真谓之至人又曰以指喻指之非指不若以非指喻指之非指也以马喻马之非马不若以非马喻马之非马也天地一指也万物一马也郭象曰夫自是而非彼我之常情也故以我指喻彼指则彼指于我指独为非指矣此以喻指之非指也若覆以彼指还喻我指则我指于彼指复为非指矣此以非指喻指之非指也将明无是无非莫若反覆相喻反覆相喻则彼之与我既同于自是又均于相非均于相非则天下无是同于自是则天下无非何以明其然邪是若果是则天下不得复冇非之者也非若果非亦不得复有是之者也今是非无主纷然淆乱明此区区各信其偏见而同于一致耳仰观俯察莫不皆然是以至人知天地一指也万物一马也故浩然大寜而天下万物各当其分同于自得而无是无非也　铣曰至人谓至德之人常有休美之风齐犹等也一指谓以我指喻彼人指以彼人指喻我指其理固齐矣以天喻地其理亦同故云一指】彼知安而忘危兮固出生而入死【善曰周易曰安不忘危存不忘亡老子曰出生入死韩子曰人始于生而卒于死始之谓出卒之谓入故曰出生入死也良曰彼谓荣利人也言以荣利为安而忘危也生谓精魄也言贪欲出精魄是入死也贪欲之人固执而入死也】行投趾于容迹兮殆不践而获底阙【堀】侧足以及泉兮虽猴猿而不履【善曰言人之行投趾在乎容迹之地近不践而获安若以足外为无用欲阙之及泉虽则捷若猴猨亦不能履也庄子惠子谓庄子曰子言无用庄子曰知无用而可与言用矣天地非不广且大也人之所用容足耳然则侧足而垫之致黄泉人尚有用乎惠子曰无用庄子曰然则无用之为用也亦明矣郭璞尔雅注曰底止也　济曰富贵之人如投足于一迹之地为危殆也且不践其位是得安全之致也言留侧足之地掘而及泉虽猴之捷岂能履哉言其危也】龟祀骨于宗祧兮思反身于緑水【善曰庄子曰庄子钓于濮水楚王使二大夫往聘庄子曰愿以境内累子庄子持竿不顾曰吾闻楚有神龟死已三千歳矣王巾笥而藏之庙堂之上此龟者宁其死为留骨而贵乎宁其生而曵尾涂中乎二大夫曰宁生而曵尾涂中庄子曰往矣吾将曵尾于涂中矣　向曰神龟见杀致骨宗庙而祀之贵则贵矣思反緑水不可得也喻贵者遇患思反于贫贱亦难矣】且敛衽【如甚】以归来兮忽投绂以髙厉【善曰衽襟也字林曰绂绶也楚辞曰飒弭节而髙厉　向曰衽衣襟也绂绶也言敛衣绶弃荣利以自激厉也】耕东臯之沃壤兮输黍稷之余税【善曰水田曰臯东者取其春意汉书郑明曰将归延陵之臯脩农圃之畴张晏曰隐耕臯泽之中阮籍奏记曰耕东臯之阳输黍稷之税説文曰税租也　向曰臯泽也言耕于沃壤之地得输税余自供也】泉涌湍于石间兮菊扬芳乎崖澨【善曰礼记曰仲秋菊有黄华　翰曰湍流菊草也扬芳谓扬香气也澨亦水崖也】澡秋水之涓涓兮玩游儵【五臣作儵长流切】之潎潎【四裔反　善曰庄子曰秋水时至百川灌河金人铭曰涓涓不壅将成江河庄子曰庄子与惠子游于濠梁上庄子曰儵鱼出游从容是鱼乐也惠子曰子非鱼安知鱼乐庄子曰子非我安知我不知鱼之乐也潎潎游貌也　良曰澡浴也涓涓水流貌游鯈小鱼也潎潎游行貌】逍遥乎山川之阿放旷乎人间之世【善曰庄子有逍遥游篇司马彪曰逍遥无为者能游大道也又有人间世篇司马彪曰言处人间之宜居乱世之理与人羣者不得离人然人间之事故世世异宜唯无心而不自用者为能唯变所适而何足累济曰逍遥散逸貌阿山曲也放旷谓无拘束也】优哉游哉聊以卒歳【善曰家语孔子歌曰优哉游哉聊以卒歳王肃曰言优游以终歳也　铣曰优游自乐可以终其天年而已】
　　雪赋【善曰说文曰雪凝雨也释名曰雪娞也水下遇寒而凝娞娞然下也曽子曰隂气凝而为
　　雪五经通训曰春泄气为雨寒凝为雪】
　　谢惠连【善曰沈约宋书曰谢惠连陈郡阳夏人也幼而聪敏年十歳能属文族兄灵运深嘉赏之本州辟主簿不就后为司徒彭城王法曹为雪赋以髙丽见竒年二十七卒铣同善注】
　　歳将暮时既昏寒风积愁云繁【善曰毛诗曰歳亦暮止刘向七言曰时将昏暮白日午昏冥也庄子曰风积不厚则其负大翼也无力傅诗曰浮云含愁色悲风坐自叹班婕妤素赋曰伫风轩而结睇对愁云之浮沈然疑此赋非婕妤之文行来已久故兼引之　向曰暮尽昏冥积厚也愁云隂云也】梁王不恱游于园【善曰此假设主客以为辞也汉书曰梁孝王文帝子也西京杂记曰梁孝王好宫室苑囿之乐筑园也　向注同】乃置防酒命賔友召邹生延枚叟【善曰汉书梁孝王待士邹阳从孝王游又曰枚乘为农都尉去官游梁　翰曰言置酒命賔朋也召延皆招屈之称】相如末至居客之右【善曰汉书曰相如客游梁又曰田叔等十人汉廷臣无能出其右者　良曰司马相如也末至谓后至也言文章之髙故居賔客之右】俄而微霰零宻雪下【善曰庄子曰俄而死王肃家语注曰俄有顷也　良曰俄而犹少间也霰微雪也】王乃歌北风于卫诗咏南山于周雅【善曰毛诗卫风曰北风其凉雨雪其滂又小雅诗南山曰上天同云雨雪雰雰　铣曰北风卫诗皆歌雨雪也王乃感事以歌也】授简于司马大夫【善曰言大夫尊之也国语越王勾践曰苟闻子大夫之言尔雅曰简谓之毕也郭璞曰今简札也　铣曰简牍也所以书之者授谓与相如称大夫者美之】曰抽子秘思骋子妍辞侔【莫侯】色揣【初委】称为寡人赋之【善曰郑周礼注曰侔等也説文曰揣量也尔雅曰称好也老子曰王公自谓孤寡不谷　铣曰曰梁王语辞也言抽子深秘之思妍美之辞齐其容色量其所称为寡人赋之侔齐揣量也】相如于是避席而起逡廵而揖【善曰孝经曰曾子避席公羊曰逡廵北面再拜也广雅曰逡巡却退也　翰曰逡巡而揖敬王命也】曰臣闻雪宫建于东国雪山峙于西域【善曰孟子曰齐宣王见孟子于雪宫刘熈曰雪宫离宫之名也汉书西域传曰天山冬夏有雪　济曰雪宫在齐故云建东国雪山在西域峙峻也】岐昌发咏于来思姬满申歌于黄竹【善曰岐周所居昌文王名也毛诗曰昔我往矣杨柳依依今我来思雨雪霏霏姬周姓满穆王名昭王子也孔安国尚书传曰申重也穆天子传曰天子游黄台之丘大寒北风雨雪天子作诗三章以哀人夫我徂黄竹员日閟寒乃宿于黄竹　良曰时国中大雪人冻穆王作黄竹歌三章以哀之】曹风以麻衣比色楚謡以幽兰俪曲【善曰毛诗曹风曰蜉蝣掘阅麻衣如雪宋玉讽赋曰臣尝行至主人独有一女置臣兰房之中臣援琴而鼓之为幽兰白雪之曲贾逵曰俪偶也　铣曰郢人能歌白雪之曲郢楚邑名】盈尺则呈瑞于丰年袤丈则表沴【丽】于隂德【善曰左氏传曰凡平地尺为大雪毛苌诗传曰丰年之冬必有积雪金匮曰武王伐纣都洛邑未成雨雪十余日深丈余汉书曰气相伤谓之沴沴临莅不和意也春秋潜潭巴曰大雪甚厚后必有女主天雪连月隂作威宋均曰雪为隂臣道也向曰隐公之时大雪平地一尺是歳大熟为丰年也桓公之时平地广一丈以为阳伤隂盛之徴沴不和之气】雪之时义逺矣哉请言其始若乃律穷严气升【善曰礼记曰季冬之月日穷于次月穷于纪又曰孟冬之月天地始肃郑曰肃严急之气也孟冬之月天气上腾夏侯孝若寒雪赋曰严气枯杀泽闭凝　济曰美雪之徳请言其初也律穷十二月也严气寒气也升上也】焦溪涸【防】汤【五臣作旸】谷凝【善曰郦元水经注曰焦泉发于天门之左南流成溪谓之焦泉盛之荆州记曰南阳郡城北有紫山东有一水冬夏常温因名汤谷也　铣曰焦溪溪名旸谷日所出也涸凝冰皆水冻也】火井灭温泉冰【善曰博物志曰临邛火井诸葛亮往视后火转盛以盆贮水煑之得盐后人以火投井即灭至今不然又曰西河郡鸿门县亦有火井祠火从地出张衡温泉赋曰遂适骊山观温泉　铣曰蜀郡有火井中常自出火温泉温汤也灭谓寒而火灭也】沸潭无涌炎火不兴【善曰郦元水经注曰以生物投之须臾即熟又曰曲阿季子庙前井及潭常沸故名井曰沸井潭曰沸潭炎风在南海外常有火风夏日则蒸杀其过鸟也吕氏春秋曰何谓八风东北曰炎风髙诱曰一曰融风　翰注同】北户墐【觐】扉裸【胡卦】壤垂缯【善曰毛诗曰穹窒熏防塞向墐户毛苌曰向北出牖也墐涂也东夷传曰倭国东四千余里裸人国也字林曰缯帛惣名也　翰曰北户向北之户也墐泥也祼壤不衣国也至是寒切沸潭不能为涌北户加泥以避寒不衣之俗亦垂缯帛也】于是河海生云朔漠飞沙连氛累防【五臣作霭】掩日韬【吐刀】霞【善曰淮南子曰四海之云凑又曰大泽之云以雨九州公羊传曰河海润千里何伏曰河海兴云雨及千里说文曰北方流沙汉书李陵歌曰径万里兮度沙漠范后汉书袁安议曰今朔漠既定杨泉物理论曰风怒则飞沙扬砾文字集略曰霭云状又曰防亦霭也毛苌诗传曰掩覆也于俨切杜预左氏传曰韬藏也　向曰朔漠北方也言风起飞沙连积氛霭韬掩霞日也】霰【苏见】淅【先厯】沥而先集雪纷糅【女又】而遂多【善曰韩诗曰先集惟霰薛君曰霰霙也音英夏侯孝若寒雪赋曰集洪霰之淅沥涣摧磊以索楚辞曰雪纷糅其増加郑礼记注曰糅杂也　良曰霰微雪也淅沥细下貌细者先下后遂纷杂而多】其为状也散漫交错氛氲萧索蔼蔼浮浮瀌瀌【笔苗】奕奕【善曰王逸楚辞注曰氛氲盛貌毛诗曰雨雪浮浮又曰雨雪瀌瀌广雅曰蔼蔼奕奕盛貌　济曰皆飘流往来繁密之貌】聨翩飞洒徘徊委积始縁甍而冐栋终开帘而入隙【善曰杜预曰甍屋栋也毛诗曰下土是冐传曰冐覆也字林云隙壁际孔从阜旁二小夹日也　翰曰开犹度也隙壁穴也言雪之飞散委积于甍栋而经过于壁穴】初便娟于墀庑末萦盈于帷席【善曰便娟萦盈雪廻委之貌楚辞曰防娟脩竹王逸曰防娟好貌説文曰庑堂下周屋也释名曰大屋曰庑铣曰便娟萦盈雪轻廻之貌帷幔也】既因方而为珪亦遇圎而成璧【铣曰珪方玉璧圆玉】眄隰则万顷同缟【杲】瞻山则千岩俱白于是台如重璧逵似连璐【音路　善曰广雅曰缟练也穆天子传曰为盛姬筑台是曰重璧之台刘公干清庐赋曰蹈琳珉之涂然即逵也许慎淮南子注曰璐美玉也　向曰缟白也逵道也言雪冐台道如累璧连玉】庭列瑶阶林挺琼树【善曰瑶阶玉阶也琼亦玉也琼树恐悮也庄子曰南方积石千里树名琼枝　良曰阶树尽如琼瑶矣琼瑶玉名】皓鹤夺鲜白鷼失素纨袖慙冶玉顔掩嫮【戸故反　善曰相鹤经云鹤千六百年形定而色白复二千年大毛落茸毛生色雪白白鷼鸟名也西都赋曰招白鷼説文曰纨素也冶妖也古诗曰燕赵多佳人美者顔如玉楚辞曰美人皓齿嫮与姱同姱好貌　济曰纨素练也玉顔谓美人顔如玉也嫮美也言此等虽白对雪故皆慙失其鲜美也】若乃积素【五臣作雪】未亏白日朝鲜烂兮若爥龙衔燿【五臣作曜】照昆山【善曰山海经曰赤水之北有章尾山有神人面蛇身其瞑乃晦其视乃明是烛九隂是谓烛龙楚辞曰日安不到烛龙何照王逸曰言天西北有幽冥无日之国有龙衔烛而照之山海经曰钟山之神名曰烛隂郭璞曰即烛龙也诗含神雾曰天不足西北无有隂阳故有龙衔火精以照天门中也班固汉书賛禹本纪云昆仑山髙二千五百余里　翰曰昆山玉山也爥龙昆山神也常衔爥以照其中言积雪未销白日鲜明光色烂然爥耀昆山之玉也】尔其流滴垂冰縁霤承隅粲兮若冯夷剖蚌列明珠【善曰王逸楚辞注曰霤屋宇也庄子曰夫道冯夷得之以游大川抱朴子释鬼篇曰冯夷华隂人以八月上庚日渡河溺死天帝署为河伯説文曰蚌蜃也司马彪以为明月珠蚌蛤也蜀志秦宓奏记曰剖蚌求珠　向曰蚌水虫也内含明珠河伯剖而列之光明粲然流滴垂冰有如此矣】至夫缤纷繁骛之貌皓污皦【五臣作皎】洁之仪廻散萦积之势飞聚凝曜之竒固展转而无穷嗟难得而备知【铣曰势状既多叹其不能具述】若乃申娱玩之无已夜幽静而多怀风触楹而转响月承幌而通晖【善曰包氏论语注曰棁者梁上楹也説文曰楹柱也承上也文字集略曰幌以帛明牕也　良曰触撃也幌窻帘也】酌湘吴之醇酎御狐貉之兼衣【善曰吴録曰湘川酃陵县水以作酒有名吴兴乌程县若下酒有名魏都赋曰醇酎中山流湎千日论语曰狐貉之厚以居晏子春秋曰景公时雨雪三日公被狐白之裘晏子入公曰怪哉雨雪三日不寒晏子曰古之贤者饱而知饥温而知寒公曰善出裘发粟以与饥人夏侯孝若寒雪赋曰既増覆而累镇又加裘而兼衣　济曰湘吴出酎酒也御着也狐貉皮裘也谓兼衣着之酎三酿酒也】对庭鹍之双舞瞻云鴈之孤飞【善曰西京杂记曰公孙乘月赋曰鹍鸡舞于兰渚蟋蟀鸣于西堂　翰曰鹍鹍鸡也双舞谓时属见也云鴈孤飞谓惠连仕彭城王离其家亲以喻也】折园中之萱草擿阶上之芳薇【善无上二句】践霜雪之交积怜枝叶之相违驰遥思于千里愿接手而同归【善曰杜笃众瑞颂曰千里遥思展转反侧毛诗曰携手同归　向曰枝叶喻兄弟也惠连累践霜雪与兄弟相违驰念千里愿与之同归】邹阳闻之懑【莫本】然心服有怀妍唱敬接末曲于是乃作而赋积雪之歌【善曰庄子曰子贡懑然慙又曰使人以心服而不敢忤説文曰懑烦也苍颉曰闷也铣曰邹阳闻其辞闷然心服之思其妍美以为唱和接赋之末而起歌积雪焉】歌曰携佳人
　　兮披重幄援绮衾兮坐芳缛燎薰鑪兮炳明烛酌桂酒兮扬清曲【善曰汉武帝秋风辞曰携佳人兮不能忘刘向有薰炉铭楚辞曰奠桂酒兮椒浆薫火烟上出也字从黒　翰曰披开幄帐援引燎烧薫香也桂酒以桂投酒中取香也清曲妙音也】又续而为白雪之歌歌曰曲既扬兮酒既陈朱顔兮思自亲【善曰楚辞曰美人既醉朱顔王逸曰着也面着赤色徒何切　济曰谓佳人醉而着赤色】愿低帷以昵抌念解【五臣作禠直纸切】佩而褫【五臣作解】绅【善曰昵近也禠夺衣也孔安国论语注曰绅大带也】怨年歳之易暮伤后会之无因君宁见阶上之白雪岂鲜耀【五臣作辉】于阳春【善曰楚辞曰无衣裘以御冬恐死不得见乎阳春铣曰鲜寡也言雪之光辉岂寡于阳春】歌卒王乃寻绎吟翫抚览扼腕顾谓枚叔起而为乱【善曰毛苌诗传曰绎悦也方言曰绎理也説文曰扼把也郑曰腕掌后节也史记曰天下之士莫不扼腕以言乱者理也惣理一赋之终也　铣曰言王寻绎吟翫把腕以美其词使枚叔为乱以继之】乱曰白羽虽白质以轻兮白玉虽白空守贞兮未若兹雪因时兴灭【善曰孟子曰白羽之白也犹白雪之白也欤白雪之白也犹白玉之白也欤刘熈曰孟子以为白羽之性轻白雪之性消白玉之性坚虽俱白其性不同问告子告子以为三白之性同因时兴灭言随时行藏也　向曰羽玉虽白或轻或贞不如此雪能与时盛衰也】隂凝不昧其洁太阳曜【五臣作耀】不固其节【善曰蔡邕述行赋曰云黤以凝结零雨集之溱溱正歴曰日太阳也　翰曰不随隂而昧者质正日既耀不守节者知退也】节岂我名洁岂我贞凭云升降从风飘零【良曰此言贞节之道亦因时行息也凭依也谓上下飘落皆依从风云而已】值物赋像任地班形素因遇立污随染成纵心皓然何虑何营【善曰任犹因也汚犹相染污也归田赋曰苟纵心于域外孟子曰我善养吾浩然之气敢问何谓浩然之气曰难言也其为气也至大至刚以直养而无害则塞于天地之间鸿安丘严平颂曰无营无欲澹尔渊清　铣曰任物像形因事成立皓然与天地合徳何思虑营为之有焉】月赋【善曰周易曰坎为月隂精也郑曰臣象也广雅曰夜光谓之月月御谓之望舒説文曰
　　月者太隂之精释名曰月阙也言有时成有时阙也】
　　谢希逸【善曰沈约宋书曰谢庄字希逸陈郡阳夏人也太常微子也年七歳能属文仕至光禄大夫泰初二年卒时年三十六谥曰宪子所着文章四百余首行于代　向同善注】
　　陈王初防应刘端忧多暇【善曰假设陈王应刘以起赋端也陈王曹植也应刘应玚刘桢也魏文帝书曰徐陈应刘一时俱逝孙卿子曰其为人也多暇日者其出入不逺也　翰曰应刘并魏才子言二子初防亡植惜其才端然忧愁以多闲暇此皆假设以为辞】緑苔生阁芳尘凝榭【善曰言无复娱游故緑苔生而芳尘凝也髙诱注淮南子曰苍苔水衣庾阐杨都赋曰结芳尘于绮疏郭璞尔雅注曰榭台起屋也　良注同】悄【七小】焉疚怀不【五臣作弗】怡中夜【善曰毛诗曰忧心悄悄悄悄忧貌尔雅曰疚病也怡乐也孔子家语云日出听政至于中夜　铣曰悄忧也言心忧病其懐不悦至于半夜】乃清兰路肃桂苑腾吹寒山弭盖秋坂【善曰兰路有兰之路桂苑有桂之苑楚辞曰臯兰被径王逸曰径路也刘渊林吴都赋注曰吴有桂林苑王逸离骚注曰腾驰也礼记曰季秋入学习吹王逸楚辞注曰弭按也　向曰清肃皆静也寒山秋坂并苑中山坂也谓车腾风吹弭盖而上也】临濬壑而怨遥登崇岫而伤逺于时斜汉左界北陆南躔【善曰大戴礼曰七月汉案户汉天汉也案户直户也李陵诗曰天汉东南驰左传申丰曰日在北陆而藏冰杜预曰陆道也汉书曰冬则南夏则北汉书音义韦昭曰躔处也亦次也方言曰日运为躔躔歴行也　翰曰濬深崇髙也秋时天汉西南斜逺于左界谓日在北道接虚危之次也】白露暧空素月流天沈吟齐章殷勤陈篇【善曰长歌行曰昭昭素明月辉光烛我牀楚辞曰意欲兮沈吟毛诗齐风曰东方之月兮彼姝者子在我闼兮又陈风曰月出皦兮狡人憭兮　良曰暧犹满也沈吟殷勤习思之深也齐章陈篇谓将作文章也】抽毫进牍以命仲宣【善曰此假王仲宣也毫笔毫也文赋曰或含毫而藐然説文曰牍书版也　济曰假言仲宣以序情】仲宣跪【渠委】而称曰臣东鄙幽介长自丘樊【善曰声类曰跪跽也跽竒几切仲宣山阳人故云东鄙战国策范雎谓秦王曰臣东鄙贱人尔雅曰樊藩也郭璞曰藩篱也　良曰跪拜鄙边也言东边自幽贱孤介之人长自丘园藩篱之中樊藩也】昧道懵【莫赠】学孤奉明恩【善曰説文曰懵目不明也　铣曰昧闇也言闇于道不明于学虚奉明王之恩】臣闻沈潜既义髙明既经【善曰尚书曰沈潜刚克髙明柔克孔安国曰沈潜谓地髙明谓天左氏传子太叔曰子产云礼天之经地之义　济曰沈潜地故称义髙明天故称经】日以阳德月以隂灵【善曰春秋説题辞曰阳精为日易辩终备曰日之既阳德消郑曰日既蚀明尽也春秋感精符云月者隂之精　翰曰日月隂阳之精也】擅扶光【五臣作桑】于东沼嗣若英于西冥【善曰扶光扶桑之光也东沼旸谷也若英若木之英也西冥昧谷也月盛于东故曰擅始生于西故曰嗣山海经曰阳谷有扶木九日居下枝一日居上枝又曰交野之山有赤树青叶名曰若木日之所入处郭璞曰扶木扶桑也尚书曰宅西曰昧谷孔安国曰昧冥也淮南子曰日出于旸谷拂于扶桑又曰若木末有十日其华照下地髙诱曰若木端有十日状如莲华翰曰扶桑日出处若木日没处月盛于东可代日之明故云擅也月生于西可继于日之曜故云嗣也英木花也冥闇也】引于帝台集素娥于后庭【善曰张衡灵宪曰月者隂精之宗积成为兽象兎形春秋元命苞曰月之为言阙也两説蟾蠩与兎者隂阳双居明阳之制隂隂之倚阳张泉观象赋曰渐台可升自注曰渐台天台之名四星在织女东淮南子曰羿请不死之药于西王母常娥窃而奔月注曰常娥羿妻也归藏曰昔常娥以不死之药犇月论语曰皇皇后帝张泉观象赋曰寥寥帝庭自注云帝庭谓太微宫也春秋元命苞曰太微为天庭　翰曰兎月也中有兎象故以名焉娥羿妻常娥也窃药奔月因以为名月色白故云素娥言照曜帝王之台后妃之庭】朒【尾竹】朓【他了】警阙朏【斐】魄示冲【善曰説文曰朒朔而月见东方缩朒然朓晦而月见西方也朏月未成光魄月始生魄然也尚书五行传曰晦而月见西方谓之朓朓则王侯奢也朔而月见东方谓之侧匿侧匿则王侯肃郑曰朓条达行疾貌也警阙谓朒朓失度则警人君有所阙德示冲言朏魄得所则表示人君有谦冲不自盈大也礼记注曰月三日而成魄是以礼有三让也　向曰月朔见东方曰朒晦见西方曰朓言视此警策君王之阙德也朏盛明也魄初出地明生得宜以示人君谦冲也】顺辰通爥从星泽风【善曰辰十二辰言月顺之以照天下也淮南子曰正月建寅月从左行十二辰许慎曰歴十二辰而行尚书曰月之从星则以风以雨孔安国尚书传曰月经于箕则多风离于毕则多雨然泽则雨也　铣同善注】増华台室扬彩轩宫【善曰台室王公位轩宫轩辕之宫史记曰中宫文昌魁下六星两两相比名曰三能能古台字也齐色则君臣和也淮南子曰轩辕者帝妃之舍髙诱曰轩辕星名　铣曰言増华彩于此】委照而吴业昌沦精而汉道融【善曰吴録曰长沙桓王名防武烈长子母吴氏有身梦月入懐汉书元后母李亲梦月入懐而生后遂为天下母昌盛也融明也　翰曰吴谓孙坚夫人梦月入懐而生策汉李夫人亦梦月入懐而生元帝谓沦委其精以昌吴汉融亦昌也】若夫气霁【七计】地表云敛天末【善曰説文曰霁雨止也西京赋曰眇天末以逺期　济曰气止云敛言晴】洞庭始波木叶防脱菊散芳于山椒鴈流哀于江濑升清质之悠悠降澄晖之蔼蔼【善曰楚辞曰洞庭波兮木叶下礼记曰仲秋菊有黄华汉书武帝伤李夫人赋曰释予马于山椒山椒山顶也説文曰濑水流沙上也楚辞曰白日出兮悠悠长门赋曰望中庭之蔼蔼若季秋之降霜良曰濑水石之急也言秋天清迥月光益明也】列宿掩缛长河韬映【善曰楚辞曰若】
　　【列宿之错置説文曰缛繁采饰也毛诗曰倬彼云汉毛苌曰云汉天河也　向曰月盛明时列星天河皆韬掩光彩也】柔祗雪凝圆灵水镜连观霜缟周除氷净【善曰柔祗地也圆灵天也观宫观也徐干七喻曰连观飞榭説文曰除殿陛也　铣曰言月之光彩照地如凝雪照天如水镜观宇庭除皆如霜冰之洁也缟白也】君王乃厌晨欢乐宵宴收妙舞弛清县【善曰边让章华台赋曰妙舞丽于阳阿长笛赋曰磬襄弛县周礼曰大忧弛县郑曰弛释也字林曰弛解也韦昭曰弛废也　济曰县轩悬也厌昼日之赏乐其夜宴去妙舞废轩悬之乐】去爥房即月殿芳酒登鸣琴荐若乃凉夜自凄风篁成韵【善曰篁竹丛生也风篁风吹篁也　良曰去灯烛之所就于月殿并进琴酒　翰曰秋凉之夜心自凄伤风吹丛篁自成音韵】亲懿莫从羇【五臣作羁】孤递进聆臯禽之夕闻听朔管之秋引【善曰亲懿懿亲也左氏传富辰曰兄弟虽有小忿不废懿亲杜预曰懿美也羇孤羇客孤子也言亲懿不从游而羇旅之孤更进也诗曰鹤鸣九臯臯禽鹤也抱朴子曰峻槩独立而臯禽之响振也朔管羌笛也説文曰管十二月位在北方故云朔秋引商声也　向曰聆听也朔管谓北胡之笛也言亲近懿戚皆不相从羇客孤子迭为进见而聼臯鹤胡笛之声】于是弦【五臣作丝】桐练响音容选和【善曰桐琴也埤苍曰练择也练与拣音义同桓谭新论曰神农始削桐为琴练丝为侯瑛筝贼曰察其风采拣其声音郑礼记注曰选可选择也翰曰言择妙响选和音也】　徘徊房露惆怅阳阿【善曰房露盖古曲也文赋曰寤防露于桑间又虽悲而不雅房与防古字通淮南子曰夫歌采菱发阳阿　翰曰徘徊反侧貌惆怅悲哀貌恨此曲不与知音同闻也】声林虚籁沦池灭波【善曰此言风将息也声林而籁管虚沦池而大波灭牵秀相风赋曰幽林絶响巨海息波庄子曰子綦谓子游曰夫大块噫气其名曰风是惟无作作则万窍怒号冷风则小和飘风则大和厉风济则众窍为虚子游曰地籁则众窍是已郭象曰烈风作则众窍实及其止则众窍虚薛君韩诗章句曰从流而风曰沦沦文貌説文曰波水涌也　济曰谓风止林籁虚而不鸣沦文也池水波文皆灭也】情纡轸其何托愬【素】皓月而长歌【善曰楚辞曰鬱结纡轸兮离愍而长鞠王逸曰纡曲轸痛也毛诗曰如彼愬风毛苌曰愬向之也　良曰愬向也言情纡曲轸痛无所依托但向皓月而长歌】歌曰美人迈兮音尘阙隔千里兮共明月【善曰楚辞曰望美人兮未来陆机思归赋曰絶音尘于江介托影响乎洛湄淮南子曰道德之论譬如日月驰骛千里不能改其处也　铣曰美人喻君子也迈行也君子行去音信复阙隔絶千里共此明月而已千里盖言君子逺也】临风叹兮将乌【五臣作焉】歇川路长兮不可越【善曰楚辞曰临风怳兮浩歌　向曰临风叹息不止以思见君子但川路长逺不可逾越】歌响未终余景就毕满堂变容廻遑如失【善曰説文曰满堂饮酒庄子子贡曰夫子见之变容失色范后汉书曰戴良见黄宪反归罔然若有失也】又称歌曰月既没兮露欲晞歳方晏兮无与归佳期可以还微霜霑【五臣作露】人衣【善曰楚辞曰歳既晏兮执与归又曰与佳人期兮夕张又曰微霜兮夜降魏文帝善哉行曰谿谷多悲风霜露霑人衣　翰曰晞干也言明月既没露泽渐干歳晩未知所从归也佳期喻君子微霜喻谗人谓君子可还退不仕恐谗言将及人也】陈王曰善乃命执事献夀羞【五臣作荐】璧敬佩玉音复之无斁【善曰左氏传原成叔曰敢私于执事史记曰平原君以千金为鲁连夀韩诗外传曰楚襄王遣使持白璧百双聘庄子毛诗曰无金玉尔音尚书曰俾我有周无斁尔雅曰斁厌也　济曰言王善其辞赋故命执事令献夀进璧于仲宣也恭敬佩带反覆无厌斁厌也】
　　鸟兽【善曰尔雅曰两足而羽谓之禽四足而毛谓之兽禽即鸟也】
　　鵩鸟赋【并序】
　　贾谊【善曰汉书曰贾谊洛阳人也年十八属文称于郡中河南太守吴公闻其秀才召置门下甚幸爱后文帝召为博士为绛灌冯敬之属害之于是天子踈之以为长沙王傅然贾生英特弱龄秀发纵横海之巨鳞矫冲天之逸翰而不参谋棘署賛道槐庭虚离谤缺爰傅卑土发愤嗟命不亦宜乎而班固谓之未为不达斯言过矣　向曰谊为长沙王傅时有鵩鸟入室巢其承尘而鸣俗云此鸟入人家主人当死作此赋齐死生以自寛也】
　　谊为长沙王傅【善曰汉书云谊为长沙王太傅三年鵩入谊舍又云后歳余文帝思谊征之拜为梁王傅然文帝之世王长沙者唯有吴芮之子孙耳经史不载其諡号故难得而详也又景帝十三王传长沙定王发母唐姬无宠故王卑湿国】三年有鵩鸟飞入谊舍止于坐隅鵩似鸮【子妖】不祥鸟也【善曰晋灼曰巴蜀异物志曰有鸟小如鸡体有文色土俗因形名之曰鵩不能逺飞行不出域　济曰祥善也鵩鸮皆不善之鸟】谊既以谪居长沙长沙【五臣无长沙二字】卑湿谊自伤悼以为夀不得长乃为赋以自广【善曰韦昭曰谪谴也自广自寛也　良曰谪责也天子责之使居长沙卑湿之地】其辞曰单阏【乌葛】之歳兮【五臣无兮字】四月孟夏【善曰尔雅曰太歳在卯曰单阏徐广曰文帝六年歳在丁卯　翰曰太歳在卯为单阏】庚子日斜兮【五臣无兮字】鵩集余舍【善曰李竒曰日西斜时也　向曰斜谓日晩】止于坐隅兮【五臣无兮字】貌甚闲暇异物来萃兮私怪其故【善曰李竒曰闲暇不惊恐也萃集也　铣曰隅坐角也貌鵩鸟容貌闲暇不惊也异物则鵩也萃集也私心怪其何故也】发书占之兮【五臣无兮字】防言其度曰野鸟入室主人将去请问于鵩余去何之【善曰説文曰防騐也有徴騐之书河洛所出书曰防问于鵩鸟也　向曰发徴验之书言怪异之度于鵩谓问鵩焉】吉乎告我凶言其灾淹速之度兮语余其期【善曰淹迟也速疾也谓死生之迟疾也　济曰问鵩鸟有吉事当告我有凶事当言其灾咎也言迟速之度语我长短有期】鵩廼叹息举首奋翼口不能言请对以臆【善曰请以臆中之事以对也　良曰以叹息请对以臆中之事也】曰【善无曰字】万物变化兮固无休息斡【乌活】流而迁兮或推而还【善曰庄子曰已化而生又化而死如淳曰斡转也鹖冠子曰斡流迁徙固无休息　翰曰万物变化迁转反覆无定】形气转续兮变化而蟺【音蝉　善曰韦昭曰而如也苏林曰转续相传与也如蜩蝉之蜕化也或曰蟺相连也　铣曰转授也言形气相授与如蝉之蜕皮】沕【勿】穆无穷兮胡可胜言【善曰沕穆不可分别也顔监曰沕穆微深也鹖冠子曰变化无穷何可胜言　向曰胜尽也言深微之理不可尽能备举其言也】祸兮福所倚福兮祸所伏【善曰鹖冠子曰祸乎福之所倚福乎祸之所伏老子注曰倚因也圣人遭祸而能悔过责已脩善则祸去福来也中人得福而为骄恣则福去而祸来也　铣曰祸因福生是祸伏匿于福也】忧喜聚门兮吉凶同域【善曰鹖冠子曰忧喜聚门吉凶同域或作最亦聚也董仲舒云吊者在门庆者在庐今言皆在门者好恶故言同域也　济曰有喜聚必有忧忧喜吉凶如身影之相随故云聚门同域】彼吴彊大兮夫差以败越栖防稽兮句【古侯】践霸世【善曰鹖冠子曰失反为得成反为败吴大兵强夫差以困越栖防稽句践霸世史记曰越王句践其先允常与吴王阖闾战而相怨允常卒子句践立是为越王阖闾闻允常死乃兴师伐越越王句践使士挑战射伤吴王阖闾且死告其子夫差曰必无忘越三年句践闻吴王夫差日夜勤兵且以报越欲先吴未发往伐之范蠡谏曰不可王曰已决之矣遂兴师吴王闻之悉精兵以伐越败之夫椒越王乃以甲兵五千人栖于防稽吴师追而围之越王谓范蠡曰以不听子故至于此为之奈何蠡对曰卑辞厚礼而身与之市句践曰诺乃令大夫种行成于吴膝行顿首曰君王亡臣句践敢告执事句践请为臣妻为妾吴王将许之子胥言于吴王曰天以越赐吴勿许也吴王不听卒许越平句践自防稽归拊循其士民伐吴大破吴因留围之三年越遂栖吴王于姑苏山吴王谢曰吾老矣不能事君王遂自杀乃蔽面曰吾无以见子胥也髙诱淮南子注云山处曰栖越灭吴称霸　良曰吴王夫差破越越王句践栖于防稽山吴自谓彊盛后则为越王句践败而灭之以成霸业】斯游遂成兮卒被五刑【善曰应劭曰李斯西游于秦身登相位二世时为赵髙所谗身被五刑　翰曰李斯取相位是成功后为赵髙所谗卒被五刑而死】傅说胥靡兮乃相武丁【善曰尚书曰髙宗梦得月使百工营求诸野得诸傅岩爰立作相孔安国曰傅氏之岩通道所经有涧水壊道使胥靡刑人筑防此道説贤而隐代胥靡筑之庄子曰夫道傅説得之以相武丁　济曰胥靡刑名傅説代人为刑也武丁殷王名求之以为相】夫祸之与福兮何异纠纆【善曰字林曰纠两合绳纆三合绳应劭曰祸福相与为表里如纠纆索相附防也臣瓉曰纠绞也纆索也鹖冠子曰祸与福如纠纆也　向曰纠纆绳索也两股相纒言祸福相纠纆亦如之】命不可説兮孰知其极【善曰鹖冠子曰终则有始孰知其极河上公老子注曰祸福更相生死孰知其穷极时也顔监曰极止也　铣曰人之命终则有始谁能知其极】水激则旱【户但切五臣作悍】兮矢激则逺万物囘薄兮振【五臣作震】荡相转【善曰言矢飞水流各有常度为物所激或旱或逺斯则万物变化乌有常则乎鹖冠子曰水激则悍矢激则逺精神廻薄振荡相转吕氏春秋曰激矢逺激水旱　翰曰水矢以飞流不阂为通利若触物激怒劲速更増悍逺言人因祸之激而至于福因福之激而至于祸回薄震荡相转无常】云蒸雨降兮纠错相纷【善曰黄帝素问曰地气上为云天气下为雨韦昭国语注曰蒸升也良曰祸福相生如云起雨降纷错不止】大钧播物兮坱【乌朗】圠【乌八】无垠【善曰如淳】
　　【曰陶者作器于钧上此以造化为大钧应劭曰隂阳造化如钧之造器也其气坱圠非有限齐也　良曰钧轮也言天地轮转万物生死之理坱圠无涯际也】天不可预虑兮道不可预谋【善曰鹖冠子曰天不可预谋道不可预虑　济曰言天之与道其理深逺不可预为思虑谋度也】迟速有命兮焉识其时【善曰鹖冠子曰迟速止息必中参伍鹖冠子曰同合消散孰识其时　翰曰言命有迟速何能知其时哉】且夫天地为鑪兮造化为工隂阳为炭兮万物为铜合散消息兮【五臣无兮字】安有常则【善曰庄子子黎曰今一以天地为大鑪以造化为大冶恶乎往而不可哉庄子曰人之生也气之聚也聚为生散为死鹖冠子曰同合消散孰识其时　向曰以铸冶为喻鑪也工巧人也言以天地造化陶铸万物合而成形散而归无形自无生自无形出消息之理安有常哉】千变万化兮未始有极【善曰列子曰千变万化不可穷极庄子曰若人之形者万化而未始有极司马彪曰当复化而为无　铣曰变化反覆无始无终】忽然为人兮何足控抟【音团　善曰控抟爱生之意也孟康曰控引也抟持也言人生忽然何足引持自贵惜也如淳曰抟音团或作揣晋灼曰许慎云揣量也度商曰揣言何足度量已之年命长短而惜之乎按史记英布传云果如薛公揣之陈平云生揣我何念皆训为量与晋灼説同音初毁切又丁果切但字者滋也不可胶柱在此赋训抟为量义似未是至于合韵全复参差且史记揣作抟字如淳孟康义为是也鹖冠子曰彼时之至安可复还安可控抟也　济曰变化迁转偶而为人何足引持以自矜惜控引抟持也】化为异物兮又何足患【善曰患音还言人皆死变化我何足患之庄子曰假于异物托于同体郭璞曰假因也今死生聚散变化无方皆异物也良曰言人死化为异物此造化之常何足以为患】小智自私兮贱彼贵我【善曰列子曰小智自私怨之府庄子北海若曰以道观之无贵无贱以物观之自贵而相贱鹖冠子曰小智立趣好恶自惧良曰小智惠之人自私爱其已贱于万物独贵我之为人也】达人大观兮物无不可【善曰鹖冠子曰达人大观乃见其符庄子曰物故有所然物故有所可无物不然无物不可　翰曰通逹之人以理观之万物不殊于已故云物无不可】贪夫徇财兮烈士徇名【善曰列子云胥士之徇名贪夫之徇财天下皆然不独一人司马彪曰徇营也臣瓉曰曲身从物曰殉　向注同】夸者死权兮品庶每生【善曰鹖冠子曰夸者死权自贵矜容殉名司马彪庄子注曰夸虚名也孟康曰毎贪也庄子曰贪生失理　铣曰自矜夸其名者死于权利也众品皆贪生恶死】怵【戍】迫之徒兮或趋【娶】西东【善曰孟康曰怵为利所诱怵然迫迫贫贱也东西趋利也　济曰俗人怵惕而迫利或趋西东而不自安也】大人不曲兮意变齐同愚士系俗兮窘【永殒】若囚拘【善曰文子曰大人者与天地合其德庄子曰不肖繋俗窘囚拘之貌　良曰言至人不曲私于身意与变化齐同窘困也愚者繋缚俗累囚如困人之拘束也】至人遗物兮独与道俱【善曰庄子曰不离于真谓之至人又孔子谓老聃曰形体若槁木似遗物而立于独也鹖冠子曰圣人捐物又曰至人不遗动与道俱　翰曰至人能遗去物累与道俱行】众人惑惑【五臣作或或】兮好恶积亿【善曰李竒曰惑惑东西也所好所恶积之万亿也鹖冠子曰众人惑惑迫于嗜欲　向曰或或犹东西也众人趋利东西有好恶积亿言多也】真人恬漠兮独【五臣作犹】与道息释智遗形兮超然自防【平声叶韵　善曰文子曰得天地之道故谓之真人也庄子曰虚静恬淡寂漠无为者道德之至也庄子云仲尼问于顔回曰何谓坐忘回曰堕支体黜聪明离形去智同于大道此谓坐忘司马彪曰坐而自防其身老子曰燕处超然庄子曰南伯子綦曰嗟乎我悲人之自防　铣曰至真之人其性静漠絶去人事与道游息离智虑遗形体超然如防忘其形体耳】寥廓忽荒【上】兮与道翺翔乘流则逝兮得坻【迟】则止【善曰寥廓忽荒元气未分之貌广雅曰寥深也廓空也鹖冠子曰与道翺翔孟康曰易坎为险遇险难而止也张晏曰坻水中小洲也坻或为坎又曰易明夷则仕险难则隐鹖冠子曰乘流以逝良曰寥廓忽荒言空无着也言真人无着与道同翺翔而已亦犹木之流水行止随流也坻小洲也】纵
　　躯委命兮【五臣无兮字】不私与已【善曰鹖冠子曰纵躯委命与时往来　翰曰委身命与万物同不私爱也】其生兮若浮其死兮若休【善曰庄子曰其生若浮其死若休向曰生为浮寄死乃休息】澹乎若深渊之静泛乎若不系之舟【善曰庄子老曰其居也渊而静其唯人心乎鹖冠子曰泛泛乎若不繋之舟　铣曰深渊无波散舟任运真人用心不摇动无趣向而似之也】不以生故自寳兮养空而浮【五臣无此二句　善曰邓展曰自寳自贵也郑氏曰道家养空虚若浮舟也庄子曰泛若不繋之舟虚而遨游】德人无累兮知命不忧【善曰庄子苑风曰愿闻德人淳芒曰德人者居无思行无虑也又曰圣人循天之理故无天灾故无物累周易曰乐天知命故不忧　良曰有德之人无灾累又知天命何忧患哉】细故蔕【丑介】芥兮何足以疑【善曰鹖冠子曰细故袃葪奚足以疑袃葪与蔕芥古字通张揖子虚赋注曰蔕芥刺鲠也　良曰细故小狭之人也蔕芥怵惕也言小狭之人怵惕于灾变何足与言凝滞之事乎】鹦鹉赋【并序　善曰山海经曰黄山有鸟其状如鸮青羽赤喙人舌能言名鹦鹉也注曰舌
　　似小儿舌脚指前后各两鹉一作防莫口切】
　　祢正平【善曰范后汉书曰祢衡字正平平原人也少有才辨而尚气傲曹操欲见之不肯往操怀忿而以才名不欲杀之送刘表后复侮慢于表表不能容以江夏太守黄祖性急故送衡与之祖长子射为章陵太守尤善于衡射大防賔客人有献鹦鹉者射举札于衡前曰愿先生赋之揽笔而作辞彩甚丽后黄祖杀之时年二十六　铣注同】
　　时黄祖太子射【亦】賔客大防有献鹦鹉者举酒于衡前曰祢处士【善曰应劭曰风俗通曰处士者隐居放言也　铣曰举酒劝酒也处士隐者之称】今日无用娱賔【良曰无诸戏弄以用娱乐賔客】窃以此鸟自逺而至明惠聪善羽族之可贵愿先生为之赋使四座咸共荣观不亦可乎【善曰老子曰虽有荣观燕处超然　向曰使四坐之人观衡之文词以为荣也】衡因为赋笔不停缀文不加防其辞曰
　　惟西域之灵鸟挺自然之竒姿体金精之妙质含火德之明辉【五臣作晖　善曰西域谓陇坻出此鸟也老子曰以辅万物之自然河上公曰辅万物自然之性也西方为金毛有白者故曰金精南方为火觜有赤者故曰火德归藏殷筮曰金水之子其名曰羽防是生百鸟蔡邕月令章句曰天官五兽前有朱雀鹑火之体翰曰鹦鹉出西域黄山也灵异也挺特也出自然灵异之姿容西方金也质寄于西故云体金精也朱鸟南方火也鸟皆禀之故云含火德也】性辩惠而能言兮才聪明以识机【善曰礼记曰鹦鹉能言不离飞鸟王弼周易注曰机者事之微也】故其嬉【许其】游髙峻栖跱【五臣作峙】幽深飞不妄集翔必择林绀趾丹觜緑衣翠衿采采丽容咬咬【交】好音【善曰説文曰嬉乐也跱立也说文曰绀深青而扬赤也韩诗曰采采衣服薛君曰采采盛貌也韵略曰咬咬鸟鸣也毛诗曰睍睆黄鸟载好其音　良曰嬉戏跱立也绀青色趾足也緑衣谓緑毛色胸前翠色故云翠衿咬咬鸟声】虽同族于羽毛固【五臣作故】殊智而异心配鸾皇而【五臣作之】等美焉比德【五臣作异】于众禽于是羡芳声之逺畅伟灵表之可嘉命虞人于陇坻【丁礼】诏伯益于流沙【善曰汉书音义应劭曰天水有大阪曰陇坻尚书帝曰益汝作朕虞孔安国曰伯益也掌山泽官也尚书曰导弱水余波入于流沙　向曰心智异于众鸟也可以匹鸾鸟鳯皇之美　铣曰伟美也谓美其声音仪表可以嘉善乃命山泽之官求之于陇坻流沙也陇坂名流沙地名】跨昆仑而播弋冠【去】云霓而张罗虽纲维之备设终一目之所加【善曰文子曰有鸟将来张罗而待之得鸟者罗之一目也今为一目之罗即无以得鸟也　翰曰跨度也言度拟昆仑云霓之髙以张罗弋也纲维虽广所中者不过网之一曰】且其容止闲暇守植安停逼【五臣作迫】之不惧抚之不惊宁【五臣作能】顺从以逺害不违忤以防生【善曰鵩鸟赋曰貌甚闲暇王逸楚辞注曰植志也鹖冠子曰迫之不惧足以知勇毛诗序曰君子全身逺害　向曰植生也言能守生故安停于守顺从逺害不违逆于人以防其生】故献全者受赏而伤肌者被刑尔乃归穷委命离羣防侣闭以雕笼翦其翅羽【善曰鹖冠子曰纵躯委命与时往来礼记曰离羣索居淮南子曰天下以为之笼又何失鸟之有乎然笼所以盛鸟説文曰翅翼也　良曰伤肌谓伤鸟肌肉者则被刑戮归穷言此鸟迫委性命于人也笼闭鸟器也雕雕饰也】流飘万里﨑【天竒】岖【驱】重阻逾岷越障载罹寒暑【善曰埤苍曰﨑岖不平也岷障二山名续汉书曰岷山在蜀郡五道西障县属陇西盖因山立名也毛诗曰二月初吉载离寒暑一曰障亭障也济曰﨑岖倾侧貌言飘流逺来涉越岷山邉障载经冬夏】女辞家而适人臣出身而事主彼贤哲之逢患犹栖迟以羇旅【善曰有以托意也时为曹操所迫故寄意以申情家语曰女十五许嫁有适人之道汉书郅都曰已背亲而出身固当奉职也毛诗曰衡门之下可以栖迟女适人臣事君逢祸患尚栖迟羇旅也左氏传陈敬仲曰羇旅之臣杜预曰羇寄旅客　翰注同】矧禽鸟之微物能驯扰以安处眷西路而长怀望故乡而延伫付【七本】陋体之腥臊亦何劳于鼎爼【善曰薛君韩诗章句曰鸟微物也説文曰驯顺也汉书音义应劭曰扰驯也楚辞曰情慨慨而长怀又曰结幽兰而延伫毛诗曰予忖度之国语舅犯对晋侯曰偃之肉腥臊将焉用之孔安国尚书传曰腥臭也　铣曰矧况扰柔也况鸟微贱能顺柔安处也自度体陋而又腥臊不堪鼎爼之器应不至被害】嗟禄命之衰薄奚遭时之险巇【平声五臣作戏　善曰礼斗威仪曰天其禄命不得极其数楚辞曰何周道之平易然芜秽而险巇王逸曰险巇颠危也　良曰禄命天命也其天命衰薄奚何也何期如此遭时险难】岂言语以阶乱将不密以致危【善曰周易孔子曰乱之所生则言语以为阶也君不密则失臣臣不密则失身济曰岂自发问也岂为言语以阶祸乱耶将复为事不密以致危即】痛母子之永隔哀
　　伉俪之生离【善曰左氏传曰施氏之妇怨施氏曰已不能庇其伉俪杜预曰俪偶伉敌也楚辞曰悲莫悲兮生别离翰曰伉俪夫妇也】　匪余年之足惜慜众雏之无知【善曰尔雅曰生噣雏谓鸟子初生能自啄食总名曰雏也向曰言此余命不足怜慜其众鶵未有所识也】背蛮夷之下国侍君子之光仪惧名实之不副耻才能之无竒【善曰毛诗曰命于下国非天子之国故曰下也庄子许由曰名者实之賔　向曰名声名也实所能也耻其才能无异不副声名】羡西都之沃壤识苦乐之异宜怀代越之悠思故每言而称斯【善曰西都长安也鹦鹉言长安乐自古有之未详所见斯此也此长安也言类彼鸟马而懐代越之思故亦每言而称此古诗曰代马依北风越鸟巢南枝　铣曰西都西京也今于此爱西京沃壤是知苦乐异宜也言感彼鸟马之懐代越而鹦鹉思西归故每言长安乐是也】若乃少昊司晨蓐收整辔【善曰礼记曰孟秋之月其帝少昊其神蓐收　良曰少昊西方帝也蓐收典秋之神整辔御秋也】严霜初降凉风萧瑟长吟逺慕哀鸣感类音声凄以激扬容貌惨以顦顇【善曰楚辞曰冬又申之以严霜毛诗曰哀鸣嗷嗷汉书谷永上疏曰賛命之臣靡不激扬荅賔戏曰夕而顦顇也　济曰言秋风动长吟哀鸣思彼羣游其声激切容貌顦顇】闻之者悲伤见之者陨泪放臣为之屡叹弃妻为之歔欷【善曰毛诗曰涕既陨之毛苌曰陨坠也放臣弃妻屈原哀姜之徒王逸楚辞注曰歔欷啼声　翰曰放臣得罪见　逐逺国者弃妻谓夫放之歔欷悲也】感平生之游处兮若壎【喧】篪【持】之相须何今日之两絶若胡越之异区【善曰论语曰君子久要不忘平生之言毛诗曰伯氏吹壎仲氏吹篪毛苌曰土曰壎竹曰篪淮南子曰自异者视之肝胆胡越也髙诱曰胡越喻逺　向曰感平生雌雄游处如壎篪相须何今日两相隔絶各在一方若胡越异域矣壎篪并乐器相和者也胡在北越在南言逺也】顺栊【五臣作笼】槛以俯仰闚户牖以踟【膓知】蹰【膓诛　善曰説文曰栊房室之疏也楯横槛也王逸楚辞注曰从曰槛横曰楯説文曰牖穿壁以为牕也韩诗曰搔首踟蹰薛君曰踟蹰踯躅也铣曰顺从于栊槛之中窥视人之户牖思其形也踟蹰将飞貌】想昆山之髙岳【五臣作峻】思邓林之扶防【五臣作踈】顾六翮之残毁虽奋迅其焉如心怀归而弗果徒怨【五臣作寃】毒于一隅【善曰班固汉书賛禹本纪云昆仑山髙二千五百余里山海经曰夸父与日竞走渇死弃其杖化为邓林上林赋曰垂条扶踈韩诗外传盖乘曰夫鸿鹄一举千里所恃者六翮耳毛诗曰岂不懐归广雅曰毒痛也　翰曰思游山林顾其翼之残毁而所懐不遂徒怨痛一隅而已隅方也】苟竭心于所事敢背惠而忘初【善曰左氏传子犯曰背惠食言楚辞曰不敢忘初之厚德　良曰且尽心所事岂敢背惠忘其初始也】托轻鄙之微命委陋贱之薄躯期守死以报德甘尽辞以效愚恃隆恩于既往庶弥久而不渝【善曰楚辞曰蜂蛾微命力何固论语子曰守死善道毛诗曰欲报之德司马迁书曰効其痴愚渝变也感恩久不变也　良曰托命委身当守死报德尽辞效愚恃其盛恩既过庶其还久而不变也】
　　鹪鹩赋【并序　善曰毛诗曰肇允彼桃虫诗义防曰桃虫今鹪鹩微小黄雀也鹪音焦鹩音辽又方言曰桑飞郭璞注曰即鹪鹩也自关而东谓之工雀又云女工一云巧妇又云女匠】
　　张茂先【善曰臧荣绪晋书曰张华字茂先范阳人也少好文义博覧坟典为太常博士转兼中书郎虽栖处云阁慨然有感作鹪鹩赋后诏加右光禄大夫封壮武郡公迁司空为赵王伦所害　铣曰华有感作鹪鹩赋以比鸟小而能安也】
　　鹪鹩小鸟也【五臣无也字】生于蒿莱之间长于蕃篱之下翔集寻常之内而生生之理足矣【善曰汉书音义应劭曰八尺曰寻倍寻曰常老子曰人之轻死以其生生之厚易繋辞曰生生之谓易韩康伯曰隂阳转易以化成生也　良曰生养也言翔集于此养生之理足也】色浅体陋不为人用形微处卑物莫之害【善曰吕氏春秋曰髙节厉行物莫之害　济曰言毛色浅恶形体丑陋既居处卑下故物无害也】繁滋族类乘【去】居匹游【善曰列女传姜氏曰雎防之鸟犹未尝见其乘居而匹游　向曰四马曰乘言族类滋繁故居必乘游乃匹也】翩翩然有以自得【五臣作自乐】彼鹫【就】鹗鹍【昆】鸿孔雀翡翠【善曰翩翩自得之貌毛诗曰翩翩者鵻説文曰鹫黄头赤目五色皆备鹗雕也山海经曰景山多鹫黒色多力鹍状如鹤而大汉书音义应劭曰雄曰翡雌曰翠异物志曰翡赤色大于翠顔监曰鸟各别异非雄雌异名也】或陵赤霄之际或托絶垠之外翰举足以冲天觜距足以自卫【善曰絶垠天边之地也楚辞曰载赤霄而凌太清又曰踔絶垠于塞门王弼周易注曰翰髙飞也史记楚庄王曰有鸟三年不蜚蜚乃冲天蜚与飞同字书曰冲中也吕氏春秋曰凡人之性爪牙不足以自守卫西京赋曰觜距为刀铍　翰曰赤霄至髙也絶垠至逺也言大鸟等或生絶逺或能冲天觜距之利足以自卫防也】然皆负矰缨缴羽毛入贡何者有用于人也【善曰缴繋箭线也尚书曰厥贡齿革羽毛铣曰鹫鹗可以贽而鹍鸿可以食孔雀翡翠可以饰皆以有用于人而负矰缨缴以为鹪鹩无患也】夫言有浅而可以托深类有微而可以喻大【铣曰喻大谓以人可以退身守愚以保其生】故赋之云尔
　　何造化之多端兮播羣形于万类【善曰易注曰天地造生万物咸成又曰造化道也淮南子曰大丈夫无为与造化逍遥楚辞曰多端交加老子曰道生万物河图曰地有九州以包万类济曰播布类种也】惟鹪鹩之微禽兮亦摄生而受气【善曰老子曰善摄生】
　　【者不然庄子北海若曰吾受气于隂阳　翰曰摄养也】育翩翾【许縁】之陋体兮无黄以自贵【善曰字林曰翩疾飞也説文曰翾小飞也良曰育养也翩翾小飞貌陋小也言毛羽无黄之色可贵】毛弗施于器用兮肉不登乎爼味【善曰左氏传臧僖伯曰皮革齿牙骨角毛羽不登于器鸟兽之肉不登于爼则公不射古之制也　向曰毛不可饰器肉不为爼豆之实】鹰鹯【之然】过犹俄翼兮【善无兮字】尚何惧于罿【冲】罻【音尉　善曰左氏传然明曰见不仁者诛之如鹰鹯之逐鸟雀也尔雅曰晨风鹯也广雅曰俄邪也毛诗曰侧弁之俄笺云俄倾貌罿罻皆网也　铣曰俄倾也鹰鹯鸷鸟以其小倾翼而过罿罻小网】翳荟【乌防】蒙茏是焉游集飞不飘飏翔不翕习【善曰孙子兵法曰林木翳荟草树蒙茏翕习盛貌　翰曰翳荟蒙茏蒿草密貌飘飏髙飞貌翕习急疾貌言游集不过蒿草飞翔不髙不疾也】其居易容其求易给巢林不过一枝每食不过数粒【善曰庄子曰鹪鹩巢林不过一枝孔安国尚书传曰米食曰粒　济曰粒米也言小而易容给也】栖无所滞游无所盘匪陋荆棘匪荣茝兰【良曰尔雅曰盘乐也是处可栖故无滞阂是处可乐故无常所不以荆棘恶而陋之不以兰茝香而荣之也】动翼而逸投足而安委命顺理与物无患【善曰鹖冠子曰纵躯委命与时往来淮南子曰守道顺理　向曰不择处故易安逸任命顺道故不为物患也】伊兹禽之无知兮何处身之似智不怀宝以贾【古】害兮不饰表以招累【善曰庄子曰鸟髙飞以避矰弋之害鼷防深穴乎神丘之下以避熏凿之患而曽二虫之无知也左氏传曰虞叔有玉虞公求之弗献既而悔之曰周任有言匹夫无罪懐璧其罪吾焉用此以贾其害杜预曰贾卖也　向曰懐寳者人必害而取之如以寳贾人之害也言此鸟不懐寳贾害不以毛彩自饰故不招其累也】静守约【五臣作性】而不矜动因循以简易任自然以为资无诱慕于世伪【善曰文子曰约其所守即察尚书曰汝惟不矜孔安国曰自贤曰矜淮南子曰因循而任下周易曰易简而天下之理得矣老子曰以辅万物之自然河上公曰辅万物自然之性也文子曰去其诱慕除其嗜欲张湛曰遗其尚为害真性傅毅七激曰排挫礼学讥谴世伪济曰言能守性不自矜持动不烦处任自然资用不为人诈伪所诱】雕【五臣作雕】鹖【何葛】介其
　　觜距鹄鹭轶【五臣作逸】于云际【善曰穆天子传曰青雕执犬羊食豕鹿郭璞曰今雕亦能食麕鹿山海经曰辉诸之山多鹖郭璞曰似雉而大青色有角鬬死乃止出上党言因觜距而为人用也　良曰雕鹖二鸟以觜距之大肌肉之充皆为人所取】鹍鸡窜于幽险孔翠生乎遐裔彼晨凫与归鴈又矫翼而増逝【善曰説苑曰魏文侯嗜晨凫史记曰楚人有好以弱弓微缴加归鴈之上解嘲曰矫翼厉翮淮南子曰鳯皇曾逝万仞之上　翰曰孔雀翡翠晨凫皆鸟名言其藏窜幽险逺裔之处】咸美羽而丰肌故无罪而皆毙徒衔芦以避缴终为戮于此世【善曰文子曰羽翼美者伤其骨骸司马相如美人赋曰弱骨丰肌淮南子曰鴈衔芦而翔以避矰缴抱朴子曰智禽衔芦以避网水牛结阵以却虎史记太史公曰英布不克于身为世大戮　铣曰咸以肌肉羽毛可用无罪为人所毙毙死也鴈自南向北以体充不能髙飞常衔芦以避缴然终为时人所杀】苍鹰鸷而受緤【五臣作绁音薛】鹦鹉惠而入笼【善曰李陵诗曰有鸟西南飞熠燿似苍鹰王逸楚辞注曰緤繋也鹦鹉赋曰性辩惠而能言又曰闭以雕笼　济曰鸷猛也绁系也】屈猛志以服养块【苦对】幽絷于九重【善曰淮南子曰块然独处楚辞曰君子之门兮九重　济曰猛志谓鹰性也言屈志从服养也块独也言独幽絷九重谓君门也】变音声以顺防思摧翮而为庸恋钟岱之林野慕陇坻【丁礼】之髙松【善曰钟岱二山鹰之所产汉书曰赵地钟岱迫近胡冦如淳曰钟所在未闻汉有代郡故代国也东方朔十洲记曰北海外有钟山鹦鹉赋曰命虞人于陇坻　向曰鹦鹉变音声以顺人之防趣摧羽翮以为人用也钟岱二山名出鹰陇坻出鹦鹉言恋慕所游之林松也】虽防幸于今日未若畴昔之从容【善曰左氏传曰羊斟云畴昔之羊子为政杜预曰畴昔犹前曰也尚书曰从容以和】海鸟鶢【袁】鶋【居】避风而至【善曰国语曰海鸟曰爰居止于鲁东门外辰禽曰今兹海其有灾乎夫广川之鸟兽常知而避其灾是歳海多大风　翰曰鶢鶋避风于鲁东门臧文仲祭以钟鼓】条枝【五臣作支】巨雀逾岭自致【善曰汉书曰条枝国临西海有大鸟　良曰条枝国名汉时贡大雀】提挈万里飘飖逼畏【善曰汉书曰左提右挈　铣曰提挈万里谓大雀也飘飖逼畏谓鶢鶋畏钟鼔声也】夫唯体大妨物而形瓌足玮也【五臣无也字】隂阳陶烝万品一区【善曰文子老子曰隂阳陶冶万物蒸气出貌　济曰体大鶢鶋也形瓌谓巨雀也】巨细舛错种繁类殊鹪螟巢于蚊睫【接】大鹏弥乎天隅【善曰晏子春秋景公曰天下有极细者乎对曰有东海有虫巢于蚊睫再飞而蚊不为惊臣不知其名而东海有通者命曰鹪螟庄子曰北溟有鱼其名曰鹍化而为鹏怒而飞翼若垂天之云　向曰舛错不齐也言大小不齐种类虽繁其类各殊也鹪螟微虫也巢于蚊子之睫鹏大鹏其翼满于天之一隅也】将以上方不足而【五臣无而字】下比有余普天壤以遐观吾又安知其小大之所如【善曰庄子曰长者不为有余短者不为不足庄子北海若曰以差观之因其所大而大之则万物莫不大因其所小而小之则万物莫不小而差数覩矣归田赋曰安知荣辱之所如　铣曰上方鹏鸟下比鹪螟也徧天壤逺观之大小好恶竟不知其所从也】



　　文选卷十三
　　钦定四库全书
　　文选卷十四
　　梁　昭　明　太　子　萧　统　编
　　唐李善吕延济刘良张铣吕向李周翰注
　　鸟兽
　　赭白马赋【幷序　善曰刘芳毛诗义证曰彤白杂毛曰駮彤赤也卽赭白也】顔延年【善曰沈约宋书曰顔延之字延年琅邪人也好读书无所不览文章之美冠絶当时吴国内史刘柳以爲行军参军后爲秘书监卒官　向曰宋文帝爲中郎将受武帝赭白马之锡及文帝受禅其马乃死帝命羣臣赋之而延之同有此作】
　　骥不称力马以龙名【善曰论语曰骥不称其力而称其德周礼曰凡马八尺已上爲龙翰注同】岂不以国尚威容军【伏】趫【去妖】迅而已【善曰傅乘舆马赋曰用之军国则文武之功显又曰文荣其德武耀其威庾中丞昭君辞曰联雪隐天山崩风荡河澳朔障裂寒笳冰原嘶代以韵言之盖马名也顔庾同时未详所见毛诗曰四牡有蹻毛苌曰蹻壮貌趫与蹻同竝绮娇切　济曰马名趫壮迅疾也言国之所尚威仪容止军之所重壮疾而已】实有腾光吐图畴德瑞圣之符焉【善曰尚书中候曰帝尧卽政七十载修坛河洛仲月辛日礼备至于日稷荣光出河龙马衔甲赤文绿色临坛吐甲图宋均曰稷侧也黄伯仁龙马赋曰或有奇貌絶足盖爲圣德而生畴昔也良注同】　是以语崇其灵世荣其至【铣曰语谓人之语端也尧有此神马故人之所语崇美其圣灵代代荣其至德】我高祖之造宋也五方率职四隩入贡【善曰沈约宋书曰高祖武皇帝讳裕字德舆彭城县人后封宋王受晋禅也礼记曰中国蛮夷戎狄五方之人魏都赋曰乐率职贡尚书曰四隩旣宅孔安国曰四方之宅可居四隩四方之隐处也汉书曰古者诸侯以时入贡　向注同】秘宝盈于玉府文驷列乎华廏【善曰周礼曰玉府掌王之金玉玩好尚书曰王府则有周书曰犬戎文马赤鬛白身左氏传曰宋人以马百驷赎华元汉旧仪有承华廏　翰注同】乃有乘舆赭白特禀逸异之姿妙简帝心用锡圣皁【善曰潘安仁夏侯湛诔曰妙简邦良论语曰简在帝心崔骃武赋曰假皇天兮简帝心司马彪庄子注曰皁枥也　济曰乘舆天子也逸骏简当锡赐也皁马枥也言自天子枥而赐焉】服御顺志驰骤合度【善曰韩子曰造父御驷马驰骤周旋而恣于马者辔策制之　良曰服御乘驾也言乘驾顺心志也合度合节度也】齿歴虽衰而艺美不忒袭养兼年恩隐周渥【善曰谷梁传曰马齿加长矣尔雅曰歴数也毛诗曰其仪不忒贾逵国语注曰袭受也周书曰小人无兼年之食国语注曰隐私也毛苌诗传曰渥厚也　铣曰齿歴年也袭受隐私也言年虽衰老而艺能不差忒受养兼于暮年是帝之恩私周厚也】岁老气殚毙于内栈【善曰说文曰殚尽也栈枥也吕氏春秋曰取之内皁而着之外皁庄子伯乐曰我善治马编之以皁栈司马彪曰栈若防牀施之湿地也　向曰殚尽毙死也栈以板御湿而承马足也】少尽其力有恻上仁【善曰韩诗外传曰昔者田子方出见老马于道问其御者此何马也曰公家畜也疲而不用故出之子方喟然叹曰少尽其力老弃其身仁者不爲也束帛而赎之长杨赋曰自上仁所不化】乃诏陪侍奉述中旨末臣庸蔽敢同献赋【善曰崔瑗胡公碑曰惟我末臣顽蔽无闻济曰命陪侍之臣述天子之意末臣延之自谦也同献谓同诸侍臣】其辞曰
　　维宋二十有二载【五臣本作十有四载】盛烈光乎重叶【善曰宋文帝十七年也沈约宋书曰文帝讳义隆武帝第三子也烈业也自武至文故曰重叶毛苌诗传曰叶世也　良曰烈业也武帝文帝相承故曰重叶言盛大之业光明于此】武义粤其肃陈文敎迄已优洽【善曰羽猎赋曰武义动于南邻尚书曰偃武修文孔安国曰修文敎也　铣曰言宋帝武义文敎被于远方粤于迄尽也武事肃然陈列文化尽已优洽】泰阶之平可升兴王之轨可【五臣作旣】接【善曰汉书东方朔传愿陈泰阶六符孟康注泰阶三台也应劭曰黄帝泰阶六符经曰太阶天之三阶三阶平则风雨时国语曰兴王赏谏臣　向曰泰阶三台星也上下皆平谓太平轨迹也言太平可升兴王之迹可接于古也】访国美于旧史考方载于往牒【善曰两都赋序曰国家之遗美西京赋曰学乎旧史氏方载四方之事汉书柱下方书音义曰四方之文书说文札牒也　翰曰访古先帝王爲国之美者于书史之中考兴王之则于往昔图牒之上良马之瑞者以比今也方常载则也牒亦书史之流】昔帝轩陟位飞黄服皁【善曰春秋命歴序曰帝轩受图雒受歴尚书曰汝陟帝位淮南子曰黄帝治天下于是飞黄服皁高诱曰飞黄如狐背上有角乘之寿三千岁也　良注同】后唐膺箓赤文候日【善曰后唐谓尧也春秋命歴序曰五德之运微符合应箓次相代赤文候日卽至于日稷也已具序注　济注同】汉道亨而天骥呈才【善曰杜预左氏传注曰亨通也天马歌曰天马来从西极汉书曰武帝元鼎四年马生渥洼水中李斐曰南阳新野有暴利长武帝时遭刑屯田炖煌界数于水旁见羣野马中有奇异者与凡马异来飮此水利长先作土人持勒绊于水旁后马翫习久之代土人持勒绊收得其马献之欲神异此马云从水中出作天马歌　济曰亨通也言汉德通远方天马见】魏德懋而泽马效质【善曰说文曰楙盛也魏志曰文帝黄初中于上党得泽马魏都赋曰泽马干阜铣注同】伊逸伦之妙足自前代而间出竝荣光于瑞典登郊歌乎司律【善曰公孙赞曰异人间出瑞典吐图也作天马歌歌之以郊祀合于司律也　向曰伊惟也汉竝有故言间出以光荣瑞应图也汉得天马作歌云天马来龙之媒此皆入于律吕登于郊庙】所以崇衞威神扶护警跸【善曰鲁灵光殿赋曰又似帝室之威神汉仪曰皇帝辇动则左右侍帷幄者称警出则传跸止行人淸道也　翰曰威神谓天子也得神马可以扶衞天子警跸也警跸出入淸道也】是用【善本无此二字】精曜叶从灵物咸秩【善曰协合也论语撰考谶曰下学上达知我者其天乎通精曜也尚书曰筮协从又曰咸秩无文秩序也　济曰精曜天驷星也谓星叶从而爲神马灵物谓天马也言皆有次序】曁明命之初基罄九区而率顺【善曰尔雅曰曁及也明命谓高祖也九区九服也尚书伊尹曰先王顾諟天之明命刘騊駼郡太守箴曰大汉遵周化洽九区　良曰曁至罄尽也九区九州也至明命之初尽九州皆率而顺从】有肆险以禀朔或逾远而纳賮【善曰肆险入慕化也长杨赋曰故平不肆险魏都赋曰思禀正朔孟子曰有远行者必以賮苍颉篇曰賮财货也说文曰賮会礼也　铣日肆弃也言九区之人皆弃险逾远禀正朔纳賮货也】闻王会之阜昌知函【含】夏之充牣【音仞　善曰阜盛也周书王会曰成周之会郑曰王城旣成大会诸侯及四夷也汉书郊祀歌曰敷华就实旣阜旣昌扬雄河东赋曰函夏之大服虔曰函诸夏也汉书音义苏林曰充牣喩多也如淳曰牣满也　翰注同】总六服以收贤掩七戎而得骏【善曰收贤取贤善之马也周礼曰王畿外侯服甸服男服采服衞服蛮服斯爲六服尔雅曰九夷八狄七戎六蛮谓之四海郭璞曰七戎在西　向注同】盖乘风之淑类实先景之洪【善曰崔骃七依曰服飞兔之中乘骋华騠之骖轮蹠虚腾云乘风度津汉书扬雄河东赋曰六先景之乘刘劭魏明帝诔曰先皇嘉其诞授洪　济曰乘风先景言迅疾也淑美洪大也种类美大而迅疾也】故能代骖象舆歴配钩陈【去声叶韵善曰郑毛诗笺曰在旁曰骖韩子曰黄帝合鬼神于泰山驾象车张楫曰德流则山出象车山之精瑞也上林赋曰象舆婉婵于西清晋天文志曰钩陈太帝之座　良曰象舆象车也钩陈天子衞也此马武帝赐文帝故云代骖歴配也】齿算延长声价隆振信圣祖之蕃锡【五臣作赐】畱皇情而骤进【善曰郑仪礼注曰算数也风俗通曰张伯坐养声价祖高祖也皇文帝也周易晋卦曰康侯用锡马蕃庶　铣曰言长命而声价盛振此马帝爲蕃王高祖赐之故云畱皇情而骤进】徒观其附筋树骨垂梢【所交】植发双瞳夹镜两权协月【善曰相马经曰良马可以筋骨相也梢尾之垂者发额上毛也尾欲梢而长张敞集曰苍绳托骥之发也傅乘舆马赋曰头似削成尾如植发相马经曰目成人者行千里注云成人者视童子中人头足皆见言目中淸明如镜或云两目中央旋毛爲镜权颊权也相马经曰颊欲圆如悬璧因谓之双璧其盈满如月异相之表也黄伯仁龙马颂曰双璧似月　翰曰兰筋劲骨毛发长植也】异体峯生殊相逸发超摅絶夫尘辙驱骛迅于灭没【善曰峯生若山而生峯也刘歆遂初赋曰马龙腾以超摅列子秦穆公谓伯乐曰子之年长矣子之姓有可使求马者乎伯乐对曰良马可以形容筋骨相也天下之马者若灭若没若亡若失若此者絶尘弭辙臣之子皆下才也可告以良马不可告天下之马也李尤马鞍铭曰驱骛驰逐腾踊覆践　济曰峯生言多异体与他马不同也超摅驱骛行走貌絶夫尘辙谓尘不及马轮不蹠辙灭没皆言疾也】简伟塞【去】门献状绛阙旦刷幽燕昼秣荆越【善曰塞紫塞也崔豹古今注曰秦所筑长城土色皆紫汉塞亦然故称紫塞有关故曰门塞或爲寒非也傅北都赋曰巍巍绛阙也说文曰刷刮也魏都赋曰刷马江州毛诗曰言秣其马杜预曰以粟饭马曰秣幽燕荆越四地名也　良曰伟美也塞门在北出马处也绛阙天子门也言简于塞门献于绛阙刷刮也秣饲也幽燕北地名荆越南地名朝日未出时昼日出后言马疾也】敎敬不易之典训人必书之举【去声叶韵善曰孝经曰圣人因严以教敬国语虢文公曰王其监农不易左氏传曰训人事君又曹刿谏曰君举必书　铣曰敎习此马敬依不易之法也君之举动必书以训人言此恐君游逸无度故发此端也】惟帝惟祖爰游爰豫【善曰孟子曰一游一豫爲诸侯度　翰曰文帝高祖皆经乘此马而游豫也游豫谓天子巡幸】飞輶轩以戒道环彀骑而淸路勒五营使按部声八銮以节步【善曰輶轻也吴都赋曰輶轩蓼扰彀骑炜煌杜笃迎钟文曰必令河伯戒道道先也司马相如上疏曰淸道而后行汉书曰王寻勑诸营皆按部薛综东京赋注曰马步齐则銮声和应劭汉官仪曰大驾卤簿五营校尉在前名曰塡衞毛诗曰四牡彭彭八銮锵锵　向曰輶轩轻车也銮铃也彀骑弓骑也五营天子卤簿也言戒道淸路按部伍则装八铃以节行步】具服金组兼饰丹雘【音污叶韵】宝铰星缠镂章霞布【善曰金组二甲也蔡邕女琰诗曰卓众来东下金甲耀日光左氏传曰组甲三千马融曰组甲以组爲甲也丹雘二色也郭璞山海经曰雘黝属倚瓠切铰装饰也章采文也袁宏酧宴赋曰朱帷赫以霞布　济曰言以金组丹靑饰其装具如星霞之文】进迫遮迾【五臣作列】却属辇辂【善曰服虔通俗文曰天子出虎贲伺非常谓之遮迾汉书音义晋灼曰迾古列字也　良曰迫速也遮犹衞也列行也言马进速于前行者则遮衞天子以爲行列也却后者则充属徒之车也辇辂车也】欻耸擢以鸿惊时濩略而龙翥【善曰薛综西京赋注曰欻忽也说文曰欻有所吹起也傅乘舆马赋曰形便飞燕势越惊鸿甘泉赋曰乃濩略绥蕤张景阳七命曰虬踊螭腾麟超龙翥　翰曰皆奔惊之貌】弭雄姿以奉引婉柔心而待御【善曰东京赋曰奉引旣毕先辂乃发　铣曰弭雄猛之姿奉引涂路婉顺其心待天子之驾御也】至于【五臣作于】露滋月肃霜戾秋登王于兴言阐肄【五臣作肆】威棱【善曰礼记曰孟秋之月天地始肃尔雅曰戾至也又曰登成也毛诗曰王于兴师汉书武帝报李广曰威棱憺乎邻国又曰兴言出宿声类曰阐大开也贾逵国语注曰肄习也　济曰戾至肆纵也言天子候秋时杀气以纵威棱也】临广望坐百层料【平】武艺品骁【古尧】腾【善曰地理书洛阳故宫曰广望观临金市刘梁七举曰鸿台百层干云参差字林曰料量也夏侯淳驰射赋曰叅武艺以游遨说文曰骁良马也广雅曰腾奔也　良曰广望百层皆台名料择也言简择武艺之士类骁腾之马也】流藻周施和铃重设【善曰流藻周流藻画也应玚驰射赋曰藻节齐鸣左传臧孙达曰钖銮和铃昭其声也　向曰藻画文言周帀画文重设铃于上】睨影高鸣将超中折【善曰相马经曰马有眄影而视者　翰曰睨视也马有视影高鸣者良马也超走折往也】分驰迥场角壮永埒【善曰南都赋曰羣士放逐驰乎沙场曹毗马射赋曰脩埒坦其平舒　铣曰分走竞壮于迥地长埓也角竞也】别辈越羣绚【火县】练夐絶捷趫夫之敏手促华鼓之繁节【善曰绚练疾貌也夐絶迥絶也广雅曰蹻健也孔安国尚书传曰敏疾也言射有常仪鼓有常节今以马驰之疾故加捷促也应玚驰射赋曰旝动鼓震赞声雷溃魏略司马景王与许允书曰震华鼓建朱节　向曰绚练疾貌夐迥絶远也言越于羣辈疾而且逺也射必击鼓以节马步今马疾故使趫捷之人促手而击之】经蹄而雹散歴素支而冰裂【善曰蹄马蹄也素支月支也皆射帖名也言马旣良射者亦中故蹄雹散素支冰裂也邯郸淳艺经曰马射左边爲月支二枚马蹄三枚也良曰此谓骑射也蹄素支皆射帖名经歴着也雹散冰裂皆中帖之声】膺门沫赭汗沟走血【善曰相马经曰膺门欲开汗沟欲深汉书天马歌曰霑赤汗沫流赭应劭曰大宛马汗血霑濡也流沫如赭也如淳曰沫或作颒音悔　向注同】踠迹回唐畜怒未泄【五臣作防】干心降而微怡都人仰而明【五臣作朋】悦【善曰方言曰泄歇也南都赋曰收欢命驾分背回唐东都主人曰马踠余足士怒未泄干喩文帝也周易曰干爲天毛诗曰彼都人士　翰曰唐道也防散也踠迹畜怒谓驰骤之势未散也干天也言天子微悦都人羣聚而欢也明犹羣聚也】姸变之态旣毕凌遽之气方属【五臣作厉】局【忂玉】镳辔之牵制【五臣作掣】隘通都之圈【求逸】束眷西极而骧首望朔云而蹀足【善曰羽猎赋曰虎豹之陵遽郑丧服注曰属连也字林曰局踡行不申也得通都驰骋犹爲圈束司马迁书曰通邑大都说文曰圈养畜闲也汉书天马歌曰天马来从西极又曰武帝得乌孙马名天马后更名西极马郑阳上书曰蛟龙骧首曹顔远感旧赋曰胡马仰朔云越鸟巢南树又围棊赋曰良马蹀足轻车结轮　铣曰言变态旣毕勇急之气增以连属而牵掣衔辔嫌国都之隘窄故眷望西极朔云冀申奔逸也凌遽勇貌骧举也西极天马所出也朔云朔方云中二郡也蹀足谓疾行也】将使紫燕騈衡绿虵衞毂纤骊接趾秀骐【五臣作骥】齐亍【丑录反　善曰尸子曰我得而民治则马有紫燕兰池刘劭赵都赋曰良马飞兔奚斯常骊紫燕衡车衡也尚书中候曰龙马赤文绿色郑曰赤文而绿虵也李斯上书曰乘纤骊之马尸子曰马有秀骐逢騩毛苌诗传曰骐綦文也音其騩京媚切　向曰紫燕绿虵纤骊秀骥皆骏马名也騈竝也衡车衡也亍衡貌】觐王母于昆崘墟帝台扵宣岳【善曰史记曰造父取骥之乘匹与桃林盗骊骅驑騄駬献之缪王缪王使造父爲御西巡狩见王母乐之忘归列仙传曰西王母在昆仑山山海经曰鼓钟之山帝台之所以觞百神也郭璞曰帝台神人名山海经有宣山　济曰觐见也言驾此马经过王母帝台所居】跨中州之辙迹穷神行之轨躅【善曰司马相如大人赋曰世有大人在乎中州列子曰黄帝梦游华胥氏之国其国乘空如履实山谷不踬其步神行而已辙迹见下文监武穆注前汉班嗣书伏孔氏之轨躅　良曰跨徧也言车辙徧中州尽人神所行之迹轨躅皆迹也】然而盘于游畋作镜前王肆于人上取悔义方【善曰尚书曰文王弗敢盘于游畋孟子曰诗云殷鉴不远在夏后之世赵岐曰以前代善恶爲明镜也左氏传师旷谏晋悼公曰天之爱人甚矣岂使一人肆于人上杜预曰肆恣也庾元规表曰爲国取悔左氏传石碏曰臣闻爱子敎之义方　向曰前王太康也盘游丧国思太康之事可以作镜于今日岂纵于人上取悔责于道义之方】天子乃辍驾回虑息徒解装鉴武穆【五臣作穆武】宪文光【善曰孔丛子曰孔子歌曰喟然回虑题彼泰山嵇康赠秀才诗曰息徒兰圃王逸荔枝赋曰装不及解许愼淮南子注曰装束也左氏传左尹子革曰周穆王欲肆其心周行天下将皆有车辙马迹焉汉书武帝好大宛马使者相望于道又贾捐之曰孝文皇帝时有献千里马者诏曰鸾旗在前属车在后吉行日三十凶行日五十朕乘千里之马独先安之于是乃还其马东观汉记光武记曰是时名都王国有献名马驾鼓车　翰曰辍止也天子止游回虑解息徒节装具以穆王汉武帝爲鉴戒文帝光武爲宪法也】振民隐脩国章戒出豕之败御惕飞鸟之跱衡【善曰小雅曰振救也国语祭公谋父曰勤恤民隐而除其害韦昭曰隐痛也韩子曰王子期爲赵简子御取道争千里之表其始发也彘伏沟中王子期齐辔策而进之彘突出于沟中马惊败驾古文周书曰穆王田有黑鸟若鸠翩飞而跱于衡御者毙之以策马佚不克止之踬于乘伤帝左股案汉明帝起居注云帝向太山至荥阳有鸟鸣轭中郎将王吉引弓射杀之将以示帝曰鸟鸣轭弯弓射洞胷腋陛下寿万岁臣受二千石乃赐帛二百疋东观汉记朱勃上书理马援曰飞鸟跱衡马惊触虎物类相生亦无不有　济曰人有隐痛不济者发仓禀以济之国章谓国之礼仪也跱立也衡车轭也言今戒惧此豕突鸟立恐惊马也】故只愼乎所常忽敬【五臣作警】备乎所未防【善曰周书芮良夫曰惟祸发于人之倏忽王弼周易注曰敬愼防备可以不败　良曰只敬忽轻也言敬愼常日所轻之事谓省出入也备其所未防以爲警戒】舆有重轮之安马无泛【方奉】驾之佚【音逸　善曰蔡邕独断曰乘舆车毂外复有一毂副辖其外乃复设辖然重轮卽重毂也汉书曰夫泛驾之马亦在御之而已应劭曰泛覆也如淳曰方肿切翰曰天子重轮取其安也佚过也】处以濯龙之奥委以红粟之秩【善曰卢植】
　　【集曰诏给濯龙廏马二百匹郑尚书注曰奥内也广雅曰委累也言累加之也郑周礼注曰秩禄廪也汉书曰太仓之粟红腐而不可食铣曰濯龙内廏名奥深委与也】　服养知仁从老得卒加弊帷收仆质【善曰鹪鹩赋曰屈猛志以服养嵇康养生论曰从白得老从老得终礼记孔子曰弊帷不弃爲埋马也　济注同】天情周皇恩毕【善曰魏都赋曰皇恩绰矣】
　　乱曰惟德动天神物仪兮【善曰尚书益赞于禹曰惟德动天春秋合诚图曰黄帝先致白狐白虎诸神物乃下　良曰言德动天故神马呈其容仪】于时驵【子朗】骏充阶街【佳】兮【善曰说文曰驵壮也言驵骏之马充于阶街也魏都赋曰骥马塡廏而驵骏王逸楚辞注曰驵骏马名也向注同】禀灵月驷祖云螭兮【善曰春秋考异记云地生月精为马汉书曰汉中星爲天】
　　【驷黄伯仁龙马赋曰资螭之表像似灵虬之矩则郭璞游仙诗曰云螭非我驾　翰注同】雄志倜【惕】傥精权奇兮【善曰汉书天马歌曰志俶傥精权奇广雅曰倜傥卓异也　铣曰言雄壮之志倜傥絶羣也权奇善行貌】旣刚且淑服鞿【机】羁兮【善曰周礼曰师旷见太子太子曰诗云马之刚矣辔之柔矣楚辞曰余虽小子脩姱以鞿羁兮王逸曰缰在口曰鞿络在头曰羁　济曰刚壮淑善也鞿羁缰控也言壮而善服于缰控也】効足中黄徇驱驰兮【善曰曹植与陈琳书曰骥騄不常步应良御而効足汉书旧仪曰中黄门驸马大宛马汗血马干河马天马曹植令曰今皇帝损乘舆之副竭中黄之府　良曰中黄中营也以身从物曰徇言効天子之营以从驱驰】愿终惠养荫本支兮【善曰汉书疏广曰此金者圣主所以惠养老臣毛诗曰本支百世　良曰愿终惠养以及后世覆荫也】竟先朝露长委离兮【善曰朝露至危而又先之言甚速也汉书李陵谓苏武曰人生如朝露曹子建自试表曰常恐先朝露楚辞曰遂萎絶而离异礼记曰哲人其萎乎家语爲委萎与委古字通翰曰竟终也言终先朝露而死委弃恩惠离别服御】
　　舞鹤赋
　　鲍明远
　　散幽经以验物伟胎化之仙禽【善曰相鹤经者出自浮丘公公以经授王子晋崔文子者学仙于子晋得其文藏嵩高山石室及淮南八公采药得之遂传于世鹤经曰鹤阳鸟也因金气依火精火数七金数九故十六年小变六十年大变千六百年形定而色白又云二年落子毛易黑点三年头赤七年飞薄云汉又七年学舞复七年应节昼夜十二鸣六十年大毛落茸毛生色雪白泥水不能汚百六十年雄雌相见目精不转孕千六百年飮而不食食于水故啄长轩于前故后短栖于陆故足高而尾凋翔于云故毛丰而肉疎行必依洲屿止必集林木盖羽族之宗长仙人之骐骥也隆鼻短口则少眠露眼赤精则视远头锐身短则喜鸣四领亚膺则体轻凤翼雀毛则善飞背鼈腹则能产轩前垂后则善舞洪髀纤趾则能行铣注同】钟浮旷之藻质抱淸迥之明心【善曰曹植九咏章句曰钟当也　翰曰钟美也美其轻浮放旷文藻之质淸远之心也】指蓬壷而翻翰望昆阆而扬音【善曰东方朔十洲记昆仑山有三角一角正北名阆风顚一角正东名昆仑宫　向曰蓬壷昆阆皆仙人名】帀日域以回骛穷天步而高寻【善曰相鹤经曰一举千里不崇朝而徧四海者也长杨赋曰东震日域毛诗曰天步艰难陆机拟古诗曰粲粲光天步然文虽出彼而意竝殊不以文害意也　良曰日域天步言至远也言能穷徧天下而爲游焉】践神区其旣逺积灵祀而方多精含丹而星曜顶凝紫而烟华【善曰一举千里故云旣远寿逾千岁故云方多相鹤经曰露目赤精则视远　济曰神区神明之区域祀年也践歴旣远年寿又多目赤如星顶色如紫烟之华】引员【五臣本作圆】吭【何朗】之纤婉顿脩趾之洪姱【苦华反　善曰相鹤经曰高脚疎节则多力王逸楚辞注曰姱好也吭胡浲切　铣曰吭颈也姱美也引颈细而曲足趾高疏大多姱美也】叠霜毛而弄影振玉羽而临霞【善曰闵鸿羽扇赋曰同皦素于凝霜江逌扇赋曰琼泽冰鳞琼赤玉也　翰曰霜毛玉羽言其色白而临于霞也】朝戏于芝田夕饮乎瑶池【善曰十洲记曰钟山在北海之中地仙家数千万耕田种芝草课计顷亩也穆天子传曰天子觞王母于瑶池之上　向曰言鹤朝夕游戏飮啄于中也】厌江海而游泽掩云罗而见羁【善曰新序曰晋文公出田渔者曰鸿鹄保河海之中厌而徙之小泽必有矰弋之忧鹦鹉赋曰冠云霓而张罗　济曰厌弃江海游山泽掩遭罗网故爲人所羁束云罗言罗高及云】去帝鄕之岑寂归人寰之喧卑【善曰庄子曰乘彼白云至于帝乡岑寂犹高静也良曰帝乡天帝之鄕也人寰人之寰宇喧卑之处也】岁峥嵘而愁【五臣作催】暮心惆怅【五臣作惕】而哀离【善曰广雅曰峥嵘高貌岁之将尽犹物之高楚辞曰惆怅而私自怜　铣曰峥嵘零悴貌惆惕悲伤貌】于是穷阴杀节急景凋年凉沙振野箕风动天【善曰礼记曰季冬之月日穷于次神农本草经曰秋冬爲阴礼记曰仲秋之月杀气浸盛易卦通验曰巽气至则大风扬沙春秋纬曰月失其行离于箕者风易纬曰箕风讽石折树　铣曰箕星名主风故云箕风】严严苦雾皎皎悲泉冰塞长河雪满羣山【善曰海赋曰羣山旣略翰曰严严惨烈貌寒雾杀物故云苦也】旣而氛昏夜歇景物澄廓星翻汉回晓月将落感寒鸡之早晨怜霜鴈之违漠【善曰广雅曰廓空也魏文帝杂诗曰天汉回西流　向曰氛昏阴气也歇止也违漠鴈背沙漠以就温也】临惊【五臣作淸】风之萧条对流光之照灼唳【力计】淸响于丹墀舞飞容于金阁【善曰傅休弈杂诗曰一纪如流光唳鹤声也八王故事陆机叹曰欲闻华亭鹤唳不可复得汉典职仪曰以丹漆地故称丹墀相鹤经云七年飞薄云汉复七年学舞又七年舞应节　向曰萧条风声流光谓月光流下也唳鹤鸣也丹墀天子阶庭也金阁以金饰阁也】始连轩以凤跄【七良】终宛转而龙跃【善曰海赋曰翔雾连轩相鹤经曰凤翼则善飞尚书曰鸟兽跄跄周易曰见龙在田或跃在渊　济曰鹤舞之貌】踯躅徘徊振迅腾催惊身蓬集矫翅雪【五臣作云】飞【善曰或飞腾或摧折如蓬之集如雪之飞相鹤经曰大毛落茸毛生色雪白　良曰跳踯腾举如飘蓬飞云也】离纲别赴合緖相依【善曰纲緖谓舞之行列也言或离而别赴或合而相依　铣曰舞之行列离合貌】将兴中止若往而归飒沓矜顾迁延迟暮【善曰飒沓羣飞貌矜顾矜庄相顾也迁延徐退也高唐赋曰迁延引身楚辞曰恐美人之迟暮王逸曰暮晩也　翰曰将起复止如去复还飒沓矜顾谓自怜顾盼也迁延迟暮谓徐缓】逸翮后尘翺翥先路【善曰言飞之疾尘起居鹤之后鹤飞在路之先楚辞曰来吾导夫先路　翰曰逸翮之急尘在鹤后翺翥飞也先路高路也】指会规翔临岐矩步【善曰会四会之道岐岐路也路阳记曰铜駞二枚在四会道头尔雅曰二达谓之岐郭璞曰岐道傍出　良曰指会临岐皆舞之节临指其节翔步皆中规矩】态有遗姸貌无停趣【济曰姿态余言多也貌之移转亦不停其趣向】奔机逗【徒鬬】节角睐【力代】分形【善曰机节舞之机节奔独赴也说文曰逗止也角犹竞也广雅曰睐视也　良曰机会也睐斜视也言奔会止节以眼角斜视各分退一边也】长扬缓骛竝翼连声轻迹淩乱浮影交横【善曰相淩而交横　铣曰言长举头缓行相竝连声而鸣也】众变繁姿参差洊【寂见】密【善曰傅乘舆马赋曰繁姿屡发字书曰洊仍也　翰曰洊重也言鹤变态羽翼参差相重而密也】烟交雾凝若无毛质风去雨还不可谈悉【善曰毛羽与烟雾同色故云若无风雨旣除而色愈净故难悉也向曰悉尽也言烟雾相交与鹤同色如不见毛质如风雨之去来非说可尽其美】旣散魂而荡目迷不知其所之【善曰韩诗曰聊乐我魂薛君注曰魂神　铣曰言观者魂散目荡迷不知所从】忽星离而云罢【五臣作罗】整神容而自持仰天居之崇絶更惆怅【五臣作惕】以惊思【善曰星离分散也云罢止也韩子曰云罢雾济而龙与螾蚁同矣自持自整持也神女赋曰頩薄怒而自持蔡邕述行赋曰皇家赫赫而天居崇絶高而悬絶　铣曰星离云罗谓鹤散立貌整神容鹤将飞貌天居鹤之旧居崇絶高远言仰望旧居高远惆惕然惊其所思】当是时也燕姬色沮巴童心耻巾拂两停丸劒双止【善曰左氏传曰齐侯伐北燕人归燕姬巴童巴渝之童也毛苌诗传曰沮犹坏也沈约宋书曰晋初有公莫舞今之巾舞也相传云项庄劒舞项伯以防隔之今之用巾盖像项伯衣袖之遗式又江左初有拂舞旧云拂舞吴舞西京赋曰跳丸劒之挥霍　良曰巴童燕姬竝善歌舞者沮败耻慙也巾拂舞人所执者丸弄铃者劒弄刀者言对此鹤舞皆色败心慙而停止也】虽邯郸其敢伦岂阳阿之能拟【善曰汉书有邯郸鼓员古乐府曰黄金爲君门白璧爲君堂上有双樽酒使作邯郸倡淮南子曰夫歌采菱发阳阿　铣曰邯郸善爲歌曲阳阿雅曲对此亦不敢伦拟也】入衞国而乘轩出吴都而倾市【善曰左氏传曰卫懿公好鹤鹤有乘轩者注云轩大夫车也吴越春秋曰吴王阖闾有小女王与夫人女会食蒸鱼王甞半女怨曰王食鱼辱我不忍久生乃自杀阖闾痛之葬于邦西闾门外凿池积土爲山石爲椁金鼎玉防银樽珠襦之宝以送女乃舞白鹤于吴市万人随观遂使男女与鹤俱入墓门因塞之以送死　翰注同】守驯养于千龄结长悲于万里【善曰养生要曰鹤寿有千百之数阮籍咏怀诗曰鸿鹄相随飞随飞适荒裔双翮浸长风须臾万里逝　向曰驯顺龄年也】
　　志上
　　幽通赋【善曰汉书曰班固作幽通赋以致命遂志赋云觌幽人之髣髴然幽通谓与神遇也】班孟坚【铣曰是时多用不肖而贤良路塞而固赋幽通述古者得失神明之理以爲精诚信惠是所爲政也】
　　系高顼之胄兮【善曰曹大家曰系连也胄緖也高高阳氏顼帝颛顼也言已与楚同祖俱帝颛顼之子孙也水北方黑行故称也家语孔子曰颛顼者黄帝之孙昌意之子也曰高阳配水也　济曰水色高阳氏水德故云】氏中叶之炳灵【善曰汉书班氏之先与楚同姓令尹子文之后子文初生弃于梦泽中虎乳之楚人谓虎班其子以爲号秦灭楚迁晋代之间因氏焉应劭曰中叶谓令尹子文也乳虎故曰炳灵毛诗曰昔在中叶良曰炳灵炳明也灵胄谓虎乳也】　飖颽【五臣作凯】风而蝉蜕【税】兮雄朔野以飏声【善曰曹大家曰飖飘飖也南风曰颽风朔北方也言已先人自楚从北至朔方也如蝉蜕之剖后爲雄桀扬其声淮南子曰蝉飮而不食三十日而蜕汉书曰始皇之末班懿避地于楼烦当孝惠高后时以财雄北边　铣曰秦末班氏凌迟懿自楚避难于地如沛如随风飘去故云飖也飏振也】皇十纪而鸿渐兮有羽仪于上京【善曰晋灼曰皇汉皇也应劭曰纪世也鸿鸟也渐进也言先人至汉十世始进仕有羽翼于京师也成帝之初班况女爲婕妤父子竝在长安周易曰鸿渐于陆其羽可用爲仪　翰曰纪代也鸿水鸟也言如鸿鸟之进有冠冕羽仪于上京】巨滔天而泯夏兮考遘愍以行谣【善曰应劭曰王莽字巨君曹大家曰滔漫也泯灭也夏诸夏也考父也言父遭乱犹行歌谣意欲救乱也诗云我歌且谣尚书曰象恭滔天行谣言忧思也　向曰莽为滔天之虐泯灭中夏也遘遇也言父遇王莽乱愍于生人行爲歌谣者救乱之志】终保已而贻则兮里上仁之所庐【善曰终犹竟也言考能自保已又遗我法则也庄子曰圣人其于人也乐物之通而保已焉曹大家曰贻遗也里庐皆居处名也言我父早终遗我善法则也何谓善法则乎言爲我择居处也孔子曰里仁爲美　济曰贻遗则法也言终保爱我父之所遗法则爲我择仁者之里爲庐舍】懿前烈之纯淑兮穷与达其必济【音跻叶韵　善曰曹大家曰懿美也前烈先祖也言已先祖穷遭王莽达则必富贵济渡民人惠利之风有令名于后世也孟子曰穷则独善其身达则兼善天下吕氏春秋曰古之得道者穷亦乐达亦乐非穷达异也道得于此穷达一也　良曰懿美也前烈先祖也美我先祖有纯淑文德身处穷戹也亦有济时之志身德荣达必有经国之义】咨孤蒙之眇眇兮将圮【平鄙】絶而罔阶【善曰曹大家曰蒙童蒙也眇微也圮毁也言已孤生童微陋鄙薄将毁絶先祖之迹无阶路以自成也圮皮义切　铣曰咨嗟蒙闇也嗟我闇微也】岂余身之足殉兮违世业之可怀【善曰项岱曰殉营也曹大家曰违恨也懐思也违或作愇亦恨也孔丛子曰仲尼大圣自兹以降世业不替也　翰曰殉营也言我身不足营先人之事恨此代业毁絶诚可怀也】靖潜处以永思兮经日月而弥远【善曰曹大家曰言已安静长思不欲毁絶先人之功迹日月不居忽复大远　向曰言潜处长思先人之业欲以经继之】匪党人之敢拾【渠业】兮庶斯言之不玷【善曰应劭曰拾更也自谦不敢与乡人更进也曹大家曰庶此异行不玷先人之道也毛诗曰斯言之玷不可爲也济曰党乡拾更也言先人教我谦恭之道令我不敢与乡人更进自矜已善庶奉先人谦道而无瑕玷】魂焭焭【求营】与神交兮精诚发于宵寐【五臣作寤　善曰曹大家曰言人之昼所思想夜爲之发梦乃与神灵接也　良曰焭焭孤貌言魂魄孤飞若与神灵交游发我精诚于夜梦之中】梦登山而迥眺兮觌幽人之髣髴【善曰项岱曰觌见也张晏曰幽人神人也曹大家曰登山远望见深谷之中有人髣髴欲来也　铣曰眺望也髣髴不分明貌】揽葛藟而授余兮眷峻谷曰勿坠【善曰曹大家曰言梦临深谷欲坠见神持葛来授我也　翰曰葛葛藟蔓草也言梦临深峻之谷见神授我蔓草而谓我曰勿坠落也曰语辞】物【昧】昕【欣】寤而仰思兮心蒙蒙犹未察【善曰曹大家曰昒昕晨旦明也言已旦仰思此梦心中蒙蒙未知其吉凶邓展曰昒音忽】黄神邈而靡质兮仪遗谶以臆对【善曰应劭曰黄黄帝也作占梦书邈远也言黄神邈远无所质问依其遗谶文以胷臆爲对也淮南子曰黄神啸吟遗谶谓梦书也济曰黄神黄帝也质犹见也言邈远无见】曰乘高而遌【五臣作遻音迕】神兮道遐通而不迷【善曰曹大家曰遌遇也言已缘高而遇神道术将通不迷惑之象也　良曰言乘高遇神微道远通渐不迷惑】葛緜緜于樛木兮咏南风以爲绥【善曰曹大家曰诗周南国风曰南有樛木葛藟累之乐只君子福履绥之此是安乐之象也　铣曰樛木高木也緜緜葛缘木之貌南风国风之诗绥安也言咏此所以安于下也】盖惴惴【之瑞】之临深兮乃二雅之所只【善曰曹大家曰只敬也大雅曰人亦有言进退惟谷小雅曰惴惴小心如临于谷此皆敬愼之戒也　翰曰惴惴小心貌临深喩戒惧也二雅大雅小雅皆诗篇名所以美敬愼也】旣讯尔以吉象兮又申之以炯戒【善曰尔雅曰讯告也曹大家曰炯明也登高爲吉象深谷爲明戒也　向曰谓前日梦登山爲吉象也】盍孟晋以迨【徒改】羣兮辰儵忽其不再【善曰应劭曰盍何不也曹大家曰孟勉也晋进也迨及也儵过也言何不勉进而及羣时早得进用月日倏忽将复过去楚辞曰时不可兮再得　济曰盍何不也辰时也】承灵训其虚徐兮伫盘桓而且俟【善曰曹大家曰灵神灵也虚徐狐疑也竚立也盘桓不进也俟待也诗曰其虚其徐周易曰初九盘桓利居贞　良曰俟待也言承神灵训戒故狐疑伫立盘桓且待而不进也】惟天地之无穷兮鲜生民之晦【武杯】在【善曰曹大家曰鲜少也晦兦几也言天地无穷极民在其间上寿一百二十年少者兦几耳庄子曰天与地无穷人死有时晦铣曰天地之运无极人生之时少无几何在于代也】纷屯邅【张连】与蹇连兮何艰
　　多而知寡【善曰汉书音义曰世艰多知少故遇祸也曹大家曰屯蹇皆难也周易曰屯如邅如又曰往蹇来连　翰曰纷乱屯邅与蹇连皆艰难之多而识知者寡】上圣迕【五臣作寤】而后拔兮岂羣黎之所御【善曰曹大家曰迕触也御止也言上圣之人舜有焚廪塡井汤囚夏台文王拘羑里孔子畏匡在陈絶粮皆触艰难然后自拔张晏曰岂众人之所能预自防止耶又曰曹大家以寤爲迕也毛诗曰羣黎百姓　向曰上圣谓汤文王也】昔衞叔之御【讶】昆兮昆爲寇而丧予【善曰公羊传曰叔武让国奈何文公逐衞侯而立叔武叔武立治反衞侯衞侯得反曰叔武篡我终杀叔武何休曰叔武讼治于晋文公令白王者反衞侯使还国也韦昭曰御音讶讶迎也　济曰衞成公会盟于楚成公弟衞叔守国有人谮叔于公云将欲自立成公倍道而归国衞叔方沐握发迎之成公疑之令前驱射而杀之】管弯弧欲毙雠兮雠作后而成已【善曰雠谓桓公也左氏传曰吕却将杀晋侯寺人披请见公使让之对曰齐桓公置射钩而使管仲相之　良曰管仲尝雠齐桓公射之中钩桓公后立爲君以管仲爲相是成已也】变化故而相诡兮孰云预其终始【善曰曹大家曰诡反也事变如此谁能预知其始终吉凶也　铣曰言变化之相反如此谁能预知】雍造怨而先赏兮丁繇【五臣作因】惠而被戮【善曰汉书曰六年春正月上已日封功臣二十余人上居南宫从复道上见诸将往往偶语以问张良良曰陛下与此属共取天下今已爲天子所封皆故人所爱所诛皆平生仇怨今军吏计功以天下爲不足徧封而恐以过失诛故相聚谋反上曰爲之奈何良曰取上素所不快羣臣共知最甚者一人先封以示羣臣上曰雍齿与我有故数窘我张良曰今急先封雍齿爲什方侯什音十又丁公爲顶羽将逐窘汉王汉王谓丁公曰两贤岂相阨哉丁公引兵而还及项王灭丁公谒见汉王汉王曰丁公爲臣不忠遂斩之　翰曰雍齿与高祖以怨天下旣定先封之丁公尝爲项王逐高祖高祖谓曰两贤岂相阨哉丁公舍之是谓惠也天下旣定丁公谒之高祖以丁公爲不忠遂斩之】栗取吊于逌【五臣作由】吉兮王膺【五臣作应】庆于所蹙【善曰应劭曰孝景栗姬也孝景立栗姬男爲太子栗姬妒而废太子爲临江王栗姬愈恚以忧死又曰孝宣王皇后初爲婕妤许后薨上怜太子蚤失母乃选后宫素谨愼而无子者立王婕妤爲皇后令母养太子孔安国尚书传曰逌所也　向曰栗谓汉景帝栗皇后也吊伤也言初宠见爱骄淫无礼后遂怨恚而死是由吉而致伤怨也王谓宣帝王皇后也初爲婕妤属许皇后薨上以太子早失母乃选后宫无子者养之因立爲皇后庆善蹙忧也王后初无子竟以无子之善而尊贵也】叛回穴其若兹兮北叟颇识其倚伏【善曰曹大家曰叛乱也回邪也穴僻也祸福相反韩诗曰谋犹回穴淮南子曰塞上之人有善马者其马无故亡而入胡人皆吊之其父曰此何遽不爲福居数月其马将胡骏马而归人皆贺之其父曰何遽不爲祸乎家富马其子好骑堕而折髀人皆吊之其父曰此何遽不爲福乎居一年胡人大出丁壮者控而战塞上之人死者十九此独以跛足故父子相保故福之爲祸祸之爲福变化不可测鹖冠子曰祸乎福所倚福乎祸所伏　济曰言祸福纷乱反侧如此北叟塞上翁也马亡入胡人吊之翁曰安知非福乎后马将骏马而归人贺之翁曰安知非祸乎后其子骑堕故折髀人吊之翁曰安知非福乎后胡兵大出丁壮者战而死唯子以跛故得父子相保以此叟知祸福相因倚而生也】单【善】治里而外凋兮张修襮【博】而内逼【善曰曹大家曰治里谓导气也襮表也庄子曰田开谓周威公曰鲁有单豹者岩居而水飮行年七十而犹有婴儿之色不幸遇饿虎杀而食之有张毅者高门悬薄无不趣义也行年四十而有内热之病以死豹养其内而虎食其外毅养其外病攻其内　良曰单豹道气于内与人无患而爲饿虎所食故云外凋也张毅富而修表也后以内热而死故云内逼也】聿中龢【五臣作和】爲庶几兮顔与冉又不得【善曰曹大家曰聿惟也顔顔渊也冉冉伯牛也二子居中履和庶几圣贤然渊早夭伯牛被疾俱不得其死也论语孔子有顔回者好学不幸短命死矣又曰伯牛有疾也　铣曰惟以履中和爲庶几则顔回早夭冉伯牛被疾俱不寿终凡死不寿终而死曰不得也】溺招路以从已兮谓孔氏犹未可【善曰曹大家曰溺桀溺也谓孔子爲避人之士未可与安身自谓避世者招子路从已隐也论语曰长沮桀溺耦而耕孔子过之使子路问津焉桀溺曰孔丘之徒不对曰然曰滔滔者天下皆是也而谁以易之且与其从辟人之士岂若从辟世之士哉　翰曰言桀溺招子路令从已隐谓孔子不可随从也】安慆慆而【滔】不萉【肥】兮卒陨身乎世祸【善曰曹大家曰慆慆乱貌萉避也言子路不避慆慆之乱终陨身于世之祸也　向曰言子路仕于衞不能避衞乱终见杀而爲醢】游圣门而靡救兮虽覆醢其何补【善曰曹大家曰子路游学圣师之门无救祸防患之助旣身死于卫覆醢不食何补益乎礼记曰孔子哭子路于中庭引使者而问其故使者曰醢之矣遂命覆醢　济曰圣门孔子也言子路游孔子之门不能以圣道救祸身犹被醢虽夫子令覆醢何所补益也谓孔子闻子路爲衞人所醢而当食之醢皆命覆弃之不忍食也】固行行【胡朗】其必凶兮免盗乱爲赖道【善曰应劭曰子路得免盗与乱闻道于仲尼也论语曰子路行行如也子曰若由也不得其死然又子曰君子有勇而无义爲乱小人有勇而无义爲盗　良曰行行刚彊貌言子路用刚毅之德竟至凶残依义而免爲盗与乱赖闻仲尼之道也】形气发于【五臣作于】根柢【帝】兮柯叶彚【谓】而零【五臣作灵】茂【善曰韦昭曰柢本也应劭曰彚类也曹大家曰零落也张晏曰言人禀气于父母吉凶夭寿非独在人譬诸草木华叶盛与零落由本根也　铣曰言物之生气皆发根柢也柯叶于类零落茂盛皆由本根言人吉凶衰盛亦在于先祖】恐魍魉之责景【五臣作影】兮羌未得其云已【善曰应劭曰诸子以顔冉季路逢灾蹈害或疑其身或非其师是由魍魉问景乃未得有已也言罔两责景之无操不知景之行止而有待或非三子之行殊不知吉凶之由命也故云恐罔两之责景羌未得其实言也庄子曰罔两问景曰曩子行今子止曩子坐今子起何其无特操与景曰吾有待而然者也郭象爲罔两司马彪爲罔浪罔浪景外重阴也　翰曰责问也魍魉影外微阴也言顔冉季路逢灾蹈害或疑其身或非其师亦由魍魉问影未得其已】黎淳耀于高辛兮芉【弭】彊大于南汜【音似善曰重黎有大明之德于高辛之世而德流子孙故楚彊大于南汜也国语曰史伯对郑桓公曰夫黎爲高辛氏火正以淳耀敦大光照四海夫成天地之大功者其子孙未尝不章韦昭曰淳大也耀明也章显也史记曰楚之先祖出自重黎毛诗曰江有汜曹大家曰芉楚姓汜涯也向曰黎本居楚也言黎有淳和耀明之德以亊于高辛故楚得彊大于江淮之涯也】嬴取威于百仪兮姜本支乎三趾【善曰应劭曰嬴秦姓伯益之后伯益在唐虞爲有仪鸟兽百物之功秦所由取威于六国也姜齐姓也趾礼也齐伯夷之后伯夷爲虞舜典天地人鬼之礼　济曰秦其先伯益爲虞官典鸟兽尽得其义秦由是兴齐其先伯夷典天地人之三礼齐由是兴】旣仁得其信然兮仰天路而同轨【善曰刘德曰人道旣然仰视天道又同法也仁谓求仁而得仁也冯衍显志赋曰惟天路之同轨　良注同】东邻虐而歼【子廉】仁兮王合位乎三五【善曰曹大家曰东邻谓纣也歼尽也仁谓三仁也周易曰东邻杀牛国语曰伶周鸠对景王曰昔武王伐殷岁在鹑火月在天驷日在析木之津辰在斗柄星在天鼋星与日辰之位在北维颛顼之所建也帝喾受之我姬氏出自天鼋及析木者有建星及牵牛焉则我皇妣大姜之姓伯陵之后逢公所冯神也岁之所在则我有周之分野月之所在辰马农祥也五位岁日月星辰也三五逢公所冯周分野所在后稷所经纬也　翰曰东邻纣也歼杀也言暴虐杀仁贤之士也武王合得天心地义人事五行之正运故曰王也】戎女烈【五臣本作列】而丧孝兮伯徂归于龙虎【善曰曹大家曰戎女骊姬也烈酷也孝子申生也左氏传曰晋献公娶骊姬爲夫人生奚齐姬谓太子曰君梦齐姜速祭之太子祭归胙于公姬寘毒公祭之地地坟与犬犬毙姬泣曰贼由太子太子缢于新城姬谮诸公子曰皆知之重耳奔蒲应劭曰伯文公也孟康曰岁在卯出歴十九年过一周岁在酉入卯东方爲龙酉西方爲虎也国语晋侯问简子曰吾其济乎对曰公以辰出而以参入皆晋祥也必伯诸侯也　铣曰言骊姬爲酷列之行以丧申生也伯文公也徂往也将归于晋也辰星龙也往必应之参虎星也归则应之】发还师以成命兮重醉行而自耦【善曰曹大家曰发武王名也项岱曰重晋文公重耳也应劭曰与天时耦会也成命以成天命也周书武王观兵于孟津诸侯皆曰帝纣可伐也武王曰汝未知天命未可也乃还师左氏传曰晋公子及齐桓公妻之公子安之姜与子犯醉而遣之　向曰武王观兵孟津乃还终成天命也重耳时在齐齐姜与子犯醉而遣归卒与天时会而立爲文公】震鳞漦【助缁】于夏庭兮匝三正而灭姬【善曰应劭曰震爲龙鳞虫之长漦沬也曹大家曰三正谓夏殷周也史记曰夏后氏之衰也有二龙止于夏庭而言曰余襃之二君也于是币而册告之龙亡而漦在椟而藏之比三代莫敢发之至厉王发而观之漦流于庭化爲鼋童妾而遭之旣筓而孕生子惧而弃之有收之奔襃襃人有罪入弃子以赎罪谓之襃姒幽王废申后立襃姒爲后废后父申侯怒攻幽王遂杀幽王骊山下良曰姬周姓也夏之衰二龙止于庭以策告之龙去而漦在因藏之厉王发之漦流于庭化爲鼋以触童女旣筓生一女弃之有人收之奔襃襃人有罪入所收子幽王爱之而废申后后父怒攻幽王杀之自此宗周灭也】巽羽化乎宣宫兮弥五辟而成灾【善曰曹大家曰易巽卦爲鸡鸡羽虫之属故言羽也应劭曰宣帝时未央宫路軨中雌鸡化爲雄元后时始爲太子妃至平帝歴五叶而莽篡也五辟谓王后元帝也成帝也哀帝也平帝也辟君也故云终五辟而成灾也　济曰宣帝时雌鸡化爲雄至平帝时歴五君而王莽篡焉】道脩长而世短兮夐冥默而不周【善曰曹大家曰夐远邈也周至也言天道长远人世促短当时冥默不能见征应之所至也刘德曰冥默深不可通至　铣曰言不能周备知征应也】胥仍物而鬼诹【子侯】兮乃穷宙而达幽【善曰应劭曰胥须也仍因也诹谋也易曰人谋鬼谋百姓与能往古来今曰宙圣人须因卜筮然后谋鬼神极古今通幽微也向曰胥相仍因诹谋也往古来今曰宙言相因之物使鬼神爲谋乃可穷古今通幽微也】嬀巢姜
　　于孺筮兮旦算祀于契【善曰应劭曰嬀陈姓也巢居也姜齐姓也旦周公名也孺小也音义曰算数也祀年也左氏传曰陈公子完奔齐又曰敬仲其少也周史有以周易见陈侯筮之遇观之否曰是谓观国之光利用宾于王此其代陈有国乎不在此其在异国非此其身在其子孙若异国必姜姓也又曰懿氏卜妻敬仲其妻占之曰有嬀之后将育于姜杜预曰敬仲陈公子完也左氏传王孙满曰周卜世三十卜年七百天所命也毛诗曰爰契我　翰曰筮卜也祀年也谓公卜年七百契合于也】宣曹兴败于下梦兮鲁衞名諡于铭谣【善曰曹大家曰宣周宣王也毛诗曰牧人乃梦众维鱼矣大人占之众维鱼矣实维丰年宣王竟中兴左氏传曰初曹人或梦众君子立于社宫而谋亡曹曹叔振铎请待公孙强许之及曹伯阳卽位公孙强爲政背晋而奸宋宋人伐之执曹伯阳以归杀之又曰师已曰吾闻文成之世童谣有之稠父丧劳宋父以骄杜预曰稠父昭公宋父定公也应劭曰昭公死于野井定公卽位而骄也庄子曰衞灵公卜葬沙丘而吉掘之数仞得石椁焉有铭曰不冯其子灵公夺而埋之灵之爲灵久矣夫　向同善注】妣聆呱【孤】而劾【何代】石兮许相理而鞠条【善曰应劭曰妣叔向母石叔向子字林曰呱子啼声也左氏传曰叔向娶申公巫臣氏生伯石姑视之及堂闻其声而还曰是豺狼之声非是莫丧羊舌氏杜预曰姑叔向母也应劭曰刻其必灭羊舌氏本或爲劾项岱曰举罪曰劾汉书曰周亚夫爲河内守许负相之曰纵理入口此饿死法也后亚夫封条侯爲丞相人上变告子事连亚夫亚夫诣廷尉不食五日欧血而死毛苌诗传曰鞠告也济曰妣母聆听劾刻也叔向生子石伯其母闻石伯啼声劾之曰灭羊舌氏者必此子也亚夫封条侯许负告云常饿死后果下狱不食而死】道混成而自然兮术同原而分流【善曰曹大家曰大道神明混沌而成言人生而心志在内声音在外骨体有形事变有会更相爲表里合成一体此自然之道至于术学论其成败考其贫贱观其富贵各取一槪故或听音声或见骨体或占色理或视威仪或察心志或省言行或考卜筮或本先祖如水同源而分流也老子曰有物混成先天地生又曰道法自然也　良曰言人骨肉四支声音五藏合成一体至于术学论其得失颇同一原至于听察声色规度骨体占视威仪考覈言行其流各异】神先心以定命兮命随行以消息【善曰曹大家曰言人之行各随其命命者神先定之故爲征兆在于前也虽然亦在人消息而行之　翰曰言神之征可见先心定命然命亦在人随事消息而行也】斡流迁其不济兮故遭罹而赢缩【善曰项岱曰斡转也迁徙也赢过也缩不及也遭遇也罹忧也言人受先祖善恶之迹转徙流行故有遭遇福祸相及也　铣注同】三栾同于一体兮虽移易而不忒【善曰应劭曰晋大夫栾书书子黡黡子盈书贤而覆黡黡恶而害盈曹大家曰天命佑善灾恶非有差也然其道广大虽父子百叶犹若一体也左氏传秦伯问士鞅曰晋大夫谁先亡对曰其栾氏乎黡忲虐已甚犹可以免其身祸在盈也栾黡死盈之善未能及人武子之施没矣而黡之恶实彰将于是乎在后晋果灭栾氏　良曰栾氏父子虽爲一体相掩然灭亡之道竟不差忒】洞参差其纷错兮斯众兆之所惑【善曰曹大家曰众庶也兆人也报应参差不齐纷乱错缪故迷惑不信天道也楚辞曰众兆之所咍　铣曰洞幽也言天道幽微不齐纷错糺乱使众人所惑】周贾荡而贡愤兮齐死生与祸福【善曰曹大家曰周庄周贾贾谊也贡溃也愤乱也荡荡不知所守也庄周贾谊有好智之才而不以圣人爲法溃乱于善恶遂爲放荡之辞庄周曰生爲徭役死爲休息贾谊曰忽然爲人何足控揣化爲异物又何足患　向曰言庄周贾谊皆溃乱不知所守故齐死生祸福以爲放荡之辞】抗爽言以矫情兮信畏牺【许宜】而忌鵩【善曰项岱曰抗极过差之言以矫枉其情耳庄子曰或聘庄子庄子应其使曰子见牺牛乎衣以文绣食以蒭菽及其牵入于太庙虽欲爲孤犊其可得乎鵩鸟见贾谊赋　济曰爽差也言庄周贾谊极爽差之言以矫其情者信畏爲牺牲而忌鵩鸟之患】所贵圣人【五臣有之字】至论兮顺天性而断谊【善曰曹大家曰至论谓五经六艺所以贵之者顺天之性也亦当以义断之不可贪苟生而失名　良注同】物有欲而不居兮亦有恶而不避【善曰论语子曰富与贵是人之所欲不以其道得之不处也贫与贱是人之所恶不以其道得之不去也　铣曰富贵人所欲不以道而得仁者不居贫贱人所恶不以道得仁者不避】守孔约而不贰兮乃輶德而无累【善曰曹大家曰孔甚也輶轻也言圣人所守甚约而无二端则平心立而思虑轻矣輶德德轻而易行也毛诗曰德輶如毛民鲜克举曹大家曰以乃爲内晋灼曰与万物无害累也　翰曰言圣守约而无二端乃轻用思虑之德而无累害也】　三仁殊于一致兮夷惠舛【五臣作异】而齐声【善曰项岱曰三人所行各异俱至于仁也曹大家曰桺下惠以不去辱身爲善伯夷以高逝爲贤言去畱适等也论语曰微子去之箕子爲之奴比干谏而死孔子曰殷有三仁焉又子曰不降其志不辱其身伯夷叔齐与谓桺下惠降志辱身也　向曰三仁微子箕子比干也言所趣各异俱至于仁也夷伯夷以高逝爲贤惠桺下惠以辱身爲质去畱各殊爲贤齐等也】木偃息以蕃魏兮申重茧【古典】以存荆【善曰木段干木也吕氏春秋曰田赞说荆王曰若夫偃息之义则未之识也高诱曰段干木偃息以安魏也淮南子曰申包胥重茧七日七夜至于秦庭以见秦王曰使下臣告急秦王乃发军击吴果大破之以存楚国高诱战国策注曰重茧累胝也竹迟切济注同】纪焚躬【五臣作身】以衞上兮皓頥志而弗倾【善曰汉书曰项羽围】
　　【汉荥阳将军纪信曰事急矣臣请诳楚可以间出信乃乘王车曰食尽汉王降楚皆之城东观纪信王得与数十骑出遁羽见信问汉王安在曰已去矣羽烧杀信项岱曰皓四皓也頥养也汉书曰袁公绮里季夏黄公甪里先生当秦之世避而入商雒深山　良曰纪纪信也项羽围汉王于荥阳纪信乘王车诈爲汉王以降羽羽怒焚之汉王因此得遁四皓当秦之代避乱而入商洛山养志不见倾丧】侯草木之区别兮苟能实其必荣【善曰曹大家曰侯候也项岱曰苟诚也张晏曰苟能有仁义之道必有荣名也论语子夏曰君子之道譬诸草木区以别矣　铣曰侯惟也惟此草木而犹区分人岂能一贯哉】要殁世而不朽兮乃先民之所程【善曰论语子曰君子疾殁世而名不称焉左氏传穆叔曰鲁有先大夫臧文仲旣殁其言立此之谓不朽毛诗曰匪先人是程毛苌曰程法也　翰曰程法也要此殁世不朽之名乃爲来世人所法式也】观天网之纮覆兮实棐【五臣作匪】谌而相训【善曰曹大家曰棐辅也忱诚也相助也训教也项岱曰天网大覆人上非不信也诚欲有诚实于世间亦当相辅助敎也尚书曰天威棐忱谌与忱古字通也训或爲顺　向曰纮大也】谟先圣之大猷兮亦邻德而助信【善曰曹大家曰谟谋也猷道也言人常当谟先圣之道亦当爲邻人所助也孔子曰天所助顺也人所助信也孔子曰德不孤必有邻毛诗曰匪大猷是经或作繇字误也　济曰邻近谟謩也言謩先圣之大道使人皆近我德而助信也】虞韶美而仪凤兮孔忘味于千载【善曰尚书曰箫韶九成凤皇来仪论语曰子在齐闻韶三月不知肉味　良曰虞舜也韶舜乐名言乐之声美感凤皇来仪后孔子过齐闻韶乐之声音忘其肉味思之深也千载言相去远也】素文信而底麟兮汉宾祚于异代【善曰应劭曰底致也孔子作春秋素王之文以明示礼度之言而致麟封其后爲绍嘉公系殷爲二代之客也春秋纬曰麟出周亡故亡春秋制素王授当兴也翰曰宾祚谓礼其后祚也异代谓汉也】精通灵而感物兮神动气而入微【善曰曹大家曰言人参于天地有生之最神灵也诚能致其精诚则通于神灵感物动气而入微矣　良曰言人能致精诚则通于神灵而感于物神之运动气志入于幽微也】养流睇而猿号兮李虎发而石开【善曰曹大家曰睇盼也淮南子曰楚有白猨王自射之则搏矢而顾使养由基射之始调弓矫矢未发而猨抱树号矣流或爲由非也汉书曰李广居右北平猎见草中石以爲虎而射之中石没矢视之石也他日射之终不能入　济注同】非精诚其焉通兮苟无实其孰信【善曰曹大家曰非精诚所感谁能若斯　良曰非精诚所感焉能通达猿石且无实谁肯信也】操末伎犹必然兮矧耽躬于道眞【善曰项岱曰矧况耽乐也言由基李广奋精诚于末伎感兽而开石而况乃能推至精耽身于大道之中乎庄子曰道之眞以持身也　铣曰言由广执此射之末伎犹感猿号石开况能以至诚耽身于道眞哉】登孔昊而上下兮纬羣龙之所经【善曰应劭曰昊太昊也孔孔子也羣龙喩羣圣也自伏羲下讫孔子经纬天道备矣孟康曰圣人作经贤者纬之　翰曰孔子太昊以来羣圣上下经纬天道备矣】朝贞观而夕化兮犹諠已而遗形【善曰应劭曰贞正也諠忘也易曰天地之道贞观者也张晏曰言朝闻大道而夕死可也论语曰朝闻道夕死可矣鵩鸟赋曰释智遗形　向曰贞正諠忘也言朝闻正观之道夕则死矣犹忘已而遗形骸也】若彭而偕老兮诉来哲而通情【善曰言人若欲彭祖之年偕老聃之寿当诉之来哲与之通情非已所慕也列仙传曰彭祖殷贤大夫歴夏至商末号年七百刘向别录曰老莱子古之寿者　济曰续诉告也若得续彭祖之年俱老聃之寿当告之来智与之通情】乱曰天造草昧立性命兮【善曰曹大家曰乱理也天道始造万物草创于冥昧之中皆立其性命也周易曰天造草昧　良曰言天始造万物草创以立性命也】复心道惟圣贤【五臣作贤圣】兮【善曰曹大家曰明道在人身诚能复心而之达于天地之性也周易曰复其见天地之心乎孔子曰人能道非道人　铣曰复心道者惟贤圣能也】浑元运物流不处兮【善曰曹大家曰浑大也元气运转也物万物也言元气周行终始无已如水之流不得独处也　翰曰浑元天地也言天地运物流转无常也】保身遗名民之表兮【善曰曹大家曰言人生能保其身死有遗名民之表也庄子曰可以保身可以全生家语孔子曰凡上者民之表　向曰言能保其身遗令名于后亦爲人之师表】舍生取谊亦道用兮【善曰应劭曰舍置也　济曰孟子曰生我所欲义亦我所欲二者不可得兼宁舍生而取义也】忧伤夭物忝莫痛兮【善曰曹大家曰忝辱也横夭于物忧辱伤生耻辱不过于是　铣曰言生爲忧伤身爲物夭者辱莫痛于是】皓尔太素曷渝色兮【善曰曹大家曰皓白也素质也渝变也言人能笃信好学守死善道不渐染于流俗是爲白尔天质何有渝变之色也　铣曰太素天也曷何也言天之白何有变色人能原于信义不染邪流是与天同也】尚越其几沦神域兮【善曰曹大家曰太素不染神色不变则庶几于神道之几微而入于神明之域矣子曰知几其神乎　翰曰尚庶几也越于也言人能同太素不变易者乃庶几游于神明之域也】
  </div>
  <div class="pagination">
   <a href="六臣注文选_page4.html">
    上一页
   </a>
   <a href="六臣注文选.html">
    1
   </a>
   <a href="六臣注文选_page2.html">
    2
   </a>
   <a href="六臣注文选_page3.html">
    3
   </a>
   <a href="六臣注文选_page4.html">
    4
   </a>
   <span class="current-page">
    5
   </span>
   <a href="六臣注文选_page6.html">
    6
   </a>
   <a href="六臣注文选_page7.html">
    7
   </a>
   <a href="六臣注文选_page8.html">
    8
   </a>
   <a href="六臣注文选_page9.html">
    9
   </a>
   <a href="六臣注文选_page10.html">
    10
   </a>
   <span>
    ...
   </span>
   <a href="六臣注文选_page6.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
