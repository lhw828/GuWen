<!DOCTYPE html>
<html>
 <head>
  <meta charset="utf-8"/>
  <title>
   全唐文 - 第 205 页/共 603 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   全唐文 - 第 205 页/共 603 页
  </h1>
  <div class="content">
   邈元真，超隐沦。齐得丧，甘贱贫。泛湖海，同光尘。宅渔舟，垂钓纶。辅明主，斯若人。岂烟波，终此身？
    ○唐故通议大夫行薛王友柱国赠秘书少监国子祭酒太子少保颜君碑铭
    昔孔悝有彝鼎之铭，陆机有祠堂之颂，皆所以发挥祖德，敷演家声。故君子之观其铭也，既美其所称，又美其所为。无而称之，是诬也；有而不述，岂仁乎？论而撰之，敢不祗惧！君讳惟贞，字叔坚。其先出於颛顼之孙祝融，融孙安为曹姓。其裔邾武公，名夷甫，字颜。子友，别封阝为小邾子，遂以颜为氏，多仁鲁为卿大夫。孔门达者七十二人，颜氏有八。战国有率、┷，秦有芝、贞，汉有异、肆、安、乐。其後丧乱，谱牒沦亡。魏有裴、盛，盛字叔台，青、徐二州刺史、关内侯，始自鲁居於琅琊临沂孝悌里。生广陵太守、给事中、葛绎贞子讳钦，字公若，精《韩诗》、《礼》、《易》、《尚书》，学者宗之。生汝阴太守、护军、袭葛绎子讳默，字静伯。生晋侍中、光禄大夫、西平靖侯讳含，字宠都。随元帝过江，已下七叶，葬在上元幕府山西。生侍中、光禄勋、西平定侯讳髦，字君道，事具《孝行传》。生州西曹骑都尉、西平侯讳，字文和。生宣城太守、御史中丞讳靖之，字茂宗。生巴陵太守、度支校尉讳腾之，字宏道，善草隶书，有风格。梁武帝《草书评》云：“颜腾之、贺道力并便尺牍，少行於代。”生辅国江夏王参军讳炳之，字叔豹，以能书称。生齐持书御史兼中丞讳见远，字见远。和帝被弑，一恸而绝，梁武深恨之，事见《梁》、《周》、《北齐书》。生梁镇西记室参军讳协，字子和，感家门事，义不求闻达，元帝著《怀旧诗》以伤之。撰《晋仙传》五篇、《日月灾异图》两卷，文集二十卷，见《梁书》。生北齐给事、黄门侍郎、待诏文林馆、平原太守、隋东宫学士讳之推，字介，著《家训》二十篇、《冤魂志》三卷、《证俗字音》五卷，文集三十卷，事具本传。黄门兄之仪，周御正、御史、中大夫、麟趾学士。隋文辅政，不署矫诏，索玺又拒之，出为集州刺史、新野公。後朝朔望，引之御榻曰：“见危授命，临大节而不可夺，古人所重，何以加卿？”事具《周书》。弟之善，隋叶令，子孙见於後。黄门生皇秦王记室讳思鲁，愍楚、游秦小。记室字孔归，君之曾祖也。隋司经校书、东宫学士，率子弟奉迎义旗於长春宫，招瓜州，拜仪同。博学善属文，自为父集序。《国史》称温大雅在隋，与思鲁同事东宫，彦博与愍楚同直内史省，彦将时与游秦同典校秘阁。二家兄弟，各为一时人物之选。少时学业，颜氏为优，其後职位，温氏为盛。《温氏谱》亦载焉。生勤礼，字敬，君之祖也。幼而朗悟，识量宏远，工於篆籀，尤精诂训。解褐校书郎，与两兄弟师古、相时同时为宏文崇贤学士，弟育德又於司经校定经史，当代荣之。太宗尝令师古赞崇贤学士，以兄弟，特命萧钧赞之曰：“依仁服义，怀文守一。履道自居，下帷终日。德彰素里，行成兰室。鹤钥驰誉，龙楼委质。”著作郎、修国史、夔府长史，赠虢州刺史。生昭甫、敬仲、殆庶、无恤、少连、务滋、辟强。昭甫字周卿，君之父也。幼而颖悟，尤明诂训，工篆籀草隶书，与内弟殷仲容齐名，而劲利过之，特为伯父师古所赏重，每有著述，必令参定。尝得古鼎二十馀字，举朝莫识，尽能读之。高宗侍读、曹王属，赠华州刺史。真卿表谢，肃宗批答：“卿之乃祖，当为硕儒，既高倚相之能，遂有臧孙之後。不坠其业，在卿之门。”生我伯父讳元孙Н君。伯父聪颖绝伦，尤工文翰。举进士，考功郎刘奇特标榜之，由是名动海内。累迁太子舍人。元宗监国，专掌令画。尝和《游苑诗》，批云：“孔门称哲，宋室闻贤。翰墨云捷，莫之与先。”历滁、沂、濠三州刺史，赠秘书监。君仁孝友悌，少孤，育舅殷仲容氏，蒙教笔法。家贫无纸笔，与兄以黄土扫壁本石画而习之，故特以草隶擅名。天授元年，糊名考试，判入高等。以亲累授衢州参军，与盈川令杨炯、信安尉桓彦范相得甚欢。又选授洛州温县、永昌二尉，每选皆判入高科。侍郎苏味道以所试示介众曰：“选人中乃有如此书判！”嗟叹久之。遂代兄为长安尉、太子文学，以清白五为察访使魏奉古等所荐。五邸初开，盛选僚属，拜薛王友柱国。伯姊御史大夫张知泰妻鲁郡夫人亡，将葬，数家占君不利临圹。君哭而拒之曰：“岂有亡手足之痛，牵拘忌而忍自绝乎？”弗从。其年七月才生明，遘疾而殁，教义者隐而伤焉。与会稽贺知章、陈郡殷践猷、吴郡陆象先、上谷寇Г、河南源光裕、博陵崔璩友善，事具陆据所撰《神道碑》。累赠秘书少监、国子祭酒、太子少保，真卿表谢。肃宗批答云：“卿之先人，德行优著，学精百氏，艺绝六书。频擢甲科，屡升循政，曳裾王府，名右邹枚。载笔春宫，道高徐阮。既而寿乖华，器纡青□，业载史臣，庆传令子。追存盛美，[B14A]赠崇班，且旌善於义方，俾扬名於有後。”濠州生春卿、杲卿、曜卿、旭卿、茂曾。春卿工词翰，倜傥有吏才，苏举茂才，偃师丞。杲卿文理清峻，所居有声，太常丞、摄常山太守。禄山反，擒其心手，开土门，拜卫尉卿兼中丞。城陷，杲卿叱詈之，遂被钩舌支解而终，赠太子太保，谥曰忠节。真卿表谢，肃宗批答云：“自羯胡猖狂，入我河县，所以官吏，多受迫胁。卿兄以人臣大节，独制横流，或俘其谋主，或斩其元恶。当以救兵悬绝，身陷贼廷，旁若无人，历数其罪。手足寄於锋刃，忠义形於颜色。古所未有，朕甚嘉之。”曜卿工诗书草隶，十五以文学直崇文馆，淄川司马。旭卿善草书，允山令。茂曾好属文诂训，仁厚绝众，犍为司马。君生阙疑、允南、乔卿、真长、幼舆、真卿、允臧。阙疑仁孝有吏能，精《诗传》，善剖判，杭州参军。允南仁孝有清识，工诗，人多诵其佳句，善草隶，与春卿、杲卿、曜卿同日於铨庭为侍郎席建侯所赏，达奚荐为左补阙。真卿时为殿中，正至，三拱法座舞蹈，而衣袂相接者三。故允南赋诗云：“谁言百人会，兄弟也г陪。”历殿中、膳部、司封郎中、国子司业、金乡男。乔卿仁和有吏干，富平尉。真长清直早世。幼舆方雅有酝藉，通《班汉》，左清道率府兵曹。真卿早孤，蒙伯父Н、允南亲自教诲。举进士，历校书；制举，醴泉尉；陟清白，长安尉。三院御史，四为大夫，六为尚书，再为采访节度，充礼仪使光禄大夫，鲁郡公。允臧敦质孝悌，有吏能，制举延昌令，监察、充朔方衣资使、殿中，三为侍御史，中允、江陵少尹、荆南行军。濠州及君孙：泉明，佐父开土门，彭州司马。威明，邛州司马。季明、子干、沛、翊、颇、诞，及外孙博野尉沈盈、卢逖，并为逆胡所害，各蒙赠五品京官。，好属文。翘、华、正、&lt;岳页&gt;。慈明，都水使者。&lt;岳页&gt;好五言，校书。，仁孝方正，明经，大理司直，岭南营田判官，执丧九日不食。颉，河阳尉。ダ，凤翔参军。颇，工小楷，洗马。颃，恭仁，奉礼郎。并早丧逝。绂，方义主簿。Н觏，并没蛮。袭明、微明、德明，未仕。通明，获嘉尉。将明，昌明尉。克明，崇文，明经，卫密标榜之。，有德行文词，华原主簿。准，溧水尉。觌，颇工文，襄阳尉。觐，有文行，宏文，进士。颢，仁友清白，常熟令，封金乡男。颖，清介觐学，侍郎蒋冽赏其判，京兆兵曹，袭金乡男。岫，仁纯，常熟主簿、任城男。颀，浚仪尉。颂，清源尉。顶，干办，扬府法曹。愿，长厚清白，朝邑尉。κ，左率仓曹。硕，秘书正字。，有吏干，歙州录事参军、曲阜男。[
DDU]，好为诗，富阳尉。禺，好为文，常州参军。并粗有所立。君之诸祖父群从、扬庭、颐，并侍读。强学、益期，并学士。中和、至诚、敬仲、大智、温之、之、澹之、、挺、援、撰、温、泳、陵，并明经。康成、强学、希庄、日损、隐朝、邻几、知微、舒、说、顺、胜、式宣、韶，并进士、制举。有意、中和、趋庭、希庄，至刺史。利仁，明天文。欣期、元淑、景灵，并校书。光庭，注《後汉书》。嘉宾、千里、庠、匡朝、怡、滔、浑、允济、、逸、觌、不器、防，有文词。博古、少连、恭敏、学行。敬仲、温之，以孝闻。润，有风义。晃、钅、邈、迢，以清白称。其馀咸著官族，不获悉数。洪惟累祖之耿光丕业，有若子泉宏都之德行，巴陵记室之书翰，特进黄门之文章，秘监华州之学识。肇自鲁国，格於圣代，纷纶盛美，遂举集於君。君能述遵前人，不敢失坠其志事，以忝聿修，宜其克飨尊荣，为清庙不祧之主。真卿幸承遗训，叨受国恩，既受无疆之庥，敢扬不朽之烈。铭曰：
    系我宗，邾颜公。子封阝，鲁附庸。亚孔圣，浴沂风。刺青徐，给事中。护营柳，渡江枫。侍兄疾，感虬童。邻火断，珥貂重。施七叶，传孝恭。武骑都，尉司从。便尺牍，继鱼虫。恸君难，愤而终。咨记室，游湘东。嗟御正，凛移忠。Н黄门，擅文雄。三韶长，事东宫。四穆叔，史牢笼。[B14A]华州，诂训通。小秘监，盛名鸿。维少保，文翰工。莅畿赤，五裒崇。登望苑，友桂丛。三超赠，保储宫。流光盛，庙貌融。永不祧，垂无穷。
    ○晋紫虚元君领上真司命南岳夫人魏夫人仙坛碑铭
    夫人讳华存，字贤安，任城人，晋司徒剧阳文康公舒之女也。师於小有清虚真人王裒，裒命中候上仙范邈为立传。其略云：夫人挺琼兰之流映，体自然之灵璞。志逸□霞，明洁鲜蔚，天才卓异，元标幽拔。少读《老》、《庄》、《三传》，五经百子，无不该览。性乐神仙，味真慕道，少服胡麻散、茯苓丸，吐纳气液，摄生夷静。亲戚往来，一无关见。常欲别居闲处，父母不许。年二十四，强适太保掾南阳刘君幼彦。生二子：璞、遐。幼彦後为修武令。夫人心期幽灵，精诚苦尽，逮子息粗立，乃离隔室宇，斋於别寝。清修百日，忽有太极真人安度明、东华大神方诸青童、扶桑碧河汤谷神王景林真人、小有仙清虚真人王裒来降。裒谓夫人曰：“闻子密纬真气，太帝君敕我授子神真之道。”青童曰：“清虚尔之师也。”度明曰：“子苦心求道，道今来矣。”景林曰：“虚皇鉴尔勤感太极，已注子於玉札。子其勖哉！”青童又曰：“子不受闻上道内法晨景玉经者，仙道无缘得成也。後日当会阳洛山中，尔勤密之矣。”王君乃命侍女开玉笈，出《太上宝文》、《八素隐身》、《大洞真经》、《高仙羽元》等书三十一卷，手授夫人焉。此皆王君昔遇南极夫人、西城真人、王方平於阳洛山所受之本经也；山中有洞台，是清虚之别宫。王君至是北向祝誓於夫人曰：“太上三元，九皇高真，虚微八道，上清玉晨，裒为太帝所敕於魏华青存。”王君又说太极白简青、金刻玉文，有得见此三十一卷书者之姓名也。凡此宝书，起自清虚真人受太师、西城、王君、紫元夫人，从是当七人得之。以白玉为简，青玉为字。至夫人为四矣。於是景林又授夫人《黄庭内景经》，令昼夜诵读万遍，乃得洞观鬼神，此乃不死之道也。於是四真吟唱，各命玉女弹琴击鼓吹箫，合节而发歌。歌毕，王君乃解语夫人向所授书，存思指归、宝经节度、行事口诀诸要粗讫，徐乃别去。凡二夕一日，共会在曲静之中。自此之後，王君及西城真人、诸元君夫人互有来往，或与隔壁共庭，初不骇悟。已而幼彦以暴疾殒世，直天下荒乱，夫人抚养内外，傍救穷乏。超群先觉，乃携细小，径来东南，及儿息各大，并处官位。至於守静之思，与日而进也。凡在世八十三年，以成帝咸和九年岁在甲午，王君乃与东华青童来降，与夫人灵药两剂，使顿服之，克期曾於阳洛宫。夫人服药称疾，闭目寝息，饮而不食，七日夜半，太乙元仙遣飙车来迎。夫人用藏景之法，托形神剑，化成死骸。始终外朗，仙化内逸，冥变隐适，从此而绝。子璞时为庾司空司马，遐时为陶太尉後事中郎安城太守。故夫人自此隐化沦景，须臾至阳洛山。明日，青童君、太极四真人、清虚王君、三天法师张道陵等，凡四十七真人，降教夫人於隐元之台。王君令夫人清斋五百日，读《大洞真经》，并分别登真秘奥。道陵授以新出、明威、章奏、入静、存祝、吏兵、符之诀众真各标至训，三日而去。道陵所以备教委曲者，以夫人在世为女官祭酒，领职理故也。夫人遂修斋读经，诵言万过，积十六年，颜如少女。於是龟山九灵、太真西王母、金阙圣君、南极元君乃共来迎，夫人遂白日晨，北诣上清宫玉阙之下。太微天帝中央王老君、三素高元君、太上玉晨大道君、太素三元君、扶桑太帝君、金阙後圣君各令使者致命，授夫人玉札金文，位为紫虚元君，领上真司命南岳夫人，比秩仙公。使治天台大霍山洞台之中，主下训奉道教授当真仙者，而男之高仙曰真人，女曰元君。於是夫人受锡事毕，王母及金阙圣君、南极元君各去。使夫人於王屋小有之中，更斋戒三日毕。九微元君、龟山王母、三元夫人冯双礼珠Н诸众仙并降夫人於小有清虚上宫绛房之中，时夫人与王君为宾主焉。神肴罗陈，金觞四奏，各命侍女陈曲成之钧。九□合节，八音零粲，於是西王母击节而歌。歌毕，冯双礼珠弹□敖而答歌，馀真人各歌。须臾，司命神仙请隶属及南岳神灵迎官并至，虎旗龙辇，激曜数百里中。西王母诸真乃共与夫人东南行，俱诣天台霍山台。又便道过句曲金坛茅叔申，宴会二日二夕。又共适於霍山，夫人安驾玉宇，然後各别。初王君告夫人曰：“学者当去疾除病。”因授甘草丸，所谓谷仙方也，夫人服之而仙。夫人能隶书，为王君立传，事甚详悉。又述《青精ㄒ饭》，注《黄庭内景经》。自後屡降茅山。子璞後至侍中，蒙使传法於司徒琅琊王舍人杨羲、护军长史许穆，穆子玉斧并仙，事具陶宏景《真诰》。所呼南真，即夫人也。初夫人既渡江，遍游名山，至临川郡，临汝水西立坛置精舍，院东百馀步造冢圹，又於石井山建立坛场，往来游憩。岁月深久，榛芜沦翳，虽备载《图经》，而略无遗迹。有唐女道士黄令微，道行高远，八十而有少容，蹀屣而行，奔马不及，时人见其颜色殊异，号曰华姑。闻夫人灵迹，长寿二年岁在壬辰冬十月，乃讯於洪州西山道士胡超。超能通神明，遥指郭南六里乌龟原，有石龟，每犯田苗，被人击首析，其处是也。姑与道流寻访，见龟在坛中央，其下得尊像、油雍、锯刀、灯盏之类。俄萝夫人指九曲池於坛南，获之，砖砌犹在。景□中，睿宗使道士叶善信将绣像幡花来修法事，仍於坛西置洞灵观，度女道士七人。开元初，元宗使醮祭，祈祷不绝。每有风雨，或闻箫管之声。入室礼竭，必须严洁，不尔，必有虬虎惊吼之异。时时有□如乌鸟群飞，垂带直下坛上，倏忽不见，西出如向井山，前後非一。已而华姑间，如有告得曰：“井山古迹，汝须崇建。”俄闻异香从西来，姑行宿洞口，闻钟磬之音。迟明入山，果遇坛殿馀址，遂建立屋宇，屡闻仙梵之响。环坛数里，有采斫及不精洁者，必有怪异之警。有野鹿中箭，来投华姑，姑为拔之，後每斋前，则衔莲藕以献姑。开元九年，姑欲上，告弟子曰：“勿钉吾棺，可以绛纱幕之。”已而雷霆震击，纱上有孔，大如鸡卵，棺中惟有被覆木简，屋上穿可容人。座前奠瓜，数日生蔓，结实如桃者二。每至忌辰，则风雨郁勃，直入室内。元宗闻而骇之，覆视明白，使道士蔡伟编入《後仙传》。二十九年春三月乙酉，使道士赍龙璧来醮，忽有白鹿自坛东出，至冢间而灭，五色仙峨集坛上。刺史范阳张景佚以为圣德感应，立碑颂述。天宝八载，以夫人得道仙之所，度女道士二人，见修香火。大历三年，真卿叨刺是州，言崇礼谒。郊郭蒙邃，萑蒲震惊，女弱曹逃，豺狼窟聚。真仪如在，坛殿岿然，瞻仰徘徊，悄焉若失。有仙坛观道士谭仙岩者，修真自远，法侣是宗，请以男官黄道士二七人抽隶洞灵，共申洒扫。高行女道士黎琼仙七人，萃居坛院，精力住持已久，率励往来，增修观宇。从之，不日，暨厥成。仙迹之载崇，师之力也。敢备其本末，而为颂云。铭曰：
    紫虚元君，维魏夫人。位列五岳，名高七真。凝华台允，夺志刘嫔。太帝昭{貌心}，清虚降神。群仙毕会，玉笈斯陈。服道日损，精心益勤。蜕形神剑，托驳飙轮。适抵阳洛，遄登隐元。黄庭朗咏，白日晨。西降王母，东过叔申。传法侍中，许杨为邻。伊昔南渡，爰居汝滨。坛场处所，埋没荒榛。实赖华姑，念於胡尊。果获灵迹，乌龟之原。次寻井山，实叶曩言。嫣然简解，纱幕空存。野鹿衔藕，灵瓜吐根。怪异昭彰，不可殚论。二圣竦骇，屡崇明。于嗟女弱，香火堙沦。真卿刺州，谒拜斯频。乃命仙子，增修鼎新。华姑侍傍，异代同尘。曷表元德，铭功翠珉。垂诸来裔，央无垠。
    ●卷三百四十一
    ☆颜真卿（六）
    ○秘书省著作郎夔州都督长史上护军颜公神道碑
    君讳勤礼，字敬，琅琊临沂人。高祖讳见远，齐御史中丞，梁武帝受禅，不食数日，一恸而绝，事见《梁》、《齐》、《周书》。曾祖讳协，梁湘东王记室参军，《文学》有传。祖讳之推，北齐给事黄门侍郎，隋东宫学士，《齐书》有传。始自南入北，今为京兆长安人。父讳思鲁，博学善属文，尤工诂训。仕隋司经局校书、东宫学士、长宁王侍读，与沛国刘臻辩论经义，臻屡屈焉。学书，黄门传《集序》，君自作。後加逾岷将军。太宗为秦王，精选僚属，拜记室参军，加仪同。娶御正中大夫殷英童女，英童集呼颜郎是也，更唱者二十馀首。《温大雅传》云：“初君在隋，与大雅俱仁东宫，弟愍楚，与彦博同直内史省，愍楚弟游秦与彦将俱典秘阁。二家兄弟，各为一时人物之选。少时学业，颜氏为优，其後职位，温氏为盛。”事具《国史》。君幼而朗悟，识量宏远，工於篆籀，尤精诂训，秘阁司经，史籍多所刊定。义宁元年十一月，从太宗平京城，授朝散大夫勋，解褐秘书省校书郎。武德中授右领左右府铠曹参军，九年十一月授轻车都尉兼直秘书省。贞观三年六月兼行雍州参军事，六年七月授佐郎，七年六月授詹事主簿，转太子直监，加崇贤馆学士。官废，出补蒋王文学、宏文馆学士。永徽元年三月制曰：“君学艺优敏，宜加奖擢，乃拜陈王属，学士如故。”迁曹王友。无何，拜秘书省著作郎。君与兄秘书监师古、礼部侍郎相时齐名，秘监与君同时为崇贤宏文馆学士，礼部为天策府学士，弟太子通事舍人育德又奉令於司经局校定经史。太宗尝图画崇贤诸文学士，命秘监为赞，以君秘监兄弟，不宜相[B14A]述，乃命中书舍人萧钧特赞君曰：“依仁服义，怀文守一，履道自居，下帷终日。德彰素里，行成兰室，鹤钥驰誉，龙楼委质。”当代荣之。六年以後夫人兄中书令柳亲累贬夔州都督府长史，显庆六年加上护军。君安时处顺，恬无愠色。不幸遇疾，倾逝於府之官舍，既而归窆於京城东南万年县宁安乡之凤栖原。先夫人陈郡殷氏Н柳夫人同合焉，礼也。七子：昭甫，晋王曹王侍读，赠华州刺史，事具真卿所撰《神道碑》，敬仲，吏部郎中，事具刘子元《神道碑》。殆庶、无恤、辟非、少连、务滋，皆有学行，以柳令外甥不得仕进，孙元孙，举进士，考功员外刘奇特标榜之，名动海内，从调以书判入高等者三，累迁太子舍人。属元宗监国，专掌令画。滁、沂、濠三州刺史，赠秘书监。惟贞，频以书判入高等，历畿赤尉丞、太子文学、薛王友、赠国子祭酒、太子少保，德业具陆据《神道碑》。会宗，襄州参军。考，楚州司马。澄，左卫翊卫。润，倜傥，涪城尉。曾孙春卿，工词翰，有风义，明经拔萃，犀浦蜀二县尉。故相国苏举茂才，又为张敬忠剑南节度判官。偃师丞、杲卿，忠烈有清识吏干，累迁太常丞，摄常山太守，杀逆贼安禄山将李钦凑，开土门，擒其心手何千年、高邈，迁卫尉卿兼御史中丞。城守陷贼，东京遇害，楚毒惨下，詈言不绝，赠太子太保，谥曰：“忠节，曜卿，工诗书草录，十六以词学直崇文馆，淄川司马。旭卿，善草，允山令。茂曾，讷言敏行，颇工篆籀，犍为司马。阙疑，仁孝善《诗》、《春秋》，杭州参军。允南，工诗，人皆讽诵之。善草隶书判，频入等第，历左补阙、殿中侍御史，三为郎官、国子司业，金乡男。乔卿，仁厚有吏材，富平尉。真长，耿介举明经。幼舆，敦雅蕴藉，通《班汉书》，左清道率府兵曹。真卿，举进士，校书郎。举文词秀逸，醴泉尉，黜陟使王钅共以清白名闻。七为宪官，九为省官，氵存为节度采访观察使，鲁郡公。允臧，敦实有吏能，举县令，宰延昌。四为御史，充太尉郭子仪判官、江陵少尹、荆南行军司马。长卿、晋卿、、充国、质、多无禄早世。名卿、亻胃、倜、、伦，并为武官，元孙，通义尉，没於蛮。泉明，孝义有吏道，又开土门佐其谋，彭州司马。威明，邛州司马。季明、子干、沛、翊、泉明男诞，及君外曾孙沈盈、卢逖，并为逆贼所害，俱蒙赠五品京官。，好属文。翘、华、正，&lt;岳页&gt;并早夭。颖，好五言，校书郎。，仁孝方正，明经大理司直，充张万顷岭南营田判官。ダ，凤翔参军。，通悟颇善隶书，太子洗马、郑王府司马。并不幸短命。通明，好属文，项城尉。，温江丞。觌，绵州参军。靓，盐亭尉。颢，仁和有政理，蓬州长史。慈明，仁顺干蛊，都水使者。颖，介直，河南府法曹。ν，奉礼郎。颀，江陵参军。颉，当阳主簿。颂，河中参军。项，卫尉主簿。愿，左千牛。颐、，并京兆参军。&lt;并页&gt;、须、[
DDU]、并童稚未仕。
    自黄门、御正至君父叔兄弟众子侄扬庭、益期、昭甫、强学十三人，四世为学士、侍读，事见柳芳《续卓绝》、殷寅《著姓略》。少监、少保。以德行词翰为天下所推。春卿、杲卿、曜卿、允南而下，Н君之群从光庭、千里、康成、希庄、日损、隐朝、匡朝、庠、恭敏、邻几、元淑、敏、温之、舒、说、顺、胜、怡、浑、允济、挺、式宣、韶等，多以名德著述，学业文翰，交英儒林，故当代谓之学家。非夫君之积德累仁，贻谋有则，何以流光末裔，锡美盛时？小子真卿，聿修是忝。婴孩集慕，不及过庭之训；晚暮论撰，莫追长老之口。故君之德美，多恨阙遗。铭曰：（铭阙）
    ○朝议大夫守华州刺史上柱国赠秘书监颜君神道碑铭
    君讳元孙，字聿修，京兆长安人，高祖讳之推，北齐给事黄门侍郎，待诏文林馆。曾祖讳思鲁，隋太子校书东宫学士皇朝秦王记室，祖讳勤礼，著作郎、崇贤、宏文两馆学士。父讳昭甫，高宗侍读、曹王属，赠华州刺史。俱以德业才名，相望史册。君即华州之元子。少孤，养於舅殷仲容家。身长六尺二寸，聪锐绝伦，工词赋章奏，有史才，明吏事。年十岁时，叔父吏部郎中敬仲任益府法曹，长史李孝逸闻君少俊，请与相见。座中试《安石榴赋》，君默缀少顷，郎中&lt;耳Ф&gt;而从之，君授翰立就，不加点窜，孝逸大惊。尤善草隶，仲容以能书为天下所宗，人造请者笺盈几，辄令代遣，得者欣然，莫之能辨。举进士，素未习《尚书》，六日而兼注必究。省试《九河铭》、《高松赋》。故事，举人就试，朝官毕集。考功郎刘奇乃先标榜君曰：“铭赋二首，既丽且新；时务五条，词高理赡。惜其帖经通六，所以不（原本阙）屈从常第，徒深悚怍，由是名动天下。解褐，鼓城主簿，历登封尉。与弟赠太子少保讳惟贞府君调选，屡以高等同登甲科，相代为长安尉，翰林伟之。前是老吏好以婚田之不决者试新上官，君悉垛阶上，研墨汁数（原本阙）操割凡百馀道，不终夕而毕，县令陇西李绾，才学士也。睹（原本阙）骇，命小吏分手写之，而通不给。翰廷耸叹，迁洛阳丞著作佐郎太子舍人，时元宗监国，独掌令诰，当时以为纶言之最。尝有命召，或以次进（原本阙），今日非也闻公唤长舍人来，遂御小殿赐食，因出诸家书迹数十卷，曰：“闻公能书，可为寡人定其真伪。”君分别以进上，元宗大悦，因赐藤笺、笔墨、衣服等物。尝和《游苑诗》，御札八分批答云：“孔门入室，鲁国称贤。翰墨之妙，莫之与先。”君一览无遗，兼该故实。韦安石以宰相兼庶子，特相礼重，宫务一以谘君，事颇填委。从驾至（原本阙）以司直用事，命坊官同游石瓮寺驻焉。诸君有忌前者，曰：“颜舍人必不行。”已而君辞以遽，曰：“果尔，何为妄请？”君默然。元宗登极，同列皆迁中书舍人，君让范阳卢亻甫，俄为琚等所挤，出为润州长史。迁滁州刺史。按察使王志以清白名闻。拜沂州。志娶於颜馀庆，以男求婚，君拒之，遂诬奏，请降阶夺禄。其初君与执事者，因（阙一字）官有忤，至是憾焉，遂黜归田里。君屏私第，傲然无闷者十年。与陈郡殷践猷、上谷寇Г、武功苏晋、吴郡陆象先友善，相见未尝不毕景。起为濠州刺史，累加朝议大夫上柱国。中书令张嘉贞深相器重，方引知制诰（原本阙）右职，属罢相不行。代到，风疾停家。开元二十年秋七月才生明，薨於绛州翼城县丞之官舍，随子春卿任也。明年，葬於东京鹞店东北高村原夫人新城县君元氏故兆。异穴而堋，权也。文集三十卷，著《干禄字书》一卷，并行於世。续祖父涉令光庭《注後汉书》，常山之陷也没焉。广德二年春三月二十有二日制曰：“故濠州刺史上柱国颜元孙，懿道淳茂，宏材特达，传经成业，聚学为文。清白著於家风，问望光於铨选。久膺扬历，爰寄藩条，政有其方，绩宣其用。未登大任，遽迫流年。九原不作，郡邑存其遗爱；二子象贤，艰难立其名节。忠能徇国，孝在荣亲，赠以儒官，扬其盛烈，可赠秘书监。”真卿表谢，今上批答云：“卿之先伯，当代词宗。道蕴国经，行推人表，上宏祖德，下奖门阀。郑国不亡，臧氏有後。虽□雨之泽，自叶流根；然训诲之方，因父见子。永惟盛烈，式宠代官。”不朽者名，斯为极矣！呜呼！君有五子，皆有才名。春卿，聪锐无比，早擅词赋，尤工表檄，倜傥有吏能，急人之急。明经拔萃，历蜀县尉。长史苏举茂才异等，未试，充张敬忠节度判官，转翼城丞，与弟杲卿、曜卿、从父弟允南调选，同日於铨庭为侍郎席建侯所赏，授偃师县丞，杲卿，忠烈方正，精敏有识，累至魏州录事参军，清白名闻。充安禄山营田及度支判官、太常丞，摄常山太守。禄山反，诛其土门使，及（原本阙）拜卫尉卿兼御史中丞，城陷讠句詈，为贼所屠害，乾元中赠太子太保，谥曰忠节。曜卿，介直以信称，勤学好属文，工草隶书。十五以文学直崇文馆，每选集，必为主司所赏，擢历城丞淄川司马。旭卿，美姿仪，善草书，允山令。茂曾，仁恕和厚，口无择言，颇属文词，留心诂训，嘉陵司马。孙，少好杂书，疏财重义，方义尉。鲜于仲通节度剑南，引为判官，同征ト罗凤，没於蛮。泉明，颖悟孝义，果锐於吏道，安平尉。父敬保将开土门，使与长史袁履谦往来谋议，授左金吾兵曹，寻为贼所执，举家见陷。泉明到河北乞求赎，先姑女而後己子，行路哀之。东京收复，泣血求父尸获焉，时人以为孝感所致。拜郫令，有能名，为崔光远所挤，终彭州司马。威明，太仆丞、邛州司马。季明，敏有容止，与君外孙卢逖同为贼所害，赠左赞善。，勤学好属文，早卒。子干，刚锐强力，公刘府果毅。弟沛，同遇贼害，赠都水使者。沛尚食奉御。翘，入道。诩，与泉明子诞同质於禄山，皆被锯杀，赠赞善。诞，义王谘议。，道义令。觌，汉州参军。靓，盐亭尉，、觏，未仕。曾孙证，右内仓曹。讯，兵曹。诏，彭王参军。皆承谋翼，不敢失坠。惟君德盛才茂，行周业广，文可以经国，道可以致君。而坎Б盛明，不登弼亮，其时欤？其命欤？真卿越自婴孩，特蒙奖异，且兼师父之训，岂独犹子之恩？濡笔告哀，不申万一。铭曰：
    琅琅世父，明德是矩。孝以仁亲，忠期辅主。周旋礼法，精究训诂。行璋，文彪龙虎。高标天府，震耀区。前载（原本阙）千官睹。王畿就列，赤县斯伛。大华交辉，洒翰如雨。洛阳毗贰，著作布武。载笔龙楼，（阙一字）光黾组。元宗[B14A]异，（阙一字）发俦伍。不入掖垣，翻飞江浒。淮沂其，典宪斯侮。望爰归，优游不吐。名公虚左，濠上爰抚。方俟同，遽愆多祜。一麾屡黜，百赎奚补。翼子多方，教忠则无。吁嗟太保，为国干橹。取义舍生，悲今迈古。皇恩自叶，超赠秘府。存殁哀荣，幽明赫户。真卿追痛，衔恤靡怙。牵缀铭功，恨非缕。
    ○正议大夫行国子司业上柱国金乡县开国男颜府君神道碑铭
    君讳允南，字去惑，京兆长安人也。高宗侍读赠华州刺史昭甫府君之孙，薛王友赠太子少保惟贞府君之第二子也。少以词藻擅名，兼工草隶书，尤善五言诗，深为伯父濠州刺史元孙府君之所赏爱。开元十五年，以挽郎选糊名考，判入高第，授鹑觚尉。後与从父兄春卿、杲卿、曜卿调集，皆为吏部侍郎席建侯所赏重，时论荣之，寻授右武卫兵曹，二十六年丁内忧，以毁闻，服阕，转右领军录事参军。与从祖姑子刘同齐名，长又相善，尝寓书与之，中书舍人孙逖见而惊叹曰：“古人之作。”寻为同江南经略判官，迁大理评事。从调吏部，侍郎达奚以书判超等，荐为朝廷左补阙。元宗尝撰《华岳碑》并书，天宝九载，令御史大夫王钅共打百本以赐朝臣，家获二本者四族，而君以两省官、弟真卿以殿中侍御史居其一焉。每正至朝贺，宰相以下登殿者不过三十人，而君与真卿、王钅共法服於含元殿蹈舞，而衣接焉。朝觐宴集，必同行列。故君赋诗云：“谁言百人会，兄弟皆г陪。”与谏议大夫郑审、郎中祁贤之每庆制及朝廷唱和，必警绝佳对，人人称说之。俄迁殿中侍御史，以忤杨国忠贬襄阳丞，移河东司户京兆士曹。十五年，长安陷，舆驾幸蜀，朝官多出骆谷至兴道，房李煜高适等数十人尽在。中丞田良邱为歌舒翰行军司马，既败，犹自振矜，因诵表云：“翰北行师，未当挫衄，盖缘运数潜迫，人神同弃，职之人故，匪翰之由。”众皆默然，君独抗声叱之曰：“公何得尚为贼说徵祥乎？”亘等因欲殴击魏仲犀与之同罪，逊词引去，不敢枝梧一座皆壮之。恩诏召拜尚书屯田员外郎，加朝散大夫，迁司膳郎中。真卿至自河北，元宗给君驿至凤翔，令相见，从肃宗入西京，迁司封。真卿以尚书兼大夫，弟允臧又为殿中，兄弟三人，同时台省，当人无比，时人钦羡焉。寻封金乡县开国男，累加正议大夫上柱国，迁国子司业。宝应元年冬十一月，真卿自利州蒙召至上都。君遇疾已革。（阙）而泣曰：“吾忍得见汝。”因哽咽不自胜。其十日，倾逝於私第，享年六十九。呜呼！明日庚申，葬於万年县凤栖原先茔之北，也。二子：颖、频，皆好为五言诗。真卿使奏事彭原，上文章，蒙擢校书郎，早卒。颖简直洁已，以左卫兵曹选，为侍郎崔器所赏，累授河南府士曹。噫！君幼而聪明，长而美秀，仁恕形於造次，清识冠於当时。善与人交，笃於僚友。故父执侍郎寇公Г、相国陆公象先、尚书陆公景融重君才名，相见未尝不移日也。相国房、尚书韦陟、张倚皆笃忘年之契，河南陆据彭城刘饣束、刘秩、陇西李揆、河东裴士淹特敦莫逆之欢，河东敬括、陇西李华、李涵、范阳卢允毕尽常僚之好。非夫亲仁诚物，泛爱虚已，则何以广而能周，久而益敬者矣？家常有折胫鹤，初真卿小年时戏书其背，君切责曰：“此虽不能奋飞，竟不惜其毛羽，奚不仁之甚欤！”其恻隐者如此，真卿终身志之。於戏，以君之才之美之德之义，方当翼亮盛时，仪型宗国。道之祝丧，顿我远图，悲乎？痛哉！，真卿孩而不天，太夫人兰陵郡太夫人、殷氏亲自鞠育，实赖慈训，粗兹有成。至若发虑学文之亲，立身复礼之道，非仁兄之规诲，曷暨所蒙？且有师训之资，岂惟孔怀之戚？布哀金石，未究万分。铭曰：
    庄岳熊浑，清沂骏奔。英灵盈育，生我仲昆。维我仲昆，邦家之藩。孝仁是履，恺悌是。清识冰澈，韶仪玉温。词华藻绚，翰墨□繁。通究理体，精详政源。爰初发迹，屡振瑶琨。尉邑何陋？评廷不冤。衮衣补阙，绣服荣敦。神州列掾，会府掌屯。司膳王封，回薄飞骞。乃佐教胄，载光儒门。未登鼐鼎，奄谢鸿鸳。伊昔不造，实赖能存。下光花萼，上洁晨飧。微君教导，曷惠拯援？今既绝矣，哀摧忍言？何以怀？勒铭弗谖。垂诸来裔，翼子谋孙。
    ○左卫率府兵曹参军赐紫金鱼袋颜君神道碑铭
    君讳幼舆，字令轨，京兆长安人。高宗侍读赠华州刺史昭甫府君之孙，薛王友赠太子少保惟贞府君之第六子也。美容止，有器度，故小名粲焉，孝悌仁和，精详礼法，博涉《史记》、《汉书》，尽究其义理，起家后土斋郎，调补汝南郡新息县主簿。恪谨官次，备闻修洁，纪纲吏人，罔弗畏慕。太守赵国公王琚，器君才名，待以殊礼，县之庶务，悉以见咨。家素清贫，从母之孀嫠者，宗族之单者，皆仰给焉。君悉心奉养，情礼弥笃。哥舒之攻石堡城，请君随军，拜左卫率府兵曹参军，恩敕赐绯鱼袋。不幸以天宝九载秋七月旬有三日，遇疾而终，春秋四十八。即以其月窆於万年县凤栖原先茔西北，也，夫人陈郡殷氏，太夫人兰陵郡太夫人，充曹州司法丽正殿学士践猷之元女，高士永宁尉寅之女弟，高士寿安尉亮之家姑也。我伯舅聪明纯粹，博学稽古。相国陆象先、秘书监贺知章Н我世父濠州刺史元孙府君友善，皆呼为五总龟，千年而五总，问无不知也，太夫人以君四世殷之自出，（原本阙）失其新命君娶之，既而遂焉，成先志也。夫人含风，孤映当世，以广德三年冬十月二十一日，弃床帐於江陵。仲子凤翔参军ダ，Н季子顿，不幸早夭。大历四年夏四月壬戌，季弟真卿命君孟子前武功丞顶、叔子左千牛愿度远日而合焉。呜呼！君以全德之姿，丁休明之运，宜其振翼层汉，濯鳞清流，而位不准才，德沦於天，吁足恸也！谓之何哉！铭曰：
    兵曹乐只，於穆不已，华州之孙，少保之子，温温体度，嶷嶷容止，非礼勿言，唯德是揆，人伦领袖，宗庙簋，佩服典常，颛精文史，汾睢岁事，新息入仕，忠益上官，总持纲纪，奉养从母，必穷珍旨，绥族纟宗，群居咸喜。哥舒授律，石堡俟倚。命我翊戎，宠章斯被。鲲溟未运，鸿渐伊始。不与之年，云如何？&lt;疒里&gt;安放安仰，嗣徽昭美。合葬既遵从周有斐。于嗟窘束，不获躬视。写恨立铭，告哀千祀。
    ○朝请大夫行江陵少尹兼侍御史荆南行军司马上柱国颜君神道碑铭
    君讳允臧，字季宁，京兆长安人。曹王晋王侍读赠华州刺史昭甫府君之孙，薛王友赠太子少保惟贞府君之第八子也。孝悌敏，有才干局力，所居以吏道称。解褐太康尉，太守张倚、采访使韦陟皆器其清严，与之均礼。天宝十载，制举县令对策及第，授延昌令。君悉心致理，远者怀而迩者安。采访判官贾至、王伦言於使，清白名闻，会安禄山反，遂止。潼关陷，太守李揖计未有所出，君劝投灵武。至宁朔，属同罗扣六蕃府，绝不得通。肃宗闻君诚，至德初，追赴彭原行在所，拜监察御史，赐绯鱼袋。遂承任使，推劾不避强御，中官邢延恩等皆得罪焉。寻充朔方兵健衣资使，郭公子仪请为判官。清渠之衄也，贼兵四合，矢下如雨，君挺剑跃马奔之，得出至武功。知县、御史及吏人无敢住足，君徐坐，示暇於大逵，然後少有至者，因令具顿，以候今上，上大惊喜，引之同食，河东人郭俊、邢韶翻城归顺，郭公俾君先入郡，以安恤之。郭公既至，军郡之事，一以咨君，随方决遣，无不欣惬，有郡人尝为贼将崔乾判官，郭公欲加刑，君领证左右以入救，遂贳之，二年秋八月迁殿中侍御史，真卿表谢，肃宗批答曰：“卿昆季连擢，才声并振，俱守寒松之操，允执後之心。久冒艰危，大知难夺，委以宪台之长，克申白简之威。厥弟之迁，亦为官择，宜相劝勉，各树以有名。”当代荣之。京城收，与崔衔命宣抚，都人大悦。出为栎阳令，录事有奸犯者，君立榜杀之，豪强震恐，一县屏息。迁侍御史，以当为郎，以兄在南省，君遂揖牢让。转大理正，用法精详。或以贿财执事而妄诉者，卿丞莫能止，君独召讯，诘责立服，众皆为君危之。宝应中复拜侍御史兼太子中允，广德三年冬十月拜江陵少尹，又兼侍御史荆南行军司马。君清正卓立，特为军州所敬。既而代到，屡诏徵入，未得行。大历三年冬十一月五日乙亥，奄忽感暴疾，终於私第，春秋五十九。其兄真卿，闻丧哀摧，甚去手足。乃命侄男前武功丞顶，谂，於其妻奉明县君韦氏、其孤前京兆参军&lt;并页&gt;Н[
DDU]禺等，以明年夏四月壬戌，归君於上都万年县凤栖原先茔之北，礼也，呜呼！君姿质瑰博，襟灵沈粹，心根德义，躬服孝仁。理以居家，果於从政，与人深一定之分，临事多独见之明。屡佐戎旃，必闻忠益，六登宪府，皆推直谅，信可谓朝之正人、儒之君子。未申殿邦之用，遽赍入冥之恨。知与不知，孰不嗟悼？真卿衅深祜薄，门祚衰陵，同生之人，零落皆尽。唯形与影，相视不足，岂图不造，永诀於斯！长号立铭，泣尽继血。其辞曰：
    嗟嗟予季，特禀纯粹。曰孝与仁，因心则至。友由悌睦，礼用和贵。蛇蛇美言，岳岳高义，行绝枝叶，心无颇讠皮。经德秉彝，拔萃出类。环卫入侍，牵丝作尉。泛爱与人，检庄莅事。一作象雷，六为天吏。豪右宣威，宪台增气。群公虚左，天子思媚。守挹让郎，得仁奚鬼？司刑棘寺，理法昭贲。储闱载升，亚尹斯位。七德ム理，万人攸{艹既}。黄未登，青□方致。云如不淑，奄忽云讳。国失重宝，家摧胫臂。以此思哀，我生奚寄？反葬何所？先茔之次。滨水东流，终峰北挚。勒名金石，威烈无坠。
    ○摄常山郡太守卫尉卿兼御史中丞赠太子太保谥忠节京兆颜公神道碑铭
    公讳杲卿，字昕，京兆长安人也。北齐黄门侍郎讳之推之来孙，隋太子校书东宫学士皇朝秦王府记室参军讳思鲁之元孙，著作郎崇贤宏文馆学士赠虢州刺史讳勤礼之曾孙，高宗晋邸侍读曹王属赠华州刺史讳昭甫之孙，濠州刺史赠秘书监讳元孙之第二子也。公方正精敏，有清识，周旋有则，进止闲详。起家江州司法，转遂州。尝为刺史所责，公守正不为之屈，时人称之，迁郑州司兵。开元与兄春卿、弟曜卿、从父弟允南俱从调吏部，皆以书判超等，同日於铨庭为侍郎席建侯所赏，翰林拭目焉，擢授魏郡录事参军，当官正色，举劾无所回避。采访使张守以清白闻，迁范阳郡户曹。安禄山雅闻其名，奏为营田判官、光禄、太常二寺丞，又请为度支判官兼摄常山郡太守。天宝十四载冬十一月，禄山反范阳。至城，公与长史袁履谦同谒，乃矫授公紫履谦绯，因令崇州刺史李钦凑以兵七千人守土门。公罢归，途中指章服讽履谦曰：“与公受他此色如何？”履谦亦感激之士，遂与公定谋翻之．恐事泄，潜使男安平尉泉明往来计议。又使西通王承业北结贾，循败族灭，属禄山使其心手高邈往范阳，公使侄婿城尉崔安石密伺其归以图之。十二月二十日，以私号召钦凑未至。会禄山害东京留守李忄登、中丞卢奕、判官蒋清，传首胁并海诸郡。前二日，真卿以平原太守斩其使，令外甥卢逖以购禄山敕送於饶阳常山。後二日逖至，公悲喜不自胜，犹未敢宣示。其夕钦凑至，公俾参军李峻、冯虔、灵寿尉李栖默Н土人翟进玉缒於城南门，密令驿长蔡行仪醉以酒而斩之。履谦入告，公与相持而泣，喜其事之集也。遂使峻栖默开土门，又斩其副使潘惟慎。是夜高邈回宿蒲城，公命冯虔、翟进玉、崔安石驰捕邈，系其肘而缚之。虔领赴郡，俄顷，醴泉驿候骑报何千年发赵郡。安石以进玉驰，袭而擒之如高邈。遂绐以荣王琬、歌舒翰官军二十万入土门告於列郡，遂使郭仲邕诈为先锋，以中官领御骑六十，徇以南诸郡。於是赵郡杀贼刺史马道贞，钜鹿杀刘杯，广平杀郭子昂，曲州杀清河太守崔审交，皆以其首至。先是真卿守平原，而饶阳、前闻、景城、乐安、博平、清河七郡皆相与拒贼，至是博陵、上谷、文安、信都、钜鹿、广平、魏、赵、邺与常山十郡皆却为国家守。乃使张通幽以兄通儒相贼，乞随泉明以自雪。至太原，与尹王承业同恶，窃为己功，留泉明等不遣。承业从弟随中官入奏，皆蒙超奖。拜公卫尉卿兼御史中丞，追赴京。以履谦为太守，深为司马，泉明为左金吾兵曹。制书未至，春正月，贼使平卢兵马使史思明寇诸郡。思明既来攻，六日城平，量井皆竭，遂为贼所陷，男季明、外甥卢逖皆遇害。遂以公、履谦至东京，禄山让公曰：“我擢汝为太守，何负於汝？而乃反乎？”公曰：“吾代受国恩，官职皆天子所与。汝叨受恩宠，乃敢悖逆。吾宁负汝！岂负本朝乎？臊羯胡狗，何不速杀我？”乃系公於天津桥南柱，令割肉以自啖。公讠句詈不已，遂钩以断舌，问更敢尔否。公犹盛气含胡以应之，还被支解而终，观者痛心焉。杨国忠受通幽诡说，贾深又不证明，竟不蒙恤问。乾元元年夏五月二十八日，肃宗乃追赠太子太保。子侄为贼所害者八人、孙诞、侄诩先质於贼，皆被锯杀。至是赠季明、诩左右赞善，诞义王谘议，侄子干都水使者，沛尚食奉御，颇洗马，逖郑王友，从父甥博野尉沈盈大理正；封夫人崔氏清河郡太夫人，授泉明郫县令，男威明太仆丞，侄男汉州司马，孙证左内仓曹，讯兵曹；谥公忠节。从父弟国子司业允南洎真卿表谢，蒙批答曰：“自逆胡猖狂，入我河县，所在官吏，多受迫胁。卿兄以人臣大节，独制横流，或俘其谋主，或斩其元恶。当以援兵悬绝，身陷贼庭，傍若无人，历数其罪。手足寄於锋刃，忠义形於颜色，古所未有，朕甚嘉之。”盛烈既冠於当时，宠名宜及於泉壤。初，公被悬首於右金吾街树，有张凑者，哀其，收谒元宗。俄见梦云：“御捍处多，兵马少。”元宗哭而设祭焉。後凑以至，夫人疑之，凭床而哭，忽闻声如鞭床者，发箱跳而前，夫人方骇信之。明年春正月，葬於京城凤栖原先茔西北，礼也。昔七代祖中丞府君恸绝於梁武，五代伯祖御正府君抗玺於隋文，而公精贯白日，义形宗社，今又继之，为不陨矣！呜呼！公与真卿，偕陷贼境，悬隔千里，禀义莫由，天难忱斯。小子不死而公死，痛矣哉！，铭曰：太保烈烈，抗兹忠节。殉国义形，见危身杀。元宗杖信，售诈凶羯。宠极灾挺，称兵向阙。河朔鼎沸，潼关昼闭。天下寒心，王旒若赘。蛇豕十万，萃如霜雪。公以眇身，毅然奋发，逆党株送，土门披抉。人知效忠，国用不&lt;臬厄&gt;，恩宠三座，荣加九。王命未临，孤城已灭。身县锋刃，口詈不绝。先圣感忠，保储赠揭。刻诸金石，思表墓缀。远莫致之，留斯江ㄛ，日月有既，徽猷无缺。
    ○河南府参军赠秘书丞郭君神道碑铭
    夫骐骥千里之足，踣於庭唐之内；鸿鹄四海之志，侪於坠渗之羽，此倜傥奇伟之士所为叹息者也。取之於人，在於郭君矣。君讳揆，字良宰，太原人也。郭本虢叔之後，春秋Н汉，细侯得政事之美，有道冠人伦之目，素丝作咏，青溪招隐，信为多士，宜称盛族。五代祖昶，隋骠骑大将军开府仪同三司，高祖澄，皇朝朔方道大总管泾坊庆丹延夏七州刺史，赠荆州都督，谥曰忠。曾祖某，朝散大夫太子洗马。祖义，朝议大夫，赠郑州刺史。父虚已，银青光禄大夫守工部尚书兼御史大夫蜀郡大都督府长史持节充剑南节度支度营田副大使本道并山南西道采访处置使上柱国，赠太子太师，谥曰献。君生而聪明，不为戏弄之事；长而清峻，罔杂绮纨之流。辩对则江夏之童，志意则山东之妙。大夫府君以其于氏之出，故幼名封奴；嘉有应务之器，故长字良宰，盖取待封宰割之义也。观其言必顾行，动必由礼，读书不取其糟粕，为仁罕忘於造次，亦足以保其嘉名，楚之正则，汉之台卿，乃其比也。年十七，崇文生明经及第。侍郎韦陟扬言於朝，称其稽古之力，许其青冥之价。後调集，侍郎李彭年嗟君所判，足冠後生，擢才子於公庭，贺大夫於私第。美声洋溢，时莫与京。授大常寺太祝，加敬莅事，陈信正辞。每巡陵及郊，必有歌咏，潘河阳藉田之赋，颜光禄明祀之作，复见前贤之致矣。无何，改授河南府参军。夭宝五载，大夫总渡泸之师，ム君奉循陔之养。南中污下，遂得气疾。先大夫怜其寝剧，命访秦医；太夫人惧其不起，继自蜀至，何神不祷，靡药不尝，依亲自强，望父增叹。以天宝八载二月十八日，终於安兴之私第，时年二十四。皇帝闻而悼之，赠秘书丞。呜呼！斯人不起，子丕未识，亦可为长恸者矣！君子曰：“夫孝弟之至，矩之道，文章之绝，周旋之仪，可谓成人矣！方将培雄风，罩白石，怜乎得二，几乎第一。”是以其疾即御医坐门，其亡即天使归，陈师境上，推以雨露之私；修文地下，赠以蓬莱之职。吊客多其文行，操诔尽於作者。以五月二十一日葬於首阳乡大茔之侧，君志也。先大夫懿其天姿，亲疏行状，叙其参元之美，叹其老成之风。方崇南岘之碑，以慰西门之感。伏滔受遇，为人父也若斯；祈奚至公，其知子也如此。斯文未建，颓山遂及。太夫人东海于氏，凌虚坠翼，开缄悼心，望汝绝归来之期，抱孙有无时之哭。遂成刊刻之意，以寄零落之哀。铭曰：
    粲粲门子，菲菲国香。家传玉树，人咏金相。风流小褚，才貌潘郎。一经自达，六义名扬。闻於密启，此周行。为子道备，从亲路长。既铭绝壁，亦奉垂堂。雾露成病，膏肓遂亡。天向京兆，坟归洛阳。江堙初流，水毁寒霜。茫茫蔓草，萧萧白杨。苦月坟上，丰碑道傍。披文相质，谁不沾裳？
    ●卷三百四十二
    ☆颜真卿（七）
    ○唐故右武卫将军赠工部尚书上柱国上蔡县开国侯臧公神道碑铭
    公讳怀恪，字贞节，东莞人。其先出於鲁孝公之子区，字子臧。大夫得祖诸侯，其孙以王父字为氏。僖哀二伯，既纳忠於鱼鼎；文武两仲，亦不朽於言哲。丈人成功而遁迹，子原抗节而舍生。义和辞金饰之器，荣绪奋阳秋之笔。贤达继轨，纷纶至今。曾祖满，隋骠骑将军。祖宠，皇朝通议大夫灵州都督府长史。父德，朝散大夫，赠银州刺史。咸务远图，克开厥後，恤允之庆，世祀宜哉！公即银州之第三子也，身长六尺一寸，眉目雄朗，须髯洒秀，雅善骑射，尤工尺牍。沈静少言，宽仁得众，奇谋冲邈，英勇冠伦。友于弟兄，谨尔乡党，每敦诗而执礼，不茹柔以吐刚。莅事而剖判泉流，临戎而智略锋起，古所谓文武不坠，高明有融者焉。少以勋劳，亟纡戎级。开元初尝游平卢，属奚室韦大下，公挺身与战，所向摧靡，繇是发名。元宗闻而嘉之，拜胜州都督府长史。锐精佐理，矩当官，朔漠不空，边隅用。俄拜左卫率府左郎将，转右领军中郎将兼安北都护中受降城使朔方五城都知兵马使。戎事齐足，十万维群，我伐用张，军威以肃。由是深为节度使王所器，奏充都知兵马使。尝以百五十骑遇突厥斩啜八部落十万馀众於狼头山，杀其数百人。引身据高，环马御外，虏矢如雨，公徒且歼，遽而绐之曰：“我为臧怀恪，敕令和汝，何得与我拒战？”於时仆固怀恩父设支适在其中，独遮护之，诸部落持疑不肯。公羊以盟之，杖义以责之，众皆感激，由此获免。遂与设支部落二千帐来归，後充河西军前将，盘禾安氏有马千驷，怙富不虔，一族三人，立皆殴毙。军州悚栗，畴敢不祗。又为节度相国萧嵩所赏，後充河源军使兼陇右节度事大使关西兵马使，拜右武卫将军，吐蕃不敢东向者累年，俄封上蔡县开国侯。开元十二年岁次甲子春二月二十有六日，薨於鄯城之官舍，享年五十六。某年八月二十三日诏曰：“故具官某，顿以干能，亟承任使，操行愈谨，劳效未酬。不幸迁殂，良增追悼。可赠右领军卫大将军。”即以其年冬十月庚戌，迁窆於京兆府三原县北原，礼也，呜呼！公兄左羽林军大将军平卢副持节怀亮，以方虎之材，爪牙之任，孔怀斯切，致美则深。公七子：游击将军崇仁府折冲希崇、丰州别驾赠宋州刺史希昶、左武卫将军朔方节度副使赠太子宾客希忱、右卫左郎将剑南讨击副使赠汝州刺史希、右骁卫郎将静边军使赠秘书监希景、宁州刺史左金吾卫将军赠扬州大都督希晏、开府仪同三司行太子詹事兼御史大夫宁山南观察使集贤待制工部尚书渭北节度使鲁国公希让等，夙渐《诗》、《礼》，恭承教义，芬润挺兰玉之姿，英威{目}&lt;谷阚&gt;之质。而希让识度宏远，器谋沈邃，仁亲以孝，殿国以忠。绰裕冠於人伦，勋劳懋於王室。至德中，今上为元遇东伐，肇允押牙，从收两京，陟降左右。入侍帷幄，既崇翼戴之功；出拥麾幢，载叶澄清之寄，加以笃睦群从，纟绥宗族，吉凶赡恤，终始无渝。行道之人，孰不嗟尚？肃宗以公有谋翼之勤，乾元三年春三月，赠魏州刺史。宝应元年冬十月，又赠太常卿，广德元年冬十月，诏曰：“孝以立身，可扬名於後代；忠能事主，故追荣而及亲。开府仪同三司兼御史大夫元帅都虞侯鲁国公臧希让亡父赠太常卿怀恪，业茂勋贤，地华簪绂，佩忠信而行已，包礼乐以资身。守节安卑，幽贞自适，养蒙全正，声利不营。虽与善无徵，促龄悲於逝晷；而积善垂，馀庆光於後昆。故得业济艰难，功参缔构，出有藩条之寄，入多爪牙之任。位以德迁，礼宜加等；父由子贵，赠合超伦。宜登八座之荣，式慰九原之路。”又赠工部尚书，[B14A]异之典，於斯为盛。臧氏自骠骁而下，世以材雄朔陲；尚书既还，特以功懋当代。兄弟子侄，勋贤间出，自天宝距开元，乘朱轮而拖组数百人。迨於今兹，繁衍弥炽，绾军州而握兵要者，相望国都。有後之庆，固殊异於他族者矣！真卿早岁与公兄子谦为田苏之游，敦伯仲之契，晚从大夫之後，每接常寮之欢。故公之世家，窃备闻见，敢述遗烈，将无鬼辞。铭曰：
    鲁史[B14A]者，臧孙有之。陈鱼则谏，纳鼎以规。殁贵言立，时称圣为。仁昭典坟，知叶蓍龟。世济忠肃，道光羽仪。以至夫公，英明雄毅，鹗视腾彩，龙骧作气。锋淬霜棱，妙穷金匮。谋猷泉写，翰墨风驶。儒勇是兼，勋庸以位。介驰戎马，猛奋虎。绝漠援孤，连兵战苦。万虏鸣镝，纷纷如雨。一身抗词，谔谔连柱。精贯霜日，气雄钲鼓。狄人义激，仆固诚全。眇漫穷裔，随降几千。野静沙雪，风恬塞烟。我骑如□，我旗连天。牧无南向，凯有北旋。天子休之，命侯开国。谓福而寿，康衢骋力。奚命之，幽扃是即。十城玉折，万里鹏息。阵□苍苍，日暮无色。令人趋奉，天眷孔明。九原不作，八座哀荣。勇列徽范，芳时懿名。里成冠盖，族茂簪缨。万古千祀，瞻言涕零。
    ○唐故开府仪同三司太尉兼侍中河南副元帅都督河南淮南淮西荆南山南东道五节度行营事东都留守上柱国赠太保临淮武穆王李公神道碑铭
    昔宗周之中兴也，时则有若方叔召虎、总师干肇敏之业，南威蛮荆，东截淮浦，以左右宣王，诗人歌之，列在《风》、《雅》。我皇唐之反正也，时则有若临淮、汾阳，秉文武忠义之姿，廓清河朔，保王室，翼戴三圣，天下之人，谓之李、郭。异代同德，今古一时。公讳光弼，京兆万年人也。曾祖皇左威卫大将军幽州经略军副使府君讳令节，祖鸿胪卿兼檀州刺史府君讳重英，父□麾将军左领左羽林二军大将军朔方节度副使蓟郡开国公赠幽州都督司空讳楷洛，皆以英果沈勇，累叶将边，忄詹威棱於幽碣。公即蓟国公之第四子也，体浑元之正性，秉宏毅之高躅。天子纯嘏，生知礼度，谟谋炳邃，默识冲深。杰出经武之才，郁为兴王之佐。故能东征北伐，厌难康屯，挺草昧不世之功，允苍生具瞻之望。社稷威宝，公之谓欤！初天后万岁中，大将军燕国公武楷固为国大将，威震北陲，有女曰今韩国太夫人，才淑冠族。尝鉴之曰：“尔後必生公侯之子。”因择蓟公配焉，後果生公。公年六岁，尝抚鹿而游，蓟公视而诲之曰：“儿勿更尔。”公振手而起，遂绝不为童戏。未冠，以将门子工於骑射，能读《左氏春秋》，兼该太史公、班固之学。开元中起家左卫左郎将，历丰、夏二都督府长史，寻迁别驾，加朝散大夫。丁父忧以毁闻，终丧不入妻室。太夫人高明整肃，有慈有威，公下气怡声，承顺而每竭其力。虽已官达，小不如意，犹加谯让之责，故能济其勋业。天宝二年拜宁朔郡太守，四载加左清道率兼安北都护，仍充朔方行军都虞侯。五载充王忠嗣河西节度兵马使，加游将军，守右领军，赐紫金鱼袋，仍充赤水军使；八月袭封蓟郡开国公。八载迁右金吾卫将军，充节度副使，以破吐蕃及招讨吐谷浑加云麾将军左武卫大将军。十一载拜单于副都护，十三载为安思顺朔方节度兵马使。思顺慕公信义，请为婚姻，公辞不获免，遂托疾罢官。西平王歌舒翰闻而韪之，奏归京师，遂守道屏居，杜绝人事。十四载冬十一月，安禄山反范阳。天下驿骚，朝廷旰食，聿求&lt;谷阚&gt;之将，爰统鹰扬之师。明年春正月，起公为银青光禄大夫鸿胪卿兼□中郡太守，摄御史中丞持节充灌东节度支度营田副大使知节度事，仍充大同军使。二月拜摄御史大夫魏郡太守，充河北道采访使，俄除范阳郡大都督府长史，充范阳节度使。初公以朔方马步八千人出土门，其月既望，收常山郡。前是太守颜杲卿Н长史袁履谦杀禄山土门使李钦凑，擒其心腹高邈何千年、属太原尹王承业不出救兵，杲卿、履谦为史思明所陷，战士死者跆藉於滹沲之上。公亲以衣袂拂去其口上沙尘，因恸哭以祭之，分遣恤其家属，城中莫不感激一心。史思明正围饶阳，驰来拒战，公屡摧陷之。诏拜公兼御史大夫，俾今尚书令汾阳王郭公子仪悉朔方之众，与公合势，南收赵郡，又败之於沙河。夏六月，战於嘉山，大败之，斩获万计。思明露跣足，奔於博陵，穷蹙无计，归节於禄山。禄山大恐，逆徒几溃。属潼关不守，肃宗理兵於灵武，尽追朔方之师，加公太原尹。公以麾下及景城、河间之卒数千人至，秋八月拜户部尚书同中书门下平章事。史思明既有河北之地，与蔡希德悉众来攻，累月不克而退。公自贼逼城，於东南角张帐次居止，竟不省视妻子，每过府门，未尝回顾。是後决遣事务，信宿方归。至德二载拜司徒。冬十二月十五日，肃宗既还京师，策勋换司空兼兵部尚书，封郑国公，食实封八百户。公弟光进，亦以懋功同制封拜。乾元元年八月拜侍中。其年冬十月，与九节度围安庆绪於相州。明年春三月，史思明至淦阳，屡绝我粮道。众咸请公简精锐以击之，交锋竟日，思明奔北於百里之外。公反旆而归，烟尘亘天，诸将皆以为贼军大至，遂南渡黄河。公至则无见矣，乃归於太原。是年夏五月除范阳节度使，寻代汾阳王为朔方节度使。秋八月充天下兵马副元帅，以数千骑东巡，追兵马使张用济会於汜水。用济独来上谒，公数其罪而斩之。因追都知兵马使御史大夫仆固怀恩，怀恩中夜驰赴，鱼贯而前，再宿遄至，秋毫不敢犯。公趣河而东，及滑州，闻史思明已过河，遂迎强旅以至东京。移牒留守及官吏等，悉皆回避，公独与麾下趣河阳桥城。贼先锋已下倒悬坂，公至石桥，命秉烛徐行，一夜方达，贼望之不敢近。思明来至城下，请见公。公於城上谓之曰：“我三代无葬地，一身必以死国家之患。尔为逆虏，我为王臣，义不两全。我若不死於汝手，汝必死於我手。”将士闻之，无不激励。相持凡八月，思明暴露，不敢入东京。乾元二年冬十月甲申，贼将周贽悉河北之众，萃於河阳城北，思明以河南之众，顿於河阳南城之南。南北夹攻，表裹受敌。公设奇分锐，袭其虚而大破贽军，临阵擒其大将徐璜玉，杀获略尽，贽仅以身免，收军资器械，不可胜数，思明心悸气素，烟火不举者三日，官军大振。初公以为战者危事，胜负难必，每临阵，尝贮伏突於靴中，义不受辱。至是登城，西向拜舞，因欷不自胜，三军见之，无不泪下。三年春正月，迁太尉兼中书令；其年改元上元。冬十一月，攻拔怀州，擒其伪节度安太清。二年春二月，统仆固怀恩自河阳趋河清，与史思明合战於邙山，属风雨晦冥，王师不利。公收合馀军，屯於垣县，遂引过请罪，恳让太尉。肃宗不能违之，二月拜开府仪同三司中书令兼河中尹节度使。夏五月十有一日复拜太尉兼侍中，充河南副元帅都知河南淮南淮西山南东荆南五道节度行营事，出镇临淮。时史朝义乘邙山之捷，围逼申、安等一十三州，自领精骑，围李岑於宋州。公之将吏皆凶惧，议南保扬州。公谓之曰：“临淮城池卑陋，不堪镇遏，不如径赴彭城，俟其东寇，蹑而追之，贼可擒也。”遂趋徐州。因召田神功宴慰，与同寝宿，以宋州之难告。祖道郊外，俾先饮以宠之。分麾下隶於其将乔岫，仍令兵马使郝庭玉与岫犄角而击之，贼遂一战而走。使来告捷，公已屈指俟报，俄而吉语至焉。今上登极，宝应元年夏五月进封临淮郡王。广德元年秋七月加实封三百户，通前後凡二千户。赐铁券，名藏太庙，仍图画於凌烟阁。冬十一月，上在陕州，以公兼东都留守。制书未下，久待命於徐州，将赴东都。属疾痢增剧，公知不起，使使赍表奉辞。广德二年秋七月五日已亥，薨於徐州之官舍。初将吏等问以後事，公曰：“吾久在军中，不得就养，今为不孝子矣。夫复何言？因取已封布绢各三千匹、钱三千贯，鬻麦以分遗将士，众皆感痛不自胜。及公云亡，遂以其布为公制服。庚申，哀问至上都，上痛悼之。辍朝三日。太夫人一恸而绝，终夕方苏。上使开府鱼朝恩就宅敦谕，京兆尹第五琦监护丧事。九月己未，追赠太保。十一月（阙二字）太常议行，谥曰武穆。夫人薛国夫人太原王氏，Н长子太仆卿义忠，并先公而逝。次曰太府少卿太仆卿象、殿中丞汇等，皆保家克荷，备闻诗礼，无忝燕翼过庭之训。冬十一月汇七日庚申，泣而咨於王母，虔窆公於富平县先茔之东，礼也。於戏！公以吉甫文武之姿，兼樊仲将明之德。王国多难，群胡构纷，藉朔方偏师之旅，入井陉不测之地。思明锉锐於恒定，禄山绝望於江淮。守太原而地道设奇，保河阳而□梯罔冀。破周贽於温氵允，擒太清於覃怀。走史朝义叛涣之众於梁宋，救仆固已危之军於瀛莫。皆意出事外，虏坠计中，天下有（阙二字）之（阙一字），国家无赘旒之患，此皆公之力也。公兄遵直遵行、仕至将军，Н弟光炎，并不幸早世。次曰光颜，特进鸿胪卿，皆以将略，见称时辈。季曰光进，开府仪同三司太子太保兼御史大夫渭北节度使凉国公，清识表微，沈谋绝众，刚亦不吐，柔而能立。与公并时仗钺，分阃（阙二字）。凌霄翼圣，既有戴天之功；华原统师，独闻禁暴之德。方当会同正至，荣曜君亲。入侍黼帷，峨二貂乎泰阶之上；归联彩服，顿双节於高堂之下。斯欢未剧，遗恨何居？昔斛律丞相与弟并州，同务烈於北齐；贺拔行台与兄雍州，亦宣力於西魏。咸称义烈，各懋勋庸。而风树寂寞，偏隅隘ɑ，比之我族，事则不侔。真卿昔守平原，困於凶羯，ム公莅止，获保馀生。束带兴居，空想北平之礼；操觚论撰，敢坠中郎之辞。铭曰：
    羯胡猖狂，ㄈ扰皇纲。降生临淮，佐我兴王。惟此临淮，万夫之望。爰初发迹，罔或弗臧。出入忠孝，人伦激昂。其心铁石，其行璋。天宝末造，河朔忄匡攘，天子命公。经营朔方。沙河嘉山，我伐用张。思明归节，禄山震惶。潼关勿帅，鬼虏其亡。肃宗有命，大卤於襄。应变如神，凶徒靡亢。介入觐，台座用光。俾公东征，北国是皇。长围邺下，望入河阳。擒斩渠魁，霆击龙骧。淮镇定，徐土翱翔，服田蠖屈，料鹰扬。不有神，畴戡暴强。弟兄同时，秉钺煌煌。方期凯旋，双映旗常。晨趋法座，夕庆高堂。如何不辰，愆此不祥？素而反葬，白骥箱。箫鼓悲鸣，羽仪分行。万乘致祭，千官送丧。生荣死哀，身殁名扬。渭水川上，坛山路旁。唯馀丰碑，突兀连冈。往来必拜，万古沾裳。
    ○金紫光禄大夫守太子太傅兼宗正卿赠司空上柱国陇西郡开国公李公神道碑铭
    昔周武以二公股肱王室，然而允西土，师保万民者，其惟召公乎？汉室以二傅羽翼储宫，然而亮采东朝，仪型百辟者，其惟萧傅乎？则九德之师，六行之傅，亲贤既美，亦何代无其人哉！陇西公才为国之垣翰，位为天之喉舌，德为朝之元老，行为帝之信臣，盖所谓宗室之间生，士林之杰出者也。公讳齐物，字道用，陇西成纪人。自若水导其灵源，而圣人作；高邱峻其层构，而才子生。元元为宋帝之先，兴圣有勤王之举。盛德弥於百祀，灵根固於千叶。太祖景皇帝功高佐魏，庆始封唐，家崇八柱之勋，地半三分之业，亦犹殷人之祖契、周室之宗文。公即景皇帝之五代孙也，郑王亮之元孙，淮安王神通之曾孙。淮安王皇朝开府仪同三司尚书左仆射，赠司空。磐石开府，介圭锡瑞，成周之晋郑，西汉之勃平。祖孝锐，盐州刺史。父，陇州司仓，赠宏农太守。并清白贻范，仁贤继轨，连华公族，济美专城。公禀乾刚之正性，体坤顺之中德。爰自岐嶷，特锺美秀，俨然王公之量，郁有台鼎之姿，固已超等夷而出群萃矣。神龙初，起家左右千牛备身，历尚辇直长、许州司马、华州司兵。时方振拔，势已飞腾，此则江汉之滥觞、华嵩之覆篑也。丁太夫人忧，公有至性，毁瘠过礼。扶杖於家，哭不绝声者累月；倚庐於墓，衣不解带者终丧。天子特降玺书，就庐慰勉，非常之泽，近古未闻。服阕，授鸿胪丞，除尚辇奉御，迁北都军器监事。太原为一都之雄镇，军器掌五库之禁兵。故乾没之赃，一徵百万；缮完之利，费省巨亿。少尹严挺之连奏课最，擢拜长安令。陆海殷凑，五方浩剧。公以威禁暴，以恕用刑，邑里之人，陶然大化。迁将作少匠、殿中少监、太府少卿、怀、陕二州刺史。虽汉之宗室，不典三河，而周之懿亲，先分二陕。惟良之寄，实在於公。尝以黄河经砥柱之艰，有覆舟之患，遂奏疏九派，凿三门。属役而坚冰大合，兴功而烈火潜炽，不愆於素，若有神焉，人皆以公至诚之所感也。又於石获古铭曰平陆，遂以名县焉。元宗异之，赐貂裘一领、绢三百匹，特加银青光禄大夫鸿胪卿，并公之先陇州府君专城之赠。上尝赐公玉尺一，诏曰：“谓之尺度，可以裁成。卿实多能，故为此赐。”识者知公必将金玉王度，代天之工，岂惟从容九列而已！拜河南尹，仍水陆运使。属左相李公之、尚书裴公宽、京兆尹韩公朝宗与公为飞语所中，公遂贬竟陵郡太守。时陆羽鸿渐随师郡中，说公下车，召人吏告之曰：“官吏有簋不修者，僧道有戒律不精者，百姓有泛驾蹶弛者。未至之前，一无所问。而今而後，义不相容。”数年间，一境丕变，熙然若羲皇之代矣。哀孤重老、有隐逸好道者，常骑马於里巷之中，亲自恤问。量移安康，即日上道，老幼遮拥，不得发者三辰。转汉阳蕲春，其政如一。公虚中自牧，接下愈恭，与物尽推诚之心，正身无气焰之忌。每上春行令，大户阅农，轻裹糇粮，重烦县道，化流江汉，如时雨焉，故郡历数四，课事第一，去思之感，人到於今称之。天宝末徵拜将作监，重授鸿胪卿。纵壑巨鳞，还游旧浦，凌风劲翮，俄返故林，时国忠包藏於内（下阙）
    ○特进行左金吾卫大将军上柱国清河郡开国公赠开府仪同三司兼夏州都督康公神道碑铭
    谒诚奉主之谓忠，率义忘躬之谓勇，忠勇不犯，则名登於明堂。子仕教忠之谓义，战阵能勇之谓孝，孝慈有裕，则道存乎方册。兼此四者，其惟清河公之族乎？公讳阿义屈达干，姓康氏，柳城人。其先世为北蕃十二姓之贵种。曾祖颉利部落都督，祖染可汗驸马都知兵马使，父颉利发墨啜可汗卫衙官知部落都督，皆有功烈，称於北陲。公即衙官之子也，正直忠鲠，以信行闻，为国人所敬。长於谋略，工骑射，其弓十钧。年二十三，为阿史那、颉佚施、默啜等九可汗宰相。秉心颛一，立言无二，不吐刚以茹柔，必蹈道而履义。可汗每有过失，未尝不极言切谏，蕃落中重焉，以比国家之丞相宋。初，默啜弟拔悉密时勤尝擎药弑可汗，公窃而藏之，密持示默啜。默啜大怒，将诛之，公以为请，但令归於部落。默啜知公至忠，繇是益加亲信，同列四人，莫与公比。其後公以孤直，屡见疑谮，遂请退归。可汗察公非罪，寻复追为宰相。先是毗伽可汗小杀，为其大臣梅录啜所毒，小杀觉之，尽灭其党。既卒，国人立其子伊然可汗。无何病卒，又立其弟登利可汗；华言登利，犹果报也。其母暾欲谷之女，与其小臣饫斯达干预国政。登利从叔父因左杀右杀，东西分掌其兵马。登利与其母诱斩西杀，尽并其众。左杀惧及，乃攻杀登利，自立为乌苏米施可汗。拔悉密击败之，脱身遁走，国中大乱。天宝元年，公与四男，及西杀妻子、默啜之孙勃德支特勒、毗伽可汗女大洛公主、伊然可汗小妻余塞匐、登利可汗女余烛公主，及阿布思、阿史德等部落五千馀帐，并驼马羊牛二十馀万，款塞归朝。朔方节度使王忠嗣具以上闻，秋八月至京师。元宗俾先谒太庙，仍於殿庭引见，御花萼楼以宴之，仍赋诗用纪其事，拜公左威卫中郎将。属范阳节度使安禄山潜怀异图，庶为己用，密奏公充部落都督，仍为其先锋使。公既不得已，亻黾亻免从之。四载以破契丹功迁右威卫将军，俄拜范阳经略副使。五载又破契丹功居多，拜左武卫大将军，仍充节度副使。元宗嘉之，玺书慰勉，盈溢箧笥。十四载冬十一月九日甲子，安禄山反范阳。公以天子有命，陷身凶逆，举家见质，自拔莫由。既至东归，公泣血吁天，次於梦寐，欲与诸子逃归国家。为贼邢州刺史康节所告，遂被收系，兼奏被诛者二十馀人。公之四子，各奔於外，贼恐众情不安，贳之而後出。至德二载，阖门二百馀口，被安庆绪胁至安阳。属今上为天下兵马元帅，统今尚书令汾阳王郭子仪朔方之师，诸节度回纥之众，东收二京。公率四子及孙侄等十馀人，冒死南奔。至汲郡，为从者所告，家人歼焉，二子殁野波、英俊挺身行前，二子屈须弥施、英玉持满殿後，殁野波妻阿史那氏为公控马，登於西山。至高平界，遇贼蔡希德，以精骑三百遮路邀击。殁野波、英俊策马奔之，杀四十馀人，生擒四人。冬十有一月七日，投今上行营至焉。先帝闻而嘉之，欲以开府仪同三司处公，仍加实封，公固辞乃受，因以为金吾大将军，加特进，增封清河郡开国公，食邑三百户。策勋（阙十二字）卫大将军（阙二字）卿（阙三字）射（阙四字）开府仪同三司太常卿殿前衙前射生兵马，俄加上柱国姑臧县开国子；殁野波□麾将军左金吾卫大将军上柱国射生散骑常侍骠骑大将军左武卫大将军兼鸿胪卿上柱国殿前射生使清河郡开国公。英俊等官秩各有差。因留公及屈须弥施、英玉供奉射生，以殁野波、英俊勇冠三军，并令东随故太尉李光弼於太原。後邺郡瓦窑阵官军与安庆绪相逼，王思礼为其所败。贼势既盛，太尉与思礼相顾气索。殁野波、英俊勃然奋怒，遂直抵薄河，当锋击之，杀获二千馀人，贼众方退。太尉诸公睹而骇之，赏杂彩百匹，并以转分麾下，一无所纳，三军欣羡焉。殁野波居常谦谨，临事勇锐，战则先锋，前无强敌，捉生游奕，所向必摧，九节度之围安阳也，史思明悉众来救，殁野波以十五骑过河逆击之，并马刺倒者数人，生擒数十人。後击怀州，思明又自来救，{勿目}爽之际，侵轶柴篱。殁野波领甲骑三十御之，贼军三千人，一时摧败。真卿之弃平原也，殁野波为贼骑将，缓策不追，及闻渡河，然始奔蹑，是以得脱於难，平原人至今称之。英俊瞪视眈眈，姿气雄果，发劲矢，持大枪，嶷然万众之中，左右驰突，无不辟易而退。尝随太尉讨思明於河阳，贼骁骑万馀，於中阐城索斗将，莫敢应者。英俊挺身奔击之，应枪落者二十馀人。英俊被枪刺颊，贯喉而出，摆首而去之，犹杀二人而还，太尉壮焉，遂以从父兄子妻之。故天下之言勇者，以殁野波、英俊兄弟为称首。广德元年，上幸陕州，公之诸子皆当扈从。公以体貌环硕，难於举动，方与之死诀。殁野波妻为公介马，扶奔华州。公虑不免，谓左右曰：“我若为贼所得，无累我儿子乎？汝曹何不杀我？”众人感惧，叫然皆哭，遂竭力公，至於行在。上深嗟赏之，方极尊荣，以终宴喜。上天不惠，以二年青龙甲辰冬十有一月二十日甲寅，感肺疾薨於上都胜业坊之私第，春秋七十有五。亲事左右，莫不面截耳以哭。初凌霄之难，公实援立；水之屯，公亲总统。上之反正，父子从焉。帝畴厥功，遂有开府仪同三司兼夏州都督之赠。夫人清河郡太夫人交河石氏，左卫中郎将珍之孙，左金吾卫大将军三奴之女。温敏淑惠，柔明端雅，有女师母仪之德。克懋於家，不幸遘疾，以天宝十五载春三月八日，先公而薨。永泰元年春二月十日壬申，与公合於万年县之长乐原，礼也。呜呼！公以沈果之姿，抗英威之志。降精昴宿，炳粹天街，忠肃表於生知，义勇形於造次。属国家多难，沦胥以，壮一心而来事我君，贯四时而不改柯叶。义方恳到，相摧於契阔之中；臣节激昂，三见於危亡之际。天子感焉，既受腹心之托；禁旅资焉，俱列爪牙之地。勋庸克茂，声问修归，丛彩衣於玉帐之前，罗五戟於一门之内，不其盛矣！昔萧相国举宗佐命，金日单七叶珥貂，望古俦今，可谓同德。其孤等穷人孺慕，靡所哀，聿求不腆之辞，庶播无疆之美。铭曰：
    北方之强欤，十有二姓强哉矫。部落之雄者，康执兵柄缅乎眇。特进诞生兮，实登邦政德不扰。暾女灭国兮，乌苏不竟愠群小。三滨九死兮，举族致命丹心。一门万石兮，彰厥诚敬皇恩。生为忠臣兮，後有馀庆其不夭。家有孝子兮，严亲翊圣王之爪。乃立丰碑兮，百代遗咏鸿名表。忠孝之际兮，於斯为盛远图。
    ●卷三百四十三
    ☆颜真卿（八）
    ○有唐开认仪同三司行尚书右丞相上柱国赠太尉广平文贞公宋公神道碑铭
    於戏！逆鳞靡刂上，匡救之义深；守死不回，人臣之致极。况乎文包风雅，道济生灵，建一言而天下倚平，含九德而三光式序。超无友而独立者，其惟广平公乎？公讳，字（阙二字）邢州南和人。其先出於殷王元子。七代祖弁，魏吏部尚书，袭列人子。祖钦道，北齐黄门侍郎。并事迹崇高，各见本传。高祖元节，定州田曹。曾祖宏俊，大理丞。祖务本，皇栎阳令。父元抚，卫州司户，赠户部尚书。自田曹至於尚书，皆实浮於名，而位不充量，事见许公苏所撰《神道碑》。公七岁能属文，一遍诵《鹏鸟赋》。丁尚书认君忧，水浆绝口者五日。八九岁时，尝梦大鸟衔书，吐公口中，公吞之，遂乘而直上。倏忽惊寤，犹若下在胸间，自後藻思日新，襟怀益爽。年十六七时，或读《易》旷时不精，公迟而览之，自亥及寅，精义必究。明年进士高第，补上党尉，转王屋主簿。相国苏味道为侍御史出使，精择判官，奏公为介。公作《长松篇》以自兴，《梅花赋》以激时，苏深赏叹之，曰：“真王佐才也！”转合宫尉。长寿三年从调，判入高等，有司特闻，天后亲问所欲。公以代为唐臣，不求荣达，诡奏云：“家本山东，愿得魏之一吏。”遂手诏授录事参军，拜舞趋出。后异而召还，又手诏拜监察御史里行。寻丁齐国太夫人忧，服阕，筑室反耕，志图不起。俄而即真，迁殿中侍御史。同列有博於台中者，将责名品而黜之，博者惶恐自匿。翌日，公独正辞引过。天后悦而释之。迁天官员外郎、凤阁舍人、御史中丞，乃谓所亲曰：“吾比欲优游自免，不图要近。骤至於斯，其敢废所职乎？”乃悉心纳忠，无所回避。时张易之、昌宗兄弟，席宠胁权，天下侧目。公危冠入奏，奋不顾身，天后失色，苍黄欲起。公叩头流血，誓以死争。拾遗李邕奏曰：“陛下坐则天下安，起则天下危。”内史令敕公出，公曰：“天颜咫尺，亲奉德音。不劳宰臣，擅宣王命。”词气慷慨，左右震悚。遂俱摄诣台，庭立切责，二竖股栗气索，不敢仰视。自朝至於日昃，敕使驰救之，公不得已而罢。又令诣公谢罪，公拒之。後有惨恤，二竖来吊，公辞曰：“贵近不宜与执法通同。”假满，朝士慰公。二竖又欲序进，公举板迎揖之，不得成礼而去。神龙之兴复也，公实佐其谋，及当畴庸，让而不受，曰：“清宫问罪，事出五王。祀夏中兴，功归明主。非曰逃赏，谁敢贪天？”俄拜朝散大夫吏部侍郎兼谏议大夫，迁黄门侍郎。尝遇梁王武三思於朝，三思方欲言事，公正色谓之曰：“当今复子明辟，王宜以侯就第，何得尚干朝政？”三思惭惧而退，请急累月。俄而兼摄尚书左丞。中宗将幸西蜀，深虞北鄙，乃兼检校并州大都督府长史，又改兼贝州刺史。与数人同辞，三思独揖公住，公顾谓之曰：“诸人已出，不可独留。”遂揖之而去。属年谷不登，国租罢入。三思食邑，公悉蠲之。既屡挫其锋，亦处之自若。俄而真拜，转杭州，又复迁相州，寻入为洛州长史。唐隆初拜吏部尚书同中书门下三品，粤五日兼右庶子，寻加银青光禄大夫。元宗之在储闱，镇国太平长公主潜谋废立，尝於光范门内坐步檐中，讽宰臣以此旨，诸相失色，莫敢先言。公盛气诘之曰：“东宫有大功，宗庙社稷主也。安得异议？”遂奏妇人干政，恐生祸阶，请不乏朝谒。俄而男又纵横，公奏之，繇是贬楚州刺史，主亦竟以凶终。无何，复拜银青，历魏、衮、冀三州兼河北按察使。寻迁幽州都督兼御史大夫，复为魏州，入为国子祭酒、东都留守。开元二年寻拜御史大夫兼京兆尹，贬睦州刺史。转广州都督，充按察经略讨击使，又兼御史大夫，特许便宜从事。前是首领桀骜，多据洞不宾，公之下车，无敢不{艹既}。彼之风俗，竞趋苟简，茅茨竹檐，比屋鳞次，火灾岁起，煨烬无馀。公教之度材，变以陶弋，千甍齐翼，万堵皆兴，於今赖焉，燕国公张说著为《碑颂》。无何，使中官杨思勖召公，公拜恩而就马便行，在路竟不交一言。思勖以将军贵幸，泣诉於帝，帝嗟叹久之。拜刑部尚书。四年迁吏部兼黄门监，监修国史。五年改号侍中。明年，驾幸东都。至三崤，驰道险隘，行不得前，河南尹李朝隐、知顿使中丞王怡并坐当降黜。公奏曰：“必若致罪二臣，将来必受其弊。”遂命公舍之，曰：“陛下责之，以臣免之，是过归於上。恩由於下。臣请使且待罪，然後俾其复职。”上嘉而从之。元宗尝命公名诸皇子及公主邑号，既而又令各定一美名。公奏称：“七子均养，鸠之德，锡以名号，不宜有殊。若母宠子爱，恐非正家之道、王化所宜。”元宗悦而从之。八年拜开府仪同三司，进爵广平郡开国公，策勋上柱国。狂竖权梁山构逆长安，有司深探其狱，敕公按覆。如京兆司录李如璧等百馀家，皆以借宅假器，悉当连坐。公以婚姻假借，天下大同，至於京城，其例尤众。知情即是同反，无罪不合论辜，凶渠之外，一切原免，天下欣服焉。中书令河东张公，杰出将明之材，独运庙堂之上。镜机朗澈，见事风生，求公规模，悉阅堂案。每至危言谠议，执正守中，未尝不废卷失声，汗流浃背。其为通贤所服也如此。十三年，驾幸东都，以公为西京留守。公极言得失，无有所隐。元宗感悦，制曰：“所奏之言，置之座右，出入观省，以诫终身。”因赐彩物二百匹。明年又兼吏部，十七年拜尚书右丞相。雅善戏谑，不常矜庄，与故户部尚书王睃为莫逆之友，晚而弥笃。凡所谈谐，人辄疏取。端五日蒙赐锺乳，命医归炼，或以为上药异味，不宜委之。公曰：“推诚求信，犹惧不应，猜以待人，信其可得？”闻者惭退。二十一年抗疏告老，至于再三，手诏优许，遂特给全禄，赐绢五百匹，还东京。公以为大臣归休，不宜关通人事，遂杜绝宾客。其年，驾幸洛阳。公迎拜道左，元宗亲驻龙跸，使荣王琬劳问者数四。自後中使往来，赏赍不绝，方崇乞言之典，以极师臣之敬。二十五年仲冬月十九日，寝疾薨於东都明教里第，享年七十五。天下失声，元宗震悼，追赠太尉，谥曰文贞公。赙物米粟，常数有加，丧葬官供，仍诏河南少尹崔释之充监护使。夫人齐国夫人博陵崔氏，沧州长史艺之女。淑慎严整，高明柔克，训诸屯而慈且有威，佐丞相而德无违者。门内之理，一以见咨，蹑公而殁，允终偕老。呜呼！公有七子：复，同州司功，先公而卒，，尚书郎太仆少卿。尚，汉东太守。浑，职方郎中、谏议大夫、御史中丞、东京畿采访使、太子左谕德。恕，都官郎中、延原少尹。华，判入高等，登封尉、尉氏令。衡，右散骑常侍兼御史中丞河南节度行军司马。或肃或，或哲或谋，克笃前烈，以休令闻。以戊寅岁五月二十九日，虔奉遗约，归葬公於沙河县太尉乡丞相原之先茔，夫人合而焉，礼也。惟公间气降神，应期杰出，生知礼度，天纵才明。玉立殿天子之拜，介然秉大臣之节。震电凭怒，谠言而不有厥躬；鼎镬沸前，临事而义形於色。蠢迪检押，难常情之所易；志深直谅，易古人之所难。外其身而富贵不离，行其道而死生勿替。非夫含一之德，格於皇天。不二之心，形於造次，则何以异是乎？允所谓振古之元龟、皇王之威宝者矣！且夫公之德烈，充塞寰；公之谋猷，著明日月。大历五年冬十二月，孙俨惧遗盛美，不远求蒙。以真卿天禄校文，叨太仆之下列；宪台执简，承谕德之深知。虽青史传信，实录已编於方册；而丰碑勒铭，表墓愿备於论撰。谨凭吏部员外郎卢亻巽所上行状，略陈万一，多恨阙遗。其辞曰：
    天命元鸟，降而生商。汤孙之绪，微子分疆。词招正则，尉翼文皇。吏部黄门，纷纶耿光。忠贤世出，信史相望。笃生丞相，祚我有唐。文明纯嘏，毅烈坚刚。恒卫间气，星辰降芒。嶷然山立，铿尔金锵。忠孝之盛，人伦纪纲。垂髫能文，梦鸟发祥。通夕究《易》，冲龄擅场。胜冠结绶，历政洋洋。乃尉合宫，贰轺琅琅。赋嗤梅艳，篇美松长，苏公嗟称。才必佐王。满岁从调，试言高骧。登闻黼，骤列绣裳。迹天官，如圭如璋。司言凤阁，纶煌煌。乃作中丞，威棱莫当。志除凶狡，廷劾二张。天后愕眙，百寮震惶。公独凛然，出身激昂。义形言色，精贯穹苍。皇室中兴，嘉谟克彰。功成牢让，事轶屠羊。贰职选曹，谏议是匡。载清流品，屡奏封章。乃侍琐闱，时维夕郎。悉心纠正，庶绩咸康。三思睢盱，席宠干常。责之就第，惭惧靡亢。左曹摄辖，大卤於襄。兼刺贝邱，朋辞雁行。三思揖语，公独循墙。处之不怍，转旆於杭。既迁邺城，遂尹洛阳。乃作冢宰，︳谟庙堂。俄兼宫相，亟绾银黄。元宗登储，镇国是遑。潜谋废立，谣诼相翔。厥男挠政，累奏愆殃。聿临楚邦，氵存察冀方。总督幽蓟，翻飞国庠。亚相烈烈，尹京&lt;走黄&gt;々。旋临建德，莅南荒。俚帅感{艹既}，茅鸟是攘。张公颂德，隽咏《甘棠》，所忠来召，拜命即装。略无交言，帝用式臧。载司刑吏，八座抑扬。兼监黄枢，钧轴是将。匪躬蹇蹇，终始。乃拜仪同，允保障。河东阅故，汗洽流浆。狂竖犯阙，凶渠既&lt;片戈&gt;。命公覆狱，咸脱死亡。乃涉右揆，谠论泱泱。每谑王君，岂常矜庄。悬车告老，庶保康强。方崇馈，孤映缣缃。天不遗，萎哲坏梁。一人震悼，九有凄凉。市既罢贾，舂仍绝长。乃赠太尉，饰终礼滂。返葬沙河，羽仪央央。阖朝倾祖，河尹护丧。生荣死哀，行路感伤。令人孺慕，攀泣皇々。高坟崔嵬，钜鹿剧旁。森梢宰树，缭绕连冈。呈嗟广平，宅此不。孝孙翼翼，论撰靡忘。丰碑坚碣，万古訾相。
    ○朝议大夫赠梁州都督上柱国徐府君神道碑铭
    自古遭圣明而功不立，都卿相而名不称者，盖有之矣。其或荷丕构而继志不忘，在下位而能伸其道，克扬前烈，以承後昆，其唯徐君乎？君讳秀，（《唐书宰相世系表》作“”）东海郯人也。其先出於伯益，实掌舜虞，裔孙偃王，躬行仁义，遂因国命氏焉。厥後乐以文侍金门，犀以礼优尘榻，仙人寄傲於贤圣，伟长首冠於应刘，英达相仍，有自来矣。宋有中书侍郎逵之、司空羡之，兄秘书监钦之。钦之子尚书仆射中书令湛之，湛之生黄门侍郎聿之，聿之生齐太尉孝嗣，孝嗣生梁侍中绲，绲生陈五兵尚书君敕，君敕生丹阳尹温。自司空已还，四为上公，五降帝女。尹生隋民部侍郎唐赠秘书监讳恕，监生金紫光禄大夫右散骑常侍兼礼部尚书讳筠，尚书生库部郎中，万年令、太子詹事讳昕（《宰相世系表》云：“孝嗣生齐侍中绲，绲生陈常侍君敷，君敷生隋通事舍人荣，荣生尚食直长恕，恕生春官尚书枝江公筠，筠生昕。”），皆以盛德济美，垂於世家。君即詹事第三子也，幼而聪悟，笃学能属文，事继亲以孝称。十馀岁时，父友凤阁侍郎姚元崇示君五百字诗，一览便诵。姚公奇之，因谓纳言狄公曰：“徐子珠华玉洁，後但不知命何如耳？”年十五，为崇文生应举，考功员外郎沈期再试《东堂壁画赋》，公援翰立成，沈公骇异之，遂擢高第。调补幽都县尉，充相国尚书赵彦昭朔方节度判官。以事去职，又历蔡州参军，为御史宋遥关内覆囚判官。公锐精鞫讯，多所全活。宋公以为言，公正色谓之曰：“仆从祖父司刑卿天授中详理冤狱，振雪者七十馀家。今子孙犹困於襄陵，岂忍以束湿之事以自便也？”因顿首请去，宋谢而留之。无何，或讼冤於执事者，召公问状，则他判官之为也。宋欲别白旌公，公曰：“仆虽不材，岂可藉人之过以为已功乎？”论者休之。户部侍郎徐知仁请为招慰南蛮判官，奏课居最，转瀛州司法参军。侍御史赵颐贞辟宣慰判官，历湖州德清、长城、润州丹阳三县令。天宝二载春二月加朝散大夫，敕摄新安郡别驾，采访使齐汗、梁卿并奏为判官。六载秋七月拜临淮郡长史，加朝请大夫。九载夏四月除济南郡司马，加朝议大夫。十二载春三月拜信都郡长史，不幸感疾。天宝十三载秋七月九日，终於郡之官舍，春秋七十。公先世茔垅，宅於京师少陵原。詹事府君巡按河南，薨於洛，因葬於缑氏县西南大寇原。公启手足也，顾命其子今侍御史纟寅曰：“吾家代俭约，不欲华众。归全之後，其以布车一乘，虔先茔。”纟寅泣而奉之。及其葬也，茔小无便地，於次东马鞍山下得紫龙饮乳冈之原，龟筮从也。夫人南阳县君樊氏，户部尚书子盖之曾孙，袁州刺史文器之孙，庐江太守季节之女。仁孝柔明，於礼度，左右图史，雅善琴棋。中外孤弱，躬自收视，俾夫远近咸怀安之。春秋六十有八，弃堂帐於相州之安阳。天宝十五载秋八月十有四日，爰遵周公之典而合焉，礼也。广德二年春二月，皇帝有事於南郊，追赠君都督梁州诸军事梁州刺史、夫人南阳郡太君。盖以纟寅簪白笔於赤墀，董材赋於巴汉，是用有永锡之宠，纡[B14A]崇之命。哀荣之盛，不其至矣！
    君凡四为纲佐，六奉使轩，所至之邦，必闻异绩。举天下之政事，莫不资折中焉。性嗜清贫，室无长物，孤茕丛萃，皆仰於君。既婴沈痼之疾，绵历三载，纟寅请就上国之医，庶其逢吉。君曰：“阖门之资者寸禄也。今疾剧命也，吾不以一身易百口。”竟不从而殁，识者哀之。或谓君曰：“君奉养嫠姊，用度万钱；（阙一字）长诸姑，缣才五两。”姑见君（阙三字）笑而不答，退谓纟寅曰：“吾见其抚孤，不见其怨德。”教义之士，有以见其用心也。君恬淡寡欲，雅好摄生。在新安或指灵叟於洞，君斋心四日，弥入其阻而後觌之。讯其由来，陈思王东阁祭酒蒋凯也，说魏时事，历历可听。君稽首而蕲之，叟曰：“从我乎？必可度世。”君以王事靡盐，退而辞焉。比回顾，则为茅草矣。初君上计济南，展群祖之墓，松贾森然，微猷莫纪。留居论撰，时日以成，先德之不忘，ム是举也。呜呼！君体聪颖之上姿，恬旷之夷度，宽明足以济众，和义足以长人。口绝莠言，目无还视，立身先张仲之志，与朋服子路之言。内行可以质神明，清规可以励风俗。宜克享胡，荷天之龙，光辅乎汉之得人，高视乎周之列位。而道之将丧，命不偶时，屈舆骥於身前，堕岘碑於殁後。吁足叹也！《春秋》贵九世卿族，《汉史》称七叶珥貂，陪臣於下士卑僚，绝属於天潢戚里。岂比夫登台者四世，尚主者五人，於数朝之间，蝉联於百代之下，可同年而语矣？纟寅懿文懋学，峻节清标。天宝末，陷居贼中，为伪命连辟，辞疾不起。谋使家人与本朝通计，为部曲所发，遂遭禁诘，一日之中，议刑者数焉。俄而官军大至，贼党奔北，由是获免。乾元中，奉使巴渝，属段子璋构逆，流辈十人，皆被屠害。以纟寅高名，欲留同恶，期之以死，承剑不回。时诸道徵求，人不堪命，纟寅至之邦，必荷仁信，如期而毕，则（阙三字）将崇必复之矣，宁止当朝之望？碑铭功伐，敢坠斯文，其辞曰：
    益为帝虞，偃不异途。世表东海，其惟徐乎？或文或武，或哲或儒。休美後昆，厥德不孤。猗那都督，克懋远图。邦国四佐，轩六徂。树声长世，与道为徒。爰觌幽光，无宁集枯。（阙八字）仁义都尽，彭殇曷殊？所嗟人纪，莫展嘉谟。马鞍山北，龙乳冈隅。於焉崇，先志靡渝。丰碑崔嵬，宰树萦纡。（阙）沾濡（阙）
    ○中散大夫京兆尹汉阳郡太守赠太子少保鲜于公神道碑铭
    公讳向，字仲通，以字行，渔阳人也。其先出於殷太师，周武王封於朝鲜。子仲，食邑於于，因而受氏。汉有京兆尹[B14A]，[B14A]十二世孙康，後魏秦州刺史直阁将军武威郡公，忠於本朝，为齐神武所害。康元孙匡赞，隋冠氏长，义宁初通议大夫。匡赞生士简、士迪，并早孤，为叔父隆州刺史匡绍所育，因家於新政。士简、士迪皆魁岸英伟，以财雄巴蜀，招徕宾客，名动当时，郡中惮之，呼为北虏。士简生令徵，公之父也。倜傥豪杰，多奇画，尝倾万金之产，周济天下士大夫。与妻兄著作郎广汉严从Н殿中侍御史何千里俱以气概相高，不肯仁官，竟以寿终。天宝九载赠遂宁郡太守，广德元年又赠太常卿。
    公少好侠，以鹰犬射猎自娱，轻财尚气，果於然诺。年二十馀，尚未知书，太常切责之。县南有离堆山，斗入嘉陵江，形胜峻绝。公乃慷慨发愤，屏弃人事，凿石构室以居焉。励精为学，至以针钩其脸，使不得睡。读书好观大略，颇工文而不好为之。开元二十年，年近四十，举乡贡进士高第。二十六年调补益州新都尉，视事二十日，谢病去。二十七年，长史张宥奏充剑南采访支使，宥方谋拔安戎，独与公计画，幕中之事，一以咨公。司马章仇兼琼恶之，及代宥节度，乃移郡收公，月馀仍释之。俄令摄判使事，监越隽兵马，复奏充采访支使，尽护剑南军事。首尾二载，冒暑渡泸者凡一十八度。公秉操坚忮，吏人望而畏之。改授新繁尉，充山南西道采访支使。顷之，□南蛮动，琼请公往，以便宜从事。公戮其尤害者数人，蛮夏慑服。山南盗贼，旧多光火，公察其名居，悉倾巢穴，人到於今赖焉。俄拜左卫兵曹，例迁也。琼以两道采访节度使务，悉以委公。无何，摄监察御史，充剑南山南两道山泽使。迁大理评事，充西山督察使。天宝五载，户部侍郎兼御史大夫郭公虚已代琼节制，郭以庶务，一皆仗公。公素怀感激，竭诚受委，故幕府之事，无遗焉。六载拜监察御史。公诛羌豪董哥罗等数十人，以靖八州之地。郭公将图弱水西之八国，奏公入觐，元宗骇异之，即日拜尚书屯田员外郎兼侍御史蜀郡司马剑南行军司马。既略三河，收其八国，长驱至故洪州，与哥舒翰陇右官军相遇於横岭，鸣鼓而还。及郭公云亡，恸哭之曰：“公亡矣，吾无为为善乎？”初，郭公对攵天休，每荐公有文武之材，堪方面之寄，至是遂拜公为蜀郡大都督府长史兼御史中丞持节充剑南节度副大使，公当大任，既竭丹诚，射讨吐蕃摩弥城拔之，改洪州为保宁都护府，堑弱水为蕃汉之界，收户数十万，辟土千馀里。属恩敕命召，赴京师。至临皋驿，上令中贵人劳问，赐甲第一区，又锡名马，兼供御馔。俄拜司农卿，将不远而复。十一载拜京兆尹。公威名素重，处理刚严。公初善执事者，後为所忌。十二载遂贬邵阳郡司马，灌园筑室，以山泉琴酒自娱，赋诗百馀篇。俄移汉阳郡太守，下车闭阁，唯读《元经》以自适。不幸感疾，以十四载闰十有一月十有五日，终於官舍，春秋六十有二。十五载春正月，归葬於新政县嘉陵江之西岸先茔。宝应元年追赠卫尉卿，广德元年又赠太子少保。公凡著《坤枢》十卷、文集十卷，并为好事者所传。於戏！公负不羁之才，怀当世之志。方及知命，始擢一第，从宦十年，超登四岳。拔身巴江之下，自致青□之上。非夫璋特达，圣贤相遭，则何以凌厉沈浮，若斯之速？既而吉凶纠缠，庆吊相随，天卷排於贼臣，雄图屈於促景，有足悲矣！有子六人：仲曰：“赠左金吾卫郎将昊，随公陷於西洱河，力战而殁。季曰前乡贡明经晃，神清才秀，先公而卒，伯曰璧州刺史昱，克笃孝行，见称衣冠。公之捐馆也，万里迎丧，氵斥湍而皲瘃拔，段子章之称乱也，ト门逃贼，安亲而晨夕板舆。叔曰万州刺史炅，雅有父风，颇精吏道。肃宗之幸凤翔也，竭诚幕府，以佐公家。今上之命庶僚也，由华原之政，骤登省闼，作牧万州，政绩尤异，有诏迁秘书少监，寻又改牧巴州。幼曰青城尉晏，稚曰成都府参军景。皆保家之主，亦著令闻。公弟晋，字叔明，敦厚温敏，少以任侠闻。事公以悌称，与朋以信著。好读书而不为章句，精吏道而尤擅循良。再为法官，三秉天宪，二登郎署，一宰洛阳。从其兄之讨南蛮也，两军交战，仗忠信而必使其间；佐宁国之如回纥也，绝域奉辞，布皇明而皆得要领。肃宗[B14A]异，擢拜商州刺史。无何，超迁京兆尹。不十年而兄弟相代，论者伟之。永泰二年秋八月，有诏自太子左庶子复拜为邛州刺史兼御史中丞邛南八州都防御观察等使。真卿与公同在御史，亡兄国子司业允南、弟今江陵少尹允臧又与少尹同时台省，既接通家之欢，载敦世亲之好。以为徂谢永久，所存者徽猷；陵谷虽迁，不朽者金石。铭功篆美，敢坠所闻。其词曰：
    《洪范》垂休，系殷封周，鲜于身繇，派渔阳兮。世掌汉历，子孙舄奕，代有丕绩，Н定襄兮。冠氏促龄，二孙夙丁，隋官不宁，肇定疆兮。嘉陵淼淼，□台矫矫，降生京兆，为龙光兮。有武有文，刚严不群，克懋鸿勋，制惟梁兮。既靖巴蜀，既清辇毂，日闻启沃，播周行兮。结友不终，孤我深衷，如彼飞虫，反予&lt;片戈&gt;兮。邵阳典午，汉阳纡组，熟云心苦，坦行藏兮。天不遗，哲人其萎，反葬江湄，亘其伤兮。此令有裕，教忠有素，天介景祚，炽而昌兮。三世京尹，二子专城，一门载荣，馀庆彰兮。丰碑巍巍，盛业晖晖，举世是希，与天长兮。
    ○游击将军左领军卫大将军兼商州刺史武关防御使上柱国欧阳使君神道碑铭
    使君讳隹，字子隹，渤海人。其先出自帝颛顼高阳氏。汉有欧阳伯和，伯和孙高，高孙地馀，并列儒林。晋有坚石，著名文苑，贤达继轨，其来邈乎！六代祖僧宝，始自渤海徙居长沙。五代祖，陈山阳郡公。高祖纥，陈开府仪同三司、左屯卫大将军、交广等十九州诸军事广州刺史，袭山阳郡公，功业并著於前史。曾伯祖询，皇朝银青光禄大夫、给事中、率更令、崇贤馆学士，以词学德行，见重前朝，笔法孤标，垂名不朽。曾祖允，年十七以名门子入侍，见赏於太宗。十八加正议大夫鲁王傅，奉使和突厥，不拜虏廷，朝廷嘉之，回封南海郡公、施光二州刺史。祖谌，洛州巩县令。父机，汉州什邡令，以休懿传世，著闻於家邦。使君即什邡之第四子，志尚恬旷，颛精於《诗》、《易》、《春秋》，尤明吏术，所居则理。开元十八年解褐安西大都护府参军，充阳（集本作汤）嘉惠节度推勾官。外忧去职，服阕，补北庭大都护府户曹参军。节度使盖嘉运奏授金满令，仍充营田判官。以破贼功当迁，请回授幼弟孤侄者三人，教义者称之。二十九年，河西节度使奏授晋昌郡户曹参军，摄晋昌令。转张掖郡张掖令，摄司马知郡事。按吏赃罪，罪人诬讼於使司，百姓苗秀、康顺忠等三十人，皆截耳称冤，节度使王捶骇焉，奏与上考，转岳州长史。时属荒旱，人多莩馁，君以禄奉职田，并率官吏，食饿者千馀人。凡月馀，遂多全活。剑南节度使杨国忠奏知三峡转运，改衡阳郡长史，赐绯鱼袋。天宝末，羯胡作乱，统江湖之兵，先至南阳，加赐紫金鱼袋，充鲁炅南阳节度副使，摄淮南郡长史，充当郡防御使。时南阳为贼所围，诸将选懦，莫敢先救。至德元载，君以当郡防御士至新野芙蓉乡，遇贼合战，斩其将，犯围而入。炅壮而德之，贼围解，加游击将军左金吾卫中郎将兼南阳郡司马。迁右骁卫将军兼上洛郡太守，充武关防御使。肃宗降玺书云：“卿以特达之姿，抱殊常之略，武关防守，委卿一人。”属贼陷商於，复围南阳，君屯兵於淅川，以保人吏。逆贼悉力来攻，六十馀日，粮尽救绝，遂陷贼庭。贼将甘言怵君，令至城下以绐炅。君忠勇感激，舍生徇义，抗声谓炅曰：“凤翔诸将，已收长安。隹不能效死军前，辱大夫所使，愿大夫保守忠义，克终令图。”贼以兵刃殴君，君志气弥厉，因被执送洛阳。今天子收复两京，仅得脱祸，其事具向城令王潇《南阳记》。炅又奏君充节度兵马使，君遂辞疾不行，税驾於郑之别墅。君所居以清白廉慎，闻於朝廷。禄俸之馀，必亲族之贫者。先畴旧业，悉畀群从，一簪不私於其身。又常持诵《金刚净名经》，向逾三纪，不茹荤血者十年。至是无担石之储，而处顺安时，不改其度，盖澹如也，识者高焉。粤以上元二年秋九月十四日，寝疾而终，春秋六十有五。夫人高平徐氏，安西都护高平县公钦识之女，妇顺母仪，克明休德。以大历二年夏六月二十五日，终於岳州客舍，享年五十有六。其孤嵩Н中子仑、少子峰等，衔恤允穷，竭力襄事。以大历十年冬十月二十四日，合君Н夫人於荥泽县广武原，遵理命也。仑不远千里，泣而求蒙。敢述无愧之词，式扬不朽之烈。铭曰：
    猗那使君，世挹清芬。颛经饰吏，休有令闻。天子命我，参卿西军。骤迁大县，克懋殊勋。让行亲睦，耳截冤分。縻禄食饿，驰师解纷。孤城再色，罢卒益振。麾守商於，移兵淅。绸缪宸卷，天文。力尽寇多，师陷身屯。诡词绐贼，解路是群。脱祸归朝，义高天□。乞骸廷阙，税驾洧溱。志敦禅诵，茹绝膻荤。处顺齐终，聊乐我云。刻诸金石，永永不泯。
    ●卷三百四十四
    ☆颜真卿（九）
    ○银青光禄大夫海濮饶房睦台六州刺史上柱国汲郡开国公康使君神道碑铭
    君讯希铣，字南金。其先出於周，武王同母少弟卫康叔封之後也。《史记》云：“成王长，用事，举康叔为周司寇，赐卫宝祭器，以彰有德。”封子康伯，支庶有食邑於康者，遂以为氏。周代为卫大夫，至汉有东郡太守超，始居汲郡。超之裔孙魏强弩将军权，权生晋虎贲中郎将泰，泰生（阙）太守威，威生兰陵令、奋节将军翼，随晋元帝过江，为吴兴郡丞，因居乌程，事见山谦之《吴兴记》。翼生豫章太守镇，镇生征虏司马、建武将军钦信，钦信生宋晋熙王兵曹参军黯，黯生南台郎高，高生齐骠骑大将军孟真，孟真生梁散骑侍郎僧朗，僧朗生陈给事中、五兵尚书宗谔，为山阴令，子孙始居会稽，遂为郡人焉。曾祖孝范，江夏王府法曹、临海县令。祖英，隋齐王府骑曹、江宁县令，皇朝随郡王行军仓曹。父国安，明经高第，以硕学掌国子监，领三馆进士教之，策授右典戎卫录事参军，直崇文馆太学助教，迁博士白兽门内供奉、崇文馆学士，赠杭州长史。君即长史府君之叔子也。年十四，明经登第，补右内率府胄曹。应词藻宏丽举甲科，拜秘书省校书郎，转左金吾卫录事参军。应博通文吏举高第，授太府寺主簿，转丞。又应明於政理举，拜洛州河清令，加朝散大夫泾州司马、德州长史，转定州。属突厥侵轹，君以偏师抗之，迁海州刺史。上功，以敕书赐方岳绣袍一领、杂彩二百段。下车未几，诏择政术尤异者，察使奏公，恩制[B14A]异，迁濮州，加银青光禄大夫，累封汲郡开国公，策勋上柱国。转饶州，入为国子司业。以言事贬房州，转睦州，迁台州。所至之邦，必闻美政，开元初入计至京，抗表请致仕，元宗不许。仍留三年，请归乡，敕书[B14A]美，赐衣一袭，并杂彩等，仍给传驿至本州。冬十月二十有二日，不幸遘疾薨於会稽觉允里第，春秋七十一。夫人陈郡殷氏，太子中舍人闻礼之曾孙，右清道率令德之孙，洛州录事参军子恩之第五女。睿宗先天二年封丹阳郡夫人。公薨之年，殁於东都章善坊私第，春秋六十九。嗣子朝散大夫婺州司马袭汲郡公元瑛、会稽县男元瑾、宣州司士京兆府奉先尉会稽县男元、议郎前获嘉丞元瑰等，虔以天宝四载七月四日，窆於山阴县篱渚村之先茔，卜远日而合葬焉，礼也。呜呼！君负不器之姿，包周身之智，宽仁且惠，悫愿而恭。金玉其相，敬明其道，文意丽藻，二雅所。政事优长，百僚所则。尝撰《自古以来清白吏图》四卷，仍自为序赞，以见其志。宰相黄门侍郎韦承庆、中书舍人马吉甫等美而同述焉，盛行於世。赴海州时，君兄德言为右台侍御史，弟为偃师令，俱以词学擅名，时同请归乡拜扫，朝野荣之。与狄仁杰、岑羲、韦承庆、嗣立、元怀景、姚元崇友善，至是咸倾朝同赋诗以饯之，近代未有此比。君之四代祖至於大父，为诸王掾属者七人，历尚书郎、给事中、侍御史者二人。君之先君崇文学士府君有文集十卷，《注文选异义》二十卷、《汉书》十卷，自述文集二十卷。元昆修书学士显府君文集十卷，撰《词苑丽则》二十卷、《海藏连珠》三十卷、《累璧》十卷，侄秘书监集贤院侍讲学士（阙一字）元撰《周易异义》二十卷，秀州长史元瑰著《干禄宝黄》三十卷，侄刑部员外郎璀、男美原尉南华撰《代耕心镜》十卷，（阙六字）百二十卷。君之先君至南华，四代进士，登甲科者七人，举明经者一十三人，时君（阙五字）门颇盛美矣。君之女曰：“辨惠，县令陕郡长史郜象钅弋之妻。君之孙：台州司户参军（阙三字）先岁而卒；汾州司田参军真弼、德州平昌县令辅、崇元学生曙、怀州武陟尉忄詹、宣州南陵尉渭、乡贡明经纬纶，皆修身践言，敦诗说礼，绍承馀训，克禀义方。及君告老，邹自然、陈光璧、闾邱景、阳陶暹送至越州，邑子谢务迁、僧陆鉴、校书郎陈齐卿恒为文酒之会，论者休焉。惬求旧之念，崇乞言之礼，天乎不，其恨若何？大历十一年，元瑰（阙九字）乞愿言刊勒，惧没徽猷，求无愧之词，垂不朽之事，顾惟末学，曷足当仁？铭曰：
    汲公恂恂，德懋而淳。济济多士，东南有筠。缉熙代业，词章发身。佐军貔虎，内校麒麟。三擢昆玉，再司（阙二字）鹏翔海，骥展河溽。骤贰嘉州，锡命斯频。绣宠方岳，荣加绅。六登（阙一字）洽，胶庠（阙六字）华墓表申。（阙二字）见节，文昭友仁。悬车告老，衣锦颐神。连璧袭懿，梓泽齐彬。馈未济，舂遽沦。朝廷惋悼，远近悲辛。季子象贤，恐惧郁堙。嘉猷鸿伐，千秋不泯。
    ○京兆尹御史中丞梓遂杭三州刺史剑南东川节度使杜公神道碑铭
    征镇四出，凿门之寄崇；邦畿千里，内史之官最。非夫任均周、召，名轶赵、张，则何以展心膂之谋、光[A13J]之制者矣？公讳济，字应物，京兆杜陵人。晋征南大将军、当阳侯元凯十四代孙，周礼部侍郎、殿内监、甘棠公懿之来孙，隋符玺郎乾之元孙，皇朝度支员外、主客郎中续之曾孙，朝散大夫明堂丞、赠润州刺史知让之孙，高陵令、赠太子少保惠之第三子也。器识通简，履怀坦易，以文饰吏，用晦而明。逗机而举无遗，莅事而照有馀地。早岁以寝郎从调，书判超等，为李吏部彭年所赏，补梁州南郑主簿。州主司马垂为山南西道采访使，引在幕下。俄丁内艰，终制，转许州长社尉。杨光都督陇西，奏公为法曹；皇甫先采访江西，奏公为推官。授大理司直，摄殿中侍御史，赐绯鱼袋。寻正除殿中，俄宰县。相国李岘尹京兆，奏公为渭南尉；仆射裴冕为剑南节度，奏公为成都令。迁绵州刺史，赐紫金鱼袋。属徐知道作乱，使裨将曹怀信招公，公执以归朝。除户部郎中，加朝散大夫。广德中检校驾部郎中上柱国。公善与人交，於严武情均莫逆，武再充剑南节度，为武行军司马。郭英之代武也，矫宣恩命，毁元宗宫为节度使宅。公惊其异谋，移疾不视事。今司空冀国公崔宁既诛英，请知使事，公坚卧不起，仍俾通泉令。今前殿中侍御史韦都兵密使家僮，潜表事实。大历初，杜鸿渐分蜀为东西川，公为副元帅判官，知东川节度。拜大中大夫、绵剑梓遂渝合龙普等州都防御使、梓州刺史兼御史中丞。公以威信驭戎，宽明莅俗，克念八州之地，绥靖两川之人。朝廷嘉之，寻拜东川节度使。俄而移军，复为遂州都督。徵拜给事中，间岁拜京兆少尹，明日迁京兆尹。出为杭州刺史，不逾周岁，风化大行。不幸感疾，又闻代到，请寻医於晋陵。以大历十二年岁次丁巳秋七月二日辛亥，薨於常州之别馆，春秋五十有八。夫人京兆韦氏曰：“平仲，房州刺史景骏之孙，礼部尚书琅琊王邱之外孙，太子中舍迪之第三女也。精识高明，正家柔克，移天有干夫之蛊，宜室多绥族之仁。六姻称其壶则，四德被於彤管。生五子四女。而公即世，夫人书哭茹毒，星言割哀。留子婿秘书省校书郎范阳卢少康Н四子匡陟缉宁家残，独与子杨匍匐万里，以祗护丧榇。冬十一月至上都，二十四日壬申，虔窆公於万年县洪原乡之少陵原，先茔也。仍自为祭文以抒意，其略曰：“周旋吴蜀，备历艰危。不陷寇难，赖君携持。一朝孤立，更复何依？鱼失水而鳞悴，树无根而叶萎。”词理精婉，才情恳到，闻者伤愍焉，於戏！公以杰俊之材，当艰虞之际，伸其智略，宣力盛时。颉颃鸳鹭之间，总统龙犀之节，旋登琐闼，骤陟尹畿。方当高衢，升凌台序，而一麾出守，锻翮江皋。竟吉往而凶归，赍此志而殁地；吾道よ矣！真卿何幸，得忝维私？未终倚玉之欢，遽切据梧之恨，吁足痛也！铭曰：
    杜侯峨峨，令闻猗那。其用於世，为猷匪他。理称易简，政绝烦苛。州县发迹，□霄切摩。化存江浒，威肃岷れ。巴蜀靖谧，精诚孔多。琐闱久拜，亚尹遄过。始陟京兆，旋移浙河。云如不吊，遘此凶瘥？哲妇哭昼，护丧奔波。於先垄，映蔚条柯。曷用表德？勒铭坟阿。
    ○和政公主神道碑
    《诗》美下降，《传》书筑馆，贵春中礼，载籍称焉。汉魏已还，寂寥罕嗣，以荡陵德，则维其常。皇唐勃兴，王道丕变。平阳起娘子之军於司竹，襄城行匹庶之礼於宋公，常乐纟匡复之师於武后，皆前古之所未有。其或生知礼乐，周旋法度，躬行妇道，以懋大伦，克顺天经，光昭懿烈，名言之所莫究，书记之所未闻，聚众美於一身，邻太虚而独立者，其唯和政公主乎？公主姓李氏。陇西成纪人。皇唐元宗至道大圣大明孝皇帝之孙，肃宗文明武德大圣大宣孝皇帝之第二女。帝女之崇，於斯为盛。今天子之同母妹也，母曰章敬皇太后。后之在襁褓也，后父赠太尉吴君曰令，尝游官蜀中，使道士勾规占之。规惊起曰：“此女贵不可言。是生二子，男为人君，女为公主，嫁於柳氏。”其後竟配肃宗，生今上及公主。神所命也，厥惟旧哉？公主三岁而孤，即能孺慕，育於储妃韦氏。纯孝过人，幼而聪惠，长而韶敏。华秀整，令德芬馨，婉意发於天姿，肃雍形於鉴寐。奉今上以悌道，事韦妃如所生，繇是特为肃宗之所赏爱。至若左右图史，开示佛经，金石丝竹之音，缋画工巧之事，耳目之所闻见，心灵之所领略，莫不一览悬解，终身不忘。天宝九载春三月既望，封和政公主，降於河东柳潭，既笄之三载矣。潭，周太保敏之五代孙，皇蕲州刺史怀素之曾孙，赠秘书监岑之第四子。衣冠地胄，辉映当朝。初以美秀承家，中以名声华国，道胜而贵能下善，谦尊而休有烈光，士林伟之。解褐左内率府胄曹，转颖王府户曹、陈留郡司功参军。以人门第一，选尚公主，拜太子洗马。亦既好合，雅相敬贵。虽柳侯秉彝有度，能降帝女之心，而公主率履由衷，每抗古人之节。故宗族胥睦，不独亲其亲；先後大同，莫敢私其子。伯姒宏农杨氏，太真姊，务华采。公主服无金翠之饰，居有冰雪之容。每至朔月六参，朝天旅进，嫣然班叙之内，迥出神仙之表，亦非希企之所及也。Н凶羯乱常，潼关不守，元宗幸蜀，妃后骏奔。姊曰宁国公主，孀嫠屏居，谁或讣告，乃弃其三子，取其夫之乘以乘之。柳侯徒行，公主愧焉，下而同趋者日且百里。每臻坎险，必先济宁国，而後从之。柳侯辞，公主曰：“我若先涉，脱有危急，不能俱全，则弃我市矣。”柳侯感叹，躬负薪之役，公主怡然，亲友馈饩之事，竭力供侍。潭兄澄之妻，杨贵妃之市也，贵幸前朝，势倾天下，公主交无讠黩。思未绸缪，杨且云亡，以孤见托，马嵬之役，无噍类焉。感其一言，悉力营赡，男登服冕之位，女获乘龙之匹。出入存恤，过於已子，虽其密亲，罔或能辨。柳之亲昵，伯仲姑市，隐亻亲将迎，唯恐不至。纠逖疏属，抚循嫠，繇内及外，终始如一。孤穷满目，荣翠殊伦，居薄推厚，未尝懈倦。衣服饮食等，无有差互，或未周婴孩罔及。每至伏腊，礻勺祠蒸尝，必具礼衣花钗之饰，以躬中馈堂室之奠。岂无婢使，式燕孙谋，姿性纯俭，不以迄成。先圣休之，宝书清问。秋八月，元宗至蜀，仍旧邑而册公主，以潭为驸马都尉、银青光禄大夫、太仆卿。属狂将兴祸，称兵向阙，元宗亲御，临视诛讨。驸马率领家竖折冲张义童等斗於门中，公主及宁国彀弓迭进。驸马乘胜突刃，所向无前，斩馘擒生，殆逾五十。节使时宰，具以表闻，元宗自系诰示，先帝恳让莫当，策勋遂寝。今上之为元帅也，躬擐甲胄，率先将卒，举两京若拾遗，摧凶寇如振槁。劳旋方及，帑藏其空。公主贸迁有无，亿则屡中，（阙）赢优而数逾千万。惧不给，悉畀县官，论者难之。肃宗弥留，众皆迭侍，主独赡奉，不已於旁。帝有间，[B242]而谓之曰：“汝之纯孝，乃能至是！”遂赉庄一区，帝爱季女曰宝真，公主因奏曰：“八妹未有，请以赐之。”泣而谏焉，哀动左右。西陵迁窆，上戒主曰：“凡厥亲身之物，必诚必信，勿之悔焉。”主罄家有无，以邑入千万潜羡经费，上深感叹焉。上既宅亮阴，未忍临政。人之疾苦，事之得失，岂尝私谒，动必以闻，上敬异之，朝廷赖焉。广德元年冬，上既东幸，主志期扈跸，回兵充斥，咫尺不通，因至荆南。尉荐诸将，方隅载谧，职贡以修，主有力焉，上之在陕，忧主匮乏，乃命中使屡敕节度及转运使，随主所须，务令肃给。主以国用空罄，退而叹曰：“吾方竭家财以资战士，其能饕餮，首冒国经？”唯请名香数斤，赋於佛寺，为主祈福而已。王公戚属，相携而至者，蓝缕腻囊，襁负鳞次，竭其（阙）斧，亲自赡恤，聚而泣之，悲感行路。初次商於，顿於传置，群盗猬起，奄哗译亭，呼而犒之，晓以祸福，一言革面，愿比家矣。之死靡他，至今犹在，缅惟罔极，无所哀。从母薛氏，遗孤数四，分宅居之，皆俾成立。莱莘兄弟，尽列通班；二女有行，克配良士。主之慈忠，悉皆若是。亲临稼穑，躬俭节用，不惮烦缛，雅好组纟川，驸马裳衣，必亲裁纟失，爰及子女，罔衣绮纨，绽新皆成主手。每加训诲，蠢迪检押。广德二载春二月，归於上都。诸主高会，议际夫党，觌其亲族。多旷周旋，咸以为时经百罹，粗略可也。主抗词曰：“女之移天，遂成他族。怙贵长傲，何以律人？上方理定，闻必不悦。”诸主蹶然，竞崇讨习。礼之降杀，亲之薄厚，翕然一变，职主之由。夏六月，才生魄。属边候不谨，烽及京师，城中震惊，圜视无色。主既弥月，体未甚安，曰：“事亟矣！其入言之。”驸马请间，主曰：“吾业已行矣，驸马独无兄乎？”因乘檐子，直至寝殿，乃悉索阙遗，备陈利病以奏之，上欣然嘉纳。所言未究，傍或员来，因尔退归，迟明诞育，展转怊怅，不能弭忘。时属炎，热疾有加，圣情忧轸，起坐失次，天医内官，相继旁午。彼苍不惠，以其月二十有五日辛卯，薨於常乐坊之私第，春秋三十有六。呜呼！皇上友爱天深，痛毒兼至，砉然一叫，声泪俱咽。哀动木石，岂伊人伦？涟涟孔怀，如失於臂。曰余此妹，国之鸿宝，方期（阙）云如何&lt;疒里&gt;，祝降时丧？天实为之，胡宁忍予？乃辍朝三日，命京兆尹监护丧事，一以官供，务从优厚。柳侯掐膺永悼，气索神伤，心苦而忽然忘生，泣尽而继之以血。况乎？五男三女，或龀或孩呼阿母而哭无常声，吁昊天而仁覆永绝。哺以滋旨，嗌而莫就，其为酷痛，曷愈於斯？以是思哀，哀可知矣！自朝及野，知与不知，闻之失声，罔不震悼。栈有青牛，素服辕轭，主之薨也，踣地哀鸣，仰天屑泪，三日不饣未。畜犹若是，臣仆可知。主之将薨，驭马先殒，捐馆之夕，见梦别墅，乘之周麾，偏劳遗，俾屏不逮。田客兼从数骑，久已云亡，众皆惊起，仿佛犹见。虽所凭则厚，而精气何多？主於驸马，大义敦肃，不恃亻见天之贵，每极家人之礼。驸马雅性夷简，恬於名利，愿究卫生之经，庶臻久视之道。主志深婉顺，始慕真宗，故於他时，并受法。尝谓之曰：“《易》崇积善，《诗》贵起予。不以忠孝数事，迭相告勖者，则心有歉焉。”率而行之，曷尝废坠。又以为死生恒理，先後之间，若幸启手足，必当衤遂我以道服，瘗我於支提。往来行言，时见存恤，则所怀足矣。子若不讳，我若殁身未亡，洒扫茔陇，出入窀穸，奉君周旋。噫嘻！於斯之时，以为谑浪，岂悟今者，皆符昔言！有司奉诏，将厚其礼，驸马疏陈，皆蒙允许。粤以秋八月十九日甲申，Н其男试太常少卿赐紫金鱼袋晟、鸿胪少卿晕、试秘书丞赐紫金鱼袋杲、试殿中丞昱Н子三女等，虔窆公主於万年县义丰之铜人原，从理命也。於乎！《风》咏歌衣，史称彤管，纤微之善，载籍犹称。况乎七叶帝女，分形归妹，贵能上下，忠以导躬，德言容功之四美，服女师母仪之训。订之绵古，孰与我京？昔马迁著记，谓之实录，有道见述，亦云无愧。某学於旧史，少识前载，历考长代跋彼（疑）之盛，未有如公主者焉。虽则家风，每挹如宾之敬；而勤崇垂懿，敢忘传信之辞。铭曰：
    矣公主，元元之绪。圣皇之孙，肃宗之女。今上之妹，生人之矩。德言容功，义仁孝忠。温良恭俭，敬让宏通。率履弗越，高明有融。下嫁於柳，猗那自久。金石著明，琴瑟斯友。家道以正，人伦斯厚。凤凰于飞，梧桐是依。雍々喈喈，福禄攸归。和乐既孺，德音莫违。麟之趾定，振振子姓。方绍母师，奄摧邦令。一人痛毒，九有违咏。诏葬於何？铜人之阿。支提郁起，宰树谁过？空馀好合，来往滂沲。
    ○杭州钱塘县丞殷府君夫人颜君神道碣铭
    君号真定，琅琊临沂人。北齐黄门侍郎之推府君之元孙，皇朝秦王记室思鲁府君之曾孙，著作郎、宏文崇贤学士勤礼府君之孙，皇曹王侍读、赠华州刺史昭甫府君之季女，钱塘丞殷履直之妻也。聪惠明达，发乎天性；孝仁敬让，迥出人表。精究国史，博通礼经，问无不知，德无不备。其在家也，九族仰其壶仪；其移天也，六姻赖其任恤。天后当宁，旁求女史。太夫人殷氏，以彤管之才，膺大家之选，召置左右，不遑顾复。二弟曰秘书监元孙府君、太子少保惟贞府君，藐焉始孩，倾隔怙恃。君躬自诲育，教之《诗》、《书》，悉擅大名，皆君力也。叔父吏部郎中敬仲府君为酷吏所诬，君率二妹宜芳令裴安期妻、司业岑献妻割耳诉冤，因获减死。又诞男成已，而左耳缺焉。君有三子：长曰武康丞嘉绍，尤工小篆，为寸字飞白，劲利绝伦。绍子婿郎中柳芳，今之良史；芳子太乐令冕，幼立盛名。次曰处士齐望，有成人之姿。幼曰晋州长史成已。雅善填书，兼综才艺，鸣谦勇退，不登清秩。每与文士族祖、武平一、吕因、李嘏、陈齐卿、族舅&lt;厂干&gt;朝、内弟曜卿、允南、姨弟刘璀、族弟寅同赋诗，多擅警绝之句。六女：长适李氏，生安陆令铨，孝养於君。次适王元淑，著《汉春秋》。次适蔡九言，生燕学生（阙）为当代之冠。次适颜昭粹，粹女适司勋郎（阙）才器为海内（阙）扬钦生濯季淮。幼适我兄阙疑，仁亲友悌，有（阙）度为尼感殊（阙）慈明及女娉。真卿童孺时，特蒙君教言辞音剖（阙）延寿《王孙赋》、崔氏《飞龙篇》、江淹《造化篇》、《五都赋》，不幸开元二十五年秋七月有五日，以随牒终於成已尉氏尉之公馆，享年八十四。粤以明年春正月，合於东京万安山之王宝原，礼也。呜呼！君全德内充，慈仁外被，才明可以升博士，法度可以律母师。虽偕老不俱，无石鱼轩之贵；而长筵律庆，多锵凤乘龙之欢，於足云也！真卿不敏，夙承诲诱，追深仁而莫逮，谋不朽其庶兹。铭曰：
    於惟我姑，德盛才亻无。受深伦育，耳割冤苏。惠及疏贱，仁涵朽枯。子孙宴喜，龙凤相趋。教我音辞，王孙五都。期颐未究，人世俄殊。刻石坟阿，声流八区。
    ○唐故容州都督兼御史中丞本管经略使元君表墓碑铭（并序）
    呜呼！可惜哉元君！君讳结，字次山，皇家忠烈义激文武之直清臣也。盖後魏昭成皇帝孙曰常山王遵之十二代孙，自遵七叶，王公相继，著在史。高祖善，皇朝尚书都官郎中常山郡公。曾祖仁基，朝散大夫[B14A]信令，袭常山公。祖利贞，霍王府参军，随镇改襄州。父延祖，清净恬俭，历魏成主簿、延唐丞。思闲辄自引去，以鲁县商馀山多灵药，遂家焉。及终，门人谥曰太先生，宝应元年追赠左赞善大夫。
    君聪悟宏达，倜傥而不羁。十七始知书，乃授学於宗兄先生德秀。常著《说楚赋》三篇，中行子苏源明骇之曰：“子居今而作真淳之语，难哉！然世自浇浮，何伤元子？”天宝十二载举进士，作《文编》。礼部侍郎阳浚曰：“一第元子耳，有司得元子是赖。”遂登高第。及羯胡首乱，逃难於猗于洞，因招集邻里二百馀家奔襄阳，元宗异而徵之。值君移居溪，乃寝。乾元二年，李光弼拒史思明於河阳，肃宗欲幸河东，闻君有谋略，虚怀召问。君悉陈兵势，献《时议》三篇。上大悦曰：“卿果破贼，朕忧遂停。”乃拜君左金吾兵曹，摄监察御史，充山南东道节度参谋，仍於唐、邓、汝、蔡等州招缉义军。山棚高晃等率五千馀人，一时归附，大压贼境，於是思明挫锐，不敢南侵。前是泌南战士积骨者，君悉收瘗，刻石立表，命之曰哀邱。将吏感焉，无不勇励。玺书频降，威望日崇。时张瑾杀史於襄州，遣使请罪，君为奏闻，特蒙嘉纳，乃真拜君监察，仍授部将张远帆、田瀛等十数人将军。属荆南有专杀者，吕为节度使，辞以无兵。上曰：“元结有兵在泌阳。”乃拜君水部员外郎兼殿中侍御史，充节度判官。君起家十月，超拜至此，时论荣之。属道士申泰芝诬湖南防御使庞承鼎谋反，并判官吴子宜等皆被决杀，推官严郢坐流，俾君按覆。君建明承鼎，获免者百馀家。及卒，淮西节度使王仲鼎为贼所擒，裴茂与来交恶，远近危惧，莫敢谁何。君知节度观察使事，经八月，境内晏然。今上登极，节度使留後者例加封邑，君逊让不受，遂归养亲。特蒙[B14A]奖，乃拜著作郎。遂家於武昌之樊口，著《自释》以见意，其略曰：“少习静於商馀山，著《元子》十卷。兵起，逃难於猗于洞，著《猗于子》三篇。将家滨，乃自称浪士，著《浪说》七篇。及为郎，时人以浪者亦漫为官乎，遂见呼为漫郎，著《漫记》七篇。及家樊上，渔者戏谓之聱叟，（阙八字）又以君漫浪於人间，或谓之漫叟。”岁馀，上以君居贫，起家为道州刺史。州为西原贼所陷，人十无一，户才满千。君下车，行古人之政，二年间，归者万馀家，贼亦怀畏，不敢来犯。既受代，百姓诣阙，请立生祠，仍乞再留。观察使奏课第一，转容府都督兼侍御史本管经略使，仍请礼部侍郎张谓作《甘棠颂》以美之。容府自艰虞以来，所管皆固拒山谷，君单车入洞，亲自抚谕，六旬而收复八州。丁陈郡太夫人忧，百姓诣使请留。大历四年夏四月，拜左金吾卫将军兼御史中丞，管使如故。君矢死陈乞者再三，优诏裒许。七年正月朝就师，上深礼重，方加位秩，不幸遇疾，中使临问者相望。夏四月庚午，薨於永崇坊之旅馆，春秋五十，朝野震悼焉。二子以方、以明，能世其业，名虽著而官未立。以其年冬十一月壬寅，虔葬君於鲁山青岭泉陂原，礼也。
    呜呼！君其心古，其行古，其言古，躬是三者，而见重於今。虽拥旄麾幢，总戎於五岭之下；弥纶秉宪，对越於九重之上，不为不遇。然以君之才之德之美，竟不得专政方面，登翼泰阶，而感激者不能不为之太息也。君雅好山水，闻有胜绝，未尝不枉路登览而铭赞之。感中行见知之恩，及亡，至今分宅以恤其子，其不偷也多此类。中书舍人杨炎、常褒皆作碑志，以抒君之志业。故吏大足令刘褒、江华令瞿令问、故将张满、赵温、张协、王进兴等，感念恩旧，皆送哭以终葬；竭资鬻石，愿垂美以述诚。真卿不敏，常忝次山风义之末，尚存尽往，敢废无鬼之辞。铭曰：
    次山斌斌，王之荩臣。义烈刚劲，忠和俭勤。炳文华国，孔武宁屯。率性方直，秉心真纯。见危不挠，临难遗身。允矣全德，今之古人。奈何清贤，素志莫伸？群士立表，垂声不泯。
    ○京兆尹兼中丞杭州刺史剑南东川节度使杜公墓志铭
    九有无虞，行师贵於衽席；四方取则，钩钜资乎浩穰。谁其有之，则杜公其人矣！公讳济，字应物，京兆杜陵人。皇主客郎中续之曾孙，明堂令知让之孙，赠太子少保惠之第三子。姿度韶举，心灵敏达。在家必闻，既蕴睦亲之志；所居则化，多称不器之能。解褐南郑主簿，州主司马垂引在使幕，转长社尉、陇西法曹。皇甫亻先江西采访，奏为推官。授大理司直，摄殿中侍御史，赐绯鱼袋。寻正除殿中，历宰、渭南、成都三县、绵州刺史。赐紫金鱼袋、户部郎中，加朝散大夫。广德中检校驾部郎中上柱国，充严武剑南行军司马。杜鸿渐分蜀为东西川，以公为副元帅判官，知东川节度。拜大中大夫、绵剑梓遂都防御使、梓州刺史兼中丞。时寇盗充斥，公示以威信，八将之不陨，公之力焉。寻拜东川节度使，俄而移军，复为遂州都督。徵拜给事中，间岁拜京兆少尹，明日迁京兆尹。出为杭州刺史，公务清简，庭落若无吏焉。不幸感风疾，以大历十二年岁次丁巳秋七月二日辛亥，薨於常州之别馆，春秋五十有八。夫人京兆韦氏，太子中舍迪之第三女也。沈敏精深，高明柔克，干夫之蛊，以懋厥家。生五子四女。而公即世，夫人星言书哭，躬护榇彗。与子杨以冬十一月二十有四日壬申，归窆公於万年县洪原乡之少陵原，先茔也。呜呼！以公之志业才力，宜其振挥鳞翮，凌厉清浮，而命迮成山，功亏长世，吁足恨也！真卿忝居友婿，亟接周行，痛音徽之水隔，感存殁其何已！铭曰：蔼蔼禺禺，时维杜公。业光台省，政洽军戎。乃尹京兆，乃麾江东。帝方俟理，命则不融。内子护丧，哀哀送终。
    ○曹州司法参军秘书省丽正殿二学士殷君墓碣铭
    善父母之谓孝，睦昆友之谓悌，孝悌也者，其仁之本欤！经天纬地之谓文，博古知今之谓学业，文学也者，其德之蕴欤！谁其兼之？即我伯舅殷君其人矣。君讳践猷，字伯起，陈郡长平人。五代祖不害，以孝见《梁书》。高祖英童，周御正中大夫、麟趾学士。曾祖闻礼，唐太子中书舍人、宏文馆学士。祖令言，校书郎、淄川令。父子敬，太常博士、吴令。累叶皆以德行、名义、儒学、翰墨闻於前朝。君即吴县之元子，幼而聪悟绝伦，长而典礼不易，年十三，日诵《左传》二十五纸。读《稽圣传》一遍，亦诵之。博览群言，尤精《史记》、《汉书》、百家氏族之说，至於阴阳、数术、医方、刑法之流，无不该洞焉。与贺知章、陆象先、我伯父元孙、韦述友善，贺呼君为五总龟，以龟千年五聚，问无不知也。君性方正，志业淳深，识理清远，人皆望而服之。解褐杭州参军；刺史宋，以相国之重，简贵自居，无所推揖。每见君，必特加礼敬，凡政事之诿讠垂者，皆咨决焉。开元初，举文儒异等，授秘书省学士，寻改曹州司法参军、丽正殿学士。与韦述、袁晖同修王俭《今书七志》，及《群书四录》，流别铨次，皆折衷於君。与苏既入相，每引君询以当代之务。友于兄弟，群从宗党，必尽纟绥之恩。长妹兰陵郡太夫人，真卿先妣也，中年孀嫠，遗孤十人，未能自振。君悉心训奖，皆究恩意，故能长而有立。开元九年秋七月九日，有叔父临黄尉子元之丧，哀恸呕血，终於京师通化坊之私第。夫人兰陵萧氏，司空之元孙，括州司马宋国公兴宗之女，贤和齐肃，秉修礼度。能读《论语》、《周易》，泛观史传，率诸妇以和义，故闺范修睦焉。君之捐馆，以清白留遗，家道索然。夫人躬甘菲粝，劝勉桑穑，晏息晨兴，以率励僮仆，行之数岁，经费羡焉。教诲三子摄、寅、克齐等，皆克负荷。摄大斌令，克齐高平尉，为真卿河东覆屯军试判官，并不幸早世。寅聪达有精识，能继先父之业，有大名於天下。举宏词太子校书、永宁尉。杀谩吏，贬移澄城丞。久疾将殁，顾瞻太夫人，欲诀不忍。其子监察御史亮，年未志学，隐而潜[B242]之。及寅卒，斩指翦，於棺中，誓事太夫人。不敢渝常日，及有疾，不脱衣带者数年，故白燕巢於苫楣。乾元元年，太夫人季女适於州司马陆超，板舆随牒。俄而遘疾，三月朔日，终於超之官舍，春秋八十有一。龟筮未从，因权殡於三水，亮以校书郎迁寿安尉，为真卿荆南节度推官。广德二年十有二月，与弟今荥阳尉永，匍匐徒步，力护双榇，合君夫人於新安县之龙涧原三子茔，从理命也。呜呼！以君之才之美，被服纯行，加人数等，清修素业，为代元龟，竟不得赞皇极而叶彝伦，登泰阶而仪百辟，不其惜乎！嗟乎！仲尼圣者也，终於鲁司寇，而君官与之比；公明达者也，年才四十八，而君寿与之齐。岂圣贤之道，有遭遇乎？将运命之数，有穷通乎？兹小子所以献疑而述报施也。大历五年夏五月，真卿以恩宥刺抚於州，采石刻颂丹，寄碣於墓左。铭曰：
    殷之後昆，奕叶儒门，盛烈存兮。君能济美，於穆不已，明德尊兮。运促道长，身殁名扬，教义敦兮。合先窆，述遵理命，哀顺孙兮。高坟崔嵬，龙涧之隈，映鲜原兮。斯焉窆止，以望君子，慰营魂兮。
    ○祭侄季明文
    维乾元元年岁次戊戌九月庚午朔三日壬申，第十三叔银青光禄大夫使持节蒲州诸军事蒲州刺史上轻车都尉丹阳县开国侯真卿，以清酌庶羞，祭於亡侄赠赞善大夫季明之灵：惟尔挺生，夙标幼德，宗庙瑚连，阶庭兰玉。每慰人心，方期戬谷，何图逆贼间，称兵犯顺。尔父谒诚，常山作郡，余时受命，亦在平原。仁兄爱我，俾尔传言。尔既归止，爰开土门，土门既开，凶威大蹙。贼臣不救，孤城围逼，父陷子死，巢倾卵覆。天不悔祸，谁为荼毒？念尔遘残，百身何赎？呜呼哀哉！吾承天泽，移牧河东。泉明比者，再陷常山，携尔首榇，及兹同还。抚念摧切，震悼心颜。方俟远日，及尔幽宅，魂而有知，无嗟久客。呜呼哀哉！尚飨！
    ○祭伯父豪州刺史文
    维乾元元年岁次戊戌十月庚子朔廿一日庚申，第十三侄男银青光禄大夫使持节饶州诸军事饶州刺史上轻车都尉丹阳县开国侯真卿，敢昭告於亡伯故朝议大夫豪州刺史府君之灵曰：日者羯胡禄山，侵扰河洛，生灵涂炭，兵甲靡夷。二兄杲卿，任常山郡太守，忠义愤发，首开土门，擒斩逆竖，挫其凶慝，先盖授卫尉卿兼御史中丞。城孤援绝，身陷贼庭，圣朝哀荣，[B14A]赠太子太保。甥侄八人，季明、卢逖等被贼害者，并赠五品京官。嫂及儿女，皆被拘囚。睿略昭宣，宇宙清廓，脱於贼手，并得归京。真卿比在平原，遭罹凶逆，与杲卿同心协德，亦著微诚。二圣悯焉，授户部侍郎河北采访招讨使，又迁工部、宪部二尚书，再兼御史大夫，出为同、蒲、饶三州刺史。圣恩锡类，大父赠华州刺史。兄弟儿侄，尽蒙国恩。允南授膳部郎中，允臧授侍御史，威明试太仆丞，受太子洗马，顶授协律郎，烦授秘书省校书郎，赐绯鱼袋。泉明、颢、、颖等，并蒙迁改。一门之内，生死哀荣。真卿时赴饶州，至东京得申拜扫。又方远辞违，伏增感咽，谨以清酌庶羞之奠，以伯母河南县君元氏配。尚飨！
    ●卷三百四十五
    ☆张巡
    巡字巡，邓州南阳人，（《旧唐书》云“蒲州河东人”，又《乐史》、《太平寰宇记》亦云：“巡，蒲州河东人。”）开元末擢进士第三，以书判拔萃入等。天宝中由通事舍人出为清河令，调真源。安禄山反，巡募豪杰拒贼，与单父尉贾贲入雍邱城守。雍邱令令狐潮降贼，引众数万围城，凡四月，巡众才千馀，每战辄克。河南节度使嗣虢王巨屯彭城，假巡先锋。俄东平陷贼，巨引兵东走，巡失外援，拔众至睢阳，与太守许远、城父令姚り等合，败贼将杨朝宗。诏拜巡主客郎中、副河南节度使，至德二载御史中丞。贼将尹子奇围之经年，城陷遇害，年四十九，赠扬州大都督。
    ○谢金吾将军表
    想峨眉之碧峰，豫游西蜀；追耳於元圃，保寿南山。逆贼禄山，杀戮黎献，蹂（一作腥膻）阙庭。臣被围四十七日，凡一千八百馀战。主辱臣死，当臣效命之时。恶稔罪盈，是贼灭亡之日。
    ○对西陆朝觌判
    〈西陆朝觌，阙月绎之，御史劾之，非其时，不合礼。〉
    荐必及时，政无坠礼，雨雹可御，凄风不流。惟乙凌阴是司，将颁肉之列爱侯伐冰之家将当夜颂有（此上数句应有阙误）朝觌无戒，且不违於西陆，盖取异於东邻。既怜申丰，将除苦雨之变；翻惭高子，不争灵星之诗，御史职在乘骢，诚为直指；有司义乖祭筐，犹曰非时。徒欲事於烦言，得无同於矫举？罪之则可，诉亦难从。
    ○对字诂判
    〈甲书字诂，所由计功，不及日请，科罪不伏，诉云纸类不同。〉
    甲楷法有闻，颇齐刀笔之吏；象形自业，偏在写书之官。不能杀竹惟青，临池尽黑。当年有立，应已盈裾；计日不移，无惭尺牍。今乃字诂是事，日课有违。左氏门庭，虽多笔砚；稚川史籍，不满巾箱。曾莫负於五车，徒见司於双管。以是会意，虽则麾肱；不能中程，何为当理？今之簿诉，将俟片言，欲迟单父之书，须辨洛阳之纸。然则类之大小，犹或可问；刑之出入，於是乎在。
  </div>
  <div class="pagination">
   <a href="全唐文_page204.html">
    上一页
   </a>
   <span>
    ...
   </span>
   <a href="全唐文_page200.html">
    200
   </a>
   <a href="全唐文_page201.html">
    201
   </a>
   <a href="全唐文_page202.html">
    202
   </a>
   <a href="全唐文_page203.html">
    203
   </a>
   <a href="全唐文_page204.html">
    204
   </a>
   <span class="current-page">
    205
   </span>
   <a href="全唐文_page206.html">
    206
   </a>
   <a href="全唐文_page207.html">
    207
   </a>
   <a href="全唐文_page208.html">
    208
   </a>
   <a href="全唐文_page209.html">
    209
   </a>
   <a href="全唐文_page210.html">
    210
   </a>
   <span>
    ...
   </span>
   <a href="全唐文_page206.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
