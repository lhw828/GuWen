<!DOCTYPE html>
<html>
 <head>
  <meta charset="utf-8"/>
  <title>
   文选昭明文选 - 第 3 页/共 42 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   文选昭明文选 - 第 3 页/共 42 页
  </h1>
  <div class="content">
   客既醉於大道，饱於文义。客斥公子，谓闻东京文义之道，若醉饱焉。劝德畏戒，喜惧交争。劝德，谓公子见先生说东京礼法，自劝勉行其道德，又畏惧先生之戒也。罔然若酲，朝罢夕倦，夺气褫雉魄之为者，罔然，犹惘惘然也。酲，病酒也。朝罢夕倦，晓夜不卧，惘然如神夺其精气。又若魂魄亡离其身，今公子亦如之也。善曰：说文曰：褫，夺也。忘其所以为谈，失其所以为夸。公子本以奢侈为美谈，今见先生怵东京之德，所以忘美失夸也。良久乃言曰：“鄙哉予乎！习非而遂迷也，良久，顷乃复能言也。自鄙其迷惑所学者非正也。善曰：论语曰：荷蒉曰：鄙哉硜々乎。广雅曰：鄙，固陋不惠。杨子法言曰：习非之胜是，况习是之胜非乎。幸见指南於吾子。言己之惑，不知南北，今先生指以示我，我则足以三隅反也。善曰：桓谭上便宜曰：管仲，桓公之指南。若仆所闻，华而不实；若，如也。公子言：如仆所闻西京之事，盖是虚华而无实录。善曰：左氏传，甯羸曰：晋阳处父华而不实，怨之所聚。先生之言，信而有徵。先生，安处先生也。徵，验也。言先生之言，信有徵验也。善曰：左氏传，叔向曰：君子之言，信而有徵。鄙夫寡识，而今而後，乃知大汉之德馨，咸在於此。公子重自鄙曰：如今日後日，乃知大汉之德在於此耳。善曰：论语曰：鄙夫不可以事君。尚书曰：明德惟馨。昔常恨三坟五典既泯。三坟，三皇之书也。五典，五帝之书也。泯，灭也。善曰：左氏传，楚子曰：左史倚相能读三坟、五典、八索、九丘也。仰不睹炎帝帝魁之美，睹，见也。炎帝，神农後也。帝魁，神农名，并古之君号也。善曰：管子曰：管仲对桓公曰：神农封泰山，炎帝封泰山。孝经钩命诀曰：佳已感龙生帝魁。郑玄曰：佳已，帝魁之母也。魁，神名。宋衷春秋传曰：帝魁，黄帝子孙也。得闻先生之馀论。则大庭氏何以尚兹？先生，安处先生也。大庭，古国名也。尚，高也。善曰：子虚赋曰：原闻先生之馀论。庄子曰：昔容成氏、大庭氏结绳而用之，若此时则至治也。兹，此也。走虽不敏，庶斯达矣。”走，公子自称走使之人，如今言仆矣。不敏，犹不达也。公子言我虽不敏於大道，庶几先生之说遂达矣。善曰：司马迁书曰：太史公牛马走。孝经，曾子曰：参不敏。









卷四　京都中
    【京都中】 
    【南都赋】挚虞曰：南阳郡治宛，在京之南，故曰南都。 
    张平子 
    於乌显乐都，既丽且康！毛苌诗传曰：於，叹辞。诗曰：適彼乐国。陪京之南，居汉之阳。京，谓洛阳也。尚书曰：嶓冢导漾，东流为汉。郑玄曰：漾水至武都为汉。割周楚之丰壤，跨荆豫而为疆。西京赋曰：周即豫而弱。吕氏春秋曰：河、汉之间为豫州也。汉书地理志注曰：南阳属荆州。又曰：荆州，楚故都。体爽垲以闲敞，纷郁郁其难详。爽垲，已见西京赋。杨雄豫州箴曰，郁郁京河，伊、洛是经也。 
    尔其地势，则武阙关其西，桐柏揭竭其东。武阙山为关在西也。汉书音义，文颖曰：武阙山为关而在西，弘农界也。汉书曰：南阳之平阳县有桐柏山。流沧浪而为隍，廓方城而为墉。尚书曰：汉水又东为沧浪之水。左氏传，屈完曰：楚国方城以为城，汉水以为池。说文曰：城池无水曰隍。毛苌诗传曰：墉，城也。汤谷涌其後，淯育水荡其胸。盛弘之荆州记曰：南阳郡城北有紫山，紫山东有一水，无所会通，冬夏常温，因名汤谷。山海经曰：攻离之山，淯水出焉。南流注于汉。郭璞曰：今淯水在淯阳县南。荡，他浪切。推淮引湍，三方是通。淮水自此而去，故曰推。湍水自彼而来，故曰引。说文曰：推，排也。山海经曰：翼望之山，湍水出焉。郭璞曰：湍，鹿抟切。今湍水迳南阳穰县而入淯也。三方，东西及南也。 
    其宝利珍怪，则金彩玉璞，随珠夜光。彩，金之彩也。璞，玉之未理者。淮南子曰：随侯之珠，和氏之璧，得之而富，失之而贫。高诱曰：随侯，汉中国姬姓诸侯也。随侯见大蛇伤断，以药傅而涂之，後蛇於夜中衔大珠以报之，因曰随侯之珠，盖明月珠也。邹阳曰夜光之璧，刘琨云夜光之珠。尹文子曰：田父得宝玉径尺，置於庑上，其夜明照一室。然则夜光为通称，不系之於珠璧也。铜锡铅锴苦骇，赭垩恶流黄。郑玄周礼注曰：锡，■也。说文曰：铅，青金。又曰：九江谓铁为锴。山海经曰：陆危阝之山，其下多垩；若之山，其上多赭。郭璞曰：赭，赤土也。垩似土，白色也。危阝，音跪。本草经曰：石流黄生东海牧阳山谷中。本草言其所出，此亦兼而有之。博物志曰：雄黄似石流黄。绿碧紫英，青雘乌郭丹粟。广志曰：碧有缥碧，有绿碧。本草经曰：紫石英生太山之谷。山海经曰：景山之西曰骄山，其下多青雘。郭璞曰：雘，黝属，音瓠。山海经曰：荆山之首曰景山，睢水出焉。其中多丹粟。郭璞曰：细沙如粟。太一馀粮，中黄角玉。本草经曰：太一禹馀粮，一名石，生山谷。博物志曰：石中黄子黄石脂。又曰：欲得好玉，用合浆，於襄乡县旧穴中凿取，大者如魁斗，小者如鸡子。松子神陂，赤灵解角。习凿齿襄阳耆旧记曰：神陂在蔡阳县界，有松子亭，下有神陂也。赤灵，赤龙也。解角，脱角也。事未详。耕父扬光於清泠之渊，游女弄珠於汉皋之曲。山海经曰：有神耕父处丰山，常游清泠之渊，出入有光。韩诗外传曰：郑交甫将南適楚，遵波汉皋台下，乃遇二女，佩两珠，大如荆鸡之卵。 
    其山则崆口江■五江嶱苦葛嵑五葛，嵣大朗芒莽{山}辽剌力割。崆、{山}、嶱、嵑，山石高峻之貌。字书曰：崆，山貌也。嵣芒，山石广大之貌也。{山}，山高而相戾也。广雅曰：{山}，高也。说文曰：剌，戾也。岝仕白{山客}额嶵祚回嵬五回，嵚香金巇许宜屹鱼乞■五结。埤苍曰：岝{山客}，山不齐也。说文曰：嶵嵬，山石崔嵬，高而不平也。廞巇，山相对而危险之貌也。屹■，断绝之貌也。幽谷嶜岑岑吟，夏含霜雪。毛诗曰：出自幽谷。杨雄蜀都赋曰：玉石嶜岑。又曰：夏含霜雪。嶜岑，高峻之貌也。或峮丘筠嶙邻而纚力氏连，或豁尔而中绝。峮嶙，相连之貌。鞠九六巍巍其隐天，俯而观乎云霓五结。鞠，高貌也。班孟坚西都赋曰：其阳则崇山隐天。杨雄蜀都赋曰：苍山隐天。 
    若夫天封大狐，列仙之陬子侯。天封，未详，或曰山名也。南郡图经曰：大胡山，故县县南十里。张衡云：天封，大胡也。薛综注曰：区陬，隅隙之间也。上平衍而旷荡，下蒙笼而崎溪岖区。孙子兵法曰：草树蒙山笼。广雅曰：崎岖，倾侧也。坂坻迟嶻在结薛五结而成甗鱼勉，谿壑错缪谬而盘纡。郭璞上林赋注曰：坻，岸也。又曰：截嶭，高峻也。毛苌诗传曰：巘，小山，别大山也。错缪，杂乱貌也。芝房菌奇殒蠢生其隈，玉膏滵密溢流其隅。芝房，芝生成房也。菌蠢，是芝貌也。山海经曰：密山，丹水出焉，其中多白玉，是有玉膏。滵溢，流貌。昆仑无以奓，阆浪风不能逾。东方朔十州记曰：昆仑其北角曰阆风之颠。 
    其木则柽敕贞松楔更黠畟即，槾万柏杻橿疆。柽似柏而香。尔雅曰：楔曰荆桃。郭璞曰：樱桃也。郭璞山海经注曰：畟似松柏有刺。槾，荆也。又曰：杻似桑而细叶。又曰：橿，中车材。枫柙栌枥，帝女之桑。尔雅曰：枫，聂。枫，音风。聂，之涉切。刘逵吴都赋注曰：柙，香木。智甲切。郭璞上林赋注：栌，橐。栌，力胡切。枥与栎同，来的切。山海经曰：宣山有桑焉，其枝四衢，名帝女之桑。郭璞曰：妇人主蚕，因以名桑也。楈胥枒邪栟并榈闾，柍於两柘檍忆檀。郭璞上林赋注曰：楈枒似栟榈，皮可作索。张揖注上林赋曰：栟榈，椶也，皮可以为索。柍，未详。尔雅曰：杻，檍。郭璞曰：似桑。苍颉篇曰：檀，木名。结根竦本，垂条蝉蝉媛袁。结，犹同也。广雅曰：竦，上也。婵媛，枝相连引也。布绿叶之萋萋，敷华蕊之蓑蓑素回反。毛苌诗传曰：萋萋，茂盛貌。王逸楚辞注曰：蕊，实貌也。刘渊林蜀都赋注曰：蕊，一曰花头点也。蓑蓑，下垂貌。玄云合而重阴，谷风起而增哀。淮南子曰：玄云素朝。毛诗曰：习习谷风。攒在官立丛骈，青冥千瞑音眠。言林木攒罗，众色幽昧也。楚辞曰：远望兮芊眠。王逸曰：芊眠，遥视闇未明也。芊眠与千瞑音义同。杳蔼蓊郁於谷底，森々祖本而刺天。皆茂盛貌也。司马相如吊二世曰：众树之蓊郁兮。虎豹黄熊游其下，■呼穀玃居缚猱奴刀犭廷廷戏其巅。六韬曰：散宜生得黄熊而献之纣。说文曰：■，类犬，腰以上黄，以下黑。尔雅曰：玃父喜顾。郭璞曰：似猕猴而大，苍黑色。郑玄礼记注曰：猱，猕猴也。张载吴都赋注曰：犭廷，猿属。鸾鸑岳鹓雏翔其上，腾猿飞蠝垒栖其间。国语曰：周之兴也，鸑鷟鸣於岐山。贾逵曰：鸑鷟，凤之别名也。山海经曰：南禺之山有鹓雏。郭璞曰：凤属也。上林赋曰：蜼玃飞蠝。张揖曰：蠝，飞鼠也。蠝与犭畾同，并音垒。其竹则籦锺笼龙{堇}谨■铭决，筱苏了簳幹箛孤箠追。戴凯之竹谱曰：籦笼，竹名也。伶伦吹以为律。竹堇皮白如霜，大者宜为篙。筱，出鲁郡山，堪为笙。孔安国曰：■，桃枝也。簳，小竹也。宋玉笛赋曰：奇簳。箛、箠，二竹名，其形未详。缘延坻迟阪，澶徒幹漫陆离。陆离，犹参差也。阿乌可郍奴可蓊乌孔茸如涌，风靡云披。阿郍，柔弱之貌。说文曰：蓊，竹貌也。埤苍曰：茸，竹头有文也。风靡云披，言随风而靡，如云之披也。 
    尔其川渎，则滍雉澧氵药药浕自吝，发源岩穴。水经曰：滍水出南阳县西尧山。山海经曰：澧水出雅山。郭璞曰：今出南阳。字书曰：氵药水出泚阳。泚，音此。郦善长水经注曰：浕水出襄乡县东北阳中山。潜&lt;厂盍&gt;於腊洞出，没滑骨■■潏决。■，山傍穴也，言水洞出此穴。没滑■潏，疾流之貌也。布濩户漫汗，漭莽沆胡朗洋溢。言广大也。漭沆，已见西京赋。总括趋欱呼答，箭驰风疾。言江海欱受诸水，故总括而趋之。说文曰：欱，歠也。慎子曰：西河下龙门，其流敌於竹箭。孙子曰：其疾如风。流湍投濈戢，砏普贫汃八輣普耕轧乌八。许慎淮南子注曰：湍，水行疾也。埤苍曰：濈，水行出也。砏汃輣轧，波相激之声也。埤苍曰：砏，大声也。长输远逝，漻流泪力计淢域汨为笔反。广雅曰：输，写也。韩诗外传曰：漻，清貌也。淮南子曰：水泪破舟。说文曰：淢，疾流也。王逸楚辞注曰：汨，去貌。其水蟲则有蠳龟鸣蛇，潜龙伏螭。抱朴子曰：蠳龟啖蛇。山海经曰：鲜水多鸣蛇，其状如蛇，四翼，其音如磬，见则其邑大旱。说文曰：螭若龙而黄也。鲟寻鱣张连鰅隅騄，鼋鼍鲛觿以规反。鲟、鱣，已见上文。郭璞上林赋注曰：鰅鱼有文采。騄似鰱而黑。山海经注曰：鲛，昔属也，皮有班文而坚。鲛觿已见东京赋。巨蜯函含珠，駮剥瑕委蛇。杨雄蜀都赋曰：蜯函珠而擘裂。蜯与蚌同，函与含同。郭璞尔雅注曰：虾大者长一二丈。委蛇，长貌。瑕与虾古字通。 
    於其陂泽，则有钳卢玉池，赭阳东陂。杜预表曰：所领部曲，皆居南乡界，所近钳卢大陂，下有良田。旧说曰：玉池在宛也。贮知旅水渟亭洿汙，亘望无涯宜。说文曰：贮，积也。广雅曰：渟，止也。说文曰：洿，浊水不流也。方言曰：亘，竟也。上林赋曰：察之无涯。其草则藨平表苎直吕薠烦莞桓，蒋将蒲孤蒹葭。说文曰：藨，粦之属。又曰：苎可以为索。郭璞山海经注曰：薠，青薠，似莎而大。郑玄毛诗笺曰：莞，小蒲也。说文曰：蒋，菰蒋也。尔雅曰：蒹，薕也。葭，芦也。藻茆卯菱芡渠俨，芙蓉含华。从风发荣，斐披芬葩。藻，已见西京赋。尔雅曰：茆，凫葵。菱芡、芙蓉，并见东京赋。其鸟则有鸳鸯鹄鹥乌兮，鸿鸨保鴐加鹅。契苦札鶂雅札步觅鶙吐鸡，鹔肃鹴所良鹍昆鸕卢。毛诗曰：鸳鸯于飞。班孟坚西都赋曰：黄鹄鹳，凫鹥鸿雁。张平子西京赋曰：鹔鹴鹄鸨，鴐鹅鸿鶤。说文曰：契鶂，凫属。方言曰：野凫，甚小而好没水中者，南楚之外，谓之鶙。鹍与鶤同。苍颉篇曰：鸕甪似鶂而黑。甪，音磁。嘤々乌耕和鸣，澹徒滥淡徒敢随波。言自恣也。毛诗曰：鸟鸣嘤々。尔雅曰：关关嘤嘤，声之和也。上林赋曰：随风澹淡。 
    其水则开窦洒所蟹流，浸彼稻田。郑玄周礼注曰：窦，孔穴也，音豆。汉书音义曰：洒，分也。毛诗曰：浸彼稻田。沟澮脉连，隄塍绳相輑丘筠反。尔雅曰：水注沟曰澮。韦昭国语注曰：脉，理也。隄塍已见西都赋。輑，相连之貌。朝云不兴，而潢潦老独臻。左氏传曰：潢汙行潦之水。说文曰：潢，积水池也。潦，雨水。决渫薛则又罕，为溉古爱为陆。冬稌肚夏穱侧角，随时代熟。说文曰：渫，去除也。又曰：又，乾也。又曰：溉，灌也。稌，已见东京赋。楚辞曰：稻粢穱麦挐黄粱。其原野则有桑漆麻苎直旅，菽麦稷黍。百穀蕃庑武，翼翼与与。说文曰：苎，麻属。郑玄毛诗笺曰：菽，大豆也。百穀蕃庑，并已见东京赋。毛诗曰：我黍与与，我稷翼翼。 
    若其园圃，则有蓼了蕺侧立蘘而羊荷，藷之馀蔗姜■烦，菥析蓂觅芋瓜。说文曰：蓼，辛菜也。风土记曰：蕊，香菜，根似茆根，蜀人所蒩香。蕊与蕺同。说文曰：蘘荷，葍蒩也。葍，普卜切。蒩，子余也。汉书音义曰：藷蔗，甘柘也。字书曰：■，小蒜也。尔雅曰：菥蓂大荠。乃有樱梅山柿，侯桃梨栗。汉书音义曰：樱桃，含桃也。郭璞尔雅注曰：梅似杏，实酸。说文曰：柿，赤实果也。曹毗魏都赋注曰：侯桃，山桃。子如麻子。甹郢枣若留，穰橙邓橘。说文曰：甹枣，似耎，如兖切。广雅曰：石留，若榴也。汉书，南阳郡有穰县、邓县。说文曰：橙，橘属也。其香草则有薜萍计荔力计蕙若，薇芜荪苌。王逸楚辞注曰：薜荔，香草也。郭璞山海经注曰：蕙，香草也，若，杜若也。本草经曰：靡芜一名薇芜。陶隐居注曰：蕙叶似蛇床而香。王逸楚辞注曰：荪，香草也。苌，苌楚也。尔雅曰：荪楚，銚戈也。銚，音遥。晻於感暧爱蓊乌楤蔚，含芬吐芳。言草木闇暝而茂盛也。说文曰：晻，不明貌。王逸楚辞注曰：暧，闇昧貌。 
    若其厨膳，则有华芗重秬渠举，滍秩履皋香秔公行反。华芗，乡名也。毛苌诗传曰：秬，黑黍，一稃二米，若曰重也。稃，音敷。滍皋，滍水之泽也。广雅曰：秔，秈也。秈，音仙。归雁鸣鵽陟滑，黄稻鲜■连鱼，以为芍张略药音略。雁能候时去来，故曰归。史记曰：楚人有以弱弓微缴，加归雁之上。尔雅曰：鵽鸠，寇雉。郭璞曰：鵽，大如鸽，群飞，出北方沙漠。声类曰：■，小鱼也。子虚赋曰：芍药之和具而後进也。文颖曰：五味之和。酸甜滋味，百种千名。说文曰：甜，美也。春卵夏笋，秋韭冬菁音精。尔雅曰：笋，竹萌也。广雅曰：韭，其华谓之菁。苏{艹杀}杀紫姜，拂彻膻尸然腥。尔雅曰：苏，桂荏。字书曰：{艹杀}，茱萸也。司马彪上林赋注曰：紫姜，紫色之姜也。杜预左氏传注曰：彻，犹去也。酒则九酝於问甘醴，十旬兼清。醪敷径寸，浮蚁若蓱。魏武集，上九酝酒，奏曰：三日一酿，满九斛米止。广雅曰：酝，投也。韩诗曰：醴，甜而不■也。十旬，盖清酒百日而成也。郑玄周礼注曰：清酒，今之中山冬酿接夏而成也。汉书音义，晋灼曰：百日之末酒也。说文曰：醪，汁滓酒也。径寸，盖酒膏之径寸也。释名曰：酒有汎齐，浮蚁在上，汎汎然如蓱之多者。其甘不爽，醉而不酲。老子曰：五味令人口爽。广雅曰：爽，伤也。毛苌诗传曰：病酒曰酲。 
    及其糺宗绥族，禴祠蒸尝。左氏传曰：召公思周德之不类，故糺合宗族于成周。尔雅曰：绥，安也。毛诗曰：禴祠蒸尝，于公先王。以速远朋，嘉宾是将。揖让而升，宴于兰堂。仪礼曰：速宾。郑玄曰：速，召也。论语曰：有朋自远方来。毛诗曰：我有嘉宾，鼓瑟吹笙；吹笙鼓簧，承筐是将。仪礼曰：若四方宾燕，则揖让而升。贾逵国语注曰：不脱履升堂。汉书曰：袚兰堂。珍羞琅玕，充溢圆方。尔雅曰：珍，美也。方言曰：羞，熟。以羞之美，故喻於玉也。圆方，器也。尚书曰：厥贡琅玕。又曰：惟辟玉食。琢琱狎猎，金银琳琅。尔雅曰：玉谓之琱。琱与彫古字通也。尔雅曰：理玉曰琢，都角切。狎猎，饰之貌，胡甲切。猎，士甲切。尚书曰：厥贡球琳琅玕。侍者蛊媚，巾冓鲜明。蛊，已见西京赋。毛苌诗传曰：綦巾，女服也。字书曰：冓，上衣。被服杂错，履蹑华英。杂错，非一也。华英，光耀也。被，皮义切。儇才齐敏，受爵传■。方言曰：儇，急疾也，呼缘切。齐，在鸡切。毛苌诗传曰：敏，疾也。献酬既交，率礼无违。毛诗曰：献酬交错。左氏传，晋侯曰：鲁侯自郊劳至于赠贿，礼无违者。东观汉记曰：朱浮上疏曰：陛下率礼无违。弹琴擫籥，流风徘徊。言乐声之结风也。说文曰：{厌手}，一指按也。{厌手}与擫同，乌牒切。郑玄周礼注曰：籥，舞者所吹也，如{遂}三孔。籥，音药。{遂}，音敌。清角发徵，听者增哀。言既奏清角而又发徵声，故增哀也。韩子，师旷曰：清徵之声，不如清角。许慎淮南子注曰：清角弦急，其声清也。客赋醉言归，主称露未晞。毛诗曰：鼓咽咽，醉言归。又曰：湛湛露斯，匪阳不晞。厌厌夜饮，不醉无归。接欢宴於日夜，终恺乐之令仪。毛诗曰：恺乐饮酒。又曰：莫不令仪。 
    於是暮春之禊，元巳之辰，方轨齐轸，祓于阳濒。毛诗曰：惟暮之春。史记曰：武帝禊霸上。续汉书曰：三月上巳，宫人皆禊於东流水上，祓除宿垢疾也。周礼曰：女巫掌岁时祓除。杨雄蜀都赋曰：相与如乎阳濒。朱帷连网，曜野映云。网，维网也。男女姣服，骆驿缤纷。骆驿缤纷，往来众多貌。致饰程蛊，偠绍便娟。广雅曰：程，示也。便娟，则蝉蜎也。蛊及偠绍便娟，已见西京赋。微眺流睇，蛾眉连卷。郑玄礼记注曰：睇，倾视也，徒计切。毛诗曰：螓首蛾眉。郭璞尔雅注曰：蚕蛾也。连卷，曲貌。卷，音权。於是齐僮唱兮列赵女。齐、赵，二国名也。杨惲书曰：妇，赵女也。坐南歌兮起郑舞。白鹤飞兮茧曳绪。吕氏春秋曰：禹行水见涂山之女，禹未之遇，而省南土，涂山之女乃令其妾往候禹于涂山之阳，女乃作歌曰：候人猗兮！实始为南音。周公、召公取风焉。高诱曰：取南音以为乐歌也。楚辞曰：二八齐容起郑舞。王逸曰：郑国舞也。白鹤飞兮茧曳绪，皆舞人之容。脩袖缭绕而满庭，罗袜蹑蹀而容与。缭绕，袖长貌。蹑蹀，小步貌。说文曰：蹑，蹈也，徒颊切。许慎淮南子注曰：蹀，蹈也，苏协切。翩绵绵其若绝，眩将坠而复举。毛苌诗传曰：绵绵，长而不绝貌。国语曰：观美而眩。贾逵曰：眩，惑也。翘遥迁延，敝薛蹁跹。翘遥，轻举貌。迁延，却退貌。上林赋曰：便跚蹩屑。敝，蒲结切。薛，素结切。蹁，步先切。跹，素田切。结九秋之增伤，怨西荆之折盘。古乐府有历九秋妾薄相行歌，辞曰：齐讴楚舞纷纷，歌声上彻青云。西荆，即楚舞也。折盘，舞貌。张衡有七盘舞赋，咸以折盘为七盘也。弹筝吹笙，更为新声。毛诗曰：吹笙鼓簧。史记曰：卫灵公见晋平公曰，今者未闻新声，请奏之。更，古衡切。寡妇悲吟，鹍鸡哀鸣。寡妇曲，未详。古相和歌有鹍鸡之曲。坐者凄欷，荡魂伤精。楚辞曰：憯凄增欷，伤精神也。神女赋曰：精神相依凭。 
    於是群士放逐，驰乎沙场。逐，驰逐也。騄骥齐镳，黄间机张。騄、骥，骏马之名也。穆天子传，八骏有赤骥、騄耳，音录。说文曰：镳，马衔也，彼骄切。汉书曰：李广以大黄射其裨将。郑氏曰：黄间，弩渊中黄牙。尚书曰：若虞机张。孔安国曰：机，弩牙。足逸惊梠，镞析毫芒。言马疾而矢利。析，音锡。俯贯鲂鱮；仰落双鸧音仓。鲂鱮，已见西京赋。列子曰：蒲且子连双鸧於青云之上。鸧，已见西都赋。鱼不及窜，鸟不暇翔。言急遽也。高唐赋曰：飞鸟未及起，走兽未及发。尔乃抚轻舟兮浮清池，乱北渚兮揭南涯。浮，已见西都赋。尔雅曰：水正绝流曰乱。说文曰：揭，高举也。汰太瀺仕减灂仕角兮船容裔，阳侯浇兮掩凫鹥。楚辞曰：齐吴榜以激汰。王逸曰：汰，水波也。上林赋曰：瀺灂陨队。战国策曰：塞漏舟而轻阳侯之波，则舟覆矣。淮南子曰：武王伐纣，渡于孟津，阳侯之波，逆流而击之。高诱曰：阳侯，阳国侯也，溺死於水，其神能为大波。王逸楚辞注曰：回波为浇。毛诗曰：凫鹥在潀。追水豹兮鞭魍魉，惮丁达夔龙兮怖蛟螭。水豹，已见西京赋。说文曰：魍魉，山川之精物也。蛟螭，若龙而黄。国语曰：木石之怪夔，水之怪龙。韦昭曰：木石为山也。夔一足也。 
    於是日将逮昏，乐者未荒。毛诗曰：好乐无荒。收驩命驾，分背回塘。孔丛子曰：巾车命驾。广雅曰：塘，堤也。车雷震而风厉，马鹿超而龙骧。雷震，言多也。风厉，言疾也。毛诗曰：戎车焞々，如霆如雷。毛苌诗传曰：雷出地奋，震惊百里。古诗曰：凉风率已厉。杜预左氏传注曰：厉，猛也。韩子曰：马如鹿者千金。邹阳上书曰：蛟龙骧首。舞赋曰：龙骧横举，扬镳飞沫。周礼曰：凡马八尺已上为龙。夕暮言归，其乐难忘。此乃游观之好，耳目之娱。未睹其美者，焉足称举。言此游观耳目之乐，非极美也。 
    夫南阳者，真所谓汉之旧都者也。远世则刘后甘厥龙醢海，视鲁县而来迁。左氏传曰：刘累学扰龙于豢龙氏，以事孔甲。龙一雌死，潜醢以食夏后，夏后飨之，既又使求之，惧而迁於鲁县。汉书曰：南阳郡鲁阳县即御龙氏所迁。奉先帝而追孝，立唐祀乎尧山。先帝，谓尧也。皇甫谧曰：尧始封於唐，今中山唐县是也。後徙晋阳。及为天子，都平阳，於诗为唐国。是尧以唐侯升为天子也。水经曰：南阳县西尧山。郦元曰：鲁县立尧祠於西山，谓之尧山也。固灵根於夏叶，终三代而始蕃音繁。言刘氏植根於夏叶，终三代而始蕃昌也。毛苌诗传曰：叶，世也。三代，已见班固两都序。非纯德之宏图，孰能揆求癸而处旃！孔安国尚书传曰：揆，度也。郑玄毛诗笺曰：旃，之也。 
    近则考侯思故，匪居匪宁。秽长沙之无乐，历江湘而北征。东观汉记曰：舂陵节侯，长沙定王中子买。节侯生戴侯，戴侯生考侯。考侯仁以舂陵地势下湿，难以久处，上书原徙南阳守坟墓，元帝许之，於是北徙。考或为孝，非也。曜朱光於白水，会九世而飞荣。朱光，火德也。已见东京赋。东观汉记曰：考侯仁徙封南阳白水乡。又曰：世祖光武皇帝，高祖九世孙，承文、景之统，出自长沙定王。荣，光荣也。封禅书曰：发号荣。察兹邦之神伟，启天心而寤灵。言考侯既察此都之神伟，且启上天之心，又寤先灵之意，使之而王也。说文曰：伟，奇也。 
    於其宫室，则有园庐旧宅，隆崇崔嵬。说文曰：崔，高大也。御房穆以华丽，连阁焕其相徽。御房，帝旧房也。相徽，言俱美。孔安国尚书传曰：徽，美也。圣皇之所逍遥，灵祇之所保绥。圣皇，谓光武也。逍遥，谓潜龙之日。韩诗外传曰：逍遥也。灵祇，天地之神也。毛诗曰：神保是飨。又曰：绥以多福也。章陵郁以青葱，清庙肃以微微。东观汉记曰：建武中，更名舂陵为章陵。光武过章陵，祠园庙。尔雅曰：青谓之葱，林木茂盛之貌。微微，幽静貌。皇祖歆而降福，弥万祀而无衰。毛诗曰：献之皇祖。说文曰：歆，神食气也。毛诗曰：降福孔夷。尔雅曰：弥，终也。又曰：祀，年也。帝王臧其擅美，咏南音以顾怀。帝王，光武也。顾怀，过章陵祠园庙之时也。尔雅曰：臧，善也。说文曰：擅，专也。左氏传，楚锺仪囚於晋，与之琴，操南音。剧秦美新曰：后土顾怀。且其君子，弘懿明叡，允恭温良。容止可则，出言有章。进退屈伸，与时抑扬。班固说东平王苍曰：体弘懿之姿。叡，哲也。已见东京赋。尚书曰；允恭克让。论语，子贡曰：夫子温、良、恭、俭、让。孝经曰：容止可观，进退可度。毛诗曰：其容不改，出言有章。周易曰：往者屈也，来者伸也，屈伸相感，而利害生焉。班固汉书，叔孙通述曰：叔孙奉常，与时抑扬。 
    方今天地之睢虚惟剌力达，帝乱其政，豺虎肆虐，真人革命之秋也。汉书音义曰：方，向也。谓高祖之时。苍颉篇曰：今，时辞也，谓光武。天地，犹天下也。睢剌，喻祸乱也，谓秦二叶也。淮南子曰：万物盱睢。楚辞曰：独乖剌而无当。王逸曰：剌，邪也。帝谓高祖也。马融论语注曰：乱，理也。豺狼贪残，谓王莽也。真人，光武也。文子曰：得天地之道，故谓之真人。革命，已见东都赋。尔其则有谋臣武将，皆能攫九缚戾执猛，破坚摧刚。排揵件陷扃古荧，槅蹈咸阳。苍颉篇曰：攫，搏也。说文曰：揵，距门也。又曰：扃，外闭之关也。高祖阶其涂，光武揽其英。汉书曰：沛公围宛城，南阳守齮降，引兵西，无不下者。尔雅曰：阶，因也。齮音蚁。东观汉记曰：邓禹、吴汉并南阳人。三略曰：主将之体，务在揽英雄之心。是以关门反距，汉德久长。言居西而距东，居东而距西，故言反也。杜笃论都赋曰：是时山东翕然狐疑，意圣朝之西都，惧关门之反距。及其去危乘安，视人用迁。去危乘安，谓太平也。视人用迁，谓观人所安而设教。周召之俦，据鼎足焉，以庀匹婢王职。史记曰：周公旦者，周武王弟也，辅武王。又召公奭，姓姬氏。成王时，召公为三公。汉书曰：夫三公，鼎足之辅也。贾逵国语注曰：庀，由理也。缙绅之伦，经纶训典，赋纳以言。汉书音义，臣瓒曰：缙，赤白色。绅，大带也。周奇曰：搢，插笏於大带。周易曰：君子以经纶。国语曰：修其训典。尚书曰：敷纳以言也。是以朝无阙政，风烈昭宣也。春秋考异邮曰：後虽殊世，风烈犹合於持方。宋均曰：持方，受命者名。於是乎鲵齿眉寿，鮐背之叟，皤皤然被黄发者，毛诗曰：以介眉寿。毛苌曰：眉寿，毫眉也。尔雅曰：黄发、鲵齿、鮐背、耇老，寿也。皤皤，已见东京赋。喟然相与歌曰：“望翠华兮葳蕤，建太常兮裶裶音霏。上林赋曰：建翠华之旗。葳蕤，翠华貌。太常已见东京赋。上林赋曰：衯衯裶裶。驷飞龙兮骙骙逵，振和鸾兮京师。飞龙，言疾也。周易曰：飞龙在天。毛诗曰：四牡骙骙。郑玄礼记注曰：銮辂，有虞氏之车也。有銮和之节。总万乘兮徘徊，按平路兮来归。”万乘，见东京赋。毛苌诗传曰：回，迟也。然徘徊即迟迟也。毛诗曰：行道迟迟。南阳旧居，故曰来归。毛诗曰：来归自镐。岂不思天子南巡之辞者哉！遂作颂曰：毛诗曰：岂不尔思。尚书曰：五月南巡狩。 
    皇祖止焉，光武起焉。皇祖，高祖也。周易曰：庖牺氏没，神农氏作。据彼河洛，统四海焉。河、洛，谓东都也。西都赋曰：尝有意乎都河、洛。本枝百世，位天子焉。毛诗曰：文王子孙，本枝百世。永世克孝，怀桑梓焉。毛诗曰：永世克孝。又曰：维桑与梓，必恭敬止。真人南巡，睹旧里焉。东观汉记曰：光武征秦丰，幸旧宅。郦元水经注曰：光武征秦丰，张衡以为真人南巡，观旧里焉。 
    【三都赋序】 
    左太冲善曰：臧荣绪晋书曰：左思，字太冲，齐国人。少博览文史，欲作三都赋，乃诣著作郎张载，访岷、邛之事。遂构思十稔，门庭藩溷，皆著纸笔，遇得一句，即疏之。徵为秘书。赋成，张华见而咨嗟，都邑豪贵，竞相传写。三都者，刘备都益州，号蜀；孙权都建业，号吴；曹操都邺，号魏。思作赋时，吴、蜀已平，见前贤文之是非，故作斯赋以辨众惑。 
    刘渊林注三都赋成，张载为注魏都，刘逵为注吴、蜀，自是之後，渐行於俗也。 
    盖诗有六义焉，其二曰赋。善曰：子夏诗序文也。杨雄曰：“诗人之赋丽以则。”善曰：法言文也。班固曰：“赋者，古诗之流也。”善曰：两都赋序文。先王采焉，以观土风。善曰：礼记曰：命太师陈诗，以观民风。郑玄曰：陈诗，谓采其诗以观视之。见“绿竹猗猗”於宜，则知卫地淇澳於六之产；善曰：毛诗卫风曰：瞻彼淇澳，绿竹猗猗。见“在其版屋”，则知秦野西戎之宅。善曰：毛诗秦风曰：在其版屋，乱我心曲。毛苌曰：西戎版屋也。故能居然而辨八方。善曰：河图龙文曰：镇星光明，八方归德。难蜀父老曰：六合之内，八方之外。然相如赋上林而引“卢橘夏熟”，杨雄赋甘泉而陈“玉树青葱”，班固赋西都而叹以出比目，张衡赋西京而述以游海若。凡此四者，皆非西京之所有也。假称珍怪，以为润色，若斯之类，匪啻失至于兹。善曰：兹，此也，假称珍怪也。若斯珍之流，不啻於此多。尚书曰：不啻如自其口出。考之果木，则生非其壤；校之神物，则出非其所。於辞则易为藻饰，於义则虚而无徵。盖韩非所谓画鬼魅易为好，画狗马难为工之类。且夫玉卮纸移无当去声，虽宝非用；卮，一名觯，酒器也。当，底也。善曰：韩子，堂溪公谓韩昭侯曰：今有白玉之卮无当，有瓦卮有当，君宁何取盬曰：取瓦卮也。侈言无验，虽丽非经。善曰：刘廙答丁仪刑礼书曰：崇饰侈言，欲其往来。而论去声者莫不诋丁礼讦斤谒其研精，作者大氐音旨举为宪章。善曰：墨子曰：虽有诋讦之人，无所依矣。说文曰：诋，诃也。讦，面相序罪也。尚书序曰：研精覃思。司马迁书曰：诗三百篇，大氐贤圣发愤之所为也。礼记曰：宪章文武。积习生常，有自来矣。传曰：习实生常。善曰：左传，叔孙曰：叔出季处，有自来矣。 
    余既思摹莫蒲二京而赋三都，其山川城邑则稽之地图，其鸟兽草木则验之方志。善曰：周礼曰：外史掌四方之志。郑玄曰：志，记也。风谣歌舞，各附其俗；魁梧忤长者，莫非其旧。善曰：汉书音义，应劭曰：魁梧，丘墟壮大之意也。韩子曰：重厚自尊，谓之长者。何则盬发言为诗者，咏其所志也；善曰：毛诗序曰：诗者，志之所之，在心为志，发言为诗。升高能赋者，颂其所见也。善曰：毛苌诗传曰：升高能赋，可以为大夫。美物者贵依其本，赞事者宜本其实。善曰：释名曰：称人之美曰赞。匪本匪实，览者奚信盬且夫任土作贡，虞书所著；辩物居方，周易所慎。虞书曰：禹别九州，任土作贡。定其肥磽之所生也，而著九州贡赋之法也。周易曰：君子以慎辩物居方。聊举其一隅，摄其体统，归诸诂训焉。 
    【蜀都赋】 
    有西蜀公子者，言於东吴王孙，善曰：圣主得贤臣颂曰：今臣僻在西蜀。史记，武王得仲雍曾孙周章，封之东吴。汉书曰：漂母谓韩信曰：吾哀王孙而进食。苏林曰：如言公子也。博物志曰：王孙、公子，皆相推敬之辞。曰：“盖闻天以日月为纲，地以四海为纪。九土星分，万国错跱。崤胡交函有帝皇之宅，河洛为王者之里。非日月无以观天文，非四海无以著地理，故圣人仰观俯察、穷神尽微者，必须纲纪也。崤，东、西崤也。函，函谷关也。贾生过秦曰：以崤、函为宫。里，居也。言周、汉皆以河、洛为都邑。善曰：越绝书，范蠡曰：天贵持盈，不失日月星辰之纲纪。毛诗曰：滔滔江、汉，南国之纪。周礼曰：以星土分辨九州之地所封域。尚书曰：万国咸宁。张衡灵宪曰：星体生於地，列居错峙。崔骃河南尹箴曰：唐、虞、商、周，河、洛是居。吾子岂亦曾闻蜀都之事欤？请为左右扬搉古学而陈之。韩非有扬搉篇。班固曰：扬搉古今，其义一也。善曰：许慎淮南子注曰：扬搉，粗略也。 
    “夫蜀都者，盖兆基於上世，开国於中古。廓灵关以为门，包玉垒而为宇。带二江之双流，抗峨眉之重阻。杨雄蜀王本纪曰：蜀王之先，名蚕丛、拍濩、鱼凫、蒲泽、开明。是时人萌椎髻左言，不晓文字，未有礼乐。从开明上到蚕丛，积三万四千岁，故曰兆基於上代也。秦惠王讨灭蜀王，封公子通为蜀侯。惠王二十七年，使张若与张仪筑成都城。其後置蜀郡，以李冰为守。地理志曰：蜀守李冰凿离堆，穿两江，为人开田，百姓飨其利。是时蜀人始通中国，言语颇与华同，故言开国於中古也。灵关，山名，在成都西南汉寿界。在前，故曰门也。玉垒，山名也，湔水出焉，在成都西北岷山界。在後，故曰宇也。江水出岷山，分为二江，经成都南，东流经之，故曰带也。杨雄蜀都赋曰：两江珥其前。峨眉，山名也，在成都南犍为界。面之，故曰抗也。水陆所凑，兼六合而交会焉；丰蔚所盛，茂八区而菴乌览蔼焉。八区，四方四隅也。地理志曰：巴、蜀土地肥美，有山林菓实之饶。班固西都赋曰：郊野之富，号为近蜀。美其丰盛。善曰：六合，已见西都赋。长杨赋曰：洋溢八区。 
    “於前则跨蹑犍乾牂臧，枕之鸩奇交趾。经途所亘，五千馀里。山阜相属，含谿怀谷。岗峦糺纷，触石吐云。阜，大山也。峦，山长而狭也。一曰山小而锐也。水注川曰谿，注壑曰谷。善曰：汉书志有犍为郡、牂牁郡，并属益州，又有交趾郡，属交州。奇，寄也，於蚁切。春秋元命包曰：山有含精藏云，故触石而出也。郁葐汾蒀於文以翠微，崛鱼物巍巍以瓘瓘。干青霄而秀出，舒丹气而为霞。翠微，山气之轻缥也。霞，赤云也。严夫子哀时命曰：红霓纷其朝霞。山泽气通，故曰舒丹气以为霞也。善曰：甘泉赋曰：腾青霄而轶浮景。河图曰：昆仑山有五色水，赤水之气，上蒸为霞而赫然也。龙池■胡角瀑步角濆扶刎其隈，漏江伏流溃胡内其阿。汨骨若汤谷之扬涛，沛普赖若濛汜似之涌波。龙池在朱堤南十里，地周四十七里。漏江在建宁，有水道，伏流数里复出。故曰漏江。汤谷，日所出也。濛汜，日所入也。善曰：■瀑，水沸之声也。公羊传曰：濆泉者何，涌泉也。淮南子曰：日出于汤谷，浴于咸池。楚辞云：日出于阳谷，入于濛汜。濛汜，见西京赋。於是乎邛竹缘岭，菌桂临崖宜。旁挺龙目，侧生荔枝。布绿叶之萋萋，结朱实之离离。迎隆冬而不凋，常晔晔以猗猗。邛竹出兴古盘江以南，竹中实而高节，可以作杖。神农本草经曰：菌桂出交阯，圆如竹，为众药通使。一曰：菌，薰也，叶曰蕙，根曰薰。南裔志曰：龙眼，荔枝，生朱堤南广县，犍为僰道县。随江东至巴郡江州县，往往有荔枝树，高五六丈，常以夏生，其变赤可食。龙眼似荔枝，其实亦可食。邛竹、菌桂、龙眼、荔枝，皆冬生不枯，郁茂於山林。善曰：王逸荔枝赋曰：缘叶蓁蓁。又曰：朱实丛生。孙卿子曰：松柏经隆冬而不凋，蒙霜雪而不挛。晔晔、猗猗，已见西都赋。孔翠群翔，犀象竞驰。白雉朝雊，猩猩生夜啼。金马骋光而绝景，碧鸡儵忽而曜仪。火井沈荧於幽泉，高爓飞煽扇於天垂。孔，孔雀也。翠，翠鸟也。孔雀特出永昌南涪县。翡翠常以二月、九月群翔兴古十馀。白雉出永昌。猩猩生交趾封溪，似猿，人面，能言语，夜闻其声，如小儿啼。春秋传曰：豕人立而啼。服子慎曰：啼，呼也。淮南子曰：猩猩知往。地理志曰：金马、碧鸡，在越巂青蛉县禺同山。汉宣帝时，方士言益州有金马、碧鸡之神，可以醮祭而置也。宣帝使谏议大夫王褒持节而求之，褒道病卒，竟不能致也。蜀郡有火井，在临邛县西南。火井，盐井也。欲出其火，先以家火投之，须臾许，隆隆如雷声，爓出通天，光辉十里，以筩盛之，接其光而无炭也。煽，炽也。善曰：广雅曰：荧，光也。说文曰：爓，火焰也，音艳。天垂，天四垂也。其间则有虎珀丹青，江珠瑕英。金沙银砾历，符采彪笔尤炳，晖丽灼酌烁舒药切。永昌博南县出虎珀。牂牁有白曹山，出丹青、曾青、空青也。本草经云：皆出越巂郡。瑕，玉属也。杨雄蜀都赋云：瑕英江珠。永昌有水出金，如糠在沙中。兴古盘町山出银。符采，玉之横文也。灼烁，艳色也。善曰：博物志曰：虎珀，一名江珠。 
    “於後则却背华容，北指昆仑。缘以剑阁，阻以石门。华容，水名，在江由之北。昆仑，山名也。杨雄蜀都赋曰：北属昆仑。剑阁，谷名，自蜀通汉中道，一由此，北有阁道，在梓潼郡东北。石门，在汉中之西，褒中之北。此二处，蜀之险隘於是在焉。流汉汤汤伤，惊浪雷奔。望之天回，即之云昏。水物殊品，鳞介异族。或藏蛟螭敕知，或隐碧玉。嘉鱼出於丙穴，良木攒於襃谷。有鳞曰蛟螭。蛟螭，水神也，一曰雌龙也，一曰龙子也。相如上林赋曰：蛟龙赤螭。碧玉，谓水玉也。尸子曰：龙渊生玉英。丙穴，在汉中沔阳县北，有鱼穴二所，常以三月取之。丙，地名也，襃中县南口斜谷，水源在北，南流经襃中，故北口曰斜，南口曰襃，同一谷耳，长四百七十里。襃、斜出良材。汉书曰：斜谷之木，不足为我械。善曰：枚乘七发曰：波涌而涛起，横奔似雷行。任豫益州记曰：嘉鱼，鳞似鳟鱼。其树则有木兰■寝桂，杞櫹萧椅於其桐，■枒邪楔耕八枞七松。楩频县柟南幽蔼於谷底，松柏蓊郁於山峰。木兰，大树也，叶似长生，冬夏荣。常以冬华，其实如小柿，甘美，南人以为梅，其皮可食。杨雄蜀都赋曰：树以木兰。■桂，木桂也。传曰：杞梓之木。櫹，大木也。诗曰：其桐其椅。■枒出蜀，其皮可作绳履。楔，似松有刺也。枞，柏叶松身。楩、柟，二树名，皆大木也。擢脩幹，竦长条。扇飞云，拂轻霄。羲和假道於峻歧，阳乌回翼乎高标。言山木之高也。善曰：楚辞曰：吾令羲和弭节兮。广雅曰：日御谓之羲和。左传曰：假道於虞。春秋元命包曰：阳成於三，故日中有三足乌。乌者，阳精。巢居栖翔，聿兼邓林。穴宅奇兽，窠宿异禽。邓林，林名也。窠，鸟巢也。善曰：邓林，已见西京赋。熊罴咆步交其阳，雕鹗窎聿其阴。猿狖弋狩腾希而竞捷，虎豹长啸而永吟。鹗，其形如雕，皆鸷鸟也。枚乘曰：鸷鸟累百，不如一鹗。窎，疾貌也。善曰：楚辞曰：虎豹斗兮熊罴咆。说文曰：咆，嗥也。毛诗曰：窎彼晨风。春秋元命包曰：猛虎啸，谷风起。杜笃连珠曰：长吟永啸。 
    “於东则左绵巴中，百濮音卜所充。濮，夷也。传曰：麇人率百濮。今巴中七姓有濮也。外负铜梁於宕徒浪渠，内函要害於膏腴。铜梁，山名。宕渠，县名。铜梁在巴东，宕县在巴西，出铁。要害，地险隘也。膏腴，土地肥沃也。其中则有巴菽巴戟，灵寿桃枝。樊以蒩资睹圃，滨以盐池。巴菽，巴豆也。巴戟，巴戟天也。灵寿，木名也，出涪陵县。桃枝，竹属也，出垫江县。二者可以为杖。樊，蕃也。诗曰：营营青蝇，止于樊。蒩，草名也，亦名土茄，叶覆地而生，根可食，人饥则以继粮。盐池，出巴东北新井县，水出地如涌泉，可煮以为盐。善曰：埤苍曰：蒩，蕺也。蕺，侧及切。■必灭蛦音啼山栖，鼋元龟水处。潜龙蟠於沮子预泽，应鸣鼓而兴雨。■蛦，鸟名也，如今之所谓山鸡，其雄色班，雌色黑，出巴东。鼋，大龟也。谯周异物志曰：涪陵多大龟，其甲可以卜，其缘中又似玳瑁，俗名曰灵。又沮，有菜泽也。巴东有泽水，人谓有神龙，不可鸣鼓，鸣鼓其傍，即便雨也。善曰：李尤七叹曰：龙■水处。方言曰：未升天龙，谓之蟠龙。綦母邃孟子注曰：泽生草言蒩。沮与蒩同。丹沙赩许力炽昌志出其坂，蜜房郁毓被其阜。山图采而得道，赤斧服而不朽。涪陵、丹兴二县出丹砂。丹砂出山中，有穴。尚书禹贡曰：厥土赤埴。巴西汉昌县多野蜂蜜蜡。山图，陇西人也。随道士之名山采药，身轻不食，莫知所如。赤斧，巴人也，能炼丹砂与消石，服之身体毛发尽赤。皆古仙者也。见列仙传。善曰：毛苌诗传曰：赩，赤貌也。郑玄尚书注曰：炽，赤也。班固终南颂曰：蜜房溜其巅。郁毓，盛多也。若乃刚悍汗生其方，风谣尚其武。奋之则賨在宗旅，玩之则渝舞。锐气剽於中叶，蹻绮骄容世於乐府。善曰：广雅曰：悍，勇也。应劭风俗通曰：巴有賨人，剽勇，高祖为汉王时，阆中人范目说高祖募取賨人，定三秦，封目为阆中慈凫乡侯；并复除目所发賨人，卢、朴、沓、鄂、度、夕、袭七姓，不供租赋。阆中有渝水，賨人左右居，锐气喜舞。高祖乐其猛锐，数观其舞，後令乐府习之。杨雄荆州箴曰：风飘以悍，气锐以刚。毛诗曰：昔在中叶。汉书曰：武帝乐府。 
    “於西则右挟故蝶岷山，涌渎发川。陪以白狼，夷歌成章。江水出岷山也。白狼夷在汉寿西界，汉明帝时，作诗三章以颂汉德，益州刺史朱辅驿传其诗奏之。语在辅传也。坰野草昧，林麓黝於纠儵式六。交让所植，蹲存鸱所伏。交让，木名也。两树对生，一树枯则一树生，如是岁更，终不俱生俱枯也。出岷山，在安都县。蹲鸱，大芋也，其形类蹲鸱，故卓王孙曰：吾闻岷山之下沃野，下有蹲鸱，至死不饥。善曰：黝儵，茂盛貌。百药灌丛，寒卉冬馥。异类众夥祸，于何不育？其中则有青珠黄环，碧砮芒消。或丰绿荑啼，或蕃伐元丹椒。麋芜布濩护於中阿，风连莚馀战蔓万於兰皋。红葩紫饰，柯叶渐苞。敷蕊葳蕤，落英飘飖。青珠，出蜀郡平泽。黄镮，出蜀郡。碧石生越巂郡无会县。砮可作箭镞。禹贡，梁州厥贡砮石。芒消出蜀郡广阳山。绿荑、辛荑、蘪芜，皆香草也。蘪芜出岷山替陵山。风连出岷山，一曰出广都山。岷山特多药草，其椒尤好，异於天下。渐苞，相苞裹而同长也。书曰：草木渐苞。蕊者，或谓之华，或谓之实。一曰花须头点也。楚辞曰：采薜荔之落英。神农是尝，卢跗是料聊。芳追气邪，味蠲疠痟音消。扁鹊，卢人，古良医。杨雄法言曰：扁鹊，卢人，而医多卢。疠气，不和之气也。痟，亦头病也。周礼，四时皆有疠疾，春多痟首之疾，汉书，相如常有痟病。善曰：淮南子曰：神农乃始教人播种五穀，尝百草之滋味。史记曰：虢中庶子谓扁鹊曰：臣闻上古之时，医有俞跗，医病不以汤液。其封域之内，则有原隰坟衍，通望弥博。演以潜沬武盖，浸以绵雒。禹贡梁州云，沱、潜既道。有水从汉中沔阳县南流至梓橦汉寿县入穴中，通冈山下，西南潜出，今名衤复水。旧说云：禹贡潜水也。又有水出岷山之西，东流过汉寿，南流有高山上合下开，水经其中曰沬水。水潜行曰演。此二水伏流，故曰演以潜、沬。绵水在绵竹县，出紫岩山。雒水在上雒县，出桐柏山。周礼曰：扬州，其浸五湖，言益州之有绵、雒，犹扬州之有五湖，故曰浸以绵、雒也。潜、沬、绵、雒四水所经，本皆蜀郡，故皆谓之封域之内也。沟洫脉散，疆里绮错。黍稷油油，粳古衡稻莫莫。指渠口以为云门，洒滮扶彪池而为陆六泽。虽星毕之滂普郎度罗，尚未齐其膏液。广深四尺为沟，倍沟为洫。左氏传曰：先王疆理天下。谓地势纵横之宜也。莫莫，茂也。李冰於湔山下造大堋以壅江水，分散其流，溉灌平地。故曰指渠口以为云门也。滮，流貌。诗曰：滮池北流，浸彼稻田。蔡邕曰：凝雨曰陆。尚书洪范曰：星有好雨。月失道而入毕，则多雨。诗曰：月离于毕，俾滂矣。善曰：郑玄周礼注曰：黄帝乐曰云门，言黄帝之德，如云之出门也。然此唯取云门之名，不取乐也。尔乃邑居隐赈之忍，夹江傍山。栋宇相望，桑梓接连。家有盐泉之井，户有橘柚之园。隐，盛也。赈，富也。梓，木名，可以为琴瑟。蜀都临邛县、江阳汉安县皆有盐井。巴西充国县有盐井数十。大曰柚，小曰橘。犍为南安县出黄甘橘。地理志曰：蜀都严道、巴郡朐忍鱼衤复二县出橘，有橘官。善曰：杨雄蜀都赋曰：夹江缘山。又曰：西有盐泉铁冶，橘林铜陵。其园则林檎枇杷，橙■甹郢楟亭。榹心移桃函含列，梅李罗生。皆果名也。林檎实，似赤柰而小，味如梨。枇杷，冬华黄实，本出蜀。蜀有给客橙，冬夏华实相继。张揖曰：楟，山梨。善曰：尔雅曰：榹桃，山桃也。百果甲宅坼，异色同荣。朱樱春熟，素柰夏成。善曰：周易曰：百果草木皆甲坼。郑玄曰：木实曰果。皆读如人倦之解，解谓拆呼，皮曰甲，根曰宅。宅，居也。呼，火亚切。汉书，叔孙通曰：古有春尝果，令樱桃熟可尝也。素柰，白柰也。王逸荔枝赋曰：酒泉白柰。若乃大火流，凉风厉列。白露凝，微霜结。诗曰：七月流火。礼记月令，孟秋凉风至。善曰：毛苌诗传曰：火，大火也。流，下也。毛诗曰：白露为霜。楚辞曰：微霜结兮眇眇。紫梨津润，樼侧邻栗罅呼亚发。蒲陶乱溃胡对，若榴竞裂。甘至自零，芬芬酷苦毒烈。诗云：树之榛栗。传曰：榛栗枣脩。罅发，栗皮坼罅而发也。甘至，言熟也。善曰：西京杂记曰：上林有紫梨。郭璞□上林赋注曰：蒲陶似燕薁，可作酒。马融西第颂曰：紫房溃漏。又曰：胡桃自零若榴，已见两都赋。上林赋曰：酷烈淑郁。榛与樼同。其园则有蒟俱宇蒻弱茱萸，瓜畴芋于句区。甘蔗之夜辛姜，阳蓲许于阴敷。蒟，蒟酱也。缘树而生，其子如桑椹，熟时正青，长二三寸，以蜜藏而食之，辛香，温调五脏。蒻，草也，其根名蒻，头大者如斗，其肌正白，可以灰汁，煮则凝成，可以苦酒淹食之。蜀人珍焉。茱萸，一名{艹杀}也。畴者，界埒小畔际也。杨雄太元经曰：阳蓲万物。言阳气蓲煦生万物也。阴敷，姜生於阴也。日往菲薇，月来扶踈。任土所丽，众献而储。任土，任其土地所生也。尚书所谓任土作贡也。易曰：百穀草木丽乎土。其沃瀛盈则有攒在官蒋将丛蒲，绿菱红莲。杂以蕴藻，糅女又以蘋蘩。楚辞曰：倚沼畦瀛。王逸云：瀛，泽中也。班固以为畦。蒋，菰名也。蕴、藻、蘋、蘩，皆水草也。蕴，丛也。总茎柅柅乃礼，裛於业叶蓁蓁臻·蕡坟实时味，王公羞焉。柅柅、蓁蓁，盛茂貌也。诗曰：尔肴既将。传曰：苟有明信，涧、谿、沼、沚之毛，蘋、蘩、蕴、藻之菜，可荐於鬼神，可羞於王公。善曰：毛诗曰：敦彼行苇，维叶柅柅。又曰：桃之夭夭，其叶蓁蓁。又曰：桃之夭夭，有蕡其实。其中则有鸿俦鹄侣，{振鸟}鹭鹈徒兮鹕胡。晨凫旦至，候雁衔芦。皆水鸟名。鸿鹄多群飞，故言侣俦也。{振鸟}鹭、鹈鹕，二鸟名也。晨凫，常以晨飞也。雁，候时南北，故曰候雁。衔芦以御缯缴，令不得截其翼也。淮南子曰：雁衔芦而翔，以备缯缴。善曰：毛诗曰：振鹭于飞。尔雅曰：鹈，洿泽也。郭璞曰：即鹈鹕也。说苑曰：魏文侯嗜晨凫。吕氏春秋曰：季秋之月，候雁来。木落南翔，冰泮北徂。云飞水宿，哢吭胡刚清渠。其深则有白鼋命鳖，玄獭上祭。鱣陟连鮪于鬼鳟在本鲂，鮷啼鱧礼魦鲿。木落者，叶落也。木叶落，秋时也。冰泮，春时也。善曰：淮南子曰：木叶落而长年悲。家语曰：冰泮而农桑起。尔雅曰：吭，鸟咙。礼记月令，孟春，獭祭鱼，将食之，先以祭也。鱣，靧亸也。鮷，似。魦，似鲋。鳟、鲂，皆见诗也。楚辞曰：乘白鼋兮逐文鱼。张衡应问曰：鼋鸣而鳖应。命，呼也。差鳞次色，锦质报章。跃涛戏濑，中流相忘。庄周云：泉涸，鱼相与处陆。相煦以湿，相濡以沫，不若相忘於江湖。善曰：毛诗曰：终日七襄，不成报章。 
    “於是乎金城石郭，兼匝中区。既丽且崇，实号成都。金石，言坚也。故朝错曰：神农之教，虽有金城汤池也。辟二九之通门，画方轨之广涂。营新宫於爽垲恺，拟承明而起庐。汉武帝元鼎二年，立成都十八门。周礼，经涂九轨。画，言端直也。爽垲，高明也。善曰：左氏传曰：齐景公欲更晏子之宅，曰：请更诸爽垲者。杜预曰：就高燥也。汉书曰：严助为会稽太守，帝赐书曰：君厌承明之庐。张晏曰：承明庐在石渠门外。结阳城之延阁，飞观榭乎云中。开高轩以临山，列绮窗而瞰苦槛江。阳城，蜀门名也。善曰：淮南子曰：延阁栈道。高轩，堂左右长廊之有窗者。张载鲁灵光殿赋注曰：轩槛，所以开明也。古诗曰：交疏结绮窗。内则议殿爵堂，武义虎威。宣化之闼，崇礼之闱。议殿、爵堂，殿堂名也。武义、虎威，二门名也。宣化、崇礼，皆闱闼之名也。华阙双邈，重门洞开。金铺交映，玉题相晖。金铺，门铺首以金为之。玉题，以玉为之。孟子曰：榱题数尺。杨雄曰：旋题玉英。善曰：西都赋曰：树中天之华阙。长门赋曰：挤玉户而撼金铺。外则轨躅直录八达，里闬汗对出。比屋连甍，千庑音武万室。闬，里门也。管子曰：闾闬不可以无阖。卢绾与高祖同里。班固曰：绾自同闬。庑，庌也。苏秦说魏襄王曰：庐庑之数也。善曰：汉书，班嗣与桓生书曰：伏孔氏之轨躅。音义曰：三辅说牛蹄处为躅。尔雅曰：八达谓之崇期。孙炎曰：崇，多也。多道会期於此。亦有甲第，当衢向术。坛徒兰宇显敞，高门纳驷。术，道也。楚辞九章曰：燕雀乌鹊，巢堂坛兮。王逸曰：坛，犹堂也。汉于公高其门，使容驷马高盖。此言甲第高门，可以纳驷。善曰：西京赋曰：北阙甲第，当道直启。李尤高安馆铭曰：增台显敞，禁室静幽。庭扣苦后锺磬，堂抚琴瑟。匪葛匪姜，畴能是恤。畴，谁也。善曰：蜀志曰：诸葛亮为丞相。又曰：姜维初为亮仓曹掾，稍迁为大将军。 
    “亚以少城，接乎其西。市廛所会，万商之渊。列隧百重，罗肆巨千。贿呼罪货山积，纤丽星繁。少城，小城也，在大城西，市在其中也。都人士女，袨县服靓才姓壮。贾音古贸莫构墆直例鬻，舛兖错纵横。异物崛诡，奇於八方。布有橦华，■有桄光榔郎·邛杖传节於大夏之邑，蒟句酱流味於番潘禺愚之乡。苏林曰：袨服，谓盛服也。张揖曰：靓谓粉白黛黑也。墆，贮也。橦华者，树名橦，其花柔毳，可绩为布也，出永昌。桄榔，树名也，木中有屑如■，可食，出兴古。张骞传曰：臣在大夏时，见邛竹杖、蜀布，问安得此？大夏国人曰：吾贾人往市之身毒国。身毒国在大夏东南，可数千里。南越传曰：使唐蒙讽晓南越，食蒙以蒟酱，蒙问所从来？答曰：西北牜羊牱江广数里，出番禺城下。故汉书曰：感蒟酱、竹杖，则开牜羊牱、越巂也。邛竹杖以节为奇，故曰传节也。善曰：都人士女。已见西都赋。汉书曰：富商大贾，或墆财八方，已见上三都序。舆辇杂沓徒合，冠带混并。累毂叠迹，叛衍相倾。諠譁鼎沸，则哤莫江聒公达宇宙；■许骄尘张陟亮天，则埃壒乌盖曜灵。叛，乱也。庄周曰：何贵何贱，是谓叛衍。善曰：蔡邕月令章句曰：冠，首饰也。带，大带，所以束身也。司马彪庄子注曰：叛衍，犹漫衍也。国语，管子曰：四人杂处，则其言哤。说文曰：聒，讙语也。文子曰：四方上下曰宇。说文曰：宙，舟舆所极覆也。西都宾曰：轶埃壒之混浊。楚辞曰：角宿未旦，耀灵焉藏。广雅曰：耀灵，白日也。阛阓之里，伎巧之家。百室离房，机杼相和。贝锦斐成，濯色江波。黄润比毗二筒，籝盈金所过。阛，市巷也。阓，市外内门也。贝锦，锦文也。谯周益州志云：成都织锦既成，濯於江水，其文分明，胜於初成；他水濯之，不如江水也。黄润，谓筒中细布也。司马相如凡将篇曰：黄润纤美宜制裈。杨雄蜀都赋曰：筒中黄润，一端数金。籝，■也。韦贤传曰：黄金满籝。善曰：毛诗曰：百室盈止。古诗曰：札札弄机杼。毛诗曰：萋兮斐兮，成是贝锦也。侈侈隆富，卓郑埒劣名。公擅山川，货殖私庭。藏鏹九两巨万，■浦觅摫规兼呈。亦以财雄，翕习边城。汉书货殖传曰：蜀卓氏之临邛，公擅山川铜铁，上争王者之利，下锢齐人之业，富至僮八百人。程郑亦冶铸，富埒卓氏。司马相如传云：临邛富人程郑，僮亦数百人。鏹，钱贯也。殖货志曰：藏鏹千万。杨雄方言云：■、摫，裁也。梁、益之间，裁木为器曰■，裂帛为衣曰摫。兼呈者，皆有常课，至拟於王者。亦以财雄，犹班壹以财雄边城也。汉书班氏叙传，当孝惠、高后时，以财雄边，出入弋猎，旌旗鼓吹。以临邛是蜀郡之边县，故云边城。善曰：藏鏹，管子之文也。三蜀之豪，时来时往。养交都邑，结俦附党。三蜀，蜀郡、广汉、犍为也。本一蜀国，汉高祖分置广汉，汉武帝分置犍为。善曰：孙卿子曰：偷合苟容，以持禄养。剧谈戏论，扼腕抵纸掌。出则连骑，归从百两。剧，甚也。鬼谷先生书有抵戏篇。桓谭七说曰：戏谈以要誉。张仪传曰：天下之士，莫不扼腕以言。战国策曰：苏秦说赵王：华屋之下，抵掌而言，皆谈说之客也。百两，百乘也。诗云：之子于归，百两御之。善曰：汉书曰：杨雄口吃不能剧谈。连骑，已见西京赋。若其旧俗，终冬始春。吉日良辰，置酒高堂，以御嘉宾。杨雄蜀都赋曰：其俗迎春送冬，百金之家，千金之公。善曰：楚辞曰：吉日兮良辰。曹植箜篌引曰：置酒高殿上。毛诗曰：以御宾客，且以酌醴。金罍中坐，肴■四陈。觞以清票，鲜以紫鳞。羽爵执竞，丝竹乃发。巴姬弹弦，汉女击节。鲜，鱼鲙也。诗云：炮鳖鲙鲤。巴姬，汉之美人，犹卫之雅质，蔡之幼女。善曰：毛诗曰：肴核维旅。郑玄曰：肴，菹醢也。核，桃梅之属也。左氏传，楚共王有巴姬。■与核义同。起西音於促柱，歌江上之■寮厉。纡长袖而屡舞，翩跹跹以裔裔。昔周昭王涉汉，中流而陨，其右辛游靡拯王，遂卒不复还。周乃侯其子于西翟，实为长公。楚徙宅西河，长公思故处，始作西音。长公继是音以处西山，秦国之风，盖取乎此。见吕氏春秋。韩子曰：长袖善舞。诗曰：屡舞跹跹。合樽促席，引满相罚。乐饮今夕，一醉累月。言频饮也。善曰：东方朔六言诗曰：合樽促席相娱。汉书曰：赵、李侍中，皆引满举白。毛诗曰：今夕何夕。又曰：一醉日富。 
    “若夫王孙之属，郤却戟公之伦。从禽于外，巷无居人。并乘骥子，俱服鱼文。玄黄异校，结驷缤纷。王孙，卓王孙也。货殖传曰：卓王孙田宅射猎之乐，拟於人君。郤公，豪侠也。杨雄蜀都赋曰：若其渔弋郤公之徒，相与如乎巨野，罗车百乘，观者万堤。服，箭服。诗云：象弭鱼服。善曰：周易曰：即鹿无虞，以从禽也。毛诗曰：叔于田，巷无居人。桓子新论曰：善相马者曰薛公，得马，恶貌而正走，名骥子。周礼，六厩成校，校有左右。楚辞曰：青骊结驷齐千乘。西逾金隄，东越玉津。朔别期晦，匪日匪旬。金隄在岷山都安县西，隄有左右口，当成都西也。璧玉津在犍为之东北，当成都之东也。杨雄羽猎赋，前曰邪界虞渊，後曰浮彭蠡。张衡羽猎，前曰逐息昆仑，後曰劳许公于箕隅。道里辽迥，非一日所游。金堤、玉津，东西分行，所欲经营，亦非一所。其间悠远，故曰朔别晦期也。若云一月之中，乃能周遍，不以旬日者也。蹴秋六蹈蒙笼，涉葛寥廓。鹰犬倏眒胜胤，罻尉罗络幕。倏眒，疾速也。罻罗，鸟兽网也。络幕，施张之貌也。善曰：蒙笼，已见南都赋。桓谭新论曰：道路皆蒿草，寥廓狼籍。子云赋曰：倏眒倩浰。毛群陆离，羽族纷泊匹各。翕响挥霍，中网林薄。毛群，兽也。羽族，鸟也。陆离，分散也。纷泊，飞薄也。翕响挥霍，奄忽之间也。屠麖京麋，翦旄麈。带文蛇，跨彫虎。皆猎之所得也。麖麋体大，故屠之；旄麈有尾，故翦之；蛇虎可畏，而带跨之。言其勇也。尸子曰：中黄伯云：余左执太行之■，而右搏彫虎。善曰：越人衣文蛇。志未骋，时欲晚。追轻翼，赴绝远。出彭门之阙，驰九折之坂。经三峡之峥嵘，蹑五屼兀之蹇浐。岷山都安县有两山，相对立如阙，号曰彭门。杨雄蜀都赋曰：彭门鸿屼。九折坂在汉寿严道县邛莱山。三峡，巴东永安县有高山相对，相去可二十丈左右，崖甚高，人谓之峡，江水过其中。五兀，山名也。一山有五重，在越巂，当犍为南安县之南也。杨雄蜀都赋曰：五兀参差。善曰：楚辞曰：下峥嵘兮无地。子虚赋曰：蹇浐沟渎。戟食铁之兽，射噬毒之鹿。皛胡了切。当为拍。拍，普格切。貙丑于氓於葽於尧草，弹言鸟於森木。貊兽，毛黑白臆，似熊而小，以舌舐铁，须臾便数十斤，出建宁郡也。有神鹿两头，主食毒草，名之食毒鹿，出云南郡。此二事，魏完南中志所记也。易曰：噬腊肉，遇毒。貙氓，谓貙人也。言鸟，鹦鹉之属。皆出南中。文立蜀都赋：虎豹之人。善曰：方言曰：噬，食也。博物志曰：江、汉有貙人，能化为虎。说文曰：拍，拊也。汉书音义曰：葽，盛貌。拔象齿，戾历结犀角。鸟铩所札翮，兽废足。铩翮不能飞，废足不能行也。善曰：淮南子曰：飞鸟铩羽，走兽废足。许慎曰：铩，残也。 
    “殆而朅绮列来相与，第如滇丁田池，集于江洲。试水客，舣音蚁轻舟。娉江婓，与神游。朅，去也。第，且也。相如传曰：第如临邛。谯周异物志曰：滇池在建宁界，有大泽水，周二百馀里。水乍深广，乍浅狭，似如倒池，故俗云滇池。江洲在巴郡。杨雄蜀都赋曰：分川并注，合乎江洲。滇池、江洲非一处也，今连之者，说或有在滇池时，或有在江洲时，无有常也。应劭曰：舣，正也。一曰南方俗谓正船回济处为舣。项羽传曰：乌江亭长舣船待羽江婓二女，游於江滨，逢郑交甫挑之，不知其神女也。遂解珮与之，交甫悦，受珮而去。数十步，空怀无珮，女亦不见。语在列仙传。罨奄翡翠，钓鰋偃鲉长流。下高鹄，出潜虬。鰋鲉，鱼名。吹洞箫，发棹宅孝讴。感鲟寻鱼，动阳侯。洞箫，长箫无底也，王褒所颂者也。汉元帝能吹洞箫。棹讴，鼓棹而歌也。鲟鱼出江中，头与身正半，口在腹下。淮南子曰：瓠巴鼓琴，鲟鱼出听。善曰：棹讴，已见西都赋。阳侯已见南都赋。腾波沸涌，珠贝汜浮。若云汉含星，而光耀洪流。管子曰：若江湖之人，求珠贝者不舍也。言鱼骇波动，珠贝浮见也。善曰：相贝经曰：素质红里，谓之珠贝。将飨獠力召者，张帟幕，会平原。酌清酤户，割芳鲜。饮御酣，宾旅旋。车马雷骇，轰轰阗阗。若风流雨散，漫乎数百里间。獠，猎也。帟，平帐也。周礼曰：田则张幕设帟。月令曰：躬耕帝籍，反乃执爵。命曰劳酒，言以宴群臣也。鲜，新杀者也，一曰生肉也。善曰：既载清酤。毛苌诗曰：酤，酒也。斯盖宅土之所安乐，观听之所踊跃也。焉独三川，为世朝市盬 
    “若乃卓荦吕角奇谲，倜傥罔已。一经神怪，一纬人理。远则岷山之精，上为井络。天帝运期而会昌，景福肸喜笔飨而兴作。碧出苌弘之血，鸟生杜宇之魄。妄变化而非常，羌见伟於畴昔。张仪曰：争名者於朝，争利者於市。今三川周室，天下之朝市也。河图括地象曰：岷山之地，上为井络，帝以会昌，神以建福。上为天井，言岷山之地，上为东井维络，岷山之精，上为天之井星也。昌，庆也。言天帝於此会庆建福也。庄周曰：苌弘死於蜀，藏其血，三年化为碧。蜀记曰：昔有人姓杜名宇，王蜀，号曰望帝。宇死，俗说云宇化为子规。子规，鸟名也。蜀人闻子规鸣，皆曰望帝也。善曰：降丘宅土。刘向雅琴赋曰：观听之所至，乃知其美也。汉书音义，韦昭曰：有河、洛、伊，故曰三川。上林赋曰：肸飨布写。近则江汉炳丙灵，世载其英。蔚若相如，皭在爵若君平。王褒韡晔而秀发，杨雄含章而挺生。幽思绚呼绢道德，摛敕离藻掞伤艳天庭。考四海而为俊俊，当中叶而擅名。是故游谈者以为誉，造作者以为程也。相如，司马长卿也。君平，严遵也。王褒，字子渊。杨雄，字子云。皆蜀人。君平作老子指归，子云作太玄、法言，故曰幽思绚道德也。郑玄曰：文章成谓之绚。汉武帝读相如子虚赋而善之，吾独不得与此人同时哉！元帝善王褒所作甘泉洞箫颂，令後宫贵人左右皆诵之。杨雄奏羽猎赋，天子异焉。又云：班固述雄传曰：初拟相如，献赋黄门，故曰摛藻掞天庭也。汉书礼乐志曰：长丽前掞光耀明。善曰：史记曰：屈原浮游於尘埃之外，皭然泥而不滓者也。徐广曰：皭，踈净之貌也。周易曰：含章可贞。冯衍德诰曰：沈情幽思，引六经之精微。毛诗曰：昔在中叶。战国策，苏秦曰：外客游谈之士，无敢自进於前也。至乎临谷为塞，因山为障。峻岨塍绳埒劣长城，豁险吞若巨防。苏秦曰：齐南有太山，东有琅邪，北有渤海，西有清河，所谓四塞之国也。史迁述蒙恬传曰：据河为塞。大曰隄，小曰塍。云峻岨之严，视长城若塍埒也。豁，深貌也。战国策曰：齐有长城巨防，足以为塞也。一人守隘，万夫莫向。善曰：淮南子曰：一人守隘，千夫莫向。公孙跃马而称帝，刘宗下辇而自王。善曰：范晔後汉书曰：公孙述，字子阳，扶风人也。王莽时，为导江卒正，更始立，述恃其地险众附，遂自立为天子。蜀志曰：先主姓刘，讳备，汉靖王胜後也。益州牧刘璋使人迎先主，令讨张鲁，先主遂进围成都。璋出降，先主即皇帝位。备汉後，故曰宗。由此言之，天下孰尚？故虽兼诸夏之富有，犹未若兹都之无量也。”论语曰：夷狄之有君，不如诸夏之亡。周易曰：富有之谓大业也。又论语曰：惟酒无量。









卷五　京都下
    【京都下】 
    【吴都赋】吴都者，苏州是也。後汉末，孙权乃都於建业，亦号吴。 
    左太冲 
    刘渊林注 
    东吴王孙囅然而咍，囅，大笑貌。庄周云：齐桓公囅然而笑。楚人谓相笑为咍。楚辞曰：众兆所咍。善曰：囅，敕忍切。咍，呼来切。曰：“夫上图景宿，辨於天文者也。下料聊物土，析於地理者也。谓天垂其象，而分野形；地以别土，而区域殊。料，度也。善曰：文子曰：天道为文，地道为理。古先帝代，曾览八纮之洪绪。一六合而光宅，翔集遐宇。鸟策篆素，玉牒石记。乌闻梁岷有陟方之馆、行宫之基欤？淮南子曰：九州外有八泽，方千里。八泽之外，有八纮，亦方千里，盖八索也。一六合而光宅者，并有天下而一家也。说文曰：牒，札也。石记，刻石书传记也。乌，安也。梁，梁州也；岷，岷山，皆蜀地也。书云：舜陟方，谓南巡守也。光武纪云：济阳有武帝行过宫。善曰：吕氏春秋曰：神通乎六合。高诱曰：四方上下为六合。尚书序曰：光宅天下。鸟策，鸟书於策也。春秋运斗枢曰：黄龙负图出，置帝前。鸟文，汉书音义曰：大篆，蟲书、鸟书是也。郑玄礼记注曰：筴，简也。篆素，篆书於素也。杨雄书曰：赍油素四尺。东观汉记曰：封禅其玉牒文，秘天子事也。说文曰：谍，记也。牒与谍同。孝经钩命诀曰：封禅，刻石纪号也。天子行所立名曰行宫。陟，升也。方，道也。巡狩，谓舜也。而吾子言蜀都之富，禺同之有。玮其区域，美其林薮。矜巴汉之阻，则以为袭险之右。徇蹲鸱之沃，则以为世济阳九。龌龊而算，顾亦曲士之所叹也。旁魄而论都，抑非大人之壮观也。吾子，谓西蜀公子。言蜀地富饶之禺同之所有也。玮，美也。蜀都赋云：左绵、巴中，百濮所充；缘以剑阁，阻以蜀门。矜夸其险也。徇，营也。亡身从物曰徇，夸物示人亦曰徇。卓王孙曰：吾闻岷山之野，下有蹲鸱，至死不饥。三年不收，其形如蹲鸱，故号也。越巂郡蜻蛉县禺山有金马、碧鸡之神。巴、汉之阻，巴郡之扞关也。汉中广汉，其路由於剑阁、褒、斜也。易无妄曰：灾气有九。阳厄阴厄，四合为九，一元之中，四千六百一十七岁，各以数至阳阨，故云百六之会。王孙言公子徇其土地，自生蹲鸱，可以救代饥俭，度阳九之厄。汉书律历志具有其事。龌龊，好苛局小之貌。曲，谓僻也。言算量蜀地，亦是曲僻之士。旁魄，取宽大之意。王孙谓宽大之意论西都也。善曰：杨雄城门校尉箴曰：盘石唐芒，袭险重固。汉书，郦食其曰：其将龌龊好苛礼。龊，楚角切。文子曰：曲士不可言至道。庄子曰：将旁礴万物以为一。司马彪曰：旁礴，犹混同也。礴与魄同。鵩鸟赋曰：大人不曲。何则？土壤不足以摄生，山川不足以周卫。公孙国之而破，诸葛家之而灭。兹乃丧乱之丘墟，颠覆之轨辙。安可以俪戾王公而著风烈也？摄，持也。老子曰：善摄生。汉书，公孙述，王莽末时王蜀，为光武将吴汉破之。魏志曰：汉末诸葛亮辅刘备而为臣，都於蜀，终於魏将邓艾所平。丽，著也。凡天下存亡，唯系乎人。然强弱有常势，利害有常地，必有不可守之土，不可兴之国矣。易曰：六五之吉，丽王公也。善曰：汉武柏梁台卫尉诗曰：周卫交戟禁不时。毛诗曰：丧乱弘多。吕氏春秋，烛过曰：子胥谏而不听，故吴为丘墟。毛诗序曰：闵周室之颠覆。奢，靡也。尚书，周公曰：弊化奢丽。风烈，已见南都赋。玩其碛砾而不窥玉渊者，未知骊龙之所蟠也。习其弊邑而不睹上邦者，未知英雄之所躔也。碛砾，浅水见沙石之貌。玉渊，水深之处，美玉所出也。尸子曰：龙渊生玉英。庄子曰：千金之珠，在九重之渊，骊龙颔下。故曰，不窥玉渊者，不知骊龙之蟠也。善曰：上林赋曰：下碛砾之坻。说文曰：碛，水渚有石也，且历切。骊音离。左氏传曰：卫州吁曰：弊邑与陈、蔡从。上邦，犹上国也。方言曰：躔，历行也。 
    “子独未闻大吴之巨丽乎？且有吴之开国也，造自太伯，宣於延陵。盖端委之所彰，高节之所兴。建至德以创洪业，世无得而显称。由克让以立风俗，轻脱鵕於千乘。若率土而论都，则非列国之所觖望也。战国策曰：黑齿、彫题，大吴之国也。昔周太伯三以天下让，延陆季子辞国而不处，遂化荆蛮之方，与华夏同风，二人所兴。左氏传曰：太伯端委以治。端委，礼衣委貌。谓冠袖长而裳齐委至地也。孔子曰：太伯三以天下让，人无得而称焉。善曰：端委、至德，大伯也。高节、克让，延陵也。左传曰：吴子诸樊既除丧，将立季札，札曰：圣达节，次守节，下失节，为君非吾节也。遂让不受。史记曰：寿梦欲立季札，让不可，乃立诸樊也。汉书，武帝曰：吾去妻子如脱鵕耳。声类曰：鵕，或为■。说文曰：■，鞮属也，亦所解切。诸侯，故言千乘之国。论语曰：导千乘之国。汉书曰：上欲王卢绾，为群臣觖望。臣瓒曰：觖，谓相觖而怨望也。觖，音决。故其经略，上当星纪。拓音讬土画疆，卓荦吕角兼并。包括干越，跨蹑蛮荆。左传曰：天子经略土地，定城国，制诸侯。略，分界也。一曰远界为经略也。尔雅曰：星纪，斗、牵牛，吴分野。斗者，日月五星之所经始，故谓之星纪。意者斗为星纪，则其分域亦所以能为纲维，故曰卓荦兼并也。越，今之苍梧、郁林、合浦、交阯、九真、南海、日南，皆越地，吴之所并也。荆蛮，吴所得。荆州四郡：零陵、桂阳、长沙、武陵。善曰：汉书曰：戎狄之与干越，不相入也。音义曰：干，南方越名也。春秋曰：干越入吴。杜预注曰：干，越人发语声。诗曰：蠢尔蛮荆。婺女寄其曜，翼轸寓其精。指衡岳以镇野，目龙川而带坰。婺女越分，翼、轸楚分，非吴分，故言寄曜寓精也。善曰：汉书曰：越地婺女之分野，楚地翼、轸之分野。周礼曰：正南曰荆州，其镇衡山。汉书：南海有龙川县。南越志，县北有龙穴山。舜时有五色龙，乘云出入此穴。尔雅曰：林外谓之坰。 
    “尔其山泽，则嵬嶷峣屼，婴冥郁岪。溃渱泮汗，滇氵眄淼漫。或涌川而开渎，或吞江而纳汉。磈々■■，滮々涆々。钦碒乎数州之间，灌注乎天下之半。山之大者衡岳，泽之大者彭蠡。地理志曰：彭蠡泽在豫章彭泽西，会稽馀姚县萧山，瀵水所出。嵬嶷，高大貌。巊冥郁弗，山气暗昧之状。溃虹泮汗，谓直望无崖也。滇氵眄淼漫，山水阔远无崖之状。钱塘县，武林水所出龙川，故曰涌川。九江经庐山而东，故曰开渎。禹贡曰：三江既入，震泽厎定，故曰吞江。又曰：汉水东为沧浪，南入于江，故曰纳汉。磈々，石在山中之貌。涆々，水流行声势也。钦碒，山深险连延之状。荆、扬、交、广数州之间，土地阔远，故曰天下之半。善曰：嶷，鱼力切。字指曰：屼，秃山也，五骨切。埤苍曰：岪，郁山貌，扶勿切。渱，胡东切。滇，通见切。氵眄，莫见切。淼，水貌，音眇。磈，胡罪切。■，力罪切。涆，古旦切。百川派别，归海而会。控清引浊，混涛并濑。濆薄沸腾，寂寥长迈。濞焉汹呼恭切汹，隐焉潏潏。字说曰：水别流为派。涛，大波也。濑，急湍也。长迈，不回之意。潏，苦盖切。善曰：尚书大传曰：百川趋于海。汹汹、潏潏，皆水声也。出乎大荒之中，行乎东极之外。经扶桑之中林，包汤谷之滂沛。潮波汨起，回复万里。歊雾漨浡，云蒸昏昧。大荒，谓海外也。尔雅曰：孤竹、北户、西王母、日下，谓之四荒。孤竹在北，北户在南，日下在东，西王母在西，皆四方荒昏之国也。又曰：东至大远，西至邠国，南至濮铅，北至祝栗，谓之四极。谓四方之极。极，远也，言大荒、东极、扶桑、汤谷者，谓海外弥广，无所不连也。潮波汨起，言水弥广汨急疾，无所不至。歊雾，水雾之气，似云蒸昏暗不明也。善曰：扶桑、汤谷，已见上文。漨，薄工切。浡，蒲昧切。泓澄奫■，澒溶沆户朗瀁余两。莫测其深，莫究其广。澶湉漠而无涯，牜怱有流而为长。朅异之所丛育，鳞甲之所集往。善曰：说文曰：泓，下深大也。澄，湛也。奫■，回复之貌。皆水深广阔也。奫，於旻切。■，於权切。澒，胡孔切。溶，余肿切。澶湉，安流貌。澶，音缠。湉，音恬。朅异、龟鱼，皆在水中生长。 
    “於是乎长鲸吞航，修鲵吐浪。跃龙腾蛇，鲛鯔琵琶。王鮪伟鯸鮐，鮣印龟鱕昔。乌贼拥剑，■古侯鼊辟鯖鳄。涵泳乎其中。航，舡之别名。异物志云：鲸鱼，长者数十里，小者数十丈，雄曰鲸，雌曰鲵，或死於沙上，得之者皆无目，俗言其目化为明月珠。邓析子曰：钓鲵者不於清池。一说曰：鲸犹言凤，鲵犹言皇也。异物志曰：朱厓有水蛇，鲛鱼出合浦，长二三尺，背上有甲，珠文坚强，可以饰刀，口可以为鑢。鯔鱼形如鲵，长七尺，吴、会稽、临海皆有之。琵琶鱼无鳞，其形似琵琶，东海有之。鯸鮐，鱼状如科斗，大者尺馀，腹下白，背上青黑，有黄文。性有毒，虽小，獭及大鱼不敢餤之。蒸煮餤之肥美，豫章人珍之。鮣鱼长三尺许，无鳞，身中正四方如印。扶南俗云：诸大鱼欲死，鮣鱼皆先封之。鱕昔有横骨在鼻前，如斤斧形，东人谓斧斤之斤为鱕，故谓之鱕昔。鱼二十馀种，此其尤异者。此鱼所击，无不中断也。有出入昔子，朝出求食，暮还入母腹中，皆出临海。乌贼鱼腹中有药。拥剑，蟹属也，从广二尺许，有爪，其螯偏大，大者如人大指，长二寸馀，色不与体同，特正黄而生光明，常忌护之如珍宝矣，利如剑，故曰拥剑。其一螯尤细，主取食，出南海、交趾。■鼊，龟属也，其形如笠，四足缦胡无指，其甲有黑珠，文采如玳瑁，可以饰物，肉如龟肉，肥美可食。鯖鱼出交趾、合浦诸郡。鳄鱼长二丈馀，有四足，似鼍，喙长三尺，甚利齿，虎及大鹿渡水，鳄击之皆中断。生则出在沙上乳卵，卵如鸭子，亦有黄白，可食。其头琢去齿，旬日间更生，广州有之。涵，沉也。杨雄方言曰：南楚谓沉为涵。泳，潜行也，见尔雅。言已上鱼龙，潜没泳其中。善曰：庄子曰：吞舟之鱼，荡而失水。周易曰：见龙在田，或跃在渊。楚辞曰：腾蛇兮後从。文子曰：腾蛇无足而腾。鯔，音菑。鮐，音夷。鱕，甫袁切。昔，甫亦切。鳄，五洛切。涵，音含。葺七入鳞镂甲，诡类舛错。溯素洄顺流，噞喁沈浮。葺，累也。甲，谓龟甲也。楚辞曰：鱼葺鳞以自别。噞喁，鱼在水中群出动口貌。善曰：毛诗曰：溯洄从之，道阻且长。淮南子曰：水浊则鱼噞喁。噞，牛检切。喁，鱼■切。鸟则鹍鸡鸀烛鳿玉，鹴霜鹄鹭鸿。鶢爰鶋居避风，候雁造七报江。鸂敕鷛渠，鹤鹙鸧。鹳鸥鹢七激鸕，氾滥乎其上。鹍鸡，鸟也，好鸣。鸀鳿，水鸟也。鹙，如鹭而大，长颈赤目，其毛辟水毒，丹阳、鄱阳皆有之。鶢鶋，鸟也，似凤。左传曰：海鸟爰居，止鲁东门外三日，臧文仲使国人祭之，不知其鸟，以为神也。鸂敕，水鸟也，色黄赤，有斑文，食短狐蟲，在水中，无毒，江东诸郡皆有之。鷛渠，似鸭而鸡足。鹤，出南海、桂阳诸郡。善曰：候雁，已见南都赋。毛诗曰：有鹙在梁。毛苌诗传曰：秃鹙也。苍颉篇曰：鸥大如鸠。郭璞山海经注曰：鸥，水鹞也。鷛，音庸。渠，音渠。鹙，音秋。湛淡羽仪，随波参差。理翮整翰，容与自玩。彫啄蔓藻，刷荡漪澜。湛淡，迅疾貌。漪澜，水波也。彫啄，鸟食貌。蔓藻，海藻之属也。善曰：说文曰：刷，刮也。漪，盖语辞也。毛诗曰：河水清且涟漪。尔雅曰：大波为澜。鱼鸟聱耴，万物蠢昌允生。芒芒黖々，慌呼广罔奄欻许勿，神化翕忽，函幽育明。穷性极形，盈虚自然。蚌蛤珠胎，与月亏全。巨鼇赑备屃许器，首冠灵山。大鹏缤翻，翼若垂天。振荡汪流，雷抃重渊。殷上声动宇宙，胡可胜原！蠢，动也。黖黖，绝远貌。奄欻，去来不定之意。翕忽，疾貌。函幽育明，皆谓珠玉光耀之状也。穷性极形，物皆极之也。吕氏春秋曰：月望则蚌蛤实，月晦则蚌蛤虚。列仙传曰：鼇负蓬莱山而抃沧海之中。赑屃，用力壮貌。庄子曰：北溟有鱼名鹍，化为鹏，怒而飞，翼若垂天之云。鹏之将徙於南溟，水击三千里，抟扶摇而上九万里。示振荡之状也。汪流，水深貌，其声势之不可胜尽也。淮南子曰：虚廓生宇宙，宇宙生天地者也。善曰：聱耴，众声也。埤苍云：聱，不听也，鱼幽切。耴，牛乙切。杜笃论都赋曰：蠢生万类。黖々，不明貌，许既切。春秋保乾图曰：日以圆照，月以亏全。宋均曰：全，十五日时也。列子，夏革曰：渤海之东曰归塘，其中有五山焉。帝命禺强使巨鼇十五举首而戴五山，峙而不动。玄中记曰：鼇，巨龟也。西京赋曰：巨灵赑屃。王逸楚辞注曰：击手曰抃，音卞。 
    “岛屿序绵邈，洲渚冯平隆崇。旷瞻迢递，迥眺冥蒙。珍怪丽，奇隙充。径路绝，风云通。洪桃屈盘，丹桂灌丛。琼枝抗茎而敷蕊，珊瑚幽茂而玲珑。岛，海中山也。屿，海中洲，上有山石。魏武苍海赋曰：览岛屿之所有。绵邈，广远貌。水中可居曰洲，小洲曰渚。旷瞻迢递，谓岛屿也。冯隆，高貌。迢递，远貌。迥眺冥蒙，谓洲渚深奥之貌。言珍怪之物，丽於岛屿之中。径路绝者，人道断绝，风云通者，唯风云能交通也。意者谓奇怪之徒，因风云以交通。水经曰：东海中有山焉，名曰度索，上有大桃，屈盘三千里。桂生苍梧、交趾、合浦以南山中，所在丛聚，无他杂木也，其枝叶皆辛。木丛生曰灌。琼树生，其华蕊仙人所食，令人长生。楚辞曰：精琼蕊以为粮。蓬莱三山，神仙所居，故宜有焉。汉书，歌曰：上蓬莱，咀琼英。珊瑚树赤色，有枝无华。扶南传曰：涨海中有盘石，珊瑚生其上。玲珑，明貌。善曰：後汉黎阳山碑曰：山河冯隆，有精英兮。朱称郁金赋曰：丹桂植其东。庄子曰：南方积石千里，名琼枝，高百二十仞。增冈重阻，列真之宇。玉堂对霤，石室相距。蔼蔼翠幄，弱弱素女。江斐於是往来，海童於是宴语。斯实神妙之响象，嗟难得而覙缕！玉堂、石室，仙人居也。海童，海神童也。吴歌曲曰：仙人赍持何，等前谒海童。尔雅曰：嗟，楚人发语端也。善曰：冯衍爵铭曰：富如江海，寿配列真。道书曰：上曰神，次曰仙人，下曰真人。楚辞曰：紫贝阙兮玉堂。郑玄礼记注曰：堂前有承霤。列仙传曰：赤松子常止西王母石室中。蔼蔼，盛貌。徐幹齐都赋曰：翠幄浮游。埤苍曰：弱弱，美也，奴鸟切。史记曰：泰帝使素女鼓五十弦瑟。神异经曰：西海有神童，乘白马，出则天下大水。王延寿王孙赋曰：嗟难得而覙缕。覙，力戈切。 
    “尔乃地势坱圠，卉木镺蔓。遭薮为圃，值林为苑。异荂蓲■育，夏晔于辄冬蒨。方志所辨，中州所羡。坱圠，莽沕也，高下不平貌也。卉，百草总名，楚人语也。有木曰苑，有草曰圃。言林薮非一，所在皆为苑圃，有国有家者，因天地之自然，不复假人功为园圃也。尔雅曰：荂，荣也。蓲，华也。敷■，华开貌。南土草木通□冬生，故曰蒨。善曰：鵩鸟赋曰：坱圠无垠。坱，乌朗切。圠，乌八切。广雅曰：镺，长也，乌老切。荂，枯瓜切。尔雅曰：蕍，荣也。郭璞曰：蕍犹敷蕍，亦草之貌也。■与蕍同，庾俱切。蓲与敷同，无俱切。草则藿蒳豆蔻，姜汇非一。江蓠之属，海苔之类。纶组紫绛，食葛香茅莫侯。石帆水松，东风扶留。异物志曰：藿香，交趾有之。豆蔻生交趾，其根似姜而大，从根中生，形似益智，皮壳小厚，核如石榴，辛且香。蒳，草树也，叶如栟榈而小，三月采其叶，细破，阴乾之，味近苦而有甘，并鸡舌香食之，益美。姜汇，大如累，气猛，近於臭，南土人捣之以为齑。荾，一名廉姜，生沙石中，姜类也。其累大，辛而香，削皮以黑梅并盐汁渍之则成也，始安有之。汇，类也。易曰：拔茅连茹，以其汇，征吉。所谓姜汇非一也。江蓠，香草也。楚辞曰：扈江蓠。海苔，生海水中，正青，状如乱发，乾之亦盐藏，有汁，名曰濡苔，临海出之。尔雅曰：纶似纶，组似组，东海有之。紫，紫菜也。生海水中，正青，附石生，取乾之，则紫色，临海常献之。绛，绛草也，出临贺郡，可以染食。葛，蔓生，与山葛同，根特大，美於芋也，豫章间种之。香茅生零陵。石帆生海屿石上，草类也，无叶，高尺许，其华离娄相贯连，虽无所用，然异物也。死则浮水中，人於海边得之，希有见其生者。水松，药草，生水中，出南海交趾。东风，亦草也，出九真。扶留，藤也，缘木而生，味辛，可食。槟榔者，断破之，长寸许，以合石贲灰，与槟榔并咀之，口中赤如血，始兴以南皆有之。善曰：蒳，音纳。蔻，火豆切。汇，音谓。纶，古顽切。布濩皋泽，蝉联陵丘。夤缘山岳之岊，幂历江海之流。扤白蒂，衔朱蕤。郁兮茂，晔兮菲菲。光色炫晃，芬馥肸蚃。职贡纳其包匦，离骚咏其宿莽。布濩，遍满貌。蝉联，不绝貌。夤缘，布藤上貌。幂历，分布覆被貌。许氏记字曰：岊，陬隅而山之节也。扤，摇也。蒂，花本也。菲菲，花美貌也。方言曰：凡草生而初达谓之。芬馥，色盛香散状。包，裹也。匦，犹结也。尚书禹贡曰：包匦菁茅。菁茅生桂阳，可以缩酒，给宗庙，异物也，重之，是故既包裹而又缠结之。一曰，匦，柙也。尔雅曰：卷葹草，拔其心不死。江、淮间谓之宿莽。屈原嘉之以其志，故离骚曰：夕览洲之宿莽。善曰：毛苌诗传曰：扤，动也。淮南子曰：草木之勾萌，衔翠载实。说文曰：蕤，草木华垂貌。肸蚃，已见蜀都赋。夤缘，出也。岊，音节。，以税切。蕤，汝谁切。木则枫柙甲櫲樟，栟榈枸古候桹。绵杬杶栌，文欀桢橿姜。平仲桾櫏，松梓古度。楠榴之木，相思之树。枫、柙，皆香木名也。櫲樟，木也。异物志曰：栟榈，■也，皮可作索。枸桹，树也，直而高，其用与栟榈同。栟榈出武陵山，枸桹出广州。木绵树高大，其实如酒杯，皮薄，中有如丝绵者，色正白，破一实得数斤，广州、日南、交趾、合浦皆有之。杬，大树也，其皮厚，味近苦涩，剥乾之，正赤，煎讫以藏众果，使不烂败，以增其味，豫章有之。杶、栌，二木名。文，文木也，材密緻无理，色黑如水牛角，日南有之。欀木，树皮中有如白米屑者，乾捣之，以水淋之，可作饼，似面，交趾卢亭有之。桢、栌，二木名。刘成曰：平仲之木，实白如银。君迁之树，子如瓠形。松、梓，二木名，古度，树也，不华而实，子皆从皮中出，大如安石榴，正赤，初时可煮食也，广州有之。楠榴，木之盘结者，其盘节文尤好，可以作器；建安所出最大长也。相思，大树也，材理坚，邪斫之则文，可作器；其实如珊瑚，历年不变，东冶有之。善曰：桹，音郎。杬，音元。杶，敕伦切。欀，音襄。桢，音贞。宗生高冈，族茂幽阜。擢本千寻，垂荫万亩。攒柯挐茎，重葩殗叶。轮囷蚪蟠，■■鳞接。荣色杂糅，绸缪缛绣。宵露霮徒感Ъ徒外，旭日晻乌感孛。与风飖摇飏样，&lt;风幼&gt;浏飕飗。鸣条律畅，飞音响亮。盖象琴筑竹并奏，笙竽俱唱。宗生，宗类而生於高山之脊，故名宗生。族茂，言种族繁多也。擢本，高耸貌。八尺曰寻。言婆娑覆万亩之地。庄子曰：匠石见树百围，其临千仞，而後有枝，此大树之属也。善曰：许慎淮南子注曰：挐，乱也，女居切。殗，重也，叶重叠貌，於劫切。邹阳上书曰：轮囷离奇。轮囷，谓屈曲貌。蚪蟠，谓树如龙蛇之盘屈相纠也。■■，枝柯相重叠貌。●，楚立切。●，除立切。缛绣，言草木花光似绣文。绸缪，花采密貌。霮Ъ，露垂貌。毛诗曰：旭日始旦。孛，亦闇也，房妹切。&lt;风幼&gt;浏，风声也。&lt;风幼&gt;，於酉切。浏，力久切。飕，所求切。飗，音留。律，谓籁也，殷仲文所谓幽律是也。言木枝叶与风摇荡作声，如律吕之畅。说文曰：筑似筝，五弦之乐也。世本曰：随作竽。郑玄周礼注曰：三十六簧也。其上则猿父哀吟，犭军子长啸。狖鼯吾猓古火然，腾趠飞超。争接县垂，竞游远枝。惊透沸乱，牢落翚散。吴越春秋曰：越有处女，出於南林之中，越王使使聘问以剑戟之事。处女将北见於越王，道逢老翁，自称素袁公，问处女：吾闻子善为剑术，原一观之。女曰：妾不敢有所隐，唯公试之。於是袁公即跳於林竹，槁折堕地，处女即接末，袁公操本以刺处女，女应节入，三入，因举枝击之，袁公即飞上树，化为白猿，遂引去。犭军子，猿类，猿身人面，见人啸。异物志曰：狖，猿类，露鼻，尾长四五尺，居树上，雨则以尾塞鼻，建安临海北有之。鼯，大如猿，肉翼，若蝙蝠，其飞善从高集下，食火烟，声如人号，一名飞生，飞生子故也，东吾诸郡皆有之。猓然，猿狖之类，居树，色青赤有文，日南、九真有之。杨雄方言曰：透，惊也。善曰：山海经曰：狱法之山有兽，状如犬，人面，见人则笑，名犭军。犭军，胡奔切。枚乘兔园赋曰：上涌云乱叶翚散。狖，余幼切。趠，吐教切。超，士吊切。其下则有枭羊麡侪狼，猰犭区敕俱象。乌菟之族，犀兕之党。钩爪锯牙，自成锋颖。精若燿星，声若云霆。名载於山经，形镂於夏鼎。尔雅曰：枭羊，一名■■，如人，面长唇黑，身有毛及踵，见人则笑，左手操管。海南经所云也。异物志云：麡狼，大如麋，角前向，有枝下出反向上，长者四五尺，广州有之，常居平地，不得入山林。山海经曰：南海之外有猰，状如犭区，龙首，食人。犭区，虎属也，或曰能化为人也。象生九真、日南山中，大者其牙鼻长一丈。於菟，虎也，江、淮间谓虎为於菟。犀，状如水牛，头似猪，四足类象，仓黑色，一角当额上，鼻上角亦堕也，又有小角长五寸，不堕，性好食棘，口中洒血，武陵已南山中有之。兕，兽也，似牛。左传曰：昔夏之方有德也，远方图物，贡金九牧，铸鼎象物，而为之备，使人知神奸，故人入山泽林薮，不逢不若，魑魅魍魉，莫能逢之。故曰形镂於夏鼎。善曰：麡，在西切。猰，於八切。，以主切。淮南子曰：勾爪锯牙，於是挚矣。礼记曰：刀却刃授颖。郑玄曰：颖，锋也。挚伯陵答司马迁书曰：有能见锋颖之状。 
    “其竹则筼筜箖箊於，桂箭射筒。柚由梧有篁，篻簩有丛。皆竹名也。异物志曰：筼筜，生水边，长数丈，围一尺五六寸，一节相去六七尺，或相去一丈，庐陵界有之。始兴以南，又多小桂，夷人绩以为布葛。箖菸，是袁公所与越女试剑竹者也。桂竹，生於始兴小桂县，大者围二尺，长四五丈。箭竹细小而劲实，可以为箭，通竿无节，江东诸郡皆有之。射筒竹，细小通长，长丈馀，亦无节，可以为射筒。筒及由梧竹皆出交趾、九真。篻竹，大如戟槿，实中劲强，交趾人锐以为矛，甚利。簩竹，有毒，夷人以为觚，刺兽中之则必死。筼，于君切。篻，芳眇切。簩，音劳。苞笋抽节，往往萦结。绿叶翠茎，冒霜停雪。橚矗蓄森萃，蓊茸而勇萧瑟。檀栾蝉蜎，玉润碧鲜。梢云无以逾，嶰谷弗能连。鸑鷟食其实，鹓雏扰其间。苞笋，冬笋也。出合浦，其味美於春夏时笋也。见马援传。汉书天文志曰：见梢云。其说，梢如树也。嶰谷，昆仑北谷也。汉书律历志，黄帝诏伶伦为音律，伶伦乃之昆仑山之阴、嶰谷之中，取竹斩之，以其厚均者吹之，以为黄锺之管。鸑鷟，凤雏也。鹓雏，周本纪曰：凤类也，非梧桐不栖，非竹实不食。黄帝时，凤集东园，食帝竹实，终身不去。驯，扰善也。善曰：橚矗，长直貌。蓊茸，茂盛貌。萧瑟，声也。冒，犯也。婵娟，言竹妍雅也。橚，所六切。矗，丑六切。枚乘兔园赋曰：脩竹檀栾，夹水碧鲜。言竹似之也。梢云，山名，出竹。其果则丹橘馀甘，荔枝之林。槟榔无柯，椰叶无阴。龙眼橄榄，■榴御霜。结根比景之阴，列挺衡山之阳。薛莹荆扬已南异物志曰：馀甘，如梅李，核有刺，初食之，味苦，後口中更甘，高凉建安皆有之。荔枝树生山中，叶绿色，实赤，肉正白，味大甘美。槟榔树，高六七丈，正直无枝，叶从心生，大如楯，其实作房，从心中出，一房数百实，实如鸡子皆有壳，肉满壳中，正白，味苦涩，得扶留藤与古贲灰合食之，则柔滑而美，交趾、日南、九真皆有之。椰树似槟榔无枝条，高十馀寻，叶在其末，如束蒲，实大如瓠，系在树头，如挂物也。实外有皮如胡桃，核里有肤，肤白如雪，厚半寸，如猪膏，味美如胡桃，肤里有汁升馀，清如水，美如蜜，饮之可以愈渴，核作饮器也。龙眼，如荔枝而小，圆如弹丸，味甘胜荔枝，苍梧、交趾、南海、合浦皆献之，山中人家亦种之。橄榄，生山中，实如鸡子，正青，甘美，味成时食之益善。始兴以南皆有之，南海常献之。■，■子树也。生山中，实似梨，冬熟，味酸，丹阳诸郡皆有之。榴，榴子树也。出山中，实亦如梨，核坚，味酸美，交趾献之。善曰：橄，音敢。榄，音览。■，市瞻切。汉书音义，如淳曰：比景，日中於头上，景在己下，故名之比景。比，方利切。一作北景，云汉武时日南郡置北景县，言在日之南，向北看日，故名。宋玉笛赋曰：余尝观於衡山之阳。素华斐，丹秀芳。临青壁，系紫房。鹧鸪南翥而中留，孔雀綷羽以翱翔。山鸡归飞而来栖，翡翠列巢以重行。鹧鸪，如鸡，黑色，其鸣自呼。或言此鸟常南飞不北，豫章已南诸郡处处有之。孔雀，尾长六七尺，绿色有华彩，朱崖、交趾皆有之，在山草中。山鸡，如鸡而黑色，树栖晨鸣。今所谓山鸡者，鷩蛦也。合浦有之。翡翠，巢於树颠生子，夷人稍徙下其巢，子大未飞，便取之。皆出於交趾郁林郡。其琛赂则琨瑶之阜，铜锴之垠。火齐之宝，骇鸡之珍。赪丹明玑，金华银朴。紫贝流黄，缥碧素玉。隐赈崴■，杂插幽屏必井。精曜潜颖，硩陊直氏山谷。碕岸为之不枯，林木为之润黩。隋侯於是鄙其夜光，宋王於是陋其结绿。琛，宝也。赂，货也。诗曰：来献其琛，大赂南金。琨、瑶，皆美石也。锴，金属也。禹贡，扬州贡金三品，谓金、银、铜也。异物志曰：火齐，如云母，重沓而可开，色黄赤，似金，出日南。赪，赤也。丹，丹砂也。出山中，有穴。禹贡，荆州贡丹。玑，珠属也。朱崖出珠。金华，采者。银朴，银之在石者。紫贝，以色言之。流黄，土精也。淮南子曰：夏至而流黄泽。缥碧素玉者，亦以色言也。硩者，言其如硩擿而陊落山谷者。淮南子曰：积叠旋玉，以纯脩碕。张衡南都赋曰：隋珠夜光。张禄先生曰：宋有结绿。隋侯、宋王於此各鄙其宝也。善曰：尚书曰：瑶琨筱荡。孝经援神契曰：神灵滋液，则犀骇鸡。宋衷曰：角有光，鸡见而骇惊也。刘欣期交州记曰：金华出珠崖，谓金有华采者。埤苍曰：崴■，不平也，又重累貌。崴，乌乖切。■，故乖切。幽屏，谓生处也。潜颖，谓潜深而有光颖。说文，硩，擿空青珊瑚堕之，珠玉潜伏土石间，随四时长，故硩毁陊落山谷之土石也。润，腻也。黩，黑茂貌。硩，敕列切。孙卿子曰：言无小而不声，行无隐而不形。玉在山而木润，渊生珠而崖不枯。许慎淮南子注曰：碕，长边也，巨依切。 
    “其荒陬子侯谲决诡，则有龙穴内蒸，云雨所储。陵鲤若兽，浮石若桴。双则比目，片则王馀。穷陆饮木，极沈水居。泉室潜织而卷绡，渊客慷慨而泣珠。开北户以向日，齐南冥於幽都。陬，四隅，谓边远也。湘东新平县有龙穴，穴中黑土，天旱，人人便共以水沾穴，则暴雨应之，常以此请雨也。陵鲤，有四足，状如獭，鳞甲似鲤，居土穴中，性好食蚁。楚辞曰：陵鱼曷止。王逸曰：陵鱼，陵鲤也。浮石，体虚轻浮，在海中，南海有之。桴，舟也。比目鱼，东海所出。王馀鱼，其身半也。俗云：越王鲙鱼未尽，因以残半弃水中为鱼，遂无其一面，故曰王馀也。朱崖海中有渚，东西五百里，南北千里，无水泉，有大木，斩之，以盆瓮承其汁而饮之。水居，鲛人水底居也。俗传鲛人从水中出，曾寄寓人家，积日卖绡，绡者，竹孚俞也。鲛人临去，从主人索器，泣而出珠满盘，以与主人。日南人北户，犹日北人南户也。善曰：尚书曰：宅朔方曰幽都。谓日既在北，则南冥与幽都同。王馀、泉客，皆见博物志。穷陆，见後汉书。史记曰：秦始皇地南至北向户，北据河为塞。其四野，则畛畷无数，膏腴兼倍。原隰殊品，窊隆异等。象耕鸟耘，此之自与。穱捉秀菰孤穗词翠切，於是乎在。畛畷，谓地广道多也。旧井田间有径有畛。善曰：郑玄毛诗笺曰：畛，旧田有径路也，之引切。说文曰：畷，两陌间道也，知卫切，又陟劣切。说文曰：窊，汙邪，下也，於瓜切。越绝书曰：舜葬苍梧，象为之耕；禹葬会稽；鸟为之耘。左传曰：生人之道，於是乎在。煮海为盐，采山铸钱。国税再熟之稻，乡贡八蚕之绵。善曰：史记曰：吴有豫章郡铜山，吴王濞则招致天下亡命者，盗铸钱，煮海为盐，国用富饶。异物志，交趾稻夏熟，农者一岁再种。刘欣期交州记曰：一岁八蚕茧，出日南也。 
    “徒观其郊隧之内奥，都邑之纲纪。霸王之所根柢帝，开国之所基趾。郛郭周匝，重城结隅。通门二八，水道陆衢。所以经始，用累千祀。宪紫宫以营室，廓广庭之漫漫。寒暑隔阂五盖於邃宇，虹蜺回带於云馆。所以跨跱焕炳万里也。尔雅曰：柢，本也。吴与周并，世世称王。自泰伯至阖闾二十五世矣。夫差益强大，得为盟主。故曰霸王之所根柢也。越绝书曰：吴郭周匝六十八里六十步，大城周匝四十七里二百一十步。水门八，陆门八，其二有楼名门者，车船并入。昌门今见在，铜柱石填地。大城中有小城，周十二里，亦有水陆门，皆阖闾宫，在高平里。言经营造作之始，使子孙累代保居也。漫漫，长远貌。寒暑所阂，谓冬温夏凉。善曰：西都赋曰：虹蜺回带於棼楣。造姑苏之高台，临四远而特建，带朝夕之濬池，佩长洲之茂苑。窥东山之府，则环宝溢目；■海陵之仓，则红粟流衍。姑苏，吴台名也。善曰：越绝书曰：吴王夫差起姑胥之台，五年乃成，高见三百里。史记曰：越伐吴，败之姑苏。汉书，伍被曰：子胥去，见麋鹿游姑苏之台。然姑胥即姑苏也。汉书，枚乘上书曰：夫汉诸侯方输，□错出其珍怪，不如东山之府；转粟西向，不如海陵之仓；修治上林，圈守禽兽，不如长洲之苑；游曲台，临上路，不如朝夕之池。蔡邕月令章句，穀藏曰仓。苍颉篇曰：■，索视之貌，师蚁切。汉书，太仓之粟，红腐而不可食。起寝庙於武昌，作离宫於建业。阐阖闾之所营，采夫差之遗法。抗神龙之华殿，施荣楯而捷猎。崇临海之崔巍，饰赤乌之韡晔。吴志曰：前吴都武昌，在豫章；後都建业，在丹阳。孙权自会稽徙治丹阳，建业人皆不乐徙，故为歌曰：宁饮建业水，不向武昌居。言离宫者，明非吴旧都也。神龙，建业正殿名。临海、赤乌，皆建业吴大帝所太初宫殿名也。捷猎，高显貌。越绝书曰：昔越王勾践欲伐吴，大夫种对以九术。於是作荣楯，婴以白璧，镂以黄金，状类龙蛇，以献吴王夫差，夫差大悦。子胥谏曰：王勿受也。王不听，遂受之以饰殿也。阖闾造吴城郭宫室，其子夫差嗣，增崇侈靡。孙权移都建业，皆学之，故曰阐阖闾之所营，采夫差之遗法，而施荣楯也。春秋左氏传曰：夫差，次有台榭陂池焉！玩好必从，欢乐是务。东西胶葛，南北峥嵘。房栊对櫎晃，连阁相经。阍闼谲诡，异出奇名。左称弯碕，右号临硎。善曰：胶葛，长远貌。峥嵘，深邃貌。鲁灵光殿赋曰：洞胶葛其无垠。说文曰：栊，房室之疏也。又曰：櫎，帷屏属。然则门窗之庑，通名櫎。櫎，音榥，音义同。弯碕、临硎，阍闼名也。吴後主起昭明宫於太初之东，开弯碕、临硎二门。弯碕，宫东门；临硎，宫西门。碕，巨依切。硎，口耕切。彫栾镂楶，青琐丹楹。图以云气，画以仙灵。虽兹宅之夸丽，曾未足以少宁。思比屋於倾宫，毕结瑶而构琼。梁，栭也。琐，户两边以青画为琐文。楹，柱也。汲郡地中古文册书曰：桀筑倾宫，馀瑶台。纣作琼室，立玉门。言其夸丽。善曰：郑玄礼记注曰：栭，谓之楶，音节。左氏传曰：丹桓宫楹。杜预曰：楹，柱也。高闱有闶，洞门方轨。朱阙双立，驰道如砥。树以青槐，亘以绿水。玄荫眈眈，清流亹亹。善曰：李尤德阳殿赋曰：朱阙岩岩。汉书音义，应劭曰：驰道，天子之道。毛诗曰：周道如砥。言其平直也。汉书，贾山上书曰：秦为驰道，树以青松。然古之表道，或松或槐也。亘，引也。眈眈，树阴重貌。韩诗曰：亹，水流进貌。列寺七里，侠栋阳路。屯营栉比，解署釭布。横塘查下，邑屋隆夸。长干延属，飞甍舛互。吴自宫门南出苑路，府寺相属，侠道七里也。解，犹署也。吴有司徒大监，诸署，非一也。横塘在淮水南，近家渚，缘江筑长堤，谓之横塘。北接栅塘查下。查浦在横塘，西隔内江。自山头南上十里，至查浦。建业南五里有山岗，其间平地，吏民杂居。东长干中有大长干、小长干，皆相连。大长干在越城东，小长干在越城西，地有长短，故号大、小相干。韩诗曰：考盘在干。地下而黄曰干。栉比，喻其多也。藏官物曰公廨。医巫所居曰署。飞甍舛互，言室屋之多相连下之貌。善曰：应劭风俗通曰：今尚书、御史、谒者所止，皆曰寺。侠栋，栋相侠也。古洽切。阳路，路阳也。毛诗曰：其崇如墉，其比如栉。 
    “其居则高门鼎贵，魁岸豪杰。虞魏之昆，顾陆之裔。歧嶷继体，老成弈世。跃马叠迹，朱轮累辙。陈兵而归，兰锜内设。冠盖云荫，闾阎阗噎。魁岸，大度也。汉书曰：江充为人魁岸。又于公高门以待封。又贾捐之传曰：石显方鼎贵。应劭曰：鼎，始也。乃祖乃父已来皆贵，故曰鼎贵也。虞，虞文秀。魏，魏周。顾，顾荣。陆，陆逊。隆吴之旧贵也。昆、裔，皆後世也。歧嶷，谓有识知也。老成德之人，养之乞言。跃马，腾跃之谓，言富贵也。蔡泽传曰：跃马肉食。西京赋曰：武库禁兵，设在兰锜。闾阎阗噎，言人物遍满之貌。善曰：毛诗曰：克歧克嶷。又曰：虽无老成人。谢承後汉书曰：王公位二千石，弈世相袭。杨惲书曰：方家隆盛时，乘朱轮者十人。其邻则有任侠之靡，轻訬之客。缔交翩翩，亻宝从弈弈。出蹑珠履，动以千百。里宴巷饮，飞觞举白。翘关扛鼎。拚射壶博。鄱阳暴谑，中酒而作。靡，美也。杨子法言曰：聂政、荆轲，刺客之靡。缔，结也。贾谊过秦论曰：缔交。白，罚爵名也。汉书曰：引满举白。鄱阳人俗性暴急。何晏云：鄱阳恶戏，难与曹也。鄱阳本豫章县。善曰：汉书曰：季布为任侠。如淳曰：相与信为任，同是非为侠。汉书述曰：江都轻訬。谓轻薄为讠少也。缔，结也。翩翩，往来貌。弈弈，轻靡之貌。高诱淮南子注曰：訬，轻利急疾也。訬，音眇。史记曰：赵平原君使人於楚，楚相春申君处赵使欲夸楚，为玳瑁簪，刀剑室皆以珠饰之。请春申君。春申君客三千馀人，其上客皆蹑珠履而迎之，赵使大惭。翘关扛鼎，皆逞壮力之劲，能招门开也。列子曰：孔子劲，能招国门之关，而不肯以力闻。招与翘同。扛，举也。汉书曰：项羽力能扛鼎。又汉书赞曰：元帝时览拚射。孟康曰：手搏为拚。壶，投壶也。礼有投壶。论语曰：不有博弈者乎。 
    “於是乐只衎而欢饫无匮，都辇殷而四奥来暨。水浮陆行，方舟结驷。唱棹转毂，昧旦永日。昧旦，清晨也。左传曰：昧旦丕显。善曰：毛诗曰：其乐只且。又曰：嘉宾式宴以衎。饫，已见上文。辇，王者所乘，故京邑之地，通曰辇焉。汉书曰：杀身靡骨，死事辇毂下。四隩来暨，言四方之人皆来。唱棹转毂，言远人唱歌擿船，乘车转毂，以向吴都。楚辞曰：青骊结驷齐千乘。汉书曰：转毂百数。毛诗曰：且以永日。衎，苦旦切。饫，一据切。开市朝而并纳，横阛阓而流溢。混品物而同廛，并都鄙而为一。士女伫眙，商贾骈{比土}。纻衣絺服，杂沓傱萃。轻舆按辔以经隧，楼船举颿帆而过肆。果布辐凑而常然，致远流离与珂苦何■。混，同也。伫眙，立视也。今市聚人，谓之立眙。南方多絺葛，故曰纻衣絺服也。楼船，船有楼也。颿者，船帐也。地理志曰：越多犀象、玳瑁、珠玑、铜银、果布之凑。黄支国多异物，入海市明珠流离。果，橘柚之属。布，笺纻之属。近海多宝物。凑，会处也。■，老雕化西海为■，已裁割若马勒者谓之珂；■者，珂之本，璞也。日南郡出珂■。善曰：楚辞曰：览涕而伫眙。许慎淮南子注曰：{比土}，相连也，扶必切。羽猎赋曰：萃傱沇溶。埤苍曰：傱，走貌，先巩切。隧，向市路。肆，市路也。汉书有楼船将军。■音戌。纟集贿纷纭，器用万端。金镒磊砢力可，珠琲步对阑干。桃笙象簟，韬於筒中；蕉葛升越，弱於罗纨。纟集，蛮夷货名也。扶南传曰：纟集货布帛曰贿。金二十四两为镒。史记曰：赵孝成王一见虞卿，赐黄金百镒。磊珂，众多貌。琲，贯也，珠十贯为一琲。阑干，犹纵横也。桃笙，桃枝簟也，吴人谓簟为笙。又折象牙以为簟也。蕉葛，葛之细者。升越，越之细者。纟集，音捷。■■泶犭翏，交贸相竞。諠譁喤呷，芬葩荫映。挥袖风飘而红尘昼昬；流汗霡脉霂沐而中逵泥泞。善曰：■，所立切。苍颉篇曰：■，不止也，伫立切。泶犭翏，众相交错之貌。泶，胡巧切。方言曰：犭翏，猥也，奴巧切。方言曰：諻，吁横切。諻，通也。说文曰：呷，吸也，呼甲切。纷葩，谓舒张贸物使覆映。史记，苏秦说齐王，举袂成帐，挥汗成雨。毛苌诗传曰：小雨谓之霡霂。杜预左氏传注曰：泞，泥也，奴定切。 
    “富中之甿，货殖之选。乘时射利，财丰巨万。竞其区宇，则并疆兼巷；矜其宴居，则珠服玉馔。越绝书曰：富中，大唐中也，勾践治以为田，肥饶，故谓之富中。珠服，珠襦之属，以珠饰之也。玉馔者，尚书曰：惟辟玉食。言富中之食，货殖之选者各利，所以能丰其财也。并疆，逾田亩也。兼巷，逾里闾也。言农人之富，自相夸竞。善曰：说文曰：甿，田人也。孔安国尚书曰：自贤曰矜。射，宾亦切。趫起乔材悍壮，此焉比庐。捷若庆忌，勇若专诸。危冠而出，竦剑而趋。扈带鲛函，扶揄属镂力驹切。秦零陵令上书曰：荆轲挟匕首，卒刺陛下，陛下以神武，扶揄长剑以自救。韩非子曰：解其长剑，免其危冠。离骚曰：扈江离。楚人谓被为扈。鲛函，鲛鱼甲，可为铠。淮南子曰：鲛革犀兕为甲胄也。周礼曰：燕无函。孟子曰：矢人岂不仁於函人哉。左传曰：吴赐子胥属镂以死。凡此皆其器用之事义，亦其土俗所能出，有嘉服用也。善曰：成公绥洛禊赋曰：趫才逸态，习水善浮。吕氏春秋曰：吴王欲杀王子庆忌，谓要离曰：吾常以马逐之江上而不能及，射之，矢左右满抱而不能中。高诱曰：庆忌，吴王僚之子也。走追奔兽，接及飞鸟。左传曰：吴公子光享王，鱄诸寘剑於全鱼中以进，抽剑刺王，遂杀阖闾。藏鍦於人，去&lt;盾戈&gt;自闾。家有鹤膝，户有犀渠。军容蓄用，器械兼储。吴钩越棘，纯钧湛卢。戎车盈於石城，戈船掩乎江湖。鍦，矛也。杨雄方言曰：吴、越以矛为鍦。&lt;盾戈&gt;，楯也。鹤膝，矛也。矛如鹤胫，上大下小，谓之鹤膝。犀渠，楯也，犀皮为之。国语曰：奉父犀渠。军容，军之容表，言矛剑等也。司马法曰：古者军容不入国，国容不入军。军容入国，则人德{分鹿}；国容入军，则人德弱。越绝书曰：阖闾既重莫耶，乃复命国中作金钩，有人贪王赏之重，杀其两儿，以血衅钩，遂成二钩，献之阖闾，诣官求赏。王曰：为钩者众多，而子独求赏，何以异於众人之钩乎？曰：我之作钩也，杀二子成两钩。王曰：举钩以示之，何者是也？於是钩师向钩而哭，呼其两子之名吴鸿、扈稽，曰：我在此，王不知汝之神也。声未绝於口，两钩俱飞著於父之背。吴王大惊，曰：嗟乎！寡人诚负子。乃赏之百金，遂服其钩。尔雅曰：棘，戟也。纯钧、湛卢，剑名也。越绝书曰：昔越王勾践有宝剑五，闻於天下，客有能相剑者，名薛烛，王召而问之，对曰：欧冶子因天地之精，悉其伎巧，一百纯钧，二曰湛卢，三曰莫耶，四曰豪曹，五曰巨阙。石城，石头舄也，在建业西，临江，其中有库，藏军储。戈船，船下有戈也。江、湖，二水名也。善曰：礼记曰：越棘大弓，天子之戎器也。郑玄曰：越，国名也。考工记曰：越铁利，可以为戟。环济吴纪曰：建安十七年，城石头。越绝书，伍子胥船有戈。 
    “露往霜来，日月其除。草木节解，鸟兽腯肤。观鹰隼，诫征夫。坐组甲，建祀姑。命官帅而拥铎，将校猎乎具区。诗曰：今我不乐，日月其除。国语曰：本见而草木节解。本，氐也。谓霜降之後，生气既衰，草木枝叶，皆节理解落也。腯，肥也。左氏传曰：肥腯，谓畜之硕大蕃滋也。汉书曰：鹰隼未击，矰弋不施於蹊隧，於此时也，可以戒戎夫。左氏传曰：裹粮坐甲。又曰：组甲三千。马融曰：组甲，以组为甲。祀姑，幡名，麾旗之属也。国语曰：吴王夫差出军，与晋争长，昏乃戒，夜中令服兵擐甲，陈王卒，官帅拥铎，建祀姑。此吴军容之旧制也。铎，施号令而振之也。周礼，校人中大夫，掌王田猎之马，一校千二百九十六匹。具区，泽名也，在吴之西。善曰：尔雅曰：吴、越之间有具区。乌浒忽古狼荒呼光，夫南西屠。儋都含耳黑齿之酋自由，金邻象郡之渠。■戊■矞，靸霅警捷，先驱前涂。异物志曰：乌浒，南夷别名也，其落在深山之中。其种族为人所杀，则居其死所，且伺杀主，若有过之者，是与非则仇而食之。狼荒人，夜■金，知其良不。夫南，特有才巧，不与众夷同。西屠，以草染齿，染白作黑。儋耳人，镂其耳匡。夫南之外，有金邻国，去夫南可二千馀里，土地出银，人众多，好猎大象，生得，其死则取其牙。酋、渠，皆豪帅也。象郡，今日南郡也，又有象林郡。善曰：■戊■矞，众马走貌。■，必幽切。戊，呼橘切。■，香幽切。矞，以出切。靸霅，走疾貌。靸，素合切。霅，徒合切。俞骑骋路，指南司方。出车槛槛，被练锵锵。吴王乃巾玉辂，轺翊焦骕骦。旂鱼须，常重光。摄乌颊乌号，佩干将。羽旄扬蕤，雄戟耀芒。贝胄象弭，织文鸟章。六军袀翊遵服，四骐龙骧。管子曰：桓公北征孤竹，见人长尺，而人物具焉。冠而右袪衣，走马。管仲曰：登山之神，有俞儿者，长尺，人物具焉。霸王之君兴，登山之神见，且走马前导也。袪衣，示前有水也。右袪衣，从右方涉也。至卑耳之溪，有赞水者，从左方涉，其深及冠；从右方涉，其深至膝，已涉大济也。指南，指南车也。鬼谷子曰：郑人取玉，必载司南之车，为其不惑也。锵锵，行步貌也。左传曰：被练三千。马融曰：被练，为甲者所服也。玉辂，以玉饰车也。骕骦，马也。左氏传曰：唐成公如楚，有两骕骦马，子常欲之，不与。三年止之，唐人窃马而献子常，子常归唐侯。马融曰：骕骦，鸟也，马似之。旂，旌旗之属。周礼有巾车官。又交龙为旂，以鱼须为柄也。日月为常，重光。谓日月画於旂上也。摄，持也。乌号，柘名，以为弓。淮南子曰：乌号之弓，不能无弦而射。列女传曰：柘枝体动，乌集其上，被即举弹，乌乃哀号，故号之，干将，剑名，胄，兜鍪，以贝饰之。弭，弓末，以象饰之。鸟章，染丝织鸟，画为文章，置於旌旗也。左氏传曰：袀服振振，袀，同也。骐，马名。善曰：毛诗曰：大车槛槛。子虚赋曰：靡鱼须之挠旃。史记，赵良曰：屈卢之劲矛，干将之雄戟。又曰：胄贝朱■。又曰：象弭鱼服。又曰：织文鸟章。又曰：乘其四骐。南都赋曰：马鹿超而龙骧。峭格周施，罿罻普张。罼鶒琐结，罠氾连纲。阹以九疑，御以沅湘。輶轩蓼扰，彀骑炜煌。庄子曰：峭格罗络。谓张网周遍。罿罻、罼鶒，皆鸟网也。琐结，似琐连结也。连网，言不绝也。罠，麋网。氾，兔网。周易曰：蹄所以在兔，得兔而忘蹄。阹，阑也。因山谷以遮兽也。御，禁也。谓因沅、湘为藩落也。杨雄羽猎赋曰：御自汧、渭。九疑，山名。沅、湘，水名。輶，轻也。诗云：輶车銮镳。彀骑，张弓弩之骑也。峭，七肖切。罿，音冲。罻，音尉。罼，音毕。罠，无贫切。阹，音袪。御，音语。彀，古候切。袒裼徒搏，拔距投石之部。猿臂骿胁，狂趭獷猤。鹰瞵鹗视，じす翊■。若离若合者，相与腾跃乎莽之野。尔雅曰：袒裼，肉袒也。诗云：袒裼暴虎。拔距，谓两人以手相案，能拔引之也。超，逾跃也。投石，举石以投摘也。王翦传曰：投石拔距。猿臂，通肩也。汉书，李广猿臂，为武骑常侍。骿胁，今骈幹也。骿、骈通。史记商君传，赵良谓鞅曰：君之出，多力而骈胁者参乘。左传曰：晋文公骈胁。趭，走也。鹰瞵鹗视，言勇士似之也。善曰：司马相如大人赋曰：腾而狂趭。子召切。说文曰：犬獷不可附也。子猛切。猤，壮勇之貌，其翠切。说文曰：瞵，目精也，力辰切。じす翊■，相随驱逐，众多貌。じ，七感切。翊，力答切。■，徒合切。莽，广大貌。莽，莫浪切。，音浪。干卤殳鋋，旸以良切夷勃卢之旅。长&lt;矛殳&gt;短兵，直发驰骋。儇许缘佻坌并，衔枚无声。悠悠旆旌者，相与聊浪郎乎昧莫之坰。干、卤，皆楯也。越绝书曰：越王身披旸夷之甲，扷勃卢之矛。短兵，刀剑也。尚书曰：称尔干。过秦论曰：流血漂卤。广雅曰：&lt;矛殳&gt;，矛也，呼狄切。楚辞曰：车错毂兮短兵接。史记曰：荆轲怒发直冲冠。方言曰：儇佻，疾也。佻，他吊切。汉书曰：相如吊二世曰：坌入曾宫之嵯峨。音义曰：坋，并也，步寸切。周礼，衔枚氏下士。郑玄曰：止言语嚣諠也。枚，大如箸，横衔之。毛诗曰：有闻无声。又曰：萧萧马鸣，悠悠旆旌。悠悠，流貌。昧莫，广大貌。聊浪，放旷貌。钲征鼓叠山，火烈熛林。飞爓浮烟，载霞载阴。菈擸雷硠，崩峦弛直氏岑。鸟不择木，兽不择音。叠，振叠也。熛，火爓也。左传曰：鸟则择木。又曰：鹿死不择音。鹿得美草，呦呦而鸣，至於困迫将死，不暇复择出音。急之至也。凡闲暇而有好声，逼急不择音，兽皆然，非唯鹿也。庄子亦曰：兽死不择音。以雷硠之至，故云鸟不择木，兽不择音。善曰：说文曰：钲，铙也。菈擸雷硠，崩弛之声。菈，朗答切。擸，音猎。硠，音郎。尔雅曰：峦山堕。山小而高曰岑。&lt;虎武&gt;甝■，&lt;系页&gt;麋麖。蓦六駮，追飞生。弹鸶鶁，射猱犭廷。白雉落，黑鸩零。陵绝嶕兹遥，聿越巉锄咸险。跇逾竹柏，■猭杞柟。封豨■，神螭掩。刚镞祖禄润，霜刃染。&lt;系页&gt;，绊前两足也。庄子曰：连之羁&lt;系页&gt;。音耸。麖，大{鹿木}也。桂林有{鹿木}。山海经曰：駮，如马，白身黑尾，一角，锯牙，虎爪，音如鼓，能食虎也。诗曰：隰有六駮。飞生，鼯也。师旷曰：南方有鸟曰羌鶁，黄头赤目，五色备也。猱，似猿，奴刀切。犭廷，音亭。鸩鸟，一名云白，黑色，长颈赤喙，食蝮蛇，体有毒，古人谓之鸩毒，江东诸大山中皆有之。左氏传曰：叔牙饮酖酒而死。聿越，豹走貌。霜刃，言其杀利也。善曰：毛诗曰：不敢暴虎。毛苌曰：暴虎，空手以搏也。&lt;虎武&gt;与暴同。尔雅曰：甝，白虎，明甘切。■，黑虎，音叔。说文曰：蓦，上马也。鶁，音京。史记曰：跇万里。如淳曰：跇，超逾也，耻曳切。埤苍曰：■猭，逃也。■，丑珍切。猭，耻传切。淮南子，申包胥曰：吴为封豨脩蛇。方言曰：南楚人谓猪为豨，虚岂切。■，豨声，呼学切。 
    “於是弭节顿辔，齐镳驻跸。徘徊倘佯，寓目幽蔚。览将帅之拳勇，与士卒之抑扬。羽族以觜距为刀铍披，毛群以齿角为矛铗古业，皆体著池著而应卒仓忽。所以挂扢而为创疮痏，冲踤而断筋骨。莫不衄锐挫芒，拉捭摧藏。虽有石林之岝赜崿，请攘臂而靡之；虽有雄虺之九首，将抗足而跐之。离骚曰：抑志弭节。跸，止行者也。王者出入警跸。徜佯，犹翱翔。言吴之将帅，皆有拳勇。羽族，鸟属也。毛群，兽属也。铍，两刃小刀也。铗，刀身剑锋，有长铗短铗。体著者，著体而生也。楚辞天问篇曰：乌有石林。此本南方楚图画，而屈原难问之。於义，则石林当在南也。楚辞招魂曰：南方不可以止，雄虺九首，往来儵忽。虽有石林，虽有雄虺者，盖张诞之云，非必临时所遇。善曰：左氏传曰：得臣寓目焉。毛诗曰：无拳无勇。拳与权同。楚辞曰：带长铗之陆离。广雅曰：扢，摩也。公纥切。苍颉篇曰：痏，欧伤也，为轨切。说文曰：踤，触也，材律切。衄，折伤也，女六切。拉，顿折也。捭，两手击绝也，布买切。靡，碎也。广雅曰：跐，蹑也，且尔切。颠覆巢居，剖破窟宅。仰攀鵕鸃，俯蹴七六豺敠。刦剞几熊罴之室，剽掠虎豹之落。猩猩啼而就禽，■■笑而被格。屠巴蛇，出象骼。斩鹏翼，掩广泽。山海经曰：猩猩，豕身人面。异物志曰：出交趾，封溪有猩猩，夜闻其声，如小儿啼也。■■，枭羊也，已解上章矣。枭羊善食人，大口，其初得人喜而笑，却唇上覆额，移时而後食之。人因为筒贯於臂上，待执人，人即抽手从筒中出，凿其唇於额而得禽之。张衡玄图曰：枭羊喜获，先笑後愁。山海经曰：巴蛇食象，三岁而出其骨。骼，骨也。其为蛇，青黄赤黑。鹏翼，大垂天也。善曰：许慎淮南子注曰：鵕鸃，鷩雉也。鵕，思俊切。鸃，音仪。尔雅曰：敠，白豹，音陌。剞，亦刦也。广雅曰：落，居也。■，扶沸切。骼，音格。轻禽狡兽，周章夷犹。狼跋乎■横中，忘其所以睒睗，失其所以去就。魂褫气慑之叶而自踢伏者，应弦饮羽，形偾景僵者，累积而增益，杂袭错缪。倾薮薄，倒岬岫。岩穴无豜豵，翳荟无{鹿需}鹨。思假道於丰隆，披重霄而高狩。笼乌兔於日月，穷飞走之栖宿。周章，谓章皇周流也。楚辞曰：君不行兮夷犹。王逸曰：夷犹，犹豫也。紭，网纲也。踶跋，促遽貌。踢伏，皆顿伏也。饮羽，谓所射箭没其箭羽也。阙子曰：宋景公以弓人之弓，升虎圈之台，东向而射，箭集彭城之东，其馀力逸劲，犹饮羽於石梁。杂袭，重叠也。错缪，聊乱貌。薄，不入之丛。薮，泽别名。言欲假道丰隆，非实事也。然欲穷高极远，究变化，备幽明之故，设此云。善曰：毛诗曰：狼跋其胡。说文曰：睒，蹔视也，式冉切。睗，疾视也，式亦切。褫，夺也，直示切。声类曰：踢，跌也，徒郎切。汉书音义曰：伏，崩也，蒲北切。尔雅曰：偾，僵也，方问切。许慎淮南子注曰：岬，山旁，古押切。尔雅曰：山有穴曰岫。毛苌诗传曰：兽三岁曰豜，公妍切。尔雅曰：豕生三子曰豵，子公切。说文曰：{鹿需}，麛也。音须。又曰：鹨，鸟大雏也，力幼切。楚辞曰：吾令丰隆乘云兮。王逸曰：丰隆，云师也。春秋元命苞曰：日月两设，以蟾蠩与兔者阴双居。月中有兔，已见蜀都赋。 
    “嶰涧閴，冈岵童。罾罘满，效获众。回靶乎行邪，睨观鱼乎三江。汎舟航於彭蠡，浑万艘而既同。閴，空也。易曰：閴其无人。尔雅曰：山多草木曰岵。冈，山脊也。童，无草木也，若童无角。靶，辔革也。彭蠡，泽名。善曰：尔雅曰：小山别大山曰嶰，山夹水曰涧。毛苌诗传曰：太平，山不童，泽不竭。圣主得贤臣颂曰：王良执靶。左氏传曰：公观鱼于棠。尚书曰：三江既入，震泽底定，彭蠡既■。说文曰：艘，船■名。众，一作潀。潀，水会也。嶰，古买切。航，船别名。弘舸连舳，巨槛接舻。飞云盖海，制非常模。叠华楼而岛跱，时仿■於方壶。比鹢首而有裕，迈馀皇於往初。杨雄方言曰：江湖凡大船曰舸。舳，船前也。舻，船後也。船上下四方施板者曰槛也。飞云、盖海，吴楼船之有名者，皆彫镂采画，有轩櫎华槛之船也。岛峙，谓似方壶、蓬莱二山有宫阙。左氏传曰：楚败吴师，获其乘舟馀皇，吴子光请於众曰：丧先君之乘舟，岂唯光罪，众亦有焉。善曰：释名曰：上下重床曰舰。江表传曰：孙权乘飞云大船。吴志曰：贺齐所乘船，彫刻丹镂，望之若山。方壶，已见上文。张组帏，构流苏。开轩幌，镜水区。槁工楫师，选自闽禺。习御长风，狎玩灵胥。责千里於寸阴，聊先期而须臾。流苏，谓翦缯采垂於彫文之楼也。水区，河中也。言开文轩，光辉如镜照川也。闽，越名也。秦并天下，以其地为闽中郡。班固述两越传曰：悠悠外宇，闽越东瓯。禺，番禺也。其彼地人便水。方言云：刺船曰槁。楫，桡也。淮南子曰：来溪谷之流以象禺。长风，远风也。灵胥，伍子胥神也。昔吴王杀子胥於江，沈其尸於江，後为神，江海之间莫不尊畏子胥。将济者，皆敬祠其灵，以为性命，舟楫之师，独能狎玩之也。千里，路之长也。寸阴，晷之短也。言水灵辑睦，浪涛弭息，取长路於短景，独能先期而到，故有须臾之暇也。善曰：西京赋曰：长风激於别岛。越绝书曰：子胥死，王使捐於大江口，乃发偾驰腾，气若奔马，乃归神大海，盖子胥水仙也。棹讴唱，箫籁鸣。洪流响，渚禽惊。弋磻波放，稽鹪明。虞机发，留。弋，缴射也。鹪明，鸟也。楚辞曰：从玄鹤与鹪明。尚书曰：若虞机张。郑氏注曰：虞主田猎之地者也。机，弩牙也。，鸟也，似凫，头上揔毛羽。善曰：棹讴，已见西都赋。说文曰：籁，三孔籥也。磻，已见西京赋。钩铒纵横，网罟接绪。术兼詹公，巧倾任父。筌亘亘亸，鱺鲿魦。罩敕教两魪，罺侧梢鰝虾。乘鲎胡豆鼋鼍，同罛共罗。沈虎潜鹿，馽絷龓僒束。■鲸辈中於群犗，攙抢暴出而相属。虽复鲤，无临河而钓异射鲋附於井谷。易曰：结绳而为网罟，以畋以渔。詹公，詹何也。任父，任公子也。庄周曰：任公子为大钩巨矰，五十犗牛以为饵，蹲会稽，投竿东海。已而大鱼食巨钩，钩没而下，惊扬奋鬐，白波若山，海水震荡。任公子得若鱼，离饵之，制河以东，苍梧以西，莫不厌此鱼者。筌，捕鱼器。今之斗回也。筌，所以得鱼也。庄子曰：得鱼而忘筌。罩，籗也。编竹笼鱼者也。诗云：南有嘉鱼，烝然罩罩。魪，左右魪，一目，所谓比目鱼也。云须两鱼并合乃能游，若单行，落魄著物，为人所得，故曰两魪，丹阳、吴会有之。罺，抑鱼之器也。鲎，形如惠文冠，青黑色，十二足，似蟹，足悉在腹下，长五六寸，雌常负雄行，渔者取之必得其双，故曰乘鲎，南海、朱崖、合浦诸郡皆有之。罛，鱼网也。诗云：施罛濊濊。虎鱼，头身似虎，或云变而成虎。鹿头鱼，有角似鹿。同罛共罗，言皆为网罟所制获也。絷龓僒束者，陷网罟之中，见侰束也。■鲸，鱼之有力者也。鱼大者莫若鲸也，故曰■鲸也。攙抢，星也。淮南子曰：鲸鱼死而彗星出。易井卦曰：九二，井谷射鲋。郑玄云：九二，坎爻也，坎为水，上直鱼。生一，艮爻也，艮为山，山下有井。必因谷水所生鱼无大鱼，但多鲋鱼耳。言微小也。夫感动天地，此鱼之至大，射鲋井谷，此鱼之至小，故以相况。善曰：列子曰：詹何，楚人也，以独茧丝为纶，芒针为钩，荆筱为竿，剖粒为饵，引盈车之鱼，於百仞之渊。亘鰽，鮪也。亘，古赠切。鲿魦，已见西京赋。魪，音介。尔雅曰：鰝，大鱼。■，音遐。鲎，音候。馽，已见西京赋。又曰：龓，兼有也，力公切。鵩鸟赋曰：僒若囚。拘，求殒切。■，音辉。说文曰：犗，騬牛也。犗，古迈切。騬，以陵切。　“结轻舟而竞逐，迎潮水而振缗密巾。想萍实之复形，访灵夔於鲛人。精卫衔石而遇缴，文鳐夜飞而触纶。北山亡其翔翼，西海失其游鳞。缴，弋纶也。缗、纶，皆钓缴也。诗曰：其钓惟何，惟丝伊缗。善曰：家语曰：楚昭王渡江，得物如斗，入王舟中，王怪之，使问孔子。孔子曰：此为萍实，可剖而食之，其甘如蜜。唯王者能获此吉祥也。云先时童谣曰：楚王渡江，得萍实，大如斗，赤如日，剖而食之，甘如蜜。引此事，言今乘江流，想复遇斯事也。山海经曰：东海中有兽如牛，苍身无角，一足，入水则风，其声如雷，以其皮冒鼓，闻五百里，名曰夔。鲛人居水中，故访之。北山经曰：飞鸠之山有鸟，状如乌而文首，白喙，赤足，名精卫，其鸣自呼。赤帝之女，姓姜，游於东海，溺而死，不反；常取西山木石，以填东海。西山经曰：秦器之山，濩水出焉，是多鳐鱼，状如鲤，鱼身而鸟翼，苍文而白首，赤喙，常行西海，而游於东海，夜飞而行。言吴之纶缴得此鸟鱼，故西海、北山失其鳞翼也。战国策曰：夏水浮轻舟。杨雄蜀都赋曰：行舟竞。雕题之士，镂身之卒。比饰虬龙，蛟螭与对。简其华质，则■费锦缋会。料辽其虓勇，则雕悍狼戾。善曰：水经云：雕题国在郁林水南。汉书曰：昔少康之庶子，封於会稽，文身断发，以避蛟龙之害。蛟螭，龙子也。■费，锦文貌。於既切。诗曰：阚如虓虎。火交切。战国策曰：赵王狼戾无亲。戾，力计切。相与昧潜险，搜环奇。摸蝳蝐，扪觜隽。剖巨蚌於回渊，濯明月於涟漪。昧，冒也。巨蚌，育明珠者。列仙传曰：高后时，会稽朱仲献三寸四寸珠，此非回渊巨蚌不出之也。风行水成文曰涟漪。诗曰：河水清且涟漪。明月珠，珠之至光者。清且涟漪者，水极丽也。濯光珠於丽水，盖美之。善曰：回渊，水也。觜，子规切。蠵，呼圭切，大龟也。言天下川泽鱼鸟蟲兽瑰奇之物，隐翳之处，搜索使尽也。说文曰：昧，目不明也，门拨切。谓之潜隐之穴也。 
    “毕天下之至异，讫无索而不臻。谿壑为之一罄，川渎为之中去声贫。哂澹台之见谋，聊袭海而徇珍。载汉女於後舟，追晋贾而同尘。徇，求也。袭，入也。干宝搜神记曰：澹台子羽赍璧渡河，风波忽起，两龙夹舟，子羽奋剑斩龙，波乃止。登岸投璧於河，河伯三归之。子羽毁璧而去。汉女、贾大夫，已见西京赋。老子曰：和其光，同其尘。汨乘流以砰宕，翼飔风之&lt;风刘&gt;々。直冲涛而上濑，常沛沛以悠悠。汔可休而凯归，揖天吴与阳侯。汨：疾也。砰宕，舟击水貌。&lt;风刘&gt;々，风初貌。飔，疾风。濑，水大波。沛沛，行貌。悠悠，亦行貌。离骚曰：溢飔风兮上征。班固曰：飔，疾也。凯，乐也。左氏传曰：振旅凯入于晋。山海经曰：朝阳之谷神为天吴，是水伯。揖之者，辞水灵而归。善曰：诗曰：汔可小康。郑玄曰：汔，几也，虚乞切。阳侯，见南都赋。指包山而为期，集洞庭而淹留。数军实乎桂林之苑，飨戎旅乎落星之楼。置酒若淮泗，积肴若山丘。飞轻轩而酌绿酃，方双辔而赋珍羞。班固曰：洞庭，泽名。王逸曰：太湖在秣陵东，湖中有包山，山中有如石室，俗谓洞庭。吴有桂林苑、落星楼，楼在建邺东北十里。左传曰：以数军实。外传曰：射不过讲军实。郑氏曰：军所以讨获曰实。善曰：周处风土记曰：阳羡太湖中有包山。左传，晋穆子曰：有酒如淮，有肉如坻。史记云纣为肉山也。湘州记曰：湘州临水县有酃湖，取水为酒，名曰酃酒。车骑行酒肉，已见西京赋。饮烽起，釂鼓震真。士遗倦，众怀欣。幸乎馆娃乌佳之宫，张女乐而娱群臣。罗金石与丝竹，若钧天之下陈。吴俗谓好女为娃。杨雄方言曰：吴有馆娃宫。善曰：饮烽、釂鼓、钧天，并见西京赋。左传曰：女乐二八。登东歌，操南音。胤阳阿，咏韎莫介任。荆艳楚舞，吴愉越吟。翕习容裔，靡靡愔愔。晏子春秋曰：桀作东歌。南音，徵引也，南国之音也。左氏传曰：锺仪在晋，使与之琴，操南音。商、角、徵、羽各有引。锺仪，楚人，思在楚，故操南音。吕氏春秋曰：禹行水，见涂山之女，未之遇而南省南土。涂山之女乃令其妾往候禹于涂山之阳。女乃作歌曰：候人猗。实始作为南音，周公、召公取风焉。胤，继也。吕氏春秋曰：阳阿，古乐曲。周礼曰：韎，东乐名。任，南乐名。艳，楚歌也。汉书，四面楚歌也。愉，吴歌也。楚辞曰：吴歈蔡讴。翕习容裔，音乐之状。靡靡愔愔，言乐容与闲丽也。善曰：韎、任，已见东都赋。曹植妾薄相行曰：齐讴楚舞纷纷。登楼赋曰：庄舄显而越吟。史记曰：纣作靡靡之乐。左传曰：楚右尹子革曰，祈招之诗曰：祈招之愔愔。 
    “若此者，与夫唱和之隆响，动锺鼓之铿耾横。有殷坻丁礼颓於前，曲度难胜。皆与谣俗汁协，律吕相应。其奏乐也，则木石润色；其吐哀也，则凄风暴兴。或超延露而驾辩，或逾绿水而采菱。军马弭髦而仰秣，渊鱼竦鳞而上升。诗曰：唱予和女。解嘲曰：声若坻颓。坻颓，崩声也。天水之大，名曰：陇坻，因为陇坻之曲。楚辞曰：伏羲驾辩。伏羲作琴，始造此曲。淮南子曰：匏巴鼓琴，鲟鱼出听，伯牙鼓琴，驷马仰秣。善曰：战国策，司马喜曰：臣观人萌谣俗。列子曰：郑师文鼓琴，当春而叩商弦，以召南吕，凉风至，草木实。及秋叩角弦，以激夹锺，温风徐回，草木发荣。衔子曰：皆与谣俗协。言虽遐方异乐，皆上合律吕，下应谣俗，故能奏和乐之音，则木石润色也。淮南子曰：夫歌采菱，发阳阿，鄙人听之，不若延露以和。高诱曰：延露，鄙曲也。淮南子曰：互会绿水之趣。高诱曰：绿水，古诗也。趣，节也。铿耾，大声。汁，犹惬也。酣湑思与半，八音并。欢情留，良辰征。鲁阳挥戈而高麾，回曜灵於太清。将转西日而再中，齐既往之精诚。酣，酒洽也。湑，乐也。辰，时也。尔雅曰：不辰，不时也。楚辞曰：日吉兮辰良。淮南子曰：鲁阳公，楚将也。与韩遘，战酣，日暮，援戈而麾之，日为之反三舍。太清，谓天也。此言酣饮与音乐，盖是其中半并会之际，欢情之所以留连，良辰之所以觉也。故追述鲁阳回日之意，而将转西日於中盛之时，以適己之盛观也。昔光武合呼沱水，邹衍有陨霜之应，精诚之感通天地，人神以相应。鲁阳公麾日，抑亦此之谓也。苟日可麾而回，则精诚可庶而几，故曰齐精诚於既往。盖是酣乐之至，逼时之晏者，所以慷慨仿佛，是故引而况焉。善曰：曜灵，已见蜀都赋。鹖冠子曰：上及太清，下及太宁也。 
    “昔者夏后氏朝群臣於兹土，而执玉帛者以万国。盖亦先生之所高会，而四方之所轨则。春秋之际，要盟之主。阖闾信其威，夫差穷其武。内果伍员之谋，外骋孙子之奇。胜彊楚於柏举，栖劲越於会稽。阙掘沟乎商鲁，争长於黄池。左传曰：禹会诸侯於涂山，执玉帛而朝者万国。先王，谓舜等也。信，读为申。国语曰：吴王夫差起军，与齐、晋争衡，晋文践土之盟，齐桓邵陵之会，奋其威强，未能过也。伍员，楚大夫，出仕於吴，吴王因其谋伐楚。孙武，吴人，善用兵，作书号孙子兵书。北征阙池，为深沟於商、鲁之间，北属之济，以会晋定公於黄池。吴、晋争长，吴先歃，晋恶之。善曰：左传曰：楚师陈于柏举，阖闾之弟夫褱王先击楚子常，楚师大败。国语曰：越王勾践栖於会稽之上。难蜀父老曰：南驰使以诮劲越。徒以江湖嶮陂，物产殷充。绕霤李救未足言其固，郑白未足语其丰。士有陷坚之锐，俗有节概盖之风。睚五卖眦助卖则挺剑，喑荫呜乌故则弯弓。汉书，王莽策命前将军曰：绕霤之固，南当荆楚。郑、白，二渠名。意者谓吴江湖之阻，洞庭之嶮，土地之沃，物产之丰，虽关中所谓绕霤之固，郑、白之丰，未足以为言也。凡天下言丰者，皆多称关中，故引焉。韩信曰：项羽喑呜叱吒。善曰：太公阴符经曰：无坚不陷也。杨惲曰：西河魏土，凛然皆有节褱。睚眦，已见西京赋。家语，孔子曰：公良儒者，有勇力，挺剑而令众也。孟子曰：越人弯弓而射我。拥之者龙腾，据之者虎视。麾城若振槁，搴旗若顾指。虽带甲一朝，而元功远致。虽累叶百叠，而富彊相继。乐湑衎苦旱其方域，列仙集其土地。桂父练形而易色，赤须蝉蜕税而附丽。贾谊传曰：权制天下，顾指如意。叔孙通列传曰：斩将搴旗之士。顾指，谕疾且易也。叶，犹世也。列仙传曰：桂父，象林人也，常服桂叶，以龟脑和之，颜色如童，时黑时白时赤，南海人尊事之累世。赤须子，丰人也，丰中传世见之，秦穆公之主鱼吏也，数道丰界灾异水旱，十不失一。食柏实石脂，绝穀，齿落更生，细发复出，後去之吴山。言此人等仙，如蝉之脱壳。尔雅曰：丽，附也。庄子曰：附离不以胶漆。赤须子本非吴人，故言附丽也。夫土地险固以致彊，丰沃以致盛，而天下之美皆归焉，霸王之功皆存焉。故赋者既举其富彊之业，而载其神仙之事。善曰：长杨赋曰：麾城摲邑。商君曰：秦师至鄢、郢，举若振槁。槁，叶落。汉书曰：吴晋争长，吴为带甲三万。史记曰：维祖元功，辅臣股肱。新序曰：齐侯相管仲，国既富强。楚辞曰：济江海兮蝉蜕。淮南子曰：蝉饮而不食，三十日而蜕。中夏比焉，毕世而罕见，丹青图其珍玮，贵其宝利也。舜禹游焉，没齿而忘归，精灵留其山阿，玩其奇丽也。中夏贵其珍宝而不能见，徒以丹青画其象类也。楚辞九歌曰：九疑缤兮并迎。谓舜神在九疑山也。言圣帝明王，存亡而淹留於是者，贵其奇丽也。书曰：舜南巡狩陟方死。山海经曰：南方苍梧之丘，有九疑山焉，舜之所葬。吴越春秋，禹老，叹曰：吾年寿将尽，止死斯乎！乃命群臣葬我於会稽之山。论语曰：管仲夺伯氏骈邑，没齿无怨言也。剖判庶士，商搉角万俗。国有郁鞅而显敞，邦有湫子小厄乌介而踡拳跼。伊兹都之函弘，倾神州而韫椟。仰南斗以斟酌，兼二仪之优渥。湫，下也。厄，小也。函弘，宽大也。左氏传，齐景公欲更晏子之宅，曰：子宅湫隘，不可以居。禹所受地说书曰：昆仑东南方五千里，名曰神州，帝王居之。楚辞曰：八柱何以东南倾。吴国在地势所倾写，故曰倾神州而韫椟也。论语曰：韫椟而藏诸。广雅曰：商，度也。搉，粗略也。言商度其粗略。天官星占曰：南斗主爵禄，其宿六星。春秋说题辞曰：南斗为吴。诗曰：既优既渥。 
    “繇此而揆之，西蜀之於东吴，小大之相绝也，亦犹棘林萤燿，而与夫■木龙烛也。否泰之相背也，亦犹帝之悬解，而与桎梏疏属也。庸可共世而论巨细，同年而议丰确胡角乎？崔寔政论云：使贤不肖相去如日月之与萤火，虽顽嚚之人犹察。山海经曰：■木长千里。又曰：锺山之神，名曰烛龙，视为昼，暝为夜。庄子曰：老子死，秦失吊之，三号而出。弟子曰：非子之交耶？曰：然。然吊若是可乎？曰：始也，吾以其人也，而今非也。適为夫子时也，適去夫子顺也。安时而处顺，忧乐不能入也。古者谓是帝之悬解。庄子曰：有系谓之悬，无谓之解。郭璞曰：悬绝曰解。山海经曰：二负杀猰，帝乃梏之疏属之山，桎其右足，反缚两手。汉宣帝时，击磻石於上郡，陷得石室，其中有反缚械人，刘向曰：此二负之臣也。帝曰：何以知之？以山海经对。帝，天也，人生禀命於天，受拘俗之性，忧虞终身不解，此乃自终执缚，为天所系。夫安时处顺，忧乐不能入，此自然放肆为天所解也。天在上者，故曰帝之悬解，性之永放者也。桎梏疏属，形之永拘者也，相背之甚，故以相况焉。凡物安於所守，思不易方，处穷塞而不识天下之通涂，亦如此也。善曰：棘聚而成林。郭象玄庄子注曰：生曰悬，死曰解。过秦论曰：不可同年而语矣。确，薄也。暨其幽遐独邃，寥廓闲奥。耳目之所不该，足趾之所不蹈。倜傥之极异，誳君屈诡之殊事，藏理於终古，而未寤於前觉也。若吾子之所传，孟浪之遗言，略举其梗概，而未得其要妙也。”俶傥、誳诡，皆谓非常诡异之事。终古，犹永古也。周礼考工记曰：轮已崇，则人不能登也。轮已庳，则终古登阤。离骚曰：吾焉能忍此终古。孟子曰：伊尹云：天之生斯人也，使先知觉後知，先觉觉後觉也。予，天民之先觉者也。孟浪，犹莫络也，不委细之意。庄子曰：夫子以为孟浪之言，我以为妙道之行。善曰：司马彪庄子注曰：孟浪，鄙野之语。东京赋曰：粗谓宾言其梗褱。梗褱，粗言也。


　







卷六　京都下
    【京都下】 
    【魏都赋】魏曹操都邺，相州是也。太冲赋三都，以吴、蜀递相顿折，以魏都依制度。 
    左太冲 
    魏国先生有睟其容，乃盱衡而诰曰：“异乎交益之士，孟子曰：君子所性，仁义礼智根於心，其生色睟然见於面，不言而喻。赵岐曰：睟，润泽貌也。眉上曰衡。盱，举眉大视也。异，异也。尚书尧典，四岳曰：异哉！善曰：汉书曰：武帝置交州；又改梁曰益，有益州。又曰：公盱衡厉色，振扬武怒。音义曰：眉上曰衡，谓举眉扬目也。字林曰：盱，张目也。尔雅曰：诰，告也。盖音有楚夏者，土风之乖也；善曰：孙卿子曰：人居楚而楚，居夏而夏，非天性也，积靡使然也。史记曰：淮北沛、陈、汝南、南郡，此西楚也。颍川、南阳，夏人之居，故至今谓之夏人。情有险易者，习俗之殊也。论语曰：性相近，习相远也。善曰：周易曰：辞有险易。春秋说题辞曰：中国之性，习俗常操。虽则生常，固非自得之谓也。传曰：习实生常。善曰：孟子曰：使自得之。赵岐曰：使自得其本善性也。昔市南宜僚弄丸，而两家之难解。聊为吾子复玩德音，以释二客竞于辩囿者也。庄子曰：市南宜僚弄丸，而两家之难解。又曰：公孙龙，辩者之徒，饰人之心，易人之意，能胜人之口，不能服人之心，辩者之囿也。善曰：毛诗曰：德音孔昭。 
    “夫泰极剖判，造化权舆。善曰：周易曰：易有太极，是生两仪。史记曰：邹衍称引天地剖判以来。淮南子曰：大丈夫无为，与造化逍遥。尔雅曰：权舆，始也。剧秦美新序曰：权舆天地未袪也。班固汉书述曰：彰其剖判。体兼昼夜，理包清浊。善曰：列子曰：昬明之分察，故一昼一夜。又曰：夫有形者生於无形，清轻者上为天，浊重者下为地。流而为江海，结而为山岳。善曰：班固终南山赋曰：流泽遂而成水，停积结而为山。列宿分其野，荒裔带其隅。岩冈潭渊，限蛮隔夷，峻危之窍也。潭，渊也。屈平卜居曰：横江潭而渔。善曰：汉书曰：秦地於天官东井、舆鬼之分野。杨雄交州箴曰：交州荒裔，水与天际。方言曰：窍，空也。蛮陬子侯夷落，译导而通，鸟兽之氓也。陬、落，蛮夷之居处名也。一名聚居为陬。善曰：广雅曰：落，居也。杜笃通边论曰：亲录译导，缓步四来。论衡曰：四夷入诸夏，因译而通。说文曰：译，传四夷之语者。汉书，贾捐之上书曰：骆越之人，与禽兽无异。毛苌诗传曰：氓，民也。正位居体者，以中夏为喉，不以边垂为襟也。易曰：正位居体，美在其中，而畅於四支。善曰：喉、衿，以身及衣为喻也。战国策，顿子曰：韩，天下之喉咽也；魏，天下之胸腹也。李尤函谷关铭曰：衿带咽喉。声类曰：衿，衣交领也。长世字甿者，以道德为藩，不以袭险为屏也。善曰：左氏传，北宫文子曰：有其国家，令问长世。周书，成王曰：朕不知字民之道，敬问伯父。说文曰：甿，田民也。东方朔集曰：文帝以道德为篱，以仁义为藩。毛苌诗传曰：藩，屏也。杨雄城门校尉箴曰：盘石唐芒，袭险重固。毛苌诗传曰：屏，蔽也。而子大夫之贤者，尚弗曾庶翼等威，附丽皇极。思禀正朔，乐率贡职。善曰：言不曾与众庶翼戴上者，等其威仪，而附著於大中之道也。国语，越王勾践曰：苟闻子大夫之言。贾逵曰：亲而近之，故曰子大夫。尚书曰：庶明厉翼。孔安国曰：众庶皆明其教而自勉厉，翼戴上命。左氏传曰：士会曰：贵有常尊，贱有等威。庄子曰：附丽不以胶漆。王弼周易注曰：丽，著也。尚书曰：皇极，皇建其有极。孔安国曰：皇，大；极，中也。谓大中之道也。又曰：禀，受也。论语比考谶曰：正朔所加，莫不归义。又撰考谶曰：穿胸儋耳，莫不贡职。汉书曰：单于非正朔所加。东观汉记曰：百蛮贡职。而徒务於诡随匪人，宴安於绝域。荣其文身，骄其险棘。善曰：诡随匪人，言诡善随恶，同於匪人，又自宴安於其绝域也。毛诗曰：无纵诡随，以谨无良。毛苌曰：诡随，诡人之善，随民之恶。毛诗曰：独为匪民。左氏传，管仲曰：宴安酖毒，不可怀也。李陵书曰：出征绝域。汉书曰：少康之庶子，封於会稽，文身断发。蔡雍樊陵碑曰：进路孔夷，人情险棘。毛苌诗传曰：棘，急也。缪默语之常伦，牵胶言而逾侈。饰华离以矜然，假倔渠屈彊巨两而攘臂。非醇粹之方壮，谋踳舛駮於王义。孰愈寻靡{艹汧}於中逵，造沐猴於棘刺。李剋书曰：言语辩聪之说，而不度於义者，谓之胶言。周官曰：形方氏掌制邦国之地域，而正其封彊，无华离之地。班固云：不变曰醇，不杂曰粹。庄子曰：惠施多方，其书五车，其道踳駮。言恶也。楚辞天问曰：靡{艹汧}九逵，枲华安居。韩子曰：燕王好微巧，卫人曰：臣能以棘刺之端为母猴。王悦之，养以五乘之奉。王曰：吾请观客为棘刺之母猴。卫人曰：臣为棘刺之母猴也，人主欲观之，必半岁不入宫，不饮酒食肉，雨霁日出，视之晏阴之间，而棘刺之母猴乃可见。燕王因养卫人，而不能观母猴。郑人有台下之冶者，谓王曰：臣为削者，诸微巧必以削削之，所削必大於削。今棘刺之端不容削，王试观客之削，则能与不能可知也。王曰：客为棘刺之母猴，何以理之？曰：以削。王曰：吾欲观客之削也。客曰：臣请取之。因逃。冶人谓王曰：上之无度量，言谈之士，多棘刺之说也。善曰：周易曰：君子或默或语。广雅曰：胶，欺也。郑玄礼记注曰：矜，谓自尊大也。毛苌诗传曰：然，是也。汉书，伍被曰：倔彊江、淮间。孟子曰：冯妇善搏虎，攘臂下车，众皆悦之。楚辞曰：王色頩以开颜，精纯粹而始壮。华，口哇反。司马彪庄子注曰：踳，读曰舛。舛，乖也。駮，色杂不同也。頩，普丁反。王逸楚辞注曰：宁有蓱草蔓衍於九逵之道？靡，蔓也。剑阁虽，凭之者蹶，非所以深根固蒂也。善曰：剑阁，蜀境也。郦元水经注曰：小剑戍去大剑，飞阁通衢，故谓之剑阁。广雅曰：{山巢}，高也，力彫反。又曰：蹶，败也。善曰：老子曰：有国之母，可以长久。是谓深根固蒂，长生久视之道。声类曰：蒂，果鼻也。洞庭虽濬，负之者北，非所以爱人治国也。善曰：洞庭，吴境也。史记，吴起曰：三苗氏，左洞庭而右彭蠡，恃此险也，禹灭之。毛苌诗传曰：濬，深也。郑玄周礼注曰：负，性恃也。汉书音义，服虔曰：师败曰北，南北之北。老子曰：爱人治国，能无知乎？彼桑榆之末光，逾长庚之初辉。善曰：东观汉记，光武曰：失之东隅，收之桑榆。毛诗曰：东有启明，西有长庚。况河冀之爽垲苦改，与江介之湫子小湄。善曰：左氏传，齐景公欲更晏子之宅，曰：子之宅，湫隘嚣尘，请更诸爽垲。楚辞曰：长江介之遗风。薛君韩诗章句曰：介，界也。毛苌诗传曰：水草交曰湄。故将语子以神州之略，赤县之畿。魏都之卓荦吕角，六合之枢机。邹衍以为儒者所谓中国者，於天下八十一分居一耳。中国名赤县神州，赤县神州内自有九州，禹之所叙九州也，是以不得为州数。中国外，若赤县神州者九，所谓九州者也。范雎说秦王曰：魏、韩，中国处而天下之枢也。善曰：河图括地象曰：昆仑，谓东南地方五千里，名曰神州，帝王居之。小雅曰：略，界也。周礼曰：方千里曰王畿。西都赋曰：卓跞诸夏。卓荦与卓跞音义同。吕氏春秋曰：神通乎六合。
  </div>
  <div class="pagination">
   <a href="文选昭明文选_page2.html">
    上一页
   </a>
   <a href="文选昭明文选.html">
    1
   </a>
   <a href="文选昭明文选_page2.html">
    2
   </a>
   <span class="current-page">
    3
   </span>
   <a href="文选昭明文选_page4.html">
    4
   </a>
   <a href="文选昭明文选_page5.html">
    5
   </a>
   <a href="文选昭明文选_page6.html">
    6
   </a>
   <a href="文选昭明文选_page7.html">
    7
   </a>
   <a href="文选昭明文选_page8.html">
    8
   </a>
   <span>
    ...
   </span>
   <a href="文选昭明文选_page4.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
