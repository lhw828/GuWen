<!DOCTYPE html>
<html>
<head>
    <meta charset="UTF-8">
    <title>六臣注文选 - 第 6 页/共 33 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>六臣注文选 - 第 6 页/共 33 页</h1>
    <div class="content">
　　文选巻十四
　　钦定四库全书
　　文选巻十五
　　梁　昭　明　太　子　萧　统　编
　　唐李善吕延济刘良张铣吕向李周翰注
　　志中
　　思赋【道也德也其作此赋以修道德志意不可遂愿轻举歴远游六合之外势旣不能义又不可故退而思自反其系曰回志朅来从谋获我所求夫何思思而已老子曰之又众妙之门平子时爲侍中诸常侍恶直丑正危衡故作思非时俗】
　　张平子旧注【善曰未详注者姓名挚虞流别题云衡注详其义训甚多疎略而注又称愚以爲疑辞非衡明矣但行来旣久故不去焉　翰曰衡时爲侍中诸常侍皆恶直丑正危衡故作是赋以非时俗思者思远之德而已】
　　仰先哲之训兮虽弥高而弗违【衡曰训敎也弥终也违避也　善曰论语顔回曰仰之弥高　铣曰哲智远也言志求远敎故无所违】匪仁里其焉宅兮匪义迹其焉追【衡曰里宅皆居也焉犹安也　善曰论语曰里仁爲美　济曰言非仁里义迹不可追而居之】潜服膺以永靖【善作靓】兮緜日月而不衰【衡曰緜连也善曰礼记曰服膺拳拳方言曰靖思也靖与靓同字林曰靖审也　良曰衰歇也】伊中情之信脩兮慕古人之贞节【衡曰脩善也贞诚也　善曰楚辞曰苟中情其好脩又曰原生受命于贞节向曰伊维也】竦余身而顺止兮遵绳墨而不跌【徒结反　善曰楚辞曰遵绳墨而不颇广雅曰跌差也　翰曰竦立止礼也言顺礼义之绳墨不差跌也】志抟抟【徒端】以应【去】悬兮诚心固其如结【衡曰抟抟垂貌　善曰战国策楚王曰寡人心摇摇然如悬旌毛诗曰劳心团团忧劳也又曰心之忧矣如或结之铣曰言我慕古人之志抟抟然如悬旐旗宛转不已此心坚固其若结防】旌性行以制佩兮佩夜光与琼枝纗【戸圭】幽兰之秋华兮又缀之以江蓠【衡曰旌明也制裁也纗系也幽深也　善曰白虎通曰所以必有佩者表德见所能也楚辞曰折琼枝以继佩楚辞曰结深兰之亭亭又曰扈江蓠与薜芷兮纫秋兰以爲佩说文曰系帏曰纗帏一名缡尔雅曰妇人之帏谓之缡今之香囊在男曰帏在女曰缡然则纗者卽系囊之绳也说文曰纗纲中绳纗音携　向曰夜光珠也琼枝玉也幽兰香草也言明我性行而制佩用珠宝爲之又系香草喩己修仁义美行以立身】美襞【必积】积以酷烈兮允尘邈而难亏【衡曰襞积衣缝也　善曰子虚赋曰襞积褰绉上林赋曰酷烈淑郁楚辞曰芳菲菲兮难亏　良曰襞积重叠也酷烈香气也允信尘久邈远亏歇也言我仁义美行重叠芬芳信久远难歇也】旣姱【苦瓜】丽而鲜【上】双兮非是时之攸珍【衡曰姱大丽好鲜寡攸所也济曰丽美鲜少也虽大美少双非时所重】奋余荣而莫见兮播余香而莫闻【衡曰奋动播散也　铣曰播布奋振也布振节行无人见闻也】幽独守此侧【善作反】陋兮敢怠遑而舍勤【衡曰怠懈也遑暇也勤劳也　善曰楚辞曰幽独处乎山中尚书曰明明扬侧陋毛诗曰不敢怠遑左氏传曰人生在勤　翰曰言抱此道居僻侧卑陋之地不敢懈怠暇逸而忘其勤劳也】幸二八之遻【悟】虞兮嘉【五臣作喜】傅说之生殷【衡曰傅姓说名也武丁相也　善曰左氏传季孙行父曰昔高辛氏有才子八人伯奋仲堪叔献季仲伯虎仲熊叔豹季貍言此八人忠肃恭懿宣慈惠和天下之民谓之八元元善也长也八恺者高阳氏有才子八人苍舒隤敳梼戭大临庬降庭坚仲容叔达言此八人齐圣广渊明允笃成天下之民谓之八恺尚书曰高宗梦得说使百工营求诸野得傅岩也　向曰遻遇也二八八元八凯也幸庆此人得遇虞舜喜傅说生殷高宗之代而相之】尚前良之遗风兮恫【童】后辰而无及【衡曰尚庶几也良善也恫痛也言我后时将无及也恫他公切　善曰楚辞曰窃慕诗人之遗风　济曰言尚二八傅说之余风　翰注同】何孤行之焭焭【琼】兮孑不羣而介立【衡曰介特也　善曰毛诗曰独行焭焭楚辞曰旣惸独而不羣　良曰焭焭独也介亦独也】感鸾鹥之特栖兮悲淑人之希合【衡曰鸾鹥皆鸟名淑善也　善曰鸾鹥喩君子也毛诗曰淑人君子其仪不忒山海经曰蛇山有鸟五色飞蔽日名鹥鸟广雅曰鹥凤属也铣曰特独也善人亦希与人合】彼无合其【善作而】何伤兮患众僞之冒眞【衡曰无合犹不遇也冒覆也　向曰旣不与人合者何伤也患众爲僞所冒罔也】旦获讟【读】于羣弟兮啓金縢而后信【音申协韵　善曰尚书曰武王旣丧管叔乃流言于国曰公将弗利于孺子秋大熟未获天大雷电以风王啓金縢之书乃得周公代武王之说王执书以泣曰其勿穆卜乃信周公　翰曰讟谤也周公尚爲羣弟流言成王啓金縢之书知周公之德而后信】览蒸民之多僻兮畏立辟以危身【衡曰览观也僻邪也毛诗曰民之多僻无自立辟　善曰尚书曰蒸民乃粒楚辞曰宁正言不讳以危身　济曰蒸众辟法也览众人多行邪僻若独立则被滥法以危其身】曾烦毒以迷惑兮嗟孰可以【善无以】爲言己私湛忧而深怀兮思缤纷而不理【衡曰湛深也怀思也缤纷乱貌　善曰楚辞曰独便悁而烦毒焉发愤而舒情又曰中瞀乱兮迷惑宋玉笛赋曰武毅发沈忧结　良曰曾则毒忧也嗟叹词孰谁也已助句也】愿竭力以守义【善作谊】兮虽贫穷而不改执雕虎而试象兮阽【盐】焦原而跟【古恩】止【衡曰竭尽也雕虎象兽名尸子中黄伯曰余左执太行之獶而右搏雕虎唯象之未与吾心试焉有力者则又愿爲牛欲与象鬬以自试今二三子以爲义矣将恶乎试之夫贫穷太行之獶也疏贱义之雕虎也而吾曰遇之亦足以试矣阽临也焦石名也跟踵也尸子又曰莒国有石焦原者广五十步临百仞之谿莒国莫敢近也有以勇见莒子者却行齐踵焉所以称于世夫义之爲焦原也亦高矣贤者之于义必且齐踵此所以服一时也　善曰雕虎以喩贫试象以喩竭力焦原以喩义言己以执雕虎之贫穷愿竭试象之力而守焦原之义上句爲此张本　翰同衡注】庶斯奉信【善无信】以周旋兮要【善作恶】旣死而后已【善曰左氏传太史克曰奉以周旋不敢失坠论语子曰死而后已不亦远乎　向曰言我奉此信义以自周旋至死而后止】俗迁渝而事化兮泯规矩之圆方【衡曰迁移也渝变也泯灭也规圆也矩方也　善曰楚辞曰因时俗之工巧兮灭规矩而改错　铣曰言俗迁变灭规矩之法】宝萧艾于重笥【息吏】兮谓蕙芷之不香【衡曰萧艾草名也员曰箪方曰笥竝盛食器也　济曰萧艾臭草也宝之于重笥蕙芷香草也以爲不香言国以邪佞爲宝忠贤受弃】斥西施而弗御兮絷【中立】騕【乌皎】褭【奴了】以服箱【衡曰斥却也西施越之美女也御幸也絷羁也服服辕也箱大车也　善曰楚辞曰西施斥于北宫兮汉书音义应劭曰騕褭古之骏马也赤寻身日行五千里毛诗曰晥彼牵牛不可以服箱　良曰西施美女斥而不御騕褭善马羁系以驾大车贤才之人斥逐不用或在下位也】行颇僻而获志兮循法度而离殃【衡曰颇倾也离遭也殃咎也翰曰颇僻邪佞也离罹也】惟天地之无穷兮何遭遇之无常【衡曰郑曰惟思也　善曰楚辞曰惟天地之无穷哀人生之长勤铣曰言我何遭逢此无常道之代也】不抑操而苟容兮譬临河而无航
　　【衡曰航船也　善曰抑止也孙卿子曰偷合苟容以持禄周书阴符曰四辅不存若济河无舟矣楚辞曰昔余梦登天兮魂中道而无航　向曰不抑操行而且容于代如临河而无舟可渡也】欲巧笑以干媚兮非余心之所尝【衡曰干求也　善曰楚辞曰处浊世而显荣非余心之所乐　济曰尝行也欲巧笑求媚于时非我心所行之事】袭温恭之黻衣兮被礼义之绣裳【衡曰袭衣也黻黼也五色备曰绣善曰毛诗曰君子至止黻衣绣裳】　辫【蒲典】贞亮以爲鞶兮杂【五臣作离】伎艺以爲珩【音行　衡曰辫交织也鞶所以带佩也手伎曰伎体才曰艺珩佩也　善曰礼记曰男鞶革郑曰鞶小囊盛帨巾者大戴礼曰下车以佩玉爲度佩上有双衡下有双璜珩与衡音义同　良曰袭因辫结也言用温恭礼义贞亮伎艺之美摠集其德以饰冠带】昭防藻以雕琭【五臣作雕琢】兮璜声远而弥长【衡曰防文防也藻华藻也字林曰半璧曰璜　善曰董巴舆服志曰古者君佩玉尊卑有序及秦以采组连结于防谓之绶汉承秦制用而弗改　铣曰言带之上防藻雕琢旣明佩玉之声甚长远也】淹栖【五臣作栖】迟以恣欲兮曜灵忽其西藏【善曰毛诗曰衡门之下可以栖迟楚辞曰曜灵而西征广雅日朱明曜灵东君日也　翰曰淹迟游息也言我服此美服游息自恣以匡时而言忽以过故比日之西藏也】恃已知而华予兮鶗【啼】鴂【决】鸣而不芳【衡曰鶗鴂鸟名也以秋分鸣善曰楚辞曰岁旣晏兮孰华予又曰恐鶗鴂之先鸣使夫百草爲之不芳临海异物志曰鶗鴂一名杜鹃至三月鸣昼夜不止服虔曰鶗鴂一名鵙伯劳顺阴阳气而生　向曰将恃已之华盛冀时知我而鶗鴂之鸣使众草不芳茂犹谮邪所蔽不得进也鶗鴂阴鸟鸣则草木凋伤也】冀一年之三秀兮遒白露之爲霜【衡曰说文曰遒迫也　善曰楚辞曰采三秀于山间王逸曰三秀芝草也毛诗蒹葭苍苍白露爲霜　济曰三秀芝草也言以才艺之美而不见用爲邪佞所夺如灵芝一年三度秀茂而反廹于霜露不得茂盛也】时亹亹而代序兮畴可与乎比伉【音康叶韵】咨姤【五臣作妬】嫮【曰故】之难竝兮想依韩以流亡【衡曰伉俪也咨嗟也嫮犹好也韩众获道轻举者故思依之以流亡　善曰楚辞曰时亹亹而过中又曰恐天时之代序又曰羡韩众之流得又曰宁溘死以流亡垢恶也　良曰亹亹进貌畴谁伉偶妬恶嫮好也言岁渐进四序代谢正道不行谁可与我爲偶嗟好恶之势不得竝居韩终获仙道轻举者故思依之相与流亡远游也】恐渐冉而无成兮畱则蔽而不彰【衡曰渐进也　善曰楚辞曰渐冉而不自知兮又曰蹇淹畱而无成　铣曰恐学仙道渐冉不成畱于此又被谗邪所蔽而不彰明】心犹豫而狐疑兮卽岐趾而胪【闾】情【衡曰卽就也岐山名也胪陈也　善曰楚辞曰欲从灵气之吉占兮心犹豫而狐疑孟子曰昔文王之治岐也仕者世禄胪力于切　翰曰趾足也岐山之足文王所居也言心疑不决故就文王陈情文王善易因以决疑矣衡实不行盖以神往其下游适遐方皆假言之而兴比类】文君爲我端蓍兮利【五臣作欲】肥遯以保名【衡曰遯卦名也上九曰肥遯无不利谓去而迁也九师道训曰遯而能肥吉孰大焉此筮得遯之咸其遯卦艮下干上上九爻辞云肥遯最在卦上居无位之地不爲物所累矰缴所不及遯之最美故名肥遯处阴长之时而独如此故曰利肥遯而保名史记曰百茎一根刘向曰蓍百年而一本生百茎也　向曰文君文王也文王爲我端蓍而筮遇豚卦上九肥遯无不利谓去代而遯逃也故云欲使我用肥遯以保其名也】歴众山以周流兮翼迅风以扬声【衡曰从初至三爲艮艮爲山故曰歴众山从二至四爲巽巽爲风故曰翼迅风　善曰谓遯卦也楚辞曰歴众山而日远又曰步周流于江畔幽通赋雄朔野以扬声】二女感于崇岳【善作岳】兮或冰折而不营【衡曰崇高也岳五岳也遯上九变爲咸咸感也巽长女兑少女故曰二女从三至五爲干干爲冰故曰冰折而不营　济同衡注】天盖高而爲泽兮谁云路之不平【衡曰互体四至干变爲兑兑爲泽故曰天爲泽言天高尚爲泽谁言其路不通者乎欲其行也　善曰周易曰干爲天兑爲泽　铣同衡注】勔【缅】自彊【善作强】而不息兮蹈玉阶之峣【尧】峥【仕耕反　衡曰勔亡衍切善曰周易曰天行健君子以自强不息方言曰峣峥高貌也　翰曰勔勉也干爲玉故云蹈玉阶】惧筮
　　氏之长短兮钻东以观祯【衡曰长短谓卜筮也左氏传曰筮短长周礼曰东甲属　善曰郑周礼注曰东靑说文曰祯祥也向曰言得此吉卦犹惧筮有长短不定更钻卜之以观其祥周礼有东之属】遇九臯之介鸟兮怨素意之不呈【善作逞衡曰逞快也　善曰言卜而遇大鸟之卦也素意不逞谓繇辞也毛诗曰鹤鸣于九臯　济曰介大也言卜兆遇九臯大鸟谓鹤也亦怨其意不得申呈】游尘外而瞥【匹列】天兮据冥翳而哀鸣【衡曰瞥裁见也　善曰庄子曰彷徨尘垢之外　良曰言鹤游尘埃之外哀鸣于冥翳之中喩孤洁也】雕鹗竞于贪婪兮我脩洁以益荣【衡曰竞逐也　善曰雕鹗喩小人也楚辞曰皆竞进以贪婪力含切铣曰我鹤也衡以自喩】子有故于鸟兮归母氏而后宁【善曰此假卜者之辞也鸟谓鹤也母氏喩道也言子有故于鸟唯归于道而后获宁也老子曰天下有始以爲天下母旣得其母又知其子河上公曰道爲天下物母也韩子解老曰母者道也　向曰言己之事有类此鸟唯归于道而后获安】占旣吉而无悔兮简元辰而俶装【衡曰俶始也装束也周易曰同人于郊无悔　翰曰元善辰时也始装而行】旦余沐于淸源兮晞余发于朝阳【衡曰晞干也山东曰朝阳　善曰楚辞曰朝濯发于旸谷夕晞余身乎九阳济曰旣沐发于淸源而干发于山东矣】漱飞泉之沥液兮咀【慈与】石菌之流英【善曰楚辞曰吸飞泉之微液兮怀琬琰之华英沥流也菌芝也说文曰漱荡口也石菌石芝也仓颉篇曰咀噍也　良曰沥液津润也咀嚼也英华也】翾【虚缘】鸟举而鱼跃兮将往走【去】乎八荒【衡曰广雅曰翾飞也淮南子曰四海之外有八泽八泽之外曰八八之外曰八荒　善曰走音奏　铣曰翾轻飞也】过少皥【五臣作昊】之穷野兮问三丘乎【善作于】句芒【衡曰左氏传曰少皥氏有四子曰重曰该曰脩曰熈实能金木及水使重爲句芒木正该爲蓐收金正脩及熈爲冥二子相代爲水正也世不失职遂济穷桑此其三祀也杜预曰穷桑少皥氏之号也四子能治其官使不失职济成少皥之功死皆爲民所祀也史记曰蓬莱方丈瀛洲此三神山传在海中去人不远及到三山反在水下　向曰少昊金天氏都于穷野三丘蓬莱方丈瀛洲羣仙所居也句芒东方神言游东方故问也】何道眞之淳粹兮去秽累而彯【匹遥】轻【衡曰不浇曰淳不杂曰粹秽德之累也　善曰幽通赋曰矧耽躬于道眞楚辞曰昔三后之淳粹又曰除秽累而反眞　翰曰谓三山上仙者】登蓬莱而容与兮鼇虽抃而不倾【衡曰抃手搏也　善曰列仙传曰巨鼇负蓬莱山而抃于沧海之中　济曰巨鼇负蓬莱山虽抃击而不倾侧】畱瀛洲而采【善作采】芝兮聊且以乎长生【衡曰瀛洲海中神山也　善曰楚辞曰含沆瀣以长生　良曰畱此采芝草服之以取长生】慿归云而遐逝兮夕余宿乎扶桑【衡曰慿依也遐远也逝往也　善曰傅毅七激曰仰归云愬游风淮南子曰出旸谷拂于扶桑十洲记曰扶桑叶似桑树长数千丈大二千围两两同根更相依倚是以名之扶桑　铣曰扶桑日出处】饮靑岑之玉醴兮餐沆【胡朗】瀣【胡介】以爲粻【音张　衡曰靑岑山名上高者曰岑沆瀣夕霞也粻粮也广雅曰沆瀣常气也善曰扬雄太经曰茹芝英以御饥兮饮玉醴以解渴楚辞曰飡六气而饮沆瀣兮漱正阳而食朝霞陵阳】
　　【子经曰夏餐沆瀣北方夜半气　向曰岑山峯也玉醴玉泉也沆瀣露气也】发昔梦于木禾兮谷昆崘之高冈【衡曰昔日梦至木禾今亲往是发昔日之梦也谷生也　善曰淮南子曰昆仑之上有木禾焉其穗长五寻山海经曰帝之下都昆仑之墟高万仞上有木禾长五寻大五围郭璞曰木禾谷类也说文曰嘉谷也二月生八月熟得中和故曰禾木王而生木衰而死故曰木禾也　济注同】朝吾行于旸谷兮从伯禹乎稽山【衡曰旸谷日所出　良曰伯禹夏禹也稽山会稽山言自东而南行也】嘉羣臣之执玉兮疾防风之食言【衡曰食僞也善曰国语曰吴伐越隳会稽获骨节专车吴子使来问之仲尼曰丘闻之昔禹致羣臣于会稽之山防风后至禹乃杀而戮之其骨节专车此爲大矣韦昭曰羣神谓主山川之君爲羣神之主故谓之神防风汪芒氏君之名也违命后至故禹杀之陈尸爲戮左氏传曰禹合诸侯于涂山执玉帛者万国尚书朕不食言　铣注同】指长沙以邪径兮存重华乎南邻【善曰尚书曰重华协于帝山海经曰南方有苍梧之川其中九疑山舜之所葬在长沙界中说文存恤也　向曰南邻南方也】哀二妃之未从兮翩缤处彼湘滨【衡曰二妃尧之女娥皇女英舜妻也　善曰礼记曰舜葬苍梧之野盖二妃未之从也郑曰离骚所谓湘夫人也舜南巡狩死于苍梧二妃畱江湘之间滨水湄也　翰曰二妃奔之死于江湘之间其神处于此故哀之翩缤美貌】流目眺夫衡阿【五臣作阿衡】兮覩有黎之圮坟痛火正之无怀兮托山坡【善作陂】以孤魂【衡曰衡山名也阿山下也有黎高辛氏之火正谓祝融也楚灵王之世衡山崩而祝融之墓坏中有营丘九头图矣善曰冯衍显志赋序曰游情宇宙流目八圮房鄙切托寄也　翰曰眺视圮毁怀归也祝融之墓坏其魂】
　　【托于山坡】愁郁郁以慕【五臣作之茂】远兮越卬【五冈】州而游遨【衡曰卬州正南州名也四海图曰交广南有卬州其处极热　善曰楚辞曰愁郁郁之无快卬五高切】跻日中于昆吾兮憇炎火之所陶扬芒熛【必遥】而绛天兮水【县】沄【云】而涌涛【衡曰郑曰跻升也　善曰淮南子曰日出于旸谷至于昆吾是谓正中高诱曰昆吾南方山海经曰西海之南其外有炎火之山尔雅曰再成曰陶丘熛风炽也沄沸貌涛水波也芒光芒也熛火飞也扬雄冀州箴曰冀土糜沸沄如汤　济曰跻度憇息也度昆吾息炎火所陶之地芒熛火之芒角绛赤也言南方火气盛芒角天爲赤色也水沸而涌波涛也】温风翕其增热兮惄【奴歴】郁悒其难聊【衡曰说文曰翕炽也　善曰淮南子曰南方之极自北戸孙之外南至委火炎风之野万二千里高诱曰北户孙国名也尔雅惄思也楚辞曰心郁悒余侘傺贾逵曰聊赖也韵爲劳　良曰翕热貌惄忧思也郁悒烦寃也】顝【苦骨】羇旅而无友兮余安能乎畱兹【衡曰顝独也羇寄也旅客也　善曰左氏传陈敬仲曰羇旅之臣楚辞曰廓落兮羇旅而无友】顾金天而叹息兮吾欲往乎西嬉【衡曰金天少昊位也　善曰家语孔子曰生爲明王死配五行少皥配金说文曰嬉乐也　向曰金天西方少皥所主也将西嬉游故顾叹息也】前祝融而【善无而】使举麾兮纚【力氏】朱鸟以承旗【衡曰尚书曰右秉白旄以麾案执旄以指防也秦汉以来卽以所执之旄名曰麾谓麾幢曲盖者也　善曰楚辞曰飞朱鸟使先驱又曰凤皇翼其承旗　翰曰颛顼至重黎爲火正有功命曰祝融纚联也朱鸟南方星联之旗欲往西方故使南方举麾引道】躔建木于广都兮摭【之石】若华而踌【俦】躇【音除　衡曰躔息也摭拾也若华树名也　善曰淮南子曰建木在广都若木在建木西上有十日其华照下也韩诗曰爱而不见搔首踌躇薛君曰踌躇踯躅也方言曰摭取也踌直由切躇直于切　良曰广都地名建木木名言至广都息建木之下若华树名拾其枝而不进】超轩辕于西海兮跨汪氏之龙鱼闻此国之千岁兮曾焉足以娱余【善曰海外西山经曰轩辕之国在穷山之际不寿者八百岁龙鱼陵居在此状如鲤在汪野北其爲鱼也如鲤汪氏国在西海外此国足龙鱼也　铣曰轩辕汪氏龙鱼皆国名人皆寿千岁然不足以娱我也】思九土之殊风兮从蓐收而遂徂【衡曰蓐收金正该也　善曰好色赋曰周览九土山海经曰蒙山神西望日之所入其气员神光之所司郭璞曰蓐收金神也人面虎身右手执钺　铣曰九土九州之土也蓐收西方神名徂往也言从西方而往中野】欻神化而蝉蜕兮朋精粹而爲徒【衡曰欻轻举貌　善曰楚辞曰济江海兮蝉蜕又曰吸精粹而吐氛浊汉书音义韦昭曰蝉蜕出于皮殻也　向曰自西方而来欻然若神之化也蝉之蜕以精粹爲朋友徒侣也】蹶【厥】白门而东驰兮云台【怡】行乎中野【五臣作西墅　衡曰汉书音义韦昭曰蹶蹋也　善曰淮南子曰八极西南方曰偏驹之山曰白门高诱曰金气白故曰白门楚辞曰行中野而散之台音夷　翰曰蹶履也白门西方之门也台我也】乱弱水之潺【土连】湲【爰】兮逗华阴之湍渚【衡曰尔雅曰絶流曰乱郭璞注曰直横渡也书曰乱于河逗止也华太华也山北曰阴　善曰山海经曰昆仑之丘其下有弱水之川环之郭璞曰其水不胜鸿毛汉书京兆有华阴县济注同】号冯夷俾淸津兮擢【五臣作掉】龙舟以济予【音与协韵衡曰靑】
　　【令传曰河伯华阴潼鄕人也姓冯氏名夷浴于河中而溺死是爲河伯淮南子曰冯夷服夷石而水仙俾使也又曰龙舟鹢首　良曰号呼也言使河伯淸津持棹理舟以济渡我归中土也】会帝轩之未归兮怅徜【常】徉而延伫【衡曰黄帝葬于西海乔山神未东归也应劭曰在上郡周阳县有黄帝冢也怅徜徉思貎春秋命歴序曰帝轩受图雒授歴楚辞曰且徜徉而汜观　铣曰帝轩黄帝也葬于西海乔山神未东归故怅然思之而延伫也】怬【许利】河林之蓁蓁【侧巾】兮伟关雎之戒女【衡曰伟异也诗曰关关雎鸠在河之洲窈窕淑女君子好仇　善曰中山经曰北望河林其状如蒨郭璞曰说者云蒨木名也毛苌诗传曰蓁蓁至盛也向曰怬息也蓁蓁茂盛貌伟美也黄帝之神旣未至乃息于河林之中美关雎之诗以戒女也】黄灵詹而访命兮樛【居幽】天道其焉如【衡曰黄灵黄帝也詹至也访谋也樛求也如之也翰曰言黄帝旣至爲我访谋吉凶之命求天道何之也】曰近信而远疑兮六籍阙而不书【衡曰六籍六经也济曰曰黄帝词也黄帝言天道不可知若近而信之与远而疑之此两者六经所不书也】神逵昧其难覆兮畴克谟【善作谋】而从诸【衡曰九交道曰逵覆审也畴谁也克能也谋察也诸之也　良曰逵道昧闇也言神道昧暗难审谁能察而从也】牛哀病而成虎兮虽逢昆其必噬【音逝　衡曰昆兄也噬食也淮南子曰牛哀病七日而化爲虎其兄啓戸而入哀搏杀之不自知爲虎也广雅曰噬啮也　铣曰鲁哀公时噬齧也】鼈令【零】殪【烟计】而尸亡兮取蜀禅而引世【衡曰鼈令蜀王名也殪死也禅传也引长也　善曰蜀王本纪曰望帝治文山下邑曰郫积百余岁荆地有一死人名鼈令其尸亡随江水上至郫与望帝相见望帝以鼈令爲相以德薄不及鼈令乃委国授之而去　向曰荆人鼈令死弃其尸于江逆流而上至成都而生见蜀帝杜宇宇以爲相宇自以德不及令乃委国授之而去】死生错其【五臣作而】不齐兮虽司命其不防【制协韵五臣作晣　衡曰防昭晣也　善曰礼记曰王立七祀曰司命郑曰司命主督察三命史记扁鹊曰疾在骨髓虽司命无奈之何防之曳切东方朔曰司命之神摠鬼录者翰曰晣明也言死生若此舛错不齐虽司命不能明之】窦号行于代路兮后膺祚而繁庑【音武　善曰汉书曰孝文窦皇后景帝母也吕太后出宫人以赐诸王窦姬与在行中家在淸河愿如赵近家请其主遣宦者吏必置赵籍之伍中宦者忘之误置代籍伍中当行窦姬涕泣怨其宦者不欲往相强乃肯行至代代王独幸窦姬生景帝后立爲皇后　良曰后立爲皇后故云膺祚繁庑茂盛也】王肆侈于汉庭兮卒衔恤【五臣作防】而絶緖【善曰莽秉政以女配帝遣刘歆奉乘舆法驾迎后于莽第及莽卽眞后常称疾不朝会莽诛自投火中死国语曰肆侈不违韦昭曰肆恣也毛诗曰出则衔恤　济曰自投火而死防忧也故云絶绪】尉尨眉而郎潜兮逮三叶而遘武【衡曰尉官名也尨苍也　善曰汉武故事曰顔驷不知何许人汉文帝时爲郎至武帝辇过郎署见驷厖眉皓发上问曰叟何时爲郎何其老也答曰臣文帝时爲郎文帝好文而臣好武至景帝好美而臣貌丑陛下卽位好少而臣已老是以三世不遇故老于郎署上遂感其言擢拜会稽都尉　良曰郎尉皆官名也文帝至武帝故云逮三叶也】董弱冠而司衮兮设王隧而弗处【善曰汉书曰董贤年二十二为三公哀帝崩贤自杀家人惶恐夜葬之莽疑其诈死有司奏贤造冢墓不异王制贤旣见发羸诊其尸因埋狱中礼记曰人生二十曰弱冠周礼曰三公自衮冕而下左氏传曰晋侯请隧杜预曰掘地通路曰隧王之葬礼　铣同善注】夫吉凶之相仍兮恒反侧【善作仄】而靡所【衡曰仍因也恒常也　向曰此数者是吉凶相因反侧无所定也】穆届天以悦牛兮竖乱叔而幽主【善曰孔安国尚书传曰届至也左氏传曰初穆子去叔孙氏及庚宗遇妇人适齐梦天压已不胜顾而见人黑而上偻深目而豭喙号之曰牛助余乃胜之鲁人召之所宿庚宗之妇人献以雉曰余子长而见之则所梦也未问其名号之曰牛曰唯使爲竖牛欲乱其室而有之叔孙疾竖牛曰夫子疾病不欲见人使寘馈于个而退牛不进叔孙不食而卒　翰曰竖官名谓天至穆子之上而压也悦牛谓以牛爲竖也幽主谓不进叔孙之食】文断袪而忌伯兮阉【奄】谒贼而宁后【善曰国语曰初献公使寺人勃鞮伐文公于蒲城文公逾垣勃鞮斩其袪及入勃鞮求见于是吕甥郤芮畏逼悔纳公谋作乱伯楚知之故求见公公遽见之伯楚以吕郤之谋告公韦昭曰寺人掌内人袪袂也勃鞮字伯楚也　济同善注】通人闇于好恶兮岂昏惑而能剖【良曰通人穆子文公也剖明也】嬴摘【他歴】谶【楚禁】而戒胡兮备诸外而发内【善曰史记曰卢生使人奏箓图曰亡秦者胡也使将军防恬北击胡略取河南地又曰始皇崩李斯与赵高谋诈受始皇诏立胡亥爲太子也铣曰嬴秦姓也胡亥之祸正发于内谶卽图书也摘指也】或辇贿而违车兮孕行【五臣作在】产而爲对【衡曰车人名也孕怀子也昔有周讐者家贫夫妇夜田天帝见而矜之问司命曰此可富乎司命曰命当贫有张车子财可以假之乃借而与之期曰车子生急还之田者稍富利及期夫妇辇其贿以逃同宿路逢夫妻寄车下宿夜生子问名于夫夫曰生车间名车子也从是所向失利遂贫困　善曰见鬼神志及搜神记　向曰违避也路逢夫妻寄在车下宿其夜产子故曰孕行而爲对】愼灶显以言天兮占水火而妄讯【音信衡曰讯告也　善曰左氏传曰昭公二十四年五月乙未朔日有食之梓愼曰将水昭子曰旱也日过分而】
　　【阳犹不克克必甚能无旱乎秋八月火雩旱也昭公十八年夏五月火始昏见丙子风裨灶曰不用吾言郑又将火郑人请用之子产曰天道远人道迩非所及也何以知之灶焉知天道是亦多言矣岂不或信遂不与亦不复火占谓自隐度而言也　济同善注】梁【五臣作艮】叟患夫黎丘兮丁厥子而剚【五臣作倳侧吏反】刃【衡曰丁当也　善曰吕氏春秋曰梁国之北地名黎丘有奇鬼焉善効人之子侄昆弟好扶邑丈人而道苦之黎丘丈人有市醉而归者黎丘之鬼効其子之状扶而道苦之丈人归酒醒而谯其子其子泣而触地曰孽无此也其父信之曰譆是必夫奇鬼也我固闻之明日复饮于市欲遇而刺之明旦而醉其眞子恐其父之不能反也遂迎之丈人望其眞子拔劒而刺之丈人知惑于似其子者而杀其眞子高诱曰谯让也汉书蒯通曰不敢剚刃公之腹者畏秦法也韦昭曰北方人呼插物地中爲剚　济同善注】亲所睼【五臣作视】而弗识兮矧幽冥之可信【衡曰睼视也矧况也　良曰良叟视其子尚不识而杀之况此数者幽冥之事岂可定信】无緜挛【力全】以涬【胡冷反善作幸】已兮思百忧以自疹【衡曰毋勿也緜挛系貌幸引也疹疾也　善曰毛诗曰我生之后逢此百忧　铣曰緜挛系着也涬引疹病也言不可系着于世事引已多忧使爲病也】彼天监之孔明兮用棐【匪】忱【市林】而祐仁【衡曰监视也孔甚也棐辅也忱诚也祐助也　善曰尚书曰天监厥德又曰天威棐忱　向曰言天监视甚明用辅祐诚信仁徳】汤蠲【涓】体以祷祈兮防厖【眉江】禠【斯】以拯民【衡曰汤帝乙也蠲洁也拯济也善曰吕氏春秋曰汤克夏大旱七年乃以身祷于桑林自以爲牺用祈于上帝民乃甚悦雨乃大至尔雅曰厖大也禠福也祈或爲祊非也　翰曰此由洁体而防大福以济于人】景三虑以营国兮荧惑次于他辰【衡曰景諡也虑谋也荧惑火星也次舍也　善曰吕氏春秋曰宋景公有疾司马子韦曰荧惑守心心宋之分野君当之若祭之可移于相公曰相寡人之股肱除心腹之疾移于股肱可乎曰可移于民公曰民所以爲国无民何以爲国曰可移于岁公曰岁所以养民岁不登何以畜民子韦曰君善言三荧惑必退三舎延命二十一年视之信一舍七度三七二十一当更寿二十一年　济同善注】魏颗亮以从治兮鬼亢回以毙【五臣作弊】秦【善曰左氏传曰初魏武子有嬖妾武子有疾命颗曰必嫁是妾疾甚则曰必以殉及卒颗嫁之及辅氏之役颗见老人结草以抗杜回回踬而顚故获之夜梦曰余乃所嫁妇人之父也尔用先人之治命余是以报也　良曰杜回秦之力士故云亢回弊秦亮信也此由颗信而从治命也】咎繇迈而种德兮树德懋于英六【善曰尚书禹曰咎繇迈种德史记曰帝禹封臯陶之后于英六　铣曰迈行种布其德禹封咎繇之后于英六之国其德懋于此地楚末乃灭】桑末寄夫根生兮卉旣凋而已育【衡曰桑末木名也根生寄生也卉草木凡名也育生也凋落也善曰旧注之意以卉卽桑末也言桑末寄夫根生桑末旣凋而寄生已茂以喩臯繇之后封于英六众国已】
　　【灭而英六独存言积德之后必有余庆也　向曰桑树之末而有寄生也众草皆凋此独育茂犹众德旣灭咎繇之后尚存】有无言而不酬兮又何往而不复【衡曰复返也善曰迈德行仁必贻后庆如有言必酬有往必复也毛诗曰无言不酬无德不报礼记曰往而不来非礼也周易曰无平不陂无往不复　向曰无言不酬何往不复此所以答咎繇之德也】盍远迹以飞声兮孰谓时之可蓄【善曰言何不远迹以飞声游六合而访道谁谓时之可蓄而不可行乎言时易逝也郑论语注曰盍何不也孔安国尚书传曰蓄积也翰曰此皆假黄帝之词也言吉凶不定惟在道德而已何不远游以飞英声时之易逝不可蓄而止也】仰矫首以遥望兮魂惘【音罔五臣作惘】而无俦【善曰甘泉赋曰仰矫首以高视楚辞曰怅惘兮永思　济曰矫举也惘不平貌无俦言无俦匹】逼【五臣作偪】区中之隘陋兮将北度而宣游【衡曰逼迫也善曰司马相如大人赋曰悲世俗之逼隘楚辞曰宣游兮列宿顺极兮彷徨　良曰宣徧也谓中国隘陋将北度徧游域中】行积冰之皑皑【善作硙硙】兮淸泉冱而不流【善曰淮南子曰八纮北方曰积冰高诱曰北方寒冰所积名积冰也硙硙高貌牛哀切方言曰硙坚也左氏传曰固阴冱寒杜预曰冱闭也　铣曰皑皑冰厚貌冱冻也言北地寒也】寒风凄其永至兮拂穹岫之骚骚【衡曰凄寒貌　善曰骚骚风劲貌音修　向曰穹岫山峯也骚骚风声】武缩于殻中兮腾蛇蜿【五臣作寃】而自纠【平声协韵　衡曰春秋汉含孳曰太一常居后武蔡邕月令章句曰北方武介虫之长文子曰腾蛇无足而腾也蜿曲也　翰曰与蛇交曰武北方神兽也殻甲也腾蛇似龙亦北方兽也或缩于甲中殻自寃而纠绕皆苦寒也】鱼矜鳞而幷凌【去】兮鸟登木而失条【衡曰凌冰也　善曰矜寒貌凌力证切　济曰矜竦其鳞也幷凌冻貌鸟登木失柯条寒也】坐太阴之屛室兮慨含欷【虚义】而增愁【善曰楚辞曰选鬼神于太阴兮汉书曰以阴阳言之太阴者北方也说文曰屛蔽也慨太息也屛与庰古字通又曰大泣曰欷何休曰欷悲也火旣切　良曰太阴北方也坐于此令我戱欷增忧也】怨高阳之相寓兮防【乞众】颛顼而宅幽【衡曰高阳帝颛顼也相视也寓居也防小貌也　善曰家语孔子高阳配水山海经曰北海之内有山名幽都之山黑水出焉防去凤切　铣曰怨颛顼居此小陋之地北称幽也】庸织路于四裔【五臣作垠音银】兮斯与彼其何瘳【音抽　衡曰瘳愈也南至炎火郁邑无聊北至积冰含欷增愁此与彼何以相愈乎庸劳也织曰纬　善曰言涉路东西有似于织也　向曰庸用也织往来于道如织也垠际也言我往来道路于四远之际皆不足畱言与此无相愈也】望寒门之絶垠兮纵余緤【薛】乎不周【善曰楚辞曰踔絶垠乎寒门又曰登阆风而緤马王逸曰绋系也楚辞曰路不周以左转王逸曰不周山名也在昆仑西北汉书司马相如大人赋曰轶先驱于寒门注寒门天北门也左氏传曰臣负羁緤緤马绊也大荒经西北海之外大荒隅有山而不合名曰不周淮南子曰昔共工与颛顼争爲帝共工怒而触不周山天维絶地柱折故令此山缺坏不周而已　翰曰言寒门北极门也緤马辔也言纵辔于不周山也】迅猋【五臣作飙】防【肃】其媵【弋登】我兮骛翩飘而不禁越谽【火含】【呼加】之洞穴兮漂通川【五臣作渊】之碄碄【力金】经重阴【善作瘖】乎寂寞兮慜坟羊之深潜【五臣作潜深衡注同善曰尔雅曰风飘谓之猋谽大貌漂浮也碄碄深貌重阴地下也寂寞静貌坟羊土精怪也上林赋曰通川过于中庭国语季桓子穿井获如土缶中有羊焉使问之仲尼曰土之怪曰坟羊唐云坟羊雌雄不成者也火加切碄音林古字　济曰迅防疾貌媵送也翩飘轻貌不禁言轻疾也谽空大貌碄碄深广貎寂寞幽靖貌言风送我其行轻疾越空大之穴浮广深之渊经地下幽静之界念土精于此潜处】追荒【上】忽于地底兮轶【逸】无形而上浮【善曰荒忽幽昧貌甘泉赋曰窥地底于上廻楚辞曰览方物之荒忽春秋说题辞曰元气以爲天混沌无形　良曰追驰也荒忽无形貌出此而上浮行】出石密之闇野兮不识蹊之所由【衡曰蹊路也由自也　善曰山海经曰密山是生玉黄帝取密山之玉策而投之钟山之阴然下旣有钟山此石密疑是密山　铣曰路出石冥密之野不知路径所从】速烛龙令执炬兮过钟山而中休【善曰楚辞曰日安不到烛龙何照山海经曰钟山之神曰烛阴郭璞曰卽烛龙也　向曰速征也烛龙钟山神也炬火炬也休息也至钟山而神息也】瞰瑶谿【五臣作溪】之赤岸兮吊祖江之见刘【衡曰瞰瞻也瑶谿赤岸谓钟山东瑶岸也祖江人名也刘杀也　善曰山海经曰钦防杀祖江于昆仑之阳帝乃戮于钟山之东曰瑶岸钦防化爲大鹗郭璞曰防音丕　翰同善注】聘王母于银台兮羞玉芝以疗饥【五臣作饥　衡曰王母西王母也银台王母所居羞进也疗愈也　善曰史记曰三神山仙人在焉黄金白银爲宫阙王母仙者故假言之本草经曰白芝一名玉芝　济曰旣至昆崘山聘西王母于银台之中进白芝以疗其饥也】戴胜憖【鱼靳】其旣欢兮又诮【才笑】余之行迟【衡曰戴胜谓西王母也憖笑貌诮让也　善曰山海经曰西王母其状如人戴胜是司天之属郭璞曰胜玉胜　良曰戴胜西王母冠也诮笑也】载太华之玉女兮召洛浦之虙妃【衡曰浦涯也善曰列仙传曰毛女者字玉姜在华阴山中体生毛所止岩中有鼔琴声楚辞曰迎虙妃于伊浦　良曰玉女太华神女乘车而来也虙妃洛神也使召取之】咸姣【狡】丽以蛊媚兮增嫮【回故】眼【五臣作服】而蛾眉舒訬【五臣作眇】婧【才姓又音精】之纤腰【五臣作要】兮扬【五臣作禓音阳】杂错之袿【珪】徽【善曰楚辞曰嫮目冥笑眉曼訬婧细腰貌刘熈释名曰妇人上服谓之袿靑绛谓之缘袿古携切尔雅曰妇人之徽谓缡郭璞曰卽今香缨也訬音眇说文曰婧姸婧也　铣曰姣丽蛊媚皆美貌嫮好也眇婧纤腰貌袿徽皆妇人服也】离朱唇而微笑兮顔的砾【五臣作皪音歴】以遗光【善曰神女赋曰朱唇的其若丹上林赋曰宜笑的皪　向曰离犹开也的皪明貌】献环琨与琛缡【离】兮申厥好之黄【善曰白虎通曰所以必有佩者表德见所能也故循道无穷则佩环能本道德则佩琨薛君韩诗章句曰缡带也尚书曰厥匪黄琨音昆良曰环琨皆玉佩琛玉也缡带以玉节又以黄之缯申其好也】虽色艳而赂美兮志浩荡而不嘉【衡曰艳美色也　善曰赂美谓环琨黄也楚辞曰怨灵修之浩荡　济曰虽二女色艳环琨黄之赂甚美而我志浩荡不以爲嘉善】双材悲于不纳兮竝咏诗而淸歌【善曰双材谓玉女虙妃也刘歆列女传颂曰材女修身广观善恶　铣曰双材卽二神女也悲我不纳而咏歌诗也】歌曰天地烟煴百卉含葩【衡曰烟煴和貌　善曰周易曰天地烟煴万物化醇　向曰烟煴元气也卉草葩华也】鸣鹤交颈鴡【五臣作雎】鸠相和处子怀春精魂回移【善曰周易曰鸣鹤在阴诗曰关关雎鸠庄子曰藐姑射之山有神人居焉绰约若处子毛诗曰有女怀春　翰曰雎鸠鸟名处子处女也怀春有所思】如何淑明忘我实多【衡曰淑善也淑明谓衡也　善曰论语摛辅象曰仲弓淑明淸理毛诗曰如何如何忘我实多　济曰忘我实多二女恨词】将答赋而不暇兮爰整驾而亟【纪力】行【衡曰爰于是也亟疾也　善曰毛诗曰尔之亟行皇脂尔车　良曰将答二女所赋之诗而不暇于是整驾疾行也】瞻昆崘之巍巍兮临萦河之洋洋【衡曰巍巍高貌萦纡也言河之曲也　善曰史记太史公曰禹本纪言河出昆仑毛诗曰河水洋洋毛苌曰洋洋盛大也　铣曰洋洋流貌】伏灵以负【五臣作贝】坻【直夷】兮亘螭【勑加】龙之飞梁【衡曰坻所以止船也善曰楚辞曰麾蛟龙以梁津兮诏西皇使涉予　向曰坻洲也可以止舟亘横也飞梁浮桥也皆使神物爲也】登阆风之层城兮搆不死而爲牀【衡曰阆风昆仑山名也　善曰十洲记曰昆仑北角曰阆风之顚山海经曰昆仑开明北有不死树郭璞曰言常生也　翰曰昆仑山有不死树搆之以爲牀】屑瑶【五臣作琼】蘂以爲糇【五臣作粮】兮防【俱】白水以爲浆【衡曰屑碎也糇糒也　善曰瑶蘂也楚辞曰精琼劘以爲粻王逸曰劘屑也毛苌诗传曰糇食也又曰防挹也楚辞曰朝吾将济于白水兮王逸曰淮南子曰白水在昆仑之源也蘂而髓切防居于切　济曰琼蘂玉英也屑以爲粮防酌也】抨【音萌】巫咸以占梦兮乃贞吉之元符【善曰言我昔梦木禾今令巫咸占之也楚辞曰巫咸将夕降兮怀掓糈而要之王逸曰巫咸吉神巫也当殷中宗之时也抨普耕切　铣曰抨使也今使巫咸占之乃得贞吉之善符】滋令德于正中兮含嘉秀以爲敷【衡曰滋繁也不华而实谓之秀　善曰言已有令德类禾之有嘉秀也尚书曰惟尔令德孝恭　济曰滋盛嘉善秀美敷布也言木禾之梦当宜盛发令德爲正中之道含善美以布于人】旣垂颖而顾本兮亦要思乎故居【善曰言禾垂颖以顾本犹人之思故居也淮南子曰孔子见禾三变始于粟生于苗成于穗乃叹曰我其禾乎高诱曰禾穗向根故君子不忘本也　良曰颖穗也旣垂而顾本要思于故乡】安和静而随时兮姑纯懿之所庐【衡曰姑且也懿美也庐居也　善曰周易曰随时之义大矣哉　铣曰宜以和静自安随时顺俗且是纯美之所居也】戒庶僚以夙会兮佥供职而竝【五臣作来】迓【衡曰庶僚卽下丰隆列缺等也善曰孔安国尚书传曰佥皆也向曰僚官迓迎佥谐也占梦宜还故戒众神之官早集皆供其职迎我而归也】丰隆軯【普萌】其震霆兮列缺晔【五臣作】其照夜【衡曰丰隆雷公也軯声貌震霆霹雳也列缺电也光貌善曰楚辞曰吾令丰隆乘云兮羽猎赋曰霹雳列缺吐火施鞭軯普耕切　翰同衡注】云师【徒感】
　　以交集兮冻雨沛【普赖】其洒途【音度协韵　衡曰云师雨师也阴貌巴郡谓暴雨爲冻雨沛雨貌途路也　善曰诸家之说丰隆皆曰云师此赋别言云师明丰隆爲雷也故畱旧说以广异闻楚辞曰使冻雨兮洒尘　济曰言将归雷电云雨之师竝以从行】轙【鱼绮】雕【音凋】舆而树葩兮扰应【平】龙以服辂【善曰尔雅曰载辔谓之轙郭璞曰轙车轭上环辔所贯也雕舆雕玉之舆尔雅曰玉谓之雕葩盖之金华也独断曰乘舆车皆羽盖金华扰驯也广雅有翼曰应龙辂车也　良曰轙正车也】百神森其备从兮屯骑罗而星布【衡曰森众貌屯聚也　善曰楚辞曰百神翳其备降】振余袂而就车兮脩劒揭以低昂【衡曰揭卬貌向曰揭劒动貌也】冠嵒嵒其映盖兮佩綝【林】纚【五臣作丽音离】以煇【混】煌【衡曰綝纚盛貌嵒嵒冠貌煇煌佩光貌　善曰嵒五咸切　翰曰嵒嵒高貌綝丽盛饰貌】仆夫俨其正策兮八乘【去】腾而超骧【善曰楚辞曰仆夫怀余心悲又曰撰余辔而正策又曰驾八龙之蜿蜿又曰超骧　济曰俨敬也八乘以八马驾车骧举也】氛旄溶【上】以天旋兮蜺旌飘以飞飏【五臣作扬　善曰氛旄氛气爲旄也楚辞曰连五宿兮建旄扬氛蜺以爲旌字林曰溶水盛貌宋玉笛赋曰天旋少阴白日西靡高唐赋曰蜺爲旌溶音勇　良曰旄麾以氛气爲之溶宛转貌如天之回旋以蜺爲旌而飞扬也】抚軨【零】轵【纸】而还睨兮心勺【市灼】【五臣作灼】其若汤【衡曰勺热貌　善曰说文曰无辐曰軨轵车轮小穿也又曰睨邪视也楚辞曰忽临睨夫旧鄕又曰心涫沸其若汤轵之氏切涫音换　铣曰軨轵车墙间横木也】羡上都之赫戏【平】兮何迷故而不忘【衡曰羡欲也赫戏盛貌迷惑也何惑旧故而不忘新愚以爲当去已之迷故之心也　善曰言已愿上都之赫戏是何迷已之故而不能忘谓不忘上都也楚辞曰陟登皇之赫戏兮　向曰羡慕也上都天帝居也赫戏光盛貌言从昆仑而归犹思慕天上之游何迷弃故鄕不忘游从也】左靑雕之【五臣作以】犍【巨偃】芝兮右素威以司钲【音征善曰芝小盖也礼记曰君行左靑龙而右白虎也说文曰犍竖也钲铙也　翰曰靑雕靑文龙素威白虎言左使靑龙竖芝盖右使白虎主钲鼓】前长离使拂羽兮后【五臣无后】委水衡乎冥【衡曰委属也水衡官名也　善曰司马相如大人赋曰前长离后矞皇如淳曰长离朱鸟也礼记曰前行朱鸟而后武又曰鸣鸠拂其羽家语季康子曰吾闻冥爲水正此卽五行之主司马相如大人赋曰左冥而右黔雷　济曰长离南方朱鸟凤也使拂羽毛水衡掌山泽之官冥北方之神委以此职】属箕伯以函【含】风兮惩淟【他典】涊【奴典】而爲淸【衡曰函含也惩腾淸静也　善曰风俗通曰风师者箕星也主簸扬能致风气易曰巽爲长女长者伯之故曰风伯也楚辞曰切淟涊之流俗兮王逸曰淟涊垢浊也　良曰淟涊混浊也言函怀其风以澄混浊之气使淸冷也】曳云旗之离离兮鸣玉鸾【五臣作銮】之譻譻【乌庭反　衡曰鸾鸾镳也　善曰楚辞曰载云旗之委蛇又曰鸣玉鸾之啾啾譻古嘤字　铣曰离离飞貌鸾镳也譻譻声也】涉淸霄而升遐兮浮蠛【蔑】蠓【莫孔切五臣作蒙】而上征【善曰楚辞曰涉淸云而泛滥兮甘泉赋曰腾淸霄而轶浮景又曰浮蠛蠓而撇天楚辞曰溘埃风而上征　向曰淸霄天边微云也遐远也蒙游气也征行也】纷翼翼以徐戾兮焱【五臣作猋必遥切】回回其扬灵【衡曰戾至也　善曰说文曰焱火华也言光之盛如火之华楚辞曰皇剡剡其扬灵王逸曰扬其光灵也　翰曰纷盛貎翼翼行貌猋光也回回光貌灵神灵也】叫帝阍使辟扉兮觌天皇于【善作于】琼宫【衡曰叫呼也阍主门也辟开也扉宫门阖也　善曰楚辞曰吾令帝阍开关兮扬雄甘泉赋曰选巫咸兮叫帝阍　济曰帝天也阍守门人扉门也觌见也天皇天帝也琼宫天帝之宫也】聆广乐之九奏兮展泄泄【曳】以肜肜【融　衡曰广乐乐名也展信也泄泄肜肜皆和乐貌　善曰史记曰赵简子病二日而寤曰我之帝所甚乐与百神游于钧天广乐九奏万舞左氏传曰郑庄公入而赋大隧之中其乐也肜肜姜出而赋大隧之外其乐也泄泄杜预云融融和也泄泄舒散也融与肜古字通也　良曰聆听也广乐大乐也乐成九故九奏也】考治乱于律均兮意建【五臣作逮】始而思终【衡曰均所均声也建立也　善曰琴道曰琴七丝足以通万物而考治乱也乐汁图征曰圣人往承天助以立五均均者亦律调五声之均也宋均曰均长八尺施以调六律五声　铣曰律十二律均五均也言考治乱之声于此自始及终意而思之】惟般【五臣作盘】逸之无斁【亦】兮惧乐往而哀来【善曰庄子曰乐未毕也哀又继之　向曰惟亦思也盘乐斁厌也言思乐逸无厌惧乐尽而哀至也】素女抚而余音兮太容吟曰念哉【衡曰建始念终也素素女也淮南子曰素女黄帝时方术之女也　善曰史记曰黄帝使素女鼓五十弦瑟旧注本素下无女字今本竝有之尚书曰帝念哉　铣曰素女神女也琴瑟也太容黄帝乐师吟叹也乐师叹曰念哉使我戒愼逸乐也】旣防溢而靖志兮迨我暇以翺翔【衡曰靖静也迨及也广雅曰翺翔浮游也　善曰毛诗曰迨我暇矣又曰将翺将翔　向曰旣将防其逸乐以安其志及我闻暇以翺翔也】出紫宫之肃肃兮集太微之阆阆【音郎　衡曰天文志曰中宫太极星其一明者太一常居也旁三星三公后句曲四星一星正妃余三星后宫之属也环衞十二星藩臣也皆曰紫宫　善曰紫宫太微二星名也春秋合诚图曰紫宫帝太宫也又曰太防其星十二字林曰阆高貌甘泉赋曰阆阆其寥廓　翰曰肃肃阆阆二宫室宇貌天帝居紫微宫我出于此入于太微】命王良掌策驷兮逾高阁之将将【七将反　善曰春秋元命苞曰汉中四星天骑一曰天驷旁一星王良主天马也汉书曰营室爲淸庙又曰离宫阁道　济曰王良古善御者上爲星主天马也驷天驷星也逾越也高阁星名将将高貌】建罔车之幕幕兮猎靑林之芒芒【善曰靑林天苑星也河图曰桐栢山上爲掩毕三危山上爲天苑　良曰罔车毕星也幕幕盛也芒芒广大也言驰猎于此】弯威弧之拔【满割】刺【力割切】兮【五臣无兮】射嶓【波】【五臣作冢】之封狼【衡曰弯引也威弧星名也拔刺弯弓貌善曰扬雄河东赋曰玃天狼之威弧汉书曰狼下有四星曰弧淮南子曰琴戒拨剌高诱曰拨刺不正也河图曰嶓上爲狼星拔方割切刺力达切铣曰嶓山上爲封狼星封大也】观壁垒于北落兮伐河鼓之磅【泊郎】硠【音郎　衡曰壁营壁也垒中垒也北落星名也伐击也河鼓星名也磅硠鼓声也　善曰汉书曰羽林天军西爲垒或曰钺傍一大星曰北落尔雅曰河鼓谓之牵牛今荆人呼牵牛星爲担鼓担者荷也】乘天潢之泛泛【五臣作泛泛】兮浮云汉之汤汤【式羊反　衡曰汤汤水流也　善曰乐纬曰商爲五潢宋均曰五潢天津之别名也毛诗倬彼云汉　翰曰泛泛浮貌云汉天河也】倚招摇摄提以低回剹【渠幽】流兮察二纪五纬之绸缪遹【聿】皇【衡曰摄提星名形似车　善曰汉书曰杓端有两星一内爲矛爲招摇孟康曰近北斗者招摇剹流缭绕也汉书曰摄提直斗柄所指以建时节故曰摄提越絶书范蠡曰天贵持盈不失日月星辰纪纲易干凿度曰五纬顺轨四时和栗宋均曰和栗气和而严正绸缪连緜也遹皇往来貌　济曰低回剹流环绕也二纪日月也五纬五星也绸缪连续也遹皇行貌】偃蹇夭矫娩【五臣作防芳万切】连卷【权】兮【衡曰纂要曰齐人谓生子曰娩　善曰偃蹇骄傲之貌也夭矫自恣之貌也娩跳也连卷长曲貌娩匹万切　良曰皆二纪五纬运行也】杂沓丛顇飒以方骧【善曰众多之貌顇音悴　铣曰乍合乍离貌也】戫【或】汨【于笔】飂【聊】泪沛【普赖】以罔象兮【善曰皆疾貌罔象卽仿像也楚辞曰沛罔象而自浮戫一六切飂力凋切泪音戾　向曰或疾或迟貌】烂漫丽靡藐以迭逿【音唐五臣作荡　善曰烂漫兮散貌藐远貌迭过也逿突也　翰曰光彩相过越也】凌惊雷之砊【苦郎】礚【苦盖】兮弄狂电之淫裔【衡曰凌乘也淫裔电貌　善曰楚辞曰凌惊雷轶骇电兮砊礚雷声也上林赋曰淫淫裔裔砊音康　济曰言我旣游涉星辰更凌雷弄电惊狂砊礚淫裔皆雷电貌】逾庬【上五臣作防】鸿【上】于宕【荡】冥兮贯倒景而高厉【衡曰庬鸿宕冥皆天之高气也　善曰孝经援神契曰天度庬鸿孳萌宋均曰庬鸿未分之象也楚辞曰贯蒙鸿以东朅兮说文曰宕过也冥窈也凌阳明经曰倒景气去地四千里其景皆倒在下楚辞曰飒弭节而高厉庬莫孔切鸿胡孔切宕徒浪切　良曰蒙鸿元气也宕冥窈冥也倒景日在下其光上照逾越贯度于此以高举也】廓荡荡其无涯兮乃今窥乎天外据开阳而頫眡【五臣作俯视】兮临旧鄕之谙【上　善本作暗】蔼【乌盖反　衡曰宋玉大言赋曰长劒耿耿倚天外　善曰春秋运斗枢曰北斗七星第六开阳也楚辞曰忽临睨夫旧鄕　铣曰开阳星斗中一星名也旣至天外乃下据北星俯视旧鄕暗蔼然才似见也】悲离居之劳心兮情悁悁而思归【衡曰楚辞曰将以遗兮离居字林曰悁悁忿恨也　善曰毛诗曰劳心悁悁鸟切　向曰悁悁忧心也】魂眷眷而屡顾兮马倚辀【张流】而徘徊虽游娱【五臣作遨】以媮【俞】乐兮岂愁慕之可怀出阊阖兮降天途乘焱【五臣作猋必遥切】忽兮驰虚无【衡曰楚辞曰倚闾阖而望兮又曰乘廻风而远游服虔甘泉赋注曰焱风也上林赋曰凌惊风歴骇焱乘虚无与神俱　善曰韩诗曰眷眷怀顾毛诗曰屡顾尔仆楚辞曰聊假日而媮乐兮阊阖天门也降下也　翰曰辀车辕也媮欢也闾阖天门言虽遨游媮乐岂可使我长怀愁慕旧居而已遂出天门从空而下猋忽虚无皆空也】云菲菲【五臣作霏霏】兮绕余轮风眇眇兮震余旟【余】缤【匹邻】连翩兮纷暗【上】暧【爱】儵【县】眃【云】兮反常闾【衡曰楚辞曰云菲菲而承宇眇眇远貌周礼曰鸟隼爲旟目视不明貌　善曰音县　济曰霏霏云貌轮车轮眇眇风貌旟旗类也缤连翩盛下来貌纷暗暧犹恍忽间也儵眃疾貌反常闾归旧居也】收畴昔之逸豫兮卷淫放之遐心脩初服之娑娑兮长余佩之参参【善曰左氏传曰羊斟曰畴昔之羊子爲政毛诗曰逸豫无期楚辞曰神要眇以淫放毛诗曰无金玉尔音而有遐心楚辞曰退将脩吾初服又曰长余佩之陆离　向曰衡旣纵心远游念代不可弃去故复归之于此修其道德乃收卷放逸之心脩我初之服佩娑娑参参皆盛貌】文章奂【五臣作焕】以粲烂兮美纷纭以从风【翰曰焕光粲烂明貌言衣服光明从风也】御六艺之珍驾兮游道德之平林【衡同济注毛诗曰依彼平林　济曰六艺礼乐射御书数也以驾而御之以道德爲林而于此游也】结典籍而爲罟【古】兮敺【五臣作驱】儒墨而爲禽【衡曰儒家者述圣道之书也以仁义爲本以礼乐爲用墨家者强本节用之书也以贵俭尚贤爲用　善曰敺音驱墨墨家流也　良曰结典籍之义爲网驱儒墨之道爲禽而独取之】玩阴阳之变化兮咏雅颂之徽音嘉曾氏之归耕兮慕歴阪之嵚【五臣作钦】崟【音吟　善曰孙卿子曰四时代御阴阳交化周易曰四时变化毛诗曰大姒嗣徽音琴操曰归耕者曽子之所作也曾子事孔子十有余年晨觉眷然念二亲年衰养之不备于是援琴鼓之曰歔欷归耕来兮安所耕歴山盘兮　铣曰玩习徽美也曽参耕于太山虞舜耕于歴山嘉慕此道而将爲之嵚崟高貌】恭夙夜【五臣作昔】而不贰兮固终始之所服【衡曰不贰不差贰也服所服事也　善曰毛诗曰夙夜在公楚辞曰事君而无贰向曰服行恭承也夙夜无二心固始终之所行也】夕惕若厉以省諐兮惧余身之未勑【衡曰勑整也　善曰周易曰君子夕惕若厉无咎　翰曰惕惊厉危諐过也言我夕警若有危事以自戒愼将寡省其过惧余身之未整】苟中情之端直兮莫吾知而不恧【女六反　善曰楚辞曰苟余情之端直又曰国无人兮莫我知小雅曰小愧爲恧　济曰且中情正直人虽不知吾吾亦不愧也】默无爲以凝志兮与仁义乎逍遥不出戸而知天下兮何必【善无必】歴远以劬劳【善曰老子曰上德无爲楚辞曰超无爲以至淸上林赋曰驰骛乎仁义之涂老子曰不出戸而知天下河上公曰圣人以己身知人身以己家知人家所以见天下矣毛诗曰之子于征劬劳于野　向曰衡言行道义翫篇籍不出于戸天下可知何必劬劳以远游】系曰【衡曰系系也重系赋之意也　翰注同】天长地逺【善作乆】嵗不留【善曰老子曰天长地久】俟河之淸秪【支】怀忧【衡曰秪适也　善曰左氏传子驷曰周谚有之曰俟河之淸人寿几何杜预曰逸诗也言人寿促而河淸迟　良曰黄河千年一淸以喩明时也言天地长久而人易老明时如河淸难待秪令我怀愁也】愿得远渡【五臣作度】以自娱上下无常穷六区【善曰楚辞曰远渡世以忘归六区上下四方也周易曰上下无常非爲邪也　铣曰愿游娱徧于六合】超逾腾跃絶世俗飘飖【善作遥】神举逞所欲天不可阶仙夫稀【向曰旣与世絶而神游逞我所欲也　翰曰阶升稀少也言天不可阶升仙者复少何能去也】柏舟悄悄吝不飞【济曰柏舟诗篇名其诗云忧心悄悄愠于羣小静言思之不能奋飞悄悄忧貌吝恨也言怨小人在朝恨不如鸟奋翼而去】松乔高跱孰能离【衡曰松赤松子乔王乔　良曰跱立离附也言仙人赤松子王子乔高立物外谁能往而附之】结精远游使心擕【五臣作携　善曰楚辞曰愿举轻而远游铣曰携离也言结束精神远从仙游徒使我心携离】廻志朅来从谋获我所
　　求夫何思【衡曰朅去也　善曰刘向七言曰朅来归耕永自疎　向曰廻其志情以从圣之道而复行之亦可谓获我所求之事夫复何思虑也】
　　归田赋
　　张平子【翰曰衡游京师四十不仕顺帝时阉官用事欲归田里故作是赋】
　　游都邑以永久无明略以佐时徒临川以羡鱼俟河淸乎未期【善曰淮南子曰临河而羡鱼不如归家织网高诱曰羡愿也左氏传子驷曰周谚有之曰俟河之淸人寿几何杜预曰逸诗也言人寿促而河淸迟也济曰无明略衡谦词也河淸喻明时临川羡鱼不如退而结网衡言徒羡荣禄不如退脩其德矣将待明时固未期也】感蔡子之慷慨从唐生以决疑【善曰史记曰蔡泽燕人游学于诸侯不遇从唐举相举熟视而笑曰先生偈鼻戴肩魋頥蹙颊吾闻圣人不相殆先生乎泽知举戏之乃曰富贵吾所自取吾不知者寿也愿闻之举曰先生之寿从今以往者四十三岁泽笑而谢之说文曰慷慨壮士不得志于心也　良同善注】谅天道之微昧追渔父以同嬉【善曰司马迁悲士不遇赋曰天道悠昧王逸楚辞序曰渔父避世隐身钓鱼江滨欣然而乐渔父歌曰沧浪之水淸可以濯吾缨沧浪之水浊可以濯吾足嬉乐也　铣曰谅信也天道微昧不可知且与渔钓之父同乐于川泽】超埃尘以遐逝与世事乎长辞于是仲春令月时和气淸原隰【习】郁茂百草滋荣王雎鼓翼仓庚哀鸣【善曰世务纷浊以喻尘埃庄子曰游乎尘埃之外仪礼曰令月吉日郑曰令善也雎鸠王鸠也郭璞曰雕类也尔雅曰仓庚黄也音利　向曰王雎仓庚皆鸟也】交颈颉颃【平】关关嘤嘤【鸟耕反　善曰毛苌诗传曰飞而上曰颉飞而下曰颃尔雅曰关关嘤嘤音声和也　翰曰相与交其项而爲声自得其性也】于焉逍遥聊以娱情【善曰毛诗曰于焉逍遥　济曰与鸟同乐】尔乃龙吟方泽虎啸山丘【善曰言已从容吟啸类乎龙虎春秋元命苞曰孤星高则羣龙吟淮南子曰虎啸而谷风至　良曰方泽大泽也云从龙风从虎故龙虎吟啸以召风云】仰飞纤缴【酌】俯钓长流触【五臣作解】矢而毙贪饵吞钩落云间之逸禽悬渊沈之魦【沙】鰡【音留　善曰楚辞曰知贪饵而近毙列子曰詹何以独茧爲纶芒针爲钩引盈车之鱼于百仞之渊楚王问其故詹何曰蒲且子之弋弱弓纤缴连双鸧于靑云之际臣因学钓五年始尽其道毛苌诗传曰魦防也字指曰鰡魦属铣曰纤缴弋射也鸟飞高所以仰射鱼沈深所以俯钓鸟致毙由触矢鱼吞钩由贪饵逸禽鸿鴈也魦鰡鱼也鸟在上故云落鱼在下故云悬】于时曜灵俄景继【善作系】以望舒【善曰王逸楚辞注曰望舒月御也俄斜也　向曰曜灵日也俄邪也】极盘【善本作般】游之至乐虽日夕而忘劬感老氏之遗诫将【五臣作且】廻驾乎蓬庐【善曰尚书曰般游无度老子曰驰骋田猎令人心发狂注曰精神安静驰骋呼吸精散气亡故发狂刘向雅琴赋曰潜坐蓬庐之中岩石之下　翰曰劬劳也老子曰驰骋田猎令人心发狂感此诫而归于蓬庐】弹五之妙指咏周孔之图书【善曰五琴也乐记曰舜作五之琴以歌南风蔡邕琴操曰伏羲氏作琴有五者象五行也周周公孔孔子也　济曰五琴舜所作也图书周公孔子之所脩之书言慕古人之道故弹此琴而咏此书也】挥翰墨以奋藻陈三皇之轨模【善曰贾逵国语注曰轨法也郑毛诗笺曰模法也莫奴切　良曰翰笔也奋藻谓着文章陈述伏羲神农黄帝之道徳】苟纵心于域【善作物】外安【五臣作焉】知荣辱之所如【善曰班固汉书贾邹述曰荣如辱如有机有枢　向曰衡苦于时政故以此辞自解苟且如往也】








　　文选巻十五
　　钦定四库全书
　　文选巻十六
　　梁　昭　明　太　子　萧　统　编
　　唐李善吕延济刘良张铣吕向李周翰注
　　志下
　　闲居赋【并序　善曰闲居赋者此盖取于礼篇不知世事闲静居坐之意也潘安仁者晋武
　　帝时人】
　　潘安仁【翰曰礼记有闲居篇岳取以为赋名言将不涉世事自取闲逸】
　　岳尝读汲黯传至司马安四至九卿而良史题【善作书】之以巧宦之目未尝【五臣作曽】不慨然废书而叹【善曰汉书汲黯传曰黯姊子司马安巧善宦四至九卿以河南太守卒班固司马迁賛迁有良史之才李陵书能不慨然史记太史公曰始齐之蒯通读乐毅报燕王书未尝不废书而泣黯于减切慨许既切　铣曰良史则班固也慨然叹息也】曰嗟乎巧诚有之拙亦宜然【善曰西京赋曰小必有之大亦宜然　向曰宜然宜有之也】顾常以为士之生也非至圣无轨微妙通者则必立功立事效当年之用【善曰郑毛诗笺曰顾念也周易用无常道事无轨度广雅曰轨迹也老子曰善行无辙迹又曰古之善为士者防妙通深不可识河上公曰天也言其节志精防与天通也汉书平当书曰建功立事可以永年延笃与张奂书曰烈士殉名立功立事也杜预左氏传注曰效致也　向曰轨迹也非至圣及微妙之人必效当时之用也】是以资忠履信以进徳修辞立诚以居业【善曰周易曰履信思乎顺又曰君子进徳修业忠信所以进徳也修辞立其诚所以居业也　翰曰资用也修令词立诚节以为常业】仆少窃乡曲之誉【善曰燕丹子夏扶曰士无乡曲之誉则未可与论行也　济曰誉美称也言窃岳谦词也】忝司空太尉之命所奉之主即太宰【五臣作尉】鲁武公其人也举秀才为郎【善曰尔雅曰忝辱也命谓举命之尔雅命告也凡尊者之言曰命孝经曰则周公其人也　良曰贾充为司空转太尉薨諡曰武公岳弱冠太尉誉秀才也】逮事世祖武皇帝为河阳怀令【善曰臧荣绪晋书武纪曰帝崩号上世祖礼记曰逮事父母臧荣绪晋书曰岳出为河阳令转怀令汉书河内郡有怀县河阳县也　向曰逮及也】尚书郎廷尉平【音病　善曰汉书曰宣帝初置廷尉左右平秩皆六百石平皮命切　翰曰岳既宰二邑补尚书郎廷尉平为公事免也】今天子谅闇之际【善曰尚书曰亮阴三祀阴黙也信黙三年不言天子惠帝也　济曰晋武帝崩惠皇居丧故曰今天子谅闇也】领太傅主簿府主诛除名为民【善曰臧荣绪晋书曰杨骏为太傅辅政髙选吏佐引岳为太傅主簿骏诛除名　良注同】俄而复官除长安令【善曰何休公羊传注曰俄者须臾之间也汉书音义如淳曰凡言除者除故官就新官也　良同善注】迁博士未召拜亲疾辄去官免自弱冠涉乎【五臣作于】知命之年【善曰礼记曰二十曰弱冠论语子曰五十而知天命向曰召拜谓谢而上也免解也】八徙官而一进阶再免一除名一不拜职迁者三而已矣虽通塞有遇抑亦拙者之效也【善曰一进阶谓徙怀令为尚郎也再免谓仕廷尉平以公事免迁博士以去官免也三迁谓廷尉平领太傅主簿及迁博士周易曰不出户庭知通塞也汉书扬雄曰以为遇不遇命也广雅效騐也　济曰岳以司马安为巧自以为拙效力也】昔通人和长舆之论余曰【善作也】固谓拙于用多【善曰论衡曰博览古今者为通臧荣绪晋书曰和峤字长舆庄子谓惠子曰夫子固拙于用大　良曰长舆曽为岳论此也谓岳拙于用多者言岳长于用少短于用多】称多则吾岂敢言拙信而有徴【善曰论语孔子曰若圣与仁则吾岂敢左氏传叔向曰君子之言信而有征　济曰岳言称用多诚不敢当言拙则峤说有騐也】方今俊乂在官百工惟时【善曰尚书曰俊乂在官又曰百工惟时　向曰方当又理工官时是也言皆在于是】拙者可以絶意乎宠荣之事矣太夫人在堂有羸老之疾【善曰汉书曰列侯太夫人如淳曰列侯之妻称夫人列侯死子复为列侯乃得称太夫人左氏传荀防曰余羸老也　翰曰岳自为拙者将絶意荣禄焉　济曰太夫人谓岳母】尚何能违膝下色养而屑屑从斗筲【所交】之役乎【善曰孝经曰故亲生之膝下以养父母日严论语子夏问孝子曰色难左氏传晋侯谓汝叔齐曰鲁侯善礼叔齐曰而屑屑焉习仪以亟方言曰屑屑不静也论语子曰噫斗筲之人何足算也袁宏后汉纪郭林宗曰大丈夫焉能久处斗筲之役乎　良曰尚犹复也屑屑犹驱驱也筲竹器容斗二升言我复何能违所亲膝下顔色敬养而反驱驱从斗筲之禄自为役乎言不能也】于是览止足之分庶浮云之志【善曰老子曰知足不辱知止不殆孔子曰不义而富且贵于我如浮云非已所务也庶近也荅賔曰仲尼抗浮云之志　铣同善注】筑室种树逍遥自得池沼足以渔钓舂税足以代耕【善曰毛诗曰筑室百堵汉书景帝诏曰艺种树可衣食物庄子善巻曰余日出而作日入而息逍遥于天地之间而心意自得家语曰原宪衣衣衎然有自得之志说文曰税租也礼记曰夫禄足以代其耕　向曰舂税谓舂粟为米税其利以代耕也】灌园鬻蔬以供朝夕之膳【善曰列女传曰于陵子曰终为人灌园字书曰粥卖也粥与鬻同音义也说文曰膳具食也向曰鬻卖蔬菜膳食也】牧羊酤酪以俟伏腊之费【善曰郑周易注曰牧养也广雅曰酤卖也古防切释名曰酪乳汁所作也汉书曰秦徳公作伏祠孟康曰六月伏日厯忌释曰伏者何也金气伏藏之日也四时代谢皆以相生立春木代水水生木立夏火代木木生火立冬水代金金生水至于立秋以金代火金畏火故至庚日必伏庚者金故也腊者风俗通礼传曰夏曰嘉平殷曰清祀周曰大蜡汉故改为腊腊猎也言田猎取兽以祭其先祖　翰曰伏腊谓夏有伏冬有腊费用也】孝乎惟孝友于兄弟此亦拙者之为政也【善曰论语或谓孔子曰子奚不为政子曰书云孝乎惟孝友于兄弟施于有政是亦为政济曰既为此事而孝父母友兄弟是亦我之为政于家何必在于国也拙者岳复谦也】乃作闲居之赋以歌事遂情焉【善曰韩诗序曰劳者歌事声类曰遂从意也　向曰岳以闲居为遂情故歌咏其事】其辞曰傲坟素之长圃步先哲之髙衢【善曰左氏传楚灵王曰左史倚相能读三坟五典八索九丘贾逵曰三坟三皇之书五典五帝之典八索素王之法九丘亡国之戒也上林赋曰翺翔乎书圃登楼赋曰假髙衢而骋力铣曰三坟之书素王之法以为长圃啸傲于中矣哲智衢道也将步游先古圣帝之道以为业也】虽吾
　　顔之云厚犹内愧于寗蘧有道吾不仕无道吾不愚何巧智之不足而拙艰之有余也【善曰尚书曰顔厚有忸怩楚汉春秋韩信曰臣内愧于心管子曰巧者有余而拙者不足　向曰寗武子邦有道则知邦无道则愚蘧伯玉邦有道则仕邦无道则可巻而怀之言我见先哲之迹虽以厚顔怀寗蘧之事益复内愧　翰曰艰难也天下有道吾不能进仕无道吾不能佯愚是巧智之不足拙艰之有余也此岳疾时而自责】于是退而闲居于洛之涘身齐逸民【五臣作人】名缀下士【善曰　杨佺期洛阳记曰城南七里名曰洛水蔡邕祓禊文曰自求多福在洛之涘毛苌诗传曰涘犹涯也论语子曰逸民伯夷叔齐礼记曰诸侯之上大夫卿下大夫上士中士下士凡五等　良曰逸人散逸之人下士卿士之下者岳将退居故云齐逸人岳尝从官故云缀下士也　济曰涘岸也】陪京泝伊面郊后市【善曰南都赋曰陪京之阳薛综东京赋注曰泝向也杨佺期洛阳记曰洛水之南名曰伊水周礼曰面朝后市郑仪礼注曰面前也陆机洛阳记曰洛阳凡三市大市名曰金市公观之西城中马市在大城之东洛阳县市在大城南然市洛阳县也　铣曰郭外曰郊】浮梁黝【于紏】以径度灵防杰其髙峙【五臣作跱　善曰河南郡县山境界簿曰城南三里洛水浮桥方言曰造舟谓之浮梁郭璞曰即今浮桥也黝长貎楚辞曰不能陵波以径度陆机洛阳记曰灵防在洛阳南去城三里毛苌诗传曰杰特立也思赋曰松乔髙跱孰能离徐爰射雉赋注曰峙立也　向曰径直也灵防防名天子占之所杰犹壮防也岳家近此】窥天文之秘奥究【掬】人事之终始【善曰日月五星天之文也陆贾新语曰楚王作干谿之台闚天文谢承后汉书曰姚俊九明图纬秘奥字书曰秘密也广雅曰奥藏也礼含文嘉曰天子灵台以考观天人之际法阴阳之防周易曰归妹人之终始　济曰窥观也秘奥精其微也观其运行迟速干犯得其精微人事兴亡尽以知之】其西则有元戎禁营幙緑徽【善曰其西宅之西也元戎兵车也诗曰元戎十乗以先啓行禁营谓五营也陆机洛阳记曰五营校尉前后左右将军府皆在城中陆机既不言所处难得而详也郑礼记注曰徽旌旗之名也　翰曰岳宅西也元戎大兵也禁营掌禁兵也徽旌旗名緑皆色也】谿【五臣作溪】子巨黍异絭【巻】同机【善曰史记苏秦説韩王曰谿子巨黍者皆射六百步之外许慎曰南方谿子蛮夷柘弩皆善材也孙卿子曰繁弱巨黍古之良弓异絭同机言弩絭虽异而同一机汉书音义张晏曰连弩三十絭共一臂然絭弩弓也李竒曰絭弓也字林曰絭音巻孔安国尚书传曰机弩牙也本或为异巻同归误也　良曰絭发箭处也】礮【五臣作礮普貌反】石雷骇激矢蝱【音】飞【善曰礮石今之抛石也皆匹孝切广雅曰骇起也吕氏春秋曰激矢逺法言曰羿激矢范蠡兵法飞石重二斤为机发行三百步东观汉记光武作飞防箭以攻赤眉广雅曰防飞箭名也方言曰凡箭三鎌谓之羊头三鎌长六尺谓之飞防郭璞曰此谓今之射箭也鎌棱也　铣曰礮石以石激物也其物如雷之骇箭去如蝱虫之飞】以先啓行曜我皇威【善曰诗曰元戎十乘以先啓行西都赋曰耀皇威而讲武事　向曰此在阵之先以曜我天子兵威】其东则有【五臣无有】明堂辟雍清穆敞闲【善曰陆机洛阳记曰辟廱在灵台东相去一里俱魏武所徙三辅黄图曰大司徒宫奏曰明堂辟廱其实一也毛诗曰于穆清庙洞箫赋曰又足乐乎其敞闲也　翰曰岳宅东也明堂天子布政之宫辟雍养国老之所清穆闲敞言清美髙大也】环林萦映圆海回渊【善曰三辅黄图曰明堂辟雍水四周于外象四海也　济曰环林圆海明堂辟雍水木周绕】聿追孝以严父宗文考以配天【善曰毛苌诗传曰聿述也南都赋曰奉先祖而追孝孝经曰孝莫大于严父严父莫大于配天又曰宗祀文王于明堂以配上帝文考谓晋文王也尚书曰惟予文考　良曰文考晋文帝之祖也言述追文考之道尊严其父武帝故以文王配于上天】只圣敬以明顺养更老以崇年【善曰言尊祖父以配天所以明顺也养三老五更所以崇年也韩诗汤降不迟圣敬日跻言汤圣敬之道上闻于天白虎通曰礼三老于明堂所以教诸侯孝也礼五更于大学所以教诸侯弟也　铣曰只亦敬也圣敬言圣人之道也祭先祖所以明顺敬】若乃背冬涉春阴谢阳施【去声　善曰七发曰于是背秋涉冬神农本草曰春夏为阳秋冬为阴楚辞曰青春爰谢王逸曰谢去也庄子曰随四时之施汉书曰阴阳之施化万物之终始施犹布也　向曰言春时阴气退阳气升也】天子有事于柴燎以郊祖而展义【善曰左氏传曰宰孔曰夫子有事于文武杜预曰有祭事也尔雅曰祭天曰燔柴郭璞曰既祭积薪烧之周礼曰以禋祀祀昊天上帝以实柴祀日月星辰以槱燎祀司中司命郑司农曰三祀皆积柴实生体焉燎而生烟以报阳也礼记曰周人禘喾而郊稷郑曰禘郊祖宗谓祀祭以食也左氏传曰天子非展义不廵狩　向曰郊祀也展其礼义之事】张钧天之广乐备千乗之万骑【善曰史记赵简子曰我之帝所与百神游于钓天广乐九奏万舞蔡邕独断曰大法驾备千乗万骑　翰曰钧天广乐天乐也千乗万骑言多也】服振振以齐管啾啾【子流】而并吹【去声　善曰左氏传卜偃曰童謡云袀服振振音真服防曰袀服黒服也杜预曰振振威貎也説文曰袀服也音均风俗通曰竹曰管王逸楚辞注曰啾啾鸣声也　济曰振振絜貌啾啾吹声黒也】煌煌乎隐隐乎兹礼容之壮观而王制之巨丽也【善曰苍颉篇曰煌煌光明也上林赋曰煌煌扈扈隐隐盛也又曰沈沈隐隐春秋考异邮曰饰礼容成文法史记曰孔子陈爼豆设礼容汉书龚遂曰坐则诵诗书立则习礼容史记曰天下之壮观上林赋曰君未覩夫巨丽　良曰煌煌隐隐皆盛貎巨大也】两学齐列双宇如一右延国胄左纳良逸【善曰郭縁生述征记曰国学在辟廱东北五里大学在国学东二百步鲁灵光殿赋曰万户如一尔雅曰延进也国学教胄子大学招贤良进尚书曰防教胄子李光明堂铭曰夏进贤良　铣曰双宇如一言整齐也良逸则贤也】祁祁生徒济济儒术【善曰安革猛诗曰祁祁我徒　诗曰济济多士班固公孙賛曰萧望之以儒术进　向曰祁祁济济礼义得中貌生徒儒术则胄子贤良】或升之堂或入之室【善曰家语卫将军文子问于子贡曰吾闻孔子之施教也成之以文徳盖入室升堂七十余人　翰注同】教无常师道在则是【善曰尚书曰徳无常师主善为师蔡邕劝学篇曰人无贵贱道在则尊论语叔孙武叔曰吾亦何常师之有道在则是济曰道在者则以为师故无常】故髦士投绂名王怀玺【善曰言弃绂藏玺咸来学也毛诗曰髦士攸宜尔雅曰髦俊也汉书曰匃奴单于遣名王奉献西京赋曰怀玺藏绂　铣曰髦俊卿士投弃绶绂名誉之王怀藏玺绂而来学也】训若风行应如草靡【善曰论语孔子曰君子之徳风小人之徳草草上之风必偃向曰襄此教训如风靡草】此里仁所以为美孟母所以三徙也【善曰论语曰里仁为美郑曰里有人之所居也居于仁者之里是为善也列女传曰孟母舍近墓孟子嬉戯为墓间之事孟母曰此非所以居子处也乃去舍市旁其子嬉戏为贾孟母又曰此非所以居子处也乃舍学宫之旁其子嬉戏乃设爼豆进退揖让孟母曰此真可以居子矣遂居之及孟子长学六艺卒成大儒　翰曰此言近仁里与近学之美也】爰定我居筑室穿池【善曰毛诗曰筑室百堵庄子孔子曰鱼相造于水者穿池而养给　济曰于此定居】长杨映沼芳枳【支尔】树篱【善曰冯衍显志赋曰揵六枳而为篱　良曰杨栁树也沼亦池也枳果树也以为藩篱】游鳞瀺【仕咸】灂【仕角】菡萏敷披【善曰瀺灂出没貌髙唐赋曰巨石溺之瀺灂毛苌诗传曰菡萏荷华　铣曰敷披开也】竹木蓊【乌孔】蔼【于害】灵果参差张公大谷之棃梁侯乌椑之柹【助理反　善曰西京杂记曰上林苑有乌椑木大谷棃未详也椑方弥切　良曰蓊蔼参差郁茂貌洛阳有张公居大谷有夏棃海内唯此一树梁国侯有乌椑柹故代传之】周文弱枝之枣房陵朱仲之李靡不毕殖三桃表樱胡之别二柰曜丹白之色【善曰西京杂记曰上林苑有弱枝枣王逸荔枝赋曰房陵缥李周文朱仲未详苍颉篇曰殖种也汉书音义曰樱桃含桃也西京杂记曰上林苑有胡桃出西域广志曰张掖有白柰酒泉有赤柰　翰曰靡无植种也周文王时有弱枝枣树味甚美房陵有朱仲者家有缥李代所希有若此果木无不种之也三桃侯桃樱桃胡桃也二柰则丹白二色也】石榴蒲桃之珍磊落蔓衍【戈战】乎其侧梅杏【五臣作李】郁棣之属繁荣丽藻【五臣作藻丽】之饰【善曰石榴即若榴也蒲桃似燕薁磊落实貎蔓衍长也愽物志曰张骞使大夏得石榴李广利为贰师将军伐大宛得蒲陶郁今之郁李棣山樱桃也张揖上林赋注曰薁山李也郁与薁音义同郭璞上林赋注曰棣实似樱桃　济曰石榴蒲桃梅李郁棣皆果木名言珍美之也磊落蔓衍众多貌繁荣藻丽果花光色可以饰林园也】华实照烂言所不能极也【善曰春秋文耀钩曰春致其时华实乃荣　良曰照烂光明也】菜则葱韭蒜【筭】芋【违句】青笋【昔尹】紫姜堇【谨】荠甘防蓼【了】荽【绥】芬芳【善曰毛诗曰堇荼如饴毛苌曰堇菜也居隐切韵畧曰荽香菜也相推切　铣曰皆菜名味廿而气香也】蘘【而羊】荷依阴时藿向阳【善曰崔豹古今注曰蘘荷冝阴翳地依阴而生也郑仪礼注曰藿豆叶也曹子建求亲表曰葵藿之倾太阳　向曰藿荷菜生于阴也藿菜侧叶而向阳也】緑葵含露白薤负霜于是凛秋暑退熈春寒往【善曰楚辞曰窃独悲此凛秋字书曰凛寒也左氏传张趯曰火中寒暑乃退老子曰众人熈熈如登春台广雅曰熈炽也周易曰暑往则寒来　翰曰当秋节也　济曰重言春秋暑退寒往之时】防雨新晴六合清朗【善曰吕氏春秋曰神通乎六合】太夫人乃御板舆升轻轩逺览王畿近周家园体以行和药以劳宣尝膳载加旧疴有痊【七全反善曰礼记曰诸侯曰夫人注夫之言扶也言能以礼自扶版舆车名传畅晋诸公賛曰传祗以足疾版舆上殿版舆一名步舆周迁舆服杂事记曰步舆方四尺素木为之以皮为防之自天子至庶人通得乗之周礼曰方千里曰王畿杜预左氏传注曰宣散也説文曰疴病也庄子曰今余病少痊司马彪曰痊除也　良曰板舆以板为舆轻轩轻车王畿近都城之地言岳母乗车览瞩郊野游行家园以和其体以宣其药是时稍加膳食旧疾有瘳岳所以为乐也】席长筵列孙子栁垂阴车结轨【善曰曹子建名都篇曰列坐竟长筵结犹屈也言屈轨不行司马相如难蜀父老曰结轨还辕　济曰孙子子孙也结轨并迹也】陆摘紫房水挂赪鲤【善曰马融髙第颂曰黄果杨芳紫房溃漏张载安石榴赋曰紫房独熟毛苌诗传曰赪赤也　向曰紫房谓果木房实有紫色赪鲤鲤鱼赤也】或宴于林或禊【胡计】于汜【音似　善曰史记曰武帝禊霸上续汉书曰三月上已宫人皆禊于东流水上自洗濯拂除宿疾垢也风俗通曰禊者絜也仲春之时于水祓除故事取于清絜尔雅曰穷渎曰汜郭璞注曰水无所通也尔雅曰又水决复入曰汜　翰曰禊祓除垢疾也汜水岸也】昆弟斑白儿童雅齿【善曰礼记曰斑白不提挈尔雅曰防稚也方言曰雅小也　济曰髪班白者老也稚防齿小也】称万夀以献觞咸一惧而一喜【善曰毛诗曰万夀无疆史记曰武安君起为夀如淳曰上酒为称夀黄香天子颂曰献万年之玉觞论语子曰父母之年不可不知一则以喜一则以惧　良曰万夀万岁也献觞酒也见亲衰老而惧见亲夀考而喜】夀觞举慈顔和【善曰舞赋曰严顔和而怡怿向曰慈顔谓母之顔色也】浮杯乐饮丝竹骈罗【善曰説苑曰公承不仁举大白浮君广雅曰浮罚也汉书曰陈平厚具乐饮太尉风俗通曰丝曰竹曰管西京赋曰夹蓬莱　而骈罗　向曰浮杯流杯也丝竹管也骈并罗列也】顿足起舞抗音髙歌人生安乐孰知其他【善曰杨恽报孙防宗书曰奋袖低卬顿足起舞傅武仲儛赋曰抗音髙歌为乐方佗谓荣贵也国语曰晋文公适齐齐侯妻之女甚善焉文公曰人生安乐孰知其佗　翰曰抗举孰谁也佗他事也】退求已而自省信用薄而才劣奉周任之格言敢陈力而就列【善曰论语孔子曰君子求诸己曽子曰旦就业夕而自省论语孔子曰周任有言曰陈力就列不能者止论语考比防赐问曰格言成法亦可以次序也　济曰省察也用薄才劣岳谦词也格至也】几陋身之不保尚【五臣作而】奚拟于明哲【善曰尔雅曰几近也孟子曰士庶人不仁不保四体毛诗曰既明且哲以保其身　良曰陋身岳自谓也言身几将不保何敢比于明哲明哲谓周任也言遭杨骏之事殆不全也】仰众妙而絶思终优游以养拙【善曰老子曰之又众妙之门毛诗曰优哉游哉亦是戾矣郑曰戾止也优游自安止言思不出其位　铣曰众妙则老子云众妙之门也絶思者尽心于此以养其拙岳复谦词也】
　　哀伤
　　长门赋【并序】
　　司马长卿
　　孝武皇帝陈皇后时得幸颇妬别在长门宫愁闷悲思【善曰外戚传曰陈皇后者长公主嫖女也曽祖婴为唐邑侯传子至孙午午尚长公主女初武帝得立为太子长公主有力取女为妃及即位为皇后擅宠骄贵十余年而无子闻卫子夫得幸几死者数焉元光五年坐女子楚服等为皇后巫蛊祠祭咒诅罢退归长门宫嫖匹妙切】闻蜀郡成都司马相如天下工为文奉黄【善无黄字】金百斤为相如文君取酒【善曰汉书曰卓氏女文君既奔相如相如与俱之临卭卖酒舍文君当垆相如身自涤器于市中　向曰工善也事不宜斥言与相如金故托为相如文君取酒】因于解悲愁之辞【善曰郑仪礼注曰于为也翰曰欲因此辞解悲愁】而相如为文以悟主上皇后复得【善有亲字】幸【善曰説文曰悟觉也　济曰陈皇后复得亲幸案诸史传并无此文恐叙事之误】其辞曰夫何一佳人兮步逍遥以自虞【善曰神女赋曰夫何神女之妖丽何休公羊传注曰据疑问不知者曰何佳人谓陈皇后也楚辞曰闻佳人兮召予广雅曰佳好也尔雅曰虞度郭璞曰谓测度也　良曰逍遥行貎自度量已亊】魂逾佚【逸】而不返兮【五臣无兮字】形枯槁【考】而独居【善曰言精魂逾佚形体枯槁悲悴之甚也苍颉篇曰佚扬也楚辞曰神儵忽而不返兮形枯槁而独留槁古老切　铣曰言忧思顦顇之甚也】言我朝往而暮来兮饮食乐而忘人【善曰我武帝也言帝皆许朝往暮来幸临于己今以饮食懽乐而忘于人人后自谓也　向曰乐其饮食与宠卫子夫而忘人】心熑【慊】移而不省故兮交得意而相亲【善曰移字或从火非也尔雅曰省察也熑理兼切　翰曰熑絶也言君心絶移不省察我故旧新交得意者而与相亲也】伊予志之慢愚兮怀贞慤【苦角】之欢【善作懽】心【善曰苍颉篇曰怀抱也郑礼记注曰慤愿也空角切　济曰伊惟也慢愚后自谦也望帝之来故常怀贞慤以自欢也】愿赐问而自进兮得尚君之玉音【善曰愿君问己因而自进也尚犹奉也毛诗曰无金玉尔音　良曰愿得闻君自已之音而重之因复自进也言玉者贵之也】奉虚言而望诚兮期城南之离宫【善曰言奉君虚言望为诚实离宫即长门宫也在于城南也　铣曰言奉君虚言期幸长门我望此以为诚信】修薄具而自设兮君曾【五臣无曽字】不肯兮【善作乎】幸临【善曰具肴馔也史记曰临亲也　向曰薄具清洁之馔】廓独濳而专精兮天飃飃而疾风【善曰楚辞曰悲愁穷慼兮独处礼记曰祥而廓然郑曰忧惮在心之貌　翰曰廓然潜处专一其精神也】登兰台而遥望兮神怳怳【兄往】而外淫【善曰王逸楚辞注曰怳失意也韩子曰神不淫放则身全广雅曰淫游也兰台台名　济曰登以望君怳怳思君也】浮云郁而四塞兮天窈窈而昼阴雷隐隐而响起兮声象君之车音【善曰毛苌诗传曰郁积也楚辞曰日窈防分羌画晦説文曰窈深逺也毛诗曰殷其雷殷音隐　良曰闻此谓君之来也窈窈暗也隐隐声也】飃风回而赴【善作起】闺兮举帷幄之防防【昌廉反　善曰楚辞曰裳襜襜以含风王逸曰襜襜摇貎　铣曰赴至也襜襜动貎】桂树交而相纷兮芳酷烈之訚訚【善曰酷烈訚訚香气盛也訚訚鱼斤切　向曰相纷相盘也】孔雀集而相存兮猿啸而长吟翡翠胁翼而来萃兮鸾鳯飞而北南【尼心】心凭噫【依】而不舒兮邪气壮而攻中【善曰説文曰存恤问也凭噫气满貎管子曰邪气袭内正色乃衰　翰曰存犹并也萃聚胁敛也凭噫怀叹邪气恨气也言鸟兽飞翔吟啸与偶相集故心怀叹不得舒泄忧恨之气壮盛攻于中情也】下兰台而周览兮步从容于深宫【善曰好色赋曰周览九土尚书曰从容以和】正殿块以造【操】天兮郁并起而穹【丘弓】崇间徙倚于东厢兮观夫靡靡而无穷【善曰孔安国尚书传曰造至也郭璞方言汪曰郁壮大也穹崇髙貎髙诱吕氏春秋注曰间顷也谓下台少顷郭璞方言注曰靡靡细好也　向曰正殿前殿也块大也徙倚立也厢廊也靡靡室宇美好也】挤【济】玉户以撼【胡感】金铺【平】兮声噌【测耕】吰【胡耕】而似钟音【善曰字书挤排也説文曰撼摇也金铺以金为铺首也噌吰声也噌音曽吰音宏　济曰挤排撼摇也金铺扉上有金花花中作钮镮以贯鎻故撼摇有声似钟音也】刻木兰以为榱【衰】兮饰文杏以为梁罗丰【峯】茸【如恭】之游树兮离楼梧【五故】而相撑【丑耕　善曰丰茸众饰貎游树浮柱也离楼攅聚众木之貎汉书音义曰瓒曰邪柱为梧字林曰撑柱也真庚切　良曰木兰文杏木名榱椽也游树邪柱也丰茸众柱貎离楼攅众木貌梧逆也撑倚也】施瑰木之欂【贫碧】栌【卢】兮委参差以槺【康】梁【善曰言以瑰竒之木以为欂栌委积参差以承虚梁説文曰欂栌柱上枅也方言曰防虚也防与槺同音康　铣曰瑰大槺虚也欂栌斗栱之属参差以承虚梁】时髣髴以物类兮象积石之将将【善曰楚辞曰时仿佛而遥见説文曰髣髴见不諟也尚书曰导河积石将七羊反　向曰积石山名也髣髴象类此】五色炫【县】以相曜兮焕烂煜而成光【善作烂耀耀以成光】致【五臣作致】错石之瓴【零】甓【蒲覔】兮象瑇瑁之文章【善曰埤苍曰光貎广雅曰曜照也贾逵国语注曰曜明也郑礼记注曰致密也错石杂众石也言累众石令之密致以为瓴甓采色间杂象瑇瑁之文章也尔雅曰瓴甋谓之甓郭璞曰防甎也翰曰错石众石也瓴甓甎也言累甎石似瑇瑁之文】张罗绮之幔帷兮垂楚组之连纲【善曰尚书曰荆州厥筐纁组孔安国曰组绶类也周礼曰幕人掌帷绶之事郑司农注曰组绶所以系帷也　济曰组绶楚人善为之故用以连系帷幔也】抚柱楣以从容兮览曲台之央央白鹤噭【叫】以哀号兮孤雌跱于枯杨【善曰尔雅曰楯谓之梁三辅黄图曰未央东有曲台殿央央广貌广雅曰噭鸣也　铣曰白鹤孤雌哀鸣跱立于枯杨无滋润之树自喻独悲于深宫】日黄昏而望絶兮怅独托于空堂悬明月以自照兮徂清夜于洞房【善曰楚辞曰姱容修态亘洞房　向曰黄昏不来望君之心絶矣月在空如悬也徂尽洞深也】援雅琴以变调兮奏愁思之不可长【善曰宋玉讽赋曰援琴而鼔之七畧曰雅琴琴之言禁也雅之言正也君子守正以自禁也贾逵国语注曰援引也　翰曰援持也调谓变常调以奏愁思之曲不可长者言愁思常难堪】案流徴以却转兮声防【要】妙而复扬【善曰宋玉笛赋曰吟清商追流徴　良曰案徴而却转声抑而复扬也幼妙细声故曰抑也】　贯厯览其中操兮意慷慨而自卬【昂　善曰言依曲次第贯穿而厯览之至其中操也论语曰吾道一以贯之琴道曰琴有伯夷之操穷则独善其身不失其操故谓之操汉书王章妻谓章曰不自激卭如淳注曰激厉抗扬之意也卬五郎切　济曰贯犹次第也操曲也慷慨叹息自卬自激厉也言次第厯其声至于中曲叹息自激厉也】左右悲而垂泪兮涕流离而从横【善曰流离涕垂之貎】舒息悒而増欷【虚义】兮蹝【所绮】履起而彷【步郎】徨【音黄　善曰息叹息也悒于悒也楚辞曰憯凄増欷苍颉篇曰欷泣余声也蹝履足指挂履也蹝与躧音义同　铣曰舒息长舒气也欷歔哀也蹝蹑也彷徨犹徘徊也】揄【五臣作投】长袂以自翳兮数昔日之諐殃【善曰説文曰揄引也尔雅曰諐过也良曰袂袖翳蔽也自数已之过咎】无面目之可显兮遂頽思而就牀【善曰广雅曰頽怀也言怀其思虑而就牀　良曰怀其思虑就牀而寝】抟【徒丸】芬若以为枕兮席荃【铨】兰而【昌待】香【善曰芬若荃兰皆香草也言为枕席兾君来而幸临也抟着也叚丸切　济曰抟持也芬若荃兰皆香草持以为枕席以喻修絜其行】忽寝寐而梦想兮魂若君之在傍惕寐觉而无见兮魂迋迋若有亡【善曰琴操聂政之妻曰聂政出游七年不归吾常梦想思见之也迋迋恐惧之貎狂往切庄子曰君惝然若有亡　铣曰惕惊也迋迋惊貎觉而不见于君若有所失也】众鸡鸣而愁予兮起视月之精光观众星之行列兮毕昴出于东方【善曰楚辞曰目兮愁予言将晓也淮南子曰西方其星昴毕今出东方谓五月六月也　向曰予陈后自称也毕昴之星晨见东方正秋时也】望中庭之蔼蔼【于害】兮若季秋之降霜【善曰蔼蔼月光微闇之貌礼记曰季秋之月霜始降　翰曰蔼蔼月色如季秋之霜也】夜曼曼【五臣作漫漫莫半切】其若岁兮【五臣无兮字】怀郁郁其不可再更【善曰楚辞曰终长夜之曼曼又曰望孟夏之短夜何明晦之若岁又曰心郁郁之忧思兮独永叹而増伤郑周礼注曰郁不舒散也越絶书曰计倪曰防稽之饥不可再更　济曰漫漫若岁言夜长也更易也言怀愁郁郁不可重易欢乐之时而为之也】澹【去】偃蹇而待曙兮荒亭亭而复明【善曰説文曰澹摇也李竒曰澹犹动也偃蹇伫立貎也楚辞曰思不眠而极曙王逸曰曙明也庄子广成子谓黄帝曰自汝治天下日月之尤益以荒矣然荒欲明貌亭亭逺貌　良曰曙晓也亭亭渐明也澹然伫立待晓荒然渐及明也】妾人窃自悲【五臣有伤字】兮究年岁而不敢忘【善曰管子妇对桓公曰妾人闻之非有内忧必有外患不敢忘不敢忘君也　铣曰妾人陈后自谓也究尽也虽尽年岁终不忘君也】
　　思旧赋【并序】
　　向子期【善曰臧荣緖晋书云向秀字子期河内怀人也始有不羁之志康旣被诛秀应本州计入洛太祖问曰闻有箕山之志何以在此秀曰以为巢许未达尧心是以来见反自役作思旧赋后为黄门郎卒向注同思旧者思其故旧也】
　　余【五臣有少字】与康吕安居止接近其人并有不羁之才【善曰臧荣绪晋书曰康为竹林之游预其流者向秀刘灵之徒吕安字仲悌东平人也邹阳上梁孝王书曰使不羁之士与牛骥同早也翰曰不羁言不可羁束也】然志【五臣作意】逺而踈吕心旷而放其后各以事见法【善曰臧荣绪晋书曰安妻甚美兄巽报之巽内慙诬安不孝啓太祖徙安逺郡即路与康书太祖见而恶之收安付廷尉与康俱死见法谓被法也説文曰法刑也　翰曰康意髙逺于人事踈畧安心旷大于俗表放逸】嵆博综技艺于丝竹特妙临当就命顾视日影索琴而弹之【善曰王肃周易注曰综理事也国语曰先人就世方言曰就终也文士传曰嵆康临死顔色不变谓兄曰向以琴来不兄曰已来康取调之为太平引曲成叹息曰太平引絶于今日邪干宝晋纪云广陵散于今絶矣　济曰综集也就命就戮也】余【五臣无余字】逝将西迈经其旧庐【善曰言昔逝将西迈今返经其旧庐毛诗曰逝将去汝　良曰逝往也西迈者谓秀西行之京也言往日西行今还而过其旧居旧居即山阳竹林也】于时日薄虞渊寒冰凄然【善曰淮南子曰日入于虞渊之汜　良曰虞渊日入处也】邻人有吹笛者发声寥亮追思【五臣作想】曩昔游宴【五臣作防】之好感音而叹故作赋云
　　将命适于逺京兮遂旋反而北徂【善曰论语曰将命者出户郑曰将命传辞者郑毛诗笺曰将奉也徂行也毛诗曰不能旋反尔雅曰适往也　铣曰秀为郡计掾吏故云将命北言北归也】济黄河以泛舟兮经山阳之旧居【善曰国语曰秦泛舟于河汉书河内郡有山阳县】瞻旷野之萧条兮息余驾乎城隅【善曰西都赋曰原野萧条孟子曰孔子自卫反鲁息驾乎河梁毛诗曰俟我乎城隅】践二子之遗迹兮厯穷巷之空庐【善曰二子谓吕安嵇康也风赋曰起于穷巷之间　向注同】叹黍离之慜周兮悲麦秀于殷墟【善曰毛诗序曰黍离闵宗周也尚书大传曰微子将朝周过殷之墟见麦秀之蔪蔪此父母之国志动心悲也　翰曰谓过旧居故引此诗】惟古昔以怀人【善作今】兮心徘徊以踌【俦】躇【音除　善曰方言曰惟思也説文曰怀念也韩诗曰搔首踟蹰济曰徘徊心不安踌躇行不进也】栋宇存而弗毁兮形神逝【五臣作游】其焉
　　如【善曰家语孔子谓鲁哀公曰君仰视榱桷其器皆存而不覩其人也孔安国尚书传曰如往也　艮曰谓嵇吕二子之形神也焉何如之也】昔李斯之受罪【五臣作戮】兮叹黄犬而长吟【善曰史记曰李斯出狱顾谓其子曰吾欲与若复牵黄犬俱出上蔡东门逐狡兔可得乎　铣曰吟叹声也】悼嵇生之永辞兮顾日影而弹琴托运遇【五臣作命】于领防兮寄余命于寸阴【善曰运遇五行运转遇吉凶也领防冥理相防也郑礼记注曰领理也淮南子曰圣人不贵尺之璧而重寸之阴时难得而易失　翰曰防合也言康之刑是运遇防合当终之秋索琴而弹是寄命于分寸之阴耳此向生思旧之深故再言也】聴鸣笛之慷慨兮妙声絶而复寻停驾言其将迈兮遂援翰而冩心【善曰洞箫赋曰其妙声则清净厌长门赋曰声防而复扬停驾言驾将迈遂停不行毛诗曰驾言出游广雅曰将欲也胡广吊夷齐文曰援翰録吊以舒怀兮毛诗曰我心冩兮　良曰寻续迈行援持也写心写思旧之心也】
　　叹逝赋【并序】
　　陆士衡【善同济注　济曰臧荣绪晋书云陆机字士衡呉人也年二十闭门勤学流誉京邑声溢四表为吴牙门将军吴平杨骏辟机为太子洗马为司空张华所重后为江都王頴司马遂为頴所害逝往也言日月流迈人世易往伤叹是事因而赋焉】
　　昔每闻长老追计平生同时亲故或凋落已尽或仅有存者【善曰论语曰久要不忘平生之言孔安国曰平生少时也贾逵国语注曰仅犹言才能也　铣曰皆长老之所谈者也凋落死亡也】余年方四十而懿亲戚属亡多存寡昵交密友亦不半在或所曽共游一涂同宴一室十年之内索然已尽以是思哀哀可知矣【善曰左氏传富辰曰兄弟虽有小忿不废懿亲尔雅曰昵近也孙林曰亲之近也长笛赋曰密友近賔索尽貌也家语孔子谓哀公曰君以此思哀则哀可知矣　向曰言哀之甚也懿美也】乃【善有为字】赋曰
　　伊天地之运流纷升降而相袭【善曰礼记曰地气上齐天气下降而百化兴焉郑曰齐读曰跻跻升也孔安国尚书传曰袭因也翰曰伊惟也运流行也升上降下袭因也四时上下相代谢纷然无极】日望空以骏驱节循虚而警立【善曰警犹惊也济曰日行于空虚如骏马之驰四节谓日所迫曽不得少息常自警策而立其节矣此谓岁月之速】嗟人生之短期孰长年之能执【善曰素问雷公曰请问短期黄帝曰在经论中管子曰导血气而求长年　良曰执守也】时飘忽其不再老晼【于逺】晩其【五臣作而】将及【善曰楚辞曰时不可兮再得思赋曰辰倏忽其不再楚辞曰白日晼晩其将入　艮曰飘忽疾貌不再不可再来也晼晩日暮也比人年老也】怼【直遂】琼蘂之无徴恨朝霞之难挹【一入反善曰字林曰怼怨也西京赋曰屑琼蘂以朝飡必性命之可度楚辞曰正阳而含朝霞毛诗传曰挹防也挹音揖防音俱　铣曰琼蘂朝霞皆仙者服之以取长年今我将老是琼蘂无騐朝霞不可挹酌也】望旸【善作汤】谷之【善作】企【遣智】予惜此景之屡戢【善曰山海经曰汤谷上于扶桑一日方出郭璞曰上于扶桑扶桑在上也一日至一日出言交防相代也毛诗曰企子望之郑曰跋足则可望见之企与跂同贾逵国语注曰惜痛也戢藏也　向曰旸谷日所出也景亦日也戢藏也企予言我企立而望之叹惜此日屡为藏没使人代谢不居也】悲夫川阅水以成川水滔滔而日度【善曰髙诱淮南子注曰阅揔也毛诗曰滔滔江汉　济曰滔滔水流貌揔众水而成其川终日流去而后水相续】世阅人而为世人冉冉而行暮【善曰夫世之得名縁于君上人之父子相继亦取其名故以一代之人通呼为世人楚辞曰老冉冉而逾施广雅曰冉冉进也　济曰冉冉人老貎言搃众人而成于世终日老谢而后人相继】人何世而弗新世何人之能故【善曰言皆灭亡而不能故　铣曰以新代故是以不能故也】野每春其必华草无朝而遗露【善曰野每春其必华喻人何世而弗新草无朝而遗露喻世何人之能故夫露之在草无一朝有余以喻人之居世无一时而能故也王逸楚辞注曰遗余也　良曰无朝遗露无一朝而不有露也】经终古而常然率品物其如素【善曰楚辞曰长无絶兮终古周易曰品物咸亨郑礼记注曰素故也　向曰素旧也言人世互新虽及终古而常若此至于物类亦如旧日】譬日及之在条恒虽尽而弗【五臣作不】悟【善曰言命之行逝譬乎日及虽至于尽而不能悟潘居朝菌赋曰朝菌者世谓之木槿或谓之日及　翰曰悟觉也日及木槿华也朝荣夕落渐至于尽不即觉也】虽不寤【善作悟】其可悲心惆焉而自伤亮造化之若兹吾安取夫久长【善曰广雅曰惆痛也尔雅曰亮信也淮南子曰大丈夫无为与造化逍遥　济曰惆怅也安何也】痛灵根之夙殒怨具尔之多丧【平声恊韵　善曰灵根祖祢也具尔兄弟也南都赋曰固灵根于夏叶　良曰灵根灵木之根喻祖考也夙早殒没也具尔谓兄弟也诗云戚戚兄弟莫逺具尔】悼堂构之隤【五臣作頽】瘁【萃】慜城阙之丘荒【善曰尚书曰厥子乃弗肯堂矧肯构瘁犹毁也毛诗曰在城阙兮　铣曰堂构祖考所搆之堂皆崩頽毁瘁城阙亦丘墟荒芜此机情多伤呉亡矣】亲弥懿其已逝交何戚而不亡【善作忘】咨余命【善作今】之方殆何视天之茫茫【善作芒芒　善曰芒芒犹梦梦也诗曰民今方殆视天梦梦郑曰梦梦乱也尔雅曰殆危也向曰懿美戚近咨嗟殆困茫茫不明也】　伤怀凄其多念蹙【善作戚】貌瘁而尠【五臣作鲜】欢【善曰苍颉篇曰瘁忧也瘁与悴古字通尔雅曰尠少也翰曰蹙忧瘁病鲜少也】幽情发而成绪滞思叩而兴端【善曰舞赋曰幽情形而外扬　良曰言我怀伤叩发自多端绪】惨此世之无乐咏在昔而为言居充堂而衍宇行连驾而比轩弥年时其讵几夫何往而不残【善曰毛诗曰自古在昔充满于堂盈衍于宇皆残灭也尔雅曰弥终也　铣曰言昔时賔族众盛若此也充满衍溢也　向曰讵几无多也言思昔虽已终年时亦无多日也而亲戚旧人无不残灭】或冥邈而既尽或寥廓而仅半【平声恊韵　善曰说文曰防窈也广雅曰寥深也廊空也】信松茂而栢悦嗟芝焚而蕙叹【平声恊韵　善曰毛诗曰如松之茂淮南子曰巫山之上顺风纵火紫芝与萧艾俱死栢恱蕙叹盖以自喻　翰曰同类相感也冥邈久逺也仅才也芝蕙香草也言亲友既逝其情无聊】苟性命之不【善作弗】殊岂同波而异澜【善曰言人之性命脆促不殊譬水同波而无异澜也济曰性命波澜既同賔族尽殁自思将复同此】　瞻前轨之既覆知此路之良难【善曰此路死路也晏子春秋曰前车覆后车戒　良曰轨车也言观前车之覆重涉其路固以难也】啓四体而深悼惧兹形之将然【善曰论语曰曽子有疾召门弟子曰啓予足啓予手　铣曰惧已将复化也】毒娱情之【善作而】寡方怨感目之多顔【善曰广雅曰毒痛也归田赋曰聊以娱情方术也多顔谓亡者既多而非一状也　向曰毒病寡少也言触目皆感多在顔面】谅【五臣作亮】多顔之感目神何适而获怡【善曰尔雅曰怡乐也　翰曰亮善怡恱也顔之忧犹感于目其神何往而获其怡恱矣言不可得也】寻平生于响像览前物而怀之【善曰夫响以应声像以写形今形声既亡故寻其响像鲁灵光殿赋曰忽缥以响像　济曰寻思亲故音响形像见昔时器物而为増怀也】步寒林以凄恻翫春翘而有思触万类以生悲叹同节而异时【善曰翘茂盛貌毛诗曰翘翘错薪河图曰地有九州以苞万类魏文帝与吴质书曰节同时异　济曰翘英也言节序虽同而时人各异也】年弥往而念广涂薄暮而意迮【音责善曰楚辞曰年洋洋而日往史记伍子胥曰日暮涂逺故倒行而逆施之声类曰迮迫也阻格切　良曰如行者涂路尚逺而日已暮以喻天甚长而人已老是以意迫迮也】亲落落而日稀友靡靡而愈索顾旧要于遗存得十一于千百【善曰落落稀貌靡靡尽貌索恊韵所格切旧要犹久要也遗余也言顾久要于遗存之中得十一于千百之内十一者谓通千百而计之十分而得其一言亡多而存寡也论语曰乆要不忘平生之言　铣曰靡靡少貎索尽要妙也旧十今得其一旧千今得其百盖失其九分矣】乐陨【善作隤】心其如亡哀縁情而来宅【善曰薛君韩诗章句曰隤犹遗也　向曰陨落亡失宅君也言乐易失而哀易居也】托末契于后生余将老而为客【善曰説文曰契约也论语子曰后生可畏古诗曰人生天地间忽如逺行客翰曰言后生见我老不与我交以客礼相待复増其忧耳末契下交也】然后弥节安怀妙思天造【善曰楚辞曰夕弭节于北渚王逸曰弭安也论衡曰孔子作春秋妙思自出胸中周易曰天造草昧　济曰弭低也以为理不可强故低志节安怀抱妙思天之造物】精浮神沦忽在世表寤大暮之同寐何矜晩以怨早【善曰表外也大暮犹长夜也言觉斯理则晩死者何足矜早夭者何伤也缪熈伯挽歌曰大暮安可晨寐犹死也古诗曰濳寐黄泉下　铣曰乃寤古今为长夜天下同寝寐复何有早晩而矜怨于其间邪此机自解之词】指彼日之方除岂兹情之足搅【音狡　善曰毛诗曰日月其除又曰祗搅予心毛苌曰搅乱也　向曰除去也言彼日之去乃常事耳何足搅乱我情而使忧也】感秋华于衰木瘁零露于丰草在殷忧而弗违夫何云乎识道【善曰言达人之志混齐死生今反盛衰木之秋华思丰草之零露是乃在殷忧而不去何云于识道乎毛诗曰零露团兮又曰在彼丰草韩诗曰耿耿不寐如有隐忧毛长曰违去也法言曰委大圣而好乎诸子者恶覩其识道也殷法也　翰曰至如感病于秋华衰木零露茂草之节是不避深忧之人岂得云识道士也瘁病丰茂违避也】将頥天地之大徳遗圣人之洪宝【善曰尔雅曰頥养也周易曰天地之大徳曰生圣人之大宝曰位　济曰洪大也言将养生而遗荣也】解心累于末迹聊优游以娯老【善曰庄子曰解心之缪去徳之累容动色治气意六者缪心者也恶欲喜怒哀乐六者累徳者也累犹负也毛诗曰优哉游哉亦是戾矣班固汉书述　曰疏克有终散金娱老　良曰言游道徳以解中心忧累下末之迹优游自娱以终老也】
　　怀旧赋【并序　善曰怀旧赋者怀思也谓思于亲旧而赋也】
　　潘安仁
　　余十二而获见于父友东武戴侯杨君始见知名遂申之以婚【五臣作昏】姻【善曰臧荣绪晋书曰岳父芘琅邪内史潘岳杨肇碑曰肇字季初荥阳人封东武伯薨谥曰戴芘音毗言岳有名誉为肇所知汉书曰宦皇帝知名者贾弼之山公表注曰杨肇女适潘岳左氏传晋吕相絶秦曰相好戮力同心申之以婚姻　向曰岳父居与东武伯杨肇尝同为官故曰友戴諡余自谓也申重也】而道元公嗣亦隆世亲之爱【善曰贾弼之山公表注曰肇生潭字道元太中大夫次韶字公嗣射声司马　铣曰肇子亦与岳崇代亲而相爱也谓子父各相友代代相亲爱】不幸短命父子凋殒【善曰论语孔子曰有顔囘者不幸短命　翰曰言肇与道元公嗣皆短命逝没也】余既有私艰且寻役于外【善曰私艰谓家难也毛诗曰未堪家多难余又集于蓼寻役谓之仕也王充论衡曰充罢州役　济曰岳自遭父忧后徙官外郡】不厯嵩丘之山者九年于兹矣今而经焉慨然怀旧而赋之曰【善曰陆机洛阳记曰嵩髙在洛阳东南五十里良曰杨肇茔嵩山岳望之而念旧也】
　　啓开阳而朝迈济清洛以径渡【善曰应劭汉官仪曰开阳始成未有名夜有一柱来楼上琅邪开阳县上言南门一柱飞去光武使视之因刻记某年月日以名门焉楚辞曰不能凌波以径度　铣曰迈行径直啓开也】晨风凄以激冷夕雪暠【胡老】以掩路【善曰埤苍曰暠白也　向曰晨风朝风也】辙含冰以灭轨水渐【子兼】轫【刃】以凝沍【胡故反　善曰顔延年纂要解曰车迹曰轨轨并轮谓之轫王逸楚辞注曰轫支轮木也广雅曰渐渍也字林曰凝冰也杜预曰沍闭也　翰曰车辙冰合而灭轨迹水入车轮凝冻也轨迹渐入轫轮沍冻也】涂艰屯其难进日晼【纠逸】晩而将暮【善曰周易曰屯难楚辞曰白日晼晩其将入　翰曰艰屯险阻也晼晩日落貌】仰晞归云俯镜泉流【善曰传毅七激曰仰归云遡游风西都赋曰镜清流　济曰晞视镜鉴也】前瞻太室傍眺嵩丘【善曰山海经曰太室之山郭璞曰即中岳嵩髙山也今在阳城县西汉书曰太室嵩髙也戴延之西征记曰嵩髙中岳也东谓太室西谓少室搃名嵩也小説曰昔傅亮北征在河中流或人问之曰潘安仁作怀旧赋曰前瞻太室旁眺嵩丘嵩丘太室一山何云前瞻旁眺哉亮对曰有嵩丘山去太室七十里此是写书误耳　良曰太室嵩丘皆中岳名今云前瞻旁眺似是他山恐传写之误太室山名在南多以为此前瞻矣】东武托焉建茔啓畴【善曰如淳汉书注曰茔冢田也贾逵国语注一井为畴　铣曰即杨肇茔畴陇也】岩岩双表列列行【胡郎】楸【音秋　善曰崔豹古今注曰尧设诽谤之木今之华表也以横木交柱头古人亦施之于墓尔雅曰槚大而散楸郭璞曰老乃皮散皆为楸也　向曰表华表也岩岩髙貎楸木名列列行貌】望彼楸矣感于予思【去声　善曰尚书曰予思日孜孜】既兴慕于戴侯亦悼元而哀嗣坟累累以接陇【善作垒垒而接陇】栢森森以櫕植【直利反恊韵　善曰古乐府诗曰还望故乡郁何垒广雅曰垒重也説文曰垄丘也仲长子昌言曰古之植松栢梧桐以识其坟郑周礼注曰植根生之属　翰曰戴侯即杨肇元即道元嗣即公嗣也　良曰累累坟陇接连貎森森盛貎植生也】何逝没之相寻曽旧章之未异【善曰礼记曰朋友之墓有宿草而不哭焉郑曰宿草陈根　铣曰言相寻而逝旧草未及变异也】余搃角而获见承戴侯之清尘名余以国士眷余以嘉姻【善曰毛诗曰总角丱兮孔安国尚书传曰承奉也楚辞曰闻赤松之清尘史记豫让曰智伯国士遇我我故国士报之　向曰搃角童子髻也岳是时见杨肇肇以岳为国士故与昏姻也清尘犹清风皆美言也】自祖考而隆好逮二子而世亲欢携手以偕老庶报徳之有邻【善曰毛诗曰君子偕老家语孔子曰诗云皇皇上帝其命不忒天之与人必报有徳论语孔子曰徳不孤必有邻　翰曰偕俱也逮及也二子谓道元与公嗣也恨不得与二子俱老相与为邻而我得报国士之徳】今九载而来归【善作一来】空馆閴其无人【善曰周易曰窥其户閴其无人埤苍曰閴静也　济曰馆宅也閴空也】陈荄被于堂除旧圃化而为薪【善曰郑礼记注曰宿草陈根也方言曰荄根也音阶説文曰除殿堦也　良曰除阶道也圃园也薪樵也室宇无人故生草大也】步庭庑以徘徊涕流而霑巾【善曰说文曰庑堂下周屋礼记曰孔子然流涕张平子四愁诗曰侧身北望涕霑巾胡犬切　翰曰庑长屋也流泪下貎巾衣襟】宵展转而不寐骤长叹以达晨【善曰毛诗曰展转伏枕汉书曰刘向或夜观星宿不寐达旦　铣曰宵夜也展转反侧也骤数也晨明也】独郁结其谁语聊缀【五臣作掇】思于斯文【善曰楚辞曰遭沈浊而汚秽兮独郁结其谁语　济曰郁结意不申貎言我将与谁语但掇采余思于斯文矣】
　　寡妇赋【并序　善曰寡妇者任子咸之妻也子咸死安仁序其寡孤之意故有赋焉少无夫
　　曰寡】
　　潘安仁
　　乐安任子咸者【善无者字】有韬世之量【善曰贾弼之山公表汪曰防字子咸奉车都尉广雅曰韬藏也言度之大苞藏一世也　□曰任子咸乐安郡人也】与余少而欢焉虽兄弟之爱无以加也【善曰范后汉书曰姜肱与二弟仲海季江友爱天至　良曰欢爱加过也】不幸弱冠而终【善曰论语孔子曰有顔回者不幸短命礼记曰二十曰弱冠　良曰注同】良友既没何痛如之其妻又吾姨也【善无也字　善曰孙卿子曰夫人必将择良友而友之贾弼之山公表注曰杨肇次子适任防毛诗曰邢侯之姨左氏传曰蔡哀侯娶于陈息侯亦娶焉息妫将归过蔡蔡侯曰是吾姨也　翰曰妻之姊妹曰姨咸妻则岳妻之姊妹吾岳自称】少丧父母适人而所天又殒【善曰家语曰女年十五有适人之道适谓往嫁也丧服传曰父者子之天夫者妇之天蔡伯喈女赋曰当三春之嘉月将言归于所天　向曰言咸妻少丧其父母以之适咸而咸又逝也】孤女藐【邈】焉始孩【善曰左氏传晋献公曰以是藐诸孤孟子曰孩提之童无不知爱其亲者赵岐曰孩提谓二三岁之间始孩笑可提抱者　向曰藐孤貌孩婴儿】斯亦生民【五臣作人】之至艰而荼【徒】毒之极哀也【善曰尚书曰不忍荼毒孔安国曰荼毒苦也　翰曰艰难也】昔阮瑀既没魏文悼之并命知旧作寡妇之赋【善曰魏文帝寡妇赋序曰陈留阮元喻与余有旧薄命早亡故作斯赋以叙其妻子悲苦之情命王粲等并作之　济曰悼伤也】余遂拟之以作【善无作字】叙其孤寡之心焉其辞曰
　　嗟余生之不造兮哀天难【去】之匪忱【市林反　善曰毛诗曰闵予小子遭家不造天难匪忱言天行祸难不由诚信也尔雅曰忱信也　良曰余为咸妻称也造成忱诚也言我生遭家不成而丧父是天降祸难虽有诚信不能攘却】少伶【零】俜【匹成切善作俜】而偏孤兮痛忉【刀】怛【丁达】以摧【五臣作切】心【善曰偏孤谓丧父也古猛虎行曰少年惶且怖伶俜到他乡伶力丁切毛诗曰劳心忉忉又曰劳心怛怛毛苌曰忉忉忧劳也又怛怛犹忉忉也　铣曰伶俜单孑貌母在故云偏孤忉怛悲伤也如切割其心也】览寒泉之遗叹兮咏蓼【六】莪【俄】之余音【善曰寒泉谓母存也蓼莪谓父母俱亡也　向曰诗云爰有寒泉在浚之下有子七人母氏劳苦又蓼蓼者莪匪莪伊蒿哀哀父母生我劬劳此皆孝子思养其亲故览咏是篇而有遗叹余音也】情长感以永慕兮思弥逺而逾深【善曰长笛赋曰长慼慼不能闲居兮曹子建应诏诗曰长怀永慕　翰曰言思亲之深也慼忧永长逾过也】伊女子之有行【去】兮爰奉嫔于高族【善曰毛诗曰女子有行逺父母兄弟尚书曰嫔于虞孔安国曰奉行妇道于虞氏　济曰伊惟也女子谓咸妻称也有行谓自修徳行也髙族谓咸族望髙也奉嫔谓奉行妇道于咸家】承庆云之光覆兮【五臣无兮】荷君子之惠渥【善曰庆云喻父母也史记曰若烟非烟若云非云郁郁纷纷萧索轮菌是谓庆云楚辞注曰庆云喻尊显君子谓夫也毛诗曰既见君子不我遐弃诗传曰渥厚也　良曰女言承父母余荫光覆又荷咸防惠之厚】顾葛藟【力水】之蔓延【去】兮托微茎于樛【居幽】木【善曰葛藟二草名也言二草之托樛木喻妇人之托夫家也毛诗曰南有樛木葛藟累之毛苌曰木下曲曰樛累犹蔓也樛居虬切累力追切　铣曰蔓延柔弱貌】惧身轻而施【去】重兮若履冰而临谷【善曰曹植鹦鹉赋曰怨身轻而施重恐往惠之中亏丁仪妻寡妇赋曰恐施厚而徳薄若履冰而临渊毛诗曰惴惴小心如临于谷又曰战战兢兢如履薄冰　向曰施恩也履冰临谷戒慎堕防】遵义方之明训兮宪女史之典戒【善曰蔡邕袁公夫人碑曰义之训如川之流毛苌诗传曰古者后夫人必有女史　翰曰石蜡云教子以义方言遵奉我家徳义之方以为明训古者后妃皆有女史我取以为法则典戒也】奉蒸尝以效顺兮供洒【善作洒】扫以弥载【善曰礼记曰天子诸侯宗庙之祭春礿夏禘秋尝冬蒸又曰女于大夫曰备扫洒毛诗传曰洒扫也又曰教成之祭牲用鱼芼之以苹藻所以成妇顺也毛苌诗传曰洒洒同班媫妤自伤赋曰供洒扫于帷幄永终死以为期尔雅曰弥终也　济曰言供奉祭祀洒扫之礼效柔顺之道以弥年载】彼诗人之攸叹兮徒【五臣作从】愿言而心痗【音妹　善曰毛诗曰愿言思伯使我心痗毛苌曰痗病也音妹　铣曰愿言偕老而不遂使我心痛为下文张本】何遭命之竒薄兮遘天祸之未悔【善曰魏文帝善哉行曰自惜竒薄少离凶殃尔雅曰遘遇也天祸未悔言天降祸于己未有悛悔之心也左氏传曰天其悔祸于我向曰言自薄命天不悔祸而遘此凶变】荣华煜其始茂兮良人忽以捐背【善曰丁仪妻寡妇赋曰荣华煜其始茂所将奄其俱泯楚辞曰及荣华之未落王逸曰荣华喻顔色也孟子曰齐人有一妻一妾而处室者其良人出必餍酒肉而后反刘熈曰妇人称夫曰良人孔安国曰捐弃也　翰曰已容色始茂而良人忽然弃捐我而逝矣】静阖门以穷居兮块焭【求营】独而靡依【善曰丁仪妻寡妇赋曰静闭门以却扫块孤惸以穷居　济曰阖闭也块独居貎靡无也】易锦茵以苫【尸沾】席兮代罗帱【直留】以素帷【善曰丁仪妻寡妇赋曰刷朱阙以白垩易帐以素帱桓子新论曰吾谓杨子曰君数见乗舆锦綉茵席礼记曰父母之丧寝苫枕瑰楚辞曰蒻阿拂璧罗帱张尔雅曰帱谓之帐帱丈尤切　良曰茵褥也居丧者寝苫张素帷言居夫丧故以苫席易锦褥以素帷代罗帱帱帐也】命阿保而就列兮览巾箑【所甲】以舒悲【善曰列女传曰齐孝孟姬曰后妃下堂必从传母保阿箑扇也　铣曰阿保传母也就列就哭位之行列箑扇也巾箑感平生服翫者故览之以舒泄悲哀之情也】口呜噎【因结】以失声兮泪横迸而霑衣【善曰韩诗外传曰呜叹声也毛苌诗传曰咽忧不能息也家语曰公父文伯卒其妻妾行哭失声丁仪妻寡妇赋曰涕流迸以淋浪　字书曰迸散走也波诤切　向曰呜噎哭泣貎迸散也】愁烦寃其谁告兮提孤孩于坐侧【善曰谁告言告谁也丁仪妻寡妇赋曰含惨悴其何诉抱弱子以自慰王粲寡妇赋曰提孤孩兮出户与之步兮东厢坐侧灵坐之侧也　翰曰注同】时暧暧【爱】而向昏兮日杳杳而西匿【善曰楚辞曰时暧暧其将罢王逸曰暧暧昏昧貎楚辞曰日杳杳而西頽丁仪妻寡妇赋曰时翳翳而稍阴日亹亹以西坠曹植赠白马王诗曰白日忽西匿　济曰暧暧不明貌昏黄昏也杳杳逺貎匿藏也】雀羣飞而赴楹兮鸡登栖【五臣作栖】而敛翼【善曰秦嘉赠妇诗曰啾啾鸡雀羣飞赴楹丁仪妻寡妇赋曰鸡敛翼以登栖雀分散以赴羣　良曰楹柱登上也雀夜宿于柱】归空馆而自怜兮抚衾帱以叹息【善曰楚辞曰私自怜兮何极毛诗曰抱衾与裯毛苌诗传曰衾被也裯单被也　铣曰馆宅也自怜失其偶也衾被帱帐也】思纒绵以瞀【莫侯】乱兮心推伤以怆恻【善曰张升与任彦坚书曰纒绵思好庶蹈髙踪楚辞曰中瞀乱兮迷惑瞀莫遘切　向曰瞀乱迷惑也怆恻悲伤也】曜灵【五臣作驿】而遄迈兮四节运而推移【善曰楚辞曰耀灵晔而西征易干凿度孔子曰天有春秋冬夏之节故主四时古厯九秋篇曰寒暑推移　翰曰曜灵日也驿驰遄疾迈行也四节四时也运流也推移不停也】天凝露而【善作以】降霜兮【五臣无兮】木叶落而殒枝【善曰毛苌诗传曰陨坠也　济曰言秋时露凝而为降霜殒落也木叶落于枝】仰神宇之寥寥兮【五臣无兮字】瞻灵衣之披披【善曰曹植九咏曰葛蔓滋兮冐神宇广雅曰寥深也空廊寥寥也楚辞曰灵衣兮披披　良曰神宇灵室也寥寥空也灵衣夫平生衣披披动貌】退幽悲于堂隅兮进独拜于牀垂【善曰楚辞曰日暮黄昏嗟幽悲王粲神女赋曰登筵对兮倚牀垂　良曰幽深也陴角也牀灵座也垂边也】耳倾想于畴昔兮目髣髴乎平素【善曰左氏传羊斟曰畴昔之羊子为政杜预曰畴昔犹前日也楚辞曰时髣髴以遥见曹植任城王诔曰目想宫城心存平素　铣曰髣髴存念平生之形仪】虽防防而罔觌兮【五臣无兮字】犹依依以凭附【善曰防防幽昧也苏武诗曰胡马失其羣思心常依依依依思恋之貌小雅曰凭依也　向曰罔无觌见犹以为可凭附也】痛存亡之殊制兮将迁神而安措【善曰丁仪妻寡妇赋曰痛存亡之异路将迁灵以大行厝置也孝经曰卜其宅兆而安厝之　翰曰迁神安措谓迁柜归也与生者异故云殊制也】龙轜【而】俨以【善作其字】星驾兮飞旐【兆】翩以啓路【善曰丁仪妻寡妇赋曰驾龙轜于门侧旐缤纷以飞扬礼记有龙輴郑注曰龙輴画辕为龙也説文曰轜丧车也音而毛诗曰星言夙驾礼记曰孔子之丧公西赤为志焉设旐夏也然旐丧柜之旌也楚辞曰前飞廉以啓路　济曰俨端貌星驾早驾也旐引柜幡也翩飞貌谓先路而行】轮按轨以徐进兮【五臣无兮字】马悲鸣而局顾【善曰李陵诗曰辕马顾悲鸣楚辞曰仆夫悲余怀兮马踡局顾而不行局与局古字并通渠足切　良曰轨迹也局顾踡局顾盼不前也】濳灵邈其不反兮殷忧结而靡诉【善曰毛诗曰耿耿不寐如有殷忧毛诗曰心之忧矣如或结之靡诉言无所告诉也　铣曰潜灵幽潜不复还也殷深也靡诉无所告诉】睎形影于几筵兮驰精爽于丘墓【善曰家语曰俯察几筵其器存而不覩其人説文曰晞望也左氏传乐祁曰心之精爽是谓魂魄　向曰睎视也自视形影虽在几筵之前而魂魄精爽以驰入于丘墓也】自仲秋而在疚兮逾履霜以践冰【善曰丁仪妻寡妇赋曰自衔恤而在疚履春冬之四节韩诗曰惸惸在疚郑毛诗笺曰在忧病之中周易曰履霜坚冰至　翰曰在疚居丧也履霜践冰经秋冬之节】雪霏霏而骤落兮风浏浏【留】而夙兴【善曰丁仪妻寡妇赋曰风萧萧而日劲雪翩翩以交零毛诗曰雨雪霏霏楚辞曰秋风浏以萧萧王逸曰浏风疾貌　济曰骤数也浏浏风声夙早兴起也】霤【力救】泠泠而【善作以字】夜下兮冰【善作水字】溓溓【敛】以微凝【善曰丁仪妻寡妇赋曰霜凄凄而夜降水溓溓而晨结説文曰霤屋水流也又曰溓溓薄冰也力检切良曰雪夜消而霤于檐也泠泠霤声溓溓薄冰貌言霤下及地复凝为冰】意惚怳【兄往】以迁越兮神一夕而九升【善曰老子曰愡兮怳兮其中有象楚辞曰惟途路之辽逺魂一夕而九逝铣曰言意迷乱迁越不定其神一夕九度飞扬】庶浸逺而哀降兮情恻恻而
　　弥甚【善曰东观汉记曰上赐东平王逸书曰岁月骛过山陵浸逺　向曰浸渐也以为时序渐逺哀情降歇而酸恻之怀日以甚也】愿假梦以通灵兮【五臣无目兮字】烱烱【古逈】而不寝【善曰陈琳神女赋曰仪营魄于髣髴托嘉梦以通精楚辞曰夜烱烱而不寐烱公冷切　翰曰假借也通灵通夫之神灵也烱烱目不闭而光也寝寐也忧思多故无寐也】夜漫漫以悠悠兮寒凄凄以凛凛气愤薄【五臣作懑】而乗胸兮涕交横而流枕【善曰楚辞曰终长夜之曼曼楚辞曰去白日之昭昭袭长夜之悠悠毛诗曰秋日凄凄説文曰凛凛寒也丁仪妻寡妇赋曰气愤薄而交萦抚素枕而歔欷长笛赋曰泣血然交横而下　济曰漫漫悠悠长貌凄凄凛凛冷貌愤懑郁结也乗胸上胸也】亡魂逝而永逺兮时岁忽其遒尽【善曰丁仪妻寡妇赋曰神爽缅其日永岁功忽其已成楚辞曰岁忽忽而遒尽毛苌诗传曰道终也广雅曰遒忽也　良曰永长遒终也】容貎儡【洛罪】以顿悴兮左右凄其相慜【善曰鹦鹉赋曰容貎惨以顦顇丁仪妻寡妇赋曰顾顇貎之瓶瓶对左右而掩涕洞箫赋曰桀跖鬻儡顿顇説文儡败也瓶普楹切　铣曰儡毁也顿悴憔悴也左右见我如此凄然相慜也】感三良之殉秦兮甘捐生而自引【善曰毛诗秦风曰黄鸟哀三良也国人刺穆公以人从死而作是诗左氏传曰秦穆公卒以子车氏之三子奄息仲行鍼虎为殉皆秦之良也杜预曰以人从为殉自引自杀也汉书主簿谓王嘉曰君侯宜引决　向曰言我感此三贤且欲捐弃生命自死以从于咸】鞠稚子于怀抱兮嗟低徊而不忍【善曰王餐寡妇赋曰欲引刃以自裁顾弱子兮复亭史记曰楚怀王稚子兰毛诗曰母兮鞠我出入腹我毛苌曰鞠养也郑曰腹怀抱也　翰曰稚子则谓孤女也顾此低徊复不忍弃此而死也嗟叹也】独指景而心誓兮虽形存而志殒【善曰韩诗曰谓余不信有如皎日楚辞曰辞灵修而陨志　济曰指日心誓叹以自明也其形虽存志已与咸俱亡】重曰仰皇穹兮叹息私自怜兮何极省微身兮孤弱顾稚子兮未识如涉川兮无梁若凌虚兮失翼【善曰皇穹天也周易曰利涉大川楚辞曰江河广而无梁丁仪妻寡妇赋曰鸟凌虚以徘徊　良曰穹天省察也女子防稚未能识咸也　铣曰涉川无梁不可济也凌虚失翼不可飞也自喻丧耦难以为生】上瞻兮遗像下临兮泉壤【善曰象谓形像也以其已化故谓之遗也向曰遗象咸之形象】窈冥兮濳翳心存兮目想【善曰魏太祖祭桥文曰幽灵濳翳心存目想　翰曰窈防幽深也翳防也】奉灵坐兮肃清愬空宇兮旷朗【善曰愬亦诉　济曰灵坐虚座也愬向宇室也旷朗虚寂貌】廓孤立兮顾影块独言兮听响【善曰楚辞曰廓抱影而独倚丁仪妻寡妇赋口贱妾焭焭顾影为俦良曰廓空也块孤貌顾听者欲一视闻咸之影响】顾影兮伤摧听响兮增哀遥
　　逝兮逾逺缅邈兮长乖【善曰国语声子曰椒举奔郑缅然引领南望贾逵曰缅思邈也济曰缅邈长逺貌乖离也】四节流兮忽代序岁云暮兮日西頽【善曰】
　　【楚辞曰日月忽其不淹春与秋兮代序古诗曰凛凛岁云暮説文曰頽坠也　向曰四节四时也】霜被庭兮风入室夜既分兮星汉回【善曰韩子曰卫灵公至濮水夜分而闻有鼓琴者魏文帝杂诗曰天汉回西流向曰被覆也夜分夜半也】梦良人兮来游若阊阖兮洞开【善曰楚辞曰倚阊阖而望兮　翰曰良人谓夫阊阖天门今以为室门盖亦通信也】怛惊悟兮无闻超惝【昌两】怳【兄往】兮恸怀【善曰方言曰怛痛也庄子曰君憼然若有怳老子曰惚兮怳兮其中有象　良曰怛惊貌悟觉也恸者哀之极也】恸怀兮奈何言陟兮山阿【善曰尔雅曰大陵曰阿济曰涉山阿望咸之墓】　墓门兮肃肃修陇兮峨峨【善曰毛诗曰墓门有棘方言曰无坟谓之墓秦晋之间或谓冡为垄　铣曰肃肃静貌修长陇坟也峨峨高貌】孤鸟嘤嘤【善无一嘤字】兮悲鸣长松萋萋【善无一萋字】兮振柯【向曰嘤鸟声萋茂貌风来振其柯条】哀郁结兮交集泪横流兮滂沱【善曰楚辞曰郁结纡轸兮又曰涕流交集班媫妤自伤赋曰双泪下兮横流毛诗曰涕泗滂沱　翰曰郁结积聚也滂沱多貌】蹈恭姜兮明誓咏栢舟兮清歌终归骨兮山足存凭托兮余华要吾君兮同穴之死矢兮靡他【善曰班媫妤自伤赋曰愿归骨于山足依松柘之余休毛诗曰谷则异室死则同穴又曰髧彼两髦实惟我仪之死矢靡佗毛苌曰矢誓也之至也言至已之死信无佗心　良曰蹈履也诗序曰栢舟共姜自誓也卫太子共伯早死其妻守义父母欲夺而嫁之誓而不许诗曰之死矢靡他之至矢誓靡无也言至死誓无他心自言守志而咏是诗余华余年也吾君谓夫也言终当归骨同于墓穴】
　　恨赋
　　江文通【善曰刘璠梁典曰江淹字文通济阳人也六岁能属诗及长爱竒尚异宋桂阳王举秀才齐兴为豫章王记室天监中为金紫光禄大夫卒　翰曰同善注尝谓古人遭时否塞有志不申而作是赋也】
　　试望平原蔓草萦骨拱木敛魂【善曰毛诗曰野冇蔓草左氏传秦伯谓蹇叔曰中夀尔墓之木拱矣古蒿里歌蒿里谁家地聚敛魂魄无贤愚　向曰淹望见平原陵墓蔓延之草合拱之木萦绕人骸骨有如聚敛魂魄于是中也】人生到此天道宁论【翰曰人生至于此谁复论其天道】于是仆本恨人心惊不已直念古者伏恨而死【善曰列女传曰赵津吏女歌曰诛将加兮妾心惊　济曰仆者淹自称也恨人恨志不就也复念古人有如我恨而至死者将述之】至如秦帝按劒诸侯西驰【善曰説苑曰秦始皇太后不谨幸即嫪毒始皇按劒而坐战国防苏代曰伏轼而西驰　良曰秦帝始皇也按劒而怒则六国诸侯西驰朝秦此言始皇强盛若此也】削平天下同文共规【善曰礼记曰书同文车同轨　铣曰规法也既平六国天下同文共法也】华山为城紫渊为池【善曰过秦论曰践华为城因河为池上林赋曰紫渊经其北　向曰紫渊水名在西河逺取山水以为城池明壮大也】雄图既溢武力未毕方架【五臣作驾字】鼋鼍以为梁廵海右以送日【善曰郑毛诗笺曰方且也纪年曰周武王伐纣东至九江叱鼋鼍以为梁列子曰穆王驾八骏之乗乃西观日所入　翰曰吞一宇内心犹未已方将驾鼋鼍以为桥梁度西海而送日入也】一旦魂断宫车晩出【善曰史记王稽谓范睢曰宫车一日晏驾是亊不可知也韦昭曰凡初崩为晏驾者臣子之心犹谓宫车当驾而晩出　济曰一朝逝往魂神断絶天子崩谓宫车晏驾晩出晏驾也志未蒲而身遽终不其恨邪】若乃赵王既虏迁于房陵【善曰淮南子曰赵王迁流房陆思故乡则为山木之讴闻者莫不陨涕髙诱曰秦防赵虏王迁徙汉中房陵山木之呕歌曲也】薄暮心动昧旦神兴别艳姬与美女丧金舆及玉乗【善曰楚辞曰薄暮雷电髙唐赋曰使人心动左氏传曰昧旦丕显杜预左氏传注曰美色曰艳史记为之金舆鍯衡以繁其饰玉乘玉辂也　铣曰忧恚相积故心动神兴艳姬美女金舆玉乗皆王者翫服于此丧别矣】置酒欲饮悲来填膺千秋万岁为怨难胜【善曰汉书曰上置酒沛宫郑礼记注曰填满也战国防楚王谓安陵君曰寡人万岁千秋之后子谁与为乐也　向曰膺胸也尝为君王迁逐若此其恨固不可胜也】至如李君降北名辱身寃【善曰汉书曰李陵至浚稽山与匃奴相值战败遂降孙卿子曰功废而名辱社稷必危翰曰李陵与匃奴战力穷不胜降匃奴是名之辱身之寃也】拔劒击柱吊影慙魂【善曰汉书曰羣臣争功或妄呼拔劒击柱曹子建表形影相吊晏子春秋曰君子独寝不慙于魂　济曰其心不平故拔劒击柱朝行吊其影夜寐慙其魂以思已败】情往上郡心留鴈门【善曰汉书有上郡鴈门郡并秦置　良曰上郡鴈门皆汉之塞也陵常思归汉故心情存于此】裂帛系书誓还汉恩【善曰汉书曰常惠教汉使者谓单于言天子射上林中得鴈足有系帛书苏武等在某泽中李陵书曰欲如前书之言报恩于国主耳　铣曰裂帛为书系以归鴈誓将报旧恩】朝露溘至握手何言【善曰汉书李陵谓苏武曰人生如朝露何久自苦如此是辞曰宁溘死以流亡王逸曰溘奄也史记缪贤曰燕王私握臣手曰愿结交潘岳邢夫人诗曰临命相决交腕握手　向曰溘奄也人如朝露岂可久也奄然至此握手何言陵图报汉徳终而不成为恨固已多也然此皆随淹赋意而言亊不如此且陵自降匃奴汉诛其族便怨于汉没身匃奴中非有报恩之意按此乃淹文之误矣】若夫明妃去时仰天太息【善曰战国防曰樊于期仰天太息流涕　翰曰王昭君齐国王襄女也年十七献汉元帝防匃奴遣使请一女子帝谓后宫欲至单于者起昭君喟然而叹越席而起乃赐单于后为触晋文帝讳改为明妃君者贵人通称】紫台稍逺闗山无极【善曰紫台犹紫宫也古乐府相和歌有度闗山曲济曰紫台宫也天子所居处明妃适单于故云稍逺极穷也】摇风忽起白日西匿【善曰尔雅曰煈飖谓之飚颫音扶飖与摇同登楼赋曰白日忽其西匿潘岳寡妇赋曰日杳杳而西匿　良曰摇风飘风也匿藏也】陇鴈少飞岱云寡色【善曰汉书曰凡望云气勃碣海岱之间气皆黒　铣曰鴈南飞将尽明妃见而怀乡仰视云气皆无色陇岱并山名】望君王【五臣作子】兮何期终芜絶兮异域【善曰鬻子曰君王欲縁五常之道而不则可以长矣李陵书曰生为异域之人向曰域国也芜犹废也明妃适异域望汉无期有以斯恨也】至乃【五臣作如字】敬通见抵【丁礼】罢归田里【善曰汉书曰髙后怨赵尧乃抵尧罪冯衍説阴就书曰衍冀先事自归上书报归田里汉书曰时多上书言便宜辄下萧望之问状下者或罢归田里　翰曰冯衍字敬通汉明帝以敬通才过其实抑而不用故归田里抵拒也】闭闗却扫塞门不仕【善曰司马彪续汉书曰赵壹闭门却扫非徳不交呉志曰张昭称疾不朝孙权恨之土塞其门　济曰闭闗塞门却扫家庭不出求仕】左对孺人右【善无右字】顾【善有防字】稚子【善曰礼记曰天子之妃曰后夫人妻曰孺人潘安仁寡妇赋曰顾稚子兮未识良曰稚子婴儿也】脱略公卿跌【徒结】宕【徒浪】文史【善曰杜预左氏传注曰脱易也贾逵国语注曰略简也扬雄自叙曰雄为人跌宕　铣曰脱略轻易跌宕放逸也】赍【子兮】志没地长怀无已【善曰冯衍説阴就书曰怀抱不报赍恨入冥鹦鹉赋曰眷西路而长怀毛苌诗传曰怀思也　向曰赍持也受抑之志死没于地恨情无已】及夫中散下狱神气激扬【善曰淮南子曰古之人神气不荡乎外汉书谷永上防曰賛命之臣靡不激扬　翰曰康为中散大夫为吕安事收下狱而戮之康神气自若】浊醪夕引素琴晨张秋日萧索浮云无光郁青霞之竒意入修夜之不旸【善曰康与山巨源书曰浊醪一杯弹琴一曲又赠秀才诗曰习习谷风吹我素琴郑礼记注曰索散也青霞竒意志意高也曹毗临园赋曰青霞曵于前阿素籁流于森管汉书武帝李夫人赋曰释舆马于山椒奄修夜之不旸孔安国尚书传曰旸明也音阳　济曰浊醪浊酒修长旸明也琴酒康平生所服御者言康临刑云日为之萧索无晶光负髙竒之志入长夜而不明岂不恨欤已上恨者凡六人已下杂论其状淹以为古今之情皆类于此】或有孤臣危涕孽子坠心迁客海上流戍陇阴此人但闻悲风汨【于笔】起血下霑衿【五臣作襟　善曰孟子曰孤臣孽子其操心也危其虑患也深登楼赋曰涕横坠而弗禁然心当云危涕当云坠江氏爱竒故互文以见义汉书匃奴乃徙苏武北海上无人处使牧羝羊史记曰娄歌齐人也戍陇西琴道雍门周説孟尝君曰防无父母壮无妻子若此人者但闻秋风鸣条则伤心矣毛诗曰防思泣血尸子曰曽子每读丧礼泣下霑衿　良曰此皆易为恨者也孽子庶子也海上陇阴皆边鄙也汨起风疾貌血下洫血也】亦复含酸茹叹销落湮沈【善曰广雅曰茹食也又曰湮没也销犹散也　铣曰酸鼻酸也销落湮沈灭亡也言抱此酸叹至灭亡而不已故有余恨】若廼【五臣作乃】骑叠迹车屯轨黄尘币地歌吹四起【善曰此言荣贵之子车骑之多也吴都赋曰跃马叠迹楚辞曰屯余车其千乗王逸曰屯陈也山阳公载记曰贾谢鸣鼓雷震黄尘蔽天李陵书曰边声四起　向曰屯聚轨迹也四起四面起也】无不烟断火絶闭骨泉里【善曰烟断火絶喻人之死也王充论衡曰人死也犹火之防火灭而耀不照人死而智不慧　济曰去车骑歌吹之欢如烟火断絶而骨于泉里由是恨也】已矣哉【善曰孔安国尚书传曰已发端叹辞】春草暮兮秋风惊秋风罢兮春草生绮罗毕兮池馆尽琴瑟灭兮丘陇平【善曰琴道雍门周曰髙台既已倾曲池又已平坟墓生荆棘狐穴其中　翰曰荣枮相待也　铣曰绮罗琴瑟既已歇絶而池馆丘陇亦复何有】自古皆有死莫不饮恨而吞声【善曰论语孔子曰自古皆有死张奂与崔元始书曰匃奴若非其罪何肯吞声】
　　别赋
　　江文通
　　黯然销魂者唯别而已矣【善曰言黯然魂将离散者唯别而然也夫人魂以守形魂散则形毙今别而散明恨深也楚辞曰魂魄离散家语孔子曰黯然而黒　向曰黯然失色貌】况秦吴兮絶国复燕宋兮千里【善曰言秦呉燕宋四国川涂既逺别恨必深故举以为况也文子曰为絶国殊俗立诸侯以教诲之　良曰絶逺也】或春苔兮始生乍秋风兮蹔起是以行子膓断百感凄恻【善曰言此二时别恨逾切鲍照东门行曰野风吹秋木行子心肠断　济曰行者多以此时感物凄伤矣称百言多也】风萧萧而异响云漫漫而竒色【善曰荆轲歌曰风萧萧兮易水寒尚书大传帝唱曰卿云烂兮体漫漫兮　铣曰恨为离别觉风云改于常】舟凝滞于水濵车逶迟于山侧【善曰楚辞曰舩容与而不进淹回水以凝滞广雅曰凝止也毛诗曰周道逶迟毛苌曰逶迟歴逺貌　向曰凝滞逶迟少留貌将为水陆之别】櫂【五臣作棹】容与而讵【五臣作未】前马寒鸣而不息【善曰楚辞曰檝齐杨以容与　翰曰棹檝也容与不进貌皆惜别之意】掩金觞而谁御横玉柱而霑轼【善曰韦诞诗曰防酒盈金觞清顔发朱华毛苌诗传曰御进也袁淑正情赋曰解蕴麝之芳衾陈玉柱之鸣筝楚辞曰涕潺湲兮霑轼　济曰掩覆也觞酒杯也以金为之瑟有柱以玉为之言行子覆杯舍瑟登车而去涕泪霑轼也】居人愁卧怳【兄往】若有亡【善曰鲍昭东门行曰居人掩闺卧庄子曰居惝然若有亡　铣曰初别亲友怳然若有所失】日下壁而沈【五臣作沉】彩月上轩而飞光【善曰轩槛版也　向曰落日下隐于壁升月上照于轩月之十五日夜】见红兰之受露望青楸之离霜【翰曰兰至秋色红也楸木名离罗也】廵层【善作曽】楹而空掩抚锦幙而虚凉【善曰掩掩涕也凉悲凉也典略曰卫夫人南子在锦帷中广雅曰帷幙帐也　济曰廵厯层髙楹柱也厯髙柱掩泣也锦幙锦帐也虚凉悲凉也】知离梦之踯躅意别魂之飞扬【善曰説文曰蹢躅任足也蹢与踯同驰防切躅驰録切曹植悲命赋哀魂灵之飞扬良曰居人既涕泣相思则意知行子离夣踯躅不进别魂飞扬不安】故别虽一绪事有
　　【善作乃】万族【善曰孔安国尚书传曰族类也　铣曰言多也】至若龙马银【五臣作金】鞍朱轩绣轴【善曰周礼曰马八尺已上为龙后汉书明徳马皇后云前过濯龙门上见外家问起居车如流水马如游龙辛延年羽林郎诗曰银鞍何焴爚翠盖空踟蹰尚书大传曰未命为士不得朱轩郑曰轩舆也士以朱饰之轩车通称也鲁连子门客谓陈无宇曰君车衣文绣】帐饮东都送客金谷【善曰汉书曰髙祖过沛帐饮三日汉书曰踈广字仲翁东海兰陵人也广兄子受字公子广为太傅公子为少傅广谓受曰吾闻知足不辱知止不殆上防乞骸骨上以其年老皆许之加赐黄金二十斤皇太子赐五十斤公卿大夫故人邑子为设祖道供帐东都门外石崇金谷诗序曰余元康六年从太仆卿出为使持节青徐诸军事征虏将军有别庐在河内县金谷涧中时征西将军祭酒王诩当还长安余与众贤共送涧中　向同善注】琴羽张兮箫鼓陈燕赵歌兮伤美人【善曰琴羽琴之羽声説苑曰雍门周以琴见孟尝君微挥角羽张晏甘泉赋注曰声细不过羽汉武帝秋风辞曰箫鼓鸣兮发櫂歌古诗曰燕赵多佳人美者顔如玉　翰曰琴而奏羽声与箫鼓杂陈燕赵美人清歌以和之覩别离之事亦为悲伤也】珠与玉兮艳暮秋罗与绮兮娇上春惊驷马之仰秣【善作抺】耸渊鱼之赤鳞【善曰言乐之盛也韩诗外传曰昔伯牙鼔琴而渊鱼出聴匏巴鼓瑟而六马仰秣成公绥琴赋曰伯牙弹而驷马仰子野挥而鹤呜　济曰盛饰伎乐暮秋之月珠玉照之生光色也上春之时绮罗对之増容姿也　良曰伯牙弹琴潭鱼出听匏巴鼓瑟驷马仰秣皆听乐之所致也鳞亦鱼也】造分手而衔涕咸【善作感字】寂寞而伤神【善曰谢宣逺送王抚军诗曰分手东城闉吕氏春秋曰圣人不以感私伤神　铣曰造至也虽乐声之妙宴绪之乐至于分手为别皆衔涕伤神】乃有劒客慙恩少年报士【善曰汉书李陵曰臣所将屯边者竒材劒客也又曰郭解以躯借友报仇少年慕其行亦辄为报雠　向曰感恩报仇之志】韩国赵厠吴宫燕市【善曰史记曰聂政者轵深井里人也濮阳严仲子事韩哀侯与韩相侠累有郗严仲子告聂政而言臣有仇闻足下髙义故进百金以交足下之驩聂政拔劒至韩直入上阶刺杀侠累又曰豫让者晋人也事智伯智伯甚尊宠之赵襄子灭智伯让乃变姓名为刑人入宫涂厠欲刺襄子故言赵厠又曰专诸者棠邑人也吴公子光具酒请王僚酒既酣使专诸置匕首鱼炙之腹中而进既至王前专诸以匕首刺王僚王僚立死又曰荆轲者卫人也至燕与髙渐离饮于燕市后荆轲为燕太子丹献燕地图图穷匕首见因以匕首揕秦王　向同善注】割慈忍爱离邦去里沥泣共诀抆【五臣作刎音问】血相视【善曰史记曰今太子请辞诀矣郑毛诗笺曰往矣决别之辞诀与决音义同广雅曰抵也毛诗曰防思泣血抆武粉切　济曰谓别父母去乡里也　良曰刎拭也言泣血为别】驱征马而不顾见行尘之时起【善曰史记曰荆轲遂发就车不顾　铣曰志士专一去不反顾但见马行尘起】方衔感于一劒非买价于泉里【善曰言衔感恩遇故効命于一劒非买价于泉壤之中也尉僚子吴起曰一劒之任非将军也　向曰以劒刺人而自死者此感国士之义岂求价于黄泉哉】金石震而色变骨肉悲而心死【善曰燕丹太子曰荆轲与武阳入秦秦王陛防而见燕使既鼓钟并发武阳大恐面如死灰色战国防曰武阳色变史记曰聂政刺韩相侠累死因自破面决眼屠腹而死莫知其谁韩取政尸暴于市能知者与千金久之莫知政姊曰何爱妾之身而不扬吾弟之名于天下哉乃之韩市抱尸而哭曰此妾弟轵深井里聂政自杀于尸旁晋楚齐闻之曰非独政之贤乃其姊亦烈女庄子仲尼谓顔囘曰夫哀莫大于心死　翰同善注】或乃边郡未和负羽从军【善曰司马相如檄蜀文曰边郡之士闻烽举燧燔汉书曰有障徼曰边郡羽猎赋曰蒙楯负羽杖镆邪而罗者以万计济曰箭有羽从军负之于背而行】辽水无极鴈山参云【善曰水经曰辽山在菟髙句丽县辽水所出海内西经曰大泽方百里鸟所生在鴈山鴈出其间孟子注曰太山之髙参天入云谢承后汉书刘诩曰程夫人富贵参云　良曰无极言广深也参云言其髙也】闺中风暖陌上草薰【善曰薰香气也　铣曰谓春时也闺房陌路薰香也】日出天而曜景露下地而腾文镜朱尘之照烂袭青气之烟【因】煴【善曰楚辞曰经堂入奥朱尘筵王逸曰朱画承尘也楚辞曰芳菲菲兮袭人易通卦验曰震东方也主春分日出青气出震此正气也　向曰曜景曜光景也腾丈依于草树腾其文章　翰曰朱尘朱筵尘也青气薰炉中香青烟也言日景镜照闺中华筵草薰袭香代炉中香气也照烂明貎烟煴香气】攀桃李兮不忍别送爱子兮霑罗裙【善曰言当盛春之时而分别不忍也左传赵盾曰括君姬氏之爱子杜预曰括赵盾异母弟赵姬文公女也　济曰桃李喻夫妻也霑裙涕泪霑于裙也】至如一去【善作赴字】絶国讵相见期【善曰琴道雍门周曰逺赴絶国无相见期臣为一挥琴而太息未有不凄怆而流涕者絶国絶逺之国良曰絶逺讵无也】视乔木兮故里诀北梁兮永辞【善曰王充论衡曰暏乔木知旧都孟子曰故国者非为有乔木有世臣也楚辞曰曰济江海兮蝉蜕决北梁兮永辞　铣曰故里有乔木故视而识之北梁分别之地诀别永长也】左右兮魂动亲賔兮泪滋【善曰苏武诗曰泪为生别滋向曰滋多也】可班荆兮増恨惟樽酒兮叙悲【善曰左氏传曰楚伍举将奔晋声子将如晋遇之于郑郊班荆相与食苏武诗曰我有一樽酒欲以赠逺人愿子留斟酌叙此平生亲　翰曰班布也赠犹展也于路侧折荆布地坐而置酒以展叙别离之恨】值秋鴈兮飞日当白露兮下时怨复怨兮逺山曲去复去兮长河湄【善曰毛诗曰居河之湄尔雅曰水草交曰湄　济曰湄际也】又若君居淄右妾家河阳【善曰汉书有淄川国又河内郡有河阳县淄或为塞良曰淄右河阳二地名妇人自称曰妾谓夫曰君】同琼佩之晨照共金炉之夕香【善曰毛诗曰有女同车顔如舜华将翺将翔佩玉琼琚司马相如美人赋曰金炉香薰黼帐周垂铣曰言新防也晨照谓晨兴佩光照曜】君结绶兮千里惜瑶草之徒芳【善曰结绶将仕也汉书曰萧育与朱愽为友长安语曰萧朱绶结宋玉髙唐赋曰我帝之季女名曰瑶姬未行而亡封于巫山之台精魂为草寔曰灵芝山海经曰姑瑶之山帝女死焉名曰女尸化为防草其叶胥成其花黄其实如丝服者媚于人郭璞曰瑶与防并皆遥然防与瑶同向曰结绶从宦也瑶草香草以自喻也言君去千里徒为芬芳】慙幽闺【五臣作宫】之琴瑟晦髙台之流黄【善曰张载拟四愁诗曰佳人赠我筒竹布何以报之流黄素环济要略曰间色有五绀红缥紫流黄也　翰曰幽深宫室也琴瑟不张故慙焉流黄素名言愁多视之不识】春宫【五臣作闺】閟此青苔色秋帐含兹明月光夏簟青兮昼不暮冬釭凝兮夜何长【善曰毛苌诗传曰閟闭也班婕妤自伤赋曰应门闭兮玉阶苔刘休拟古诗曰维帐延秋月张俨席赋曰席为冬设簟为夏施夏侯湛釭灯赋曰秋日既逝冬夜悠长　济曰言四时相思也閟闭也不暮言其日长也釭凝谓灯明也】织锦曲兮泣已尽回文诗兮影独伤【善曰织锦回文诗序曰窦韬秦州被徙沙漠其妻苏氏秦州临去别苏誓不更娶至沙漠更娶妇苏氏织锦端中作此回文诗以赠之符国时人也　良曰织锦为回文诗使成章句以寄于夫思念别离故泣尽影伤也】傥有华阴上士服食还仙【善无此二句】术既妙而犹学道已寂而未传守丹灶而不顾链金鼎而方坚【善曰方言曰寂安静也南越志曰长沙郡刘阳县东有王乔山山有合丹灶不顾不顾于世也练金鼎练金为丹之鼎也抱朴子曰郑君惟见授金丹之经又曰九转丹内神鼎中史记曰黄帝采首山铜铸鼎鼎成龙下迎黄帝也方坚其志方坚也　铣曰丹灶练丹灶也不顾不归也黄帝采首山铜铸鼎鼎成龙上迎黄帝方坚力为之无退归之意】驾鹤上汉骖鸾腾天【善曰张僧鉴豫章记曰洪井有鸾冈旧説云洪崖先生乗鸾所憇处也鸾冈西有鹤岭王子乔控鹤所经过处也　向曰御鸾鹤而升天汉】蹔游万里少别千年惟世间兮重别谢主人兮依然【善曰神仙传曰若士者仙人也燕人卢敖者秦时游北海而见若士若士曰一举而千里吾犹未之能今子始至于此乃语穷岂不陋哉马明先生随神女还岱见安期生语神女曰昔与女郎游于安息西海之际意此未久已二千年矣説文曰谢辞也　翰曰主人之平生游处谢别也依然不能无情】下有芍药之诗佳人之歌【善曰毛诗曰维士与女伊其相谑赠之以芍药汉书李延年歌曰北方有佳人絶世而独立　济同善注】桑中卫女【五臣作艳】上宫陈娥【善曰卫陈二国名也毛诗曰期我乎桑中要我乎上宫方言曰秦晋之间美貎谓之娥　良曰美貌曰娥美色曰艳】春草碧色春水渌波送君南浦伤如之何【善曰楚辞曰子交手兮东行送美人兮南浦　铣曰送君送夫也南浦送别之处】至乃秋露如珠秋月如珪【善曰陆云芙蓉诗曰盈盈荷上露灼灼如明珠遯甲开山图曰禹游于东海得玉珪碧色圆如日月以自照目达幽防　向曰露垂于草其状如珠夏禹得玉珪碧色圆如日月言秋月类之】明月白露光阴往来与子之别思心徘徊是以别方不定别理千名【善曰千名言多也南都赋曰百种千名】有别必怨有怨必盈【善曰蔡琰诗曰心吐思兮胸愤盈　翰曰盈多也】使人意夺神骇心折骨惊【善曰亦互文也左氏传卫太子祷曰无折骨　济曰言别离之所致】虽渊云之墨妙皆【善无皆字】严乐之笔精【善曰渊王褒也云扬雄也汉书曰严安临淄人也徐乐燕无终人也上防言时务上召见乃拜乐安皆为郎中　良曰王襃字子渊扬雄字子云严安徐乐皆文章之士故云墨妙笔精也】金闺【善作门字】之诸彦兰台之羣英【善曰史记曰金门宦者署承明金马著作之庭东方朔云公孙等待诏金马门是也兰台台名傅毅班固等为兰台令是也论衡曰孝明好文人并徴兰台之令官文雄防聚铣曰英彦皆美士】　赋有凌云之称辩有雕龙之声【善曰汉书曰司马相如既奏大人赋天子大悦飘飘有凌云之气七略曰邹赫子齐人也齐人为谚曰雕龙赫言操修邹衍之术文饰之若雕镂龙文故曰雕龙赫　向曰司马相如奏大人赋天子大悦曰飃飃有凌云之气邹赫子修邹衍之术文饰之若雕镂而成龙文二人皆有此声称也】讵【善作谁】能摹暂【五臣作蹔】离之状写永诀之情者乎【翰曰虽此数贤之才不能摹写别离情状者言苦危之志不可述也】




　　文选巻十六
　　钦定四库全书
　　文选巻十七
　　梁　昭　明　太　子　萧　统　编
　　唐李善吕延济刘良张铣吕向李周翰注
　　论文
　　文赋
　　陆士衡【善曰臧荣绪晋书曰陆机妙解情理心识文体作文赋】
　　余每观才士之所【五臣无所字】作窃有以得其用【五臣无用字】心【善曰庄子尧曰此吾用心】夫其放言遣辞良多变矣【济曰遣发良实也善本无此二句文】妍【五贤】蚩好恶可得而言【善曰范晔后汉书赵壹刺世疾邪曰孰知辨其妍蚩广雅曰妍好也説文曰妍慧也释名曰蚩痴也声类曰蚩騃也然妍蚩亦皆好恶也　良曰妍美蚩恶也】每自属文尤见其情【善曰论衡曰幽思属文着记美言属缀也杜预左氏传注曰尤甚也】恒患意不称物文不逮意盖非知之难能之难也【善曰尔雅曰逮及也尚书曰非知之艰行之惟艰　翰曰体属于物患意不似物文出于意患词不及意盖非知之为难能为者实难也】故作文赋以述先士之盛藻因论作文之利害所由他日殆可谓曲尽其妙【善曰孔安国尚书传曰藻水草之有文者故以喻文焉言知之易也论语鲤曰他日又独立赵岐孟子章句曰他日异日也　向曰谓赋成之后异日观之乃委曲尽其妙道矣殆近也】至于操【错高】斧伐柯虽取则不逺若夫随手之变良难以辞逐【善作逮】盖所能言者具于此云尔【善曰毛诗曰执柯伐柯其则不逺言作之难也庄子轮扁谓桓公曰断徐则甘而不固疾则苦而不入不疾不徐得于手而应于心口不能言也有数存焉　翰曰操持也持斧伐柯虽得柯不逺而文章随手变易则难以卒辞究逐盖述之者具以后文也】伫中区以览頥【怡】情志于典坟【善曰老子曰涤除览河上公曰心居冥之处览知万物故谓之览幽通赋曰皓頥志而不倾左氏传楚子曰左史倚相能读三坟五典　铣曰伫立也中区中都也逺頥养也立志中都逺览文章养情于典坟也】遵四时以叹逝瞻万物而思纷【善曰淮南子曰四时者春生夏长秋收冬藏　济曰逝往纷多也】悲落叶于劲秋喜【善作嘉】柔条于芳春【善曰淮南子曰木叶落长年悲　良曰秋气杀万物故云劲秋也】心懔懔【五臣作凛凛】以怀霜志而临云咏世徳之骏【五臣作俊】烈诵先人之清芬【善曰怀霜临云言髙絜也説文曰懔懔寒也孔融荐祢衡表曰志怀霜雪舞赋曰气若浮云志若秋霜眇眇逺貌毛诗曰王配于京世徳作求又曰在昔先民有作铣曰眇眇长貌谓云势长逺故临之志亦长也烈美也咏当时俊美之述作诵先贤词赋之芬芳也】游
　　文章之林府嘉丽藻【五臣作藻丽】之彬彬【善曰包咸论语注曰彬彬文质相半之貌　翰曰林府谓多如林木富如府库也】慨投篇而援笔聊宣之乎斯文【善曰韩诗外传曰孙叔敖治楚三年而国霸楚史援笔而书之于防　向曰慨叹词援引也】其始也皆收视反听耽思傍讯精骛八极心游万仞【善曰收视反听言不视听也耽思傍讯静思而求之也毛苌诗传曰耽乐之久广雅曰讯问也精神爽也八极万仞言髙逺也淮南子曰八纮之外乃有八极包咸论语注曰七尺曰仞济曰谓斯文始也讯求也收视不视反听不听谓专思傍求迁转攅缉所以精驰八极心游万仞也】其致也情曈昽而弥鲜物昭晰【之热】而互进倾羣言之沥液漱【所溜】六艺之芳润【善曰埤苍曰曈昽欲明也説文曰昭晣明也扬子法言曰或问羣臣之长曰羣言之长徳言也宋曰羣非一也周礼六艺礼乐射御书数也　翰曰文情出自不明而至鲜明也情既鲜明物亦明而互进其文乃成也羣言羣书也沥液涓滴也且羣书浩汗如海之波澜不竭人为文章但倾写其涓滴而已文章亦经潄荡其芳香润泽以成之也】浮天渊以安流濯下泉而濳【侵】浸【音淫　善曰剧秦美新曰盈塞天渊之间楚辞曰使江水兮安流毛诗曰洌彼下泉浸彼苞稂　向曰谓浮心思于天泉及濯下泉者务入深逺以求文意耳潜浸流貌】于是沈辞怫【扶勿】悦若游鱼衔钩而出重渊之深【善曰怫恱难出之貌　铣曰沈辞谓沈于深邃也怫谓思未出也悦谓思微来也则若游鱼衔钩而出于重泉之深也】浮藻聨翩若翰鸟缨缴【之略】而坠曾云之峻【善曰聨翩将坠貌王弼周易注曰翰髙飞也説文曰缴生丝缕也谓缕系矰矢而以弋射　翰曰藻文也聨翩鸟飞貌谓文思将来聨翩然若翰鸟缨缴而坠自髙云之峻言速也缨纒也缴射也曾髙也】收百世【五臣作代】之阙文采千载之遗韵【善曰论语子曰吾犹及史之阙文铣曰遗韵谓古人阙而未述遗而未用者收而采之】谢朝华于已披啓夕秀于未振【善曰华秀以喻文也已披言已用也　铣曰朝华已披谓古人已用之意谢而去之夕秀未振谓古人未述之言开而用之啓开也】观古今于【善作之】须臾抚四海于一瞬【音舜　善曰髙唐赋曰须臾之间庄子老聃曰俛仰之间再抚四海之外吕氏春秋曰万世犹一瞬説文曰开阖日数摇也　向曰驰思速也瞬谓闭目之间】然后选义按部考辞就班【善曰小雅曰班次也　济曰选择义理按比而用之以为部次考摘清浊之词以就班类而缀之】抱景【善作暑】者咸叩怀响者毕【五臣作必】弹【济曰谓物有抱光景者必以思叩触之而求文理物有怀音响者必以思弹击之以发文意】或因枝以振叶或防波而讨源或本隐以之【五臣作未】显或求易而得难【善曰孔安国尚书传曰顺流而下曰防源水本也言或本之于隐而遂之显或求之于易而便得难之或为未非也　翰曰或赋咏于枝乃思发于叶或流情于波而求讨其源也或本深于隐而未至于明也或求思于易得词于难物理相推有此回转也振发防流也】或虎变而兽扰或龙见而鸟澜【善曰周易曰大人虎变其文炳也扰驯也庄子曰君子尸居而龙见大波曰澜　良曰扰乱也思壮如虎之变其文彩炳然或犹未致如兽之惊乱不知所之或得其妙则龙见而有光如水鸟防于波澜也】或妥【土果】帖而易施或岨【助举】峿【语】而不安【善曰妥帖易施貌王逸楚辞序曰义多乖异事不妥帖岨峿不安貌楚辞曰圜凿而方枘兮吾固知其鉏铻而难入帖吐恊反】罄澄心以凝思众虑而为言【善曰周易曰神也者妙万物而为言者也　向曰罄尽眇深也深原其众虑而为言也】笼天地于形内挫【作过】万物于笔端【善曰淮南子曰太一者牢笼天地也説文曰挫折也韩诗外传曰辟文士之笔端辟武士之锋端辟辩士之舌端　铣曰形文章之形也挫折挫也谓天地虽大可笼于文章形内万物虽众可折挫取其形以书于笔之端端笔锋也】始踯躅【迟緑】于燥吻【亡粉】终流离于濡翰【音寒　善曰广雅曰踯躅跢跦也郑毛诗笺云志往谓踟蹰也蹢与踯同跢跦与踟跦同苍颉篇曰吻唇两边也流离津液流貌刘公榦诗曰叙意于濡翰毛苌诗传曰濡渍也濡如娱切汉书音义韦昭曰翰笔也　翰曰踯躅不进貌亦如文词难出于口也燥干也吻唇也谓神思驰逐皆得干唇也则虽初难出于干唇终流离于濡翰谓书于纸也流离水墨染于纸貌濡染也】理扶质以立干【五臣作榦】文垂条而结繁【善曰广雅曰榦本也郑礼记注曰繁盛也　济曰质犹本根也为文之理必先扶持本根乃立其榦谓先树理次择词也故如垂条而结叶繁茂也】信情貌之不差故每变而在顔思涉乐其必笑方言哀而已叹【十声】或操觚【孤】以率尔或含毫而邈然【善曰楚辞曰情与貌其不变觚木之方者古人用之以书犹今之简也急就章曰急就竒觚论语曰子路率尔而对毫谓笔毫也王逸楚辞注曰鋭毛为毫也毛诗曰听我藐藐毛苌曰藐藐然不入　向曰差失也文之情深必见人貌故此理不失变之在顔故思乐必笑言哀则叹矣　铣曰觚木也古人用之以为笔也率尔谓文速成邈然谓文迟成也】伊兹事之可乐固圣贤之所钦课虚无以责有叩寂寞而求音【善曰春秋説题辞曰虚生有形淮南子曰寂寞音之主也　翰曰伊维也兹事谓文章也钦敬也课率也责求也文章率自虚无之中以求其象叩击无声之外而求音韵寂寞无声也】函【含】緜邈于尺素吐滂【浦皇】沛乎寸心【善曰毛苌诗传曰函含也古诗曰中有尺素书列子文挚谓叔龙曰吾见子之心矣方寸之地虚矣　良曰緜邈逺也滂沛大也虽逺者含文于尺素之上虽大者吐辞于寸心之间也素帛也古人用以书也】言恢【苦囘】之而弥广思按之而愈【善作逾】深【善曰杜预左氏传注曰恢大也　铣曰按下也以言大之则弥増其广以思下之则愈益其深也】播芳蕤之馥馥发青【五臣作清】条之森森粲风飞而猋【五臣作飇】竖郁云起乎翰林【善曰説文曰蕤草木华垂貎尔雅曰颫飖谓之猋长杨赋曰翰林以为主人　向曰文美如芳蕤之馥馥似清条之森森粲然如风飞飚立郁然如云起翰林芳蕤香飇疾风竖立也翰笔也言林者华盛貎】体有万殊物无一量纷纭挥霍形难为状【善曰淮南子曰斟酌万殊纷纭乱貎挥霍疾貎西京赋跳丸劒之挥霍　翰曰文体有变故曰万殊物类既众故曰纷纭挥霍也气色运动难説其形状也】辞程才以效伎【忌】意司契而为匠在有无而僶【泯】俛当浅深而不让【善曰众辞俱凑若程才效伎取舍由意类司契为匠老子曰有徳司契论衡曰能雕琢文章谓之史匠也毛诗曰何有何无僶俛求之论语子曰当仁不让于师　良曰程见效致伎巧司理契要匠宗也僶俛首也俛俯首也文辞见才以致巧立意以理要为宗思在有无之中或俯或仰或深或浅意务得于妙来必不让】虽离方而遯员【五臣作圆】期穷形而尽相【善曰方圆谓规矩也　向曰文之未见在于无故虽不见方圆之形终期尽物之象也相象也】故夫夸【苦华】目者尚奢惬【苦颊】心者贵当【去声善曰其事既殊为文亦异故欲夸目者为文尚奢欲快心者为文贵当惬犹快也　良曰夸目谓相夸也尚奢谓浮艳之词贵当者在于合理故惬心也】言穷者无隘【乌介】论达者唯旷【善曰其言穷贱者立説不泥湫隘也其论通达者发言唯存放旷也铣曰言穷事者无隘狭论通达者唯尚放旷此作者之用思也】诗縁情而绮靡赋体物而浏【溜】亮【善曰诗以言志故曰縁情赋以陈事故曰体物绮靡精妙之言浏亮清明之称也　翰曰诗言志故縁情赋象事故体物】碑披文以相质诔纒緜而凄怆【善曰碑以叙徳故文质相半诔以陈哀故纒緜凄怆　济曰诔叙哀情故纒緜意密而凄怆悲心也】铭博约而温润箴顿挫而清壮【善曰博约谓事博文约也铭以题勒示后故博约温润箴以讥刺得失故顿挫清壮　铣曰博谓意深约谓文省箴所以刺前事之失者故须抑折前人之心使文清理壮也顿挫犹抑折也】颂优游以彬蔚【郁】论精微而朗畅【善曰颂以襃述功美以辞为主故优游彬蔚论以评议臧否以当为宗故精微朗畅包咸论语注曰彬彬文质相半之貎楚辞曰郁结纡轸汉书音义曰畅通也　向曰颂以歌颂功徳故须优游纵逸而华盛也彬蔚华盛貎论者论事得失必须精审微密明朗而通畅于情】奏平彻以闲雅説【施汭】炜【于鬼】煜【于劫切善作】而谲【古穴】诳【矩况反　善曰奏以陈情叙事故平彻闲雅説以感物为先故炜煜谲诳　翰曰奏事帝庭所以陈叙情理故和平其词通彻其意雍容闲雅此焉可观説者辨词也辩口之词明晓前事诡谲虚诳务感人心炜煜明晓也】虽区分之在兹亦禁邪【似嗟】而制放要辞达而理举故无取乎冗【五臣作宂如勇切】长【伫亮反善曰论语子曰辞达而已矣文颍汉书注曰冗散也良曰诗赋碑诔铭箴颂论奏说其体各殊故区分在兹禁邪谓禁浮艳制放谓制抑踈遗必须词达其意理以举事不在烦多冗长谓烦多也】其为物也多姿其为体也屡迁【善曰万物万形故曰多姿文非一则故曰屡迁琴赋曰既丰曕以多姿周易曰为道也屡迁　向曰文体非一故云多姿姿质也未妥帖故屡迁也】其防意也尚巧其遣言也贵妍暨【其噐】音声之迭代若五色之相宣【善曰言音声迭代而成文章若五色相宣而为绣也尔雅曰暨及也又曰迭更也论衡曰学士文章其犹丝帛之有五色之功杜预左氏传注曰宣明也　铣曰出言崇美也妍美也　翰曰暨至也音声谓宫商合韵也至于宫商合韵递相间错犹如五色文彩以相宣明也】虽逝止之无常固﨑【绮】锜【拟】而【五臣作之】难便【善曰言虽逝止无常唯情所适以其体多变固﨑锜难便也﨑锜不安貌楚辞曰嵚岑﨑锜济曰逝往也谓思虽难往止上下无常固知安之难为便也便宜也】苟达变而识【五臣作相】次犹开流以纳泉【善曰言其易也　铣曰思之通变相次而至如泉入水泯然相合也】如失机而后防恒操末以续颠【五臣作巅　善曰言失次也】谬黄之秩序【善作祑叙】故淟【他见】涊【奴见】而不鲜【善曰言音韵失宜类绣之黄谬叙故淟涊垢浊而不鲜明也礼记曰朱緑黄之以为黼黻文章楚辞曰切淟涊之流俗王逸曰淟涊垢浊也　良曰如思虑失机而后防合则常持尾续首莫能见成错谬黄之次序也淟涊不鲜明也操持也末尾巅首也秩次也】或仰偪【善逼】　于先条或俯侵于后章【善曰广雅曰条科条也　向曰谓思之俯仰前后不安故或偪换先成之条例或侵改后次之章句谓未安也】或辞害而理比或言顺而义妨【善曰周易曰比辅也説文曰妨害也　翰曰辞害谓音韵不便也然于理次比亦合于宜言虽顺美于义理复有妨也】离之则双美合之则两伤考殿【当练】最于锱铢【殊】定去留于毫芒【音亡　善曰汉书音义曰下功曰殿上功曰最郑礼记注曰八两为锱汉书曰黄钟之一籥容十二百黍重十二铢然百黍重一铢也荅賔戯曰鋭思毫芒之内音义曰芒稻芒毫毫　铣曰谓语各有所宜　济曰锱铢秤两也毫细毛也皆至防小者也谓作文之时考练辞句之上下秤两舍之取之在于细小之间然后着之于文】苟铨衡之所裁固应绳其必当【善曰言铨衡所裁苟有轻重虽应绳墨须必除之声类曰铨所以称物也七全切汉书曰衡平也平轻重也尚书曰惟木从绳则正庄子曰匠石治木者直者应绳　翰曰若秤平辞句而裁制文章则应绳墨而相当也】或文繁理富而意不指适极无两致尽不可益立片言而【五臣作以】居要乃一篇之警策虽众辞之有条必待兹而效绩【五臣作勣】亮功多而累寡故取足而不易【善曰言其理既极而无两致其言又尽而不可益以文喻马也言马因警策而弥骏以喻文资片言而益明也论语子曰片言可以折狱曹子建应诏诗曰仆夫警策郑周礼注曰警勑戒也必待警策之言以效其功也鲁语公父文伯之母曰男女效绩愆则有辟也言其功既多为累盖寡故以取足而不改也　良曰适中也谓文意不中于所指之事但繁文富理而已至于穷极之际竟不能便于指适矣文之终篇又不可増益其辞但立片善之言以居要节乃能为警策故虽众辞已有条序也必待此警防而效功勣也信功多而累句亦少故可自取足于一篇亦不可改易也警驱动貌防可以击马者谓片善之言光益一篇亦犹以策击马得其警动也】或藻思绮合清丽芊【善作千】眠炳若缛【蓐】绣凄若繁必所拟之不殊乃闇合乎曩篇虽杼【除虑】轴于予怀怵他人之我先苟伤廉而愆义亦虽爱而必捐【善曰千眠光色盛貌説文曰缛繁彩色也又绣五色彩备也蔡邕琴赋曰繁既抑雅音复扬尔雅曰曩久也谓久旧也杼轴以织喻也虽出自已情惧他人先已也毛诗曰杼轴其空必捐言必去之也王逸楚辞注曰不受曰亷説文曰捐弃也　济曰绮合如绮防之合文章也芊眠盛貎五色备曰缛音韵合和故若繁之声所作篇目或不殊古人之则辞句闇合于古篇者虽经杼轴惧他人先我而为此乃苟且之道有伤亷耻复违于义心故虽爱之必须捐之也】或苕发颖竖离众絶致形不可逐响难为系块孤立而特峙非常音之所纬心牢落而无偶意徘徊而不能揥【五臣作禠音雉　善曰苕草之苕也言作文利害理难俱美或有一句同乎苕发颖竖离于众辞絶于致思也孙卿子曰蒙鸠为巢系之苇苕小雅曰禾穗谓之颖鹖冠子曰影之随形响之应声言方之于影而形不可逐譬之于声而响难系也文之绮丽若经纬相成言一句既佳块然立而特峙非常音之所能纬也牢落犹辽落也言思之心牢落而无偶揥之意徘徊而未能也蔡邕瞽师赋曰时牢落以失次咢蹇而阳絶説文曰揥取也他狄切恊韵他帝切或为禘禘犹去也　向曰谓思得妙音辞若苕草华发颖禾秀竖与众辞离絶致于精理形响难为追系块孤貌特峙峻也纬经纬言非平常之言所能经纬然有此一句之妙而心失次旁求偶对未称所心意之徘徊不能禠舍其妙苕草华也颖禾秀也牢落心失次貌】石韫玉而山晖水怀珠而川媚彼榛【仕申】楛【户】之勿翦亦蒙荣于集翠缀下里【五臣作俚】于白雪吾亦【五臣有以字】济夫所伟【子贵反恊韵　善曰虽无佳偶因而留之譬若木石之藏珠玉山川为之辉媚也孙卿子曰玉在山而木润渊生珠而崖不枯诗榛楛济济郭璞山海经注曰榛小栗枯木可以为箭言以此庸音而偶彼嘉句譬以下里鄙曲缀于白雪之髙唱吾虽知美恶不伦然且以益夫所伟也宋玉对楚王问曰客有歌于郢中者其始曰下里宋玉笛赋曰师旷为白雪之曲説文曰伟犹竒也　铣曰谓上佳句虽无耦对在众辞之中如石藏美玉山必有光水含明珠川则有媚如榛楛不翦亦有荣色攅集成郁然之青也犹下里之词缀白雪之曲知其美恶虽殊亦足济其所美也榛楛皆木名翠青也下里鄙辞也白雪髙曲也伟美也】或托言于短韵对穷迹而孤兴俯寂寞而无友仰寥廓而莫承譬偏之独张含清唱而靡应【善曰短韵小文也言文小而事寡故曰穷迹迹穷而无偶故曰孤兴言亊寡而无偶俯求之则寂寞而无友仰而应之则寥郭而无所承言累句以成文犹众之成曲今短韵孤起譬偏之独张之独张含清唱而无应韵之孤起蕴丽则而莫承也毛苌诗传曰靡无也应于兴切　翰曰穷迹谓幽穷之处思虑特起俯入于寂寞仰游于寥廓寻求文辞辞无遂志志无所承如偏独张清曲无应也友志也唱曲之通称也】或寄辞于瘁音言徒靡而弗华混妍蚩而成体累【去】良质而为瑕【善曰班固汉书赞纎微憔悴之音作而民思忧薛君韩诗章句曰靡好也妍谓言靡蚩谓瘁音既混妍蚩共为一体翻累良质而为瑕也郑礼记注曰瑕玉之病也胡加切　向曰瘁音谓托咏于鄙物也言徒侈靡而不华丽混同美恶实累风雅之道如玉之有瑕也良质谓风雅也瑕谓玉病也】象下管之偏疾故虽应而不和【善曰言其音既瘁其言徒靡类乎下管其声偏疾升歌与之间奏虽复相应而不和谐杜预左氏传注曰象类也礼记曰升歌清庙下管象武王肃家语注曰下管堂下吹管象武舞也　向曰堂上歌鹿鸣堂下吹下管管声疾与鹿鸣雅声不相和叶故此文象之也】或遗理以存异徒寻虚而【善作以】逐防言寡情而鲜【上声】爱辞浮漂而不归【五臣作頥】犹么【于遥】而徽急故虽和而不悲【善曰漂犹流也不归谓不归于实説文曰幺小也许慎淮南子注曰鼓琴循谓之徽　翰曰托思于物必有至情爱好之者然后形之于言也若遗其理要存于小异务为虚饰以逐微细言而寡情情复少爱则浮辞漂荡不归于事实矣亦由小而调急虽声和谐则躁烈而不悲也岂如缓调静雅而悲声可闻乎徽调也】或奔放以谐合务嘈【曹】囋【才曷】而妖冶徒悦目而偶俗固声高【善作高声】而曲下寤防露与桑间又虽悲而不雅【善曰埤苍曰曹啈声貎啈与囋及囐同张衡舞赋曰既娱心以悦目广雅曰耦谐也耦偶古字通防露未详一曰谢灵运山居赋曰楚客放而防露作注曰楚人放逐东方朔感江潭而作七谏然灵运有七谏有防露之言遂以七谏为防露也礼记曰桑间濮上之音亡国之音也郑曰濮水之上地有桑间先亡国之音于此水上　济曰嘈囋浮艳声或有奔驰放纵其思以求和合务成嘈囋之声以为美丽悦目偶俗而已此声之虽髙而曲下者乃觉防露之雅乐桑间濮上亡国之音虽悲而不雅也谓为文不可苟徒悦目偶俗而已须穷妙理者也谐和也妖冶美丽也寤觉也】或清虚以婉约每除烦而【五臣作以】去滥阙大羮之遗味同朱之清汜虽一唱而三叹固既雅而不艳【善曰左传君子曰臣除烦而去惑言作文之体必须文质相半雅艳相资今文少而资多故既雅而不艳比之大羮而阙其余味方之古乐而同清汜言质之甚也余味谓乐羮皆古不能备其五声五味故曰有余也礼记曰清庙之瑟朱而防越一唱而三叹有遗音者矣大飨之礼大不和有遗味者矣郑曰朱练朱也练则声浊越瑟底孔尽防之使声迟唱发歌句者三叹三人从而叹之大肉湆不调以盐菜也遗犹余也然大羮之有余味以为古矣而又阙之甚之辞也　良曰文有专尚清约而质朴者则如大不和五味同朱之清音也大肉汁清庙之瑟朱而声淡雅奏于清庙一人唱之三人从而叹之此雅而不艳也】若夫丰约之裁【去声】俯仰之形因宜适变曲有防情【善曰广雅曰约俭也毛苌诗传曰适之也楚辞曰结微情以陈辞説文曰微妙也　铣曰丰约文质也裁制也俯仰谓上下也因其所宜逐便而变则委曲而有防情谓文质相兼也】或言拙而喻巧或理朴【五臣作朴】而辞轻或袭故而弥新或防浊而更清【善曰孔安国尚书传曰袭因也礼记曰明王以相防郑曰防因述也　向曰皆谓文质今古相半也朴质防洄也有袭故事而意乃新者有因言之浊而更清也】或览之而必察或研之而后精譬犹舞者赴【五臣作趁】节以投袂歌者应而遣声【善曰王粲七释曰邪睨鼓下亢音赴节左氏传曰投袂而起杜预曰投振也　翰曰谓或初览而察见其妙有研味久而后知精美　铣曰文入妙理譬如善舞者趁节举袖善歌者与相应遣合其声如一也投举袂袖也】是盖轮扁【蒲典】所不得言亦【五臣作故】非华説之所能精【善曰王充论衡曰虚谈竟于华叶之言无根之深安危之际文人不与徒能华説之效　良曰轮扁古之善斵轮者齐桓公堂上读书扁曰读此何为唯得古人之糟粕耳臣斵轮经今七十载矣徐则甘而不固疾则苦而不入各得之心应之于手而口不能传凡发言不能成功者谓之华説也文章之妙故非此辈所能精察而言也】普辞条与文律良予【善作余】膺之所服【善曰尚书帝曰律和声孔安国曰律六律也礼记子曰回得一善则拳拳服膺不失之矣　济曰普见文章之条流及与音律实我心之所服翫也膺胸也】练世情之常尤识前修之所淑【善曰纒子董无心曰罕得事君子不识世情尤非也楚辞曰蹇吾法夫前修兮非时俗之所服淑善也　翰曰尤过也前修者前贤也淑美也练简时人之常过乃识前贤之所美也】虽濬发于巧心或受防【五臣作嗤】于拙目【善曰言文之难不能无累虽复巧心濬发或于拙目受嗤防笑也防与嗤同　向曰濬深嗤笑也谓作文者虽深发巧思或与拙者见而笑之言其不知音也】彼琼敷与玉藻若中原之有菽同橐籥之罔穷与天地乎并育【善曰琼敷玉藻以喻文也毛诗曰中原有菽庶人采之毛苌曰菽藿也老子曰天地之间其犹橐籥乎河上公曰橐籥中空虚故能育声气也王弼曰橐排橐籥乐噐橐音托籥音药　铣曰琼敷玉藻谓文章妙句其为无限若中原有菽采之则有同天地之气无穷并育于中也菽豆叶也橐籥天地间气也罔犹无也】虽纷蔼于此世嗟不盈于予【五臣作手】掬【善曰毛诗曰终朝采緑不盈一掬毛苌曰緑王蒭两手曰掬　翰曰纷蔼谓繁多也文华之词虽繁多于人世嗟揽之不满于手掬也】患挈【苦结】瓶之屡空病昌言之难属【之欲】故踸【勑锦】踔【勑角】于短韵放庸音以足【子喻】曲【善曰左氏传曰虽有挈瓶之智守不假噐论语曰囘也屡空尚书帝曰禹亦昌言王逸楚辞注曰属续也广雅曰踸踔无常也今人以不定为踸踔不定亦无常也庄子曰防谓蚿曰吾以一足踸踔而行尔无如矣尔雅曰庸常也　济曰挈瓶小噐也谓小智之人才思屡空也昌当属缀也踸踔迟滞也短韵小篇也言迟滞于小篇放情常音务添足曲声也文有音韵故通称曲也】恒遗恨以终篇岂怀盈而自足【善曰荅賔戏曰孔终篇于西狩　向曰谓不工文者终篇常有遗恨恨未尽佳境岂有知盈满之分而以为自足也】惧蒙尘于叩缶【方负】顾取笑乎鸣玉【善曰缶瓦噐而不鸣更防之以尘故取笑乎玉之鸣声也文子曰防尘而欲无昧不可得也李斯上书曰击瓮叩缶　良曰玉谓玉磬谓不工文者若防昏尘之中以叩击瓦噐必取笑于鸣玉之人耳】若夫应感之防通塞之纪来不可遏去不可止藏若景灭行犹响起方天机之骏利夫何纷而不理【善曰周易曰不出户庭知通塞也庄子曰其来不可却其去不可止枚乗上书曰景灭迹絶王命论曰趣时如响起庄子蚿曰今予动吾天机司马彪曰天机自然也　翰曰用情有应感于防合之地者通塞于纲纪之所者则思来不可遏而拒之思去不可止而留之非人力所致也思之将藏若形影之灭没也将行如音响之动也比之天机骏利何乱不理也天机自然之性也纷乱也】思风发于胸臆言泉流于唇齿纷葳【威】蕤【而惟】以馺【素合】遝【徒合】唯毫素之所拟文徽徽以【五臣本作而】溢目音泠泠而盈耳【善曰论衡曰吾言潏渥而泉出封禅书曰纷纶委蕤毫笔也纂文曰书缣曰素扬雄书曰赍细素四尺廷笃仁孝论曰焕乎烂兮其溢目也论语曰洋洋乎盈耳哉　向曰思之发也如风起激于胸臆言之出也如泉之涌动于唇齿矣纷葳蕤盛美貌馺遝壮貌皆注于毫素之上徽徽溢目文章盛也泠泠盈耳音韵清也毫笔也素帛也】及其六情底滞志往神留兀若枯木豁若涸流【善曰春秋孔演图曰诗含五际六情絶于申宋均曰申申公也仲长子昌言曰喜怒哀乐好恶谓之六情国语曰夫人气纵则底底则滞韦昭曰底着也滞废也庄子曰形固可使如枯木心固可使如死灰涸水尽也　济曰志往神留谓志思往而神留也兀若枯木思不动也豁若涸流思之竭也谓豁然空虚涸而无水】览【善作揽】营魂以探赜顿精爽而【善作于】自求理翳翳而愈【五臣作逾】伏思轧轧【乌入切善作乙乙】其若抽【善曰楚辞营魂而升遐周易曰探赜索隐钩深致逺左氏传栾祁曰心之精爽是谓魂魄孟子曰使自求之方言曰翳奄也乙抽也乙乙难出之貌説文曰阴气尚强其出乙乙然乙音轧新论曰桓谭尝欲子云学赋子云曰能读千赋则善为之矣谭慕子云之文尝精思于小赋立感发病弥月瘳子云説成帝祠甘泉诏雄作赋思苦困倦小卧梦五藏出外以手收而内之及觉病喘悸少气士衡与弟书曰思苦生疾　济曰营谓心府中也观览心腑与魂魄探赜文理顿蓄精爽而求之思逾伏而不发情若抽而不出翳翳暗貌轧轧难进也】是故【善作以】或竭情而多悔或率意而寡尤【善曰左氏传赵武曰范防言于晋国竭情无私淮南子曰人轻小害至于多悔论语子曰言寡尤行寡悔包曰尤过也　翰曰或声竭情思而犹不佳故多悔或率意而理亦通故少过】虽兹物之在我非余力之所戮【音留恊韵】故时抚空怀而自惋【晼】吾未识夫开塞之所由也【善无也字　善曰国语曰勠力并力也力周切开谓天机骏利塞谓六情底滞　翰曰虽文在我心实难勠力所致惋怨也故时抚怀自怨我亦未识文章开塞之所由言至难也】伊兹文之为用固众理之所因恢【苦囘】万里使无阂通亿载而为津俯贻则于来叶仰观象乎【五臣作于】古人【善曰法言曰着古昔之昏昏传千里之忞忞者莫如书李轨曰昬昬目所不见忞忞心所不了小雅曰阂恨也幽通赋曰终保已而贻则尚书曰予恐来世又曰予欲观古人之象　良曰伊推也惟此文之为用固乃考众妙之理所因而成使广大万里以为一也通文章之津梁使得达也遗法则于来出是见古人之象也恢大亿逺贻遗也】济文武于将坠宣风声于不泯【弥邻反　善曰论语子贡曰文武之道未坠于地尚书毕命曰章善瘅恶树之风声毛诗曰靡国不泯毛苌曰泯灭也　良曰济文武之道使不坠于地宣畅风俗申于颂声至于不泯灭也】涂无逺而不弥理无微而不纶配霑润于云雨象变化乎鬼神【善曰法言曰弥纶天地之事记文明逺者莫如书周易曰易与天地凖故能弥纶天地之道王肃曰弥纶纒裹也论衡曰山大者云多泰山不崇朝而雨天下然则贤圣有云雨之智彼其吐文万牒以上贾子曰神者变化而无所不为也　翰曰文经天地故无逺不弥无防不纶文徳可以养人故配霑润于云雨出幽入微故象变化乎鬼神】被金石而徳广流管而日新【善曰金钟鼎也石碑碣也言文之善者可被之金石施之乐章吴越春秋乐师谓越王曰君王徳可刻之于金石声可托之于管弦毛诗序曰汉广徳广所及也周易曰日新之谓盛徳也　翰曰辞韵流于金石管弦之声君王徳广而不衰故曰日新】
　　音乐【善曰乐记曰凢音之起由人心生也心之动物使之然也感于物而动故形于声声相应故生变变成方谓之音比音而乐之及干戚羽旄谓之乐注曰方犹文章也又曰声成文谓之音】
　　洞箫赋【善曰如淳汉书注曰洞箫箫之无底者释名曰箫肃也言其声肃肃然大者二十三管长三尺四寸小者十六管一名籁汉书曰元帝为太子嘉襃所为洞箫颂令后宫贵人皆诵读之】
　　王子渊【善曰益州有金马碧鸡之宝使襃祀焉于道病卒　济曰汉书云王襃字子渊蜀人也益州刺史王襄荐于宣帝仕为谏议大夫襃以箫音响清肃故为此赋洞者通也言其无底上下相通故曰洞箫】
　　原夫箫干【五臣作榦】之所生兮于江南之丘墟洞条畅而空节兮标敷纷以扶踈【五臣作防　善曰广雅曰原本也江图曰慈母山此山竹作箫笛有妙声丹阳记曰江宁县慈母山生箫管竹王襃赋云于江南之丘墟即此处也自伶伦采竹蠏谷后见此竒故歴代常给乐府而呼鼓吹山干小竹也条畅条直通畅也宋玉笛赋曰竒条异干罕节简支敷纷茂盛扶踈四布也　向曰洞通条长畅达罕希标立也敷纷茎多貌扶踈叶密貌谓作箫之竹干生于江南之山而通长畅达而希节立茎敷纷而华密扶踈也】徒观其旁【五臣作傍去声】山侧兮则岖【区】嵚【钦】岿【丘轨】﨑倚【蚁】迤【五臣作陀以此切】防【靡】诚可悲乎其不安也【善曰皆山险峻之貌迤防邪平之貌　向曰言竹傍山侧而生也余皆山势险峻长连貌　良曰悲其生于危地常不安也】弥望傥莾聨延旷荡【五臣作荡】又足乐乎其敞闲也【善曰傥莽旷荡寛广之貌傥他朗切敞大貌　铣曰皆竹相连广大貌　翰曰乐其枝叶相荫其山高敞其地幽闲】托身躯于后【五臣作厚】土兮经万载而不迁【善曰左氏传晋大夫谓秦伯曰君履后土而戴皇天铣曰谓其自然生故久不迁灭】　吸至精之滋熈兮禀苍色之润坚【善曰周易曰精气为物滋润悦也孔安国尚书传曰禀受也周易曰震为苍筤竹也济曰谓竹吸含天地至精之气滋熈有光色也禀青光有鲜润真坚之色】感阴阳之变化
　　兮附性命乎皇天翔风萧萧而迳其末兮回江流川而溉其山【善曰孙卿子曰阴阳大化周易曰四时变化风赋曰翺翔乎激水之上荆轲歌曰风萧萧兮易水寒説文曰溉犹灌也　翰曰萧萧竹声貎风之迳路翔于竹梢上回流之水溉灌其山下也末梢头也】扬素波而挥连珠兮声礚礚【苦盖】而防【五臣作注】渊【善曰汉武帝秋风辞曰横中流兮扬素波杜预左　传注曰挥湔也音賛説文曰注灌也防与注古字通　向曰素白挥动也礚礚水潄石声渊深也江水流于山下飞扬白波而动浪沫如连珠声潄石而注深处也】朝露清泠而陨其侧兮玉液浸【侵】润【五臣作潭音滛】而承其根【善曰説文曰液津也夷石切济曰清泠露貌陨坠也玉液清泉也浸潭流貌】孤防寡鹤【五臣作鹄】娯优乎其下兮春禽羣嬉【五臣作翺】翔乎其顚【五臣作巅　善曰説文曰嬉乐也　铣曰其下谓水中嬉游也其颠谓竹上也】秋蜩【条】不食抱朴而长吟兮猨悲啸搜索乎其间【善曰尔雅曰蜩蛝蜩方言曰楚谓蝉为蜩家语子夏曰蝉饮而不食抱音附苍颉篇曰朴木皮也上林赋曰猨素雌搜索往来貌搜所求切索所白切　良曰蜩蝉也】处幽隐而奥【五臣作屏】兮密漠泊【五臣作上浦百切下音陌】以【五臣作勑鳞切】猭【勑縁反善曰广雅曰奥藏也説文曰屏蔽也与屏同密貌猭相连延之貌漠与同泊与同　向曰奥深僻也谓竹处于幽深隐僻之处猭密而相连貌】惟详察其素体兮宜清静而弗諠幸得諡为洞箫兮防圣王之渥恩可谓惠而不费兮因天性之自然【善曰方言曰素本也諡号也实二切论语子曰因人之所利而利之斯不亦惠而不费乎家语孔子曰噐用陶匏以天地之性也万无可以称之者故其自然之体　翰曰详审也素谓幽素之体处清静之地而宜其不喧也渥泽也谓君王采而用之因天性之质而为声韵则惠而不费也】于是般【班】匠施巧防襄【善作妃】准法【善曰墨子曰公输为云梯郑曰般伎巧者庄子曰匠石之齐见栎社树匠伯不顾司马彪曰匠石字伯尚书帝曰防命汝典乐教胄子妃未详也　铣曰般匠古之巧匠令施巧而作箫也防乐官也襄师襄也善音律谓准度箫之法则也】带以象牙掍【胡本】其防合【善曰带犹饰也方言曰掍同也言以象牙饰其防合之际言巧密也　济曰饰之象牙同于防合之处】锼【色邹】镂离洒【所冝】绛唇错杂【善曰离洒锼镂之貌绛唇谓箫孔以朱饰之　向曰锼镂雕之为文离洒文貌绛朱也唇口也以朱饰其吹口而错杂其文彩】邻菌【去筠】缭纠罗鳞【五臣作鳞罗】防猎【善曰言箫之形也邻菌缭纠相着貌如罗鳞布列也捷猎参差也良曰并竹管相连绕貌如鱼鳞罗列】胶致【直吏】理比【鼻】挹【邑】抐【女立】防防【五臣作防捻上于颊切下奴叶切　善曰胶致理比言细密也挹抐擫防言中制也　翰曰胶致理比谓竹细密相次貌挹抐擫捻手执之貌】于是乃使夫性昧之宕【徒浪】冥生不覩天地之体势闇于白黒之貎形【善曰性昧宕冥谓天性闇昧过于幽也説文曰宕过也生初生也淮南子曰夫盲者不能别昼夜分白黑矣　铣曰性昧之宕冥谓盲人也昧冥暗也宕大也目不见天地白黑之体也】愤伊郁而酷【五臣作□奴谷切】愍眸子之防精寡所舒其思虑兮专发愤乎音声【善曰郑礼记注曰愤怒气充实也伊欝不通酷犹甚也苍颉篇曰忧貌赵岐孟子注曰眸子目瞳子也论语子曰发愤忘食　铣曰愤怒忧积惜瞳子之无精光而舒展其思虑乃专心音声乃至妙理也伊郁愤怒貌酷忧积貌愍惜也】故吻【无粉】吮【词兖】值夫宫商兮和纷离其匹溢形旖旎【五臣作猗抳上音倚下文绮切】以顺吹【去】兮瞠【勅真】防【含】防【胡】以纡郁【善曰言口吻所吮皆遇宫商纷离匹溢声四散也説文曰吮也言箫声既发形旖旎以随之汉书音义张揖曰旖旎犹阿那也説文曰顄頥也择名曰防咽下垂也言气之盛而防防类瞠也楚辞曰郁结纡轸王逸曰纡曲也防与顄同　铣曰吻口吮吸也盲者专心故以口吸皆值合声韵而有和乐猗抳曲身貌防防纡郁怒貌肓者屈曲其形随顺势吹声而其貌如含瞠怒焉】气旁迕以飞射兮驰散涣以逫【知律】律【善曰旁迕言气竞旁出递相逆迕也飞射迅疾也散涣分布也逫律迟貌　向曰迕触也吹者之气音声触飞射而闻于逺也散涣声分布貌逫律和貌也】趣从【五臣作趋纵】容其勿述兮骛合遝【徒合】以诡谲【善曰勿述无所逆误之貌合遝盛多貌封禅书竒物谲诡诡谲犹竒怪也　翰曰述逆骛走也谓声趋走纵容而和无所乖逆合遝繁被而多竒异也诡谲竒异】或浑沌而潺湲兮猎【五臣作猎力合切】若枚折或漫衍而骆驿兮沛【浦具】焉竞溢【五臣作轶音迭善曰浑沌不分之貌杂字曰潺湲水流貌猎声也枚折似枚之折也毛苌诗传曰枚干也漫衍流溢貌骆驿相连延貌沛多貌　良曰声或有浑沌繁杂而不分而潺湲如清流之声者又猎然如木枝摧折或漫衍骆驿而不絶沛然竞轶而度也猎木折声枚木枝也沛多貌轶度也】惏【凛】栗密率掩以絶灭防【皈】霵【助立】晔踕【五臣作防于辄切】跳【徒雕】然复出【善曰惏栗寒貌风赋曰防凄惏栗密率安静也掩止息貌防霵晔众声疾貌説文曰跳跃也霵或为防　翰曰惏栗声清爽貌清爽安静声掩然如将絶灭而众声复起跳跃而复出也防霵众声也防声复起也】若乃徐听其曲度兮防察其赋歌啾咇【必】防【子逸】而将吟兮行鍖【丑锦】銋【昵凛】以和啰【善曰亷亦察也啾众声也咇防声出貌行犹且也胡庚切鍖銋声不进貌龢啰相杂貌　向曰缓听节度谨察曲之名目则繁多而将吟且舒缓以相应也徐缓亷谨也赋歌作曲之通称也啾咇防声繁多貌行且也鍖銋舒缓也】风鸿【五臣作洪胡贡切】洞而不絶兮优娆娆【绕】以婆娑【素何反　善曰鸿洞相连貌娆娆柔弱也婆娑分散貌　翰曰风吹其声相连不絶而优游柔雅分散也娆娆柔雅貌】翩緜连【五臣作聨】以牢落兮漂乍弃而为他【善曰説文曰漂浮也芳妙切他谓竒声也言弃其旧制而为竒声　良曰声飞扬而相连或牢落希踈也漂然尽散也弃旧曲将为异声他异也】要复遮其蹊径兮与讴謡乎相龢【善曰讴謡已发箫声于其蹊径要复而遮之与之相和也龢古和字　铣曰要复犹伺也谓箫曲伺歌者发声如遮其道路而与之相和合其音律也蹊径道路讴謡词也】故听其巨音则周流泛【五臣作泛】滥并包吐含【乎暗】若慈父之畜子也【善曰韩诗曰夫为人父者必怀慈仁之爱以畜养其子也向曰闻其大音周流泛滥而广逺并包众声吐含和乐乃如慈父之于子也包含仁爱以养之吐义方以教】
　　【之巨大畜养也】其妙声则清静厌防【五臣作□音翳】顺叙卑迖【他戾】若孝子之事父也【善曰妙声声之微妙也厌安静貌曹大家烈女传注曰防深邃也字林曰迖滑也翰曰其妙声则清和安畅节度无违穆然如孝子之事亲也】科条譬类诚应义理澎【普宏】濞【普秘】慷慨【五臣作沆瀣上胡郎切下胡界切】一何壮士优柔温润又似君子【善曰澎濞波浪相激之声説文曰慷慨壮士不得志于心也大戴礼曰优之柔之礼记曰温润而泽仁　济曰科条名目也谓其声曲所以比类至诚必有感应于义理者谓下文壮士君子之事　铣曰澎濞沆瀣勇烈声也】故其武声则若雷霆輘【力耕】輷【呼萌】佚豫以沸渭【善作字　善曰輘輷大声也埤苍曰沸防不安貌沸或为防扶味切防音谓　良曰佚豫声疾貌沸渭声踊跃不定貌】其仁声则若颽【五臣作凯】风纷披容与而施惠【善曰吕氏春秋曰南方曰颽风颽风长物故曰施惠容与寛裕之貌也向曰颽风南风也温和而养万物故云施惠纷披容与和缓也】或杂遝以聚敛兮或拔【蒲木】榝【苏木】以奋弃【五臣作弃善曰杂遝众多貌拔摋分散也何休公羊传注曰侧手击曰摋也　翰曰声或众多如相聚或分散奋迅如弃深也】悲怆怳以恻惐【域】兮时恬淡以绥肆【善曰楚辞曰怆怳懭恨兮恻惐伤痛也广雅曰恬静也説文曰淡安绥迟也王肃尚书注曰肆缓也　济曰悲声闻则怆怳恻惐而伤感也时或恬淡而安纵也绥安肆纵也】被淋【林】洒【离】其靡靡兮时横溃以阳遂【善曰孔安国尚书传曰被及也淋洒不絶貌靡靡细好也横溃旁决貌阳遂清通貌言其声或盛壮而细密时复横溃而清通也郑周礼注曰阳清也又礼记注曰遂达也　铣曰忽如水流之纵横溃乱复有清阳之音以通达也淋洒水流声靡靡流貌】哀悁悁【乌】之可怀兮良醰醰【徒南】而有味【善曰毛诗曰中心悁悁説文曰忧烦悁挹忧貌又曰醰甜同长味也　良曰哀声则若烦挹在怀醇浓而有味也悁悁烦挹也醰醰醇浓也】故贪饕【土刀】者听之而防隅兮【五臣无兮字】狼戾者闻之而不怼【音坠　善曰尚书曰贪防日钦孔安国曰贪饕急防礼记曰懦者有砥砺防隅战国防曰张仪云赵王狼戾无亲尔雅曰怼怨也向曰贪财之人听此和雅之声则去贪而不怨盖乐感人情也贪财曰饕隅分也狼戾恶性也】刚毅彊【五臣作暴】反仁恩兮啴【叹】唌【诞】逸豫戒其失【善曰字书曰古文暴字也啴逸豫舒缓之貌　向曰杀敌为果致果为毅此人闻和雅之音乃反为仁恩之情也舒缓之声戒人之过失】钟期牙旷怅然而愕立【善无立字】兮杞梁之妻不能为其气【善曰列子曰伯牙善鼔琴钟子期善听左氏传曰师旷侍于晋侯杜预曰师旷晋乐太师字书曰愕惊也琴操曰杞梁妻叹者齐邑芑梁殖之妻所作也殖死妻叹曰上则无父中则无夫下者无子将何以立吾亦死而已援琴而鼓之曲终遂自投水而死芑与杞同也济曰谓其闻箫皆怅然而惊言此箫声虽杞妻之感深亦不能为其气调也】师襄严春不敢
　　窜其巧兮浸【浸】淫叔子【五臣有兮字】逺【去声】其类【善曰家语曰孔子学鼔琴于师襄七略有庄春言琴宋玉笛赋曰于是天旋少阴白日西靡命严春使叔子浸淫犹渐冉相亲附之意也毛苌诗传曰昔顔叔子独处于室隣之妇又独处室夜暴风雨至屋坏妇人趍而至叔子纳之而使执烛放于平旦蒸尽摍屋而继之自为避嫌不审矣赵岐孟子章句曰放至也方往切　铣曰窜措也师襄严春皆古之善鼔琴者闻箫皆不敢措其巧妙浸淫叔子古之知音人闻洞箫之妙声亦去而逺之莫能比类于古者也】嚚顽朱均惕复慧兮桀跖【之石】鬻博儡【卢罪】以【善无以字】顿顇【五臣作悴　善曰左氏传富辰曰心不则徳义之经为顽口不道忠信之言为嚚史记曰尧子丹朱不肖舜子商均亦不肖桀夏桀也跖盗跖也庄子曰施及三王天下大骇矣下有桀跖上有曽史鬻夏育也古字同博申博也未详其始陆机夏育賛曰夏育之猛千载所希申博角勇临雒奋椎儡羸疾貌顇即愁悴也　翰曰嚚舜母也顽舜父也鬻鬻拳楚之强勇人也博朱博汉之侠士也惕惊儡败坏也谓箫之妙音感此嚚顽不肖彊侠之类皆惊复得明慧败坏恶性顿折而困悴矣】吹参差而入道徳兮故永御而可贵【善曰楚辞曰吹参差兮谁思王逸曰参差洞箫　良曰参差箫曲名感化之道广故云入道德也永长也御犹服用也】时奏狡弄则彷徨翺翔或留而不行或行而不留【善曰言逝止无常狡急也防小曲也　铣曰奏者作乐之总号奏勇曲乃回旋飞声去留不常也狡勇也防曲也】愺【草】恅【老】澜漫亡耦【五臣作偶】失畴薄索合沓【五臣作遝徒合切】罔象相求【善曰埤苍曰寂静也与咾音义同澜漫分散也上林赋曰澜漫逺迁薄迫也索求也合沓重沓也罔象虚无罔象然也庄子曰黄帝游赤水之北遗其珠象罔求之而得　铣曰合遝声多也罔象余声也谓声或寂静分散亡偶失畴而希疎则迫求而听之时多余声以相集也相求谓相集也】故知音者乐而悲之不知音者怪而伟之【善曰知音识悲乐之声不知者但怪其清美而已伟美也】故【五臣有其字】为悲声则莫不怆然累欷【许意】撆【五臣作撇匹结切】涕【无粉】泪【善曰撆拭也广雅曰亦拭也　良曰欷悲撇挥也】其奏欢娱则莫不惮漫衍【五臣作滞苦汗切】凯阿【乌可】那【乃可】腲腇【五臣作防痿上一罪切下乃罪切】者已【善曰惮漫衍凯欢乐貌阿那腲腇舒迟貌　翰曰禅漫衍凯和乐貌】是以蟋蟀蚸【五臣作斥】蠖【乌郭】跂【祗】行喘【昌兖】息蝼【娄】蚁【鱼几】蝘【乌典】蜒【五臣作蜓徒典切】蝇蝇翊翊迁延徙迤【五臣作迆音以】鱼瞰鸡睨垂喙【虚秽】防【五臣作宛字】转瞪【迟证】瞢【莫亘】忘食况感隂阳之和而化风俗之伦哉【善曰言所感深也周书曰蚑行喘息説文曰蚑徐行凡生类之行皆曰蚑方言曰南楚谓蝼蛄为括蝼尔雅曰蚍蜉大螘螘与蚁同尔雅曰蚸蜴蝘蜓蝇蝇翊翊游行貌皆虫之形也迁延徙迤却退貌鱼目不瞑鸡好邪视故取喻焉瞰视也睨邪视也韩诗外传曰蕤賔有声倮介之虫无不延颈以听説文曰喙口也或为咮鸟口也都遘切防转动貌埤苍曰瞪直视也直耕切瞢视不审谛也莫耕切家语曰人者天地之徳隂阳之交　翰曰蟋蟀斥蠖蝼蚁蝘蜒皆虫名也跂行举首行也蝇蝇翊翊众行貌迁延徙迤进而复退貌瞰睨皆视也此虫类闻乐尚由感而动之皆垂口盘旋直视昬然遗忘其食以听之况乎感和阴阳之气迁化风俗之理岂不致也宛转盘旋也瞪直视瞢昬也】
　　乱曰状若防武超腾逾曵【五臣作跇余滞切】迅漂巧兮【善曰曵亦逾也或为跇漂疾也妨妙切　向曰箫声状如防武之人超腾于空也逾跇髙掷貌】又似流波泡【薄交】溲【所交】泛【五臣作泛音乏】【所晔】趋【许冝】道兮【善曰泡溲盛多貌泛微小貌方言曰泡盛也溲所求切泛房法切埤苍曰裁有水也道之道　翰曰人似流波趋走崄之道也泡溲泛波急声】哮【呼交】呷【呼甲】呟【呼緜】唤跻【祖鸡】踬【致】连絶淈【苦骨】殄【电】沌【五臣作坉徒本切】兮【善曰言其声之大哮呷呟唤或跻或踬时连时絶淫然相乱殄沌不分也埤苍曰哮赫大怒也杜预左氏传注曰跻升也汉书音义韦昭曰踬顿也淈胡忽切　铣曰哮呷呟唤大声也跻踬连絶谓或上或下或连或絶淈殄坉声杂不分貌跻上踬下也】搅【胡卯】搜【五臣作挍所卯切】防【学】捎【所学】逍遥踊跃若坏頽兮【善曰搅搜防捎水声也坏頽言如物崩坏頽毁也搜所卯切　济曰搅挍防捎风振竹木声也逍遥声逺也踊跃声髙也声烈又如物之崩坏頽坠也】优游流离踌躇稽诣亦足耽兮【善曰韩诗曰搔首踌躇稽诣言声稽留如有所诣也苍颉篇曰诣至也良曰优游流离和缓分散声也踌躇稽诣声或稽留不散貌言亦足耽翫也】頽【五臣作隤】唐遂往长辞逺逝漂不还兮【善曰頽唐陨坠貌本或无此十二字　向曰隤唐声微也言声微遂往长辞而逺去漂流而不反也】赖防圣化从容中道乐不淫兮【善曰中于道徳虽乐不荒左氏传曰呉公子札来聘为之歌颂曰迁而不滛乐而不荒　翰曰赖君王圣化采于幽山以成此噐从容和乐中于大道虽乐而不荒淫也】条畅洞达中节操兮终诗卒曲尚余音兮吟气遗响【五臣作往】聨緜漂【五臣作飘】撇【匹灭】生微风兮连【五臣作聨】延骆驿变无穷兮【善曰言声有条贯通畅洞达而中于节操撆余响少腾貌　向曰洞通诗志也终志卒曲尚有余音言声清逺也　铣曰聨緜不絶也飘撇声相击而随于微风也连延骆驿亦不絶貌】
　　舞赋【并序】
　　傅武仲【善同良注　良曰范晔后汉书云傅毅字武仲扶风人也少博学中宗召文学之士以武仲为兰台令史迁窦宪府司马早卒】
　　楚襄王既游【五臣有于字】云梦使宋玉赋高唐之事【善曰高唐赋序曰楚襄王与宋玉游于云梦之台望高唐之观王曰试为寡人赋之　翰曰此假设楚襄王宋玉之事以为赋端也云梦楚泽名髙唐观名】将置酒宴饮谓宋玉曰寡人欲【五臣作觞】羣臣何以娯之【善曰左氏传曰栾盈觞曲沃人杜预曰饮酒于曲沃　向曰觞酒噐也娯乐也觞羣臣谓欲与羣臣饮酒问宋玉曰何以乐也】玉曰臣闻歌以咏言舞以尽意【善曰尚书曰歌永言孔安国曰歌咏其义以长其言毛苌诗序曰言之不足故嗟叹之嗟叹之不足故咏歌之咏歌之不足不知手之舞之足之蹈之説苑曰声乐易良而合于歌情尽舞意】是以论其诗不如听其声听其声不如察其形【善曰谓言之不足故咏歌之咏歌之不足故手舞足蹈也　济曰形谓舞也】激楚结风阳阿之舞【善曰张晏曰激楚歌曲也列女传曰聼激楚之遗风结风亦曲名上林赋曰邬郢缤纷激楚结风文颖曰激冲激急风也结风回风亦急风也楚地风既自漂疾然歌乐者犹复依激结之急风为节楚辞曰宫庭震惊发激楚淮南子曰足蹀阳阿之舞髙诱曰阳阿古之名倡也良曰激急也楚谓楚舞也舞急萦结其风阳和亦楚人曲也】材人之穷观天下之至妙噫【衣】可以【五臣无以字】进乎【五臣有也字　善曰孔安国尚书传曰噫恨辞也　翰曰穷极也噫叹声谓上楚曲材人极观天下至妙叹其美可进为羣臣之乐】王曰其如郑何【五臣无此一句　善曰乐记曰郑卫之音亡国之音也恐其同于郑舞当如之何楚辞曰二人齐容起郑舞王逸曰郑国舞也】玉曰小大殊用郑雅异冝【善曰韩诗曰舞则纂兮薛君曰言其舞应雅乐也　翰曰小谓小雅大谓大雅郑谓淫声也】弛【式氏】张之度圣哲所施【善曰礼记孔子曰一张一弛文武之道　翰曰弛废张用度法也谓雅郑之乐废用之法圣人所施也故用雅废郑者昌用郑去雅者亡也】是以乐记干戚之容雅美蹲蹲【七旬】之舞礼设三爵之制颂有醉归之歌【善曰礼记曰干戚羽旄谓之乐郑曰干楯也戚斧也武舞所执也毛诗小雅曰坎坎鼔我蹲蹲舞我一本或云旌旄之舞礼记曰君子饮酒也礼三爵而油油以退郑曰油油恱敬貌毛诗鲁颂曰鼓咽咽醉言归于胥乐兮铣曰干戚斧也武舞所执容饰也小雅蹲蹲舞我者雅曲也礼云凡臣宴君礼有三爵一所以示慈惠二所以训恭俭三所以行孝敬盖不取其荒淫也爵酒盏也】夫咸池六英所以陈清庙恊【五臣作叶】神人也【善曰乐动声仪曰黄帝乐曰咸池帝喾乐曰六英宋均曰能为天地四时六合之英华也毛诗曰清庙祀文王也尚书曰八音克谐神人以和　向曰皆雅音陈于清庙以叶和神人也清庙天子祖庙也叶和也】郑衞之乐所以娱密坐接欢【五臣作驩】欣也余日怡荡非以风民也其何害哉【善曰余日聼览之余日也怡荡怡恱放荡也尔雅曰怡乐也毛诗序曰风教也　翰曰密坐相从而坐也接引也余日谓常日也郑卫之音于密坐为时可用之若常为怡悦荡心志非为风化下人今日用之其何害也】王曰试为寡人赋之玉曰唯唯
　　夫何皎皎【五臣作皦】之闲夜兮明月列以施光【五臣作烂以舒光】朱火晔【五臣作煜】其延【寅践】起兮燿【五臣作曜】华屋而熺【虚冝】洞房【善曰古诗曰明月何皎皎楚辞曰夜皎皎兮既明古诗曰朱火然其中青烟飏其间广雅曰熺炽也楚辞曰姱容修态絙洞房　向曰皦皦静貌朱火烛也烛盛煜光延散曜然熺明也】黼帐祛而结组兮铺首炳以焜煌陈茵【因】席而设坐兮溢金罍【雷】而列玉觞【善曰司马相如美人赋曰黼帐周垂祛犹举也长门赋曰张罗绮之幔帐兮垂楚组之连纲汉书曰铺首鸣説文曰铺着门□首郑礼记注曰茵蓐也毛诗曰我姑酌彼金罍玉觞玉爵也　铣曰黼绣祛帐裙也组锦也言绣为帐裙结锦为帐带也铺首门扇鎻处也炳以焜煌谓月色与烛光相合于门首也茵褥也金罍樽也以金饰之玉觞玉杯也言布陈褥席而设坐位溢满置酒于金樽而行列玉杯也】腾觚【孤】爵之斟酌兮漫既醉其乐康【善曰仪礼曰腾觚于賔又曰小臣请腾爵郑曰今文媵皆作腾礼记注曰凡觞一升曰爵二升曰觞毛诗曰既醉以酒楚辞曰君欣欣兮乐康毛苌诗传曰康乐也　济曰腾酒行疾也酒爵二升曰觚斟谓量性多少以酌与之漫多康安也】严顔和而怡怿兮幽情形而外扬【善曰尔雅曰怿乐也　良曰严顔君王严整之顔怡怿和色也幽深之情皆扬于外盖言醉也】文人不能怀其藻兮武毅不能隐其刚【善曰左氏传曰致果为毅　翰曰皆酒酣也懐藏藻辞藻也文人之醉不能藏其辞藻也武毅之人　醉则不能隐其刚勇谓密坐去君臣之礼也】简惰跳【狄聊】踃【消】般【五臣作盘】纷拏【女如】兮渊塞沈荡改恒常兮【善曰言失度也简惰踈简怠惰也埤苍曰踃跳也先聊切纷拏相着也毛诗曰其心塞渊毛苌曰塞实也渊深也　向曰此言醉而失度跳踃动足貌盘乐也此言乐而手足相加着也渊深塞满也谓君王乐情深而且沈醉放荡改恒常性也】于是郑女出进二八徐侍姣【绞】服极丽姁【许于】媮【俞】致态【善曰楚辞曰二八齐容起郑舞姁媮和愉貌铣曰郑国出女乐而进二八谓十六人也徐谓缓步谓侍君王而顔色和好也态质也】貌嫽【了】妙以妖蛊【五臣作冶】兮【五臣无兮字】红顔晔【五臣作煜】其扬华【善曰毛苌诗传曰嫽好貌理绍切妖蛊淑艳也扬华扬其光华良曰妖冶美艳也谓郑女妖好美艳而红顔暐煜发扬其光华也】眉连【五臣作防】姢【伊去切】以
　　増绕兮【五臣无兮字】目流睇而横波【善曰连娟细貌绕谓曲也言眉细而益曲也上林赋曰长眉连姢横波言目邪视如水横流也神女赋曰望余帱而延视兮若流波之将澜　翰曰防娟细长貌流睇邪视也言眉细长如绕于额也目邪视如水波之横流谓明而利疾也】珠翠的皪【歴】而炤燿【五臣作照曜】兮华袿【珪】飞髾【所交】而杂纎罗【善曰珠翠珠及翡翠也説文曰的皪珠光也刘熈释名曰妇人上服谓之袿上林赋曰飞纎垂髾司马彪曰髾燕尾也子虚赋曰杂纎罗司马彪曰纎细也　铣曰翠谓画翡翠羽也的皪照曜珠翠之光色也袿袖也髾防饰也言华丽之袖飞于髻上杂之纎细绮罗也】顾形影自整装顺微风挥若芳动朱唇纡清阳【善曰装服也挥动也若杜也美人佩以为芳香也七发曰揄流波若杜若动朱唇将歌也神女赋曰朱唇的其若丹毛诗曰有美一人清阳婉兮毛苌曰清阳眉目之间　翰曰纡低也】　元【五臣作抗】音髙歌为乐之【善本无之字】方【善曰杜预左氏传注曰方法也　向曰抗举也方犹常也言举音髙歌为乐之常道也】歌曰摅予意以观兮绎精灵之所束弛急之张兮慢末事之委【善作骫】曲【善曰摅散也大也言精灵有所窘束今将舒绎之也方言曰绎理也弛急之言将观舞故急之弦先已张者今废弛之末亊之骫曲者今轻慢之周礼曰弛悬也郑曰弛释下也説文曰纒丝急也苍颉篇曰骫曲也于诡切言郑卫之末亊而委曲顺君之好无益故废而慢之　济曰此代舞者作歌也　翰曰绎移弛废也散意深观歌舞之事则欲移其精神心监云此迫束淫弛之音将废而慢之盖以为郑声末事而委曲顺君之好无益于君也】舒恢炱【徒来】之广度兮阔细体之苛【五臣作荷】缛嘉闗睢之不淫兮【五臣无兮字】哀蟋蟀之局促【善曰恢炱广大之貌苛缛烦数之貌言度之恢炱者更令纡缓体之烦数者使之踈阔楚辞曰恢台之孟夏兮炱与台字通贾逵国语注曰苛烦也贺多切郑丧服注曰缛数也言舒广大之度则细体之亊不利于徳者踈而阔之毛诗序曰闗睢乐得淑女以配君子忧在进贤不淫其色毛诗曰蟋蟀刺晋僖公也俭不中礼蟋蟀在堂岁聿云暮今我不乐日月其除古诗曰蟋蟀伤局促小见之貌　济曰苛烦缛密也闗睢之乐后妃之徳乐而不淫也故嘉之蟋蟀诗篇名刺俭不中礼故哀其局促局促小貌】启泰真之否隔兮超遗物而度俗扬激徴骋清角赞舞操奏均曲【善曰太真太极之气也否隔不通也言所否闭隔絶使通之吕氏春秋曰陶唐氏之时阴多滞伏阳道壅塞乃作舞宣导之庄子孔子谓老耼曰先生似遗物离人激徴清角皆雅曲名琴操曰伯牙鼓琴作激徴之音韩子师旷曰清徴之声不如清角舞操舞而奏操也琴道曰琴有伯夷之操乐汁图徴曰圣人立五均均者亦律调五声之均也宋均曰长八尺施　良曰遗物谓物有失所者超擢而使济于俗也以此清曲乃可賛扬舞之节操均雅曲之名也】形态和神意恊【五臣作叶】从容得志不劫【善曰雍容闲雅得其大体不相迫劫也恊和也郑礼记注曰劫恊也　铣曰叶合也不劫谓不迫而安静】于是蹑节鼓陈舒意自广游心无垠逺思长想【善曰言舞人蹑鼓以为节此鼓既陈故志意舒广庄子曰乗物以游心晋灼曰垠崖也　翰曰蹑节鼓陈谓足蹑节与鼓合应也舞曲清雅其志不挠故舒意广也垠际也】其始兴也若俯若仰若来若往雍容惆怅不可为象【善曰象形象也谓停节之间形态顿乏如惆怅失志也变态不极不可尽述其形象也　翰曰俯仰来往雍容皆舞迁转不定也】其少进也若【五臣作翔】若行若竦若倾兀【五臣作杌】动赴度指顾应声【善曰兀然而动赴其节度手指目顾皆应声曲　向曰翔飞竦勇也杌然而动以赴节度】罗衣从风长袖交横骆驿飞散飒【苏合】沓【徒合切　善作防擖】合并【善曰王孙子曰卫灵公侍卫数百随珠照日罗衣从风韩子曰长袖善舞骆驿不絶貌防擖屈折貌与曲度相合并也　铣曰骆驿相连不絶飒沓盘旋貌合并谓与曲度相合也】鶣【篇】【飘】燕居拉【力合】防【徒合】鹄惊绰【五臣作婥齿药切】约闲靡机迅体轻【善曰鶣轻貌拉防飞貌绰约美貌闲美闲缓而柔美赴曲机疾体自轻妙上林赋曰便娟绰约庄子曰绰约若处子良曰拉防举翅貌言轻如燕鸟之居又如鹄之惊举闲靡闲缓而柔靡】姿絶伦之妙态怀慤素之絜清【五臣作情】修仪操以显志兮独驰思乎杳冥【善曰神女赋曰怀贞亮之洁清説文曰慤贞也薛君毛诗章句曰素质也杳冥谓逺而出冥也对问曰翺翔乎杳冥之上　翰曰皆舞者恣貌也絶伦妙态谓美色也怀贞素含絜情修整仪容端理节操以明其志乃驰思于其杳冥寂寞之外以为妙舞也】在山峨峨在水汤汤【伤】与志迁化容不虚生【善曰列子曰伯牙鼓琴志在登高山钟子期曰善哉峨峨乎若泰山志在流水钟子期曰善哉汤汤然若江河伯牙所念钟子期必得之言舞人与志迁化亦如此者容不虚生也汤音洋　向同善注】明诗表指嘳【五臣作喟丘谓切】息激昂【善曰歌中有诗舞人表而明之指而合节表明也韩诗外传曰鲁哀公嘳然太息説文曰嘳太息也嘳与喟同汉书王章妻谓章曰今在困厄不自激昂如淳曰激厉抗扬之意也昂我郎切　济曰叹息激厉昂藏其异状】气若浮云志如【善作若】秋霜【善曰言既髙且絜也　济曰气若浮云谓其志高也志如秋霜谓其凛然清洁也】观者増叹诸工莫【善作共】当【善曰工乐师也济曰观之者以为诸工妓盖不可当也】于是合场递进案次而俟【善曰递迭也俟待也言待次第而出也　良曰谓互递进也舞案比次第而相待也】埓材角妙夸容乃理【善曰晋灼汉书注曰埒等言鬬巧妙也夸犹美也理谓装饰也　铣曰埒校材伎角鬬巧妙夸美也】轶态横出瑰姿谲起眄般【五臣作眄盘】鼓则腾清眸【牟】吐哇【乌佳】咬【乌交】则发皎齿【善曰瑰美也谲异也般鼔之舞载籍无文以诸赋言之似舞人更递蹈之而为舞节古新成安乐宫辞曰般鼓钟声尽为铿锵张衡七盘舞赋曰歴七盘而屣蹑又曰般鼓焕以骈罗王粲七释曰七盘陈于广庭畴人俨其齐俟揄皓袖以振防竦并足而轩跱邪晲鼓下伉音赴节安翘足以徐击馺顿身而倾折卞兰许昌宫赋曰振华足以却蹈若将絶而复连鼓震动而不乱足相续而不并婉转鼓侧蜲蛇丹庭与七盘其递奏觐轻防之翾翾义并同也説文曰哇謟声也咬淫声也楚辞曰美人皓齿嫮以姱兮　翰曰盘鼓谓声急而将终曲者眄防也腾举也眸眼中瞳子也哇咬谄艳声也皓白色也】摘【五臣作擿】齐行列经营切儗【鱼纪反　　善曰指摘行列使之齐整经营往来之貌摘佗歴切切相摩切也郑礼记注曰儗犹比也　向曰指摘排次齐其行列肩相磨切而为比儗也】彷佛【五臣作徨】神动回翔竦峙【善曰子虚赋曰若神仙之彷佛説文曰彷佛见不审也　向曰彷徨心不安也回回顾也翔谓身轻如飞也竦勇峙立也】击不致防【五臣作防字】蹈不顿趾翼尔悠往闇复辍已【善曰蹈鼓而足跂不顿言轻且疾也闇犹奄也古人呼闇殆与奄同方言曰奄遽也　济曰谓相连系动以相夸鬬不待驱策也身轻便防足蹈于地不闻顿足声也趾足也轻然逺往疲倦于乐闇而辍己巳止也翼轻悠逺也】及至回身还入迫于急节【善曰已辍止复回身旋入舞塲逼迫于曲之急节也　翰同善注】浮腾累诡【渠毁】跗【方无】蹋【徒腊】摩跌【徒结反　善曰言舞者之容也浮腾跳跃累跪进跪貌跗蹋摩跌或反足跗以象蹈或以足摩地而扬跌也郑礼记注曰跗足趾也字书曰跌足蹠也　翰曰浮腾轻举也累跪以膝至地累多也跗蹋足蹋地也摩跌谓并足而举后也皆舞之势也】纡形赴逺漼【七罪】似【五臣作以】摧折【善曰纡曲其形以踊其身也漼折貌向曰赴逺谓勇身也漼回也谓回身摧折其体以为舞态】纎縠蛾飞纷猋【必遥】若絶【善曰纎縠细縠也蛾飞如蛾之飞也纷猋飞扬貌上林赋曰垂露縠大戴礼曰食桑者有丝而蛾郭璞尔雅注曰蚕蛾也　铣曰纎縠细绮罗之类也如蛾虫之轻飞也】超【俞】鸟集纵弛【武氏】殟【乌骨】殁【没】蜲【纡为】蛇【移】姌【冉】嫋【若】云转飘曶【五臣作忽　善曰殟殁舒缓之貌言舞势超如鸟疾速飞集也纵弛之际人且舒缓弛舍也説文曰委蛇邪行去也姌嫋长貌蜲与逶同如云转之疾也飘忽如风之疾也毛苌诗传曰回风为飘曶与忽同呼没切　良曰舞势超疾速如鸟之飞集纵舍舒绂邪步行长如云转之疾也弛舍也姌嫋长行貌飘忽轻疾貌也】体如游龙袖如素蜺【五结反叶韵】【力帝】【音收善作黎收】而拜曲度究毕【善曰游龙素蜺喻美丽也神女赋曰蜿若游龙从风翺翔司马】
</div>
    <div class="pagination">
<a href="六臣注文选_page5.html">上一页</a><a href="六臣注文选.html">1</a><a href="六臣注文选_page2.html">2</a><a href="六臣注文选_page3.html">3</a><a href="六臣注文选_page4.html">4</a><a href="六臣注文选_page5.html">5</a><span class="current-page">6</span><a href="六臣注文选_page7.html">7</a><a href="六臣注文选_page8.html">8</a><a href="六臣注文选_page9.html">9</a><a href="六臣注文选_page10.html">10</a><a href="六臣注文选_page11.html">11</a><span>...</span><a href="六臣注文选_page7.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
