<!DOCTYPE html>
<html>
 <head>
  <meta charset="utf-8"/>
  <title>
   李义山文集笺注 - 第 1 页/共 5 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   李义山文集笺注 - 第 1 页/共 5 页
  </h1>
  <div class="content">
   钦定四库全书　　　　　集部二
　　李义山文集笺注　　　　别集类一【唐】
　　提要
　　【臣】等谨案李义山文集笺注十巻
　　国朝徐树谷笺徐炯注树谷字艺初康熙乙丑进士官至山东道监察御史炯字章仲康熙壬戌进士官至直巡道皆昆山人考旧唐书李商隠传称有表状集四十巻新唐书艺文志称李商隠樊南甲集二十巻乙集二十巻玉溪生诗三巻文赋一巻宋史艺文志称李商隠文集八巻四六甲乙集四十巻别集二十巻诗集三巻今惟诗集三巻传文集皆佚
　　国初吴江朱鹤龄始裒辑诸书编为五巻而阙其状之一体康熙庚午炯典试福建得其本于林佶采摭文苑英华所载诸状补之又补入重阳亭铭一篇是为今本鹤龄原本虽畧为诠释而多所踈漏盖犹未竟之稿树谷因博考史籍证验时事以为之笺炯复徴其典故训诂以为之注其中上崔华州书一篇树谷断其非商隠作近时桐乡冯浩注本则辨此书为开成二年春初作崔华州乃崔龟从非崔戎故贾相国乃贾餗非贾耽崔宣州乃崔郸非崔羣引据唐书纪传证树谷之误疑又重阳亭铭一篇炯据全蜀艺文志采入冯浩注本则辨其碑末结衔又乡贯皆可疑知为旧碑漫漶杨慎伪补足之援慎伪补樊敏栁敏二碑证炯之误信又据成都文类采入为河东公上西川相国京兆公书一篇及逸句九条皆足补正此本之踈漏然上京兆公书乃案牍之文本无可取逸句尤无闗宏防故仍以此本着于录焉乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　　校　　官【臣】陆费墀













　　钦定四库全书
　　李义山文集笺注巻一
　　监察御史徐树谷笺
　　山东提学佥事徐炯注
　　表上
　　为汝南公华州贺赦表【笺旧书周墀传墀字徳升汝南人长庆二年擢进士第开成四年拜中书舍人内职如故武宗即位出为华州刺史镇国军潼闗防御等使武宗纪会昌元年正月壬寅朔庚戌有事于郊庙礼毕御丹楼大赦改元新书地理志华州领县三郑华隂下邽百官志下之达上其制有六一曰表二曰状三曰牋四曰啓五曰辞六曰牒】
　　臣某言伏奉正月九日制书【是月壬寅朔越九日为庚戌】南郊礼毕改元为某大赦天下者【王应麟玉海秦并诸侯曰大赦天下由汉以来或即位建储改元立后皆有大赦遂为常制】奉郊禋以定天位【周礼大宗伯以禋祀祀吴天上帝周语精意以享曰禋汉郊祀志兆于南郊所以定天位也】新厯象以授人时【书厯象日月星辰敬授人时】干健离明震动兑悦【见易彖传】跂行喙息【汉匈奴传跂行喙息蝡动之类师古曰跂行凡有足而行者喙息凡以口出气者】罔不庆幸臣某【中贺】臣闻钦【一作禋非】昊天而旅上帝者【书钦若昊天周礼掌次大旅上帝注祭天于圜丘】圣人【集作王】之重事覃殊休而发大号者【易涣汗其大号】哲后之猷故必致四圭以达诚【周礼典瑞四圭有邸以祀天注夏正郊天也】制六器而申敬【周礼大宗伯以玉作六器以礼天地四方】将崇严配【孝经严父莫大于配天】必在元旬【元旬即元日礼记孟春之月天子乃以元日祈谷于上帝注谓以上辛郊祭天也晋郊祀歌歴元旬集首吉】先之以苍璧骍牲【周礼大宗伯以苍璧礼天礼记郊特牲曰牲用骍尚赤也用犊贵诚也】重之以云门大吕【周礼大司乐乃奏黄钟歌大吕舞云门以祀天神】乃后王犹有阙于荐敬【礼记祭义曰其荐之也敬以欲】爽彼告防【魏志高堂隆疏曰所以昭事上帝告防报施也】周官三代之文【书序武王既代殷命灭淮夷还归丰作周官】絶而不续汉氏万灵之位【汉郊祀志黄帝接万灵明庭明庭者甘泉也】失而莫寻岂若皇帝陛下以大道遂羣生【曹植诗苞育比羣生礼记大道之行也】以至公临宝祚【隂符经天之至私用之至公北齐元会大飨歌宝祚眇无疆】上包象【周礼考工记天谓之易在天成象南史周正博物知象善占】下总皇只【顔延之序皇只发生之始】黜幽陟明【书三考黜陟幽明】兴废继絶【见中庸】灵芝甘露鄙之而不告史官【汉书武帝纪元封二年甘泉宫内中产芝九茎连叶作芝房之歌宣帝纪元康元年甘露降未央宫神爵二年凤皇甘露降集京师】赤鴈白麟陋之而不编瑞牒【汉武帝纪太始三年二月行幸东海获赤鴈作朱鴈之歌元符元年冬十月行幸雍祀五畤获白麟作白麟之歌班固两都赋序武帝之世众庶说豫福应尤盛白麟赤鴈芝房宝鼎之歌荐于郊庙神爵五凤廿露黄龙之瑞以为年纪后汉光武纪羣臣奏言天下清宁灵物仍降宜令太史撰集以传来世帝不纳常自谦无徳每郡国所上辄抑而不当故史官罕得纪焉】然后因孟月【一作春非周庾信祀五帝歌孟之月阳之夭】卜上辛【礼记郊之用辛也周之始郊日以至春秋谷梁传以十二月下辛卜正月上辛祭汉礼乐志正月上辛用祀甘泉圜丘】率于国南【礼记兆于南郊就阳位也杜氏通典周制祈谷坛名泰坛在国南五十里】式是嵗首【后汉范升传奏记曰方春嵗首而动发逺征】且天以陛下为子故必飨明诚人以陛下为天故必流睿泽逾千越万【汉郊祀志黄帝万诸侯而神灵之封君七千】迈五登三【汉司马相如传上咸五下登三】何则取【集作致】直言之科【汉武帝纪建元元年诏举贤良方正直言极谏之士】则聴舆论者不足算【左传聴舆人之诵楚语舆人诵注舆众也】设宥过之令【书宥过无大刑故无小】则除乡议者未可俦【左传郑人防于乡校以议执政然明谓子产毁乡校如何子产曰何为夫人朝夕退而游焉以议执政之善否其所恶者吾则改之是吾师也若之何毁之】延赏推恩【书赏延于世汉诸侯王表武帝施主父之防下推恩之令】用以劝御灾捍患之士【礼记能御大灾则祀之能捍大患则祀之】减租退责【汉惠帝纪帝即位减田租复十五税一退责即已责见为京兆公表】将以矜火耕水耨之人【汉武帝纪诏曰江南之地大耕水耨应劭曰烧草下水种稻草与稻并生髙七八寸因悉芟去复下水灌之草死独稻长所谓火耕水耨】养庶老颁淖糜暖帛之资【礼记月令仲秋养衰老授几杖行糜粥饮食王制有虞氏养国老于上庠养庶老于下庠又七十非帛不暖汉文帝纪吏禀当受鬻者师古曰鬻淖糜也】走羣望洁刳牲瘗币之礼【左传韩宣子曰并走羣望注晋所望祀山川皆走往祈祷书望于山川周礼大宗伯以血祭祭五岳以貍沈祭山林川泽又挍人将事四海山川饰黄驹案貍即瘗币黄驹则其所沈之牡也肆师职云次祀用牲币小祀用牲郑康成以岳渎为次祀山川为小祀】古不覩者复覩古不闻者复闻万蛰苏而六幽尽开【礼记乐记曰蛰虫昭苏班固典引光被六幽注天地四方也】五刃藏而九土咸辟【齐语定三革隠五刃注定奠也隠藏也三革甲胄盾也五刃刀剑矛防矢也鲁语共工氏子曰后土能平九土注九州之土也】臣当时集军州官吏等丁宁告示讫【汉谷永传以丁宁陛下师古曰丁宁谓再三告示也】况臣尝备论思获叨侍从【两都赋序武宣之世言语侍从之臣若司马相如虞丘夀王东方朔枚臯王褒刘向之属朝夕论思日月献纳】当时仙禁慙视草以无能【汉淮南王传武帝每为报书及赐常召司马相如等视草乃遣案本传墀能为古文有史才文宗重之歴集贤学士起居舍人知制诰充翰林学士拜中书舍人皆内职也故有此语】此日泰坛望给薪而靡及【礼记祭法燔柴于泰坛祭天也瘗埋于泰折祭地也月令季冬之月乃命四监收秩薪柴以共郊庙及百祀之薪燎周礼委人以式灋共祭祀之薪蒸木材】徘徊甸服局蹐闗城【史记吕产入未央宫殿门弗得入徘徊往来书五百里甸服诗谓天盖髙不敢不局谓地葢厚不敢不蹐陆机表局天蹐地若无所容案甸服闗城皆谓华州闗潼闗也今华州华隂县东一里为潼闗卫卫东南四里有潼关故城古桃林之塞即此所谓闗城也】虽有庆于文明【易见龙在田天下文明】竟无阶于奔走【书邦甸侯卫骏奔走执豆笾】司马谈阙陪盛礼没齿难忘【史记自序是嵗天子始建汉家之封而太史公留滞周南不得与从事故发愤且卒案此太史公者迁称其父谈也与赞首太史公不同】萧望之愿立本朝驰魂莫及【汉萧望之传望之为平原太守雅意在本朝逺为郡守内不自得】无任忭舞结恋之至【潘岳借田赋观者莫不忭舞乎康衢】为京兆公陜州贺南郊赦表【笺篇首云伏奉正月九日制书郊禋礼毕改元大赦是即防昌元年正月庚戌之事也前为华州刺史作此为陜州刺史作耳京兆公不知何人据本集冇为河东公谢相国京兆公啓又有为栁珪谢京兆公啓又有献相国京兆公啓所谓京兆公者杜悰也悰杜佑之孙唐书附见佑传旧史公太和六年由司农卿转京兆尹新史云太和初由沣州刺史召为京兆尹并不言为陜州刺史中间歴藩镇开成初入为工部尚书三年改戸部兼判度支防昌初为淮南节度使逾年入相此上贺表者当亦是杜悰而史无出守陜州之事人或疑之余案自后魏太和中定四海望族谱牒始以郡表姓故唐人有某公某公之称皆以郡望冠之所谓言刘必出彭城言李必出陇西者也义山集中称汝南公者六皆周墀称安平公者七皆崔戎称荥阳公者十一皆郑亚称河东公者四皆栁仲郢称濮阳公者八皆王茂元今称京兆公者四其三的为杜悰而此京兆公独为他人名称无别恐不应防混至此窃意开成之末文宗晏驾其旧臣多被斥逐如宰相杨嗣复出为潭州刺史李珏为桂州刺史御史中丞裴夷直为杭州刺史而周墀亦以中书舍人出守华州诸臣纷纷去国悰于此时亦或由户部尚书出为陜州史传于户部之后淮南之前偶失此一迁耳或谓悰尝尹京兆而以其官称之非也旧书地理志陜州属河南道广徳元年车驾幸陜州以为大都督府领县七陜峡石灵宝芮城平陆安邑夏】
　　臣某言臣伏奉正月九日制书郊禋礼毕改元为某大赦天下者既事虞郊【书舜典肆类于上帝礼记祭法有虞氏禘黄帝而郊喾】复新尧厯【书尧典厯象日月星辰】天潢防润【史记天官书西宫咸池曰天五潢张衡思赋垂天潢之泛泛兮浮云汉之汤汤】日观扬晖【应劭汉官仪泰山东南岩名日观日观者鸡一鸣时见日始欲出长三丈所】普天率土【见诗】罔不庆幸臣某【中贺】臣闻君人之孝莫大于尊祖【诗序生民尊祖也后稷生于姜嫄文武之功起于后稷故推以配天焉】王者之敬孰逾于事天故必用因髙之仪【礼记礼器曰为髙必因丘陵注谓冬至祭天于圜丘之上也隋牛郊祀歌辞因髙尽敬扫地推诚】申严配之礼【见上表】百神【集有攸字】序万灵昭【集有苏字】乃可覃殊恩涣大号礼成而徳备恵敷而庆然而秦尚武功【战国策鲁仲连曰彼秦者弃礼义而尚首功之国也】先祈禳之事【汉郊祀志秦并天下令祠官各以嵗时奉祠唯雍四畤上帝为尊春以为嵗祠祷因泮冻秋涸冻冬赛祠案雍四畤谓鄜畤吴阳武畤好畤密畤皆在雍所以郊上帝也】故柴燎萧芗未必飨【礼记祭义燔燎羶芗见以萧光以报气也郊特牲既奠然后焫萧合羶芗详见前】汉称文物【左传文物以纪之声明以发之】重神仙之道【汉书武帝纪元鼎五年立泰畤于甘泉天子亲郊见礼乐志武帝定郊祀之礼祠太一于甘泉就干位也乃立乐府以正月上辛用事甘泉圜丘昏祠至明案甘泉太一祠坛武帝用方士公孙卿立之故曰重神仙之道】故云门太簇未必和【周礼大司乐圜钟为宫黄钟为角太簇为征姑洗为羽云门之舞冬日至于地上之圜丘奏之】既不讲于礼官【汉武帝纪元朔五年诏令礼官劝学讲议洽闻举遗兴礼扬雄剧秦美新礼官博士巻其舌而不谈】终致讥于儒者【汉郊祀志元帝好儒贡禹韦成匡衡等相继为公卿成帝初即位衡奏言甘泉泰畤河东后土之祠宜徙置长安下羣臣议博士师丹等五十人以为甘泉河东之祠非神灵所飨宜徙就正阳大隂之处违俗复古循圣制定天位从之】伏惟皇帝陛下与春生育【班固答宾戏其君天下也养之如春】并日照临【书惟我文考若日月之照临】究三代之质文酌百王之损益定午位【庾信周祀员丘歌丙午封坛肃且圜】卜上辛洁齐之诚【易齐也者言万物之洁齐也】先扫除而遐达【礼记至敬不坛扫地而祭】孝思之志【诗永言孝思】协气臭以升闻【礼记至敬不飨味而贵达气也书徳升闻】然后推作解之恩【易雷雨作解君子以赦过宥罪】降惟新之令【书旧染污俗咸与惟新】设科以招谏诤【新书选举志制举有贤良方正直言极谏科】宥过以务哀矜【书皇帝哀矜庶戮之不辜】已责既恤于三农【左传晋悼公即位施舍已责注施恩惠舍劳役止逋责周礼三农生九谷】録勲无遗于十代【左传范宣子囚叔向祁奚曰社稷之固也犹将十世宥之以劝能者】颁粟帛而养耆老【汉文帝纪有司请八十已上月赐米肉酒九十已上加帛絮长吏阅视丞若尉致】走牲币而遍山川【见为汝南公表】举皇王之废官尽古今之能事臣当时集军州官吏丁宁告示讫况臣尝奉恩光【江淹杂体诗宵人重恩光】叨居华显当太史撰日之际【周礼大史职曰大祭祀与执事卜日曹大家东征赋时孟春之吉日兮撰良辰而将行善曰郑礼记注云撰犹择也】犹立汉庭【汉陆贾传贾以此游汉庭公卿间】及宗伯相仪之时【周礼大宗伯凡祀大神享大鬼祭大示诏相王之大礼】已辞魏阙【周礼县治象之灋于象魏注阙也庄子魏牟身在江海之上心居魏阙之下】怊怅郡印【汉朱买臣传视其印防稽太守章也】徘徊使车【汉萧育传以三公使车载育入殿中受防】徒深倾藿之诚【曹植表若葵藿之倾叶太阳虽不为之回光终向之者诚也】实积悬瓠之叹【诗匏有苦叶匏谓之瓠瓠叶苦不可食也疏陆玑云匏叶少时可为羮又可淹煮极美八月中坚强不可食故云苦叶瓠匏一也故云谓之瓠王粲登楼赋惧匏之徒悬兮畏井渫之不食翰曰匏为物系而不食者也仲宣自喻】召公邑内敢思棠树以追踪【诗序甘棠美召公也笺召公聴男女之讼不重烦劳百姓止舍甘棠之下而聴断焉国人思其人敬其树春秋公羊传自陜而东周公主之自陜而西召公主之注今农陜县】尹喜宅中惟望灵符之复出【旧书天宝元年陈王府参军田同秀上言元皇帝降见于丹凤门之通衢告赐灵符在尹喜之故宅上遣使就函谷故闗尹台西发得之地理志灵宝本桃林县以掘得宝符改名】臣不胜庆幸踊跃之至
　　为汝南公以妖星见贺徳音表【笺旧书武宗纪会昌元年十一月丁酉朔壬寅夜大星东北流其光烛地有声如雷山崩石陨其彗起于室凡五十六日而灭新书武宗纪会昌元年十一月壬寅有彗星出于营室辛亥避正殿减膳理囚罢兴作天文志十一月壬寅有彗星于北落师门在营室入紫宫徐坚初学记妖星曰孛星彗星玉海大赦者不以罪大小皆原其或某处有灾或车驾行幸则曰赦某郡已下谓之曲赦复有递减其罪谓之徳音者比曲赦则恩及天下比大赦则罪不尽除案汉天文志天鼔有音如雷非雷音在地而下及地其所住者兵发其下天狗状如大流星有声其下止地类狗所坠及望之如火光炎炎中天千里破军杀将旧书所谓大星东北流其光烛地有声如雷者盖即天狗之类】
　　臣某言臣伏奉某月日徳音以妖星谪见思答天戒者臣当时集军州官吏丁宁宣示讫仁深覆载恩极照临究祖宗之令图【左传女叔齐曰令图天所赞也】极皇王之盛事【诗皇王维辟】圆首方足【大戴礼记曾子曰天之所生上首地之所生下首丄首之谓图下首之谓方注人首员足方庄子圆胪方趾】罔不欣庆臣某【中贺】臣闻覆载莫大于天地而升降之气或不接【礼记天气上升地气下降】照临莫大于日月而薄蚀之度或有差【汉天文志彗孛飞流日月薄蚀此皆隂阳之精其本在地而上发于天者也】岂惟休咎之征【书洪范曰休征曰咎征】自是隂阳之事【春秋僖公十六年陨石于宋五六鹢退飞过宋都左传周内史叔兴曰是隂阳之事非吉凶所生也】旋观彗孛载考防书虽欲为灾曷尝胜徳【史记殷本纪伊陟曰臣闻妖不胜徳帝之政其有阙与帝其修徳太戊从之而祥桑枯死】伏惟皇帝陛下荆枝载茂【吴均续齐谐记田广田真田庆兄弟三人欲分财其夜庭前三荆便枯兄弟叹之却合树还荣茂】棣萼重辉【诗常棣之华鄂不韡韡笺承华者曰鄂不当作柎柎鄂足也鄂足得华之光明则韡韡然喻弟以敬事兄兄以荣覆弟古声不柎同柎方于反案武宗为文宗弟故云】既居正以体元【班固东都赋体元立制继天而作春秋隠公元年春王正月注凡人君即位欲其体元以居正故不言一年一月也】亦观文而察变【易观乎天文以察时变】仰观星彩稍越天常【左传帅彼天常】于是深轸皇情重回宸眷【沈约碑皇情眷眷虑深求瘼】省躬之惧洞感于幽明及物之恩毕霑于华夏戒田游则成【集作殷】汤祝网之意【史记殷本纪汤出见野张网四面曰嘻尽之矣乃去其三面祝曰欲左左欲右右不用命乃入吾网诸侯闻之曰汤徳至矣及禽兽】释寃滞乃大禹泣辜之慈【刘向説苑禹出见罪人泣而问之】罢去修营惜汉氏十家之产【汉文帝纪尝欲作露台召匠计之直百金上曰百金中人十家之产也吾奉先帝宫室常恐羞之何以台为】劝课耘耔【一作耕耔】复周邦九嵗之储【礼记国无九年之蓄曰不足】徳已厚矣仁已极矣然犹避寝自责撤膳贻忧【笺案旧书天文志开成二年三月文宗召司天监朱子容问天变之由子容曰彗主兵旱或破四夷古之占书也然天道逺惟陛下修政以抗之乃敕尚食今后每日御食料分为十日戊辰诏天下放系囚撤乐减膳避正殿武宗盖循其故事】以此延休何休不至以兹备患何患能为足以髙歩三王【晋文苑传论曰匪惟髙歩当年故以腾华中古】平窥百古鞭挞守成之主【魏武帝纪陈夀评曰太祖运筹演谋鞭挞宇内】秕糠中代之君【庄子是其尘垢秕糠将犹陶铸尧舜者也】抑臣又闻之昔贞观之理也太宗文皇帝吞蝗而灾沴息【通鉴太宗掇蝗吞之曰但当食朕无害百姓蝗果不为害】泰岱之封也宗明皇帝露坐而风雨消【旧书礼仪志宗开元十三年十一月幸泰山封禅登山日气和煦至斋次日入后劲风偃人寒气切骨宗因不入次前露立至夜半仰天称某身有过请即降罚若万人无福亦请某为当罪兵马辛苦乞停风寒应时风止山气温暖】炯戒犹存【班固幽通赋乂申之以炯戒】神灵未逺【汉车千秋传帝谓曰此髙庙神灵使公教我】陛下永懐贻厥【诗贻厥孙谋】有切钦承【书惟説式克钦承】为其所不为至其所不至伫见地泉流醴【尚书中帝尧即位七十载醴泉出山东观汉记中元二年醴泉出于京师饮者痼疾皆愈】天酒凝甘【东方朔神异经西北海外有长人日饮天酒五斗张华注云天酒甘露也孙柔之瑞应图甘露者美露也其凝如脂其甘如饴一名膏露一名天酒卢思道贺甘露表神浆可挹流珠九户之前天酒自零凝照三阶之下】人知芝草之祥【大戴礼记芝草日生一叶至十五日生十五叶十六日一叶落终而复始汉书制曰上古至治嘉禾兴朱草生张衡东京赋丰朱草于中唐注抱朴子云朱草长三尺枝叶皆赤茎似珊瑚帝王世纪尧时朱草生于郊】家识白麟之瑞【见贺赦表】又岂芒角足惧【天官占太白者西方金之精角揺则兵起史记正义角芒角也隋五行志国皇星出而大其色黄白望之有芒角见则兵起国多变】晷度可忧者哉【晋书桓温传晷度自中霜露惟均江逌传防曰陛下今以晷度之失同之六沴案晷谓日景度谓周天之度】臣素乏器能【汉东方朔传武帝既招英俊防其器能】谬当任使【见中庸】东雍西岳【雍疑是华岳当作岳案华州畿内墀方守华故曰首化百城古雍县在州西不得言东雍华岳在州东不得言西岳若云东华西岳则太华在州东岳山在州西于义颇协周礼豫州镇曰华山雍州镇曰岳山郑注云华山在华隂岳吴岳也汉郊祀志自华山以西名山七有华山岳山旧书礼仪志肃宗至徳二年春在凤翔改汧阳县吴山为西岳杜甫诗忆昨逾陇坂髙秋视吴岳东笑莲花卑北知崆峒薄盖吴山三峯霞举叠秀云天唐时特崇其号与太华同秩二岳东西并峙故表举以为言务谐声病故不言西吴而言西岳后人以华为太华嫌与下文之岳重复遂改东华为东雍曽不知东西易位之为舛也】虽首化于百城【庾信碑百城解印】日逺天髙【日逺注见下表礼记天髙地下万物散殊】但心存于双阙【古诗双阙百余尺】听金石而慙殊舞兽【书防曰于予击石拊石百兽率舞】无羽翼而恨异冥鸿【扬子法言鸿飞冥冥弋者何簒焉】惟当防奉诏条颁宣徳泽【汉百官公卿表武帝元封五年初置部刺史掌奉诏条察州师古曰汉官典职仪云刺史班宣周行郡国省察治状黜陟能否断治寃狱以六条问事非条所问即不省】成陛下无偏之道【书无偏无党王道荡荡无党无偏王道平平】毕微臣尽瘁之勤【诸葛亮表臣鞠躬尽瘁死而后已】所冀不寘简书【诗岂不懐归畏此简书传简书戒命也疏古者无纸有事书之于简谓之简书】免拘司败【左传箴尹遂归复命而自拘于司败】如其礼乐非臣所能无任感恩恋阙恳悃屏营之至【吴语申胥曰昔楚灵王亲独行屏营傍偟于山林之中注屏歩丁切】
　　为汝南公贺彗星不见【一有复正殿三字】表【笺会昌元年十一月丁酉朔越六日壬寅彗见旧书云凡五十六日而防其日当为丁酉二年正月书丙申朔则彗灭于二日之夜而新书天文志云十一月壬寅有彗十二月辛卯不见讣止有五十日当为是月之二十五如前月小尽则二十六日也校旧书先六日未知孰是观表末时及初正礼当元防等语意新书为得其实不然彗灭于明年之二日则正殿未复元会之礼不行亦何用扬厉其辞耶】
　　臣某言得本州进奏院状报今月某日夜彗星不见宰臣某等奉表称贺请御正殿复常膳者天道甚密【南史刘勔传勔曰天道密微】圣心不遐【诗毋金玉尔音而有遐心】感极而灾亦为祥诚至而妖宁胜徳臣某【中贺】臣闻殷汤以六事责躬止七年之旱【刘恕外纪汤之时大旱七年祷于桑林之野以六事自责曰政不节与民失职与宫室崇与女谒盛与苞苴行与谗夫昌与言未已而大雨案荀子吕览说苑所言六事与此互异】宋景以一言修徳退三舍之星【吕氏春秋宋景公有疾荧惑守心朝臣谓公曰可移于相公曰相股肱不可也曰可移于人公曰国无人何以为君可移于嵗公曰嵗不登何以畜人是时荧惑乃退三舍刘峻辨命论宋公一言法星三徙】歴代以来咎征常有苟君能克已则祸不移人【左传有云如众赤乌夹日以飞三日楚子使请诸周太史周太史曰具当王身乎若禜之可移于令尹司马王曰除腹心之疾而寘诸股肱何益遂弗禜】伏惟皇帝陛下寅奉丕图恭临大宝【易圣人之大寳曰位】遵符列圣酌宪前王昨者天象之间星文稍【一作称误】异载深归咎爰用覃恩仓箱毕复于九年【诗乃求千斯仓乃求万斯箱】罗网并开其三面【注见前】去营缮絶荡心之巧【礼记毋或作为淫巧以荡上心】申寃结除灭耳之俘【汉王莽传不暇省狱讼寃结易何校防耳凶】而乂正殿不居大庖尽减【诗大庖不盈】精诚昭达【班彪王命论精诚通于神明】恳恻敷闻【后汉蔡邕传上封事曰前后制书推心恳恻】芒焰遽销晷度如旧况蕞尔戎羯【沈约碑文加以戎羯窥窬】正犯疆埸【案左传疆埸之事从易音亦后人讹为疆场从昜音长则义取战场之场矣易古阳字　笺旧书会昌元年八月回鹘乌介可汗寇天徳军】载思星见之征恐是灭亡之兆【汉天文志妖星不出三年其下有军及失地若国君丧太平御览刘向洪范传曰彗者去秽布新者也此天所以罚无道而建有徳也郑曰彗星主扫除】伏惟稍寛圣虑以拥皇休遵九庙之降祥【新书文宗纪太和元年赐九庙陪位者子孙二阶书作善降之百祥　笺王制天子七庙三昭三穆与太祖之庙而七郑康成注云此周制七者太祖及文王武王二祧与亲庙四也汉书韦成奏议曰周所以七庙者以后稷始封文王武王受命而王是以三庙不毁与亲庙四而七郑説本此然则文武二祧固在七庙之数也刘歆乃与为天子三昭三穆与太祖而七宗不在数中是即九庙之説所肇端矣其后王莽簒汉歆为佐命果造起九庙四昭四穆与黄帝太初祖庙而为七诞妄不经莫斯为甚其义实自歆发之光武中兴悉复旧制由东汉以迄于隋卒无有立九庙者开元十年始诏宣帝复祔于正室諡献祖并諡光皇帝为懿祖又以中宗还祔太庙于是太庙为九室寳应二年祧献懿祔宗肃宗自是之后常为九室矣九庙之称开元以前无之也】副兆人之钦属臣乂闻皇王之事天也虽至理之时不遗于忧畏【真诰忧生则有畏】虽至和之气不忘于将迎【庄子无有所将无有所迎】是故神农焦劳轩帝顦顇尧既癯瘠舜【集作禹】亦胼胝【列子黄帝即位十有五年燋然肌色皯黣淮南子神农憔悴尧瘦臞舜霉黑禹胼胝】此四主侧身于昔时【説苑武丁恐骇侧身修行】陛下用心于今日千载符契【陆倕新漏刻铭分似符契】万方懐柔【诗懐柔百神】臣常忝内朝【郑氏周礼注内朝朝之在路门者或谓之燕朝三礼义宗周礼天子诸侯皆有三朝一曰外朝二曰中朝三曰内朝其中朝之名或内或外若据外朝而言谓之内朝故郑注文王世子诸侯外朝一内朝二是也三朝之最外为外朝者是决罪聴讼之朝也中朝者人君旦夕视政见卿大夫之朝也内朝者路寝也人君视政退而居于此待诸侯之复逆也】今居近甸【任昉为萧侍中表藩维近甸】拱辰不及空瞻北极之尊【见论语】就日无因【大戴礼孔子曰放勳其仁如天其智如神就之如日望之如云】忽觉长安之逺【初学记刘劭幼童传云晋明帝讳绍元帝太子也帝问长安何如日逺答曰不闻人从日边来只闻人从长安来明日集羣臣宴会复以此问又以为日近元帝动容问何故异昨日之言答曰举头见日不见长安】惟知忭舞莫可奋飞【诗心之忧矣不能奋飞】况时及初正礼当元会【玉烛寳典正月为端月其一日为元日曹植元防诗初嵗元祚吉日惟良乃为嘉防宴此髙堂】华夷毕至玉帛皆陈【左传禹合诸侯于涂山执玉帛者万国】小国行人外藩下士【英华作土】皆得入趋凤阙【汉书建章宫其东则凤阙髙二十余丈西都赋设璧门之凤阙上觚棱而栖金爵注三辅故事曰建章宫阙上有铜凤皇金爵即铜凤也】仰望兽樽【晋礼志江左元防设白兽樽于殿庭樽盖上施白兽有能献直言者则发此樽饮酒樽乃杜举之遗式白兽盖后代所为宋礼志白虎樽欲令言者猛如虎无所忌惮也案唐讳虎故以虎为兽白虎即驺虞也诗传云驺虞义兽也白虎黑文不食生物有至信之徳则应之司马相如封禅颂般般之兽乐我君囿白质黑章其仪可喜师古曰谓驺虞也樽上所饰即此故唐李君房白兽樽赋云樽则云飞而山峙兽乃白质而黒章也】臣独限闗河【史记苏秦説秦惠王曰被山帯渭东有闗河】坐萦符竹【汉文帝纪初与郡守为铜虎符竹使符案后汉杜诗疏曰旧制发兵皆以虎竹而晋书陆机传云入侍帷幄出剖符竹易虎为符唐修史避庙讳也】恋既深而词恳庆已极而涕零无任感恩贺圣郁恋屏营之至
　　为荥阳公贺老人星见表【原注宣宗　笺旧书宣宗纪大中元年二月以给事中郑亚为桂州刺史御史中丞桂管防御观察等使文苑传郑亚观察桂州请商隠为观察判官检校水部员外郎百官志凡景星庆云为十瑞其名物六十有四大瑞则百官诣阙奉贺余瑞嵗终员外郎以闻有司告庙】
　　臣某言臣得本道进奏院状报司天监李景亮奏八月六日寅时老人星见于南极其色黄明润大者【史记天官书直狼北地有大星曰南极老人老人见治安不见兵起常以秋分时之南郊晋天文志老人星见则治平主夀昌唐防要开元间敕有司置夀星坛以千秋节日修祠祭老人星着之常式玉海开元七年八月老人星见色黄又二十四年八月庚戌老人星见太史奏孙氏瑞应园云王者承天则老人星见临其国黄帝占云老人星一名夀星色黄明大则主夀昌天下多贤士陛下以千秋节日祀于星坛而祭期将临美应先至请付史官】圣惟合徳神实效祥必垂有烂之文【诗明星有烂】以表无疆之祚【书无疆惟休】臣某【中贺】臣闻象示人【见前表】昊穹凝命【易君子以正位凝命】曜为经而宿为纬【英华作纪此传冩之误当作宿为经而曜为纬谷梁传列星为恒星亦曰经星礼记宿离不贷无失经纪注二十八宿为经七曜为纪案纪为纬西京赋五纬相汁以旅于东井薛综注云五纬五星也】则有常名斗挹酒而牛服箱【诗维北有斗不可以挹酒浆又晥彼牵牛不以服箱】或标虚号未若时而出有道则彰居五福之先【书五福一曰夀二曰富三曰康宁四曰攸好徳五曰考终命】在三辰之列【左传三辰旂旗注三辰日月星也】伏惟皇帝陛下昭明老契游泳庄寰【晋阮籍等传论曰驰骋庄门排登李室二语本此】式是中秋呈兹上瑞况见于午位【晋郭璞传嵗涉午位金家所忌】又属寅时仰考符【北史崔宏传斯乃利见之符】乃有深意自南曜彩将解愠之风【家语舜弹五之琴造南风之诗曰南风之薰兮可以解我民之愠兮南风之时兮可以阜吾民之财兮】近晓流光欲助无私之日【礼记天无私覆地无私载日月无私照】皇心载裕【谢灵运诗皇心美阳泽】灵鉴孔昭【晋袁宏传赞曰灵鉴洞照】况居率土之滨【语见诗】皆庆后天之夀【庄子后天地终而不为老艺文类聚韩终采药诗曰闇河之桂实大如枣得而食之后天而老】臣误防重寄实逺清光【汉晁错传对防曰然后能望陛下清光】送鷰于梁间【礼记仲秋之月鸟归注鸟鷰也谓去蛰也】伤时自切望【集作数】白榆于天上【古乐府天上何所有歴歴种白榆案初学记引此句以白榆为星】厥路无由贺圣恋恩无任蹈舞屏营之至
　　为成魏州贺瑞雪庆云日抱戴表【新书地理志魏州大都督府领县十四贵乡元成魏馆陶冠氏莘朝城昌乐临河洹水成安内黄宗城永济　成魏州未详】
　　臣某言臣闻徳上升【书徳升闻】三灵为之动色【汉扬雄传方将上猎三灵之流如淳曰三灵日月星垂象之应也】圣功下济【易天道下济而光明】万类所以倾诚臣州去秋之间时雨不足自阳风应律【春秋考异邮冬至十一月阳之气也阳立于五极于九五九四十五日变风】子月经年【庾信诗子月泉心动】今月十二日晩降雪越至十四旦开霁絮飞千里【晋书谢安因雪骤降欣然曰白雪纷纷何所似兄子胡儿曰散盐空中差可拟兄女道蕴曰未若栁絮因风起楚辞招魂曰曾氷峨峨飞雪千里】花翻六出【韩诗外传凡草木花皆五出雪花飞六出六出者隂极之数】糅初梅而委色【英华作苞初梅犹早梅也梁简文帝赋梅花特早偏能识春】封宿麦而垂津【汉食货志董仲舒説上日幸诏大司农使闾中民益种宿麦注宿麦谓其苗经冬后汉明帝纪诏曰自春已来时雨不降宿麦伤旱】其日晡时【宋玉神女赋晡夕之后注晡日落时也淮南子日至于悲谷是谓晡时】西南有庆云见为楼为阁【陆机浮云赋若层台髙观重楼叠阁】图阊阖之九重【楚辞君之门以九重张衡西京赋表峣关于阊阖注阊阖天门也】非锦非绣【成公绥云赋或绣文锦章依微要渺】状衣裳之五色【书以五采彰施于五色作服】其时又有日抱戴日晩澄廓天景淑清拖黄气而重围施红光而四溢臣与司马樊则并僚属吏等三十余人得所部贵乡冠氏等县申称雪厚一尺以下并覩庆云抱戴等瑞臣谨案诗云上天同云雨雪雰雰毛苌云丰年之冬必有积雪【英华多若烟二字】汜胜之书云雪者五谷之精【汉艺文志农家汜胜之十八篇成帝时为议郎师古曰刘向别録云使教田三辅有好田者师之徙为御史汜音凡又音敷劒反】又案史记云庆云一名卿云若烟非烟若云非云郁郁纷纷萧索轮囷是谓卿云喜气也瑞应图曰景云者太平之应也一曰庆云非气非烟五色氤氲谓之景云援神契云天子孝则景云出游又案援神契云王者徳至于天则日抱戴在上曰戴在旁曰抱又云黄气抱日辅臣纳忠汉书曰宣重光李奇云太平之代日抱重光伏惟陛下受天寳命冲用情深丰食之要鉴寝忧劳雪为五谷之精麦为六田之首【太平御览汜胜之书曰凡田六道种麦为首】由是天降瑞雪其意若曰太平其有年乎云者运气立名布恩成义陛下仁霈草木恵及虫鱼扬祖宗之烈光垂天地之正色由是天降云瑞其意如【一作若】曰天子其大孝乎日者众阳之宗人君之表【刘向洪范传日者羣阳之宗也后汉天文志日者太阳之精人君之象】由是天降日瑞其意若曰天下其大明乎魏州大名【一作明非】之庆基【左传赐毕万魏卜偃曰毕万之后必大万盈数也魏大名也以是始赏天啓之矣】光【当作先】封之旧国【郑诗谱魏国周以封同姓其地虞舜夏禹所都之域疏案魏世家及左氏传云姬姓国也】嘉祥备致灵贶绸缪【见为荥阳公表】岂徙然哉斯有由矣臣叨陪汉守肃奉尧亲逢日月之贞明【易日月之道贞明者也】嘉烟云之烂熳【尚书大传舜时卿云见于时百工和歌舜歌曰卿云烂兮糺缦缦兮】手舞足蹈地虽限于外台按牒披图【汉礼乐志宫童效异披图按牒】心已驰于双阙不任感悦之至
　　为栁州郑郎中谢上表【旧书地理志栁州隋始安郡之马平县武徳四年平萧铣置南昆州贞观八年改为柳州以州界栁岭为名属岭南道领县五马平龙城象洛曹洛容案栁州今属广西布政司仍治马平县凡除官到任谓之上上日修表谢恩谓之谢上韩文潮州刺史谢上表是也上时掌切】
　　臣某言臣伏奉某月日制书授臣某官者即以今月日到任上讫臣某【中谢】臣绪承旧族师事通儒【汉贡禹传通儒或非之】万里成功虽无壮志【后汉班超传超投笔而叹左右皆笑之超曰小子安知壮士志哉行诣相者曰祭酒布衣诸生耳而当封侯万里之外后果立功西域封定逺侯】九夷不陋庶慕前踪【见论语后汉东夷传夷有九种曰畎夷于夷方夷黄夷白夷赤夷夷风夷阳夷故孔子欲居九夷也】二纪蛮陬【左思魏都赋蛮州夷落译道而通者鸟兽之氓也】三提郡印【见前表】唯贞苦节【易苦节不可贞】以奉休辰牙管一双未尝闗虑【南史范岫传在晋陵惟作牙管一双犹以为费】竹书兼两何敢经懐【后汉吴祐传父恢为南海太守欲杀青简以冩经书祐谏曰此书若成则载之兼两嫌疑之间诚先贤所慎也】渭水之隂【桑钦水经渭水出陇西首阳县渭谷亭南鸟鼠山】敝庐斯托【左传张趯使谓太叔曰小人粪除先人之敝庐】每还初服【屈原离骚进不入以离尤兮退将复修吾初服】常慊上农今者又即殊方【汉西域传赞曰殊方异物四面而至】复临杂俗【汉地理志土广俗杂】固防声教【书声教讫于四海】终逺文明谨当宣举诏书抚安县道【汉文帝纪有司请令县道师古曰或县或道皆用此制有蛮夷曰道】媒官学舍【吴薛综传锡光为交阯任延为九真太守为设媒官始知聘娶建立学校导之经义后汉鲍永传起黉舍注黉学也】毕纳于人伦畜蛊带牛【顾野工舆地志江南数郡有畜蛊者主人行之以杀人行饮食中人不觉也其家絶灭者则飞游妄走中之则毙汉书龚遂为勃海太守民有带持刀剑者使卖剑买牛卖刀买犊曰何为带牛佩犊杨慎丹铅録南中畜蛊之家蛊昏夜飞出饮水光如曳彗鲍昭苦热行所谓吹蛊痛行晖是也案日南蛮方以五月五日聚百种蛊大者至蛇小者至虱合置皿缶中饿使相啖其独存者为蛊以其矢因食入人腹人辄死】尽移于地利至于因遐弄法【汉杜延年传霍光以廷尉少府弄法轻重皆论弃市】挟逺生情【晋庾纯传贱者生情】纵弄严科【晋王濬传严其科条】必贻隂责山兼象郡江带龙城【隋地理志始安郡统县十五有象县龙城县明一统志象山在象州西五里以形似名栁江在府城南门外一名浔水源出懐逺县流经象州歴浔藤至广州界入海栁宗元诗柳州栁刺史种柳柳江边是也】抚已局天敢忘造【庾信表造竟微于滴助】举头见日何处皇居【顔延之诗皇居体环极】凭宵梦以衔诚【徐陵移文宵梦之言无欺幽壤】托归飞而结恳【诗弁彼鸒斯归飞提提陆机诗羡尔归飞翼】无任瞻天恋阙之至
　　为安平公谢除兖海观察使表【笺旧书文宗纪太和八年三月丙子以右丞李固言为华州刺史代崔戎以戎为兖海观察使地理志至徳之后中原用兵刺史皆治军戎遂有防御团练制置之名要冲大郡皆有节度之类冦盗稍息则易以观察之号治兖州管兖海沂密四州崔戎传戎字可大髙伯祖暐神龙初有大功封博陵郡王戎举两经登科授太子校书调判入等授蓝田主簿为藩镇名公交辟入为殿中侍御史累拜吏部郎中迁谏议大夫寻为剑南东西两川宣慰使还拜给事中駮奏为当时所称改华州刺史迁兖海沂宻都团练观察等使将行州人恋惜遮道至有解鞾断者理兖一年太和八年五月卒新书世系表戎出博陵安平房后汉长岑长崔骃少子寔之后兖海观察使封安平县公案元晖博陵安平人唐制凡封爵皆以其郡县名被之故晖封博陵郡王戎封安平县公唐人所称大率以郡望然亦有从封爵者安平公濮阳公之类是也】
　　臣某言今月某日中使王士岌至奉宣恩防改授臣某官并赐臣前件告身一通者宠命天临恩光春煦兢惶无措抃蹈失容臣某【中谢】臣幸逢昭代本自诸生文以饰身【左传言身之文也】学实为已寜韫玉而待贾【见论语】窃运瓮以私劳【瓮当作甓晋陶侃传侃在广州朝辄运百甓于斋外夕运百甓于斋内曰吾方致力中原过尔优防恐不堪事】春闱【英华作围】再中于明经【新书选举志开元二十四年考功员外郎李昂为举人诋诃帝以郎官权轻遂移贡举于礼部以侍郎主之礼部进士自此始明经之别有五经三经二经学究一经三礼三传礼记春秋左氏传为大经诗周礼仪礼为中经易尚书春秋公谷传为小经先帖文然后口试经问大义十条答时务策三道亦为四等】天官一升于判第【选举志文选吏部主之凡择人之法有四一曰身二曰言三曰书四曰判四事可取则先徳行行均以才才均以劳五品以上不试上名中书门下六品以下始集而试】阶级甚薄【后汉边韶传阶级名位亦宜超然】际会则多【后汉陈蕃王允传论曰及遭际会恊防窦武自谓万世一时也】芸阁雠书【鱼豢魏畧芸香辟纸鱼故藏书台曰芸台左思魏都赋雠校篆籀太平御览刘向别传曰雠校者一人持本一人读之若雠家相对故曰仇也】蓝田【集作山】作吏【新书地理志京兆府蓝田为畿县嵇康与山臣源书一行作吏此事便废】中间因依知已【阮籍咏懐诗寒鸟相因依南史王僧达传不能因依左右】契阔从军【诗死生契阔传契阔勤苦也】其后超属宪司【南史萧恵开传诏曰今以萧恵开为宪司冀当称职】骤登郎署【汉武故事武帝辇过郎署】埋轮而出髙悬八使之威【后汉张纲传汉安元年遣八使徇行风俗而纲独埋其车轮于洛阳都亭曰豺狼当道安问狐狸】起草以居逺谢三台之妙【胡广汉官仪尚书郎主作文书起草昼夜更直初学记谢灵运晋书曰汉官尚书为中台御史为宪台谒者为外台是为三台晋卫瓘传瓘为尚书令与尚书郎索靖俱善草书时人号为一台二妙】每含香而自叹【汉官仪尚书郎懐香握兰含鸡舌奏事】常襆被而待行【一作命非晋书魏舒为尚书郎或有非其人论者欲沙汰之舒曰我即其人襆被径出】伏惟皇帝陛下钧陶庶彚【汉董仲舒传犹泥之在钧惟甄者之所为又陶冶而成之】亭毒万方【老子亭之毒之盖之覆之王弼曰亭谓品其形毒谓成其质】忧位同尧【汉董仲舒传尧受命以天下为忧而未以位为乐也】好谏若禹【鬻子禹治天下以五声聴门悬鼔钟铎磬而置鼗于簴曰教寡人以道者击鼓教寡人以义者击钟教寡人以事者振铎语寡人以忧者击磬语寡人以狱讼者挥鼗此之谓五声】东掖垣内封章何有于日闻【新书百官志门下省给事中四人凡百官奏钞侍中既审则駮正违失诏敕有不便者涂窜而奏还谓之涂归盖时以中书为西台门下为东台亦称西掖东掖李颀寄房给事诗云长安城连东掖垣凤凰池对青琐门是也汉赵充国传娄奏封章】青琐门前列位徒参于夕拜【汉元后传赤墀青琐注孟康曰以青画户边镂中天子制也师古曰青琐者刻为连琐文而以青涂之初学记卫宏汉旧仪曰黄门郎属黄门令日暮对青琐闱拜名曰夕郎】摆波涛而鲲鳞才变【庄子北溟有鱼其名曰鲲化而为鸟其名为鹏怒而飞其翼若垂天之云鹏之徙于南冥也水击三千里抟扶揺而上者九万里】望烟霄而鸾翮初髙【顔延之五君咏鸾翮有时锻】誓将竭诚非敢养望【晋陶侃传常语人曰何有乱头养望自谓宏达耶】然虚受难处忝据非安忽拥隼旟【周礼司常鸟隼为旟】竟辞龙阙【后汉百官志注洛阳宫门名为苍龙阙门】犹頼云日未逺闗城不遥【并见上文　笺旧书文宗纪太和七年闰七月戊戌以给事中崔戎为华州刺史】防奉国章【南史梁武帝诸子传元正六佾事为国章】麤免官谤【左传敢辱髙位以速官谤】岂意便升亚相之重【集作班】秩【汉朱云传御史大夫宰相之副案白帖谓之亚相】复委大藩之防问【汉髙祖纪防问有不如吾诏者以重论之】鱼笺帝语【张华博物志汉桓帝时桂阳人蔡伦始故鱼造纸案鱼笺未详疑即鱼网纸也刘孝威谢赉宫纸啓云邺下凤衔汉朝鱼网】象轴神工【象轴谓以象牙为巻轴隋书牛宏上表云刘裕平姚收其图籍四千巻皆赤轴青纸文字古拙是古者书每巻为一轴也此则言告身之饰耳】拜受而若捧千钧伏读而如聴九奏【史记赵世家简子梦游于钧天广乐九奏万舞】诚虽深于负荷【左传其父析薪其子弗克负荷】恋实切于违离【卢谌赠刘琨诗序慰其违离之意】况曲阜遗封【礼记成王以周公为有勲劳于天下是以封周公于曲阜地方五百里革车千乘】导河旧壤【书兖州九河既道】列九州之数【书济河惟兖州】带五岳之雄【谓泰山初学记五经通义曰泰山一曰岱宗宗长也言为羣岳之长】古为诗书俎豆之乡【史记孔子世家常陈俎豆设礼容又周室微而礼乐废诗书缺孔子序书传上纪唐虞之际下至秦缪编次其事古者诗三千余篇及至孔子去其重取三百五篇】今兼鱼盐兵革之地【齐世家设轻重鱼盐之利】训整合资于武干【晋书诸葛长民传有文武干用桓冲传最淹识有武干】抚循宜属于柔良【后汉鲁恭传诏书进柔良退贪残】岂伊孱微堪此委寄谨当氷霜励志金石贯诚【韩诗外传熊渠子见其诚心金石为之开而况于人乎】驽马奋十驾之勤【荀子骥一日而千里驽马十驾则亦及之矣】铅刀淬一割之用【韩诗外传陈饶谓宋燕曰铅刀畜之而干将用之班固答賔戏搦朽磨钝铅刀皆能一断后汉班超传上疏请兵曰况臣奉大汉之威而无铅刀一割之用乎】即以今月二日【时太和七年】雪泣西拜【庾信诗雪泣悲去鲁】星驰东下【晋陶侃传二征奔走九州星驰】帝城思入虽有类于陈咸【汉陈咸传起家复为南阳太守时王音辅政信用陈汤咸数予汤书曰即防子公力得入帝城死不恨】闗外耻居安敢同于杨仆【汉书元鼎三年徙函谷闗于新安注应邵曰时楼船将军杨仆数有大功耻为闗外民上书乞徙闗以家财给其用度武帝意亦好广阔于是徙闗于新安去农三百里】无任瞻天恋阙之志谨附中使某奉表陈谢以闻
　　为安平公兖州谢上表
　　臣某言臣自承明诏移镇东藩望阙而血涕以辞戒途而星奔不息【刘琨诗匍匐星奔】即以今月五日到任上讫当时集军州官吏等宣布皇风【魏志髙堂隆疏唐虞大禹之所以垂皇风】阐扬造欢声雷动嘉【集作喜是】气云髙臣某【中谢】臣本由儒业【南史王承传惟承独好儒业】获厠朝荣【曹植表使名挂史笔事列朝荣】粤自乌台【汉朱博传御史府中列柏树常有野乌数千栖宿其上晨去暮来号曰朝夕乌职官分纪汉成帝时御史台有乌集故谓之乌台】至于青琐【见前表】累更近地皆奉休期【徐陵陈公九锡诏昔在休期早隆朝寄】用尽心以书绅长忧福过【书绅见论语庾亮表小人禄薄福过灾生】取知足而铭座敢傲时来【老子知足不辱知止不殆后汉书崔瑗字子玉作座右铭汉蒯通传时乎时不再来】旋属皇帝陛下垂意闗城推心甸服俾之防遏兼使缉绥横被天波未移星琯岂期非次忽致殊迁【徐陵书修好征兵弥留星琯案星谓大星琯谓律琯未移星琯言时未一周也崔戎以太和七年闰七月出守华州八年三月即迁兖海故云】察俗雄藩【旧书严绶传前后统临三镇皆号雄藩】分荣大宪地濵河济【周礼河东曰兖州其川河洓洓与济同】山奄龟防【诗鲁颂曰奄有龟防遂荒大东】本孔里周封【史记孔子世家弟子及鲁人往从冡而家者百有余室因命曰孔里水经注从征记曰洙泗二水交于鲁城东北十七里阙里背洙泗墙南北一百二十步东西六十步四门各有石阃史记封周公旦于少昊之虚曲阜正义括地志云兖州曲阜县外城即鲁公伯禽所作也】有尧祠舜泽【汉地理志济隂郡成阳县有尧冡灵台雷泽在西北水经注雷泽在大成阳县故城西北十余里即舜所渔也城西二里有尧陵陵南一里有尧母庆都陵皆立庙四周列水潭而不流前并列数碑案雷泽即禹贡之雷夏在今山东兖州府曹州东北六十里北接东昌府濮州界明一统志兖州府城东南七里有尧祠李白诗云角巾微服尧祠南即此南史羊侃传云常于兖州尧庙壁直上至五寻横行得七迹】九州之名数甚古【见前表】三代之礼乐旧传退省何人合安兹地抚躬而浃【集作沾】背汗下【汉王陵传勃汗出浃背媿不能对】仰恩而溢眦【一作面】泪流【説文眦目厓也列士传朱亥眦裂血溅】况所部骁雄【虞溥江表传许贡表曰孙防骁雄与项籍相似】素兼节制【汉刑法志齐桓晋文之兵可谓入其域而有节制矣】为于当代便属文臣画武聚萤【武读曰虎后汉马援传画虎不成反类狗晋车传家贫不能得油囊萤照书】昔惟久事笔砚【后汉书班超为官佣书久劳苦投笔叹曰大丈夫当立功异域安能久事笔砚乎】佩鞬带鹖【带当作戴左传左执鞭弭右属櫜鞬注櫜以受箭鞬以受弓汉官仪虎贲冠揷鹖尾】今宁能执干戈【礼记鲁人欲勿殇童汪踦问于仲尼仲尼曰能执干戈以卫社稷欲勿殇也不亦可乎】幸臣前在华州日防奉诏条克宣戎律【晋陆晔等传论曰殷浩出总戎律】检下而羊无九牧【魏志州牧县宰割剥自私人不聊生而更员外置官古谓十羊九牧】驭黠而犬用左牵【礼记效犬者左牵之】用令去任之时大有遮留之请【魏畧顔斐迁平原太守吏民遮道车不得行稽十日方得出北史唐永传永为南幽州刺史夷人送故者莫不垂泪当路遮留随数日始得出境】尽三属县至万余人不放即途皆来卧辙【后汉侯霸传为临淮太守被征百姓攀辕卧辙不许去】竟稽朝发【江表传泛舟举防朝发夕至】遂致宵奔【后汉孟甞传甞为合浦太守被征当还吏民攀车请之甞既不得进乃载乡民船夜遁去晋书邓攸为吴郡太守称疾去职百姓数千人牵留攸船不得进攸乃止停中夜发去　笺新书崔戎传时诏使尚在民泣诣使请白天子匄戎还使许诺戎夜单骑亡去民追不及乃止】请于兹时亦因前政冀渐令苏息【后汉朱浮传疏曰保宥生人使得苏息】长使谧宁【晋周玘传期年之间境内宁谧】然后逺访云亭【汉郊祀志无懐氏封泰山禅云云黄帝封泰山禅亭亭注服防曰云云在梁父东山名也晋灼曰云云山在防隂县故城东北地理志钜平有亭亭山案云云在今山东济南府泰安州东南一百二十里亭亭在州南五十里皆泰山之攴峯也】髙寻日观【见为京兆公表】备万乘登封之所【汉武帝纪上登封泰山降坐明堂】设诸侯朝宿之仪【公羊传许田者何鲁朝宿之邑也诸侯时朝乎天子天子之郊朝诸侯皆有朝宿之邑焉】盛礼获窥微愿斯毕过此以往不知所图无任戴恩陨越之至谨差某官某奉表陈谢以闻为濮阳公陈许谢上表【笺案旧书王栖曜传栖曜濮州濮阳人累官鄜坊丹延节度观察使检校礼部尚书兼御史大夫子茂元防有勇畧从父征伐知名元和中为右神防将军太和中检校工部尚书广州刺史岭南节度使招懐蛮落颇立政能南中多异货茂元积聚家财钜万计李训之败中官利其财掎摭其事言茂元因王涯郑注见用茂元惧罄家财以赂两军于是授忠武军节度陈许观察使故有是表也新书方镇表贞元三年置陈许节度使治许州十年赐号忠武军地理志许州领县九长社长葛阳翟许昌鄢陵扶沟临颍舞阳郾城陈州领县六宛邱太康项城溵水南顿西华并属河南道王栖曜传茂元家积财交煽权贵郑注用事迁泾原节度使注败悉出家赀饷两军得不诛封濮阳郡侯召为将作监领陈许节度使案茂元封濮阳郡侯故称濮阳公此则以其爵也】
　　臣某言臣伏奉去月八日制书授臣前件官臣即以某月日到任上讫当时集军州官吏僧道耆老等揄扬王【集作】化宣布睿慈连营咸鼓于巽风【魏志刘备与孙权交战树栅连营七百余里】阖境均霑于兑泽臣某【中谢】臣材谢汉飞【汉李广传匈奴号曰汉飞将军】义慙燕使【集作客战国防望诸君报燕王书曰臣乃口受令具符节南使臣于赵顾反命取兵随而攻齐】献书求试【新书茂元少好学徳宗时上书自荐擢试校书郎改太子赞善大夫】学剑邀勲【汉项籍传学书不成去学剑　笺新书李元膺留守东都署茂元防御判官】大舸千艘【杜笃论都赋大船万艘转运相过】早窃楼船之任【汉书元鼎五年遣楼船将军杨仆出豫章下浈水】胜兵万数【胜音升汉伍被传胜兵可得二十万】晩兼车骑之名【汉官仪汉兴置车骑将军金印紫绶位次二千石杜氏通典汉文帝元年始用薄昭为车骑将军】虽任在啓行【诗元戎十乘以先啓行】而时当柔逺【书柔逺能迩】珠崕铜柱【汉书元鼎六年定越地为珠厓郡注应劭曰郡在大海中崕防之边出真珠故曰珠崕晋地理志日南郡象林县今有铜柱汉立此为界贡金供税新书南蛮传环王本林邑其南大浦有五铜柱山形若倚葢西重巗东涯海汉马援所植也案汉珠厓儋耳二郡今为广东琼州府地】只务防平【史记仓公传缇萦上书曰妾父为吏齐中称其防平】麻垒艾亭【初学记引秦州记曰枹罕城西有麻垒中可容万众汉地理志天水郡防道县骑都尉治密艾亭魏地形志梁兴郡梁兴县有艾亭丘】莫能恢复【东都赋恢复疆宇】旋属皇帝陛下荆枝协庆棣萼传辉【谓武宗茂元为陈许节度使葢在防昌之初】臣得先巾墨车【周礼巾车职曰大夫乘墨车】入拜丹陛【隋薛道衡传髙祖颂曰驱驰丹陛】兰台假号【汉官仪御史大夫之丞兼典兰台秘书】棘署参荣【周礼朝士掌建邦外朝之法左九棘孤卿大夫位焉右九棘公侯伯子男位焉】奉汉后之园陵【后汉光武纪诏修复西京园陵注园谓茔域陵谓山坟通典将作监掌修作宗庙路寝宫室陵园木土之功】获申送往掌周王之廪庾【周礼廪人掌九谷之数以待国之匪颁赒赐稍食通典司农卿掌邦国仓储之事案茂元遗表云伏思任司农大卿之日授忠武统帅之时紫殿承恩彤庭入对是由司农卿迁陈许节度史畧之耳】方切事居【左传送往事居耦俱无猜贞也案往谓文宗居谓武宗文宗晏驾茂元葢甞以将作监佐山林之役故曰奉汉后之园陵武宗即位除司农卿故曰掌周王之廪庾】不谓遽董戎旃【谢朓牋契阔戎旃从容防语】还持武节【汉书元封元年诏曰躬秉武节通典晋制都督使持节为上持节次之假节为下使持节得杀二千石以下持节杀无官位人若军事得与使持节同唐分天下州郡制为诸道每道置使治于所部其边方有寇戎之地则加以旌节谓之节度使葢古之持节都督自至徳以来天下多难诸道皆聚兵増节度使为二十余道】赐国既髙于七命【周礼掌命职曰侯伯七命其国家宫室车旗衣服礼仪皆以七为节】承家又庆于重侯【易大君有命开国承家汉书许史三王丁傅之家皆重侯累将穷极富贵】维彼璧田【春秋桓公元年三月郑伯以璧假许田】实联鼎邑【左传武王克商迁九鼎于洛邑】古之近甸今也雄藩想像汝南星聚而先贤未逺【刘敬叔异苑汝南陈仲弓从诸子侄造颍川荀季和父子于时徳星为之聚太史奏五百里内有贤人聚】经过颍上水浊而强族皆除【汉灌夫传夫字仲儒颍隂人也宗族賔客为权利横颍川颍川儿歌之曰颍水清灌氏宁颍水浊灌氏族】况在昔年常邻多垒【礼记四郊多垒此卿大夫之辱也】载瞻军额【旧书敬宗纪特置武昌军额】深见士心贵忠孝之两全则忠可移孝【孝经君子之事亲孝故忠可移于君】正文武之二道则武可辅文将谋将领之能【南史王融传奏曰近塞外微臣苦求将领】必重英豪之选【晋石谟传谟曰若非上哲必由英豪】岂虞拔擢【扬雄剧秦美新数防渥恵拔擢伦比】乃出孱微谨当阜俗而必致人和贞师而不为儿戏【易师贞丈人吉汉书周亚夫军细栁文帝劳军至其营曰嗟乎此真将军矣向者霸上棘门如儿戏耳】使流庸自占【汉昭帝纪诏曰比嵗不登民匮于食流庸未尽还师古曰流庸谓去其本乡而行为人庸作】骁悍知方【吴陆逊传虽云师老犹有骁悍】任棠水薤之规臣当可复【后汉厐参传参为汉阳太守郡人任棠者隠居教授参到先之棠不与言但以薤一大本水一盂置户屏前自抱孙儿立于户下参良久曰水者欲吾清也拔大本薤者欲吾击强宗也抱儿当户欲吾开门恤孤也】黄霸米盐之政臣亦不遗【汉循吏传黄霸为颍川太守米盐靡密治为天下第一征守京兆尹秩二千石】麤勤报効之资用赎贪饕【集作叨】之责【汉王莽传驰传天下考覆贪饕】奉违轩镜【轩辕内传帝防王母铸镜十二随日用之宣和博古图昔黄帝液金作神物为鉴凡十有五去古既逺不能尽考后世有得其一者其制度以四灵位四方以八卦定八极十二辰环其外二十四气布其中故与日月合明鬼神通意】几落尧蓂【帝王世纪尧时有异草夹阶而生每一日生一叶至十五日生十五叶至十六日一叶落至三十日落尽若小月即一荚厌而不落谓之蓂荚】比园葵以自倾昼惟向日【文选有陆机园葵诗説文黄葵甞倾叶向日不令照其根】羡海槎之不系秋则经天【张华博物志旧説天河与海通近有居海者年年八月有浮槎来甚大往返不失期此人乃多赍粮乘槎去忽忽不觉昼夜奄至一处望室中见一女方织一丈夫牵牛渚处饮之人问为何处答曰君可诣蜀严君平此人还问君平君平曰某年某月有客星犯牵牛即此人到天河也】感激而泪血沾衣兢忧而汗雨浃【集作洽】背【并见前】无任感恩恋阙兢惕屏营之至
　　为濮阳公陈情表【笺此王茂元为泾原节度求代表也案旧书文宗纪太和九年李训郑注用事是嵗冬十月癸未以前广州节度使王茂元为泾原节度使逾月而甘露之变作中人掎扩之事当在此际而表云一去阙庭五罹寒暑盖中人得其重赂故能久帅泾原其陈情当在开成四年之秋冬去文宗之升遐无几矣】
　　臣某言臣闻事君以忠者所宜效死食君之禄者亦戒妨贤【説苑虞丘子谓楚庄王曰臣为令尹处士不升妨羣贤路】苟非内慊私诚外忧官谤则安肯固辞武节【并见前】强委信【一作侯误】圭【周礼侯执信圭】拒七命赐国之荣【周礼大宗伯以九仪之命正邦国之位壹命受职再命受服三命受位四命受器五命赐则六命赐官七命赐国八命作牧九命作伯】舍万里封侯之防【见为栁州表】必知不可安敢无言臣某【中谢】臣因缘代业【卢谌诗序因缘运会得防接事孔丛子仲尼大圣自兹以降世业不替也】遭逢【集作遇】圣时窃常有志四方【左传姜氏谓公子曰子有四方之志】不扫一室【后汉书陈蕃曰大丈夫处世当扫除天下安事一室乎】奉随武之家事无媿陈辞【左传屈建问范防之徳于赵武赵武曰夫子之家事治言于晋国竭情无私其祝史祭祀陈信不媿】纂邓傅之门风不伤清议【后汉邓禹传禹有子十三人各使守一艺修整闺门教养子孙皆可以为后世法显宗即位拜为太傅晋山简郭防许劭之伦明清议于草埜】属者每忧不试深耻因媒【説苑孟尝君曰缕因针而入不因针而急嫁女因媒而成不因媒而亲】自荐之书朝投象魏殊常之泽暮降芸香【晋裟頠传臣亦不敢闻殊常之诏余并见前】其后契阔星霜羇离戎旅从军王粲徒感所知【王粲从军诗从军有苦乐但问所从谁所从神且武焉得久劳师】草檄陈琳亦常交辟【典略陈琳字孔璋草檄文成以呈太祖太祖先苦头风是日疾发卧读琳所作翕然而起曰此愈我疾魏志琳被太祖辟为丞相掾属】吕元膺东周保厘之日【书王以成周之众命毕公保厘东郊　笺旧书吕元膺字景文郓州东平人元和中代权徳舆为东都留守】李师古天平畔换之时【汉书叙传项氏畔换黜我巴蜀注强恣貌　笺师古当作师道旧书李正已传师道师古异母弟师古死其奴不发丧濳遣使迎师道于密而立之元和元年十月加检校工部尚书充平卢军及淄青节度副大使知节度事自正巳至师道窃有郓曹等十二州六十年矣新书方镇表元和十五年赐郓曹濮节度使号天平军】濳入其徒盈于留邸【汉季布传至留邸】臣此时尚持白简【晋书傅每有奏劾或值日暮捧白简整簪带坐而待旦】犹着青袍【古诗青抱似春草案遗表云蓝衫不脱竹简仍持与此同意蓝衫即青袍杜氏通典贞观四年令八品九品以上服青时茂元为元膺防御判官判官例以御史充故青袍义山诗所为青袍御史是也偶成转韵诗云归来寂寞灵台下着破蓝衫出无马亦其证矣白简即竹简唐会要武徳四年诏五品以上执象笏六品以下执竹木笏初学记云笏手板也】元膺知臣传剑论兵【汉司马迁传在赵者以传劒论显注服防曰世善劒也后汉马援传帝常言伏波论兵与我意合】本于仁信【孙子将者智信仁勇严也】佩鞬插羽【见为安平公表】亦识孤虚【汉艺文志五行家有风后孤虚二十巻后汉书方术传孤虚之术注孤谓六甲之孤辰若甲子旬中戌亥无干是为孤也对孤为虚赵彦传朝廷令宗资讨泰山残贼彦为资陈孤虚之法】俾以发奸【汉赵广汉传其发奸摘伏如神】假之捕盗【后汉刘传注汉法十里一亭亭置一长捕贼掾専捕盗贼也】幸无容刃【一作忍非见下遗表】以及焚巢【易鸟焚其巢旅人先笑后号咷　笺旧书吕元膺传元和十年七月李师道留邸伏甲谋乱初师道于东都置邸院兵谍杂以往来吏不敢辨因吴元济北犯郊畿多警防御兵尽戍伊阙师道伏甲百余于邸院将焚宫室而肆杀掠已烹牛飨众明日将出防小将李再兴告变元膺追兵伊阙围之半月无敢进攻者防御判官王茂元杀一人而后进或有毁其墉而入者贼众突出济伊水望山而去官兵进围于谷中尽获之】旋带银章【汉百官公卿表凡吏秩比二千石以上皆银印青绶注汉旧仪云银印背龟纽其文曰章】俄分竹使【汉文帝纪注应劭曰竹使符皆以竹　箭五枚长五寸防刻篆书第一至第五】隼旟楚峡出以分忧【晋宣帝纪固辞天子曰此非以为乐乃分忧耳隼旟见前】熊轼郧城【后汉舆服志三公列侯伏熊轼黑旛汉地理志江夏郡竟陵县有郧乡楚郧公邑】忽然通贵【南史萧琛传近于通贵　笺楚峡谓峡州郧城谓郢州唐峡州治夷陵县有西陵峡郢州治长夀县本竟陵也茂元葢以功迁官厯峡郢二州刺史故曰隼旟楚峡熊轼郧城史皆畧而不书】岂意复逾五岭【汉张耳传南有五岭之戍注裴氏广州记云大庾始安临贺桂阳揭阳是为五岭】更授再麾【顔延之五君咏一麾乃出守梦溪笔谈今之郡守谓之建旄盖用顔延年诗误延年谓一麾者乃指麾之麾如武王左秉白旄以麾之麾非旌麾之麾也延年阮始平诗云屡荐不入官一麾乃出守者谓山涛荐咸为吏部郎帝不用荀勗一挤遂出始平延年被挤以此自托耳自杜牧之有拟把一麾江海去之句始谬用一麾遂成故事野客藂书仆考唐人诗如杜子美栁子厚诈用晦独孤及刘梦得陆龟防等皆用一麾事独牧之谓把一麾为露圭角似失延年之意如张説诗湘滨用出麾如此用则何害笔谈谓今人以守郡为建麾用顔诗事自牧之始亦未然观三国志拥麾守郡文选建麾作牧此语在前久矣谓把一麾之误自牧之始则可谓建麾之误则不可】中间叨相青宫【神异经东方有宫青石为墙门有银牓以青石碧镂题曰天地长男之宫】忝司缇骑【环济要略司隶出从缇骑通典汉执金吾缇骑二百人持防五百二十人舆服导从光生满路唐为左右金吾卫置大将军一人将军二人副其事】才通闺籍【谢朓诗既通金闺籍】又处藩条【谓出帅岭南】越井朝台【太平御览郡国志曰广州越井冈一云越王井言赵佗误坠酒杯于井遂浮出石门故谚曰石门通越井也明一统志越秀山在广州府城内上有越王台故址昔尉佗因山为之又有越王井一名赵佗井南汉刘氏号为玉龙泉水经注尉佗旧治处负山带海博敞渺目佗因冈作台北面朝汉圆基千步直峭百尺顶上二亩复道回环朔望升拜名曰朝台王象之舆地纪胜朝台在广州番禺县西五里案李涉鹧鸪词云越冈连越井越鸟更南飞即此越王井也】备经艰险贪泉浈水【晋书吴隠之为广州石门有贪泉传云饮者贪隠之酌而饮之为诗曰若使夷齐饮终当不易心汉书楼船将军杨仆出豫章下浈水师古曰浈音丈庚反水经注溱水南迳浈阳县西出浈阳峡左则浈水注之水出南海龙川县西迳浈阳县南右注浈水故应劭曰浈水西入溱也元和郡县志石门水一名贪泉岀广州南海县西三十里平地浈水在韶州曲江县东一里太平寰宇记曲江汉旧县以浈水屈曲为名】益励平生是甘马革之言【见下祭伏波神文】常惧虎皮之诮【杨子羊质而虎皮见草而悦见狼而战　笺遗表云两逾岭峤四建牙旗是茂元官岭南者再也自郧城迁者似是郡守而下文云中间叨相青宫忝司缇骑则又自岭南入为京职据旧书太和中为岭南节度而先是元和中尝为右神防将军盖即所谓忝司缇骑者新书云自校书郎改太子赞善大夫亦可谓叨相青宫但此在防御判官之前殊不相合恐初解岭南而还别授储官史载之不详耳】及圣造逺流南极【淮南子章亥自北极步至南极】许拱北辰黄犊留官【晋羊祜传祜兄子篇为钜平侯奉祜嗣篇歴官清慎有私牛于官舍产犊及迁而留之】胡牀挂柱【魏略裴濳为兖州刺史常作一胡牀及其去也留以挂柱】如生羽翼【魏文帝诗身轻生羽异】若出婴罗【郭璞江赋慜神使之婴罗】誓以归彼冗员处之散地【笺此言解岭南节度而归惟愿为冗散也】俄以朝那阙守【汉地理志安定郡有朝那县应邵曰故戎郡邑也案朝那故城在今陜西平凉府城东南唐泾州安定郡冶保定县即今府治平凉县古朝那地也】昆壤须人【杨恽报孙会宗书安定山谷之间昆夷旧壤新书方镇表大厯三年置泾原节度使治泾州贞元六年泾原节度领四镇北庭行军节度使元和四年増领行渭州】一去阙庭【潘岳西征赋窃托慕于阙庭】五罹寒燠处京畿五百里之内控蕃寇数十州之多提鼔烧烽増埤濬洫【埤与卑通汉刘向传増埤为髙详见祝文】虽国家逺追【集作敦】上策不事交争【汉匈奴传王莽欲穷追匈奴严尤谏曰匈奴为害未闻上世有必征之者也后世三家周秦汉征之然皆未有得上防者也周得中策汉得下防秦无防焉】然蛇豕难防【左传申包胥曰吴为封豕长蛇以荐食上国】犬羊易纵苟罢严彻警则负约渝盟【笺自广徳元年泾原没于吐蕃以后频复频陷】臣自受命以来为日斯久未尝一日不修战格【旧书张仁愿为朔方总管筑三受降城不修战格】未尝一日不数军储【左传归而饮至以数军实】使士有鬭心人无虚额使之侦咸亦闻知【晋桓传侦还云裕军四塞不知多少】尚未能率厉骁雄揣摩锋镝逺收麻垒直取艾亭【见陈许谢上】成大朝经武之威【后汉杜笃传辛氏秉义经武】毕微臣报主之分可书竹帛【后汉邓禹传禹曰但愿垂功名于竹帛耳】不辱旂常【周礼日月为常交龙为旂礼记有功铭于太常】盖以久处炎荒备薰瘴毒【番禺杂编岭外二三月为青草瘴四五月为黄梅瘴六七月为新水瘴八九月为黄茅瘴】内揺心力外耗筋骸虽马援据鞍尚能矍铄【后汉马援传援据鞍顾盼以示可用帝笑曰矍铄哉是翁也】而班超揽镜不觉萧衰【后汉班超传超自以久在絶域年老思土上疏曰臣超犬马齿歼常恐年衰奄忽僵仆超妹昭亦上书请超曰超年最长今且七十衰老被病头髪无黑晋王衍传在车中揽镜自照】恐无以早就大功久当重任自思已熟求退为宜【后汉韦彪传诏曰中被笃疾连上求退】伏惟皇帝陛下道冠百王功髙三代照临若日覆露如天【晋语是先子覆露子也注露润也淮南子帝者覆露昭导普施而无私】况今国不乏人时称多士有才略在臣之右齿发少臣之年【汉书髙后令大谒者张泽报冒顿书曰年老气衰齿髪堕落】俾代处是邦递临斯位以之责效谁曰不然俾前达后生皆无蔽滞由中及外得以交相成陛下适时之方【晋王羲之传遗谢安书曰岂非适时之宜耶】减微臣固宠之责【汉书韩増保身固宠不能有所建明】臣不胜祈恩恳迫之至谨差某官奉表以闻
　　为荥阳公桂州谢上表【笺旧书宣宗纪太中元年二月以给事中郑亚为桂州刺史御史中丞桂管防御观察等使三年二月责授桂管防御观察使循州刺史案地理志岭南西道桂管经略观察使治桂州管桂韶防富梧浔龚鬰林平琴賔澄绣象栁融等州循州属岭南东道节度使】
　　臣某言臣奉违禁掖只役遐陬【王勃广州塔碑记相彼遐陬实惟荒裔】虽悬就日之诚【见为汝南公表】惧旷宣风之寄【汉王褒传益州刺史王襄欲宣风化于众庶使褒作中和乐职宣布诗选好事令依鸣鹿之声习而歌之】柔辔载扬于永路【左传襄公二十六年国子赋辔之柔矣】轻舠利济于大川【诗谁谓河广曽不容刀　笺狭小船曰刀释文刀如字字书作舠南史齐武帝诸子传轻舠还阙】即以今月九日到任上讫臣某【中谢】臣系承儒训【晋荀崧传参训国子以儒训】生属昌期【南史王茂等传论曰王茂等运接昌期】初挂弁髦【左传岂如弁髦而因以敝之注童子垂髦始冠必三加冠成礼而弃其始冠疏士冠礼始冠缁布冠次加皮弁次加爵弁冠义云缁布之冠冠而敝之可也】即亲筐箧【汉贾谊传俗吏所务在于刀笔筐箧】嘉树无忘于封殖【左传韩宣子来聘公享之韩子赋角弓既享宴于季氏有嘉树焉宣子誉之武子曰宿敢不封殖此树以无忘角弓】青氊不落于寇偷【世説王子敬夜斋中卧有羣盗入其室王徐曰偷儿青氊我家旧物可特置之】再擢词科一登册府【谓秘书省穆天子传天子北征东还乃循黒水至于羣玉之山四辙中绳先王之所谓防府册与策同】徂迁嵗律浮泛军装【扬雄甘泉赋振殷辚而军装】忽彯华缨【鲍昭诗仕子彯华缨】俄列通籍极望郎于南省【魏书孝文帝曰吏部郎必使才望兼允者陆游笔记唐人本以尚书省在大明宫之南故谓之南省】备给事于左曹【汉杨敞传子恽名显朝廷擢为左曹案左曹谓门下省沈佺期自考功员外郎拜给事中诗云南省推丹地东曹拜琐闱东曹即左曹也】中间帖掌台纲【通典御史为风霜之任旧制但闻风弹事提纲而已旧书狄兼謩传文宗顾谓之曰御史台朝廷纲纪台纲正则朝廷理】分修国史【笺旧书武宗纪防昌元年李徳裕奏改修宪宗实録所载吉甫不善之迹郑亚希防削之三年十月宰相监修国史李绅兵部郎中史馆修撰判馆事郑亚进重修宪宗实録四十巻颁赐有差】旋值孽童拒诏【集作召谓刘稹】狂虏乱华【谓回鹘】副中宪以急宣【木华海赋边荒遽告王命急宣】佐微臣而遥防督晋氏迁延之役【左传诸侯之大夫从晋侯伐秦至于棫林乃命大还晋人谓之迁延之役】絶戎人侦逻之奸【后汉书南匈奴传南单于既居西湖亦列置诸部王助为捍戍皆领部众为郡县侦逻耳目北单于惶恐】敢伐善以攘羭【左传晋献公欲以骊姬为夫人卜之其繇曰専之渝攘公之羭注羭美也】固尽诚以养梀【梀通作棘孟子养其樲棘尔雅樲酸枣注树小实酢小尔雅棘实谓之枣陆佃埤雅大者枣小者棘酸枣棘也】伏惟皇帝陛下武惟时夏【诗肆于时夏】文号钦明【书钦明文思】方将防奉紫泥【汉旧仪天子信玺六皆以武都紫泥封之西京杂记汉以武都紫泥为玺室加緑绨其上】恭拜青琐【见为安平公表】岂意遽分专席【谓御史中丞初学记尚书令东汉与司隶校尉御史中丞皆専席坐京师号曰三独坐】叨赐再麾【谓桂州刺史】首南服以称藩【汉匈奴传三世称藩】控西原而遏寇【诗式遏寇虐西原与祝文之西原同一事见下状】褰帷廉部【后汉贾琮传旧典传车骖驾垂赤帷裳琮为冀州刺史命褰之百城闻风自然竦震】犹恐坠于斯文横槊令军【南史宋桓荣祖曰昔曹公父子上马横槊下马谈咏】实致忧于不武【左传荀莹曰城小而固胜之不武】虽期竭力终惧败官【左传贪以败官为墨】况俗杂华夷地兼县道【见前表】文身椎髻渐尉佗南越之余【説苑诸发曰翦发文身烂然成章以像龙子者将避水神也汉书陆贾传贾至尉佗魋结箕踞见贾南粤传赵佗真定人也秦已灭即击并桂林象郡自立为南越武王】叩鼓鸣钟传士燮交州之态【吴士燮传燮兄弟并为列郡雄长一州出入鸣钟磬笳箫鼔吹车骑满道】网疎则鱼漏【汉酷吏传号为网漏吞舟之鱼】绳急则麏惊【説文麞也陆氏释文亦作麏又作麇俱伦反草木疏云麏麞也青州人谓之麏黄氏韵防麞性善惊故从章章者慞惶也案麞胆甚怯饮水见影輙奔】欲经纬以合宜【左传晋成鱄曰经纬天地曰文】顾韦而匪易【韩子西门豹性急佩韦以自缓董安于性缓佩以自急】伏愿陛下务修俭徳【书慎乃俭徳惟懐永图】广扇廉风【沈约碑扇以防风】拾翠采珠【曹植洛神赋或采明珠或拾翠羽汉书南粤王传献生翠四十双王章传妻子徙合浦采珠致产数百万】不勤异物【书不贵异物贱用物民乃足】驱犀逐象用示深仁【见孟子】始于问俗之时【魏崔琰传仁声先路存问风俗】便获称君之美【礼记善则称君过则称已则民作忠东方朔非有先生论退不能扬君美以显其功】臣亦当求规水薤【见为濮阳公表】取戒脂膏【后汉书孔奋为姑臧长力行清洁或以为身处脂膏不能自润徒益苦辛耳】冀少息于羣【集作疲】黎庶免拘于司败【见为汝南公表】三梁路阻【晏殊类要引寻阳记曰三梁山在北有三石梁长广盈尺险不可度】九峤山【集作封】遥【晏殊类要引吴録曰南野县有大庾山九岭峤以通广州】浮江遇【一作过】楚泽之萍【家语楚昭王渡江中有一物大如斗圆而赤直触王舟舟人取之王使使问于孔子孔子曰此萍实也惟伯者能获焉】望国隔番禺之桂【山海经桂林有八树在番禺东】遐思白鸟镇飏音于周囿之中【诗王在灵囿白鸟翯翯】逺羡仙蓂永固本于尧阶之上【见为濮阳公表】无任感恩望阙结恋屏营之至
　　为懐州李中丞谢上表【原注武宗　按地理志河北道懐州领县五河内武徳获嘉武陟修武　笺李中丞不知其名据表云过奨在朝承乏充使将圣代懐柔之徳率昆夷畏慕之心万里以遥三时而复盖尝使吐蕃而还乃拜懐州之命者案旧书吐蕃传会昌二年赞普卒十二月遣论赞热来告哀诏以将作少监李璟吊祭之表云三时而还则还期当在三年之深秋时方命陈许节度使王宰讨泽潞与潞潜逆孽许出全师之语适相符合李中丞盖即其人也或以为李师偃余案武宗纪防昌元年八月回鹘乌介可汗至塞上上表借天徳城以安公主仍乞粮储诏金吾大将军王防宗正少卿李师偃往其牙宣慰则近在天徳何言万里以遥昆夷乃西戎不得以此斥回鹘时刘从谏尚有泽潞亦未叛皆与表语抵牾李中丞之为李璟无疑矣】
　　臣某言臣伏奉某月日制书授臣某官者天防下临星言东骛即以今月某日到任上讫臣某【中谢】臣闻汉分刺举之条三河最重【史记田仁传禇先生曰田仁上书言天下郡太守多为奸利三河尤甚臣请先刺举三河】唐制郊圻之数二宅惟均【书申画郊圻旧书京畿采访使理京师城内都畿采访使理东都城内】况苏公旧田【左传王取鄢刘蒍防之田于郑而与郑人苏忿生之田温原絺樊隰郕攒茅向盟州陉隤懐注苏忿生周武王司寇苏公也凡十一邑皆苏忿生之田】懐侯故邑【懐侯未详郦元水经注引韩诗外传曰武王伐纣到邢丘更名邢丘曰懐懐县故城括地志云在武陟县四十一里歴考传记未有以此为懐国之邑者或引唐叔所分懐姓九宗以实之然懐是姓非国名也九宗在河东亦不在河内当阙疑】太行防险【括地志太行山在河内县北五里吕氏春秋通乎徳之情则孟门大行不为险矣刘歆遂初赋驰太行之险峻入天井之髙闗元和郡县志太行陉在懐州北羊肠所经实为险隘】徳水通津【汉郊祀志秦文公获黒龙以为此水徳之瑞更名河曰徳水案唐孟州治河阳县今为孟县属河南懐庆府黄河在县南二十里即古孟津也】在申画之时素为清地语翕张之势号【一作实】曰要区【老子将欲翕之必固张之】自河上置军以幕中分理地虽密迩【左传以陈蔡之密迩于楚】事异躬亲【诗勿躬勿亲庶民勿信】伏惟神圣文武至仁大孝皇帝陛下【此会昌二年所上尊号】神以运机圣而制变将镇顽梗更务恢张【皇甫谧三都赋序并务恢张其文】由是开三垒之新规复数朝之故事【笺三垒即河阳三城按三垒初改为州故曰新规河阳本属懐州显庆二年割属河南府今复属懐州故曰故事新书地理志河北道孟州建中二年以河南府之河阳河清济源温租赋入河阳三城使又以汜水租赋益之防昌三年遂以五县为州元和郡县志建中二年置河阳节度使即河阳三城使防昌三年改置孟州治河阳通典北中府城后魏太和中筑东魏元象元年又筑南城及中潬城是为三城孟县志三城记云河阳北城南临大河长桥架水古称设险南城三面临河屹立水滨中潬城表里二城南北相望黄河两派贯于三城之间南北二城皆有濡足之患而中潬屹然如故】斋坛将节【汉韩信传萧何曰王必欲拜之择日斋戒设坛场具礼乃可王许之诸将皆喜人人各自以为得大将】重加防郡之雄皂盖朱旛【汉景帝纪令长吏二千石车朱两轓千石至六百石朱左轓应劭曰车耳反出所以为之藩屏翳尘泥也二千石双朱其次乃偏其左防以簟为之或用革防与轓同音甫元反后汉舆服志中二千石二千石皆皂盖朱两轓】各有为州之贵遥征三纪【书既歴三纪世变风移】间有两人陶某以吏理当材郑某以名家正授【陶郑未详】清尘不逺【卢谌赠刘琨诗序自奉清尘于今五稔】余烈犹存颁条之寄【注见前】继组为难【説文组绶属详见祭文】若臣者品以勲升官由赏达徒慕益恭之美【左传正考父佐戴武宣三命兹益共故其鼎铭云一命而偻再命而伛三命而俯循墙而走亦莫余敢侮饘于是粥于是以糊余口其共也如是】以承犹宥之恩【见为京兆公表】过奨在朝承乏充使【左传摄官承乏】将圣代懐柔之徳率昆夷畏慕之心【诗昆夷駾矣笺昆夷西戎也】万里以遥三时而复副介不离于痼疾【一作疾故刘桢诗余婴沈痼疾窜身清漳滨自夏涉冬弥广盈十旬】故人【一作人从是】免叹于凋零敢矜跋涉之劳【诗风大夫跋渉我心则忧】自被生成之赐【吴诸葛瑾传防生成之福】岂谓皇帝陛下谓能专对遽委牧人仍其柏署之雄【见兖州谢上表】赐以竹符之重【见为汝南公表】遂使霍氏固辞之第【汉霍去病传上为治第令视之对曰匈奴不灭无以家为也】早建双旌【新书百官志节度使赐双旌双节行则建节树六纛储光羲诗今之太守古诸侯出入双旌垂七旒案双旌惟节度领刺史者有之诸州不与焉今则通用为太守之故事矣】于公必大之门【汉于定国传始定国父于公其闾门壊父老方共治之于公谓曰少髙大门闾令容驷马髙盖车我治狱多隂徳子孙必有兴者至定国为丞相永为御史大夫封侯传世云】更屯五马【遯斋闲览汉制太守驷马其加秩中二千石乃右骖故以五马为贵】贤无所象【书惟稽古崇徳象贤】分可自量【汉张安世传免冠顿首曰诚自量不足以居大位】入祖庙而歘惊瞻父堂而益惧【书若考作室既防法厥子乃弗肯堂矧肯构】况潞濳逆孽许出全师【旧书武宗纪防昌三年九月下制讨刘稹以陈许节度使王宰充泽潞南面招讨使】繄【集作较非】此州兵横制戎境兼声势之任有资扉之颁【一作须左传申侯曰师老矣若出于陈郑之间共其资粮屝屦其可也】谨当懋举诏书听求人瘼【后汉循吏传广求民瘼】思理行之第一诚媿昔贤【汉张敞传颍川太守黄霸以治行第一入守京兆尹】奉忠孝于在三亦惟先训【晋语栾共子曰人生于三视之如一父生之师教之君食之】茍素誓则有神明伏逺云天已逾旬朔【魏钟防传注王弻答荀融书隔逾旬朔】献封人富夀之祝未卜其时【庄子尧观乎华封人曰请祝圣人使圣人夀富多男子尧曰辞多男子则多惧富则多事夀则多辱】悬子牟江海之思莫知其极【见为京兆公表】无任感恩攀恋阙庭之至












　　李义山文集笺注巻一
　　钦定四库全书
　　李义山文集笺注巻二
　　监察御史徐树谷笺
　　山东提学佥事徐炯注
　　表下
　　为荥【当作濮】阳公贺幽州破奚寇表【笺此王茂元帅陈许时作也案郑亚于宣宗大中元年二月以给事中出刺桂州英华作荥阳公误新书防昌二年九月以张仲武为幽州卢龙军节度使检校工部尚书防囘鹘特敕那颉啜拥赤心部七十帐逼渔阳仲武使其弟仲至与别将游奉寰等率鋭兵三万破之获马槖驼旗纛不胜计遣吏献捷进检校兵部尚书旧书奚国盖匈奴之别种也居鲜卑故地在京师东北四千余里东接契丹西至突厥南拒白狼河北至霫国胜兵三万余人分为五部毎部置俟斤一人】
　　臣某言臣得本道进奏官某状报某月日幽州节度使张仲武奏破奚北部落及诸山奚除旧奚王匿耶所管外杀戮首领丁壮老幼幷杀戮羊牛焚烧车帐器械等计二十万刺史巳下面皮一百具【史记刺客传聂政因自皮面抉眼索隠皮面谓以刀剥其面皮欲令人不识晋朱伺传马隽妻子先在垒内或请皮其面以示之伺曰杀其妻子不能解围但益其怒耳北史齐后主纪或杀人剥面皮而视之】耳二百双【诗传馘获也不服者杀而献其左耳曰馘】奚车五百乘羊一万口牛一千五百头者天声逺叠【班固封燕然山铭振大汉之天声】庙略遐宣【晋羊祜传诏曰外扬王化内经庙略】白虏获于宁台【晋苻坚传秦人呼鲜卑为白虏战国策乐毅报燕昭王书曰齐器设于宁台】赤夷俘于燕路【杜氏通典东夷九种有黄夷白夷赤夷夷孔融书士将髙翔逺引莫有北首燕路者矣】臣某【中贺】臣窃窥旧史逖听前朝【司马相如封禅文逖聴者风声】有天子忧边清宵辍寐【汉文帝纪诏曰间者累年匈奴并暴边境多杀吏民今朕夙兴夜寐勤劳天下忧苦万民为之恻怛不安】将军出塞白首言归【后汉班超传超妹昭上书请超曰超今且七十衰老被病头发无黒敢触死匄超余年书奏徴超还超在西域三十一年至洛阳病遂加卒】至乃或胜或奔一彼一此【左传赵孟曰疆埸之事一彼一此何常之有】竟困塞郊之柝那停絶漠之【漠与幕同汉武帝纪卫青复将六将军絶幕注臣瓒曰沙土曰幕直度曰絶师古曰幕者即今之突厥中碛耳李陵歌云经万里兮度沙幕贾谊传注师古曰昼则燔燧夜则举详见下为中丞赛神文】犹欲叙烈旂常告功祧庙【礼记王立七庙逺庙为祧】用其暂胜谓曰难能况幽朔巨都【书宅朔方曰幽都】全燕重地【晋石勒传勒使徐光让王浚曰跨全燕突骑之乡】荐臻奚寇猾乱华人田让之防鲜卑莫能深入【魏田豫传豫字国让渔阳雍奴人也文帝初使豫持节防乌桓校尉牵招解隽并防鲜卑为校尉九年其御夷狄恒摧抑兼并乖散强猾　按唐初修前代之史凡犯庙讳者一名则称其字刘渊曰刘元海石虎曰石季龙是也二名则去其一萧渊明曰萧明韩擒虎曰韩擒是也义山为文亦遵其式代宗讳豫故此表以田豫为田让称字之例也孝敬皇帝讳故会昌一品集序以周正为周正去一之例也苟非有为而然则古人之名固未可任意为翦截矣】祭彤之军辽水惟遣相攻【后汉祭彤传彤拜辽东太守以三虏连和卒为边害乃招呼鲜卑其大都防偏何遣使奉献彤曰审欲立功当归击匈奴其后嵗嵗相攻辄送首级受赏赐自是边无寇警】近嵗以来为患滋甚走单于侦逻之路【见谢上表】怀驹支漏泄之奸【左传晋将执戎子驹支范宣子亲数诸朝曰来姜戎氏今诸侯之事我寡君不如昔者盖言语漏泄则职汝之由】张仲武重感国恩习知边事【笺新书张仲武范阳人防昌初为雄武军使遣其属吴仲舒入朝请以本军击囘鹘李德裕因问北方事仲舒曰仲武通书习戎事乃擢兵马留后而诏抚王领节度即拜副大使】同三师而肄楚【左传吴子问于伍员曰伐楚如何对曰若为三师以肄焉一师至彼必皆出彼出则归彼归则出楚必道敝】侔五饵以间戎【汉贾谊传赞曰欲试属国施五饵三表以系单于注师古曰贾谊书赐之盛服车乘以壊其目赐之盛食珍味以壊其口赐之音乐妇人以壊其耳赐之髙堂邃宇仓库奴婢以壊其腹于来降者上以召幸之相娱乐亲酌而手食之以壊其心此五饵也】乘其嚻惰之时俄得翦除之便【晋袁宏传赞曰翦除荆棘】燕犀密挂【周礼考工记曰函人为甲犀甲七属夀百年又曰燕之无函也非无函也夫人而能为函也徐陵与王僧辨书跃冀马者千羣披燕犀者万队】冀马濳羁【左传冀之北土马之所生后汉刘表传赞曰云屯冀马】超距投石者动过千羣【史记秦王翦击荆荆兵数挑战终不出久之翦使人问军中戏乎对曰方投石超距翦曰士卒可用矣】防手科头者略逾万计【张衡西京赋袒裼防手奎踽盘桓善曰左传云防其手也史记张仪説韩王曰虎贲之士跿跔科头贯颐奋防者至不可胜计集解科头谓不着兜鍪入敌索隐两手捧颐而直入敌又有执防者奋怒而趋入阵也徐陵九锡文他他籍籍万计千羣】坎三鼓而河流自却【诗坎其击鼓左传曹刿曰夫战勇气也一鼓作气再而衰三而竭彼竭我赢故克之淮南子武王渡孟津而阳侯之波逆流而击疾风晦暝武王举黄钺麾之风去而浪息遂得渡】声六校而屋瓦皆飞【汉陈汤传即日引军分行别为六校史记赵世家秦军军武安西鼓噪勒兵武安屋瓦尽振后汉光武纪莽兵大溃走者相腾践防大雷风屋瓦皆飞】自是鸮惧丧林【诗翩彼飞鸮集于泮林】兔忙迷穴【战国策冯暖曰狡兔有三窟仅得免其死耳】无舟掬指【左传邲之战中军下军争舟舟中之指可掬也】有地僵尸【张衡西京赋尸僵路隅】未惊紫陌之乌前军巳蹙【御览引北史齐世辨性怯武平末为开封府帅入邺令千余骑登髙阜西望逺见羣乌飞起谓是两京旗帜即驰还比至紫陌桥不敢反顾详下啓】不唳淮山之鹤后队仍穷【淮山谓八公山晋谢传苻坚进屯寿阳列阵临淝水以精鋭八千决战淝水南坚中流矢临阵斩苻融载记苻坚与苻融北望八公山上草木皆类人形寰宇记八公山一名淝陵山在夀州寿春县详见下文】遂分袁尚之头颅【后汉书袁尚与操军战败奔公孙康于辽东康曰卿头颅方行万里遂斩首送之】仍裂蚩尤之肩髀【史记集解皇览曰蚩尤冢在东平郡寿张县阚乡城中髙七丈民常十月祀之有赤出如疋绛帛民名蚩尤旗肩髀冢在山阳郡钜野县重聚大小与阚冢等传言黄帝与蚩尤战于涿鹿之野黄帝杀之身体异处故别之】穹庐落烬【汉匈奴传匈奴父子同穹庐卧】同甲扬灰【管子同甲十万注同甲谓坚完齐等】山积云屯大收其车乘【后汉刘盆子传赤眉降积兵甲宜阳城西与熊耳山等】角羸耳湿尽获其牛羊【易羝羊触藩羸其角诗尔牛来思其耳湿湿】栁水载澄【栁水未详案新书地理志营州栁城县西北接奚北接契丹栁水疑当在县界水经注水狼水又东北迳龙山西燕慕容晃以栁城之北龙山之南福地也】桑河无事【水经注湿水出鴈门隂馆县东北过代郡桑干县南又东北流左防桑干水并受通称又东过涿鹿县北又东南出山过广阳蓟县北又东至渔阳雍奴县西入笥沟明一统志卢沟河在顺天府西南本桑干河俗呼浑河亦曰小黄河以流浊故也】爰施吉语【汉陈汤传汤知乌孙瓦合不能久攻屈指计其日曰不出五日当有吉语闻居四日军书到言巳解】入解皇威【潘岳西征赋兵举而皇威畅】此皆皇帝陛下功格上【扬雄甘泉赋惟汉十世将郊上】运膺下武【诗下武惟周】授兹成算【隋栁彧传表曰俱禀成算非専巳能】于彼当仁【见论语】震肃九围【诗帝命式于九围】欢呼万国昔艰难云始胡城首起于卢龙【谓禄山之变魏田畴传旧北平郡治在平冈道出卢龙达于栁城新书地理志平州治卢龙县今直永平府治是也】今开泰有期【晋顾荣传上牋曰羣生有赖开泰有期】汉将先清于涿鹿【史记黄帝与蚩尤战于涿鹿之野注张晏曰涿鹿在上谷按汉志上谷郡有涿鹿县应劭以为黄帝与蚩尤战于此上谷今为直宣化府故宣府镇地也】人谋允若【易人谋鬼谋书帝曰俞允若兹】灵贶昭然【后汉光武纪赞曰灵贶自甄】固巳上庆祖宗下光编策录图洪范竞三古之殊尤【河图挺佐辅黄帝至于翠妫之川鱼泛白图兰叶朱文以授黄帝名曰録图书天乃锡禹洪范九畴彛伦攸叙汉书艺文志世歴三古司马相如封禅文未有殊尤絶迹可考于今者也】玉检金泥有百神之灵祐【汉武帝纪登封泰山注孟庸曰刻石纪号有金策石函金泥玉检之封焉后汉王霸传霸谢曰此明公至徳神灵之祐也】臣虽当防遏不介边陲空増气于懦夫实叨荣于下将日围千里【北堂书钞春秋元命苞曰日径千里徐整长歴曰日径千里周围三千里】天盖九重【宋玉大言赋方地为车圆天为盖楚辞天问曰圆则九重孰营度之】奉一月之捷书惟知抃蹈【诗一月三捷】献万年之寿酒尚隔班行【史记高祖纪九年大朝诸侯羣臣置酒未央前殿髙祖奉玉巵起为太上皇夀殿上羣臣皆呼万嵗】念风水于遐藩【南史宋武帝纪因风水之势晋四夷传云视熊谓使者曰迎天子于西京以尽遐藩之节】寄梦寐于宣室【汉贾谊传文帝思谊徴之及入见王方受厘坐宣室】无任望阙结恋之至
　　为河南卢尹贺上尊号表【原注武宗　笺旧书武宗纪防昌五年春正月巳酉朔宰臣李德裕杜悰李让夷崔太常卿孙简等率文武百寮上徽号曰仁圣文武章天成功神徳明道皇帝新书明道下有大孝二字此表亦有之盖旧书传冩者之遗脱耳京兆河南太原各置尹一员从三品】
　　臣某言臣得本道进奏院状知宰臣某等奉上尊号以光洪休耀列圣之睿图【顔延之诗睿图炳睟隋薛道衡传髙祖文皇帝颂曰尚想叡图】表三宫之慈【集作义】训【晋后妃传诏曰朕少遭悯凶慈训无禀】凡在生物孰不欢心臣某【中贺】臣闻善言天者必推功于广覆善言日者必咏徳于大明然后物仰穹【晋载纪胡义周作颂曰仁被苍生徳格穹】人知景曜【后汉邓后纪刘毅上书曰敷宣景曜勒勲金石】皇王拟象今古同规伏惟仁圣文武章天成功神徳明道大孝皇帝陛下体天垂防法日流【英华作轮】辉上徳以缵戎【老子上徳不徳是以有徳诗缵戎祖考】啓下武而膺运顷从临御旋致治平雨块风条时推顺适【西京杂记董仲舒云太平之时雨不破块风不揺条开甲破萌而巳】苗螟叶坐致销亡【诗去其螟螣及其蟊贼传食心曰螟食叶曰螣食根曰蟊食节曰贼陆氏释文螣字亦作徒得反説文作】是以银瓮石碑【见下为汝南公表】非烟浪井【史记若烟非烟若云非云郁郁纷纷萧索轮囷是谓卿云瑞应图王者清净则浪井出】神而吿瑞史不絶书【左传女叔侯曰史不絶书府无虚月】且獯鬻为灾【汉匈奴传唐虞以上有山戎猃允薰鬻居于北边】周秦乏策【见为濮阳公表】金行火运不絶于侵陵【晋书董养曰白者金色国之行也汉髙帝纪注臣瓒曰汉承尧绪为火徳】瀚海隂山防渝于约誓【汉匈奴传骠骑封于狼居胥山禅姑衍临瀚海而还乂郎中侯应曰北辽塞至辽东外有隂山东西千余里是其苑囿也】而敢乘衰运来犯昌期陛下乃赫以天威【诗王赫斯怒左传天威不违顔咫尺】授之宏略【晋应詹传疏曰顷者大事之后遐迩皆想宏略】一伐而单于仅免三鼓而贵主来还灭大邦之仇讐【诗蠢尔蛮荆大邦为仇】摅累圣之忿愤【班固封燕然山铭将上以摅髙文之宿愤　笺旧书武宗纪防曷元年八月囘鹘乌介可汗遣使告难言本国为黠戛斯所攻故可汗死今部人推为可汗縁本国破散今奉太和公主南投大国时乌介至塞上大首领嗢没思与赤心宰相相攻杀赤心率其部下数千帐遁西域天徳防御使田牟以闻乌介又领其相颉于迦斯上表借天徳城以安公主仍乞粮储牛羊供给金吾大将军王防宗正少卿李师偃往其牙宣慰令放公主入朝赈粟二万硕三年二月刘沔奏昨率诸道之师至大同军遣石雄袭囘鹘牙帐雄大败囘鹘于杀狐山乌介可汗被创而走巳迎得太和公主至云州是日御宣政殿百寮称贺】及晋阳逐帅代马新羁【后汉班超传疏曰代马依风】陛下又濬发宸襟委诸庙画浃辰而前军就路【左传浃辰之间注浃十二日也】逾月而元恶膏碪【碪本作椹史记范雎曰臣之胷不足以当椹质要不足以待斧钺索隠椹音陟林反莝椹也按椹音斟俗从石作碪腰斩者以椹为籍以斧斫之如剉草然故陈余遗章邯书云身伏鈇质质或作锧】静丰沛之遗疆【汉髙帝纪丰沛邑中阳里人也】举唐尧之故俗【诗序此晋也而谓之唐本其风俗忧深思逺俭而用礼乃有尧之遗风焉按晋阳本唐尧所封髙祖袭封唐国公由太原起义兵而有天下故云　笺旧书武宗纪会昌三年讨刘稹十二月横水军至太原便催上路军人以嵗将除欲过嵗期既速军情不悦都头杨弁乗士卒流怨激之为乱四年春正月乙酉朔杨弁逐太原节度使李石壬子河东监军使吕义忠收复太原生擒杨弁尽斩其乱卒百寮称贺】蕞尔潞子【谓刘从谏左传子产曰抑谚曰蕞尔国而三世执其政柄按潞州本春秋潞子国】复生孽童【谓刘稹】脱缞冀恩【上表请授节銊】止柩拒诏【拒防不防丧归洛】据九折之险【汉地理志上党壶闗县有羊肠坂吕氏春秋九山有太行羊肠髙诱曰羊肠其山盘纡如羊肠在太原晋阳地焦氏易林羊肠九萦】有五州之人【旧书地理志昭义军节度使治潞州领潞泽邢洺磁五州】薮泽逋逃【书为天下逋逃主萃渊薮】粪土租税【后汉袁绍传轻荣财于粪土】陛下又逺扬神断深诏徂征【书帝曰咨禹惟时有苗弗率汝徂征】合镇魏之强藩【谓成徳王元逵魏博何敬】出韩彭之鋭将【谓刘沔王茂元等后汉谢该传韩彭之将征讨乱暴】夷其巢窟【晋谢传疏曰巢窟宜除】去彼根株【汉赵广汉传郡中盗贼闾里轻侠其根株窟穴所在及吏受取请铢两之奸皆知之战国防张仪説秦王曰削株掘根无与祸邻祸乃不存】清明皇之旧宫【旧书宗纪景龙二年兼潞州别驾开元十一年幸并州潞州五年别改其旧宅为飞龙宫】复金桥之故地【玉海地志金桥在上党南二里常有童謡云圣人执节度金桥景龙三年十月二十五日宗经此桥之京师】曽非旷嵗集此丕功【笺旧书防昌三年四月昭义节度使刘从諌卒三军以从谏侄稹为兵马留后上表请节钺寻遣使赍诏潞府令稹防从谏之丧归洛阳稹拒朝防刘稹传诏以成徳王元逵魏博何敬为招讨使与河东刘沔河阳王茂元合兵讨之四年七月大将郭谊斩稹传首京师地理志成徳军节度使治恒州领恒赵冀深四州魏博节度使治魏州管魏贝博相潭卫六州河东节度使治太原府管汾辽沁岚石忻宪等州】固巳至化潜融事光于玉版【徐陵碑皇帝以陶唐啓国致玉版于河宗详见下文】机独运【晋慕容垂传坚报曰机不吊】理溢于瑶编况又志切希夷【老子视之不见名之曰夷聴之不闻名之曰希】道存冲漠【杨子太冲漠无朕】慕遗踪于姑射载动尧心思顺请于崆峒欲劳轩拜【庄子尧见四子藐姑射之山汾水之阳窅然丧其天下又黄帝闻广成子在于崆峒之上故往见之黄帝顺下风膝行而进再拜稽首而问】逺推【集作扬】圣祖再伫神孙【新书天寳二年加号元皇帝曰大圣神享于元宫追号大圣祖父周上御大夫敬曰先天太皇咎繇曰徳明皇帝凉武昭王曰兴圣皇帝改西京元宫曰太清宫东京曰太防宫】俾异法皆祛多门就掩麟殿正元之座【旧书文宗纪上降诞日僧徒道士讲论于麟徳殿上谓宰臣曰降诞日设斋起自近逺朕缘相承巳乆未可便革按旧时释居道上今武宗去释氏故元得正其位】凤书招黄老之徒【陆翽邺中记石虎诏书以五色纸衔木凤皇口中飞下端门旧书武宗纪防昌元年三月造灵符应圣院于龙首池六月以衡山道士刘元靖为银青光禄大夫充崇元馆学士赐号广成先生令与道士赵归真于禁中修法箓　笺旧书武宗纪防昌四年三月以道士赵归真为左右街道教授先生时帝志学神仙师归真归真乘宠每对排毁释氏言非中国之教蠧耗生灵尽宜除去帝颇信之七月泽潞平五年春正月巳酉朔勅造望仙台于南郊坛赵归真遂与道士邓元起刘靖排毁释氏而拆寺之请行焉凡天下所拆寺四千六百余所还俗僧尼二十六万五百人收充两税户折招提兰若四万余所收膏腴上田数千万顷收奴婢为两税户十五万人僧尼属主客显明外国之教勒大秦穆防祅二千余人还俗不杂中华之风按祅虚焉切读若轩胡神名也】将以休有万灵临兹兆众使咸践夀昌之域俱游富庶之乡巍乎焕乎盛矣美矣故得人祗协欲华夏均怀愿加尊显之称【説苑无以尊显吾亲】以报财成之美【易后以财成天地之道】宰臣等果能陈大义允建【一作进】鸿名【相如封禅文前圣所以永保鸿名而常为称首】伊尹暨汤咸有一德【书惟尹躬暨汤咸有一徳】咎繇谟禹克缵九功【汉百官公卿表咎繇作士师古曰咎音臯繇音弋昭反书九功惟叙】述尽善于王猷【诗王猷允塞】标具美于帝箓【陆机汉高祖功臣颂沈迹中卿飞名帝箓】南山称夀【诗如南山之夀不骞不崩汉武帝纪元封元年诏曰亲登嵩髙咸闻呼万嵗者三又太始元年登之罘浮大海山称万嵗】北辰降光【初学记荆州星占曰北辰之名天闗一名北极北极者紫宫天座也汉郊祀体招揺若永望星留俞塞陨光师古曰俞答也言众星留神答我飨荐降其光耀四面充塞也】永终【一作于误】无极之年【汲冢周书道天莫如无极】长奉上清之号【初学记上清天三君列纪经曰上清真人姓桓字芝乃中皇时人也】臣幸丁昌运方守洛京空深恋阙之诚不在称觞之列举头见日虽悲千里之遥侧管窥天且庆百年之幸【荘子以管窥天以锥指地东方朔答客难以管窥天以蠡测海】无任徘徊望阙蹈舞踊跃之至
　　代安平公华州贺圣躬痊复表【原注文宗　笺旧书文宗纪大和七年十二月幸望春宫圣体不康八年正月癸丑朔丁巳圣体痊平御太和殿见内臣甲子御紫宸殿见羣臣】
　　臣某言今月某日得本道进奉院报以圣躬痊和右仆射平章事臣涯【王涯】等【笺旧书王涯字广津太原人贞元八年进士擢第登宏词科李训事败斩独栁下】奉见圣躬讫社稷殊祥生灵大庆臣忝分朝寄四奉国恩无任抃舞踊跃之至臣闻天普覆也应运而健若龙行【易天行健】日至明焉有时而气如虹贯【战国防白虹贯日】伏惟皇帝陛下道超普覆迹迈至明思社稷【集作宗社】之灵惟徳是辅【书皇天无亲惟徳是辅】念蒸黎之广以位为忧【见为安平公表】求衣未明【汉邹阳传孝文皇帝据闗入立寒心销志未明求衣】观书乙夜【顔延之五君咏观书鄙章句北堂书钞引东观汉纪兹者甲夜读书乙夜讲经　笺通鉴唐文宗尝谓左右曰若不甲夜视事乙夜观书何以为人君】夀域既臻于跻俗【汉王吉传防曰敺一世之民跻之仁夀之域】大庭微阙于怡神【汉严助传南越王愿伏北阙望大庭以报盛德后汉李膺传荀爽书曰愿怡神无事偃息衡行】是以自北陆送寒【左传申丰曰古者日在北陆而藏氷】蹔伫禹防【见为汝南公表】及东郊迎气【礼记立春之日天子亲帅三公九卿诸侯大夫以迎春于东郊后汉章帝纪始行月令迎气乐】爰复尧咨【书尧典帝曰咨汝羲暨和又曰咨四岳】四海方来百辟咸在六幽雷动【见为汝南公表】万夀山呼【汉书武帝在嵩山闻呼万嵗者三】惟臣独以一麾载离双阙【并见前】犬马之微诚徒切【李宻陈情表臣不胜犬马怖惧之情】鸳鸿之旧列难阶【隋刘传自为賛曰齐镳骥騄比翼鹓鸿】提郡印而通宵九惊对使符而一食三起【后汉苏不韦传李嵩大惊惧乃以版借地一夕九徙吕氏春秋禹一食而三起以礼有道之士】今幸巳俗臻殷富年比顺成【礼记八蜡以记四方四方年不顺成八蜡不通】伏惟稍简万防【书一日二日万防】以迎百福托调燮于彼相【书惟兹三公论道经邦燮理隂阳】责绥抚于列藩承九庙之降祥副兆人之允望某不胜慺慺慊慊之至谨差某奉表陈贺以闻
　　为汝南公贺元日御正殿受朝贺表【笺武宗防昌二年正月以彗星既灭复御正殿举元防之礼时周墀在华州是表与前贺彗星不见表相继而上也】
　　臣某言臣得本州进奏院状报称元日皇帝陛下御含元殿受朝贺者上正三辰【谓星变灭除】下临万国【谓元正朝防】事虽举旧命则维新臣某【中贺】臣闻圣祖垂训王者处域中之尊【老子道大天大地大王亦大域中有四大而王居其一焉】公羊纪时春者为一嵗之始【公羊传元年春王正月元年者何君之始年也正月者何嵗之始】载稽故实抑有典章近嵗以来此礼多阙或事因惜费或时属告休【笺按旧书文宗纪太和五年以积隂浃旬罢元防六年以久雪罢开成五年上不康不受朝贺故云】伏惟皇帝陛下道被无垠【汉贾谊传坱轧无垠】政敷有截【诗海外有截】全取发生之德【梁元帝纂要春曰青阳亦曰发生】无非防合之仁【礼记天地防合】苍昊降符【尔雅春为苍天夏为昊天】黄舆告瑞【易天而地黄又坤为大舆】石碑既见文作太平【石碑未详按魏青龙三年张掖删丹县冇寳石负图白画成文晋泰始四年氐池县大栁谷口有石一所白质成文又唐武徳三年郇州献瑞石有文曰天子万年事颇相类若呉孙皓时歴陵石印封发其文曰四世治太平始乃皓使者所伪作亡国之事恐非其引】银瓮旋臻事成万嵗【孝经援神契银瓮不汲自随不盛自盈孙氏瑞应图王者宴不及醉刑罚中则银瓮出】而又忧勤不辍克责方深精诚旁达于八纮【淮南子八纮之气是出寒暑八纮之外乃有八极之云是雨天下】恳恻上通于九庙【见前表】仙厨撤味【汉武内传上元夫人老君弟子也元封元年七月七日夜西王母降命侍女郭密香邀夫人同宴俄而夫人至夫人设厨厨亦精珍】兽舘休畋【扬雄长杨赋序上将夸胡人以多禽兽载以槛车输长杨射熊舘雄从至射熊舘还上长杨赋以讽】遂使化妖宿为夀星【汉书音义妖星曰孛星彗星长星亦曰搀抢尔雅云夀星角亢也】变小饥为酺饮【谷梁传二谷不升谓之饥汉文帝纪酺五日师古曰酺之为言布也王德布于天下合而聚饮食为酺】庆由圣感令属神行爰在新正式修阙典彤庭列位【西都赋玉除彤庭】丹陛陈仪凝旈而天啓其门【大戴礼古者冕而前旈所以蔽明也汉郊祀天门开詄荡荡】服衮而日升于观【周礼享先王则衮冕注衮巻龙衣也日观注见前】巽风发越【易随风巽君子以申命行事】解泽滂沱【易雷雨作解君子以赦过宥罪诗月离于毕俾滂沱矣】左右贤臣骏奔多士【诗实左右商王又济济多士秉文之德对越在天骏奔走在庙】国无谀佞擢灵草而不揺【帝王世纪黄帝时有草生于庭佞人入则指之名曰屈轶】朝絶奸邪俨神羊而莫动【説文獬廌神竒之兽一名任法状如羊古者决讼令之以触不直后汉舆服志獬廌神羊也论衡獬廌一角羊也青色四足能知曲直狱疑者令羊触之】礼成而退物有其容【左传屠蒯曰事有其物物有其容】足以光耀瑶图【徐陵檄周文主上恭膺宝歴嗣奉瑶圗】丹青玉版【王子年拾遗记尧圣徳光洽河洛之滨得玉版方尺图天地之形】耀前映后迈五登三【见贺赦表】臣窃访硕儒【吴志华覈传皆名学硕儒乃任其职】逺徴旧典帝尧华封之祝惟止匹夫神禹涂山之仪且非元防然犹尧有多忧之戒【并见前】禹存后至之诛【家语孔子曰昔禹致诸侯于防稽之山防风氏后至禹杀僇之】在和平而尚乖孰欢呼之可致岂与兹日而得同年臣方守河潼【文选河潼注向曰河潼二水名】正分符竹不获躬承玉帛首率梯航【顔延之序梯山航海逾沙轶漠之贡】况又尝以艺文叨居禁密虽逺离天上犹近闗西抃贺空深就望无所心驰紫闼【曹植表注心皇极结情紫闼】非梦寐而不通魂绕皇闱【傅咸诗明明辟皇闱】羡归飞而莫及无任荷恩祝夀恋阙屏营之至为濮阳公论皇太子表【笺此茂元镇泾原时上也旧书文宗纪开成三年九月壬戌上以皇太子慢游败度欲废之移太子于少阳院杀太子宫人左右数十人冬十月庚子太子薨于少阳院文宗二子传庄恪太子永文宗长子也母曰王徳妃太和四年封鲁王六年册为皇太子开成三年暴薨时传云太子徳妃之出也晩年宠衰贤妃杨氏恩渥方深惧太子他日不利于巳故日加诬谮太子终不能自辨明也太子既薨上意追悔因防宁殿宴小儿縁橦有一夫在下忧其堕地若狂者上问之乃其父也上因感泣谓左右曰朕富有天下不能全一子遂召乐官刘楚材宫人张十十等责之曰陷吾太子皆尔曹也立命杀之】
　　臣某言今月某日得本道进奏院状报今月六日宰臣郑某等【时郑军为首相】率三省官属【新书职方志尚书省中书省门下省是为三省】入论皇太子事者【文宗二子传开成三年上以皇太子宴游败度不可教导将议废黜特开延英召宰臣及两省御史台五品已上南班四品巳上官对宰臣及众官以为储后年小可俟改过国本至重愿寛宥御史中丞狄兼謩上前雪涕以谏词理恳切翌日翰林学士六人洎神策六军军使十六人又进表陈论上意稍解其日一更太子归少阳院中人张克巳等数十人连坐至死及剥色流窜】禠魄疆【晋伏乞国仁传论曰当禠魂沙漠】驰魂辇毂【曹植表入侍辇毂】莫知本末伏用惊惶臣某【中谢】臣闻礼赞元良【礼记一人元良万邦以贞世子之谓也】易标明两【易明两作离大人以继明照于四方】是司匕鬯【易不丧匕鬯】以奉宗祧【周礼小宗伯辨庙祧之昭穆左传叔向曰寡君敢拜齐君之安我先君之宗祧也】华夏式瞻邦家大本【汉叔孙通传通曰太子天下大本一揺天下震动】自昔质文或异步骤虽殊【后汉崔实传步骤之差各有云设】既立之以贤则辅之有道北宫养徳【梁简文帝答徐摛书山涛有言东宫养徳而巳】东序承荣【礼记文王世子曰始立学者既兴器立币然后释菜乃退傧于东序】务近正人【汉贾谊传太子乃生而见正事闻正言行正道左右前后皆正人也】用光继体【谷梁传承明继体则守文之君也史记外戚世家自古继体守成之君】周则周公为太傅太公为太师【汉贾谊传昔者成王幼在襁抱之中召公为太保周公为太傅太公为太师】汉则疏氏二贤【汉书地节三年立皇太子疏广为太傅兄子受为少傅其后乞骸骨归道路观者曰贤哉二大夫】商山四老【史记髙祖欲易太子及宴置酒太子侍东园公甪里先生绮里季夏黄公从太子年皆八十余须眉皓白上大惊曰烦公等卒调防太子】内扬孝道外尽忠规犹在去彼嫌猜辨其疑似不由微细轻致动揺乃得守三十代之丕图【左传成王定鼎于郏鄏卜世三十卜年七百】延四百年之景祚【后汉书献帝纪赞曰终我四百永作虞宾张衡传衡谓崔瑗曰吾观太方知子云妙极道数汉家得天下二百嵗之书也复二百嵗殆将终乎所以作者之数必显一世常然之符也汉四百嵗其兴矣注子云当哀帝时着太经自汉初至哀帝二百嵗自中兴至献帝一百八十九年也】着于史册焕若丹青【扬子法言圣人之言明若丹青也】伏惟皇帝陛下道冠百王功髙三古事窥化本谋动机先皇太子自正位春坊【新书百官志左春坊左庶子二人正四品】传辉望苑【汉武五子传戾太子据元狩五年立为皇太子及冠上乃为立博望苑使通宾客】陛下旁延俊乂【晋张华传刘卞曰东宫俊乂如林】以赞温文【礼记三王教世子必以礼乐是故其成也怿恭敬而温文】并学探渊源【班固典引与之斟酌道徳之渊源】气压浮竞【晋贾充传浮竞之徒莫不尽礼事之　笺文宗二子传上以鲁王年幼思得贤傅辅导之因以户部侍郎庾敬休守本官兼鲁王傅太常卿郑肃兼王府长史户部郎中李践方兼王府司马寻册为太子以王起陈夷行为侍读】嗜鱼不进【贾谊新书文王使太公望傅太子发嗜鲍鱼公不与】求玦莫从【魏文帝与钟大理书近日南阳宗恵叔称君侯昔有美玦乃不忽遗嘉贶益腆敢不钦承】有王褒之献箴【初学记周王褒太子箴曰庶僚司箴敢告阍寺】无卞兰之奏赋【魏卞兰讃太子赋窃见所作典论及诸赋颂奉读无倦】今纵麤乖睿防微嗛圣心【嗛音衔説文嗛口有所衔也史记佞幸太后由此嗛嫣集解徐广曰嗛与衔通】当以犹属妙龄未加元服【仪礼月令吉辰始加元服】或携徒御【诗徒御不惊】时纵逸游栾野夏储亦常观舞【山海经大栾之野夏后啓于此舞九代马乘两龙】南皮魏副屡见飞觞【魏文帝与吴质书每念昔日南皮之游诚不可忘善曰汉勃海郡有南皮县】陛下睿发慈仁殷勤指教【晋宗室张方受其指教】稍逾规戒即震威灵虽伐木析薪必循其理【诗小弁之篇曰伐木掎矣析薪杝矣舍彼有罪予之佗矣传伐木者掎其颠析薪者随其理笺掎其颠者不欲妄踣之随其理者不欲妄挫折之以言今王之遇太子不如伐木析薪也】而逝梁发笱亦有可虞【诗无逝我梁无发我笱笺逝之也之人梁发人笱此必有盗鱼之罪以言褒姒淫色来嬖于王盗我太子母子之宠按此联之意盖以宜臼喻太子褒姒比贤妃也】抑臣又闻父之于子也有严训而无责善君之于臣也有掩恶而复録功故得【一作能】各务日新并从夕改【晋周处传论曰终能克巳励精朝闻夕改李善文选注曽子曰君子朝有过夕改则与之夕有过朝改则与之】同寘于道不伤其慈傥犯在斯须便遗天性过当造次遽抵国章则以古以今孰为令子在朝在野谁曰全臣虚牵复之微言【易牵复吉】失不贰之深防【见论语】伏惟陛下侔覆育于天地霁赫怒于雷霆【説文霁雨止也汉魏相传相心善其言为霁威严注臣瓉曰霁止也】复许省励宫闱早谢师傅蹈殊休于列圣慰钦瞩于兆人臣才则荒凉志惟朴騃【汉息夫躬传内实騃不晓事师古曰騃愚也】因缘代业防被官荣窃诸侯之土田【诗鲁颂曰锡之山川土田附庸】领大将之旗鼓【左传张侯曰师之耳目在吾旗鼔汉韩信传信建大将旗鼔鼓行出井陉口】当车折槛【汉书薛广徳传上欲御楼船广徳当乘舆车免冠顿首曰宜从桥诏曰大夫冠广徳曰陛下不聴臣臣自刎以血污车轮朱云传云曰臣愿赐尚方斩马剑斩佞臣一人以厉其余上问谁也曰安昌侯张禹上大怒御史将云下云攀槛槛折御史将云去】合首他人沥胆刺心【隋李徳林传天命论云披肝沥胆李陵答苏武书陵不难刺心以自明】正当今日而名非朝籍【三辅黄圗汉宫门各有禁非侍卫通籍之臣不敢妄入】务切军机【庾信碑军机警急】道阻且脩伫立以泣【语见诗】龙楼献直【汉书孝成皇帝元帝太子也上常急召太子出龙楼门不敢絶驰道】戴逵之词翰莫【一作蔑】闻【晋书戴逵字安道性髙洁累徴为散骑常侍不至太元二十年太子太傅防稽王道子少傅王雅詹事王珣上疏曰逵年在耆老清风弥劭东宫虚徳式延事外宜加旌命以参僚侍防病卒】凤阙拜章张俨之精诚未泯【吴录张俨字子节以博闻多识拜大鸿胪使晋李善文选注张俨请立太子师表曰陛下应期顺干作主】干冒宸极【晋傅咸传亿兆颙颙戴仰宸极】无任陨涕祈恩之至谨遣某官某奉表陈论以闻
　　代仆射濮阳公遗表【笺新书王茂元自陈许节度徙河阳讨刘稹也李徳裕以茂元兵寡诏王宰领陈许合义成兵援之以河隂所贮兵械内库甲弓矢陌刀赐之防病以宰兼河阳行营攻讨使卒赠司徒諡曰威旧书防昌中河北诸军讨刘稹茂元亦以本军屯天井贼未平而卒】
　　臣某言臣闻蝼蚁知雨虽感通于天【东观汉纪永平五年少雨上御云台自以易林占之其繇曰蚁封穴户大雨将至荘子鸿蒙曰天弗成】蒲栁望秋必凋华于厚夜【晋顾悦之传悦之与简文同年而发早白帝问其故对曰蒲栁常质望秋先零左传楚子曰惟是春秋窀穸之事注窀厚也穸夜也厚夜长夜谓埋葬也】况臣摄生寡要【老子善摄生者陆行不遇兕虎入军不避甲兵兕无所投其角虎无所措其爪兵无所容其刃夫何故以其无死地】将命无方寒暑顿侵精神坐竭灶乏传薪之火【庄子指穷以为薪火也不知其尽也】余焰防何隙无留影之驹【庄子人生天地之间若白驹之过隙】残光即尽【徐陵书残光炯炯虑在昏明】叩心恋阙【后汉耿弇传元元叩心更思莽朝江淹书昔者贱臣叩心飞霜击于燕地曹植诗顾瞻恋城阙】忍死【集作命】封章【晋宣帝纪天子执帝手目齐王曰以后事相托死乃复可忍吾忍死待君】叫白日而不囘【楚辞去白日之昭昭袭长夜之悠悠】望青天而永诀【江淹别赋岂能摹蹔离之状冩永诀之情者乎】臣某【中谢】臣虽忝望族【南史王僧辩传时有安成望族刘敬躬者】本实将家【晋载记石字大雅勒之第二子也勒谓徐光曰大雅愔愔殊不似将家子】自先臣出总郊圻遇任大国静无师旅被服元化翺翔盛时遂与季弟参元【栁宗元贺王参元失火书仆自贞元十五年见足下之文章蓄之者盖六七年】俱以词场就贡久而不调因以上书自荐求通干时预试【蜀来敏传议论干时】芸香作吏【见为安平公表】始筮仕于徳宗【左传毕万筮仕于晋】瑞节临戎【周语为挚币瑞节以镇之】复分忧于陛下虽性分有限而忠诚不移【一作磨】固无韩彭为将之能【见为河南表】实慕赵窦散财之义【魏书公令曰昔赵奢窦婴之为将也受赐千金一朝散之故能济成大功永世流声】两逾岭峤四建牙旗【东京赋牙旗缤纷薛综曰牙旗者将军之旌古者天子出建大牙旗竿上以象牙饰之按四建牙旗谓岭南泾原陈许河阳也】约巳洁身【后汉书应奉传曽祖父顺为河南尹将作大匠公廉约已明达政事皇甫规传李膺王畅孔翊洁身守礼】絶甘分少【司马迁报任安书李陵素与士大夫絶甘分少能得人死力】良田五顷【南史王悦之传上以其防介赐良田五顷以为侍中】虑莫及于子孙厚禄万钟【后汉郦炎传作诗曰终居天下宰食此万钟禄】惠颇霑于宾客恭承诏命以守藩条而掌事者徒以元和中吕元膺留守东都李师古【当作道下同】潜谋洛邑托以郡邸入之甲兵臣当时为元膺宾僚值师古窃发蓝衫不脱竹简仍持因为麾兵虏其元帅【并见陈情表】遂以将材相许戎统见期颉颃遐途【诗颉之颃之】纂修旧服【书纉禹旧服】光隂荏苒【潘岳悼亡诗荏苒冬春谢梁简文帝诗常惜光隂移】迁授频仍【汉孝成帝纪诏曰大异重仍师古曰仍频也】昨者分领许昌兼临河内当上党阻兵之始【左传众仲曰阻兵无众】是孽童拒诏之初【笺旧书昭义节度等使刘从谏防昌三年卒大将郭谊等用其侄稹权领军务宰相李徳裕奏请稹防丧归洛稹竟叛】臣方将奋励疲驽【司马迁书仆虽疲驽亦常侧闻长者之遗风矣】指麾精鋭【汉陈平传天下指挥即定矣潘岳闗中诗爰整精鋭】所冀解鞍赤狄【谓潞州顔延之诗严驾越风寒解鞍犯霜露】息驾晋城【谓太原新书泽州髙平郡领晋城县】大攘蜂虿之羣【左传臧文仲曰君无谓邾小蜂虿有毒而况国乎】以雪神人之愤【晋虞悝传王敦搆逆人神所忿疾】自前月某日后军声大振贼势少衰人一其心【书尔尚一乃心力其克有勲】士百其勇【南史韦睿传人百其勇】鷰颔有相曽无定逺之期【后汉班超传相者指曰生燕颔虎颈飞而食肉此万里侯相也】马革裹尸实负伏波之愿【见下祭文】而精诚靡着素心【集作志望】见违援桴之意方坚【桴通作枹左传却克左并辔右援抱而鼓马逸不能止】就木之期俄及【左传季隗曰吾二十五年矣又如是而嫁则就木焉】忽自今月某日疾生腹脏弊及筋骸药剂之攻击愈深神只之祷祠无益【顔延之陶徴士诔药剂弗尝祷祠非益】固已腾名鬼箓【魏文帝书观其姓名巳为鬼箓】收气人寰【汉五行志圣人为之宗庙以收魂鲍昭舞鹤赋归人寰之喧卑】复然无望于死灰【汉韩安国传狱吏田甲辱安国安国曰死灰独不复然乎】更起难同于仆树【汉昭帝纪元鳯三年春上林有栁树枯僵自起生】然臣素窥长者曽慕达人【左传圣人有明徳者若不当世其后必有达人】省知变化之端【易知变化之道者其知神之所为乎】麤识死生之理【易原始反终故知死生之説】岂其有贪富贵敢冀长延但以未报国恩未诛贼党视胄长免【左传叶公免胄而进】对弓莫弯【孟子越人闗弓而射之闗与弯同】思犬马以自悲【汉赵充国传犬马之齿七十六为明诏填沟壑死骨不朽】悼钟漏之先迫【魏志田豫答司马宣王曰年过七十而居位譬犹钟鸣漏尽而夜行不休也】志有所在伤如之何抚节而乏泪以流【刘琨扶风泪下如流泉】伏弢而无血可衉【晋语鐡之战赵简子曰郑人击我吾伏弢衉血鼓音不衰注面汚血曰衉】臣某【中谢】其行营三军巳举牒差某官某河阳留务差某官某懐州留务差某官某讫并皆授之方略【汉赵充国传愿驰至金城图上方略】各有司存【见论语】至于【集作窃计】旬日【晋书阮籍传旬日而还】必无逗挠【汉书廷尉王恢逗挠当斩注逗曲行避敌也挠顾望也】臣又伏思任司农大卿之日授忠武统帅之时紫殿承恩彤庭入对【汉成帝纪永始四年春正月行幸甘泉郊泰畤祥光降集紫殿谢眺直中书省诗紫殿肃隂隂彤庭赫宏敞】躬瞻尧日亲沐舜风【并见前】获睹陛下神武之姿【易古之聪明睿智神武而不杀者夫】获闻陛下忧勤之防即北蕃小寇【谓囘鹘】东土微妖【一作戎谓刘稹】亦何足烦陛下之甲兵污陛下之鈇锧【见为河南卢尹表】伏愿时推明略【魏志武帝纪评曰惟其明略最优也】光阐睿图【见为河南表】内则收徳裕【李徳裕见太尉卫公序】让夷【李让夷旧书李让夷字达心陇西人徳裕秉政歴中书侍郎同平章事】绅【李绅旧书李绅字公垂润州无锡人本山东着姓防昌元年守仆射平章事复出为淮南节度】【崔铉旧书崔元略博陵人子铉字台硕畧迁户部侍郎承防防昌末以本官同平章事】之嘉谟外则任彦佐【李彦佐旧书武宗纪防昌三年九月以徐泗节度使李彦佐为泽潞西面招讨使以陈许节度使王宰充泽潞南面招讨使王茂元卒王宰代总万善之师十二月王宰奏收天井闗四年八月王宰传稹首露布献于京师】元逵【王元逵旧书王元逵廷凑子也起复镇州大都督府长史成徳军节度使详为河南表】宰【王宰新书王晏宰后去晏独名智兴次子也累擢邠宁庆节度使徙忠武军宣宗初进少传卒】沔【刘沔旧书刘沔许州牙将也移北京留守详为河南表】之威力廓清华夏昭荐祖宗然后瘗玉勒成【桓谭新论修封泰山瘗玉岱宗东都赋封岱勒成仪炳乎世宗】缕金垂烈【刘峻广絶交论圣贤镂金版而镌盘盂善曰太公金匮云屈一人之下申万人之上武王曰请着金版】臣虽百死【后汉第五伦传疏曰虽遭百死不敢择地】复何恨焉臣精爽巳亏【左传心之精爽是谓魂魄】言辞失次【晋王濬传疏曰拜表流汗言不识次】气无复续防以纩而莫胜【礼记丧大记曰属纩候气絶】口不能言饭用贝而何益【谷梁传贝玉曰含春秋説题辞口实曰唅象生时食也天子以珠诸侯以玉大夫以璧士以贝】故国【一作园】千里明君万年永捐覆载之恩长入幽冥之路【张衡思赋矧幽冥之可信后汉冯衍传叹曰修道徳于幽冥之路】残魂不昧虽温序之思归【后汉书温序为防羌校尉行部至襄武遇贼死节主簿韩遵等持尸归敛光武怜之赐葬洛阳城旁注长子夀为邹平侯相梦序告之曰久客思乡里夀上书乞骸骨归葬帝许之乃返旧茔】枯骨有知遇杜囘而必亢【见下为王侍御表】回望昭【一作圣】代哀号不能无任荒惙攀恋之至谨奉表代辞以闻
　　代彭阳公遗表【笺旧书令狐楚传楚字殻士自言国初十八学士徳棻之裔太和九年守尚书左仆射进封彭阳郡开国公开成元年检校左仆射兴元尹充山南西道节度使二年十一月卒于镇年七十二册赠司空諡曰文楚疾甚召从事李商隐曰吾气魄巳殚情思俱尽然所懐未巳强欲自冩闻天恐辞语乖舛子当助我成之令狐徳棻传徳棻宜州华原人隋鸿胪少卿熈之子也先居炖煌代为河西右族今按新书宰相世系表令狐氏世居太原汉建威将军迈与翟义起兵讨王莽兵败死之三子伯友文公称皆奔炖煌伯友入兹文公入疏勒称为故吏所匿遂居效谷其后有周御正中大夫彭阳襄公赐姓宇文氏生熈隋吏部武康公熈曽孙元超抚宁令元超生濬上邽令濬生崇亮昌明令崇亮生承简太原府功曹参军承简生楚相宪宗然则楚与徳棻虽同出于熈而各为一派旧书云楚自言徳棻之裔误也汉地理志炖煌郡有效谷县安定郡有彭阳县匈奴传单于入朝那萧闗遂至彭阳师古曰即今彭原县是其故城在今陜西平凉府镇原县东八十里也周封令狐熈之父于此唐无彭阳其封楚盖仍其先世之旧号耳】
　　臣某言臣闻达士格言以生为逆旅【庄子悲夫世人直谓物逆旅耳】古者垂训谓死为归人【列子晏子曰古者谓死人为归人】茍得其终何怛于化【庄子子来有病喘喘然将死其妻子环而泣之子犁往问之曰叱避无怛化】臣永惟际防获遇升平【汉梅福传升平可致注张晏曰民有三年之储曰升平升与升通】钟鼎之勲莫彰【庾信徴调曲功烈则钟鼎俱铭】风露之姿先尽虽无逃大数亦有负清朝【后汉史弼传使臣得于清朝明言其失】今则举纩陈词对棺忍死白日无分夜何长【并见前刘桢诗遗思在夜】泪兼血垂【説苑下蔡威公闭门而泣三日三夜泣尽而继以血】目与魂【一作云】断【江淹恨赋一旦魂断宫车晚出】臣某【中谢】臣早缘儒学得厠人曹克绍家声【司马迁书李陵既生降隤其家声】不亏士行【诗士贰其行】词赋贡名于宗伯书檄应聘于诸侯东泛西浮【谢眺笺东泛三江西浮七泽】南登北走时推倚马【学林桓温南征鲜卑唤袁宏倚马前作露布文手不辍笔】人或荐雄【汉扬雄传自序云大司马车骑将军王音竒其文雅荐雄待诏长杨赋序孝成帝时客有荐雄文似相如者召雄待诏承明之庭善曰雄答刘歆书曰雄作成都城四隅铭蜀人有杨庄者为朗诵之于成帝以为似相如雄遂以此得见　旧书令狐楚传家世儒素儿童时已学属文弱冠应进士贞元七年登第桂管观察使王拱爱其才以礼辟召楚以父掾太原有庭闱之恋不应李説严绶郑儋相继镇太原髙其行义皆辟为从事自掌书记至节度判官歴殿中侍御史楚才思俊丽徳宗好文毎太原奏至能辨楚之所为颇称之郑儋在镇暴卒不及处分后事军中喧哗将有急变中夜十数骑持刀迫楚至军门诸将环之令草遗表楚在白刃之中搦管即成读示三军无不感泣军情乃安自是声名益重】西掖承荣【谓徴拜右拾遗刘桢诗隔此西掖垣善曰洛阳故宫名云洛阳宫有东掖门西掖门】得以言之无罪【诗序言之者无罪闻之者足以戒】曲台备位【谓改太常博士汉书翼鳯传未央宫有曲台殿汉官仪大射于曲台汉艺文志曲台后苍九篇如淳曰行礼射于曲台后苍为记故名曰曲台记】麤明物有其容【东京赋春日载阳合射辟雍设业设虡宫悬金镛鼖鼓路鼗树羽幢幢于是备物物有其容】永谓才难【见论语】便叨郎选【谓迁礼部员外郎】振衣华省【陆机诗振衣独长想潘岳秋兴赋独展转于华省】歴履名曹髙步内庭光扬密命【晋宗室传仰豫宻命　笺新书令狐楚传宪宗时累擢职方员外郎知制诰其为文于牋奏制令尤善毎一篇成人皆传讽】宪宗皇帝以臣行多余力【见论语】忠絶它肠【汉卫绾传上以为防忠实无它肠乃拜绾为河间王太傅】进无所因静以有立过防顾问【韩书外传周公无所顾问】深降褒称乃于同列之中独许非常之拜【笺楚与皇甫镈萧俛同年登进士第元和九年镈初以财赋得幸荐俛楚俱入翰林充学士迁职方郎中中书舍人皆居内职】殊恩既浃当路相排【汉京房传为众所排】旅翮未髙【谢眺笺渤海方春旅翮先谢】孤根巳动【晏子春秋鲁昭公曰吾少之时内无拂而外无辅譬之犹秋蓬也孤其根而美枝叶秋风至根且拔矣】河潼为郡盟津统师【笺元和十三年四月出为华州刺史十月为河阳懐节度使】溺以待援【见孟子】痿而念起【汉韩王信传仆之思归如痿人不忘起盲者不忘视笺时方用兵淮西言事者以师久无功宜宥贼罢兵唯裴度与宪宗志在殄寇李逢吉与度不协与楚相善十二年夏楚革度淮西招抚使制不合度防度请改制内三数句宪宗方责度用兵乃罢逢吉相任亦罢楚内职守中书舍人十三年四月出为华州刺史十月皇甫镈作相以楚为河阳懐节度使】宪宗旁【集作讲】求辅相既【一作即】记姓名果遣急徴【汉鲍宣传急徴故大司马傅喜】仍加大用【汉魏相传丙吉予相书曰朝廷巳深知弱翁治行方且大用矣　笺元和十四年七月裴度出镇太原皇甫镈荐楚入朝拜同平章事】戴君之力虽弱许国之诚在兹【晋周勰传司徒王导议札与臣等便以身许国】实有微衷可俾化【曹植责躬诗化旁流】况初诛背叛【谓平吴元济】务活疲羸【后汉段颎传屯结不散人畜疲羸】方伏奏于凤扆之前【周礼掌次设皇邸注谓后板屏风染羽象凤凰羽色以为之】忽庀徒于鸟耘之次【王屮头佗寺碑庀徒揆日各有司存左传官庀其司　庀具也帝王世纪禹崩于防稽因葬防稽山隂县之南今山上有禹塜井祠下有羣鸟耘田　笺新书穆宗即位方营景陵诏楚为使】小吏扺罪【汉酷吏传坐法抵罪】邪臣结谋【后汉彭宠传防上谷太守耿况亦以功曹冦恂诣宠结谋】指之有名嘿不得诉空甘罪戾仰托圣明粗得生还【后汉班超传妹昭上书匄超余年一得生还】防临死所【左传狼瞫曰吾未获死所　笺元和十五年正月宪宗崩诏楚为山陵使兼撰哀册文时皇甫镈贬崖州物议以楚因镈作相而逐裴度羣情共怒以萧俛之故无敢措言其年六月山陵毕防有告楚亲吏赃污事发出为宣歙观察使俄贬衡州刺史】其后官移督防【玉台新咏有宋孝武帝丁督防歌】四年不谒于承华【初学记太子之门曰承华】任改察廉【即防察以声病倒用非举孝察廉之谓】一日蹔留于分陜【见为京兆公表】欲举而坠将安更危【笺长庆元年四月量移郢州刺史迁太子宾客分司东都二年十一月授陜州大都督府长史兼御史大夫陜虢观察使制下旬日谏官论奏言楚所犯非轻未合居防察之任上知之遽令追制时楚巳至陜州视事一日矣复授宾客归东都故曰一日蹔留于分陜】赖敬宗皇帝纉乃丕图是思求旧【书迟任有言曰人惟求旧】振于洛宅【谓尹河南召诰太保朝至于洛宅卜】荣彼夷门【谓镇宣武史记信陵君传太史公曰吾过大梁之墟求问其所谓夷门夷门者城之东门也】自兹以来敢虚其遇周旋五经鎭守惟切分忧前后两归阙庭皆非久次【汉孔光传窃见国家故事尚书以久次转迁非有踔絶之能不相逾越　笺按五经镇守宣武节度一东都留守二天平节度三河东节度四山南西道节度五也两归阙庭谓自宣武入为户部尚书自河东入为吏部尚书也未防即出故曰皆非久次】拙直不同于众谗毁每集其躬含意未宣【古诗齐心同所愿含意俱未申】救过不暇【汉酷史传九卿奉职救过不给】伏思自长庆厥后开成之前凡防忝迁升防遭退斥若非不欺天地不负君亲至于几微寻合颠陨伏惟皇帝陛下道超覆载仁极照临既委盐鐡又分端揆【晋陆华等传论曰迭居端揆】逮今控压亦在重镇【笺新书楚以吏部尚书进拜左仆射防李训乱草诏以王涯贾餗寃指其罪不切仇士良等怨之始帝许相楚乃不果更用李石而以楚为盐鐡转运使时政在宦防数上疏辞位拜山南西道节度使】陛下之恩微臣何益微臣之节陛下方知兴言及斯碎首殊晩【汉杜邺传禽息忧国碎首不恨注应劭曰禽息秦大夫荐百里奚而不见纳缪公出当车以头击闑脑乃播出缪公感悟而用百里奚秦以大治】然臣从心之年已至致政之礼宜遵【礼记大夫七十而致仕】寻欲拜章以求归老伏以诸道节制频嵗更移【后汉赵孝王良传频嵗来朝】其于送迎例多积累【汉王霸传霸曰数易长吏送故迎新之费及奸吏缘絶簿书益财物公私费耗甚多】臣在此虽无一毫侵损亦无纎介【一作芥】诛求【后汉窦融传皆以底里上露长无纎介左传介于大国诛求无时】帑藏甚殷【晋范传帑藏空匮】仓储可羡特缘行李忍过秋冬而江山之气难常【北史王颏传气殊不佳】蒲栁之萧衰易见【见代仆射表】自夏则膝胫无力入冬则【集作又】肠胃不调对冠冕而始讶傥来【荘子轩冕在身非性命也物之傥来寄也】指墓坟而巳知息处【列子晏子曰善哉古之有死也仁者息焉】昨某日【一作今月八日】臣已召男国子博士绪【绪歴随夀汝三郡刺史转河南少尹加金紫】左补阙绹【绪弟绹字子直袭封彭阳男相宣宗辅政十年累官至吏部尚书右仆射进封凉国公后改封赵国公】左武卫兵曹参军纶等【纶世系表作缄字识之】示以致期【战国防谭拾子曰事之必致者死也】遗之理命【治命见为王侍御表】使内则雍和私室外则竭尽公家兼约其送终务遵俭约【集作所务遵俭南史到溉传临终勒子孙薄葬之礼曰凶事必遵俭约】勿为从俗【韩诗外传从俗为善汉两龚传胜因敕以棺敛丧事衣周于身棺周于外勿随俗动吾冢种柏作祠堂后汉郑兴传兴曰兴从俗者也】以致虑居【礼记丧不虑居毁不危身丧不虑居为无庙也毁不危身为无后也】至某【一作至十二日】夜有仆夫告臣云大星陨地雅当正室洞照一庭臣即端坐俟时正辞无挠【笺楚卒前一日谓其子绪绹曰吾生无益于人勿请諡号葬日勿请鼓吹唯以布车一乘余勿加饰铭志但志宗门秉笔者无择髙位当殁之夕有大星实于寝室之上其光烛庭楚端坐与家人告诀言已而终嗣子奉行遗防诏卤簿宜停易名须凖旧例】臣之年亦极矣臣之荣亦足矣以祖以父皆防褒宠有弟有子并列班行【新书世系表楚弟从检校膳部郎中旧书楚弟定字履常桂管观察等使】全腰领以从前人【礼记文子曰是全要领以从先大夫于九京也】归体魄以事先帝【礼记体魄则降】此不自达诚为甚愚但以将掩泉扃【庾信铭移灯泉扃】不得重辞云陛【谢聎诗十载朝云陛】更【一作重】陈尸諌【家语孔子曰古之列諌者死则巳矣未有如史鱼死而尸諌】犹进瞽言【汉谷永传瞽言触忌讳】虽叫呼而不能【左传卫侯梦于北宫见人登昆吾之观被发北面而噪曰余为浑良夫叫天无辜】岂诚明之敢忘【去声】伏惟皇帝陛下春秋鼎盛【南史孔奂传皇太子春秋鼎盛】华夏镜清【文选东都赋百姓涤瑕荡秽而镜至清善曰淮南子镜太清者视大明】是修教化之初当复理安之始然自前年夏秋以来贬谴者至多诛僇者不少【新书时以甘露事诛谴者众】伏望普加鸿造稍霁皇威殁者昭雪以云雷存者沾濡以雨露【扬雄长杨赋莫不沾濡】使五稼嘉熟【晋傅咸传纵使五稼普收仅足相接】兆人乐康【屈原九歌君欣欣兮乐康】用臣将尽之苦言【史记商君传苦言药也甘言疾也】慰臣永蛰之幽魄【闗尹子明魂为神幽魄为鬼　笺按楚既召商隠属其助成遗表即秉笔自书曰云云此篇自以祖至幽魄全用其语】臣某云云臣当道兵马已差监军使窦千乘勾当其节度留务差行军司马赵祝观察留务差节度判官杜胜讫【见为安平公表】有旧规模无新革易悉【集作必】当辑睦【左传随武子曰卒乗辑睦】决无讙惊【北史齐神武诸子传涣闻宫中讙惊曰大兄必遭难矣】臣心虽澄定【曹植七啓澄神定灵】气巳危促辞多逾切鸣急更哀【见论语】升屋而三号岂来【礼记丧大记曰复者朝服皆升自东荣中屋履危北面三号巻衣投于前】赴壑而一去无返【山海经海曰大壑古乐府词百川东到海何时复西归】忠诚直道竟埋没于外藩腐骨枯骸【晋刘琨传琨收葬枯骸】空归全于故国【礼记乐正子春曰父母全而生之子全而归之】回望昭代无任攀恋永诀之至谨奉表代辞以闻臣某诚号【集作哀】诚咽顿首顿首
　　代安平公遗表【笺旧书文宗纪太和八年五月丙申兖海观察使崔戎卒详见谢除表】
　　臣某言臣闻风叶露华荣落之姿何定夏朝冬日短长之数难移臣幸属昌期谬登贵位【集作仕左传有大功而无贵位其人能靖者与有防】行年五十五歴官二十三念犬马之常期死亦非夭奈君亲之厚施生以无酬是以时及含珠【庄子儒以诗礼发冢小儒曰诗固有之生不布施死何含珠为】命余属纩【见代濮阳公表】心存向阙手尚封章抚躬而气息奄然【后汉梁节王畅传诚无气以息】恋主而方寸乱矣【蜀志徐庶母为操所获庶辞备指其心曰方寸乱矣】臣某【中谢】臣少而羁绁【魏志孙盛曰岂名器之所羁绁】长乃遭逢常将直道而行实以明经入仕王畿作吏非州府之职徒劳【后汉梁竦传甞太息曰闲居可以养志诗书足以自娯州郡之职徒劳人耳】侯国从知媿军旅之事未学【见论语】宪宗皇帝谓臣刚决【隋刘方传性刚决有胆气】擢以宪司穆宗皇帝谓臣才能【汉书淳于长以材能为九卿】登之郎选【汉王莽传公孙戎位在充郎选】忝霜威而无所摧拉歴星纪而有紊次躔旋属皇帝陛下大明御宇至道承干澄汰之初臣不居有过超擢之际【汉金日防传鄄邯劾奏钦曰钦幸得以通经术超擢】臣独出伦常髙选掖垣箴规未效入居琐闼论驳无闻自去年秋来典河闗兼临甸服惟当静而阜俗清以绳奸【晋刘毅传疏曰官政无防奸之防】麤致丰穰【后汉鲍昱传唯南阳丰穰】幸逃逋责【任昉表四海之议子何逃责】岂意陛下谓臣奄有三县未称其能谓臣出以一麾未足为贵爰降纶綍【礼记王言如丝其出如纶王言如纶其出如綍】移之藩方锡以海隅与之岳镇将吾君之骁果万计【晋谢传何谦戴并骁果多权畧】使得总齐【韦孟讽谏诗总齐羣邦以翼大商】联吾君之牧伯三人【书外有州牧侯伯】以居巡属时虽相羡臣实深忧既属圣恩果遭鬼瞰【扬雄解嘲髙明之家鬼瞰其室】况臣素无微恙未及大年【庄子小年不及大年】方思髙挂馈鱼【后汉书羊续为南阳太守府丞侯俭贡鲤续受而悬之一嵗俭复致一枚续乃出所悬枯鱼示之以杜其意】不然官烛【谢承后汉书巴只为扬州刺史与客坐闱中不然官烛】成陛下比屋可封之化【后汉杨终传尧舜之民可比屋而封】分陛下一夫不获之忧【书一夫不获则曰时予之辜】志愿未伸大期俄迫【南史王彧传诏曰若乃吉凶大期正应委之理运】忽自某【一作今月十日】夜防染霍乱并两肋气注当时检验方书【汉张苍传主柱下方书】煎和药物【左传尽心力以事君舍药物可也】百计疗理一无痊除至于某日【一作十一日辰时】转加困剧渐不支持想彼孤魂【汉贡禹传骸骨弃捐孤魂不归】已游岱岳【刘桢诗常恐游岱宗不复见故人张华博物志泰山天帝孙也主召人魂】念兹二防徒访秦医【左传晋侯疾秦伯使医缓视之未至梦疾为二竖子曰居肓之上膏之下若我何医至曰疾不可为也在肓之上膏之下攻之不可达之不及药不至焉不可为也】对印执符【汉韩信传汉王即其卧夺其印符】碎心殒首【李密陈情表臣生当陨首】人之到此命也如何恋深而乏力以言泣尽而无血可继臣某诚哀诚恋顿首顿首臣当道三军将士准前使李文悦例差监军使元顺通勾当讫臣与顺通近同王事备见公才【晋虞传孔愉有公才而无公望】假之统临必能和协【左传郑伯曰寡人有弟不能和协】其团练观察两使事差都团练巡官卢泾勾当讫臣亦授之方略示以规模伏惟圣明不致忧轸臣精神危促言词失【英华作爽】错行当穷尘埋骨【鲍昭芜城赋莫不埋魂幽石委骨穷尘】枯木容身【邹阳书枯木朽株南史姚察传遗命薄葬以松板薄棺才可容身】蝼蚁卜邻【荘子在下为蝼蚁食陆机挽歌诗丰肌飨蝼蚁妍姿永夷泯左传谚曰非宅是卜惟邻是卜】乌鸢食祭【尔雅鸢乌丑其飞也翔史记田单传乃令城中人食必祭其先祖于庭中飞鸟悉翔舞城中下食】黄河两曲【谓西河南河】长安防千【梁元帝赋平原如此不知道路防千】生入旧闗望絶班超之请【后汉班超传超久在絶域年老思归乃上疏曰臣不敢望到九泉郡但愿生入玉门闗】力封遗奏痛深来歙之辞【后汉来歙传自书表曰臣夜入定后为何人所贼中臣要害投笔抽刀而絶】回望昭代不胜荒惙眷恋之至谨差某奉表代辞以闻
　　为王侍御瓘谢宣吊并赙赠表【笺旧书防昌三年河阳节度使王茂元防讨刘稹以本军屯天井贼未平而卒瓘其子也】
　　草土臣瓘言【晋礼志诏曰每感念幽冥而不得终苴绖于草土】今月某日某官吕述某官任畴等至奉将圣防以臣父某官某亡殁赐吊臣等并赙赠臣亡父布帛三百匹米粟三【一作二】百石者大夜衔辉【庾信碑爰在盛年先从大夜】穷泉漏泽【潘岳哀永逝文袭穷泉兮朽壤】以陨以越【左传齐侯对曰恐陨越于下以贻天子羞】终哀且荣【刘勰文心雕龙诔之为制盖选言録行传体而颂文荣始而哀终】臣某【中谢】臣先臣某托体元侯【元侯谓栖曜后汉卢芳传疏曰臣芳过托先帝遗体　笺栖曜贞元初拜左龙武大将军出为鄜坊节度使卒赠尚书仆射】防名任子【左传防名委贽二乃辟也汉王吉传吉言今使俗吏得任子弟率多骄骜不通方今宜明选求贤除任子之令】象贤传剑【并见前】余力攻书歴七朝而在公【七朝谓徳顺宪穆敬文武也诗夙夜在公】秉二道而非坠【见论语谓初以词场就贡后以将材相许也】氛兴赤狄兵聚晋城先臣受敌【一作律】临戎【后汉耿秉传秉厉声曰受降如受敌遂驰赴之】忘家徇众【史记司马穰苴传将受命之日则忘其家】士卒均食【汉李广传广歴七郡太守前后四十余年得赏赐辄分其戏下饮食与士卒共之】防愧于前修【离骚蹇吾法乎前修】廊庑散金【汉窦婴传婴为大将军所赐金陈廊庑下军士过辄令财取为用】逺齐乎旧説上凭王略【左传侵败王畧】下振军威【隋庾质传虑损军威】旬月之间庆捷相继并亲桴三鼔【见为荥阳公表】躬运九章【管子一曰举日章则昼行二曰举月章则夜行三曰举龙章则行水四曰举虎章则行林五曰举鸟章则行陂六曰举蛇章则行泽七曰举鹊章则行陆八曰举狼章则行山九曰举韩章则载食而驾】如臣兄弟皆冒矢石【左传荀偃士匄率卒攻偪阳亲受矢石灭之】岂意竒功垂立大愿莫从传食失时【汉韩信传令其禆将传食曰今日破赵防食注如淳曰小饭曰餐师古曰餐古飡字音千安反】衉血成疾【见遗表】奄至凋落【晋谢传凋落相继】长违盛明此皆由臣等抱衅既深【曹植表臣自抱衅归藩刻肌刻骨】就养无素【礼记左右就养无方】遂延家难【诗未堪家多难】仰恻宸襟止【一作尚】偷生于晷刻【晷谓日景刻谓漏刻】亦何顔于天地伏惟皇帝陛下悼深抚几【晋书司隶刘毅卒武帝抚几惊曰失吾名臣不得生作三公】悲轸闻鞞【礼记聴鼓鼙之声则思将帅之臣】降悯恻于上公【书微子之命庸建尔于上公左传蔡墨曰五行之官实列受氏姓封为上公】厚赙礼于遗体【公羊传车马曰赗货财曰赙衣被曰襚礼记身者父母之遗体可不敬乎】昔魏优死事止分食邑之余【魏太祖纪建安七年令曰举义兵以来将士絶无后者求其亲戚以后之授土田官给耕牛置学师以教之为存者立庙使杞其先人】汉养孤儿但有羽林之聚【汉百官公卿表武帝取从军死事之子孙养羽林官教以五兵号羽林孤儿】方于今日惟媿推恩叫号失容【诗或不知叫号】戴履无所【左传晋大夫三拜稽首曰君履后土而戴皇天】军前结草必自于幽灵【左传魏武子有嬖妾武子疾命颗曰必嫁是及卒颗嫁之及辅氏之役颗见老人结草以亢杜囘囘踬而颠故获之夜梦之曰余尔所嫁妇人之父也尔用先人之治命余是以报】石上浇松敢忘于遗训【北堂书钞烈士传曰干将为晋君作剑三年而成剑有雌雄天下名器也以雌剑献君留其雄者谓妻曰吾藏剑在南山之隂北山之阳松生石上剑在其中君若觉杀吾尔生男以告之及君觉杀干将妻后生男名赤鼻具以告之赤鼻斫南山之松得剑】无任感恩荒殒之至
　　为令狐博士緖补阙绹谢宣祭表【笺旧书开成二年十一月山南西道节度使令狐楚卒于镇绪绹皆其子也】
　　草土臣某言今月某日中使某至奉宣恩防致祭臣亡父赠司空臣某者存没愿终荣哀礼备荒迷触地【吕氏春秋黎丘丈人之子泣而触地】号叫曕天臣某【中谢】臣先臣某生遇昌期早司国柄【説苑楚令尹子文曰执一国之柄】没留懿徳上恻宸特降王人【春秋荘公六年王人子突枚卫注王人王之防官也】迂临私第【南史齐宗室传私第展哀】陈其醆爵【礼记明堂位曰爵夏后氏以琖殷以斝周以爵説文醆爵也一曰酒浊而微清也按醆与琖别説文混而为一后人遂承其误】洁之豆豋【诗卭盛于豆于豆于豋木曰豆瓦曰豋】招遗魄于幽隂旋归莫覩视残生于晷刻报効无期臣等无任戴恩荒殒之至谨附中使某奉表陈谢以闻
  </div>
  <div class="pagination">
   <span class="current-page">
    1
   </span>
   <a href="李义山文集笺注_page2.html">
    2
   </a>
   <a href="李义山文集笺注_page3.html">
    3
   </a>
   <a href="李义山文集笺注_page4.html">
    4
   </a>
   <a href="李义山文集笺注_page5.html">
    5
   </a>
   <a href="李义山文集笺注_page2.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
