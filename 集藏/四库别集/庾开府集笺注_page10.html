<!DOCTYPE html>
<html>
 <head>
  <meta charset="utf-8"/>
  <title>
   庾开府集笺注 - 第 10 页/共 11 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   庾开府集笺注 - 第 10 页/共 11 页
  </h1>
  <div class="content">
   李陵北去苏武南旋归骖欲动别马将前河桥两岸临路凄然故人此别知应几年【见拟咏怀赵国公序】
　　樊哙见项王
　　樊哙将军汉王车右不惮锋刃何辞斗酒霸上屯军【汉樊哙传亚父谋欲杀沛公令项庄拔剑舞坐中欲击沛公哙居营外闻事急乃持盾入立帐下羽问为谁张良曰沛公骖乗樊哙也羽曰壮士赐之巵酒彘肩哙既饮酒拔剑切肉食之羽曰能复饮乎哙曰臣死且不惜岂特巵酒乎沛公留车骑独骑马哙等四人步从从山下走归霸上军】鸿门固守持谢范增惟留玉斗【汉高帝纪或说沛公守函谷关羽西入关关门闭羽大怒使黥布等攻破函谷关沛公见羽鸿门谢使张良献玉斗范増増怒撞其斗起曰吾属今为沛公虏矣】
　　秦穆公饮盗骏马
　　骏马遇盗秦王不嗔先倾美酒翻畏伤人邻兵向国穷冦侵秦于时大盗还作功臣【说苑秦缪公常出而忘其骏马自徃求之见人巳杀其骏马方共食其肉缪公曰吾闻食骏马肉不饮酒者伤人即以次饮之酒居三年晋攻秦穆公围之往时食马肉者相谓曰可以出死报食马得酒之恩遂获惠公以归】
　　延陵季子遇徐君
　　徐君有礼季子惟贤经过一遇如旧依然人非别后心许生前长松虽合宝剑犹悬【吴世家季札之初使北过徐徐君好季札剑口不敢言季札知之为使上国未献还至徐徐君巳死乃解其宝剑系徐君冢树而去季子曰始吾心巳许之岂以死倍吾心哉新序徐人歌曰延陵季子兮不忘故脱千金之剑兮带坟墓】
　　鹤赞【有引】
　　武成二年春三月双白鹤飞集上林园大将郑伟布弋设罝并皆禽获六翮巳摧【晋赵景真与嵇茂齐书锋铓靡加六翮摧屈】双心俱怨【见鸳鸯赋】相顾哀鸣孤雄先絶孀妻向影信奏事阶墀立使为赞
　　九臯遥集【诗鹤鸣于九臯】三山逈归【见和王少保】华亭别唳洛浦仙飞【见哀江南赋】不防离缴【见和张侍中】先遭合围【见征客】笼摧月羽【见和赵王】弋碎霜衣【宋鲍昭舞鹤赋叠双毛而弄影振玉羽而临霞】塞传余号【梁元帝览赋防鹤塞于浔阳】关仍旧名【汉宫阙疏白鹤太子所居之地凡人不得辄入故云鹤禁梁昭明太子集答湘东王书曰掩鹤关而高卧】南游湘水【盛之荆州记衡山有三峯极秀一名紫葢澄天明景辄有一双白鹤回翔其上】东入辽城【见歩虚词】云飞欲舞【相鹤经翔于云故毛丰而肉疎】露落先鸣【见小园赋】六翮摧折九门严闭【见拟咏怀】相顾哀鸣肝心断絶松上长悲【见和赵王】琴中永别【见拟咏怀】
　　庾开府集笺注巻七
　　钦定四库全书
　　庾开府集笺注巻八
　　周　庾信　撰
　　吴江吴兆宜注
　　周上柱国齐王宪神道碑【李防曰墓前开道建石柱为标谓之神道】
　　昔者轩皇受姓十有四人【见祀圆丘】周室先封十有五国【左传晋成曰武王克商其兄弟之国者十有五人姬姓之国者四十人】自尔承基纂胄保姓受氏【左传保姓受氏以守终祊世不絶祀无国无之】虽复千年一圣【见徴调曲】终是百世同宗【孔丛子季孙问于孔子曰百世之宗有絶道乎子曰继之以姓义无絶也故同姓为宗合族为属】故知昔之东京既称炎汉再受【班固汉髙帝赞旗帜上赤恊于火徳详贺传位表】今之周厯即是酆都中兴【周明帝纪武成元年夏五月诏有司造周厯史记周本纪文王作丰邑自岐下而徙都丰】公讳宪字毗贺突【本传太祖第六子母达步妃谥炀】恒州武川人也【魏地形志恒州代郡领武周县注二汉属雁门今二汉书俱作武州阎姬书昔在武川镇武川非县也详崇传】晋太元之世据有黄龙【通鉴晋孝武帝太元十一年道武帝拓防珪复立为代王建元登国是为北魏北史附庸传匈奴宇文莫槐出辽东塞外其先南单于之逺裔也世为东部大人其语与鲜卑颇异其弟普拨孙莫廆本名犯道武讳其部众强盛自称单于塞外诸部咸惮之至逸豆归为慕容晃所灭】魏孝昌之初奄荒莵太祖以百二诸侯三分天下【诗奄有防遂荒大东详宗庙歌】函谷先登【汉书懐王与诸将约先入闗中者王之及沛公先入咸阳羽遂背约】鸿沟大定【见拟咏懐】功业如此人臣以终【见宗庙歌】公含章天挺【左思蜀都赋扬雄含章而挺生】命世诞生【潘岳西征赋仗命世之蔺注蔺相如也】降太乙之神【汉刘向传向尝挍书天禄阁夜有老人以青藜火照之曰太乙之精　卯金之子好学故下观】下文昌之宿【天官书斗魁戴匡六星曰文昌宫一曰上将二曰次将三曰贵相四曰司命五曰司中六曰司禄】珠角擅竒【未详按管子子产日角晏平仲月角尾生犀角栁下恵史鱼反角论语撰考防顔回有角额似月形】山庭表徳【摘辅像子贡山庭斗绕】仪范清冷风神轩举耸动廊庙光华城阙未逾龆齓【帝王世纪帝喾髙辛姬姓龆齓有徳年十五而佐颛顼三十登位都亳以人事纪官也】已议论天下事人或曰是谓弱木一枝旁荫数国【见马射赋杨栁歌】长河一直自然千里【见伤心赋】风颷欲逺【见连珠】光景将升【后汉书梁皇后生有光景之祥】后魏二年【防帝廓】封涪城县开国公【隋书金山郡涪城县注旧置始平郡西魏改郡为涪城后周又改曰安城】时年五嵗也虹蜺满野是废当涂之髙【张璠汉纪灵帝时虹昼见蔡邕对曰虹蜺小人女子之祥也蜀志谯周问杜琼曰昔周徴君羣以为当涂髙者魏也其义何也琼曰魏阙名也当涂言髙圣人取类言尔】鸑鷟鸣岐实始维新之命【国语周之兴也鸑鷟鸣于岐山详崇传】国家光宅受图钦明秉厯【见羽调曲】大风初巻【见汉髙祖赞】长沙始封【汉书吴苪秦时番阳令也甚得江湖间民心号曰番君率百越佐诸侯从入闗徙长沙王制诏御史长沙王忠其着定令】周元年【本传作魏恭帝元年】进封安城郡公食邑二千户仍受使持节骠骑大将军开府仪同三司【本传孝闵帝践阼拜】开府同于马骏秩拟六卿【晋书扶风王骏镇闗中善抚御有威恩进位征西大将军开府辟召仪同三司周礼天子六卿】骠骑等于刘苍位髙三事【东观汉记马防为车骑将军班同三事详为公表】宗子维城【见宫调曲】彼多慙色武成二年【明帝年号】授使持节大将军都督益夀宁【周书本传作益寕巴泸】等二十四州诸军事益州刺史【本传平蜀之后太祖以其形胜之地不欲使宿将居之诸子之中欲有推择而宪先请太祖以宪年幼未之遣也世宗追遵先防故有此授通考后周雍州曰牧而制刺史初除奉辞之日备列卤簿凡总管刺史则加使持节诸军事以此为常大象元年诏总管刺史及行兵者加持节余俱罢之隋书梁州蜀郡注旧置益州后周置总管府清化郡注旧置巴州泸州郡注梁置泸州雍州北地郡注后魏置豳州西魏改为宁州】改封齐国公【隋书青州北海郡益都县注旧置齐郡】食邑万户公时年十有六王武子以上将开国未满立年【晋王济传济字武子年二十拜中书郎以母忧去国起为骁骑将军论语三十而立】荀中郎为十州都督才逾弱冠【晋书荀羡字令则除北中郎将徐州刺史监徐兖二州扬州之晋陵诸军事假节时年二十八中兴方伯未有如羡之少者详崇传】方之于公已为老矣加复营丘负海齐桓公受脤之城【晋陆机齐讴行营丘负海曲左传受脤于社】岷山导江汉武帝求仙之地【禹贡岷山导江东别为沱华阳国志犍为郡南安县有岷眉山孔子地图言有仙药汉武帝遣使者祭之欲致其药不能得】自非召陵孤竹【齐世家桓公有伐至召陵望熊山北伐山戎离枝孤竹西伐大夏涉流沙束马悬车登太行至卑耳山索隠曰离枝孤竹国名】声振沉黎【汉西南夷传冉防皆请臣置吏以筰都为沉黎郡】岂得南至穆陵【左传管仲曰赐我先君履东至于海西至于河南至于穆陵北至于无棣】西登积石【汉武帝纪太始四年十二月行幸雍祠五畤西至安定北地详变宫调】幸无白虎之患宁待黄龙之盟【华阳国志秦昭襄王时白虎为害秦蜀巴汉患之募国中有能煞虎者邑万家金帛称之于是夷胊忍廖仲药等乃作白竹弩登楼射中白虎白虎瞠恚尽搏杀羣虎大呴而死欲如要王嫌其夷人乃刻石为盟要复夷人顷田不租十妻不算伤人者论煞人顾死倓钱盟曰秦犯夷输黄龙一双夷犯秦输清酒一钟故世号白虎复夷一曰板楯蛮】卭筰畏威【汉司马相如传上欲通卭筰】防卢仰徳【括地志戎府之南古防卢彭三国地】生为立庙刻石颂功成都有文翁之祀非谓生前【汉文翁传翁为蜀郡守终于蜀吏民为立祠堂嵗时祭祀不絶至今巴蜀好文雅翁之化也】汉阳有诸葛之碑止论身后【襄阳记诸葛亮初亡所在各求为立庙朝议以礼秩不聼景耀六年诏立庙于沔阳】比之今日岂可同年而语哉【本传宪善于抚绥留心政术辞颂辐辏聼受不疲蜀人懐之共立碑颂徳】保定四年【武帝年号】与大司马蜀国公围金墉城【周书晋荡公防传孝闵帝践阼拜大司马尉迟迥传时梁武陵王纪称帝于蜀魏废帝二年逈督军临劒阁纪子宜都王肃及其文武官属诣军门请见以逈有平蜀之功封宁蜀公邑万户纲目集览金墉城在河南郡洛阳故城西北角魏明帝筑】师临洛浦则广武营奔【见军行】兵上邙山则河桥路断【见哀江南赋】八川风俗【司马相如上林赋荡荡乎八川注沣滈涝潏泾谓駏浐】五方名利【见对酒歌】鐡市铜街【洛阳记洛阳有铜驼街详答教】风飞尘起【见乐府本传晋公防东伐以尉迟逈为前锋围洛阳宪与达奚武王防等军于邙山齐人数万奄出军后诸军恇骇并各退散惟宪与王防达奚武率众拒之而防为齐人所毙三军震惧宪亲自督励众心乃安详贺娄慈碑】天和元年徴还行雍牧公以日月之明【见徴调曲】威神其政【鲁灵光殿赋又似乎帝之威神注威神言尊严】漆沮既从荆岐即乂【禹贡漆沮既从荆岐既旅】少阳用事路不喘牛【汉丙吉传吉为丞相出逢牛喘使骑吏问牛行几里吉曰方春少阳用事恐牛近行用暑故喘三公调和阴阳所当忧也】仲秋以殷民无惊水【未详按尧典宵中星虚以殷仲秋】二年拜大司马仍理小冢宰营室殿军器太监【通考后周以为夏官谓之大司马卿注掌邦政以建国之九法佐皇帝平邦国大祭祀掌其周卫庙社则奉羊牲周礼天官小宰之职中大夫二人周武帝纪建徳四年置营室器监详贺新乐表】天官以邦国为基是司六典【周礼天官太宰之职掌建邦之六典以佐王治邦国】夏官以兵戈为主専谋七徳【周礼夏官大司马之职中冬教大阅左传楚子曰武有七徳吾无一焉】是以器械填委既包吴汉之功【后汉吴汉传战阵不利汉整厉器械激扬士吏】宫殿峥嵘弥壮萧何之法【见宫调曲本传天和三年宪为大司马治小冢宰雍州牧如故】防伏龙之城平姚襄之垒【本传宪率众伐齐渡河攻其伏龙等四城二日尽防又攻姚襄城陷之】马陵削树魏将路穷【孙膑传马陵道狭可伏兵乃斫大树臼而书之曰厐涓死此树下涓烛其书未毕齐军万弩俱发涓乃自到曰遂成孺子之名】平阴聼乌齐师其遁【左传齐侯御诸平阴叔向告晋侯曰城上有乌齐师其遁本传大将军韩欢为齐人所乘遂以奔退宪身自督战齐军稍郤】天子冢弟礼絶羣公仁义所往事资道徳建徳元年【本传作二年】进爵为王仍拜大冢宰【文献通考诸国王后魏正一品后周正九命周礼天官冢宰第一太宰之职卿一人宰相后周大冢宰亦其任也其后亦置左右丞相】姬旦封于曲阜不废居中【鲁世家封周公旦于曲阜周公不就封留相武王】刘交国于彭阳无妨常从【汉书楚元王交髙祖同父少弟也常侍上出入卧内立为楚王王薛郡东海彭城三十六县】岂直周召二南并居师傅【尚书召诰惟太保先周公相宅越絶书武王封周公使傅相成王】晋郑两国俱为卿士而已哉【晋世家天子使王子虎命晋侯为相左传郑武公庄公为平王卿士王贰于虢郑伯怨王使祭足帅师取温之麦】匈奴突于武川爟火通于灞上【晋天文志轩辕西四星曰爟爟者烽火之神也详燕歌】公述职巡御治兵朔方【语见班固铭】马邑星飞【搜神记秦筑城于武川塞有马驰走其地依以筑城因名马邑诗会弁如星】龙城月动【汉书匈奴单于祭天大会诸国名其地为龙城详和赵王】挠留犁之酒经畧不前【左传芋尹无宇曰天子经畧详哀江南赋】失烟支之山下马而去【西河旧事匈奴失烟支山乃歌曰失我烟支山使我妇女无顔色又白山冬夏有雪故名匈奴谓之夫山过之皆下马拜焉本传稽胡刘没铎自称皇帝诏宪督赵王招等讨平之】东邻逆命反道败徳【尚书大禹谟誓于师曰蠢兹有苗反道败徳又三旬苗民逆命详宗庙歌】囚箕子【疑作王季】于塞库羁文王于玉门【竹书纪年文丁十一年王嘉季厯功命为伯既而执诸塞库帝辛九年作琼室立玉门十三年囚西伯于羑里沈约曰执王季于塞库羁文王于玉门郁泥之情辞以作歌其传久矣】天子将有孟津之师【见宫调曲】召公独议公报以诞膺天命克成厥勲【尚书武成我文考文王克成厥勲诞膺天命以抚方夏】昔者秦昭起师于蜀直问张仪【史记秦本纪张仪伐蜀蜀王开战不胜为仪所灭】晋武用兵于吴惟谋羊祜【晋杜预传帝密有灭吴之计而朝议多违惟预羊祜张华与帝意合羊祜传祐上表请伐吴武帝深纳之祜卒二嵗而吴平帝曰此羊太傅之功也周髙祖纪建徳四年诏曰髙氏因时放命据有汾漳擅假名器厯年永乆加以淫刑妄逞毒赋繁兴不有一戎何以大定本传四年髙祖将欲东讨独与内史王谊谋之后以诸弟才畧无出于宪右遂告之宪即赞成其事】于是中军无帅佥曰有归【左传新军无帅晋侯难其人使其什吏率其卒乘官属以从于下军礼也】五年拜上柱国元戎东讨给王铁骑二万先袭太原斗建麾兵【汉王莽传黄帝定天下将兵为上将军建华葢立斗献】天离转战【未详按晋天文志天棓五星在女牀北天子先驱也】虎啸风腾【汉王褒圣主得贤臣颂虎啸而风烈】云飞电掩林胡枣栗讵得充饥【史记苏秦説燕文侯曰燕北有林胡数万又北有枣栗之利所谓天府也】晋阳荻蒿何能拒防【见燕歌及移齐文本传大举东讨宪率精骑二万为前锋髙祖亲围晋州宪进兵克洪同永安二城晋州降】又加王精兵六万长围晋州然后六军星陈【左传天子六军】万骑雷动【见马射赋】中权始及前茅已战【见进白表】自尔即为前锋横行入邺【隋书魏郡邺县注东魏都此】观彼车絓槐本【左传栾乐乘槐本而覆】马惊旋泞【左传乘小驷郑入也战于韩原晋戎马旋泞而止】积甲髙昆【疑作宜】阳之城【后汉刘盆子传赤眉降积兵甲宜阳城西与熊耳山等】尸封塞富平之水【见一巻二巻】莫不如彼建瓶【汉髙帝纪田背曰譬犹居髙屋之上建瓶水也】同斯破竹【晋书杜预曰今兵威已振譬如破竹数节之后皆迎刅而解无复着手处也】一朝指挥【见贺平邺表】六合大定【见哀江南赋】是用光昭下武【见马射赋】翼亮中都【后魏书中都属太原郡】足以摅祖宗之宿愤【班固封燕然山铭将上以摅髙文之宿愤光祖宗之灵】解生民之怨黩【见哀江南赋本传髙祖令宪率兵六万还援晋州齐主攻围晋州昼夜不息寻而髙祖东辕宪率所部先向晋州诸军总集稍逼城下齐主走邺明年进克邺城齐任城王湝等据守信都髙祖复诏宪讨之仍令齐主纬手书与湝使之释甲湝不纳宪至信都俘斩三万人遂擒湝等】方当待彼石闾【汉郊祀志武帝禅石闾石闾在泰山下阯南方方士言仙人闾也】部斯玉鼓【春秋孔演图有人卯金丰击玉鼓驾六龙】经纬天地【见滕王序】光华日月【见马射赋】既而赤乌夹日【见哀江南赋】黄熊入寝【左传昭公七年郑子产聘于晋晋侯有疾韩宣子迎客私焉曰今梦黄熊入于寝门其何厉也对曰昔尧殛鲧于羽山其神化为黄熊入于羽渊实为夏郊三代祀之韩子祀夏郊晋侯有间】实沈无祀【左传晋侯有疾卜曰实沈台骀为祟】桑林不祭【见汤赞】宣政元年六月二十八日薨春秋三十有四季氏之亡鲁可知矣【左传成季之将生也桓公使卜楚丘之父卜之曰男也间于两社为公室辅季氏亡则鲁不昌】齐丧子雅姜其危哉【左传齐公孙灶卒司马灶见晏子曰又丧子雅矣晏子曰姜族弱矣而妫将始昌二惠竞爽犹可又弱一个焉姜其危哉本传髙祖崩宣帝赟嗣位以宪属尊望重深忌惮之开府于智告宪有谋乃缢之时年三十五宪六子贵先卒质实贡干禧干洽皆被诛】公器宇淹旷风神透逺玑镜照林【孝经援神契神灵滋液百宝用则玑镜出】山河容纳【见马射赋】置樽待酌【淮南子圣人之道犹中衢而设尊】悬钟聼叩【学记善待问者如撞钟叩之以小则小鸣叩之以大则大鸣】声动天下光照四邻武皇帝以介弟懿亲特垂友爱而密谋竒策加礼敬焉常谓左右曰孔子云自吾有回门人日亲其齐王之谓也【东观汉记光武即位拜邓禹为大司徒制曰孔子云自吾有回门人益亲可封为鄼侯】用之作宰则万方协和用之抚军则四表摄伏【左传里克谏曰从曰抚军守曰监国】岂直臯陶为士国无不仁随会为卿民无羣盗【见徴调曲】爱玩书籍敦崇礼乐管入耳则溪谷俱调【见贺新乐表】文雅沿心则烟霞并韵养由百发落雁吟猿【刘向説苑养由基之射去杨叶百歩百发百中详马射赋】应奉五行绨缃缥帙【见滕王序】雍容举止抑扬谈论当世以为楷模搢绅以为轨范则少有壮志颇较兵书水降灵【未详按艺文类聚女九宫战法黄帝与蚩尤对战久不胜黄帝归于太山三日三夜天雾冥冥降一妇人人首鸟形黄帝稽首再拜伏不敢起妇人曰吾所谓女者子欲何问黄帝曰小子欲万战万胜万隠万匿首当何从起详军行】谷城受策【见张良讃】飞风长栁【汉艺文志黄帝长栁占梦十一巻】月角星眉【未详按汉艺文志常从日月星气二十一巻】莫不吟诵在心撰成于手所着兵书凡有五巻【本传不载】六韬九法不用吴起旧书【吴起传起学兵法以事鲁君又太公六韬一名龙韬详从驾】三令五申无劳孙武先诫【见移齐又】可谓有忠孝焉有壮武焉不自骄矜谦光下物【周易谦尊而光】宋人献玉不贪为寳【左传宋人或得玉献诸子罕子罕曰尔以玉为寳我以不贪为寳】伯成子髙守仁为富【髙士传伯成子髙唐虞时为诸侯至禹去而耕禹往问之耕而不顾】不谓以信致欺【屈原传信而见疑】为善非乐【后汉东平王苍传王曰为善最乐】天年不享呜呼哀哉以某年月日葬于石安县洪渎川之里原隰凄怆埋于盛徳几年丘陵揺落蕴于良才永矣【蜀志诸葛亮曰廖立楚之良才当赞兴世业】乃为铭曰
　　悠哉朔方逖矣穷阴山连鸟道【见佛龛铭】地尽龟林【未详按华阳国志张仪破蜀仪因筑城有一大龟从汧而出依龟所行筑之乃成】重黎业大【见马射赋】伯翳功深【秦本纪大费佐舜是为伯翳赐姓嬴氏】胄其积徳必有君临【史记虞夏积善累功数十年徳洽百姓然后在位】太祖拨乱丧君有君【左传吕甥对曰征缮以辅孺子诸侯闻之丧君有君】功回地轴【见哀江南赋】防动天文【汉邹阳传衞先生为秦画长平之防太白蚀昴】犹临赤水尚覆黄云【见象戏赋】诸侯八百【见宫调曲】天下三分【见宗庙歌】公之挺生实惟天假【见崇传】翠防神降【未详按春秋合诚图紫微大帝室太一之精也】文昌星下照于四国【齐世家威王曰吾臣檀子盼子黔夫种首将照千里岂特十二乘哉】充于两社【见上】舟楫江河【尚书説命若济大川用汝作舟楫】栋梁华夏【左传子产谓子皮曰子于郑国栋也】水涌词锋风飞文雅【见上赵王】纯深之性地极天经【孝经孝天之经也地之义也详哀江南赋】忠贞之道事感百灵【左传荀息曰臣竭其股肱之力加之以忠页详小园赋】君亲惟一臣子惟宁忠泉出井【见燕歌行】孝笋生庭【楚国先贤传孟宗母嗜笋冬节将至时笋尚未生宗入竹林哀叹笋忽出本传宪生母达步于氏茹茹人也宪事母以孝闻宪或东西从役每心惊其母必有疾驰使防问果如所虑】乃宰天官为国之辅是居上将为天之柱【晋天文志天柱星三公之位】乃圣乃神惟文惟武防髙开辟威移云雨九宫神畧【易干凿度太乙取其数以行九宫郑曰太乙者北辰神名下行八卦之宫每四乃还于中央中央者北辰之所居故谓之九宫】三术谟明【吴越春秋越王复召相国谓曰子有阴谋兵法倾敌取国九术之防今用三已破强吴其六尚在子所愿幸以余术为孤前王于地下谋吴之前人】天离转陈月徳回兵【汉匈奴传举事常随月盛满以攻战月亏则退兵】黎阳水骇【见报寄洛州本传宪掘移汾水水南堡壁复入于齐齐人谓畧不及逺遂弛边备】官度山惊【后汉袁绍传操还屯官度绍连营稍前渐逼官度起土山射营中本传天和四年齐将独孤永业来寇诏宪将兵出宜阳筑崇徳等五城五年宪又率大众于汾北筑城至龙门】冀州既载东原底平【禹贡冀州既载壶口又大野既猪东原底平】溟波欲运【庄子是鸟也海运则将徙于南溟南溟者天池也】弱木将危【见马射赋】中峯岳断【见伤王司徒】半海鹏垂【见赠淮南公】鳯沉丹穴【见宫调曲】龙亡黒陂【三秦记昔有黒龙从山南出饮渭水其行道成上山因名龙首山】临淄废市【战国防齐国将亡桓公宫中七市】东武山移【吴越春秋范蠡作城讫怪山自至怪山者琅琊东武海中山也一夕自至百姓怪之因名怪山】千龄万古英声在斯【见贺平邺表】
　　周太子太保步陆逞神道碑
　　公讳逞字季明【本传初名彦字世雄魏文帝改焉】本姓陆吴郡人也【隋书吴注旧置吴郡】君子至止既绍虞賔【诗夜如何其夜未央庭燎之光君子至止鸾声锵锵尚书益稷虞賔在位羣后徳让】鳯凰于飞实兴齐国【见哀江南赋】南越使者解汉帝之衣【汉南粤王传文帝使陆贾使南粤因赐王以上楮五十衣中楮三十衣下楮三十衣南越王恐愿奉明诏长为藩臣奉贡职帝大悦拜贾大中大夫】西陵将军覆吴王之葢【吴志陆逊为右防军镇西将军败曹休兵振旅过武昌权令左右以御葢覆逊遣还西陵】曽祖载为宋王司马留镇闗中赫连之乱仗劒魏室【汉陈平传平封其金与印使使归项王而平身间行仗劒亡降汉】黄河防凌或无追路乌江舣船更无归迹【见哀江南赋】今为河南洛阳人也【周陆通传曽祖载从宋武帝平闗中军还留载随其子义真镇长安遂没赫连氏魏太武平赫连氏载仕魏任中山郡守】髙祖冠军将军营州刺史【本传不载通考冠军将军北魏从三品北周七命隋书冀州辽西郡注旧置营州】吴人有降附者悉领为别军自是官帅拥铎更为吴越之兵【国语吴王伐晋昏乃戒令秣马食士行头皆官帅拥铎】君子习流别有楼船之陈【见哀江南赋】父政骠骑大将军仪同三司恒州刺史中都献公太祖扶危济倾经纶夷阻报君之耻逺袭平原以髙平覇业所基【魏地形志泾州领平原郡又原州领郡二髙平长城】委命留事闗中餽食非直荥阳之师【汉书汉王屯荥阳萧何守闗中计户转漕给军】河内供军岂伹淇园之竹【后汉寇恂传恂为河内太守伐淇园之竹为矢百余万以给军　树敏曰周书陆通传父政初从尒朱天光讨伐及天光败归太祖太祖为行台以政为行台左丞原州长史赐爵中都县伯大统中卒详宗庙歌】公秉照晋之灵【未详】降明神之徳【左传内史过曰国之将兴明神降之监其徳也】猛虎振槛七年不惊【晋书魏文帝于宣武塲上为栏鬬虎王戎年七嵗亦往观虎薄栏而吼戎安然不动帝见之异焉】羝羊触藩九龄能对【扬雄别传扬信字子乌防第二子幼而明慧雄经不会子乌令作九数而得之雄又疑羝羊触籓弥日不就子乌曰大人何不云荷防入榛详伤心赋】诸兄以公先君爱子称之曰仁【左传宋公疾太子兹父固请曰目夷长且仁君其立之公命子鱼子鱼辞曰能以国让仁孰大焉臣不及焉且又不顺遂走而退】推而袭封虽复季末大成之心守节【原注疑有阙误左传吴子诸樊既除丧将立季札季札辞曰曹宣公之卒也诸侯与曹人不义曹君将立子臧子臧去之以成曺君君子曰能守节君义嗣也谁敢奸君有国非吾节也乃舍之】既遭熏穴【见哀江南赋】翻从压纽【本传兄通先以军功别受茅土乃让父爵中都县伯令逞袭之详崇传】太祖初封函谷【见答赵王启】始合诸侯【论语桓公九合诸侯】以公词令参谋机密故得戎政克宣师言无漏【本传大统十四年参大丞相府军事寻兼记室详一巻二巻】赐姓步陆孤氏委鹿辂而论都【汉娄敬传敬脱挽辂见髙帝劝帝都闗中上曰本言都秦地者娄敬娄者刘也赐姓刘氏拜为郎中】入鸿门而舞劒【汉髙帝纪沛公见羽鸿门羽因留饮范增令项庄以劒舞因击沛公项伯亦起舞常以身翼蔽沛公籍诛伯封列侯赐姓刘氏】方之吹律【见崇传】绰有余荣出身羽林监轻车将军除尚书右丞【本载不载通考后魏有羽林监后周有左右羽林率属大司马又轻车将军汉武帝以公孙贺为之又后魏神防元年始置仆射左右丞及诸曹尚书十余人各居别寺】官聨会计【孟子孔子尝为委吏矣曰防计当而已矣】务殷平凖【司马迁史记有平凖书】水衡贯朽常平粟红【见羽调曲马射赋】授使持节车骑大将军仪同三司增邑千户寻迁驾部中大夫【本传俱不载】领吏部中大夫厯藩部御伯【通考后周驾部中大夫属夏官又司寇有藩部中大夫掌诸侯朝觐之叙又有御伯中大夫二人掌出入侍从属天官府保定四年改御伯为纳言斯侍中之职也宣帝未有别置侍中为加官又置御伯下大夫武帝改为纳言下大夫】东京鼎食先加邓隲之勲【后汉邓隲传凉部畔羌揺荡西州诏隲将左右羽林北军五校士及诸部兵击之车驾幸平乐舘饯送】西晋官人多用山涛之啓【晋书山涛在典选甄防人物各为题目奏之时称山公启事】岂必五王登朝必司賔主之礼【未详】六龙衔辔定取和鸾之节【周易时乘六龙以御天详祀圆丘】御正以官触父名不拜【本传不载北史卢辩传武成元年增御正四人位上大夫】会稽有王会之名其子不为太守【晋书王舒父会侍御史舒授会稽内史舒上疏辞以父名朝议以字同音异于礼无嫌舒复求换他郡于是改会字为郐舒不得已而行】博陵有王沉之封其儿不为刺史【晋书王沉以佐命功转骠骑将军封博陵侯咸宁中追封郡公子浚嗣出补河内太守以郡公不为二千石转东中郎将镇武昌】迁骠骑大将军开府入掌纳言【尚书舜典帝曰龙命汝作纳言夙夜出纳朕命惟允】治司宗伯【周礼春官小宗伯之职掌三族之别以辨亲踈本传徙授司宗中大夫】又为军司马【周礼军司马下大夫四人阙】职居常伯勤问于南宫【尚书牧民之长曰常伯后汉书郑为尚书令前后所陈补益王政者着之南宫以为故事详咏画屏风】位管王言连官于北斗【后汉李固传固对防云陛下有尚书犹天有北斗也斗为天喉舌尚书亦为陛下喉舌详应诏】岂止郊天祀地龙门解谷之声【见祀青帝卭竹杖赋】赞鼓颁旗白露凉风之月【管子凉风至白露下天子命左右司马全组甲厉士众周礼大司马之职田之日司马建旗于后表之中羣吏以旗物鼓铎镯铙各帅其民而致】闇夜有人饷罗数十匹公闭门不受行人千触【左传陪臣干掫有淫者】具以闻奏朝野称之【本传不载】太尉杨震直推故吏之金【后汉杨震传王密夜懐金十斤以遗震曰暮夜无知者震曰天知地知子知我知】凉州张奂髙揖羌人之马【后汉张奂传奂迁安定属国都尉羌豪帅上马二十匹先零酋长遗金鐻八枚奂以酒酧地曰使马如羊不以入廐使金如粟不以入懐悉以金马还之】清畏人知我无慙徳【晋书胡质为荆州子威复为徐州帝问之对曰臣清畏人不知父清畏人知】齐国通和封人受使【周礼封人凡丧纪賔客军旅大盟则饰其牲牢】以公有出境之才【吴録孙皓谓张俨曰今南北通好以君为有出境之才故相屈耳】见命张旜之礼【见将命】既珠盘歃血定楚国之连名【见哀江南赋】首登坛反齐人之侵地【见拟连珠】是谓使乎固称光国【本传天和三年齐遣侍中斛斯文畧中书侍郎刘逖来聘初修邻好盛选行人诏逞为使主尹公正为副以报之逞美容止善词令敏而有礼齐人称焉论语使乎使乎吴书陈化为郎中令使魏权以化奉命光国拜犍为太守】三辅公侯【汉书京兆尹左冯翊右扶风为三辅】五陵钟鼎【见马射赋】铜街栁市【汉游侠传万章在长安城西栁市注汉宫阙疏细栁仓有栁市】尘起风飞【见结客少年塲】乃授京兆尹【本传天和四年除】増邑通前一千六百户余官如故上林兵息【后汉光武纪建武三年冯异与延岑战于上林破之】兰池盗静【见望野】不学王阳平生铸金之术【汉王吉传吉字子阳子骏为京兆尹自吉至崇世名清亷其自奉养极其鲜明天下服其廉而怪其奢故俗传王阳能作黄金】未同张敞终日章台之游【见荡子赋】家僮暮行还得遗钱于道并白絁十匹公访得其主即以还之【本传不载】见金于路指以示人【见小园赋】得钱于道留持挂树【邴原别传原常行辽东得遗钱拾以系树枝】方之今日异伐同风俄迁司会治小司马【周礼天官司会三人小司马二人郑曰司会若今尚书又夏官有小司马】重总六军【见齐王宪碑】再操八柄【周礼天官冢宰以八柄诏王驭羣臣】考绩入于嵗成【周礼天官司会掌邦之六典八法八则之贰以九贡九赋九功九式之法致财用以参互考日成以月要考月成以嵗防考嵗成】论功书之年表【汉书有功臣表】寻授都督宜州诸军事宜州刺史【周太祖纪魏废帝三年改北雍为宜州】露冕观风停车待雨【见崇传】百城解印惮朱穆之威【后汉朱穆传穆为冀州刺史冀部令长闻穆济河解印绶去者四十余人】千里相迎爱王基之徳【魏志刺史王凌表请王基为别驾后召为秘书郎凌复请还司徒王朗辟基凌不遣朗书劾州曰古者侯伯有贡士之礼今州取宿卫之臣留秘阁之吏所希闻也】曽未期月被勑追还眷眷吏民不无河内之请【后汉寇恂传拜恂河内太守行大将军事建武二年免数日复拜颍川太守三年拜为汝南太守七年为执金吾车驾南征恂从至颍川盗贼悉降而竟不拜郡百姓遮道曰愿从陛下复借寇君一年】依依故老实念黎阳之别【后汉邓训传上谷太守任兴欲诛赤沙乌桓怨恨谋反诏训将黎阳营兵屯狐奴以防其变训抚接边民为幽部所归迁防乌桓校尉黎阳故人多携将老幼乐随训徙边本传逞在州有惠政吏人称之】少阳养徳【梁刘孝绰集昭明太子集序云正位少阳梁简文帝集答徐摛书云山涛有言东宫养徳而已】前星守器【天官书前星太子星也系辞主器者莫若长子】尊师让齿【见哀江南赋】必俟贤能乃授太子太保【通考后魏有太师太傅太保谓之东宫三太少师少傅少保谓之东宫三少北齐皆有之后周不置读此碑则后周亦有是官矣并识之】方之刘实道髙于大邦【晋刘实传实行髙一世懐太子初封广陵王髙选师友以实为师累迁太子太保】譬以山涛荣深于小辇【白帖晋山涛为少傅帝赐小辇乘之以训太子】本有消渇之疾当饵金石自理旧疾防増奄捐馆舍茂陵之下不留封禅之书【周窦炽传炽尝有疾髙祖因赐金石之药详伤王司徒请袭封表】校尉之营惟余服食之器【汉郑当时传武帝即位当时稍迁为鲁中尉性廉又不治产卭奉赐给诸公然其餽遗人不过具器食】呜呼哀哉春秋四十有七建徳二年五月十一日也【本传东宫初建授太子太保卒】天子以大臣之丧躬辍聼讼东朝以师傅之尊亲临攒祭【顔延年诗若彼东朝金昭玉粹白帖东朝太子朝也】诏赠大将军諡某公礼也以今三年正月十日葬于京兆之髙阳原夫人郁久闾【北史蠕蠕姓郁乆闾氏始神元之末掠骑有得一奴髪始齐眉忘本姓名其主字之曰木骨闾木骨闾者首秃也木骨闾与郁久闾声相近故后世子孙因以为氏】西遇王姬【诗曷不肃雝王姬之车】爱敬肃防【礼记祭义立爱自亲始教民睦也立敬自长始教民顺也】言容令淑【见宗庙歌】有闻箴盥【礼记内则妇事舅姑鸡初鸣咸盥潄右佩箴管】无废纮綖【国语敬姜曰王后亲织紞诸侯之夫人加之以纮綖】爰在盛年先从大夜【华严经普贤能于生死大夜之中出生一切智慧光明】今节妇开坟松栢已拱【未详按左传秦伯使谓蹇叔曰中夀尔墓之木拱矣】季孙成寝丘陵始同【礼记檀弓季武子成寝杜氏之葬在西阶之下请合葬焉许之合葬非古也自周公以来未之改也】况复图画贤妃方在甘泉之室【汉书金日防母教诲两子甚有法度病死诏图画于甘泉宫】埋才子即用髙阳之原【后汉荀淑传荀氏旧里名西豪颍阴令苑康以昔髙阳氏有才子八人今荀氏亦有八子改其里曰髙阳里】公仪表外明风神内照气量深沉阶基不测事君惟忠事亲惟孝言为世范行为士则【世説陈仲举言为士则行为世范】留连坟索【左传左史倚相趋过王曰是良史也是能读三坟五典八索九丘】怊怅文词霜府録于尚书【崔篆御史箴简上霜凝笔端风起】天官总于司会【见上】出入匡赞常带数职身具六龟【战国防苏秦佩六国相印汉旧仪银印背龟纽其文曰章】腰恒四绶【后汉马防传防身带三绶宠贵至盛】陈平密谋既非天子所见【汉书髙帝为匈奴所围七日用陈平秘计得出】荀彧上防又非诸侯所闻【魏志太祖虽征伐在外军国事皆与彧筹焉】其为郡也惟取赤土封书【上党记髙平赤壤其地险阻百姓不居详酬薛文学】其为州也惟以青盐换粟【汉书朔方郡青盐泽在其南北堂书钞广志云北胡有青盐】留家则千树无资【见拟咏懐】遗子则一经而已【汉韦贤传贤为丞相封扶阳侯少子成复以明经厯位至丞相故邹鲁语曰遗子黄金满籝不如一经】嫡子操至性过礼纯孝不遗【本传子操嗣】坟前之树染泪者先枯【晋王裒传裒父不以命终絶世不仕立屋墓侧旦夕拜跪攀柏悲号涕泣着树树为之枯】庭际之禽闻悲者则下【未详按梁书甄恬居母丧庐于墓侧恒有鸟黄杂色集于庐树恬哭则鸣哭止则止】铭曰
　　山连日观【见步虚词】水枕滇机富春沙起【后汉严陵传注杭州富阳县本汉富春县避晋简文帝郑太后讳改寰宇记严州青溪有锦沙村素波澄映锦石舒文】开阳柱飞【汉官仪开阳门始成未有名夜有一柱来止楼上琅琊开阳县上言南门一柱飞去因以名门】大夫屈节将军振威南越受吏西陵解围昔我烈祖垂翅秦中【见和张侍中】白马无路【项籍传汉使卢绾刘贾渡白马津入楚地烧其积聚】乌江不通【见哀江南赋】笛吟乡里【见伤王司徒】琴哀土风【见哀江南赋】营州恒州拥旄世载【见伤王司徒】壮节雄衿人雄闗塞直河穿赵【见枯树赋】平云临代【是燕歌】生谓立功【见哀江南赋】殁为留爱【左传郑子产卒仲尼闻之出涕曰古之遗爱也】降兹岳渎【礼记五岳视三公四渎视诸侯】诞此贞明祥符云气【搜神记蓟子训到洛见公卿数十处后数十处皆有云气】庆合星精【见应诏】宫帷定防【汉霍光传昌邑王贺即位行淫乱光欲废之会议未央宫田延年前离席按剑曰今日之议不得旋踵】殿柱书名【见竹杖赋】忠泉暗漏【见燕歌】孝笋寒生【见齐王宪碑】世属殷周时逢楚汉天下三分【见宗庙歌】鸿沟一半【见拟咏懐】以我明畧来参匡赞日乃载中天成两旦【见贺传位表】递参三事【诗三事大夫】厯副六卿天司光宅地载谟明春官定礼夏官治兵【汉百官公卿表周官有天官冢宰地官司徒春官宗伯夏官司马秋官司寇冬官司空是为六卿】防言黙识【后汉窦融传融上疏曰臣融年五十三有子年十五质性顽钝臣融朝夕教导教以经义不得令观天文防记】温树无名【汉孔光传或问光温室省中树皆何木也光嘿不应】谦防周密【汉书张安世拜大司马车骑将军领尚书事职典枢机以谨慎周密自着内外无间】言行无乖忠公兕殪【战国策楚王游于云梦有狂兕忽至王弯弓而射之一发而殪仰天叹曰乐矣今日之游万嵗千秋之后谁与乐此】阴徳蛇埋【见孙叔敖赞】军国纷总部领填阶马不入廐金不入懐具瞻惟徳髙山惟仰【诗民具尔瞻又髙山仰止】甲观初登【见哀江南赋】龙楼初上【汉书孝成皇帝元帝太子也初居桂宫上尝急召太子出龙楼门不敢絶驰道】东国桓荣【后汉桓荣传荣为太子少傅显宗即位尊以殊礼】西京疏广【见和赵王】年龄俄顷【见赠淮南公】风电相摧【嵇康赠秀才诗风驰电逝】铭旌两没【周礼司常大丧供铭旌】池栁双回【周礼説衣翣栁栁聚也众饰之所聚】防防子在疚衔哀【见崇传】身彰野火【东观汉记长沙义士古初父丧未葬邻人火起及初舍下棺不可移初乃冐火伏棺上俄而火灭】心惧天雷【晋王裒传母性畏雷母没每雷辄到墓曰裒在此】日月其除【诗今我不乐日月其除】荣终哀始马归司【列异记鲍子都少时举上计道遇一书生卒有素书一巻银十饼即卖一饼以资殡殓其余以枕之素书着腹上埋之未至京师有总马随之遇一闗内侯家借宿子都説之侯曰此吾儿也乃荐子都辟公府至司】书还太史厯对天星【杜氏通典汉武置太史公以司马谈为之位在丞相上天下计书先上太史副上丞相后汉太史令掌天时星厯】坟连地市【见哀江南赋】山势接飞【未详按相冢书青乌子称山三重相连名连伞山葬之出二千石】松形葢起【玉策记千嵗之松四边披起上杪不长望而视之有如偃葢】徳音无絶平原忽矣【江掩恨赋试望平原蔓草萦骨拱木敛魂】
　　周大将军同马裔神道碑
　　公讳裔字遵河内温人也昔颛顼之命始则南正司天【见马射赋】重黎之后又以羲和掌厯夏阳适晋得随会而同奔【汉司马迁传重黎氏世叙天地其在周程伯休甫其后也宣王时官失其守为司马氏惠襄时司马氏适晋晋中军随会奔魏而司马氏入少梁至秦惠王少梁更名夏阳】东海避秦与毛公而俱隠【未详】其后金行受命【见哀江南赋】玉笥南迁【会稽志射的北有石帆壁立临水有似张帆又名玉笥山晋元帝纪有玉册见于临安曰玉麒麟以为中兴之象】帝系极于舆图【周礼小史掌邦国之志定系世辨昭穆疏天子谓之帝系诸侯谓之世本】中朝至于江表【见哀江南赋】曾祖楚之晋太傅録尚书扬州牧【通考晋武帝即位以太傅太保为上公其太尉司徒司空自汉厯魏皆为三公及晋迄于江左相承不改又后汉章帝以太傅赵善太尉牟融并録尚书事尚书有録名葢自此始注晋康帝时何充让録表曰咸康中分置三録王导録其一荀崧陆瞱各録二条事晋江右有四録则四人防録也隋书扬州丹阳郡注自东晋以后置曰扬州】会稽文孝王之次子元显之幼弟也元显见害之后桓簒位之初爰自龆齓【见齐王宪碑】容【一作客非】身屠钓【韩诗外传太公望屠牛朝歌钓于磻溪】河内道左抱劒长号【谢承后汉书张业至河内遇贼业防劒与贼战而死子武时幼不识父丧不还毎至节日持业遗劒至河内酬祭哀动路人】代郡城前恸悲灵祭【拾遗记田畴北平人也刘虞为公孙瓒所害畴追慕无已往虞墓设鸡酒之礼恸哭之音动于林野翔鸟为之凄鸣走兽为之吟伏】江淮志节之士汝颍风尘之客【魏武帝集报荀彧曰自志才亡后莫可与计事者汝颍固多竒士谁可以继之】感激一言咸多依附既而云生伏鼈【一作龟非天官书旬始出于北斗傍状如雄鸡其怒青黒象伏鼈】星出鲸鱼【淮南子鲸鱼死而彗星出】太白经天【见哀江南赋】蚩尤映野【天官书蚩尤之旗见则王者征伐四方】公乃収合余烬【左传賔媚人曰请収合余烬背城借一】泣血登陴【晋桓温传父彛为韩晃所害温时年十五枕戈泣血志在复讐左传子产授兵登陴】临武牢之闗据成皋之阪【一统志成皋古邑名本东虢国地又名虎牢汉置成皋县属河南郡】拥众万家归于魏室【晋简文三子传会稽文孝王道子字道子出后琅琊孝王晋书桓遣太傅从事中郎毛防収元显送付廷尉并其六子皆害之本传楚之字徳秀晋宣弟太常旭之八世孙父荣期晋益州刺史为其参军杨承祖所杀楚之时年十七送父丧还丹阳会刘裕诛夷司马氏楚之乃逃匿诸沙门中济江至汝颍间楚之少有英气能折节下士及宋受禅规欲报复収众据长社归之者常万余人明元末山阳公奚斤畧地河南楚之遣使请降按碑云楚之文孝王次子本传又云荣期之子未详孰是】魏明元皇帝【讳嗣道武帝长子】遥授平南大将军荆州刺史袭封琅琊郡王【隋书豫州南阳郡注旧置荆州徐州东海郡朐山县注旧曰朐置琅琊郡】尚河内公主【本传魏诸王女】命王承制【纲目质实承制谓承奉制诏也】从賔国之仪【周易观国之光利用賔于王】于时宋兵凭陵旗鼓侵迫【见为阎将军表】虎牢不封金墉无援【晋书载记太尉刘裕伐秦王师至城皋阳城及城皋荥阳武牢诸城悉降宋武帝纪晋义熙十二年众军至洛围金墉城降之】魏太武皇帝【讳焘明元帝长子】授王使持节侍中【通考侍中后魏置六人加官在其数宜都王穆夀广平公张黎并以侍中辅政后周宣帝未有别置侍中为加官】安南大将军开府仪同三司给前后部鼓吹【汉书应劭注鼓吹十人非常员】元戎启行志雪寃耻登坛慷慨三军掩泣【见哀江南赋】黄河漕粟已出石门【晋书载记苻坚伐晋运漕万艘自河人石门达于汝颍】仕【疑作白】马连旂将临野坂【括地志白马故城在滑州卫南镇西南二十四里晋卢循传连旂而下魏太武帝纪神防三年宋将到彦之遣将渡河攻治坂冠军将军安颉督诸军击破之本传楚之破宋将到彦之别军于长社又与冠军安颉攻防滑台擒宋将朱脩之李元徳等案魏于栗殚传云明元南幸盟津栗殚编大船沟桥于野坂野冶二字未详孰是】既而云中柝起【周易重门击柝以待暴客】代郡烽然【见哀江南赋】反斾南辕【左传令尹南辕反斾】涂穷北畧【赵世家武灵王北畧中山之地至于房子本传车驾征蠕蠕楚之与济阴公卢中山等督运以继大军又伐栁为城灌水令冻城立而贼至不可攻逼乃走散太武闻而嘉之寻拜假节侍中镇西大将军开府仪同三司云中镇大将朔州刺史在边二十余年以清俭着闻薨】赠征西大将军都督梁益秦宁荆兖青豫郢洛十州诸军事扬州牧【魏地形志梁州天平初置治大梁城领郡三夏阳开封陈留郡州领郡三天水畧阳汉阳豫州领郡九汝南颍州汝阳义阳新蔡初安襄城城阳广陵郢州领郡三安阳城阳汝南洛州太宗置太和末改为司州天平初复领郡六洛阳河阴新安中州河南阳城】司徒諡贞王祖金龙【本传金龙字荣则少有父风】袭封琅琊镇西大将军仪同三司吏部尚书赠司空諡康王【通考后魏以太师太傅太保谓之三师上公也大司马大将军谓之二大太尉司徒司空谓之三公后魏初有殿中乐部驾部南部北部五尚书其后亦有吏部兵部都官度支七兵祠部民曹等尚书】□悦【北史本传悦字庆宗金龙之第三子也】镇南将军豫州刺史渔阳庄侯以荆河刺举【禹贡荆河惟豫州详赠淮南公】时值乱离衅起萧墙【见哀江南赋】遂终非命【孟子桎梏死者非正命也本传悦为豫州刺史论前勲封渔阳子永平初城人白早生谋为叛逆斩悦首送梁赠青州刺史諡曰庄】公遗腹载诞【后汉郑传惟有一子益恩孔融在北海举为孝廉及融为黄巾所围益恩赴难陨身有遗腹子以其手文类已名之曰小同】流离寇逆复壁襁负【后汉梁冀传冀妻孙夀性钳忌冀与交通期私通生子伯玉夀诛灭交氏冀虑夀害伯玉尝置复壁中】深山拥树【见伤心赋】程婴之匿赵武从役家臣【赵世家程婴抱赵氏孤匿山中十五年韩厥具以实告景公乃立赵孤儿详伤心赋】王成之藏李燮为佣酒市【后汉书李固传固门生王成将李燮乘江东下变姓名为酒家佣】遭太夫人忧【本传金龙初纳太尉陇西王源贺女生悦后娶河西王沮渠收犍女】苫草坟茔以终灰燧【左传齐晏桓子卒晏婴寝苫枕草又宋文公卒厚葬用蜃炭】形体毁瘠逾于丧礼【见滕王序】年十有五始干家事楹前凿柱即取遗书【晏子春秋晏子将死凿楹纳书谓妻曰子壮而视之】石上开松仍求故劒【列仙传干将莫邪作雌雄劒以雌献君留其雄者谓妻曰吾藏劒在南山之阴北山之阳松生其上劒在其中尔生男以告之】出身司徒府防军除中坚将军员外散骑常侍【通考后魏三公及二大并有长史司马谘议防军从事中郎掾属主簿録事防军功曹记室户曺中兵等防军诸曹行防军祭酒防军事长兼行防军都防又中坚中垒将军北魏齐周皆有之又散骑常侍又有员外者因曰员外散骑常侍开皇三年二十四司又各置员外郎一人注今尚书员外郎其置自此始以前厯代皆谓之尚书郎各以曹名为称首或谓之侍郎皆无员外之号前史传及职官要録或有言员外郎者葢谓员外散骑侍郎耳非尚书之职也】值魏室多难所在蜂起孟津以北无复封畿嵩山以南即为锋镝公建义修武立栅温城【汉地理志河内郡领修武县温县】函谷西封【见答赵王启】河桥北断【见哀江南赋】长亭籍马并入武城【左传楚蒍掩赋车籍马兆寛曰汉昭帝纪罢天下亭母马应劭曰武帝数伐匈奴又击大宛马死畧尽乃令天下诸亭养母马欲令其繁孳】百里租车咸输温县【汉倪寛传寛为左内史収租税时与民相假贷以故租不入后军兴以寛当免民恐失之大家牛车小家担负输租】太祖文帝缔构闗都经纶夷阻【见宗庙歌】招携以礼懐逺以徳【左传管仲曰招携以礼懐逺以徳　树谷曰王隠晋书羊祜都督荆州诸军事招携以礼懐逺以徳吴人悦服称为羊公】马文渊之择主去陇坻而归身【后汉马援传援字文渊留西州依隗嚣援曰非独君择臣也臣亦择君嚣遣长子恂入质援因将家属从恂归洛阳】窦周公之入朝在河西而奉诏【后汉窦融传融字周公吏人推融行西河五郡大将军事遂决防东向本传魏孝武西迁裔潜归乡里大统三年大军复农乃于温城起义遣使送欵归西魏】大统七年防授平东将军北徐州刺史【隋书琅琊郡注旧置北徐州后周改曰沂州】十年河内故义四千余家愿立忠诚须公衣锦【项籍传羽曰富贵不归故乡如衣锦夜行】乃授使持节领河内太守【本传河内有四千余家归附并裔之乡旧乃命领河内郡守令安集流人】加前将军【通考前后左右将军皆周末官秦因之位上卿汉不常置或有前后或有左右晋武又置左军右军前军太始八年又置后军齐陈并有之】懐州拓境两镇奔波栁泉转战三城授首【鲍昭诗客行惜日月奔波不可留蜀志诸葛亮后出师表云举兵北征夏侯授首本传大统三年大军东征裔率所部从战河桥又别攻懐县获其将吴辅叔十三年攻防东魏平齐栁泉蓼坞三城获其镇将李熙之】十五年太祖召山东诸立义之将能率众入闗者有加重赏公率先而至领户千室即以为封固辞不受其菽粟之赐或以指囷【吴志鲁肃指囷米与周瑜】马牛之赏将同谷量【汉货殖传乌氏求竒缯物献戎王戎王予畜畜至用谷量牛马本传裔辞曰今以封裔便是卖义士以求荣太祖善而从之】朝廷以华阳西极汉水东流【禹贡华阳黒水惟梁州又东流为汉】叹孟达之奔兵怪刘封之失防【蜀志刘封本罗侯寇氏之子先主养子也封与宜都太守孟达会上庸闗羽围樊城襄阳达不承命羽败先主恨之达率所领降魏以书招封封不聼还成都赐死】魏前元年【废帝钦】移镇汉中除白马城主领华阳郡守昔称导今闻上猪【禹贡嶓冡导东流为汉又原隰底绩至于潴野】烟沉氷【疑作火】井【见和乐仪同】雨歇云门【烱曰周太祖纪魏废帝元年达奚武围南郑梁州刺史宜丰侯萧循以城降武执循送长安八月东梁州百姓围州城帝复遣王雄讨之二年二月东梁州平迁其豪帅于雍州左思蜀都赋指渠口以为云门】其年授大都督加散骑常侍【通考散骑常侍秦官也汉因之北魏北齐并有此职】柱国蜀国公【见齐王宪尉迟氏二碑】开金牛之道【秦本纪惠王欲伐蜀乃以铁作牛五头诈称牛日粪金三斗蜀侯使五丁力士开山取牛路通灭蜀】通牧马之闗【未详按叚国沙洲记龙涸北四十里有白马闗闗甚险峻使十人固险虽万夫不能前】公巻甲北塞【见哀江南赋】悬车束马【见齐王宪碑】遂得防预葭萌【蜀志先主入蜀自葭萌还攻刘璋】勲参绵竹【魏志诸葛瞻自涪还绵竹列阵待邓艾艾大破之遂受刘禅降本传二年转镇宋熙郡从尉迟逈伐蜀与叱罗协破叛兵赵雄杰于槐林平邓朏于梓潼】封龙门县开国子【隋书冀州河东郡龙门县注后魏置并置龙门郡通考开国子后魏从三品】蒲州刺史仍领新州【隋书梁州新城郡注梁末置新州】寻授使持节车骑大将军仪同三司大中正【通考中正之官起于陈胜魏陈羣以天台选用不尽人才州郡皆置中正晋宣帝加置大中正故有大小中正后魏有之北齐郡县皆有本州中正以京官为之】隆周受图【见宗庙歌】天保大定【见哀江南赋】以公才望仍为旧臣遂乃义深追逺恩隆继絶【论语慎宗追逺又继絶世举废国】即改封琅琊县公邑五百户仍迁骠骑大将军开府仪同三司都督巴州诸军事巴州刺史武成二年被勑赴援信州【本传不载隋书梁州巴东郡注梁置信州后周置总管府】鱼复道阻屡郤岑彭【汉地理志鱼复县在巴郡详和泛江】荆门水急几沉吴汉【东观汉记延岑遣竒兵出吴汉后汉堕水缘马尾得出详哀江南赋】公乃月峡先登【在巴郡】瞿塘直上【夔州图经滟滪在瞿塘口夏月迅急至为艰难谚曰灔滪大如马瞿塘不可下】天子以公操履忠勤仪型直谅乃徴为大御伯寻转大御正邑一千一百户枢机近侍出纳丝言【见五张寺经藏碑】所谓多识旧章【魏志王粲传魏国既建拜侍中时旧仪废弛兴造制度粲恒典之】殿中无双者矣【见北园】四年大军东讨先守枳闗授都督懐州诸军事懐州刺史【隋书冀州河内郡注旧置懐州王屋县注旧曰长宁后周改焉后又置懐州及平齐严州置王屋郡】偃师张幕河阳牧马【后汉郡国志河南尹有偃师县河内郡有河阳县】虽接战于富平已连营于官渡【本传保定四年裔与少师杨檦讨东魏详普屯及宪二碑】五年诏追还拜始州刺史【周太祖纪魏废帝三年改安州为始州】更讨信州贼山彰寻寳渝恃险【疑有所误】峡路五尺桓约才通【史记西南夷传秦时常頞畧通五尺道经此国颇置吏焉索隠曰谓栈道广五尺魏志王昶奏孙坚可制乃遣昶诣江陵两岸引竹防为桥渡水击之】悬水三门桥飞齐渡【家语孔子自卫反鲁息驾于河梁而观焉有悬水三十丈奔流九十里有一丈夫方将厉之史记正义荆门山俗名三门山禹凿北山三道河水故曰三门山晋成公绥诗飞桥浮齐渡】既而风行草偃【见徴调曲】谷静山空【后汉段颎传张奂言羌一气所生不可诛尽山谷广大不可空静】前后平十一城获九千余口马归平乐【见哀江南赋】金输水衡【见马射赋本传信州蛮酋冉令贤等反裔随上庸公陆腾讨之蛮酋冉三公等二千余城皆来降附进次双城蛮酋向宝胜等据险自固向天王之徒为其外援裔五十余战宝胜力屈乃降又获贼帅冉西黎向天王等羣蛮率服周蛮獠传天和元年诏开府陆腾督王亮司马裔等讨之冉令贤率其卒固守水逻城水逻路经石壁城险峻四靣壁立故名惟有一小路缘梯而上蛮蜑以为峭絶腾披甲先登遂至水逻获令贤裔又别下其二十余城获蛮帅并三公等时向五子王据石墨城令其子寳胜据双城水逻平后频遣喻之不从腾又令王亮屯牢坪司马裔屯双城以图之遂擒五子王获宝胜悉斩诸向首领】天和二年除信州刺史都督信州诸军事朝发白帝暮宿江陵【荆州记自白帝至江陵一千二百里水经注有时朝发白帝暮到江陵虽乘奔御风不以疾也】气振巴丘之兵【蜀志宗预传预对权曰臣以为东益巴丘之戍西增白帝之守皆事势宜然】威警建平之成【见和泛江周蛮獠传信州旧居白帝陆腾更于刘备故宫城南八阵之北临江岸筑城移置信州又以巫县信陵柹归并筑城置防以为襟带】五年迁潼州刺史【隋书梁州金山郡注西魏置潼州】益州柱国公【见上赵王】降帝子之重【屈原九歌帝子降兮北渚】镇天井之星【华阳国志牂牁郡上当天井故多雨潦】延阁拟于丛台【左思蜀都赋结阳城之延阁汉地理志丛台在邯郸赵武灵王筑】岷山方于代郡【扬雄益州箴岩岩岷山汉地理志代郡秦置应劭曰故代国】公仰秉雄谟防谋逺畧故得身预舞阳之功【汉樊哙传汉王即皇帝位以哙有功赐爵列侯食舞阳号为舞阳侯】位极长平之宠【见遇猎】六年授使持节大将军大都督西宁州诸军事西宁州刺史【周武帝纪天和五年十二月大将军郑恪帅师平越嶲置西宁州】方欲闗沫若徼牂牁【汉书东北谓之塞西南谓之徼司马相如传边闗益斥西至沫若水南至牂牁为徼】见夜郎之侯【汉西南夷传拜唐防以郎中将千人食重万余人从巴莋闗入遂见夜郎侯多同厚赐谕以威徳约为置吏使其子为令】习昆弥【疑作明】之战【汉西南夷传天子遣使求身毒国市竹而为毘明所闭天子欲伐之越嶲昆明国有滇池方二百里故作昆明池以象之以习水战按西域传毘莫王号也名猎骄靡后因以昆弥为王号恐非】而飞鸢堕水马援去而无归【后汉马援传援谓官属曰吾在浪泊西里间虏未灭时下潦上雾毒气重蒸仰视飞鸢跕跕堕水中后征五溪蛮夷因卒于军】金马骋光王褒行而不返【华阳国志蜻蛉县有碧鸡金马光影倐忽民多见之有山神汉宣帝遣蜀郡王褒祭之欲致鸡马褒道病卒　树谷曰左思蜀都赋金马骋光而絶影】呜呼哀哉七年正月十日薨春秋六十有五【木传除西寜州刺史未及之部卒于京师】诏赠使持节大将军怀劭汾晋四州诸军事【隋书冀州绛郡垣县注后魏置邵郡及白水县后周置邵州改白水为亳城文山郡注东魏置南汾州后周改为汾州后齐为西汾州后周平齐置总管府】怀州刺史【本传赠本官加泗州刺史】夫人襄城公主【本传非其妻元为襄城公主】魏献帝之曽孙【北史帝讳文成帝长子】赵穆王之季女【北史赵灵王干献帝第三子干二子谧谌嗣爵谧谥贞景谌谥孝懿此云穆王未详】王姬肃防【见步陆逞碑】褕翟典礼四教竞庄【见宗庙歌】三星令淑【诗三星在户今夕何夕见此粲者】有光隆虑之贤足表平阳之盛【见崇传】生则从夫以秩【汉马宫传妇人以夫爵尊】死则同穴以礼【诗死则同穴】建徳元年八月十二日合葬于武功三时【当作畤】原【隋文帝纪开皇二年三月开渠引杜阳水于三畤原其柄曰一统志三畤原在武功县之西南二十里】大夫墓树以柏诸侯坟髙于雉【白虎通天子坟髙三仞树以松诸侯半之树以柏大夫八尺树以栾士四尺树以槐庶人无坟树以杨栁】吁嗟滕公来居此室【见伤心赋】诏諡定公礼也公资忠履孝蕴义懐仁直干百寻【晋书裴顾曰和峤森如千丈松】澄波千顷【后汉郭泰传泰曰叔度汪汪若千万顷波澄之不清混之不浊】逢防射法力牧兵书【汉艺文志有逢防射法二篇力牧十五篇】星辰髙下之占【见齐王宪碑】风雨逢迎之气【汉艺文志泰壹杂子云雨三十四巻】故得师出以律【周易师出以律否臧凶】天幸将军者也【汉书霍去病敢深入军亦有天幸未甞困絶】至如官曹案牍未尝烦拥【宋刘穆之传内外谘禀盈阶满室目览词讼手答笺书耳行聼受口并酬应不相防涉皆悉赡举】戎马交驰不妨余裕【九州春秋孔融为北海太守为袁谭所攻流矢雨集融凭几安坐】足使四岳弥峻【见步陆逞碑】三台更明【天官书三能色齐君臣和能读曰台】在朝四十一年身经一百余战凡任四郡厯八州未尝以货殖经懐去如始至【左传昭公二十三年叔孙所舘者虽一日必葺其墙屋去之如始至】渭南千畆之竹更惧盈满【见哀江南赋】池阳二顷之田尝思至足【见和张侍中】身没之日家无余财素车白马狭室﨑岖【后汉范式传张邵丧至圹将窆而柩不肯进见有素车白马号哭而来其母曰是必范巨卿也汉陆贾传贾説尉佗曰今王众不过数万皆蛮夷﨑岖山海间详小园赋】黄裳甲阶庭仄陋【汉霍光传赐便房黄肠题凑各一具霍去病传去病封冠军侯薨上悼之发属国甲军陈自长安至荗陵为冡象祁连山晋吴隠之传数畆小宅篱垣仄陋内外茅屋六间不容妻子】有诏冬官为营寝室【诗路寝孔硕】朱邑祭酹无所汉后是以赐金【汉朱邑传邑卒下诏称扬赐邑子黄金百斤以奉其祭祀】陈表妻子露立吴王为之开馆【吴志陈表家财尽于养士死之日妻子露立太子登为起屋宅本传宅宇卑陋丧庭无所诏为起祠堂】呜呼哀哉世子侃孝家忠国扬名显亲【见哀江南赋本传侃字道迁以军功加骠骑大将军开府仪同三司迁兖州刺史】是以勒此丰碑惧从陵谷【晋杜预传预拜镇南大将军都督荆州诸军事平吴之后刻石为二碑纪其勲绩一沉万山之下一立岘山之上曰焉知此后不为陵谷乎】植之松柏不忍凋枯【晋书山涛居丧过礼手植松柏】铭曰
　　钦若厯象平秩寅賔【语见二典】少梁奔华地入咸秦【见上】族夷兴马【未详】书穷获麟【后汉班彪传注武帝泰始二年登陇首获白麟司马迁作史记絶笔于此年也】玉镜云始【尚书帝命期桀失玉镜用其噬兽】金行乃构【见哀江南赋】象浦通闗【水经注昔马文渊积石为塘建于象浦建金标为南极之界】龙沙开候【见对烛赋】上糁【疑作林】石起【汉昭帝纪泰山有大石自起立上林有栁树枯僵自起生】河阳水鬬【见应诏】五马南浮三星东宿【见哀江南赋】太傅作牧奄有江沱司徒避乱承制荆河既劳推毂【见酬薛文学】犹思枕戈龙媒被野【见哀江南赋】苍兕凌波【见师尚父赞】庄侯季年祸机相接诞公遗嗣﨑岖怀挟山窜赵武家藏李燮【见上】伍员道阻【见哀江南赋】燕丹路遥【博物志燕太子丹质于秦欲归秦王缪为令曰乌头白马生角乃可】南奔楚塞【战国防楚有汾陉之塞】北避秦桥水流登陇【见哀江南赋】寒风度辽【见燕歌】有功都防【见出自蓟北门】则重嫖姚【见咏画屏风】懐书上马【见崇传】习礼从戎【后汉祭遵传遵为将军取士皆用儒术对酒设乐必雅歌投壶】阵图六甲兵占八风【见军行】藏松寳劒射栁雕弓【见齐王宪碑】推诚贾复【后汉贾复传复伤创甚光武曰闻其妇有孕生女我子娶之生男我女嫁之】屈节廉公【蔺相如传廉颇至相如门谢罪卒为刎颈之交】八翼频飞【晋书陶侃梦生八翼飞而登天见九门登其八惟一门不得入阍者撃之坠地折其左翼后都督八州】六条亟秉【汉百官表刺史班宣周行郡国省察治状以六条问事】勇此仁义【汝南先贤传王威为汝南郡功曹尚仁义】行兹寛猛【左传子产谓子太叔曰惟有徳者能以寛服民其次莫如猛】持印山开【晋五行志吴时厯阳县有岩穿似石印咸云石印封发天下太平孙皓天玺元年印发】沉黎盗静【见齐王宪碑】取甲无丘【左传鲁作丘甲】均田不井【汉书董仲舒言古井田法虽难卒行宜少近古限民各田以赡不足】懋功赐爵上将赏官军中受诏【汉衞青传天子使使者持大将军印即军中拜青为大将军立号而归】塞外登坛【见出自蓟北门】方图防合【汉韩王信传信居防合汉使柴将军武屠之斩信】更鏖皋兰【见拟咏懐】渝山毒水【见哀江南赋】道灾氛【汉地理志道县属犍为郡】地亡都尉【见报寄洛州】滩悲使君【郦元水经注江水东流鱼复县南又经羊肠虎臂滩杨亮为益州至此而覆舟惩其波澜蜀人至今犹名之曰使君滩】谷寒无日【淮南子日曙于防谷之浦】山空足云【礼记山川出云】北风吹旐【礼记孔子之丧公西赤为志焉绸练设旐夏也】秋霖泣军【王莽传遣太师王匡更始将军廉丹东祖都门外天大雨沾衣上长老叹曰是为泣军　秩臣曰抱朴子军始发雨不足沾衣裳者是谓泣军必败】遗奠双设【檀弓夫子曰夏后氏殡于东阶之上则犹在阼也殷人殡于两楹之间则与宾主夹之也周人殡于西阶之上则犹宾之也而丘也殷人也予畴昔之夜梦坐奠于两楹之间夫明王不兴而天下其孰能宗予予殆将死也葢寝疾七日而殁】铭旌两布【见步陆逞碑】沁水同坟【后汉皇后纪皇女致永平三年封沁水公主适髙密侯邓干】平阳合墓【见崇传】悲哀嗣子攀号靡诉恸甚风枝【刘向説苑吾丘子拥鑛戴索而哭谓孔子曰树欲静而风不定子欲养而亲不在往而不来者年也不可得再见者亲也】悲深霜露【见宗庙歌】自此何世从兹几年麒麟欲鬬【西京杂记五柞宫西青梧观前有三梧桐树足下有石麒麟二枚云是始皇墓上物】华表中然【见步虚词】地形楼起【相冡书青乌子称山有重叠望之如鼓吹楼葬之出连州二千石】松心葢圆【见步陆逞碑】茫茫丘垅代代英贤
　　周柱国大将军长孙俭神道碑
　　葢闻放勲立而羲和升【尧典若稽古帝尧曰放勲又帝曰咨汝羲暨和】重华登而元恺用【见征调曲】思皇多士既成西伯之功【诗思皇多士周世家西伯曰文王】俊徳克明乃定南巢之伐【见羽调曲】是知惟贤非后弗食惟后非贤弗又若夫君臣一徳启心沃心见之昌宁文公矣【隋书梁州同昌郡怗夷县注西魏置又置昌宁郡】公讳俭初名庆明恒州髙陆人也【魏地形志恒州领郡八代善无梁城繁畤髙栁北灵丘内附灵丘雍州领髙陆郡】北岳天孙之星【博物志泰山天帝孙也主召人魂】燕河帝子之国【帝王世纪黄帝邑于涿鹿之阿】故多竒节【汉江充传帝曰燕赵固多竒士】甚茂华风【后汉循吏传任延为九真太守锡光为交阯太守岭南华风始于二守】髙阙图南二王齐轸【汉衞青传青度西河至髙阙庄子北负青天而莫之夭阏者而后乃今将图南详大祫歌】长城防本十族分源【本传其先魏之支族姓拓防氏孝文迁洛改为长孙汉匈奴传秦有陇西北地上郡筑长城详枯树赋崇传】髙祖太尉北平王光辅五君【左传楚屈建问范会之徳于赵武建以语康王康王曰宜夫子之光辅五君以为诸侯主】允厘百揆【见羽调曲】恒衞既从淮沂其乂【语见禹贡本传五世祖嵩道武除嵩冀州刺史晋刘裕伐姚明元假嵩节督山东诸军事太武临朝监国嵩为左辅太武即位进爵北平王寻迁太尉薨年八千諡曰宣】祖豹【北史本传作酌】龙骧将军【北史本传不载】恒州刺史常山刺举非无取代之符【赵世家简子告诸子曰吾藏寳符于常山上先得者赏母卹曰从常山上临代代可取也简子贤之详赠淮南公】龙骧总戎或似平吴之号【晋羊祜传吴童謡云阿童复阿童衔刀逰渡江不畏岸上虎但畏水中龙祐知王濬可任又小字阿童因表加濬龙骧将军以伐吴】父防年止弱冠【见崇传】荣终解印【北史本传父防员外散骑侍郎早卒谢灵运诗解龟在景平注解龟解去所佩龟印也】公以五常蕴智六气资徳乘天则防马秉灵【天官书汉中四星曰天驷旁一星曰王良王良防马车骑满野】降神则牵狼应象【见从驾】直心于物水火恬然【列子范氏之党指河曲之淫隈曰彼中有寳珠泳可得也商丘开从而泳之既出果得珠俄而范氏之藏大火商丘开入火往还埃不漫身不焦范氏之党以为有道商丘开曰吾无道心一而已物无忤者如斯而已】无负于天雷霆不惧【京房易传五星占云雷电杀人何雷天拒难折冲之臣也君承用节度即雷以节暴人威福则雷电杀人】富贵自取岂资唐举之言【见蔡泽赞】声名有闻无劳李膺之诫【后汉李膺传荀爽恐膺名髙致祸欲令屈节以全乱世为书贻之】年十八解褐员外散骑侍郎寻授轻车将军羽林监太祖文皇帝驾驭天纲苞罗英杰【见徴调曲】选公才徳光佐中书诸葛亮之西归玉垒成三分之业【左思蜀都赋包玉垒而为宇华阳国志绵虒道有玉垒山诸葛亮出师表今天下三分】管夷吾之入仕葵丘有一匡之功【左传鲍叔牙曰管夷吾仕于髙徯使相可也后汉郡国志陈留郡有葵丘聚齐桓公会此本传太祖临夏州以俭为録事深器敬之贺防岳被害太祖赴平凉凡有经纶谋防俭皆防预】天水黠羌【汉地理志天水郡武帝元鼎三年置后汉马援传援曰黠羌欲旅距】渔阳羣盗【后汉郡国志幽州有渔阳郡】乃迁秦州长史防城大都督封信都县开国伯【本传从平侯莫陈悦留俭为秦州长史隋书冀州信都郡长乐县注旧曰信都带长乐郡通考开国县伯后魏正四品后周正六年】三年滑【疑作渭】州蚁聚【魏地形志渭州领郡三陇西南安阳广宁吴志周鲂传钱塘大帅彭式等蚁聚为寇】保鄣沉命【国语赵简子使尹铎为晋阳请曰茧丝乎为保鄣乎汉酷吏传武帝时作沉命法盗起不发觉发觉而捕不满品者二千石以下至小吏主者皆死】靡旗乱辙【见哀江南赋】乘氷渡河【后汉臧传黄巾羣起青州刺史焦和恐贼乘氷渡河多作陷氷丸以投于河众遂溃散】丞相大行台【太祖文帝也详步陆逞碑】授假节抚军行滑【疑作渭】州刺史【通考晋制都督诸军为上监将军次之督诸军为下使持节为上持节次之假节为下使持节得杀二千石以下持节杀无官位人若军事得与使持节同假节惟军事得杀犯军令者抚军魏武帝置司马宣王为之北史本传渭州刺史可朱浑元奔东魏后河渭间人情离阻刺史李弼令俭权镇渭州俭将十余骑冒难赴之复随机安抚羌夷悦服】大统元年授持节西夏州刺史【魏地形志西夏州寄治并州界领郡二太安神武】加散骑常侍郅支抱马如闻耿秉之战【见徴调曲】单于愿识似畏王商之威【汉王商传商有威重身体鸿大容貌甚过絶人单于来朝引见白虎殿仰视商貌畏之却退北史本传转夏州刺史甚得人和】五年迁使持节镇东将军都督东北三夏诸军事西夏州刺史【本传时西夏州仍未内属而东魏遣许和为刺史俭以信义招之和乃举州归附即以俭为西夏州刺史总统三夏州隋书雍州朔方郡注后魏置夏州后周置总管府后魏置东夏州西魏改为延州置总管府】增邑千戸改伯为公【本传不载】既而江汉辽逺车书寂寞蜀主的颅未出檀溪之水【见拟咏懐】秦王飞雉犹向南阳之城【见进赤雀表】六年以公为使持节都督三荆二襄南雍平信江随郢淅十二州诸军事【隋书地理志豫州襄城郡注东魏置北荆州后周复曰和州淮安郡注后魏置东荆州西魏改为淮州荆州舂陵郡注后魏置南荆州西魏改曰昌州隋书荆州襄阳郡注江左并侨置雍州西魏改曰襄州置总管府舂陵郡湖阳县注后魏置西淮安郡及南襄州后郡废州改为南平州西魏改曰升州后又改曰湖州舂陵郡蔡阳县注梁置蔡阳郡后魏置南雍州西魏改曰蔡州南郡当阳县注后周置平周领漳州安逺二郡属梁蕃九江郡注旧置江州汉东郡注西魏置并州后改曰隋州江夏郡注旧置郢州豫州淅阳郡注西魏置淅州】荆州刺史东南道行台仆射【通考行台自魏晋有之及后魏谓之尚书大行台别置官属其官置令仆射其尚书丞郎皆随时权制】楚城临境实有让田【贾谊新书梁大夫宋就为县令与楚邻界两亭皆种楚亭恶就令人窃为楚亭灌楚王悦梁之阴让也谢以重币】吴人对营无妨赠药【晋羊祜传祜为都督荆州诸军事祜与陆抗相对使命交通抗常病祜餽之药抗服之无疑心曰羊祜岂酖人者本传时荆襄初附太祖表俭功绩尤美宜委东南之任】部内属城为人所讼公遂集文武肉袒自罚兄弟不让延夀责躬【汉韩延夀传延夀入守左冯翊行县至髙陵民有昆弟相与讼田自言延夀移病不聼事人卧传舍闭阁思过】吏民有过翁归引咎【汉尹翁归传翁归为东海太守郡中吏民贤不肖及奸邪罪名尽知之其有所取也以一警百吏民皆服恐惧改行自新本传所部郑县令泉璨为民所讼推治获实俭遂于防事前肉袒自罚舍璨不问】天子异之玺书劳问赠贿加币王人接踵【本传魏文帝玺书劳之】大丞相书云此之美事耳目之所未经叹尚无极故遣専使【本传太祖又与俭书嘉之】公善于抚驭长于引接山薮无弃【北堂书钞王逸临豫州教云举遗逸于山薮】苞苴不行【荀卿大畧汤旱而祷曰苞苴行与】示人赤心【后汉光武纪萧王轻骑入其营渠师曰王推赤心置人腹中安得不投死乎】与人顔色【白帖法雄为青州守毎行县録囚徒察顔色多得情伪】盗不敢发【见徴调曲】民不忍欺【见崇传】至是将校耆老于州城之南起清徳之楼【水经注拓县故城东地魏志淮阳之属县也城内有拓令谢君清徳颂石碎字紊惟此文见碑】勒贤臣之颂【汉王褒传诏褒为圣主得贤臣颂】杜镇南之作牧当世树碑【见司马裔碑】窦车骑之临戎生年刻石【见出自蓟北门】方之今日彼独何人【本传吏民表请为俭构清徳楼树碑刻颂朝议许焉】于时戸口日增荒莱毕垦华实纷敷黔黎茂豫【本传俭务广耕桑兼习武事故得边境无虞民安其业】但恐衮职有阙待公而补【诗衮职有阙惟仲山甫补之】鼎饪未和须公而正【周易鼎君子以正位凝命】是以汉阴民望【左传崔子曰民之望也】荆南杞梓【见竹杖赋】并皆上书诣阙连名乞留河内之借寇恂更慙谒帝【见步陆逞碑】交州之请士燮还着上表【苗防交广记元鼎中置交阯刺史建安二年张津为刺史交阯太守士燮表言伏见十二州皆称曰州而交独为交阯刺史何天恩不平乎诏报聼许拜津交州牧与中州方伯齐同自津始周书本传吏人以俭秩满恐有代至诣阙乞留俭朝廷嘉而许之在州遂厯七载】九年授车骑大将军仪同三司【本传不载】十二年除大行台尚书仍为大丞相司马【通考丞相长史汉文帝二年置魏咸熙中司马昭为相国相国府置中衞骁骑二将军左右长史司马从事中郎主簿舍人防军等凡四十二人】以公识度严明志节清俭遂改公名俭字庆明非闗书月【礼记名子不以日月】讵待看碑【魏志邓艾字士载年十二随母至颍川读故长陈实碑文言为世范行为士则遂自名范字士则后宗族有与同者故改焉】幸得千畆不同【左传晋穆侯之夫人姜氏以条之役生太子命之曰仇其弟以千畆之战生命之曰成师】二山无废【左传注献公名具武公名敖故废具敖山也本传太祖谓俭曰名实埋须相称尚书既志安贫素可改名俭以彰雅操】十三年加开府【本传不载】余官如故十四年除尚书右仆射【通考后魏二仆射左居上右居下】加侍中进骠骑大将军居上星执法【天官书衡太微三光之庭西将东相南四星执法】在文昌之位【见齐王宪碑】以公才望兼而有之十五年更除东南道行台仆射都督十五州诸军事行荆州事十六年大丞相总十六军尅清河洛【周太祖纪齐文宣废其主元善见而自立太祖率诸军东伐】公又中分麾下【后汉邓禹传光武拜禹为前将军持节中分麾下精兵二万人遣西入闗令自选偏裨以下可与俱者】防谋帏幄【见拟咏懐】髙选霸僚公为长史其年加都督南道三十六州诸军事余官如故南阳文学更遇王基【后汉崔瑗传所着南阳文学官志称于后世　秩臣曰魏志王基为荆州刺史兼脩学校南方称之】章华衮衣还迎郭贺【见崇传】昔日伐蜀之谋张仪与秦昭计合平吴之利羊祜与晋武意同太祖始定成都【见齐王宪碑】即有江陵之志公密献其防悬符深防粮道久积梯冲立备【本传梁元帝嗣位于江陵外敦邻睦内懹异计俭密启太祖陈攻取之谋于是徴俭入朝问其经畧令俭选州密为之备】一战而举鄢郢再战而烧夷陵【秦白起传后七年白起攻楚防鄢邓五城其明年复攻楚防郢烧夷陵】遂得席巻三荆此又公之勲也诏赏奴婢三百口太祖与公书云由公立计果如所谋令我作镇江陵以安蜀地后魏二年改武川昌宁郡开国公厯阳居民非惟景丹之封【后汉书景丹冯翊栎阳人建武中讨栎阳侯帝谓丹曰富贵不归故乡如衣绣夜行故以封卿】曲逆戸口岂但陈平之国【汉书陈平阳武戸牖乡人用其计防灭楚封平以户牖乡帝过曲逆御史对曰今见五千余戸于是更封平曲逆侯】其年授大将军太和之中曹真于府内受册【魏志文帝寝疾曹真等受遗诏辅政明帝即位真进封邵陵侯遣大将军】元封之末衞青于军中即拜【见司马裔碑】公之此比绰有余荣诏曰吴人未复须助谋谟今使梁王兵马受公节度【周太祖纪魏防帝廓二年立萧詧为梁主居江陵为魏附庸】三年加都督东南道五十二州诸军事增邑万户维周革命光宅钦明【见羽调曲】作贰天官允谐邦治【周礼太官太宰之职掌建邦之六典以佐王治邦国】元年授小冢宰保定二年治蒲州刺史检校六防诸军事四年治襄州仍授柱国大将军【周卢辨传建徳四年増置】余官如故秩登四岳【见步陆逞碑】阶平六府【尚书大禹谟六府三事允治】岂不功重昭阳【烱曰楚世家陈轸见昭阳曰愿闻楚国之法破军杀将者何以贵之昭阳曰其官为上柱国封上爵执珪】名髙蔡赐【汉陈胜传以上蔡人房君蔡赐为上柱国】控御五十州风行数千里防园葵而去织妇【汉董仲舒传公仪子相鲁至其家见织帛怒而出其妻食于舍而茹葵愠而防其葵曰吾已食禄又夺园夫红女利乎】无三惑而絶四知【后汉书杨震子秉常曰吾有三不惑酒色财也详步陆逞碑】一室之中未免虚白【庄子虚室生白注人能虚心游世则纯白备于内】日膳之资三杯而已【汉朱博传博为御史大夫为人廉俭案上不过三杯】诏赐缯防一千段粟麦二千斛【本传朝议以俭操行清白勲绩降重乃下诏褒美之兼赐缯防粟麦以彰其美】天和元年陜州刺史都督八州二十防诸军事解荆州总管【周明帝纪武成元年初改都督诸州军事为总管】余悉如故路出王官城临河曲【左传注王官河曲俱晋地】戍清陜右髙视棠阴【见五张寺碑】部领宴烦晦明为疾【左传医和曰晦淫惑疾明淫心疾】天和四年谢病故京薨于私第春秋七十有八【本传以疾还京为夏州总管薨】銮跸降临【见马射赋】轩悬辍乐【周礼大臣死令弛县】九旒龙斾之锡【后汉宗室传东平王苍葬防曰今诏有司加赠鸾辂乘马龙旂九旒虎贲百人奉送王行】三河骑士之送【汉霍光传光薨发财官轻车北军五校上军陈至茂陵以送其葬发三河卒穿复土起冢祠堂】诏赠太保凉夏灵银长河鄯甘十州诸军事凉州刺史【隋书雍州武威郡注旧置凉州后周置总管府灵武郡注后魏置灵州后周置总管府雕阴郡儒林县注后周置银州朔方郡长泽县注西魏置阐熙郡又有后魏大安郡及置长州西平郡注旧置鄯州张掖郡注西魏置西凉州寻改曰甘州炖煌郡注旧置州】諡曰文公状貌丘墟【孔子世家顔氏祷于尼丘而生孔子生而首上圩下因名曰丘云】风神磊落【世説王武子孙子荆各言其土地人物之美孙曰其人磊落而英多王太尉答牛子曰诚不如卿落落穆穆】玉山秀立乔松直上【晋嵇康传山涛曰叔夜之为人也岩岩若孤松独立其醉也怅然若玉山之将頺】烟霞之涯际莫寻江海之波澜不测【北史本传俭方正有操行神彩严肃虽在私室终日俨然性不妄交非其同志虽贵游造门亦不与之相见】少遭荼苦【诗谁谓荼苦】在山服终攀柏树枯【见步陆逞碑】侵松兽死【晋许孜传孜植松于亲墓侧有鹿犯其松栽叹曰鹿独不念我乎忽有猛兽杀鹿置犯松下】尽忠事国竭力从政其门如市其心如水【汉郑崇传崇曰臣门如市臣心如水】竒防密谋百僚仰止忠贞亮坐明王敬焉【北史本传常与羣公侍坐周文谓左右曰此人闲雅孤毎与语常肃然畏敬恐有所失】至如风后阴阳之占力牧星辰之度【汉艺文志阴阳家有风后十三篇力收十五篇】魏公子之兵书【信陵君传诸侯之客进兵法公子皆名之号魏公子兵法】李将军之射法【汉书李广爰臂善射艺文志有李将军射法三篇】莫不成诵在心取为时用居常服玩或以布被松牀【未详会稽典録陈修迁豫章太守十日一炊不然官薪布被覆身】盘桓之间不过桑杯石鼎【谢承后汉书髙为琅琊相妻子不厯官舍桑杯承浆】遗令山陵一无所用公私赠禭并不得受止依太祖陵侧无忘事君墩等兄弟并至性善居丧号慕坟埏奉遵遗训是以衞青之塜仍陪汉武之陵【见崇传】管仲之坟即接齐桓之墓【括地志桓公冢在临淄县牛山上管仲冢在牛山之阿北史本传临终遗令诸子并奉行之又遗启世宗请葬于太祖陵侧并以官所赐之宅还官次子隆位司金中大夫隆弟平最知名周文帝纪帝葬成陵庙曰太祖】天和三年天子以四海未宁三方鼎跱【见为阎将军表】有懐将帅之志言念封疆之臣【见变宫调】既画云台【见请袭封表】乃题麟阁【汉书宣帝思股肱之美图画霍光等十一人于麒麟阁】更赠公为郐国公【诗疏释文郐本又作郐国名也在禹贡豫州外方之北荥波之南】邑五千戸追崇列辟事极神魂再改铭旌【见步陆逞碑】恩隆封墓【尚书武城封比干之墓】公在民留爱【见步陆逞碑】身后见思【后汉何武传武居官无赫赫之名去后常见思】吉日辰良【屈原九歌吉日兮辰良】郊祠野祭【襄阳记诸葛亮初亡百姓巷祭戎夷野祠】仪同赵超等六百九十七人表求立庙陈请象魏【见上司宪府】有诏许焉桂栋杏梁【见义谷铭及梦入堂内】绿【疑作赤】墀青【见小园赋】按歌会舞鳯葢霓裳【屈原九歌孔葢兮翠旍又青云衣兮白霓裳举长矢兮射天狼】南浦送而行云东风飘而零雨【屈原九歌送美人兮南浦又东风飘兮神灵雨】是知汉阳郡前非徒武侯之庙【见齐王宪碑】临菑城下岂独栾公之社【汉书文帝时栾布为燕相至将军以功封俞侯燕齐之间皆为立社号栾公社】呜呼哀哉乃为铭曰
　　道钟屯剥世属云雷地轴左转天闗北开容车周室【见哀江南赋】系马秦台【见园庭】乃齐七政【见哀江南赋】爰答三才【见宫调曲】烈祖燮谐九龚梁栋取才逢猎【太公六韬文王卜田于渭阳将大得非熊非罴天遗汝师王斋三日见吕尚于渭阳】求贤入梦【见武丁赞】匡赞官云谋猷纪鳯【见马射赋】律定公族【见崇传】珪分职贡【见滕王序】乃惟嗣徳实秉英灵【见竹杖赋】身图斗宿【帝王世纪禹胸有玉斗】靣绕枢星【见祀圆丘】青衿敬业童子离经【见谢赵王启五张寺碑】信陵虚左【信陵君传公子从车骑虚左自迎夷门侯生】干木分庭【汉货殖传子贡聘享诸侯所至国君无不分庭与之亢礼详拟连珠】忠孝纯深【见哀江南赋】枢机周密温树无名【见步陆逞碑】曹防勿失【见连珠北史本传俭尝诣阙奏事时大雪雪中待报自旦达暮竟无惰容其谨慤如此】温席扇枕【东观汉记黄香事□暑则扇牀枕寒以身温席】承顔悦膝冻浦鱼惊【见伤王司徒】寒林笋出【见齐王宪碑】肃肃风政沉沉器局直似贞筠【礼记礼器如竹箭之有筠也如松柏之有心也故贯四时而不改柯易叶】温如瑞玉【诗温其如玉】清不置水【见崇传】明非举烛【见对烛赋】马愿如羊金须似粟【见步陆逞碑】上将克升元戎即序夏阳三防【左传晋里克荀息会虞师伐虢灭夏阳诗一月三防】夷陵一举慿轼下齐【汉郦食其传食其凭轼下齐七十余城】江陵入楚【楚世家吴乘胜逐之三战及郢庚辰吴入郢杜预曰国都于郢今南郡江陵县北纪南城是也】鼎反厯室钟归大吕【见赠淮南公】六卿咸事天官是司【见步陆逞碑】二南作伯棠阴实治【见五张寺碑】清风有颂【诗吉甫作颂穆如清风】緑竹闻诗【诗瞻彼淇澳菉竹猗猗】赠行之典超然帝师昔侍兰苑今陪杏林【见步虚词】死生契濶【语见诗】无违一心风云积惨【谢惠连雪赋寒风积愁云繁】山阵连阴陵田野寂松径寒深夏婴之陇桥之墓马见千年车回三步【后汉桥传魏武帝操经过墓祭文云又承从容约誓之言徂役之后路有经由不以斗酒只鸡过相沃酬车过三步腹痛勿怨北望贵土乃心陵墓公其享之详伤心赋】左无长乐前非武库【见思旧铭】直望髙碑增悲行路
　　周柱国大将军纥干神道碑
　　公讳字广畧原州长城县人也【本传髙平人也赐姓纥干氏隋书雍州平凉郡注旧置原州后周置总管府又百泉县注后魏置长城郡及黄石县西魏改黄石为长城】本姓田氏虞宾在位基于揖让之风【见步陆逞碑】鳯凰于飞绍于亲【疑作尊】贤之国【吕氏春秋太公望对于齐周公旦封于鲁二君相谓曰何以治国太公望曰尊贤上功周公旦曰亲亲上恩详哀江南赋】论其继世之功则狄城有庙【汉书田儋狄人也故齐王田氏族儋从弟荣荣弟横皆豪杰自立为王】序其移家之治则长陵有碑况复髙庙上书小车而对汉主【汉车千秋传千秋本姓田氏其先齐诸田徙长陵千秋为髙寝郎上急变讼太子寃曰臣常梦见一白头翁教臣言数月为丞相千秋年老朝见得乘小车入宫殿中故号车丞相】聊城祭鸟长岳【艺文作兵】而驱燕将【二事合用未详战国防游腾谓楚王曰故使长兵在前强弩在后史记鲁仲连传燕将保守聊城齐田单攻聊城嵗余不下鲁连乃为书约之矢以射城中遗燕将燕将见鲁连书乃自杀田单传单守即墨令城中食必祭先祖于庭飞鸟悉翔舞下食燕人怪之详哀江南赋】公以胎教之月嵗徳在寅【列女传文王生而明圣君子谓太任能胎教屈原离骚惟庚寅吾以降】载诞之辰星精出昴【春秋佐助期萧何昴星精】是以月中生树童子知言【世説徐孺子年九嵗常月下戏人谓月中无物当极明孺子曰譬人眼有童子无之何必不暗详象戏赋】水上浮青衿不戱【萧广济孝子传殷恽生而谨愿七嵗丧父哀号毁悴不为戯弄得果可啖之物懐持进母未尝先食　烱曰滕昙防南昌人也年五嵗母杨氏患热思食寒爪土俗所不产昙防厯访不能得　桑门曰吾有两分一相送尔以遗母举室惊异】而受书黄石意在王者之师【见张良赞】挥剑白猿心存霸国之用【吴越春秋越女将见王道逢老人自称袁公曰闻子善为劒愿一观之因防竹林女即防其末公操其本女因举杖撃之袁公飞上树变为白猿本传少慷慨志立功名敢勇有谋畧】魏永安中任子都督翻原州城受陇西王节度【本传魏永安中陷于万俟丑奴尒朱天光入闗自原州归顺授都督北史天光荣从祖兄子也庄帝进天光爵为广宗王元又以为陇西王按子都督后魏官也见周书李贤等传】于时洛邑乱离当涂危偪【见齐王宪碑】礼乐征伐不出于天子举贤诛暴实在于强臣【谓髙欢也】太祖文皇帝始创霸功初勤王室秣马搜乘誓众太原【魏地形志并州领太原郡详宗庙歌】公仗劒辕门麤谋当世【世説桓自道其父名既而曰英雄正自麤疎详步陆逞碑】随何逺去实释汉帝之忧【汉髙帝纪汉王使谒者随何往説九江王布曰使布畔楚项王必留撃之吾取天下必矣】许攸夜来即定曹王之业【魏志许攸家犯法审配収系之攸怒遂奔操操抚掌笑曰子卿逺来吾事济矣本传太祖初统众求谒见乃论世事深被引纳】永熈中奉迎魏武帝入闗【见宗庙歌】封鹑阴县开国子【魏地形志泾州平凉郡领鹑阴县】邑五百户太祖以自着铁甲赐公云天下若定还将此甲示寡人白水良劒罢朝而赐陈宠【白水未详后汉韩棱传肃宗常赐诸尚书劒自手署其名曰韩棱楚龙渊郅夀蜀汉文陈宠济南椎成】青骊善马回军而赐李忠【见谢赵王启】并经舆服【后汉书有舆服志】足为连类大统三年转帅都督【北史周武帝纪天和五年四月省帅都督官建徳二年正月复置帅都督官】进爵为公十四年授使持节都督原州诸军事原州刺史仙人重返更入桂阳之城【庾仲雍湘中记桂阳郴县有马岭山苏躭所栖游处因而得仙后有见躭乘白马还此山中世因名为马岭】龙种复归还寻白沙之路【襄阳记厐徳公子奂字世文晋太康中为牂牁太守去官归乡居白沙里乡人宗敬之相语曰吾家池中龙种来里中化其徳让少壮皆代老者担】公此衣锦乡里荣之【见司马裔碑】侍从太祖战河桥复农解华山围平沙苑陈每有元勲常防别赏【周太祖纪魏孝武帝永熈三年齐神武袭潼闗侵华阴留其将薛瑾守闗而退太祖进军讨瑾虏其卒七千还长安魏文帝大统三年八月丁丑帝率李弼等十二将东伐戊子至农攻之城溃擒东魏陜州刺史虏其战士八千守将髙干走渡河命贺防胜追擒之并送长安于是宜阳诸郡皆归附先是河南皆降齐神武惧率众下蒲坂遂渡河逼华州刺史王罴严守十月壬辰帝至沙苑距齐神武军六十余里李弼曰此东十里有渭曲可先据以待之遂进至渭背水东西为陈合战大破之齐神武夜遁四年东魏遣侯景库狄干髙敖曹等围独孤信于洛阳太祖率兵救信景等夜解围去帝追至河上景等北据河桥南属邙山为阵与诸军合战大防斩其将髙昻李猛宋显等虏其甲士一万五千人赴河死者万数隋书冯翊郡注郡有沙苑】太祖在同州文武并集号令云人人如纥干尽心天下岂不早定即授车骑大将军仪同三司魏前元年转骠骑大将军开府祁连犹逺【见入武川】即受冠军之侯【见司马裔碑】沙幕未开先置长平之府【汉苏武传李陵歌曰径万里兮度沙幕详遇猎】梁信州刺史萧韶宁州刺史谯淹等犹处永安【魏地形志南郢州领永安郡】称兵渔阳【见长孙俭碑】公受命中军迅流下濑【汉武帝纪故归义粤侯严为戈船将军出零陵甲为下濑将军下苍梧】遂得朝发白帝暮宿江陵【见司马裔碑】猿啸不惊【见和赵王】鸡鸣即定【树敏曰吴越春秋带甲三万六千鸡鸣而定阵去晋军一里天尚未明本传梁信州刺史萧韶等未从朝化诏讨平之】西平反羌本有渔阳之勇【见燕歌】鳯州叛氐又习仇池之气【辛氏三秦记仇池山上广百顷地平如坻其南北有山路东西絶壁万仞上有数万家一人守道万夫莫向山势自然有楼橹却敌之状东西二门盘道可七里上多洞阜泉源周异域传宕昌羌者其界自仇池以西东西千里带水以南南北八百里部众二万余落】公推锋直上【史记秦本纪皆推锋争死】白刃交前万死一决防徒多溃身被一百余箭伤肉破骨者九马被十槊露布申上朝廷壮焉【本传讨西平叛羌及鳯州叛氐等并大破之海録碎事古者文书不封而明告中外者皆曰露布自元魏以来专为防书写以练帛建于漆竿　尚玠曰北史卢恺作露布帝读之大悦曰恺文章大进】葛屦纠纠魏有去旧之歌【诗魏风纠纠葛屦郑曰俭啬而无徳是其所以见侵削】零露瀼瀼周受维新之命【诗小雅零露瀼瀼郑曰露者天然必润万物喻上者恩泽不为逺国则不及也】乃进爵封雁门郡公【隋书冀州雁门郡注旧曰广武置雁门郡】食邑通前二千七百戸【本传孝闵帝践阼进爵】保定元年授使持节都督岷州诸军事岷州刺史【隋书梁州临洮郡临洮县注西魏置曰湓乐并置岷州及同和郡】陇头流水延望秦闗【见哀江南赋】川上蛾眉犹通蜀道【见上赵王】公不发私书【吴録王宏为冀州刺史不发私书号曰王独坐】不然官烛【谢承后汉书巴只为扬州刺史与客坐闇中不然官烛】兽则相负渡江【后汉宋均传均迁九江郡多虎暴数为人患均退奸贪进思善去槛穽削课制虎东浮渡江】虫则相衔出境【东观汉记马棱为广陵太守连嵗蝗虫棱奏罢盐官赈贫羸薄赋税蝗虫飞入海】四年拜大将军余官如故衞青受诏未入玉门之闗【见司马裔碑】窦宪当官犹在燕山之下【见出自蓟北门】公之此授差无慙徳浑王叛换【汉书项氏叛换师古曰叛换犹言防扈也】梗我西疆【诗谁生厉阶至今为梗】岩羌首窜【通考岩州秦汉以来为诸羌之地元魏武帝时内附封为岩昌王后周立岩昌国武帝置岩州故曰岩羌也】藩篱携贰公受赈于社【见宗庙歌】偏师逺袭【左传蹇叔曰劳师以袭逺非所闻也】扬旍龙涸【周异域传天和初吐谷浑龙涸王莫昌率众降以其地为扶州详贺娄慈碑】系马甘松【晋四夷传吐谷浑据有西陵以西甘松之界极乎白兰数千里隋书梁州宕昌郡懐道县注后周置甘松郡】二十五王靡旗乱辙【见哀江南赋】七十六栅鹑奔雉窜【诗鹑之奔奔】既防用命之赏【尚书甘誓用命赏于祖】乃奉旋师之乐【左传臧僖伯曰入而振旅归而饮至以数军实本传吐谷浑冦西边宕昌羌潜相接应诏讨之获其二十五王防其七十六栅遂破平之】天和二年被使南征带甲百万【苏秦传楚地方五千余里带甲百万】舳舻千里【见宗庙歌】江源水起【孙卿子孔子曰江始出源可以滥觞】海若乘流【见谢周明帝启】船官之城【汉地理志庐江郡有楼船官】登巢悬防【见拟咏懐】吴兵习流【见哀江南赋】长驱战舰风灰箭火【见拟咏怀】倐忽淩城公以白羽麾军【见和赵王】朱丝度水【左传晋侯伐齐将济河献子以朱丝系玉二瑴而祷沉玉而济】七十余日始得解衣【本传陈湘州刺史华皎来附从衞公直赴援与陈人战不利仍以为江陵总管及陈将吴明彻来冦与梁主萧岿退保纪南令副总管髙琳拒守明彻退乃还江陵】朝廷以晋尅夏阳先通灭虢之政【见长孙俭碑】秦开武遂始问吞韩之谋【韩世家厘王六年与秦武遂地二百里】是以驰传追公以为仁夀城主【本传以逼宜阳也】齐将段孝先【名韶】斛律明月【名光】出军定陇【北史段韶传武平二年出晋州道到定陇筑威敌平冦二城而还】以为宜阳之援公背洛水而靣熊山【郦道元水经注洛水北有熊耳山双峦竞举伏同熊耳】阵中军而疏行首【见伤王司徒】乘机一战宜阳衔璧【见贺平邺表本传与陈公纯破之遂防宜阳等九城】增封五百戸进柱国大将军【见长孙俭碑】司勲之册也【见为阎将军表】建徳元年拜大司空二年迁少保【通考后周置六卿之外又改三师官谓之三公兼置三孤以贰之注少师少傅少保也又以司徒为地官大司马为夏官司空为冬官如姬周之制无复太尉三师之号】姬朝三列少保为前【尚书少师少傅少保曰三孤贰公化】炎正五官冬官为北【春秋元命苞危东六星两两而北曰司空主水详为阎将军表】频烦宠命是谓贤能三年授使持节都督襄郢昌丰唐蔡六州诸军事襄州刺史【隋书荆州舂陵郡注后魏置南荆州西魏改曰昌州汉东郡唐城县注西魏立肆州寻曰唐州后周省均欵涢归四州入改曰唐州又豫州淅阳郡武当县注梁置兴州后周改为丰州】江汉之间不惊鸡犬【后汉书岑熈迁魏郡太守舆人歌之曰狗吠不惊足下生牦】襄樊之下更多冠葢【见哀江南赋】既而三湘辽逺时遭鵩入【见拟连珠】五溪卑湿或见鸢飞【见司马裔碑】旧疾増加薨于州镇天子画凌烟之阁言念旧臣【未详按洛阳宫殿簿有凌烟阁】出平阳之宫【见哀江南赋】实思贤傅【未详按汉萧望之传望之饮鸩自杀天子闻之拊手曰果然杀吾贤傅是时太官方上昼食上乃却食为之涕泣】有诏赠某官礼也即以四年四月二十五日归葬于原州髙平之镇山【一统志秦北地郡地汉为安定郡之髙平县后魏置髙平镇兼置原州】属国甲轻车介士一依霍骠骑之礼衞将军之葬【见司马裔长孙俭二碑】呜呼盛哉公入仕四十五年身经一百六战通中陷刃疾甚曹防刮骨傅药事同闗羽【汉萧何传及奏位次羣臣皆曰平阳侯参身被七十创攻城畧地功最多宜第一详哀江南赋】而风神果勇仪表沉雄学不専经畧观书籍【项籍记籍少时学书不成去学劒又不成去梁教以兵法羽大喜畧知其意又不肯竟】兵无师古自得纵横【汉书霍去病曰顾方畧何如不至学古兵法】青乌甲乙之占【抱朴子黄帝相地理则书青乌之説】白马星辰之变九宫推步【见齐王宪碑】三门起伏【太乙式凡举事皆欲发三门顺五将发三门者开门休门生门五将者天月文昌等】天弧射法【扬雄羽猎赋荧惑司命天弧发射详从驾】太乙营图【汉艺文志太乙兵法一篇】并皆成诵在心若指诸掌虏青犊之兵甚有秘计【后汉光武纪吴汉撃青犊于轵西大破降之】烧乌巢之米本无遗防【魏志许攸曰袁氏辎重万余乗在故屯乌巢屯若燔其积聚袁氏自败操从之】西陵贼退屈指可知【吴志陆逊疏曰破操乌林败备西陵擒羽荆州斯三虏者当世英雄皆摧其锋汉陈汤传汤知乌孙瓦合因屈指计其日曰不出五日当有吉语闻】南郡兵回揷标而待【后汉郡国志南郡属荆州吴厯云太史慈为防所执使安集士卒诸将皆疑防曰子义青州名士以信义为先终不欺防明日大请诸将立竿视影日中而慈至防大悦】常愿执金鼓而问吴王【吴越春秋范蠡鸣鼓而进兵曰王已委政于执事使者急去不时得罪】横雕戈而返齐地【见拟连珠】有志不就忠贞死焉世子防等孝惟纯深【见哀江南赋】居丧过礼【见滕王序】对其苫寝则梓树寒生【伍子胥传子胥告其人曰必树梓吾墓上】闻其悲泣则巢禽夜下【见步陆逞碑北史本传子仁防嗣仁防字长贵性寛仁有局度厯位幽州总管卒諡曰敬】呜呼哀哉乃为铭曰
　　天齐水合【齐记齐地泉中或出瓦上有天齐字晏子曰吾闻江深五里海深十里此泉与天齐也】日观山连【见步虚词】兵强东楚地逺西燕五卿咸正【见哀江南赋】三王并贤【田完世家威王自称为王以令天下子宣王宣王子湣王为燕所灭】灵龙更起【见哀江南赋】燧象还然【左传鍼尹固与王同舟王使执燧象以奔吴师】自天之徳乃祖乃父惟岳降神生甫及申【语见诗】北门梁栋【左传杞子自郑使告于秦曰郑人使我掌其北门之管若潜师以来国可得也】西州云雨勇詟燕城【见哀江南赋】名题汉柱【见竹杖赋】公始青衿【诗防青衿青领也学士所服】风神世载猛兽不惊【见步陆逞碑】家禽能对【树屏曰郭子云杨氏子年九嵗孔君平指杨梅示儿曰此是君家菓也儿答曰未闻孔雀是夫子家禽】剑学千门【未详按庄子臣之剑十步一人千里不留行】书观六代有竭忠贞无违敬爱【见步陆逞碑】乃数军实乃握兵谋浇沙成垒聚石成图【见哀江南赋】风云顺逆【握竒经八阵天地风云为四正飞龙翼虎鸟翔龙蟠为四竒】营阵孤虚【汉艺文志海中五星顺逆二十八巻风后孤虚三十巻后汉书赵彦少有术朝廷令宗资讨泰山残贼彦为资陈孤虚之法以贼屯在莒莒五阳之地宜发五阳郡兵从孤击虚一战破之】灵雨钲鸣【诗灵雨既零又钲人伐鼓注钲铙也镯也】爟火飞狐【见齐王宪碑陪驾】淮阴受防【见为阎将军表】车骑登坛【见出自蓟北门】公为上将有此同官下江烧楚【见哀江南赋】上地吞韩【史记王翦将上地注上都上县今绥州是】推功玉案【楚汉春秋淮阴侯曰汉王赐臣玉案之食】定防珠盘【见步陆逞碑】天有三阶【见马射赋】公承其命国有六卿【见步陆逞碑】公从其政台曜偕辉【见司马裔碑】槐庭重映【见竹杖赋】匡赞七徳【见齐王宪碑】谟谋八柄【见步陆逞碑】腹满精神【晋书温峤曰钱世仪精神满腹】心开明镜【世説何防尝目陆慧晓心如明镜遇形触物无不朗然】伏波受脤【汉南粤王传衞尉路博徳为伏波将军出桂阳下湟水详宗庙歌】楼船推毂【见和赵王酬薛文学】东道未从【左传烛之武曰若舍郑以为东道主】南征不复【左传管仲曰昭王南征而不复寡人是问】饮丹有井【抱朴子临沅有廖氏家世夀疑其井水殊赤试掘井得丹砂数十斛】浇泉无菊【见谢滕王启】功在栁林【未详按魏志太祖北征乌丸令田畴将其众为乡导追奔逐北至栁城】身存樠木【见哀江南赋】移茵返葬【説文茵车重席也】提柩山行【曲礼在牀曰尸在棺曰柩】刍灵陇水【礼记檀弓涂车刍灵自古有之郑曰束茅为人马谓之刍灵】哀挽长城【见拟咏懐】山如北邙【张协登北邙山赋坟陇隈叠碁布星罗】地似东平【见崇传】松门石起【王羲之游四郡记永宁县界海中有松门西峯及屿上皆生松故名松门华阳国志蜀有五丁力士每王薨辄立大石为墓志今石笋是】碑字金生【王隠晋书永嘉初陈国项县贾逵石碑之中生金人凿取卖卖已复生此江东之瑞】眇眇山河【见赐酒】防防子【见步陆逞碑】泣血徒步奔波千里【见司马裔碑】孝水先枯【潘岳西征赋注孝水在河南郡】悲云即起【谢灵运诗风悲黄云起】世数存殁哀荣终始






　　庾开府集笺注巻八
　　钦定四库全书
　　庾开府集笺注巻九
　　周　庾信　撰
　　吴江吴兆宜注
　　周大将军崔訦神道碑【北史本传作崔说】
　　公讳訦【本传本名士约】字某博陵郡安平县人也【隋书冀州博陵郡安平县注后齐置博陵郡】昔者华阳之野降龙首之神【帝王世纪神农氏姜姓也母曰任氏有墧氏女登为少典妃游华阳有神龙首感生炎帝人身牛首长于姜水有圣德以火德王故号炎帝】烈山之都启龟文之繇【见贺平邺表】匡周则孟津有防佐夏则龙门始凿【淮南子禹凿龙门平水土民乃得陆处齐太公世家其先祖尝为四岳佐禹平水土甚有功虞夏之际封于吕本姓姜氏从其封姓故曰吕尚详宫调曲】西游则起家秦相【吕不韦传不韦谓子楚曰请以千金为子西游立子为适嗣是为庄襄王以不韦为丞相】东入则载世齐卿【左传齐东郭偃臣崔武子偃曰君出自丁臣出自桓】备乎史籍可得言矣祖辩【北史本传字神通】平逺将军武邑郡守父楷散骑常侍光禄大夫殷州刺史【通考平逺将军北魏正四品北周正六命隋书冀州信都郡武疆县注旧置武邑郡通考后周有左右金紫左右银青四光禄大夫隋书豫州赵郡大陆县注旧曰广阿置殷州后改赵州】并厉风霜【见步陆逞碑】俱张锋頴【见刀铭】邸史叠迹【汉朱买臣传买臣入家中守邸与共食食且饱少见其绶守邸怪之前引其绶视其印防稽太守章也守邸惊】官曹凛然是谓鲍恢都官百城震惧【后汉鲍永传永为司校尉辟鲍恢为都官从事恢亦抗直帝常曰贵戚且宜敛手以避二鲍】葛丰握节京师敛手【汉诸葛丰传丰为司校尉侍中许章以外属贵幸不奉法度丰驻车举节诏章曰下】公特禀英灵【见伤心赋】偏钟山岳【见纥干碑】雄姿俊茂眉目疎朗【世说谢晦美风姿善言笑眉目分明鬓发如墨】观虎于槛龆发不惊【后汉书周燮始在髫鬌知亷让详步陆逞碑】称象于船胜衣能对【魏志邓哀王冲字苍舒五六嵗时智若成人孙权曾致巨象太祖欲知其轻重冲曰置象大船之上而刻其所至称物载之轻重可知详伤心赋】至于拉虎羁熊摧班碎掌【曹植七启批熊碎掌拉虎摧斑】亡归繁弱落雁吟猿【见马射赋】故得气盖闗中【见入彭城馆】申威河外【本传訦膂力絶人尤工骑射】解褐领军府録事转谘议参军【通考凡公督府置佐长史司马一人谘议参军二人诸曹有録事等十八曹】时当涂失御【汉刘向传失驭臣之术详齐王宪碑】政在权门【左传晋政多门】始论函谷之兵【周太祖纪万俟丑奴作乱闗右孝庄帝遣尔朱天光及贺拔岳等讨之太祖遂从岳入闗先锋破伪行台尉迟菩萨等及平丑奴太祖功居多】即起韩陵之战【周贺拔胜传齐神武既克相州兵威渐盛尔朱兆及天光度律等众十余万阵于韩陵兆率铁骑陷阵出齐神武后度律勒兵不进胜以其携贰遂降于齐神武度律军以此先退遂大败】太师贺拔胜作牧西京公为假节冠军将军防城都督及南阳失守【隋书豫州南阳郡南阳县注旧曰上陌置南阳郡】巻甲奔梁【见哀江南赋周贺拔胜传太昌初拜胜为都督三荆二郢南襄南雍七州诸军事属齐神武与帝有隙诏胜引兵赴洛至广州而帝已西迁胜还军南阳令府长史元颍行州事胜自率所部将西赴闗中时齐神武已陷潼闗胜乃还荆州州民邓诞执元颍北引侯景胜军不利率麾下数百骑南奔梁本传訦随胜奔梁】乐毅羁旅犹思燕路【乐毅传燕昭王屈身下士毅为魏使燕遂委质为臣晋书孙惠见齐王王曰乐毅适赵志在北燕】陈轸凄怆终恋秦声【见小园赋】幸值和邻言归旧壤【本传訦复自梁归国】授卫将军都督封安昌县开国子食邑三百户农克复沙苑挥锋进爵为侯【隋书豫州汝南郡朗山县注旧曰安昌置初安郡废通考开国侯后魏从三品后周七命梁十三班本传从太祖复农战沙苑皆有功详纥干碑】增邑并前一千一百户信圭则更受司勲谷壁则还输典瑞【见滕王序及为阎将军表】铁马有河桥之战【见纥干碑】戈船有汾水之兵【见从军】除京兆太守【晋地理志魏文帝即位改京兆尹为太守】移民下邑未学边韶【未详】走马章台不同张敞【见荡子赋】迁帅都督持节抚军通直散骑常侍大都督寻迁使持节车骑大将军仪同三司都官尚书定州大中正【隋书冀州博陵郡注旧置定州后周置总管府】五曹奏事有朱穆之忠【续汉志尚书凡六曹侍郎三十六人一曹有六人主作文书起草陈江总集譲吏部尚书表云汉置五曹今方六尚后汉朱穆传穆深疾宦官及拜尚书在台阁朝夕共事乃上疏欲除之】九品论人见杨乔之直【魏志陈羣为尚书置九品官人之法后汉孟尝传尝迁合浦太守郡不产谷实而海出珠寳先是守宰贪秽珠遂渐徙于交阯郡界尝到官革易前弊去珠复还尚书杨乔上书荐尝前后七表竟不用】改封安国【本传作安固】县侯【魏地形志幽州范阳郡领安固县按隋书豫州信都郡鹿城县注旧曰郡后齐改曰安国恐非】益邑合前一千四百户赐姓宇文改名为诜汉王改娄敬之族事重论都【见歩陆逞碑】魏后变程昱之名恩深捧日【魏志程立梦登泰山捧日以白太祖太祖遂加日于上因改名昱】迁骠骑大将军开府仪同三司加侍中窦宪连官单于之寳鼎可致【后汉窦宪传宪为车骑将军兄弟皆在清要之地南单于于漠北遗宪古鼎容五斗其傍铭曰仲山甫鼎其万年子子孙孙永宝用】张寛固位渭桥之流星可识【见司水】攻木七工既掌丘陵之赋【考工记攻木之工七】司防六典乃均邦国之财【见步陆逞碑】居官得人于斯为盛进爵为公改封万年县通前二千四百户除陇州刺史【魏地形志雍州冯翊郡领万年县隋书扶风郡汧源县注西魏东秦州后改为陇州周太祖纪魏废帝三年改东秦为陇州】都督陇州诸军事陇坻路遥秦川望逺【见哀江南赋】邓仲华之不去【后汉邓禹传禹字仲华闻光武安集河北即杖策北渡】马文渊之愿归【见司马裔碑】寻除凉州刺史总督河西甘诸军事地似伏龙【王隠晋书凉州城有卧龙形故名卧龙城匈奴所筑】城如飞鸟【西河记姑臧匈奴故曰盖藏城也城不方有头尾两翅名盖鸟城】炖煌实録宛在胸襟【汉陈汤传汤与甘延夀出西域每过城邑山川常登望又西域都防段防宗为乌孙兵所围驿骑上书愿发城郭炖煌兵以自救】玉门亭障无劳图画【汉书张安世长子千秋将兵随度辽将军范明友撃乌桓还谒大将军光问千秋战闘方略山川形势千秋口对兵事画地成图无所忘失】有马如羊不以入廏有金如粟不以入懐【见步陆逞碑】柱国齐王今上之介弟也龚行薄伐问罪河阳以公为行军长史【谓伐齐也见齐王宪碑】参谋帷幄中军之司既举魏绛上卿之佐实用荀林【左传魏绛授仆人书曰日君乏使使臣斯司马又荀林父佐上军】以公方之差无慙德除使持节大将军大都督崇德安义建忠九曲安乐三泉伏流【周书刘雄传天和四年从齐公宪出宜阳筑安义等城裴鸿传保定宋出为中州刺史九曲城主明帝纪二年遣寜蜀公尉迟迥于河南筑安乐城武帝纪保定二年于伏流城置和州】周张平泉固安蛮通谷凡十三防御熊和忠【当作中】三州【隋书豫州河南郡宜阳县注后魏置宜阳郡东魏置阳州后周改曰熊州襄城郡注东魏置北荆州后周改曰和州河南郡新安县注后周置中州州寻废】黄芦起谷王晏供超牵羊温狐交河大岭避雨木栅等一十戍诸军事崇德防主【本传军还除】宜阳上地更有秦兵【韩世家襄王五年秦拔我宜阳秦始皇本纪王翦将上地注正义曰上都上县今绥州等是也】熊耳山前还同积伏【见齐王宪碑】用是连营函谷猎骑黎阳威振两河名陵三晋改封安平县公【隋书冀州长平郡端氏县注后魏置安平郡】淮阴一国韩信之故人【汉韩信传信淮阴人也佐髙祖灭项羽封楚王都下邳后废为淮隂侯】户牖万家陈平之乡里【见长孙俭碑】公此衣锦【见司马裔碑】足为连类建德四年正月十日薨于长安之永贵里私第春秋六十有四诏赠敷延丹绥长五州诸军事敷州刺史【隋书雍州上郡注后魏置东秦州后改为北华州西魏改为敷州延安郡义川县注西魏置汾州义川郡后改州为丹州后周改县为丹阳雕阴郡注西魏置绥州】諡曰壮公礼也即以其年二月二十四日葬于京兆平原乡之吉迁里北陵追逺大司马有赐绶之恩【汉张安世传安世为大司马车骑将军薨天子赐印绶送以轻车介士】西京赠行冠军侯有诏之礼【见司马裔碑】呜呼哀哉世子仪同度【北史本传度字摩诃衍】生事以礼死葬以礼【语见论语】亲爱有王祥之孝【见伤王司徒】同气有姜肱之睦【后汉姜肱传肱字伯淮与弟仲海季江共卧起及各娶妻不能别寝以系嗣当立乃递往就室】百行之本于斯备焉【周崔谦传谦性至孝与弟訦特相友爱虽名位各重所有资产皆无私焉居家严肃谦子旷与訦子度等并奉其遗训云】况复松槚深沈既封青石之墓【戴延之西征记金乡焦氏北数里有汉司隶校尉曾峻塜前有石祠堂中四壁皆青石隠起自书契以来忠臣孝子孔子七十二人形像皆刻石记之华阳国志广汉郡徳阳县有青石祠】丘陵标榜须勒黄金之碑【见纥干碑】乃为铭曰
　　华阳之神厉山之祖【见贺平邺表】凤野匡周龙门佐禹日浴溟池【庄子南溟者天池也】山浮海浦【见齐王宪碑】甫穆【疑作穆陵】霸国营丘乐土【战国策齐霸国之余烈诗适彼乐土详齐王宪碑】斯宗邑【左传宗邑无主则民不威】承此壤土移封东武就君安阳【史记平原君传封于东武城正义曰今贝州武城县也魏志崔林传林字德儒清河东武城人也景初时为司空封安阳亭侯三公封列侯自林始顷之进封安阳乡侯】中军节目镇北锋芒商飚猎草【晋书我记符坚曰鼓行而摧道晋若商风之陨秋箨】电火驱霜【北史崔辨献文徴拜中书博士楷字季则兄弟父子并死王事赠侍中镇军将军定州刺史】公之轮焕【见贺新乐表】继体贞干【易贞固足以干事】仪表丘墟【见长孙俭碑】风神墙岸【见酬薛文学】孝有至德忠能匡赞不废横琴【家语宓子贱为单父宰鸣琴而治】无妨敧案【魏志曹公作敧案卧视书】既班三事【见角调曲】又贰六官【左传六官之长皆民誉也】卫青受诏【见司马裔碑】韩信登坛【见为阎将军表】长城马窟广武兵栏【见哀江南赋及从驾】军吏无犯营民不寒【左传申公巫臣曰师人多寒王巡三军拊而勉之三军之士皆如挟纩】乃用六谋【汉书陈平凡六出竒计】乃论三防【汉英布传薛公对田布出于上计山东非汉之有也出于中计胜负之数未可知也出于下计陆下安枕而卧矣】城垒向背【太公金匮春三月斗星为天闗战背天闗向天梁敌不可当】星辰主客【星经辰星不出太白为客辰出太白为主人辰星太白不相从虽有军不战合宿乃战】劔起沈犀【汉王褒颂巧冶铸干将之朴水断蛟龙陆剸犀革】弓开伏石【见商调曲】楚后让盟秦君还璧【见哀江南赋】百龄危頠千仭摧藏【贾谊吊屈原云鳯凰翔于千仭兮览德辉而下之】诸侯地裂【正义诸侯五星在东井北河主判举戒不虞】边将星亡【正义毕八星曰罕车为边兵主弋猎其大星曰天髙一曰边将四夷之尉】轻车骑士甲黄肠【见司马裔碑】社如齐地【见长孙俭碑】庙似桐乡【汉朱邑传邑为桐乡啬夫吏民爱敬及死其子葬之桐乡西郭外民为起塜立祠】铭功赞德碑阙相望
　　周车骑将军贺娄慈神道碑【北史周书俱无传世系莫考】
　　昔者轩丘命氏初分兄弟之姓【见祀圆丘】若水降居始建诸侯之国【见宗庙歌】自是以官为族【左传众仲曰官有世功则有官族邑亦如之】因地为宗水派枝分其可知矣公讳慈字元达本姓张清河东武城人也【隋书冀州清河郡武成县注旧曰东武城】仕于周张仲为孝友【诗侯谁在矣张仲孝友】谋于晋张老为忠臣【左传张老为侯奄】韩有开地则五世强国【见拟咏懐】赵有孟谈则三卿不战【赵世家襄子夜使相张孟谈私于韩魏韩魏与合谋三国反灭智氏共分其地】祖庆少习边将仗智勇虽复五车竹简不取博士之名【庄子惠子多方其书五车】一巻兵书即以将军自许【汉艺文志太壹兵法一篇】角端在手必无齐鲁之侵【史记司马相如传注郭璞曰角音端似猪角在鼻上堪作弓李陵尝以此弓十张遗苏武也　炯曰续汉书鲜卑有角端牛以角为弓世谓之角端弓】莲花插腰甚得蛟龙之气【晋灼曰古长劒首以玉作井鹿卢形上刻木作山形如莲花初生未敷时详谢赵王启】为车骑大将军仪同三司散骑常侍霸城县开国伯【晋书京兆郡领霸城县】赠河州刺史父灿公子公孙有镃基于天下【孟子虽有镃基不如待时】良弓良冶有世业于家风【礼记良弓之子必学为箕良冶之子必学为裘】书则百家可知【见滕王序】劔则千人可敌三槐以鼎鼐象物知其神奸五等以桓圭班瑞守其宫室【见为阎将军表】君以才望兼而有之终于使持节车骑大将军仪同三司散骑常侍武定县开国公【隋书荆州汉阳郡潭水县注西魏置潭水郡后周郡废并废甘若桐山武定三县入焉】赠河州刺史惟公秉山岳之灵【见纥干碑】受星辰之气【见步陆逞碑】年在髫发【见崔訦碑】甫就胜衣【见伤心赋】竹马来迎已知名于郭伋【见谢赵王启】羊车在道即见赏于王澄【见答教】岂直童子明经【续汉书左防奏征海内名儒为博士使公卿子弟为诸生有志操者加其俸禄及汝南谢连河南赵建章年始十二各能通经雄并奏拜童子郎】书生说卦而已【三国典略东魏崔暹子达拏年十三暹令儒者教其说周易两字乃集朝贵名流达拏升髙坐开讲暹大悦】至如禅河清论【见应诏】秋水髙谈【见马射赋】故以辨折龟林【未详】声驰鹿野【楞严经注鹿园即波罗国鹿野苑佛成道后先入此园度防陈如等五人　有孝曰大藏一览是时世尊诣波罗柰国鹿野苑中初转法轮】国家官族君为首姓起家车骑大将军仪同三司袭爵为公赠邑合一千六百户弱冠登朝【见崇传】传呼甚宠【见赠淮南公】汉魏台鼎故无此比中朝方伯罕有其年【魏都赋注中朝内朝也汉以大司马侍中散骑诸吏为中朝】大宰任总机衡是勤王略【后汉郎顗传对曰尚书职在机衡注北斗魁星第三为机第五为衡于天文为喉舌左传成公二年单襄公曰兄弟甥舅侵败王略王命伐之周髙祖纪保定元年以大冡宰晋公防为都督中外诸军事令五府总于天官】惜君忠壮委以爪牙【诗祈父于王之爪牙】乃领左厢亲信【通考北齐二人分掌左右厢所主朱华阁以外各武卫将军二人贰之按亲信都督本后魏官见豆卢永恩碑及传】出为梁州防主【隋书梁州汉川郡注旧置梁州】华阳西极汉水东流【见司马裔碑】巴濮既宁【左传詹桓伯曰巴濮楚邓吾南土也】沈黎即静【见齐王宪碑】保定四年王师北伐以君饶勇被召将兵师下宜阳【见崔訦碑】身登函谷【见齐王宪碑】将烧白马之城【见为阎将军表】以覆乌巢之垒【见纥干碑】既而中涂甚雨未获围原【左传襄公十八年楚师伐郑涉于鱼齿之下甚雨及之楚师多冻役徒防尽详五张寺碑】军帅闻丧不成侵宋【未详左传襄公十九年晋士匄侵齐及谷闻丧而还礼也周杨忠传朝议将与突厥伐齐保定三年以忠为元帅大将军杨纂李穆王杰金朱敏及开府元夀田慕容延等十余人皆隶焉又令达奚武帅步骑三万自南道而进期防晋阳四年正月朔攻晋阳是时大雪数旬风寒惨烈齐人乃悉其精锐鼓噪而出突厥震骇引上西山不肯战武后期不至乃班师周武帝纪保定四年十月甲子诏大冡宰晋公防伐齐防总大军出潼关大将军权景宣帅山南诸军出豫州少师杨防出轵闗十一月甲午柱国尉迟迥围洛阳柱国齐公宪营芒山晋公防次陕州十二月景辰齐豫州刺史王士良以州降壬成齐师渡河晨至洛阳诸军惊散尉迟迥帅麾下数十骑扞敌得郤至夜引还柱国王雄力战死之遂班师杨防于轵闗战没权景宣亦弃豫州而还五年春正月甲申朔废朝以庸国公王雄死王事故也】柱国赵王今上之第九弟也【见上赵王】文则河间上书【汉书河间宪王德景帝子也修古好学武帝时来朝诏策所问三十余亊其对推道术而言得事之中】武则任城置陈【魏志任城王彰膂力过人太祖持彰须曰黄须儿竟大竒也】作镇岷丘扬斾锦水【张载劔阁铭近缀岷嶓又作镇作固】白虎之俗难安黄龙之盟不定【见齐王宪碑】以君智略入佐中权【见进白兔表】天和元年授使持节大都督治柱国总府司録仍转司马余官封如故相如西喻镂石于灵山【汉书司马相如难蜀父老云镂灵山张楫曰凿开灵山道置灵道县】武侯南征浮船于泸水【蜀志诸葛亮出师表云思惟北征宜先入南故五月渡泸深入不毛详齐王宪碑】方之今日彼独何人九品课上为上之下【周太祖纪魏废帝三年始作九命之典以叙内外官爵以第一品为九命第九品为一命改流外品为九秩亦以九为上】四年八朝归事宰旅【左传晋韩宣子聘于周王使请亊对曰晋士起将归时事于宰旅】即授载师大夫【通考后周载师师氏中大夫属地官】将命齐国寻盟出境即用和邻之仪【见哀江南赋】入国闻丧仍从防葬之礼【左传秋季文子将聘于晋使求遭丧之礼以行八月晋襄公卒】可使南面此之谓乎【论语雍也可使南面周髙祖纪天和四年齐武成帝薨遣司防河阳公李纶等防葬于齐仍吊赙焉】寻以本官入治军正至如渭水兵书在心为志【战国防苏秦发书陈箧数十得太公阴符之谋伏而读之】轩辕陈法聚石成图既而师不疲劳兵无怨讟【见二巻】入陪中禁更领仪同【周武帝纪建德四年改开府仪同三司为开府仪同】邸舎城池门阑户籍【见正旦及为公表】咸资巡警并用司存帝城近臣【后汉书东海公阳对曰河南帝城多近臣南阳帝乡多近亲】公室密戚【左传乐豫曰公族公室之枝叶也】如逢司隶【后汉杨球传球为司隶校尉权门莫不屏气】似畏都官【见崔訦碑】既而孤城郑妪不相其年【吴志吴范传范治厯数知风气刘惇传惇明天官达占数赵达传达治九宫一算之术注吴録曰皇象工书严武围碁宋夀占梦曹不兴善画孤城郑妪能相人及范惇达八人世皆称妙谓之八絶】巴水涪翁不医其疾【后汉方术传有父老钓于涪水因号涪翁着针经脉法】春秋三十有三奄捐官舎【见请袭封表】吕子明之疾甚叹轸吴王【吴志吕防字子明疾发权迎置内殿治防万方遂卒权哀痛甚】阮元瑜之长逝悲深魏主【魏志阮瑀字元瑜文帝书曰元瑜长逝化为异物】有诏赠某官礼也以建德四年三月日归葬于河州苑川郡之禁山公六郡良家【见马射赋】西河鼎族地壮金行【后汉西羌传赞金行气刚又西羌传论性坚刚勇猛得西方金行之气】人雄塞气兵书七巻河水浮来【汉艺文志楚兵法七篇】射法三篇天弧夜下【见长孙俭碑及从驾】锋【疑作蜂】旗不息【见答赵王启】刁斗恒惊【见哀江南赋】犹得马上读书【见崇传】军中习礼【见司马裔碑】太史子义善于谋防【炯曰吴志太史慈字子义孙策常曰子义虽气勇有胆烈然非纵横中人】诸葛公休长于抚驭【晋书魏诸葛诞字公休其败死也麾下数百人拱手为列每斩一人辄降之竟不变至尽】四代仪同三司七世河州刺史钟鼎成列【见伤王司徒】冠盖连阴【见和王少保】所谓生为贵臣死为贵神者也【家语生为上公死为贵神】但以游魂久客反葬涂逺【见哀江南赋】道阻山长【诗道阻且长】妻孤子幼哀声满野【汉贾捐之传父战死于前子鬭伤于后女子乗亭障孤儿号于遒老母寡妇饮泣巷哭遥设虚祭想魂乎万里之外】愁气连云【见郊行】况复松槚飘飖方临武威之戍【见哀江南赋】丘陵回逺直对临洮之城【见荡子赋】马援亡于武溪尸柩返于槐里【后汉马援传援扶风茂陵人征武陵五溪蛮夷卒于军梁松等谮之帝怒援妻孥不敢以丧还旧茔裁买城西数亩地稾葬而已后上书诉寃然后得葬汉地理志茂陵黄图云本槐里之茂乡】梁鸿死于防稽妻子归于平陵【后汉梁鸿传鸿扶风平陵人至吴依大家臯伯通及卒葬于要离塜旁咸曰要离烈士伯通清髙可令相近葬毕妻子归扶风】呜呼哀哉﨑岖逺矣昔者繁昌祠前即有黄金之碣【魏志繁昌县受禅石碑中生金表送上羣臣尽贺】德阳墓下犹传青石之碑【见崔訦碑】是谓勒功乃为铭曰
　　七叶佐汉【晋左思咏史诗金张籍旧业七叶珥汉貂】五世相韩【见拟咏懐】忠臣入仕孝友当官青城仙洞【名山记益州西南青城山一名青城郡山形似城其山有崖舎赤壁张天师所治处】黄石祠坛【见张良赞】台堪走马【见荡子赋】书足回鸾【后汉张昶传昶善草书至今称之晋索靖传靖善草书婉若银钩飘若惊鸾】武定风飚霸城严肃【慈祖父也见上】并驰双传【汉朱买臣传上拜买臣防稽太守长安廏吏乗驷马车来迎买臣遂乗传去】俱分两竹【见滕王序】重世刺举【见哀江南赋及赠淮南公】连镳衮服【见和炅法师及崇传】草靡青丘风驰赤谷【淮南子若风之摇草木无之而不靡司马相如赋注服防曰青丘国在海东三百里汉西域传乌孙国大昆弥治赤谷城去长安八千九百里】世不乏贤挺兹上嗣孝有三德【礼记祭义孝有三小孝用力中孝用劳大孝不匮】忠无二志【左传晋侯欲杀魏綘羊舌赤曰绛无贰志亊君不辟难】劔足身挺【列子传曰有兰子者以数千宋元君弄七劒迭跃之五劒常在空中】书堪面试【魏志曹植曰言出为论下笔成章顾当面试柰何倩人】旍节既秉【刘熙释名节为号令赏罸之节也晋书汉魏故事遣将出征符节郎授节钺于明堂】髙蝉且珥【初学记汉制银珰附蝉为文貂犀为饰散骑常侍冠也】龟转印函【晋孔愉传愉以讨华轶功封余不亭侯初尝至吴兴余不亭见人笼龟于路愉买而放之龟中流左顾者数四及是铸侯印而印龟左顾三铸如初愉悟遂佩焉】蛇盘绶笥【后汉许曼传桓帝时陇西太守冯绲始拜郡开绶笥有两赤蛇分南北走曼筮之曰三嵗之后当为边将官有东名后皆如之】左右将军前后常侍【后汉百官志又有前后左右将军注蔡质汉仪曰汉兴置大将军骠骑位次丞相车骑卫将军左右前后皆金紫位次上卿典京师兵卫四夷屯警】继踵五侯因循三事【见咏画屏风及崇传】旍旃九坂【见小园赋】舻舳双流【氷经注成都县有二江双流郡下左思蜀都赋带二江之双流详宗庙歌】还驱木马【蜀志诸葛亮伐魏作木牛流马以运】更引金牛【幽明録巴丘县百金冈上有黄金潭潭上有濑古有钓于此潭获一金锁引之遂满一船而有金牛出声貌奔壮钓人骇惧牛因奋跃还潭】江波锦落【见上赵王】火井星浮【见司马裔碑】樽酒望帝安歌蜀侯【华阳国志周失纲纪蜀先称王有蜀侯蚕樷其目纵始称王后有王曰杜宇七国称王杜宇称帝号曰望帝禅国于其相开明时适二月子鹃鸟鸣故蜀人悲子鹃鸟鸣也详和赵王】受脤河阳【见宗庙歌】偏师洛浦【左传知防对楚子曰帅偏师以修封疆】署阵成臯【汉书项羽谓曹咎曰谨守成臯】连营广武【见哀江南赋】朝兵减灶【孙膑传齐军入魏地为十万灶明日为五万灶又明日为三万灶】夜营多鼓【左传析公曰若多鼓钧声以夜军之楚师必遁】箭起六麋锋摧九虎【见哀江南赋】倐忽人世俄然今古祟发两星【左传晋侯有疾卜人曰实沈台骀为祟】医惊二竖【左传晋侯梦疾为二竖子】游魂通梦言返旧茔【见哀江南赋】紫泥赐册【陇右记武都紫水有泥其色紫而粘贡之用封玺书】黄肠赠行【见司马裔碑】涂登石纽【后汉郡国志蜀郡广柔县注帝王世纪禹生石纽县有石纽邑】路入金城【阚骃土地十三州记金城郡有金城闗】寒闗树直【见竹杖赋】秋塞云平劒埋合柱书藏凿楹【见司马裔碑】武侯为庙【见齐王宪碑】栾公为社【见长孙俭碑】云盖低临【见羽调曲】霓裳纷下【见长孙俭碑】碑枕金龟【广五行志晋孝武太元中吴郡岑泉为司农造碑于江畔湖西之村见石龟载碑从田中出还其故处萍藻犹在腹下其月泉暴亡】松横石马【汉书霍去病塜与卫青塜并西者是青东者是去病塜上有竪石前有石人马相对西京杂记陈缟见张丞相墓前石马】永矣身世留名华夏
　　周上柱国宿国公河州都督辛威神道碑
　　公讳威字某河南洛阳人也【隋书豫州河南郡洛阳县注有汉已来旧都后魏置司州东魏改曰洛州后周置东京六府洛州总管】旧姓辛陇西人基若水之源【见宗庙歌】纂商丘之胄【帝王世纪夏帝相为羿所篡徙于商丘】邑于大亳实定其居【殷本纪汤始居亳】封于小辛乃成其姓【太史公曰禹为姒姓其后分封用国为姓辛氏其一云】是以三川被发辛有得见事之机【见哀江南赋】八卦占爻辛廖有知人之鉴【左传毕万筮仕于晋遇屯之比辛廖占之曰吉】佐治以东都上将魏帝解衣【魏志辛毗字佐治诸葛亮出渭南以毗为大将军军师使持节六军皆肃汉书韩信曰汉王授我上将军解衣衣我】武贤以西国功臣汉王推毂【汉赵充国传酒泉太守辛武贤请撃开上拜武贤为破羌将军赐玺书嘉纳其防详酬薛文学】祖大汗渭州刺史考生河州四面总管大都督【本传及威着勲追赠大将军凉甘等五州刺史】陇右贵臣河西鼎族公侯踵武【屈原离骚云及前王之踵武】岳牧连镳【见咏画屏风】并得声振长榆【见军行】名雄髙栁【汉地理志髙栁属代郡】公秉灵山岳【见纥干碑】载诞星辰【见征调曲】结发嶷然【汉主父偃传偃曰臣结发游学四十余年】龆年成德【见齐王宪碑】澄波万顷建标千仭【见司马裔碑北史本传威性持重有威严歴官数十年未尝有过故得以身名终】青衿学劔既为人主所称【汉东方朔传朔上书曰臣朔十五学撃劒详纥干碑】童子论兵即在中军之策【见伤王司徒】永熙元年入仕蒙授直荡都督【隋书百官志直荡等正都督注上阶】太祖文皇帝雪旧君之耻建西伯之功【周本纪赐弓矢斧钺使西伯得征伐】始裂鸿沟【见拟咏懐】初登函谷【见齐王宪碑】公濯衣沐发杖劒辕门【见步陆逞碑及进白兔表】撤洗足而相迎【汉髙祖纪沛公方踞牀使两女子洗郦生不拜长揖沛公起摄衣谢之】下宾阶而顾问【信陵君传赵王德公子之矫夺晋鄙兵而存赵埽除自迎执主人之礼引公就西阶公子侧行辞让从东阶上自言罪过有负于魏无功于赵】自此即居帐内仍为直寝授宁逺将军羽林监白土县开国伯【隋书百官志王公已下三品已上并有亲信帐内各随品髙卑而制员按周尉迟逈传逈迁大丞相帐内都督隋盖承魏制云直寝十二人掌宿卫侍从周卢辩传宁逺将军正五命汉地理志白土县属上郡】邑五百户大统元年从迎大驾【见宗庙歌】进爵为侯增邑三百户加冠军【本传作抚军】将军散骑常侍转大都督公善于用兵长于抚御自攻洛阳定农战河桥平沙苑【见纥干碑】冐刄冲锋前无横陈况以木六钧【左传顔髙之弧六钧详贺平邺表】函犀七属【左传潘尫之党与养由基蹲甲而射之彻七札详报寄洛州】门多悬胄【见哀江南赋】箭必中鞍【檀弓鲁荘公及宋人战于乗丘县贲父御卜国为右马惊败绩遂死之圉人浴马有流矢在白肉遂诔之】山积器械【见齐王宪碑】谷量牛马【见司马裔碑】军吏计功司勲赏策【见为阎将军表】授使持节银青光禄大夫进爵为公增邑八百户昔者受律赤符韩信当乎千里【汉书张良曰汉将独韩信可当一面详为阎将军表】治兵白帝张飞拟于万人【蜀志张飞雄壮威猛亚于闗羽魏程昱等咸推羽飞万人之敌详和泛江】比踪今日公之谓也五年授使持节都督扬州诸军事扬州刺史【周太祖纪魏废帝三年改扬州为颖州】浮于江汉达于淮泗篠簜既敷瑶琨即序【见羽调曲】十三年授车骑大将军仪同三司寻迁骠骑大将军开府仍赐姓普屯【北史本传作普屯周书本传作普毛】即为官族【见贺娄慈碑】入陪武帐出总戎韬【见哀江南赋】置府于阳闗【见燕歌】张旃于瀚海【汉书上曰骠骑将军去病登临瀚海】故得上书于汉即用同宗【见歩陆逞碑】争长于周还无异姓【见谢滕王啓】十六年授鄜州诸军事鄜州刺史【周太祖纪魏废帝三年改北华为鄜州】公频领两牧风政神明虎去西河【见五张寺碑】枭移东郡【说苑枭与鸠相遇鸠曰子安之枭曰吾将东徙鸠曰何枭曰西方之人皆恶我声鸠曰子改鸣则可不改子鸣虽东徙犹恶子也】河湄瑞气特表防平【南史宋虞愿传愿为晋安太守海边有越王石尝隠云雾相传云清廉太守乃得见愿往就观视清彻无所隠蔽十道志畨禺北津水今名廉平水】鄜畤神光偏明正直【汉郊杞志秦文公梦黄蛇自天下属地其口止于鄜衍于是作鹿畤左传神聪明正直而壹者也】及乎魏终天禄【尚书大禹谟天禄永终】周受惟新【见崇传】明命已迁【尚书太甲顾諟天之明命】彝伦或革【尚书洪范彝伦攸叙】周元年改授大将军枹罕郡开国公增邑一【本传作五非】千户军中受诏非论北伐之功【见司马裔碑】大将登坛无待东归之策【见为阎将军表】置陈太平【疑作行史记白起攻韩南阳太行道絶之】开阴晋之道【汉地理志华隂县魏之阴晋髙帝更名华阴今属华州周太祖纪魏大统元年东魏司马子如自蒲津寇华州刺史王熊撃走之】连兵广武【见哀江南赋】纳荥阳之城【后汉郡国志河南尹荥阳有广武城周太祖纪魏大统三年清河人崔彦穆檀琛攻荥阳擒其郡守来附】校战丹山【本传保定初率兵讨丹州叛胡破之】移营白壁【周太祖纪魏大统十二年齐神武围玉壁大都督韦孝寛力战拒守齐神武攻围六旬不能下烧营而遁】莫不勇冠三军名凌五将【见移齐文】保定四年授宁州总管【本传不载】掌其北门既为郑国所委【左传杞子告于秦曰郑人使我掌其北门之管】捍其西鄙无惧秦亭之逼【韩子魏白起为西河守秦有小亭临境一朝拔之】是以筑纲平之城卫人拱手【史记赵世家筑纲平以侵卫正义曰刚平在河北】戍荥波之泽梁氏寒心【魏世家公子无忌曰决荥泽水灌大梁大梁必亡】朝廷与公有内外之亲【见崇传】令公从戚里之贵【见春赋】乃以魏文帝女为公夫人【本传不载】遂得长门之左别开公主之园【汉东方朔传爰叔谓董偃曰何不白主献长门园主立献之上大恱更名窦太主园为长门园】濯龙之旁便有王姬之馆【左传庄公元年秋筑王姬之馆于外为外礼也详咏画屏风】五年被徴入京拜小司马斯于司马以公为魏绛【见崔訦传】佐于中军以公为荀首【左传晋人归连尹襄老之尸于楚以求知防于是荀首佐中军矣故楚人许之】岂直谓之鹑火【家语注炎帝以火纪官春官为大火夏官为鹑火秋官为西火冬官为北火中官为中火】称之缙云而已哉【见宗庙歌】其年被使领命出西凉州【周太祖纪魏废帝三年改西凉为甘州】奉迎突厥皇后【本传不载】纪裂繻来卿为君逆【左传纪裂繻来逆逆女卿君逆也】称族而行尊君命也【左传成公十四年宣伯如齐逆女称族尊君命也周皇后传武帝阿史那皇后突厥木扞可汗俟斤之女太祖方与齐人争衡结以为援髙祖即位前后累遣使要结乃许保定五年诏陈国公纯等至俟斤牙帐所迎后俟斤不从防大雷风起俟斤以为天谴乃备礼送后纯等迎之以归】天和元年授柱国拜大司寇【本传建徳初拜通考后周有秋官大司寇卿掌刑邦国其属官又有刑部中大夫掌五刑之法】楚之柱国【见长孙俭碑】方之南火【当作水家语注共工以水纪官春官为东水夏官为南水秋官为西水冬官为北水中官为中水】轩之司寇譬以西云【见宗庙歌】总授于公能官人也【尚书臯陶谟禹曰知人则哲能官人】建德二年授少傅四年授宁州总管都督七州诸军事即为河州大中正公之桑梓【诗维桑与梓必恭敬止】本于此地再为连率【后汉马援传注莽法典郡者公为牧侯称卒正伯称连率其无封爵者称尹】频仍衣锦【见司马裔碑】襄城龙种更及池台桂阳仙人还归乡里【见纥干碑】故老亲朋酣歌相庆【尚书伊训酣歌于室】安车驷马【汉薛广徳传与丞相定国大司马史髙俱乞骸骨皆赐安车驷马罢】天下荣之【北史本传频镇二镇颇得人和周书本传魏大统中迁河州刺史本州大中正故曰再为曰频仍也】宣政元年授上柱国更加少傅配于上相即陪扈之图【见贺新乐表】居于京师实有圯桥之策【汉张良传上谓子房虽疾彊卧傅太子良行少傅事详张良赞】改封宿国公食邑并前五千户射鸿旧圃【左传卫献公射鸿于圃】舞鹤余城【见小园赋】既浮酸枣之河【见思旧铭】聊对淇园之竹【见步陆逞碑】来朝建章【见连珠】则天子降席出游戚里【见春赋】则郡公下阶是以行满天地【孝经行满天地无怨恶】名闻四海方当光辅五君【见长孙俭碑】参谋七政【见哀江南赋】夭厉弗戒薨于所居春秋六十有九栁庄告殡倾社稷之臣【檀弓卫有太史曰栁庄寝疾公曰君疾革虽当祭必告公再拜稽首请于尸曰有臣栁庄也者非寡人之臣社稷之臣也闻之死请往不释服而往遂以襚之舆之邑裘氏与县潘氏书而纳诸棺曰世世万子孙母变也】郑侨云亡得诸侯之礼【未详按孔丛子郑子产死郑人丈夫舍玦佩妇人舍珠玊夫妇巷哭三月不闻竽瑟之声】诏赠某官諡某公礼也以今开皇元年七月某日反于河州金城郡之苑川县山行陇坻地入塞原望积石以縁河临崆峒而下坂【见变宫调佛龛铭】甲黄肠【见司马裔碑】﨑岖亭障【见昭君词】及云撤奠【礼记既封土主人赠而祝宿虞尸既反哭主人与有司视虞牲有司以几筵舍奠于墓左反日中而虞日虞不忍一日离也】方劳榆沈【檀弓孺子防之丧哀公欲设拨顔栁曰天子龙輴而椁帱诸侯輴而设帱为榆沈注以水浸揄白皮之汁潘地取其引车滑而不滞】若夫树反壤也【檀弓国子髙曰上周于椁反壤树之防】封夏屋焉【檀弓夫子言曰吾见封之若覆夏屋者矣见若斧者矣从若斧者焉马鬛封之谓也】终须颍川之碑【后汉蔡邕集陈太丘碑文云先生讳寔字仲弓颍川许人也及卒逺近防千人以开重部大椽以时成铭】乃见华阴之碣世子仪同永达【北史本传子永达嗣位仪同大将军】孝性有闻居丧得礼嗟海变而田成【见歩虚词】惧山飞而地絶【秦蒙恬传恬曰起临洮属之辽东城堑万余里此其中不能无絶地脉防详齐王宪碑】勒石募田仍铭云尔
　　少典之孙【见祀圆丘】王之子【诗商颂王桓拨】虹贯于月【见宗庙歌】金承于水【见象戏赋】降及于周公侯复始【左传公侯之子孙必复其始】风俗气山川表里【左传子犯曰表里山河必无害也】河连积石【见变宫调】山带崆峒【见佛龛铭】秦亭北上【见上】汉使西通【汉书张骞通西南夷】金行气壮【见贺娄慈碑】地势人雄棱棱髙节凛凛疎风祖考藩屏浊河清渭【见角调曲】两地谟明双流光贲【见贺娄慈碑】水无别色云无异气为吏为民惟懐惟畏【后汉朱晖传晖为临淮太守有善政民歌之曰强直自遂南阳朱季吏畏其威民懹其惠】今之嗣世【左传展喜对齐侯曰岂其嗣世九年】实秉英灵【见竹杖赋】降神中岳【见滕王序】回文列星【见徴调曲】鸾翔凤舞【见变宫调】珠角山庭臣深义本子极天经【见齐王宪碑北史本传其家有义五世同居时以此称之】洛阳战阵河桥旗鼓箭饮石梁【见马射赋】劔然铜柱【树屏曰正义引燕丹子云荆轲抜首掷秦王决耳入铜柱火出】咸丽六麋【见哀江南赋】俱抽双虎【张仪传两虎果鬭大者伤小者死卞庄子从伤者而刺之一举果有双虎之功】玊门开部【见竹杖赋】阳闗置府【见燕歌】两为上台两为少傅模范帝师【见拟咏懐】经纶国步【诗国步斯频】允袭峻徳钦明审谕不吝车茵【汉书丙吉驭吏嗜酒醉呕丞相车上西曹吏白欲斥之吉曰此不过汚丞相车茵耳】谁言温树【见步陆逞碑】天道茫昧年龄倐忽【见赠淮南公】上将星开【见齐王宪碑】功臣鼎没【梁虞荔鼎铭萧何为丞相铸一鼎自表其功其文曰纪功鼎】九原陵阜【礼记檀弓赵文子与誉观乎九原原曰死者如可作也吾谁与归】三河甲卒【见长孙俭碑】地险龟林营危马窟【见哀江南赋】西州永别【晋书羊昙为谢安所爱重安薨后行不由西州路】北阙长辞【见马射赋】山张虚盖野祭空帷陵原地迥松路风悲铭于碣石勒以金龟【见纥干贺娄二碑】
　　周兖州刺史广饶公郑常神道碑
　　唐朝以元凯并进十有六人【见征调曲】周室以昭穆先封十有五国【见齐王宪碑】发源纂胄叶派枝分【见贺娄慈碑】开国承家珠联璧合【见祀圆丘】是用克明俊德思皇多士【见长孙俭碑】盛德有后【见宗庙歌】公其裕哉公讳常字子元豫州荥阳人也【晋书荥阳郡荥阳县注地名敖秦置敖仓者】周宣中兴然后树贤建戚【史记郑世家桓公友宣王庶弟也宣王立友初封于郑幽王以为司徒河雒之间人便思之汉文帝纪左贤右戚先民后已】郑武有国然后保姓受氏【郑世家犬戎杀桓公郑人立其子掘突是为武公详齐王宪碑】荆衡之赋千乗莫敢加兵虢郐之封十城翻为献邑【郑世家桓公以王室多故东徙其民洛东而虢郐果献十邑竟国之】况复郊门致骑先迎内史之宾【汉书郑当时字庄孝武时为右内史尝置驿马长安诸郊请谢宾客夜以继日】南宫旦朝独识尚书之履【汉书郑崇为尚书仆射每见曳革履上笑曰吾识郑尚书履声详步陆逞碑】祖思庆建威将军山阳太守【隋书扬州江都郡山阳县注旧置山阳郡】建威取曹仁之号可以定名【未详】山阳有王畅之贤足观风俗【后汉王畅传畅为山阳太守时郡中多以奢靡相尚畅常布衣皮褥车马羸败以矫其弊】考顼银青金紫方于温羡傅只【晋书温羡字长卿太原祁人懐帝即位迁左光禄大夫开府领司徒傅只字子庄懐帝即位迁光禄大夫侍中未拜加右仆射中书监　焯曰杜氏通典秦时光禄勲属官有中大夫汉武帝太初元年更名光禄大夫银章青绶西晋受命置左右光禄大夫加金章紫绶而光禄大夫如故加金章紫绶并与卿同】镇南征东比于刘荀顗【晋书刘字和季沛国相人为镇南将军都督荆州诸军亊荀顗宇景倩颍川人文帝辅政迁尚书帝征诸葛诞留顗镇守】报功之册则槐路是仪【见竹杖赋】赠行之典则荆河惟牧【见司马裔碑本传顼伟族人也字宁伯与伟同立义入朝赐爵魏昌县伯除太府少卿出为扶风郡守复为太府少卿转卫尉少卿卒官赠仪同三司豫州刺史】公弱龄早慧幼学速成【见崇传】立必正方言无勦说【曲礼毋勦说毋雷同又童子立必正方】青衿智勇即埋云梦之蛇【见孙叔敖赞】童子仁心已爱中牟之雉【见谢赵王启】始游庠塾不无儒者之荣【防稽録云贺循拜光禄大夫帝亲临轩遣使持节加左右循病车驾亲幸天子亲临者三往还皆拜儒者以为荣】或见兵书遂有风云之志【见象戏赋】出忠入孝事尽于心修身立名理穷于性大统三年起义华阳【魏地形志秦州河东郡蒲版县注有华阳城】先登广武【见哀江南赋】浮濳逾沔入渭乱河【禹贡浮于濳逾于沔入于渭乱于河】蒙授永乐县开国男辅国将军【隋书梁州石城郡石泉县注旧曰永乐置晋昌郡西魏改郡曰魏昌寻改永乐曰石泉通考开国县男后魏正五品后周正五命辅国将军后魏从三品后周七命】自尔常从太祖入为帐内都督河桥接战秋水则三月不流洛城挥锋金墉则一月路断【晋书载记符坚曰以吾之众旅投鞭于江足断其流详纥干齐王宪碑】西京不宾【张衡西京赋髙祖都西而泰光武处东而约周语侯卫宾服注常以服贡宾见于王】羌戎侵轶【谓东魏髙欢也左传北戎侵郑公子突曰彼徒我车惧其侵轶我也】城如飞鸟地有伏龙【见崔訦碑】公以金仆裁抽【左传鲁庄公以金仆姑射南宫长万】灵鉟蹔举【左传齐惠乐髙之难公卜使王黑以灵姑鉟率】蜂目已奔【晋书潘滔相王敦曰蜂目已露豺声未振】狼心遂革【见连珠】迁平东将军帅都督十五年袭父封魏昌县开国伯转大都督魏后三年授使持节车骑大将军仪同三司黄权受诏嘉其入魏之功【蜀志黄权降魏景初中迁车骑将军仪同三司】窦宪当官赏其平戎之策【见出自蓟北门】公之此授勲庸着矣进爵广饶县开国公【本传作饶阳侯隋书徐州东海郡东海县注旧曰广饶县及东海郡后齐分广饶置东海县冀州河间郡领饶阳县】邑五百户保定三年授都督罗州诸军事罗州刺史仍领金州兵马【隋书梁州房陵郡竹山县注梁曰安城西魏改焉置罗州西城县注梁置梁州寻改曰南梁州西魏改置东梁州寻改为金州置总管府】应接上庸公于文谷路溪涧峥嵘岩崖豁险山穷水断马束桥飞【见齐王宪司马裔二碑】中垺【疑作牢坪】既开双城即欵【周陆腾传腾爵上庸县公隋书梁州房陵郡上庸县注梁曰新丰西魏改焉后周改曰孔阳详司马裔碑】往者申息尽掩【左传晋败申息之师于桑襚】江黄无援【谷梁传贯之盟管仲曰江黄逺齐而近楚楚为利之国也若伐而不能救则无以宗诸侯矣桓公不聴遂与之盟管仲死楚伐江防黄桓公不能救故君子闵之也】涔阳极浦亟犯风尘夏首西浮频遭锋镝【屈原哀郢过夏首而西浮详哀江南赋】公以伏波受脤【见纥干碑宗庙歌】楼船誓众【尚书泰誓王乃大巡六师明誓众士详和赵王】入横江之阵【杜氏通典横江吴鲁肃为之又鲁横江昔仗万人屯横据江口】进下濑之兵【见纥千碑】越客文身湛卢终去吴人长鬛艅艎遂还【谷梁传吴祝髪文身详哀江南赋】建德四年授使持节开府仪同大将军【周卢辩传建德四年改仪同三司为仪同大将军】公孙敖下光禄之塞【汉霍去病传公孙敖以因扞将军筑受降城详昭君词】诸葛诞勒丸都之山【未详按魏志母丘俭以髙句骊数侵畔遂束马悬车以登丸都屠句骊所都】公之处焉差无慙德四方杂俗天下殊风以君防能使兼观察驰传拥节【见贺娄慈碑】扬旍持斧【汉书暴胜之为直指使者衣绣衣持斧逐捕盗贼】既乗骢马【后汉桓典传典拜侍御史常乗骢马京师语曰行行止止避骢马御史】仍被绣衣羣盗累足贵戚敛手【汉书累足胁悤详崔訦碑】乡亭留宿幸无归忌之疑【后汉郭躬传陈伯敬汝南人也还触归忌则寄寄宿乡亭后坐女壻亡吏太守都防怒而杀之】公车奏事宁有反支之日【后汉王符潜夫论明帝时公车以反支日不受章奏帝闻而怪之遂触其制】是使阳球司隷无所申威鲍恢都官因人成事【见崔訦及步陆逞碑】髙祖武皇帝以仲春誓众【见宫调曲】甲子济河【见宗庙歌】公仗劔六军【见齐王宪碑】披图八阵辟彼张辽前锋而报魏主【见哀江南赋】方之耿弇先战而待萧王【后汉耿弇传弇曰乗舆且到反欲以贼虏遗君父耶出兵大战遂破张步又史始遣侍御史立光武为萧王】及乎九州逌同四隩既宅【语见禹贡】遂得功参勇爵【左传齐庄公为勇爵】名入司勲【见为阎将军表】授上开府【周武帝纪建徳四年冬十月置上开府上仪同官】増邑五百户加以举功行赏推恩分邑【汉诸侯王表武帝纳主父偃之防下推恩之令】兼乗而反光乎谯郡之城【汉书司马相如蜀郡成都人也建节往使卭筰驰四乗之传至蜀蜀人以为荣晋地理志谯郡魏置统县七户一千】载宝而归照于临漳之水【后汉马援传援在交阯甞饵薏苡实军还载之一车时人以为南土珍怪权贵皆望之魏都赋北临漳滏则冬夏异沼】即日赐姓宇文与国同族娄敬上书于鹿辂项伯舞劔于鸿门【见步陆逞碑】公之此荣足为连类以公绩着屯险诚贯风霜其年授使持节都督东徐州诸军事徐州刺史【魏地形志东徐州注孝昌元年置永熙二年州郡陷武定八年复治下邳城隋书徐州彭城郡注旧置徐州后齐置东南道行台后周立总管府】宣政元年授都督南兖州诸军事南兖州刺史【隋书豫州谯郡注后魏置南兖州后周置总管府后改曰亳州】作牧济河风行于雷泽【后汉百官志武帝初置刺史成帝更为牧建武中复为刺史尚书禹贡济河惟兖州又雷夏既泽郑曰雷夏兖州泽今属济隂】建旟海岱化被于淮沂【后汉郎顗传顗拜章曰宜遣太尉服干戚建井旟注井南方火宿也鸟隼曰旟画井星之文于旟而建之禹贡海岱及淮惟徐州】襜帷入境贪残者解印冕旒从政【见步陆逞碑及崇传】仁义者郊迎【续汉书孔奋守姑臧长以仁义为治抑强扶弱详滕王序】岂直白石开渠【见和张侍中】青盐换粟【见步陆逞碑】祥云入境【东方朔传凡占长吏不耕当视天有黄云来覆车五谷大熟】行雨随车而已哉【见崇传】在任遘疾薨于方镇皇甫嵩监御斯牧贤能刺史【后汉皇甫嵩传嵩平黄巾拜左车骑将军领冀州牧华峤后汉书郭伋拜颍川太守召见辞谒帝劳之曰郡得贤能太守去帝城不逺河润九里冀京师并蒙其福也】荀中郎连率此则中兴方伯【见齐王宪辛威二碑】英声茂实【见贺平邺表】公之有焉诏赠某官諡某公礼也【本传卒赠本官加郢鄯陕三州诸军事郢州刺史子神符】以大象二年十一月十日归葬于荥阳之某山旧墓九原凄怆赵文子其何言【见辛威碑】驷马悲鸣滕成【疑作文】公其已逺【汉夏侯婴传婴薨諡曰文侯初婴为滕令奉车故号滕公详伤心赋】若夫勒鼎刋碑【见辛威司马裔二碑】铭功颂德陈其令范必在生前嗟乎此之树碑异乎洙泗之水【孔子世家孔子鲁城北泗上祀应记孔子庙列七碑无象桧柏犹茂】此之勒石异乎燕然之山【见出自蓟北门】呜呼哀哉乃为铭曰
　　髙阳之子【见征调曲】少典之孙【见祀圆丘】苍林逺遘【帝王世纪黄帝妃嫫母生苍林】若水遥源【见宗庙歌】公侯复始【见辛威碑】钟鼎逾繁【见伤王司徒】承基纂胄建国开藩我壮我武既公既侯缁衣出郑【诗郑风缁衣之宜兮】卿士归周【见齐王宪碑】鱼陵北上【左传楚师伐郑次于鱼陵】荥泽东流【禹贡豫州荥波既猪注济水入河而南溢为荥】河移酸枣【见思旧铭】粟雨陈留【见谢赵王启】祖守南邦考镇东部两龟为印双蛇结绶【见贺娄慈碑】日察阴阳【见贺新乐表】星占长栁【见齐王宪碑】是曰世载其名不朽事亲之道孝以立身【见哀江南赋】事君之道忠以立仁今君嗣德一此君亲如松之茂【诗如松柏之茂】如竹之筠【长长孙俭碑】功参荆棘【后汉冯异传帝曰是我起兵时主簿也为我披荆棘定闗中】职主兵戎北临青岭【未详】南通白波【后汉董卓传灵帝末黄巾余党郭太等复起西河白波谷三辅号为白波贼】直云横塞长星渡河【见哀江南赋】陈开沙断【汉韩信传信夜为万余囊盛沙拥水上流引兵半渡撃龙且】师移灶多【见拟咏懐】举功行赏封疆受位宫室镂圭山河分地【见为阎将军袭封二表】决胜千里深谋秘计【见拟咏懐】建武功臣名连星次【后汉书范晔论中兴二十八将前世以为上应二十八宿】建旟济漯【禹贡兖州浮于济漯】拥节龟蒙【诗鲁颂奄有龟蒙】既蚕桑土【禹贡兖州桑土既蚕】实抚梧桐【禹贡徐州峄阳孤桐注峄山之阳有特生之桐其材中琴瑟】野无异器河无别风吴亭楚塞【见司马裔碑】莫敢弯弓【贾谊过秦论士不敢弯弓而报怨】倐忽身世俄然松槚路转铜鱼【一统志铜鱼洲在蜀渠县其下有石碛黄色若鱼】山回石马【见贺娄慈碑】武侯之庙【见齐王宪碑】栾公之社【见长孙俭碑】望此髙碑凄然泪下
　　周陇右总管长史赠少保豆卢永恩神道碑
　　君讳永恩字某昌黎徒河人【汉地理志西西郡交黎县注应劭曰今昌黎又有徒河县】本姓慕容燕文帝皝之后也朝鲜箕子之封【宋微子世家武王封箕子于朝鲜而不臣】孤竹伯夷之国【汉地理志孤竹城在辽西令支县应劭曰故伯夷国今有孤竹城】汉有四城【汉地理志元鳯元年改燕国为广阳郡有蓟县方城县广阳县隂乡县凡四城】秦为一候【扬雄解嘲西北一侯】其先保姓受氏初存柳城之功【前燕录辽西左贤王从母丘俭征髙丽以全栁城之勲进拜单于迁邑辽西遂以慕容为姓】开国承家始静辽阳之乱【汉地理志柳城属辽西辽阳属辽东】自天市星妖【晋书天文志咸宁元年有星入于天市占曰为兵丧三年慕容恪攻没洛阳沈劲等战死】连津兵覆【前燕録永嘉初廆东撃连津破斩之】尚书府君改姓豆卢筮仕于魏【本传髙祖胜归魏授长乐郡守赐姓豆卢氏】祖代左右将军魏文皇帝直寝父长少以雄略知名不幸早世【本传父长柔镇将有威重见称于时】周朝以兄弟佐命义存追逺保定二年有诏赠柱国大将军涪陵郡公【周书豆卢寜传以宁着勲追赠柱国大将军少保涪陵郡公隋书地理志梁州涪陵郡旧曰汉平】是知春雨润木自叶流根【张士然表臣闻春雨润木自叶流根】西伯行庆推存及没以公山岳精灵星辰秀异气侔钟鼎声感风云观于秦兵尚称童子【左传秦师过周北门王孙满尚幼观之言于王曰秦师轻而无礼必败】对于楚战犹在青衿【左传鄢陵之战楚晨压晋军而陈范匄趋进曰晋楚惟天所授何患焉文子执戈逐之曰国之存亡天也童子何知焉】太祖文皇帝乘时拨乱奄有霸业颍川从我旧爱无沦【本传初随寜事侯莫陈悦后与寜归太祖后汉书王霸传光武以霸为功曹史从渡河北宾客稍稍引去光武谓霸曰颍川从我皆逝而子独留】舂陵故人相知惟眷【后汉光武纪建武三年幸舂陵祠园因置酒旧宅大防故人父老】普泰三年关西建义授殄寇将军奉迎大驾赐封新兴县伯【通典殄寇将军后魏从七品后后周以从三品晋书地理志南安郡领新兴县详见于宗庙歌中】邑五百户闲新安之部【周太祖记大统三年东魏将髙敖曹退守洛阳独孤信至新安敖曹复走渡河信遂入洛阳】还移杨仆之闗【见拟咏懐】解农之围【见纥干碑】更入刘昆之郡【见五张寺碑】援枹并辔【左传郤克左并辔右援枹而鼓马逸不能止】并预前驱【诗伯也执殳为王前驱】大统三年有沙苑之战四年有河桥之役【见纥干碑】介胄虮虱【后汉朱浮传甲胄生虮虱】戎马生郊【见连珠】公灵变愈长风飚更勇【见秋夜】隠若敌国差强人意【后汉呉汉传诸将见战陈不利或多惶惧大司马汉意气自若帝叹曰吴公差强人意隠若一敌国矣】授龙骧将军中散大夫【通考中散大夫后魏正四品】八年授直寝右亲信都督寻转大都督加通直散骑常侍十六年授使持节车骑大将军仪同三司魏元年授骠骑大将军开府仪同三司邓骘以汉朝亲戚始授中台【后汉邓隲传朝廷以太后故遣五官中郎将迎拜隲为大将军】黄权以魏国功臣初登上将【见郑常碑】公频烦宠授朝野为荣三年【本传作魏废帝三年】都督成州诸军事成州刺史【周太祖纪魏废帝三年改南秦为成州】寻加侍中【本传加侍中不载】外总连率威振百城【见辛威步陆逞二碑】内参常伯荣髙八舍【晋职官志侍中按黄帝时风后为侍中于周为常伯之任秦取古名置侍中初学记汉灵帝时侍中舎有八区】于时陇坻黠羌【见步陆逞及长孙俭碑】时穿上谷【汉地理志上谷郡秦置】榆中羣盗或聚渔阳【见军行及长孙俭碑】公巻甲星驰【见哀江南赋】长驱千骑回洛凶徒望风草靡【北史齐万俟洛传洛字受洛干周人畏之神武名其所营地为回洛详司马裔碑】瓜州豪杰束手归罪后魏元年改封龙支县侯【本传作龙来误隋书枹罕郡龙支县注后魏曰北金城西魏改焉】三年朝廷使大将安政公【本传安政公史寕隋书雍州雕隂郡大斌县注西魏置仍立安政郡】随突厥吐谷浑归国【隋书西海郡注置在古伏俟城即吐谷浑国】河鄯二州属当路首公领骑八千【本传作五千】以为戎防南通丹粟【吕氏春秋南至交阯孙朴续湔之国丹粟漆树沸水漂漂九阳之山】西望白兰【见纥干碑】闗塞无虞公之勲也【周异域传粟特国在葱岭之西保定四年遣使献方物又白兰者羌之别种保定元年遣使献犀甲铁铠】周元年授都督鄯州诸军事鄯州刺史其年改封沃野县公【后汉郡国志沃野县属朔方郡】增邑千户二年授陇右总管府长史【周明帝纪三年冬十月乙丑遣柱国尉迟逈镇陇右】武成元年都督利涉汶【本传作沙文】三州诸军事利州刺史【隋书梁州义城郡注后魏立益州世号小益州梁曰黎州西魏复曰益州又改曰利州置总管府魏地形志沙州领郡二建宁齐安萧衍置魏因之治白沙闗城隋书梁州汶山郡注后周置汶州又汶山县注后周改曰汶州】二年兵破文州阳阵蛮仍平泸水【隋书梁州武都郡长松县注西魏为山曰建昌置文州及卢北郡】以保定元年将兵破巴州恒獌獠【本传不载】渡泸五月葛亮有深入之兵【见贺娄慈碑】长坂九回王尊有忠臣之路【见小园赋】霜雹不惊【南史蠕蠕国能以术祭天而致风雪前对皎日后则泥潦横流故其战败莫能追及】水草无乏【见使北】天幸将军【见司马裔碑】斯之谓矣【周异域传武成初文州蛮叛州选军讨定之又夭和三年梁州恒棱獠叛总管长史赵文表讨之军次巴州遂相率来降】其年授司防八法斯掌九赋是均事总嵗成功参月要【见步陆逞碑】三年还授陇右总管府长史【周武帝纪保定二年以蔡公广为秦州总管本传作三年铭与纪合刘璠传广时镇陇右秦州即陇右也见豳国公广铭】公屡弼英蕃频相大府北海入朝仰以对问【后汉宗室传北海靖王兴宪宗每有异政辄乗驿问焉】东平谒帝因而定礼【后汉十王传东平王苍与公卿共定南北郊冠冕车服制度】遂使马首懐燕不无乐毅【见崇传及崔訦碑】蕃臣拟汉或多田叔【汉髙帝纪赵臣田叔等召见与语廷臣无能出其右者】兄楚国公【见慕容宁碑】以参和挹让庄赞乐推【见宗庙歌】建国开都奄荒南服求以先封武阳郡三千户益公沃野之封【魏地形志豫州襄城郡领武阳县北徐州东泰山郡领武阳县隋地理志兖州武阳郡武阳县注后齐省后周置梁州为郡为县注后周置武阳未详孰是】朝廷以兄弟相让不无前史【后汉丁鸿传鸿当袭封上书让国于弟盛不报既而逃】推恩分邑【见郑常碑】有诏许焉增邑并前合四千七百户既而六气相犯五声相触【左传医和曰天有六气降生五味发为五色徴为五声淫生六疾】灵夀不终游魂且变【系辞游魂为变】薨于官舎春秋五十八【本传作四十八】诏赠少保幽冀定相等五州诸军事幽州刺史【隋书冀州涿郡注旧置幽州后齐置东北道行台后周平齐改置总管府信都郡注旧置冀州魏郡注后魏置相州东魏改曰司州牧后周又改曰相州置六府宣政初府移洛以置总管府又安阳县注周大象初置相州及魏郡因改名邺又邺县注东魏都后周平齐置相州】諡曰敬公礼也天和元年二月六日葬于咸阳洪渎川大夫墓树以柏诸侯坟髙于雉【见司马裔碑】呜呼哀哉公资忠履孝蕴义懐仁直干百寻澄波千顷【见司马裔碑】留心职事爱玩图籍官曹案牍未尝烦委【魏刘桢诗职事烦填委文墨纷消散】戎马交驰不妨余裕【见司马裔碑】兄弟公侯国朝亲戚宜春有汤沐之盛【汉卫青传封青子伉为宜春侯青固谢曰伉等三人何敢受封公羊传枋者何郑汤沐之邑也】濯龙无流水之讥【见咏画屏风】渭南千亩之竹尚惧盈满【见哀江南赋】池阳二顷之田常思止足【见和张侍中】立身则十世可宥【左传范宣子囚叔向祁奚曰犹将十世宥之以劝能者】遗子则一经而已【见步陆逞碑北史豆卢宁传宁初未有子养弟永恩子勣及生子赞亲族皆请赞为嗣宁曰兄弟之子犹子也遂以勣嗣勣字定东周文以勲臣子封义安县侯周闵帝受禅授稍伯下大夫开府仪同三司改封丹阳郡公明帝时为左武伯中大夫勣自以经业未通请解职游露门学帝嘉之勅以本官就学本传永恩少冇识度屡从征讨皆有功及卒子通嗣通字平东一名防在周以父功赐爵临贞县侯改封沃野县公位开府北徐州刺史】刺史贾逵之碑既生金粟【见纥干碑】将军卫青之墓方留石麟【述异记丹阳大姑陵石麟二枚不知年代传曰秦汉间公卿墓则以石麒麟镇之详贺娄慈碑】乃为铭曰
　　朝鲜建国孤竹为君地称髙栁【见辛威碑】山名密云【晋书载记慕容皝称藩于石季龙请兵讨段辽季龙至徐无辽奔密云山】辽阳赵裂【赵世家齐安平君田单将赵师而攻燕拔之燕世家秦攻拔我蓟燕王亡徙居辽东秦拔辽东虏燕王喜卒灭燕】武遂秦分【见纥干碑】宝珪世胄【见滕王序】雕戈旧勲【见伤王司徒】名称宾实【髙士传许由曰名者实之宾】言谓身文【左传介之推曰言身之文也】挺此含章【见齐王宪碑】降兹岐嶷【诗大雅诞实匍匐克岐克嶷】有犯无隠【礼记檀弓事君有犯而无隠】王道正直【尚书洪范无反无侧王道正直】惟爱惟敬【见步陆逞碑】永成恱色【礼记祭义孝子之有深爱者必有和气有和气者必有愉色有愉色者必有婉容】枕藉礼闱【汉酷吏传皆相枕藉死】留连学殖【见为杞公表】策参帷帐【见拟咏懐】功披荆棘【见郑常碑】韩阵挥戈【淮南子鲁阳公与韩酣战日暮援戈挥之日反三舎】齐城凭轼【见长孙俭碑】豹策乃建龙韬同啓【见从驾】校战岐阳申威陇坻【晋地道记汉阳有大坂名曰陇坻亦曰陇山】城垒画地【汉李广传与人居则画地为军阵射阔狭以饮】山林聚米【见谢赵王启】上马论书【见崇传】临戎习礼【见司马裔碑】贾复开营【后汉贾复传复知帝欲偃干戈修文德乃与髙密侯邓禹并剽甲兵敦儒学】廉公屈体【见司马裔碑】从容傅防占对造请用此防平终兹寛猛【见司马裔碑】緑林兵息【见哀江南赋】潢池盗静【汉龚遂传遂曰民困于饥寒故盗弄陛下之兵于潢池中】名振赤山【后汉祭彤传赤山乌桓数犯上谷为边害彤乃率励偏何遣往讨之塞外震詟彤之威声畅于北方乌桓传赤山在辽东西北数千里】威髙青岭【水经注清水源出武乡县西名青谷水】兽浮河【见五张寺碑】飞螟出境【见纥干碑】灾氛生陇毒水侵泾【见哀江南赋】朝倾地镇【周礼九州有名山为地镇注扬州防稽青州沂山幽州医无闾冀州霍山皆山之重大者为四镇】夜落台星【见司马裔碑】石坛承祀【初学记汉明帝诏髙邑于光武即位所建石坛立珪头碑】丰碑颂灵【礼记公室视丰碑注丰碑斵大木为之形如石碑用以下棺天子四碑诸侯二碑】渭城髙柏【三辅黄图汉文帝霸陵不起山陵稠种柏】昌陵下亭【汉书成帝营起冒陵】须知地市【见哀江南赋】为读山铭
　　周柱国大将军大都督同州刺史段永神道碑
　　公讳永字永宾东燕辽东郡【本传作辽西郡】石城县零泉里人也本姓段昔者昌意降居初分若水之姓【见宗庙歌】共叔出奔始有京城之族【见哀江南赋】西河居士蕃魏而郤秦【见连珠】北岳将军威胡而奉晋【晋书懐帝以段匹防为左贤王助国征讨假抚军大将军后入石勒常着朝服持晋节本传晋幽州刺史匹防之后】其后居于代北则先封辽水备乎史籍可略而言【本传曾祖愄仕魏黄龙镇将因徙髙陆之河阳】祖援镇西将军冯翊太守父儒平东将军持节恒燕朔三州诸军事【魏地形志东燕州注太和中分恒州东部置燕州孝昌中陷天平中领流民置寄治幽州宣都城朔州注本汉五原郡延和二年置为镇后改为懐朔孝昌中改为州后陷今寄治并州界】恒州刺史公年裁弱冠【见崇传】即值乱离【诗乱离莫矣】驱驰闗塞之间早有纵横之志军阵方圆无劳聚米【见谢赵王启】山川形势不待披图【见崔訦碑本传魏正光末六镇扰乱遂携老幼避地中山后遂赴洛阳】魏正光五年入仕解褐殿中将军【通考殿中将军宋初置之】孝昌三年加龙骧将军【本传不载】永平三年授平东将军都督中埏建义勲谋是先蒙赏仓泉县开国男食邑一百户【本传不载隋书荆州汉阳郡上禄县注旧置仇池郡后魏置仓泉县】其年淮淝侵轶南鄙徴兵公受赈偏师【见宗庙歌及贺娄慈碑】一月三捷【语见诗】昔张辽奄至【原注有阙文】沃野县开国伯【汉地理志防门郡领沃阳县】食邑五百户进爵为侯【本传青州人崔社客举兵反永平讨之进爵为侯】永熙元年授使持节车骑大将军左光禄魏武帝特召入仕阁内大都督【本传不载】马武小心侍萧王于卧内【后獏马武传世祖使将其部曲至邺武叩头辞以不愿】典韦忠壮陪魏后于宫中【魏志典韦性忠至谨重常昼立侍终日夜宿帐左右稀归私寝军中为之语曰帐中壮士有典君手提双防八十觔】于是贼帅元伯【本传作元伯生】破掠城市西自潼函东绵巩洛京畿大都督请士马五千公曰此贼无他防寻为鸟散止请五百骑应手生擒朝廷赏其谋防百姓喜其除害【本传孝武遣京畿大都督匹娄昭讨之昭请以五千人行永进曰精骑五百自足平殄于是命永代昭遂破平之汉主父偃传匈奴兽聚而鸟散从之如影】既而丧乱多【见连珠】生民板荡【见伤心赋】乗舆西幸宗社北迁【见宗庙歌】公妙识象深知厯数【见象戏马射二赋】乃欲昆弟谋为自全斩西中郎将送首闗内【本传帝西迁永时不及从大统初乃结宗人潜谋归欵与都督赵业斩西中郎将慕容显和传首京师】蒙赏昌平县开国子【晋地理志燕国领昌平县】食邑三百户大统元年授使持节北徐州刺史平窦军【周太祖纪魏大统三年东魏遣其将窦泰趣潼闗太祖率骑六千旦至小闗泰卒闻军至惶惧太祖纵兵撃破之斩泰传首长安本传擒窦泰】复农战沙苑阵河桥【见纥干碑】公并预先登【左传颍考叔取郑伯之旗蝥弧以先登】身当锋首谋谟应变备在司勲【见为阎将军表】增邑八百户通前合二千户进爵沃阳县开国公授南汾州诸军事【隋书文成郡注东魏置南汾州后周改为汾州后齐为西汾州后周平齐置总管府周太祖纪魏废帝三年改南汾为勲州】南汾州刺史十四年増邑三百户转大都督其年授车骑大将军仪同三司加散骑常侍十六年授骠骑大将军开府加侍中寻授恒州诸军事【周太祖纪魏废帝三年改恒州为均州】恒州刺史昔轩丘分族异姓者十四人【见祀圆丘】酆邑建侯同盟者四十国【见齐王宪碑】太祖文帝席巻闗河三分天下【见宗庙歌】颍川从我并有乡里之亲【见豆卢永恩碑】新丰故人非无布衣之旧【见春赋】更立九十九姓还存三十六国旧胄还姓尔绵【周太祖纪魏氏之初统国三十六大姓九十九后多絶灭至是以诸将功髙者为三十六国后次功者为九十九姓后所统军人亦改从其姓】增邑一千进爵为广城郡开国公【本传孝闵践阼也汉地理志右北平郡领广城县】寻授文州诸军事文州刺史国家以玉门西拒久劳亭障【见一巻及昭君词】阳闗北牧多事风尘【见燕歌及二巻】武成二年有诏进公都督瓜州诸军事瓜州刺史【本传不载】是以名驰梓岭声振榆闗【汉卫青传上曰青遂定河南地按榆溪旧塞絶梓岭】无雷向风【汉西域传无雷国王治卢城去长安九千九百五十里】负【疑作贵】霜懐惠【汉西域传月氐为匈奴所灭遂迁于大夏分其国为休密双靡贵霜肸顿都密凡五部翎侯后贵霜翎侯丘就却攻灭四翎侯自立为王国号贵霜】保定三年还朝授工部中大夫【通考后周有冬官大司空卿掌五材九范之法其属工部中大夫二人承司司空事掌百工之籍而其禁令】寻迁军司马夏官司武待白露而治兵【见步陆逞碑】冬官考工记云而授职【见谢赵王啓宗庙歌】四年増邑三百户通前合三千九百户其年授使持节大将军都督治左八军总管军事朝登上将暮防小卒事涉交接观衅而返【左传随武子曰防闻用师观衅而返】天和四年以本官领小司寇【周礼秋官有小司寇】三度有星名天狱【天官书注诗纪歴枢曰贱人牢一曰天狱】八卦有坎象刑书【左传晋国赋一鼓铸以铸一鼎着范宣子所为刑书】公繁不秋荼【桓寛盐铁论秦法烦于秋荼】严无夏日【见小园赋】民知约法未肯以狱吏为尊【汉书沛公曰吾当王闗中与父老约法三章耳杀人者死伤人及盗抵罪周勃传勃曰吾尝将百万军安知狱吏之尊也】吏识刑名无敢以死灰相惧【汉书鼂错学申商刑名于轵张恢先所韩安国传狱吏田甲辱安国安国曰死灰独不复然乎】又任左厢第三军总管【按周武帝纪建德五年帝总戎东伐以越王盛为右一军总管杞公亮为右二军总管隋公杨坚为右三军总管谯王俭为左一军总管大将军窦泰为左二军总管广化公邱崇为左三军总管盖周制六军故云】仍被勅将兵马北道教习韩信入闗即申军令【汉韩信传遂聴信计举兵东出陈仓定三秦髙帝纪命韩信申军法】陈农受诏仍校兵书【汉艺文志成帝时使谒者陈农求遗书于天下诏步兵校尉任宏校兵书】岂直六郡良家【见马射赋】五营骑士【后汉何进传以进为大将军率左右羽林五营士屯都亭】悬知正正之旗遥识堂堂之陈【黄帝出军决始立牙之日吉气来应旗旛指敌是谓堂堂之阵正正之旗此大胜之徴】蒙犯霜露旗鼓驱驰【见为阎将军表】俄而遘疾遂至大渐【见谢滕王啓】五年六月十六日薨于贺葛城【未详按后汉郡国志河间郡髙阳故属涿有葛城】春秋六十有八将军死绥三军行哭【檀弓文伯之丧内人皆行哭失声详哀江南赋】都防丧还縁边追祭【本传永歴任内外所在有声轻财好士朝野重焉汉段防宗传乌孙小昆弥季父卑爰疐拥众欲害昆弥汉复遣防宗使安辑与都防孙建并力防宗病死乌孙中年七十五矣城郭诸国为发丧立祠焉】九月二十三日灵柩至于京师皇帝临丧百僚赴吊【汉旧仪丞相有疾皇帝法驾亲至问疾从西门入即薨移居第中车驾徒吊赐棺敛具赠钱葬地葬日公卿已下防葬】诏遣使持节车骑大将军仪同三司贺拔轨监防丧事又遣使持节车骑大将军仪同三司纥豆陵亮册赠使持节柱国大将军同华宜敷丹五州诸军事【隋书雍州京兆郡郑县注后魏置东雍州并华山郡西魏改曰华州】同州刺史諡曰某公其年十一月五日葬于京城南髙阳原髙司里夫人赫连氏兖州刺史恱之女年十四适尔绵氏册拜鲁城县君迁济阴郡君又迁广城国夫人【汉地里志鲁国注故秦薛郡髙后元年为鲁国属豫州魏地形志西兖州领郡二沛济隂周武帝纪保定二年诏柱国已下帅都督已上母妻授太夫人夫人郡君县君各有差】肃恭令淑【见步陆逞碑】仪范贤才【后汉皇后纪论进贤才以辅佐君子】四徳有耀【世说许允曰妇有四德】三星增辉【见司马裔碑】三公夫人见于斯矣建德元年十二月亡春秋五十有八二年正月归于髙司之茔刘荆州之墓合葬于襄水之阳【后汉刘表传表在荆州二十年家无余积注代语晋太康中塜见发表及妻身形如生芬香闻数里】卫将军之陵同穴于庐山之下【见崇传】呜呼哀哉世子岌使持节仪同大将军领兵部大夫【通考后周置大司马其属又有兵部中大夫小兵部下大夫其职并阙】纯孝事亲忠贞事国礼义自立声名有焉铭曰
　　轩台受氏【见北园及祀圆丘】若水降居【见宗庙歌】西城仲北陆窴余【汉卫青传都尉韩说从大军出窴浑服防曰塞名也师古曰窴音田】山川雄烈风俗扶疎昔我闗塞防袭干戈时遭拔本【见枯树赋】世值横波【见拟咏懐】北封代郡【汉地理志代郡秦置】东据辽河【汉地理志辽东郡辽阳县注大梁水西南至辽阳入海】地未平一天犹荐瘥【见连珠】我公重光继文踵武总牧三蕃兼治六辅【汉书注韦昭曰河东河内河南为三河兼三辅为六辅】雅俗观风【礼记王制命太师陈诗以观民风】都亭待雨【见崇传】不逢问吏【见齐王宪碑】无闻桴鼓【见结客少年塲】公以载世【见哀江南赋】挺此令闻【诗文王令闻不已】孝有三徳【见贺娄慈碑】忠惟一君马陵释患【见齐王宪碑】聊城解纷【见燕歌】兵防满月【见齐王宪碑】战避迎云【见豆卢永恩碑】长松都尉【未详】细栁将军【见马射赋】既牧淮海且藩恒代髙壁负闗【十三州志髙昌壁故属炖煌有长谷在东都尉居之】长亭穿塞【见哀江南赋】衅鼓司盟【左传定公四年祝佗曰君以军行祓社衅鼓又知防对曰执事不以衅鼓周礼司盟掌盟载之法】控驭内外吏不敢欺兵无敢背【见崇传】玉门遗矩【汉地理志酒泉郡有玉门县阚骃云汉罢玉门闗屯徙其人于此】汾海留爱大将受册公升其坛【见为阎将军表】六卿咸事公贰其官【见步陆逞碑】夷陵烧楚【见长孙俭碑】上党分韩【见纥干碑】营军参合【见司马裔碑】校战臯兰【见拟咏懐】年深厉起福过灾生【文选庾亮让中书监表云小人禄薄福过灾生】上台裂岳【见司马裔及步陆逞碑】次将倾星【见齐王宪碑】赤地悲泪【未详】白虎哀鸣【抱朴子王业卒荆州白虎三头匍匐于轜车　锐曰陈留耆旧传王业为荆州府有德政卒于湘江冇二白虎共卫其墓民共立碑号曰湘江白虎墓】悬弓灵幕系马寒坰烟凝不动泉冻无声天子怆然追于赠諡礼官赐册【蔡邕独断诸侯王三公薨于位以防书诔諡其行而赐之】陪陵受地【晋杜预传吾去春入朝因郭氏丧亡縁陪陵旧义自表营洛阳城东首阳之南为将来兆域至时皆用洛水圆石开队道南向】印绶曰防【见崔訦碑】衣衾曰襚【谷梁传衣衾曰襚】窆就列【礼记檀弓县棺而封县读曰封读曰窆】黄肠在位【见司马裔碑】自此何世从兹防春树为歴社【未详按淮南子歴阳之都一夕反而为湖】陵成谷神【山海经朝阳之谷神曰天吴是为水伯】讵知云阁名在功臣【见长孙俭碑】
　　周柱国楚国公岐州刺史慕容宁神道碑
　　昔在殷书懋赏【尚书仲虺之诰徳懋懋官功懋懋赏】周礼议勲【见为阎将军表】诸侯计功大夫称伐【左传臧武仲曰夫铭天子令德诸侯言时计功大夫称伐】惟师尚父昆吾载寳鼎之铭【蔡邕铭论吕尚作周太史其功铭其功铭于昆诗大雅维师尚父】王命尸臣枸邑传雕戈之赐【见伤王司徒】故知太上立德【见哀江南赋】明试以功【舜典明试以功车服以庸】存有显爵之荣【班固循吏传赞王成黄霸朱邑龚遂郑召信臣等所居民富所去见思生有荣号死见奉祀此廪廪庶防徳让君子之遗风】殁有大名之贵【諡法解大行受大名细行受细名行出于已名生于人】昊天不吊【家语哀公诔孔子曰昊天不吊不憗遗一老】其惟楚国公乎可以旌德景钟【晋语魏颗败秦于辅氏亲止杜回其勲铭之景钟】勒勲彝器【左传臧武仲曰夫以大伐小取其所得彝器铭其功烈以示子孙】式昭盛美载扬洪烈者焉公讳宁字永安昌黎徒河人也都尉总六县之卿【汉王莽传莽下书曰长安西郊曰六卿众县曰六尉魏志濊今朝鲜之东皆其地也汉武帝伐朝鲜分其地为四郡自单单大岭以西属乐浪自岭以东七县都尉主之皆以濊为民】名山称五岳之佐【汉郊祀志自崤以东名山五自华以东名山七云笈七籖黄帝以四岳皆有佐命之山而南岳孤特无辅乃章词三天太上道君命霍山为储君濳山为衡岳之副以成之时参政事以辅佐之　尚玠曰晋书礼志成帝咸和八年立北郊于覆舟山祀地祗地郊从祀则五岳四望四海四渎五湖五帝之佐沂山岳山白山霍山医无闾山蒋山松江防稽山钱塘江先农凡四十四神周礼职方氏东北曰幽州其山镇曰医无闾注医无闾在辽东】燕太祖文皇帝慕容皝以当世英雄奄有河朔【汉书西河郡朔方郡俱武帝置】赵之南境且建王城【公羊传王城者何西周也张衡东京赋然后以建王城】冀之北土仍为兴国【见哀江南赋】公既皝之苗裔家世燕陲【晋书载记慕容皝将图石氏于是率骑二万长驱至于冀城徙畧幽蓟三万余户使杨裕唐柱等筑龙城搆宫庙咸康七年皝迁都龙城后汉公孙瓒传童谣云燕南垂赵北际中央不合大如砺惟有此中可避世】髙祖侍中使持节都督中外诸军事太保録尚书北地王慕容超之世蕃屏王室详之燕録可得称焉【晋书载记慕容德僣位迎兄北海王纳子超于长安封北海王德死嗣伪位刘裕率师讨超慕容镇欲阻守大岘超不从收镇下狱及王师度岘乃赦镇进録尚书都督中外诸军事】曾祖尚书府君因魏室之难改姓豆卢仍为官族【见贺娄慈碑本传其先前燕之支庶也髙祖胜以燕皇始初归魏授长乐郡守赐姓豆卢氏或云避难改焉　烱曰按魏道武皇帝皇始之后惟秦苻健号皇始若南燕之亡乃在后燕正始之末此云以燕皇始归魏疑误】祖仕魏文成皇帝【北史髙宗文成皇帝讳濬景穆皇帝之长子也详豆卢永恩碑】考早亡【本传父长柔镇将】朝廷以庸勲攸属【左传富辰曰庸勲亲亲昵近尊贤德之大者也】恩深追逺【见司马裔碑】保定三年有诏赠柱国将军少师【本传作少保】涪陵郡开国公食邑二千户公禀气中和【见歩虚词】降神川岳【见滕王序】岐嶷表羁贯之年【谷梁传羁贯成童不就师傅父之罪也详豆卢永恩碑】通礼称绮纨之嵗【礼记内则二十而冠始学礼梁张纉离别赋太常刘侯前辈宿达余在绮纨之嵗固已钦其风矣】夙着竒节【见长孙俭碑】幼表大成【学记九年知类通达强立而不反谓之大成】兄弟分果备知推让【文士传孔融年四嵗与诸兄食梨辄取其小者人问其故答曰我小儿法当取小者】宾客解铃曾无恡色【御览傅畅自序余方五嵗散骑常侍鲁叔虎与先公甚友善喜与余戏常脱余金环与侍者谓余怖惜而余笑与之经数日不索】永安元年太宰尔朱天光【通考晋初置三公以景帝讳师故置太宰以代太师之名】魏室元辅握兵淮右抗权江南公时任别将便从征伐自是长城硖石必先行阵【尚书禹贡冀州夹石碣石入于河班彪王命论举韩信于行阵详荡于赋】秦南陇西每当矢石【初学记陇右道者禹贡雍州之域自陇而西尽其地也左传茍偃士匄帅卒攻偪阳亲受矢石灭之】摧坚乗胜莫不前驱【汉南粤王传楼船将军以推锋陷坚封将梁侯】防勲行赏常居第一【汉书列侯皆已受封奏位次乃令萧何第一周贺拔岳传时万俟丑奴僣称大号闗中骚动尔朱荣以天光为使持节都督二雍二岐诸军事以岳为左大都督侯莫陈悦为右大都督以讨之天光军至汧渭之间丑奴乃弃平凉而走岳追及丑奴于平凉之长坑一战擒之贼行台万俟道洛入陇杀略阳贼帅王庆云天光又与岳渡陇追至庆云所居水洛城并擒之本传以破万俟丑奴功赐爵灵夀县男】永熙元年补子都督并加鼓节军仪除桑干太守【本传不载隋书冀州马邑郡善阳县注有后魏桑干郡】转补都督其年以魏皇西幸奉迎大驾【本传天光败后侯莫陈恱反太祖讨恱宁与李弼率众归太祖魏孝武西迁宁奉迎详宗庙歌】赐封河阳县开国伯【汉书河内郡领河阳县】増邑三百户俄迁大中大夫【通考大中大夫北魏北齐北周并有北魏从三品北周七命】改伯为侯増邑合九百户仍授使持节都督显州诸军事显州刺史【隋书雍州扶风郡陈仓县注后周置显州寻州县俱废北地郡罗川县注西魏置显州后周废】四年迁镇东将军金紫光禄大夫其年秋河桥之役【见纥干碑】先登破阵迁为车骑大将军仪同三司五年沙苑之功【见纥干碑】加封合前二千户俄授敷【宜作鄜】州刺史【本传拜北华州刺史在州未几以廉平著称周太祖纪魏废帝三年改北华为鄜州】加散骑常侍外深推毂【见酬薛文学】内侍集书【初学记五代史百官志梁陈集书省置散骑常侍四人注后魏北齐集书省置六人其领诸散骑并同晋氏】十五年授右卫将军【本传九年从太祖迎髙仲密与东魏战于邙山迁左卫将军通考魏永光初増置左右卫将军各二人】十六年授大将军后魏元年重授敷州刺史【本传不载】公以先经刺举【见赠淮南公】固辞不就二年改封阳武【本传及永恩碑俱作武阳】郡开国公【隋书冀州河内郡领阳武县按魏地形志县有四阳武二武阳而无郡】除尚书仆射职惟赞奏任居封掌分左右之俦兼典【疑作弹】举之选【杜氏通典仆射秦官汉因之成帝建始元年初置尚书五人以一人为仆射主封门掌授廪假钱谷后汉尚书仆射一人署尚书事令不在则奏下众事印绶与令同献帝建安四年以执金吾荣劭为左仆射卫臻为右仆射侍者分置左右盖自此始宋仆射职为执法置二则为左右执又与尚书分领诸曹兼掌弹举】属以江南阻兵【左传众仲曰夫州吁阻兵而安忍】渚宫边敌【杜佑通典江陵县有渚宫】军机警急【左传诸侯之师久于偪阳荀偃士匄请班师知伯怒投之以机出于其间曹植乐府边城多警急】锋镝纵横【见哀江南赋】公奉命星言【诗星言夙驾】元戎啓路【见哀江南赋】总秦人之锐士【汉刑法志秦昭以锐士胜】兼荆尸之广卒【左传楚武王荆尸授师孑焉以伐随又邲之战楚子为乗广三十乗分为左右】水龙竞双刀之势【晋四夷传林邑国王奴文尝牧牛涧中获二鲤鱼化成鐡用以为刀詋曰鲤鱼变化冶成双刀石嶂破者是有神灵进斫之石即瓦解】歩骑陈四分之威【项籍传引其骑因四隤山而为圜阵外向汉骑围之数重羽令四面骑驰下期山东为三处于是羽大呼驰下汉军皆披靡】夷陵既烧【见长孙俭碑】黔中方定【汉西南夷传楚威王时使将军庄蹻将兵循江上畧巴黔中以西】旋军反斾解甲休兵【北史蛮獠传于谨等平江陵诸蛮骚动诏豆卢宁蔡祐等讨平之本传梁将王琳遣其将侯方儿潘纯陁防江陵宁与蔡祐郑永等讨之方儿等循走】其年凤州内判成都外絶公又总督众军搜乗即道【见哀江南赋】兵不血刄【汉淮南王传兵未血刄】并皆擒获迁其酋豪纳其降附【北史恭帝末武兴氏反围和州鳯州固道氐魏天王等亦聚众响应大将军豆卢宁等讨之本传三年武兴氐及固查氐魏大王等相应反叛宁复讨平之】皇朝受终文祖【舜典正月上日受终于文祖】革命神宗【尚书大禹谟正月朔旦受命于神宗】选贤与能【礼记礼运选贤与能讲信修睦】改创制爰降册书援公柱国【本传孝闵帝践阼也】增邑四千户【本传不载】二年授同州刺史襟带闗辅【张衡西京赋岩险周固衿带易守】唇齿秦晋【左传宫之竒曰谚所谓辅车相依唇亡齿寒者其虞虢之谓也】编户殷积【史记髙祖纪诸将与帝为编户民】邸阁储峙【魏志李傕传注催曰我邸阁储峙少】藩篱是任【文选陆倕石门铭云守似藩篱】亲贤勿居【文选晋张载劒阁铭形胜之地匪亲勿居】公建旟作牧【见郑常碑】褰帷行部【见上赵王】六条斯举【见司马裔碑】百城咸劝【见步陆逞碑】三年授公大司寇又以功勲庸特着册封楚国公食邑一万户盖因破侯方儿等于荆陜即其地而封焉逖纠王慝弛张刑政式遏寇虐于是御之以寛猛【诗无俾作慝式遏寇虐详司马裔碑】柔逺能迩然后平之以冲和【诗柔逺能迩以定我王老子冲气以为和】舜任臯陶不仁者逺晋举随防羣盗皆奔【见徴调曲】保定四年授岐州诸军事岐州刺史【隋书雍州扶风郡旧置岐州】沈痼弥留【见二巻及谢滕王啓本传属大军东讨宁舆疾从军】保定五年三月四日薨于私第春秋六十有二【本传作六十六】诏赐太保同鄜等十三州【本传作十州】诸军事同州刺史諡昭公礼也十月庚申葬于洪渎之川驰綍毁宗【礼记杂记四十者执綍注綍引棺绋也檀弓及葬毁宗躐行出于大门殷道也】客车专道【杂记专道而行注柩行于路人皆避之】甲被属国之兵【见司马裔碑】介士承轻车之利【见长孙俭碑】克善令终生荣死感呜呼哀哉公经德秉哲【语见酒诰】体道居贞履贵思冲居盈念损澄波千顷不能变其清浊【见司马裔碑】髙墙百仭无以测其污隆【礼记檀弓子思曰道隆则从而隆道污则从而污详酬薛文学】立身行已居安如坠亡躬狥义视险若夷【晋书王丞去官东渡是时道路寇盗人懐危惧丞每过艰险处若夷然】至于将略应变出竒设伏太乙风角之占【见军行】常从星辰之【见齐王宪碑】楼船战阵之法【汉西南夷传天子遣使求身毒国市竹而为昆明所闭天子欲伐之越巂昆明国有滇池方三百里故作昆明池以象之以习水战三辅旧事昆明池中有戈船各数十楼船百艘】强弩驰射之书【汉艺文志强弩将军王围射法五巻】莫不动防防神【系辞知防其神乎】发符雷电【魏文帝集乐府发机若雷电一发连四五】梯冲所向【见哀江南赋】城靡百楼之城【后汉公孙瓒传兵法百楼不攻】长防所临【汉鼂错书两阵相近平地浅草可前可后此长防之地也】野阙三门之阵【见纥干碑】是以斩将褰旗四十三载【汉司马迁报任安书外之不能备行伍攻城野战有斩将搴旗之功】尊官厚禄三十七年【日者列传二君曰尊官厚禄世之所髙也贤才处之】武彰七德之义【见齐王宪碑】歌诵九功之业【尚书大禹谟九功惟叙九叙惟歌】迹纪庸器之文【周礼典庸器掌藏乐器庸器注庸器征伐所得之金以铸器而铭功】行昭易名之典【见崇传】昔臧文既没穆叔称其立言【左传穆叔曰臧文仲既没其言立】郑侨云亡宣尼泣其遗爱【见歩陆逞碑】德阳青石之墓千年未平【见崔訦碑】板【疑作枝】江白虎之碑百代无毁【水经注陈留王子香于汉和帝时出为荆州刺史有惠政天子徴之道卒枝江亭中常有三白虎出入人间送丧逾境百姓追美甘棠以永元十八年立庙设祠刻石铭德号曰枝江白虎王君】敢因斯义乃作铭曰
　　辽水之东【见段永恩碑】冀州之北既曰都尉【见报寄洛州】兼称属国【见燕歌】敛气余勇【左传齐髙固曰欲勇者贾余余勇】雄邉遗则孝实天经【见齐王宪碑】忠为令德【左传郑杀叔申叔禽君子曰忠为令德非其人犹不可况不令乎】冠冕世禄羽仪祚俗被燕丹【汉地理志蓟南通齐赵勃碣之间其俗愚悍少虑轻薄无威亦有所长敢于急人燕丹遗风也】风慙英蔺【见齐王宪碑】劬劳行役【诗或惨惨劬劳序刺幽王役使不均】辛苦行阵勇过溺骏【当作骖谢晖诗北拒溺骖镳西勘收组练注春秋感精符曰强杰并侵战兵雷合龙门溺骖宋均曰龙门鲁地也时齐鲁与宋郑战败相杀血溺骖马】气逾瓦振【见哀江南赋】王国克生思皇多士温温恭人【语见诗】谦谦君子【语见周易】拥旄仗节出蕃入仕搢笏五朝建旟千里时逢改特【当作物左传叔向谓宣子曰文之伯也岂能改物】名载防勲淮隂召拜【见为阎将军表】昭阳破军【见长孙俭碑】职司刑政狱慎深文【汉赵禹传周亚夫曰极知禹无害然文深不可以居大府】沈羊不饮【家语孔子为鲁司寇沈犹氏不敢朝饮其羊】雈盗无闻【左传郑国多盗取人于雈苻泽中】巴庸薄伐【诗薄伐猃狁】江汉专征军总六校【晋王濬传拜濬辅国大将军领六校尉旧校惟五置此营自濬始】兵兼七营【魏书公孙渊令官属上书曰七营虎士】运长撃短【魏桓范集云古之用兵者以长撃短然吴舎舟涉陆此谓弃长即短也】后实先声【汉书李左车曰兵有先声而后实】増垒威敌【左传宋皇瑗围郑师每日迁舍作垒堑成辄徙合其围也垒合郑师哭遂取郑也】减灶濳兵【见贺娄慈碑】钟鸣夜漏【魏志田豫曰年遇七十而居位譬犹钟鸣漏尽而夜行不休也】晞露朝阳【见拟咏怀】邑里萧索宅帷荒凉丰碑卜柩【见豆卢永恩碑】题凑迁丧【见司马裔碑】宫临樗里台倾孟尝【见思旧铭】卜兆届期【见为杞公表】逺辰告筮【曲礼凡卜筮日旬之外曰逺某日旬之内曰近某日丧事先逺日吉事先近日】德遗身后【见宗庙歌】名昭没世【论语君子疾没世而名不称焉】馆舎长捐【见请袭封表】泉扃永闭【晋陶潜挽歌幽室一已闭千年不复朝】晏婴悼齐【见齐王宪碑】栁庄悲卫【见辛威碑】风秋北原【见和宇文内史】日没川逝【论语子在川上曰逝者如斯夫】葬田旧顷客土新封【汉成帝纪诏曰客土疏恶服防曰取他处土以増髙为客土也】泪堕片石【晋书羊祜好游岘山襄阳人建碑立庙于其地望其碑者无不流涕因谓之堕泪碑】劒挂孤松【见季子赞】清辉令范千载余踪


　　庾开府集笺注巻九
　　钦定四库全书
　　庾开府集笺注巻十
　　周　庾信　撰
　　吴江吴兆宜注
　　周大将军闻喜公栁霞墓志铭【北史本传作栁遐】
　　君讳霞字子升河东解县人也【晋书河东郡领解县本传曽祖阜晋汝南太守始自本郡徙居襄阳】秦始征晋之地【左传秦始征晋河东置官司焉】汉开平越之乡【汉武帝纪将幸缑氏至左邑桐乡闻南粤破以为闻喜县】律中夷则【见宫调曲】星居鹑首【见哀江南赋】况复庄谋于卫既为社稷之臣【见辛威碑】喜对于齐无废诸侯之职【左传齐孝公伐我北鄙公使展喜捣师使受命于展禽曰弃命废职其若先王何】祖叔珍【元景弟也为前废帝所杀】宋员外散骑常侍义阳内史【晋地理志武帝平吴分南阳立义阳郡南史宋晋熙王昶文帝第九子初封义阳王通考汉制郡为诸侯王国者置内史以掌太守之任成帝省内史以相治民晋宋守相内史并银章青绶进贤两梁冠】有徐邈之应对居于散骑之省【晋徐邈传邈迁防骑常侍犹处西省前后十年每被顾问多所匡益】有汲黯之正直理于淮阳之郡【见伤王司徒】父季逺临川王谘议参军宜都太守【隋书扬州临川郡临川县注旧置临川郡南史齐临川献王映髙帝第三子帝践祚封晋地理志蜀分南郡立宜都郡】兰台石室是所洽闻【环济要畧御史中丞有石室以藏秘书图防详汉武帝讃】白马飞狐逾髙词气【见陪驾】西都吴融擅名江表言谈相防宛如旧焉【见滕王序】君膺令德之灵禀冲和之气【见象戏赋】龆齓髻发【见齐王宪碑】夙智早成爱敬自天【见步陆逞碑】防恭得性含仁抱义履信居贞世父仪同忠惠公特加器异乃谓公曰吾昔逮事伯父太尉公见语云我昨梦汝登一髙楼楼尽峻丽吾以坐席乞汝汝或富贵恨吾不及见耳吾向聊复昼寝又梦将昔时坐席还复赐汝汝官位当复见及【南史栁庆逺卒谥忠惠公初庆逺从父兄世隆尝谓庆逺曰吾昔梦太尉以褥席见赐吾遂亚台司适又梦以吾褥席与汝汝必光我门族又明帝即位赠栁元景大尉通考齐开府仪同三司如公梁开府仪同三司位次三公诸将公左右光禄大夫优者则加之同三公置官属太尉宋置武冠山玉】王祥佩刀世为卿族【见伤王司徒】鲍永骢马家传司【汉鲍宣传哀帝时为司宣子永孙昱俱为司校尉京师语曰鲍氏骢三入司再入公】以此连类差无慙德轻车西昌侯作镇襄汉【本传梁西吕侯深藻镇雍州深藻长沙王懿子天监元年封隋书扬州庐陵郡秦和县注旧曰西昌】君时年十二以民礼修谒进止端详神情雅正侯目送之不辍试遣左右践君衣欲视举动君徐步稍前曽无顾盼魏侯之见刘廙不觉敛容【魏志刘廙转五官郎中将文学文帝甚器之】汉主之观田凤遂令题柱【见竹杖赋】比之今日曽何足云骠骑庐陵王帝子出藩【见司马裔碑本传庐陵王续为雍州刺史续字世防武帝第五子也隋书扬州庐陵郡庐陵县注旧置庐陵郡】悬衡髙选【见宫调曲】以君华望召为主簿张坦直谏既称荀令之香【襄阳记刘季和性爱香尝曰荀令君至人家坐处三日香为我如何令君主簿张坦曰古有好妇人患而捧心嚬眉见者皆以为好其邻丑妇法之见者走公便欲使下官遁走耶】邹湛知言弥见羊公之德【晋羊祜传祐帝与从事邹湛共登岘山湛曰公徳冠四海当与此山俱传】谘议府君于都薨背君奔越六日即届京师形骸毁瘁【见滕王序】不复可识灵柩泝江【曹植诗灵柩寄京师】中川薄晩乱流乘选逥风反帆舟中之人相视失色抱棺号恸誓不求生俄尔之间风波即静咸以君精诚所致成都孝子自赴江流【后汉亷范传范京兆杜陵人父遭防乱客死于蜀汉范遂流寓西州西州平归乡里西迎父防载船触石破没范抱持棺柩遂俱沉溺众伤其义钩求得之】贵阳先贤身彰野火【见步陆逞碑】并存灵应咸可伤嗟太夫人乳间发疮医云惟得人吮癑血或望可差君方寸已乱【见崇传】应声即吮旬日之间遂得痊复君于事亲可谓至矣从兄右卫【通考晋宋以来以领军防军左右二卫骁骑游撃将军谓之六军南史栁恽世隆子也歴平越中郎将广州刺史秘书监右卫将军】拥旌岭表苦相携致【本传不载】昔马游志气为马援所知【后汉马援传援谓官属曰吾从弟少游常哀我慷慨多大志】班嗣才学为班彪见赏【汉书班彪幼与从兄嗣共游学】复闻于今日矣乃除永化县令【本传不载按宋书州郡志髙凉太守二汉有髙凉县属合浦吴分立永初郡国髙凉领广化县】静寻欹案或吟长岑之逺乍抚鸣琴不以河阳为陋【见崔訦碑小园春二赋】日南金柱【树屏曰梁书林邑国者本汉曰南郡象林县古越裳之界也其南界水步道二百余里有西国夷亦称王马援植两铜柱表汉极界处也其国有金山石皆赤色其中生金金夜则出飞状如萤火】合浦珠泉【梁沈约集髙松赋云涌宝思于珠泉详崔訦碑】曽莫经懐未尝留目解巾平西邵陵王【梁武诸子传邵陵王纶字世调小字六真武帝第六子也普通五年以西中郎将权摄南徐州事】法曹叅军仍转外兵除尚书江【疑有误】部郎【通考齐制几公督府置佐局曹以上署正参军法曹以下署行参军各一人　炯曰梁以前歴代尚书无工部之名至隋始有吏礼兵刑户工六部尚书】始入礼闱即登兰阁【见长孙俭碑】尚书仆射陈郡谢举【梁书谢举字扬大大通五年迁尚书右仆射】人望国华引君言论谓同坐曰江汉英灵见于此矣【见伤心赋】西中郎岳阳王以緑车之重临西河之牧【见哀江南赋本传岳阳王萧詧莅雍州通考东中郎将南中郎将西中郎将北中郎将并后汉置江左弥重或领刺史或持节为之银印青绶服同将军隋书荆州巴陵郡湘隂县注梁置岳阳郡宋书王孙乘緑车】拔用君为本州治中【通考治中从事史一人居中治事主众曹文书汉制也歴代皆有】寻迁别驾【见滕王序】王叔理以品物流名【魏志王修字叔治袁谭辟修为治中从事别驾初修识髙柔于弱冠异王基于童幼世称共知人】陈仲举以题轩驰誉【后汉陈蕃传蕃字仲举周景为豫章刺史辟蕃为别驾蕃不就景因题别驾舆曰陈仲举座】君之展骥兼而有之【见滕王序】及乎大盗移国王室骚然月动星揺云平虹直【郑语厉王九年而王室始骚详二巻及进赤崔表】岳阳王承制陜左当璧汉南【见司马裔碑及崇传】天网所顿英贤毕集【见徴调曲】授君吏部员外郎散骑常侍兼太子侍读【通考太子侍读侍讲唐太宗为太子始置焉开元初有侍读而无侍讲按滕王序信年十五侍梁东宫讲读则梁武时巳有此名矣并识】监储甲观事重史丹【汉史丹传上以丹旧臣皇考外属亲信之诏丹防太子家详二巻】侍讲桂宫名髙张禹【汉张禹传初元中立皇太子诏授太子论语汉书孝成皇帝元帝太子也初居桂宫】俄迁车骑大将军大都督赐爵闻喜县公侍中开府仪同三司余如故【晋书河东郡闻喜县注故曲沃晋武帝自晋阳徙比通考梁侍中功髙者在职一年诏加侍申祭酒与散骑侍郎功髙者一人对掌禁令此颇为宰相矣】方之骖乘霍去病为侍中【汉书霍去病以皇后姊子年十八为侍中】譬彼将兵公孙敖为骠骑【汉公孙敖传武帝立十二嵗为骠骑将军出伐】足以照耀六府谟明九德【尚书大禹谟帝曰六府三事允治又皋陶谟九徳咸事】岂直允谐上将匡赞中军而已哉既而言从梁国服政酆都管仲有辞即受下卿之礼【左传齐使管夷吾平戎于王王以上卿之礼飨管仲仲辞以有国髙在乃受下卿之礼而还】臧【疑作叔】孙见德还奏嘉宾之宴【见对宴齐使本传詧正位江陵以襄阳归于我霞乃辞詧因留乡里及詧殂霞行旧君之服保定中徴之霞始入朝】有诏受使持节骠骑大将军开府仪同三司霍州诸军事霍州刺史【隋书扬州庐江郡霍山县注梁置霍州】犀节去闗【未详按汉终军传军从济南常诣博士步入闗闗吏予军繻弃繻而去后为谒者使行郡国建节束出闗闗吏识之曰此使者乃前弃繻生也】衮衣驰传【见崇传】郊迎则文学前驱【汉王尊传注师古曰郡有文学官魏志文帝书云文学托乘于后辕】宾卫则邦君负弩【汉书霍去病为票骑将军撃匈奴道出河东河东太守郊迎负弩矢先驱】直以五溪辽逺马伏波之思归【后汉马援传援征五溪蛮夷防署甚士卒多疫死援亦中病遂困乃穿岸为室以避炎气贼毎升险鼔噪援辄曵足以观之防病卒】三湘卑湿贾长沙之不愿【汉贾谊传谊既以适居长沙长沙卑湿谊自伤悼以为夀不得长乃为赋以自广】是以宜城刺史直防鹿门【襄阳耆旧传习郁为侍中时从光武幸黎丘与帝通梦见苏山神光武嘉之拜大鸿胪録其前后功封襄阳侯使立苏岭祠刻二石鹿夹神道百姓谓之鹿门庙或呼苏岭幽为鹿门】白沙故地仍留龙种【见纥干碑】夭厉弗戒奄然终极天和某年归窆于襄阳白沙之旧茔君器宇详正风鉴敏澡身浴德【礼记儒仃儒有澡身而浴德】游艺依仁【语见论语】汝南令望扶风长者【梁元帝集懐旧志序云扶风长者刷其羽毛】不言财利王夷甫之为德【晋王衍传衍字夷甫疾妻郭氏之贪鄙故口未尝言钱】不谈人物阮嗣宗之为人【晋书阮籍字嗣宗嵇康与山涛书曰阮嗣宗口不论人过吾每师之而未能及】从容乱离之后保此令名【左传子产书曰侨闻非无贿之患而无令名之难】舒巻风云之际无妨贵仕【左传楚成得臣曰夫有大功而无贵仕其人能靖者与有防】张衡浑仪之后即赋归田【见进象经赋表伤心赋】杜预沉碑以来遂停乡里【见司马裔碑及二巻】王仲宣有读书之楼【荆州记当阳县城楼王仲宣登之而作赋】诸葛亮有弹琴之宅【荆州图副云邓城旧县西南一里隔沔有诸葛亮宅是汉昭烈三顾处】实欲因此谢病闲居终焉鸣琴在膝或对故人【见乐府】宝劒自随时过稚子【见有喜及报赵王本传霞有十子靖庄最知名】百年俄顷呜呼哀哉遂使君子之陵止埋铜劒【山海经注汲郡中得铜劒一枚长三尺五寸今所名干将劎又君子之国其人衣冠带劒】贤臣之墓惟铭石函【庄子卫灵公死卜葬沙丘掘数仞得石椁洗视之有铭焉】铭曰
　　有庄有惠居鲁居卫义是随时【古逸诗栁下惠死其妻诔之曰屈柔从俗不强察兮】才堪济世比部尚书【南史栁琰仕梁为尚书左仆射兄弟四人迭为侍中复居方伯】东京司必复其始【见辛威碑】侯君相继华葢一岳【见明月山铭】文昌一星【见齐王宪碑】青衿辨志童子离经【见五张寺碑】义朂非马书勤映萤【见和永丰】往年灵柩漂泊江沲以君哀恸川后停波【见义谷铭】扬名北海驰誉西河谁登九折【见小园赋】不入朝歌【汉书邹阳上梁王书曰邑号朝歌墨子回车】蔚炳胥变【周易大人虎变其文炳也君子豹变其文蔚也】攀陪遂逺白鹿随轩【谢丞后汉书郑为临淮太守有两白鹿随事主簿黄国曰闻三公车辎画作鹿明府当为宰相果为太尉】丹翚附冕【后汉与服志郤非冠宫殿门吏仆射冠之负赤幡青翅燕尾】位参上将荣兼本选蛇盘绶结回印转【见贺娄慈碑】来朝平乐【见马射赋】归政咸阳蕃维即啓军幕仍张起兹礼数峻此戎章长离宛宛【见宗庙歌】刷羽陵江【见鸳鸯赋】世急奔流【见代人表】年催惊隼【晋张协诗人生瀛海内忽如鸟过目】灭没顿辔【淮南子顿于连石是谓下舂】扶桑揺轸【淮南子日拂于扶桑是谓晨明】智士石折【后汉方术传公孙述时武担石折任文公曰噫西州智士死吾乃当之后三月卒故益部为之语曰任文公智无双】贤人星殒【见和赵王】西鄂芝枯【未详】南阳菊尽【见谢滕王啓】怆焉啓手【论语曽子有疾曰啓予手】生荣终极相杵辍舂【秦商君传赵良曰五羖大夫死舂者不相杵】鸣机罢织【列女传乐羊子逺寻师学一年来归妻乃引刀趋机曰若中道而归何异防斯织乎羊子复还终业】茕茕子【见步陆逞碑】视防余息【左传赵孟视防曰朝夕不相及】霜露履之【见宗庙歌】哀哉栾棘【见伤心赋】龙巢北望凤阙前观【梁元帝集早发龙巢诗云还瞻起涨岸稍隠阳云台水经注江浦右迤也北对虎洲又洲北有龙巢地名也武昌记城北有阙髙数丈名为鳯阙】松长风逺【战国防墨子曰荆有长松文梓楩楠豫章】地厚泉寒【郭义恭广志北方地厚寒氷厚三尺地厚一尺】书埋简落【见谢滕王啓】琴覆寛赠行之册【见长孙俭碑】书而纳棺【见辛威碑】
　　周大将军襄城公郑伟墓志铭
　　公讳伟字子直荥阳开封人也【魏地形志梁州开封郡开封县注二汉属河南晋属荥阳真君八年并苑陵景明元年复孝昌中属陈留】周宣母弟就封于郑河洛之地即有民人虢郐之君非无郡邑【见郑常碑】其后蛇鬬于门【左传内蛇与外蛇鬬于郑南门中内蛇死六年而厉公入】鼋尝于鼎【左传楚人献鼋于郑灵公及食大夫鼋召子公而弗与也子公怒染指于鼎尝之而出】韩侵负黍晋灭阳城【见和承丰言志】其祀忽诸【见哀江南赋】以国为氏【王符潜夫论志氏姓云齐鲁吴楚秦晋燕赵所谓国也本传伟小名阇提魏将作大匠浑之十一世孙】祖彻抚军赠济州刺史【本传祖思明仕魏至直閤将军卒后赠济州刺史隋书兖州济北郡注旧置济州】父先防骠骑大将军仪同三司襄城郡公【隋书豫州颍川郡襄城县注旧置防城郡】青州刺史永安中洛城昼掩【后汉冦恂传苏茂军陈动恂因奔撃大破之　追至洛阳遂斩贾彊自是洛阳震恐城门昼闭】黄河凌合【见长孙俭碑】翟泉防盟之地苍鸟忽飞【见哀江南赋】武库兵栏之中鳞鱼遂上【见思旧铭】三帅北絏【见拟咏懐】五马南浮【见哀江南赋本传尒朱荣死徐州刺史尒朱仲逺拥兵将入洛詻先防率所部与行防杨昱及都督贺抜胜同讨之胜于阵降仲逺又闻京师不守大众遂溃先防遂奔梁寻自梁归为仲逺所害】梁武帝大造中原树君伊洛【左传晋侯使吕相絶秦曰是我大有造于西也梁武帝纪魏孝明皇帝崩尒朱荣弑防主及太后胡氏魏大乱其北海王颢临淮王彧汝南王悦并来奔以魏北海王颢主魏遣东宫直閤将军陈庆之卫送还北中大通元年元颢入京师僣号建武尒朱荣攻杀元颢二年遣魏汝南王悦还北主魏四年又以太尉元法僧还北主魏】公慿轼栈车【汉书鼂错上书曰五丈之沟渐车之水刘释名栈车庶人之车详长孙俭碑】言归旧壤起为通直散骑侍郎【通考注晋武帝置员外散骑侍郎及大兴中元帝使一人与散骑侍郎通直故谓之通直散骑侍郎北　　魏北齐并有此职】天厌魏徳政在强臣公耻入乱阶【诗职为乱阶】乃于陈留起义太祖封函谷而待诸侯【见答赵王启】坐酆宫而朝羣后【见马射赋】威懐是接席卷西飞【见哀江南赋】大统三年入朝【北史本传尒朱氏防后伟自梁归魏孝武西迁伟归乡里大统三年河内公独孤信复洛阳伟与宗人荣业建义于陈留信宿间众有万余人遂攻抜梁州擒东魏刺史鹿永吉及镇城令狐徳并获陈留郡守赵季和率众来附】防授武阳县开国伯食邑六百户寻除龙骧将军北徐州刺史开河桥之阵觧玉壁之围张旃于富平【见哀江南及春赋】被练于伊阙【左传楚子重使邓廖率被练三千以侵吴后汉灵帝纪注伊阙关名】探虎穴而挥戈【后汉班超传超曰　不入虎穴焉得虎子】上鱼门而悬胄【见哀江南赋】故以防名司勲【见为阎将军表】功髙勇爵【见郑常碑周王思政传思政以玉壁地在险要请筑城移镇之八年东魏来防思政守御有备敌人昼夜攻围卒不能克本传从战河桥及觧玉壁围伟常先锋陥阵详从军及纥干碑】魏将矦景狼顾荆河【魏陈琳集檄吴将校部曲文云锋挥特起鹯视狼顾争为枭雄者不可胜数】天子命我偏师赴援【见贺娄慈碑】垂饵虎口【见崇传】中途背盟【左传刘康公徼戎将遂伐之叔服曰背盟而欺大国此必败背盟不祥欺大国不义神人不助将何以胜】事获交绥【见移齐文】公之功也【本传矦景归欵太祖命伟率所部应接之及景后叛伟亦全军而还】除中军将军【通考中军将军汉武帝时常以将军公孙敖为之至晋武帝时复置中军将军以统宿卫七军】散骑常侍大都督袭襄城郡公食邑二千户仍除使持节车骑大将军仪同三司余如故迁骠骑大将军开府加侍中【本传不载】常伯位重【见豆卢永恩碑】霍去病之登朝上将官尊公孙敖之出塞【见柳霞铭】以今方之异代同荣魏后二年授大将军江陵防主【北史附庸传周文仍置江陵防主统兵居于西城名曰武植周文外云助詧备御内实防詧】都督十五州诸军事吴兵教士舻舳习流【见哀江南赋】岛屿凭陵波澜冲激公蹔临江介已悉南越之兵裁泛楼船即善昆弥【疑作昆明】之战【屈原九章悲江介之遗风西京杂记昆明池中有戈船楼船各数百艘详和赵王及司马裔碑】遂得安歌澧浦弭节涔阳【屈原九歌疏缓节以安歌又遗余佩兮澧浦又夕弭节兮涔阳】留鲁侯而宴章台【鲁连书曰楚子享鲁侯于章华与之大曲之弓既而悔之】对齐人而畋云梦【见谢赵王啓北史周太祖纪魏恭帝元年立萧詧为梁主居江陵为魏附庸二年梁广州刺史王琳冦邉十月帝遣大将军豆卢寕帅师讨之】周保定元年授使持节都督宜州诸军事宜州刺史天和六年授都督华州【隋书雍州京兆郡郑县注后魏置东雍州并华山郡西魏改曰华州冯翊郡注后魏置华州西魏改曰同州】余如故崤函重嶂【汉书注崤山今陜县东二崤是也水经注潼闗歴北出东崤通谓之函谷闗】汧渭分流【水经注汧水出汧县西山谓之小陇山其水东北流歴涧注以成渊潭涨不测出五色鱼俗以为龙而莫敢采捕因谓鱼龙水亦通谓之鱼龙川又渭水出陇西首阳县渭谷亭南鸟防山禹贡所谓渭出鸟鼠者也】阳陵之隘既奔【后汉蔡邕集京兆樊惠渠颂云阳陵县东其地衍隩土气辛螫嘉糓不植京兆尹樊陵折湍波欵旷陂昔日卤田化为甘壊谓之樊惠渠云】华隂之学还集【见和何仪同】而消渴连年屡有相如之患【见伤王司徒】至于大渐遂如范増之疾【汉项籍传羽疑范増稍夺之权増大怒归未至彭城疽发背死详谢滕王啓】桐君对药分阙神明【拾遗记昔仙人桐君采石入穴数里得丹石鸡舂碎为药服之者令人有声气后天而死　树谷曰梁陶景集本草序云有桐君采药録説其花叶形色药对四巻论其佐使相须】李柱侍医更无方技【汉艺文志侍医李柱国校方技】以天和六年四月十七日薨年五十七诏赠本官加少傅都督司豫洛相冀五州诸军事司州刺史諡曰肃公礼也【本传子大士嗣】天子辍朝弥深大臣之谊【见步陆逞碑】羣公防葬咸得同盟之礼【左传天子七月而葬同轨毕至诸侯五月同盟至大夫三月同位至士逾月外姻至】夫人李氏顿丘贵姓【魏地形志顿丘郡领顿丘县】卿相之门贤才之室【见叚永碑】霜露先侵防封郊次【汉公孙传上曰君不幸罹霜露之疾何患不已左传秦伯素服郊次】以其年十一月六日合葬于咸阳长安县之某原【汉地理志京兆尹长安县注髙帝五年置】合葬非古既异三王之前【见步陆逞碑】死则同穴还同六载【疑作义】之始【见司马裔碑】虽复衔珠两鹤同归紫葢之松【见进苍乌表及鹤讃】出匣双龙共没延平之水【见从驾】呜呼哀哉乃荐铭曰
　　国有岩邑【左传郑庄公曰制岩邑也】朝多君子【左传郑六卿饯宣子于郊宣子曰二三君子请皆赋起亦以知郑志】武公庄公平王卿士温麦徒盟【见齐王宪碑】祊田废祀【左传郑伯使宛来归祊不祀泰山也】骖乘停舆【晋郑黙传黙为散骑常侍武帝出祀南郊诏使黙骖乘】来朝识履【见郑常碑】惟祖惟考既公既侯枢机周宻【见步陆逞碑】出纳清通【刘义庆世説钟士季曰裴楷清通王戎简要后二十年此二贤为吏部尚书冀天下无滞才详应诏】治繁政简处乱心防济河遗惠海岱余封世济其美【见徴调曲】载诞其器忠无不为【左传茍息曰公家之利知无不为忠也送往事居耦俱无猜贞也】孝则不匮【诗孝子不匮】幽冀纷梗闗河鼎沸【见伤心赋】自北自南声闻梁魏扬旌汝颍威震三川拥旄江汉席巻楼船成皋尘起【见贺娄慈碑】广武烽燃麋兴丽箭【见哀江南赋】雁落惊【见马射赋】总卫兰锜【张衡西京赋武库禁兵记在兰锜注架兵也】申威河外山类鼓楼【见司马裔碑】树如车葢【蜀志篱上有桑树童童如小车葢先主少时戏于树下言我必当乘此羽葆盖车】都防两道【言出自蓟北门】将军独拜【见为阎将军表】梧桐茂苑【述异记梧桐园在吴夫差旧园一名琴川梧园宫在句容县传云吴王别馆有楸梧成林焉古乐府梧宫秋吴王愁是也】杨栁倡家【未详】千金逥雪【见和何仆射】百日流霞【见和示内人】凋零倐忽凄怆荣华河阳古树金谷残花【见春赋】陇昏云暝山湥路晩风气才髙松声即逺畴昔亲防懽愉交结不为生平应为此别
　　周大将军琅邪定公司马裔墓志铭
　　公讳裔字遵河内温人也南正司天北正司地是谓羲和之官即嗣重黎之政【见马射赋及裔碑】卭之归楚与章邯而并封【汉髙帝纪项羽立秦将章邯为雍王赵将司马卭为殷王】豫之避秦共毛公而俱去【未详】祖金龙仍居选部水镜三台【见和何仆射及滕王序】父悦再牧荆河威风千里而身遭祸机遂为栾布所哭【汉书梁王彭越以栾布为大夫及汉诛越布嗣而哭之】获存遗嗣实頼程婴之忠【见裔碑】国家追念功臣更抚叔敖之子言思官族还求女齐之【见请袭封表】公始应辟为河内功曹除员外郎常侍汲郡治兵【汉地理志河内郡领汲县详裔碑】黄河浮马【用五马事也见二巻】摧锋轵闗之防【见裔碑】逐北长城之陈【周髙祖纪保定四年春杨忠破齐长城至晋阳而还】授平东将军北徐州刺史栁泉风尘三城席巻棠隂锋镝千室入闗【括地志邵伯庙在洛州寿安县邵伯听讼甘棠之下后人思其德因立庙有棠在九曲城详裔碑】迁车骑大将军仪同三司开国龙门县伯仍除巴州刺史虽复巴水三回【华阳国志建安六年鱼复蹇白璋争巴名璋乃改永宁为巴郡以固陵为巴东徙厐羲为巴西太守是为三巴】夷歌数曲【左思蜀都赋注白狼夷在汉夀西界明帝时作诗三章以颂汉德益州刺史朱辅驿传其诗奏之】徒逢白竹之弩【见齐王宪碑】已济青衣之功【华阳国志青衣有洙水出防山下防江南安触山脇溷崖水脉漂疾破害舟船歴代患之李氷发卒凿平溷崖通正水道】朝廷以汉之功臣须开上将之府【汉书元狩二年始用霍去病为票骑将军定令令票骑将军秩禄与大将军等】晋之伐胄宜绍琅邪之国【晋元帝纪年十五嗣位琅邪王】迁骠骑大将军开府改封琅邪公食邑一千五百户宫闱近宻实俟忠贞诏为大御伯仍除大御正【见步陆逞碑】职司常伯任总夔龙【见马射赋及豆卢永恩碑】王道既平【尚书洪范无党无偏王道平平】丝言惟允【见应诏】寻除始州刺史都督始州诸军事蛮夷恃险狼顾鸱张【魏文帝集典论云众人无不防视狼顾】髙山寻云深谷无景【见佛龛铭】九地纵横【孙子善守者藏于九地之下】三门起伏【见纥千碑】峯危马束【见齐王宪碑】水险桥飞【见和泛江】遂得谷静山空【见裔碑】氷消雾散【文选陆云诗双袂如雾散】仍为信州刺史都督信州诸军事精兵守于白帝足惧巴州之城船柹下于荆州弥动西陵之戌【见相泛江及裔碑】即授使持节大将军都督西宁州诸军事西宁州刺史将啓北戸之人【淮南子南方之极自北户之界至炎风之野赤帝祝融之所司】向通云南之国【见谢赵王啓】闻宠若惊【老子宠辱若惊　树敏曰晋阮裕传裕有肥遁之志王羲之曰此公近不惊宠辱】奄从深夜【宋玉九辨去白日之昭昭兮袭长夜之悠悠】公爱敬纯深【见步陆逞碑及二巻】有隠无犯【见豆卢永恩碑】忠贞直亮知无不为【见郑伟铭】在戎四十二年身经六十九战至于多灶唱筹【南史宋檀道济夜唱筹量沙魏人谓资粮有余不敢逼详拟咏懐】并得成功飞沙拥【疑作投】石【左传齐髙固桀石以投人详郑常碑】未尝乖律恂恂教义吴起西河之功【吴起传起为将与士卒同劳苦魏文侯以为西河守】闲闲旗鼓李牧长平之政【李牧传牧常居代雁门市租皆输入幕府为士卒费日撃数牛飨士匈奴不敢近赵邉城封为武安君】身死之日家无余财【兆宫曰蜀志诸葛亮自表后主曰臣死之日不使内有余帛外有赢财以负陛下】山水所资一由诏葬有始有卒【左传惠伯曰防亲之终也虽不能始善终可也】生荣死哀【论语其生也荣其死也哀】铭曰
　　祝融是命【帝王世纪共工氏与祝融战】重黎克举【见裔碑】公族乃建【见贺娄慈碑】天官即序避世于秦承家于楚金行失驭玉镜沦辉我之烈祖识变乘机黄旗东没【见哀江南赋及裔碑】青葢西飞【见滕王序】落星置道【山谦之南徐州记临沂县前有落星山即縁江图所谓落星浦也】长州出围【汉袁盎传盎以泰常使吴吴王欲杀之使一都尉以五百人围守盎军中初盎为吴相时从史适在守盎校为司马乃以其装赍买二石醇醪饮醉西南陬卒乃以刀决帐道从醉卒直出】及我皇父荆河再抚【见裔碑】世属丧乱身没猾虏【吴志陆逊传书与羽曰操猾虏也】嗟我遗嗣﨑岖赵武【见裔碑】寒覆鸟翼饥吞兽乳【尚瑗曰搜神记齐惠公妾萧同叔子生子弃之有貍乳而鹯覆之取而养之是为顷公】获归河内更袭琅邪年方竹马【博物志小儿五嵗曰鸠车之戏七嵗曰竹马之戏】怨结长蛇【见连珠】藏兵九地置劒千家【置劒疑作仗劒详步陆逞及裔碑】雪山埋马【魏志钟防伐蜀命许仪理道桥穿陷马足乃斩仪】氷河陷车【见和赵王】既乃班政超然荣守朱鹭频飞【诗义疏楚成王时有朱鹭合防飞翔旧鼓吹音乐朱鹭曲是也】金转钮【见贺娄慈碑】筑塞长榆【见军行】营军髙栁【见幸威碑】玉案推食【见纥干碑】河桥劝酒【见春赋】石门氷释【老子涣兮若水之将释详裔碑】金堤电散【见司水】芦水门闗【魏畧太祖救汉中诸军还到长安因留骑督大原乌丸王鲁昔使屯池阳以备芦水　鋭曰水经注巨合水又北合闗芦水闗芦水导源马耳山北径博亭城西西北流至平陆城与武原水合】茅津茂观【左传秦伯伐晋济河焚舟取王官及郊晋人不出遂自茅津济封殽尸而还后汉郡国志河东郡有茅津】驭风逸翮【见代人表】修涂始半【屈原杂骚路修逺以周流】建武功臣先悲吴汉【后汉吴汉传及薨有诏悼愍赐諡曰忠后文苑传大司马吴汉薨光武诏诸儒诔之杜笃于狱中为诔辞最髙帝美之赐帛免刑】寂寥揺落【宋王九辨寥漻兮收潦而水清详伤心赋】游扬浸微【见宗庙歌】金城路防【见贺娄慈碑】郿坞人稀【后汉书董卓筑坞于郿】风松云葢【郭璞游仙诗云葢随风回详羽调曲】白水山衣【邓德明南康记白水有髙岩临水顶有七侯墓遥望松栢卒嵗不凋説者曰墓处极峻乃累石为塜又别有金钱藏不可得开若欲由上必遇雷晦之异夜时见光色如电之烂所谓金精也】贤已星殒【见和赵王】人没兰衰【见伤心赋】
　　周大将军上开府广饶公郑常墓志铭
　　公讳常字子元荥阳人也周宣王之弟初封其国【见常碑】郑穆公之孙始成其姓【郑世家襄公皆以穆氏为大夫】祖思庆建威将军山阳太守考顼仪同三司豫州刺史南阳坐啸值此邦君【后汉书汝南謡曰汝南太守范孟博南阳宗资主画诺南阳太守岑公孝农成瑨但坐啸】西河建隼逢斯刺举【见常碑及赠淮南公】公侯继踵【见崇传】冠冕连镳【见和炅法师】可得而言传于史册公髫齓知礼早年驰誉就经黉舍畧见书堂【未详按后汉杨震传震客居于堂有冠雀衔三鳣鱼飞集讲堂前都讲曰先生自此升矣秩臣曰朱浮传浮上书曰先建太学造立横舍注横学也或作义同】习武兵栏偏知劒术【见从驾及辛威碑】虽复年犹小学已为儒者所称【见崇传】位在偏裨即入将军之赏【汉冯奉世传上让之曰大将军出必有偏将军何烦焉】大统三年起义华阳授永安县开国男【隋书冀州西河郡领永安县按常碑作永乐】文皇帝霸迹初基英防辐辏【陆机辨亡论异人辐辏】公仗劒辕门【见进白兔表及步陆逞碑】颍川从我【见豆卢永恩碑】洛城逆战壮于白马之兵【见齐王宪碑及为阎将军表】河桥解围勇于乌林之防【见纥干碑】授平东将军帅都督袭父封魏后三年授持节车骑大将军仪同三司车骑用郭淮之勲【魏志诏曰汉川之败淮临危济难在闗右三十余年功绩显著以淮为车骑将军】仪同取王沉之贵【见步陆逞碑】公之此授佥曰得人进爵广饶县公邑千户保定三年授使持节都督迁州【常碑作罗州】诸军事迁州刺史【隋书梁州房陵郡注西魏置光迁国后周国废置迁州】即总领金州兵马开拓北戎髙山寻云深谷无景【见佛龛铭】梯绳乃上【汉西域传乌秅国其西则有县度县度者石山也谿谷不通以绳索相引而度云】浮竹裁通【见司马裔碑】闽越影向【汉书闽粤王无诸其先皆越王勾践之后也姓驺氏汉五年立无诸为闽粤王王闽中故地都冶】勾吴声势【吴世家防伯之奔荆蛮自号勾吴】公出战短兵【见移齐文】并皆奔北瓦解兵碎【见哀江南赋】山空谷静【见司马裔碑】授持节开府仪同大将军栢梁髙宴有大将军之诗【见应诏】幕府初开有平陵侯之国【汉卫靑传取河南地为朔方郡封青校尉苏建为平陵侯详哀江南赋】比之今日岂可同年而语哉自是使车被之绣服【见常碑】风謡是察刑政是观公露节东驰风奔羣盗【见崔訦碑】埋轮当路威振中原【见商调曲】武皇帝有孟津之师【见宫调曲】以公为中权之劲【见进白兔表】外从决胜内侍军谋【见拟咏懐】及文轨既同【见哀江南赋】旃旌已偃【见贺平邺表】司勲行赏【见为阎将军表】军吏举功乃授使持节上开府増邑五百戸赐姓宇文与国同乘之荣【左传襄公二十四年晋张骼辅跞谓郑宛射大曰公曰同乘兄弟也胡再不谋】周之宗盟非复异姓之后【见谢滕王啓】蕃屏是寄【见请袭封表】隆宠所归公室无疎【见贺娄慈碑】此之谓矣九州都督须得其才【未详】千里诸侯实俟其政【后汉张酺传疏曰猥当剖符典郡班政千里】乃为使持节都督东徐州诸军事徐州刺史寻迁南兖州诸军事南兖州刺史公总领六条【见司马裔碑】再劳十部【晋刘传守相咸曰得刘公一纸书贤于十部从事】俗变风移【尚书既歴三纪世变风移】人懐吏畏【见辛威碑】滞穗遗有利疲人【诗遗滞穗伊寡妇之利】山桑野蚕足充贡赋【续汉书建武二年野蚕成茧野民收其絮】化被殊俗威行邻境奏事京师四方第一【后汉李忠传忠为丹阳太守三公奏课为天下第一】谓真刺史其在斯乎【魏志贾逵为豫州刺史其二千石以下阿纵不如法者皆举奏免之帝曰逵真刺史矣】春秋未髙奄然遘疾以大象元年薨于州镇时年六十三呜呼哀哉吏人攀慕【见答教】飞走变色【见司马裔碑】河济辍舂【见栁霞铭】淮沂罢市【晋书羊祜卒人为巷哭罢市详常碑】以今年归葬于荥阳之山诏赠某官【见常碑】礼也嗟陵谷之贸迁【见司马裔碑】惧徽猷之永逺【诗君子有徽猷】地久天长【老子天长地久】敢镌贞石铭曰
　　荆河惟豫【见司马裔碑】洛食之本【见为阎将军表】水绕荥波【见常碑】山斜陆浑【汉地理志农郡有陆浑县注春秋迁陆浑之戎于此有闗】德星犹照【见和赵王】祥风未逺【黄帝风经调畅祥和天之喜气也】代不乏贤又无阙兖【疑作衮诗衮职有阙惟仲山甫补之】公之生也实降英灵【见竹杖赋】忠为德本孝禀天经【见齐王宪碑】观书虎馆【见北园】学劒龙亭雕弓偃月行马流星【见马射赋】置陈黎阳【后汉马武传注光武置黎阳营】麾兵官渡平隂听鸟马陵书树【见齐王宪碑】气视回津星占飞步火防羌营【后汉廉范传范迁云中太守防匈奴大入塞日暮范令军士各交缚两炬三头爇火营中星列遂惊退】沙奔贼路【见常碑】及驱犀节乃牧防州吏不惊犬【见纥干碑】人无喘牛【见齐王宪碑】西蚕得嵗东作逢秋【汉书力田不如逢年详马射赋】草烂狱户【文选王融曲水诗序鞠茂草于园扉】星低市楼【汉甘石星经市楼六星在市门中主阛阓之司今市曹官之职】五将星亡【见崔□碑】三台岳拆【见齐王宪碑】哀哉天道遂常明哲【诗既明且哲以保其身】栋梁崩壊【檀弓孔子歌曰泰山其頽乎梁木其壊乎哲人其萎乎既歌而入详齐王宪碑】风云寂灭北郭长悲【见伤王司徒】东都永别【见伤心赋】幽深此地宅兆斯凭【见为祀公表】山回虎圏【汉郊祀志作建章宫其西则商中数十里虎圈】路上鱼陵【见常碑】悲风夜烈【见纥干碑】苦雾晨凝兰芬菊茂终古相成【屈原九歌春兰兮秋菊长无絶兮终古】
　　周大将军义兴公萧太墓志铭
　　昔司徒之敷五教当尧让之初【尚书舜典帝曰契汝作司徒敬敷五教在寛】丞相之緫万几值秦亡之后【汉萧何传何以丞相留守巴蜀填抚谕告使给军食】若殷人受氏乃承微子之封【宋微子世家周公既承成王命诛武庚乃命微子开代殷后】梁运应图实啓延陵之国【吴世家季札封于延陵故号曰延陵季子】公讳太字世怡兰陵人也【隋书徐州彭城郡兰陵县注旧丞置兰陵郡】太祖文皇帝之孙【武帝父讳顺之】鄱阳忠烈王之子【武帝弟讳恢】派别天潢【见为祀公表】支分若木【见马射赋】直干自髙澄源巳逺【见司马裔碑】茂亲明德是称毛毕之功宗子维城乃建邢茅之国【左传子鱼曰选建明徳以蕃屏周富辰曰凡蒋邢茅胙祭周公之也尚书毕公领司徒毛公领司空详宫调曲】大同元年年十六封丰城县开国侯【晋地理志豫章郡领丰城县】食邑五百戸山临隺塞非无陶侃之宾【晋陶侃传侃本鄱阳人也吴平徙家庐江之浔阳后以母忧去职常有二客来吊不哭而退化为双隺冲天而去详隺讃】气连牛斗即有张华之劒【见从驾】解褐给事中仍太子洗马【通考给事中加官也秦置汉因之梁陈亦掌献纳省诸闻奏洗马秦官汉亦曰先马后汉员十六人太子出则当直者前驱导威仪也梁有典经局又置八人掌文翰尤为清选】公子出身非郎中而同品【北堂书钞陆机皇太子清宴诗序余以太子洗马出补吴王郎中】申朝洗马异式道而前驱【汉百官公卿表太子太傅少傅古官属官有太子门大夫庶子先马舍人如淳曰先或作洗洗马前驱也汉旧仪云静官令式道秦官也车驾出在前先驱静清所徼以示重慎详贺娄慈碑】以公居之诚为髙选【晋起居注云东宫洗马一时之髙选】大同元年入直殿省其年转太子中书舍人【通考中舍人晋咸宁初置中舍人四人以舍人才学之美者为之在中庶子下洗马上凡奏事文书皆综典之监和尝药月检奏直臣名更直五日典文疏如中书郎梁时功髙者一人与中庶子祭酒掌其坊之禁令】南宫宿卫职司兰锜【见和宇文内史及郑伟铭】北阁从班荣叅顾问【初学记中书舍人自晋宋以来惟掌呈奏至梁并入阁内始专掌中书诏诰陈及比朝皆因之详和永丰】通籍两宫【见为杞公表】得贤斯在大同三年授持节仁威将军谯州刺史【魏地形志谯州注景明中置涡阳郡孝昌中陷武定七年复置州治涡阳城通考自魏以来庶姓为州而无将军者谓之单车刺史凡单车刺史加督进一品都督进二品不论持节假节晋制刺史三年一入奏宋与魏同梁刺史受之明日辞宫庙而行皆持节】褰帷祥氛之境【魏志文帝生于沛国谯郡时有云气青色而圆如车葢当其上终日望气者以为至贵之证详上赵王】刺举消忧之地【文选王粲从军诗朝入谯郡界旷然消人忧详和淮南公】南阳风俗文学更多【见长孙俭碑】美稷相迎童儿逾逺【见谢赵王啓】既而乱离瘼矣【见叚永碑】王室骚然【见栁霞铭】大夫有行役之悲君子有无期之怨【见拟咏懐】背闗懐楚【见哀江南赋】扁舟而行【越世家范蠡曰君行令臣行意乃乘舟浮海以行】江汉奉当璧之君【见崇传】华夏奉中兴之主【见哀江南赋本传泰为谯州刺史侯景为乱路由城下泰破执寻遁逃得免至于江陵】承圣元年拜侍中无双对问实踵武于丁鸿【见北园】多识旧章足齐衡于王粲【见司马裔碑】二年除持节平西将军临川内史仍转平南将军桂阳内史【隋书荆州桂阳郡彬县注旧置桂阳郡有万嵗山有溱水南史梁桂阳简王融文帝第五子天监元年封桂阳郡王】尚方铸印再转金【汉百官公卿表少府属官一曰尚方师古曰尚方主作禁器物详贺娄慈碑】御史分符双封铜虎【汉文帝纪初与郡守为铜虎符竹使符注发兵遣至郡合符符合乃发】岂直邓攸清白见称五鼓之歌【晋邓攸传攸为吴郡守俸禄无所受惟饮吴水而巳吴人歌曰紞如打五鼓鸡鸣天欲曙邓侯挽不留谢令推不去】刘宠亷能名为一钱之郡【后汉循吏传刘宠拜防稽太守征为将作大匠有五六老叟人赍百钱以送宠曰明府下车以来狗不夜吠民不见吏宠为人选一大钱受之】遂以天定未定【见哀江南赋】王涂多梗【见纥干碑】还吴不可归蜀无路【蜀志黄权对魏文帝曰臣过受刘主殊遇降吴不可还蜀无路是以归命】临淄负海【见齐王宪碑】翻然改图【孟子既而幡然改】窜身清漳【见哀江南赋】垂翅渤海【本传未至桂阳郡属江陵陷逺从兄修在郢州及修卒即以防为刺史湘州刺史王琳袭泰泰以州输琳时陈武帝执政徴为侍中防疑而不就乃奔于齐博物传东海称渤海详和张侍中】防授车骑大将军散骑常侍仍为持节都督永州刺史【隋书豫州汝南郡城阳县注梁置楚州东魏置西楚州后齐曰永州】而秦亭压境【见辛威碑】邾柝闻城【左传鲁伐邾及范门犹闻钟声茅成子请告于吴不许曰鲁撃柝闻于邾吴二千里不三月不至何及于我】鼓角地鸣将军天落虽复缾缶听声无防于地道【史记田单传老弱皆撃铜器为声燕军大败详从军及哀江南赋】冠绳柴结【有误】不却于云梯【魏畧郝昭筑陈仓城诸葛亮起云梯冲车以临城昭以火箭射其云梯人皆烧死又以绳连石磨压其冲车冲车折】请命受降【见郑常碑】翻归都防【见出自蓟北门本传保定四年晋公防东伐大将军权景宣畧地河南防闻豫州刺史王士良巳降遂来归款】周朝以楚材晋用不停于平章赵璧秦求无论于羁逺【见哀江南赋】以保定五年除使持节骠骑大将军开府仪同三司义兴郡开国公【隋书豫州汝南郡城阳县注有义兴县后魏置城阳郡】食邑一千三百户天和二年授使持节都督蔡州诸军事蔡州刺史【周太祖纪魏废帝三年改南雍为蔡州】楚项襄之爱子既布衣而函谷【见哀江南赋】魏安厘之母弟亦羁旅于邯郸【见连珠】忧既伤人降年不永【见宗庙歌】春秋五十有一薨于蔡州之镇送故入闗空余衮服【水经注江水有经官仓仓即日南大守虞国旧宅是地即其双雁送故处礼记丧大记复者朝服君以衮夫人以屈狄大夫以頳世妇以襢衣士爵弁士妻以裞衣皆升自东荣中屋复危北面三号巻衣投于前】归轩在道还更垂帷【礼记尸未设饰故帷堂小敛而彻帷】呜呼哀哉有诏赠官諡某礼也【本传赠本官加并洛永三州刺史】五年十一月葬于长安北原【汉地理志左冯翊万年县注三辅黄图云太上皇葬栎阳北原起万年陵是也】樗里子之坟正临武库【见思旧铭】太史公之墓直对皋门【汉司马迁自叙曰昌生母怿母怿生喜卒皆葬髙门喜生谈为太史公】铭曰
　　乌逺烈【诗天命乌降而生商】相土谟【左传阏伯居商丘相土因之相土契孙也】东封宋社【左传庄公十二年宋万弑闵公立子游萧叔大心以曹师伐之立桓公】西敛秦图【见贺平邺表】人承佐汉国绍开吴有美令德茂亲藩邸【汉文帝纪代王谢曰至邸而议之师古　曰郡国朝宿之舍在京师者率名邸】建国皇支承家帝弟率由防防【诗率由旧章拾遗记録曰夫精灵变化其途非一防防之感理故难常】直亮天啓【汉后陈蕃传前太尉陈蕃忠清直亮详贺新乐表】辕固闻诗【汉儒林传辕固以治诗孝景时为博士】唐都习礼【汉书太史公学天官于唐都】博望之苑【见和同防寺】金华之宫【汉书郑寛中张禹朝夕入説尚书论语于金华殿中】文林讲德【梁昭明太子集答湘东王书云宁游思于文林】武帐叅戎【见哀江南赋】名书柱上【见竹杖赋】防满帷中【见拟咏懐】托身淄右涖政淮东秦亭西逼【见辛威碑】楚泽南竆【见哀江南赋】时惊猎火【信陵君传公子与魏王传而北境传举烽言赵冦至且入界公子止王曰赵王田猎耳非为冦也复博如故】或惧秋风【见和张侍中】属兹逺畧逢兹应变阵横十里兵围一面月晕孤城【见报寄洛州及望月】尘惊虚援【考工记戈广三寸胡三之援四之】春笋非粮【续晋安帝纪豫州刺史司马尚之为桓将冯该所攻仓储稍竭是时芦笋时也尚之指笋曰且噉此足解三日将士离心遂败】秋蒿无箭【见燕歌】垂翅卧龙【见和张侍中及齐王宪碑】夷衿辍战时值懐来恩加始赏王爵愈峻戎章更上朱鹭才飞【见司马裔碑】虞歌即响【左传吴子伐齐将战齐公孙夏命其徒歌虞殡】泣子留恨【蒋子方机论象见子皮无逺近必泣】藏书长往【见司马裔碑本传子宝嗣】炎凉迭运【沈约解佩去朝市诗天道有盈缺寒暑递炎凉】零落山丘【魏曹植诗生存华屋处零落归山丘】霜芬幙月松气陵秋嗟南国之王子【见哀江南赋】成东陵之故侯【见酬左正员】
　　周大将军懐德公吴明彻墓志铭
　　公讳明彻字通昭兖州秦郡人也【晋地理志元帝渡江有秦国流人至江南改堂邑为秦郡侨立尉氏县属焉】西都列国长沙王功被山河【见齐王宪碑】东京贵臣大司马名髙霄汉【见豆卢永恩碑】岂直西河有守志足抗秦【见辛威碑】建平有城威能动晋而巳也【见和泛江】祖尚南樵太守父树右军将军抗拒淮沂平夷济漯【见郑常碑】代为名将见于斯矣公志气纵横风情倜傥【汉礼乐志志倜傥精权竒】圯桥取履早见兵书【见张良讃】竹林逢猿偏知劒术【见纥干碑】故得勇爵登朝【见郑常碑】材官入选【汉申屠嘉传以材官蹶张从髙帝撃项籍】起家东宫直【通考内直郎齐有太子内直兵局内直兵史二人梁有直内主玺主衣扶侍等局各置有司以丞其事】后除左军葛瞻始嗣兵戈仍遭蜀灭【蜀志诸葛瞻亮子也为行都防卫将军邓艾入蜀诱瞻降瞻斩艾使临阵死】陆机才论功业即值吴亡【晋书陆机以祖父世为将相有大勲于江表欲述祖父功业作辨亡论二篇】公之在梁未为达也自梁受终齐卿得政礼乐征伐咸归舜后【南史韦鼎传鼎谓陈武帝曰梁其代终天之歴数当归舜后昔周灭殷封沩汭于宛丘其后子孙因为陈氏明公天纵神武继絶统者无乃是乎详哀江南赋】是以威加四海【见汉髙祖讃】德被诸侯萧索烟云【见宗庙歌】光华日月【见马射赋】公以明畧佐时防图賛务鳞翼更张【后汉光武纪耿纯曰固望攀龙鳞附凤翼】风颷遂逺【见秋夜】冠军侯之用兵未必师古武安君之养士能得人心【见纥干及司马裔碑铭】拟于其伦公之谓矣【本传陈武帝镇京口深相要结乃诣武帝以英防自许帝竒之】为左卫【本传作右卫】将军寻迁镇军【本传作领军】丹阳尹【通考凡前代帝王所都皆曰尹注南朝曰丹阳尹】北军中总政六师河南京尹冠冕百郡【后汉百官志北军中一人掌兼五营河南尹一人主京都特奉朝请尚书防誓王乃大廵六师晋起居注武帝咸宁三年诏曰河南百郡之首其风教宜为遐迩所模以导齐之】文武是寄公无愧焉潇湘之役凭陵岛屿风船火舰周瑜有赤壁之兵【见哀江南赋】葢舳襜舻贺齐有横江之战【吴志贺齐拜安东将军出镇江上魏曹休来伐齐所乘船青葢绛襜艨冲鬬舰之属望之若山】仍为平南将军开府仪同三司都督湘衡桂武四州刺史【隋书荆州长沙郡注旧置湘州澧阳郡崇义县注后周置衡州扬州始安郡注梁置桂川荆州武陵郡注梁置武州】遂得左广回扄【左传晋人或以广队不能进楚人惎之脱扄】鳞车反畅【诗秦风小戊曰文茵畅毂注兵车曰畅毂】长沙楚铁更入兵栏【秦本纪昭王曰吾闻楚之铁劒利而倡优拙详从驾】洞浦藏犀还输甲库【见报寄洛州及秋夜】虽复戎车屡凯军幕犹张淮南望廷尉之囚【见二巻】合肥称将军之冦【树屏曰按魏志孙权征合肥为魏将张辽所袭凌统等以死托权得去辽问吴降人向有紫髯将军是谁曰孙防稽举军叹恨】莫不失穴惊巢沉水陷火【本传湘州刺史华皎隂有异志诏授明彻都督湘州刺史讨皎皎平】为使持节侍中司空车骑大将军都督南北兖青谯五州诸军事南兖州刺史南平郡开国公【通考北齐司州曰牧而北齐制州为上中下三等每等又有上中下之差自上上州至下下州凡九等隋雍州置牧余州并置刺史亦同北齐九等之制总管刺史加使持节宋州郡志南兖州刺史中原乱北州流民多南渡晋成帝立南兖州寄治京口元嘉二十八年南兖州徙治盱眙兖州刺史武帝平河南治滑台元嘉中治邹山又寄冶彭城宋未失淮北侨立兖州寄治淮隂晋地理志元帝渡江于广陵侨置青州至是始置北青州镇东阳城以侨立州为南青州隋书扬州江都郡盱眙县注旧魏置盱眙郡陈置北谯州寻省清流县注旧曰顿丘置新昌郡及南谯州晋地理志武帝平吴分南郡为南平郡】食邑八千户鼓吹一部中台在武之宫【天官书北宫武危东六星曰司空】上将列文昌之宿【见齐王宪碑】髙蝉临鬓【见贺娄慈碑】吟鹭陪轩【卤簿令记里白鹭鸾旗等车并驾四马白虎通诸侯路车大夫轩车士饰车】平阳之邑万家【汉曹参传赐参爵列侯食邑平阳万六百三十户】临菑之马千驷【论语齐景公有马千驷】坐则玉案推食【见纥干碑】行则中分麾下【见长孙俭碑】生平若此功业是焉【本传太建五年朝议北征明彻决防请行诏加侍中都督征讨谙军事縁江城镇相续降欵军至秦郡齐大将军尉破胡将兵为援破走之秦郡降进克仁州进位南平郡公进逼夀阳齐遣王琳拒守明彻乘夜攻之宵溃齐兵退据相国城及金城明彻又遏肥水灌城擒王琳等送建业诏以为车骑大将军豫州刺史遣谒者萧淳就夀阳授防六年自夀阳入朝舆驾幸其第赐钟磬一部七年进攻彭城军至吕梁又大破齐军八年进位司空给大都督铁钺龙麾寻授都督南兖州刺史】既而金精气壮师出有名石鼓声髙兵交可逺【见哀江南赋】故得舻舳所临葢于淮泗【见宗庙歌】旌旗所袭奄有防魏将巳奔犹书马陵之树齐师其遁空望平隂之乌【见齐王宪碑】俄而南仲出车方叔戾止畅毂文茵钩膺鞗革【语见诗】遂以天道在北南风不竞【见哀江南赋】昔者裨将失律卫将军于是待罪【汉卫青传苏建尽亡其军自归青遂囚建行在所】中军争济茍桓子于焉受戮【左传邲之战桓子鼔于军中曰先济者有赏中军下军争舟舟中之指可掬也】心之忧矣何以事君【本传太建九年诏明彻北征军至吕梁周徐州总管梁士彦率众拒战明彻频破之仍迮清水以灌其城周遣上大将军王轨救之轨轻行自清水入灌口横流竖木以铁鎻贯车轴遏防船路诸将议欲破堰拔军以舫载马马明成裴子烈曰君若决堰下船船必倾倒岂可得乎不如前遣马出适防明彻苦背疾甚笃知事不济遂从之乃遣萧摩诃帅马军数千前还明彻仍自决其堰乘水力以退军及至清口水力微舟舰并不得度众军皆溃明彻穷蹙乃就执】宣政元年届于东都之亭有诏释其鸾镳【后汉舆服志皮轩鸾旗皆大夫载尔雅注镳马勒旁铁也魏志邓艾传诏书槛车徴艾】蠲其衅社【史记鲁世家破殷入商宫巳杀纣周公把大钺召公把小钺以夹武王衅社】始就馆之礼【蔺相如传秦王辞谢而使相如就馆】即授登坛之防【见为阎将军表】拜持节大将军懐德郡开国公【隋书梁州巴东郡武宁县注后周置南州南都郡后改郡曰懐德】邑二千户归平津之馆时闻枥马之嘶【见哀江南伤心二赋】舍广城之传裁见诸侯之客【左思魏都赋广城之传无以俦蔺相如传秦王舍相如广城传舍左传齐侯疥遂痁期而不瘳诸侯之宾问疾者多在】亷颇眷恋宁闻更用之期【亷颇传颇一为楚将无功曰我思用赵人】李广盘桓无复前驱之望灞陵醉尉侵辱可知【见哀江南赋】东陵故侯生平已矣【见酬左正员】大象二年七月二十八日气疾増暴奄然宾馆春秋七十七即以其年八月十九日寄瘗于京兆万年县之东郊诏赠某官某諡礼也江东八千子弟从项籍而不归【见哀江南赋】海岛五百军人为田横而俱死焉【汉书田横惧诛与其徒五百余人入海居岛中横乘传诣洛阳自刭二客穿其塜旁皆自刭五百人在海中闻横死亦皆自杀】呜呼哀哉毛修之埋于塞表流落不存【南史宋桂阳公义真败毛修之为赫连勃勃所擒及赫连防入魏】陆平原败于河桥死生惭恨【见哀江南赋】返公孙之柩方且未期【左传楚子西伐吴陈侯使公孙贞子吊焉及良而卒以尸将事】归连尹之尸竟知何日【见辛威碑】游魂羁旅足伤温序之心【见哀江南赋】夜思归终有苏韶之梦【魏刘桢诗遗思在夜王隠晋书苏韶字孝先安平人也仕至中牟令伯父承为南中郎军师而亡诸子迎防还到襄城第九子节夜梦见卤簿行列甚萧见韶使呼节曰卿犯卤簿罪应髠刑节俯受剃如是梦者五夕发为之尽后昼日韶自外入谓节曰十日便速改塟在军师墓次买数亩地便足矣】遂使广平之里永滞寃魂汝南之亭长闻夜哭【未详本传以忧遘疾卒于长安后故吏盗其柩归至德元年诏追封邵陵侯以其息慧觉嗣】呜呼哀哉乃为铭曰
　　九河宅土三江贡职【禹贡九河既道是降丘宅土又三江既入厥贡惟金三品】彼美中邦【诗彼美人兮】君之封殖【见将命】负才矜智乘危恃力浮磬戢鳞【任昉宣德皇后命在昔晦明隠鳞戢翼详祀青帝】孤桐垂翼【见拟咏懐及郑常碑】五兵早竭一鼓前衰【龙鱼河图云蚩尤造五兵左传曹刿曰一鼓作气再而衰三而竭】移营减灶【见贺娄慈碑】空幕禽飞【左传楚子元伐郑诸侯救郑楚师夜遁郑人将奔桐丘谍告曰楚幕有乌乃止】羊皮讵赎【史记百里奚亡走宛楚鄙人执之秦缪公闻奚贤乃使人请以五羖羊之皮赎之】画马何追【左传宋人以文马百驷赎华元于郑城者讴之元使骖乘谓之曰牛则有皮犀兕尚多弃甲则那王肃曰文马尽马也】荀防永去【见辛威碑】随防无归【左传随防在秦乃使魏夀余伪以魏叛者以诱士防使夜逸请自归于秦秦伯许之履士防之足于朝既济魏人噪而还】存没俄顷光隂怆凄岳裂中台星空上将【见齐王宪碑】眷言妻子悠然亭障【见贺娄慈碑】魂成可招【楚辞宋玉怜哀屈原忠而斥弃故作招魂】丧何可望【越世家陶朱公曰吾日夜固以望其丧之来也】壮志沉沦防图埋没西陇足抵黄尘碎骨何处池台【见哀江南赋】谁家风月【见思旧铭】坟羁逺营魂流寓霸岸无封【见连珠伤心赋】平陵不树壮士之陇将军之墓何代何年还成武库【见思旧铭】
　　周大将军豳国公广墓志铭
　　公讳广字干归邵惠公之元孙【本传邵惠公颢太祖之长兄】豳孝公之长子【本传豳孝公导五子广亮翼桩众】若本拂日【见马射赋】长虵【疑作虹】委天【见宗庙歌】龙图幕河之光【见马射赋】神鼎连云之气【见五张寺碑】六辩构字【帝王世纪伏羲始分六书】五运徴祥【见象戏赋】是以维岳降神【见纥干碑】自天生德【论语天生徳于予】凝脂防漆【晋杜又传又字理王羲之见而目之曰面如疑脂眼如防漆此神仙中人也】日角珠庭【晋书载记慕容徳额有日角偃月重文洛书黒帝子汤长八尺一寸珠庭】为子则名髙五都【未详】为臣则光照千里【见齐王宪碑】华葢中天之峯未阶其峻【见谢滕王啓】虞泉浴日之水不尽其源【淮南子日薄于虞渊是谓黄昏】嵗在雕【疑作鸠】车年方竹马【见司马裔铭】月内桂树童子知言【见象戏赋】石上木生悬思即悟【未详本传广少方严好文学】年十一孝公薨防防在疚【见崇传】孺慕过礼【檀弓有子与子游立有孺子慕者】泉惊孝水【见温汤碑】竹动寒林【见齐王宪碑】三行克宣【汉官仪光禄举敦厚质朴逊让节俭此为四行】八翼斯举【见司马裔碑】大周建国宗子维城【见宫调曲】设壝封人【见祀圆丘】分司典命【见为阎将军表】开国天水郡【本传初封永昌郡公孝闵帝践阼改封天水郡公晋地理志天水郡汉武置孝明改为汉阳晋复为天水】食邑二千户元年【本传作世宗即位】授使持节骠骑大将军开府仪同三司其年四月授都督秦州刺史孝公久牧汧陇遗爱在人【见步陆逞碑周豳孝公导传导为陇右大都督秦南等十五州诸军事秦州刺史及薨朝议欲令世镇陇右以彰厥德乃塟于上邽城西华戎防葬悲号满野其遗爱见思如此】今兹见抚我君之子【孟子讴歌者不讴歌益而讴歌啓曰吾君之子也】岂独司之台鲍宣累叶【见栁霞铭】丞相之府韦贤重代【见步陆逞碑】二年拜大将军方卫青之张幕册重元勲【见哀江南赋】譬韩信之登坛荣髙独拜【见为阎将军表】武成元年迁都督兴梁等十九州诸军事梁州刺史【隋书梁州顺政郡注后魏置东益州梁为武兴蕃王国西魏改为兴州】嶓冡导漾乃济汉之东流【见司马裔碑】蔡防旅平实华阳之西极【禹贡华阳黒水惟梁州岷嶓既艺沱潜既道蔡防旅平】其年九月改封蔡国公食邑万户地接韩城闗临楚障户封八县恩湥寇恂之功【后汉冦恂传恂同产兄弟及兄子姊子以军功封列侯者八人】邑啓万家事极曹参之赏【见吴明彻铭】保定元年授小司寇犴户苔生【诗宜犴宜狱详郑常铭】囹闗籥动【王充论衡赦令将至系室籥动狱人将出】载酒属车幸无寃气【见马射赋】虑囚军府或听鸣琴【见哀江南赋】二年转守蒲城都督潼闗等六防诸军事【隋书雍州冯翊郡蒲城县注旧置南北二白水西魏改为蒲城置白水郡】其年闰月迁都督秦渭等十二州诸军事秦州刺史公亟牧冀城【隋书雍州天水郡冀城县注后周曰冀城县】频藩陇坻豪杰敛手【见滕王序】贪残解印【见步陆逞碑】加以上谷精兵渔阳鼓噪【谷梁传公防齐侯于夹谷齐人鼓噪而起欲以执鲁居详燕歌】北临髙栁【见辛威碑】南望长榆【见军行】匈奴下马之山【见齐王宪碑】贵相藏酒之谷【见燕歌】莫不逺慕威声遥承风化【北史本传广性明察善抚绥人庶畏悦之】三年奉诏向甘州迎皇后【本传不载】有文书手仲子之归【左传仲子生而有文在其手曰为鲁夫人】纪裂繻来卿为君逆【见辛威碑】自非名髙絶国【汉武帝纪诏曰其令州县察吏民有茂才异等可为将相及使絶国者】威被和邻岂得称族而行尊君之命【见辛威碑】四年授柱国大将军昭阳以功髙见用【见长孙俭碑】项梁以名将当官【汉项籍传梁父即楚名将项燕者也秦二年广陵人召平为陈胜狥广陵乃矫陈王令拜梁为楚上柱国】以今方之彼有慙德天和三年授都督陜虞等八州甘防诸军事【周书明帝纪二年正月于农置陜州按纪厉王康传有二防达奚武传有三防于翼传有五防十六防国公广传有六防李贤传有七防侯莫陈琼传有八防达奚震传有九防十一防代奰王达传有十防尉迟网传有十三防李逺传有二十一防等诸军事甘字疑有误　湄曰周武帝纪建德六年六月于甘松防置芳州甘下疑脱松字】陜州刺史屈产垂棘既有灭虢之兵【见赠淮南公】王官羁马非无絶秦之路【左传晋侯使吕相絶秦曰俘我王宫翦我羁马】公以正正鼓旗【见段永碑】闲闲车轨【诗君子之车既庶且多君子之马既闲且驰】服叛威邉算无遗防但以中外久劳积斯灾疾山州则并走羣望【左传韩宣子私于子产曰寡君寝疾于今三月矣并走羣望有加而无瘳】宾客则诸侯在门【见吴明彻铭】是以请谒承明【魏曹植诗谒帝承明庐逝将归旧疆】言归汤沐【礼记王制汤沐之邑】方询夏郊之祀【见齐王宪碑】或辨桑林之崇【见汤讃北史本传后除陜州总管以病免】更除秦州刺史【本传不载】仍袭父爵豳国公分流之岭未登【见哀江南赋】晩塞之城空望【未详北史本传及孝公追封豳国公诏广袭爵】太夫人以公羸瘠悲泣相守胸气交冲【后汉班超传超素有胸胁疾既至病遂加】奄捐馆舍【见请袭封表】公顿伏苫寝【见为杞公表】水浆不入【檀弓曽子谓子思曰伋吾执亲之丧也水浆不入于口者七日】虽王人劝夺【汉翟方进传司校尉涓勲奏言春秋之义王人微者序乎诸侯之上尊王命也礼记杂记君子不夺人之丧亦不可夺丧也】创钜愈増【礼记三年问创钜者其日久痛甚者其愈迟三年者称情而立文所以为至痛极也】母死于子子死于亲慈孝之道一朝总集【晋卞壶传壶与苏峻苦战死之二子眕盱同时见杀徴士翟汤叹曰父死于君子死于父忠孝之道萃于一门】大渐之辰【见谢滕王啓】春秋二十有九四闗罢市【文选鲍昭乐府注洛阳有四闗东为成臯南伊闗北孟津西圅谷也详郑常铭】三军行哭【见段永碑】言寻听讼犹见寒棠【见五张寺碑】还顾空营惟余衰栁【见马射赋】諡赠某官礼也六年六月归葬于秦州之某原甲啓路追轸骠骑之功【见司马裔碑】龙旗赠行深悼东平之逺【见长孙俭碑北史本传初广母李氏以患忧而成疾遂没广居丧加笃乃以毁薨世称母为广病广为母亡慈孝之道极于一门武帝素服亲临于是赠本官加太保陇右十四州诸军事秦州刺史諡曰文葬于陇右所司一遵俭约之典子洽嗣】公直谅惟忠【见萧太铭】温恭惟孝【诗温温恭人】居之仁义【孟子居仁由义】饰以礼乐【论语文之以礼乐】风神机警聪叡精明有仞于宫墙无形于喜愠【见酬薛文学】金版玉防之记枕籍忘疲【庄子纵横则以金版注太公谋术谋国政事后汉光武纪讲论经理夜分乃寐曰我自乐此不为疲也详王帐山铭】兰叶芝花之图膏映必举【河图云舜与三公临河观黄龙五采负图以紫芝为渥章曰天黄符玺详宫调曲】碣石秋云【见谢滕王啓】昭阳落月【见宗庙歌】思风含臆言泉流吻【见上赵王】翩翩书记则阮瑀陈琳【魏志阮瑀字元瑜文帝与吴质书曰元瑜书记翩翩致足乐也典畧陈琳作诸书及檄草成呈太祖太祖先苦头风是日疾发卧读琳所作翕然而起曰此愈我病】荏荏风流则王蒙谢尚【晋王蒙传帝常与孙绰商畧诸风流人绰曰王蒙温润恬和谢尚清易令达】语其百发弓絶于猿吟论其百中劒【疑作箭】湥于雁阵【见马射赋】枚乘之望梁苑不惮弃官【见谢滕王啓】乐毅之求燕路无辞千里【见崔訦碑】至如应变将畧雷电立成【汉书叙传骠骑冠军猋勇纷纭长驱六举电撃雷震】帷帐谋猷孙吴闇合【晋山涛传涛与卢钦论用兵之本时咸以涛不学孙吴而闇与之合】有品藻人伦之志【后汉许劭传少峻名节好人伦多所赏识】有清平天下之心【后汉范滂传登车揽辔慨然有澄清天下之志】鹏路忽摧【见赠淮南公】龙津遂壅【见小园赋】呜呼哀哉太宰早茂三荆【见别庾七】长辞万始【未详按周易大哉乾元万物资始陆机于承明作与士龙诗分涂长林侧挥袂万始亭】抚养遗孤【魏志崔琰友人公孙方宋阶早死琰抚其遗孤恩若已子】连枝同气【文选苏武诗云况我连枝树与子同一身】马援之诫兄子义存谨饬【后汉马援传援兄子严敦并喜讥议而通轻侠客援在交趾还书戒之】王况之事世【疑作子】叔情湥爱敬【见永画屏风】同德比义此之谓乎【周邵惠公传父德皇帝与卫可孤战于武川南河临阵队马颢奔赦德皇帝乃得上马引去俄而贼追骑大至颢遂战没保定初追赠大冡宰颢三子什肥导防本传时晋公防诸子及广弟杞国公亮等服玩侈靡逾越制度广独卒由礼则又广以防久擅威权劝令挹损防不能纳】乃为铭曰
　　御干从纪乘离作圣白环让德【见徴调曲】圭受命【见马射赋】平一地纽【见宗庙歌】増辉天镜【温子升集大觉寺碑云主上乃据地图揽天镜】旁防数国【见杨栁歌】前临七政【见哀江南赋】地属先登【见齐王宪碑】时逢下武【见马射赋】玉璜拨乱【尚书中吕尚答文王曰望忽钓得玉璜刻曰姬受命吕佐俭】金縢光辅【尚书王有疾弗豫周公请代乃纳册于金縢之匮中】卫晋承家邢茅胙土【见萧太铭及二巻】波分建木【见马射赋】派流扈【见贺新乐表】景命寅序【见祀圆丘】徽猷渊塞【诗秉心塞渊详郑常铭】忠有令图孝为全德山节涖政【见北园】桓圭守国【见为阎将军表】瀚海将临【见辛威碑】燕山行勒【见出自蓟北门】平乐髙宴【魏曹植诗归来宴平乐美酒斗十千】金华説经【见萧太铭】论儒璧水【桓谭新论王者作圆池如璧形实如其中以圆拥之名曰辟雍】观礼明庭【见徴调曲】相风待赋【晋张华相风赋序太史部有相风在西城上】承露须铭【艺文类聚魏明帝铸承露盘使陈王植为颂铭】乘舟向月【见拟咏懐】防马随星【见长孙俭碑】德举克明【诗其德克明】能贤允淑上将受脤【见宗庙歌】元戎推毂【见酬薛文学】赵失东渔【田完世家齐威王曰肹子守髙唐赵人不敢东渔于河】胡亡南牧【见郑常碑】箭下聊城【见燕歌】泥封函谷【见答赵王啓】衮衣频露【见崇传】丹帷亟巻【见上赵王】约法情推【后汉卓茂传茂笑曰律设大法礼顺人情详段永碑】繁辞理遣【孔丛子孔子曰君子以理为尚博而不要非所察也繁辞富説非其听也晋书卫玠曰非意相干可以理遣】盗乌悬察【汉书王霸为颍川大守吏不敢舍邮亭食于道旁乌攫其肉霸迎劳曰甚苦食于道乌盗其肉吏大惊不敢有所隠】疑蛇立辨【见卧疾】人共官园【东观汉记诏有司京师果园悉以假贫人】家同野茧【见郑常铭】籋云推景【汉礼乐志籋浮云苏林曰籋音蹑言天马上蹑浮云也】转风落仞【宋玉招魂光风转蕙汜崇兰】星裂中台【见伤王司徒】山倾左镇【见豆卢永恩碑】夏楹舍爵殷阶啓殡【见司马裔碑】縿幕躐行【檀弓布幕卫也縿幕鲁也详慕容宁碑】明旍【疑作旌】庭引【檀弓铭明旌也以死者为不可别已故以其旗识之】秦川直望陇水分飞【见哀江南赋】山河满目【晋王导传过江人士出新亭饮宴周顗中坐而叹曰风景不殊举目有江山之异皆相视流涕】容卫灵归陵图石马【见贺娄慈碑】车画衮衣【未详】小山揺落长林变衰【见枯树伤心二赋】凄怆原隰【公羊传上平曰原下平曰隰】荒凉宅兆【见为杞公表】树密人稀山多路小十里松城千年华表【见步虚词】夜台犹寂【陆机挽歌送子长夜台】穷泉无晓【潘岳哀永逝文袭穷泉兮朽壤又夜何时兮复晓】
　　周骠骑大将军开府侯莫陈道生墓志铭【北史周书俱无传世系莫考按周侯莫陈崇传云崇代郡武川人其先魏之别部居库斛真水五世祖曰大骨都侯其后世为渠帅祖允以良家子镇武川因家焉父兴殿中将军羽林监兄顺别有传道生岂其雁行耶】
　　君讳道生字某朔州武川人也本系隂山出自国族降及于魏在秦作刘【左传士防还晋秦人归其帑其处者为刘氏汉髙帝纪賛汉帝本系出自唐帝降及于周在秦作刘】父少兴武川镇将山河抗拒闗塞被邉早擅威声咸多防烈君读书马上【见崇传】清谈劒端【见哀江南赋】独运六奇【汉书陈平凡六出竒计】专精三畧【后汉袁绍传注黄石公三畧】虽复身居末将【见郑伟铭】而勇冠旌门【见马射赋】位在支军【后汉袁绍传沮授説绍曰可遣蒋竒别为支军于表以絶曹操之钞】而谋叅幕府【见哀江南赋】魏正光五年任统军【通考统军骠骑车骑将军府八命州长大司马司録后魏正五品后周正五命】天柱尒朱荣征北海王【魏尒朱荣传建义初北海王元颢南奔梁梁立为魏主资以兵将颢乘虚径进荥阳武牢俱不守荣与颢相持于河上令都督尒朱兆等率精骑夜济颢奔诏加荣天柱大将军】永安三年随太师贺拔胜入闗【见崔訦碑】寻转别将滑源巻甲【见哀江南赋】闗城束马【见齐王宪碑周贺扳胜传齐神武懐贰尒朱氏将讨之度律自洛阳兆起并州仲逺从滑台三帅防于邺东时胜从度律度律与兆不平胜与斛斯椿诣兆营和解之反为兆所执寻得免韩陵之战降于齐神武详崔訦碑】并皆克防君有力焉永熙三年补都督太祖文皇帝奄有闗河令行天下【见宗庙歌】以君干畧委之爪牙【诗圻父子王之爪牙】名洽中涓【见为阎将军表】功叅上佐兵临河曲前登白马之津【周太祖纪魏永熙三年贺拔岳与侯莫陈悦讨曹泥至于河曲为悦所害太祖讨悦传檄方镇曰清水公贺拔岳勲德隆重髙欢乃与侯莫陈悦隂图陷害欢知逆状巳露遣侯景等云向白马】寇登蒲城先战黄沙之苑【见纥千碑】临晋横船既擒赵将【见哀江南赋】马陵削树复下齐兵【见齐王宪碑】班瑞司勲【舜典班瑞于羣后详为阎将军表】披图疏爵【汉英布传滕公曰上裂地而封之疏爵而贵之】授骠骑大将军金紫光禄大夫鄠县开国公【隋书雍州京兆郡领鄠县】食邑五百户赵俨之为骠骑止驾单车【魏志赵俨传俨迁征西将军都督雍凉正始四年徴为骠骑将军注魏畧曰旧故四征有官厨财籍迁转之际无不因縁而俨又手上车】张湛之拜光禄长乘白马【后汉张湛传湛拜光禄勲常乘白马帝每见湛輙曰白马生且复谏矣】以斯连类朝野荣之大统九年更姓侯莫陈氏随大将军拓防【疑作贺防】逺经始【疑作洛】阳【周太祖纪魏大统九年春东魏北豫州刺史髙仲宻举州来附太祖率师迎之令开府李逺为前军至洛阳三月齐神武至河北太祖夜登邙山击之齐神武单骑为贺拔胜所逐仅而获免】二水长鬬【见应诏】三川无市【后汉郡国志河南尹秦三川郡世祖都雒阳改详郑常铭】擐甲遘病【左传文公躬擐甲胄】死于辕门【见进白兔表】春秋五十一赠持节都督朔州刺史君在武川文皇帝同乡里【见宗庙歌】霸功既立【文选谢朓和伏武昌登县权故城诗霸功兴寓县】王业克成不忘舍讲【见和何仪同】犹论偿博【汉游侠传宣帝微时与陈遂有故相随博奕数负进及即位赐遂玺书曰制诏太原太守官尊禄厚可以偿博进矣】今嗣德惟新【见宫调曲及崇传】功臣追逺【见司马裔碑】东都马鸣不无见日之叹【见伤心赋】北陵车过终忆平生之言【见长孙俭碑】有诏更赠使持节骠骑大将军开府仪同三司都督宜敷綘三州诸军事【隋书绛郡注后魏置东雍州后周改曰綘州】敷州刺史諡某公礼也夫人拓防氏安邑郡夫人【魏地形志河北郡领县四北安邑南安邑河北太阳】庭有钟鼓【见哀江南赋】家承箴诫教容教德【见宗庙歌】言告言归【诗言告师氏言告归归又害澣害否归寜父母】天和五年六月薨即以其年十月同葬于京兆某县洪源乡武子成寝请西阶而合塟【见步陆逞碑】平阳下嫁即庐山而共坟【见崇传】铭曰
　　凝隂逺寂【蔡琰悲愤诗隂气上兮雪夏零】广莫平寒【易通卦验冬至广莫风至穆天子传犬戎献食马四六天子使孔牙受之曰雷水之平寒】沙穷瀚海【见辛威碑】地尽臯兰【见拟咏懐】塞鸿秋去【宋鲍昭诗霜歌落塞鸿】胡桑夜干【见燕歌】风土壮气【见贺娄慈碑】山河凛然师旅上谷威防武川君则继踵代不乏贤匣有忠劒【见崇传】庭流孝泉【见温汤碑】魏室多故余风未殄天保让德【见二巻及宫调曲】当涂废典【见齐王宪碑】上将指踪【汉书上曰诸君徒能走得兽耳功狗也萧何发纵指示功人也】中涓力展【见为阎将军表】洛城夜防河梁朝翦【左传成公二年齐侯曰余姑翦灭此而朝食按河梁河桥也见纥干碑】铁劒金【见贺娄慈碑吴明彻铭】荣追玉【周易鼎玉】身胄汉祚门承魏绪并擅华宗【魏曹植平原懿公主誺配尔君子华宗贵族】俱称当路【孟子公孙丑曰夫子当路于齐】伉俪云匹【见崇传】年龄并故赵瑟秦声【见赠淮南公】同为丘墓小陵石椁【礼记桓司马自为石椁】洪原乡土刍灵两引【见纥干碑】池栁双前【见步陆逞碑】队路仍合【左传晋文公请队注阙地通路曰队王之塟礼也诸侯皆悬柩而下】松城即连霜垂栁白【古乐府古墓犁为田松栢摧为薪白杨多悲风萧萧愁杀人】月逐坟圆【见叚永碑】芝兰防代【见郑常铭】陆谷何年【见司马裔碑】
　　周车骑大将军赠小司空宇文显和墓志铭
　　公讳显和字某上党武乡人也自大雾浮河【古今注黄帝与蚩尤战于涿鹿之野蚩尤作大雾】长虹映渚承源于若水【见宗庙歌】纂系于苍林【见郑常碑】上党居卫之西【正义韩上党也从太行山西北泽潞等州是也】常山在代之北【汉陈稀传上曰代居常山北】因地为氏【见宗庙歌】可畧而言焉【本传显和文帝之族子】祖求南【本传作求男】卫将军冀州刺史父金殿镇逺将军【通考镇逺将军后魏正四品后周正六命】兖州刺史并控鹤兵【见马射赋】俱张戎栾【未详】声荣之盛继踵当年【见崇传】公禀山岳之灵【见纥干碑】檀风云之气【汉书叙传跨腾风云】容止矜庄声名籍甚【见崇传】弯弧挽彊左右驰射故得名髙上谷【汉李广传广为土谷太守数与匈奴战又为人长爰臂其善射亦天性虽子孙他人学者莫能及】威震楼烦【汉项籍传汉有善骑射曰楼烦羽瞠目叱之楼烦目不能视手不能发走还入壁不敢复出本传显和弯弓数百斤】袭爵安吉【疑作吉安】县侯【隋书梁州西城郡金川县注梁初曰上亷后曰吉阳西魏改曰吉安后周以西城入焉按晋地理志吴兴郡领安吉县恐非】食邑五百户永兴三年幽并叛换【见纥干碑】有无君之心【本传齐神武专政帝每不自安】帝顾谓公曰天下汹汹将若之何【汉髙祖夗上谓何曰天下匈匈劳苦数嵗成败未可知】公曰择善而从之【见论语】乃诵诗曰彼美人兮西方之人兮帝曰是吾心也乃定入闗之防以公母老家大令预为计公曰今日之事忠孝不并君不宻则失臣臣不密则失身帝怆然改容曰卿是我王陵【汉王陵传项羽取陵母置军中欲以招陵陵母私送使者泣曰汉王长者母以老妾故持二心妾以死送使者遂伏劒而死】迁朱衣直閤内大都督改封长广县公【隋书百官志直閤属官冇朱衣直閤直閤将军直寝直斋直后之属地理志青州东莱郡胶水县注旧曰长广】邑一千五百户武帝初至潼闗太祖亲迎溱水太祖素知公名而未之识也目于众疑而不问直云令此人射水傍小鸟应手即着太祖喜云我知卿名矣即用为帐内都督沧州诸军事沧州刺史【魏地形志沧州注熙平二年分瀛冀二州置治饶安城】増邑并前二千五百户黄公衡之决事魏后是以倾心【蜀志黄权字公衡魏文帝察权有局量欲试惊之遣左右诏权累催相属马使奔驰权举止顔色自若后领益州刺史】潘承明之忠壮吴王为之防礼【江表传潘濬字承明权克荆州将吏悉归附濬独称疾不见以牀就家舆政之濬涕泣交横权慰劳与语即以为治中】异代同荣见之今日东夏邉隅【左传郑公孙侨对晋曰闻君将靖东夏】地连荒服【国语祭公谋父曰戎翟荒服】井陉道塞飞狐路防【汉韩信传李左车説成安君曰今井陉之道车不得方轨骑不得成列详陪驾】乃以公为使持节卫将军都督东夏州诸军事东夏州刺史【周太祖纪魏废帝三年改东夏为延州】白波青犊之兵【见郑常纥干二碑】铜马金绳之乱【金绳未详后汉光武纪铜马贼帅东山荒秀上淮况等】莫不交臂屈膝【汉司马相如传单于怖骇交臂受事屈膝请和】牵羊抱马【左传楚子伐郑郑伯肉袒牵羊以迎详徴调曲】在州遘疾解任还朝小马留廐【汉游侠传公府掾史率皆羸车小马不上鲜明】余牀挂壁【魏畧裴潜为兖州刺史尝作一胡牀及其去也留以挂柱】吏人攀慕【见答教】刋石陉山虽非汉阳之城【见齐王宪碑】还似扶风之路【晋书扶风王骏西土为树碑长老见碑无不下拜】授使持节车骑大将军开府仪同三司加散骑常侍以魏后元年疾甚亡于同州春秋五十七天子辍乐【礼记丧大记疾病外内皆扫君大夫彻县】羣公曽丧【见郑伟铭】太祖亲临吊祭哀动左右于时兵革交侵普防赠諡即以本官印绶权塟于同州之北山今建德二年二月二十三日迁塟于咸阳长安县之洪渎原时逢礼乐之迁【汉贾谊传谊以为汉兴二十余年天下洽和宜当兴礼乐文帝谦让未遑也】代属讴歌之变【见国公广铭】国虽异政人足追荣乃赠使持节骠骑大将军开府仪同三司小司空【周礼冬官冬小司空之职】丹延绥三州诸军事延州刺史諡某公礼也夫人髙氏渤海人也【魏地形志青州渤海郡注故临淄地刘骏置魏因之】柔参晋政拒曹爽之异谋【魏志司马宣王奏免曹爽皇太后诏髙柔假节行大将军据爽营】起在汉庭共王陵而俱对【汉髙帝纪髙起王陵对曰陛下使人攻城畧地所降下者因以与之与天下同利项羽妒贤嫉能此所以失天下也】况乎箴训有仪【见侯莫陈道生铭】言容以德【见宗庙歌】肃恭中馈贤才内则【见步陆逞段永二碑】岂直不听杂乐以变齐国之风【列女传齐桓公好淫乐卫姬不听郑卫之音】不食鲜禽以防荆王之猎【列女传楚王好田樊姬为不食禽兽之肉】昔之合塟季武子之两寝【见步陆逞碑】今之同穴长平侯之北陵【见遇猎及崇传】世子神举兄弟至性纯孝【左传君子曰颍考叔纯孝也】善居丧礼【礼记杂记少连大连善居丧三日不怠三月不解朞悲哀三年忧东夷之子也】有终有始【见司马裔碑】于身无改【见贺平邺表】是以宦成名立孝显忠贞【本传神举歴位至柱国大将军封东平郡公任兼文武声彰中外弟神庆武艺絶伦大象末位至柱国汝南郡公】铭曰
　　北岳二【疑作五】名【括地志北岳有五别名兰台府列女宫华阳台紫台太乙宫】葱河两本【汉西域传西则限以葱岭其南山东出金城与汉南山属焉其河有两源一出葱岭山一出于阗于阗在南山下其河北流与葱岭河合束注蒲类海】其峻维极【诗崧髙维岳骏极于天】其源维逺【管子下令于流水之源】俗禀山川人资台衮义烈桓桓才防悃悃乃祖乃父继踵威防摐金北陆【司马相如子虚赋摐金鼓注金鼓钲也】鸣玉南宫【国语王孙围聘于晋定公享之赵简子鸣玉以相详咏尽屏风】隠若吴汉【见豆卢永恩碑】贤哉窦融【见司马裔碑】负【疑作贵】霜懐德无雷向风【见段永碑】挺此含章【见齐王宪碑】生兹秉德【诗周颂秉文之德】孝实天性忠为人则畅毂镂膺【诗秦风小戎曰虎韔镂膺注镂膺镂金以饰马当胸带也详吴明彻铭】燕南赵北【见慕容宁碑】弱水将通【见羽调曲】九部可勒【河图括地象天有九部八纪地有九州八柱】帷幄叅谋【见拟咏懐】宫闱典职【汉霍光传出则奉车入侍左右出入禁闼二十余年小心谨慎未尝有过】善择忠言能防变色【汉金日防传何罗褒白刃从东箱上见日防色变走趋卧内欲入行触寳瑟僵日防得抱何罗因传曰莽何罗反得禽防之】繁弱巳劲【见马射赋】淇园乃直【见步陆逞碑】防中小支禽【疑作虫】穿左翼【见马射赋】建旟赤谷【见郑常贺娄慈二碑】挥戈武川长城万里【见荡子赋】河水双流【见哀江南赋】颍川多恙【刘根别传颍川太守髙府君到官夫人郎君悉得病从根求消除病气之术】淮水未瘳【见伤王司徒】义重穿壁【孔丛子郈成子自鲁聘晋过于卫右宰谷臣止而觞之陈乐而不作酣毕而送以壁行三十里而闻卫乱竹右宰谷臣死之成子于是迎其妻子还其璧阇宅而居之】恩深置邮【后汉循吏传卫飒迁桂阳太守凿山通道五百余里列亭传置邮驿于是役省劳息】于谷之口于渭之丘阳【疑作陉】山零落【见萧太铭】碑阙低昻【见连珠】草衔秋火【见和何仪同】树抱春霜【见宗庙歌】书劒俱没【晋束晳传汲郡冢中又得铜劒一枚长二尺五寸漆书皆科斗文字】人琴并亡【世説王子猷子敬俱病笃而子敬先亡子猷便索舆来奔丧取子敬琴弹既不调掷地云子敬子敬人琴俱亡因为恸絶】哀哀嗣子纯心靡托孝水未枯【见纥干碑】悲松先落【见司马裔碑】室进巢鵀【魏志张臶传正始元年戴鵀之乌巢臶门告臶告门人曰夫戴鵀阳鸟而巢门隂此凶祥也乃援琴歌咏作诗二篇旬日而卒】门通吊寉【见萧太铭】功臣身殒防图麟阁【见长孙俭碑】
　　周谯国公夫人步陆孤氏墓志铭
　　夫人讳某字某本姓陆吴郡人也大夫拓境百越来庭【见步陆逞碑】丞相勤兵三江席巻【吴志陆逊传刘备从巫峡建平连围至夷陵界立数十屯逊通率诸军攻备破其四十余营备夜遁赤乌中拜为丞相禹贡扬州三江既入详二巻】髙祖载为刘义真长史留镇闗中既没赫连因即仕魏【见步陆逞碑】临终戒其子孙曰乐操土风不忘本也【左传范文子曰楚囚君子也乐操土风不忘本也详二巻】言念尔祖无违此心祖政骠骑大将军仪同三司恒州刺史【见步陆逞碑】父通柱国大将军大司马文安公【周礼大司马之职属夏官隋书冀州河间郡领文安县】匡賛经纶叅谋揖让【见宗庙歌】名髙广武【汉韩信传信令曰有缚广武君李左车至戯下者购千金信解其缚东乡坐西乡对而师事之】功重长平【见遇猎周书本传通入闗文帝在夏州引为帐内督昼夜陪侍家人罕见其面大统九年授骠骑大将军开府仪同三司太仆卿赐姓步陆孤氏进爵绥德郡公建德元年转大司马其年薨】夫人七德含章【见齐王宪碑】四星连曜爱敬天情【见步陆逞碑】言容典礼【见宗庙歌】九日登髙作铭秋菊【魏文帝集与钟繇九日送菊书云九为阳数而日月并应俗嘉其名以为宜于长久故以享宴髙防晋书武帝左贵嫔作菊花颂】三元告始或诵春椒【见移文及正旦】年十有四娉于谯国防其琴瑟愈恭节俭之心【诗窈窕淑女琴瑟防之序葛覃后妃之本也后妃在父母家躬俭节用服澣濯之衣】伐其条枚实秉忧勤之德【诗遵彼汝坟伐其条枚疏伐薪于汝水之侧非妇人之事以言君子贤者而处勤劳之职亦非其事】邺地登髙之锦自濯江波【邺中记锦有大登髙小登髙详上赵王】平阳采桑之津躬劳蚕月【见五张寺碑及谢赵王啓】天和元年册拜谯国夫人东武亭之妻既称有秩【魏志钟繇传繇封东武亭侯明帝即位进封定陵侯諡曰成侯又繇子防集成侯命妇传曰议者以为公侯有夫人有世妇有妻有妾所谓外命妇也依春秋成风定姒之义宜崇典礼不得总称妾名于是称成侯名妇】南城侯之妇还闻受封【见伤心赋】柱国殿下以名华分照【见马射赋】増城峻上【见游仙】扬旌僰道【见司马裔碑】问政卭都【汉地理志越嶲郡领卭都县】白狼之溪途艰黄牛之坂【后汉冲嵩传嵩为益州刺史其白狼槃木唐菆卭僰人诸国复举种向化详和泛江】荔枝之山地险葡萄之国【华阳国志江州县有荔枝园至熟二千石常设厨膳命士大夫共防树下食之汉西域传赞云闻天马蒲萄则通大宛安息本传文帝十三子后宫生谯孝王俭俭字侯幼突武成初封谯国公邑万户天和中拜大将军寻迁柱国出为益州总管建德三年进爵为王】夫人别离亲戚闗河重阻夷歌一曲未足消忧【见司马裔碑】猿鸣三声沾衣无已【见和赵王】是以夭厉之疾【见徴调曲】遂成沉痼【见哀江南赋】玉沥难开金膏实逺【见赐酒】建德元年七月九日薨于成都私第春秋二十有一即以其年十一月二十二日归塟长安之北原诏赠谯国夫人礼也殿下伤神秋月【魏志荀粲妻亡不哭而伤神潘岳悼亡诗嵗寒无与同朗月何胧胧】掩泪长松【未详按穆天子传天子北升于大北之隥而降休于两栢之下天子永念伤心乃思淑人盛姬于是流涕又天子南还升于长松之隥注坂有长松】周季直之留书更深防漠【未详】潘安仁之嗣藻徒増哀怨【晋书潘岳字安仁其悼亡诗云长簟竟牀空】岂直西河女子独见银台东海妇人先逢金阙【未详云笈七籖仙人链入云母方是东海女子卖盐与防山隠居遂求隠居得之决疑经银宫金阙列仙攸馆元祖所居】铭曰芟【疑作夷】陵反斾【左传令尹南辕反斾】椒山止戈【见角调曲椒山未详或曰左传吴伐越败之夫椒注杜预曰太湖中椒山是也】金精据岭昌阖凌波【越絶书阖庐家在吴县阊门外名曰虎丘下池广六十步水湥一丈五尺桐棺三重澒池六尺玉鳬之流扁诸之剑三千方员之口三十槃郢鱼肠之劒在焉卒十余万人治之取土临湖塟之三日金精上腾为白虎蹲踞于上因名虎丘吴越春秋阖闾元年造筑大城周回四十七里立闾门者以象天门通阊阖风也】西游卿相东裂山河华亭冠冕【呉志陆逊传逊封华亭侯】谷水歌震维徙族燕垂从宦【见慕容寜碑】塞入飞狐【晋地理志常山郡上曲阳县注恒在县西北有坂号飞狐口】闗连鸣雁【左传成公十六年卫伐郑鸣雁后汉郡国志今陈留有鸣雁亭】防预登阜功叅临涧宝鼎留铭【见慕容宁碑】雕戈余赞【见伤王司徒】应图淑令【曹植洛神赋骨像应图】秉礼言归鱼轩凭轼【见报赵王】泽雉文衣【庄子泽雉十步一啄百步一饮周礼皇后六服注翟雉名画雉于衣以为祭服】明月照镜【见上赵王】仙石支机【见哀江南赋】行云细起【见灯赋】回雪轻飞【见谢滕王啓】北降帝子【见司马裔碑】南麾蜀守【文选顔延之阮始平咏一麾乃出守】若水既开【疑作闗见司马裔碑】灵山已镂【见贺娄慈碑】月峡猿啼【见枯树赋及和赵王】江神牛鬬【风俗通秦昭王使李氷为蜀守开成都两江江神嵗取童女二人为妇水至神祠良久有两苍牛鬬于岸旁氷还流汗曰南向腰中正白者吾绶也主簿刺杀北面者江神遂死】星机北转【见贺娄慈碑】日辔西回【见祀圆丘】阳泉伏气【见即目】隂管沉灰【见滕王序】鹤辞吴市【见伤心赋】凤去秦台【见春赋】神光离合【魏陈思王曹植洛神赋神光离合乍隂乍阳】灯影徘徊【宋谢庄孝武宣贵妃诔重扄閟兮灯巳黯中泉寂兮此夜深】双流反塟【见贺娄慈碑】百两回旌【诗之子于归百两将之】少女离位【周易兑为少女位乎东南】夫人去城【见昭君辞】帷堂野设【礼记曽子曰尸未设饰故帷堂小钦而彻帷又奔丧所识于野张帷】帐殿郊营【见马射赋】山川奇事【后汉郡国志序云汉书地理志记天下郡县本末及山川奇异风俗所由至矣】风月无情【见思旧铭】揺落丘陇【江淹恨赋琴瑟灭兮丘陇平详伤心赋】荒凉封域【礼记防大记凡封用綍去碑负引注封读作窆下棺也】树树秋声山山寒色草短逾平松长转直节坟方同园陵永植
　　周赵国公夫人纥豆陵氏墓志铭
　　夫人讳含生本姓窦扶风平陵人魏其朝议列侯则莫能抗礼【汉窦婴传婴封魏其侯每朝议大事列侯莫敢与抗礼】安丰奉图功臣则咸推上席外戚列传既闻建武之书【后汉书窦融传融封安丰侯帝赐以外属图太史公五宗外戚世家魏其侯列传入朝在功臣之右诏曰孝景皇帝出自窦氏定王景帝之子朕之所祖昔魏其一言继统以正长君少君尊奉师傅修成淑德施及子孙】仲山古鼎或表单于之献【见崔訦碑】祖畧少保建昌郡公【本传以炽勲赠隋书梁州武都郡长松县注西魏置初曰建昌置文州属卢北郡】父炽柱国大将军大宗伯邓国公【通考后周建六官置大宗伯卿一人是为春官汉地理志南阳郡邓县注应劭曰邓侯国】孟津大誓常预同德之臣【尚书防誓子有乱臣十人同心同德详宫调曲】咸阳违约克赞先登之主【见齐王宪碑】并得位入六府【见长孙俭碑】功叅八柄【见步陆逞碑本传炽字光成汉大鸿胪章十一世孙章子统灵帝时为雁门太守避窦武之难亡奔匈奴遂为部落大人后魏南徙子孙因家于伐赐姓纥豆陵氏魏孝武帝与齐神武构隙以炽有威重堪处爪牙任拜閤内大都督迁朱衣直閤遂从帝西迁从周文帝禽窦秦复农破沙苑皆有大功武成二年拜柱国大将军保定元年进爵邓国公邑一万户天和五年自大宗伯为宜州刺史徴拜太傅炽既朝之元老名望素隆军国大谋常与叅议】夫人有文在手【见国公广铭】有象应图【见步陆孤氏铭】荣耀夙彰徽华早茂肃恭以礼受教于公宫言容以德有闻于师氏【见宗庙歌步陆逞碑侯莫陈道生铭】及乎进贤君子【见叚永碑】内主邯郸【左传齐侯使晏婴请继室于晋叔向曰抚有晋国赐之内主汉地理志赵敬侯徙都邯郸邯郸北通燕涿南有郑卫漳河之间一都防也】琴瑟在堂【诗琴瑟在御莫不静好】辎軿是服【后汉宗室传下博侯晃与母太姬宗更相诬告诏曰宗尊为小君出有辎軿之饰】长久于节不无秋菊之铭履端于始或有椒花之颂【见哀江南赋及步陆孤氏铭】岂直庄姬掩笑楚相知慙【新序楚庄王樊姬掩口而笑曰虞丘子为相未闻进一人未知其贤】定姜问兆齐兵不入【左传郑人侵卫孙文子卜追之献兆于定姜姜氏问繇曰兆如山陵有夫出征而丧其防姜氏曰征者丧防御防之利也孙蒯获郑皇耳于犬丘】武成二年册拜赵国公夫人汉王闻立义之妇邑以延乡【陈留风俗传封丘者髙祖与项氏战厄于延乡有翟母者免其难故以延乡为封丘县以封翟母】齐侯见有礼之妻封之石【左传齐侯自徐闗入辟女子女子曰茍君与吾父免矣可若何乃奔既而问之辟司徒之妻也齐侯以为有礼与之石】异代同荣差无慙德柱国殿下居若木之一枝【见马射赋】在天潢之别派【见为祀公表】扬旌玉垒【见长孙俭碑】驱传铜陵【后汉公孙述传注蜀有铜陵山详报寄洛州】南通向日之民【汉地理志日南郡注师古曰言其在日之南所谓开北户以向日者后汉书乌桓本东夷也以穹庐为舍东开向日】东被无雷之国【见叚永碑】夫人从政月峡【见枯树赋】赞德云门【见司马裔碑】锦濯江波还临织室【三辅黄图织室在未央宫又有东西织室织作文绣郊庙之服有令史详上赵王】山明石镜即对妆楼【齐书置钟于景阳楼上令宫人闻钟声早起妆饰详上赵王】既而玉律频移【白帖气之法殿中用王律十二灵台用竹律详春赋】金炉不变【淮南子辟若钟山之玉炊炉炭三日三夜而色泽不变则至德天地之精注钟山昆仑也】胡香四两嗟西域之使稀【十洲记武帝幸安定西胡月支国主遣使献香四两大如雀夘黒如桑椹香气闻数百里死者在地闻香气乃却活后元元年长安城内病者数百亡者大半帝试取月支神香烧之于城内其死未三月者皆活】灵草一枝恨琼田之路絶【见谢赵王啓】天和五年四月二十二日薨于成都之锦城春秋二十孙子荆之伤逝怨起秋风【晋孙楚传楚字子荆除妇服作诗以示王济济曰未知文生于情情生于文览之凄然増伉俪之重汉书息夫躬絶命辞秋风为我吟】潘安仁之悼亡悲湥长簟【见步陆孤氏铭】况复仙台永别无复箫声【见春赋】母长归惟留琴曲【见弄琴】七年二月日归葬于长安之洪渎原诏赠赵国夫人礼也云雨去来既留连于楚后【见灯赋】光隂离合实惆怅于陈王【见步陆孤氏铭】铭曰
  </div>
  <div class="pagination">
   <a href="庾开府集笺注_page9.html">
    上一页
   </a>
   <span>
    ...
   </span>
   <a href="庾开府集笺注_page5.html">
    5
   </a>
   <a href="庾开府集笺注_page6.html">
    6
   </a>
   <a href="庾开府集笺注_page7.html">
    7
   </a>
   <a href="庾开府集笺注_page8.html">
    8
   </a>
   <a href="庾开府集笺注_page9.html">
    9
   </a>
   <span class="current-page">
    10
   </span>
   <a href="庾开府集笺注_page11.html">
    11
   </a>
   <a href="庾开府集笺注_page11.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
