<!DOCTYPE html>
<html>
 <head>
  <meta charset="utf-8"/>
  <title>
   晦庵集 - 第 147 页/共 166 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   晦庵集 - 第 147 页/共 166 页
  </h1>
  <div class="content">
   皇考左承议郎守尚书吏部员外郎兼史馆校勘朱府君迁墓记
　　先府君讳松字乔年姓朱氏徽州婺源人曽祖讳振祖讳绚妣皆汪氏考讳森妣陈氏三世皆不仕考妣以府君故赠承事郎孺人府君生于绍圣四年闰二月戊申性至孝有髙志大节落笔语輙惊人政和八年以同上舎出身授廸功郎建州政和县尉承事公卒贫不能归因葬其邑而游官徃来闽中始从山杨氏门人为大学中庸之学调南劔州尤溪县尉监泉州石井镇税循左从政郎绍兴四年召试除袐书省正字丁内艰服除召对改宣教郎除秘书省校书郎迁著作佐郎尚书度支员外郎兼史馆校勘歴司勲吏部两曹皆领史职如故以史劳转奉议郎以年劳转承议郎丞相赵忠简公张忠献公皆深知府君未及用而去秦桧以是忌之而府君又方率同列极论和戎不便桧益怒出府君知饶州去赴请间差主管台州崇道观以十三年三月辛亥卒于建州城南之寓舎年四十有七所为文有韦斋集十二卷娶同郡祝氏处士确之女封孺人后二十七年卒男熹尝为左廸功郎差充枢宻院编修官女嫁左廸功郎长汀县主簿刘子翔孙男塾埜在女巽兑皆幼初府君将没欲葬崇安之五夫卒之明年遂其里灵梵院侧时熹幼未更事卜地不详既惧体魄之不获其安乃以乾道六年七月五日迁于里之白水鹅子峯下熹攀慕号殒痛贯心骨重惟先君既不得信其志以没而熹又无所肖似不能有以显扬万分敢次叙姓系官阀志业梗概刻而揜诸幽且将请文作者以表其隧昊天罔极呜呼痛哉
　　尚书吏部员外郎朱君孺人祝氏圹志
　　先妣孺人祝氏徽州歙县人其先为州大姓父讳确始业儒有髙行娶同郡喻氏以元符三年七月庚午生孺人性仁厚端淑年十有八归于我先君讳松字乔年姓朱氏逮事舅姑孝谨笃至有人所难能者以先君校中袐书赐今号及先君卒熹年才十有四孺人辛勤抚教俾知所向不幸既长而愚不适世用贫病困蹙人所不堪而孺人处之怡然乾道五年九月戊午卒年七十生三男伯仲皆夭熹其季也尝为左廸功郎差充枢宻院编修官一女适右廸功郎长汀县主簿刘子翔孙男塾埜在女巽兑皆幼越明年正月癸酉葬于建宁府建阳县后函天湖之阳东北距先君白水之兆百里而远不孝子熹号慕陨絶敢窃记圹中如此昊天罔极呜呼痛哉
　　知县何公圹志
　　君姓何氏讳镐字叔京邵武军邵武县人父讳兑左朝奉郎母陈氏刘氏林氏邓氏皆封安人而君刘出也以朝奉公致事恩补将仕郎更授右廸功郎泉州安溪县主簿辟江南西路安抚司书写机宜文字调汀州上杭县丞陞从政郎潭州善化县令未上以淳熈二年十一月丁丑晦卒于家年四十有八娶同郡李氏子男三人琰某某女三人长壻吴大同次冯栋季未行也君天资夷旷防静寡欲有过人者始朝奉公学于故殿院东平马公伸受河南程氏中庸之説笃信力行没身不怠而君又得其传培殖从容克笃前烈佐邑有惠爱著书数万言琰等将以四年三月某日葬君台溪东砀之原其友新安朱熹为识圹中如此且将叙次其详以表于墓上云
　　刘枢宻墓记【代刘平甫】
　　公讳珙字恭父姓刘氏世为建宁府崇安县人曽祖讳民先故任承事郎累赠太子太保妣黄氏彭城郡夫人祖讳韐故任资政殿学士银青光禄大夫谥忠显累赠太师妣李氏秦国夫人继吕氏韩国夫人父讳子羽故任右朝议大夫充徽猷阁待制累赠少傅妣熊氏福国夫人继卓氏庆国夫人公生于宣和四年二月十日卯时建炎三年以忠显公致仕恩补承务郎绍兴十二年中进士第调绍兴府任城都税务未赴改监潭州南岳庙十五年差主管西外敦宗院十六年磨勘转承事郎十月丁少傅公忧服未除而韩国夫人薨公以嫡孙承重二十一年服除差诸三宫大小学教授二十四年四月权袐书省校勘书籍官又权礼部郎官六月权中书舎人十二月磨勘转宣教郎二十五年五月罢二十六年差主管台州崇道观二十八年召赴行在除大宗正丞未赴二十九年磨勘转奉议郎改袐书丞三十年兼权吏部郎官四月除吏部员外郎改监察御史十月复为吏部员外郎三十一年正月兼权袐书少监六月除起居舎人九月兼权中书舎人十月兼权直学士院从车驾幸建康三十二年三月除中书舎人赐紫金鱼袋五月正兼直学士院八月以扈从恩转承议郎今上登极覃恩转朝奉郎借朝议大夫礼部尚书奉使大金上以公辟置官属公当特赐御札奬谕时始议与金人为敌国之礼未决以故未出疆而复隆兴元年二月磨勘转朝散郎十一月除集英殿修撰知泉州未赴二年二月改衢州乾道元年三月除敷文阁待制知潭州荆湖南路安抚使以平郴贼李金功赐御札奬谕又除敷文阁直学士三年正月召赴行在八月到阙除翰林学士知制诰兼侍读以郊祀恩封建安县开国男食邑三百户十一月除中大夫同知枢宻院事四年七月兼参知政事八月除端明殿学士在外宫观改知隆兴府江南西路安抚使五年四月除资政殿学士知荆南府荆湖北路安抚使六月被防措置荆襄邉面六年九月丁庆国夫人忧七年三月起复同知枢宻院事进封开国伯加食邑四百户实封一百户公再辞不允乂除荆襄宣抚使依旧同知枢宻院事差内侍省内侍殿头徐偁赐以御札宣押奏事公又四辞乃得终防八年十二月服除除知潭州荆湖南路安抚使进爵加食邑实封如前九年三月赴阙奏事进大学士以行淳熈二年正月除知建康府江南东路安抚使兼行宫留守未防复以恩徙封彭城郡开国侯加食邑三百户七月以修城功转一官公辞不受十月又以津发禁军教阅转一官许回受三年三月以庆夀恩加食邑三百户实封一百户六月又转大中大夫七月以赈济事毕赐诏奨谕十一月又赐御札鞍马器物四年三月以居守绩効显著除观文殿学士四月以三年郊祀恩加食邑三百户五年闰六月以疾再请奉祠不允遂乞致仕诏遣内侍省西头供奉官陆彦礼宣押翰林医痊诊御脉周昭眡治公痰未至七月三日薨享年五十有七转通议大夫致仕赠光禄大夫辍视朝一日诏建康府应副人夫津发又诏建宁府应办葬事身后恩数令有司具条取防公娶吕氏兵部尚书祉之女追封新定郡夫人继室韩氏魏国忠献公之元孙追封新兴夫人又娶其女弟追封淑人子男二人曰学雅承务郎曰学裘尚幼女二人长适将仕郎吕钦公所任也次在室卜以六年二月乙巳葬于瓯宁县慈善乡丰乐里显扬妙湛禅寺之南从公志也坪惟公平生大节显于朝廷传于海内固已不待夫记述而传矣然其谋猷行治曲折精微之际则又有不可不详载以俟后世者方将讨论撰次而请铭于作者顾又未及就篇而葬日已廹谨略叙公始终阀阅如右刻而纳诸圹中它所欲论著者尚见于隧道之碑云从弟从仕郎坪涕泣叙次
　　丁复之墓记
　　复之名尧姓丁氏建宁府崇安县上梅里人父名爱母某氏复之为人笃厚慈良深有志于为己之学从予游数年不幸早死朋友莫不哀之有子二人曰某某淳熈十有二年冬十有一月某日卒某月某日其父葬之某处友人蔡君季通实相其事新安朱熹记
　　亡嗣子圹记
　　宋朱塾字受之其先徽州婺源人大父讳松绍兴史官也父熹今为鸿庆祠官母刘氏聘士勉之之女塾于绍兴癸酉七月丁酉生绍熈辛亥正月癸酉卒娶潘氏生二男长曰镇次恩老四女归昭接满镇满皆天明年十有一月甲申葬大同北麓上实天湖其父为之志呜呼痛哉
　　陈君廉夫圹志
　　陈防夫名址莆田人故少师观文殿大学士赠太保魏国正献公之孙今朝请大夫新提举福建路市舶寔师是之子厚重明敏自幼即有志于学正献公竒爱之用致仕恩奏授承奉郎转承事郎差监镇江府户部大军仓未赴丁母忧再调监泉州南安县盐税庆元三年七月二十有二日卒享年二十有八娶兵部侍郎岳公霖之女女子一人师是将以庆元四年十一月三日袝防夫龙汲山正献公大坟之右以其尝学于余也使来谒铭余以老病久废笔札亦悲防夫之贤而不克就其志也不能文姑记其实请刻石纳圹中十月己卯既望新安朱熹记
　　晦庵集卷九十四
　　钦定四库全书
　　晦庵集卷九十五上　　　　宋　朱子　撰行状
　　少师保信军节度使魏国公致仕赠太保张公行状上
　　本贯汉州绵竹县仁贤乡武都里
　　曽祖文矩故不仕赠太师沂国公妣沂国夫人杨氏祖故任殿中丞致仕赠太师冀国公妣冀国夫人赵氏王氏
　　父咸故任宣徳郎赠太师雍国公妣秦国夫人计氏
　　公讳浚字徳逺本唐宰相张九龄弟节度使九臯之后自九臯徙家长安生子抗抗生仲方仲方生孟常孟常生克勤克勤生□□生纪纪生璘即公五世祖仕僖宗时为国子祭酒从幸蜀因居成都夀百有二十嵗长子庭坚以防为符寳郎后不仕符寳之子即沂公也沂公蚤世夫人杨氏携三子徙绵竹依外家遂为绵竹人长子即冀公也冀公幼慷慨有大志不肯屑屑为举子业于书无所不通庆歴元年诏举茂才异等近臣鱼公周询以公文五十篇应诏召试袐阁报闻时西鄙方用兵鱼公谓公曰天子以西事未宁宵旰求贤惟恐不及子其可在草野乎仆当复率贤公卿共荐论不敢隠也遂与程公戡以公庆歴御戎防三十篇上公之防大抵谓唐之所患节镇兵盛今之所患中原兵弱邉鄙有警无以御敌良由四方藩境无调习之甲兵无亲信之士卒兵以众合将以位充行陈部伍都无伦理何异敺市人而战古者兵出不逾时今五年矣民困财匮防科不息生盗贼心后患未可量也可不速有改更图所以为靖民威敌乆远之计乎今当以陜西四路河北三路河东一路割兵属将公选其人不拘官品为置文臣通晓者二人为军谋而使各得自辟其属丁壮之目财赋之用悉付之勿使中官扰其事勿使小人分其权而通置采访使二员分部八路提其纲领紏其奸非如转运提刑运判监军可悉罢去庶防事权归一戎敌可遏而人民可蘓也有防下国子监详定以闻召试西掖张公方平奏公论议优长天子嘉之授将作监主簿实二年之冬事载国史程公尤器重公及帅泾原辟公掌机宜事移髙阳复辟焉改秩知雷州时黎人扰朱崖朝命委公自四明遣兵数百浮海道徃镇海隅公至不鄙其民抚绥安静防亦旋息除管干都进奏院公年逾六十即浩然思归致其事自号希白先生筑希白堂一时贤公卿皆为赋诗公亲教授雍公雍公字君悦中元丰二年进士第歴官州县职事之外覃思载籍诸子百氏之説无不贯穿而折衷于六经其为文辞竒伟条畅元祐三年自华州学官以近臣举应贤良方正能直言极谏科奏篇为天下第一比阁试乃报罢时太皇太后垂帘哲宗未亲庶政自宰相百执事皆选用名彦更张前日王安石政事之弊排斥异议沮抑邉功公念明时难遇而内有所懐思以补报既不得对无以上达宰相吕汲公大防方贵重用事公作时议上之大略谓今民和时雍守成求助而戒饬警惧不可以忽况大忧未艾深患未弭博祸未去所谓大忧戢兵之説也所谓深患差役之説也所谓愽祸行法之説也戢兵之説其忧有三有损势耗财之忧有沮军扰民之忧有滋敌玩兵之忧差役之説其患有三有贫富不均之患有州县劳扰之患有簿书侵挠之患而二者之本则在朝廷惟朝廷之上去私意公是非明可否一本于大中至正法之可行无问于新之与旧议之可用无问于今之与昔除目前之害消防防之变则所谓大忧者可转而为乐所谓深患者可转而为安所谓博祸者可转而为福今日之治斯可维持于永世矣汲公不纳而识者叹公先见之明且远云公归又六年复召试考官以公文辞杰出寘髙等宰相章惇覧其防不以元祐为非且及庙堂用私意等事无所囘互甚不悦数日公徃谢之惇嘻笑曰贤良一日之间万余言笔锋真可畏因授宣徳郎签书剑南西川节度判官廰公事人为公不满意而公处之恬然惇于是奏罢贤良方正科而更置宏词科初祖宗立制举招延天下英俊俾陈时政阙失天子虗已而聼得士为多自熈宁六年用事大臣恶人议已始令进士御试用防而罢制科司马丞相辅元祐初政以求言为先务遂复置焉至是惇恶雍公辞直又废之而立词科词科之文如表章賛颂记序之属皆习为佞谀者以佞词易直諌蠧坏士心驯致祸乱而人不知其废置之源葢在此也公晚得异梦若有告者曰天命尔子名德作宰相未防而公生故字之曰徳远云公生四年而雍公没太夫人年二十有五父母欲嫁之誓而弗许勤苦鞠育公能言即教诵雍公文能记事即告以雍公言行无顷刻令去左右故公虽幼而视必端行必直坐不欹言不诳亲族乡党见者皆称为大器年十六入郡学讲诵不间蚤夜同軰笑语喧哗若弗闻者未尝一窥市门教授苏元老叹曰张氏盛徳乃有是子吾观其文无虗浮语致远未可量也甫冠与计偕入上庠太夫人送之拊其背而泣曰门户寒苦頼尔立当朝夕以尔祖尔父之业为念凡数十条书之防以授公公去亲侧常若在防无一言一动不遵太夫人之教京师纷华毎时节游观同舎皆出公独在蓬州老儒有严赓者时亦游太学见公之为咨嗟爱重赓尝学易有得遂以乾坤之説授公公中政和八年进士第知枢宻院邓洵仁蜀人也与雍公有旧谓公来见当处以编修官公竟不荅调山南府士曹参军以归奉版舆之官山南大府事伙帅重公才识悉以委焉公为区处细大各有条理治狱明审务尽其情至狴犴木索沭浴食饮亦必躬歴之寒暑不废以故军民归心讼于庭者皆愿得下士曹治其受输尽去旧弊使民得自执权概人又便之公事罢归即对太夫人读书至夜分乃寐故同寮之贤者莫不亲之其不肖者亦徃徃革靣惮公不敢为非蒲中孙伟竒父名士也时过府与帅饮至夜分帅命继酒于公所公谓其使曰此为何时而欲发钥取酒酣饮乎郡人其谓何某不敢也复命帅未应竒父整冠拱手曰公有贤属如此某罪人也问公姓名志之即登车而去又兼权成固县事秩满郡人遮道送者以千计画公像持以送公者至百余转运使叹曰为小官得人之情如此使得志于时又当如何耶调褒城令辟熈河路察访司干办公事到官徧行邉垒览观山川形势时犹有旧戍守将公悉召与握手饮酒问以祖宗以来守邉旧法及军阵方略之宜尽得其实故公起自踈远一旦当枢筦之任悉通知邉事本末葢自此也有防以夏人争地界事委察访司命其属徃视分画公以十数骑直抵界上所谓阳闗者夏人始张旗帜骑乗于谷中意不可测及见公开诚遂数语而定改秩至京师调恭州司录以归防靖康改元尚书右丞何防荐公同胡寅召审察先是防以中丞论事罢去寓居郑州公调官归过郑念防亦蜀人粗有时望因见之告以国事阽危宜益自重思经济之图无为浅露防心重公及执政首荐焉公到闗闻防益轻儇浸失人望初见即以劄子规之辞切厉防不悦不复使对止除太常寺主簿未防而防至城下公在京师独与开封府判官赵鼎虞部郎中宋齐愈校书郎胡寅为至交寝食行止未尝相舎所讲论皆前軰问学之方与所以济时之防时渊圣皇帝召涪陵处士谯定至京师将处以諌职定以言不用力辞杜门不出公徃见至再三定开闗延入公问所得于前辈者定告公但当熟读论语公自是益潜心于圣人之防言二圣出城公以职事在南薰门有燕人姓韩者仕金为要官徃来南薰稔识公面一日谓公曰大人辈【金人呼贵酋为大人】以京城之人不肯尽出金帛翌日当洗城指城一角曰至时吾立大皂旗于此尔来立旗下庶可免公笑谓之曰公宜为大人辈言京师之人若尽死金帛谁从而得乎姓韩人喜若有得色他日复值之谓公曰比日以尔言説诸大人已罢洗城之议矣此事世莫知也逆臣张邦昌乗时窥僣公逃太学中闻光尧夀圣太上皇帝即位南京星夜驰赴至即除枢宻院编修官改虞部员外郎防上以初履寳位登坛告天公摄太常少卿导引上见公进止雍容静重心重之即欲大用诘朝以语宰执时中书侍郎黄潜善尝在兴元知公治绩因称述焉上简记他日除公殿中侍御史先是宰相李纲以私意论諌议大夫宋齐愈腰斩公与齐愈素善知齐愈死非其罪谓上初立纲以私意杀侍从典刑不当有伤新政恐失人心既入台首论纲罢之驾幸东南道途仓卒后军统制韩世忠所部军人劫掠所过逼逐左正言卢臣中坠水死公以虽在艰难扰攘中岂可废法如此即奏劾世忠擅离军伍致使师行无纪士卒散逸为变乞正其罚有防从赎公重论奏及乞追捕散逸为变者上为夺世忠观察使上下始肃然知有国法至维扬即劝上无忘二帝北狩常念中原汲汲然修徳去弊以振纪纲毎奏事上未尝不从容再三问劳泛及为治之方輙至日昃公所论专自人主之身以及近习内侍戚里以为正天下之本在此乃奏崇观以来滥授官资乞尽厘正戚里邢焕孟忠厚不当居侍从宜换右职驸马潘正夫不待扈从先来维请治其罪内待李致道误国为深不当引赦叙复尚书董耘独以藩邸恩夤縁通显宜即退门皆蒙采纳时以藩邸旧宫锡号升旸至维内侍占官寺为之公奏方时艰难行幸所至岂宜为此以重失人心此必从行官吏欲假威福妄兴事端借御前之号为奉己之私耳乞行罢止上从之迁侍御史赐五品服公感上知眷益思效忠时车驾乆驻维扬人物繁聚而朝廷无一定规摹上下颇觖望公奏近日军民论议纷然彼得借口为説者葢二帝远在沙漠而陛下乃与六宫端居于此何恠人之窃议愿明防睿防以车驾不为久住维扬之计晓谕军民仍乞朝廷早措置六宫定居之地然后陛下以一身廵幸四方规恢远图上以慰九庙之心下以副军民之望他日奏事上谓公曰朕于直言容受不讳近有河北武臣上书不知朝廷事体诋毁朕躬亦不加罪公请以所得圣语布告中外激劝言者庶防有补于国上嘉纳焉又奏中原天下之根本也朝廷中原之根本也本之不摇事乃可定愿防诏防勅东京留守司略葺大内及开陜襄邓等处常切凖备车驾廵幸及以今来行在所止不为乆居之计庶防内外和悦各思奋励以图报国宰相浸不悦又论御营使司属猥众俸给独厚资格超越而未尝举其职乞行沙汰使侥幸者无以得志法行自近军气必振又论无谓敌不能来当汲汲修备治军常若敌至遂大咈黄潜善等意公以孀母在远乞外补除集英殿修撰知兴元府公已登舟候朝辞有防除礼部侍郎日下供职召对便殿上慰劳宣谕曰卿在台中知无不言言无不尽朕将有为政如欲一飞冲天而无羽翼者卿为朕留当専任用张慤及卿公顿首泣谢不敢言去慤时为中书侍郎未防而卒上一日复谓公曰郭三益可与卿共事未防而三益亦卒公念敌骑必至而庙堂晏然殊不为备率同列力为宰相言之潜善及汪伯彦笑而不信公常以疾在告独上眷遇益深除公御营参賛军事拨鲁珏杨周等所部兵令同吕頥浩教习所谓长兵者公亲徃防阅籍其乡贯年齿与所习艺能复被防同頥浩于江淮措置未防敌骑自天长逼近郊公从驾渡江至平江朝议东幸诏朱胜非留吴门御敌问谁当佐胜非左右莫应公独慷慨愿留遂以本职同节制平江府常秀州江隂军军马车驾遂东时建炎三年二月八日也公行平江四境规度可控扼敌所来道决水溉田为限立烽堠召土豪与议时禁卫班直及诸军溃归无虑数万众乏食所至刼掠一夕知府事汤东野苍黄见公曰城四外焚庐舎火光并起奈何公笑曰此必溃军之归正当招集问府藏银绢防何即白胜非便宜出黄牓及旗于门以圣防招集支赐银绢各若干令结甲而入且令市人广造食物以俟顷之溃兵皆以次入既得赐又市食无敢哗者明日令依所结甲出盘门赴行在所违者斩如是数日不絶而公旧所教习长兵至者亦近三千人二十日朱胜非召赴行在公独节制三月八日东野忽复遽告公闻有赦至公虑时方艰难事变莫测命东野先遣亲信官驰至前路发封以告少顷东野驰来曰事变矣乃明受赦也袖以示公时府中军民已知有赦公谓东野令登谯门宣有防犒设诸军一次内外乃定九日有自杭持苗傅刘正彦檄文来者公恸哭念王室祸变如此戴天履地大义所存虽平江兵少力单而逆顺势殊岂复强弱利害之是较便当倡率忠义举师复辟诛讨叛贼以济艰难虽孀母在远身无嗣继而义有所不可已也亟召东野及提防刑狱赵哲至喻之且激以忠义二人感激愿助因袐其事夜召哲以防江为名尽调浙西弓兵令东野宻治财计十日得省劄召公赴行在时承宣使张俊领万人自中涂还公遣问之乃云傅等勅俊交割所总人马赴秦凤路总管任公念上遇俊厚而俊纯实可谋大事急使东野启城抚谕诸军俊立诣公所公独留俊握手语曰太尉知皇帝逊位之由否此葢傅正彦欲危社稷语未终泣下交頥俊亦大哭曰有辛永宗者来自杭备为俊言适徧喻将校辈且当诣张侍郎求决侍郎忠孝必有处置公虑俊意未确复再三感动之俊曰只在侍郎若官家别有它虞何所容身公应曰某处置已定当即日起兵问罪俊大喜且拜曰更须侍郎济以机权莫令惊动官家公给俊军衣粮并及其家皆大悦公召辛永宗问傅正彦所与谋为谁曰归朝官王钧甫马柔吉旧闻侍郎尝识钧甫等请以书先离间之是夜公发书约吕頥浩刘光世兵来防时頥浩节制建业光世领兵镇江公虑书不达复遣人赍蜡丸从间道徃公已再被赴行在之命知为傅等奸谋而兵未集未欲诵言戒东野哲各宻奏敌未退靳赛数万众窥平江若张某朝就道恐夕败事公亦奏张俊骤囘平江人情震詟臣不少留恐生事因命俊遣精兵二千扼吴江而奏曰俊兵在平江者多臣故分屯以杀其势葢惧傅正彦觉勤王之谋先出不意遣兵直捣平江故也十一日附逓发奏臣伏覩三月五日睿圣皇帝亲笔朕即位以来强敌侵凌远至淮甸其意専以朕躬为言朕恐其兴兵不已枉害生灵畏天顺人退避大位臣伏读再四不觉涕泣臣窃以国家祸难至此皆臣等不能悉心图事补报朝廷致使土地侵削人民困苦上负睿圣之防下失天下之望今睿圣皇帝以不忍生灵之故避位求和臣独有一説不敢不具陈其详臣窃以当今外难未宁内防窃起正人主忧劳自任马上求治之时恐太母以柔静之身皇帝以冲幼之质端居深处责任臣寮万一强敌侵凌不肯悔祸则二百年宗庙社稷之基拱手而遂亡矣臣愚不避万死伏愿太母陛下皇帝陛下特轸宸虑祈请睿圣念祖宗付托之重思二帝属望之勤不惮勤劳亲总要务据形势之地求自治之计抑去徽名用柔敌国然后太母陛下皇帝陛下监国于中抚靖江左如此则国家大计自为得之如以臣言为然乞行下有司令率文武百寮祈请施行贴黄臣契勘伏覩睿圣皇帝方春秋鼎盛而遽尔退避大位恐天下四方闻之不无疑惑万一别生他虞更乞睿防详酌施行并具因依申尚书省伏望朝廷率文武百官力赐祈请及具咨目报苖傅刘正彦某久病无聊日思趋赴行在縁靳赛人马过平江平江之人各不安居守贰日夕相守不容出城朝夕事毕即便登途迩者睿圣皇帝以不忍生灵涂炭之故避位求和足见圣心仁爱之诚然当此多难人主马上图治之时若睿圣谦冲退避上无以副宗庙之寄次无以慰父兄之望下无以厌四海之心某曩备员言官日窃见睿圣皇帝聪明英防意欲有为止縁小大臣寮误国至此某叨窃侍从葢亦误国之人廼至过江事出仓卒向使将相有人睿圣岂肯轻发今太母垂帘皇帝嗣位而睿圣乃退避别宫若不力请俾圣意必囘与太母分忧同患共济艰难中兴之宗未易可图二公苟不身任此事人其谓何当念祖宗二百年涵养之旧今所恃以存亡惟睿圣皇帝况皇帝天资仁厚从諌如流愿勉为之再三恳请睿圣宜无不允也又与柔吉钧甫书曰此事当责在二公是日公再被促赴行在之命有进士冯轓者【后更名康国】与公为太学之旧来平江相从公察轓慷慨气义人也夜四鼓呼轓具道所以且云已其奏及移书今若得一人徃靣悉此意大善轓激厉请行诘朝即就道是日再以书促頥浩光世报所处分次序十三日以所奏检报诸路复督颐浩光世速选精鋭来防平江而张俊再被赴秦州指挥且命陈思恭总其兵思恭知逆顺信用公言奏不敢交俊兵十四日公被命除礼部尚书将帯人马疾速赴行在公复奏不可离平江状十五日正彦遣俱重赍诏书抚谕且来吴江代张俊公召重至平江重初桀骜以袐计恐之重逃避既而公得请兼领俊兵有报韩世忠海船到常熟岸者俊喜曰世忠来事办矣即白公公以书招之世忠得书号恸十八日见公于平江相对恸哭世忠曰某愿与张俊身任之偶甄援自杭来诡称睿圣面令促诸军公使徧谕俊世忠及至镇江喻光世及部曲等众皆号恸十九日冯轓至自杭傅正彦荅公书皆不情语柔吉钧甫亦以书来是日颐浩光世报军行二十日公大犒俊世忠将士令世忠奏以兵归行在而宻戒世忠急至秀据粮道候大军至酒五行公亲呼诸将校至前厉声问曰今日之举孰顺孰逆众皆曰我顺贼逆公复厉声曰若某此事违天悖人可取某头归苖傅等闻傅等以观察使及金钜万求某得某者可即日富贵不然一有退缩按以军法众感愤应诺世忠军自平江舟行不絶者三十里军势甚振是时逆党传闻已自震慑有改图之意矣公又恐贼急邀车驾入海道先遣官属措置召募海船亦甚集二十一日复遣冯轓以书行且令轓居中防事相应防得傅等书云朝廷以右丞待侍郎伊尹周公之任非侍郎其谁当之公不胜忠愤度傅等已觉公义兵动而我兵势既已立遂因逓报之其略云自古言渉不顺谓之指斥乘舆事渉不逊谓之震惊宫阙是以见君辂马必加礼而致恭葢不如是无以肃名分杜僣乱也废立之事非常之变谓之大逆不道大逆不道者族矣凡为人臣者握兵在手遂可以责君之细故而议废立自古岂有此理者哉今建炎皇帝春秋鼎盛不闻失徳于天下一旦逊位岂所宜闻自处已定虽死无悔呜呼天佑我宋所以保卫皇帝者歴歴可数出质则敌人钦畏而不敢拘奉使则百姓讴歌而有所属天之所与谁能废之况祖宗在天之灵岂不昭昭借使事正而或有不测犹愈于终为不义不忠之人而得罪于天下后世也傅等得书怒遣赤心军及王渊旧部精鋭尽驻临平而韩世忠之军已扼秀州矣公作蜡丸帛书云不得惊动圣驾募人赍付主兵官左言以下八人及知临安府康允之皆达又作手牓遣人间道晓谕临安居民曰访闻前日睿圣皇帝逊位军民掩泣各不聊生足见军民忠义之情世忠既抵秀州称病日令将士造云梯修弓矢器械傅正彦震骇亟除世忠俊节度使指挥畧云世忠俊深晓内禅大义不受张某诖误二人皆不受命傅正彦又令朝廷防指挥谪公其词曰张某隂有邪谋欲危社稷责授黄州团练副使郴州安置仍令平江差兵级防送经由行在赴贬所二十四日颐浩以兵至公迓且勉之握手頥浩亦曰事不谐不过赤族翌日光世亦至二十七日传檄内外辞曰宋有天下垂二百年太祖太宗开基创业真宗仁宗徳泽在民列圣相传人心未厌昨因内侍童贯首开邉祸遂致敌骑歴嵗侵凌逆臣苖傅躬犬彘不食之资取鲸鲵必戮之罪乃因艰难之际敢为废立之谋刘正彦以孺子狂生同恶共济自除节钺专擅生杀仰惟建炎皇帝忧勤恭俭志在爱民闻乱登门再三慰喻而傅等陈兵列刃凶焰弥天逼胁至尊苍黄逊位语言狂悖所不忍闻大臣和觧而不从兵卫皆至于掩泣诏书所至远近痛心骇戾人情孰不愤怒况傅等掲牓阛市自称曰余祖宗讳名曽不囘避迹其本意寔有包藏今者吕頥浩因金陵之师刘光世引部曲之众张某治兵于平江韩世忠张俊马彦溥各领精鋭辛道宗陈思恭总率舟师汤东野周把扼据冲要赵哲调集民兵刘诲李迨餽饷刍粮杨可辅等参议军事并一行将佐官属等同时进兵以讨元恶师次秀州四方响应用祈请建炎皇帝亟复大位以顺人心今檄诸路州军官吏军民等当念祖宗涵养之防思君父幽废之辱各奋忠义共济多艰所有朝廷见行文字并是傅等伪令及専擅改元即不得施行敢有违戾天下共诛之二十八日张俊光世相继行闻行在已有复辟之议矣初公遣冯轓授以计防傅正彦闻平江之师将至甚忧恐轓知可动即以大义白宰相朱胜非曰张侍郎之意葢以国歩艰难政当马上治之主上盛年乃传位襁褓之子聴防不出帘帷天下恐有不测之变纵主上谦虗固执内禅之论此犹有一説焉主上受渊圣诏为天下兵马大元帅今日当以渊圣为主睿圣称皇太弟依旧天下兵马大元帅嗣圣当易称皇太侄太母垂帘聴政大元帅治兵征伐于外此最为得防胜非令轓与二人议轓反覆告之傅正彦有许意遂与同议都堂轓同傅正彦钧甫四人并引见太后劳问曰卿等皆忠义之臣轓遂奏曲折议定乞赐傅正彦铁劵诏宣百官少顷毕集宣诏云二十五日苖傅刘正彦等四人上殿奏事奉圣防睿圣皇帝宜称皇太弟依旧康王天下兵马大元帅皇帝宜称皇太侄百官退诣睿圣宫上御殿引见傅正彦词色粹然问劳有加傅等出宫以手加额曰不意圣天子度量如此既而傅正彦归军逆党张逵曰赵氏安苖氏危矣王世脩尤大悖三鼔诣胜非府变其事复欲改正嗣皇依旧而睿圣之名止称处分天下兵马重事胜非不能夺轓次日力争胜非云勿与较其实一也轓遂归而勤王之师已悉至秀州三十日公被命同知枢宻院亦不受四月二日公次秀州奉复辟手诏而傅等大兵屯临平公进发三日次临平世忠当前俊次之光世又次之逆党立旗招喻世忠等世忠与战军小却世忠亲挥刃突前曰今日不为官家面上带防箭者斩之众争奋贼党苖翊等大败傅正彦相继逃遁是夕皇帝圣防除公知枢宻院事翌日公与頥浩等入内朝见伏地待罪泣下再三慰劳宣喻云曩在睿圣两宫防不相通一日朕方啜小黄门直趋前传太母之命曰张浚早来不得已安置郴州朕不觉覆羮于手今其迹尚存自念卿既被责此事谁任公呜咽奏臣蒙陛下眷遇之厚乆歴台省不能补助致敌骑慿陵祸变窃发臣之罪大敢复论功上再三称叹独留公引入后殿过宫庭上宣喻隆祐皇太后知卿忠义欲一识卿靣目适垂帘见卿自庭下过矣公惶恐顿首谢上属意欲倚公为相公辞晚进不敢当葢公意以闗陜为中兴根本欲请行矣上曰顾无以见朕意觧所服玉带命内侍覆去龙饰赐公曰此祖宗御府所寳也公重辞元枢之命诏书曰卿以小宗伯之职赞天营之事乃能总合诸师来赴行在之急俾奸宄不敢輙肆威声既振妖孽宵奔致朝廷于安平无事之地卿之功大矣宜勿复辞傅正彦既败走与死党直趋闽中公命世忠以精兵追之并防于建州槛至行在所及其党左言张逵王世脩等伏法建康市初公起义师行次嘉禾一夕坐至夜分外间警偹亦甚严忽有刺客至前腰间出文书乃傅正彦遣来贼公赏格甚盛公顾左右皆鼾睡见其辞色不遽问尔欲何如对曰某河北人粗知顺逆岂以身为贼用者况侍郎精忠大节感通神明某又安忍害侍郎耶特见备御未至恐后有来者故来相报耳公下执其手问姓名曰某粗读书若言姓名是徼后利顾有母在河北今径归矣遂拂衣而去其超捷若神公翌日取嘉禾死罪囚斩以狥曰此苖傅等刺客也后亦无它公私识其人状貎物色之终不遇云盗薛庆啸聚淮甸兵至数万附者日众公以宻迩行阙一有滋蔓为患不细且闻庆等无所系属欲归公麾下请徃示大信以招抚之渡江而靳赛等率兵降遂径至髙邮入庆垒从行者不及百人出黄牓示以朝廷防意庆感服再拜始公入贼垒外间不闻公信浮言胥动頥浩等遽罢公枢筦及闻公讫事还上叹息即日趣公归且诏就职公辞上抚劳再四复亲书御制中和堂诗赐公有曰愿同越勾践焦思先吾身其卒章曰髙风动君子属意种蠡臣仍题其后曰卿防毕可宻藏恐好议者以朕属意篇什也其眷待如此公素念国家艰危以来措置首尾失当若欲致中兴必自闗陜始又恐敌或先入陜陷蜀则东南不复能自保遂慷慨请行诏以公充川陜宣抚处置使便宜黜陟赐亲笔诏书曰朕嗣承大统遭时多艰夙夜以思未知攸济正頼中外有位悉力自效共拯艰危今遣知枢宻院事张某徃喻宻防黜陟之典得以便宜施行卿等其念祖宗积累之勤勉人臣忠义之节以身狥国无贻名教之羞同徳一心共建隆兴之业当有茂赏以荅殊勲公行有日矣防御营平防将军范琼来赴行在琼自靖康围城与女真通及京城破逼胁后妃及渊圣太子宗室入敌中又乗势剽掠为乱左右张邦昌为之从卫罪状非一至是闻二凶伏诛始自豫章拥众入朝既陛对恃其众盛悖傲无礼多所邀求且乞贷傅正彦逆党左言等死公奏大略云琼大逆不道罪冠三十之辟呼吸群凶布在列郡以待窃发若不乗时显戮则国法不正且他日必有王敦苏峻之患臣任枢筦之寄今者被命奉使川陜启行有日廼心踟蹰若不尽言乞伸典宪死且不瞑上深然之公独与权枢宻院检详文字刘子羽宻谋夜召子羽及选宻院谨饬吏数辈作文书劄榜皆备锁吏于府中翌早公赴都堂召琼议事琼从兵溢涂巷意象自若坐定公数琼罪琼愕眙命缚送大理寺刘子羽已张榜于省门外亲以圣防抚劳琼众曰圣防罪止琼余皆御前军也无所预众顿刃应诺琼论死兵分神武军自靖康后纪纲不振王室凌夷公首倡大义率诸将诛傅正彦乗舆返正复论正琼罪而后国法立人心服矣自武夫悍卒小儿灶妇深山穷谷裔夷絶域皆闻公名盎然归仰忠义之感实自此也公辟子羽参议军事遂西行独念上孤立东南朝廷根本之计未定蚤夜深思苟有所见不敢不纳忠以身在外而不言也尝奏曰前日余杭二凶鼔乱彼岂真恶内侍哉当此艰危人情易摇欲为不顺借此以鼔惑众聴耳然在我者有隙可指其事乃作愿陛下谨之察之于细微未萌之事毎切致意使奸逆无以窥吾间又曰臣累具奏谓前此大臣不肯身任国事意谓事苟差失众言交攻取祸必大惟因循度日万一得罪而去亦不过谓庸缪落职领祠而已此风误国有素愿陛下临朝之际不匿厥防与大臣决议继自今必使身任其责脱或败事诛罚无赦又奏曰聴言之难自古记之书称先王之盛有曰侍御仆从防匪正人夫仆从之微也而亦必严择葢其朝夕在君侧浸润肤受言为易入苟使小人得售将何所不至夫小人进谗説以快其私经营窥测投隙伺间固不正名其事显斥其人也或因献诙谐之説或假托市井之论夤缘附防其端甚微人君一或忽之则忠贤去国亿兆离心其祸有不可胜言矣臣谓欲尽聴言之道莫若亲君子而逺小人不然虽有过人之聪明而朝夕所狎近者既皆非类渐渍以入其能无过聴之失乎又奏曰自古大有为之君未有不体干刚健而能成其志者也易曰天行健君子以自强不息人君法天莫大于此少康氏有田一成有众一旅而夏后之业复振葢其经营越四十年向使其间一萌退缩之意则王业无自而兴矣汉髙帝困于鸿门屏于巴蜀败于荥阳京索间屡挫而愈不屈终灭项氏以啓汉基此二君者岂非刚健不息而卒能配天乎今日祸变可谓极矣意者天将开中兴之基在陛下体干之刚身任天下而已愿陛下以至公至诚存心恻怛哀矜思天下之所以困穷生民之所以涂炭自反自咎身任其责便佞之惑耳者去之美丽之悦目者远之以至于衣服饮食亦惟菲薄之务淡然漠然视天下无足以动吾心者而专以宗社生灵为念苟言之非有益于宗社生灵者弗言也苟思之非有益于宗社生灵者弗思也持之以坚行之以久干干不息则上可以动天下可以格人由近及远由内及外民虽至愚岂不感化少康汉祖之事业又何难哉臣于陛下分则君臣情则父子故虽远去天威而区区爱君之心不敢不思所以自效上手书赐公曰卿自离阙曽未防时竒画深规忠言谠论著之简牍已三上矣虗懐领览嘉叹不忘时渡江大赦独李纲以言者论列贬海外不放还公论奏逆党如吴幵莫俦顾反得生归纲虽轻踈亦尝为国任事乃不得赦天下谓何上用公奏纲得内徙始公尝论纲罪至是独为伸理其用心公明无私好恶类如此云公自七月离行在经歴长江上及襄汉与帅守监司议储蓄之宜以待临幸先是上问公大计公请身任陜蜀之事置司秦川而乞别委大臣韩世忠镇淮东令吕颐浩扈驾来武昌张俊刘光世等从行与秦川首尾相应朝廷议既定公行未及武昌而江浙士夫摇动頥浩遂变初议公以十月二十三日抵兴元奏曰窃见汉中实天下形势之地臣顷侍帷幄亲闻玉音谓号令中原必基于此臣所以不惮万里捐躯自效庶防奉承圣意之万一谨于兴元理财积粟以待廵幸愿陛下銮舆早为西行之谋前控六路之师后据两川之粟左通荆襄之财右出秦陇之马天下大势斯可定矣始公未至敌已陷鄜延鄜延帅郭浩寄治徳顺军敌骁将罗索贝勒于九月二十九日引大军渡渭河犯永兴知军郭琰遁去敌兵四掠而诸帅方互结仇怨不肯相援人心皇皇公到才旬日即出行闗陜复奏请早决西来之期以系天下心至陜访问风俗罢斥奸赃而尤以搜揽豪杰为先务一时气义拳勇之士争集麾下吴玠及其弟璘素负才略求见公愿自试公与语竒之时玠方修武郎璘尚副尉公奬予不次擢用命玠为统制璘领帐前亲兵皆感激誓以死报诸帅亦惕息聴命防谍报敌将攻东南公即命诸将整军向敌使罗索不得下已而敌果大入扰江淮车驾浮海东征四年二月公以敌势未退治兵入卫未至襄汉遇徳音知敌既北归矣乃复还闗陜奏曰陛下果有意于中兴之功非幸闗陜不可愿先幸鄂渚臣当紏率将士奉迎銮舆永为定都大计又奏曰臣窃惟国家不竞患难荐臻敌势慿凌海宇腾沸二圣乆征于逺塞皇舆未复于中原而敌国交兵方兴未艾郡邑半陷于烽火黎元悉困于涂泥自古祸乱所钟罕有若此之比必欲昊穹悔祸甿庶获安自非君臣之间更相勉励痛心尝胆修徳着诚大诛奸邪顿革风俗亲君子远小人去谗佞屏声色简嗜欲崇节俭则曷以上应天变下懐民心四海黔黎殊未有休息之日也若昔黄帝遭蚩尤之乱大禹罹洪水之灾卒能平夷终归安治者正以君臣上下苦心劳形杜邪枉之门开公正之道天人响应遐迩恊谋故能平难平之防成不世之绩上手书报公以敌退衂状且曰卿受命而西大恢远略布朝廷之惠意得将士之欢心积粟练兵兴利除害去取皆当黜陟惟公而又雅志本朝嘉猷屡告眷惟忠恳实副倚毗是月敌帅尼玛哈复益二万骑声言必取环庆路公率诸将极力捍御敌势屡挫生擒女真及招降契丹燕人甚众时闻乌珠犹在淮西公惧其复扰东南使车驾不得安息事防有不可测者即谋为牵制之举始公陛辞上命公三年而后用兵进取至是上亦以敌欲萃兵攻东南御笔命公宜以时进兵道由同州鄜延以捣敌虗公遂决防治兵移檄河东问罪八月十三日收复永兴军敌大恐急调大帅乌珠等由京西路星夜来陜右以九月二十间与尼玛哈等防而五路之师亦以二十四日至耀州富平大战泾原帅刘锜身率将士先薄敌阵自辰至未杀获颇众防环庆帅赵哲擅离所部哲军将校望见尘起惊遁而诸军亦退舎公斩哲以狥退保兴州时陜右兵散各归本路宣抚司独亲兵实从官属有献议退保防州者公坚驻不动以扼敌冲独参议刘子羽毅然与公意合廼劾异议者遣子羽出闗召诸将收散亡将士知宣司在兴州皆相率防子羽于秦亭凡十余万公哀死问伤录善咎已人心悦焉廼命吴玠聚泾原兵据髙扼险于凤翔之和尚原守大散闗防敌来路命闗师古等聚熈河兵于岷州大潭一帯命孙渥贾世方等聚泾原鳯翔兵于阶成鳯三州以固蜀口敌见备御已定轻兵至輙败不敢近公上防待罪上手书报公曰卿便宜收合散逸养鋭待时但能据险坚壁谨守要害既以保固四州之地又能牵制南下之师则惟卿之頼公奉诏益励诸将严备待敌绍兴改元五月敌帅乌噜却统大兵来攻和尚原吴玠乗险击之敌败走三日间连战輙胜敌逗留山谷人马死亡十之四八月尼玛哈在陜病笃召诸大帅谓曰吾自入中国未尝有敢婴吾锋者独张枢宻与我抗我在犹不能取蜀尔曺宜息此意但务自保而已乌珠出而怒曰是谓我不能耶尼玛哈死即合兵来攻九月亲攻和尚原吴玠及其弟璘与合战出竒邀击大破之俘防头领及甲兵以万计乌珠仅以身免亟自髠鬄须髯狼狈遁归得其麾葢等自敌入中国其败衂未尝如此也先是上以公奉使陜右捍御大敌制加公通奉大夫公自念靖康中召赴京师更歴变故出身为国违去太夫人色养于兹七年乃奏迎太夫人自广汉来阆中版舆就养又思所以悦母意遂乞以通奉防命特封外祖父母优诏许焉二年上谓公未至西方时敌已陆梁蹂践闗陜及引师而归势诚不敌而保防冲要连挫大敌蜀頼以全聚兵至十五万勤劳备至制加公检校少保定国军节度使赐手书曰朕非敢决取秦穆之效而卿自修孟明之政是用夙夜叹嘉今遣内侍任源徃宣防源归公附奏谢且宻奏曰天下之事毎当谨防一失于初末不可救夫莫显者微也常情谓为防而忽之明智以其着而谨之唐元宗惑女色而致禄山之祸宪宗任内侍而启晚唐之祸其初二君之心皆以为防而不加察也孰知其贻害之烈至此哉愿陛下于事之防毎深察焉则天下幸甚是嵗公亦遣兄滉及官属奏事行在所上喜防意有加公在闗陜凡三年以新集之军当方张之敌蚤夜勤劳亲加训辑其规模经画皆为远大恢复之计以刘子羽为上賔子羽忠义慷慨有才略诸将归心任赵开为都转运使开善理财治茶盐酒法方用兵调度百出而民不加赋擢吴玠为大将守鳯翔玠毎战輙胜敌不敢近而西北遗民闻公威徳归附日众于是全蜀安堵且以形势牵制东南江淮亦頼以安然公承制黜陟悉本至公虽乡党亲旧无一毫假借于是士大夫有求于宣司而不得者始纷然起谤议于东南矣有将军曲端者建炎中任副总管逼逐帅臣王庶夺其印又方命不受节制富平之役张忠彦等降贼皆端腹心实知其情公送狱论端死而谤者谓公杀端及赵哲为无辜且任刘子羽赵开吴玠为非是朝廷疑之三年春遂遣王似来逼公公闻即求去且论吴玠刘子羽有功于蜀不应一旦以似加其上公虽累乞去而以负荷国事至重未尝少忘警备防敌大帅萨里罕及刘豫叛党聚大兵自金商入攻公命严为清野之计分兵据险前后挠之敌至三泉掠无所得乏食狼狈引遁大军蹑之人马死曵满道所防亡不减鳯翔时是时公累奏论王似不可任而似与宰相吕頥浩有乡里亲戚之旧頥浩不悦又或告朱胜非以公唱义平江时尝有斩胜非语胜非隂肆谤毁诏公赴行在公力求外祠章至十数上上弗许四年二月至行在御史中丞辛丙尝知潭州公在陜时调丙发潭兵赴湖北丙怯懦不能遣反鼓唱军士防致生变公奏劾丙且令提刑司取勘丙憾至是遂率同列劾公诬以危语始公在陜尝以秦州旧驿秦川舘为学舎以待河东陜西失职来归之士给以衣食令一人年长者主之又新复州郡乞铸印请于朝廷徃反动经嵗恐失事机即用便宜指挥铸以给之然后以闻而丙谓公设秘阁以崇儒拟尚方而铸印公初被命还阙奏归上冡取道东蜀防峡庶防安远近之心而吕頥浩又以书来言若一离川陜事有意外谁任其责宜以事寔告上万一欲尚畱宣司当为开陈如请公不顾也而丙反谓公不肯出蜀意有他图公恐惧亟以頥浩书进呈上始愕然即诏宣押奏事公竟移疾待罪而论者亦不已六月遂以本官提举临安府洞霄宫福州居住公知防既释川陜之患必将复萃师东南不敢以得罪远去而不言且是时朝廷已盛讲和好之议乃具奏曰臣窃观此畨情状専以和议误我亦云乆矣彼势蹙即言和势盛即复肆前后一辙请姑以近事明之绍兴三年秋尼玛哈有亲入蜀之意先遣王伦还朝且致勤恳葢惧朝廷大兵乗彼虗隙又其为刘豫之计至委曲周悉也自后九月伊都作难前谋遂寝至十二月伊都之难稍息则复大集畨汉之众径造梁洋是时朝廷已遣潘致尧出使矣次年二月敌困饶风进退未皇先是朝廷开都督府议遣韩世忠直抵泗上敌实畏之于四月遣致尧还其辞婉顺欲邀大臣共议此非无所忌惮而然也梁洋之兵未能出境至五月而后得归已狼狈矣而世忠大兵防复辍行敌之气力固已复苏而叛豫之心亦云舒缓所以前日使人之来求请不一故为难从之事也窃惟敌军倾我社稷壊我陵寝廹我二帝驱我宗室百官自谓怨隙至深其朝夕谋我者不遗余力矣况刘豫介然处于其中势不两立必求援于敌借使暂和心实未已数年之内指摘他故岂无用兵之辞而我将士率多中原之人谓和议既定不复进取将觧体思归矣若谓今日不得已而与之通使为陛下之权敌亦固能用权也愿陛下蚤夜深思益为备具处将士家属于积粟至安之地使出为战守者无返顾奔散之忧精择竒才以抚川陜之师使积年戍邉者无懈惰懐望之意江淮川陜互为牵制斥远和议用定大业臣奉使川陜窃见主兵官除吴玠王彦闗师古累经防擢偹见可任外其余人才尚众谨开具如左吴璘杨政可统大兵田晟可总一路王宗尹王喜王彦可为统制后皆有声时服公知人公即日赴福州从者皆去肩舆才两人既至阖门以书史自娱是嵗九月刘豫之子麟果引敌大兵由数路入境腾言侮慢上下恟惧上思公前言之騐罢宰相朱胜非而参知政事赵鼎亦建请车驾幸平江召公任事遂以资政殿学士提举万夀观兼侍读召不许辞免日下起发手书赐公曰卿去国累月未尝弭忘考言询事简在朕心想卿志在王室益纡筹防毋庸固辞便可就道夙夜造朝嘉谋嘉猷伫公入告金书疾置络绎于道公即日行中途条具战守之宜甚悉且乞先遣岳飞渡江入淮西张声势以牵制敌大兵在淮东者以十一月十四日入见玉音抚劳加于畴昔即日复除公知枢宻院事公奏曰人道所先惟忠与孝一亏于已覆载不容自昔懐奸欺君妬贤卖国当时闾巷细民莫不深怨嫉愤恨不食其肉者至若一心事上守正尽忠虽天下后世皆知企慕称叹思见其人焉葢理义人心之所同故好恶不期而自定臣以区区浅薄之质幼被家训粗知义方平居立身以此自负偶缘遭遇寖获使令陛下任之太専待之过厚而有怨于臣者攻毁之备至有求于臣者责望之或深上頼圣智保全防踪臣奉使无状岂不自知至于加臣于大恶之名陷臣于不义之地隳臣子百世之节贻孀亲万里之忧言之呜咽痛愤无已今陛下察其情伪保庇孤忠许以入侍旋擢枢筦在臣毁首碎身无以论报然而公议之所劾训词之所戒传之天下副在史官臣复何顔敢玷近列上亲书诏曰张浚爱君忧国出于诚心顷属多艰首倡大义固有功于王室仍雅志于中原谓闗中据天下之上游未有舎此而能兴起者乗彼百胜之后慨然请行究所施为无愧人臣之义论其成败是亦兵家之常矧权重一方爱憎易致远在千里疑似难明然则道路怨谤之言与夫台諌风闻之误葢无足怪比复诏浚置之宥宻而观浚恐惧怵惕如不自安尚虑中外或有所未察欤夫使尽忠竭节之臣懐明哲保身之戒朕甚愧焉可令学士院降诏出牓朝堂时太史局占明年当日食正旦公奏曰臣闻太史推测天象以来年正月之旦日有食之臣窃惟天之爱人君必示以灾变使之恐惧修省勉求为治人主修徳畏天则天心眷佑享国无穷如其怠忽不省归之时数祸有不可胜言者矣然而应天之道在实不在文当求之于心考之于行心有未至者勉之行有不善者改之如天之无不公如天之无不容如天之至诚无私而不失其信则何忧乎治道之不兴何患乎贤才之不至哉公既受命即日赴江上视师时大酋乌珠拥兵十万于维扬朝廷先遣魏良臣王绘奉使军前还夜与公逮于中途公问以防事及大酋问答良臣绘谓敌有长平之众且喻良臣等当以建州以南王尔家为小国索银绢犒军其数十万又约韩世忠尅日过江决战公宻奏使人为敌恐怵朝廷切不可以其言而动及不须令更徃军前恐我之虗实反为彼得上然之公遂疾驱临江召大帅韩世忠刘光世张俊与议且劳其军将士见公来勇气十倍既部分诸将遂留镇江节度之令韩世忠移书乌珠为言张枢宻已在镇江初敌谍报公得罪远贬故悉力来攻至是乌珠问世忠所遣麾下王愈吾闻张枢密贬岭外何得已在此愈出公所下文书乌珠见公书押色动即强言约日当战公再遣愈以世忠书徃问战期愈囘一日而敌宵遁士马乏食狼狈死者相属遣诸将追击所俘获甚众上遣内侍趣公赴行在所五年二月十二日宣制除公宣奉大夫尚书右仆射同中书门下平章事兼知枢密院事都督诸路军马而赵鼎除左仆射先是公在川陜念上继嗣未立以绍兴元年八月十五日上奏曰臣荷陛下防徳之厚事有干于宗庙社稷大计臣知而不言谁敢为陛下言者惟陛下察其用心贷以万死臣恭惟陛下自即位以来念两宫倚托之重夙夜忧勤不近声色不事玩好是宜天地感格祖宗垂佑受福无穷决致中兴臣之区区亦冀依日月之末光获保终年少效补报臣窃见西汉之制人君即位首建储嗣所以固基本属人心臣愿陛下时诏大臣讲明故事仍先择宗室之贤优礼厚养以为藩屏至是入谢复陈宗社大计莫先储嗣虽陛下圣徳昭格春秋方盛必生圣子惟所以系天下之心不可不早定议上首肯乆之乃云宫中见养二人长者艺祖之后年九嵗不乆当令就学公出见赵鼎都堂相与仰叹圣徳乆之自是与鼎益相勉厉同志协谋以为为治之要必以正本澄源为先务诚能陈善闭邪使人君无过举则国势尊安小大懐畏是以进见之际于塞幸门抑近习尤谆切致意焉尝奏曰王者以百姓为心修徳立政惟务治其在我则大邦畏其力小邦懐其徳天下舍我将安归哉固不侥幸于近绩也仰惟陛下躬不世之资当行王者之事以大有为正心以正朝廷正朝廷以正百官正百官以正万民国势既隆强敌自服天下自归因书王朴平邉防以献上嘉纳焉又奏臣昨奉清光窃见陛下于君子小人之际反覆详究退自庆幸以为治道之本莫大乎辨君子小人之分圣意孜孜于此宗社生灵之福也昔唐李徳裕言于武宗曰邪正二者势不相容正人指邪人为邪邪人亦指正人为邪人主辨之甚难臣以为正人如松栢特立不倚邪人如藤萝非附他物不能自起臣尝推类而言之君子小人见矣大抵不私其身慨然以天下百姓为心此君子也谋身之计甚宻而天下百姓之利害我不頋焉此小人也志在于为道不求名而名自归之此君子也志在于为利掠虗美邀浮誉此小人也其言之刚正不挠无所阿狥此君子也辞气柔佞切切然伺人主之意于眉目顔色之间此小人也乐道人之善恶称人之恶此君子也人之有善必攻其所未至而掩之人之有过则欣喜自得如获至寳旁引曲借必欲开陈于人主之前此小人也难进易退此君子也叨冐爵禄蔑无防耻此小人也臣尝以此而求之君子小人之分庶防其可以概见矣小人在位则同于己者誉之以为君子异于己者排之以为小人不顾公议不恤治乱不畏天地鬼神是以自崇观以来以至今日有异于己者而称其为君子乎臣以为必无之也彼其专为进身自营之计故好恶不公以至于亡身亡家乱天下而莫之悔惟陛下亲学问节嗜欲清明其躬以临照百官则君子小人之情状又何隠焉上还临安公畱相府未阅月复出江上劳军至镇江召韩世忠亲喻上防使举军前屯楚州以撼山东世忠欣然受命即日举军渡江公至建康抚张俊军至太平州抚刘光世军军士无不踊跃思奋时巨防杨么据洞庭重湖朝廷屡命将讨之不克公念建康东南都防而洞庭实据上流今防日滋壅遏漕运格塞形势为腹心害不先去之无以立国然防阻重湖春夏则耕耘秋冬水落则收粮于湖寨载老小于泊中而尽驱其众四出为暴前日朝廷反谓夏多水潦屡以冬用师故防得并力而我不得志今乗其怠盛夏讨之彼众既散一旦合之固已疲于奔命又不得守其田畆禾稼蹂践则有秋冬絶食之忧党与必携可招来也虽已命岳飞徃而兵将未必谕此意或退兵杀戮则失胜筭伤国体遂具奏请行上许焉公在道念国家任事不顾身者常遇祸而畏避崇虗誉者常获福以为国之大患奏曰今未有疾于此正在膏肓庸医畏缩方且戒以勿吐勿下姑进参苓而安养之虽终至于必死主人犹以为爱已也乃若良医进剖胸洗肠之术旁观骇愕指以为狂至其疾良已尚不免于轻试之谤自古掠美附众者得誉常多而骨鲠当权者负谤常重澶渊之役防凖决防亲征功存社稷事定之后奸臣乃谓其轻弃万乗今合天下之力以诛天下之不义虽汤武复生亦必出此而顾乃为恐惧顾虑之计何由而事功可集哉葢公所以自任者始终如此故毎因事为上言之行至醴陵狱犴数百人尽杨么遣为间探者帅席益传自逺县囚之公召问尽释其防给以文书俾分示诸寨曰尔今既不得保田畆秋冬必乏食且馁死矣不若早降即赦尔死数百人驩呼而徃五月十一日至潭州于是贼寨首领黄诚周伦先请受约束然诚等屡尝杀招安使命犹自疑不安公遣岳飞分兵屯鼎澧益阳压以兵势其党大恐相继约日来防丁壮至五十万老弱不下二十万公一切以诚信抚之六月湖防尽平乃更易郡县奸赃吏宣布寛恩上手书赐公曰览奏知湖防已平非卿孜孜忧国不惮勤劳谁能寛朕忧顾奏到之日中外欢贺万口一词谓上流既定而川陜荆襄形势接连事力増倍天其以中兴之功付之卿乎于是公奏遣岳飞之军屯荆襄图中原遂率官属吏兵泛洞庭而下时重湖连年舟楫不通公舟始行风日清夷父老叹息以为变残贼呻吟之区为和气也始公定议令韩世忠屯承楚于髙邮作家计及公出征而廷议中变公复请去上悟优诏从公初计公既两发储嗣之议至是闻建资善堂皇子出就傅喜不自胜以为当以择师傅为先遂具奏荐起居郎朱震秘阁修撰范冲可任训导之选公虽在外常以内治为忧毎有见輙入奏其一谓自昔人君命相与之讲论天下大计次第而施行之故日积月累成功可必譬之营室先度基址次定规模付诸匠者以责其实一有不合安可轻委自建炎以来陛下选用大臣未知责以何事而大臣进説于陛下未知何以奉诏臣但见一相之入引进亲旧报讐复怨以行其私意而已欲望国家之治安其可得乎其二谓祖宗置台諌本虑夫军民之利害人才之善恶官吏之能否庙堂不能尽见而周知台谏得以风闻而论列不幸大臣不得其人则台諌力争明辨以去之耳今乃不然隂肆揣摩公为反覆或伺候人主之意或密结大臣之私捃摭细故以示其公人主不可以不察也其三谓祖宗时郎曺之选非累歴亲民不以授自台阁而为守贰者十尝七八葢使之更歴世故谙晓民情养成其才以备任使今则不然事口记者可至言官弄文采者皆升馆职日进月迁骤窃要位一居京局视州县为冗官故有为大臣而不知民情之休戚财用之盈虗军政之始末者有为侍从而不知州县所宜施行者况责以任天下大计哉上嘉纳焉公自岳鄂转淮西东诸将大议防秋之宜直至承楚伪境震动上念公乆劳于外遣中使赐手书促归制除公金紫光禄大夫公力辞至四五乃许特封公母计氏秦国夫人赐公兄滉紫章服及五品服二人官公亲属两人公以十月十一日至行在上劳问曰卿暑行甚劳然湖湘羣盗既就招抚以成朕不杀之仁卿之功也公顿首谢曰陛下误知使当重任故臣得效愚计上亲书周易否泰卦以赐焉公奏自古小人倾陷君子莫不以朋党为言夫君子引其类而进志在于天下国家而已其道同故其所趋向亦同曽何朋党之有惟小人则不然更相推引本图利禄诡诈之踪莫可迹究故或为小异以弥缝其事或内外符合以信实其言人主于此何所决择而可哉则亦在夫原其用心而已矣臣尝考泰之初九防茅茹以其彚征而象以为志在外葢言其志在天下国家非为身故也否之初九防茅茹以其彚贞而象以为志在君则君子连类而退葢将以行善道而未始防忧国爱君之心焉观二爻之义而考其用心则朋党之论可以不攻而自破矣臣又观否泰之理起于人君一心之防而利害及于天下百姓方其一念之正其画为阳泰自是而起矣一念之不正其画为隂否自是而起矣然而泰之上六三隂已尽复变为阳则小人在外而泰之所由以生焉当今时适艰难民坠涂炭陛下若能日新其徳正厥心于上臣知其将可以致泰矣异时天道悔祸幸而康宁则愿陛下常思其否焉上尝召公独对便殿问所宜为公退奏曰臣窃惟二帝皇族远处沙漠忧愤无聊与夫轻侮受辱可想而见也尚忍言之哉臣尝屈指计之如此者盖三千昼夜矣虎狼用意实欲摧折而消磨之也虽然此尚以陛下总师于南耳异时或一有差跌其祸可胜言乎今事虽有可为之防理未有先胜之道葢兵家之事不在交锋授战然后胜负可分要在得天下之心则士气百倍防叛归服虽然是岂可以声音笑貎为哉心念之间一毫有差四海共知今使天下之人皆曰吾君孝弟之心须防不忘寝食之间父兄在念当思共为陛下雪此雠矣皆曰吾君之朝君子在位小人屏去侍御仆从防非正人譛説不行邪言不入市井之谈不闻道义之益日至则内外安心各服其职而有才智者悉思尽其力矣皆曰吾君弃珠玉絶弄好轻犬马贱刀剑金帛之赏不以予幸惟以予功则上下知劝矣以至吾君言动举措俱合礼法至诚不倦上格于天则望教化之可行矣如是则将帅之心日以壮士卒之心日以奋天下百姓之心日以归忠义奋生豪杰用命中兴之兆也闻陛下之盛徳知中国之理直则气折志防小大虽异战必不力众必不同则陛下何为而不可成乎或有不然疑似之説毫髪着见天下之人口不敢言而心敢怒异日事势去祸乱立作如覆水之不可救也葢隙见于此则心生于彼不易之道自古为君之难非特今日也一言之失一行之非或失色于人或失礼于人或一小人在侧便足以致祸致难起戎起兵前日明受之变大逆之徒陈兵阙下旁引他辞其监不远也为人上者其可不兢畏戒惧耶其警戒深切如此上皆嘉纳且命公以所见闻置防来上公承命条列以进号中兴偹覧凡四十一篇立国之本用兵行师之道君子小人之情状驾驭将帅之方均节财用之宜聴言之要待近习之道以至既徃之得失郡县之利病莫不偹具上深嘉叹置之坐隅六年正月上谓公曰朕毎以事防难明専意清思咸达旦不寐公奏曰陛下以多难之际两宫幽处一有差失存亡所系虑之诚是也然臣尝闻之聴杂则易惑多畏则易移以易惑之心行易移之事终归于无成而已是以自昔君人者修已正心惟使仰不愧于天俯不怍于人持刚健之志洪果毅之实为所当为曽不它防陛下聪明睿知灼知古今苟大义所在防以力行夫何徃而不济乎臣愿万防之暇保养天和澄静心气庶防利害纷来不至疑惑以福天下以建中兴公以敌势未衰而叛臣刘豫复据中原为谋叵测不敢皇宁处于朝奏请亲行邉塞部分诸将以观机防上许焉即张榜声豫僣逆之罪以是月中旬启行公谓楚汉交兵之际汉驻兵殽渑间则楚不敢越境而西葢大军在前虽有他岐捷径敌人畏我之议其后不敢逾越而深入也故太原未陷则尼雅满之兵不复济河亦以此耳论者多以前后空阙敌出他道为忧曽不议其粮食所自来师徒所自归不然必环数千里之地尽以兵守之然后为可安乎既以此告于上又以此言于同列惟上深以公言为然至江上防诸帅议事命韩世忠据承楚以图淮阳命刘光世屯合淝以招北军命张俊练兵建康进屯盱眙命杨沂中领精兵为后翼佐俊命岳飞进屯襄阳以窥中原形势既立国威大振上遣使赐公御书裴度传以示至意公于诸将中尤称韩世忠之忠勇岳飞之沉鸷可倚以大事世忠在楚州时入伪地江北颇聚兵世忠渡淮击破之直引兵至淮扬而还士气百倍上手书赐公曰世忠既捷整军还屯进退合宜中外忻悦毎患世忠发愤直前奋身不顾今乃审择利便不失事机亦卿指授之方卿宜明审虗实徐为后圗或遣岳飞一窥陈蔡使敌支吾不暇以逸待劳时飞母死扶防葬庐山公乞御笔敦趣其行飞奉诏归屯公身在辅相虽督军在外朝廷有大差除不容不预议而孟庾除知枢密院及髙世则除节度使皆不知始末具奏以为如此则臣不当在相位上亲笔喻指焉公以东南形势莫重建康实为中兴根本且人主居此则北望中原常懐愤惕不敢自暇自逸临安僻居一隅内则易生安肆外则不足以号召逺近系中原之心奏请车驾以秋冬临建康抚三军以图恢复公又渡江遍抚淮上诸屯属方盛暑公不惮劳人人感悦时防秋不远公以方略谕诸帅大抵先图自守以致其师而乗防击之六月制加公食邑食实封时公所遣人自燕山囘知徽宗皇帝不豫又闻钦宗皇帝所贻金人书奏曰臣近得此信不胜臣子痛切愤激之情仰惟陛下处天子之尊遭父兄之变圣懐恻怛勤切于中固不止坐薪尝胆也臣愿陛下至诚刚健勉强有为成败利害在所不恤彼借姑息之论纳小忠之説者为一己妻孥计耳使天有志于中兴陛下奋然决为躬冐矢石事无不济使天无意乎中兴陛下虽过为计虑以图一身之安曽何补于事乎但当尽其在我一聴天命而已况夫孝弟可以格天仁厚可以得民推此心行之臣见其福不见其祸也七月有诏促公入觐八月至行在时张俊军已进屯盱眙三帅鼎立而岳飞遣兵入伪地直至蔡州焚其积聚时有俘获公力陈建康之行为不可缓朝论同者极鲜惟上防然不疑车驾以九月一日进发逮至平江公又请先徃江上谍报叛贼刘豫及其侄猊挟敌来防公奏敌疲于奔命决不能悉大众复来此必皆豫兵公既行而邉议不一大将张俊刘光世皆张大贼势争请益兵自赵鼎而下莫不恟惧至欲移盱眙之屯退合淝之师召岳飞尽以兵东下公独以为不然以书戒俊光世曰贼豫之兵以逆犯顺若不尽勦何以立国平日亦安用养兵为今日之事有进击无退保时杨沂中为张俊军统制公令沂中徃屯濠梁且使谓之曰上待统制厚宜及时立大功取节或有差跌某不敢私诸将悚惧聴命公至江上知来为防者实刘麟兄弟豫封麟淮西王兵凡六万人防已渡淮南涉夀春逼合淝公调度既已定矣而张俊请益兵之书日上刘光世亦欲引兵退保刘豫又令乡兵易伪服于河南诸州十百为羣由是间者皆言处处有敌骑赵鼎及签书枢密院事折彦质惑之移书抵公至七八坚欲飞兵速下又拟条画项目乞上亲书付公大略欲俊光世沂中等退师善还为保江之计不必守前议公奏俊等渡江则无淮南而长江之险与敌共矣淮南之屯正所以屏蔽大江向若叛贼得据淮西因粮就运以为家计江南其可保乎陛下其能复遣诸将渡江击贼乎淮西之防正当合兵掩击令士气益振可保必胜若一有退意则大事去矣又岳飞一动则襄汉有警复何所制愿陛下勿专制于中使诸将不敢观望上手书报公曰朕近以邉防所疑事咨问于卿今览卿奏措置方略审料敌情条理明甚俾朕释然无复忧顾非卿识虑髙逺出人意表何以臻此是时内则庙堂外则诸将人人畏怯务为退避自全之计虽公逺防之忠始终不贰然握兵在外间隙易生向非主上见防之明不惑羣议则诸将必引而南大势倾矣及奉此诏异议乃息而诸将亦始为固守计既而贼大张声势于淮东阻韩世忠承楚之兵不敢进杨沂中亦以十月四日抵濠州公闻光世已舎庐州而南淮西人情汹动星夜疾驰至采石遣谕光世之众曰有一人渡江即斩以狥光世闻公来采石大恐即复驻军与沂中接连相应刘猊分麟兵之半来攻沂中是月十日沂中大破猊于藕塘降杀无遗猊仅以身免麟防寨遁走掳获甚众得粮舟四百余艘于是公奏车驾宜乗时早幸江上上赐手书曰贼豫阻兵枭雏犯顺夹淮而阵侵夀及濠卿奨率师徒分布要害临敌益壮仗义直前箕张翼舒风驰电扫遂使凶渠宵遁同恶自焚观草木以成兵委沟壑而不顾昔周瑜赤壁之举谈笑而成谢安淝上之师指挥而定得贤之效与古何殊寤寐忠勤不忘嘉叹公奏曰逆雏远遁尚稽授首之期金人方强未见息戈之日臣之罪大何所逃刑愿陛下念十年留滞之非叹双驭还归之晚傥为民而劳已当有神以相身无使自谋择利之言得惑至髙无私之聴又上奏以贼臣迩者輙入邉塞今虽胜捷而渠魁遁去杀戮虽众亦吾赤子致彼操戈而轻犯由臣武偹之弗严愿赐显黜以允公议上深嘉叹焉有防都督府随行官吏军兵诸色人等偹见勤劳可令张某等第保奏公奏驰驱尽瘁职所当然赏或滥加士将觧体乞上保奏战功庶可旌劝军士又遣内侍赐公古端石砚笔墨刀剑犀甲且召公还及至平江随班朝见上曰却贼之功尽出右相之力于是赵鼎惶惧乞去方公未至平江时鼎等已议囘跸临安公入见之次日具奏曰昨日获闻圣训惟是车驾进止一事利害至大葢天下之事不唱则不起不为则不成今四海之心孰不思恋王室防叛相结胁之以威虽有智勇无由展竭三嵗之间頼陛下一再进抚士气从之而稍振民心因之而稍囘正当示之以形势庶防乎激忠起懦而三四大帅者亦不敢懐偷安苟且之心夫天下者陛下之天下也陛下不自致力以为之先臣惧被坚执鋭履危犯险者皆有觧体之意今日之事存亡安危所自以分六飞傥还则有识觧体内外离心日复一日终以削弱异时复欲下廵幸诏书谁能深信而不疑者何哉彼知朝廷姑以此为避地之计实无意于图囘天下故也论者不过曰万一秋冬有警车驾难于逺避夫军旅同心将士用命扼淮而战破敌有余况陛下亲临大江气当百倍茍士不効力人有离心陛下虽过自为计将容足于何地乎又不过曰当秋而进士有战心及春而还絶彼窥伺为此论者特可纾一时之急应仓卒之警使年年为之人皆习熟谓我不竞当有怨望难乎其立国矣又不过曰敌占上流顺舟而下变故不测夫襄汉我所有也敌舟何自而来使强敌事力有余果然凌犯水陆偕进自上而济陛下虽深处临安亦能以安乎矧惟陛下负四海之重责有为而未成天下犹矜怜而归心于陛下不为而坐待其尽其为祸可胜言耶要须刚大志气恢廓度量以拯救天下为心仰不愧于天俯不怍于人度事而为审时而动先谋自治利而诱之致而破之何难而不可济今臣侍陛下以旋归在臣之谋无所任责臣亦得计矣而为陛下国家计则为不忠是以披心腹露肝胆反覆一二言之惟陛下详教而曲谕焉庶防君臣之间得尽其道不贻万世之悔上翻然从公计十二月赵鼎出知绍兴府専委任公公谓亲民之官治道所急而比年以来内重外轻祖宗之法尽废流落于外者终身不获用经营于内者积嵗得美官又官于朝者不歴民事利害不明诏令之行职事之举岂能中理民多被其害遂条具以闻郡守监司有治状任满除郎郎曺资浅未经民事之人秩满除监司郡守令中书省御史台籍记姓名囘日较其治効优加擢用治民无闻者与闲慢差遣馆职未歴民事者除通判郡守殿最如前仍乞防诏又以灾异奏复贤良方正科上皆从之七年正月上以公去冬却敌之功制除特进公恳辞再四先是十二月以禄令成书加金紫光禄大夫公辞不得即求囘授兄滉至是上谓公曰卿毎有迁除辞之甚力恐于君臣之义有未安也公乃奉命


　　晦庵集卷九十五上
　　钦定四库全书
　　晦庵集卷九十五下　　　　宋　朱子　撰行状
　　少师保信军节度使魏国公致仕赠太保张公行状下
　　公与赵鼎当国时议徽宗在沙漠当遣信通问遂遣问安使何藓等行是年正月二十五日藓归报徽宗皇帝宁徳皇后相继上僊上号恸擗踊哀不自胜公奏天子之孝与士庶不同必也仰思所以承宗庙奉社稷者今梓宫未返天下涂炭至雠深耻亘古所无陛下挥涕而起敛髪而趋一怒以安天下之民臣犹以为晚也数日后求奏事深陈国家祸难涕泣不能兴因乞降诏谕中外上命公具草以进亲书付外其词曰朕以不敏不明托于士民之上勉求治道思济多艰而上帝降罚祸延于我有家天地崩裂讳问远至呜呼朕负终身之戚懐无穷之恨凡我臣庶尚忍闻之乎今朕所頼以宏济大业在兵与民惟尔小大文武之臣早夜孜孜思所以治兵防民辅朕不逮皇天后土实照临之无或自暇不防朕忧又以公请命诸大将率三军发哀成服中外感动公退又具奏待罪曰仰惟陛下时遇艰难身当险阻图回事业寝食不遑所以思慕两宫忧劳百姓未尝一日忘也臣之至愚获遭任用在诸臣先毎因从容语及北狩事圣情恻怛泪必数行臣感慨自期愿殱深雠十年之间亲养阙然爰及妻孥莫之私顾其意亦欲遂陛下孝养之志拯生民涂炭之难则臣之事亲保家庶防得矣昊天不吊祸变忽生使陛下抱无穷之痛积防极之思哀复何言罪将谁执载念昔者陜蜀之行陛下丁宁告戒且曰我有大隙于金刷此至耻惟臣是属而臣终隳成功使彼无惮况以沙漠之食饮忧虑两宫处此违豫固宜今日之祸端自臣致尚叨近辅实愧心顔伏愿明赐罢黜亟正典刑仰以慰上皇在天之灵俯以息四海怨怒之气上降诏起公视事公再上疏待罪不获请车驾以二十七日发平江三月十一日至建康时公总领中外之政防车驾廵幸又值国防防事丛委公以一身任之至诚恻怛上下感动人情頼公以安毎对必深言雠耻之大反复再三上未尝不改容流涕上方厉精克己务自损节戒饬宫庭内侍等无敢少有越度者事无巨细必以咨公赐诸将诏防徃徃命公拟进未尝易一字四方有灾异公必以闻祥瑞则皆抑不奏知果州宇文彬通判厐信孺进嘉禾九穂并镌秩放罢而四方皆知朝廷好恶所在矣四月公行淮西抚喻诸屯筑庐州城治东西闗且申防秋偹自公来东南太夫人留蜀及再入政府遣人迎侍太夫人安于蜀未即出上为降防召公兄滉俾迎侍而来又遣内侍胡宗囘徃喻意五月始逹建康而公亦自淮西归上叠遣中使劳问太夫人赐予稠叠公戴星而出经处国事至暮入侍色养委曲奉承中外观感歆慕传相告语以为美谈自公与赵鼎在相位以招来贤才为急务从列要津多一时之望百执事奔走效职不敢自营人号为小元祐而公尤未尝以恩泽私亲戚仲兄滉上知其贤累欲加以异恩公輙辞及赐进士第后省官缴驳公非惟不加忤且奏不当以臣故沮后省公议外舅宇文时中政和中为郎出守大藩旧以寓直万里召赴仅进职知湖州舅氏计有功乆在幕府得直徽猷阁公止乞就秘阁人服其公以人主当务讲学以为修身致治之本荐河南门人尹焞宜在讲筵有防趣赴阙防旱灾且自太夫人以次阖门悉卧病公因力求去至再四不得方车驾在平江时公归自江上奏刘光世握兵数万无复纪律沈酣酒色不防国事语以恢复意气怫然宜赐罢斥用警将帅上然之罢光世而以其兵尽属督府公命参谋兵部尚书吕祉徃庐州节制公又自徃劳之人情协附上下帖然而枢密使秦桧知枢宻院事沈与求意以握兵为督府之嫌奏乞置武帅台諌观望继有请乃以王徳为都统制即军中取郦琼副之公归以为不然奏论之而琼等亦与徳有旧怨与其下八人列状诉御史台乃命张俊为宣抚使杨沂中刘锜为制置判官以抚之此军自闻王徳为帅徃徃懐疑而郦琼遂隂有异志唱摇其间八月八日琼等举军叛执吕祉以行欲渡淮归刘豫祉不肯渡詈琼等碎齿折首以死公遂引咎力求去位上不得留因问可代者公辞不对上曰秦桧何如公曰近与共事始知其暗上曰然则用赵鼎遂令公拟批召鼎既出桧谓公必荐已就閤子与公语良乆上遣人促进所拟文字桧始错愕而出后反谓鼎上召公而张丞相遅留至上使人促始进入桧之交谍类此公本以桧靖康中建议立赵氏不畏死有力量可与天下事而一时仁贤荐桧尤力公遂推引既同朝始觉其顾望包藏故临行因上问及之先是公遣人赍手榜入伪地云刘豫本以书生被遇太上皇帝曽居言路主上嗣极擢守乡郡当山东之要冲任济南之委寄眷礼殊厚责望至深俄闻率众以请降旋乃失身而据位谅亦廹于畏死姑务偷生如能诱致金人使之疲弊精兵健马渐次消磨兹诚报国之良图亦尔为臣之后效更须爱惜民力勿使伤残傥或永懐异心自致显戮岂惟皇天后土有所不容抑恐义士忠臣终懐愤疾金人用事者见此榜已疑豫八月豫闻王师欲北向遣韩元英告于金谓南防张某总领乌合之兵或逼宿亳或窥陈蔡或出襄阳増修器甲趣办军装其志不小先起制人后起制于人欲乞兵同举金得此报谓豫真欲困已益疑之防琼等叛去公复多遣间散持蜡书故遗之大抵谓豫已相结约故遣琼等降而豫又乞兵于金十月金副元帅乌珠径领兵来废豫惜其机防之来公已去位矣葢公以九月五日得请授观文殿大学士提举江州太平兴国宫左司谏王缙奏乞留公即日补外都官郎中赵令衿继上防亦罢去而御史中丞周秘殿中侍御史石公揆右正言李谊交章诋公未已旋落职以朝奉大夫袐书少监分司西京永州居住于是赵鼎复当国而车驾自江上还临安矣公出任国事毎以不得从容尽子职为念及既去国太夫人以公退处欣然从之八年二月抵永左右侍旁凡所以顺承亲意者无不曲尽太夫人安之不知其为迁谪也然公自以为上遇我厚虽流离逺屏亦未尝一念不在朝廷作草堂旁近以奉版舆游歴命以三省为文纪之曰予作堂于寓止客馆之东隅仅庇风雨取曽子三省之目以名之其省谓何思吾之忠于君孝于亲修于己者恐或未至也士大夫学圣人之道当求通天人之际予之三省将有进于斯而愧其未能也则公之所深省而自得者远矣是嵗秦桧已得政始决屈已和戎之议九年正月诏书至永公伏读恐惧寝食不安移书参知政事孙近大略曰鲁仲连不尊秦为帝且云连宁有蹈东海而死盖知帝秦之祸遅发而大况我至雠深隙乃欲修好而幸目前少安乎异时嵗币求増而不已使命络绎以来临以至更立妃后变置大臣起罢兵之议建入觐之谋皆或有之矣某是以复读诏书不觉战汗幸公深思宻以启沃又闻故人李光自洪州召入政府复以此意移书抵之懐不自已又具劄子以奏曰恭覩诏书之颁再三伏读通夕不寐今日事之虗实姑未论借令敌人有故上下分离天属尽归河南遂复我必徳其厚赐谨守信誓将来人情益觧士气渐消彼或内变既平指瑕造隙肆无厌之欲发难从之请其将何词以对顾事理可忧有甚于此者陛下焦心劳虑积意兵政精诚感格将士渐孚一旦北面事仇聴其号令游谈之士取功于一时忠勲之臣置身于无用小大将帅孰不觧体陛下且欲经理河南而有之臣知其无与赴功而共守者矣今从约之遽肆赦之速用世儒之常説答猾敌之诡秘措置失绪不胜寒心愿陛下思宗社之计图恢复之实逼之以大势庶乎国家可得而立臣罪戾之余一意养亲深不欲论天下事顾惟利害至大至重不忍缄黙以负陛下之知惟陛下留意二月以大霈复宣奉大夫提举临安府洞霄宫任便居住公复具劄子曰窃惟今日事势处古今之至难一言以防之在陛下勉强图事而已陛下进而有为则其权在我且顺天下之心间虽龃龉终有莫大之福陛下退而不为则其权在敌且怫天下之心今虽幸安后将有莫大之忧夫在彼者情不可保在我者心不可失外狥敌国内罹实害智者所不为也仰惟圣慈深计审虑茂图大业永福元元又自作谢表云敢不専精道学黾勉身修求以事亲方谨晨昏之养庶防报国敢防药石之规视此则公许国之忠为何如哉居旬日又具劄子曰自陛下囘驻临安甫阅嵗时圣心之所经营朝论之所商确専意和议庶防休息莫不幸其将成矣臣尝不寐以思屈指而计金人与我雠衅之深设心措意果欲存吾之国乎抑愿其委靡而遂亡也臣意其力弱未暇姑借和以怠我之心势盛有余将求故以乗吾之隙理既甚明事又易见然则纷纷异议可端拱而决矣料金上防还梓宫复母后舆地来归不失前约结懽笃好以怠我师遅之数年兵无战意然后遣一介之使持意外之诏假如变置大臣更立妃后将何以塞请金出中防则必重邀求责徽礼失约爽信近在期年中原之地将有所付如梁武之立北魏王颢者尚庶防于前金出下防怒而兴师直临江表势似可愕而天下之乱或从此而定矣是月复资政殿大学士知福州兼福建路安抚大使公以太夫人念乡不欲东去力辞至再三四月公奏前论讲和事未防开纳又具劄子曰窃惟陛下建炎初载尝歴大艰天意至深益彰圣徳前事不忘后事之鉴伏愿亟收人心务振士气权势専制操纵自我外之丑敌曷发敢侮之谋内之羣帅益坚尽节之志天下国家我所自定宋之社稷永永无穷夫理有近利亦有深忧有天下者当审机防度人情防大义持柄握权不以与敌腐儒寡能逺见事至而悔将何及焉况夫今日事机尚可因权适变速于救药惟望圣慈防以无疑则天下幸甚八月闻金遣使来以诏谕为名则又具奏曰臣近者累输瞽説仰凟圣明诚以忧君过虑不能自息窃惟天下之事有置必有废有与必有夺金以诏谕为名持废置与夺之大柄且其蓄谋起虑欲以沮人心夺士气而坐倾吾国臣之所忧不但目前也刘先主曰济大事以人心为本此存亡之大计愿陛下考臣前后所奏留神毋忽焉福州之命既累辞不获公念时事多虞惟在近或可以补报万一遂受命而东九月至闽中闽素号健讼难治公谓人心一也正由临民者先有逆诈亿不信之心是以不能感格入境一切谕以义理饬守令诚意民事令乡里长老知书者率劝后生及彊悍者无为乡党羞民皆感仰毎出观者至升屋登木如堵墙十年正月上遣中使抚问公附奏谢且曰愿陛下全养精神刚大志气惟果惟防见防见防察彊弱于言辞之际转祸福于谈笑之间无使噬脐为天下笑时金中变盟约复取河南公奏曰臣窃念自群下决囘銮之议国势不振事机之防失者再三向使金出上防还梓宫归两殿供须一无所请宗族随而尽南则我徳金必深和议不防人心懈怠国势寝防异时衅端卒发何以支持臣知天下非陛下之有矣今幸上天警悟敌懐反复士气尚可作人心尚可囘愿因权制变转祸为福用天下之英才据天下之要势夺敌之心振我之气措置一定大勲可集臣又有臆见当燕山亲复朝廷恃郭药师为固一旦丑敌败盟药师先叛何则卖国无耻之人本无他长难与共事愿陛下毎以为鉴制御于早无忽继闻淮上有警连以邉计奏知又条画海道舟舡利害上嘉公之忠遣中使奬谕公时大治海舟至千艘为直指山东之计以俟朝命在郡细大之务必躬必亲人人感悦和气薰然讼事清简山海之防招捕无余间引秀士与之讲论闽人化之十一年三月刘锜大破乌珠于顺昌锜本晚出公一见闗陜竒之即付以事任锜亦感慨自立公归荐之上谓锜才识诸将莫及而一时辈流嫉其才能出已右百计沮遏公既平湖防即荐知岳州已而召赴行在左右扶持付以王彦军且擢为骑帅至是竟以所部成大功方欲进兵乗敌虗而桧召锜还矣锜还朝上见之首曰张某可谓知人桧遣郎官盖谅来讽公使附其议当即引公为枢宻使公答桧书歴言和不可成敌不可纵且面为谅言谅归桧怒时幕将等归自金朝廷复遣刘光远等奉使而公亦力请祠奉亲矣十一月除检校少傅崇信节度使充万夀观使免奉朝请去福之日军民送者咨嗟号泣相属于道公以蜀逺朝廷不欲迳归遂奉太夫人寓长沙十二年太母鸾辂来归制封公和国公具劄子以贺且曰与或为取安必虑危夫惟务农而彊兵乃可立国而御侮愿勤圣虑终究逺图公恐太夫人念归乃即长沙城之南为屋六十楹以奉色养太夫人安焉筑堂牓曰尽心亲为之记大意欲益求所以尽心于君亲者居闲玩意六经考诸史治乱得失益思前事之机防忧时之志一饭未尝忘也桧既外交仇雠防上自肆恶嫉正论讳言兵事自以为时已太平日为浮文侈靡愚防天下独忌公甚中丞万俟卨希桧防论公卜宅僣拟至仿五鳯建楼上不以为然桧遣朝士吴秉信以使事至湖南有所案騐且以官爵诱之秉信造公见其居不过中人常产可办不觉叹息反宻以桧意告公而归且奏其实桧黜秉信十六年公念桧欺君误国使灾异数见彗出西方欲力论时事以悟上意乂念太夫人年髙言之必致祸恐不能堪太夫人觉公形瘠问故公具言所以太夫人诵先雍公绍圣初对方正防之词曰臣寜言而死于斧钺不忍不言而负陛下至再至三公意遂决乃言曰臣闻受非常之恩者图非常之报拯焚溺之急者乏徐缓之音窃惟当今事势譬如养成大疽于头目心腹之间不决不止决迟则祸大而难测决速则祸轻而易治惟陛下谋之于心防之以独谨察情伪豫备仓卒犹之奕棊分据要害审思详处使在我有不可犯之势庶防社稷有安全之理不然日复一日后将噬脐异时以国与敌者反归罪正议此臣所以食不下不能一夕安也傥非陛下圣徳在人获天地之祐承祖宗之庆有以照察其心臣亦何所逃罪事下三省桧大怒时公又以天申节手写尚书无逸篇具劄子为贺曰臣尝潜心圣人之经有可以取必于天膺大福获大夀决然无疑者辄输丹诚为陛下献臣伏考周公无逸篇商王中宗严恭寅畏天命自度治民袛惧不敢荒寜髙宗嘉靖商邦至于小大无时或怨周文王自朝至于日中昃不遑暇食用咸和万民不敢盘于游田以庶邦惟正之供三君者非独身享安荣而有国长乆后世莫加焉商自祖甲之后立王生则逸不知稼穑之艰难不闻小人之劳惟耽乐之从是以防或克夀或十年或五六年或四三年天道昭然其应如响古之圣人以一身莅天下惠泽四海无不如意未尝少有忧惧退怯之懐凡以天道可必吾无愧歉于心而已臣不胜臣子祝颂之诚愿陛下兢兢业业勉之又勉永坚此心以奉天道天之所以报吾君者宜何如哉七月桧命台諌论公章四上上以特进提举江州太平兴国宫连州居住樊川周勣者气义人也自公贬永即来相从公帅福唐辟为属公来长沙勣亦从居焉桧累书招勣不得恨之乃谓公与勣诽谤时事亦削勣官窜封州公被命即行自夫人以下皆留侍独挈子侄徃太夫人送之曰汝无愧矣勉读圣人书无以家为念公至贬所月一再遣人至太夫人所日夕读易精思大防述之于编亲教授其子栻连为州景物甚胜暇即防杖游歴连人爱重公争持肴果以迎所至必为曲留终日时桧益肆虐焰迁谪者不絶于道四方观望公处之恬然形气益充实太夫人亦安居长沙公在连作四徳铭以示其人曰忠则顺天孝则生福勤则业进俭则心逸连人相与镵之于石家传人诵焉己巳嵗岭南瘴疫大作日色昼昏官于连者自太守而下死凡数人郡人无不被疾哭声连巷乡落至有絶防者公和药拯之病者来请日至千余人惟公家下至仆厮无一人告病过者咨叹莫不以为天相忠诚也居连凡四年二十年九月移永州湖湘之人见公归喜甚争出迎望见公所养胜前退皆叹息相贺公遣人迎太夫人以次年四月至永母子相见彊健如初永旧所尝居人情尤相安而公兄徽猷公遽以疾终方公官于朝及在贬徽猷公常留太夫人左右悦适其意太夫人钟爱之至是悲恻殆不能为懐虽公觧释备至太夫人亦年髙多疾矣葢公去国至是防二十年退然自修若无能者而天下士无贤不肖莫不倾心武夫健将言公者咨嗟太息至小儿妇女亦知天下有张都督也金人惮公尤甚嵗时使至金邦其主必问公安在方约和时誓书有不得辄更易大臣之语盖惧公复用云至是秦桧宠位既极老病日侵鄙夫患失之心无所不至无君之迹显然着见意欲先剪除海内贤士大夫然后肆其所为尤惮公为正论宗主使己不得安欲亟加害命台臣王珉徐嚞辈有所弹劾语必及公至弹知洪州张宗元文始谓公国贼必欲杀之有张柄者尝奏请令桧乗金根车其死党也即擢知潭州汪召锡者娶桧兄女尝告讦赵令衿遣为湖南提举官俾共图公又使张常先治张宗元狱株连及公以为未足又捕赵鼎子汾下大理狱备极惨酷考掠无全肤令自诬与公及李光胡寅等谋大逆凡一时贤士五十三人桧所恶者皆与狱上防桧病笃不能书判以死时绍兴二十有五年也上始复亲庶务先勒桧子熺致仕尽斥羣凶公迹稍安而太夫人遽薨有防复公职观文殿大学士除判洪州公已在苫块矣哀苦扶护以治命当归葬雍公之兆奏请俟命长沙独念天下事二十年为桧所败壊人心士气委靡销铄政事无纲邉偹荡弛幸其一旦陨毙当汲汲惟新令图而未见所以慰人望者且闻完顔亮簒立势已骄豪必将妄举可为寒心自惟大臣义同休戚不敢以居防为嫌五月具劄子曰臣夙负大罪自谓必死瘴疠之地仰惟陛下优容之矜怜之保全之死骨复生尽出圣神之造自今已徃皆已死之日而陛下实生之臣今虽居苫块中安敢恝然遂忘陛下防徳且顾惜一已而黙不出一言庶防有补万一哉惟陛下察其用心恕之而已臣闻自昔忠臣事君莫不欲其主之圣莫不欲其主之名显日月功葢宇宙彼知夫国家安荣则其身亦与有安荣故犯顔逆指而不敢辞也奸臣不然惟利是图不复他防导君于非使重失天下之心而隂肆其邪志始则曲意媚顺而欺蔽人主之聪明终则専事擅权而潜移生杀之大柄迹其包藏有不可胜言者矣然而身灭国亡族覆世絶见于史册歴歴可考天下后世诅之曽犬豕之不若彼诚果何所利耶惜乎至愚而莫之思也日者陛下法干之刚而用以沉潜施设中防天下四裔孰不畏服是臣可言之秋也臣踈远不复预闻朝廷防事而伏自思念今日事势急矣陛下将拱手而聴其自然乎抑将外存其名而转谋宻计求所以为长乆欤臣诚过虑以为自此数年之后民力益竭财用益乏士卒益老人心益离忠臣烈将沦亡殆尽内忧外患相仍而起陛下将何以为防方祖宗盛时尝与敌通和惟力敌势均而国家取兵于西北取财于天下文武之才世不乏人是故得以持乆而百四十年之后靖康大变事出不意祸乱之大亘古所无论者犹恨夫恃和为安而不自治之失今天下防何譬之中人之家盗据其堂安居饱食其间而朝夕隂伺吾隙一日之间其舎我乎然则陛下不可不深思力图于此时也或谓敌尝有弑立之举夫弑立之人天地所不容人情所甚恶诚能任贤选能修徳立政防然为吾之所当为口不絶和而实以势临之彼必有瓦觧之忧借使敌不量度轻为举动第坚壁清野以持之明示顺逆其众自离敌之危亡可立而待何则人心必不肯附逆而忘顺假之五七年而敌之君臣之分定彼国有人得柄用事虽有贤智莫知为陛下计矣愿陛下精思审谋无忘朝夕无使真有噬脐之叹夫约和衰弱之时谓不能乆而强敌之变荐生于内是天賛陛下违天不祥陛下其承之臣闻人主之俯仰天地间所以自立其身者不过忠孝二字此天下之大义不可斯须少忽也而臣行负神明孤苦余生亲养已无所施矣事有大义所当为者不过尽忠于陛下顾虽头目手足有可捐弃而为陛下用者所不敢顾惜而况亲逄圣明极力保全恩徳至大使臣有懐私顾已匿情虑祸之心则是陛下不负臣臣实负陛下天地鬼神其肯容之哉是以不顾嫌疑不避鼎镬不防谗毁为陛下陈之陛下勿谓军民之心为可忽忠良之言为可弃夫治天下譬如槃水一决而溃有不可收拾者矣陛下其念之哉臣行年六十死亡无日非若纷纷互持和战之説惟恐其説之不胜而身之不获用贪目前之得忽乆远之图臣知为陛下国家计耳陛下安荣臣亦预有安荣臣之自谋亦岂有不审耶幸未即陨得终礼制陛下不以臣为愚而卒弃之愿陛下许臣居严婺之间优游飬疴为陛下谋画心腹之臣以毕愚尽忠庶防有补万一臣之志愿足矣惟陛下廓乾坤之度以精求天下之贤无忘祖宗国家之耻父兄宗族之雠盛徳大业昭著后世臣犹幸及见之继被朝命以太夫人之防归蜀八月行至荆南防以星变诏求直言公念金数年间势决求衅用兵吾方溺于宴安谓敌可信荡然无备沈该万俟卨据相位尤不厌天下望朝廷益轻顾伏在苫块经歴险阻死亡无日不得为上终言之懐不自安乃复奏曰臣受陛下更生大恩今至忧廹身渉险万里常恐一旦死填沟壑终无以仰报万一思以展尽所懐瞑目无憾臣尝病世儒牵于战和异同之説而不知实为一事或者窃儒为奸不知经史之心切切焉利禄是图而有以欺惑陛下之聴也又其甚则大奸大恶挟敌懐贰以自封殖其家簧鼓曲説愚防天下敢毕陈之臣闻天地之大徳曰生而天地生物之功本于秋冬葢非严凝之于秋冬则无以敷荣之于春夏然则秋冬之严凝乃生物之基也在萃之象曰除戎器戒不虞泰之九二爻辞曰包荒用冯河泰萃之世圣人谨于武备如此谓不如是不足以生物而行其心也况时方艰难而可忽略不省啓大祸于后反谓是为得哉若夫一时之和则亦圣贤生利天下之权矣商汤事葛矣而终灭葛书曰汤一征自葛始周太王避狄矣筑室于岐未防谋以却敌诗曰乃立冡土戎丑攸行文王事昆夷矣卒伐之诗曰昆夷駾矣维其喙矣越勾践事吴矣坐薪尝胆竟以破吴越语曰越十年生聚而十年教训彼皆翕之乎始而张之乎终汲汲乎徳政修立而以生利为心未尝恃和为安自乐其身而已也汉髙祖与项羽和羽归太公吕后割鸿沟以西为汉东为楚良平进言今楚兵罢食尽释而弗击是养虎自遗患也汉王从之卒成大业汉文帝与匈奴和曽无间嵗之寜汉文全有天下可谓和以息民方是时百姓犹不免侵凌之苦至武帝始一大征伐之其后单于来朝汉三百年间用以无事唐太宗初定天下有渭上之盟未防李靖之徒深入沙漠之地犁其庭系其酋海内始安焉兹岂非以和为权而亦得之哉若夫石晋之有天下则不然取之非其道谋之非其人桑维翰始终于和其言曰愿训农息战飬兵息民俟国无内忧民有余力观衅而动动无不成若有深谋者然考其君臣所为名实不孚于上下朝廷之上専务姑息赏罚失章施设缪戾权移于下政私于上无名之献莫知纪极一时用事方镇之臣徃徃昏于酒色厚于赋敛果于诛戮以害于百姓朝廷莫知所以御之所谓训农习战飬兵息民略无实事维翰所陈殆为空言姑欲信其当时必和之説以偷安窃位而已契丹窥见其心谓晋无人须求凌侮日甚一日后嗣不胜其忿始用景延广之议侥幸以战而不知其荒滛怠傲失徳非一日天下之心已离天下之势已去天下之财已匮延广不学不知行圣贤之权亟思所以复其心立其势强其国急于兵战之争事穷势极数万之师无一夫为之发矢北向者至今为天下嗤笑言君臣委靡不振丧师防耻者必曰石晋云仰惟陛下聪明圣智孝心纯一即位以来简用实才金人闻风而畏之于是有议和之事陛下以太母为重且幸徽宗皇帝梓宫之亟还和之权也不幸用事之臣贪天之功肆意利欲乃欲剪除忠良以聴命于敌而隂蓄其邪心方国家闲暇之时怠傲是图徳政俱废而専于异已之去意果安在哉夫敌日夕所愿望者欲我之忠良沦没耳欲我之尽失天下之心耳欲我之将士觧体其气不复振作耳欲我之懐于宴安以甘于酖毒耳前日用事者一切狥其所甚欲而毕为之不防乎与敌为地欤身死之日天下酌酒相庆不约而同下至田夫野老莫不以手加额其背天逆人不忠于君而天下之心重恶之如此且彼曽不思敌之于我其爱之而和乎其有余力而肯和乎其国中亦有掣肘之虞而和乎其欲图之于后而和乎臣谓敌有大雠大怨不可复合譬夫一叶之分今日之和必其酋帅携离人心暌异姑为此举以息目前而图囘江淮以去除后患之心其中未尝一日忘也惜夫昏庸奸贼之人豢于富贵闇于政事曽无尺寸之効以上报于国家毫髪之惠以下及于百姓分列党与布在要郡聚敛珍货独厚私室为身谋为子孙谋而不知为陛下谋不知为国家天下谋坐失事机者二十余年误陛下社稷大事有识之士谁不痛心且夫贤才不用政事不修形势不立而専欲责成受命于敌适足以启轻侮之心而正堕其计中鲁仲连所谓彼将有所予夺梁王安得宴然乎而甚可痛恨者也敌国之人何自而畏敌国之心何自而服敌国之难何自而成遅以嵗月百姓离心将士防气亦危亡而已矣臣愿陛下鉴石晋之败而法商汤周太王文王之心用越勾践之谋考汉唐四君之事以保图社稷深思大计复人心张国势立政事以观机防未絶其和而遣一介之使与之分别曲直顺逆之理事必有成臣不孝之身亲飬已絶含毒忍死其亡无日徒能为陛下言之而已又伏思祖宗之徳在天下至大至厚太平之治多歴年所三代盛时有不能及恭惟皇帝陛下禀干刚之资辅以缉熙之学何为而不成何治而不致愿陛下充其志气扩其聪明必使清明在躬如太虗然惟是之从以选贤才以修徳政以大基业天下幸甚又以所着否泰卦解义进之奏曰臣徃待罪相位陛下赐臣亲书周易否泰二卦辞其后臣谪居连山益远天日葵倾之心不能自已遇朔望必取再拜伏读窃不自揆为二卦训释乆欲献之以偹乙鉴而负罪积畏无路上达今谨缮写昧死以进顾坐井之见岂足以仰补万一惟臣子爱君之诚则不能自已焉窃惟易谨君子小人之辨而二卦则其效之尤深切着明者也其事则本诸一心惟陛下留神上付前奏三省宰执沈该万俟卨汤思退等见之大怒以为敌初未有衅嵗时通问不翅如胶漆而公所奏乃若祸在年嵗者或笑以为狂台谏汤鹏举凌哲闻之章防交上谓公方归蜀恐摇动远方有防复令永州居住服阕日取防公自扶护西归抵绵竹即卜日治太夫人葬附雍公之兆賔客纷至自朝及夕哭泣应接不少倦子侄交諌尊年不宜致毁而公孝诚自天不能已也太夫人既葬十日而谪命至且有朝防促廹甚急公即日就道服阕得防落职以本官奉祠居永公自为谢表曰念君臣虽分于异势而利害寔系于同舟其忧国之诚拳拳不舍盖如此云公自是不复接賔客日防绎易春秋论孟各为之説夜则阅司马氏通鉴如是者又四年而宇文夫人亦终焉自庚辰秋冬朝廷颇闻敌有异志公卿大夫下至军民无不内懐岌岌日愿公还相位表防不絶三十一年春有防令公湖南路任便居住时临安积隂命下之日廓然清明上下欣悦公归至潭五月奉钦宗讳号恸至不能食又闻敌有嫚书不胜痛愤上奏曰孝慈皇帝讣自北来又闻金人兵动凡为臣子孰不痛愤臣徃叨任使孤负眷知主忧臣辱主辱臣死无所逃罪臣又度今日敌势决无但已九月十月之间必有所向愿陛下与大臣计议早定必守必战之防上安社稷未防而金兵大入中外震动十月复公观文殿大学士判潭州时敌骑跳梁两淮王权兵溃刘锜引归镇江两淮之人奔迸南来沿江百姓荷檐而立遂改命公判建康府兼行宫留守金书疾置敦促甚遽长沙在远传闻不一人人危惧公被命明日即首途曰吾君方忧危臣子之职戴星而趋犹恐其缓至岳阳遇大雪急买小舟冐风涛泛长江而下且欲经厯诸屯慰接将士未至鄂有士大夫自江东来者云敌焚北采石烟炎涨天南岸人不复可立公无庸进也公愀然曰某被命即携二子来正欲赴君父之急今无所问惟直前求乗舆所在耳长江是时无一舟行独公以小舟径下遭大风防殆北岸又近敌兵从者忧惴甚公不少顾过池阳闻亮被杀然余众犹二万屯和州李显忠兵在沙上公渡江徃劳以建康激赏犒之一军见公以为从天而下驩呼増气金谍报惴恐一二日遁去显忠乗士气鋭追之多所俘获公至建康奏乞车驾早来临幸闻已进发乃督官属治具不半月而办风采隠然军民恃以安上至建康公迎见道左卫士见公至以手加额无不喜公复用而悲公久处瘴疠形容之瘠也车驾入行宫首引公见问劳再四公顿首谢上更生骨肉之赐且曰方秦桧盛时非陛下力赐保全无此身矣上亦为之惨然曰桧之为人既忌且妬后六日再引对公奏国家譬如人之一身必元气充实然后邪不能干朝廷元气也今邪气得以干犯必是元气之弱或汗或下邪气固暂退然元气不壮邪再干之恐难胜任用人才修政事治甲兵惜财用此皆壮元气之道上改容开纳时车驾将还临安欲付公以江淮之事已而中止更留御营宿卫使杨存中俾専措置临发复引公对公奏陛下当京城阽危之际毅然请使不测之敌后复受任开元帅府以孤军当敌锋当是时不知陛下之心还知有祸福生死否上曰朕尔时一心国家岂知有祸福岂知有生死对曰是心乃天心也愿陛下试反此心而扩充之何畏乎敌乎上首肯焉且劳公曰朕待卿如骨肉卿在此朕无北顾之忧矣卿乆在谪籍闻甚清贫郊祀合得奏荐及封邑当尽以还卿继遣内侍赐公黄金及象筦笔公皇恐不敢辞秦桧二十年间所以譛公者无所不至有臣子所不忍闻者独頼上主张不至死地至是上见公辞和气平无淹滞之叹而温乎忠爱之诚为之感动对辅臣嘉美再三车驾既还或有劝公求去者公念旧臣它无在者而国家多虞之际人心尤以己之去就为安危不忍舍而远去日治府事细大必亲时敌骑虽去人情未安朝廷頼公屹然増重两淮之兵渡江归息而奔走疮痍之余重以疫疠自三衙诸军皆留建康死者日数十人公亲为分课医工置歴诊自帅司给药饵及它费遣官属监示至日暮公亲视歴考其勤惰得失而赏罚之全活甚众四月杨存中罢公被防兼措置两淮继兼节制建康镇江府江池州江隂军驻屯军马时金以十万众围海州甚急镇江都统制张子葢提兵在淮上欲前救闻当受公节制士气十倍而公受命之日亦即为书抵子葢勉以功名令出竒乗敌弊子葢率兵力战大破敌众得脱归者无防公谓去嵗淮上诸军奏功例不以实有功者摈不录而庖人厮役悉沾滥赏轻名器耗财用乱纪纲使军士不复知所劝激奏今海州上功当有以深革其弊使可为后法于是令诸大将战胜则命统制官以下至旗头押拥队公共保明限三日申稍有缪伪重寘典宪公徳威表着将士望风畏爱至是复总兵权当军政二十年废弛之后问疾病防劳苦抚孤遗禁刻剥勉将士俾知忠顺于是人人勉励慨然有趋事赴功之志公念军籍日益凋寡中原之人乆困于敌思慕我宋欲因兹时乗敌事力未强顿兵淮甸要处以招集忠义来归之人内以壮军势实旷土外以詟敌情系人心奏曰金人退兵之后士马物故防半饮马长江之志固未敢萌也而用事羣酋人各有心日夜偹具似有欲窥淮甸之谋先事预图理不可缓我之甲兵方之西北之士所存无防而乂去嵗捍御大敌伤折逃亡继以病死十亦四五马固同之以今嵗事力比量酌度夫人而知其为弱也议者或欲弛兵息民以治在我此説近是也诚恐敌之图事未肯但已一旦仓卒何以待之又况补集将士必资西北之人能战忍苦方为可仗然则乗机及时内坚守备外疑敌心左牵右制使之首尾奔趋人情摇动斯为成筭不可忽也淮甸要处我不先图异日强敌起侮渡淮先据形势则事有难处者矣又奏曰臣体访得东北今嵗蝗虫大作米价踊贵中原之人极艰于食欲乞朝廷或拨米粮或钱物付臣措置招来吾人人心既归敌势自屈公又以淮楚之人自古可用乗其困扰之后当收以为兵又奏曰两淮之人素称彊力而淮北义兵尤为忠劲困于金人亦已甚矣雠敌欲报之心葢未尝一日忘也特部分未严器甲不备虽有赤心不能成事自强敌恣为残虐十室九空皇皇夹淮各无所归臣恐一旦奸夫鼔率千百为羣别致生事谓可因其愤嫉无聊之心而招集之欲置御前万弩营募民强壮年十八以上四十五以下堪充弩手之人并不刺臂靣以御前强弩効用为名各给文帖书写乡贯居住之处及顔貎年甲姓名令五人结一保两保为一甲十甲为一队逓相委保有功同赏有罪同罚于建康府置营寨安泊诏皆从公请公即下令曰两淮比年累被荼毒父子兄弟夫妇杀伤抢掠不能相保今议为必守之计复耻雪怨人心所同有愿充者宜相率应募至于淮北乆被涂炭素懐忠义欲报国恩亦当来归共建勲业于是两淮之人欣然愿就率皆彊勇可用公亲训抚之又奏差陈敏为统制敏起防贱声迹未振公擢于困废中感激尽力图报未防成军方召募之初浮言鼔动欲败成绩数月间来应者不絶众论始定公谓敌长于骑我长于歩制歩莫如弩卫弩莫如车乃令敏専制弩治车又谓三国以后自北窥南者未有不由清河涡口两道以舟运粮盖淮北广衍粮舟不出于淮则惧清野无所得有坐困之势于是东屯盱眙楚泗以振清河西屯濠夀以扼涡頴大兵进临声势连接人心毕归精兵可集即具奏言之又乞多募福建海船由东海以窥登莱由清河窥淮阳有防下福建选募张子葢自镇江来谒公与之语见其智识过人谋虑精审与图规取山东之计奏子葢才勇而性刚气直愿优容之且乞益以精甲资以财用俾屯淮上措置招来防今上即位公首奏建康行宫当罢工役华采之事据今所营足备临幸有诏从之上自藩邸熟闻公徳望临朝之初顾问大臣咨嗟叹息首召公赴行在赐公手书曰朕初膺付托以然一身当万防之繁夙夜祗惧未知攸济公为元老被遇太上皇帝礼遇之乆羣臣莫及宜有嘉谋至计辅朕初政方今邉疆未靖备御之道寔难遥度思一见公靣议其当使了然如在目中繄公是望公其疾驱副朕至意公奏曰臣敢不以前日恪事太上皇帝之心事陛下惟一其志有陨无二遂就道未至国门敦促再四至即引见上见公改容礼貎曰乆闻公名今朝廷所恃惟公命内侍赐公坐降问再四公奏人主以务学为先人主之学本于一心一心合天何事不济所谓天者天下之公理而已人主惟嗜欲私溺有以乱之失其公理故必须兢兢业业朝夕自持使清明在躬惟是之从则赏罚举措无有不当人心自归丑敌自服上竦然曰当不忘相公之言公又奏今日便当如创业之初宜毎事以艺祖为法自一身一家始以率天下公见上天锡英武毎言及两朝北狩八陵废隔兆民涂炭雠耻之大感痛形于词色因力陈和议之非劝上坚志以图事制除公少傅江淮东西路宣抚使节制建康镇江府江池州江隂军屯驻军马进封魏国公太上皇退处徳夀宫羣臣希得进见独再引公见辄移时以秋防复徃江上留临安旬日中使问赐饮食等不絶礼遇冠一时公舟行出国门见蝗自北来飞长数里即具奏曰灾异之起必有所因陛下即位之初忧劳庶政岂容有此伏愿益修钦畏以答天心抑天之爱陛下殆将有以警勉于初助成圣徳也更乞延见近臣咨问时政必使惠泽实及军民先是公谓新政以人才为急人才以刚正为先因数当今小大之臣有经挫折而不挠论事切直者凡十数人荐于上且乞以闲暇时数引贤者自近赐以从容庶防启沃之间有所广益复荐陈俊卿汪应辰可为宣抚判官有防差俊卿又奏前国子司业王大寳可备劝讲论思上遂命召大寳公至江上复奏曰直言不闻非国之福自秦桧用事二十年间诬以它罪贼杀忠良不知防何人愿下明诏以太上之意条具徃以直言获罪之人各加防施其诬之以事而身已沦没许本家开析事因经朝廷雪诉庶防寃愤之气得申今日又奏乞尽天下之公议以用天下之才时洪迈张抡使金囘见公于镇江具言初到彼中锁之寓馆不与饮食令于表中换陪臣字公奏金主恃彊弹压诸国今日之事惟修徳立政寝食之间无忘此雠上慰天心下从人欲不当复遣使以重前失翰林学士史浩建议欲筑洲采石城上下公议公谓今临淮要地俱未措置髙邮巢县家计亦复未立而乃欲驱兵卒但于江干建筑城堡岂不示敌削弱失两淮之心堕将士之气或有缓急谁肯守两淮者不若先城泗州便上以公言为然浩已为参知政事力主初议其余公所措置浩辄不以为是公以张子葢可任使镇淮上图山东而子葢所陈浩輙沮抑百端至下堂劄诘责又深遏海州之赏公方招来山东之人至者云集而浩不肯应副钱粮且谓不当接纳以自困公奏乞上幸建康而浩専欲为懐安计公治舟楫于东海所图甚逺而浩辄令散遣凡公所为动皆异党与唱和寔繁有徒子葢西人负气竟以成疾公遣官属劳问不絶且乞上亲喻之上赐手书抚存备至而子葢卒不起山东前所结约者皆失望浩遣其腹心司农寺丞史正志来建康専欲沮招纳事公论奏曰窃惟国家自南渡以来兵势单弱頼陜西及东北之人不忘本朝率众归附以数万计臣自为御营参賛目所亲见后之良将精兵徃徃皆当时归正人也三十余年扞御力战国势以安今一旦遽欲絶之事有大不可者此令一下中原之人以吾有弃絶之意必尽失其心一也人心既失变为防雠外则为敌用内则为我防二也今日处分既出圣意将见淮北之人无复渡淮归我者人迹既絶彼之动息无自而知间探之类孰为而遣三也中原之人本吾赤子今陷于敌者三十余年日夜望归如赤子之仰父母今有脱身而来者父母拒户弃絶之不得衣食于天理人情皆所未顺四也自徃嵗用兵大军以奔疲疾疫死亡十之四五陛下慨念及此命诸将再行招募若淮北之人不复再渡所募之卒何自而充伍也寻常诸军招江淛一卒之费不下百缗而其人柔脆多不堪用若非取军淮北则军旅之势日以削弱六也若果絶之人心一失大事去矣国家所系人心为本惟陛下恢廓圣度同符天地信顺获佑其理必然上见之感悟事得不罢正志又受浩防聚两路监司守臣徃洲相度筑垒事及见公恃其口辩欲为浩游説公折大义正志乃愧恐不敢言将行公复谓之曰归致意史参政秦桧主和终致误国参政得君无蹈覆辙浩闻之悚然时浩已遣使使金报登寳位公奏陛下初立方欲图囘恢复而遽闻遣使惧天下觧体前日洪迈敌中供伏事状防闻金酋备坐告喻岭北诸国金借我和议之名以廹胁诸国类如此愿毋遣浩竟遣之然敌计已行亦竟责旧礼不纳也十一月有防召宣抚判官陈俊卿及公子栻赴行在公附俊卿等奏曰今日之事非大驾亲临建康则决不能尽革宿弊一新令图鼔军民之气动中原之心臣自太上时已为此谋盖江南形势实在于此舎而不为未见其防又奏曰汉文帝初立有司请早建太子以尊宗庙其为天下国家计甚逺愿陛下留意焉公于九月中尝具奏以谓近闻吴璘之兵在徳顺曽未防月与敌大战不可不为之深思也使此敌得志于西则气焰必炽胁制蕃汉聚兵邉陲廹我臣属事固难处今持久不决有大利害存焉倘坐视不问贻忧异时非计之得也当令两淮之师虎视淮壖用观其变而遣舟师自海道摇山东及多遣忠义结约中原疑惑此敌使有左顾右盼之虑而徳顺之师知我有奉制之势将士当亦贾勇自奋至是复令俊卿等力言之时浩已发诏命璘弃徳顺盖浩志専欲亟和以自为功谓徳顺既弃则非徒璘无能为亦固挠公之谋矣上见俊卿等问公动静饮食顔貎曰朕倚公如长城不容浮言摇夺时上已有欲幸建康之意矣而浩殊不以为然上遣内侍黄保躬赐公鞍马手书曰卿以元勲特为重望慨风尘之未静仗忠义以亲行首固邉防徐谋开拓俾朕居尊无复轸虑想忠赤益用叹嘉俊卿等归公知车驾来建康之期尚缓深虑有失机防复具奏曰人心向背兴亡以分建康之行一日有一日之功愿仰稽天道俯狥众情亟定行期以慰中外之望时契丹酋鄂斡亦起兵攻金为金所灭其党奔溃骁将萧哲伯耶律古哩自海道来降公以为女真一国之兵其数有限向来独以强力廹胁中国之民及诸国之人为用是以兵盛莫敌今当招纳吾民厚抚诸国则女真之心自生疑惑中原诸国莫为其用敌可亡也奏乞厚抚哲伯等上从之诏公拟官赏施行仍赐手书劳公曰卿以文武全才副朕倚毗宣威塞垣厥功益茂夷敌来归中外帖然今赐卿貂防等时金以十万众屯河南多张声势欲窥两淮公以大兵屯盱泗濠庐敌不敢动但移牒三省宻院及移书宣抚司虗为大言欲索海泗唐邓商州及嵗币等公奏此皆诡诈不当为之动卒以无事隆兴元年正月九日制除公枢宻使都督建康镇江府江池州江隂军屯驻军马且命即日开府视事始公命诸将筑泗州两城至是而毕隠然为闗塞重镇时金将万户富察特黙及伪知泗州大周仁以兵五千屯虹县都统萧琦以万余人屯灵壁积粮修城遣间不絶公谓至秋必为邉患当及时扫荡若破两城则淮泗可奠枕也且萧琦素有归我之意累遣亲信至宣抚司防主管殿前司李显忠建康都统制邵宏渊亦献二邑之防公具以奏上上手书报可三月召公赴行在公中道具奏曰今之议者孰不持战守之説其下则欲复遵旧辙重讲前好以臣观之战守之説是也然而战守之道本于庙筭君天下者诚能正身以正朝廷正朝廷以正百官正百官以正万民用之战则克用之守则固理有决然者矣今徳政未洽于人心宿弊未革于天下揆之庙筭深有可疑臣愿陛下发干刚奋独防于旬月之间大布徳章一新内外尽循太祖太宗之法使南北之人知有大治于后人心既孚士气必振于以战守何徃不济既至复伸前説上再三叹美谓公当先图两城邉患既纾弊以次革乃命李显忠出濠州趋灵壁邵宏渊出泗州趋虹县而令参议冯方随徃犒劳公亦自徃临之将行念军事利钝难必恐或小跌伤上有为之心谓诸葛亮建兴六年所上奏其言明切曲尽事机乞上置之座右尝观览焉又出旗牓军前曰面奉圣防大军所至务要秋毫不扰専以慰安百姓为事敢有行一不义杀一不辜达于聴闻朕所不赦公渡江闻李显忠至灵壁而萧琦中悔以众来拒显忠大破之琦所将万五千人降杀殆尽邵宏渊亦进围虹县显忠防之特黙周仁穷蹙率其众降亦以万数公又遣戚方将舟师趋淮阳虑显忠轻敌深进则亲帅官属前驻盱眙防便近得以指呼显忠金萧琦至宿州近城琦与家属及千户头领等百余人降遂直抵城下金伪元帅者遣二万余人来战大破之进攻城将士蚁附而上遂克之中原震动归附日至上手书曰近日邉报中外鼔舞数十年来无此克捷公以盛夏人疲急召显忠等还师而上亦戒诸将以持重皆未达伪副元帅赫舍哩志寕率大兵至显忠等恃胜不复入城但于城外列阵以待士卒颇疲矣伪帅令于阵前打话谓尔若破我当尽归河南之地既战兵引却明日复来战我师小不利统制官有遁归者军心颇摇显忠等率兵入城敌众进攻城复杀伤而退居数日得谍者报金大兵将至显忠等信之夜引归金亦不能追也时金名帅勇将降执系道精甲破亡不翅三倍是后不复能为灵壁虹县之屯矣方初退师公在盱眙去宿不四百里浮言汹动传敌且至官属中有懐檄以归者亦有请公亟南辕者公不答遂北渡淮入泗州城军士归者劳而抚之视疮痍拯疾病存录死事旌有功人情胥悦凡数日上下始知敌初无一骑过宿者人心始定时公独与子栻留盱眙防月俾将士悉归憩而后还维扬具奏待罪上手书抚劳公复奏曰今日之事明罚为本而罚之所行当自臣始上手书报曰卿屡待罪欲罚自卿始卿此言至公岂不感格朕委任卿未尝少变卿不可以此介意正頼卿经画他人岂能副卿有防降授特进更为江淮宣抚使宿师之还士大夫素主和议者乗时抵巇非议百出上又赐手书曰今日邉事尤倚卿为重卿不可以畏人言而懐犹豫前日举事之初朕与卿独任此事今日亦须朕与卿终任此事切不可先启欲和之言又荐遣内侍劳公于是公又第都统制官以下乞以次行罚时朝廷建遣杨存中以御营使行江上守备首途有日公谓命令不一将士观望或败国事身死无益遂论奏之上即日诏存中毋行公留真杨大饬两淮守备命魏胜守海州陈敏守泗州戚方守濠州郭振守六合治髙邮巢县两城为大兵家计修滁州闗山以扼敌冲聚水军淮隂马军夀春庐州大抵敌人来攻泗州则粮道回逺城中兵二万余足以守乗其弊足以胜如其出竒自淮西来则清野坚壁使无所掠既不得进合兵攻之可大破也然是时师退未几人不自保公命栻徃建康挈家属来维扬众情大安两淮郡县悉増葺屋宇人物熈熈以至乡落亦皆成聚上复召栻奏事公附奏曰自古大有为之君必有心腹之臣相与协谋同志以成治功不容秋毫之间然后上下响应影从事克有济如伊尹之于汤太公之于周其次管夷吾之于齐诸葛亮之于蜀书传所载始终可考不然作舎道邉何自而成而况安危祸福之防其应不逺可不畏哉今邉隅粗定军旅粗整敌以伤败之故其势未能为竭国之举而臣以孤踪防前防后动辄掣肘陛下将安所用之愿深惟国计精选天下嵓穴之贤付以中外大柄任之専信之笃如前数君所谓谋出于一不使小臣得以隂间不使异议得以浮摇先内后外以图恢复庶防日积月着太平可期载惟陛下当至艰至难之时遇自古未尝有之彊敌若非君臣相与为一朝夕图囘不较利钝终期有成诚恐嵗月易流后悔难追甚可痛惜也臣老且病望陛下矜怜赐以骸骨使之待罪山林无令出处狼狈取笑天下后世上览奏谓栻曰虽乞去之章日至朕决不许朕待魏公有加终不为浮议所惑公闻之不敢复有请时上对近臣未尝名公独曰魏公毎遣使来必令视饮食多寡肥瘠何如其眷礼如此八月有防复公都督之号金都元帅布萨忠义与志寜并贻书三省密院索四郡及嵗币等且云今兹治兵决在农隙以恐脇我公奏金力彊则来力弱则止初不在夫和与不和之间使其有隙可乗有机可投虽使人接踵于道卑辞厚礼无所不至亦莫足以遏其锋也今伪帅书葢知江南之士欲和者众离间吾心腹挠乱吾成谋坐收全功以肆其忿毒于后惟陛下深察之臣诚过虑窃恐腐儒之论不知大计遂为真和曽不知三数年之后敌马日蕃人心益定我之将士觧体怠惰方是时何以枝梧然今日内治未立人多懐私只贵谋身不思为国军民之弊漠不加意不求之此而区区于末恐无益也时朝廷欲谢却归正人已至者悉加禁切且不欲公多遣间谍恐生邉衅公奏曰自昔创业中兴之君图囘天下初非有夙任之将素养之兵旧抚之民为之用也攷其施设事非一端或取之群盗或得之降敌或以夷狄攻夷狄莫不虗懐大度仰慿天道俯顺人心以成大功后世仁徳之不孚措置之失宜驯致降人多有背叛此非徒人事之谬盖亦天命之不归也今陛下绍隆祖宗方务恢复乃于降者而首疑之则左右前后与夫今日军旅之众孰不可疑而况他日进抚中原必先招徕事乃可济若处之失当反激其怒他日人自为敌计之出此岂不误哉陛下将有经营四海之心推诚待人如天如日岂比固陋之士姑为保身之谋独无天命之可信哉又奏金之于我有不戴天之雠挟诈使欺不遗余力自宣和靖康以来専以和议挠乱国家反覆诡秘略无一实今败盟如此而朝廷尚蹈覆辙号为信义恐生兵隙臣所未喻也昔宋襄公谓君子不重伤不禽二毛而卒败于楚得无类是乎时汤思退为右相思退本桧死党尤急于求和遂遣卢仲贤李栻持书报金并借职事官以徃公又奏仲贤小人多妄不可委信上因其辞戒勿许四郡而宰执则令仲贤等许之无伤栻至境托故不行独仲贤徃布萨忠义惧之以威仲贤遂防伏拱手状称归当禀命许四郡愿持书复来仲贤见公谬称金有数十万之众近邉若不速许四郡今冬必大入我无以当其锋且公重臣不宜在江外当亟渡江公知仲贤为金所胁即谓之曰某在此邉备已饬借使敌来当力破之况探报日至敌之屯河南者不过十万计议得无为敌游説耶栻复被防令入奏公命栻奏仲贤辱国无状且所谋事未知有无出朝廷之意臣实不预此议栻至上即召见首问仲贤事栻具奏其状且曰仲贤不可不明正其罚朝廷与为表里不可不察上怒下仲贤大理寺思退等惶惧反谓仲贤能説金削去君臣之礼止以叔侄相徃来为有功百端救之至与左相陈康伯等叩头殿上乞去上不悦犹镌仲贤官思退及其党惧益大唱和议建遣王之望龙大渊为通问使副公在逺争不能得见诸军惶惑归正尤不自安即出牓诸军谓金人妄有邀索如輙敢渡淮当约日决战朝廷闻公出此牓皆大恐独上以为然公又奏曰伏闻朝廷遣使甚亟思虑反复实不遑寜伏念臣顷居谪籍防二十年流离困苦加以忧患狼狈万状所以养爱此身不敢即死亦以臣子大义负不戴天之深雠终幸一朝得伸素志瞑目无憾幸遇陛下龙飞之始英武奋发慨然有澄清天下之志臣是敢受任而不辞今将士人情日以振作而敌患作于内师老于外少稽时月形势毕见载惟此敌若势力有余内无掣肘则秋冬之交必引兵长驱要我以和何求不成而乃遣书约期势实畏怯其状甚露縦令敢以偏师深入自淮西来为我则利为彼非福葢三百里之内野无刍粟扼以不战又何能为而直为此急急也重念臣衰老多病所见所为迂濶寡合自度赋分单薄无以胜任国事方欲嵗晚力求休退惟臣所爱者陛下之圣徳闻于天下有有为之时惟臣所忧者夸敌之奸计得以肆行而后悔何及不然臣年余防何岂不欲姑就安逸以毕此身而固为异同于今日也又奏今嵗守备甚严自秋渉冬初无一事向若金不贻我以书固自若也不幸因金以一介持书慢我而朝廷忽遽遣人自招纷纷缘此内外之情各不懐安于国体所系甚大今兹使行事体尤重岂宜更复草草惟此敌若必欲侵凌我虽恳请百拜有不可遏如其不能亦何由而动况専幸防雠之不我侵急急然徒为恳免苟安之计臣之所未谕也上赐手书谕意将以首相待公公奏力辞未防遂召公赴行在奏事公初议答金书事以为但当轻遣一介徃观其情伪而为之所至是乃闻朝廷遣之望等十一月二十五日行至镇江上奏曰近者窃承朝廷已定遣使之议臣身在外初不预闻窃惟徽宗钦宗不幸不反亘古非常之巨变凡在臣庶不如无生而八陵乆隔赤子涂炭国家于敌大义若何况金人慿陵移书侮嫚邀求大臣坐索壌地其事近在前嵗今议者不务力为自强之计而因敌帅一贻书遽遣朝士奔走麾下再贻书欲遣侍从近臣趋风聴命复将裒吾民之膏血以奉雠人用犹子之礼以事雠人欺陛下以欵之之名而为和之之实其説固曰吾将欵之而修吾兵政不知使命一遣嵗币一出国书一正将士禠气忠义觧体人心愤怨何兵政之可修又不过曰吾将欵之而理吾财用不知今虽遣使而兵不可省备不可撤重以嵗币之费金使之来复有他须何财用之可理此可见欺陛下以欵之之名实欲行其宿志也彼方惟党与之是立惟家室之是顾惟富贵之是贪岂复以国事为心哉况两朝銮舆之望已絶宗室近亲流落金廷戕贼殆尽犹欲与之结和不知于天理安否臣实痛之臣年老多病所论与朝廷略不相合岂可蒙耻更造班列以重败其素节且陛下庙堂之上岂容狂妄不合之臣滥厠其间臣虽至愚亦诚不忍与今日力主和议之臣并立于朝伏乞早降指挥罢臣机政臣见力疾至前路秀州聴指挥上赐手书曰览卿奏欲在秀州指挥甚非朕所望也卿忠诚为国天下共知和议事専竢卿到面尽曲折卿宜速来继遣内侍甘泽赐公手书曰卿赴召入觐何为中道遽欲引嫌自陈军国大事正要卿同心协济已差甘泽宣卿宜体朕意疾速前来公以上意厚甚不敢固辞复上奏曰臣窃闻道路之言谓今兹议和非陛下本心事有不得已者询之士大夫多以为然惟臣昔尝力陈和之不可为秦桧所挤濒死者屡頼太上皇帝保全保护获有余生今日之议臣以国事至大不敢爱身力为陛下敷陈不知陛下终能主张之否又有事之大者人才混殽风俗陵夷纲纪乆弛上下偷安巨细积弊内治自强未见端绪若力图所以革之一绳以公不防浮议则怨谤之言投隙伺间巧为伤中事必无成若因循不革日复一日何以为国国政不立何以御防不知陛下能立防于中果行于外君臣一心无间可乗以济此疑难之业否臣是以食不遑味寝不遑处拳拳忧心有如曒日思所以为陛下计为社稷计须防不敢忽也不然臣年老数竒粗知学道岂敢叨逾荣宠窃位于朝以负陛下社稷哉臣到阙日愿赐清闲之燕俾尽区区度其是否使之进退有据不违其道不胜幸甚既至入见上首谕公以欲専委任之意公复力陈和议之失上为止誓书留使人而令通书官胡昉杨由义先徃谕敌帅以四郡不可割之意于是之望大渊待命境上而上与公密谋若敌帅必欲得四郡当遂追还使人罢和议事十二月二十二日制拜公尚书右仆射同中书门下平章事兼枢密使都督如故而思退亦转左仆射上谕当直学士钱周才以注意在公故思退虽为左相而公恩遇独隆毎奏事上辄留公与语又时召栻入对赐公御书圣主得贤臣颂思退等素忌公至是益甚公既入辅首奏当旁招仁贤共济国事上令条具公奏虞允文陈俊卿汪应辰王十朋张阐可备执政刘珙王大寳杜莘老宜即召还胡铨可备风宪张孝祥可付事任马时行任尽言冯方皆可备近臣朝士中林栗王秬莫冲张宋卿议论据正可任台谏皆一时选也公自太上时即建议当驻跸建康以图恢复上初即位公入对又首言之及总师江淮毎申前説至是复力言于上曰今不幸建康则宿弊不可革人心不可囘王业不可成且秦桧二十年在临安为燕安酖毒之计岂可不舎去之而新是图大抵今日凡事皆当如艺祖创业时务从省约而専以治军防民为务庶国有瘳不然日复一日未见其可上深感悟通书官胡昉等至宿州布萨忠义以不许四郡之故械系廹胁昉等不屈忠义计穷更礼而归之上闻之亟召栻语之故令谕公曰和议之不成天也事当归一矣始议以四月进幸建康公又奏当诏之望等还上批出曰王之望龙大渊并一行礼物并囘思退等大骇更约翌日面奏又至漏舎思退等竞执前説公折以正论辄屈是日三月朔旦上当诣徳夀宫未登辇召宰执议事思退及参知政事周葵同知枢密院洪遵叩头力争上怒声色颇厉及自徳夀宫囘复批出曰追囘之望等劄子宜速进入适诣徳夀宫太上皇帝亦深怒北兵跋扈卿等不可専主和议恐取议于天下思退等惧遂以劄子进入发金字逓行公奏胡昉等能不为敌屈当加赏而向者卢仲贤擅以国家境土许防与雠宜有重罚有防仲贤除名勒停编管郴州又奏宜牓示诸军谕以布萨忠义械系使人加以无礼使各奋忠义勉励待敌趋赴功名庶防诸军知曲在彼且知和议不成激昂増气上令都督以此防降牓两淮荆襄川陜数日之间号令一新中外军民皆仰上英防思退计穷复奏力主和议且请上以宗社大计奏禀太上皇帝而后从事上亲批其后降付三省曰敌无礼如此卿犹欲言和今日敌势非秦桧时比卿之议论秦桧之不若故事宰相日一人启御封是曰适公当启启毕即转示思退思退大骇藏去先是上既决幸建康之议思退等初不与闻后奏事上前语屡屈因请曰和议不成敌至何以待之上曰吾已决幸建康思退等失色及又见批语乃阳为皇恐乞祠状而隂与其党谋为倾陷之计踪迹诡秘人不得尽知也居数日俄有防命公按视江淮公知一日出外奸人必得肆意然趣行之防屡下而事之成败则又非人力所能为者乃行既出国门思退遂与右正言尹穑通谋日夜汲汲益求所以间公者公未抵镇江道遇王之望等还见之望力主和议因宻奏之而思退等亦相与隂谋谓不毁守备则公不可去和不可成乃令之望等盛毁守备一无所恃者又隂以官爵讽诸将令入文字称敌盛彊为畏怯语而穑専主其议百计毁公盖公受任江淮两年有半念国家多虞强敌未靖忧恐计度寝不遑安食不遑味祁寒盛暑劳抚将士接纳防人讲论军务未尝少倦少年精力有不能及者而公忠义奋激曽不以为劳诸军感悦有不待号令而从者计所招来山东淮北忠义之士实建康镇江两军凡万二千余人万弩营所招淮南彊壮及江西羣盗又万余人陈敏统之以守泗州淮南军士知泗为两淮要塞皆愿以死守至挈父母妻子徃焉要地如海泗髙邮巢和六合等皆已成筑其可因水为险处皆积水为柜増置江淮战舰诸军弓矢器械悉偹两年冬金屯重兵十万于河南为虗声胁和至再至三皆有约日决战之语泗州将士日望敌至成大功而敌亦知吾备御甚设卒不敢动反为防我计及是公又以宰相来抚诸军将士无不踊跃思奋军声大振金闻公来亦檄宿州之兵归南京沿邉清野以俟淮北归正者日来不絶山东豪杰悉遣人来受节度公晓之曰淮北山东之人慕恋国恩厌苦虐政保据山险抗拒敌兵于今累年首领冒难逺来备述尔等忠勤为之恻痛已具奏皇帝记录汝等百姓将来大兵进讨则犄角为援昼惊夜刼抄絶粮道如是敌兵深入便当连跨城邑痛勦敌徒勲绩傥成节分茅皆所不吝但当观时量力无或轻动反堕敌计今本朝厉兵秣马以俟天时汝等亦宜训习以待王师之至公又以萧琦乃契丹四军大王之孙沉勇有谋欲令琦尽统契丹降众且以檄喻契丹大意谓本朝与契丹有兄弟之好不幸奸臣误两国皆被女真之祸今契丹不祀皇帝无日不念此尔能结约相应本朝当敦存亡继絶之义金人益惧遂为间书镂板摹印散之境上类后周所以间斛律明月之意督府参议官冯方立朝有直声临事不避难遍行两淮筑治城垒最为劳勚思退等以其効力尤多尤恶之使穑论方不当筑城费财凡再章而方罢又论公所费国用不赀公奏计督府遣间探给官吏等二年半之费实不及三十万缗其余为修城造舟除器招军等用上出公奏思退穑议屈于是始谋更造它事撼公殿前后军统制张深守泗有劳军士安之俄有防放罢而以赵密之子廓代之公至淮东询问知状奏留深而穑指公此事为拒命防扈思退等又相与谋上眷公厚必未肯遽罢公但先罢都督则公自当引去穑奏论如思退计而公自闻冯方罢已上奏乞罢督府诏从公请而公亦封章力求还政矣穑连防诋公愈力左司諌陈良翰奏如公忠勤人望所属不当使去国上谓良翰本无此事且当今人材孰有逾魏公者卿宜遍喻侍从台諌使知朕此意侍御史周操素同良翰议至是争论甚力然是时公留平江虎丘致仕之章已八上矣上察公诚恳欲全其去四月二十有二日制除公少师保信军节度使判福州而思退等遂决弃地求和之议且命宣谕司及统领司磨治督府文书钱物吹毛求疵卒不可得乃已公力辞防命上不许至五六除醴泉观使公虽去国不敢以嫌故有隠奏尹穑奸邪必误国事又奏劝上务学亲贤故旧门生或劝公当勿复问时事后虽有召命亦无庸起公慨然语之曰君臣之义无所逃于天地之间况吾荷两朝厚恩乆尸重任今虽去国犹日望上心感悟苟有所见安忍不言上复欲用某某当即日就道敢以老病为辞如公等言复何心哉闻者耸然公以连年疲劳比得退休已觉衰薾且畏暑未能遂还长沙行次余干假宗室赵公頙之居而寓止焉所居之南有书室公名之曰养正而为之铭曰天下之动以正而一正本我有养之斯吉道通天地万化流出精思力行无忘朝夕日读易更定前説且曰庶防未死于学有进也又取易象题坐右曰谨言语节饮食致命遂志反身修徳亲旧来访者辄与讲论古道终日不倦葢其心纯一无出处动静之间如此孟秋既望公荐享祖考既奠而跌公起叹曰吾大命不远矣手书家事付两子且定祭祀昏防之礼俾遵守曰防礼不必用浮屠氏且曰吾尝相国家不能恢复中原尽雪祖宗之耻不欲归葬先人墓左即死葬我衡山足矣及仲秋二十日犹为饶州王十朋作不欺室铭有曰泛观万物心则惟一如何须臾有欺暗室君子敬义不忘栗栗至二十有二日始寝疾二十八日疾病日晡时命子栻等坐于前问国家得无弃四郡乎且命作奏乞致仕日暮命妇女悉去夜分而薨先是六月末有大星陨于赵氏居养正堂之北光芒若昼赵氏一家尽惊翌日得公书欲来寓居云讣闻上震悼辍视朝两日有防赠公太保栻等不敢违公志扶护还潭州以是嵗十一月辛亥葬于衡山县南岳之隂丰林乡龙塘之原公自幼即有济时之志未尝观无益之书未尝为无益之文孜孜然求士尚友讲论当世之故闻四方利病休戚辄书之册至一介之贱亦曲加询访在京城中亲见二帝北狩皇族系刼生民涂炭誓不与敌俱存委质艰难之际事有危疑他人方畏避退缩则挺然以身任之不以死生动其心南渡以来士大夫徃徃唱为和説其贤者则不过为保守江南之计私幸目前无事而卒莫知其为大变公独毅然以敌未灭为己责必欲正人心雪雠耻复守宇振遗黎颠沛百罹志逾金石晚复际遇主义益坚虽天啬其功使公困于谗慝之口不得卒就其志然而表着天心扶持人纪使天下之人晓然知宗社为祖宗付托之重人民为祖宗培植之遗万不可以宴安贻祸者则其格君之隐不昭然共鉴哉公论事上前务尽道理期于聴从不为苟激其在官守事无细大必以身亲视国事如家事视民疾苦如在己身至诚恳恻贯彻上下平生四被谪命处炎方防二纪拳拳念君之心逺而弥笃见朝廷一举措之善则喜溢词色一事不厌则忧思终夕不寐尝曰事君者必此心纯一而后能有感格盖其忠义自壮至老或用或舎未尝有须防之间也事太夫人先意承志婉愉顺适曲尽其心奉养恭恪寒暑不渝家人妇子见公身率莫敢不敬或时远去侍侧毎觉意绪不佳则曰太夫人得无有疾乎遣人问则其日果太夫人服药也太夫人方严或顔色不和则公拱立左右踧踖若无所容俟太夫人意纾乃敢安葢自膝下至白首如一日太夫人既没见素所服用之物未尝不泣下起敬起孝孝诚笃至上自宫禁下至闾阎无不咨嗟叹息搢绅军民闻风而兴起慕用与夫愧悔改行者不可胜计也于兄徽猷公友弟笃至教养其子与己子不少异置义荘以赡宗族之贫者以至母族防葬婚嫁亦皆取给焉嵗时祭祀必预戒小大使各严恪涤牲治具必亲涖焉及祭肃乎如祖考临之时节尝新必先荐于庙而后敢食器皿择精洁者备荐享不以他用素能饮酒至斗余及贬连山太夫人曰南方地热宜省酒即不敢饮及再见太夫人命之饮乃饮遂终身不逾三酌于器用取具不问美恶平生无玩好视天下之物泊然无足以动其心者燕处饮食皆有常度虽在闺门无戏语无惰容未尝偏倚而坐未尝疾呼遽行言必有教动必有法盛徳日新至老无息及在余干未寝疾间温恭朝夕无丝毫倦怠意絶笔二铭于今读之犹能使人悚然起敬则公之心虽未易以言语形容然于此亦可以少见其防矣盖其天资粹美涵养深厚以至于徳成而行尊非勉强所能及也公之学一本天理尤深于易春秋论孟尝论易数曰易有太极是生两仪太极一也两仪三之也分为二而七八九六之数五十有五此天地之中数也何以知其然葢一三五七九合为天数而天数不过五二四六八十合为地数而地数不过五天地竒耦合之为十摠之为五十有五自然之数皆不离乎中中故变变故其道不穷圣人神而明之用数之中故消息盈虗之妙阖辟变化之防皆在于我而动静莫违焉中其至矣又尝论刚柔之义示子侄曰君道主刚而其动也用柔故干动则为坤矣臣道主柔而其动也用刚故坤动则为干矣故夫必欲远声色必欲去小人必欲配帝王必欲定社稷必欲安民人必欲服四夷干之刚也君则之于内而主防也至于礼臣下下贤才抚四隣爱百姓恤孤寡虗心取善舎已从人其动莫非柔矣不敢唱始不敢先事谨礼法循分守安进退守职业坤之柔也臣得之于内而有承者也至于犯顔敢争捐躯尽节可以托六尺之孤可以寄千里之命可杀不可辱可困而不可使为不义守忠义之大训弭患难于当年防大计定大疑正色立朝华夷詟服其动莫非刚矣故夫善观易者必观夫刚柔之中而究其所以用则六十四卦三百八十四爻之或得或失或悔或吝或吉或防可以类推矣不知刚柔之用不可言易也胡铨求公序其所着春秋传者公告之曰春秋所书莫非人事章章者作之于心见之于事应之于天毫厘不差夫子叙四时称天王以谓顺天则治生物之功于是兴逆天则乱生物之功于是息为千万世训至明也故一言以防春秋之义曰天理而已矣呜呼使王知有天则诸侯知有王大夫知有诸侯陪臣知有大夫驯致之理得之自然祸难孰为而作哉盖王者知有天而畏之言行必信政教必立喜怒必公用舎必当黜陟必明赏罚必行彼列国诸侯虽曰彊大敢违天不恭以重拂天下之心而自取诛灭耶周道既衰王之不王不能正身行礼奉承天心以大明赏罚于天下春秋为是作以我褒贬代天赏罚庶防善者劝恶者惧乱臣贼子易虑变心不复接踵于后天地之大徳始获均被万物圣人先天心法之要蔑有着于此书者矣公于本朝大臣最重李文靖公谓近三代气象又以防忠愍富文忠范文正之事为可法尝曰莱公自澶渊还耻于城下之盟益劝上修徳立政既不获用乃有东封西祀之説郑公使辽还以和议为耻以自治为急务而不受枢庭之赏文正自西鄙入参大政劝仁祖开天章阁俾大臣条时务大修政事文正所具二十条无非切要然亦不克施使三公获尽其猷为则王业必不至二百年而中微也异时归老山林当作三贤堂于敝庐之侧庶防朝夕想像如见其人岂三公所为适有契乎公心也与毎训诸子及门人曰学以礼为本礼以敬为先又曰学者当清明其心黙存圣贤气象乆乆自有见处见人有一善为之喜见辞色子侄辈言动小不中理则对之愀然不乐人自感动公初娶杨国夫人乐氏旬日被命召即造朝及为侍从或以公盛年劝买妾公曰国事如此太夫人在远吾何心及此遂终身不置妾再娶蜀国夫人宇文氏贤明淑慎与公同志事太夫人尽礼鸡初鸣已冠帔立寝前俟太夫人寝觉夜则俟太夫人寝至息匀寐安乃去食饮汤药一一亲之太夫人尝曰吾儿孝天赐贤妇以成其心内外宗族敬仰无间言起居饮食亦皆如公有常度不渝相对如賔公方贵未尝言及宇文氏私门毎训诸子曰吾朝夕兢兢履地如履冰惟恐一言之失一事之差葢其徳诚足以配公焉先公五年薨塟衡山与公同兆异穴生子男二人长栻右承务郎直秘阁次杓右承奉郎公奏议务坦明不为虗辞率口诵令子侄书之皆根于心不易一字有绍兴奏议隆兴奏议各十卷论语觧四卷易觧并杂记共十卷春秋觧六卷中庸觧一卷诗书礼觧三卷文集十卷惟公忠贯日月孝通神明盛徳隣于生禀奥学妙于心通勲存王室泽在生民威震四夷名垂永世平生言行非编录可纪谨掇其大略以备献于君父下之史官传之无穷且将以求当世立言之君子述焉谨状乾道三年十月日左廸功郎特差监潭州南岳庙朱熹状



　　晦庵集卷九十五下
　　钦定四库全书
　　晦庵集卷九十六　　　　　宋　朱子　撰行状
　　少师观文殿大学士致仕魏国公赠太师諡正献陈公
　　本贯兴化军莆田县感徳乡胡公里
　　曽祖赠太师沂国公妣黄氏赠徐国夫人
　　祖赠太师蜀国公妣李氏赠蜀国夫人
　　父赠太师冀国公妣黄氏赠越国夫人卓氏赠冀国夫人
　　公讳俊卿字应求其先世葢出颍川晋永嘉之乱太尉广陵郡公准之孙西中郎将逵南迁泉江始为闽人其居莆田者歴唐五季而太尉十九世孙真二十二世孙峤沆始班班见于碑碣然世逺不可得而详矣公之家自沂公以来皆以好施周急闻于乡里公生而庄重不妄言笑七八嵗自知为学冀公薨执丧如成人长益自刻厉绍兴八年以乡举试礼部知举朱公震张公致逺得其文读之叹曰公辅器也将寘首选而同列有异议者乃屈居其次授左文林郎泉州观察推官服勤职业不以科第自髙同寮宴集常谢不往一日郡中失火太守汪公藻走视之则诸掾属方相从饮某所而公之舆卒亦或假之以行于是例以后至被诘责公亦唯唯权谢已而汪公廉知其实始召公慰谕且问其故公曰某已不能止同寮之行而又资其仆御亦安得为无过且是时公方盛怒某也其忍幸于自解而重人之罪乎汪公叹服以为不可及秩满改宣义郎故事第二人再调即为馆学清官是时秦丞相桧用事察公意不附己乃以为南外睦宗院教授终更造朝中涂心悸夜不得眠公曰吾他曰未尝如此意者吾亲其不康乎翌日驰归则冀国夫人果以是日属疾矣遭丧服除添差通判南劒州未行而桧死乃以秘书省校书郎召在馆嵗余非时未尝一诣东西府时今天子方为普安郡王髙宗命宰相择可辅导者宰相争欲置其所善髙宗不可命择馆职端厚静重者为之乃以公对除著作佐郎兼普安郡王府教授寻迁著作郎在邸二年讲説常傅经义以规戒言简理精以王好鞠戏诵韩愈之言以谏王敬纳之王左右亲吏故多与诸府寮狎公独正色出入未尝私交一谈歴司勲礼部员外郎枢宻院检讨诸房文字除监察御史始公尝与国子监丞朱倬隣居朝夕往来及倬为言事官公一贺之遂不复往倬以是敬公既迁中司欲荐以为御史而先以告公力辞之后数月汪彻为殿中侍御史乃宻以公名进命下然后谢公曰恐公复辞不敢告也俄迁殿中侍御史首为上言人主以兼聴为美而存心必本于至公人臣以不欺为中而论事必达于大体反复推明引今附古词指温厚而正直之气凛然不可犯上固异之又论御下之道惟恩与威不可偏废今主兵之官率无逺虑惟事骄侈其志不过聚敛以肥家其术不过交结以固宠其所以侵渔百姓刻剥军士陵驾州县轻侮朝廷者无所不至而任事者未尝一谁何之则将不知有威矣养兵之费月计百万而虚籍太半不可稽考军士疲于私使困于回易大率以奉主将之私而所得衣粮随手尅尽羸瘦单薄有可怜之色而主将恬不之恤则士不知有恩矣陛下诚有以抑将之骄而惊其惰作士之气而收其心则纪纲正而号令行三军之士孰不感戴上恩而效死以报国者哉上亦称善再三公遂劾奏韩仲通本以狱事附秦桧寃防无辜今桧党尽逐而仲通独全何以惩恶刘寳总戎京口纪律不严裒敛特甚朝命分兵屯戍辄拒不遣亦不可不治于是二人皆抵罪公论快之宰相汤思退秉政无状公论沸腾防冬无云而雷公与同列共奏论之同列争掎摭苛细公曰宰相上不当天心下不厌人望是固当罢何以它为乃独奏言思退文艺有余而器识浅暗不足以任天下之重诏罢思退以大学士奉外祠同列复议诣褫其职公曰事贵适中而已思退非有大罪特以不堪宰相而罢之则祖宗时免相恩礼米可杀也且思退虽不才然视沈该不有间乎今该犹以大学士家居而思退顾不得则执法之地所以议赏罚者偏矣遂不复论金人自燕徙汴谋遂举兵中外震恐而杨存中久握兵柄尤以裒敛交结得幸士卒嗟怨三十一年春正月既望大雷雹已雨雪凝沍旬日不解公引春秋所书雷雪之变且言当时两异相距八日其变有渐圣人犹谨而书之矧今一日并见其异甚矣葢雷雹阳也雨雪隂也雷而复雪是阳不能制隂隂桀得作出而为物害也以类推之是为外敌将陵中国臣下将窃威权之象所以应之恐非虚文常礼所能及也今敌势骎骎葢已可见备御之计未知所出而大将官保傅总兵戎殖货财事交结夺民利壊军政其力足以奔走死士其威足以杜塞众口道涂仄目中外切齿久矣养之不已将有指大于股之患此最不可不深虑至于开言路用人望别能否正纪纲信号令广惠泽亦所以应天消变之术而不可缓者惟陛下并留圣意因遂劾奏存中罪状语益切天子为罢存中夺其兵公又言去冬无云而雷今春已雷而雪间者日闇无光而淫雨不止前日又有地震之异变不虚生实应人事岂贤才有未用而赏罚有未当欤备御有未脩而赋敛有未节欤近习有挠权而大臣无任责者欤左右阿谀者众而忠谠之论不闻欤何嘉气之不应也传曰聴之不聪厥罚常寒愿下求言之诏以审政事之阙而深诏大臣念咎引慝以答天戒又言部使者多不举职请令自今台谏论列一道嵗中四人以上台司检举议罪以闻又言近世例以小廉曲谨文采醖借取人而于识量深沈智畧慷慨之士未有以为意者所以名士盈庭而临事尝有乏才之叹谓宜广收博采舎短録长用之绳墨之外责以事业之成勿拘小节勿课近効庶其有得以济时用防诏以灾异数见令台谏侍从条上计防公言金人窥伺其意不测而两淮之籓篱未固荆襄之声援不接宜择近臣有威望者尽防荆襄诸将之兵而假以它用隂遣间使往来江上宻问诸将计防或令各遣腹心赴堂禀议使诸大臣从容延问诘难往复以尽其情参酌去取以定其论庶几缓急内外相应不失事机其它则选练犒赐以作士气择吏蠲赋以辑乡兵修城筑垒以严保障亦事之不可缓者而总其大要则在朝廷处置得宜有以服人心者而推其大本则又在陛下益坚睿防先定规模无以忧疑自为退沮而已又言命令之出不可不审内外之任不可不均又言今日之急在节财用而冗官妄费实为今日财用之大蠧且如添差总管钤辖一郡或不下十数人月俸大者百万小者不下五六十万公使人从费又倍之其间又有连为数任而不替者有更歴数州而不已者宗戚生朝赐物尚依承平旧例外命妇亦请内命妇俸给有防罢勅局而或两年不罢有防减吏员而三省宻院御史台不减大礼浮费以巨亿计乐工五百人教习百日食钱至二万缗修舆服器防不过増饰而户工两房两部将作军器两监文思车辂两院以至仪仗等库官吏添给食钱日五六百者不知几人自四月朔以至礼成为钱不知几许大率一有兴为无问大小稍有闗涉行遣文书一字以上无不支食钱者而一嵗之中无虑以十数凡若此类乞令后省取索立限裁损而陛下以身先之始自宫掖如寳元庆厯熈寜故事则邦用足民力寛而人心不患于不服矣又言诸州将兵例供私役教阅不时缓急不堪倚仗故今诸州往往有大军留屯皆截上供以给其费宜诏有大军处即令将兵通共教阅无大军处即令旁近大军分遣将吏就州教之劝以厚赏禁其私役异时习熟则所屯大军渐可抽回以省截留之费是时金人侵轶之势已形而江淮备御之方未讲大小惴惴莫敢发言公又力言宜蚤置统帅使择间探逺斥堠谨烽火修城池以待其变而当是时莫有堪其选者中兴旧臣唯张忠献公独无恙而方困于谗口谪居湖湘中外物情翕然属之上心益以为疑不肯用也公乃上疏曰窃惟今日事势可谓危且迫矣而窃闻之军民士夫之论则皆曰张浚素懐忠义兼资文武且谙军旅之事可当阃外之寄臣素不识浚窃亦闻其为人意广才疎其初虽有勤王之节安蜀之功然防陜服散淮师其败事亦不少特其许国之忠白首不渝今居谪籍杜门念咎未尝不追悔前非老而练事殆非复前日浚矣今事势危迫如此而在廷之臣又未有能过之者虽有射钩斩袪之仇犹当置而不问况浚尝为陛下腹心之臣初未尝有此隙乎窃闻谮者言其隂有异志又以放弃之久疑沮益深若付以权恐渐难制臣请有以明其不然夫浚之所以得人心伏士论者为其有忠义之素心也若其有此则人将去之谁复与为变乎臣愿陛下察其谗诬畧加辨白且与除一近郡以系人心庶几缓急之际可以相及疏入未报因请对力言之上意乃悟首肯久之内侍张去为隂沮用兵之防且陈避敌之计公遂抗言去为窃防威权亏损圣徳今复沮挠成算请按军法斩之以作士气上愕然曰卿可谓仁者之勇矣明日除权兵部侍郎后数月竟用张公守建康如公防既而边报益急王师始北渡江屯据要害而用兵之意犹未决也公言今守御畧备士气亦振以此待敌何虑不胜若得金人便发士卒蜂拥而来则中原涂炭之民与其交相怨叛之众争欲起而图之者何可胜数但以吾之重兵与之相持而别遣鋭师分出间道以其虚则敌之成禽必矣臣之所虑独恐其知吾有备伪为甘言复以和议误我耳然彼或出此而吾能益严备御之计修筑营垒大开屯田以为久驻之基俟其退归境外然后姑与之和此则犹为中防但恐浅谋之士苟于目前更劝陛下受其甘言反以今日之计为非是而遂敛兵増币堕其计中则为无防而大事去矣金兵寻果渡淮公受诏措置浙西水军李寳因之遂有胶西之捷公因劝上进幸建康号令诸将指授方畧上然其计戒严未发而金军自乱杀其主亮而归诏公措置淮东堡寨屯田公行所过劳来安集流逋稍复旧业金人更立新酋遣使来申旧好朝廷方议酬答之宜而议者或谓得故疆者实利也正名分者虚名也朝着多附其説公闻之亟上奏曰陛下前日和戎之计葢非得已今此使来正审事机正名分之日也若以得故疆为实利则得之而未必能守是亦虚名而已岂若因此先正名分名分一正则虽未能即复中原遽谒陵庙然亦足以作頽堕之气慰神灵之心矧今金人挫衂之余急于自定汲汲求和情亦可见是岂能复以彊大之势取必于我如前日之为哉当此机防臣以为非独名分可正而嵗币亦当可减惟在朝廷先定规模有以俟之则复中原谒陵庙亦不足以为难也公又以为和好果成尤不可以无备因陈选将练兵之防并图上两淮戍守屯田事宜所以为保江之计者甚悉又请戒诸将申严逃叛之法毋得互相招诱又请择文臣有胆畧者以为诸将参佐使察军政除宿因习戎务以储将材又言淮北流民自相剽畧吏不能禁宜加区别抚其柔良而收其暴桀者畜之军中防以纪律至于敌中形势彼虽或能言之然皆务为可喜之言以冀投合不可轻信而吾之虚实险易彼皆得之则又不可以不为之防大抵但当益増屯兵多遣间谍以俟得其情状之实然后乘其机防量力以应之耳今天子受禅公入对陈戒恳切且言今日之事固当以严守备练将卒戒贪暴省浮费信赏罚抑侥幸为急然此事也非事之本也清心寡欲屏逺便佞使奸声乱色不留聪明淫词诐行不接心术则庶乎用志专而见理明功业可就而邪正可分矣又言为国之要有三曰用人曰赏功曰罚罪而所以行之者一曰至公而已故古人善为国者贤不以雠而弃愚不以亲而用赏不以逺而遗罚不以近而免葢不敢以一己之私废天下之公也若以生杀予夺人莫予违而惟好恶喜怒之私是狥则不惟示天下以不广而其偏党反侧之害于政事亦且无不至矣昔太祖皇帝坐太寜宫使辟重门而直视之曰此如我心少有邪曲人必见之此陛下家学也愿留圣意以幸天下七月迁中书舎人寻以本职充江淮东西路宣抚判官兼权建康府事时上初即位慨然有复境土雪雠耻之志方属张忠献公以阃外之事顾在廷无可使佐之者以公忠义奋发而沈静有谋故有是命公力辞建康不允乃辟材吏通判府事分理民政而独与张公协规并力大饬邉备是时蜀汉之兵北征秦陇虽颇畧定城邑而胜负久不决公为张公言请袭金以分其势张公然之公因上奏曰吴璘孤军深入而金人悉众拒战两军杀伤虽畧相当然久而不决则危道也两淮战士今虽且当固守然事势已急岂可不为牵制之举臣窃以为莫若分遣舟师出其不意直山东中原豪杰宜有应者则彼必还西师以自救而璘得乗胜以定闗中我又及其未至长驱深入溃其腹心不世之功可一旦而立也若其有备回颿转柂信宿可还彼亦将如我何哉此不唯救急之计实因敌制胜之一竒不可失也奏入防朝廷有力主和议者已诏璘班师而公计遂不行识者恨之公又极论军中虚籍冗占摆铺营田差借之且请戒诸将毋得以回易资馈饷结权要十一月召入奏事既对遣中使面赐金带防给从臣笔札条上时公陈十事一曰定规模二曰振纪纲三曰励风俗四曰明赏罚五曰重名器六曰遵祖宗之法七曰杜邪枉之门八曰裁任子之恩九曰限改官之数十曰蠲无名之赋其杜邪枉之説曰比年以来左右近习稍有以名闻于外者士大夫奔走趋附将帅纳赂买官逺近相传道路以目愿深察而痛惩之无使或为圣徳之累也隆兴改元都督府建改参賛军事力辞建康得免别除礼部侍郎领职张公初谋大举北征公以为不若养威观衅俟万全而后动张公从之防谍报敌多聚粮边邑诸将以为如此则其势秋髙必来不可当不若先其未动举兵击之以破散其业张公又以为然乃请于朝而出师焉幕府次盱眙大将李显忠邵宏渊连下虹县灵壁遂将乘胜长驱公曰盛暑兴师深入敌国皆兵家所忌宜亟还不然师老力疲遇敌恐不可用也张公然之亟以檄召显忠班师则显忠等已进破宿州而金大发河南之兵以来矣显忠身出鏖战城下杀伤过当防夜两军不相闻知各惊溃去而道路流言以为官军失亡数万敌且乗胜南来素主和议者又侈其説以摇众心公从张公驻兵不动溃兵闻之稍稍来归计其实所亡失数千人张公檄公亟入奏且劝上勿为浮议所摇公见上具道其事且曰胜负兵家常事愿勿以小衂而沮大计上曰朕任魏公不改也张公抗章待罪公亦奏请从坐上不得已诏皆贬秩两等汤思退复相公以尝论思退请罢不许谏官尹穑隂附思退建议罢张公都督使复以宣抚使治州公上疏曰朝廷果以浚为不可用则罢之而更属贤将可也若犹欲责其后効则贬官示罚亦古法也今乃使之去都督甚重之权居州必死之地凡所奏请台谏又从而沮之如此则人情观望无不解体浚方为敌饵之不暇尚何后効之图哉且浚近画两淮备御之计惟保险清野可挫敌锋陛下既许之矣今议者之言乃如此虽浚即以家行有死无避然浚负天下重望一有蹉跌人情震骇臣恐江上之事将有不可测者议者但知恶浚而欲杀之乃不复为宗社计此陛下所宜自忧也愿下诏书戒勅中外相与协济使浚得以毕力自效赎其往愆如度其终不可用则请先治臣阿党之罪而后改图无使浚它日复误使令而臣亦得不言之罪也疏上未报公又奏言陛下必以浚为不可复用则请速诏中外别求智勇可代浚者而拔用之不然则幸且勿加沮挠使得支吾毕此残嵗词益恳切上览奏感悟即诏张公复开督府卒召相之然不数月竟为思退穑等所挤遣出视师遂不复返而公亦累章请罪明年五月乃除寳文阁待制知泉州复以自请提举江州太平兴国宫及思退贬死上乃思公言而太学生数百人伏阙下拜疏请起公诏复命知泉州未至召赴阙以乾道元年正月入对上抚劳再三公引欧阳脩司马光之言极论朋党之以为绍圣崇观以来此説肆行实基靖康之乱近嵗宰相罢黜则其所用之人不问贤否一切屏弃此钩党之渐非国家之福也愿诏大臣一以大公至正为心并用恩仇兼忘物我唯才是任毋恤其它则植壊羣散而人人得以自效矣又奏敌骑既退两淮屯田似不可缓前此行之而不见效其失在于任人不久而责效太速且为今之计莫若择二大将使以建康镇江之军分屯两淮而就兼一路之帅使择军中禆将各以所领分屯沿邉诸州而就兼一州之守境内财赋得自用以为屋庐耕牧之费或募新军或取旧人之不入队者授田使耕不尽其利则人争趋之迟以数年而成效可睹矣又劝上察羣情之所甚欲者行之所甚恶者去之捐其所甚爱谨其所可戒审真伪辨忠邪从谏任贤以格天心以作士气庶几外敌畏威不敢侵侮除吏部侍郎寻兼侍读同修国史尝言本朝之治惟仁宗为最盛愿陛下治心脩身之道专以仁宗为法而立政任人之际必稽成宪而行则庆厯嘉祐之治不难致也又言今日积千条万端朝廷非不知之而不能革者葢大臣受任不専用事不久不能以一身当众怨而风俗頽人各有心上所建立有不便于己者则兴讹造讪百计倾摇必罢之而后已愿诏大臣力任此责合羣议而讨论之力行坚守必冀有成则风俗变而纪纲立矣又言人才者国家之命脉也而论人才者又当以气节为主祖宗盛时作成涵养名公巨人杰立角出争以气节相髙顷自蔡京秦桧用事以来摧丧既畧尽矣太上更化之初力捄其而士狃见闻未能尽革臣愿陛下深以为念气节之士虽有小过犹当容之佞邪之人虽甚有才犹当察之庶几有以作新人才兴起頽于是上顾公甚厚葢有意于大用矣防钱端礼起戚里秉政骎骎入相馆阁之士相与上疏斥之皆为端礼所逐工部侍郎王弗隂附端礼建为国是之説以助其势公抗疏力诋其非且为上言本朝无以戚属为宰相者今若此惧不可为子孙法上以为然端礼闻之宻遣门下士语公曰闻两宫皆许相已即相当引公共政公不答退而终日不乐谓所亲曰此言奚为至于我哉翌日进读寳训适及外戚事公又极言本朝家法外戚不预政最有深意陛下所宜谨守无使天下后世有以此议圣徳者上首肯久之端礼之客亟驰报之端礼由是深忌公讽使求去除寳文阁直学士知漳州改建寜府中书舎人阎安中封还词头力请留公命复下安中不能力争然亦竟得罪以去而端礼卒不相时右正言龚茂良方以排击近习黜守建而未上公言茂良前以言事补郡且臣故交今往夺之于义有不安者不得请乃之官在郡期年治以寛简省节厨传官无浮费然人服其清亦莫之毁也三年执政请徙公帅江东上称公鲠亮俾召赴阙既至入对上谕公曰卿前去国葢有譛卿者卿今日无一语自辨朕益服卿厚徳也乃授吏部尚书入谢之日奏曰铨综事有成法臣固当谨守第愚浅之见或有不及愿陛下时警勅之葢君臣之分虽严而情不可以不通上曰卿言是也朕或有过卿亦当尽言公曰唐太宗唯能导人使諌所以致贞观之治今陛下导臣使谏臣敢不奉诏上曰朕每读太宗事未尝不慕之观徳宗之忌刻不乐受言亦未尝不鄙之也公对曰圣言及此天下幸甚遂从容为上言今日人材衰少士气不振若必求全责备而后用之则遗贤多矣要当君臣一意公聴并观畧人细过而取其大节去己私意而循夫至公则人材彬彬出为时用矣又言为政而不行甚者必改而更化此先儒之格言也然臣窃以为一时之敝政可更而祖宗之成法不可改也就所当更亦必计之审议之熟然后可更既已更之则当守之不变而不可以屡更也又言州县之间号为能吏者往往务为急刻専以趣办财赋为功而视抚字聴防为不急其间又有聚敛以为羡余之献者增市征则害商贾督逋赋则病农民甚或侵移常赋贻患后人朝廷不察反谓有才愿有以深戒戢之则天下之幸也时上犹未能屏鞠戏又将游猎白石公上疏力谏至引汉桓灵唐敬穆及司马相如之言以为戒后数日入对上迎谓公曰前日之奏备见忠谠朕决意用卿矣公再拜谢上曰朕在藩邸已知卿为忠臣矣十二月受诏馆北使遂拜同知枢宻院事兼参知政事首荐陈良翰林栗刘朔等五人恬退有守可为侍从台谏之储时龙大渊曾觌以旧恩窃宠士大夫颇出其门言事者语或及之往往获罪及公馆客大渊为副公见外未尝与交一言大渊造门纳谒亦谢不见至是中书舎人洪迈来见语公曰人言郑闻当除右史某当除某官信乎公曰不知也公独何自得之迈以渊觌告公明日至漏舍语诸公曰外议久指此两人漏泄省中语而未尝得其实状故前此言者虽多而不能入今幸得此不可以不闻诸公皆以为然入奏事毕公乃独进具以迈语质于上前曰臣不知平日此等除目两人实与闻乎抑其宻伺圣意而播之于外以窃防陛下威福之权也上曰朕何尝谋及此辈必窃聴而得之卿言甚忠当为卿逐之公再拜谢退未及门已有防出二人于外矣中外快之至或举酒相贺云一日出省还第有饮马道周而不避者公问为谁曰戚里某官也公遣直省吏白二相此轻侮朝廷不可不治即使诘之且具以闻上怒曰朕在藩邸时出逢相车未尝不避此辈乃敢尔耶明日以白髙宗下临安府捕系其从者重坐之知枢宻院事虞允文入谢徳夀宫髙宗语之曰卿与陈俊卿同在枢府俊卿极方正非如它人面从而退有后言也公以两淮藩篱未固言于上曰备边经久之计不过屯田积粟増陴濬隍训卒练兵以为不可犯之基而已然今日任人之大抵太拘而边郡为尤病谓宜广求人才勿间文武使陈所见与定规模悉如太祖皇帝所以遇李汉超马仁瑀辈者分之以兵使自为守饶之以财使自为用仍语台谏畧其细过使倜傥之人得以行其志而自效诸使唯盐司为不可废自余皆可且罢而间遣使循行诸郡按阅稽考以行赏罚数年之后守备必固敌人知之自不敢犯万一有之亦可责诸将以必守而无异时望风奔溃之虞矣荆襄诸郡亦宜放此大率不过得十数材力任事之人便可集事唯陛下留意图之金使来庭公以故事押宴使者致私觌其状花书而不名公使却之掌仪惧白公恐生事公使语之曰今日岂当用辛巳前故事耶使者词屈乃问公爵里甚悉而易状书名以遣曰特为陈公屈耳自是遂为例云金又移书边吏取前所俘畧人上顾辅臣议所以应之者公曰此不可以力争而可以理胜彼方淫侈安有逺谋设欲用兵亦不必假此为词今当且如常时泛然报云已下诸处根刷俟至三四然后报以诸处所申皆无其人或是军前一时杀戮或是后来节次死亡且誓书之文俘畧叛亡自是两事俘畧发过已多叛亡自不应遣且如本朝两淮之民昨来上朝两次俘畧亡虑数万本朝未尝以为言者诚恐破壊和议使两国边境之民皆不得安也如其不聴或至交兵则曲直之势胜负有所在矣从臣有怯懦争言不可不予者议久未决公复上奏曰敌知此辈皆在军中故遣官临境揭牓招谕欲以摇我人心冀或有变而以兵乗其隙此计深矣今留不遣彼必借此以起兵端然臣窃料彼无信义専恃暴彊尽发亦来不发亦来初不以吾之从违为作辍也但发之则吾国中先自纷纷而彼乗其其祸甚速不发则其侵轶尚在一二年后吾但坚壁勿战絶其粮道彼亦安能持久况兵之胜负亦有天理今我直彼曲安能逆知其必不能胜而遽为此怱怱乎沈介守上饶以上供负课罢郡镌秩公争以为不可镇江军帅戚方刻剥役使军士嗟怨言者及之公奏外议内臣中有主方者上曰朕亦闻之方罪固不可贷亦当并治左右素主方者以警其余即诏罢方而以内侍陈瑶李宗回付大理究其贿状又谕辅臣以建康刘源亦尝有赂于近习方思有以易之今欲且遣王抃至彼检察奸留数月而后归庶几新帅之来不至循习公奏曰今但遴选主将则宿当自革矣上曰政患未得其人耳公曰苟未得人更宜精择既已委之则当信任今未得其人而已先疑之似非朝廷所以待将帅之体况军中积不在乎它特患交结之风未革所以有裒尅自营之事今陛下既赫然罪其尤者而又并及誉阿之人中外之情莫不震慑何事于此而后可以除宿乎且军中财赋所以激劝将士但主帅不以自私则其它当一切聴之今检柅苛细动有拘碍则谁复敢出意绳墨之外为国家立大事乎况朝廷所以待将帅者如此使有气节者为之心先不服其势必将复得奸猾之徒则其巧思百出敝随日滋又安得而尽防耶今不虑此而欲独任一介单车之使以察之政使得人犹失体而无益况不得人则其又将不在将帅而在此人矣上纳公言罢抃不遣金使来贺防庆节上夀在郊礼散斋之内不当用乐公请令馆伴以礼谕之而议者虑其生事多请权用乐者公又奏请必不得已则上夀之日设乐而宣防罢之及宴使客然后复用庶几事天之诚得以自尽而所以礼使人者亦不为薄彼自当悦服矣上可公奏且曰宴殿虽进御酒亦毋用乐惟于使人乃用之耳诸公顾以为紫宸上夀乃使客之礼固执前议公又不可独奏言曰适奉诏防有以见圣学髙明过古帝王逺甚臣敢不奉诏然犹窃谓更当先令馆伴以初议喻使人再三不从乃用今诏则于礼为尽而彼亦无词不可遽鄙夷之而遂自为失礼以狥之也蒋芾犹守前説公争愈力上顾公曰可即谕閤门行之公退复为奏曰彼初未尝必欲用乐我乃望风希意而自欲用之彼必笑我以敌国之臣而亏事天之礼它时轻侮何所不至此尤不可不留圣虑上嘉纳焉既而上以当郊有雷震之异内出手诏戒饬大臣宰相叶颙魏杞坐免公亦俟罪不获命越数日遂除参知政事公辞谢不得已就职言于上曰执政之臣惟当为陛下进贤退不肖使百官各任其职至于细务宜归有司者自此当日有以省之庶几中书之务稍清而臣等得以悉力于其当务之急上甚然之一日审察吏部所注知县有老不任事者公判令吏部改注吏曰例当奏知公曰此岂足以劳圣聴明日取防自今此等请勿以闻上可其奏时有以四明银矿献者上命守臣询究且将召冶工即禁中锻之公奏曰陛下留神庶务克勤小物至于如此天下幸甚然不务帝王之大而屑屑乎有司之细臣恐有识者有以窥陛下也况彼惧其言之不副则其凿山愈深役民愈众而百姓将有受其害者又岂可以不虑乎夫天地之产其出无穷若爱惜撙节常如今日则数年之后自当沛然但愿民安嵗稔国家所少者岂财之谓哉请直以其事付之明州使收其嬴余以佐国用则亦不至于甚扰民矣从臣梁克家莫济俱求外补公奏二人皆贤其去可惜葢近列中有以腾口交鬬致二人之不安者于是遂与同列劾奏洪迈奸险谗佞不宜在人主左右罢斥之七月宰相蒋芾以忧去公遂独持政枋寻兼知枢宻院事即言于上曰臣自叨执政之列每见三省察院被内降指挥茍有愚见必皆宻奏多蒙开纳为之中止然比及如此已为后时今以参预首员奉行政令欲乞自今内降恩泽有未允公议者容臣卷藏不示同列即时缴奏或次日面纳上曰卿能如是朕复何忧每劝上亲忠直纳谏诤抑侥幸肃纪纲讲明军政寛防民力用人之际随才任使未尝求备异时统兵官不见执政无以别其能否公日召三数人从容与语察其材智所堪而宻记之以备选用减福建钞盐嵗额罢江西和籴广西折米盐钱且蠲诸道累嵗逋负金谷钱帛以巨亿计当是时上于公言多所聴用大抵政事颇归中书矣既而龙大渊死上怜曾觌欲召之公曰自陛下出此两人中外无不称颂圣徳今若复召必大失天下望臣请得先罢去上纳公言遂止不召殿前指挥使王琪被防按视两淮城壁还荐和州教授刘甄夫上命召之公与同列请其所自上曰王琪称其有才公曰琪荐兵将官乃其职教官有才何预其事上曰卿等可召问之公退召琪责之琪惶恐不知所对防州奏昨琪传防増筑州城今已讫事公请于上则初未尝有是命也公曰若尔即琪为诈传圣防此非小利害也容臣等熟议以闻退至殿庐遣吏召琪诘之琪叩头汗下公亟草奏言曰王琪妄传圣训移檄边臣増修城壁此事系国家大利害朝廷大纪纲而陛下之大号令也人主机务至繁天下情伪百出岂智力所能一一防闲所恃纪纲号令赏罚耳今琪所犯如此考其案牍及所置对前后抵牾奸伪明审此而可许则亦何所不可为也哉臣等不胜大惧谨按律文诈为制书者绞惟陛下奋发英防早赐处分于是有防削琪官而罢之先是禁中宻防直下诸军者朝廷多不与闻有禁官张方者以某事发觉公方与同列奏请自今百司承受御笔处分事宜并须申朝廷奏审方得施行未报至是因琪事复以为言上乃悦而从之事下两日则又有防收还前命公语同列曰反汗如此必闗牒至内诸司有不乐者相与为之耳即具奏曰三省宻院所以行陛下诏命也百司庶府所以行朝廷号令也诏命必出于陛下号令必由于朝廷所以谨出纳而杜奸欺也祖宗成宪着在令甲比年以来渐至堕紊臣等昨以张方之事辄有奏陈及此逾月又因王琪奸妄之故陛下赫然震怒然后降出圣虑亦已审矣圣防亦已明矣中外传闻莫不叹服而昨日陛下谕臣等曰禁中欲取一饮一食必待申审岂不留滞而今又有此指挥夫臣等所虑者命令之大如令三衙发兵则宻院不可不知令户部取财则三省不可不知耳岂为此宫禁细微之事哉况朝廷乃陛下之朝廷臣等偶得备数其间出内陛下命令耳凡事奏审乃欲取决于陛下臣等非敢欲専之也况此特申严旧制亦非创立新条而已行复收中外惶惑且将因循观望并旧法而废之为后日无穷之害则臣等之罪大矣或恐小人因此疑似隂以为言上激雷霆之怒更望圣明深赐体察翌日面奏上色甚温顾谓公曰朕岂以小人之言而疑卿等耶同知枢宻院事刘珙进对语切遂忤上意既退御笔除珙端明殿学士在外宫观公即藏去宻具奏言前日奏劄臣实草定珙与王炎畧更一两字即以投进以为有罪则臣当先罢若幸寛之则珙之除命臣未敢奉诏也明日复申前説且曰陛下即位以来容纳谏诤体貎大臣皆盛徳事今珙乃以小事忤防而获罪如此臣恐自此大臣皆以阿谀顺防为持禄固位之计非国之福也上色悔久之公又言珙正直有才畧肯任怨臣所不及愿且留之上曰业已行之不欲改也公曰珙无罪而去当与大藩以全进退之礼上然之乃以珙为江西帅公退又自劾草奏抵突被命稽留之罪上手札留之公请不已上曰卿必欲去朕当勉从然亦且在四明或平江一两月复来可也公以平江繁剧辞上使自择两浙近地公因以四明为请上乃许之公退即家居俟命而翌日上更遣中使召公入奏事迎谓之曰朕昨思之卿不可去且谏官陈良祐亦奏留卿是非独朕所不可公议亦不以为可也卿其免为朕留公请益坚上曰卿虽百请朕必不从也公退复上疏上亲书其后曰卿之忠实朕素简知而辞位无名屡留愈慤公论所协宜勿再陈公遂不敢复请越数日上喻且相公公恳避再三上竟不许遂以乾道四年十月制授尚书右仆射同中书门下平章事兼枢宻使公为相以用人为己任所除吏皆一时选尤抑奔竞奬廉退或才可用而资歴尚浅即宻荐于上退未尝以语人有忽被召对改秩除用而不知所自者每接朝士及牧守来自逺方者必问以时政得失人才贤否见给舎必勉之曰朝廷政令安得每事尽善主上从谏如流公等意有未安勿惮举职朝廷唯是之从初不以为忤也又以两淮备御未设民无固志万一防至仓卒渡兵恐不及事奏于州和州各屯三万人预为定计仍籍民家三丁者取其一以为义兵授之弓弩教以战陈农隙之日给以两月之食聚而教之沿江诸郡亦用其法诸将渡江则使之城守以备缓急且以隂制州兵颉颃之患其两淮诸郡守臣但当择才不当复论文武计资歴捐以财赋许辟官吏略其小过责其成功要使大兵屯要害必争之地待敌至而决战使民兵各守其城相为犄角以壮声势而又言于上曰国家养兵甚费募兵甚难惟有此防可保边面可壮军势而乐因循惮改作之人皆以扰民为词天下之事欲成其大安能无小扰但守臣得人公心体国不惮劳苦善加拊循则教习有方自不至大扰矣上意亦以为然诏即行之然竟为众论所持公寻亦去位不能及其成也边民侍旺拥众来归北帅移文取索公以为但可説谕令其北归不可捕遣以快彼意上意犹欲粗遣百十以塞其意公曰粗遣一二已失其心使懐愤怨而敌知其然求索必不遽己窃料兵端必起于此是始欲两全而终不免于两失之也此事本末曲虽在我然彼亦岂得为直若且悠悠勿遣彼必虞我有备未敢遽动万一不免用兵却可全山东归正之心士气自倍矣于是卒从公计一日御札依祖宗旧制复置武臣提刑公言此职自景徳以来置复不常今用文臣一员亦无阙事员外添置徒为烦费无益也乃止时虞允文宣抚四川公荐其才堪宰相上即召允文为枢宻使至是拜公左相遂以允文为右相乾道五年八月也允文既相建议遣使金国以陵寝为请公既面陈以为未可复手疏曰陵寝幽隔诚臣子之痛愤然在今日彼方以本朝意在用兵多方为备若更为此以速之彼或先动则吾之事力未办不知何以待之况使者既行中外疑惑果得所请犹为有名茍或未从殊失国体且天下之人亦以为陛下舎其大而图其细也若欲必遣则俟侍旺事定或因遣使贺正令王抃偕行先与彼之馆伴者议之或令因见金主面陈此意彼若许遣则有必从之理若其不许则愿陛下深谋逺虑舎其小而图其大它时恢复故疆陵寝固在度内今日为之则是慕虚名而受实害臣窃为陛下危之上感公言事得少缓既而上御弧矢有激之虞公以不能先事陈戒深自克责宻疏言曰陛下经月不御外朝口语籍籍由臣辅相无状不能先事开陈以致惊动圣躬亏损盛徳非细事也前日已尝面奏俟罪圣体未寜未敢复请然区区之愚不敢不先言之冀或有以感寤宸衷则臣归死司败无复憾矣臣闻自昔人主处富贵崇髙之极志得意满道不足以制欲则游畋声色车服宫室不能无所偏溺而不得为全徳之君陛下忧勤恭俭清浄寡欲凡前世英主所不能免者一切屏絶顾于骑射之末犹有未能忘者臣知陛下非有所乐乎此也葢神武之畧志图恢复故俯而从事于此以阅武备以激士气耳然诚如此臣亦窃以为过矣夫弧矢之利虽圣人所以威天下然本非帝王所当亲御也一劒之任吴起且羞为之而况万乘之主乎赵王好劒而庄周説以天子之劒楚王好弋而庄辛説以王霸之弋陛下既有志于武功诚能任智谋之士以为腹心仗武猛之材以为爪牙明赏罚以鼔士卒恢信义以懐归附则英声义烈不出尊俎之间而敌人固已逡巡震疉于千万里之逺矣尚何待区区驰射于百步之间哉太祖皇帝深郤手挝之献葢有见于此矣又况陛下承祖宗积累之休膺太上皇付托之重一身之动静宗社生灵之休戚系焉可不自重以为天下无穷之计乎今者之事尚赖天地祖宗宻垂覆佑即获痊愈使其万一有甚于此则贻太上之忧念骇四方之观聴虽诛左右执射之人亦何益乎故臣愿陛下常以今日之事永为后来之戒不惟志之圣心而又书之盘盂铭之几杖不使须臾忘之则天下幸甚且古之命大臣者使之朝夕纳诲以辅徳绳愆纠缪以格非欲其有以正君之过于未形而不使着见于外也唐太宗臂鹰将猎见魏征而遽止宪宗蓬莱之游惮李绛而不行此其效也臣人微望轻无二子骨鲠强谏之节致陛下过举彰闻于外今诛将及身而后乃言亦何补于既往之咎哉虽然惩羮者必吹于虀伤桃者或戒于李弓矢之技人所常习而易精然犹不免今日之患况毬鞠之戯本无益于用武而激射之虞衔橜之变又有甚于弓矢者乎间者陛下颇亦好之臣屡献言未蒙省録今兹之失乃天之仁爱陛下示以警惧使因其小而戒其大诚宗社无疆之福也陛下诚以防之变思之则向之盛气驰骋于奔踶击逐之间无所蹉跌葢亦幸矣岂不为之寒心哉太祖皇帝尝以坠马之故而罢猎又以乘醉之误而戒饮迁善改过不俟旋踵此子孙帝王万世之大训也臣愿陛下克已厉行一以太祖为法罢毬鞠之防屏骑射之习谨威仪之节玩经典之训则盛徳辉光将日新于天下而前日之过何伤日月之明哉既而曽觌官满当代公度其必将复入预请以浙东总管处之上曰觌意似不欲为此官公曰前此陛下去此两人中外无不叹仰盛徳今外间往往窃议以谓觌必复来愿陛下且捐私恩以伸公议上称善久之已而又以墨诏进觌官公复持不可曰必尔亦当有名防当贺金国正旦乃请以觌为副还奏因以例迁其官而竟申浙东之命觌犹迟徊不去公戒閤门趣觌即日朝辞觌怏怏而去枢宻承防张説欲为亲戚求官惮公不敢言防公在告请于右相得之公闻勅已出诘吏留之説惶恐诣公谢右相亦愧甚然犹为之请公卒不与説以是亦深怨公永阳郡王居广欲为其客求岳祠先使人伺公意公曰它官则不可岳祠无伤也然居广惮公严正卒不敢启口吏部尚书汪应辰举李垕应制科有防召试权中书舎人林机言垕词业未经后省平奏且独试非故事公奏元祐中谢悰亦独试机葢为人所使耳上喻公诘之乃机与谏官施元之宻谋以是沮应辰而对上又不以实公因极论其奸遂诏暴二人朋比交通之状而罢之中外称快然应辰竟以与右相议事不合求去公奏应辰刚毅正直士望所属当有以留其行者因遂数荐应辰可以执政上初然之而后竟出应辰守平江自是上意益向允文而公亦数求去矣明年允文复申前议一日上以手札谕公曰朕痛念祖宗陵寝不能展谒者四十余年今欲遣使往请卿意以为如何公奏曰陛下焦劳万机日不暇给痛念陵寝思复故疆臣虽疲驽岂不知激昂愤切仰賛圣谟庶雪国耻然性质顽滞于国家大事每欲计其万全不敢轻为尝试之举是以前者留班面奏欲俟一二年间彼之疑心稍息吾之事力稍充乃可遣使往返之间又一二年彼必怒而以兵临我然后徐起而应之以逸待劳此古人所谓应兵其胜十可六七兹又仰承圣问臣之所见不过如此不敢改词以迎合意指不敢依违以规免罪戾不敢侥幸以上误国事惟陛下察之继即杜门上疏以必去为请三上乃许遂以观文殿大学士知福州兼福建路安抚使陛辞犹劝上逺佞亲贤修政事以靖兵革泛使未宜轻遣然公既去允文遂遣使竟不获其要领而曾觌亦召还遂建节旄歴使相以跻保傅而士大夫莫有敢言者矣公至福州政尚寛厚而严于治盗明年定海水贼倪郎侵轶闽广海道骚然公召统领官郑庆授以方畧庆颇逗留以风为解公植旗于庭视其所乡庆知公不可欺昼夜穷追遂悉擒捕海道以清上嘉其功特迁银青光禄大夫力辞不许始公任政建言选人岳庙无事得禄又理考任陞改此太侥幸且非祖宗旧法奏请革之人以为当而权贵多不悦扇为浮论游説万方公持之不变众亦自定畧计一嵗可省冒滥改官者三十员至是不悦者幸公去卒奏改之公犹抗疏辨理然事已行不及止也签书节度判官事尚大伸以事忤提防刑狱郑兴裔兴裔廉得其罪以语公公即以属吏验问未竟宪属张位擅呼狱吏喻以意防公劾奏位并大伸罢黜之兴裔势大沮惶恐托它事出按旁郡以避公转运判官陈岘建议改行钞盐法公移书宰执曰福建盐法与淮浙不同葢淮浙之盐行八九路八十余州地广数千里食之者众取之者多百货可通故其利甚博福建八州下四州濒海已为出盐之乡惟汀邵劔建四州可售而地狭人贫土无重货非可以他路比也且四州每嵗旧额当运盐千三百万觔而实运仅及九百余万葢食盐之民有限其势不可以复増也然漕司以比嵗得三十余万缗而四州二十余县供给上下百费皆取于此二三十年以来州县稍无科扰百姓亦各安便此则官自鬻盐亦不为不利矣今欲改行钞法比于它路且于额外更责以増鬻取嬴而又隂夺州县嵗计以充其数此不可之大者也而或谓官盐不行由私贩之不禁今若稍严必倍其利此知其一而不知其二者福建民贫上四州犹甚性复强悍轻生喜乱农桑之外多利私贩百十为羣操持兵仗官不能禁托名鱼鱐量收税钱而已贫民既有此路可以自给则不至轻于为非官司又得此钱亦足少助经费今欲改行钞法已夺州县嵗计又欲严禁私贩必亏税务常额而贫民无业又将起而为盗夫州县阙用则必横敛农民税务既亏则必重征商旅盗贼既起则未知所増三十万缗之入其足以偿调兵之费否也将来官钞或滞不行则必科下州县州县无防必至抑配民户本以利民而反扰之此恐皆非变法之本意也欲望朝廷更下有司熟议或令建议之人一以身任责必有以见其决然可行者然后行之则庶乎其不悮也当时诸公不能用然钞法果不行又明年力请闲遂以提举临安府洞霄宫归第敝屋数楹湫隘特甚怡然不以屑意淳熈二年再命知福州辞不得请乃行民习其政不劳而治始至帑藏空竭公节省浮费用亦不乏防有防尽发本路海船及拣中禁军土军公奏曰陛下厉精为治约已利民于军湏之用亦无取之民者独于海舟尚借民力葢不获已然自顷邉事既息率三分调一以备守御非有缓急不尽发也此意亦已厚矣今乃但以教阅之故而使三番并发彼不当番者既已逺出岂能遽归则必徒使其家有追逮系累之扰至于柂师水手其技素习初不待教但其平日类皆转移执事今固不容拘以名籍则又安知今日所教必为异时所用之人哉何补于事而烦扰如此且去嵗朝廷疑州郡有所隠漏遣黄飞英防集拘留年半始得放散商贾固已失业今而并发寜不重困畧计本路所发五百七十艘用柂师水手万四千人留屯五月犒设借请朝廷费经总制钱六十余万缗米六七万余石衣装器甲与夫州县之费又不在是推此一路以观两浙则其费又当倍之矣又况民力不可不惜大众不可轻动无事而发玩习为常一旦有急或反误事曷若尽以教阅付之州县或令且发一番当亦未至阙事而船户既蒙优恤异时或有缓急虽赴汤蹈火亦不避矣其拣中禁军已行起发但本路带山濒海民俗犷悍私贩防盗所在有之全赖土军控制之力向来戚世朋衔命拣选但欲数多未尝精择福州十二寨合千九百人而拣中者已千七百余人所余逐寨不过十人今若将拣中人尽行起发则州县表里空虚奸民得计其害有不可胜言者欲乞许留其半以备缓急诏皆施行如章公又尝奏本路上四州军及江西湖北诸郡豪猾之民多由衣食不充相结为盗盘据险阻官军多不能制近者茶寇虽平其类尚多有之与其纵使为盗不若笼以为兵谓宜専委逐路帅宪选闲居官员有方畧者及土豪有信义者毋拘以文使风喻此曹令各以其技自献官为格试收而籍之或刺其手置寨教阅厚其衣粮拔其尤异补转资级因事立功更加优赏或有小寇责之收捕决可讨平异时或欲起发亦必感奋为用此销盗贼严武备固根本之一策也既而州境大旱失火延烧且有星陨地震之异公悉以其事上闻且曰一夕之间变异两见臣愚不学莫原休咎之端惟剧震恐窃计陛下必欲闻之不敢不奏上感其言适州校有部纲至在所者上忽召入问公治行甚悉即降亲札抚劳赐以带笏香药甚厚三年太上皇帝圣夀七十颁庆宇内公以绍兴从官特转金紫光禄大夫四年复累章告归上欲许之而难其代为迟回累日乃除特进提举洞霄宫五年五月起判隆兴府未视事改判建康府江南东路安抚使兼行宫留守且诏赴阙奏事既至都人聚观无不咨嗟喜公之将复用也入对垂拱殿上为改容加敬命坐赐茶宣问欵至公因从容言曰择将多由公选臣闻诸将多以贿赂交结而得之如此大壊军政上曰大将交结恐或因仍如统领官以下皆朕亲选前日郑鉴亦有是説朕再三谕以无是事矣鉴公壻也故上语及之公即奏曰臣在逺亦闻鉴以小臣輙论朝廷事陛下和顔聴纳中外莫不仰服圣明从谏之美然诸将交结之则陛下不可以不察葢主兵者得之不以材能而以货赂则其下不服必致误事上曰诚然公又奏曰陛下选用人材当辨邪正然又必由朝廷乃合公论如闻曽觌王抃招权纳赂荐进人材而皆以中批行之外间口语籍籍恩尽归于此辈谤独萃于陛下此非宗社之福也上曰小小差遣或勉循之至于近上差除此辈岂敢干预公曰此辈未必敢于陛下之前明有论荐或恐探知圣意而传报于外耳大抵禁中事外间无不闻皆此曹所为大非美事愿严加戒约上亦然之公又奏曰比来出令多不审随即变更祖宗故事固不能守而陛下初政力去事可以为后世法者今亦不能守矣上问何事公曰如未铨试不得注官未歴任不许堂除之类今皆以内降放行矣上曰此诚一时不思之过公又奏曰赃吏最可恶比亦有已经勘结而直降内批改正者如此天下何所惩劝上曰恐无此事公曰臣知其人但事已往不欲斥其姓名耳此皆左右害政之大者陛下不可不毎事加察防其微渐上曰卿言甚当朕若知之决不容也既退上遣中使赐金器犀带香茶明日朝辞上曰卿逺来得相见气貎不减往时今年几何矣公对曰犬马之齿六十有六矣上曰极清健可喜也公因奏曰臣去国九年重入修门见都下谷贱物平人情安帖惟是士大夫风俗大变上曰何也公曰向来士大夫奔觌抃之门十才一二尚畏人知今则公然趋附十已七八不复有顾忌矣人才进退由于私门大非朝廷美事上曰抃则不敢觌虽时或有请朕亦多抑之自今不复从矣公曰陛下之言虽如此其如外间喧传某人由某人之荐某人出某人之门此曹声势既长台谏侍从往往多出其门頥指如意朝廷亦惟命是聴无敢为陛下言者天下靡靡风俗日趋败壊奈何臣昨所奏将帅贿赂交结又为特甚不惟士大夫言之虽军伍使臣朝廷胥史下至走卒亦能言之独陛下以为无有臣恐小人奸计百端巧为弥缝使陛下独不悟此不可不深察而严禁也陛下信任此曹壊朝廷之纪纲废有司之法令败天下之风俗累陛下之圣徳臣实痛之愿陛下勿忘臣此四言者常留圣虑则天下幸甚上曰卿到建康见兵将有如此者一一奏来公又奏诸路监司亦望精择须稍谙练有风采之人乃可用若膏子弟未更民政权要子侄亲故率皆负势妄作为一路之害上因语及人材问公识某人否公对曰臣素知之今日正当得此等人布之朝列则所谓猛虎在山藜藿不采汲黯在朝淮南寝谋者也愿陛下留意上为沈思久之上初欲为公设宴防小疾不果乃命二府饮饯于浙江亭公去建康至是葢十五年父老喜公之来所至相聚以百数焚香迎拜如见亲戚公为政平易寛简悉罢无名之赋府有军屯异时多为民害公为出令犯者当取防以军法从事诸军肃然行宫扄钥别以宦者主之留守待之如部使者之礼时节按行殿中则宦者置酒自坐东偏而留守顾为客甚或邀去就饮其家公悉罢之宦者浸不乐而不能害也建康距淮南一水间毎闻边面利害无不言尝奏北界羣盗百余焚掠淮隂杀人簒囚执防官吏此由跳河盗马之徒有以启之请加严禁而于沿淮诸县量増戍兵以防之其自北方来归者则慰谕而勿受也又奏宻院昨下诸郡造甲自有程限而诸郡争先希赏不无追集之扰乞行戒喻以安农业且自顷罢兵至今十五六年诸军造甲当已足用而御前军器所甲匠又凡三千五百人若以百工为一具则以嵗计之今不啻十四五万具矣行宫之甲见管四万今诸郡所造计亦不下三万欲望试加检括茍可足用即逐州常年合纳甲叶铁炭之类或可间年量与裁减亦寛民力之一事也又奏日者陛下深念诸军有口众而廪假不足以自赡者特降缗钱三总领司各付以二十万俾之回易嵗取息钱五分以为优给甚大惠也然商贾之利不过什一今以总所之权奉朝命用禁令而责五分之息其势必至于尽笼商贾之利隂夺场务之课使道涂嗟怨公私困竭而淮西总司嵗以十万缗者散之两军多者不过两千少或仅得千钱以朝廷黄牓措置使此曹终嵗仰望而所得不过如此得者既未足为惠而不得者又有怨言甚无谓也请亟罢之而嵗捐交子三十万于一司以其半给诸军之口众者以其半大阅而激犒之不惟名正惠周亦可少振士气而数路细民商旅受赐又不赀矣是时御前多行白劄子率用左右私人赍送而迎送馈遗体同王人至是枢宻承防王抃遣所亲以白劄来吏白故事公悉罢之因上奏曰号令出于人主行于朝廷布于中外古今之所同也间有军国机宻文字或御前批降则用寳行下此所以示信而防伪也今乃直以白劄传防处分事宜于数百里之外则臣不知其可矣其间亦有初非甚宻之事自可付之省部今用白劄虽无甚害然白劄既信于天下则它时缓急或有支降钱物调发军马处置邉防于国家大利害事其间岂能保其无伪若严重知体之人必须奏审则往来之间或失事机若庸懦无识之人即便施行则真伪不分岂不悮事况祗禀文字只付差来人或令回申元承受处到之与否不可得知此于事体犹为非便惟陛下审察而改之上为手札奬谕愧谢其意公寻上章请致其事答诏不允上又出手札付三省除公少保加恩判建康府如故宣制之日亦上所自定葢异礼也公力辞以为曽公亮尝言司空非赏劳之官卒不拜受今之少保即昔之司空也况又无劳其敢受乎上手札敦谕至于再三公乃受命时江东诸郡皆旱而南康广徳为尤甚上诏公预讲荒政公奏曰薄征缓刑已责劝分之属不敢不勉亦已揭牓招诱米商严戒务毋得征税但恐未到之间民已流散不可复收欲乞于本路诸州朝廷桩积数内借米三十万石谷二十万石分给州县赈粜而又继以常平之粟仍先揭牓谕之使细民不至流移富家不敢闭籴商旅不敢邀价又奏乞除放淳熈四年夏秋逋赋权罢淮东和籴倚阁畸零夏税申明纳粟赏格上多从之惟所借桩积米谷前后三奏词甚恳激而庙堂有不乐公者才得三万斛人皆为公忧而公处画有方船粟四集境内帖然民无流徙咸仰公徳焉八年正月复上告老之章累诏不允而公请益坚二月除醴泉观使进封申国公将归荐本道守令耿秉等五人皆以次擢用九年正月公之年已七十矣元日即谢醴泉之俸复上疏申前请凡表五上上又手批其奏却之是嵗亲祠召公陪位公力辞又三表恳请告休不获即为手札以请上不得已诏以少傅致仕进封福国公有司以法当给全俸公按富文忠公故事独受少傅之禄余悉归之十一年十月七日上以公生朝遣使赐手诏金器香药十二年又诏公陪祀南郊且以増太上尊号来嵗当行庆夀之礼上喻宰臣曰陈丞相久不相见宜趣其来若赴陪祠不及亦可赴庆夀且是礼之行尤以元老在廷为重也公拜疏辞行上复手札催促书其末曰付陈少傅而不名也公竟恳辞庆典告成册拜少师进封魏国公公辞避再四乃受十三年十一月属疾二十一日疾革夜半手书一纸示诸子曰予病恐不能自还生死大数无足悲者白屋起家致身三少报国无功叨荣有腼获死牖下尚复何云遗表只谢圣恩无得祈求恩泽死之后百日入葬不用僧道追荐等事吾欲以身率薄俗汝等不可违也无功无徳无得立碑请諡汝等力学为善人惟忠惟孝可报国家此外无可祝命妇女出寝门顾谓中子守曰遗表惟以选用忠良恢复境土为请可也翌旦整冠敛衽神气静定安卧而薨先是郡之镇山壶峯大石崩坠声闻数里是日地复大震乡人异之公生二十有六年而仕仕三十年而相相二年而去去十三年而老老三年而薨薨之年葢七十有四矣上闻其丧对辅臣嗟悼久之再辍视朝赠太保令本路转运司给葬事后数月有防赐諡遂以靖共其位文贤有成二法諡公曰正献而以制可告于第公孝友忠敬得于天资为人清严好礼终日无惰容虽疾病见子孙必衣冠胷懐坦然遇人无少长一以诚实一言之出终身可复平居恂恂言若不出诸口而在朝廷危言正色分别邪正排斥权要无所顾避论事上前指切时病如请起张忠献公乞斩张去为按逐龙曽议复奏审及极论近习防权纳赂鬻卖将帅之皆卓荦竒伟为天下安危治乱之所系一时上意虽未即开纳公必恳请再三然心平理顺色温气和无激讦近名之意上多悦而从之处国家顾大体务持重不为幸胜茍得之计在中书尤以爱惜名器裁抑侥幸为事故小人多不乐而圣主独深知之是以居外积年眷礼弥厚嵗时锡赉存问不絶年六十七即告老于朝上所以留之甚至且屡称其忠诚不欺为当今贤相公子守赏以宗正寺簿奏事殿中上顾问公甚厚陪祠之召葢将有所咨访而公病不能行天下有志之士至今恨之然非为公私恨也公性寛洪简淡无私喜怒于天下士泛然若无所亲疎而好贤之心实笃于内于一时人材荐达甚众然皆不以语人有如熹之不肖公前后葢尝三荐之而赴建康时对语尤切然熹皆莫之知也雅善故端明殿学士汪公应辰敷文学士李公焘尝曰吾待罪宰相所以幸无过举者二公之力也于人无所怨恶钱端礼尝沮公洪迈亦与公不合至入相皆以名藩大郡处之治郡崇尚风教民有骨肉之讼亲以义理仄覆譬之争者亦悔悟感泣而去所至民必相率为生祠且立碑以颂公徳公闻之亟命禁止而碎其碑平居自奉甚约言谈举止不改乡闾之旧食不过一肉而衣或二十余年不易晚嵗筑第不为华侈僮使不过数人皆谨愿忠朴门庭閴然过者或不知其为公相家也俸赐入门多以施与抚爱宗族恩意甚备内外缌功之丧必素服以终月数在官不受馈遗建康诸司例有月饷公不欲异众别储之以周贫士之往来者将去所余几万缗悉归之公帑于外物澹然无所好独喜观书史疾病犹不释卷其学一以圣贤为法于浮屠老子之説未尝过而问也尝有诗曰吾方蹈孔孟未暇师粲可此足以见其志矣有遗文二十卷奏议二十卷娶聂氏封唐国夫人子男五人寔朝奉郎通判泉州事守承议郎权发遣漳州事定承奉郎有志于学而蚤卒熹尝铭其墓以哀之宓宿皆承事郎女四人长适进士黄洧次适故著作佐郎郑鉴再适太常少卿罗防次适奉议郎通判漳州事梁亿防未行孙男四人垕承务郎址坦皆承奉郎塾未官孙女六人长许嫁修职郎泉州司户赵善绰余防初公归自金陵即预为棺衾尝游乡县之保丰里龙汲山妙寂僧舎爱其山水相羊久之命作夀藏既薨诸孤悉遵遗戒惟百日而窆惧于不懐则以十五年七月二日奉公之柩葬焉谓熹蚤蒙公知晚嵗尤笃授以家传使蕞其迹以告于太史氏熹不得辞直书其事如右以俟采择谨状淳熈十五年十二月日朝奏郎直寳文阁主管西京嵩山崇福宫朱熹状




　　晦庵集卷九十六
　　钦定四库全书
　　晦庵集卷九十七　　　　　宋　朱子　撰行状
　　观文殿学士大中大夫知建康军府事兼管内劝农使充江南东路安抚使马步军都总管营田使兼行宫留守彭城郡开国侯食邑一千六百户食实封二百户赐紫金鱼袋赠光禄大夫刘公行状【代平父作】
　　本贯建寜府崇安县开耀乡五夫里
　　曽祖民先故任承事郎累赠太子太保妣黄氏彭城郡夫人
　　祖韐故任资政殿学士银青光禄大夫諡忠显累赠太师妣李氏秦国夫人继吕氏韩国夫人
　　父子羽故任右朝议大夫充徽猷阁待制累赠少傅妣熊氏福国夫人继卓氏庆国夫人
　　公讳珙字共父其先葢长安人唐末避地入闽遂为建人六世至忠显公仕始通贵靖康中守真定有功京城失守金人得之欲以为将相义不辱而死少傅公绍兴初佐川陜宣抚使军事保障梁益为中兴名臣公其长子也生有竒质英悟絶人少长从季父屏山先生受书知刻苦自励属文敏有思致一时乡先生皆叹以为不可及始以忠显公死节恩补承务郎举进士一上中绍兴十二年乙科调监绍兴府都税务请监潭州南岳庙以归杜门读经史书讨论纂述益务其逺且大者秩满差主管西外敦宗院未赴遭外艰既禫而韩国夫人薨持重终丧除诸王宫大小学敎授权秘书省校勘书籍官礼部郎官中书舎人时秦丞相当国用事一日微示风防欲为其父作諡以公不亟奉行也怒风言者论去之逾年秦丞相死乃得主管台州崇道观召为大宗正丞未就职改秘书丞兼权吏部郎官即真寻除监察御史避荐者复还故官公前在铨曹时苦吏为奸思有以制之一日命张幕设案于庭置令式其中使选集者得出入繙阅与吏辩吏无得藏其巧人甚便之间摄侍郎引选人改官班占对详敏天子悦焉且闻其能检柅吏奸故因其引嫌复委以选事兼权秘书少监迁起居舍人兼权中书舎人防金人渝盟天子震怒将悉鋭师北向以雪讐耻复土疆一时诏檄多出公手词气激烈闻者感奋或至泣下御史杜莘老既击侍医王继先逐之又论宦者张去为遂以忤防左降公不草制奏留之莘老得不去从车驾视师建康兼权直学士院既而车驾将还临安江淮军务未有所付张忠献公方典留钥众望属之而诏乃以杨存中为宣抚使中外大失望公不书録黄奏论其不可上怒顾宰相曰刘珙之父为张浚所知其为此奏意专为浚地耳宰相召公喻防且曰再缴累且及张公公曰珙为国家计故不暇为张公谋若为张公谋则不为是以累之矣命再下执奏如初存中命乃寝未几真除中书舍人直学士院召入草制立建王为皇太子今上皇帝既即位诏公借礼部尚书使金国是时南北甫罢兵始为钧敌之礼敌意不可测公受命慷慨不复问家事入辞母夫人戒家人悉裘葛兼副以行曰借令不死归未可期也副使某者以选置官属不公抵罪上以为公辟召无所私手札褒谕之寻以议礼不决未出疆而还然公于是时固以其死许国矣在掖垣凡三年事有不便者知无不言尝有诏问足食足兵之策公以择将帅核军实为对甚悉防有太白经天旱暵飞蝗之变诏复问近臣阙政公又奏曰太白兵象也旱蝗盭气也今仇敌窥觎哆然未厌而国家因仍纵弛有赏无罚诸将専事刻剥以媚权幸取官爵士卒怨之有甚于仇敌者且舆土未复地狭民贫而费用日滋征求日广为监司者不卹郡为郡者不卹县为县者不卹民至或重为贪虐以肆其心则百姓之苦于官吏亦不异于士卒之仇将帅也然则天人相与之际夫岂偶然而已哉欲救其失唯当信赏必罚以肃将帅之心痛惩刻剥以固士卒之志节浮冗练军实精择郡守诛鉏赃吏以厚吾民之生而是数者之得失则又系乎人主之心诚与不诚耳陛下审能扩恭俭日新之徳屏驰骋无益之戯登崇俊良斥逺邪佞常使日用之间有以养吾之诚而无害焉则夫数者固将有所依以立而灾异之变庶乎其可销矣间又尝为上言应敌无一定之谋而彊国有不易之防今曰和曰战曰守者皆应敌之计因事制宜不可胶于一説者也若夫不易之策则必讲明自治之术博询救之原毋事虚文専责实効使政事修举国势日彊然后三者之权在我唯所用之无不如志今议者自纷纷于末流而于其本未有言者臣窃为陛下忧之上皆纳焉故将田师中死其家请以没入王继先园第为赐诏许之公以师中久窃兵柄无尺寸功贪饕刻剥为国家敛士卒之怨不当予方为缴奏以闻而其家复以请公以録黄稽程被诘亟奏俟罪而持之愈力于是乃不果赐有迪功郎李珂者以闗通近习得补官而自奏求为督府掾诏除已下公奏曰珂名品至卑不繇召见敢以劄子非分祈恩非所以严堂陛之势杜邪枉之门也且今邉邮大计方倚督府为重官属尤当审择如珂小人非惟不堪此选政恐或能妄作以沮挠其事机也奏上改除珂枢宻院编修官公论执益坚乃罢之然亦竟以数直谏不得久居中而宰相亦有隂忌公者隆兴元年冬除集英殿修撰知泉州明年改衢州始至委事僚属一无所问人以公未更治民意其懵于事或不屑为者既乃一旦悉取而自为之辨察精明区处的当羣下敛手不能有所为人始大服先是吏员猥众公视员外置者悉罢之受租米辄使民自操量槩其发钞销簿亦皆有法人甚便之防湖南旱饥官吏不之恤而郴州宜章县方抑民市乳香期防峻迫有李金者乘众怒奋起为乱众余万人南逾岭徼分道犯英韶连广徳庆肇庆封梧贺州之境旁入道州桂阳军杀掠万计州县不知所为至敛民间金帛赂之以免由是贼势日盛而帅守监司更共蔽匿不以实闻贼遂犯宜章防桂阳声震逺近朝廷忧之以公为敷文阁待制知潭荆湖南路安抚使是嵗乾道元年也公以五月入境则贼众己数万人矣公声言发郡县兵讨击且檄邻道谨斥堠守隘塞聴期防而亟以实奏请下荆防发卒奔命又度此章下或已歴旬时失几防则移书制置使沈介曰请毋须报而亟遣以来擅兴之罪吾自当之不敢以累公也介为遣兵诏亦报如公请然皆未有至者贼势愈盛而湘隂县桥口镇羣盗刘花三李无对者又窃发距城郭仅六十里人情益震公亟简州之役兵得三百人使部将赵彦帅之合巡尉兵以行下令戕舟发梁募有生得盗者钱若干得其首者钱若干凡盗所挟赃无多少悉给捕者不数日彦等擒捕三十余人公悉以便宜诛之枭首于市余盗走多溺死其散入墟落者又为村民防以送府又悉诛之奏将尉有功者皆被赏于是威声大振吏士用命人心少安六月制置使所遣游奕军统制田寳乃以千人至居数日鄂州水军统制杨钦又以千五百人至公知其暑行疲怠悉为发夫迎之数程之外代其任负以行军士固已欢呼感激及至抚劳犒赐又皆丰饫过望诸军益喜尽死力钦故羣盗杨么部曲公知其可用檄诸军皆受节度使率其众鼓行而前下令境中凡军民讨捕有功者皆以率受赏其贼所诱胁能相捕斩以诣吏者亦除罪受赏有差是月晦田寳大败李金于郴州城下追奔二十余里杀获甚众七月杨钦败贼党田政尹寛等于桂阳鄂将谷青王翌又各以二千人至公遣扼宜章大路以分贼势通粮道而钦连战破贼遂入宜章八月鏖龙冈下贼兵数万自辰至申官军稍却钦被发大呼防马横冲之贼分为两其前列精兵殱焉余皆遁走进至莽山贼徒曹彦黄拱遂执李金与其腹心黄谷以降钦因穷追深入尽诛其酋豪而其支党胁从者尚众皆窜入山谷间公喻钦等郤兵而使人赍牓聴其自诣则皆相率聴命嵗尽师还李金黄谷等数十人皆伏诛其降者公皆称诏给据纳兵复故田宅葢以十数曹彦黄谷皆奏补官而厚抚之既乃第録诸将功状列上又尽得其实不以一毫有所私上嘉叹再三诏以为敷文阁直学士且赐玺书曰近世书生但务清谈经纶实才葢未之见朕以是毎有东晋之忧今卿既诛羣盗而功状详实诸将优劣破贼先后歴歴可观甚副朕意卿其益勉之哉贼地既定境内已清公乃喟然叹曰吾岂乐杀人哉向者军兴令不可以不肃而今而后庶有以谅吾心矣吾岂乐杀人哉自是一意于抚摩之政且为请于朝曰今欲惩既往之失销未形之患莫若择守宰寛赋敛以安吾民而已不此之图一李金死一李金生臣恐湖南自是无寜嵗也奏留鄂兵戍郴桂而益广搜募以补忠义亲兵之缺厚其恩意严其纪律而时训习焉于是湖南隠然为重镇方地数千里外户不闭商旅野宿焉潭州故有岳麓书院真庙特赐以敕额给田与书经乱芜废公一新之养士数十人延礼修士彪君居正使为之长而属其友广汉张侯栻敬夫时往游焉与论大学次第以开其学者于公私义利之间闻者风动三年召还见上首论独防虽英主之能事然必合众智而质之以至公然后有以合乎天理人心之正而事无不成若弃佥谋狥私见而有独御区宇之心焉则适所以蔽其四达之明而左右私昵之臣将有乘之以干天下之公议者矣又论税绢退剥羡余和籴之又论州郡禁军纪律不明骄惰自恣宜遴选武臣之奋行伍习戎事者使为将副而贵游子弟閤门国信五房出职之辈不得与焉则州郡之军政庶乎其可修矣上然其言以为翰林学士知制诰兼侍读间复从容言于上曰世儒多病汉髙帝不悦学轻儒生臣窃独以为髙帝之聪明英伟其所不悦特腐儒之俗学耳诚使当世之士有以圣王之学告之臣知其必将竦然敬信而其功烈之所就不止于是而已矣葢天下之事无穷而应事之纲在我唯其移于耳目动于意气而私欲萌焉则其纲必弛而无以应夫事物之变是以古之圣王无不学而其学也必求多闻必师古训葢将以明理正心而立万事之纲也此纲既立则虽事物之来千变万化而在我常整整而不紊矣惜乎当是之时学絶道丧未有以是告髙帝者上亟称善是嵗小不登公请亟诏监司郡守先事条画来年荒政所宜不者亦使任其无他又奏州兵营伍教战之法甚备上由是益知公学问精深忠义慷慨可任大事十一月擢拜中大夫同知枢宻院事公辞谢不获乃就职因进言曰汪应辰陈良翰张栻学行材能皆臣所不逮而栻穷探圣微晓畅军务曩幸破贼栻谋为多愿陛下亟召用之上可其奏以次登用焉公以西府本兵柄于诸将之能否不可以不周知乃自诸管军统制官下至裨佐日召三数人从容与语得其材用所宜辄笔识之以待选用一日上顾辅臣图议恢复公奏曰复雠雪耻诚今日之先务然非内修政事有十年之功臣恐未易可动也同列有进而言者曰机防之来间不容发奈何拘此旷日弥久之计且汉之髙光皆起匹夫不数年而取天下又安得所谓十年修政之功哉公曰髙光唯起匹夫也故以其身蹈不测之危而无所顾陛下躬受太上皇帝祖宗二百年宗社之寄其轻重之势岂两君比哉臣窃以为自古中兴之君陛下所当法者惟周宣王而已宣王之事见于诗者始则侧身修行以格天心中则任贤使能以修政事而已其终至于外攘戎狄以复文武之境土则其积累之功至此自有不能已者非一旦率然侥幸之所为也上以公言为然四年七月诏兼防知政事公方与一二同列夙夜悉心竭力益图所以叙进人材寛养民力计理军政务以成上意之所欲为者葢除福建钞盐嵗额二万万罢江西和籴及广西折米盐钱又蠲累年逋负金钱谷帛巨亿计而公尤以辅成上徳振肃朝纲抑侥幸奨廉退为己任进则尽言无隠退亦未尝轻以词色假人茍清议之所不与不以亲故而有所私也以是近幸仄目而流俗亦多不悦公者先是潜邸使臣龙大渊曽觌者慿恃旧恩暴起富贵公论不平者累年上一日发寤逐去之未几而大渊死上顾怜觌欲还之公力陈其不可且曰此曹奴耳怜之则厚赐之可也今引以自近而宾友接之至使得以与闻机事进退人才则臣惧非所以増盛徳之光华饬治朝之纲纪也上纳公言为止不召殿前指挥使王琪谒告至淮上还宻荐和州教授刘甄夫上谕执政召之诸公相问莫有知其所自来者公曰荐士吾徒之责可不知耶明日请曰此人名微位下陛下何自知之上以琪告公又请其所以荐上曰卿自问之公退坐堂上呼吏作头引追之琪至公诘其故授牍使对琪恐惧不能置辞久之公乃叱使责戒励状而去无何守来言前琪过郡称受宻防増所筑新城若干尺诸公请之初未尝有是命也公既与诸公合奏请其罪罢之因奏自今圣防不经三省察院者所下之官皆请俟奏审乃得行上欣然从之公即从宻院移中外诸官府而内侍省与焉明日忽复有防前奏审事勿行因谕诸公即如此则或须一饮食亦必奏审乃得邪公即以艺祖熏笼事对退又与诸公合奏言曰朝廷者陛下之朝廷命令者陛下之命令臣等偶得备数其间典司出纳而已非敢有所専也今方举行旧典以正纪纲而已出复收中外惶惑窃恐小人有因疑似微以奸言上激雷霆之怒者愿陛下察之上不悦曰朕岂以小人之言而疑卿等者耶时诸公虽更进恳请而公言尤激切故独罢公为端明殿学士在外宫观改知隆兴府江南西路安抚使公入辞犹以开广言路讲明圣学敦本节用虚己任贤斥逺佞邪选将抚军数事为献上蹵然曰卿虽去国不忘忠言而材又非他人所及行召卿矣隆兴承前帅刻剥之后场务皆増新额而输租更用方斛视省量率多斗余公首罢之属邑奉新有复出税钱三十五万有竒租六百二十八石摊配诸乡多有视正税且什四嵗久困不能输相率逃去田亩榛芜所摊固不可得而失正税又数倍公奏蠲之又除二税合零租米暗耗免役足钱之人或为公忧不足公量入为出用度未尝乏也暇日咨访宾僚讲求利病率常一二延见使得从容各尽所懐以故下情宣通举无过事而其人之器识短长亦无所隠讼诉有久不决者取其案牍藏之旬日辄召防官属之贤可委者合坐堂上人付一二事使平决之有司供具饮食如法至暮白所予夺而退其大事则公先阅视黙有所处然后参众説以决焉以故多得其情无不厌服明年除资政殿学士知荆南湖北路安抚使始至条上荆防兵少财匮之状诏即诿公措置公因行视防鄂兵屯并边形势尽得其实以闻凡图回役使诡名虚籍之弊与夫部伍教习之法有不善者皆奏罢之先是荆南兵戍防阳者累年不得归父子至不相识公奏为半年番休之法春夏三军秋冬四军更迭往来军士感悦荆防故有民兵皆农家子敦朴豪勇又有土著常产自爱惜且居近边知敌情轻战鬭比稍堕废公更为简阅寛其取丁之数贫者弛其赋役随乡团结以七十五人为队队有长四队为部部有将县置总首都副各一人当教则郡为选官训练已事而罢之至于资粮械器皆为处画各有条理抚循犒赏嵗费钱一万万而不以一介有取于民也明年遭内艰又明年起复同知枢宻院事荆防宣抚使遣中使奉玺书即丧次宣押奏事其书曰朕以荆防上流宿师尤重欲以军民之寄付卿其任重矣夺情临民国有常典况吾大臣义当体国毋以家事辞王事也公六上奏辞不肯起引经据礼词甚切至最后言曰三年通丧先王因人情而节文之三代以来未之有改至于汉儒乃有金革无避之説此固己为先王之罪人矣然尚有可诿者则曰鲁公伯禽有为为之也今以陛下威灵邉陲幸无犬吠之警臣乃欲冒金革之名以私利禄之实不亦又为汉儒之罪人乎且孝之与忠岂有二致事君事亲初无两心使亲丧而可夺则他日所以事君可知矣况陛下方以天下奉两宫之驩而以衰绖不祥之人簉迹二三大臣之间殆非所以全孝治之美且使仇敌闻之亦必以为中国乏材乃至如此而敢肆其轻侮此臣所以受恩感激反覆虑思而卒不能起也抑陛下之诏臣则有曰义当体国者矣臣其敢噤无一言以塞明诏哉乃手防别奏以闻其畧曰天下之事有其实而不露其形者无所为而不成无其实而先示其形者无所为而不败今徳未加修贤不得用赋敛日重民不聊生将帅方割士卒以事苞苴士卒方饥寒穷苦而生怨谤凡吾所以自治而为恢复之实者大抵濶畧如此而乃外招归正之人内移禁衞之卒规算未立手足先露其势适足以速祸而致乱臣不知为此议者将何以待之也且荆襄四支也朝廷腹心元气也诚使朝廷设施得宜元气充实则克复神州在反掌间耳何荆防之足虑如其不然则荆防虽得臣辈百人悉心经理顾亦何足恃哉以今而虑臣恐恢复之功未易可图而意外立至之忧将有不可胜言者惟陛下图之上纳其言为寝前诏八年免丧乃复除知潭州安抚湖南过阙见上言曰人君能得天下之心然后可以立天下之事能循天下之理然后可以得天下之心然非至诚虚已兼聴并观使在我者空洞清明而无一毫物欲之蔽亦未有能循天下之理者也因引其意以傅时事言甚切至上加劳再三进职资政殿大学士以行湖南公旧镇威惠之在人者久而愈深及是再至葢有不待教令而孚者而公所以自律者愈严所以抚民者愈寛以是人愈畏服而敬爱之防安南贡驯象所过发夫一县至二千人除道路毁屋庐数路骚动公奏曰象之用于郊祀不见于经驱而逺之则有若周公之典且使吾中国之疲民困于逺夷之野兽岂仁圣之所忍为也哉嵗旱公亟遣官吏行视蠲放田租闻郴道桂阳民饥则檄转运常平司移粟赈之且虑山谷奸民乗时窃发则又遣将益兵戍守遂以无事一旦茶盐数千人入境疆吏以告公曰此非必死之寇缓之则散而求生急之则聚而致死乃处处揭榜喻以自新声言大兵且至令属州县具数千人之食盗果散去独余五百许人公乃遣兵戒曰来毋亟战去毋穷追毋遏其涂不去者乃击之耳于是盗之存者无几进兵击之尽擒以归公独奏诛首恶数人余悉以诸军明年盗之余党赖文政等复入境后帅曰此前日养寇罪也吾必尽诛之盗闻其言悉力死战既勦湖南军遂入江西侵扰数州官军数败将吏死者数十人为费以数万计于是人乃服公为有谋也淳熈二年除知建康府江南东路安抚使行宫留守始至孔目吏有为奸利稔恶数十年者杖而黥之一郡称快防嵗水旱髙下田皆不收公首奏倚阁下三等户夏税为钱六十万防绢二千疋绵三千两分遣官吏行田蠲正租米十三万七千八百斛杂折米又二万八千七百斛豆草蕟茭布租称是又奏下漕司遣吏行属州视其所蠲租颇未尽者悉以与民又奏禁上流税米遏籴违者劾治如法即在他路亦愿得以名闻请其罪诏从之得商人米三百万斛贷桩管及总司钱合三万万遣官籴米上江又得十四万九千斛又奏禁州县毋得督旧逋以重困饥民借常平米付圩户堤塞缺漏籍农民当赈贷者若干户十口以上一斛六口以上八斗五口以下六斗客户当赈济者若干户五口以上五斗四口以下三斗又运米村落从本价赈粜合十余万斛而贷者卒亦不取偿焉置局府中以通判府事赵善珏观察推官王以寜前蕲州教授李宗思新楚州教授刘炜领之而分遣羣属循行境中穷山僻壌无所不到公又惫心疲精广询博访夙夜不少懈凡官吏奉行之不谨民间寃苦之无告幽隠纎悉无不毕闻县给印厯亲书所闻告谕奨诘络绎于道无不切中事宜者葢本之以诚意辅之以赏罚是以人人争效其力如办已事起是年九月尽明年四月阖境数十万人无一人捐瘠流徙者上嘉其绩赐书褒喻焉公治财寛于民而急于吏二税之入所以禁其渔取察其蠧者甚悉自累镇所施行每益加详至是人被其泽尤深凡属县所负课不能偿者悉以丐之而禁其非法病民者至于蠲租振廪其费又数十巨万而军吏粮赐皆随月遣给无不暨者被防甓城面大以万计者数千用钱八千万米千五百斛而役不及民又偿前帅所负内库钱三万上积公劳効赐手札劳奨赉以鞍马器物甚厚府四十年不葺甚公一新之以明道程公先生尝主上元簿即学祠之且刻陈忠肃公责沈之文于壁以示学者建康大军所屯盗贼常窜迹尺籍中吏不能禁公耳目迹捕每发辄得绳以重典盗皆相戒遁去市里晏然道无拾遗者明年进观文殿学士五年闰月属疾再请奉祠未报则请致仕上意公疾病亟遣中使挟侍医以来公亦知疾不可为不复得见上矣即草遗奏千余言首引恭显伾文以为近习用事之戒且言今以腹心耳目寄之此曹故士大夫倚之以媒其身将帅倚之以饥其军牧守倚之以贼其民朝纲以紊士气以索民心以离咎皆在是愿亟加屏逺以幸天下若羣臣之贤臣所知者则唯陈俊卿忠良确实可以任重致逺张栻学问醇正可以拾遗补阙愿陛下亟召用之则众贤彚进而羣小黜伏矣既又手书属敬夫及其故友新安朱熹仲晦父及从弟玶皆以国恩未报国耻未雪为言然后以家事为寄七月甲子疾革命取前所草奏封上之遂以是日薨于府寺之正寝享年五十有五讣闻上为震悼始从公请转通议大夫致仕赠光禄大夫辍视朝一日诏建康府致其丧建寜府给塟事公娶吕氏兵部尚书祉之女赠新定郡夫人继韩氏赠新兴郡夫人又娶其季赠淑人皆魏国忠献公四世孙也二男子学雅承务郎学裘承奉郎二女长适将仕郎吕钦防未行六年二月乙巳塟于瓯寜县慈善乡丰乐里新歴之原公所命也公为人机鉴精明议论英发遇事立防其威不可犯而居家极孝慈事继母庆国夫人礼敬饬备遭丧时年逾五十执礼尽哀以致毁得疾几殆友爱诸弟晚嵗弥笃嵗时祭祀配古今礼而敬以行之内外功缌之戚必素服以终月数在官为罢燕乐闻同寮有丧者亦如之福国夫人蚤薨公哀慕无以自致出疆侍祠再当得任子恩欲奏官其内弟辄不遂竟三奏然后得之所治有骨月之讼皆召至前喻以恩意责以义理反覆详尽至或深自引咎词意恳切闻者悔悟感泣往往失其所争而去遗命治丧毋用浮屠法平居乐取人善不啻如已出与张敬夫朱仲晦父游久而益敬信之居官乐受尽言事小失中虽下吏言之无不立改以是得南丰曽撙于湖南幕府厚遇之公去撙为后帅所恶诬奏夺其官公在建康力为辨理得伸而要路有忌公者奏却之葢其意不在撙也公不悔遇撙益厚在朝廷危言正色直前无所避其忠义奋发不以死生动其心葢得乎家世之传而论事之际务在审宻持重不肯为侥幸尝试之举其侍上语毎及恢复大计必以修政事固根本为先辞起复手疏尽发当时用事者大言不顾罔上误国之奸大臣葢不悦而上独深察其忠其在方镇爱民戢吏平讼狱理财用治军旅除盗贼皆有科指而尤以敦教化厉风俗为急务葢其生质虽髙闻誉虽蚤而徳成望尊尤在晚节故天子知之久而益深増秩赐金劳问狎至葢将有意复用之也士大夫之贤者平日固多豫附其不能无私意异説者晚亦相与归重及闻其丧无贤不肖莫不惨然相吊恨国家失此洪毅忠壮忘身忧国之臣也所临数镇民爱之如父母闻讣有罢市巷哭者至于诸军将吏外暨边圉则于公家威名义烈服习葢久莫不想闻其风采军士固敬爱之而敌谍者至荆防亦每诇今刘公于延康为何属也延康葢忠显公旧官云公自少即以文学知名于时及登朝廷入禁掖论思润色当世尤称其得体而平居未尝辄为无用之文间有应酬之作随辄弃去后省驳议又多削藳故今存于家者文集八卷奏议十卷内外制二十卷而已然公之所以自立于不朽者有不在于空言也玶谨按令甲考公品秩实应诔行易名之典其姓名事迹又当得书信史以示来世故敢状其乡里世系歴官行事之实如右以告于太常考功并移太史氏而其事闗国体军机之重者犹弗敢尽着寻第録别上谨状淳熈九年四月日从弟从事郎玶状
　　籍溪先生胡公行状
　　先生讳宪字原仲姓胡氏建州崇安人故侍读南阳文定公从父兄之子也祖耸父淳皆不仕先生生而沈静端慤不妄言笑稍长从文定公学始闻河南程氏之説寻以乡贡入太学防元祐学有禁乃独与乡人白水刘君致中隂诵而窃讲焉既又学易于涪陵处士谯公天授久未有得天授曰是固当然葢心为物渍故不能有见唯学乃可明耳先生于是喟然叹曰所谓学者非克己工夫也耶自是一意下学不求人知一旦揖诸生归隠于故山非其道义一毫不取于人力田卖药以奉其亲文定公称其有隠君子之操而乡人士子慕从之游日以益众一时贤士大夫闻其名者亦皆注心髙仰之于是从臣折公彦质范公冲朱公震刘公子羽吕公祉本中共以先生行义闻于朝诏特徴之先生以母老辞既而折公入西府又言于上促召愈急先生辞益固乃授左迪功郎添差建州州学敎授先生犹不欲起郡守魏公矼为遣行义诸生入里致诏且为手书陈大义开譬甚力先生不得已乃出拜命既就职日进诸生而告之以古人为已之学闻者始而笑中而疑久而观于先生所以修身所以事亲所以接人无一不如所言于是翕然尊信悦服而先生犹以为未足也郡人程君元以驯行称龚君何以廉节着皆迎致之俾参学政于是教日益孚士日益化秩满复留者再葢七年不徙官而太夫人年益髙不乐居官舎求得监南岳庙以归居累年间尝一为福建路安抚司凖备差遣帅守大鬻盐私贩者虽铢两必重坐先生为陈法义请寛之而帅守顾不悦先生于是有去意久之复请奉祠以归是时秦桧用事天地闭塞几二十年先生亦已泊然无复当世之念及桧死羣贤稍复进用白以先生为大理司直未行改秘书省正字人谓先生必不复起而先生一辞即受虽门人弟子莫不疑之到馆下累月又黙黙无一言人益以为怪防次当奏事殿中而病不能朝即草疏言金人大治汴京宫室势必败盟今元臣宿将惟张浚刘锜在而中外有识皆谓敌果南牧非此两人莫能当惟陛下亟起而用之臣死不恨矣时二公皆为积毁所伤上意有未释然者论者虽或颇以为説然未敢斥然正言之也至先生始独极意显言无所顾避疏入即求去诸公留之不得上亦感其言以为左宣教郎主管崇道观使归而食其禄于是向之疑者乃始愧叹心服而继其説者亦益众以故二公卒召用而先生则以病不起矣绍兴三十二年四月十二日也享年七十有七明年塟于建阳县东田里先生两娶刘氏皆白水先生之女弟又娶严氏子男一人愉蚤世女一人适进士詹炳孙男亲仁治进士业先生质本恬澹而培养深固平居危坐植立时然后言望之枵然如槁木之枝而即之温然虽当仓卒不见其有疾言遽色人或犯之未尝校也其读书不务多为训説独尝纂论语説数十家复抄取其要附以己説与他文章藳藏于家先生所与同志唯白水先生既与俱隠又得屏山刘公彦冲先生而与之游更相切磨以就其学而熹之先君子亦晚而定交焉既病且没遂因以属其子故熹于三君子之门皆尝得供洒扫之役而其事先生为最久先生塟时亲仁尚防不克铭乃令属熹使状其行将以请于当世之君子熹不敢辞谨件如右以俟采择谨状淳熈五年七月日门人宣教郎主管台州崇道观朱熹状
　　皇考左承议郎守尚书吏部员外郎兼史馆校勘累赠通议大夫朱公行状
　　本贯徽州婺源县万年乡松岩里
　　曽祖振故不仕妣汪氏
　　祖绚故不仕妣汪氏
　　父森故赠承事郎妣程氏赠孺人
　　公讳松字乔年以绍圣四年闰二月戊申生于邑里之居第未冠繇郡学贡京师以政和八年同上舎出身授迪功郎建州政和县尉丁外艰服除更调南劒州尤溪县尉监泉州石井镇绍兴四年召试馆职除秘书省正字循左从政郎丁内艰服除召对改左宣教郎除秘书省校书郎迁著作佐郎尚书度支员外郎兼史馆校勘歴司勲吏部两曹兼领史职如故与修哲宗实録书成转奉议郎以年劳转承议郎出知饶州未上请间得主管台州崇道观满秩再请命下而卒绍兴十三年三月二十四日辛亥也公生有俊才自为儿童时出语已惊人少长游学校为举子文即清新洒落无当时陈腐卑弱之气及去场屋始放意为诗文其诗初亦不事雕饰而天然秀发格力闲暇超然有出尘之趣逺近传诵至闻京师一时前辈以诗鸣者往往未识其面而已交口誉之其文汪洋放肆不见涯涘如川之方至而奔腾蹙沓浑浩流转顷刻万变不可名状人亦少能及之然公未尝以是而自喜一日喟然顾而叹曰是则昌矣如去道愈逺何则又发愤折节益取六经诸史百氏之书伏而读之以求天下国家兴亡理乱之变与夫一时君子所以应时合变先后本末之序期于有以发为议论措之事业如贾长沙陆宣公之为者既又得浦城萧公顗子庄劒浦罗公从彦仲素而与之游则闻龟山杨氏所传河洛之学独得古先圣贤不传之遗意于是益自刻励痛刮浮华以趋本实日诵大学中庸之书以用力于致知诚意之地自谓卞急害道因取古人佩韦之义以名其斋蚤夜其间以自警饬繇是向之所得于观考者益有以自信而守之愈坚故尝称曰士之所志其分在于义利之间两端而已然其发甚微而其流甚逺譬之射焉失毫厘于机括之间则差寻丈于百步之外矣又尝以为父子主恩君臣主义是为天下之大戒无所逃于天地之间如人食息呼吸于元气之中一息之不属理必至于毙是以自昔圣贤立法垂训所以维持防范于其间者未尝一日而少忘其意岂特为目前之虑而已哉是时宣和之季士之干世至是已无可言者矣旋属靖康之变中朝荡覆公在尤溪方与同寮燕集忽有以北狩之问来谂者公闻震骇投袂而起大恸几絶既而建炎再造王室漂摇未有所定敌骑纵横道路梗塞固不暇于博求幽逺以尽一世人材之用而公抱负经竒尤耻自售以求闻达以是困于尘埃卑辱锋镝扰攘之中逃寄假摄以养其亲十有余年以至下从算商之役于岭海鱼鰕无人之境则已无复有当世意矣防诏出御史胡公世将抚喻东南公乃因谒见而説之曰古之为天下国家者必有一定之计以为子孙万世之业未有俯仰依违茍度朝夕曾不为终嵗之备而可以为国者也今日庙堂之议固必有所谓一定之计矣然未知其但欲襟慿江汉控引荆吴以保东南而已乎抑当克复神州汛扫陵阙据中原而抚三河也葢尝闻之不取闗中中原不可复不取荆淮东南不可保唐唯不失闗中故更三亡不失旧物而吴孙氏东攻新城西攻防汉乃所以保建业其后桓温刘裕虽能以江汉舟舻西入河渭然既得之而不能守则亦仅足以保东南而已然则天下之大势可知已今进既不能以六师之重通道荆防循汉沔以赴兴元结连拓跋控引五路东向以图中原退又不能移跸建康治兵训武北争荆淮以为固守之计而但蹙处一方费日月于道涂前不能有尺寸之利后又无所保以为安未知漂漂者竟何如耶胡公竒其言壮其防归即以闻于朝而泉守资政殿学士谢公克家随亦露章荐公学行之懿不宜滞筦库于是乃得召试而发防者以中兴事业之难易后先为问公即对言自古谋国有得失而成功无难易葢天下国家有至计而国势之强弱兵力之盛衰土地之开蹙不与焉唯能顺人心任贤才正纲纪则天下之事将无难之不易惟上之人惜时爱日而亟图之反覆驰骋辩説纵横出入古今证验精博日未昳奏篇已上累数千言而文不加防髙宗览而异焉赵忠简公方以元枢受诏西督川陜荆防军事欲奏取公为属防太夫人属疾不果既遂遭丧以归而赵公卒亦不果行也再召入对时上已用张忠献公之防进次建康指授诸将计日大举以复中原国势亦小振矣公始进见欲坚上意以遂中兴之业即奏言曰陛下以圣哲之资抚艰难之运侧身焦思累年于兹而民困兵弱外敌侵凌勘定之勲久而未集意者陛下殆当抗圣志于髙明而辅之以睿智日跻之学垂精延访蚤夜汲汲以求宗庙社稷经逺持久之计申明纪律崇奬节义而又以民心为基本忠良为腹心则臣有以知外敌之不足忧而恢复大功指日可冀矣因论自古中兴之君唯汉之光武勤劳不怠身济大业可以为法晋之元帝唐之肃宗志趣卑近功烈不终可以为戒反覆切至而犹虑夫计画之间或未精审无以服众心而成大功也则又言曰人主操大权以御一世必有所以处此者有以切中于理然后足以深服天下之心是以无为而不成今万机之务决于早朝侍立逡巡之顷未有以博尽谋谟之益使其必当事理以服人心谓宜畧放唐朝延英坐论之制仰稽仁祖天章给札之规延访羣臣博求至计然后总揽参订以次施行则政令之出上下厌服天下之事无所为而不成矣顾又尝病士溺于俗学而不明君臣之大义是以处于成败之间者常有茍生自恕之心而缺于舎生取义之节将使三纲沦坠而有国家者无所恃以为安则又奏言宜鉴既往之失深以明人伦励名节为先务而又博求魁磊骨骾沈正不回之士寘之朝廷使之平居无事正色立朝则奸萌逆节销伏于防防之中一朝有缓急则奋不顾身以抗大难亦足以御危辱凌暴之侮则庶几乎神器尊严而基祚强固矣上悦其言而于光武晋唐之论尤所嘉叹明日以喻辅臣且论元帝肃宗之失而尤以元帝区区仅保江左畧无规取中原之志为诮乃诏改公京秩仍典校中秘书则当是之时圣志所存亦可见矣不幸适有淮西杀将叛兵之变中外恫疑异议蠭起张公至为解相印去而国论遂变至欲尽撤两淮之戍还建康以自衞公深以为不可因率同列拜疏言曰淮淝东南之屏蔽昔人之所百战而必争者今皆幸为我有而无故捐之以资敌非计之得也若彼乘吾之郤长驱以来不信宿而至江津人心一摇则建康虽有甲卒十万亦将无所施矣且其新民累嵗安集亦既有绪今乃一朝而弃之使其老稚狼狈而南来丁壮忿憾而北去其失人心以贻后患抑又甚焉即以宿衞单寡必行今防则愿毋庸尽撤而使合肥盱眙两戍所留各不下三万人则亦足以固吾圉而折敌冲矣疏奏不省而刘豫果数求援于金以乗吾隙议者方以为忧而金反忌豫强将不可制一旦执而废之遂不暇以我为事不然则亦殆矣自是之后庙算低回上下懈弛北伐之谋日以益衰顾望中原坐失机防而明年车驾遂还临安矣御史中丞常公同荐公恬尚有守可任大事因复召对公即抗言当今国论不过两端喜进取之谋者既以行险妄动而及于败为待时之説者又以玩日愒嵗而至于媮二者不能相通而常堕于一偏是以成功不可见而均受其弊故臣尝谓能自治以观衅则是二者通为一説而无所偏废葢能夙夜忧劳率厉众志则未尝不待时而不至于媮审知彼已必顺天道则未尝不进取而不及于败谋人之国者诚能如是以求逞于讐敌而有不得志者臣不信也然臣窃迹近事则夫往年江上之防日者伪刘之废中原之衅可谓大矣而吾终未肯求所逞岂非以行险妄动为不可以不戒而于吾所以自治其国家者将益求其至欤今日之势虽未至于危机交急亦可谓迫矣谓宜防自圣志深思昔人爱日之义忧劳为政无少怠忽凡事之故常非天下所以安危存亡者悉归之有司而日与辅相大臣一心戮力明礼义正纲纪除政振媮俗抚循凋瘵之民淬励士大夫而责之职业凡以求吾所以自治者然后谨察四方之衅投隙而起安受其烬以致天地之殛则虽有智者亦不知为敌谋矣初刘光世守淮西御军无法而敌至辄谋引避既正其罪而夺之兵矣寻有叛兵之变庙议反谓由罢光世使然更慰藉而宠秩之张俊守盱眙方撤戍时犹命分兵留屯而俊不受命悉众以归朝廷亦不能诘公于是又言陛下有为之志未尝少衰而天下之事每每病于不立使中兴之烈未有卓然可见之效臣窃不胜忧愤而深惟其故以为陛下诚能并进忠贤修明纪律惩陵夷委靡之祸革姑息茍且之政深诏大臣号令所出必务合于天下之正义而毋防匹夫狥私之怨则威令必振国势安强虽桀骜之敌亦将敛祍而退聴尚何病于事之不立哉上亦不以为忤特命除郎兼畀史笔而常公犹以为此非所谓荐论之本意再论上前言甚恳至然事已行不及改也公至史院防方刋修蔡卞所撰哲宗实録而宣仁附传实公所分所以辨明诬谤分别邪正者于体为尤重而公考订精宻直笔无隠论者美之其后顾亦不免颇为他官所窜易是以读者犹有憾焉既而金人亟遣使来请和赵公以议小不合亦罢去而秦丞相桧始颛政事遂决屈已和戎之议矣金使名称既不逊而所责奉承之礼又有大可骇者于是众心共怒军士至汹汹欲为变夜或揭通衢指桧为金谍都人汹惧一时忠智之士竞起而争之公亦亟与史院同舎胡公珵凌公景夏常公明范公如圭五六人者合辞抗疏言曰金人方据中原吞噬未厌何忧何惧而一旦幡然与我和哉葢其狃于荐食之威动辄得志而我甚易恐故常喜为和之説以侮我又虑我训兵积粟畜鋭俟时而事有不可知者故不得不为和之説以挠我耳葢金人和使即秦之衡人兵家用之百胜之术也六国不悟衡人割地之无餍以亡其国今国家不悟金使请和之得防其祸亦岂可胜言哉而执事者顾方以为吾为梓宫母后渊圣天属之故遂不复顾祖宗社稷二百年付托之重而轻从之使彼得济其不逊无稽之谋而借躏以逞将焉避之哉昔楚汉相持之际项羽常置太公俎上而约髙祖以降矣使为髙祖者信其诈谋而遽为之屈则自其一身且无处所尚何太公之可还哉唯其不信不屈而日夜思所以图楚者以故卒能蹙羽鸿沟之上使其兵疲食尽势穷力屈而太公自归此其计之得失亦足以观矣其言之切如此葢出公与诸公之意而成于胡公之手桧虽持其议不少变然金人狂谋因是亦有不得尽逞者论者莫不壮之然自是之后边备遂弛士气益衰而兴复之谋上下皆以为讳正堕公等所忧挠我之计桧顾自以为得上心始谋以次尽逐诸异议者公因是亦数自求引去而参知政事李庄简公又尝欲引以寘近班以是桧尤忌之固留不许及金使再至独许归我河南地公因轮对又言陛下践艰难之运十年于兹虽有大有为之志而于天下国家所以经逺持久之计多有所未暇者今者天啓戎心画地数千里以归于我此虽异时之变未可以豫知意者天其以礼悔祸使陛下间于忧虞而大有为之志将有所使此万世一时也然天下之事每病于难立者正以向一夫独见之言而畧众口异同之论是以谋始太鋭而用计有未详也愿考汉廷杂议之法自今发政造事陛下既与大臣谋谟于上又令卿士大夫有忠虑者亦得以自竭于下然后总揽羣防而裁处其中将举天下之事惟陛下之所欲为而无不成矣此于前日讲和之议犹欲三致意焉又念国步日艰人心未服而天子无自将之兵诸道无典戎干方之实二三大将人拥重兵强不可令事葢有不可知者则又数数建言宜复武举责实用必其洞晓韬钤长于绥御者以储将帅之才下州郡选骁勇悉送行在以补周衞之缺精择帅守使搜卒乘以庄藩维之势亦皆当世之急务久长之至计反复惓惓不能自己其于请建太学明大伦以倡节义之风而厉茍媮之习则又平日之所深虑而每言之所谓如人食息呼吸于元气之中一息之不属理必至于毙焉者非若后来诸人承望风防但以课试文墨为粉饰太平之具而已也然而国是已定言无所入由是公之求去愈力而桧之怒公愈甚十年春遂使言者论公独以懐异自贤阳为辞逊为罪而出之外郡然公去未几而金果败盟复夺我河南地悉其鋭师数道大入如公所谓未可豫知者于是中外大震桧亦不知所谓周章回惑至于视师之奏援引乖错而不自知闻者莫不窃笑而深忧之幸而一时将卒犹有前日东拔搜练之余以故闗陜顺昌槖臯之师连战大捷敌乃引退复议讲解而梓宫母后始得南归又如公等所论楚汉强弱之势然桧遂掩已失而冒以为功公夺主权肆然无复有所忌惮矣公固不能复为之屈遂自请为祠官屏居建溪之上日以讨寻旧学为事手抄口诵不懈益防葢玩心于义理之微而放意于尘垢之外有以自乐澹如也旧喜赋诗属文至是非有故不徒作乃其文气则更为平缓而诗律亦益闲肆视诸少作如出两手矣然公自是不复起年未五十而奄至大故善人之类莫不伤之其后十余年间桧遂颛国秉大作威福诸与公同时被逐之人大者削籍投荒小亦弃置闲散迄桧死败其幸存者乃起复用或至大官而公皆已不及见矣呜呼熹尚忍言之哉公性至孝事太夫人左右无违友爱诸弟委曲将就有人所难能者与人交重然诺不以生死穷达二其心抚孤甥教之学而经理其家事曲有条理人无间言接引后进教诱不怠闻人之善推荐如不及至于邪佞嵬琐简贤附势之流与已异趣则鄙而逺之或不忍正视其面至其所以施于吏治者亦皆果决明辨抑邪与正无所顾避顾熹生晚不及于闻见之详故不得而记也晚既属疾自知必不起而处之泰然畧无忧惧之色手书告诀所善胡公宪原仲刘公勉之致中刘公子翚彦冲属以其子而顾谓熹往受学焉其志道服膺死而后已垂裕后人不使迷于所乡者又如此云所为文有韦斋集十二卷行于世外集十卷藏于家始时吏部尚书徐公度欲为之序畧言少日多见前辈而自得从公及正平张定夫游始得为文之法防病革不及脱藳而今序则直秘阁傅公自得之文也其论以为公诗髙洁而幽逺其文温婉而典裁至于表疏书奏又皆中于理而切事情亦为得其趣者公娶同郡祝氏封孺人赠硕人其父处士确有髙行硕人性慈顺孝谨佐公事太夫人于穷约中未尝一日不得其懽心承接内外姻亲下逮妾媵僮使曲有恩意后公二十七年卒一男子熹今以朝奉大夫致仕一女子嫁故浏阳县丞刘子翔蚤卒孙男三长塾亦蚤卒次埜将仕郎次在承务郎女三其婿修职郎刘学古迪功郎黄榦进士范元裕曽孙男五钜钧鉴铎铚女九长适文林郎赵师夏余或许嫁而未行也公卒之明年熹奉其柩塟于建寜府崇安县五夫里之西塔山而硕人别塟建阳县崇泰里后山铺东寒泉坞然公所藏地势卑湿惧非久计乃卜以庆元某年某月【阙】　日奉而迁于武夷乡上梅里寂歴山中峯僧舎之北葢公之诗尝有乡闗落日苍茫外尊酒寒花寂歴中之句呜呼此岂其防耶不肖子熹追慕攀号无所逮及窃惟纳铭幽堂具着声烈以告万世葢自近古以来未之有改而公赠官通议大夫正第四品凖格又当立碑螭首龟趺其崇九尺刻辞颂美以表于神道用敢追述其平生论议行实之大者如右以请于当世立言之君子伏惟幸垂聴而择焉谨状庆元五年十二月日孤朝奉大夫致仕源县开国男食邑三百户赐紫金鱼袋熹状
　　延平先生李公行状
　　先生讳侗字愿中姓李氏南劔州劔浦人曽祖讳干屯田郎中致仕赠金紫光禄大夫妣清源郡太夫人朱氏祖讳纁朝散大夫赠中奉大夫妣永嘉郡太君胡氏咸寜郡太君朱氏父讳涣朝奉郎赠右朝议大夫妣太恭人饶氏先生朝议公之季子也生有异禀防而颖悟少长孝友谨笃朝议公太恭人特所钟爱既冠游乡校有声称已而闻郡人罗仲素先生得河洛之学于龟山杨文靖公之门遂往学焉罗公清介絶俗虽里人鲜克知之见先生从游受业或颇非笑先生若不闻从之累年受春秋中庸语孟之説从容潜玩有防于心尽得其所传之奥罗公少然可亟称许焉于是退而屏居山田结茅水竹之间谢絶世故余四十年箪瓢屡空怡然自适中间郡将学官闻其名而招致之或遣子弟从游受学州郡士子有以矜式焉晚以二子举进士试吏旁郡更请迎养先生不得已为一行自建安如铅山访外家兄弟于昭武过其门弟子故人于武夷潭溪之上徜徉而归防闽帅玊山汪公以书礼车乘来迎葢将相与讲所疑焉先生因往见之至之日疾作遂卒于府治之馆舎是年七十有一矣隆兴元年十月十有五日也汪公为遣参议官王君伯序观察推官谢公仿防丧事躬视棺敛礼意丧具无不周悉居数日诸子毕至遂以丧归先生娶同郡吴氏子男三人友直左修职郎信州铅山县尉信甫左修职郎建寜府建安县主簿友闻未仕女一人早亡孙男四人女八人皆防初龟山先生唱道东南士之游其门者甚众然语其潜思力行任重诣极如罗公葢一人而已先生既从之学讲诵之余危坐终日以验夫喜怒哀乐未发之前气象为如何而求所谓中者若是者葢久之而知天下之大本真有在乎是也葢天下之理无不由是而出既得其本则凡出于此者虽品节万殊曲折万变莫不该摄洞贯以次融释而各有条理如川流脉络之不可乱大而天地之所以髙厚细而品彚之所以化育以至于经训之微言日用之小物折之于此无一不得其衷焉由是操存益固涵养益熟精明纯一触处洞然泛应曲酬发必中节故其事亲诚孝左右无违仲兄性刚多忤先生事之致诚尽敬更得其驩心焉闺门内外夷愉肃穆若无人声而众事自理与族婣旧故恩意笃厚久而不忘生事素薄然处之有道量入为出宾祭谨饬租赋必为隣里先亲戚或贫不能婚嫁为之经理节衣食以赈助之与乡人处食饮言笑终日油油如也年长者事之尽礼少者贱者接之各尽其道以故乡人爱敬暴悍化服其接后学答问穷昼夜不倦随人浅深诱之各不同而要以反身自得而可以入于圣贤之域故其言曰学问之道不在多言但嘿坐澄心体认天理若见虽一毫私欲之发亦退聴矣久久用力于此庶几渐明讲学始有力耳又尝曰学者之病在于未有洒然冰解冻释处纵有力持守不过茍免显然悔尤而已若此者恐未足道也又尝曰今人之学与古人异如孔门诸子羣居终日交相切磨又得夫子为之依归日用之间观感而化者多矣恐于融释而脱落处非言説所及也不然子贡何以言夫子之言性与天道不可得而闻也耶尝以黄太史之称濂溪周夫子胷中洒落如光风霁月云者为善形容有道者气象尝讽诵之而顾谓学者曰存此于胷中庶几遇事廓然而义理少进矣其语中庸曰圣门之传是书其所以开悟后学无遗防矣然所谓喜怒哀乐未发谓之中者又一篇之指要也若徒记诵而已则亦奚以为哉必也体之于身实见是理若顔子之叹卓然见其为一物而不违乎心目之间也然后扩充而往无所不通则庶乎其可以言中庸矣其语春秋曰春秋一事各是发明一例如观山水跬步而形势不同不可拘以一法然所以难言者葢以常人之心推测圣人未到圣人洒然处岂能无失耶其于语孟他经无不贯达茍有疑问答之必极其趣然语之而不惰者或寡矣葢尝曰读书者知其所言莫非吾事而即吾身以求之则凡圣贤所至而吾所未至者皆可勉而进矣若直以文字求之悦其词义以资诵説其不为玩物丧志者几希以故未尝为讲解文书然其辨析精微毫厘毕察尝语问者曰讲学切在深潜缜宻然后气味深长蹊径不差若槩以理一而不察乎其分之殊此学者所以流于疑似乱真之説而不自知也其开端示人大要类此先生资禀劲特气节豪迈而充养完粹无复圭角精纯之气达于面目色温言厉神定气和语黙动静端详闲泰自然之中若有成法平居恂恂于事若无甚可否及其酬酢事变防以义理则有截然不可犯者早嵗闻道即弃场屋超然逺引若无意于当世然忧时论事感激动人其语治道必以明天理正人心崇节义厉廉耻为先本末备具可举而行非特空言而已异端之学无所入于其心然一闻其説则知其诐淫邪遁之所以然者葢辨之于锱铢眇忽之间而儒释之邪正分矣熹先君子吏部府君亦从罗公问学与先生为同门友雅敬重焉尝与沙县邓迪天启语及先生邓曰愿中如冰壶秋月莹彻无瑕非吾曹所及先君子深以为知言亟称道之其后熹获从先生游每一去而复来则所闻必益超絶葢其上达不已日新如此呜呼若先生之道徳纯备学术通明求之当世殆絶伦比然不求知于世而亦未尝轻以语人故上之人既莫之知而学者亦莫之识是以进不获施之于时退未及传之于后而先生方且玩其所安乐者于畎亩之中悠然不知老之将至葢所谓依乎中庸遯世不见知而不悔者先生庶几焉比年以来学者始益亲而方伯连帅之贤者又乐闻其道而邀致之其意岂徒然哉不幸天丧斯文而先生殁矣龟山之所闻于程夫子而授之罗公者至是而不得其传矣呜呼痛哉诸孤方谋窀穸之事谓熹承学之久宜知先生之蕴使具其事以请铭于作者将勒诸幽堂以告后世知徳者有以考焉熹愚不肖蒙被教育不为不久聴其言观其行而服膺焉不为不详然未能有以得其逺者大者故悉取凡闻见所及一二书之词若繁而不敢杀者葢有待于笔削云耳谨状
　　朝散郎致仕陈公行状
　　本贯泉州同安县永丰乡感化里曽祖珠故不仕祖彦嗣故不仕考禧赠右朝请郎妣吴氏封安人公讳汝楫字济夫政和八年上舎出身补官迪功郎建州工曹掾属官省不行调南劔州顺昌主簿秩满正权漳州司户参军行长泰事代为漳岩主簿丁内外忧终制陞从政郎为汀州司法参军未行改宣教郎转奉议郎知汀州寜化县丞追荣其考妣以承事郎孺人诰第四加至今官封而公自寜化罢归歴承议朝奉朝散郎凡十年不调晏如也年六十一以绍兴二十三年三月二十六日终于家公自始属疾即使其弟为奏上请得致仕郎未报疾革召亲戚常所往来者告语属其子而逝既尚书下公请事如章而公不起矣公在事以廉勤自约勅所至有能声为太府部刺史所知事有他吏所不能办者皆以诿公公为办治日以谨方在长泰直嵗不收公力为言得蠲田租什之三在漳岩尉老病不任事以公代易防民余胜苏居羣党攘敓为奸公悉禽取寘之法民乃乂安朝廷嘉録其功改中都官而龙图林公遹守南劔翰林綦公崇礼守漳州皆尝论荐之在寜化兴学校治复屋聚经子史氏羣书以教其人始寜化以武为俗民不见义至是学者彬彬焉公自是归杜门里闬非嵗时庆问未尝出入闾巷诸公府乡人钦爱而仕者安之公亦是适恬不以进趣干其意可谓善人君子矣而夀不遐于公犹为有憾也公两娶黄氏皆封安人后安人左宣义郎致仕某之女亦先公卒子男一人忱以公恩补将仕郎女一人未笄熹先君子吏部府君与公同年进士也熹之来此不及拜公矣公嗣子忱将塟公于某山之原以公行事授熹序次将以求志于作者熹谢不能而其请不已既不得辞乃取忱所论纂具着其大者如右时绍兴嵗次乙亥人日左迪功郎泉州同安县主簿主管学事朱熹状
　　承议郎主管台州崇道观赐绯鱼袋罗公行状
　　公讳博文字宗约一字宗礼南劔州沙县人
　　曽祖安中赠中奉大夫妣太防人邓氏
　　祖畸朝请郎右文殿修撰妣宜人张氏宜人陈氏父彦温右从事郎知建州瓯寜县事赠右承议郎妣孺人邓氏太孺人黄氏
　　罗氏世为豫章人唐长庆中有为沙县尉以卒者子孙因家焉至五世孙觉始举进士中其科再世而得右文公以懿文清徳显重于世又再世而得公复以道学行谊克世其家有闻于时然位卑数促曾不及究其用而死识者恨之盖公防有异质生嵗始周家人示以晬盘公一无所顾独扶服前取书之论性理者展玩久之右文公叹异为文以记其事且曰是儿当复以文学大吾门且复闻道而不为章句之习也十余嵗遭瓯宁府君之丧哀毁如成人治丧塟又皆必诚信有法度用右文公奏补将仕郎授右迪功郎福州司户参军治仓庾谨出纳尽去宿后皆可法再调静江府观察支使桂管为岭徼以西一都防民物繁伙常时幕府已不胜事至公为当路所知事待公决者尤多公裁处从容人未尝见其疾言遽色而事无不各得其理者时秦氏用事士大夫以牾意窜斥系踵南来道出府下者公悉善遇之至竭廪奉则鬻衣以济其乏用荐者改右宣义郎知赵州瑞金县事转宣教郎始至嵗歉公度民且饥则先事为备多所储积及饥发廪赈赡事无钜细必躬临之不以勤劳为惮其至诚恻怛虽壹主于惠爱无所计惜而厝置纎宻辨察精明人亦不能有以欺也邑人既赖以全而公又请推其余以及旁县县故多盗公饬巡徼设方畧得渠帅数人寘诸法而境内帖然在官余九月防故丞相魏国张忠献公都督江淮雅器重公请以为干办公事用上嗣位覃恩转通直郎赐五品服使募兵江西得数千人以归和籴建康以实军又以公与其事未几得谷亦巨万计张公再入相宾客例出幕府公得知和州未上而吏部侍郎玊山汪公制置全蜀奏辟公参议官以行军府之政必以咨焉汪公既虚心好问公亦推诚启告反复殚尽必归于至当而后已成都之政遂最天下公之助为多也尝衔命汉中劳抚将士宣抚使以礼致遗为钱三百万公不欲受而难于辞郤还次汉州州方治贡院不能就以五十万予之余悉输成都公帑取河南程夫子之遗文与他名臣论奏纂述之可以垂世者募工锓板用之畧尽而横渠张夫子之家避地流落贫不自振公访得之为言汪公延置府学蜀士知所劝焉东方士大夫游宦蜀土贫不能归或不幸死不克塟者公皆出捐俸金以振业之赖以济者甚众累迁承议郎秩满自请奉祠得主管台州崇道观命下而汪公亦召还公复从东至嘉州宿留与同舎防集笑语如常时一日忽语人曰吾将逝矣然幸大事已竟可无憾也遂就寝酬酢从容了不异平日独无一语及其私俄而遂化乾道四年四月十有三日也盖其年五十有三矣同舎聚而哭之解其装以理丧事则槖中独有书数十帙余金足以归其丧而已相与咨叹以为不可及遂以柩归其年冬十有一月塟于沙县严地祖茔之旁公娶陈氏了斋先生之兄孙女先公卒子男二人曰问曰辟孙男八人女七人皆防公资禀和粹沈静寡欲其处已待人一主于诚敬平居怡愉人莫见其喜愠之色闻人之善称慕如不可及至其有过则常若有所隠避而不忍言也视人患难困乏如切其身经营周救必尽其力年未三十即屏逺声色一榻萧然惟乐善不倦如嗜欲闻天下之士有一言一行之几乎道至或千里求之以是凡四方之名山胜槩多所登歴而于佛老子之学亦往往能道其所以然者或者遂意公诚笃好之而不知公之所志与其所学有不在是也葢尝从张忠献公问行已之大方张公为手书所为敬説一通以授焉公受而行之终身不懈又从同郡李愿中先生游闻河洛所传之要多所发明于是喟然而叹曰儒佛之异亡他公与私之间耳由此沛然自信其守益坚在桂州时汪公葢方通判州事知公所为日就公语且亟称道其为人故卒引以自助而今刑部员外郎刘公芮亦方隠居州之西山躬耕励志人罕识之公独以坐曹决事之余日往从之游刘公名家子及见前辈多识前言往行顾独恨得公晚及闻公卒哭之恸为寝疾不食者数日此岂势利之使然哉抑公才志行业之美固当有为于世而充养有素神观清明人亦不谓其止于此也呜呼其可谓不幸也已熹尝受学李先生之门先生为熹道公之为人甚详于其从辟江淮也喜而言曰张公髙明闳大有余而宗礼以精宻详练佐之幕府无过事矣时熹未识公也及先生没乃获从公游而得其志行之美然后益信先生为知人然公自是入蜀相望数千里书问嵗亦一再至所以劝励从学者殊厚日夜望公之还几得复相与讲其旧学而公乃以丧归熹既痛公之不幸不及大为时用又伤吾道之不幸而失此人也亟往哭焉诸孤既号哭受吊则以公从弟頥所叙官阀梗槩一通授熹使状次之将以请铭于作者熹谊不获辞既趣以就事矣惟是从游之晚于公之行治有不尽知大惧阙漏放失将无以备采择为罪伏惟立言之君子有以财之谨状乾道五年五月日迪功郎新差充枢宻院编修官朱熹状
　　敷文阁直学士陈公行状
　　公讳良翰字邦彦早孤事母孝游乡校以谨厚庄重为人所称读书务通大指为文恢博有气绍兴初举进士中第授左迪功郎调绍兴府防稽县主簿秩满循从事郎知明州慈溪县事嵗凶民饥公喻富室发廪以粜籍贫民授劵以籴上安下济邑人赖之导徳门三乡之渠溉田甚广改宣教郎知温州瑞安县事转奉议郎瑞安俗强梗号难治或谓公宜厉威严以弹治之不然不济公叹曰县令字民之官爱之如子犹惧不蔇况奋其武怒以慑威之彼亦何所恃耶催租不下文符第揭逋户姓名通衢为之期日民乐于不扰如期皆集聴讼多得其情或问其术公曰吾何术苐公吾心使如虚堂悬镜而物之至者妍丑自别耳罹内忧去官邑人送者皆泣涕而返免丧授衢州州学教授日进诸生教以修身厉行之意不専器人于文字语言之间转承议郎用殿中侍御史吴公芾荐为御史台检法官擢监察御史上即位覃恩转朝奉郎时金亮败盟既毙而归其嗣主新立复遣使来约以旧礼修好而中州遗民又皆相率来归诏问所以处之者公上疏曰襁负之民皆吾赤子去坟墓离亲戚捐生业而来归我其义不可以不纳然若许以旧礼而又纳其降人则异日彼必来索索而归之伤向化心纳之不便其必定计在我以自治为先而和与不和付之泛应然后乃可纳耳二者在陛下圣志如何愿熟计之寻复有诏问时务所宜公复上疏请明阶级以修军政核兵籍以丰财用禁折变以苏民力省堂选以抑奔竞内外之官皆久其任赏罚轻重务合众心上嘉纳焉隆兴元年秋诏以灾异求言时上用故相张忠献公军淮泗以规进取而议者不一争献防江之説公于是上疏极论以为备邉之要在固籓篱専委任而已今欲舍淮防江却地夺便非计也而朝廷过聴使督府不得専任阃外之寄臣窃以为误矣上然之除右正言入谢首陈纳谏修徳之説以开上意防有飞蝗之异公又劝上以畏天恤民为心语益切于是金人再移书求复故疆且邀嵗币朝议将许之公入见上极陈前日讲和之失使山陵隔絶疆埸无备北方忠臣义士来归我者反为敌用而致怨于我皆秦桧之罪今不可以复蹈其失且中原之地皆吾祖宗二百年故土外敌据属尔况唐邓海泗又金人渝盟之后吾以兵取而得之者安得以故疆为言我亦何説而归之乎既而宰相汤思退力主和议建遣卢仲贤李栻持书币赐金国大臣主兵者公为上言仲贤轻儇无耻栻自北来其踪迹不可知宜罢勿遣姑报以书徐观其变而为之所上乡公説而宰相力争竟遣二人行公又论今庙堂督府议论不同凡邉奏上闻庙堂皆阳为唯诺无所可否而隂实百方沮败其计万一爽于事机督府安得独任其责上矍然称善以公语语宰相时杨存中为御营使悉总殿前诸军公言存中自太上皇帝时提禁旅二十余年权势极盛中外忧疑赖太上圣明威防罢使就第今又无故假以使名授以兵柄隂凝冰坚不可以不戒愿陛下为宗社计亟罢存中使以兵属三衙如故事则天下幸甚疏三上论者再竟罢存中防仲贤等出疆敌迎劳如礼朝廷上下皆喜以谓和议决可指日而定公独抗言曰和议于金人有大利四而在我有未可必者五葢罢兵讲和则彼得以中原休养民力威制小种销伏羣盗此皆金之大利而我欲与为敌国请复山陵又必其不求四郡不索降人不疑邉备此则殊未可必愿陛下毋惑羣议先定久逺之规以应其变上欣然开纳既而李栻竟不敢涉淮公奏论夺其官独仲贤至汴辄许以疆土嵗币输敌而还上大怒下仲贤吏欲诛之宰相叩头恳请得免因极言边备不足恃和好不可不修上不得已复遣户部侍郎王之望知閤门事龙大渊使金公遂与侍御史周公操请见力言前遣仲贤已辱国命而大臣不悔前议之失又欲肆臆决郤众谋不谓秦桧复见于今且彼书要我罢四郡屯兵而以其地归之如此是彼不折一兵而坐收数千里要害之地也臣愚以为决不可许若嵗币则俟得陵寝而后予之庶几犹为有名今计议未决而之望遽行恐其辱不止仲贤而已愿先驰一介往议坚决行未晚也上以公奏示宰相宰相请召侍从台谏议之诏可公上议如前一时侍从之贤者亦多附其説上遂以胡昉杨由义为审议官令専议四郡事而手诏之望大渊使议陵寝梓宫降人邉备四事利害以闻二人奏上上烛其奸凡语之依违转脱者皆墨识之以示台谏公因复伸前论上乃从之时嵗十二月也除左司谏防长秋宫建官其内外之属若干人公上疏论之且请节他冗费始自宫掖以奉边军诏诸以长秋为官者损其七人他亦颇有所减省如公请既而昉及由义与金议四郡不合大为金所困辱而归思退尚执前议正言尹穯素以謟事龙大渊得进用又本仲贤姻党隂附思退以撼督府公因疏论思退奸邪误国宜早罢黜以靖中外张浚精忠老谋不宜以小人之言摇之上曰思退前议诚失然朕爱其警敏冀可责后効卿其置之至魏公则今日人材物望孰有出其右者朕岂容有此意正使有之亦岂不谋卿等此殆言路有异意者卿为朕谕之公顿首谢曰陛下言及此天下幸甚然宰相之任古难其人正使不得全才寜取椎顿朴实之人缓急犹可倚赖思退庸狡小黠大痴恐误陛下国计且警敏二字非明主所以卜相之法也退以上语谕同列穯勃然变色明日亦请对于是以王之望为谏议大夫罢公言职以直敷文阁知建寜府越两日而有诏张公罢兵还朝又两月张公竟罢相印去而和议遂定如思退等之防矣时隆兴二年六月也初公恶穯奸邪面举韩魏公富贵易求名节难保之语以警切之穯大愧恨至是既得隂结近幸以售其奸遂连中外之力先排公去之然后罢督府退张公召还四郡戍兵毁撤两淮守备务以强敌势孤上心而冀其説之必用不复能为宗社计也金于是乘势大入几不可支上亦悔悟而太学诸生数百人前后伏阙再上疏请召用公及胡铨王十朋等而斩思退之望尹穯洪适以谢天下谓之四奸思退等由是始败然边备遂弛不能复张天下至今恨之公至建寜一以惠爱抚其民如为县令时掾史以死囚狱具至録问輙不承请循故例即讯而已公不可曰録囚于庭法也吾何容心哉既亦卒无称寃者未几就除福建路计度转运副使聴览不倦幽隠毕达欲行部辄先移文所至毋得治道路饰供张诸州以例致餽一不受作观风七咏以示敦本厚俗之意转朝散郎除江东路提防刑狱公事移浙西转朝请郎以宗正少卿召还五年权太常少卿侍立官给事中除兵部侍郎时朝廷欲调防江数郡民兵列屯江津以备敌公力为宰相言敌未尝窥邉民兵未尝练习无故防集恐徒扰而无益语闻事寝以足疾求去不许防浙东有风水之灾秋稼尽壊州县不以闻公以白上上即遣漕臣按视蠲租赋赈流氓官吏蔽匿者皆抵其罪寻诏公同修国史转朝奉大夫除右谏议大夫命下之日中外翕然时杭帅周淙多创摄局以私亲故秀守徐藏遣吏持钱买灯都下闻之恐惧皆亟罢之公入谢陈四事曰畏天曰爱民曰脩政曰官人因言治効未易遽言而治象可以立见陛下诚能尽取天下贤才寘之列位自然壮观朝廷而治象可见治象见则治效因可卜矣上曰善六年正月戊辰大雨震电庚午大雨雪公求对极陈祗畏天戒饬正庶事之説时东宫久未建复奏手疏言之上皆嘉纳时上已深悟前日和议之失思欲亟致富强以为恢复之渐而小人乘间争售其説有王天觉者以货结左右陈聚敛击刺之术皆狂妄乖剌上未之察以为枢宻院编修官台谏攻之不能动公极论之上始开寤逐去史正志者素以倾巧进至是当帅成都惮逺役则使其党请复置发运使而以己为之上然其説公入奏曰祖宗本建此官葢防唐制转东南以饷京师今已居东南而衣食其租税矣又颇分给武昌建康京口诸军应上供者数亦无几而虚立此官甚无谓况正志反覆小人诞妄有素不过欲假此重权割剥州县侵牟商贾以自为功耳自今以往法之既宻者不复寛法之未宻者日加宻臣恐数年之间民愁盗起有以劳圣虑也疏三上且面论之益切上亦知正志之妄谓公曰吾姑试之耳公于是退而求去上封还所奏手札喻公若曰都俞吁咈前圣所不免卿岂可轻去为髙耶公复求对面请益力上留公亦益至已而发运司为公私之病果皆如公言正志遂以罪窜而发运官属皆罢矣公尝为上言曰蜀汉之兵可以窥闗陜荆襄之众可以趋韩魏江淮之师可以青徐三者之势相为犄角不容有偏今蜀道既委大臣开府节制而荆淮之郊东西数千里未有任其责者愿择重臣分以委之则久逺万全之计也上曰武臣为之可乎公曰文武固无异道但必得真才宿望足以服军民之心者然后可以济国事耳上曰善公言曰中兴之初诸将领兵者皆别选精鋭数百人自为一卒优其廪犒以故骁勇竞劝所向有功韩世忠所谓背嵬张俊所谓亲随刘光世所谓部落是也今养兵虽众而诸将未闻有能为陛下拔尤取颖以生其气势者愿陛下之有以诏之也上欣然曰此朕意也即下其书诸将寻以与修玉牒成书转朝散大夫再上章求去不许七月除给事中防节将成闵冒请真俸事觉诏罪官吏之出纳者而置闵不问閤门王抃招纳妄人谢显矫称宻防出境生事诏抵显等罪而亦不以及抃公皆处驳议乞正典刑章上翼日除礼部侍郎公力辞不拜遂除敷文阁待制提举江州太平兴国宫以去七年诏起公知州辞不获命再逾月始就道未至除太子詹事两诏趣行仍令州郡敦遣公遂入见上慰藉甚厚属以调防之意公亦竭诚辅翼凡所以告太子者无非规戒之言一日召对东华门赐坐从容访以治道公论士大夫茍且欺诞之及江湖荒政甚悉上皆纳之因出手书唐太宗与魏郑公论徳仁功利之语而书其后俾公极陈今日所未至公拜谢退上疏曰臣闻仁徳者治之本也功利者治之効也大有为之君务其本而効自至未有无其本而有其効者也陛下鉴观古事亲御神笔深诏愚臣以求今日所未至此尧舜之心也臣敢无辞以对臣窃观陛下欲承天意而比年以来水旱间作数千里间流殍万计是所以承天意者未至也陛下欲结民心而营造寨屋民不聊生死冻馁者不知其几是所以结民心者未至也陛下欲任贤能而张栻一言遽从外补正直之气郁而不伸是所以任贤能者未至也陛下欲退小人而正志方逐张某继之张某适罢韩玉又进是所以退小人者未至也至于欲择将帅而内外诸军脧削士卒専事交结不修军政欲防军情而移戍江津措置失当使其老防狼狈失所欲择监司而以祥刑之寄付之武臣欲吏久任而或到官旬日即行改易凡此八者一有未去则于陛下深仁厚徳不为无累臣恐功利之効未易可致也愿陛下无以仁徳为难而忘为治之本无以功利为易而速为治之効钦崇奉若以承天意哀矜恻怛以结民心任君子必尽其才去小人必絶其本广搜智畧以司阃外之权作成武勇以振三军之气罢监司之非人申久任之良法自然仁徳昭著功利烜赫将与唐虞比隆而视太宗之事有不足为者矣疏奏上嘉叹再三出以示辅臣诏以公兼侍讲公以足疾有加求去甚苦上固留之诏聴五日一参公力辞不许十二月以病剧请致其事上始知公果病除敷文阁直学士提举太平宫遣使赐以告身衣带公还家病间已而复作再奏告老遂以八年四月癸丑卒于正寝自疾革即屏医却药湛然无怛化之意七日而终享年六十有五诏转一官致仕讣闻赠太中大夫公质实无伪庄毅有守而色和气温不露节角人有片善称叹不已小有不善必面规之自起寒素以至通显奉养益薄无所嗜好不治生产财利禄赐随用辄尽不为毫发计留自罹内艰不复入私室诲督子弟接引后进孜孜不倦在州县勤事爱民号为良吏及登朝廷直言正色遭值圣明开奬纳用抑邪与正中外倚以为重隆兴中协賛庙谋经营北向之防尤尽其力当是时国势几振不幸为小人所间以去比其复来则事已异于前日而公亦益老矣然其气不少衰因事献言必极其意而后已葢公尝为人言先儒有论为贫之仕者曰俟吾之饥饿不能出门户也而后计之此孙言也而聴者不喻则其将无所不至夫饥饿而不能出门户则死而已矣尚何计之为哉公敬逊诚慤非欲以大言夸世者而其语如此足以见其所存之素定而所立之非偶然也少时闻潘左史良贵廷叱奏事官窃独叹曰潘公戆矣曷若退而疏之之为得体乎族父某部侍郎公辅闻而赏之曰子少年而议论及此异日立朝当必有可观者愿子自爱至是卒如其言所为奏议及他文若干卷藏于家娶朱氏封硕人子男四人元夀右迪功郎耆夀右承务郎彭夀太学生广夀赐进士出身女二人适右迪功郎郭戡进士吴洎孙男七人女三人皆防元夀等将以是年九月壬申塟公于义城乡疉石山之原以熹辱公知待荐宠之厚俾次其行事将以求志于作者请谥于太常且备异时史氏采録熹不得辞谨第録如右谨状乾道八年八月日前右迪功郎朱熹状
　　南岳处士吴君行状
　　君讳翌字晦叔世为建寜府建阳县忠孝里人曽祖恻祖深父从周皆不仕君早孤逾冠游学衡山师事五峯胡先生闻其所论学问之方一以明理修身为要遂捐科举之学曰此不足为吾事也先生既没又与先生之从弟广仲从子伯逢门人张敬夫游既诵其所闻于先生者而又上稽前古圣贤之言中览前世儒先之论下引四方朋友之説参伍辨订去短集长其左右出入虽不専主于一家然其大要以胡氏所传为宗也其为人忠信明决通微晓事教抚诸弟曲有恩意与人交表里殚竭心所不安告语切至而不失其和以是朋友多赖其益而乐亲之虽或不能从而亦不厌其言之尽也衡山人叶公贤君为人妻以其女君因教其子定使知所趋又见之敬夫而俾受学焉定以是为修士乡防称之张氏门人在衡湘者甚众亦无不往来从君参决其所疑者长沙故有岳麓书院国初时郡人周式为山长教授数百人后更变乱院废而山长罢五峯方辞秦氏礼命时尝请为之不报乾道初帅守建安刘公珙始复立焉犹虚山长不置至是转运副使九江萧侯之敏始以礼聘君请为之君曰侯之意则美矣然此吾先师之所不得为者岂可以否徳忝之哉卒辞不能萧侯亦髙其义不强致也时君方买田筑室于衡山之下有竹林水沼之胜因取程夫子澄浊求清之语牓之曰澄斋日与宾客从容其间讲道读书间出诗篇以咏歌其所志葢翛然有以自乐然不数月而病不起矣淳熈四年八月三日也享年四十有九君娶叶氏生一男曰傅才六嵗一女亦尚防君既没叶夫人以君遗命请于其父使弟定与君之外弟游霖游彰等以九月三日塟君衡山之东海桥之原于是君之外弟游彬居故里逾月而后闻君之丧泣而言于熹曰吴兄之终彬独以逺不得奔走其塟今将状兄之行而请文于桂州张先生以表于墓愿吾子之文之也熹与晦叔有朋友之谊不可以辞乃论其行事始终大者如此以备采择然敬夫与晦叔学同师居同郡其游久于熹所以知之必将有深于此者请并列而具刻焉谨状






　　晦庵集卷九十七
　　钦定四库全书
　　晦庵集卷九十八　　　　　宋　朱子　撰行状
　　朝奉大夫直秘阁主管建寜府武夷山冲佑观傅公行状
　　本贯孟州济源县
　　曽祖君俞故任通直郎知京兆府奉天县事赠正奉大夫曽祖妣张氏赠硕人
　　祖裕之故任朝议大夫主管南京鸿庆宫济源县开国男食邑三百户祖妣钱氏封恭人
　　父察故任朝散郎尚书吏部员外郎赠徽猷阁待制累赠少师諡忠肃妣赵氏封清源郡太夫人赠秦国夫人
　　公讳自得字安道其先郓州人自曽伯祖献简公以清直仁勇事仁宗英宗神宗歴三朝皆以谏诤有声在哲宗时遂闻国政葢始筑草堂于济源之上而家焉至忠肃公遭靖康之难实以忠义死国事其事皆具国史公防颖悟读书不数过辄成诵有至性生十年而忠肃公薨哀号思慕若成人事太夫人爱敬饬备一举动唯恐失其意遭乱离转侧兵间遇父友故参知政事陈公与义于岭右陈公奇爱之坐之膝抚其顶曰长必以文名天下因自诵其诗之杰句以诏之公时虽防已悉领解年十四赋玉界尺诗语意警拔故参知政事李公邴大惊异之因许归以女既乃定居于泉州家贫甚夜燃薪自照与兄弟读书或至达旦遂博通六经诸史百家之言下笔为文辄数千言初朝廷以忠肃公死事録其孤公得补承务郎三监潭州南岳庙乃为福建路提防刑狱司干办公事使者李公公懋性刚介好面折僚吏独屈意待公欲试以事因悉以讼牒委焉间相见则摘其事以问公具条委折及其姓名爵里一无所遗李公喜甚自是一司之事无不取决于公书奏出公手辄报可他人为之则多寝不下李公行部至漳州防州兵禽漳浦贼华齐及其党与以献而安抚司以便宜指挥檄宪司悉斩之李公将从之公争不可且曰便宜指挥安抚司受之朝廷本司无所预今乃承之于安抚司可乎李公悟命悉械系诸县分鞫之狱成以法诛其首数人余悉以畀军中葢全活几百人已而丐闲得主管台州崇道观秩满通判漳州事太守刘公才邵始以公年少未甚相知及见其处事精明驭吏严整而文词敏妙又非流辈所及乃大叹服郡事非公不决间则相与徜徉以文字相娱乐每语人曰自傅君至吾始知有为郡之乐时山獠跳踉未已而太守与统兵官陈敏不相能饷或不继军几变公调防其间甚力且为移书转运判官得钱二万缗以赡其军敏及军士皆感泣思奋羣盗竟平及公代去敏语其下曰傅公成就吾军如此而未尝以一事干吾军政可谓真清矣故闻公丧偶欲遣其爱妾挟重赀来奉公公亦竟不受也漳浦尉士有申和者以事为郡所逮县忽告有盗入境请兵为援公笑曰是必非实特为申和地耳已而果然陈敏亦为和请公弗从竟捕寘于法而后以畀军中后十余嵗公自融徙潮行荒山大雨中忽有以巵酒献者问其姓名则申和也公愕然诘其所以来之意则曰和日者罪当诛公用法固无所私然和独抵辠而家获全是以感恩而来耳公为笑而饮之临漳公帑嵗时例外致馈守贰甚厚公独不以一钱入门悉储于外以给宾客之费比去计所不取葢余千缗通判泉州事公居泉久及贰郡事洗手奉公无毫发私且熟知民俗利病部使者多委以事转运司尝欲郡酒酤公格弗下吏白恐获辜公曰泉人中产之家仰是以给者十室而五是决不可行若辈徒欲行文书因取赂于酒家耳乃私以书条利害于使者事竟寝有贾胡建层楼于郡庠之前士子以为病言之郡贾赀钜万上下俱受赂莫肯谁何乃羣诉于部使者请以属公使者为下其书公曰是化外人法不当城居立戒兵官即日撤之而后以当撤报使者亦不説然以公理直不敢问也受代造朝民争遮道以送有金户齐民探其懐出金十两以献公曰某为金户郡官买金无艺且多不偿直独公未尝市分星为赐厚矣此乃丹药所化为杯器食饮当益人故敢以夀公而非敢以为献也公笑郤之差知兴化军事兴化素号难治前守聴讼或继以烛事犹有不决者公剖决如流廷无滞讼发奸擿伏猾吏束手日未午棠隂无一迹矣于是乃以暇日延礼邦人士大夫之贤者相与从容赋诗饮酒为乐而郡以大治初秦丞相桧以公忠臣子年少能自力学问有文词通吏事遇之甚厚然亦疑其刚果负气终不为己用故虽使之连佐两郡然皆铨格所当得召试博学宏辞科又已奏名而故黜之及泉代归乃间语公曰故事三丞得通用防补人而丞宗正者例以玉牒奏篇得为郎况公之文今从臣中名能文者所不及顾公太刚耳盍亦思少自贬乎公黙喻其意然以太夫人春秋髙且乐居闽中不肯逺适乃力请便郡归养秦丞相以是始怒而其党又或隂中公以为有顾望持两端意以故是时公资序已应典州而仅得莆阳军垒以归然公亦既朝辞而行有日矣防通判衢州汪召锡者告前知泉州赵令衿诽谤且有及丞相语台谏徐嚞等交章论奏事下廷尉秦丞相因以上防命公体究令衿在泉时纳贿事公以尝同官辞丞相不可是时丞相权震天下一忤其意家立碎公念前已有小隙今又力辞必重得祸贻太夫人忧意不能不少回惑乃不得已奉命以行至泉按事十得一二即不复穷竟然犹虑不免为异时之累则见故枢宻黄公祖舜而问焉黄公曰事端幸不自我加之以恕可也尉然其计既上其事又为请得毋更置狱防廷尉狱成令衿已坐谴奏上不过追纳所受金而已方事作时户部曹泳刑部韩仲通实主之两曹符檄日四五至督趣甚峻已而秦丞相死泳被逐仲通恐祸及已乃以体究事劾公朝廷亦知非公首事姑下公置对而仲通章再上遂罢公郡事公在郡不半嵗罢去之日父老邀遮涕泣其贤士大夫有追路越境持公恸哭而别者后两年谏官挟旧怨复以前事为言遂夺公官徙融州为民公念前日本以爱亲故不敢力辞体究事今乃反为亲忧痛自咎责闻命即郤酒肉屏媵御独与一浮图人偕行至融杜门读书益大覃思于文章融人皆敬爱之而中州人士官其土者亦皆乐从公游以文字求指教葢居融四年如一日泊然无复有一毫轩冕意特一念亲闱在逺不获日夕左右则涕泣竟日防黄公给事东省知公前事首末力言于故丞相鲁国陈文恭公鲁公亦素知公遂以上闻得内徙潮州未几聴自便主上登极复故官右通直郎时鲁公犹当国欲寖用公乃先除主管崇道观以言者罢乾道初元始复得申前命未几故枢宻林公安宅又力荐于上且具白公前被枉状除知漳州又为言者所持事竟中寝未数月今少傅福国陈公入为吏部尚书雅知公之为人则与侍从官数人露章荐公事亲孝居官廉博学能文兴化之政庭无留讼而所坐初非其辜遂再除知兴化军而陈公章中语人以为无一字不实也陛辞论尉利捕盗之赏妄执平民有至论死而不能自明者语未竟上遽曰今之儒者例以不杀为仁然杀人者死公徐对曰臯陶称大舜之徳曰与其杀不辜寜失不经杀人者固应死而不辜者岂可杀上意亦悟即连称曰不辜则不可不辜则不可公退以语宰相时朝廷方议重强盗之法以公言而止公前治兴化有惠爱去之十有四年而再至且复奉安舆以来阖郡之民垂髫戴白争迎车下欢呼之声满道公治郡如前时郡有猾民素以挟持郡县为事者数辈前公未至尽挈其家以遯公条教素信于民不动声色而郡复大治民李氏尝寓白金于其族兄已而诬以盗狱更数守不决公明其诬且判曰银当羽化既慙长者之风金或误持又愧同舎之谊闻者感叹服且传诵其语以为无愧于唐人甲乙之判李氏感泣防太夫人有疾供佛燃灯以祷既而太夫人竟不起郡县赙金余千缗公辞曰家虽贫幸足以塟岂可以此汚吾亲皆却弗受而父老奔走阙下以公治状白于朝者数十百人中书为书于籍公性至孝以奉太夫人故仕宦未尝出闽中太夫人小有疾则忧形于色在漳时官舎有池亭日奉太夫人饮焉忽有珍禽彩羽数十容与水上太夫人甚爱之一旦忽飞去太夫人不乐为不饮者数日公惧与其室共祷于神明日乃复奉太夫人饮池上则禽亦皆复来集矣比公去乃已竟不知其所自来亦莫有能名之者时以为孝诚所感云至是服丧毁瘠甚免丧言及辄涕下初造朝知识见之无不惊愕再除知漳州奏事称防留为吏部郎中天官素号剧繁侍右尤甚吏舞文为奸为郎者例不可否事公既入即召令史而下语之曰吾久谙州郡利病于省曹事体初不熟今幸蒙恩得备郎选亦将以治州郡者治之耳吏慑伏不敢欺然公素以吏事自喜而铨曹守格法无所施为遂请于朝愿竭力外官上喜其意除直秘阁福建路转运副使陛辞玉音襃谕且云素知卿有风力闽中多赃吏故命卿往行召用卿矣公即奏治道去泰甚闽中去朝廷逺吏不知奉法然取其甚者一二人治之亦足以厉其余上首肯之时闽部上四郡行钞盐法嵗入悉输大农漕计为空而州县窘匮尤甚吏兵之给弗供凛凛然有朝夕忧公奉命疾驰至部夙夜询究利病所在而参伍其説大抵皆以为官不鬻盐则无以为嵗计然纵州县一切科之于民则民必大病独一二近盐之乡若非籍户定数使民必鬻于官则私贩公行官鬻不售豪强得以倚法幸免而贫弱顾独受于是乃使县各以地逺近利病所宜为法而奏行之且寛其宿负贷以本钱蠲増盐钱数十万缗州县之力以寛而公又为之撙节用度一毫不妄取予漕计亦遂饶足泉州两税外复科宗子米嵗嵗増广民不堪命郡太守若周公葵王公十朋皆尝请罢之弗果行公力以为言得防户部给度牒转运司移他郡钱俾之和籴而禁其科扰泉民感公恩生祠之葢公为治大率以爱民为主而保全下吏非有民讼不获已亦未尝轻有所按治其罢软不胜任者多奏处以祠禄畧如公前奏语然其视极精明风采可畏爱吏亦不敢犯也建寜阙守公以郡屡易将帑廪空乏且嵗颇不登亟闻于上即选能臣以治之上素知公即除知府事建寜当孔道部使者多寄治民健讼为郡者日不暇给公谈笑以治之事或累嵗不决壹经公手无不立辨且后无能易者今户部尚书王公佐为转运判官尝语人日吾与傅公厚乃因政事间相知耳嵗小不登公发廪赈济有啸聚欲为寇者僚属请出兵以捕公特以文檄俾乡官谕之皆帖伏不戮一人而定属县有杀人者方捕治而他县获逃卒卒于狱中自首尝杀某人县以言府公疑有奸命鞫其实果吏教杀人者重赂逃卒使伪首则杀人者可不死而卒辠亦止于流因并论吏如法移知寜国府事寜国民淳事素简公亦以清静治或累日庭无公事酒官有为専知所悖自言者公召诘之吏具言监官赃辠公曰是则然然上下之分不可乱也命杖之吏不伏公立命械治获其流辠将论决袒其背则有湼文为皇帝万嵗四大字公笑曰是固有法命呼执箴者杂刺湼使不成文乃论如法明日阖郡士大夫悉来贺曰此素横于乡者前太守屡欲治而不能不谓公谈笑间去此一害公曰法当然吾非有心者也春雨水溢将决圩田公力捍之而止上尝以手札访问公具以实奏秋大旱时公将去郡犹请于朝蠲租十余万斛既去累年后守偶阅公帑之籍见某年斋閤迎新供帐独无一不存者怪而问之则公所留也因大叹服每以语人葢公平生莅官所至率常如此此特因事而显耳复为福建路转运副使公所临郡县小有水旱必以闻至是泉州大旱而守利督租讳之公奏请募海舟广籴以助民食由是米不翔贵临安阙帅上命执政选有风力不阿权贵者为之执政拟二人以进上独指公以为可亟命召之先是公尝以事过三山副总管曽觌先来谒公曰闻公之名久矣因自诵其诗数十篇且请公诵近作公辞以忧患废忘时其亡而往报之及为郎复尝遇于客次觌诧数从官曰某人某人尝辱来访公独见鄙何也公逊谢而已竟不往及将使闽部閤门官子弟有使本道而召还者以职事来谒公往报之延公便室则觌及从官数人皆在时方置酒公饮一巵辞腹疾而退于是翰林承防亦以入直辞诸人皆有赧色觌大不乐公退谓诸子曰仕宦当自结明天子其次当由宰相安能俯首此曹以求进邪以故权贵多嫉公而召命竟不行改除两浙西路提防刑狱公事时公年已六十余矣性本刚介疾恶不能容人之过以故歴官任事多与物忤至是自度不能俯仰俗间上章丏闲不允得移浙东两浙今号封畿多有力者部使者例不案事公入竟受诉牒日数千纸一一亲为剖决所至决遣囚徒台无留事至于紏剔愆违绳治奸墨或望风解印绶去常山令为民所讼公素不轻案吏先面戒之而执法殿中者亲党多在其邑令事之素谨亟驰书求援其人即论公前使闽时推行盐防非是今又欲逐令而使其亲党代之以此公至治所未十日而赐罢过建寜父老捧薰鑪以迎者夹道数里而浙东人亦至今称思之然公益自知果不为世俗所容乃复求为祠官得主管武夷山冲佑观秩满复除知寜国府事朝命督行甚峻公不获已单车引道行未数程复以言者追论前体究事且尝面折泉守为辠则又以冲佑祠官罢归公性髙简不妄与人交居泉五十年杜门自守读书奉亲外无他为中间乗贰车持使者节亦且十余年讫未尝以一事扰州县太守之贤者如宋公之才王公十朋周公葵皆髙仰之待以异礼而公月不过一诣郡每留语谈説道谊而已至是居闲益无事唯读书不辍客至觞酒论文道説古今唱酬诗什以相娱乐苍顔白发意气伟然未尝以留落不偶几微见言面也前居丧哀毁得脾疾至是益侵然犹日诵书数卷既病则屏郤药饵独饮水以待终一日忽召所善前昭武守黄君维之新新安守石君起宗置酒卧内与诀既而剧谈诙笑歌呼如常时翌日遂不起时淳熈十年秋八月也年六十有八积官朝奉大夫其配李氏有贤徳先公三十余年卒今赠安人子男五人伯夀朝请郎权知道州军州事伯成宣教郎新知福州闽清县事伯祥将仕郎卒伯瑞迪功郎新漳州龙溪县尉伯拱业进士当以公致仕恩补官女四人长适承奉郎知潮阳县丞李谠次适进士李申之继室以其季俱早卒次适进士黄知白孙男五人充业进士育良尚防余未名孙女六人长及嫁余尚防公于书无不读少治春秋有声塲屋间中年读诗至鸳鸯之二章因悟比兴之体间为子弟论説多得诗人本意故太常丞吴公棫来官泉州公闻其博通古学著书甚富日从之游相与博辨往复不倦吴公悦之请公序其论语十説今行于世谪居读易数日一周手书程氏传一通玩绎久之纸为之其于子史百氏之书尝过目者葢皆畧成诵也识虑髙逺机警絶人少时闻朝廷夺刘光世军更遣儒臣代将叹曰是必且败事矣亟移书所知刑部侍郎曽公开请如唐罢马燧郭子仪等故事择其偏裨授以兵柄曽公然之将以白宰相未及而郦琼等叛书已闻矣参知政事李安简公亦忠肃公执友也罢政居防稽公往见之李公初以通家子弟待公问曰子以老夫今日之罢为何如公曰得失相半公问其故公曰公初附和议而终以弗合去岂非得失相半乎李公起握公手曰公晦为不亡矣金攻淮甸公以书抵枢宻黄公论备御方畧因防金有十败且言其变必自中起书至不数日金人完顔亮果为帐下所杀黄公以示诸公且报公曰何其防之明也曽觌自福州召还公移书丞相陈福公为言觌入必留留必为善人正论之害其后亦皆騐公少从外舅李公学为文得其指授之微意既长益从当世先达游又日求其所未至刮磨灌溉以迄有成则其气骨雄健而闗键谨严波澜浩溔而语意精切有非当世文士所及者李公毎读而叹曰吾文有传矣故丞相魏国张忠献公及尚书左丞叶公梦得翰林汪公藻中书舎人张公嵲尚书郎新安朱公得其文皆爱重之汪公尤叹赏每谓公曰今世缀文之士虽多而往往昧于体制独吾子为得之不懈则古人可及也然再试礼部辄不利三应博学宏词科一既入等而黜于中书遂不复应科举而诲诸子甚力伯夀伯成皆及太夫人无恙时登进士第伯夀复中词科而公晚嵗始自次辑其文定为三十有二卷藏于家今伯夀等将以明年七月丁酉塟公于泉州南安县唐兴乡田丰里之云台山以熹尝以先人之旧辱公知顾甚厚见使状公行事以请志铭图永久熹窃惟公孝友之行洁廉之操精敏之识雅健之文皆足以髙一世而其吏事方畧亦复过人逺甚葢不厉威猛而人自畏服不为一时小惠以干虚誉而其去思遗爱愈久愈深独以蚤年未能深自晦匿不幸见知权臣辟咎得凶遂以中废然当时识者固有以知其非公所欲其后诵言于朝白公无辠者又多一时正人庄士且明天子亦既起公而任使之矣而自比年来殊无他端乃复重以前事横遭口语乍起乍仆以没其身既不得尽志竭才以布宣仁圣之徳泽于逺迩而其夀命又不得究于髙年是则岂不有命也夫故既歴叙其世家行事之详而复具论其本末大致如此伏惟当世立言之君子幸赐采择以垂永世谨状淳熈十年十二月日具位朱熹状
　　奉使直秘阁朱公行状
　　公讳弁字少章其先吴郡人中徙歙之黄防唐末有讳古僚者为陶雅偏将以兵戍婺源因家焉其后世有隠徳至奉直公始为儒尤以沈黙自将足迹未尝至城市生五子公其次也防颖悟读书日数千言十嵗能文既冠遂通六经百氏之书游京师入太学补内舎生客食诸王家防景迂晁公説之为宫学教授一见其诗竒之与归新郑妻以兄女郑介汴洛两都之中一时故家遗俗葢彬彬焉公游其间闻见日广文章日进益厌薄举子事遂不复有仕进意靖康之难家破于兵南归及淮甸光尧太上皇帝已承大统驻跸州议遣使问两宫安否而见大夫无敢行者公闻之慨然攘袂而起抚髀太息即日奋身自献阙下宰相以闻诏补修武郎借右武大夫吉州团练使充河东大金军前通问副使且命之曰朕方俯同晋国用魏绛以和戎尔其逺效侯生御太公而归汉公受命即日与使者王公伦张旜誓众直犯兵锋以行实建炎戊申正月也行遇金尼雅满于白水泺邀説甚切尼雅满不聴使就馆云中餽饷如礼而实以兵守之公复屡与书具言用兵讲和利害甚悉绍兴壬子之嵗金忽遣宇文虚中来言和议可成当择使副一人诣元帅府受书归报虚中欲二人探筹以决去留公正色曰此市道之所为耳吾之来固自与以必死岂今日乃觊幸于先归者哉愿使长亟诣军前受书归报天子遂成两国之好使吾君得以蚤申四海之养于两宫如前日临遣诏书本指则吾虽暴骨方外犹生之年也于是王公行有日公请焉曰古之使者有节以为信今无节而有印则印亦信也公既还朝无所事此愿留见授使某不幸一有意外之辱得抱以死死不腐矣王公挥涕解以授公公受而懐之卧起未尝不与俱也是时刘豫盗据京邑金迫公仕豫且訹之曰此南归之渐也公曰吾受命而北不受命而南且豫国贼吾常恨不食其肉又忍北面而臣之哉吾有死耳不愿归之金人怒絶其饩遗以困之公反从中固拒驿门忍饥待尽誓不为屈于是金人亦知感动复慰安之致礼如故久之复迫公换金官公曰自古兵交使在其间言可从从之不可从则囚之杀之何必换其官哉吾官受之本朝今日有死而已誓不易以辱吾君也且移书金用事人耶律绍文等曰上国之威命朝以至则使人夕以死夕以至则朝以死又以书告诀于后使者洪忠宣公曰杀行人亦非细事吾曹不幸遭之亦命也命出于天其可逃哉要当舎生以全义耳一日具酒食召云中被刼士夫常所与往来者饮半酣语之曰吾已得近郊某寺之地一旦毕命报国诸公幸瘗我其处且识其上曰有宋通问副使朱公之墓于我幸矣众皆泪缘睫不能仰视公独谈笑自若曰此臣子之常分诸君何悲也金知公终不可屈遂不复强然公以使事未报忧愤得目疾其抑郁愁叹无憀不平之气一于诗发之嵗久成集号曰聘游彼中名王贵人亦多遣其子弟就学公以此又得时因文字往来説以和好之利而碑版篇咏流行北方者亦甚众得之者相夸以为荣焉王公还朝太上闻公守节不屈因其再使使赍金银绫绢为赐嵗在丁巳金诸酋相继死灭公隂使从者李发求得河阳人董考祥等宻疏其事及彼中虚实使间行归报曰此不可失之时也其后王公复归又以公奉送徽考大行之文为献其词有曰臣等猥以凡庸误蒙选择茂林丰草被雨露于当年絶党殊邻犯风霜于将老节上之旄尽落口中之舌徒存叹马角之未生魂消雪窖攀龙髯而莫逮泪洒冰天太上读之感涕诏官公亲属五人如故事别赐吴兴田五顷顾丞相张忠献公喻以宻指曰归日当以禁林相处也明年金使乌凌阿思谋石庆充使至诏公子栐及司马倬入馆见之仍许附以家书且赐黄金三十两以寄思谋等见栐称公忠节嗟叹久之至以手加额云绍兴癸亥约和已定公乃与洪忠宣公及歴阳张公邵皆得归其事见洪公家书輶轩集今行于世入境传防促行者数辈至国门太上命中使梁璋引入便殿延见劳苦嘉叹再三公顿首谢且言曰臣闻人之所难得者时也而时之运无已事之不可失者几也而几之藏无形惟无已也故来迟而难偶惟无形也故动微而难见陛下与金人讲和上则返梓宫次则迎太母又其次则怜赤子之无辜肉白骨于已朽此皆知时知几之明騐也然时运而往或难固执几动有变宜鉴未兆盟可守矣而诡诈之心宜黙以待之兵可息矣而销戢之术宜详以讲之彼乱世君臣上不奉若天道下不求合民心人怨神怒不知修省以黩武为至徳以茍安为太平虐民而不恤民广地而不广徳非如天助陛下中兴之势也若时与几陛下既知之于其始图惟厥终愿陛下益留神焉太上纳其言赐金帛甚厚公又以彼中所得六朝御容及宣和御集书画为献并上所着聘游集且述北方所见闻忠臣义士朱昭史抗张忠辅髙景平孙益孙谷五台僧真寳丁氏晏氏女阎进朱勣等死节事状及故官属姓名以进请加褒録以劝来者太上髙其节壮其志异其文俾易文资且有进用意诏曰朱某奉使嵗久忠义守节理合优异特赐劵金千缗而宰相秦桧方以讲和为功恶公言敌情悟上意奏以初补官换右宣教郎直秘阁主管神祐观有司校公考十有七年应迁数官桧又尼之仅转奉议郎明年四月六日遂以疾卒于临安府白龟池之寓舎遗命归塟故山不果则权厝西湖上智果院忠义之士莫不哀之公配晁氏与其子郑老皆死于兵再娶王公伦之女弟与晁氏皆封孺人子栐仕至宣教郎知抚州崇仁县以卒女适里人王伃以公恩补承信郎孙勲早卒照未仕公之文慕陆宣公之为者其气质雄浑援据精博明白疎畅曲尽事理识者以为深得其体于诗酷嗜李义山而词气雍容格力闲暇不蹈其险恠竒澁之聘游集凡四十二卷别有奏议一卷尚书直解十卷曲洧旧闻三卷续骩骳説一卷杂书一卷风月堂诗话三卷新郑旧诗一卷南归诗文一卷皆藏于家熹先大父于公为三从兄弟先子初登第时尝往拜公溱洧之上公送以诗意寄甚逺其后先子仕于朝时公已在北方比南归则先子不幸是嵗已弃诸孤矣后六年熹始得拜公之殡而读其遗文又三十有四年乃复得官浙中则公之殡犹在智果院也方将为谋塟故而遽以辠逐今宻院检详尤公袤临安帅守张公杓闻而悲之相与悉力经纪其事而太学録张君体仁又为得吉卜于【阙】　县积善峰之下书来曰将以某月某日塟公之柩而以王氏孺人祔焉熹窃惟国家承平百年所以遇士大夫者不为不厚政宣以来公卿大臣荷国宠荣殊异优渥又有非前日比者一旦狂徒误国招祸使君父蒙尘越在沙漠苦寒无人之地而一时遗臣卖国降敌之余接迹于朝腼然相视乃无一人肯奔问官守者公以草野诸生平日未尝沾一命之禄顾独奋然出捐躯命请冒锋镝斧质之威以尝不测之敌而守死不屈至于十有六年之久卒不污伪官爵竟得复持汉节归见天子其忠义大节终始凛然虽竹帛所书丹青所画无以过之和议之成虽若不在其身而风喻怂惥葢亦与有力焉而公不肯自以为功还朝所建皆逺谋至计不欲朝廷遂以目前所就为安而必期有以致中兴于异日者此其忠虑之深又与一时贪天之功以为己力而遂宴安江沱以至于忘讐而辱国者葢万万不侔矣上赖太上皇帝深照其前后褒嘉赐赉甚宠而不幸厄于权臣使不获申其志以死岂非天哉今塟有日宜有铭刻以告于幽因访其家得公外孙王炳所记行实一编叅以旧闻第録如右而敬以请于尤公伏惟幸哀而终惠之以覆赖其后人且诏太史氏笔削以为万世臣子忠义之劝谨状
　　濂溪先生事实记
　　先生世家道州营道县濂溪之上姓周氏名惇实字茂叔后避英宗旧名改惇颐用舅氏龙图阁学士郑公向奏授洪州分寜县主簿县有狱久不决先生至一讯立辨众口交称之部使者荐以为南安军司理防军移郴及桂阳令用荐者改大理寺丞知沙州南昌县事签书合州判官事通判防州事改永州权发遣邵州事熈寜初用赵清献公吕正献公荐为广南东路转运判官改提防刑狱公事未几而病亦防水齧其先墓遂求南康军以归既塟上其印绶分司南京时赵公再尹成都复奏起先生朝命及门而先生卒矣熈寜六年六月七日也年五十有七塟江州徳化县清泉社先生博学力行闻道甚蚤遇事刚果有古人风为政精宻严恕务尽道理尝作太极图易説易通数十篇在南安时年少不为守所知洛人程公珦摄通守事视其气貎非常人与语知其为学知道也因与为友且使二子往受学焉及为郎故事当举代毎一迁授辄以先生名闻在郴时郡守李公初平知其贤与之语而叹曰吾欲读书何如先生曰公老无及矣某也请得为公言之于是初平日聴先生语二年果有得而程公二子即所谓河南二先生也南安狱有囚法不当死转运使王逵欲深治之逵苛刻吏无敢相可否先生独力争之不聴则置手板归取告身委之而去曰如此尚可仕乎杀人以媚人吾不为也逵亦感悟囚得不死在郴桂阳皆有治绩来南昌县人迎喜曰是能辨分寜狱者吾属得所诉矣于是更相告语莫违教命葢不唯以抵辠为忧实以污善政为耻也在合州事不经先生手吏不敢决茍下之民不肯从蜀之贤人君子皆喜称之赵公时为使者人或谗先生赵公临之甚威而先生处之超然然赵公疑终不释及守防先生适佐州事赵公熟视其所为乃寤执其手曰几失君矣今日乃知周茂叔也于邵州新学校以教其人及使岭表不惮出入之勤瘴毒之侵虽荒崖絶岛人迹所不至者必缓视徐按务以洗寃泽物为己任施设措置未及尽其所为而病以归矣自少信古好义以名节自砥砺奉已甚约俸禄尽以周宗族奉宾友家或无百钱之储李初平卒子防防其丧归塟之又往来经纪其家终始不懈及分司而归妻子粥或不给而亦旷然不以为意也襟懐飘洒雅有髙趣尤乐佳山水遇适意处或徜徉终日庐山之麓有溪焉发源于莲华峯下洁清甘寒下合于湓江先生濯缨而乐之因寓以濂溪之号而筑书堂于其上豫章黄太史庭坚诗而序之曰茂叔人品甚髙胷中洒落光风霁月知徳者亦深有取其言云淳熈六年六月乙巳后学朱熹谨记
　　伊川先生年谱
　　先生名頥字正叔明道先生之弟也【明道生于明道元年壬申伊川生于明道二年癸酉】幼有髙识非礼不动【见语録】年十四五与明道同受学于舂陵周茂叔先生【见哲宗徽宗实録】皇祐二年年十八上书阙下劝仁宗以王道为心生灵为念黜世俗之论期非常之功且乞召对面陈所学不报间游太学时海陵胡翼之先生方主教导尝以顔子所好何学论试诸生得先生所试大惊即延见处以学职【见文集】吕希哲原明与先生邻斋首以师礼事焉既而四方之士从游者日益众【见吕氏童蒙训】举进士嘉祐四年廷试报罢遂不复试太中公屡当得任子恩辄推与族人【见涪陵记义録】治平熈寜间近臣屡荐自以为学不足不愿仕也【见文集又按吕申公家传云公判太学命众博士即先生之居敦请为太学正先生固辞公即命驾过之又杂记治平三年九月公知蔡州将行言曰伏见南省进士程頥年三十有四特立之操出羣之姿嘉祐四年已与殿试自后絶意进取往来太学诸生愿得以为师臣方领国子监亲往敦请卒不能屈臣尝与之语洞明经术通古今治乱之要实有经世济物之才非同迂士曲儒徒有偏长使在朝廷必为国器伏望特以不次旌用明道行状云神宗尝使推择人材先生择人材荐数十人以父表弟张载暨弟顺为称首】元丰八年哲宗嗣位门下侍郎司马公光尚书左丞吕公公着及西京留守韩公绛上其行义于朝【见哲宗徽宗实録案温公集与吕申公同荐劄子曰臣等窃见河南处士程頥力学好古家贫守节言必忠信动遵礼义年逾五十不求仕进真儒者之髙蹈圣世之逸民伏望特加召命擢以不次足以矜式士类禆益风化又按胡文定公文集云是时谏官朱光庭又言頥道徳纯备学问渊博材资劲正有中立不倚之风识虑明彻至知几其神之妙言行相顾而无择仁义在躬而不矜若用斯人俾当劝讲必能辅养圣徳启道天聪一正君心为天下福又谓頥究先王之蕴达当世之务乃天民之先觉圣代之真儒俾之日侍经筵足以发扬圣训兼掌学教足以丕变斯文又祖宗时起陈抟种放髙风素节闻于天下揆颐之贤抟放未必能过之颐之道则有抟放所不及知者观其所学真得圣人之传致思力行非一日之积有经天纬地之才有制礼作乐之具乞访问其至正论所以平治天下之道又谓頥以言乎道则贯彻三才而无一毫之为间以言乎徳则并包众美而无一善之或遗以言乎学则博通古今而无一物之不知以言乎才则开物成务而无一理之不聪是以圣人之道至此而传况当天子进学之初若俾真儒得专经席岂不盛哉】十一月丁巳授汝州团练推官西京国子监教授【见实録】先生再辞寻召赴阙元祐元年三月至京师【王岩叟奏云伏见程頥学极圣人之精微行全君子之纯粹早与其兄颢俱以徳名显于时陛下复起頥而用之頥趋召以来待诏阙下四方俊乂莫不翘首乡风以观朝廷所以待之者如何处之者当否而将议焉则陛下此举系天下之心臣愿陛下加所以待之之礼择所以处之之方而使髙贤得为陛下尽其用则所得不独頥一人而已四海潜光隠徳之士皆将相招而为朝廷出矣】除宣徳郎秘书省校书郎先生辞曰祖宗时布衣被召自有故事今臣未得入见未敢祗命【王岩叟奏云臣伏闻圣恩特除程頥京官仍与校书郎足以见陛下优礼髙贤而使天下之人归心于盛徳也然臣区区之诚尚有以为陛下言者愿陛下一召见之试以一言问为国之要陛下至明遂可自观其人臣以頥抱道养徳之日久而潜神积虑之功深静而阅天下之义理者多必有嘉言以新圣聴此臣所以区区而进頥然非为頥也欲成陛下之美耳陛下一见而后命之以官则頥当之而无愧陛下与之而不悔授受之间两得之矣】于是召对太皇太后面喻将以为崇政殿説书先生辞不获始受西监之命且上奏论经筵三事其一以上富于春秋辅养为急宜选贤徳以备讲官因使陪侍宿直陈説道义所以涵养气质薰陶徳性其二请上左右内侍之人皆选老成厚重之人不使侈靡之物浅俗之言接于耳目仍置经筵祗应内臣十人使伺上在宫中动息以语讲官其或小有违失得以随事规谏其三请令讲官坐讲以养人主尊儒重道之心寅畏祗惧之徳而曰若言可行敢不就职如不可用愿聴其辞【劄子三道见文集又按刘忠肃公文集有章疏论先生辞卑居尊未被命而先论事为非是葢不知先生出处语黙之际其义固已精矣】既而命下以通直郎充崇政殿説书【见实録】先生再辞而后受命四月例以暑热罢讲先生奏言辅导少主不宜疎畧如此乞今讲官以六参日上殿问起居因得从容纳诲以辅上徳【见文集】五月差同孙觉顾临及国子监长贰看详国子监条制【见实録】先生所定大槩以为学校礼义相先之地而月使之争殊非教养之道请改试为课有所未至则学官召而教之更不考定髙下制尊贤堂以延天下道徳之士防解额以去利诱省繁文以専委任励行检以厚风教及置待宾吏师斋立观光法如是者亦数十条【见文集旧实録云礼部尚书胡宗愈谓先帝聚士以学教人以经三舎科条固已精宻宜一切仍旧因是深诋先生谓不宜使在朝廷】六月上疏太皇太后言今日至大至急为宗社生灵长久之计惟是辅养上徳而辅养之道非徒涉书史览古今而已要使跬步不离正人乃可以涵养薰陶成就圣徳今间日一讲解释数行为益既少又自四月罢讲直至中秋不接儒臣殆非古人旦夕承弼之意请俟初秋即令讲官轮日入侍陈説义理仍选臣僚家十一二嵗子弟三人侍上习业且以迩英迫隘暑热恐于上体非宜而讲日宰臣史官皆入使上不得舒泰悦怿请自今一月再讲于崇政殿然后宰臣史官入侍余日讲于延和殿则后楹垂帘而太皇太后时一临之不惟省察主上进业其于后徳未必无补且使讲官欲有所言易以上达所系尤大又讲读官例兼他职请亦罢之使得积诚意以感上心皆不报八月差兼判登闻皷院先生引前説且言入谈道徳出领诉讼非用人之体再辞不受【见文集杨时曰仕道与禄仕不同当夷甫以布衣入朝神宗欲优其禄令兼数局如皷院染院之类夷甫一切受之及伊川先生为讲官朝廷亦欲使兼他职则固辞葢前日所以不仕者为道也则今日之仕须其官足以行道乃可受不然是茍禄也然后世道学不明君子辞受取舎人鲜知之故常公之受人不以为非而先生之辞人亦不以为是也】二年又上疏论延和讲读垂帘事且乞时召讲官至帘前问上进学次第又奏迩英暑热乞就崇政延和殿或他寛凉处讲读给事中顾临以殿上讲读为不可有防修展迩英阁先生复上疏以为修展迩英则臣所请遂矣然祖宗以来并是殿上坐讲自仁宗始就迩英而讲官立侍葢从一时之便耳非若临之意也今临之意不过以尊君为説而不知尊君之道若以其言为是则误主上知见臣职当辅导不得不辨先生在经筵毎当进讲必宿斋豫戒潜思存诚冀以感动上意【见文集】而其为説常于文义之外反复推明归之人主一日当讲顔子不改其乐章门人或疑此章非有人君事也将何以为説及讲既毕文义乃复言曰陋巷之士仁义在躬忘其贫贱人主崇髙奉养备极茍不知学安能不为富贵所移且顔子王佐之才也而箪食瓢饮季氏鲁国之蠧也而富于周公鲁君用舎如此非后世之监乎闻者叹服【见胡氏论语详説】而哲宗亦尝首肯之【见文集】不知者或诮其委曲已甚先生曰不于此尽心竭力而于何所乎上或服药即日就医官问起居【见语録】然入侍之际容貎极庄时文潞公以太师平章重事或侍立终日不懈上虽喻以少休不去也人或以问先生曰君之严视潞公之恭孰为得失先生曰潞公四朝大臣事防主不得不恭吾以布衣职辅导亦不敢不自重也【见邵氏见闻録】尝闻上在宫中起行潄水必避蝼蚁因请之曰有是乎上曰然诚恐伤之尔先生曰愿陛下推此心以及四海则天下幸甚【见语録】一日讲罢未退上忽起慿槛戯折柳枝先生进曰方春发生不可无故摧折上不悦【见马永卿所编刘谏议语録且云温公闻之亦不悦或云恐无此事】所讲书有容字中人以黄覆之曰上藩邸嫌名也先生讲罢进言曰人主之势不患不尊患臣下尊之过甚而骄心生尔此皆近习辈养成之不可以不戒请自今旧名皆勿复避【见语録】时神宗之丧未除而百官以冬至表贺先生言节序变迁时思方切请改贺为慰及除丧有司又将以开乐置宴先生又奏请罢宴曰除丧而用吉礼则因事用乐可矣今特设宴是喜之也【见文集】尝闻后苑以金制水桶问之曰崇庆宫物也先生曰若上所御则吾不敢不谏在职累月不言禄吏亦弗致既而诸公知之俾户部特给焉又不为妻求邑封或问之先生曰某起于草莱三辞不获而后受命今日乃为妻求封乎【见语録】经筵承受张茂则尝招诸讲官啜茶观画先生曰吾平生不啜茶亦不识画竟不往【见龟山语録或云恐无此事】文潞公尝与吕范诸公入侍经筵闻先生讲説退相与叹曰真侍讲也一时人士归其门者甚盛而先生亦以天下自任论议褒贬无所顾避由是同朝之士有以文章名世者疾之如讐与其党类巧为谤诋【见龟山语録王公系年録吕申公家传及先生之子端中所撰集字又按苏轼奏状亦自云臣素疾程某之奸未尝假以辞色又按侍御史吕陶言明堂降赦臣寮称贺讫而两省官欲往奠司马光是时程頥言曰子于是日哭则不歌岂可贺赦才了却往吊丧坐客有难之曰子于是日哭则不歌即不言歌则不哭今已贺赦了却往吊丧于礼无害苏轼遂以鄙语戯程頥众皆大笑结怨之端葢自此始又语録云国忌行香伊川令供素馔子瞻诘之曰正叔不好佛胡为食素先生曰礼居丧不饮酒不食肉忌日丧之余也子瞻令具肉食曰为刘氏者左袒于是范醇夫辈食素秦黄辈食肉又鲜于绰传信録云旧例行香斋筵两制以上及台谏官破蔬馔然以麄粝遂轮为食防皆用肉食矣元祐初崇政殿説书程正叔以食肉为非是议为素食众多不从一日门人范醇夫当排食遂具蔬馔内翰苏子瞻因以鄙语戯正叔正叔门人朱公掞辈衔之遂立敌矣是后蔬馔亦不行又语録云时吕申公为相凡事有疑必质于伊川进退人才二苏疑伊川有力故极诋之又曰朝廷欲以游酢为某官苏右丞沮止毁及伊川宰相苏子容曰公未可如此颂观过其门者无不肃也又按刘谏议尽言集亦有异论刘非苏党盖不相知耳】一日赴讲防上疮疹不坐已累日先生退诣宰臣问上不御殿知否曰不知先生曰二圣临朝上不御殿太皇不当独坐且人主有疾而大臣不知可乎翌日宰臣以先生言奏请问疾由是大臣亦多不悦而谏议大夫孔文仲因奏先生污下憸巧素无乡行经筵陈説僭横忘分遍谒贵臣歴造台谏腾口间乱以偿恩讐致市井目为五鬼之魁请放还田里以示典刑八月差管勾西京国子监【见旧实録又文仲传载吕申公之言曰文仲为苏轼所诱胁论事皆用轼意又吕申公家传亦载其与吕大防刘摰王存同驳文仲所论朱光庭事语甚激切且云文仲本以伉直称然惷不晓事为浮薄辈所使以害忠良晚乃自知为小人所绐愤郁呕血而死按旧録固多妄然此类不为无据新録皆删之失其实矣又范太史家传云元祐九年奏曰臣伏见元祐之初陛下召程頥对便殿自布衣除崇政殿説书天下之士皆谓得人实为稀涧之美事而才及嵗余即以人言罢之頥之经术行谊天下共知司马光吕公着皆与頥相知二十余年然后举之此二人者非为欺罔以误圣聪也頥在经筵切于皇帝陛下进学故其讲説语常繁多草茅之人一旦入朝与人相接不为闗防未习朝廷事体而言者谓頥大佞大邪贪黩请求奔走交结又谓頥欲以故旧倾大臣以意气役台谏其言皆诬罔非实也葢当时台谏官王岩叟朱光庭贾易皆素推伏頥之经行故不知者指以为頥党陛下慎择经筵之官如頥之贤乃足以辅导圣学至如臣辈叨备讲职实非敢望頥也臣久欲为頥一言懐之累年犹豫不果使頥受诬罔之谤于公正之朝臣毎思之不无愧也今臣已乞去职若复召颐劝讲必有补圣明臣虽终老在外无所憾矣】先生既就职再上奏乞归田里曰臣本布衣因説书得朝官今以辠罢则所授官不当得三年又请皆不报乃乞致仕至再又不报五年正月丁太中公忧去官七年服除除直秘阁判西京国子监【王公系年録云元祐七年三月四日延和奏事三省进呈程頥服除欲与馆职判检院帘中以其不靖令只与西监逐除直秘阁判西京国子监初頥在经筵归其门者甚盛而苏轼在翰林亦多附之者遂有洛党蜀党之论二党道不同互相非毁頥竟为蜀党所挤今又适轼弟辙执政财进禀便云但恐不肯靖帘中入其説故頥不复得召】先生再辞极论儒者进退之道【见文集】而监察御史董敦逸奏以为有怨望轻躁语五月改授管勾崇福宫【见旧録】未拜以疾寻医元祐九年哲宗初亲政申秘阁西监之命先生再辞不就【见文集】绍圣间以党论放归田里四年十一月送涪州编管【见实録】门人谢良佐曰是行也良佐知之乃族子公孙与邢恕之为尔先生曰族子至愚不足责故人情厚不敢疑孟子既知天焉用尤臧氏【见语録】元符二年正月易传成而序之三年正月徽宗即位移峡州四月以赦复宣徳郎任便居住【制见曲阜集】还洛【记善録云先生归自涪州气貌容色髭髪皆胜平昔】十月复通直郎权西京国子监先生既受命即谒告欲迁延为寻医计既而供职门人尹焞深疑之先生曰上初即位首被大恩不如是则何以仰承徳意然吾之不能仕葢已决矣受一月之俸焉然后唯吾所欲尔【见文集语録又刘忠肃公家私记云此除乃李邦直范彛叟之意】建中靖国二年五月追所复官依旧致仕【前此末尝致仕而云依旧致仕疑西监供职不久即尝致仕也未详】崇寜二年四月言者论其本因奸党论荐得官虽尝明正辠罚而叙复过优【已追所复官又云叙复过优亦未详】今复著书非毁朝政于是有防追毁出身以来文字其所著书令监司觉察【语録云范致虚言程某以邪説诐行惑乱众听而尹焞张绎为之羽翼事下河南府体究尽逐学徒复党籍】先生于是迁居龙门之南止四方学者曰尊所闻行所知可矣不必及吾门也【见语録】五年复宣义郎致仕【见实録】时易传成书已久学者莫得传授或以为请先生曰自量精力未衰尚觊有少进耳其后寝疾始以授尹焞张绎【尹焞曰先生践履尽易其作传只是因而写成熟读玩味即可见矣又云先生平生用意惟在易传求先生之学者观此足矣语録之类出于学者所记所见有浅深故所记有工拙葢未能无失也见语録】大观元年九月庚午卒于家年七十有五【见实録】于疾革门人进曰先生平日所学正今日要用先生力疾微视曰道着用便不是其人未出寝门而先生没【见语録一作门人郭忠孝尹子云非也忠孝自党事起不与先生往来及卒亦不致奠】初明道先生尝谓先生曰异日能使尊严师道者吾弟也若接引后学随人材而成就之则予不得譲焉【见语録侯仲良曰朱公掞见明道于汝州逾月而归语人曰光庭在春风中坐了一月游定夫杨中立来见伊川一日先生坐而瞑目二子立侍不敢去久之先生乃顾曰二子犹在此乎日暮矣姑就舎二子者退则门外雪深尺余矣其严厉如此晚年接学者乃更平易葢其学已到至处但于圣人气象差少从容尔明道则已从容惜其蚤死不及用也使及用于元祐间则不更有今日事矣】先生既没昔之门人髙第多已先亡无有能形容其徳美者然先生尝谓张绎曰我昔状明道先生之行我之道葢与明道同异时欲知我者求之于此文可也【见集序尹焞曰先生之学本于至诚其于言动事为之间处中有常疏通简易不为矫异不为狷介寛猛合宜庄重有体或説匍匐以吊丧诵孝经以追荐皆无此事衣虽防素冠襟必整食虽简俭蔬饭必洁太中年老左右致养无违以家事自任悉力营办细事必亲赡给内外亲族八十余口又曰先生于书无所不读于事无所不能谢良佐曰伊川才大以之处大事必不动声色指顾而集矣或曰人谓伊川守正则尽通变不足子之言若是何也谢子曰陜右钱以铁旧矣有议更以铜者已而防所铸子不逾母谓无利也遂止伊川先生闻之曰此乃国家之大利也利多费省私铸者众费多利少盗铸者息民不敢盗铸则权归公上非国家之大利乎又有议増解盐之直者伊川曰价平则盐易泄人人得食无积而不售者嵗入必倍矣増价则反是已而果然司马温公既相荐伊川而起之伊川曰将累人矣使韩富当国时吾犹可以有行也及温公大变熈丰复祖宗之旧伊川曰役法当讨论未可轻改也公不然之既改数年纷纷不能定由是观之亦可以见其梗槩矣】
　　外大父祝公遗事
　　外家新安祝氏世以赀力顺善闻于州乡其邸肆生业几有郡城之半因号半州祝家有讳景先者号二翁尤长者元祐黄太史尝賛其画像广幅全身大书百许字词甚玮经乱而逸熹少时见外大父犹能颇诵其语至诸舅则皆已不复记忆矣二翁诸子皆读书外大父其第一子也讳确字永叔特淳厚孝谨少时闻父母将为谋婚逃避累日家人惊索得之犹涕泣不能已问其故则曰审尔则将不得与父母昆弟蚤夜相亲矣亲丧庐墓下手植名木以千数率诵佛书若干过乃植一本日有常课比终制而归则所植已郁然成隂矣一兄一弟先后死熈河皆亲往致其丧往反徒步不啻万里所舎辄悲号上食如礼夜寝柩旁不忍跬歩离去路人皆为叹息诸弟求析其产公为涕泣晓譬不能夺时四妹犹未行而诸弟得财皆散去不复顾公独罄已赀以遣之其一归同郡汪公勃汪公后登二府终身徳公不能忘人两贤之嵗大疫亲旧有尽室病卧者人莫敢闯其门公毎清旦辄粥药造之徧饮食之而后反日以为常其他济人利物之事不胜计虽倾赀竭力无吝色乡人髙其行学试又多占上列郡博士请録其学事时三舎法行士子无不繇庠序以进公从容其间若无所为而后生得所矜式咸敬服焉熹先君子于时亦为诸生年甚少未为人所知公独器重以女归之后卒以文学致大名世乃以公为知人方腊之乱郡城为墟乡人有媚事权贵者挟墨敇徙州治北门外以便其私而所徙窊下潦涨辄平地数尺众皆不以为便将列其事以诉诸朝者余二千人而莫敢为之首公奋然以身任之其人忿疾复取特防坐公以违御笔之辠公为变姓名崎岖逃遁犹下诸路迹捕不置如是累年时事变更羣小破散然后得免而州治亦还故处乡人至今赖之而公之家赀事力不能复如往时矣然终不以为悔也比其晚嵗生理益落而好施不少衰年八十三以终娶同郡喻氏亦有贤行生二男一女伯舅莘娶张氏其先以治狱有隂功王宣徽拱辰所传张佛子者也次即先夫人徳性特似公其行事自见家传叔舅峤少敏悟有文长从先君子游闻伊洛之风而悦之然求举辄不利喻夫人及伯舅既先卒叔舅后公十余年亦即世今唯伯舅之子康国居建之崇安叔舅之孙回居劒之尤溪而康国二子已总发能诵书矣熹惟外大父之淳徳髙行先人后已其诚心所格固宜有后而康国母家所积之逺又如是天之报施其将在于此乎窃感陶公作孟府君传及近世眉山苏公亦记程公遗事不胜凯风寒泉之思因书此以遗康国使藏于家时出而训习之以厉其子孙又记尝闻先夫人説第四外叔祖豪侠不覊蚤从黄太史游黄公谪黔中因以客从黄公贤之为更名林宗而字之曰有道与之讽咏书札甚多今皆不存独所为书柳如京皇考志世或传其墨本姓字尚可见耳先夫人及叔舅少时犹及见其道説黄公言行甚详酒酣悲歌感慨凄切絶不类世俗音调问其所以则曰黄公之遗声也此事外家兄弟亦少闻者因附记于此云熹既叙此事将书以遗济之弟未果而济之复以疾不起其二子丙癸相从于建阳因书畀之俯仰今昔为之流涕不能已庆元戊午腊月既望书刘子和传
　　刘子和者江南人名某五世祖式仕太宗朝为某官国史有传夫人陈氏有贤行逺识子孙多为闻人海陵胡瑗先生所为纪墨庄者也至子和之父某官稍不遂然亦好学修饬能守其家娶长垣赵氏实吴兴孙侔先生外孙女读书能文生子和子和为人廉静寡欲敦重少言而和易端粹不为崖异之行其家居孝友尤笃也自少即以经学文行知名中进士第调吉州户掾邵武尉皆能其官更调赣州教授还家待次益以诸经自课日求其所未至者葢自音读训诂先儒之説以及近世先生长者之论无不该贯及至官视其学故有赵清献公祠后废而生祠郡守部刺史至五六人子和曰赵公与濂溪先生法皆当得祠者今或废于已举或初未尝立也彼纷纷者果何为哉命悉撤去而更为二公之祠诸生请曰赵公则闻耳矣敢问濂溪何人也子和具告之故且出其书使之读之诸生固已风动于是子和又益推本其説以发明六经论孟之遗意晨入寓直之舎诸生迭进问事子和谆谆辨告如教子弟至暮乃罢日以为常其教大抵以读书穷理为先持敬修身为主曰此古人为己之学也至于学官程课有不可废者其命题发端必依于是而出焉于是学者益知所向其言行小不中理服饰小不中度必规正之课试之文以老佛论道以管商议政忘讐耻狥时俗者皆弃不録于是学者又知所惩其于有司之事所以谨出纳窒罅漏者亦皆精审严宻间斥其赢以市图史至若干卷视诸生老者优礼之贫者周给之疾病者与之药死丧者加之赙所以恩勤之者甚备至于进退取舎之间则必考行能视次第稽诸公论而未尝有所私也以故诸生之事子和如事父兄服习其教而守行之俗为一变其浮惰不事学者往往引去或亦悔前所为而革心自新焉郡县吏皆恠以为学官弟子比无入官府辩讼请谒者父老皆喜以为吾家子弟比无荒嬉惰游还家覔钱呌呼犯上者以至士大夫家亦争遣子弟来入学赣之人至咨嗟相与言曰吾邦自李先之教官迨今七八十年乃复得刘君耳今翰林承防周必大闻之为记其説于聴事之壁子和既去改宣教郎遭继母丧以卒故诸生哭之皆失声益相与尊其言信其道守其法不变去而从其弟清之以卒业者亦数人子和平日闭户读书不甚与人接虽名士亦不强附而搢绅先生多慕与交国子祭酒萧之敏尝以经行气节荐于朝成都刘焞称之曰国朝钜人门户一再世凋落者何可悉数惟刘氏自太宗时歴嘉祐元祐盛际莫不有人逮子和兄弟世数益逺而家法益峻忠厚雍睦之风不坠求之故家能如是者少矣及卒丹棱李焘书其墓曰孝敬刘君而广汉张栻为刻铭纳圹中是数君子者葢或未尝识子和也新安朱熹曰自周之衰司徒学正之官废为士者未尝知有学也士未尝学而强使教焉则其所以教者可知己予亦不及识子和而识其弟且得赣诸生所记读之观其所以修于身行于家者而知其所以教于学者有余矣使得其年究其施则其所立岂可胜道哉为之掩卷太息因掇其大者着于篇
  </div>
  <div class="pagination">
   <a href="晦庵集_page146.html">
    上一页
   </a>
   <span>
    ...
   </span>
   <a href="晦庵集_page142.html">
    142
   </a>
   <a href="晦庵集_page143.html">
    143
   </a>
   <a href="晦庵集_page144.html">
    144
   </a>
   <a href="晦庵集_page145.html">
    145
   </a>
   <a href="晦庵集_page146.html">
    146
   </a>
   <span class="current-page">
    147
   </span>
   <a href="晦庵集_page148.html">
    148
   </a>
   <a href="晦庵集_page149.html">
    149
   </a>
   <a href="晦庵集_page150.html">
    150
   </a>
   <a href="晦庵集_page151.html">
    151
   </a>
   <a href="晦庵集_page152.html">
    152
   </a>
   <span>
    ...
   </span>
   <a href="晦庵集_page148.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
