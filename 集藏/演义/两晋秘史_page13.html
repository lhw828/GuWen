<!DOCTYPE html>
<html>
 <head>
  <meta charset="utf-8"/>
  <title>
   两晋秘史 - 第 13 页/共 18 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   两晋秘史 - 第 13 页/共 18 页
  </h1>
  <div class="content">
   第二一五回  魏王冉闵围赵王

　　二月，魏王冉闵亲率大军二万，围赵王石祗于襄国。赵王祗大惊，调兵固守城池。闵驱士卒，攻百余日不下，祗危急，乃去帝号称王，遣太尉张举乞师于燕，许送传国玺于隽。张举去讫，又遣将军张春求救于姚弋仲。春奉命，见弋仲，称赵王求之事，弋仲从之，遣子姚襄领兵一万五千，去救襄国。临行，弋仲戒曰：“冉闵寡仁背义，屠灭石氏，我受人厚遇，当为复仇，病不能自行，故命汝去。汝才十倍于闵，若不能成擒，必不复见我也。”襄拜领其言，即领兵前去。　　却说张举至蓟城，次日入见燕王隽，称石祗说乞师退魏兵，及许送传国玉玺之事。隽大喜，即使悦绾将兵一万，去救襄国。　　魏王闻知大惊，亦使中郎将常炜至燕见隽，议抽兵勿救于赵，亦许送玺。隽乃使封裕诘玺所在，裕问炜曰：“前日赵使张举来说，玉玺在襄国；今子至，又道玉玺在汝邺，子言诈乎！”炜曰：“玺实在邺，公能奏过燕王，抽兵回国，吾欲即将送至。”燕王隽曰：“张举言在襄国，何也？”炜曰：“彼求救妄诞之辞也，大王岂可信之也！”隽乃又使裕私诱炜，炜辞不变，左右文武请杀之。隽曰：“彼不惮杀身以救其主，忠臣也。”使人引出，就馆安下。又使其乡人往劳之，且曰：“君何以不实言玺之所在？燕王怒，欲处君于辽、羯之地，奈何！”　　炜曰：“吾结发以来，尚不欺布衣，况大王乎？曲意苟合，性所不能，直情尽言，虽役东海，不敢避也！”遂向壁不复言。　　隽闻其言，乃囚之于龙城，后既知张举之妄，乃杀举而释常炜之囚。三月，姚襄及赵汝阴王石琨，各引兵来救襄国，二处之兵，长驱而进。　　魏王冉闵闻知有救兵至，大惊，即忙遣将军胡睦引兵一万至长芦拒姚襄，孙威引兵一万出黄丘拒石琨。胡睦至长芦，被姚襄用火攻杀败而回；孙威至黄丘，被石琨用伏兵计杀败而还。　　魏王闵见二将败还，大怒喝退，欲自出击之。卫将军王泰谏曰：“今襄国未下，外救兵云集，若我出战，必腹背受敌，此危道也。不若固垒以挫其锋，徐观其衅而击之可也。”言未毕，忽道士法饶进曰：“太白入昴，当杀胡王。大王若出，百战百克，不可失也！”闵信其说，攘袂大言曰：“吾战决矣，敢阻吾者斩！”言讫，乃悉众出战。　　时襄、琨合兵来攻，次日，两下交兵大战，未见胜负。忽燕悦绾适以燕兵至，闻二处交兵，乃驱士卒于魏阵后，隔数里，疏布骑卒，曳柴扬尘，以恐魏兵。魏兵望之，疑有伏兵，惧欲退兵。襄、琨挥军追战，悦绾以军拦击，赵王石祗见救兵到，亦引兵出城后冲之。因是魏兵大败，闵与十余骑出垓心，走还邺城，魏之将士，死者十余万人。　　赵王得三处救兵至，得解其危，即备牛酒劳军及重赏二将而去。留汝阴王石琨同保襄国。却说姚襄还，人见其父弋仲，弋仲问获得冉闵否？襄告闵走回邺城。弋仲怒，责其不擒冉闵，喝左右将襄杖一百，襄被责，忍痛而退。　　却说闵之为赵相也，所徙者以雍、荆之民，及氐羌蛮数百万口，以赵法禁不行，各还本土，道路交错，互相杀掠，其能达者十有二三。中原大乱，因以饥疫，人人相食，无复耕者。　　赵王祗闻之，遣其将刘显率兵四万人攻邺。兵未至邺，魏王闵已使人探知，乃集诸将，率众出屯城外。预先伏步卒五千人于谷中，以待显至。刘显自恃志意，不以闵为惧，驱士卒直抵城外，只隔十里之程。闵见其兵，谓众曰：“今刘显远来，必待食。以我逸之众，而攻彼劳之兵，可获刘显，料必无难。”诸将踊跃称善，遂扬声播鼓，跃武驱兵出战。显果无备，被闵一击，大败而退五里。伏兵大起，被闵击，斩首三万余级。显走还，又被谷中埋伏之兵出杀回拒，恐不能走，心中大惧。乃密遣心腹人去清降闵，不允。显使人去求杀赵王祗，以自救。闵始从之，乃引兵还邺。遣人抽回伏兵与归。显方得脱，引残兵回赵去讫。　　却说秦王健分遣使者，问民疾苦。搜罗隽异，宽轻重之税，施离宫之禁，罢无用之器，去侈靡之服，凡赵之重刑，不便民之政皆除之。　　四月，杜洪遣使召梁州刺史司马勋起兵击秦，使人直抵梁州告勋，勋大悦，即率步骑兵三万赴之。秦王健已知，乃遣梁安领军五万，御之于五丈原。两军交战，勋不能胜。相持十数日，勋屡败，乃退归南郑。秦王健恨长史贾玄硕始者不上尊号，衔之。至此，计使人告玄硕与勋通谋，收而杀之。　　却说刘显自攻邺败还归赵，与部伍谋以兵夜攻入内，弑其赵王石祗，而自立为赵王，以统其众。是以魏徐、兖、荆、洛诸州，复归于晋室。　　

第二一六回  桓温移军驻武昌

　　却说慕容恪既取得中山，迁其将帅土豪数千家诣荆城，余皆安堵。军令严明，秋毫不犯。　　却说姚弋仲遣子襄败冉闵之后，使使来江东降晋。穆帝命群臣议，遣人诏以弋仲为车骑大将军、六夷大都督，以其子襄为平北将军，督并州。　　时桓温先闻石氏内乱，上疏请出师经略中原，久不委其行。　　温乃使人入朝探知，闻朝廷仗殷浩以抗己，温甚忿之，因谓诸将曰：“浩之抗我，吾不惮之。少时吾与浩共骑劣马，我弃去，浩辄取之，故当出我下也。”又谓郗超曰：“浩有德有言，向使作令仆，足以仪刑百揆，朝廷用违其才耳！因此相待弥年，虽有君臣之迹，羁縻而已；八州士众，资调殆不为国家之用。”　　乃自收入府，使人工书，求出北伐。穆帝降诏不许。　　至十二月，温见诏书不从，乃拜表即行，率众五万人，顺流而下。军至武昌，入城屯扎。晋帝设朝，近臣奏曰：“征西大将军桓温屡上表求出北伐，见陛下不听，今引大军十万，顺流而下，屯于武昌，不知何意为也？”穆帝大惧，急问王昱求计。当王昱曰：“可调兵守卫建康、石头二处，任其所往可也。”殷浩亦知，奏之帝曰：“桓温此举，乃是疾臣位重于彼，岂可以臣一人误国家，而苦天下元元也？愿去位避职，以保社稷！”帝未许。群臣议曰：“桓温久怀不臣，不若令侍中黄门以驺虞幡驻温之军，则温毋敢为也。”纷纷朝臣，议不能决。　　当吏部尚书王彪之，乃琅玡人，见朝廷所决犹豫，乃言于会稽王昱曰：“诸臣所议，皆非奇策，若浩去职，人情离骇，必有任其责者，非殿下其谁乎？”又谓浩曰：“彼若抗表问罪，卿为之首，欲作匹夫，岂有全地耶？依吾肤见，自当静以待之。　　令相王手书为陈成败，彼必旋师；若不从，则遣中诏；又不从，乃当以正义相裁，奈何无故偬偬，先自猖撅乎？“浩鼓掌悦曰：”决大事正自难，顷日来使人闷，今闻卿此谋，意始得了！“　　会稽王昱即命抚军司马崧草书，使人送去武昌于桓温拆读。其书曰：寇难宜平，时会宜接，此实为国远图，经略大算。能弘斯会，非足下而谁？然异常之举，众之所骇，游声噂沓，想足下亦少闻之。苟或望风振扰，一时崩散，则望实泣丧，社稷之事去矣。吾与足下，虽职有内外，安社稷、保国家，其志一也。　　当先思守国家而后可以图其外，区区诚衷，岂可顾嫌而不尽哉！　　桓温读其书，中心有惧色。即上书惶恐致谢，乃回军还镇去讫。上疏曰：臣窃观赵之自乱，欲来厥衅而伐之，由然下驻武昌，以诏待行，非有异危，乃安社稷耳。讵有外室，陛下既不委臣即戎，臣亦何敢攸往？领众还镇，以待罪耳！　　穆帝得疏，复遣人以谕温，以安其心。　　壬子八年，秦王苻健集群臣议，乃自称皇帝，即帝位，改元元始年，以苻苌为太子。时健既即大位，以单于及氐羌蛮非天子所宜领，以授太子苌领之。　　却说杜洪与司马勋既败，以兵屯宜秋城。洪自以右族轻勋，勋谋与众，遂杀洪自立。　　却说魏王冉闵闻刘显弑其王祗于襄国，乃率兵五万来攻破襄城，获刘显斩之，迁其民于邺。　　赵汝阴王石琨见闵杀显，恐不能敌，乃引残众来投降晋。　　晋穆帝怒其祖父凶毒天下，故诏斩之，因此石氏遂绝。　　于是殷浩使督统谢尚、苟羡以兵进屯寿春，上疏请出师许、洛，穆帝从之。当尚书左丞孔严见浩与桓温不和，而欲自将北伐，因言浩曰：“观温妒忌之情，良可寒心。不知使君将何以镇之？愚谓宜明授任以北征，得专征伐，萧何守管钥，深思廉、蔺屈身之义，平、勃交欢之情，必穆然无间，然后可以保大定功。趋附之徒，皆人面兽心，恐不知所感。”浩不从。　　时王羲之闻殷浩出师北伐，使人以书止之。殷浩亦不听。　　史说王羲之，字逸少，乃司徒王导从子也。极喜草隶，论者称其笔势飘若浮云，矫若惊鸿。未出任时，与谢安同学。常集于会稽山阴之兰亭，羲之自为之序，其文多不录。羲之性最好鹅，会稽有老妪养鹅，善鸣，羲之求市不得，乃携亲友往观。妪闻羲之至，遂烹以待之。羲之叹息弥日。又山阴有道士，养一好鹅，羲之往观之，其鹅果好，意甚悦，固求市之。道士曰：“先生肯为写《道德经》，当举鹅相赠，市则不肯耳！”羲之欣然代写，写《道德经》毕，遂笼鹅而归。又在蕺山见一老妪，持六角竹扇出卖，羲之讨其扇，著书各五字，妪有愠色，羲之因谓妪曰：“你但言王右军书，以易百钱，必有人留。”妪持扇去，如其言，人竞买之。他日，妪又持扇来求书，羲之笑而却之。每自称：“我书比钟繇，当抗衡；比张颠草，犹当雁行也。”曾与人书云：“羲之临池学书，池水尽黑。”羲之书，初不胜庾翼，及暮年方妙。尝以章草答庾亮，而翼因见深叹服，因与羲之书云：“吾昔有伯英章草字十纸，过江亡失，常叹妙迹永绝。忽见足下答家兄书，焕若神明，赖还旧观耳。”因此朝廷知名，以为右将军。时浩不听羲之所陈，引兵便行。　　却说谢尚、苟羡二人，进屯寿春。时魏豫州牧张遇，初以本州来降，至是尚等不能抚慰，反加轻慢。遇怒，据许昌，叛降于秦。由是浩军不能进，浩命羡以军镇下邳。　　三月，姚弋仲有子四十二人，及病将危，谓诸子曰：“石氏待吾甚厚，本欲为之尽力，今已灭矣。中原无主，自古以来，未有戎狄作天子者。我死，汝曹同归于晋，当执臣节，无为不义也。”言讫而卒。长子襄代领其众，将父灵柩安葬讫，率众来击秦，以报前仇。秦王健知备，引军与战，襄莫能取胜，遂率众归晋。穆帝诏襄以其众权屯谯城。襄既至谯城，乃闻谢尚在寿春，乃单骑渡淮来探尚。尚闻其名，乃命去其侍卫，幅巾待之，欢若平生。襄本善谈论，由是江东人士皆重之。　　

第二一七回  燕王兴兵执魏王

　　四月，魏王闵既克襄国，襄国大饥，因游食常山、中山诸郡。燕王隽遣将军慕容恪等将兵三万来击之。闵知恪引兵来，乃率众急趋常山，恪以兵后追。魏王闵勒兵回，与恪战，恪兵大败。闵连十战皆胜，恪皆败。闵素有勇名，所将兵精锐，燕人惮之。恪见自己部下士卒惧闵，因而巡阵，谕将士曰：“闵勇而无谋，匹夫敌耳。其士卒饥疲，甲兵虽精，其实难用，不难破也，汝众何惧之有？”谕讫，引众复追。闵所将多步卒，将趋林中，恪参军高开谓众曰：“吾骑兵利平地，若闵得入深林，不可复制。宜遣轻骑邀之，既合而佯走，诱入平地，然后可击也。”恪从之，即调兵邀击。闵果引兵还驻。恪又以军分三部与战，因谓诸将曰：“闵性轻锐，又自以众少，必致死于我，厚集中军之阵以待之，俟其合战，卿等从旁击之，无不克矣。”众诺其计。　　恪又择鲜卑善射者五千人，以铁琐连其马，为弓阵而前。　　魏闵乘千里马，号曰朱龙，左操双刃矛，右持钩戟，以击燕兵。　　燕将与战，莫能敌，闵斩燕人三百余级，燕兵不退。闵望见恪之大幢，知其为中军，乃挥众直冲入，燕两旁之兵夹攻之。闵一者兵女，二者夹攻，欲入中阵，箭发如雨；欲退，四围重厚，于是被燕兵大破之。闵料不能胜，乃溃围东走。行数十余里，其马忽毙，闵即弃马步走。不过百步，燕兵追及，至此被执。　　燕将将魏王冉闵押至蓟城，来见慕容隽。隽问闵曰：“汝奴仆之才，何自妄称天子？”闵曰：“天下大乱，尔曹夷狄，人面兽心，尚欲篡逆；我一时英雄，何为不可作帝王耶？”燕王隽大怒，使武士策金鞭之三百，犹未死。隽使人遂于龙城遏径山斩之，其山左右六七里，草木悉枯而死。五月至十二月，大旱无雨，其郡守乃遣人奏知燕王隽。隽大惊，乃使人立祠于其上，备太牢祀之，谥闵曰“武悼大王”。是日，方下大雨。　　燕王又遣慕容评率三万精骑攻邺城。魏太子冉智已知魏王被害，朝夕泣涕，忽兵又来攻邺，心中大惧。急问诸将，大将军蒋干出曰：“燕兵势大，难以拒敌，城中粮草颇有，不若坚守，待其懈怠，然后攻之。”太子智从其计，拒守城池。城外百姓，皆已降燕。　　五月，秦王健率兵五万出攻张琚，琚以二万众拒敌。次日交兵，各挥兵战，斧来戟对，枪去刀迎，战上二十余合，琚兵大败而逃。琚恋战不退，被秦兵斩之。于是秦王收兵入城。　　却说魏太子智与慕容评相持数月，燕兵愈添，况又城中大饥，人民相食，故赵宫人被食略荆太子智大惊，蒋干谓太子曰：“事急矣！宜使使降晋，乞师来救，方可解得此围！”太子智从之。蒋干即遣侍中廖嵩，奉表请降于晋，一面整备守城。　　又使人求救于谢尚。　　初，谢尚使戴施据枋头，施闻蒋干求救，奉表请降，施乃率壮士百余人，入邺助守三台。因说干曰：“公言降晋，可速将传国玺与我，令人送入建康见主上，发大兵来救，方保此地。　　不然终为所擒。“干然之，问太子智求印与施，施使督护何融，怀玺送与尚，宣言使督护何融迎粮，阴令怀玺，送至枋头与尚。　　尚迎送至建康呈与帝，纳之。百僚俱贺，称万岁。　　却说谢尚遣姚襄共攻秦张遇，秦王健知，亦遣丞相、东海王雄等率兵二万人救之。战于颍水之诚桥。尚等大败，奔回淮南。殷浩闻知尚败，自许昌退军寿春。雄徙张遇及陈颖许洛民五万余户于关中。以杨群为豫州刺史，令其领许昌。　　八月，慕容评领兵攻邺都。时魏王冉闵已被慕容恪所擒，送于蓟州斩讫。评麾兵攻陷入城，收冉闵妻子等送燕王隽。燕王已欲神其事，业言历运在己，乃诈称云：“闵妻献玉玺。”　　反赦之，赐号曰：“奉玺君”，置居后宫。因谓文武曰：“吾初入邺，得此玉玺，吾若不有中原之福，安得此祥？吾欲自即帝位，卿等云何？”时诸将文武皆曰：“大王得此嘉瑞，可登九五，何必言论？”因是群臣下拜，皆呼万岁。　　十一月，燕王隽即皇帝大位，国号前燕，建元为元玺元年，建都于邺城。封慕容恪为大司马，慕容评为大司徒，其下文武各有加封。　　当时赵王石季龙之伐棘城也，隽父慕容皝欲乘骏马避难，其马悲鸣，蹄啮不肯从行，皝不能近，因此主意与战，攻败季龙，就亦奇爱之。至是四十九岁，骏逸不亏。燕王慕容隽亦复并奇之，比之鲍氏骢。因是命铸铜以为其像，亲为铭赞勒于其旁，置之蓟城东掖门。是岁像成，而马已死，隽甚惜之。时燕太子曜死，燕王隽痛哭惜之，乃立次子慕容暐为太子。　　却说殷浩之北伐也，右军将军王羲之以书阻不听，既而无功，复谋再举，羲之又遣人遗浩书曰：今以区区江左，天下寒心，固已久矣。力争武功，非所当作，自须处内外之任者，未有深谋远虑，而疲竭根本，各从所志，竟无一功可论，遂令天下将有土崩之势！任其事者，岂得辞四海之责哉？今军疲于外，资竭于内，保淮之志，非所复反。　　莫若还保长江，督将各复旧镇，自长江以外，羁縻而已。引咎责躬，更为修治；省其赋役，与民更始；庶可以救倒悬之急也。　　谓犹以前事未为工，复求之于分外；宇宙虽广，自容何所？此愚所不解也！　　浩曰：“吾自有奇谋而进，汝岂识之？”因是不纳，遂又进兵。羲之见浩不听，又上会稽王昱疏曰：今虽有可喜之会，内求诸已，而所忧乃重于所喜！功未可期，遗黎歼尽，以区区吴越，经纬天下十分之九，不亡何待？　　而不度德量力，不弊不已，此封内所痛心叹悼者也。愿殿下先为不可胜之基，须根立势举，则谋之未晚。　　昱亦弗听。时浩进屯夏口，遣戴施据石门，刘遁戍仓垣，以候进龋却说晋帝设朝，文武山呼讫，近臣奏知：“燕王隽取去关中之地及今据邺城为都，未知其意若何，陛下可使人赍诏旨前去，封其燕王，看其如何。若受诏称藩，且置之度外；彼若拒诏旨，乘其未定，兴兵讨之。”帝然之，即遣使持诏旨来邺城，封慕容隽为燕王，隽果不受诏，而谓使者曰：“汝还白汝天子，我承人乏，为众所推，已为皇帝矣。”使人即归，以是言奏于晋帝。帝大怒，使人催殷浩进兵去讨。　　却说姚襄，字景国，弋仲第五子，因见父姚弋仲死了，恐孤不能自立，领其众降晋。晋帝大喜，封襄为右将军，使为前锋，同殷浩伐燕。　　

第二一八回  殷浩兴兵去伐燕

　　癸丑九年五月，姚襄领兵屯于襄城。次日，入参大将军殷浩，浩以酒相待。因与谈论时事，襄对答如流，部下诸将士见其善谈论，皆重之。惟浩见其勇略多能，心甚恶之。　　时襄酒醉辞归，因出军外歇。浩唤许敬至，谓曰：“今姚襄来降，吾观非真，必有诈耳！你可密藏利刃，私入彼所寝刺之。你若杀得其人，吾自保奏朝廷，立汝为将。”许敬曰：“将军有令，吾当即行。”言讫，即出取利刃，藏在身边，漏夜潜入姚襄军中。时姚襄未寝，正在中军燃灯读书，许敬从背后而入，正欲下手，姚襄回头观见一人影，持刀近前，襄乃拍案大喝一声曰：“有贼！”帐外诸将抢入，将许敬擒住，押在案前。襄问曰：“谁人教汝刺吾？好好说来，我便饶你！”敬曰：“大将军殷浩嫉将军之能，使小人刺之。”襄大怒，将许敬杀之。襄心有忧惧，乃心恨殷浩，遂以兵退屯历阳。自疑燕、秦方强，难以伐之，却按兵不动。令三军屯田，训厉将士。殷浩闻知，恐其有异，潜遣将军魏惯率众五千袭之。襄闻知，乃将兵分左右翼埋伏山阴谷，待其过半击之。憬不知，将五千人入山阴，被襄放号炮，伏兵大起，获住魏憬。襄怒斩之，并及其众。浩知，愈恶之，乃遣人入建康奏帝迁襄蠡台，表授梁国内史，使至历阳。姚襄始知，谓诸将曰：“朝廷今以吾迁于蠡台，则吾大事去矣，此事如何？”权翼曰：“此必殷浩之谋，可使一能言者去饴之，必知其详。”襄曰：“卿可为吾一行。”　　于是襄亦疑惧，遣将军权翼求见浩，浩曰：“吾与姚平北共为王臣，平北每举动自专，甚失辅车之理。”翼曰：“平北英姿绝世，拥兵数万，而远归晋室者，以朝廷有道，宰辅明哲故也。今将军轻信谗慝，与之有隙，谓猜嫌之端在此而不在彼也。”浩曰：“平北生杀自由，又掠吾马，王臣之体，固若是乎？”翼曰：“奸宄之人，亦王法所不容也，杀之何害？”浩曰：“然则掠吾马何也？”翼曰：“将军谓平北难制，终将讨之，故取以自卫耳！”殷浩微笑曰：“何至是也，令其莫疑。”　　翼参探是实，连忙归报姚襄。襄大怒曰：“吾以实心归晋而汝屡次谋害，吾必报之！”　　却说殷浩阴遣人诱秦梁安、雷弱儿，使杀秦王健，许以关右之任。弱儿等伪许之，且请兵接应。浩闻张遇作乱，以为安等事成，却自寿春率众十万北伐，欲进据洛阳，修复园陵。王彪之闻知，乃以人上会稽王昱笺，以为恐有诈伪，未可轻进。　　昱与浩议，浩不从，遣人会同姚襄起兵北伐，以襄为前锋。襄急集诸将计议曰：“今浩北伐，以吾为前锋，吾欲乘此攻浩，卿等有何高见？”权冀曰：“正可就此攻之，过后无计可乘，可速遣人回书与浩，道吾起兵前行，明公火速以大兵接应。彼以为实，必自领众来，其来必从此路去，吾将三军，伏诸险要，待其过了，后追击之，浩必败矣。”襄从其计，即遣人以回书见浩，道：“吾以兵先起，火速令大兵接应。”殷浩果不疑，率大兵前来，过诸险，被襄伏兵四起攻击，殷浩之众，大败溃乱。浩与诸将保会稽王昱，弃辎重走奔谯城，被襄挥兵一击，俘斩一万余人。襄见浩走，乃收兵，尽得粮草车仗，令姚益以五千人守山桑，自率大众屯淮南。会稽王昱遗王彪之书曰：“君言无不中，张、陈无以过也。”　　
第二一九回  江逌献计破姚襄

　　却说殷浩自此威名日损，士民皆怨。浩耻其败，乃收集大军屯北，乃谓诸将曰：“今被羌贼攻败，损去人马，何颜归见江东？”一人挺身而出曰：“今姚襄得胜，必然无备，正可乘此时以计攻之，可复前仇。”浩视之，乃长史江逌，字载道，乃陈留圉人也，博学多智。浩因问曰：“卿有何计，教我攻此羌贼？”逌曰：“今兵非不精，而众少于羌，且其堑栅甚固，难以效力，吾当以计破之。”浩曰：“何计可破？”逌至浩耳畔：如此如此。浩抚掌笑曰：“此计大妙！”浩即令江逌行计。　　逌即出，乃令军人捕野鸡数百，以长绳连之。又取核桃镂去中肉，以火药藏壳内，对合开一小孔，火心霹外，以铁绳缚之，击于鸡足之上，安排已定。是夜传令，叫军人全装披挂，伺候姚襄营中火起，以兵乘乱攻之。三军得令，各自准备厮杀。　　至一更时，逌使一百军人将前野鸡，各带火药，去姚襄大营左右前后，点起火心，把鸡一放，放入姚襄寨中。须臾火着，群鸡骇散，飞集襄营，城内惹火；一时火发，营中大乱，自相残杀。比姚襄急起，与丁零跨马杀出营来，正遇江逌以军来战。　　襄与逌交马，斗上十余合，襄见自兵大乱，无心恋战，乃拍马杀出而走，丁零各自逃遁。逌以军与羌兵相杀，混至天明，逌方始收兵，杀死羌卒一万余人。姚襄与丁零收拾残兵三万余人，不敢追浩，入拒关中。江逌兵少，不敢追赶，收军回寨，请浩南还，于是殷浩领军还镇谯城。　　十月，凉西平公张重华有疾，次子曜灵方十岁，立为世子。　　重华庶兄张祚有勇力才干，而轻巧善事内外，与嬖臣赵长等结为异姓兄弟。初，谢艾以枹罕之功，有宠于重华，左右谮之，出为酒泉太守。及至此，闻重华疾重，艾令人上言：“权幸用事，公今将危，乞听臣言，命臣侍。”且言：“祚及长等，将为乱，宜尽逐之。”重华疾甚，手书令人征艾辅政，祚、长等匿而不宣。重华卒，曜灵立，称凉州刺史、西平公。长等矫遗命，以祚辅政，不征谢艾。曜灵立未三十日，赵长等以言谓众将曰：“方今时难未夷，四方鼎沸，幼主焉能御众讨贼？宜立长君，可保境土，今西平庶子张祚，有文武才，不如废曜灵立之，乃西境之福也。”众将皆然之。于是乃废曜灵而立祚。祚既得志，恣为淫虐。杀重华妃裴氏，及谢艾上书谏而不从，反将杀之。西土震动，民皆骇异。而祚自谓得志，乃自称凉王，改元和平元年，置百官，郊祀天地。尚书马岌切谏不可，坐免官。郎中丁琪复谏曰：“自武公以来，世守臣节，抱忠履谦，故能以一州之众抗举世之虏。师旅岁起，民不知疲；今而自尊，则中外离心，安能以一隅之地，拒天下之强兵乎？”闻之大怒曰：“吾意已定，汝何谏阻？”令武士斩之，自此士民无望。　　十二月，姚襄与权翼议曰：“今军新败，倘建康晋帝闻知，浩又来攻，何以抵敌？”翼曰：“火急令人特表入建康见帝‘，说浩无故遣魏憬攻我，被我杀之，今又以兵袭我，退屯谯城，不思北伐，专欲攻害臣等。如此数浩之罪，然后将兵济淮，收集亡散，以候其来，必无虑矣。”襄然之，即遣人入建康见帝。　　于是襄济淮北，屯于盱眙，招纳流民，得众至七万，分置守宰，劝课农桑，遣使诣建康，数殷浩罪，并自陈过责。　　
第二二零回  桓温率众出伐秦

　　甲寅十年，却说扬州刺史、大将军殷浩连年北伐，出师屡败，粮械都尽，朝野生怨。　　却说征西将军桓温，少与殷浩齐名；及长，温素忌于浩。　　忽闻殷浩北伐，被降人姚襄杀败山桑，乃遣人入朝上疏，数浩之罪。晋帝得疏，读曰：按大将军殷浩，过蒙朝恩，叨窃非分，以兵北伐，三年损折军将过其半，未曾取得尺寸之土，空竭国家无限斗斛之存，致使华夏鼎沸，黎元珍瘁，社稷倾危之忧将及，若不加罪，则海内士民怨变，臣请废浩，江左始安。　　却说晋帝看疏毕，不得已降诏，遣使免浩为庶人，徙之于东阳信安县，以王述为扬州刺史。　　却说殷浩被帝遣使降诏兔为庶人，徙于信安。浩虽被黜，吟咏不辍，虽家人不见有流放之戚，但终日书空，作“础础怪事”四字而已。时浩外甥韩伯随至徙所，经岁辞归。浩送韩伯至渚侧，咏曹颜远诗云：“富贵他人合，贫贱亲戚离。”因而泣下，分手回归。　　却说征西将军桓温，谓郗超曰：“殷浩有德有言，向为令仆，足以仪刑百揆，朝廷用违其才耳。”桓温欲以浩为尚书令，遣人以书告之，浩得书大喜，欣然回书，写已了，虑有谬误，闭开十数次，竟达空函，与来人归。温见大怒，由是遂绝之。　　浩久不得温书，以为惑己，后忧一月而卒。　　桓温自黜殷浩之后，内外大权，一握在手，事无巨细，要行即行，要止即止。朝中大臣，各惧其势，凡有万机，皆先咨知。桓温既握重权，行事皆不奏帝。是时桓温有平天下之志，遂问谋于参军孟嘉。　　九月九日，温宴诸将于龙山。时僚佐毕集，军士尽著戎服，忽有大风至，吹落孟嘉顶上之帽。嘉不知觉，诸官皆笑。温因命孙盛作文嘲之，嘉即答之，其文甚美。嘉好酣饮，愈多不乱。　　温因谓嘉曰：“酒有何好，而卿嗜之？”嘉曰：“公未得酒中趣耳！”时桓温问之曰：“孤今聚有豪杰之众，胸蕴文武之才，幸挟震主之威，意欲经营天下，愁有不赏之功，此事如何可以保全后世也？”嘉曰：“窃见晋室不可复业，胡人不可尽除，为将军计，不如挟天子而令诸侯，收三秦，取汉中，如不克，即入蜀而据其地，宜鼎足而立，以观天下之衅。今者北方诚多务，不如因其多务，剿灭三秦，进伐苻氏，尽关中所极，据而有之，然后建号，以图天下，此裔帝之业也。”温曰：“今尽力一方，冀以辅晋室耳，此言非所及也。”嘉曰：“人皆可以为尧舜，但恐将军不肯为耳！”温大喜，披衣起谢曰：“承教诲，富贵同享也。”于是桓温意决，乃统步骑四万伐秦。使人上表，不待诏许，拜表即行。自以兵从襄阳入均口南乡，步兵自浙川取武关；又命司马勋以军出子午谷伐秦。军将至灞上，桓温遣司马勋以锐兵五千，倍道而进，攻上洛，此无备，被勋攻陷，获秦荆州刺史郭敬。又进攻青泥，破之。　　秦王健闻知大惧，乃使太子荷苌等率众五万拒温，战于蓝田，秦兵大败。温转战而前，进至灞上，苌等率兵五千退屯城南。健与老弱六千，退守长安小城，悉发精兵三万，遣大将军雷弱儿等，与苌合兵以拒温。温以精兵二万，分二翼而进，与秦兵相遇，复战于蓝田。雷弱儿大败，退五十里别屯。温大军进屯灞上，时三辅郡县皆来降温，温抚谕居民，使安堵复业。　　民争持牛酒迎劳，男女夹路观之，耆老有垂泣者，曰：“不图今日复睹官军矣！”　　却说姚襄闻知桓温大败秦兵于蓝田，恐其攻己，乃遣人降燕。燕王慕容隽纳之，方知桓温败秦，与群臣议封诸王以待拒晋，群臣皆奏可。于是燕王隽以恪为大司马、录尚书事，封太原王；评为司徒，封上庸王，霸为吴王，德为梁公，暐为中山王，阳骛为司空。初，燕王皝奇霸之才，故名之曰霸，将以为世子，群臣谏而止。然宠遇犹逾于世子，由是隽恶之。以其尝坠马折齿，更名曰缺，寻以其应谶文，更名曰“垂”，迁侍中、录留台事，徙镇龙城。垂大得东北之众，燕王隽愈恶之，遂召还京。五月，却说江西流民郭石等千余人，执陈留内史官刘任，降于姚襄，建康震骇。帝以尚书周闵为中军将军，以兵屯中堂。　　谢尚自历阳还，帝诏入卫京师，因江候守。　　

第二二一回  王猛披褐谒桓温

　　史说王猛，字景略，北海剧人，少贫贱，以鬻畚为业。尝货畚于洛阳，乃有一人贵买其畚而云：“无银”，自言家离此不远，可随我去，取银于你。猛利其价而从之。行不觉路远，忽至深山，见一父老，须发皓然，据胡床而坐，左右十余人，其人引猛进，猛拜之。父老曰：“王公何缘拜也？”因此乃十倍偿其畚银，遣人送之。猛既出，返视之，乃嵩岳高山也。猛始知其父老者，乃嵩之神，称其王公者，知后必当贵，由然自重也。猛丰资俊伟，谨重严毅，器度雄远。尤善好学，倜傥有大志，不屑细务，是以浮华之士，咸轻笑之。猛悠然自得，隐于华山，从师王佐先生，是以胸怀佐世之才，希遇龙颜之主，由然敛翼待时，候风云而起。　　时猛忽闻桓温入关，而披褐谒之。直入中军，一见桓温，便谈当世之务，扪虱而言，旁若无人。温异而问之曰：“吾今奉天子之命，将锐卒十万，为百姓除残贼，而三秦豪杰未有至者，何也？”猛答曰：“公不远千里，深入敌境，今长安咫尺而不渡灞水，‘百姓未知公心，所以不至也。”温听讫，默然无以应。徐曰：“江东无卿比也！”于是温重猛，赐其车马，欲署猛为谋军祭酒。猛辞曰：“本欲扶佐明公，扫灭妖尘，奈本师年老，无人奉养。且今病重，待其百岁后，即来听教耳。”　　言讫，拜辞而去。温坚意留之不住，只得与回。　　时王猛辞桓温，回见师父王佐先生曰：“我谒桓温，桓温赐车马，拜我高官，吾以师父年老力辞得还。”王佐曰：“你与桓温，岂并世哉？不必怀忧，更在此间一年，必有人来聘你，富贵非轻，何用远涉而随他人乎？”猛从其言。　　却说桓温初起兵时，粮食不敷，诸将以为忧。温曰：“诸君勿忧，吾大军若到秦境，麦熟可取为粮，何必为虑乎？”诸将以为然，及至此而麦悉被秦人芟之，因此温军绝食。至六月，参军孟嘉上言曰：“三军无食，何以用兵？不如暂退，待来年麦熟，再整兵来与战。”温曰：“奈关中百姓相随与我，安忍弃之？”嘉曰：“可令人遍告百姓，有愿相随同行，不愿者从便。”时关中百姓若老若幼，皆齐声应曰：“我等就死，亦随将军还晋。”言讫，关中计有三千余户，皆号泣先行。次后桓温下令，三军拔寨起行。　　却说秦王健闻知桓温退，乃遣苻雄率兵一万，追温赶至，战于白虎源。桓温兵思归，无心恋战，因是不利，大败，死者万余人。初，温指望秦麦为粮，既而清野以待之。温军乏食，徙关中三千余户而归。又补秦太子苻苌等随后追击，温至潼关，温军屡败，失亡不计数。时苻雄率兵方攻司马勋，温交大败，并还汉中。　　昔温之屯灞上，顺阳太守薛珍劝温径进逼长安，温弗从。　　珍以偏师独济，颇有所获。及温退，乃显言于众，自矜其勇，而咎温之持重，温闻知，杀之。　　时秦太子苌追桓温，中流矢死。　　淮南王苻生幼无一目，性鲁暴，其祖苻洪常戏之曰：“吾闻瞎者只一泪。”生怒，引佩刀自刺，目出血曰：“此亦一泪也！”洪大惊鞭之。生曰：“素性爱刀槊，以不堪鞭棰。”洪谓健曰：“此儿狂悖，宜早除之，不然必破人家，可将杀之。”　　健曰：“儿自应改，何可遽尔？”及长，力举千钧，手格猛兽，走及奔马，击刺骑射，冠绝一时。强后欲立太子晋王柳，秦王健以谶文有“三羊五眼”，至是乃立生为太子。　　

第二二二回  秦苻生妄杀大臣

　　十月，秦王健弟东海王苻雄侔，健哭之呕血，谓百官曰：“天不欲吾平四海耶？何夺我元才之速也！”雄以佐命元勋，位兼将相，权侔人主，而谦恭泛爱，遵奉法度，故健重之，常曰：“元才，吾之周公也！”雄卒，乃以其子苻坚袭爵。坚性至孝，幼有志度，博学多能，交结英俊，吕婆楼、强注及略阳梁平老，皆与之善。其时秦国大饥，民皆饿死。　　乙卯十一年春二月，秦大蝗，民食百草无遗，牛马无食，皆相啖毛。　　却说秦王苻健勤于政事，数延公卿，咨讲治道。承赵人苛虐奢侈之后，易以宽简节俭，礼士崇儒，由是秦人悦之。至是寝疾，引太师鱼遵、丞相雷弱儿、司徒王贵、司空王堕、尚书令梁楞、仆射梁安、段纯等，受遗诏辅政。谓太子生曰：“六夷酋帅及大臣执权者，若不从汝命，宜渐除之！”言讫卒。生即位，大赦，改元寿光。群臣奏曰：“君父新丧未除，便即改元，今改元非礼也。”生怒，乃将纯杀之。　　九月，有中书监胡文见天文屡变，乃言于秦王生曰：“北有孛星于大角，荧惑入东井，不出三年，国有大丧，大臣戮死，愿陛下修德以禳之！”生曰：“皇后与朕对临天下，可以应大丧矣。毛太傅、梁车骑、梁仆射受遗诏辅政，可以应大臣矣！”　　文未及对，秦王生即召武士杀皇后及王贵、梁楞、梁安等数十人。由此百官惧怕，内外惊骇。　　却说苻生，是苻健第三子，幼而无赖。健死，僭即大位。　　生虽在谅阴，游饮自若，荒耽淫虐，杀戮无道。长安大风，发屋拔木，秦宫中惊扰，或称贼至，宫门昼闭，五日乃止。如此灾星叠见，强太后弟光禄大夫强平谏曰：“今天数示灾异，陛下初登大位，宜亲万机，揽行政事，何故荒于淫饮，而放无道之桀纣耶？若尊性不易，诚恐祸起萧墙，灾生嫔宫也。”秦王生大怒曰：“汝何自妖言，以惑朕听耶！”言讫，即令武士将强平凿其顶而杀之。强太后忧恨而卒。　　自太后、强平死后，处处狼犬咬人，人莫能捕，伤人殊甚。　　百姓皆逃入城而居，因此遂废农业。群臣又奏秦王生曰：“今狼犬无故伤人，人不能制，此乃天灾所应，望陛下设醮禳之！”　　荷生曰：“天岂不爱予群生，乃以百姓犯罪不已，专助朕而杀，以施刑教故耳！”复下诏曰：朕受天命，君临万邦，有何不善，而谤渎之音布满天下？　　杀不满千，而谓之残虐；行者比肩，未足为稀；方当峻刑极罚，复奈朕何？　　自去春以来，潼关之西，至于长安，虎狼食人，群臣请禳之。生曰：“野兽饥则伤人，饱当自止，何禳之有？且天岂不爱民哉？正以犯罪者多，故助朕杀之耳！”　　时有司天台太史令又奏曰：“臣夜观天象，见太白犯东井，东井乃秦人分野。太白是罚星，必有暴兵起于京师。”苻生又曰：“星入井者，必将渴耳，何所怪乎？”又弗听。　　秦司徒王堕，性刚峻。董荣及侍中强国，皆以佞幸进。堕嫉之如仇，会交天变，荣因言于生曰：“今天星屡变，宜以贵臣应之。”生曰：“何人可？”荣、国对曰：“贵臣无如王堕可！”生即将司徒王堕杀之，于是群臣战栗，民皆离心。　　却说凉王张祚淫虐，暴中怨愤。祚恶河州刺史张欢之强，使索孚前去代之。孚来河州入见欢曰：“奉凉王命，孚代公刺河州，请足下还京。”欢大怒曰：“吾知凉王无道，淫虐百姓，今召我还，必有害我之心。”因令右右执孚斩之，遂起兵一万，传檄州郡，称说祚罪，再立曜灵。会将军宋混，合军三万人，杀奔前来。凉王祚传知令卫兵五百，执曜灵杀之，混等闻知，为之发哀，情动三军。众至姑臧，张欢弟张琚，率众开门纳之。　　欢众入城，当赵长惧罪，奔走入阁，呼张重华母冯氏，立曜灵弟玄靓为王，以安众心。诸将不服，攻长杀之。时祚失众心，诸将莫肯为之援者。反将祚杀之，枭首号令，城内咸称万岁。　　时张琚、宋混收兵内殿，上玄靓为大将军、西平公，复称建兴四十三年。时玄靓年始七岁，张欢抚慰百姓已了，乃入殿推玄靓为凉王，自为都督中外诸军事、尚书令，宋混为尚书仆射。　　十月，却说秦丞相雷弱儿，性刚直，以仆射赵韵、董荣乱政，每公言于朝，见之常切齿。韵、荣谮之于秦王生曰：“丞相弱儿，接外国金多，欲使外国来攻，许为内应。”秦王生信之，遣卫兵五千，攻杀弱儿及其九子二十七孙，于是诸羌皆有离心，民皆嗟怨。　　生谅阴游饮，常弯弓露刃以见朝臣，锤钳锯凿备置左右。　　即位未几，后妃、公卿下至仆隶，凡杀五百余人。　　丙辰十二年正月，段龛遣人上书与燕王隽，语言无礼，燕王大怒，遣慕空恪去讨。恪即以大兵起发，前来击段龛。兵将至近，当段龛弟罴，骁勇有智谋，言于龛曰：“慕容恪善用兵，加之众盛，若听其济河，进至城下，恐难乞降，不可得也。清兄固守，罴率精锐，拒之于河，幸而战捷，兄率大众继之；若其不捷，不若早降，犹不失于千户侯也。”龛不从，罴固请不已，龛怒将罴杀之。恪遂引兵济河，龛率众五千人拒战，恪大破之。龛友辟闾蔚被创，恪闻其贤，遣使求之，则已死矣。龛走还入城固守，恪进兵围之。　　

第二二三回  负殊以舌下西凉

　　却说秦晋王苻柳，遣参军阎负、梁殊使于凉，说张瓘以凉来降。二人受命来见之，瓘曰：“我晋臣也，臣无境外之交。　　二君何以来辱？“负、殊说曰：”晋王与君藩邻，故来修好，君何怪焉？“瓘曰：”吾尽忠事晋，于今六世矣。若与征东通使，是上违先君之志，下隳士民之节，其可乎？“负、殊曰：”晋室衰微久矣，凉之先王北面事赵，惟知机也。今大秦威德方盛，凉王若欲自帝河右，则非秦之敌。欲以小事大则昌，若舍晋事秦，长保福禄乎？“瓘曰：”中州好食言，向者石氏使车适返，而戎骑已至，吾不敢信也。“负、殊曰：”张先、杨初仍领兵不服，先帝讨而擒之，赦其罪戾，宠以爵秩，固非石氏之比也。“瓘曰：”必如君言，秦之威德无敌，何不先取江南，天下尽为秦有，征东何辱命焉？“负、殊曰：”江南文身之俗，道污先叛，化降后服，主上以为江南必须兵服，河右可以义怀，故遣行人先申大好；若君不达天命，则江南得延数年之命，而河右恐非君之土也。“瓘曰：”我跨据此州，带甲十万，西包葱岭，东距大河，伐人有余，况于自守，何畏于秦！“　　负、殊曰：“贵州山河之固，孰若崤、函？民物之饶，孰若秦、雍？杜洪、张琚因赵氏成资，有囊括中原、席卷四海之志。先帝戎旗西指，冰消雪散，旬日之间，不觉易主。主上若以贵州不服，赫然奋怒，控弦百万，鼓行而西，未知贵州将何以待之？”瓘笑曰：“兹事当决之于主，非身所了。”负、殊曰：“凉王虽英睿夙成，然年在幼冲，国家安危，系君一举耳。”瓘惧，乃以是言见玄靓。靓惧，亦从命，遣使称藩于秦。因以玄靓所称官爵而授之，因此北凉遂降于秦。　　却说晋穆帝与群臣议诏，遣人封桓襄为征讨大都督，督诸军讨姚襄。军未行，襄正攻洛阳。　　初，魏将周成降晋，反据洛阳，姚襄攻之，逾月不克。王亮谏曰：“今屯兵坚城之下，力屈威挫，或为他军所乘，此危道也。不如解此还屯。”襄不从。　　时桓温自江陵北伐，遣督护高武据鲁阳，将军戴施屯河上，自率大兵断后，与僚属登平乘楼望中原，慨然曰：“遂使神州陆沉，百年丘墟，王夷甫诸人不得不任其责！”记室袁宏曰：“运有兴废，岂必诸人之过？”温作色谓四座曰：“颇闻刘景升有千斤大牛，啖刍豆十倍于常，其负重致远，曾不若一羸牸！魏武入荆州，杀以享军士。”温意以况宏，而座中皆失色。　　温从容作赋，而谓袁宏曰：“闻卿长于赋，为我著《北征赋》而歌之。”宏即取笔，思半晌，即为书之，而呈上于温。温令伏虞读其赋：“云获麟于此野，诞灵物以瑞德，奚授体于虞者！疚尼父之洞泣，似实恸而非假。岂一性之足伤，乃致伤于天下！”温听之曰：“卿乃当今文章之美也。”于是各下楼而归。　　八月，桓温与众将议计，先取洛阳，乃复进兵至伊水。　　却说姚襄自杀败殷浩之后，欲图关中，闻桓温军至，下令三军解洛阳之围拒之。时桓温闻姚襄拒住前路，乃亲自结阵而前，亲披甲执锐督战。温出马与姚襄交战，战上二十余合，襄兵大败溃散。襄见自兵溃乱，乃鸣金收数千骑，奔于北芒之中而屯。桓温见姚军败走，亦不追赶，引兵入洛阳。时洛阳守将周成率众出降。温以军入城屯于故太极殿前。先，姚襄遣使谓温曰：“承亲率王师以来，襄今奉身归命，愿敕三军小却，当伏道左。”温曰：“我自开复中原，展敬山陵，无豫军事，欲来便前，何烦使人？”襄拒水战，败奔北山，襄勇而爱人，虽战屡败，民知襄所在，咸扶老携幼，驰而赴之。温追之不及。弘农杨亮自襄所来降，温问襄之为人？亮曰：“神明器宇，孙策之俦，而雄武过之。”温点首应之。温移屯金墉，谒诸陵寝，修复毁坏，各置陵令。令即具表谢尚镇洛阳，令颖川太守毛穆之等戍之。徙降民三千余家，于江汉之间。襄败奔平阳，秦并州刺史尹赤复以众降襄，襄遂据襄陵。　　十一月，燕大司马慕容恪以兵五万围广固。段龛紧守其城，并不出战。燕诸将请急攻广固，恪曰：“用兵之势，有宜缓者，有宜急者，若彼我势敌，外有强援，恐有背腹之患，则攻之不可不急；若我强彼弱，无援于外，当羁縻守之，以待其毙。兵法：”十围吾攻‘，正谓此也。龛兵尚众，未有离心，今凭阻坚城，上下戮力，我尽锐攻之，计旬日可拔。然杀吾士卒必多矣！自有扰中原，兵不暂息，吾每念之，夜而忘寐。奈何轻用其死乎？要在取之，不必求功之速也。“军中闻之，人人感悦，于是为高墙深垒以守之。龛婴城自守，樵采路绝，城中人相食。　　龛大惧，乃面缚出降。恪亲释其缚，以恩抚之。新民悉定齐地，遣人送龛见燕王隽，集将龛斩之，又坑其从三千人。　　

第二二四回  太后归政于穆帝

　　丁巳升平元年，晋穆帝加冠设朝，太后归政，自徙居于崇德宫，文武百僚集贺。于是帝命排宴，赏群臣，不必重叙。　　却说姚襄将图关中，进兵屯杏城，羌胡及秦民归之者五万余户，遂据黄落。秦王生遣广平王苻黄眉、东海王苻坚二人以兵讨之，襄坚壁不战。邓羌谓黄眉曰：“襄为桓温所败，锐气丧矣，然其为人强狠，若鼓噪扬旗，直压其垒，彼必忿怒而出，可以一战擒也。”眉从之，率骑五百压其垒门而阵，扬武耀威，叫喊怒骂，索襄出战。襄怒，以兵出战。羌佯败走，襄追至太原，东海王兵亦至，羌回骑击之，黄眉等以大众继战，襄兵大败，姚襄被擒而斩之。弟苌率其众降秦，求以郡公礼葬襄，秦王许之，于是黄眉等还长安。生不之赏，数辱之。黄眉怒，欲谋弑生，生密知，即将黄眉诛之。　　

第二二五回  苻坚备仪聘王猛

　　却说秦王苻生夜梦大鱼食蒲，又闻长安谣言：“东海大鱼化为龙，男皆为王女为公。”生疑谣应鱼遵，将遵杀之，及夷其子孙十余人。时生饮酒无昼夜，多所杀戮，自以眇目，讳言“残、缺、偏、只、少、无、不具”之类，误犯而死者，不可胜数。剥人面皮，使人歌舞以为乐。群臣保一日如度十年。时宗室及大臣、亲戚忠良，杀害略尽，死者不可胜记。　　史说东海王苻坚，字永固，乃苻洪季子苻雄之子也。其母苟氏尝游漳水，祈子于西门豹祠，其夜梦于神交，因而有孕，十二月而生坚焉。生坚时，有神光自天烛其庭，坚背有赤纹隐起，成字曰：“草付臣又土。”及长，臂垂过膝，目有紫光，祖洪奇而爱之。史说坚幼年七岁，聪好敏施，举措不失机。徐统谓之曰：“此儿有霸王之相。”又密谓之曰：“苻郎尔后当大贵。”坚曰：“诚如公言，不敢忘德！”八岁，请就家学。　　洪曰：“汝夷狄异类，但知饮酒，今乃来学耶？”欣然许之。　　初，健之入关也，梦天神遣使者，送来朱衣赤冠，命拜坚为龙骧将军。健至翌日，就拜坚为龙骧将军。坚博学多艺，有经济大志，后封东海王，与薛赞、权翼善。于时苻生为长夜之饮，诛杀大臣，当赞、翼二人密说坚曰：“主上猜忌暴虐，中外离心，方今秉主秦祀者，非殿下而谁？愿早为计！勿使他姓得之！”坚曰：“主上虽无道，君也，若杀之自取，则成天下万代之骂名耳！”赞、翼曰：“殿下执小义，必后噬脐无及。”　　坚犹豫，以问尚书吕婆楼曰：“主上无道，薛赞、权翼叫孤自取其业，其事若何？”婆楼曰：“此事可行。仆，刀环上人耳，不足以办大事，仆里舍有一贤士，北海人也，姓王名猛，其人有王佐之才，谋略不世之出，征西大将军桓温屡请不起，现隐华山。殿下宜请咨之。”坚曰：“吾备聘礼，卿可代我请之。”　　吕婆楼欣然领诺。于是坚备金帛之礼，作书使尚书吕婆楼往华山聘王猛。吕婆楼即出上马，带从人来华山，到庄门外下马扣门。问曰：“王先生在庄上否？”童子入去，不一时，王猛出迎入内，在草堂讲礼讫，呈上礼物而言曰：“今东海王苻坚，久闻先生大名，无缘拜会，敬备薄礼，命予来聘，望乞就行。”猛曰：“山野狂夫，无甚奇才，何劳贵人亲临？若有下问，召仆趋至，甚为惶恐。”言讫，置酒相待，在庄上同宿一宵。　　次日，王猛收拾琴书，与吕婆楼一同前来，入见东海王。　　苻坚一见猛，遂握手相语，欢若平生，谈论少项，胜如旧识。邀入后堂讲礼，问寒暄毕，苻坚下拜曰：“秦室鄙胄，单于愚人，久闻先生大名，如雷灌耳，是以昨日使尚书吕婆楼敬造仙庄，已呈贱名文几，未审览否？”王猛答礼曰：“北海田夫，疏慵成性，今蒙殿下见召，下情不胜感激！见大王有爱民忧国之心，但恨猛年幼才疏，不堪治政，有误下问。”苻坚曰：“吕尚书之言，权参军之语，岂虚谬哉？望先生不弃鄙贱，曲赐见教。”王猛曰：“吕尚书，世之高才，王猛乃一村夫耳，安可以谈天下事？二公差举，而大王舍美玉就顽石，此乃误矣！”苻坚曰：“夫古圣贤，学成文武之业，当立身行道，扬名于后世，以显父母，可谓孝矣；救民于水火之中，致君于尧舜之化，此谓忠矣，世人望先生久矣！坚愚鲁，得赐教之，实为万幸也！”王猛笑曰：“大王慨然，欲闻愚论，尽当剖露，愿闻其志。”　　苻坚乃屏去左右，起席而谢曰：“今主上无道，杀戮无辜，士民生怨，中外离心，孤不度德量力，欲伸大义于天下，诚恐不然。吾志在天下，而智术短浅，遂用猖獗至于今日，志犹未已。请计将安用？”王猛答曰：“主上失德，吏民各怀二心，可早图之，免彼晋、燕来侵，若缓延之，久则生乱。”坚又曰：“吾欲统一六合，自赵末以来，豪杰并起，跨州连郡者，不可胜数。”猛曰：“桓温比于姚襄，则名齐而众寡。然温能克襄，以强为弱，非为天时，亦人谋也。今温已拥百万之众，挟天子以令诸侯，诚然不可与争锋。晋王已据有江东之地，已立数世，国险而民富，贤能为之用，此可与援而不可图也。今邺城千里，为慕容隽所据，此乃用武之地；而其隽先立长子，有才而死之，今立次子慕容暐为嗣。吾闻邺城人谈暐好游丝竹之乐，却无略德之声，慕容隽一死，彼必不能守，而期智能之士，思得明君。大王既帝室之胄，信义著于四方，揽召英雄，思贤若渴，若跨有关中，保其险阻，外结晋主，内修政理，天下有变，则命一上将，将邺中之军以向平域，大王举长安之众以出建康，百姓各箪食壶浆以迎大王；则北方之域，尽为大王有也。　　诚如是，霸业可兴，秦国大可成矣！“坚离坐扳手而谢之曰：”先生之言，金石之论，使坚拨云雾而见青天也！恨见先生之晚矣！“又谓曰：”孤之遇卿，若刘玄德之遇孔明也。“　　苻坚自此重猛，食则同几，卧则同榻，终日议论天下大事。　　其时王猛，年三十一而出仕也。　　当秦太史令康欢言于秦王生曰：“昨夜三月并出，孛星入太微，东升自去。自去月上旬，沉阴不雨，以至于今，将有下人谋上之祸！”生大怒曰：“汝以妖言惑朕。”令武士捕杀之。　　乃入宫饮酒，夜醉，谓宫女曰：“苻法兄弟亦不可信，明日当除之。”　　苻法，亦苻雄之子，苻坚之兄。是夜，苻法身体因倦，隐几而卧，梦见神人告之，说：“主生明日必杀汝也。”苻法惊寤心悸之，忽宫女来报知此信，法大惊，急出问梁平老，平老邀法见坚，谓坚曰：“今主上失德，上下嗷嗷，人怀二志，目今晋、燕伺隙而动，臣恐祸发之日，家国俱亡。闻宫女报说，见主上明日要杀皇兄苻法，今皇兄邀臣来见殿下，此殿下之家事也，宜早图之，否则必遭其害。”坚谓苻法曰：“你先引亲随之人，各执利刃入宫，吾后便来。”于是苻法与梁平老等引壮士三百人，潜入云龙门。苻坚亦率麾下兵三千人，鼓噪继进。　　时宿卫将士皆执兵器而立，见是苻坚，各舍杖归坚，同法入宫。苻生犹昏寐未寤，被坚令甲士执出杀之。苻生死年二十三岁，在位二年，到此被坚弑之。　　次日，王猛与吕婆楼等立东海王苻坚为秦皇帝。坚让兄苻法，法不受曰：“汝嫡嗣，且贤，吾何敢当？”于是坚令去皇帝号而为“秦天王”，改元永兴元年。遣人尽诛幸臣赵韵、董荣等三百余人，以子苻羌为皇太子，兄苻法为丞相，弟苻融为阳平公，次子还为长乐公。王猛、薛赞为中书侍郎，权翼、吕婆楼为给事黄门侍郎，与猛、赞并掌机密，以梁平老为尚书郎，以李威为左仆射。　　却说坚母苟氏，思苻法为坚之长，德而且贤，又深得众心，惧后为变，乃遣人召入宫内，以鸩杀之。少顷，坚入宫，见已杀法在地，急问左右，左右具以苟氏之言对之，坚涕泗滂沱，悲恸吐血。左右劝曰：“死者不可复生，何必哭之以伤贵体！”　　坚拭泪而言曰：“吾兄贤明有德，何故杀之？”言讫，遂令收敛殡葬，谥曰“哀王”。又封其子阳为东海公。　　秦王坚与文武出游，自临晋登龙门，顾指而谓群臣曰：“美哉，山河之固！娄敬有言，关中四塞之国，真不虚也！”权翼、薛赞对曰：“吴起有言，‘在德不在险’。愿陛下追踵唐虞，怀远以德，山河之固，不足恃也！”坚大悦，乃领众还长安。　　十一月，秦王坚私行至尚书省，率问诸政之事。丞相程卓无以为对，以是见其文案不治，次日免左丞相程卓，以王猛代之为左丞相。于是王猛亲宠愈密，朝政莫不由之。　　戊午二年二月下旬，王猛趋朝出来，因遇特进樊世，乃氐之豪杰也。其先有大勋于苻氏，自负气倨傲，乃辱猛曰：“吾辈与先帝共兴事业，不预时权，君无汗马之劳，何敢专营大任？是我为耕稼而君食之乎！”猛曰：“方当使君为宰夫，安直耕稼而已？”世大怒曰：“要当悬汝首于长安城，不尔者，终不处于世也！”猛忍气回家。次日猛侵晨早先入朝，奏知樊世辱己之事与秦王坚。坚怒曰：“必须杀死此老氐！然后百僚可整。”俄而世至，便与王猛争论于坚前，欲以牙笏击猛。秦王坚大怒曰：“投鼠须当避其器，我跟前尚如此逞强！”发命将世斩之。武士将世斩首，传首至殿前，于是公卿以下，无不惧猛。是日，又改甘露元年，又以王猛为中书令、京兆尹。猛与中丞郑羌、协规齐志，数旬之间，有贵戚豪强者，被猛、羌按察其过，以罪诛死二十余人，于是豪右屏气，路不拾遗，风化大行，百姓安堵。坚始叹曰：“今日始知治天下之法，有天下之为尊也。”　　九月，秦境大旱，秦王坚自减膳撤乐，命后妃以下悉去罗纨。使守宰开山泽之利，公私共之，息兵养民，后旱不为灾矣。　　

第二二六回  燕王购虎尸鞭浸

　　十一月，燕王隽集百官会议徙都于邺城，百官皆言可，于是迁都于邺城。至夜，梦见故赵王石虎啮其臂。至天明，集百僚，使人去发石虎墓。使人掘墓，不见虎尸，空棺而已。使人回报，燕王隽以百金购其尸，有人知其尸在东明观，直来报知。　　燕王隽又使人去东明观，下掘得其尸，僵而不腐。呈与燕王隽，数其残暴之罪，令武士鞭之三百，投于漳水浸之。燕王隽因是得疾，闷闷不悦。　　戊午二年二月，却说赵故将并州牧张平，据新兴、雁门、西河、太原、上党、上郡之地，壁垒三百余，夷夏十万户。赵既亡，先降燕，至是又降秦。燕王欲以兵攻，却又使人降燕。　　秦王坚闻知，自将兵五万，令邓羌为前部先锋，军至汾上。张平大惊，急召养子张蚝至曰：“今秦王苻坚自将兵来攻我，非小可之敌。吾儿火速领众御之，勿使彼临城，难以解矣。”蚝曰：“大人休忧，儿即去退秦兵。”　　史说张蚝勇力矫健，曳牛却走，超越高城，因此勇冠三军，人莫敢近。坚亦知其名，因谓诸将曰：“张平之子张蚝，勇力绝人，卿若生擒得之，重赏不轻，则平自降。”羌曰：“主上如何长他人志气，灭自己之威风？看某生执之。”言讫，即与诸将各持兵刃出，正遇张蚝就战，连斗五十合，不分胜负。诸将见羌战蚝不下，各奔出阵。蚝全无惧怯，又战数十合，羌大喝一声齐进，诸将直奔蚝，蚝撇羌来敌诸将，被羌以锦绵套索抛起，将蚝拖下马来。诸将擒之，缚来见秦王坚。坚大悦，赏邓羌，赦张蚝，令其归降。于是蚝降于秦王坚，以蚝为虎贲中郎将，常置左右。秦王坚曰：“吾得邓羌、张蚝二人，皆万夫之敌，天下即可定也。其时张平见蚝被擒，亦面缚往降。秦王坚命解其缚，拜干为右将军，收军还都。　　八月，会稽王昱欲以桓温弟桓云为豫州刺史，仆射王彪之曰：“兄居上流，已割天下之半，其弟复处西门，兵权萃于一门，非深根固蒂之宜也。”于是昱乃更以谢万代之。王羲之与温笺曰：“谢万才通经济，使居廊庙，固是后来之秀。今以之抚顺荒余，则违才易务矣。”又遗万书曰：“以君迈往不屑之韵，而俯同群辟，诚难为意也。然所谓通识，正当随事行藏已耳。愿君每与士卒之下者同甘共苦，则尽善矣。”万不能用。　　却说晋泰山太守诸葛攸，集军一万余人，攻拔燕东郡，入据武阳。燕王隽闻知，命大司马慕容恪率兵五千攻之。兵至武阳，诸葛攸亦以兵出城，两下交战，数十合，攸兵自溃。被恪追兵一击，攸兵大败，不能当敌。于是攸败走还泰山。恪遂渡河略地，分置守宰而归。隽遂欲经营秦晋，令州郡校实，见一户留一丁，余悉发为兵，欲使步卒满一百五十万，期来春大集军马于各郡。刘贵上书极陈百姓凋敝，发兵非法，必至土崩之变。隽善之，乃更令二五发兵以来，各集邺。　　时燕调发繁数，官司各遣使者，道路旁午，郡县苦之。太尉封弈奏请：“非军期严急，不得遣使。其余赋法，皆责成州。”隽从之。　　燕泰山太守贾坚，以兵七百人屯于山庄。晋荀羡引兵一万攻之，坚所将才七百余人，羡兵十倍，贾坚叹曰：“吾自结发，志立功名，而每值穷厄，岂非命耶？与其屈膝而生，不若守节而死！”乃开门引兵直出。羡兵四集擒之，遂拔山庄。羡谓坚曰：“先君父祖世为晋臣，奈何背本不降？”贾坚曰：“晋自弃中华，非吾叛也。民即无主，强则托命，既已事人，安可改节？吾束修自立，涉赵立燕，未尝异志，君何忽谓降乎？”羡怒，执置雨中数日，坚愤惋而卒。　　青州刺史慕容廆遣司马悦明以兵万余集泰山，羡与战，兵大败。燕复取山庄，燕王以坚子贾活为任城太守。荀羡疾笃，晋帝已知，遣使征之，以郗昙督徐、兖，以军镇下邳。　　初，燕吴王慕容垂娶段末柸女，生子令、宝。段氏才高性烈，自以贵姓，不尊事可足浑后，后衔之。中常侍温皓希旨，告段氏为巫蛊毒后。后觉，欲以连累垂，收下廷尉考验。段氏终无挠词，故垂得免祸，而段氏竟死狱中。燕王隽贬垂为平州刺史，出镇辽东。垂以段氏女妹为继室，可足浑后黜之。以其妹妻垂，垂不就，由是益恶之，出镇辽东。　　己未三年四月，凉丞相张瓘性猜忌苛虐，专以爱憎为赏罚。　　郎中殷郇谏之，瓘曰：“虎生三日，自能食肉，不须人教也。”　　由是人情不附。宋混性忠鲠，瓘惮之，欲杀混，因废凉王玄靓而自代之。混知，率壮士五百人掩入南城，宣告诸公曰：“张瓘谋逆，太后令我以兵诛之。”乃率兵出战，瓘亦以兵与宋混战，大败，与张琚皆自杀。混既杀瓘兄弟，请玄靓去王号，复称凉州牧而降晋。　　

第二二七回  燕王托孤慕容恪

　　冬十月，诸葛攸复将水陆二万，击燕人，自石门屯于河渚。　　燕王隽使上庸王慕容评，率步骑五万与战东门。攸病，三军无主，因此大败。晋穆帝闻知，遣迎诏书前来，使谢万、郗昙主讨。万、昙复伐之。万矜豪傲物，但以啸咏自高，未尝抚众，兄安深忧之，谓万曰：“汝为元帅，宜数接对诸将，以悦其心，岂有傲诞如此，而能济事耶？”万乃召集诸将，一无所言，直以如意指四座云：“诸将皆劲卒。”诸将益恨之。安虑万不免，乃自偏师以下，每亲造诸将，善言抚谕，厚相亲托。既而万不敢进师，众人皆赖以援洛阳。昙以病退屯彭城，万以为燕兵大盛。故昙退即引兵还，众遂惊溃。万狼狈单骑归，军士欲图，以安之故止。晋帝闻知，以诏废为庶人，降昙号建武将军。于是许昌、颍川、谯、沛诸城，相次陷没，遂为燕所有。　　庚申四年正月，燕王慕容隽宴群臣于蒲地阁。酒酣，赋诗，因与群臣谈经史，语及周太子晋，潸然流涕，顾谓群臣曰：“昔魏武追痛仓舒，孙权悼登无已，孤尝谓二主缘爱称奇，无大雅之体。自晔死以来，孤鬃发中白，始知二主有以而然。卿等言晔定何如也？孤今悼之，得毋贻怪将来乎？”时长史李绩对曰：“懿怀之在东宫，臣为中庶子，秉质志业，臣实不敢不知。　　先太子大德有八，未见有缺也。至孝自天，性与道合，此其一也；聪敏慧悟，机思若流，此其二也；沉毅好断，理情无幽，此其三也；疾谀亮物，雅悦直言，此其四也；好学不辍，不耻下问，此其五也；英姿迈古，艺业超时，此其六也；虚怀恭敬，尊师重道，此其七也；轻财好施，勤恤民隐，此其八也；有此八德，境内士民，实感慕无极。“燕王隽闻言泣曰：”卿虽过誉，然此儿若在，吾死果能无忧。今景茂幼冲，器艺未举，卿以为何如？“绩曰：”皇太子天资岐嶷，圣敬日跻而八德暗然，二缺未补，雅好游畋，娱心丝竹，所以为损耳。“燕王隽顾谓太子暐曰：”伯阳之言，药石之惠，汝宜识之！“言毕，罢宴归宫。是夜，燕王隽寝疾，谓太原王恪曰：”今二方未平，景茂幼冲，社稷属汝何如？“恪曰：”太子虽幼，胜残致治之主也。　　臣何敢干正统？“隽怒曰：”兄弟之间，岂虚饰耶？“恪曰：”陛下若以臣能荷天下之任者，岂不能辅少主乎？“隽喜曰：”汝能为周公，吾复何忧？绩忠迈清亮，汝善遇之！“召吴王垂还邺，至是疾笃，召恪及司空阳骛、司徒评、将军慕容根，受遗诏辅政。谓曰：”朕欲与卿等平一天下，不幸到此难逃，此亦天命也。“又指太子谓恪曰：”此子年幼，今托付与卿，卿宜以骨肉为重，以慕周公之德而辅之，则吾在九泉之下，不忘贤弟。“言讫，泪下如雨。慕容恪曰：”陛下善保龙体，不可怀忧。太子虽幼，吾辅之！岂待再三耶？“隽点首而崩。寿四十九岁，在位十一年，改元者三。　　却说慕容暐，字景茂，慕容隽之第三子也。隽因长子慕容晔死之故，乃立为太子也。燕王隽既死，百官举哀殓葬讫，大司马、太原王慕容恪率百官立太子暐为燕王，即皇帝位，改元建熙元年。以慕容恪为太宰、录尚书事，得行周公之事。暐既立大位而庸弱，国事皆委之于恪耳。当恪奏少主曰：“李绩清方忠亮，堪任大事，先帝临终以为恪言。陛下可以绩为尚书右仆射，同辅朝政。”时燕王憾绩，往在先帝面前，言其所短，因而谓恪曰：“万机之事，委之叔父、伯阳二人，朕请独裁何如？”此时李绩闻少主之言进，忧疾而死。临终谓家人曰：“吾不听先人之训，果有今日之故也！”言讫而卒。　　先是李绩之父李虚，字子乔，初仕石氏，后始仕燕，历位尚书。前后固辞年老，不堪理政，燕王隽不许，转拜太子太保。　　临终谓子绩曰：“以吾之才，而至于此，始者之愿亦已过矣！　　我死之后，汝不可以西夕之年，取笑于来今也！“绩不能遵依是语而辞退，是以忧死也。　　却说将军慕容根自恃勋旧，有无上之心，乃私见太原王慕容恪而言曰：“主上幼冲，母后秉政，权在大王，何以不因其未定而取之？而甘在人下，非丈夫之所为也！”慕容恪愕曰：“公醉乎？何言之悖耶！昔曹藏、吴札并于家难之际，犹曰为君非吾节。况今储君嗣位，四海无危，宰辅受遗，奈何有私议，公忘先帝之言耶？”根乃大惧，陈谢而退。慕容恪以慕容根言告吴王垂，垂曰：“何不诛之？”恪曰：“今新遭大丧，二邻观衅，而宰辅自相诛夷，恐乖远近之望，且宜忍之。”时根私入宫，谬言于可足浑后及燕王暐曰：“太宰、太傅，将谋不轨，臣请发禁兵诛之。”后将从之，暐曰：“二公，国之亲贤，先帝托以孤嫠，必不肯尔，安知非太师欲为乱也？”乃止。根又思恋旧土，谋欲还东。恪知谮己，乃密奏根罪状，燕王暐使恪诛根及其党二十余人。　　时新遭大丧，诛夷狼藉，内外忧惧。恪举止如常，人不见其有忧色，每出入，一人步从，或说以宜自严备，恪曰：“人情方惧，当安静以镇之，奈何复自惊扰？”恪虽综大任，而朝廷之礼，兢兢严谨。每事必与司徒评议之，虚心待士，咨询善道，量才授任，人不逾位。朝臣或有过失，不显其状，随宜而施，时人以为大愧，莫敢犯者。或有小过，自相责曰：“尔复欲望宰公迁官耶？”　　燕所征辟国兵，去冬集邺，复遣伐晋，以燕王隽病，大阅而罢。至是，以燕朝多难，互相惊动，自邺以南，道路断绝。　　太宰恪大惊，急以吴王垂为征南将军，去镇蠡台。又令孙希、傅颜率骑二万，观兵河南、临淮而还，于是境内乃安。　　却说刘卫辰遣使降秦，请田内地。春来秋返，秦王坚许之。　　夏，云中护军贾雍率百骑袭之，大获而还，奏知秦王坚，坚大怒曰：“朕方以恩信怀戎狄，而汝贪小利以败之，何也？”乃黜雍以白衣领职，遣使还所获，并慰抚之。卫辰大悦，于是入居塞内，贡献相寻。　　时东胡独孤部及没弈干各率众数万降秦，秦王苻坚处之塞内。阳平公融谏曰：“戎狄人面兽心，不知仁义，其稽颡内附，实贪地利，非怀德也；不敢犯边，实惮军威，非感恩也。今与民杂居，彼窥郡县虚实，必为边患，不如徙之塞外。”坚从之。　　却说桓温聚集文武商议天下之事，群佐皆曰：“今燕王慕容隽新丧，主幼才庸，若兴三军去伐，指期中原可得。”桓温曰：“慕容隽乃英特之士，临死必以其子托付于太原王慕容恪，而恪又善抚国家，能为将兵，石季龙尚且被执，何况今日乎？　　慕容恪尚存，所忧方为大耳，何敢进之？“由是桓温未敢起兵。　　史说谢安，字安石，四岁时，桓温见而叹曰：“今此儿丰神秀致。”及总角神识沉敏，风宇条畅，善于书。弱冠时诣王溕，清言良久，既去。溕子王脩问父曰：“向客何如大人？”　　溕曰：“此客亹亹，为来逼人。”王导亦深器之。由是少有重名，寓居会稽，与王羲之及许珣、支遁交通游处，出则渔弋山水，入则言咏属文，无出世之意。除尚书郎，琅玡王交辟，并不起。常往临安山中，坐石室，临深谷，悠然叹曰：“此去伯夷何远乎？”然虽寓居会稽，以山水自娱，虽为布衣时，人皆以公辅期之。士大夫至相谓曰：“安石不出，如苍生何？”安石每游东山，常以妓女相随。时会稽王司马昱闻之曰：“安石既与人同乐，必不得不与人同忧，召之必至。”安妻刘惔之妹也，见家门贵盛，而安独静，退谓：“丈夫不如此也！”安掩鼻曰：“恐不免耳。”及弟万废黜，安始有仕进之意。安时年已四十，征西大将军桓温闻之，使人请拜为司马。安闻召即至，温大喜，拜为司马，深礼重之。凡有军国大事，悉皆咨之。　　辛酉五年，是岁凉奉升平之号。燕守将吕护遣使来建康降晋。晋帝拜为冀州刺史，护欲引晋兵以袭邺，燕太宰恪闻知，乃将兵二万讨之。护婴城自守，将军傅颜请恪急攻之，恪曰：“老贼经变多矣。观其守备，未易猝攻。然内无蓄积，外无救兵，我深沟高垒，坐而守之，休兵养士，离间其党，于我不劳而贼势日蹙，不过十旬，取之必矣。何必多杀士卒，以求旦夕之功？”乃筑长围守之。　　

第二二八回  晋哀帝登龙即位

　　五月，晋穆帝因疾而崩，时年十九，而无嗣，在位十七年，庙号“孝宗”。百官举哀，葬于永平陵。是时孝宗无子，群臣立成帝子、琅玡王司马丕为皇帝，立皇后王氏，尊何太后为穆皇后，改元“隆和”。　　却说哀帝，名丕，字千龄，成帝长子。初封为琅玡王，及穆帝崩无嗣，大臣迎丕立之。在位四年，改元者二，曰：隆和及兴宁。　　史说中书侍郎范宁，字武子，少博学，多所通览。时以浮虚相标，儒雅日潜，宁以为其源始于王弼、何晏，二人之罪，深于桀、纣。宁乃著论非之曰：“王、何蔑弃典文，幽沉仁义；游辞浮说，波荡后生；使缙绅之徒，翻然改辙，以至礼坏乐崩，中原倾覆，遗风余俗，至今为患。桀、纣纵暴一时，适足以丧身覆国，为后世戒，岂能回百姓之视听哉？故吾以为一世之祸轻，历代之患重，自丧其恶小，迷众之罪大也。是以人皆以此论贬之太过，吾观贬之宜也。”　　十二月，秦王苻坚下诏，命牧伯守宰各举孝悌廉直、文学政事，察其所举，得人者赏之，非其人者罪，由是人人莫敢妄举，而请托不行。当是之时，内外文官，率皆称职，田畴修辟，仓库充实，道不拾遗，盗贼屏息，因是凤凰集于东阙。秦王苻坚大喜，平旦召王猛、苻融入露台，悉屏去左右，密议大赦境内。王猛、苻融亲送纸笔，秦王坚自为赦文，正持笔间，忽有一大苍蝇，自穿牖孔而入，鸣声甚大，集于笔端。坚驱之复来，忽然去之。秦王坚在内为赦文，俄而长安城中，街上有一黑衣小儿大叫曰：“今日官家大赦天下。”须臾小儿去了，因此街巷市里，人人相告曰：“官家有赦！”境内由是喧哄，有司闻知，入朝奏请，闻赦何事。秦王坚大惊，谓融、猛曰：“孤与卿议于禁中，又无属垣之耳，事从何泄也？”遂问群臣曰：“其闻赦事，何处得来？”群臣奏曰：“长安城中士民在城中传说官家有赦，不知何人先说也？”猛奏曰：“可令武士出朝门外，执城中百姓入来问之，必知端的。”秦王坚曰：“卿言是也。”坚即使武士出去捉之，不一时，武士拥得老者四五人，至殿下。秦王坚问百姓曰：“谁人说道朕有赦出？你可从实说来。”老者咸曰：“有一小人，衣黑衣，大呼于市曰：”今官家有大赦，‘须臾不见。“坚知神泄其事，于是遣老者还。秦王坚即遣使颁书，大赦境内。　　时，秦王坚谓群臣王猛等叹曰：“其向苍蝇，身状非常，吾固恶之。谚曰：”欲人弗知，莫若勿为。‘声无细而弗闻，事未形而必著者，此之谓也。“于是秦王坚命广修学宫，集郡国学生通一经以上充之，公卿以下子孙，并遣入学受业；其有学为通儒、才堪干事、清修廉直、孝悌力田者，皆旌表之，于是天下号”秦多士“。　　壬戌隆和元年正月，征西大将军桓温与长史孟嘉等议曰：“吾欲威振朝廷，群臣不服，何计可施？”嘉曰：“为明公计，可上表诈请迁都洛阳以试之，朝廷若从公请，不待立威而群臣自服；若不允，百官逆异于公，正如昔日指鹿为马，以察百官也。”温曰：“其计大善。”次日，使人入朝上疏曰：江东自先帝立，今六十余年，气数已衰落矣。洛阳旧都，乃霸业之所，士民思之已久。请皇帝陛下与百僚俱各促装，治日北徙洛阳，以实河南都之，则中原指日可得矣！　　却说晋哀帝得桓温疏，读讫，大惊，谓群臣曰：“今大将军桓温主意迁都，其事若何？”时群臣皆惧温势，不敢言异。　　人情疑惧，虽知不可，莫敢先谏。惟有散骑常侍孙绰上疏曰：昔中宗龙飞，惟信顺协于天人，实赖万里长江画而守之耳。　　今自丧乱以来六十余年，河洛丘墟，函夏萧条，士民播流江表，已经数世。存者老子长孙，亡者丘陇成行，虽北风之思感其素心，目前之忧，实为交切。植根外数十年矣，一朝顿欲拔之，驱蹴于空荒之地，瞻望万里，逾险浮深，离坟墓，弃祖业，田宅不可复售，舟车无从而得，舍安乐之国适他乡，国家所宜深虑也。晋帝览疏犹豫。当散骑常侍王述曰：“陛下休忧，桓温欲以虚声威振朝廷耳，非实事也！但从之，自无事矣。”于是遣使人去回说从之，治吉起行。　　却说使人既还报于桓温曰：“帝与群臣皆乐从之，听将军之请，愿迁洛阳。”温大悦，问孟嘉曰：“先生计果奇，百官不敢拒意，而今朝廷要迁洛阳，倘若迁之，则秦、燕乘此起兵而国家乱，我等事务未备，事皆危矣！”嘉曰：“此事易耳！　　将军可复使人入朝再奏曰：“迁之宜矣，而关中残破，宜先使人修理，若移洛阳钟虡，权且暂停，候再择期。”于是温从之，复使人入朝奏知其事，暂且停止。　　晋帝遂问常侍王述日：“其事若何计议回之？”王述曰：“臣自作书回复，无劳圣意。”于是王述领使人出朝归第，作书与使，带回去复桓温。桓温得书开读曰：永嘉不兢，暂都江左。方当荡平区宇，旋轸旧京。若其不尔，宜改迁园陵，不应先事钟虡。　　桓温读毕谓众曰：“朝廷大臣，明知不可，而惧我莫敢言之。既如此，权罢迁都，暂且停止。”　　

第二二九回  桓温戏星人王见

　　却说桓温既有异志，闻蜀人王见善知天文，乃使使召至。　　至夜，温执王见手问曰：“闻卿善知天文，今国家祚运修短若何？”见答曰：“世祚方永，未必便终。”温不悦，次日召见入，送绢一匹，钱五千文，与之自归。因谓曰：“卿可将此自裁。”王见受之即出，自思曰：“桓温送绢一匹，钱五千文，命我自裁；其绢使我自缢而死，其钱与我买棺材葬；我无亲在此，无人收敛。”因哭，思半日，闻襄阳习凿齿为温府主簿，仁厚济人，乃驰入谒凿齿曰：“吾乃蜀州星人耳。蒙大司马桓温召至，问天文国家之事，吾以实对，大司马怪吾，送绢一匹，钱五千文，命我自裁。我家在益州，被命远来，今此无亲，无由致其骇骨，闻君仁厚，故来相投，乞为檩碣棺本以敛，吾在九泉之下，不忘大德。”凿齿曰：“君几误死耳！吾尝闻知，星宿有不覆之义乎！此以绢戏君，以钱供道路之资，是教君自去也！如何寻死？桓公杀汝，岂待汝自裁，何不明也？”王见大喜，拜谢凿齿曰：“若不造先生，误丧残生。”于是王见次日入辞桓温回蜀。温曰：“谁救汝还？”王见乃以凿齿言对之。　　温大笑曰：“昨忧君误死，今是误活！汝徒然三十五年看儒书，不如一诣习主簿矣！”因此王见得凿齿指教得归，温于是益重凿齿。　　癸亥兴宁元年五月，晋帝设朝，文武班齐，君臣礼定，分两边立。群臣奏曰：“前者桓温所议迁都之事，欲威振朝廷，贪功慕禄耳。今事已寝，可加其重禄，则彼不生别志。”帝下诏，使人去加封桓温大司马、都督中外诸军事、录尚书事。桓温大喜，受职。温又欲北伐，以王坦之为长史，以郗超为参军，以王珣为主簿，以谢玄为东曹掾，后改为参军。　　史说王坦之，字文度，乃王述之子也。弱冠与郗超俱有重名，时人为之语曰：“盛德绝伦郗嘉宾，江东独步王文度。”　　郗超，字景兴，小字嘉宾，少卓荦不羁，有旷世之度，人皆仰之。王珣，字元琳，乃太尉王导之子也。先珣尝梦人以大笔如椽与之，既觉语人曰：“此当有大手笔事！”后孝武帝崩，哀册谥皆珣所草。珣方弱冠，与谢玄为桓温掾属，俱为温所敬重。　　谓之曰：“谢玄年四十，必拥旄又节。王掾当作黑头公？皆未易才也。”史说：谢玄，字幼度，少颖悟，与兄谢明，俱为叔父谢安所器重。安尝诫于诸子侄曰：“子弟亦何预人事？正欲使其佳。”诸人莫有言者，独玄答曰：“譬如芝兰玉树，欲其生于庭阶耳。”由是安悦玄对，而益重之。　　时桓温每有事，必与王珣、谢玄二人谋之，因此其府中人为之语曰：“髯将军，短主簿；能令公喜，能令公怒。”玄貌多髯，珣状短校甲子二年春正月，晋帝以扬州刺史王述为尚书令。王述每受职，不为虚让，其所辞必于所不受。及为尚书令，其子坦之谏述曰：“故事多让，何不让乎？”述曰：“汝谓我不堪耶？”　　坦之曰：“非也，但克让自美耳。”述曰：“既谓堪之，何为复让耶？欲以汝胜我，实不及也。”　　却说哀帝雅好黄老辟谷，饵长生药，服食过多，遂中毒，不能理万机。崇德太后复临朝摄政。　　却说凉宋混疾甚，张玄靓及其母马氏往省之曰：“将军万一不幸，寡妇孤儿，将何所托？”混曰：“臣弟澄，政事愈于臣，但恐其懦缓，机事不称耳。殿下策励而使之，可也。”混诫澄曰：“受国大恩，当以死报，无恃势位以骄人。”又见朝臣，皆诫之以忠贞。及卒，行路之人为之挥涕。玄靓以澄为领军将军，命其辅政。

第二三零回  天锡弑君而自立

　　凉自丞相宋混死后，张天锡专执朝政。张玄靓庶母郭氏，以张天锡专权，与大臣谋欲诛之。事泄，天锡反将郭氏皆杀之，遂弑玄靓，自称凉州牧、西平公。时年十六，遣司马秦奉诣建康请命，晋帝从之，诏封锡西平公。　　却说匈奴刘卫辰以众作叛，代王什翼犍急点兵三万攻卫辰。时河水未合，犍命将士以苇结组纽流澌，俄而水合，然而不坚，乃散苇于其上，冰草相结，有如浮梁，兵乘以渡。卫辰不意兵卒至，大惊，遂引左右西走去了。什翼犍不追，收其部落之十六七而还。卫辰奔降秦，春送还朔方，遣兵戍之。　　代王什翼犍性宽厚，郎中令许谦盗绢一匹，知而匿之。谓左长史燕凤曰：“谦盗绢，吾不忍视谦之面，卿慎勿泄。若谦惭而自杀，是吾以财杀士也！”尝讨西部叛者，流矢中目，既而获射者，群臣欲脔割之，代王曰：“彼各为其主耳，何罪之有？”遂释射者，是以士民附者众耳。　　

第二三一回  哀帝崩立司马弈

　　乙丑三年二月，孝哀帝崩，群臣迎其弟琅玡王司马弈即皇帝大位，改元为太和元年。　　却说弈帝，字延龄，哀帝同母弟也。初，封为琅玡王，及哀帝无子，大臣迎而立之，在位六年，后被桓温废为海西公。　　却说燕王暐境内久旱，太宰慕容恽慕容评并入朝归政。　　上疏曰：臣以朽暗，器非经国，不足上谐阴阳，下厘庶政。臣闻王者，依天建国，辨方正位，司必量才，官惟德举。台辅之重，参理三光，而非其人，则灵曜为亏，尸禄贻殃，负乘招悔，臣非安可久忝天禄？宜以避贤路，敢忘虞丘避嫌之美？辄循两疏知止之分。谨送章绶，惟垂诏许。　　暐览疏，而谓恽评二人曰：“先帝所托，惟在二公，岂虚己谦让，以违付托之事耶？”恽评二人乃止。燕王暐又曰：“吾闻洛阳乃关中之地，今为晋所戍，欲烦叔父神明取之，其事若何？”太宰慕容恪曰：“臣等受先帝顾托之重，欲效犬马之心久矣，未得诏命。今陛下旨意，臣愿领兵去攻洛阳，以报先君顾托之恩。”言讫，拜辞燕王，即点十万锐兵，使吴王慕容垂为先锋，杀奔洛阳而来。　　其时洛阳守城将沈劲闻知燕兵犯境，即忙使偏将军杨钦，点起城中氐兵五千人，大开城门，驱兵出迎。时燕兵队内，有先锋慕容垂出战与杨钦交战；二人在阵前，战二十余合，杨钦兵少，如何敌得燕军，因此大败。杨钦不敢入城，乃收残兵，走还江南。时燕太宰恪谓诸将曰：“卿等常患不攻城，今洛阳城高而兵弱，卿勿畏也。”于是诸将率士卒齐力攻之，乃克。　　执沈劲来至，恪招降，而劲神气奇异，恪将宥之，将军慕容虔曰：“劲虽奇士，观其态度，终不为人用。”遂杀之。　　恪略地崤、函，关中大震。秦王坚自将屯陕城以备之。燕以慕容评坐镇金墉，慕容垂镇鲁阳。恪还邺，谓僚佐曰：“吾前平广固，不能济辟闾，今定洛阳，使沈劲为戮，虽皆非本情，实有愧于四海。”后朝廷嘉劲之忠，赠东阳太守。　　

第二三二回  司马勋叛攻成都

　　二月，益州刺史周抚卒，晋哀帝诏以其子周楚代之，而抚在益州三十余年，甚有威惠，民咸德之。　　七月，立会稽王司马昱为琅玡王，昱固让不受。　　十一月，梁州刺史司马勋以众一万人作叛，来围成都。时大司马桓温闻知，遣江夏相朱序以五千人救之。序遵命以兵即行，至成都五十里屯。序次日遣人入城，去会周楚击勋。楚得书，即忙会集将佐，整顿军容，大开城门，杀出城来。朱序以兵抄勋后攻之，两下夹击，勋兵大败。被楚擒而斩之，成都遂平。初，勋为政暴酷，治中别驾言语忤意，勋即于座斩之。常有据蜀之志，惮周抚不敢发。及闻抚卒，遂举兵自号为“成都王”，引兵入剑阁，围成都，至是被温以朱序与周楚合兵诛之。　　丁卯太和二年四月，太原王慕容恪因攻洛阳回来，得疾甚重。燕王暐闻知，亲与群臣视恪，问以后事。燕王暐入见恪曰：“叔父出征远劳，今得此疾困重，倘设不周，使孤倚托何人？”恪曰：“慕容垂文武兼才，管、萧之亚，陛下信任之以大政，国家可安。不然，秦晋必有觊觎之计。”暐闻言曰：“愿从尊训。”言讫回宫。太宰恪以燕王幼弱，政不在己，今太傅评又猜忌，乃使人召暐兄乐安王臧至，谓曰：“今南有晋室，西有强秦，常蓄进取之大志。司马总统大军，不可任非其人；我死之后，以其疏言之，当在汝及冲。汝曹虽才识明敏，然年少，未堪多难。吴王天资英杰，智略盖世，汝曹若以推任之，必能混一四海，况外寇乎？”言讫而卒。　　燕王暐闻知，恸哭终日，命厚葬之。国人皆为发悲，于是以慕容冲为大司马，总统六军。　　享
第二三三回  苻氏五公皆谋反

　　却说秦王坚闻慕容恪已卒，阴有图燕之计。命匈奴曹毂使如燕，曹毂以西戎主簿郭辩为之副。燕司空皇甫真兄皇甫腆及从子奋、覆皆仕秦。辩至燕，谓真曰：“仆本戎人，家为秦诛，故寄命曹主。贵兄常侍及奋、覆兄弟，并相知有素。”真怒曰：“臣无境外之交，此言何及我！君似奸人，得毋因缘假托乎？”遂入白暐，请究治辩，太傅评不许，得还，为坚言：“燕政无纲可图，其见机识变，惟皇甫真耳。”坚曰：“以六州之众，岂得不使智士有一人哉？”曹毂寻卒，秦分其部落为二，使其二子分统之，号东西曹。　　却说秦汝南公苻誊，乃苻生之弟，欲谋反，秦王坚窃知，遣武士执斩之。时生弟犹有五人，当王猛谓坚曰：“不去五公，终必为患，不若乘此杀之。”坚不从，至是秦晋公柳、赵公双与魏公庾、燕公武谋作乱。坚闻知，使人征其还长安。柳据蒲坂，双据上邽，庾据陕城，武据安定，齐来起兵作反。坚又遣使谕以罢兵，令其各安原位，各啮梨以为信，皆不从。秦王怒，命王猛将兵二万去讨，猛得令即以兵行。　　戊辰三年二月，秦魏公苻庾闻王猛以兵来，恐不能敌，乃以陕城降于燕兵以接应。秦人大惧，燕王德曰：“苻氏骨肉乖离，投诚请援，是天以秦赐燕也。天与不取，反受其殃，吴越之事，足以观矣。陛下宜命皇甫真引兵援之，众径趋蒲坂；吴王垂引许、洛之兵，驰解庾围；太傅总京师虎卫，为三军后继，传檄三辅，示以祸福，彼必望风响应。”太傅评曰：“秦，大国也，今虽有难，未易可图。朝廷虽明，未如先帝，吾等智略，又非太宰之比，闭关保境足矣。”庾闻燕不发兵，又以人遗垂及真笺曰：“苻坚、王猛，皆人杰也，谋为燕患久矣，今不乘机取之，恐异日有江东之悔矣！”垂谓真曰：“主上富于春秋，太傅识度，岂能敌坚、猛乎？”遂绝之。　　十二月，王猛以兵至陕城，苻庾以兵出战。战未上三合，被猛获之。王猛遂拔陕城，左右送庾于帐下，猛使人解长安送坚。坚问之，庾曰：“臣本无反心，但以兄弟屡谋逆乱，臣惧及死，故反耳。”坚泣曰：“汝素长者，固知其非汝心也！且高祖不可以无后。”乃赐庾死。原其七子，以长子袭魏公，余子嗣诸弟之无后者。　　

第二三四回  桓温伐燕大败还

　　己巳四年初，桓温闻燕太宰慕容恪死，请旨与徐、兖刺史郗愔、江州刺史桓冲、江州刺史袁真等伐燕。初，愔在北府，温常云：“京口酒可饮，兵可用”，深不欲愔居之。愔遗温笺，欲共奖王室，请督所部出河上。愔子超为温参军，取视后毁之，更作愔笺，自陈非将相才，加以老病，乞闲地自养。劝温并领己所统。温大喜，即以愔为会稽内史，而自领徐、兖二州刺史，率步骑五万发姑孰。超曰：“漕运难通，求别道而入。”温不从。　　六月，至金乡，天旱水绝，使将军毛虎生凿钜野三百里，引汝水会于清水，引舟自清水入河，舶舻数百里。超又曰：“清水入河，难以通运，若寇不战，运道必绝。因敌为资，后无所得，此危道也。不若举众趋邺，彼必望风逃遁，北归辽碣，若能出战，则事可立决。若恐胜负难必，务欲持重，则莫若屯兵河、济，控引漕运，俟资储充备，来夏乃可进也。舍此二策，而燕军北上，进不速决，退必愆之。贼因此势以日月相引，渐及秋冬，木凋时滞，北土早寒，三军裘褐，只恐于时所忧，非独无食而已。”温又不从。曰：“吾命袁真攻开石门，以通水运，必无阻滞。”遣袁真以五千兵攻石门，又遣朱序攻胡陆，拔之。燕王暐使下邳王慕容厉，以兵一万逆战，被邓遐、朱序合兵出击，两下交锋，未十合，厉大败还，前锋邓遐、朱序又败燕兵于林渚。　　七月，温至枋头。燕王暐及太傅慕容评大惧，暐谓文武曰：“太原王已丧，今国内无有良材，晋兵势大，何以迎敌？”　　群臣曰：“太原王临终之语，陛下何故忘记？吴王慕容垂有文武之才，何不用之，以兵拒敌？然后使人和好于秦，结为唇齿，请其以兵来救，可破晋兵。”暐曰：“其计虽善，而今晋兵势大，即分兵而来，恐难迎敌，不如走奔和龙。”吴王垂上言曰：“臣请击之，若其不捷，走未晚也，何自纷纷自溃乎？”暐乃使垂率众五万以拒温，垂表乞悉罗腾为从军，暐从之，又遣乐松请救于秦，许赂虎牢以西之地于秦。　　却说秦王坚与群臣议论国事，忽近侍报燕王暐使人至，说桓温以兵犯境，敬修国书，求结为唇齿，请相救应。秦王坚曰：“吾正恨其强，欲兴兵讨之，吾不援应。”王猛密谓秦王坚曰：“燕虽强大，慕容垂非温之敌也。若温举山东之众，进屯洛邑，收幽、冀之兵，引并、豫之粟，观兵崤、渑，则陛下大事去矣。今不如与煎合兵以退温；温退，燕亦病矣。我乘其敝而取之，不亦善乎？”秦王坚曰：“卿策甚善。”因此从之，即使洛州刺史邓羌率步骑二万，前来救燕，羌领兵起行。　　却说申胤谓封孚曰：“以桓温声势，似能有为，以吾观之，必无成功。何则？晋室弱衰，温专制其国，晋之朝臣未必皆与之同心，必将乖阻，以败其事。又，温骄而恃众，怯于应变，大众深入；值可乘之会，反更逍遥中流，不出赴敌，欲望持久，坐取全胜，若粮廪愆悬，情见势绌，必不战自败，此自然之数也。”慕容垂兵至洛，谓将士曰：“公等各宜尽心竭力，以报国家。”言讫，急谓范阳王慕容德曰：“今温大兵在此，漕运要从石门来，卿可以重兵前去，紧守石门，粮食不至，则温兵自溃矣。”德从之，乃以所集之兵，出守石门。又谓偏将李邦曰：“温见石门不通，必使人从皋陵运。汝可引军一万，抄山径埋伏险隘，绝其粮道。”李邽引一军去讫。　　却说慕容德至石门，谓慕容宙曰：“汝先率一千兵出战。”　　宙曰：“晋人轻剽，怯于陷敌，勇于乘退，宜设饵钓之。”德曰：“可以二百骑挑战，余兵分作三处埋伏，待其追而击之。”　　于是使宙以二百骑挑战，自将兵分作三处埋伏，计议讫。　　宙以二百骑出战，袁真尽以众与战，宙诈败便走，真挥兵追击，至伏兵之所，慕容德当先出拦，两下交锋，真兵大败走回。又被伏兵出截，三下夹攻，真单骑逃回本营收众，折去五千余人。　　却说慕容垂以大兵至襄阳屯扎，便差人四门贴起文榜告示，居民无问老小，火速移往睢城暂居，不可自误。晋兵到此不仁，必然伤害百姓。一连差十数次人，催趋使行，百姓皆起身后，唤诸将听令，先差云振带二千人，各将布袋去溪河上流头埋伏，用布袋装上砖土，拒住浅河之水。到来日三更以后，只闻下流头人马嘶喊，知是桓温兵败，急取去布袋，放水淹之，却顺河杀将下来接应。云振听计去了。吴王垂又唤慕容德：“可引军二千，去博陵边渡口埋伏。晋兵被淹，此处水势缓慢，人马必从此逃命，你可乘势杀来接应。”德领兵去了，垂又唤赵平：“你可引军三千，先取芦苇干柴，放在襄城人家屋上，各处陌头襄角上，却暗藏硫黄焰硝引火之物，来日昴日鸡，值黄昏后必有大风起，袁真必入城安歇。汝将二千军，先用火箭大炮，放入城中去。火势大作，城外呐喊，只留东门外放走。　　你却在东门外伏定，败军乱窜，不可拦截，只顾攻击他。败军无心恋战奔走，此乃以寡敌众之道也，必得全功。天明会合，收军便回睢城，不可违误。“赵平听令去了。垂更再唤：”縻玉、刘同，你二人可带二千人，一半红旗，一半青旗，去野外三十里虎尾坡前摆开，青红旗号混杂。如晋军到，縻玉一支红旗走在左边，刘同一支青旗走向右边。他疑，必不追赶。却分兵去西北角上埋伏，只望城中火起，便可进兵，追赶败军。然后，却来白河上流头接应，时刻休误。“二人去了，垂登高望之。　　却说晋兵袁真自为前部先锋，引大军一万，战将数员，又有铁骑军二千，从襄邑进发。日当亭午，来到虎尾坡附近。问向导官：“前面离城多少路？”答曰：“只有三十里。”王佃引探马数十匹先行，见坡前人马摆开。王佃拍马抢前，见依山傍岭，一簇人马，尽打青、红旗号，不知多少。晋将王佃把皂旗一招，三千军一齐向前，縻玉、刘同为两队进，青、红旗各居左右，二色旗不杂，队伍不乱。王佃扯住马，令休赶。左右曰：“为何不赶？”王佃曰：“前面必有伏兵，你们只就这里扎住，我自去禀先锋。”王佃一骑马来见先锋，袁真曰：“岂不闻兵法有虚实之论？此是疑兵，必无埋伏，速进兵追之。”　　佃再回坡前，提兵直入其左，遍于林下，追寻不见。　　此时红日冉冉坠西，袁真叫去抢襄邑安身。军士四门突入，并无阻挡，又不见一人。袁真曰：“此乃势穷，尚带百姓连夜走了。众军权且安歇，来日进兵。”军士各自饥饿，都去夺屋造饭。袁真在县衙安身。初更后，狂风忽起，把门军士来城报火起，袁真曰：“火是军人造饭不小心失火，不可惊动。”说未毕，南门、西门俱来报火起。袁真急令众人上马时，早已满城火着，上下通红，喊声大震。当夜袁真叫将士冒着烟火探路，报说：“东门无伏兵。”袁真冲出东门，门上火滚烟飞，军士逃出，自相践踏，死者无数。　　且说袁真方才脱得火危，背后却有车马赶杀，各军皆要逃命，那里肯回身厮杀。撞着縻玉、刘同，又杀一阵。到四更左右，人困马乏，一大半军破头烂额，却好走到河边，人马都下河吃水，水不过尺，人马皆在河内闹起。上流许云振望见襄邑城火起，约五更时分已到，只听下流人马喧闹，催军一齐掣起布袋，水势望下流一冲，人马皆溺于水。袁真望水势慢处夺路，来到博陵渡口，喊声大振，一军拦路，慕容德到也。当下慕容德引了军马，从下流头杀将上来，截住袁真掩杀。王佃交斗到三十余合，真不敢恋战，夺路走脱。慕容德赶来，接着厮杀，杀得晋军大败，杀死晋兵三万余人。　　时，袁真收拾残兵，来见桓温，称说失利一事，桓温大怒曰：“胡贼安敢如此？”尽起三军，遂至襄邑，漫山塞野而来，与慕容垂大军相遇交战。垂将兵马摆开，横持玉斧立于阵前，以待晋兵。晋兵阵中先锋袁真持刀出马与战，又战上二十余合，真不能抵敌，拨开军器，勒转马头，望本阵便走。背后慕容垂促兵追杀，晋兵又败一阵，走还原屯。　　桓温见军战不利，心甚烦恼。忽左右报军中粮尽，来日却无粮草支给于三军等众。桓温愈加忧闷。又探事军人报道：“长安秦王苻坚使邓羌率军三万来救燕。”参军郗超曰：“今吾军数战不利，粮储复竭，秦兵又至，难以进兵，不如焚舟车弃辎重铠仗，从陆道奔回本镇，若秦军一到，必为所擒。”温曰：“事已迫矣！今夜即行。”于是桓温至夜传令，将舟车烧讫，及抛弃辎重铠仗，乃领大军从陆路而走。诸军争欲追之，吴王垂曰：“温初败退，必严设警备，选精锐于后，不如缓之。彼幸吾未至，昼夜疾趋，俟其气衰击之，无不克矣。”　　至是温果兼道而进数日，吴王垂令人探知，自率八千骑追之到河南，与袁真、郗超等交战，又战上数十合，晋兵无心恋战，皆弃甲抛戈，望南走溃。又被燕军赶杀一阵。慕容德闻晋兵败走，乃以劲卒伏于东关中，见桓温兵至，两下夹攻，大破温众，斩晋兵三万余人，连追杀五十余里，方始收兵还燕。　　却说秦将邓羌闻晋兵败走，使其副将苟池领兵五千抄小路来赶。追至谯城，袁真见后有追兵，喝令军士摆开，自与荀池交战。二人又斗三十余合，袁真大败而逃，又被秦兵大杀一阵，又斩一万余人。秦兵追杀二十余里，亦收兵还国去讫。　　温只得收败卒屯于山阴。其时桓温深耻其败，恐朝廷见罪，乃归过于袁真。使人入朝上表云：“袁真为将失略，致败三军，宜贬之以为庶人。”于是晋帝下诏，黜袁真为庶人，诏使桓温还国。行经王敦墓第，读其碑记，叹曰：“可人，可人！”其心亦若是耳！　　却说燕王慕容暐谓群臣曰：“今既与秦结好，必得一不辱君命者，往谢之方好。”大傅慕容评曰：“参军梁琛有辩才，其兄梁弈仕于秦为尚书，使其可往。”暐遂使郝晷、梁琛，相继如秦。晷与王猛有旧，猛接以殊礼，问晷东方之事，晷知燕将亡，阴欲自托，颇泄其实。琛至长安，秦王苻坚方畋于万年，欲引见瑁琛曰：“秦使至燕，燕之君臣，朝服备礼，洒扫宫廷，然后敢见。今秦王欲野见之使臣，不敢闻命。”尚书郎辛劲谓琛曰：“天子称‘乘舆’，所至曰‘行在’，又何野见之有？又《春秋》亦有遇礼，何为不可乎！”琛曰：“天子以四海为家，故行曰‘乘舆’，至曰‘行在’。今四海瓜裂，天下分崩，安得以是为言礼哉？不期而见曰‘遇’，盖因事权行，其礼简略，岂可居容与之所为哉？昔者桓温窥我王略，燕危秦孤，是以秦王恤患，结好交聘方始，谓宜崇礼尚义，以固二国之欢，而忽慢使臣，是卑燕也，岂修好之义乎？”秦王坚乃为设行宫，百僚陪臣，然后延之。琛始入见秦王，称燕王使其谢救危之事。坚心大悦，命群臣排宴饮之。　　梁琛之从兄粱弈为秦尚书郎，秦王坚使弈与客馆，琛与弈舍。琛曰：“昔诸葛瑾为吴聘蜀，诸葛亮惟公相见，退无私面。　　今使之即安私室，所不敢也。“于是秦王坚命于别馆安下。又使弈数问东方之事，琛曰：”兄弟本心，各有所在，欲言其美，恐非所欲问；欲言其恶，又非使臣所得论之也。“　　秦王坚使太子延琛相见，秦人欲使琛拜太子，先讽之曰：“邻国之君，犹其君也；邻国之储君，亦何以异乎？”琛曰：“天子之子，尚不敢臣其父之臣，况他国臣之乎？礼有往来，情岂忘恭？但恐降屈为谄耳！”乃果不拜。　　王猛知梁琛忠贞，乃劝秦王坚留梁琛，坚不许，琛乃还国。　　却说慕容垂既破大司马桓温，大有功绩，威名益振，德望日新，士民皆惮之。时太傅慕容评见其威猛，愈忌之。垂奏将士功赏，皆抑而不行，垂怒之。评恐为患，评乃与太后可足浑氏谋诛太宰格子慕容楷及垂，后命奏知燕王啼。于是，评与燕王暐曰：“吴王慕容垂威名日振，恐不利于国家，陛下宜早图之，不然将难制也。”燕王暐曰：“叔父可缓图之。”于是评出朝，整日思想，计欲害慕容垂。　　

第二三五回  慕容垂逃降苻坚

　　慕容垂舅兰建知之，急以告垂曰：“太傅慕容评密奏主上，欲害明公及太宰子慕容楷，明公宜先发制人，但除评及安乐王，其余无能为矣。”垂曰：“骨肉相残而首乱于国，吾不忍为也，宁避之于外耳。”世子令曰：“主上暗弱，委任太傅，一旦祸发，疾于骇机。今欲保族全身，不失大义，莫若逃之龙城，游辞谢罪，以待主上之察，感悟得还，幸之大者；如其不然，则内抚燕民，外攘群夷，守险要以自保，亦其次也。”垂曰：“善！”十二月，垂见暐，请畋于大陆，暐许之。因微服带家小将趋龙城，至邯郸，少子麟素不为垂所爱，逃回告知燕王暐，暐遣精骑追之，垂散骑灭迹得免。世子令请给数骑袭邺，垂曰：“不可。”乃与段夫人及令、宝、垄农、兄子楷、舅兰建及郎中令高弼，俱奔秦。　　秦王坚闻恪卒，阴有图燕之志，惮垂不敢发，及闻垂至甚喜，令人郊迎。即唤邓羌至曰：“你可引数十人，带果酒，先去迎接慕容垂，吾随后即来。”羌领命去讫，秦王坚随后即引王猛等亦出迎。时慕容垂自思无投奔处，闻秦王坚宽仁大度，纳贤下士，乃故逃走入秦。行至界上，忽见一队军，约有五百余人，为首一将，轻裘软甲，马首相迎，那员将忙问曰：“来者莫非燕中吴王乎？”垂答曰：“然也！”那员将忙下马诺声：“邓羌伺候已多时。”垂问曰：“莫非邓将军乎？”羌曰：“然也！奉主公秦王令，为大王远涉路途，鞍马驰驱，特命羌奉酒食就护，请大王入国。”言讫，军士捧过酒食，垂自思曰：“人言秦王宽仁爱客，今果如此远接。”羌进酒，垂立饮了数杯，上马同行，来到长安界口。是日天晚，前到馆舍，见两边百余人，拱手侍立门户，击鼓相迎，一将于马前施礼，曰：“奉主公秦王令，为大王远涉路途，特遣某洒扫驿庭，以待宿歇。”垂下马与其同入馆舍，早已安排筵宴相待，酒礼殷勤。　　垂父子饮酒至更深，宿一宵。　　次日，早膳毕，上马行不数十里远，见一簇人马来到，当中是大秦王苻坚，左有王猛，右有权翼。慕容垂遥见，早先下马。苻坚曰：“久闻大王高名，如雷灌耳。但云山迢遥，各分疆界，不得长听教诲；今辱远临，故特郊迎，请到敝邑，以救渴怀。”慕容垂见秦王坚龙章凤姿，心大喜，乃上马随秦王入城。设筵款待。　　坐间只说闲话，数问燕王起居，及平日想慕之情，并不谈及燕中一事。慕容垂待秦王开口，方好谈及投托一事，坚只不提。垂忍耐不住，乃曰：“大王守长安，今统几郡？”王猛曰：“虽有数郡，乃荒邑也。粮少兵稀，权且安身。今晋桓温不时兴兵来侵疆界。”垂曰：“东晋据六郡八十一州，民强国富，犹自不知足耶？”权翼曰：“吾主公生有神异，名应图谶，反不能占据大都，其他皆天地之蟊贼，以霸道居之，故智者不平焉！”苻坚曰：“二卿休言！吾有何德而望居天位，以守城池乎？”垂曰：“不然，天下者，非一人之天下，天下人之天下，惟有德者居之。何况大王仁义充塞乎四海，占正统而即帝位，亦不分外。”苻坚拱手惶恐而谢曰：“如公所言，何敢当之？”　　自此一连饮宴三日，并不提起燕中事。　　次日复宴，坚举酒向垂曰：“荷将军不外，光降鄙邦，不胜之喜。”又执垂手曰：“天生贤杰，必相与共成大功，此自然之数也。要常与卿共定天下，然后还卿本乡，世守幽州，使卿去国不失于为之孝，归联不失事君之忠，不亦美乎！”慕容垂父子称谢不已。于是以慕容垂为右将军，以金五百与置田宅，每事必与议之。王猛言于秦王坚曰：“今观慕容垂父子，势如狼虎，非可驯之物。若借以风云，将不可复制，不如早除之。”　　秦王坚曰：“吾方收揽英雄，以清四海，奈何杀之？且其始来，吾已推诚纳之矣，匹夫尚不可为，况万乘乎？”乃又以慕容垂为冠军将军。　　却说梁琛为使于秦，还见太傅评曰：“秦人目阅军旅，聚粮陕东，和协不久，今吴王又往，宜为之备。”评曰：“秦王何如人？”曰：“明而善断。”评曰：“王猛何如？”琛曰：“名不虚传。”既以告，燕公卿皆不然之，惟皇甫真深以为忧。　　上疏请选将益兵，以备未然，燕王不听。　　却说王猛谓秦王曰：“燕国可伐，可使人去，诈说报燕谢师之礼，而观其衅，然后可发兵去。”是时秦王坚遣石越骋于燕，太傅评示之以奢，尚书郎高春曰：“越信诞而示远，乃观衅也。宜耀兵以折其谋，今乃示之以奢，益为轻也。”评不从，春遂谢病回。时太后尽将国政委评，贪昧不已，货赂流行。官非才举，群下炁愤。尚书左丞申绍上疏曰：为宜精选守宰，并官省职，存恤兵家，使公私两遂。删除浮靡，爱惜用度，赏必当功，罚必当罪。如此则温犹可枭，一刀可取，岂特保境安民而已？　　疏奏不从。石越见燕之衅回秦，秦王坚大悦。　　初，燕王许割虎牢以西赂秦，以退晋兵。晋兵既退，不与，秦王坚使人求其地，燕王谓曰：“行人失辞，有国有家者，分灾救患，理之常也，因是勿与。”秦王坚大怒，遣王猛及梁成、邓羌三人，率马步军五万伐之。先攻洛阳，洛阳降。　　

第二三六回  孙盛作两晋春秋

　　却说晋大司马桓温闻秦王猛伐燕，急与郗超、王珣等议曰：“今秦将王猛伐燕，倘其得燕，必有窥伺江南之意，以何计防之？”郗超上言曰：“可发徐、兖二州民夫，筑城于扬州、广陵之地，明公以兵徙镇广陵，秦虽有百万之众，不能过也。”　　桓温然之，即遣使发徐、兖二州民夫二万人，筑长城于广陵，未经百日筑完。桓温引众徙镇广陵，其时征役频繁，加之疾病，死者什四，因此百姓皆怨恨。　　秘书监孙盛作《两晋春秋》，直书时事。史说孙盛，字安国，太原人也。博学善言，见桓温枋头之败，作广陵之城，百姓苦役，流亡将尽，故作《晋春秋》以直书之。桓温闻知，使人察之，使人去长沙窃访，回报曰：“《春秋》内书枋头之事，道明公进无威风来仪之美，退无鹰鹯搏击之用，徘徊湘洲，将为怪鸟。”桓温大怒曰：“虽有失，此安可书吾过事？”言讫，唤从事王珣至曰：“你代我往长沙巡按，收孙盛父子前来，改却枋头一事，免被后人谤议。”当是王珣领命，带从人去长沙，称孙盛受百姓赂贿，私谤朝廷，令使使收之。乃以槛车收盛父子到广陵。　　桓温问盛曰：“汝作《春秋》，吾与汝无仇，何故直书吾失？”盛答曰：“《春秋》之事，以正王法，安敢私意？韩信佐汉亦尝败于楚；孔明兴蜀，亦曾败于吴；枋头一失，书之无私，明公何故发怒？”温无以对，命左右放释之，喝其出去。　　而谓其子孙放等曰：“枋头虽为失利，何至乃如尊君所言？若是史遂行，自是关君门户事耳。”其子放拜谢曰：“明公休虑，吾回请家父改之。”温始大喜，命其改易。　　却说孙放出与父孙盛回家，时盛年老家居，性方严，有轨度，子孙放虽斑白，待之愈峻。至是盛在家，经日闲坐，其子放等率诸弟侄，乃共号泣稽颡曰：“桓温奸雄，世之所知，大人若不改书《春秋》枋头之事，则吾家百口必遭其害。”盛曰：“若改其事，则此书无用，后人骂吾不公。”决不许之！时孙放无奈，只得私自改之，使人送与温看，温始悦。　　

第二三七回  王猛举兵伐燕国

　　初，王猛屡劝秦王务须杀慕容垂，坚不肯，猛思一计欲害之，至是王猛欲令其伐燕也。故请垂子慕容令参其军事，以为向导。将行，猛自造辞慕容垂，垂留饮酒，猛从容谓垂曰：“今当远别，卿何以赠我，使我睹物思人？”垂解佩刀赠之，猛受之而辞去。至洛阳，赂垂所亲使，诈谓垂使者谓令书曰：“吾之父子来此，以逃死也，今王猛疾人如仇，秦王亦心难测，度东门此来悔悟，吾今还东，汝可速发。”令得书疑之，踌躇终日，又不可审复，乃走奔燕去。于是王猛上表称令叛状。垂惧之，而忙出走。及蓝田，秦王坚知之，遣骑兵追之，为追骑所获，来见秦王坚。坚劳之曰：“卿家国失和，委身投朕，贤子心不忘本，亦各其志。然燕之将亡，非令所能存，惜其徒入虎口耳。且父子兄弟，罪不相及，卿何为惧过而狼狈如是乎？”　　待之如旧。垂始安不遁。燕人以令叛而复还，疑为反间，徙之沙城。却说秦将王猛攻打洛阳，洛阳守将武威王筑闻知大惊，乃使人入朝取救兵。燕王暐闻知大惊，急使宣太傅慕容评问之。　　评曰：“陛下高枕无忧，臣自遣将点兵拒之。”言讫，评与安乐王臧，点起精兵二十万，来救洛阳。安乐王臧自新乐发兵一万人，进而屯荥阳。猛遣梁成、邓羌击走之。　　燕州刺史、武威王筑等俱被猛围住，洛阳内无粮草，外无救援，及闻臧败，乃开门出城降。猛纳之，安抚军民，乃将兵七千而去。留邓羌镇金墉，以桓殷伐羌戍陕城而还。　　秦王坚因猛伐燕有功，以猛为司徒、录尚书事，封平阳郡侯。猛固辞曰：“今燕、吴未平，戎车方驾，而始得一城，遽受三事之赏，若克殄二寇，将何以加之？”坚曰：“苟不暂慰联心，何以显卿谦光之美。”遂寝尚书、司徒之命。　　五月，慕容令自度终不能免，密谋起兵，沙城中谪戍士卒数千人，皆厚抚之。率以东袭威德城处之，诸戍皆应，将袭龙城，弟慕容麟遂使其下以杀令，死之。　　秦王猛督诸军复伐燕，秦王坚送猛于灞上曰：“今委卿以关东之任，当先破壶关，平上党，长驱取邺，所谓疾雷不及掩耳，吾随亲督万众，继卿星发，舟军粮运，水陆俱进，卿勿以为后虑也。”猛曰：“臣仗威灵，奉成算，灭残胡如风扫叶，不烦銮舆亲犯尘雾，但速敕所司部置鲜卑之所。”坚大悦而返。　　六月，王猛与邓羌、杨安等以兵大进，来至壶关。守将田明闻秦兵至，乃移兵出屯城外。次日，正在寨中纳闷，忽报正南上秦兵到了，旗下乃大将杨安。田明乃令军大出，亲与杨安对阵。两军对围，田明横枪立马于阵前，秦军中杨安跃马而出，手执钢刀，厉声大骂：“逆贼敢拒天兵？”田明大怒，挺枪跃马，直取杨安。两马相交，战不数十合，田明被杨安一刀，砍于马下，燕军大败而走。安率众赶散残兵。次后王猛大驱军马杀过壶关城，所过郡邑，皆望风降附，因此燕人大震。　　却说黄门侍郎封孚参问司徒长史车胤曰：“今秦伐燕，事将何如？”胤叹曰：“邺必亡矣！吾之家属今在南平，兹将为秦虏，吾验占越得岁星，而吴伐之，卒受其祸，今福德在燕，秦虽得志，而燕之复建不过一纪耳。”　　史说车胤，字武子，南平人也。恭勤不倦，博览多通。家贫无油，夏月则取练盛萤火数十以照书，以夜继日而读。及长，风姿美朗，机悟敏速，甚有乡曲之誉。先桓温在荆州，闻名引为主簿，稍迁征西长史。朝廷知名，又迁司徒长史。又善于宴会，每盛坐大宴，而胤不在，众嘉宾皆云：“无车公不进矣！”　　又善天文，是时秦兵伐燕，封孚故以问之，后果应其所言。　　九月，秦将王猛进兵潞州，时燕王使太傅慕容评以四十万兵至，先立大营，而谓诸将曰：“燕兵虽众，而勇猛不及秦军；秦军虽精壮，而粮草不如吾兵。彼军无粮，利在急战，吾兵有靠，宜且缓守。今猛悬军深入，不如持久，待其粮尽而击之，则秦兵自败矣。汝等各使军人守住险隘，不许有失。”时燕王闻知，使人催战。　　

第二三八回  邓羌寝协司隶战

　　却说秦将杨安攻燕晋阳久未下，猛闻知，乃遂引兵助攻，使军人暗掘地道，又使将军张蚝率壮士数百潜入城中，大呼斩关纳秦兵，遂人晋阳。时评屯潞州，猛进兵与相持，遣将军徐成探燕军在何所，期以日中还；及昏而返，猛欲杀之，邓羌固请曰：“徐成，羌部将也，愿与成效战以赎罪。”猛弗许，羌怒还营，催鼓勒兵将攻猛。猛慌，赦之，羌诣猛谢过。猛执其手曰：“吾试将军耳！将军于部将尚尔，况国家乎？”　　猛闻评之为人贪鄙，障固山泉，鬻樵及水，积钱帛如丘陵，士卒怨愤，莫有斗志。猛闻之笑曰：“慕容评真奴才，虽亿兆之众不足畏，况数十万乎？”遣将军郭庆率骑五千夜从间道出评营后，烧评辎重，火见邺中。　　燕王急问左右近臣，奏说：“太傅评贪鄙，障固山水，鬻樵及水，积钱帛如山，士卒怨恨，不有斗志，被秦人放火烧其辎重。”暐大惧，遣人说评曰：“府库之积，朕与王共之，何忧于贫？若家国丧亡，王持钱帛，欲安所置之乎？”及命悉其钱帛散与军士，且趋使战。评大惧，请战。猛陈于渭源而誓诸将士曰：“王景略受国厚恩，兼任内外，今与诸君共入贼境，当竭力致死，有进无退，共立大功，以报国家。受爵明君之朝，称觞父母之室，不亦美乎！”众皆踊跃，破釜弃粮，大呼竞进。　　王猛望燕兵之众，谓邓羌曰：“今日非将军不能破劲敌，将军勉之。”羌口：“若能以司隶见与者，公勿以为忧。”猛曰：“此非吾所主，必须主上许之。必以安东太守、万户侯相处。”羌不悦而退。俄而兵交，猛召羌弗应，猛驰入卧所，就许之。羌乃起，大饮帐中，又呼左右，以美酒二壶至，一饮而荆即披坚执锐，跨上马，与副将张蚝、徐成等大喊一声，运矛驰杀，奔入燕军。燕军人迎人死，马遇马亡，往来冲击，如入无人之境。搴旗斩将，杀伤甚众。时羌在于燕阵寻杀太傅评，正遇着燕将李己，两马相交，未上五合，已被邓羌一矛刺死于马下。又杀入阵，遇着燕将吴进，又战，战上二十余合，吴进亦被邓羌杀死。混战一日，燕兵大败。　　当慕容评见前军大败，引后军忙退。走还潞州西圩收军，折去燕兵二十余万人。正欲下营传食，秦将邓羌又以得胜之兵，来追至此。又大战一阵，俘斩燕兵五万余人。残兵无心恋战，各自望风溃逃。于是太傅慕容评被羌兵杀得单骑逃命，走还邺城。被王猛大队军马连更代夜，迫至邺城，离东门五里外屯扎。　　次日麾兵围住邺城。　　却说太傅慕容评单骑走回邺城，入见燕王暐奏知：“秦兵强盛，不能抵挡，致被杀伤众军，臣等独自回来保城。”燕王暐曰：“似此大败，怎生退得秦兵？”评曰：“不如坚守，待其粮尽破之，方可退得。”燕王暐曰：“既如此，卿火速调拨军马守城。”言未了，各门军士人报秦兵围城。于是慕容评急出点兵，守住各门城池，亦不出战。　　却说秦王苻坚闻知使人回报王猛大捷，克陷洛阳，长驱大进。秦王坚留李威辅太子执政，乃自率精兵五万余人，带权翼为先锋，亦赴邺城。王猛出帐远迎，入军中曰：“臣托陛下洪福，诸将虎威，先克洛阳，后拔壶关，所过郡县，皆望风来降。　　何劳大王车驾来临？“秦王坚曰：”闻卿孤军深入，朕忧寡不敌众，故以兵来应。“是日，王猛传令军中，装起云梯四十乘，上可容数十人，周围用板遮护，下以轮推之；每一门各用云梯十乘，城上军以箭射之，下面众军各抱矩梯软索，只看城上擂鼓，乘势便上。　　此时慕容评见秦兵中装起云梯，四面来攻，已预先办了弓箭，唤军士四百人，分四门各执火箭，待云梯近城，一齐射之。　　王猛自料城中无备，大拥云梯，四面竞进，将近壕边，火箭齐发，云梯皆被烧着，城上矢石如雨，秦兵不能前进。王猛怒曰：“汝能烧了吾云梯，须无能解冲车之法！”令军中连夜排冲车。次日，四面擂鼓呐喊而进。评急令运石盘石磨，用藤绳穿，飞击冲车，其车皆折。王猛又取井阑百尺，以射城中，又驱兵运土填壕，评又于城中筑起重墙以御之。王猛见攻不透，令徐成引三千“镢钁军”，填断壕堑之处，暗掘地道，欲从城中涌出。评先于城中，就挑掘重壕横截之，于是地道军又不得进。昼夜相攻二十余日，无计可施。王猛在寨中纳闷，忽报正北门攻城军人，拾得降书一封。王猛将来拆开看时，乃是燕王手下散骑常侍徐蔚的降书，约定是夜开北城门与秦军入城。猛视之大喜，下令军人，各个披挂伺候，夺门入城。　　却说徐蔚与诸人数百，各严装饱食，至黄昏，俱上马大喊一声，杀出北门边，将守门军尽皆杀讫，以铁斧砍断铁锁，打开城门。王猛听见城中大喊，俄而城门大开，王猛麾兵杀入城去，城中大乱。　　却说太傅评见秦兵入城，忙入宫见燕王暐曰：“散骑常侍徐蔚谋反，开城门降秦，今秦兵已入城了，请陛下火速与禁兵走回龙城。”暐大惊，领后妃俱各上马。评持枪拍马当先，杀出西门。正遇秦将王重，交马便战，战十余合，评用力刺死王重于马下，保护燕王暐而行。　　时秦王坚入城，传令诸军不许妄杀百姓，于是出榜安民。　　次日登殿升坐，慕容垂见燕公卿及故僚各有愠色。高弼密言于垂曰：“今虽国家倾亡，安知其不为兴运之始耶？宜恢江海之量，有以慰结其心，以立覆篑之基，成九仞之功，奈何以一怒捐之？”垂悦，从之，随众而入。　　

第二三九回  秦王坚赦慕容暐

　　坚闻燕王暐与慕容评走奔龙城，急唤游骑左右将军郭庆曰：“可以兵万五千追来。”郭庆以兵追至高阳。慕容评见后有追兵大至，白军不满一千，乃单骑自逃性命，往北去讫。郭庆追至，杀散燕兵，巨武执住燕王慕王暐，缚之。燕王暐喝曰：“汝何小人，敢缚天子。”巨武曰：“梁山巨武，奉诏缚贼，何谓天子耶？”言讫，把暐缚之，与郭庆收兵，解暐回邺城，入见秦王坚。坚曰：“吾以兵到此，汝何不降，反逃走乎？”　　燕王暐曰：“狐死首丘，吾欲效之，归死于先人之坟墓耳！”　　荷苻坚哀之，命放释之而谓曰：“你可还宫，率文武出降，免汝之罪。”因此暐入宫，召集文武百官出降于秦王苻坚，坚皆赦之。燕太傅慕容评走奔高句丽，高句丽执送于秦。凡得郡百五十七，户二百四十六万，口九白九十九万。以燕宫人珍宝，分赐将士。　　初，琛使秦归，筛疑梁琛与秦谋，收系于狱。至是，坚召释之曰：“卿不能见机而作，反为身祸，可谓智乎？”琛对门：“臣闻机者动之微，吉凶之先见者也。如臣愚暗，实所不及耳。为臣莫如忠，为子莫如孝，是以烈十临危不改，见死不避，以殉君亲。彼于机者，心达安危，身择去就，不顾家国；臣即使知之，尚不忍为，况非所及耶？”　　坚又闻悦绾之忠，恨不及见，拜其子为郎中。坚以猛为使，持节都督关东六州诸军事、冀州牧，镇邺，悉以评第中之物赐之。守令有缺，令以便宜补授，将士：封赏各有差，州县守长，皆因其旧。以燕申绍与韦儒俱为绣衣使者，循行关东，观省风俗，劝课农桑，赈恤穷困，收葬死亡，旌表节行，燕政有不便于民者，皆变除之。　　十二月，秦王坚恐旧燕王暐为患，乃迁慕容暐及其百官并鲜卑四万余户于长安。王猛上表留梁琛为主簿，坚从之。次日与僚属等宴，语及燕吏，猛曰：“人心不同，昔梁君专美本朝，郝君征说国弊。”参军冯诞曰：“敢问取臣之道何先？”猛口：“郝君知几为先。”诞曰：“然则明公赏丁公而诛季布也。”　　猛闻，大笑而已。秦王苻坚封暐为新兴侯，以评为给事中，皇甫真为奉车都尉。燕故太史黄泓曰：“燕必中兴，其在吴王乎？恨吾老，不及耳。”　　初，燕王以宜都王桓将兵为评后继，闻败走和龙，攻辽东，后降秦。秦追击而杀之，留其子凤，年十一，阴有复仇之志。　　鲜卑、丁零有气干者，皆倾身与之交。权翼见谓曰：“儿方以才望自显，勿效尔父，不识天命。”风厉色曰：“先生欲建忠而不遂，此乃人臣之节，君侯之言，岂劝奖忠臣之义乎？”翼敛容谢之。次日，入言于坚曰：“凤慷慨有才器，但狼子野心，恐终不为人耳！宜速除之。”坚不听。　　

第二四零回  王猛辞赏不受封

　　前燕始慕容，以武帝太康六年称公，至暐在位十一年，至此太和五年，被秦王灭之。自廆至暐，共八十五年耳。　　却说秦王苻坚既克燕京已定，改号建元元年，大赦秦境，封邓羌为司隶校尉，及杨安、徐成、张蚝等为大将军，进王猛为清河郡侯，又加为丞相、都督中外诸军事。猛上表固辞，不肯受职，秦王坚渭王猛曰：“即若螭蟠布衣，朕龙潜弱冠，属世事纷纭，朕奇卿于暂见，拟卿为卧龙，卿亦异朕于一言，回考筑之雅志，岂不精契神交，千载之会？虽傅岩入梦，姜公寤兆，今古一时，亦不殊也。今天下初定，彝伦始叙，朕且欲从容于上，劳卿心于下，弘济之务，非卿而谁耶？固辞亦不许耳！”王猛曰：“陛下仁德上如尧舜，名姓已应图谶，有天之福，得获燕邦，而燕京之克，乃将佐之力，群帅之能，则小臣何功之有，敢受此禄也？”猛至再至三，固辞不受。秦王坚重四重五，要其受之，王猛终不受。　　猛为政公平，拔幽滞，显贤才，外修六业，内崇儒学，劝课农桑，教以廉耻。于是兵强国富，垂及升平，猛之力也。　　却说秦王苻坚既得邺都，朝夕与群臣狩于西山，乐而忘归，旬余不返宫内。宫内伶人王洛叩马谏曰：“千金之子，坐不垂堂；万乘之重，行不履危。故文帝驰车，袁公止辔；孝武好畋，相如献规。陛下为苍生父母，何可盘于游畋？若祸起不测者，其如宗庙何？其如太后何？”秦王坚大悦闩：“晋文公悟愆于虞人，朕今闻罪于王洛，是吾之过。”言讫，重赏王洛，即驰回宫。自此以后遂不复畋。　　秦王坚欲以兵讨凉州，恐劳伤军民，乃命王猛为书谕天锡，猛遣人送书与天锡曰：昔贵先公称藩于刘石者，惟审于强弱也。今秦之盛，势振中外，关东既平，将移兵河右，恐非六郡士民所得抗也。君能首降，可保境禄无危。　　天锡得书大惧，遣使称藩于秦。秦王坚复使人拜天锡为凉州刺史、西平公。　　辛未咸安元年正月，秦王坚与丞相王猛商议，徙关东豪杰及离夷十五万户于关中，处乌桓于冯翊、北地，丁零、翟斌于新安、渑池。　　却说吐谷浑王辟奚闻秦王坚灭燕，恐来攻己，乃遣使送马千匹，金银五百斤于秦。秦以辟奚为泓川侯。辟奚好学，仁厚而无威权，第三弟专恣，国人患之。长史钟恶地与司马乞宿云收杀之。辟奚由是发病恍惚，命世子视连日：“吾祸及同生，何以见之于地下？国事汝自治之，吾余年残命，寄食而已。”　　遂以忧卒。视连立，不饮酒、不游畋者七年，军国之事，委之将佐，恶地谏以为人主当自娱乐，建威布德。视连泣曰：“孤以先世以来，以仁孝忠恕相承，先王念友爱之不终，悲愤而亡；孤虽篡业，尸存而已，声色游娱，岂可安也。威德之建，当付之将来耳。”　　时，王猛以潞州之功，请秦王坚以邓羌为司隶。秦王坚下诏曰：“司隶之职，董牧皇畿，吏责甚重，非所以优礼名将。　　光武不以吏事处功臣，实贵之也。羌有廉、李之才，朕方委以征伐之任，北平匈奴，南荡扬、越，羌之任也。司隶何尽其才？“乃封镇军将军，位特进。羌虽不悦，无敢忤旨。
  </div>
  <div class="pagination">
   <a href="两晋秘史_page12.html">
    上一页
   </a>
   <span>
    ...
   </span>
   <a href="两晋秘史_page8.html">
    8
   </a>
   <a href="两晋秘史_page9.html">
    9
   </a>
   <a href="两晋秘史_page10.html">
    10
   </a>
   <a href="两晋秘史_page11.html">
    11
   </a>
   <a href="两晋秘史_page12.html">
    12
   </a>
   <span class="current-page">
    13
   </span>
   <a href="两晋秘史_page14.html">
    14
   </a>
   <a href="两晋秘史_page15.html">
    15
   </a>
   <a href="两晋秘史_page16.html">
    16
   </a>
   <a href="两晋秘史_page17.html">
    17
   </a>
   <a href="两晋秘史_page18.html">
    18
   </a>
   <a href="两晋秘史_page14.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
