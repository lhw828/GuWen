<!DOCTYPE html>
<html>
 <head>
  <meta charset="utf-8"/>
  <title>
   续三国演义 - 第 33 页/共 34 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   续三国演义 - 第 33 页/共 34 页
  </h1>
  <div class="content">
   第一三五回  郭璞尸解成仙去
　　
　　再说晋武昌郡公王敦恃强震主，兼并襄阳、长沙，害谯王、甘卓，全据荆楚，上流无碍，乃从沈充、钱凤之谋，决意谋反。自移兵镇姑熟，奏请兄王含为武昌刺史，总江以西诸军事，周虑为襄阳守，王廙为长沙守。不知王舒首已尽忠于晋，保为荆州刺史。又以王彬素拂于己，乃奉为江州刺史，欲勒其从己。二人本不欲去，奈朝廷不敢拂王敦，从其所请。凭敕已下，彬、舒只得赴任。经过姑熟，王敦乃拨付兵马与二人，临行，私谓彬曰："上流重镇，皆吾族人掌握，异日不劳力而入大位矣。"王彬曰："此岂人臣之言耶？兄何不图流芳而甘遗臭以自污乎？"敦大怒曰："汝欲辱兄，若还不念祖宗，只好去汝！"彬曰："兄今得势，君主且不能奈何，何况弟乎？但难免议论耳。"王舒密劝曰："兄往岁杀兄王澄、王棱，人口未息。今复又欲杀弟，是自枯其本也。"敦乃止，二人别去。沈充又谓王敦曰："郭璞乃先知异士，今以母丧辞职在家，可召用之。"敦乃使人去见郭璞。璞以母丧未葬为辞，未复。使奉资相助，璞受之，将母、舅柩卜葬于暨汤河边，与水止隔五十馀步。其友人王用曰："君素自明神术，胡乃葬母近水滨乎？他日洪波漂荡，则母圹将为鱼鳖之巢，而亲灵无所归附矣。人子何安？"璞曰："公何若此言也？吾已筹之，此处不久当为干崖陆地。公试观之。"用以为璞言迂荡，哂而不然。后过数载，果然沙涨河走，坟前十馀里皆为桑田。于是人皆服其术，始知其不独神于卜筮，而堪舆之名尤播，远近求其扦葬者门无虚日矣。王用乃令其子侄皆从郭璞习学其艺术。王用见璞葬验，丧父之日，即诣璞，恳为葬父。璞乃为其择一地，扦于边上立穴。用数从璞闲谈地理，聊亦颇晓。及见所点，不识其义，问于璞。璞曰："此为龙耳，穴葬三年，当致有天子亲临，日后出贵，主为朝廷传奏之官，居专听之任。"遂立石以记之曰："立龙头，葬龙耳。不过三年，见天子。"时人慕璞之术，咸往观之。见题碑记，皆惊叹其徼显。四处传遍，攘闻至京。近臣以其言奏于晋帝，帝曰："郭璞亦吾之臣，何敢与常人作天子地耶？"明帝又恐有错，乃召阴阳生与近侍一二人，微服扮作民家行径，自往察之，然后治其擅葬天子地之罪。历观数处，郭璞所扦穴法，阴阳生皆莫能识。至王用父冢之侧，见有茅房，坟前立一碑，读其辞毕，与随从疑不能解。正在徘徊，用看有人观墓，慌出相见。帝曰："你是何人，坟是谁家的？"对曰："此内是吾老父。因郭著作代扦此穴，立石征记。恐人妒坏，命吾闾此。过三年，事应则无妨矣，以此吾自常于此间看守。先生等问他何为？"帝曰："人言郭著作妙于堪舆，吾观此穴过于高，故问耳。"用曰："彼言是龙耳，大宜在其处。"阴阳生曰："此高像是龙角，当主无人，君何信焉？"用曰："郭著作曾言教吾勿为人破，三年后当致天子，是其验也。"帝曰："然则出天子地？"用曰："非也。但能使天子亲临至此坟上耳，乃见天子耶。"帝心大骇，再乃细看而回。谓其近侍曰："天子至此地，璞亦能知，岂非术能通神而然？"乃召璞命卜王敦之事。璞曰："臣知国家旺气正盛，但不能一统耳。王敦无能为也，若再起兵，必主败而气死。昨敦欲召臣至其麾下，臣已卜之审矣。陛下不足为虑。"明帝心安。璞辞朝归家终制，只见王敦又使人来召，自乃占其去就吉凶，应次年春中身有大难，惊叹久之，同往姑熟相见。敦授以官，璞曰："待冬底服阕，方敢领职，望明公勿以故月之期而使璞不得全其孝也。"敦乃赠而送之。璞归里，敦唯不久必及。其月次行禳厌之法以掩之，不说出口，乃聚诸家人妻妾等嘱付曰："汝等诸人谨记吾言，七日不得妄行窥觑吾之行动，不可到后厢坑厕上去，吾已打扫洁净，另有紧关之用。凡诸外人来问吾时，可一一回言被远处请去，十日才回，休教入门搔扰。家下不可夺争吵闹，不得妄言祸福，不得道吾名字，俱忌百忌之外为则。只有桓彝与吾通家，不分内外，常时到卧房厨下来行来坐的，哄他出外不得，你等可以候他，休令妄入，明言七日后方可相见。得他来，当面嘱付便好。"言未已，桓彝直入，曰："汝等在此齐集，所议何事？"璞曰："正欲见你，有事相告。"乃执彝手，将前情备细说了一遍，即叮咛嘱曰："公今后不得频来。若有急事，只可于外门唤僮仆名字，不可言吾之名。卧房厨厕之处，切不可妄到。七日后任汝行矣。切记！切记！"桓彝应诺而回，璞乃安心作法。至第五日，桓彝听得人言，沈充使王敦急拘郭璞至郡，莫得起服入朝。适值酒醉，乘兴径至璞家，辂不顾忌前诫，不呼家僮，见书房门锁，即入卧房，诸妻妾并无一人在，内者是厨中，信足就往。忽见厕前明灯焚香，摆至肴酒禳，彝即去看。见无钟箸椅凳，探头望厕内窥之，见璞口中衔刀，披发裸身，斜坐厕上。彝惊怖，抽身急走，璞乃叫曰："事已至此，焉用去为？"遂出正衣相叙曰："吾昨嘱公千万莫至此内，今竟忘之，是乃天数不可逭也。此难非但祸吾，卿亦在所不免，一亡俱亡，一存俱存，二人身首不能完全，是亦前生分定耳！"彝乃流泪曰："吾被酒误，致忘君诫，岂非数之难逃乎？"乃相对而哭，举家悲惨失色。璞曰："法被冲破，禳则枉然。吾友许逊、吴猛二公道术甚高，遣人请来一问，以求脱身之术，看他以何可救你我二人否？"伻行，值王敦使人催请甚急，璞知难以再拒，收拾同去。敦喜，署为参军。许、吴二人知其事，亦至姑熟谒璞。璞以其情告之，问求脱身之术。许逊曰："既已禳之被破，此天之数，不容人算耳。再行他术，亦无所用。"璞曰："然则遁而去之？"逊曰："遁亦难免，弗若明白，毋以暗昧，岂不闻诸葛孔明之事乎？设如孙庞暗算之术，出于人为，则可镇压禳解而免。"璞乃点首然之。三人正在谈道，有王敦使命来请，见客在坐，问而辞去，以告于敦。敦素闻二士乃有道德者，即一并邀之。三人往见，敦命设宴宴款二士，大会将佐，宗族等陪之。酒酣，敦问曰："长生之诀，可得闻乎？"逊曰："公乃朝廷大臣贵胄，此乃山野修炼之事，岂得以是挂齿乎？"敦不为意。顷而敦又曰："吾昨梦一木上冲于天，此主何兆？"许逊曰："一木上冲透天，是个未字，凡事不可妄谋之兆，谋亦无成。梦兆宜信，守旧方美。"敦心恼其讥己，且以惑众，将欲执之。吴猛看色会意，慌以杯中之酒泼于梁上，化成白鸠一对，飞舞于丹墀之内。众官举目观看，二人乃从廊下出去。须臾，白鸠绕屋直起，众官转眼，已失许、吴所在。王敦不乐而散。自是心中甚忌郭璞，有谋害心矣。后人有诗赞许、吴二真人曰：
　　
　　吴许仙凡隔世尘，化鸠悟逆试无心。一木冲天知事未，令人到此羡真君。王敦逆谋虽著，因许逊之言亦不敢发。刘隗奔于后赵，石勒见其所言王敦为乱，亦欲乘机侵夺晋地。使孔苌、桃豹将兵五万，与隗虚言助晋讨逆，出屯南境。探得郄鉴在广陵地内靠山屯扎，有兵二万馀，苌等乃即侵郄鉴。鉴不能敌，敛兵退回合肥。孔苌得势，乘胜寇彭城。刺史卞惇战败，退守盱眙。自此徐兖郡县，多降于石赵。仆射纪瞻以郄鉴望清德雅，不堪军旅，宜居台阁，上疏请帝征之入朝。帝乃召鉴为尚书右丞。鉴荐周筵老练，可以同参政事。诏下，王敦闻之，召沈充、钱凤共议曰："今晋朝大臣，惟周、王二氏最盛。吾为此事，有司徒尚不相从，而周光、周抚兄弟虽在此间，其他在宦者多，吾之所为，周氏之所不服也。前因还军，放周扎与百官回朝，今彼又在会稽集兵，若以周筵入参大政，使周氏得权，是又添吾一忧矣，况彼一门五侯，岂不仗义报国乎？"沈充曰："今当先谋劾彼，方杜其患。今有道士周脱以妖术惑民，被收在狱，未招乡贯。何不假做供词，言是周筵之族，诬其惑民心，思谋不轨，与周馥、周密、周默等死王事者报恨伸冤，就将周劭、周勰兄弟同徐馥作乱、杀袁琇之事证之，一边上表请除祸乱，一边先至宜兴捉周筵杀之，再除其拔尤者数人无妨矣。"王敦听充之计，就点舟船，令杜弘、魏义将兵围住宜兴，称言有贼藏于城内。领兵三千，分四门而入。至周衙前，方才宣言周脱招称周筵、周扎使其集民为兵，思谋作乱，奉诏捕上朝中问罪。官司不知其详，不好阻当，任弘等所为。捉筵下船，周氏宗族七百馀口男女皆被所害，在朝中者获免。有周扎父子在会稽镇守，王敦恐其为后之患，乃使沈充将兵一万，去袭会稽除扎。路上之人虽知兵来，不知其为何往。至半夜，沈充率众登岸，径到会稽城下。周扎觉悟，急忙点兵，已被沈充抢门突入。周续杀出，被诸葛瑶刺死。沈充大叫曰："周氏谋反，周筵等已皆籍没。汝等欲助周扎，以甘抄家夷族也？"于是兵皆放走，周扎被沈充所斩，老幼尽死。后人有诗题周氏之祠曰：
　　
　　乍谓周祠宗，令人感慨深。忘身徇国难，竭力丧秦城。玘子英堪许，乘危破石冰。仗义收陈敏，输诚立嗣君。摆筵诛逆劭，朝野羡忠贞。满门遭贼害，秉笔痛酸辛。王敦又除害周氏，朝野莫敢异议。以为甲兵独盛，晋国无可与敌，乃召沈充、钱凤共议兴兵立业之事。二人巴不得敦问，好逞己能，即便齐齐上言曰："上流无碍，淮蔡兵衰，朝中将弱，今不乘此以取大位，更待何时？且时者难得而易失，休要挫过。"敦曰："刘遐、蔡豹、苏峻尚有兵马在淮上诸郡，恐未易耶。"沈充又曰："前番之举，已可见矣。但明公心惧上流，不肯为耳。今若不举，一旦人心复灰，贤俊临朝，欲想此时，恐已无矣。"敦乃然之，即择日兴兵以夺建康。时乃晋帝太宁二年，赵刘曜光初七年，后赵石勒太和六年也。王敦以周抚、邓岳为左右先锋，统兵先行。临发，分付曰："事成之日，卿等乃宣力元勋，当受封公侯，世共富贵，各宜尽心。"抚、岳拜命领诺。又遣魏义、吕猗、诸葛瑶分道招抚各郡，约至当阳相合。以兄王含为骠骑大将军，监督前军。自统周虑、邓遐与周光、钱凤、沈充为后应，直至湖阴驻扎。巡军星夜驰入建康，报知其事，该部奏帝言："王敦兵主湖阴，必有觊觎皇畿之意，乞宜早备。"明帝前为太子时，即有忿讨王敦之志，因温峤谏阻而止。至是闻奏，不与众官知会，密带二近侍，悄悄乘巴滇骏马，从西门岸路，夤夜趁月明驰至湖阴。时将更分，帝乃单骑直扣敦营，左右细看，观其兵势，周回遍绕一匝，只不曾到辕门。巡逻军卒见一人一骑单至，疑是客商，亦不捕阻。及看其马辔形状非常，欲往问时，帝已回马。逻卒乃入营禀告，见王敦昼卧未醒，不敢惊动。值敦梦见一轮红日坠于营，自西绕东滚转，如火般烈。敦惊觉思异，慌忙整冠出营门。见郭璞仰天而看，乃问曰："景纯仰思何事？"璞曰："非也。道见无数神道，护从一位星君往东而去，因望日中，不知是何人，故详看也。"敦思红日之梦、郭璞之言，心中怪其异。正在疑惑，巡军向前禀曰："才此营外有一人，如此状貌，身骑骏马，其辔耀烨如金，周看一匝，望东南去，赶之不上，未曾问得为谁。"敦曰："此必黄须鲜卑儿也。"或曰："是为何人？"敦曰："此晋帝也。其母荀氏生于燕代，长鲜卑部，今人见帝须黄，故以为名。有能获得者，封万户侯。"旗队长数人在侧，听得此言，不待主将，即便执械跨马而起，如飞东出。帝见后面军马行动，策马疾驰，从卖饼店门经过，见一老妪在外，乃以七宝马鞭与老妪，嘱曰："此鞭可值万钱，吾今送你。倘若后面有人追来时，你可以此鞭示之，言道过久，已去远了。"说话间，马少住，即撒粪于地。帝托妪以水浇之，妪不知其意，忻然从命。帝乃飞马望东而行。老妪受嘱，知其势迫，于外等候。俄见军兵慌张而至，问于妪曰："适有一少年黄须汉子，骑紫色高马，在此过否？"老妪将七宝鞭示众曰："以此鞭换十饼带去。今已去远，追不可及。"骑士见七宝鞭异常，乃曰："果是晋帝，其他无此鞭也。速疾追去。"妪曰："既是天子，岂无防备？且他龙驹骏马，怎被赶着？况与你无冤，何结此怨？汝不看此马粪已宿摊矣。"一军曰："我等来此，已看他不见。又传递看鞭，耽迟一会，焉能赶得他着？"众皆曰："郭参军曾言神道护一星官过去，此乃帝气正旺。真天子百灵咸助，岂我小军之可获也？倘或前去，有兵接应，反为不美。"于是听妪所劝，还鞭回营禀复，言："马迅去疾，追之不及。"敦曰："噫！司马绍自来投网，尚不能获，恐难克建康。"乃闷闷不乐，思之废食。问于郭璞，璞曰："晋气尚旺，公当罢谋，托事上表，以图君臣悦和，永保富贵。昨梦红日，是其应也。"敦听言不怿，遂忧愤发热，肌如火炙，水谷不入。充、凤二谋士见敦患病，乃进帐省问。敦曰："吾方举事，骤得此重病，莫是天不佑我也？"凤曰："丞相尊恙俄乎沉重，脱有不讳，当以后事付武卫将军应也。"应乃王含之子，敦无嗣，以为继者。敦曰："非常之事，非常人方能为之。王应少而寡才，岂堪大事？我有三计，汝等听之，若是身死，当遵此言。第一，莫若散兵释众，趁迹未显，归身朝廷，保全门户，乃上策也。第二，托故上表，退回武昌，敛兵自守，贡献不绝，乃中计也。第三，万一侥幸，吾病少愈，率众齐下，径袭建业，一战以决雌雄，乃下策也。"钱凤出谓众曰："丞相下策，乃上计也。"遂与沈充定谋，分遣兵将催进决战，以犯建康。晋主自湖阴观寨奔回，于路甚是警悔。至半夜到城下方喜，守兵等护送归宫。温峤、庾亮二人入内省问，帝曰："朕背卿等密往观兵，险被老贼追获。反情十有九实，当共谋之。"峤曰："但速整兵士与之决战。自古以弱胜强，不在兵之多寡，但以将之谋勇何如耳。"帝意乃决，下诏先谕中外。早有细作探得温峤之谋，报知王敦，敦甚恶峤。钱凤献计曰："今朝中宿卫尚多，故有是谋。趁今远近之人未知吾意，预先上表奏请卫兵三番休二，增成淮蔡，以防石赵之侵，并取温峤。至此议事的于营中，方好行事。"敦善其言，使人持表至建康见帝。帝乃召温峤入议曰："禁卫之兵，古今有制。老贼何罔称言擅专，甚是欺朕。且彼军将犯阙，又欲弱吾羽翼。朕之事，独赖卿家早晚相与谋议可否，一欲夺之，废吾股肱，是明教朕自毁爪牙，束手待他来缚矣。"峤曰："宿卫在此京中，去就由我，不必怒也。但今兵旅未整，莫与戒忤以速其乱。待臣前去见他，宽缓众逆，免使急迫难备。陛下疾宜发密诏，征取淮豫诸镇军马入卫。"帝曰："卿去必不得返，是朕失一臂矣，胡为可乎？"峤曰："臣去自有复回之计，正欲往观老贼动静强弱如何耳。"帝从之。峤至湖阴，见敦，甚称其德望。敦大悦。峤又时将言语诳诱，或进密谋以附其欲，假意结好钱凤，因伪誉之曰："钱世仪精神满目，他日必当大贵。"凤素知温峤有风鉴之名，听其所言，心中甚喜，遂倾意与之交欢。峤见计遂，思脱身回京，无可为由。会丹阳缺尹，峤乃说敦曰："京口尹乃咽喉要地，丞相当择选而任之。"敦善其议，就问峤谁可使。峤曰："非钱司马不可当。"凤以早晚欲议，及荐温峤。峤伪辞不肯为，敦不听，即使人表奏峤守丹阳，即日设宴饯送之任。钱凤寻有悔意，温峤知其心，恐凤谮敦追改，遂生一计，诈作酒酣，举盏劝钱凤饮。凤谦辞，以峤为客，不当先行劝东之礼，峤乃深揖而进，凤慌答礼。峤先平身，见凤未起，复再拜下，故以袖挨凤巾帻使歪，凤起乃先整巾而后接酒，温峤佯怒作色曰："钱世仪何等之人？温太真行酒而乃作难不接，思欲欺朝中大臣乎？"即以酒逼其口而灌之。钱凤淋沥湿衣，心中不怿。王敦以峤为醉，笑而解之。峤辞敦行，佯为涕泪横流，出而复入，叮咛者三，以示不忍相离之态。敦执峤手慰安，因密嘱之曰："卿到京口，当觇伺朝廷消息，早晚报吾为幸。"峤点首蹙告曰："适因酒醉，触冒钱司马，吾恐其不相容耳。"敦曰："是何言耶？用心为官，不必疑虑。"峤去。王敦以为得贤归附，料事有成，病即稍可，复出计议。后人有诗叹曰：
　　
　　王敦狂逆起谋心，百计牢笼晋大臣。谢鲲郭璞并温峤，各秉忠诚不负君。
　　
　　
　　
　　第一三六回  明帝南皇堂大捷
　　
　　王敦表请温峤为丹阳尹，不知峤心，私喜得人。钱凤终虑温峤忠正，恐非真附，越日，密言于敦曰："温峤在东宫即与朝廷相得，有师傅之谊。前见所请，帝不少留，忻然即至，恐是将计就计，来探强弱耳。吾思此任不可使，虑难倚讨也。宜追转监之。"王敦曰："太真昨过酒耳，少加声色，何得便尔相谗嫉也？"凤不敢再言。温峤看敦气色不旺，有病上身，一离湖阴，径至建康面君，尽以其逆谋告之，言："不足惧。慎毋效前先帝所为，使其肆志。"明帝即与王导等谋画迎敌之策。导曰："臣蒙圣先帝授以都督之任，适足为逆兄之碍，而才势不及兄敦，故弗获制。彼今复鼓兵东向，不知何为。臣但主筹于内，可委温峤、庾亮、纪瞻、郄鉴、卞敦为五总管，领兵拒住，然后以计讨之。"京中探事细作驰往湖阴报敦，言温峤如此如此。敦大怒曰："我不听钱司马之言，反为小物所欺。"乃使人遗书与弟王导曰："温峤别来几日，作如此事，当募人生致之，自拔其舌，方熄吾丹田一点火耳。"王导即将其书入见明帝。帝曰："卿之忠心，朕父子俱识之真者。今当以前都督领扬州刺史，总统讨逆军马，催五总管将兵出京征进。"郄鉴奏曰："前诏淮蔡诸军未到。臣等出外，京邑空虚，宜速催之入援，使内有护卫，外有接应，方保无虞。"帝准奏，发使分道往催苏峻、刘遐、祖约、王彬等入卫京邑，共诛叛逆，与国干功。温、郄等兵江边，惧王敦兵多将广，不敢前进。明帝自与段匹殚之子段琇、祖逖旧将韩潜统禁军出屯南皇堂，以观进退。见诸军惧威不动，召王导议之。导密地献计曰："臣知京兵素有惧怯之心，进恐不胜故耳。昨闻逆兄患病，必因郁气所致。陛下可颁明诏于敦营，暴扬过恶罪状，更敕兵众，言有能斩敦归朝者，定封万户侯，赏以千金，代镇武昌。老贼自先帝时恃强，见朝廷惟命是从，并不曾白他逆节，以为可欺可侮，故敢罔悖。今见陛下一旦责其不道，欲购其首，敦素性急躁，不能容物，必然气塞，纵然不死，病必加笃。那时臣率满门挂孝，扬言敦死，下诏各处，只讨沈充、钱凤、魏义三人，其馀将士一无所问。四方将士闻说敦死，人人不畏，攘臂争先，相率以诛充、凤矣。二贼既除，王含老怯，兵将自将瓦解矣。何难之有？"明帝素多胆略，听言大喜，即命草诏赍至敦营。诏曰：
　　
　　凶逆王敦，辄立元息，自行承代，不由朝命，顽悖是恣，志窥神器，莽操无过。岂期天不长奸，先自殒毙。沈充、钱凤逞奸煽逆，拥兵不退。今遣大都督王导等，讨正叛罪。有能持敦、含、充、凤四人之首来献者，各赏千金，侯封万户，就代其职。诸为逆敦所授用者，一概不问。荆楚将士从敦多年，未得朝廷恩秩，朕甚悯之。兹念睽离室家，暂敕归宁。其单丁者，免米一石，终身不调。馀皆验功赐赏，给暇三年，休讫还台，当与宿卫同例三番，各宜听悉。王敦见诏，发耸汗洽，气塞胸膛，喉如骨鲠，昏倒于座。众慌扶住救之。须臾苏醒，作势强起曰："鲜卑奴胡敢乃尔！吾当亲自提兵，立攻建康，捉出问之。"言罢，复又仆倒。自觉病已沉重，乃召兄王含与沈充、钱凤、魏义上帐分付曰："吾今疾甚，难以御众。汝等可与周、杜、吕、邓诸将，率兵五万，先向建康。吾养数日，随后就来接应。"钱凤曰："事克济之日，天子何处？"敦曰："尚未南郊，难行赦理。尽卿兵势，但保东海王裴妃而已，其外悉皆诛之。"七月，王含以兵五万，一时奄至江宁南岸。其际人情汹惧，不知所为。温峤恐敦兵过，将朱雀桥放火焚其屋而拆毁之，分兵守其渡口，以阻敦锋。晋主探得王敦不在军中，欲乘夜将兵暗击王含。闻朱雀桥毁，乃大怒，召峤责之。温峤奏曰："今宿卫寡弱，征兵未至，若贼等恃犷驰突而来，将何以遏之？恐宗庙且不保，况一桥乎？"帝悟怒息，乃以兵沿岸扎下。王导使人遗书于王含曰：
　　
　　昨闻大将军不讳，况此举自谓可如昔年之事乎？昔年佞臣乱朝，人怀不忿，如导之徒心思外济。今则不然，大将军来屯湖阴，渐失人心。临终之时，委重反侧，诸有耳者，皆知其为篡代，此非人臣之所行也。先帝中兴，遗爱在民。新君聪敏，德洽朝野。兄乃妄萌逆意，以亏臣节。凡居禄秩者，谁不忿叹？导门户大小，受国厚恩。今日之事，明目张胆，作六军之首，宁为忠荩而死，不为无赖而生。王含见书，徒怒而不能答。明帝见无回话，乃宣召五总管瞻、峤、亮、鉴等俱至南皇堂，议曰："王含屯兵对岸，书去不回答，必思来犯京城者。汝诸卿有何破逆之策？"段琇、韩潜曰："王含、钱凤势力十倍于我，难与缓战。宜趁此处苑城小而不固，军兵未集，大驾亲率六军，向前一战，可破矣。"郄鉴曰："未宜造次。群逆纵逸，势不易当，只可以谋屈之，难以兵力胜者。况且王含无敦之能，号令不一，兵卒抄盗相寻，旷延日久，必起义士之心，贼自解散。今欲逞血气之刚，决强弱于一时，脱或蹉跌不胜，虽有包胥之徒，亦无能补其事矣。"明帝从之，按甲而守。凡十日，王含不能渡，锋挫兵懈。帝自选拼死士一千二百，愿效死力，卫卒二千助之，争先肯渡。帝喜，各皆重赏，赐一色号衣，以好辨认。命段琇为大将军，与司马曹浑、左军陈嵩、右军钟寅，夜半渡朱雀港，以劫含营。又命韩潜领兵五千为接应。温峤、纪瞻准备船只，以候进退。段琇等偷过北岸，王含之众以为京兵不敢出战，寂然无备。琇喜，令曹浑、陈、钟三将，引壮士千二百人，大喊杀进。自将卫卒悄悄布于垒门之外，单马立而伺之。王含听得喊起，急自跃出，催众迎敌。周抚、邓岳于内混杀。魏义一马先出垒门，招左右杜弘、吕猗自外合至，欲围住京兵尽剿之。不防段琇躲在暗处，从背后赶出，一刀砍去，魏义头随刀落。卫士大震，一齐奋进含垒。弘、猗听得中军喊闹，急来救应，又遇韩潜杀至，叫曰："大兵十万，皇帝御驾亲征，各宜放杖，免夷三族。"含等正不知兵之多少，真以为晋主自至，乃先往寨后而走。军士各自奔溃，四散乱窜，独周抚恃勇，舍力冲杀，曹浑不能抵敌。陈嵩看见，唤钟寅令军放箭，于是一齐乱射，周抚面中两箭，亦退后而走。敦兵大败，弃了朱雀桥头大寨，退二十里住扎。折大将魏义、兵士万馀。含甚恼怒，遣人报与王敦知道，催后军齐进，共攻建康。王敦正聊小可，听得折了魏义，气复上冲，昏闷偃仰。王应、诸葛瑶等扶入帐中少睡。忽然梦在石头城外江上耕地，被波涛拍至惊醒，乃召郭璞解而详之。璞曰："江上耕地，乃是空费力耳。波涛拍至，是不容立也。且江深无底，焉能种得？梦主无根基立足，不成之兆。"王敦意在必克建康，听璞所言，已甚不悦，乃复问璞曰："吾今有疾，愈在几时？汝素有先见，试言验否。"璞曰："公数未合入兆，若还退入武昌，福寿未可量也。若必欲逞心肆志，恐劳伤精神，不能痊耳。"敦大怒曰："死生有命，岂云退愈而进主亡乎？据若所言，能知汝自家当在几时死？"璞曰："臣之命，论数只在今日午时。"敦令监下试看。璞曰："天上仙籍，已排位相等。监亦只在午时，不监也只在午时。"敦听其言，疑璞行术遁去，即命押出斩之。时尚在巳初刻，押者故捱，以为有保救，免害高人。直至午时，并无谏劝者，乃密催监刑者吴伯动手。吴伯曰："公犯大辟，并没爱贤敬能之人为公伸解。某当奉命，慎毋嗔恨。"璞曰："汝不忆昔年栅塘赠衣之时也？"伯思之流涕，曰："久忘大德，无可救公，其将奈何？"璞曰："汝若相念，但易吾所佩木剑刑之，见今日之情也。"吴伯曰："恐公相戏，两各不美。"璞曰："焉有戏理？试请用之，锋利过于钢也。"伯乃挥泪取木剑刑之，迎刃颈断，惟有白血升许。伯将首呈与押斩者看验，忽然江水乘风一涌而至，街衢数尺，人莫能避，径将璞之尸身首级一齐漂去。吴伯入禀其事。王敦营中见水盈尺，乃不责问璞首。点兵三万，令沈充、周光等往助众将，疾攻建康，差别将任怡、刘芳、王度往阻淮北入援之兵。时京师五总管俱渡朱雀港，在王含大营占扎。钱凤、王含闻沈充来助，兵马将到，乃分作水陆二道，俱进以攻京兵。京将赵胤等将兵阻拒。周抚、邓岳等奋勇当先。五总管卞敦、纪瞻、温峤、郄鉴、庾亮亦皆亲出，抵死拒战。战至日晚，吕猗以暗箭射伤赵胤，负痛归阵，京兵遂败，退屯朱雀桥头南岸扎住。温峤、郄鉴大惧，坐议待旦。次日四更时后，忽有哨马报言："祖约将冯宠杀敦将任怡，宜兴人周骞聚众为周玘等报仇，尽诛刘芳、王度之众，一卒不留。今与苏峻、刘遐等不时都到。"京兵听说，各复振锐。温峤乃将兵将配搭，分作五队，扎定便战。次日，王含、钱凤率众将进争朱雀渡，温峤、曹浑、庾亮、韩潜、郄鉴、段琇、卞敦、钟寅、纪瞻、陈嵩五路分头鏖战，殊尽死力。自辰至午，两各未罢。忽被苏峻、韩晃、刘遐、蔡遹两路勤王兵到，寻声杀至，径自后阵攻入。南昌之众当不得两路生力新兵、四员上将，大败而走，奔至青溪栅驻扎，折兵万馀。值沈充之到，复即再进。京兵力疲怯进。苏峻与刘遐将新兵接战，沈充驱后军大至。峻、遐被迫甚急，又得会稽虞谭敛有精兵万馀来援建康，代周扎报仇。闻帝驾出南皇堂，即来朝见。听得喊杀连天，先往助战，贼乃少却。韩潜、段琇恐三路外兵成功，二人策马大叫曰："王含败矣！各宜努力以建大勋！"奋身杀进。刘遐喜有接应兵到，突入王军，韩晃继之，冲得周抚、杜弘各不相顾。曹浑等也望两翼攻击，搅得七断八续，贼众复败。官兵斩首万馀级，追至青溪将近而止。王敦闻知王含又败，怒诟之曰："吾兄老奴耳！门户衰，大事去矣！我当自行以督三军。"因作势而起，寻又仆倒，乃谓王应曰："我今死矣，汝便即位。先立朝廷百官，然后营葬。"应拜受其言。至夜深，敦心烦躁，饮水而死。诸葛瑶密语王应曰："今丞相归天，且未可发丧，恐在外将士闻知，心冷志懈，不肯用命，自废前功。悄悄秘之，莫使人知。将芦席包裹其尸，埋于营中。假意作乐饮酒，以安众军。有人禀事，则言丞相稍可，不得劳动致伤神思，我等传答即是。待取了建康，入定大位，那时举丧，以太上皇礼葬之，却不美也？"王应信以为然，即将绢帛卷束敦尸，以苇席包外，埋于营中。诸葛瑶等数人每日置酒张乐，以瞒外人，人以是不知敦之死也。反使人催钱凤等进兵。凤与帝军大小数战，互相胜负，远近之人悉皆震恐。郭璞之妻孥子侄，每虑璞被王敦召去，不知其从否成败、喜怒生死凶吉若何，日托桓彝探听消息，并无的实。忽至八月十五日，举家妻妾老幼等皆梦郭璞仙衣草服，戴束发道冠，悬菩提数珠，分付家众，可亟将小船载棺木一具，至湘阴西北小涧边，有孤松一根，上有白鹊两个飞绕喧噪者，吾尸在其下也，收而载回，葬于向日所营之处，亦莫哭泣。人之数有定，休得怨尤。家人等素信其灵，竟备棺倩船，使亲人前往。其船之行，如有所引，其快若有所拽，悠悠然至其所，果然有孤松白鹊，遥远可见。乃将小船撑去看时，则璞尸在焉，身首完全，实非被刑者。家人殓而载归安葬。过数月，有人见郭璞于河边，道家打扮，以书信衣裤寄其人回，璞复取盘缠相赠。其人原系旧交，遂为带回，送至璞家。妻子开囊观之，乃昔制入棺之衣，复又开书看曰："吾为王敦所杀，是前生结数。今归洞府，时亦到京。汝家中事故，我悉知之，乞勿为念。"举家惊异，始知其为仙也。璞所撰有《洞林秘诀》、《京房易解》、《要撮新林》十一篇、《卜筮要领》注释，《尔雅》、《三苍方穆》、《天子传》、《山海经》、《楚辞》注，所作诗赋诔颂数十万言，传于世。王敦虽害郭璞，自亦寻卒。而钱凤等兵势尚盛，又遣沈充攻掠各郡，以剪其羽翼。明帝甚惧，乃使人往吴兴密见沈充，许以司空之职，劝使归正。充恃兵强，不礼帝使，反陈兵攻陷三吴，来合钱凤，直又进逼朱雀桁。有王敦旧司马顾飏说充曰："今举大事，而天子已扼其咽喉，锋挫气沮，若持久必败。为兹之计，惟有决破栅塘，引湖水以灌京邑，纵舟师乘势攻之，此上策也。次则籍初至之锐，并东西二处之力，十道俱进，我众彼寡，一战可胜，此中策也。否则，召钱凤至此共议，赚入斩之，归降天子，转祸为福，虽出下策，尤胜他谋也。"沈充意还妄想，不听其计。见钱凤已失青溪栅，乃即进兵袭破，守兵据之。帝命刘遐将兵击充，取其要地。遐知其兵众，犹豫不进。值前虞悝所募勇士焦廷，因长沙陷、谯王掳，以部卒三百欲走江东，遇王敦回兵，乃避于皖城，屡有报复魏义之心，至是闻义兄弟纵兵犯阙，官军已胜一阵，因集精壮并荀崧之子，将兵三千来赴勤王。正遇刘遐，遐道其故，焦廷愿请当先，于是合兵进取青溪栅。沈充使家将沈天瑞出敌彼。刘遐三抢其枪，天瑞抢军人枪，复进死斗。魏善拍马从背后来刺，以救天瑞。焦廷看见认得，大喝骂曰："附逆反国之贼，今日尚敢无礼也！好好下马，自服犯谯王之罪，反攻沈充，恕你草命！"善急立马待敌，以枪指曰："如此胡言，何不善保长沙？"即望当胸刺进。焦廷怒奋大锤，交横打去。不三合，一锤击中马胯，魏善落地。廷赶上再加一锤，颈折而死。找了首级，并逼沈天瑞。天瑞心惊，被刘遐一枪挑于马下。二将乘胜迫攻沈充。充去二将，遂乃大败。遐得势，呼众曰："今宜竭力向前，捉住沈充，另有升赏。"于是兵士鼓噪。王兵退走不迭，堕入水中，死者二万馀，却得邓岳来救获免。刘遐、焦廷收兵报捷。明帝大喜，优赏二将，以励军众。沈充战败气夺，乃奔钱凤商议合兵尽行俱攻，与京将决一大战，以别雌雄。钱凤曰："朝中五总管、王都督俱不足惧，有护卫将军段琇、韩潜勇而敢前，亦可易与。但苏峻、刘遐一枝，乃淮蔡无赖，非可轻视者。若能破得此两人之兵，众兵胆尽落矣，建康唾手可下。大功刻成，谁敢当先？"只见周抚、邓岳、吕猗、周虑、邓遐、吴儒六员勇将，愿先破二镇之兵。沈充、钱凤大喜，点兵五万，使为前部，密趋朱雀桁。苏、刘二刺史探知此等消息，乃联军结阵，守住不战，一边遣使至南皇堂报帝请助。温峤曰："可急趁此二将之勇，一齐往击，再能胜此一阵，贼可破矣。脱使二将少败，凤等愈猖，众不复振，何能为乎？"郄鉴曰："朱雀桁京邑咽喉，必须争守，不可迟也。"帝即命段琇、韩潜等十将，以纪瞻督率，过河救应。钱凤知京兵必援遐、峻，催众急攻。峻被逼，乃分部将韩晃、匡孝、徐谨与刘遐、焦廷列六阵以对，六将只是且战且守。将约两个时辰，东兵不退，西不能进。正战得酣，忽然杜弘引兵五千杀至，夹攻焦廷。焦廷慌张过狠，锤收不迭，反被邓遐一枪刺死。官将气夺，将反退走，只听得背后喊震天关，段琇、韩潜六将分两翼竞进。刘、苏喜其来援得应，锋势复振，努力奋战。王军中连折臧琦、吕猗、周虑等六员大将。周抚、邓岳、吴儒等虽皆勇将，奈前后受敌，不能当抵，各皆退走。官将乘兴奋击，充、凤大败，奔至总营，进见王含。王含大惊，方欲议计退敌，只听得炮铳轰天，鼓喊之声渐近。钱凤曰："军将新败，未及整复，京兵又到，将战难敌，将退不得，将守又恐被困，如之奈何？"王含听言，惊无所措。充、凤见急，慌出辕门，慰众备守。王含虑身年老，进退不迭，乃先望塞后逃遁。军士看见，亦皆裹包乱窜。钱凤、沈充忙来阻喝，京兵已逼垒门，充、凤亦走。韩晃、纪瞻、段琇、刘遐乘胜冲入，车等随之。王兵收拾衣囊不迭，哭声如雷，无心迎战，降者四五万人，馀皆溃出逃去。官将随后掩杀，斩首无算，至日晚收军。王含等直走至湖阴而去，以就王敦。后人乃作诗叹曰：
　　
　　奸逆由来遂几人，使心用计总无成。匿丧伐主天安顺，势败兵亡见报明。
　　
　　
　　
　　第一三七回  周光斩钱凤归正
　　
　　王含与钱凤、沈充肆逆犯阙，天不从奸，朱雀桁、青溪栅、白石营三战皆败，退走湖阴，欲见王敦商议再进。谁知王敦已死，诸兵将徨然失势，计无所出。王应谓父曰："世事至此，众心已丧，如何可处？只有退回武昌，再行他议。"王含从之，问于沈充、钱凤二人，亦善其言。乃大鸣金鼓，聚众商议回军，免被京兵所袭。军士等各私相谓曰："再回武昌敛集，与帝相抗，三族难保。须请赦归命停当，方可从彼同去。"于是各皆不应。周访次子周光知兵心变，乃率襄阳旧时父手所遗精卒千馀，欲入营中，诈称禀事，刺杀王应归朝，从阵上周骞所劝之言也。其兄为应托以心腹，出阻周光，光乃不害王应，扯抚同出，说之曰："王敦已死，含、应等岂成大事者也？今再在此，京兵一至，悉为齑粉矣。兄若听充、凤二贼之言所误，以陷不忠，秽污先人，则宗族必不保矣。"抚乃实言曰："钱凤欲邀吾暂回武昌，收集二军，图王应，共分上流耳。"光曰："此事决不可为，速出他行，庶以免祸，尚思妄行也？"抚然其说，议定计策，乃入见钱凤曰："兵众怯于西归，惧朝廷征剿矣。军师当亲出慰谕，言到武昌即无虞矣，众自从允。"钱凤不知是计，乃同周抚出外，被周光伏于侧手，赶出一刀斩之。抚遂拔剑向前，谕众曰："朝廷有旨，要取钱凤贼魁首级，吾故杀之。有乱动者，尽夷三族。愿随吾入京者，即便同去。"从之者三千馀人。邓岳知事坏，亦命其子邓遐诱杜弘斩首，引本部士卒同二周传弘、凤之首入京，至南皇堂见帝。帝大悦，升授周抚兄弟、邓岳父子官职，命五总管住南皇堂，以备王含，与王导返驾回宫。满城中文武官员六军百姓皆呼万岁，声震都邑。武昌兵士见四将归正，钱凤、杜弘又死，奔还荆襄者日数千。探军报入京兵营中，诸将佐曰："敦兵志解，宜乘势直进湖阴击之，可获王含、王敦矣。"温峤曰："敦兵虽败，尚有二十馀万。王廙等在上流，兵粮犹广，王舒、王彬是敦所举，皆其兄弟，心不可测，倘一合势，未可平也。正宜缓攻，待其自散，何为反欲速攻，使其惧而结聚乎？宜出榜至湖阴，构诱其众，言有能斩得沈充之首来献者，封侯重赏。或有人应诏而行，除此奸奴，方可尽平老贼。"五总管与苏、刘二刺史然其议，请命于帝，书诏至湖阴各下县市镇张挂。军中虽知，无人肯行。有被羁长史谢鲲，见敦死，欲要还朝。王应知意，故将其行囊书籍衣币尽皆拘去，鲲以无进京功效，哂而暂住。至是闻诏，知周访旧将吴儒骁勇忠烈，沈充爱之，收于部下，以作亲腹。鲲乃密至帐下，说其杀充以作清名之将，莫作逆节之流。朝中岂无充禄以荣君乎？儒忻然从之，即带随身小校，直入中麾，欲杀沈充。充见儒执械势狠，乃自帐后而逃。众兵看见者，皆往扈从。吴儒上马追去，大叫曰："今奉圣旨，取充首级。敢同逆者，皆夷三族。汝等从彼，不畏诛戮也？"沈充亦叫曰："吴儒忘义害吾，汝等宜当念旧。回到武昌，还有好处。朝廷虽有百万之兵，亦无奈我等何者。"儒追至近，又叫曰："汝等听奸，苦从以抗朝旨，徒与共死无益。独不看主亡将散，彼一人能立事乎？"于是众皆走去。有千馀愿入朝者，皆助儒追赶。充走四十里馀，为吴儒追及斩之。与众兵同谢鲲持其首入建康见帝。帝见鲲至，甚喜，重赏吴儒，封以列侯。后人有诗叹沈充曰：

　　
　　沈充庸悖肆狂心，欲逞奸谋佐贼臣。岂识上天原不祐，谢鲲一语便分身。王含闻知吴儒又斩沈充，周、邓、钱凤、杜弘等死散殆尽，身边并无一人谋议，知事不可为，乃与王应、吕猗等收束敛兵，烧营而走。吕猗至途中，虑有兵马征剿，一人难敌，乃建言曰："今吾势败，若回武昌，朝廷必不肯休。大军一到，焉能为敌？不如且奔荆州，再作道理。"王应曰："叔父舒乃是文士，思难当此艰危之任，且荆州久战之地，上流首郡，非可避难者。而武昌叔廙在彼，虽然无大经纶，桓宣实多智勇，宜还与之计议。况相父储蓄盛广，犹可守者。"正议未决，报子至船中来见，言："桓宣怪丞相兴兵犯阙，自移本部往守谯郡，输贡于朝，不受命令。武昌兵士见其所行，散去过半矣。"王应曰："若此，则当他奔也。今人心俱变，叵测难料，必投江州叔彬之处，方可安身。"含曰："江州素与大将军不睦，前欲加害，汝在边旁，曾无一言相劝。今反投之，岂不挟恨乎？"应曰："此正所以宜归也。叔彬当昔大将军强盛之时，能立异同，此非常人之所及者，其有大度存焉。今居江州，势方初旺，朝野重之。睹吾困厄，必有悯恻之心。舒叔自守柔士，岂能意外行移，以脱我父子也？"含曰："不然。彬素忠刚，必难相倚。"竟使舟人张帆望荆州而去，先使快船报舒，探其容否。舒见说，即假意将船自出迎之，密与其子王充之议曰："王应来投，是势坏矣。我若留彼，朝廷见我先首后通，必然见罪。汝可整酒劝之使醉，沉于江中，以杜灭族之患。"商议已定，就在舟中款待二人。舒曰："老兄与贤侄连日以军务关心，未获如意。今到此少暇，可开怀慢饮，稍释忧虑。"乃灌含、应至醉，使人缚之，沉于江中。奉表入朝，言王含、王应附敦为逆，臣以其为兄，不曾斩戮，已捉住沉江而死，裹尸在此待罪。王彬在江州，知王敦败死，含、应必定相奔，乃具船待之，久而不见其至，使人往程头上探之，言已过此往荆州，被太守公沉死江中了。王彬深恨不能生致含、应枭斩正罪，乃使人持书与王舒，令诛吕猗等传首至京，又上表请枭敦首号令叛逆。帝见敦党尽平，下诏命有司发王敦之尸，焚其衣冠，跽而斩之。将其头并沈充、钱凤、杜弘等一同悬于朱雀桁，以示不道。百姓观者如市，无不称快。后人有诗叹曰：
　　
　　逆贼敦充凤，欺君更害民。今日昭彰报，悬头朱雀桁。晋太宁三年，西赵光初八年，后赵太和七年，晋明帝平定王敦，乃大赦国中。封司徒王导为始兴公，食邑三千户。温峤为建宁县公，庾亮为永兴县公，卞敦为建兴县公，纪瞻为长兴县公，郄鉴为德兴县公，苏峻为广陵县公，刘遐为陵泉县公，各食邑一千八百户。殿上将军赵胤封湖南侯，卞壸封益阳侯，食邑一千五百户。五将军段琇封溧阳伯，韩潜封丹阳伯，曹浑封暨阳伯，钟寅封东阳伯，陈嵩封松阳伯，各食禄一千石。虞潭、周骞皆封县子，食禄八百户。周光、周抚、邓岳、邓遐、吴儒改邪归正，皆封列侯，实授讨逆将军。其馀各部将校，论功加职。追赠谯王司马承、戴渊、周顗、刁协、郭璞、甘卓、周筵、周玘、周嵩、焦廷等官。遣人致祭虞悝一家，立祠祀之。时周扎父子亦被沈充所害，未蒙录功赐谥，扎故篆虞潭上表为扎讼冤。尚书令卞壸立议，以周扎守石头之日，开门延寇，不当追赠。王导上言曰："向往之事，王敦奸逆未彰，自臣等有议以上，皆所未悟，与扎无异。但悟其奸，即能以身徇国，寻被枭夷。臣以为宜与周、戴同例。"帝从之。有司又上言："王舒、王廙、王彬诸人乘敦之举，分掌大镇，不行报国，司徒等皆以讨逆封赏，舒等既堕敦党，理合除名。"帝念导保宗亲，乃下诏与彬、舒曰：
　　
　　司徒导以大义灭亲，犹将百世宥之，况舒、彬皆其从亲乎？舒又能忠不私亲，预呈敦逆，后沉含、应，收斩吕猗；彬亦屡责敦逆，诚毅可尚。两既不附，一无所问，仍领原职，竭心任事，君臣如旧，同保岁寒。惟王督催魏义攻逼长沙，缢害谯王，拿至京师，审拟发落。舒、彬二人得诏，感帝明辨之恩，各具表上朝伏罪，即使桓宣至荆州，督令有司械王廙至京，帝命与诸葛瑶、任悦等一同禁锢于狱，以伺会审。温峤上疏曰：
　　
　　王敦刚愎不仁，忍行杀戮，处其朝者，恒惧危亡。原彼私心，岂遑安处？斯辈悉心赞导凶悖，合宜正以典刑。若其枉陷奸党，如谢、乐、徐、潘者，又宜施之以宽，贷之以德，仰见圣心。帝见疏，乃曰："朕欲鞫之，使招赞画叛首，书榜以戒后人耳。"郄鉴曰："先王之立君臣，贵于仗节服义。王敦之佐吏，虽或逼迫于威，实欲叨图其妄，以致进不能止谋谏逆，退不肯遁迹脱身，准之前诫，宜加重责。"于是将王廙、顾飏、吕猗、周虑、任悦、诸葛瑶俱拟斩罪，其徐总、潘矩、甘邛等悉皆赦免。王彬又荐陶侃为荆州刺史，朝议无不允悦。帝乃下诏至广，征侃赴任上流。人民久被王敦隔绝朝廷贡赋，心甚不安，兹闻升陶侃都督荆襄樊汉诸军粮事，四州百姓尽皆忻跃欢悦，粮里等悉备香花迎于岭之北麓。侃问其近岁官司政事，遣之先回。及到郡，下令节俭军民，劝课赈赏，百姓相集称庆，道不拾遗。侃幸庶务无烦，常敛膝危坐，军事检摄有暇，请托未尝少行。又谓人曰："大禹圣人尚惜寸阴，至于众人，当惜分阴，岂宜荒游宴逸？生无益于时，死无闻于世，是自弃也。"因每日朝运百瓮于斋外，夕运百瓮于斋内，以示不忘其劳。及造战船，其木屑竹头皆令人收贮空屋封志，不许委弃。人皆以为此等无用之物，不以赏下，而乃劳心收他何干？后值大雪，因急事会集军兵，厅事中窄狭难容，厅前雪化水湿，不堪伫立。侃令取木屑铺于地上，人不为苦。后桓温伐蜀，又以侃所贮竹头作钉钉船，以避磁石之累。其综理微密，人皆不能知之。时侃治政，官有馀闲，其参佐副贰辈咸以博棋弈相尚，或则饮酒作乐。侃命取酒筹双陆棋局等，皆投之于江中，集众谕曰："双陆棋牌，乃博戏之物。饮酒谈玄，浮弃世务，终非先王之法言德行，无益实用，君子当正其威仪。何可学老庄之忘父弃君，蓬头跣足，自谓放达乎？"众皆拱手遵听。于是文士日惟简阅书史，武士暇则习射演艺，凡有馈奉肴馔饮食于侃者，必问其所缘由。若因功力所致者，虽至微，喜其厚意，盛谢答之。若是非礼得之者，则加厉切责却之。大约以端正导人而已。忽日出巡下县，遥见有人持稻一把，尚未成熟。侃令唤近前问曰："将何所用？"其人伪对曰："行于道上，所见拾取之者。"侃怒喝曰："汝懒不佃作而窃偷人青稻，何得妄言？"命笞而责之。州里百姓无不惊畏，勤于农作。自是家给人足，夜不闭户，皆陶公以政训化之功也。晋太兴三年，司徒王导得疾，经月不瘳，心甚忧惧。从事李仁曰："今嵩山上有一道者，名戴洋，字汪度。十二岁时遇疫病死，五日而复活，谓其父兄曰：'吾昨为天帝召，充凡藏吏，授以符箓。给使从持幢幡引上蓬莱、昆仑、积石、大室、恒、庐、衡、华、嵩、岱等山。既而回宫，使者曰："诸山守神有言，此子未满尘凡之数，宜且遣回，待其再来参补。"帝乃命我拜玄女为母，而令还阳。路上又遇一老人曰："汝后当得道为真人。"赐书一册归读。'及长，善风角，通玄微之术，无不先知，极其灵验。中州人敬信如神。前在祖约部下，使之占事，毫发不差。祖约不能从其言，洋遂辞去。约果失河南之地。今丞相有贵恙，何不遣人召来询问，吉凶可预晓矣。"导曰："既有此等高人，何不早言？烦卿亲去，为吾寻之。"李仁领导之命，径往嵩山去访戴洋，星夜而行。到时却好洋在山中，仁入谒见，言告其因。洋曰："贫道久谢人事，修真悟空，置身傲僻，倦于逢迎，其他悉不关心矣。烦公为吾谢之。"仁曰："王司徒久闻先生深明术数，故遣小官再四拜恳。公乃忠正臣宰，特为国事求先生一决耳。慎毋固却。"洋见仁殷勤不已，乃同下山，望建康而来。一路无辞，不日船到石头城。李仁引戴洋入见，王导乃整衣亲自至门上候之，同上堂礼毕，导以病证饮食好恶细说一遍，问其何所从由。洋曰："君侯本命在甲属金，喜土畏火。若居火地，其疾难愈。今居石头城中，金无所养，且石头有火，金火相烁，本命不安，故有小疾。若能乔迁离此，病可立瘥。"导听其言，奏请徙入建业，居于东府，其疾果愈。导敬其高，使角朝中之事。洋曰："但惟禁内军马，因为大将军之变者，似乎过于太多。今事已定，一向未行除革，恐生怨也。其他形迹未露，不可妄言。国主目下有灾，此是数然，慎勿道破。"导力荐其入朝面君，授以重职。洋不愿仕，恳求归山。导从之，备重礼犒劳，以夫马整座船送洋。洋尽还赐物，讨扁舟一叶，乘风而去。至七月初，帝有疾，王导入省，劝革禁卫，帝未听。及不能起，乃召右卫将军虞胤、左卫将军卞聆、中卫主帅将军南岭王司马宗入内，分付早晚把守宜严，以后宫各锁钥皆交与宗，使三人掌管。时有急事，庾亮夜中欲入视启奏，见闼门封锁，遣人呼司马宗求钥。宗叱使者曰："此是汝家门户也，何敢夜深而入？"使以其言白亮，亮不忿。次早入宫见帝，言宫闱内庭不宜时常兵戈森立，耸惊后妃，帝又不纳。亮出，与众文武道："帝疾恐有不讳，殆似危笃矣。"于是群臣咸进问省，至闼不能入。亮疑宗、胤等有异谋，乃拉王导与五公五侯、温峤、段琇等排闼而进，奏帝请黜宗等。值帝疾甚，即命西阳王司马羕、丞相王导、尚书令卞壸与庾亮、郄鉴、温峤、侍中陆华等十馀人近得前，嘱付曰："朕赖卿等扶助，得靖国难。十亢相与，共清中原，以雪仇耻。不幸修短，遇此危疾，其将奈何？今太子年幼，朕不能管，只得托于卿等以共辅后事也。"言讫，泪如雨下。群臣亦皆涕泣曰："愿陛下斗转星移，凶消吉迪，龙寿万年，以副苍生之望。使臣等少尽犬马之劳，以恢弘中土。"帝曰："无能为也。天欲夭朕，人何可挽？弗负朕言为幸。"因执太子之手，付与王导曰："可相念祖父三世故旧，毋效兄敦之行，神灵亦感卿矣！"导听帝言，汗流遍体，手足无措，以首叩地，泣拜俯伏曰："臣荷先帝知遇，陛下恩宥，安敢不保终始，以竭驽钝？若有少负，天神殛戮！"帝命扶起，喜而谢之。复谓温峤、庾亮、卞壸等曰："吾死之后，僚属幸毋乖戾，褒进升黜，务有于公。诸文武不能一一叮咛，宜看朕面，各须尽心。"言讫即崩。时年二十七岁，在位三年。帝有机舍敏决，故能以弱制强，剪除凶逆，克全大业。百官举哀，殓葬于武平陵。太子司马衍年方五岁，群臣扶其即位，欲议请太后临朝称制，专等大臣王导来至处分。导以有疾推不赴。卞壸正色言于朝曰："王司徒非社稷之臣也。太行在殡，嗣皇未立，岂宰执告病之时？"王导闻之，乃即兴疾入朝，亲上玺绶于太后。后乃垂帘摄政，以王导总尚书府事，擢卞壸、庾亮共参辅翌，建号为咸和元年，尊为显宗成皇帝。大赦国内，其馀百官，皆由王导处分。导以帝幼新立，下诏文武俱照旧职莅事，待三年任满，帝自佥升。朝中协然悦服。后人有诗论曰：
　　
　　幼君初立事难诠，王导因推托疾言。卞枦不将辞正责，那得朝中众协然。
　　
　　
　　

　　第一三八回  石勒并齐擒曹嶷
　　
　　晋成帝既立，一应军国重事，托于王导、卞壸、庾亮。导以老不耐劳，凡大要急皆决于国舅庾亮。亮荐乐广之子乐谟为郡中正，庾珉之子庾怡为廷尉评事，二人各称父命，非嫡不敢妄袭。卞壸曰："人非无父而生，职非无事而立。今国家乏人，举才任用，焉得专执父命？此非承荫之例也。"二人乃始就职。果皆居官清正，晋国赖之。太后命帝旌赏庾亮荐贤之功。亮复又荐葛洪为册阳尹，洪辞不受。按《传》：葛洪字稚川，丹阳句容人。少好学，家贫，躬自伐薪以货纸笔，夜归习书。通儒业，好老庄，性寡欲，无所爱恶，不知棋局樗等事。为人木讷，不贪荣利。或为作伐，有以女白与为妇，洪闭门却之。口未常谈女色，时惟寻书问义。闻有道德之士，不远数千里，崎岖冒涉，期于必得。因多博广，穷究典籍，尤通神仙导引之术。三国吴时，有从祖葛玄曾以学道得仙名曰"葛仙"。洪生于晋，未之识见，心常慕之。闻得有高弟子郑隐，尽得精传玄祖炼丹秘术，修养真方，时年百有二十七岁，额如弱冠，月馀不食，精神愈倍。洪访知其详，躬往拜之为师。复传祖道，悉得其妙。至是庾亮荐洪，洪谢不至。司徒王导遣亲子诣洪寓，召为相见。洪至，授以主簿，不能却谢，乃受职。虽日事修炼，政绩不废，人皆悦颂。复擢以散骑常侍，领大著作。洪乃入谢固辞曰："臣今年老，不堪大任，乞赐归田。"导不允。洪曰："丞相必欲以官荣臣，愿求为交趾勾漏县令足矣。"问曰："常侍不为，而欲为县令，何也？"对曰："闻勾漏山有丹药、长生草、还童石，可以采掘修炼，故欲求去也。且公相时常有疾，臣往得药，先奉于公，故敢明请耳。"导曰："恐到彼或忘此邪！"洪曰："安肯负心食言作失信行之人？"导遂从允。洪乃将群弟子侄俱去。行至广时，帝以邓岳代陶侃为广州刺史。闻知洪至，乃使人邀见，问其缘故，洪以实对。岳欲留之，以传其术。洪曰："此非仓卒可得而传也。公当俟暇，亲至勾漏相访，亦可相授也。"谢之而去。岳甚留连，洪亦注意而别。至交州，即入罗浮山，炼丹积岁，优游不出，著成《内外丹经》一百一十六篇。自作序文曰：
　　
　　洪也体乏进趋之才，偶好无为之学。假令奋迪则能凌玄虚，骋足则能追日影，犹欲戢劲翮于鹤鹗之群，藏逸足于跛驴之位，奚况大块禀我以寻常之短羽，造化假我以至驽之蹇足，自上者审，不能者止，岂效嘘苍蝇而慕冲霄之举，策跛龟而追飞兔之轨哉？是以无望于荣华之途，而志安乎穷圮之域。藜藿有八珍之甘，蓬荜有藻棁之乐也。世儒徒知服膺周孔，莫信神仙之书，不但见而笑之，又将毁而谤之。故余所著之言，黄白之事名曰《内篇》，其馀驳杂通释名曰《外篇》。内外凡一百一十六篇，虽不足藏诸名山，直欲置之金柜以示识者。自号"抱朴子"，因以名书。洪博闻深洽，江左绝伦，著述篇章富于班、马，能辨玄微、探幽奥。不授弟子，惟邓岳时通音问，奈岳不舍弃职，未就传焉。洪至八十一，自知天命该返，当脱骸归元，乃使人持药一封奉王导，就召广州刺史邓岳，欲授以丹法。遗书与岳曰："若求长生要术，当远行从师，刻期便发，若缓恐不及相见耳。"邓岳得书，狼狈而往，于路耽阻。洪等延久，知其日要到，使人候之。至日中不至，乃悠然端坐而卒。及岳到时，已不获面谈。视其颜色如童，体质若玉，柔润似生，身如醉睡。知其为真得道，再拜懊悔，以为未得亲受丹术，悒怏无已。其子弟殓殡入棺，举之轻甚，如空而已。世人始知葛洪尸解，乃得仙矣。邓岳致祭，叹息而转。后人有诗叹曰：
　　
　　仙佛由来出在心，心邪徒自堕凡尘。向来邓岳从奸叛，助逆焉能得道成？
　　
　　葛洪成仙时，乃晋咸和元年，刘赵光初九年，石赵太和八年也。成帝新立，国中无事，未即动兵。石赵主勒知其不能过江救援，遂分道侵河南以图兼并。刘遐、苏峻等归讨王敦，祖约等遂退至合肥，石勒乃尽有晋魏燕韩鲁赵之地，皆为所占。只有三齐数郡，属于曹嶷。石虎、石生屡劝赵主勒袭而并之，张宾以为原是一家故旧，数仗义抑而阻之。至是见嶷全附于晋，乃亦凭勒自处，不行谏止。勒即集众议曰："朕今兵强将猛，南北无事，西邦刘永明实乃手足唇齿，虽有小争，为朕得关东地多原是他的，故可忍受者。今曹嶷擅据齐地，前伐靳准，彼不自赴，今撇刘赵故主不附，与朕连境旧好不通，而乃远臣江东，甚为可怪。意欲前往问罪，谁敢引兵去讨？"单于大都督石虎出曰："只须儿子一人，带数万兵马，立取山左之地以归我国。"勒曰："嶷据三齐之地，历年已久，根深蒂固，兵粮足备。焉可轻觑他们，云取若此之易也？"乃请张宾入问其事。宾曰："臣料此际齐地可平，曹嶷可掳，但不为则已耳。"勒曰："为天下者不顾家，况外姓同僚之列乎？公试言其可否。"宾曰："曹嶷、夔安皆已老耄，部下将帅百不及吾之一，晋国自乱，必然失倚。今若兴师，臣固知其必克也。"勒曰："石虎愿去，亦能平否？"宾曰："石季龙虽勇，不达机变，恐性暴有失。可用尚书令程遐为监军，统领大兵三十万，分三道而进，方可成功。"石赵主然之，以养子石生、李农为左军，石富之子石挺、桃豹为右军，石虎领中军元帅，赐姓子石闵为先锋，分作三处而去。各路探军报入青州，曹嶷听言大惊，急聚众将商议。参谋夏国臣曰："今石勒起倾国之兵三十馀万前来，其志必欲平治齐地而后已也。只宜下令各处坚守，以老其师。遣人往江东报知求救。待其粮尽，合力击之，乃可胜耳。若妄出兵马，必不能胜，休得失算。"忽有左将军田华出曰："今后赵无故兴兵犯界，甚为可恶。若还自守不出，是畏惧也。望主公假臣精兵五万，立斩石虎之头献于台下。"曹嶷听言大悦，即令田华为帅，以大将军王家相、李茂盛为左右，引兵十万，出屯西界，以拒石虎。石虎闻有兵到，即引兵马出营索战，齐兵遂亦整阵。两边放炮擂鼓，布摆端正。赵阵上主将石虎出马，头戴金肸盔，身穿蟠龙袄，威风凛凛，铠甲璘璘，骑西番高马，执合扇大刀，左有石闵，右有刘膺，当先高叫："齐将救敌，可出打话！"齐阵上鼓声罢处，门旗大开，上将田华出马，身披明铠，手执长枪，两边王家相、李茂盛齐齐摆着。华指石虎谓曰："我和你原是一家所分，并无嫌隙，信使屡通，何故兴兵至此？"石虎曰："山东是吾境界，汝不臣附，背弃故旧，反归江东，不得不取，特来擒拿曹嶷正罪。若早弃晋归款，以一家待之。少或抗拒，即是吴越相视矣，岂得容情？"田华听言大怒，不答，挺枪杀出。石虎挥刀架住。约开军兵，二人狠战上四十馀合，不分胜负。赵阵上石闵杀出相助，齐将王家相向前抵住。刘膺将欲要出，只见石挺、桃豹早已来到，挺即杀入阵中，两边遂相混战。挺径冲至田华身旁，一枪刺进，华慌转手去抵，早被石虎逼近，一刀砍于马下。王家相看见，忿怒赶上，枪中石挺左臂。挺走，家相赶去，又遇石闵拦住。石虎自后大喊追来救挺。王家相知不能及，因见闵、虎雄猛，欲撞赵兵而出，又被石闵所斩。李茂盛杀退刘膺，又退桃豹，才进中阵，见败兵奔溃，报道田、王二将被斩，只得弃战而走。石虎等随后掩之，十万人马去其大半。李茂盛逃得入城，赵兵随后亦到。茂盛进见曹嶷，哭拜于地，言："石虎十分凶勇，连斩二将，以此抵敌不住。"曹嶷听言大惊，急召夏国臣商议。国臣曰："后赵兵强将勇，关西、江东皆不能敌。我道战必不胜，只宜坚守，田子芳恃血气之勇，执拗要战，果伤其命。一面点兵守城，一面差人往江东求救。若得苏峻、刘遐、蔡豹三人兵到，方可退得后赵之兵。"曹嶷依议，点兵守护城池，使人持表往晋国求救。晋主初立，以遐、峻等进京征讨王敦，未及赴镇，失于救援。石虎等围攻广固十有馀日，反被击伤兵士无算，城不能下。只见石生、李农兵至，即日四面极进，期在必下。齐将等倚城而战，打死石虎兵七千，桃豹之子桃灼中额殒命。虎无奈何，乃问程遐议计行之。程遐曰："曹嶷坚守不出者，欲老吾锋，以望下郡之兵来共破吾耳。某有一策，元帅亲将十万人马围住曹嶷，命众将先讨下郡，剪其羽翼，然后截住江东要道，防其援兵，则曹嶷虽有鸿鹄之羽、鲲鹏之翅，亦不能举矣！"石虎拱手称谢曰："尚书高谋，可制贼矣！纵不能下城，困亦困死，何必苦攻？"乃令桃豹引兵三万攻取历城，石生引兵三万攻取济阴，李农引兵三万攻取东莱，石挺引兵三万攻取临淄，刘膺引兵三万攻取仓垣，诸路俱发。李农先到东莱，将兵屯于天柱山下。
　　
　　东莱守将刘继高亦有勇路，当日听报赵兵犯境，整点人马出拒。两军布于山之东侧，继高出阵，指李农曰："你我二国皆汉之治镇，因汉主无道，故各被害自立。今乃不念同列，无故兴兵侵扰，是何道理？"农曰："山东之地，我主已得什七。止此一隅，岂容不取，肯教贼人于卧榻边鼾睡也？"刘继高听言大怒，拍马杀出，李农挺枪迎敌。二人一来一往，战上了三十馀合，不分高下。继高见农亦是勍敌，思欲用计，以回马枪刺之，遂带转马头而走。李农随后赶去。继高偷觑其近，正待翻身转刺，不期天谴继高，齐数该败，马失前蹄，跪倒于地，反被李农刺死。军兵奔走回城，农乘胜追急。闭门不及，遂冲进城，得了东莱。安民已讫，使人至青州城下报捷。其使路遇石生，言已得城，生亦催兵疾进。济阴守将田养民乃古齐世家，知赵兵侵逼青州，正欲起兵赴救，忽报石生引兵犯郡，即点兵马出守弇山要道，以保近城百姓。早被石生先过山隘，两军相遇，列开阵图。田养民出马谓曰："各守封疆，何得兴兵至此？"石生曰："今我后赵地广兵强，将欲一统天下，岂容汝等据此，弃而不取乎？"养民曰："汝主忘恩德、负信义，身且难保，尚敢言兼并天下乎？我主曹巨灵曾言：'取襄国、邯郸、魏、汲诸郡，多效死力，令汝等安享现成。'我取青州，未得一指之助。今乃欲伤有功同列，而又妄想关中，以忘汉德，天肯容乎？"石生听言大怒，挥鞭打过齐阵，田养民舞刀接住。两个人无住手，马不停蹄，战上了三十馀合，未分胜败。赵副将辛庆出助，养民抵当两将不住，勒马望城中走去，闭上六门。石生引兵围住，将十馀日，不能得克，反折兵四五千。生怒，写榜张挂各门，以示三军曰："今限三日为期，若不协力攻开城池者，全队皆斩。城中军民死守抗我，破贼之日，老幼寸草不留！"城上守护有百姓在内，见生告示，尽皆骇议曰："此城若能全保，则可延得众命，否则皆为丘土矣。"有巨族陈氏，族丁累万，分住州城内外，共二十馀处，十停占三。其主伺事族长名陈世彰，惧累遭诛，会合各族壮丁千馀，暗地开门纳降，求免杀害。石生兵进。田养民知之，密引家小亲兵开东门而走，被石生追上擒转。出榜安民，依陈氏之言，满城尽恕。济阴既平，生使辛庆将兵五千，往助桃豹。
　　
　　桃豹此时已入历城界内，其守将乃晋朝差来助守者，一个名吕披，一个名沈秀，当日见有兵到，乃自商议曰："后赵兵盛，未可轻出，且只固守。待其少懈，两头击之，可获胜矣。"于是二人日夜亲自巡视，一连相持二十馀日。桃豹不能破城，兵日被伤，乃亦不攻，只是困住。又三四日，晋将并无动静。赵军以为惧威，不敢出战，大半皆往远村掳掠牛羊六种，其在城下者或坐或睡，解衣捉虱，旁若无人。吕披、沈秀知其懈怠，分两门一齐杀出。桃豹急迎，吕披、沈秀只击兵士。兵士心慌乱窜，多有放杖解甲者收束不及，尽皆逃避。桃豹见众走散，吕、沈之兵围上，乃亦退后。吕、沈奋力击之，追杀四五里，日晚而回。寨中粮杖俱被搬进城中。桃豹至十里外扎住，收聚军马，折伤五千馀人，心甚懊恼。众副将曰："晋将有谋，善于战守，深得祖逖训练，恐难破他。必须往大寨起军兵来添，方可胜也。"桃豹怒曰："是何言也？闻得李农已下东莱，张越度已下东昌，吾为开创两朝老将，何不如后辈也？"乃复引兵围城攻打。吕、沈又不出战。众曰："前日有粮，可以困他。今番在心着意，须不被算。奈粮为其所得，彼又可守，将何为计？"豹思一日，乃与众密议曰："今晋将恃粮守我，必不防吾有计。汝等可用心，至晚掏掘地道，四处而入，必可下彼也。"于是兵士努力穿凿，至四更皆透。吕、沈果皆全不少备。赵兵窃入，一时杀起，守军大乱，遂被砍开城门，桃豹自引大兵冲入。沈秀慌将巷口把住。豹至逼去，二人战拒，不得进退。赵卒以箭射倒沈秀之马，跻上擒住。吕披再至，被桃豹等围住不能得脱，亦乃投降。历城遂定。刘膺领命攻取临淄，与桃豹共日到境，守郡者乃老将夔安也，时年七十有九。闻报刘膺犯郡，乃欲出城阻战。参军丘岑曰："将军年高，不宜出战，只可坚守，待其少懈而击之，或可胜也。"安曰："刘膺是吾副贰之辈，吾虽年老，犹能斩之！"乃不听岑言，引兵一万，离城布阵。刘膺兵到，亦摆齐整，出马拱手曰："老将军向来不会，须鬓俱已皓然矣。"安曰："诚如所言。将军亦已斑白，吾何不老？只是一件，我和你昔时故旧，今日自相凌，乃善前而恶后也。何不请回，各安封土？"膺曰："奉主之命，不得不来。老将军何不同归襄国，以乐天年，免致损亏名节，不亦美乎？"安曰："据汝所言，以吾不能胜汝也？手中剑斧尚然不老，奴辈敢相欺也？"刘膺听言，挺枪杀出，夔安挥斧接住，二人斗上了二十馀合。刘膺亦老，敌之不住，退后而走。夔安赶去。刘膺复立马再战，又二十馀合。天色昏晚，各皆罢兵。膺扎住于十里堡。丘岑出城接入相贺曰："老将建此功绩，已挫贼锐。明日不可出矣。"安曰："且到明日，又作道理。"入至厅事前，年老骨硬，不能下马，军士扶之离鞍，入于公厅。因用力太过，两手颤抖不已，不能执盏。次日仍然，遂废饮食而死。丘岑率兵守住，使人偷出，往广固报讣求救。使至途中，见青州探子，备言详细，云："城围紧密，尚欲征取各郡入援，焉得有兵出救？"使回见岑，言："诸郡俱下，属县已皆望风归附，广固亦将垂陷矣。"丘岑曰："若此焉处？"亲兵曰："参军爷以一人焉能当后赵二三十万雄兵乎？只有潜身避去，免被擒戮耳。"岑听之，乃收拾库中金银，以车装载，暮夜开城，带家小亲随故旧共百馀人，逃入海山隐居而去，后富无比。次日，军民开门出迎赵兵，刘膺入城，安慰百姓，报捷至青州大寨。石挺亦送仓垣册籍至。石虎大喜曰："诸城皆克，曹嶷四肢毁矣，身能全乎？"乃令众兵尽力攻打。城上砖石用尽，搬运不能答应。东南角上被赵兵攻坏数丈，城中大惧，令兵士多将弓弩射住。石虎亲自催督，喊声震动城市。大将夏国卿曰："事势极矣。某请将兵杀他一阵，试看何如。"曹嶷命选精兵二万带去。国卿谓其兄国臣曰："吾感曹将军报雪大仇，安享富贵二十馀年。今日舍身退敌，吉凶不保。青州十有九失，兄可与弟早脱身去，以全宗祀。可使众军于此缺处拒守，诱辍赵兵。待我从西门无兵处偷出，绕转其后。若得幸斩石虎，则又可守矣。"国卿嘱毕突出，自西转南，遥见石虎自在缺下喝兵攻掘。国卿策马从背后冲去，军士慌叫："有贼！"石虎回身，不期马已相接。国卿一刀砍去，虎抵不及，只得将身一躲，滚于地下，马被砍倒。国卿跻步向前，举刀欲砍，已被那石虎跃起，步战抵住。石闵看见赶来不及，大呼放箭。赵兵听得，弓弩攒集，密如雨点，国卿竟被射死，兵皆乞降。石虎怒谓内军曰："城垣已破，尚不出降，明日攻开，寸草不留！"国臣见弟身丧，守战益力。虎恨不息。程遐谓之曰："到处破城，因是元帅杀戮太重，故人畏死，悉力拒守，以希免祸耳。今日夜舍力而攻，死伤不下数万之命。彼见老帅所言，愈加苦守，亦非善策。依吾之见，只须遣人入内，说嶷归款，免致枉杀兵民，必然可下。"石虎曰："尚书之言是也。谁可入城，以成此事？"遐曰："须是老夫自去，方能事谐。"即备马径至城下，挥令不许攻打，众兵悉止。乃谓守兵等曰："我已罢攻，汝等莫惧。可为报知你主，道有故人程志远特来求见。"军士下城去禀，嶷命放入。遐进城见嶷，相叙礼毕，遐曰："今石公有雄兵百万，上将千员，势盛难敌。且将军属郡皆归后赵，江东路远，又值王敦内难未息，必无救兵来应。小弟恐孤城难守，特来相劝，不如同归襄国，与石公朝暮相聚首共乐，以苏此处军民之命。将军尊意以为何如？"曹嶷自思年老势弱，必难与敌，乃曰："当从公之嘉议。但是石虎狂暴，不念吾为父执之辈，相轻侮耳。"遐曰："不妨，自有石赵主张主，吾等相劝，管取恩荣。"嶷意乃决，送遐还营回话。谋主夏国臣劝嶷曰："吾闻石虎性甚残忍，若出降彼，必遭所害。如不得已，共奔江东，纵然失国，犹得保祀存身，胜就汤镬，自取灭亡也。"嶷曰："石勒与吾共事之人，他们必不害我。"国臣曰："王弥有功于勒，奚止十大，尚且杀之，况主公乎？"嶷曰："弥有图勒之心，故致忌害。今吾降彼，势有不同，何得自疑？石虎大兵三十万，俱集在此，一破追获，反无遗类矣。汝休见阻陷吾，要去自去。吾意已定，必不失信取祸。"夏国臣出而叹曰："曹公不听吾言，死日近矣。"乃收拾家小，取库中金帛，乘空与弟国相半夜开门逃出，往江东而走。次日，曹嶷遣人送降书至石虎营中而去。石虎受之，即领大军入城安民。嶷恃前辈，不即下跪，虎乃暗使刀斧手将曹嶷与田养安、田养民一家尽皆杀之。又下令将青州旧兵与守城百姓等诛之，命刘膺为青州牧，查勘的实施行。刘膺抗言曰："若欲屠军，又查诛百姓，则满城必无遗类，又何须用老夫在此为牧？则当弃之为荒域矣。"石虎议阻，犹诛十之二以示不服。留兵一万与膺，班师奏凯回国。后人有诗叹曹嶷曰：
　　
　　石虎狼心众所知，曹嶷何苦自寻诛？良言忤听甘降虏，千古令人恨有馀。
　　
　　
　　
　　第一三九回  刘岳荥阳退石生
　　
　　后赵太和九年，石虎、程遐平定三齐，奏凯还朝，赵主石勒大喜，升赏将士，设宴庆贺。席上与众将议曰："今中原之地，渐皆入朕。意欲转都洛阳，奈有荥阳、司州二郡还为李矩、郭默所占，必须夺取，使地不缺，方好移驾。何将肯去建立此功？"右席上一将起立应曰："某虽不才，愿领兵去攻取二郡，以擒李矩、郭默来献。"众视之，乃右翼虎贲将军石生也。石勒大喜，曰："吾儿肯去，必定成功。"乃点精兵五万，以大将李隆、王华为左军，张贺度、张越度为右军，石瞻为后军，六将领旨，望荥阳河内而进。巡军听知，报入荥阳，李矩慌使使请郭默商议退敌。郭诵曰："且自将兵出境，与战一阵，以试虚实，然后再议。"李矩然之，即使张皮、江霸、马尚、李秀等出城退敌。行不十五里，石生兵至相遇。各驻军马，两阵对圆。赵阵上一员首将，捧鞭而出，生得：额如悬鼓眼如铃，色似瓜皮须似针。阔面雄身威赫烨，赛过玄坛黑虎神。荥阳兵士看之，尽皆惊愕。只见对阵上李荥阳带领众将擂鼓而出，左右列数员战将，当先开言谓石生曰："吾守本郡，未尝扰汝，何乃起兵侵我？"生曰："汝晋已过江东，河南尽归于我，只此二郡，汝何苦要分割据占？今我特取汉之旧业，怎言侵你？"李矩曰："你家又非中都刘后，焉得妄言汉业？且不说汝等边胡窃据大晋之地乎？"石生听言，更不再答，轮起虎尾刚鞭，打过晋阵。郭诵欲出，马尚厉声叫曰："待我与他比对鞭稍，试别高下。汝等休要与战。"言讫，跑马指石生曰："我和你较试鞭法何如？若不能胜者，即下马拜为师傅。"生曰："若然，何不早先下马，免受伤打？"尚怒，喝生出战。于是二人放开马辔头，约退三军众，扬威奋战。但听得铿铿声不断，恨恨势无容。两将战上四十馀合，并无差失。搅得尘沙似雾，兵士目眯，尽皆喝彩。李矩见其敌住，自舞双刀赶出助战。赵将怒喝，于是石瞻、李隆一齐杀出。郭诵亟往帮助。矩、诵怎能抵得瞻、隆？边战边退，却好郭默引兵又到，杀回前来接应。赵将张贺度、张越度又出，晋将张皮、江霸亦进，两边混战有二时将近，王华催兵掠阵而入，张皮欲来阻敌，被张越度自背后赶上，一枪刺死。郭默看见，抢上报仇，三合之中，格杀越度。贺度来报弟冤，与默斗十馀合之间，只见石生战到身旁，即便并上。郭默怒恨，一枪当胸戳去。生见势急，慌忙将手一抢，带住枪头，到转身躯，一鞭打去，稍中背心。郭默弃枪，吐血而走。李隆、王华见胜郭默，呼石瞻冲入晋阵。晋兵把持不住，大败而走。赵兵喊声震天，随后奋击。晋兵自相踏倒，被其所杀，犹如砍瓜切菜一般，尸骸叠叠。日暗得免，折兵将半，收集入城。石瞻独领精兵五千追赶，直至城下，把住城门，催石生乘夜围攻。李矩见势败，不敢出战。乃与郭诵、郭默议曰："今江东远隔，国难未息，焉能有兵来救？且去求之不迭，兹被围极，必为所困。弗若将此河内之地，献与西赵刘曜，求讨救兵来此，待他两自相争，我等于中看紧慢而行，免被所破，使贼生得志。"郭默曰："此谋甚通。刘曜久思贪并，见吾去附，必然应允。待他两国互相争战，我自得安矣。"即日修表，令郭诵偷坠出城，径望长安而去。途中无阻，至虎牢关觅马趱程前进，不日到咸阳。次早，入朝见曜上表，又奏言："臣舅李矩与郭默，为晋据守司州、荥阳二郡，以尽臣职。今被后赵贪图，暗遣石生将兵围城，思欲夺之。我等恶其横，愿以河内中原要地归于大国，不欲归于石氏，使其得肆谋心也。乞陛下早与一旅之师，速解倒悬之急。"赵主曜见奉大喜，即点精兵五万，令亲将军刘岳并呼延攸之子呼延谟、石琮、翟楷、刘咸、刘震等往救李矩。姜发、关心、游光远三人知其事，急入谏曰："兵者不可以屡战，仇者不可以屡结。今石赵兵势地土三倍于我，前与约取河南，聊相通好，兵戈少息，正与再共结纳，以固孙刘之势。何得听信李矩奸谋，即擅与兵以结冤仇？"曜曰："今人以城来归，省我数万兵力，可不救乎？"关心曰："今去救矩，反与石勒成敌，焉得为省兵力？"曜曰："石奴儿乃朕之辅臣，岂容他吞并界上之地？且朕争此地数次，俱未能遂意，费多少钱粮，不获保守。今彼真心归款，若听汝等之言，是杜他人向顺之心也。"三人又曰："昔日汉主玄明不听我等之言，后来悉从臣料。今陛下不纳臣等，异日必然有悔。"曜曰："汝等既自以为高见，何不善救刘灿于未亡之时，而苦阻朕于得土之助？事势有异，休要妄言！"叱使出外，三人只得且退。关心曰："明日会合众有智识者，一同上劝。此事决不自去惹祸者。"游光远曰："彼意已决，谏则反触其怒，愈见不美。且和、乔二子不在朝内，再无直言之人，难以使听。吾观永明好战少谋，不恤军士，良言逆耳，无世龙之大度，纳谏虑远，岂守国之善计？吾闻好杀者必亡，寡谋者必败。若此所为，祸患不远矣！宜当避去，免被所累。"姜发曰："公言是也。岁中彗星出东井，白气临长安，此为脱形之兆，赵王不久当败。惟蜀中无兵，先人坟墓在焉，吾欲乘此而去。二公心下若何？"关心曰："大厦将倾，一木难撑。哲人贵先知机。吾侄河、涛已同诸葛侍中、呼延都尉保护家眷入川觅居久矣。今当速去，毋得再延。游太师将回故乡，憩隐他处，难忍相弃，如之奈何？"光远曰："吾今年老无子，老妻近丧，无所倚望，亦不归故乡，同入川中，与故旧优游宴乐，以终馀年可也，焉用他行？宗祀之事，有弟子远在此，自能承值。吾亦不忍相离二位老友，即请同去。"于是收拾金帛数车，与姜飞、杨继勋悄悄出城，望梁州路进发。刘曜不知此数人竟自弃官而归。后人有诗叹其违谏致失云：
　　
　　三国英雄逐鹿秋，干戈日夜互相仇。寡谋刘曜违忠谏，自惹锋争霸业休。
　　
　　次日，西赵主刘曜欲使内侍前往游、关、姜三人府中安慰，以释其耻，回报已与杨殿帅俱乘夜遁去，不知何往了。赵主听言，亦不追悔，竟命刘岳等将兵五万，东救李矩，径望荥阳而进。石生探得西赵来救，心中大怒曰："吾曾屡取潼关，思念一家，又且回兵。今汝反助晋人与吾作对，当先破之。"遂撤围向阻。两军相遇，各排阵势。刘岳当先出马，谓石生曰："吾等所谓者，不过嫌憎李矩称晋，间于此中耳。今已臣服我国，你可罢兵回去，降我即降你也。"石生曰："我用心力而困李矩，汝到来抢我现成之功，反教我们回兵！"即便挥鞭打出。刘岳将刀架住。两个抖擞神威，各施英勇，挺向阵前。喊声起处，但则见：刀卷茫茫白雪，鞭翻滚滚乌风。马如平地骋双龙，尘似云腾拥从。战势狰狞狠猛，锋威咭咶喧轰。鼓声交戛杀声雄，险把天关震动。二将一连对上五十馀合，全无高下。两边众将叫曰："两位将军且自少息，待某等也出马聊战一回。"后赵张贺度横槊进前叫曰："不许混战，能者单出。"于是石生、刘岳各回本阵。刘将呼延谟挺枪呼曰："适间小将何名？敢战呼延将军否？"石将应曰："吾乃张贺度也。有三百合之能者，方可来对。"呼延谟曰："口说无凭，放马试看。"于是各整精神，交锋狠战。二人亦斗上五十馀合，不分胜败。刘岳、石生见日晚天昏，乃各鸣金收军。次日又战，又无高下。相持数日，各折兵马，互相胜负。刘岳与刘咸等议曰："我今到此，虽能解一时之围，不得石生兵退，怎生计较？"呼延谟曰："我有一策可破石生。若还只与明战，虽在累月，亦是这等。今日趁此天时，半夜月落之际，将军与翟左军从前而进，某与刘左督从后而进，刘后军紧守寨栅，以防他来暗算，石右军引兵一万接应二路。每路首将，各只用精兵五千，径去劫他大营，出其不意，两头一齐杀入，自然胜矣。"刘岳从之，乃与众将整顿齐备，至二更时分，衔枚而进，直至赵寨。石生兵士皆在睡中，有一巡军在外急叫有贼，早被翟楷赶上，一刀砍死，即便杀入寨门。喊声大震，呼延谟后面炮声又起。石赵之兵不曾防备，慌起觅械之时，满营大乱，各自互相混杀，不分你我。刘赵是有意去劫者，旁观甚审，杀得石生、石瞻等大败而走，刘岳等随后掩杀。但见尸骸满路，器杖盈途，寨中辎重尽被刘家所得。走到金墉城，计点人马，折兵大半。石生忿恨，连夜使人上襄国求救。刘岳得胜，即欲收兵回朝。众将曰："石生退在金墉城，定然请兵再进。我若一去，荥阳司州必失，前功废矣。"岳曰："若然，当趁此围困金墉，大破石生，免其再至。"呼延谟曰："未曾得旨，不可妄惹兵衅，此处乃石赵界内之地。吾等乃救荥阳，非是争并也。但宜且住，看石生进止何如，再作道理。"于是赏兵扎下，只差人报捷入长安。
　　
　　却说石生飞使先到襄国奏上求救表章，赵主勒看之大怒曰："叵耐长安刘赵夺我功绩，杀我军兵。何人领兵前去救助石生，以报此恨？"石虎攘臂向前曰："待儿带一哨人马，径从荥阳擒拿刘岳、李矩以取其地，管教唱凯而回。"石勒听言大喜，即命石虎为督帅，统领石闵、石堪、朱保、魏为前部，呼延谟、支屈六、石匆等为后部，点兵十万，往救石生。石虎与众望荥阳而进。刘岳每日使人察探后赵消息，忽然报到，言："石虎领兵十万来至，可急打点。"刘岳听说，聚众议曰："石虎此来，其锋必盛。须当去会李矩、郭默，一同协力相助，方可与敌。"呼延谟曰："一边遣人去会，一边领兵前途阻住，莫使入界。"刘岳然议，即便移兵出界。行不十馀里，后赵之兵旗幡乱舞，卷地而至。岳将人马扎下，布摆伺候。石虎见有阻兵，即于对面排阵。三通鼓罢，两扇旗开，石虎当先叫曰："刘家贼将昨以诡计杀败我兵，今日大都督亲来在此，好好下马受死，免祸军人。"刘岳曰："昨者石生不明进退，以致大败。今你复又妄来，独不记河东之日乎？"石虎怒曰："汝曹无能及吾十合，敢此妄说？今日生擒贼子，方知我季龙将军手段！"拍马舞刀杀出。刘将呼延谟挺枪接战。二人一回一合，斗了半个时辰，呼延谟一枪刺中石虎衣幅，抽之不转，反被石虎跻上，一刀斩于马下。刘岳见谟被砍首级回阵，随后赶去报仇。石虎不曾顾看，径进门旗。岳马至近，石家老将呼延模慌忙挺枪来拒。战不五合，亦为刘岳砍翻下马。方欲找首，只见赵兵呼叫石虎，虎回头一看，双眉倒竖，两目横睁，怒挥大刀忿砍而进，刘岳遂与交战。二人各喝："不许歇息，尽见本事，都在今日！"于是一连斗上了七十馀合，并无退意。石闵放马出助，刘震抵住。石堪又到，震退入阵。刘岳见之，带马落荒而去。石虎独自追赶，却好李矩当先兵到，诸将在后，矩乃少住。石虎看见荥阳旗号，遂撇刘岳，直取李矩。矩慌，只得抵敌，知虎英勇，奋力而战，不及二十合，矩渐遮拦不住，将欲退走。却好郭默赶到，石虎即与郭默又战，二十合之内，被石虎一刀砍中腿上，甲为砍坏，默负痛而走。石虎径冲入阵，欲斩郭默。一将厉声叫曰："破胡大将军马志高在此，不得无礼！"石虎听言不答，怒挥大刀便砍，马尚以鞭稍架住。二人酣战上五十馀合，不分胜败。石堪、石瞻恐虎战久有失，双马出助，矩将张肇、范胜、江霸、李鑫亦皆向前截住，石闵、朱保、魏、石匆等催兵拥进，矩乃大败，奔回荥阳。刘岳知石虎兵盛，亦与石琮等退入荥阳，协助李、郭共守。石虎乘胜进兵围城，石生亦至。刘岳遣使连夜上长安求救。西赵主刘曜见本大惊，慌聚众臣商议，欲起大兵亲救刘、李，以争荥阳。游子远谏曰："国内灾异不祥，圣驾不可妄动。前者未央宫上一奇鸟，人目长尾，五色有彩，高大五尺，生五子而出五雏。人言是凤。后来平陈安，服杨难，降张茂，亦可云瑞矣。今者五雏一夕皆死，母鸟悲鸣五日，不食亦死，此一不祥也。大风骤雨轰雷猛雹，三日不止，城里城外，打死人民近万，寿陵崩坏，二不祥也。陛下诏令寿陵前栽植树木，今尽枯死，三不祥也。上邽刘袭军营之中，马生两角，四不祥也。长安三月，日酷如火，人畜大疫，此乃春夏反常，五不祥也。姜、关、游、杨诸哲人遁去，连丧大将数员，是皆不吉。正宜省身修德，守国保民，以禳天灾，不可与石赵结冤，以构仇怨。宜修书通好，召回刘岳，方可以转祸为福也。否则石赵势焰不忝于关中，恐此事一时难息。"刘曜不听，强语谕众曰："凤鸟虽亡，荥阳来附。姜、关虽去，吾儿还归，勇略迈于数人，何惧石勒？"即封刘胤为正先锋，平先为副先锋，刘贡、吕中伯领左军，康平、呼延瑜领右军，河西降将张阆、辛晏为后军，秦州降将张选、辛滔为救应使，以刘雅、刘黑共总中军，亲自救援荥阳。留游子远、刘绥、卜泰、蒋英、辛恕、乔泰、梁胥、朱纪等，辅太子刘熙监国。赵主曜自将大兵二十万，直出潼关以退石虎。未知此回二赵争衡，胜败若何。后人有诗一首叹曰：
　　
　　勒图吞并寇荥阳，曜信奸投起祸殃。因争此地伤多命，至今名作杀人场。
　　
　　
　　
　　第一四〇回  二赵争雄夺荥阳
　　
　　西赵主刘曜听李矩势极诡附，不听游子远之谏，使其镇守长安，不许临军，亲自起兵二十万，进救荥阳，与后赵石勒争强，直至界内驻跸。是夜三更，忽梦一人金面朱衣，侧挂一刀，东向逡巡而看。曜问之，不答，但揖让而退。曜思为神，即步其履迹而拜之。觉来乃是一梦。次早，集众官将问之。众皆曰："金面朱衣者，天神也。面东而看，将有事于东方也。莫非天神下助，主陛下有窥江东之兆耳？"众皆信然，齐声称贺，惟太史令正任义低首不贺。赵主曰："卿何不言？"义曰："臣适思其异，故未及言耳。详而度之，多似不祥，故弗敢妄贺。"曜曰："卿试言之，何用隐为？"义曰："东方乃震宫卯位也。其人面金而侧挂一刀，乃外金侧刀，成一刘字也。陛下姓刘，起平阳，都关西，皆金位地也。朱衣者，火之色也，火能克金，主西地受制于南。其人不言，逡巡频看，揖让而退，是功成事毕，自谢而退也。履其迹而拜者，是拜其后尘也。今来荥阳，乃河南之地，南为火方，阳为火候，金主受克。陛下当听游太傅之言，面与后赵通好而还，斯为全美。"曜曰："梦寐之说，恐不关大事，未足深信。"义又曰："乞勿罪臣，臣请明言。前者彗星出于东井，福德照于五车。五车，赵分也。东井，秦分也。凶星吉曜，宜避不宜犯。以臣占之，主有师帅丧亡在于福德之位，应在十日中见此。陛下必不信臣，亦须谨慎，未可轻意动兵。且今关中半年无雨，百姓荒乱。臣劝陛下宜回銮舆，以安黎庶，不可亲自在此临军，使人失望。"曜曰："锋争之际，难免师帅之厄，知是那边征应？正宜趁兹先破石虎，勿得惰慢军心。"竟不从谏，使刘胤、平先等进攻石虎大寨，又使刘贡、吕中伯、康平、刘雅夺取石梁、盟津二郡。探军报知石虎，石虎大惊，慌令石匆、石瞻将兵一万救援二郡，命石闵同石堪、王华、李隆、张贺度、朱保等将兵五万阻拒刘胤、平先。石匆等先发，正遇平先、刘胤之兵，两边各排阵势。方才整伍，石匆恃勇，单骑舞刀冲杀过阵，与西赵副将军刘黑相撞，黑挥六十斤大锤敌住。二人跃马奋战，一连恶斗四十馀合。众将兵悉皆静观强弱，并不少动。忽然石匆失手，被刘黑当头一锤，打得眼珠迸出，死于阵前。西兵见胜，大喊涌进，杀得后赵之兵飞跑而走，众皆奋赶。却得石闵等到，两边扎住阵脚。石闵、李隆、石良、李农四将当先，一齐杀过西阵，刘将呼延瑜、张阆、辛晏、马冲分投敌战。石将朱保、魏、支屈六又至，刘黑、刘雅、张选亦前抵敌。两军混战良久，未分胜负。忽然刘胤、平先兵到，见其战酣，二将一齐杀进赵阵，直入无人之境，人逢人倒，马遇马亡。石将石挺、魏拼命拒住，各带重伤，被刘赵兵杀得死尸叠叠，血水盈盈，大败走至荥阳城外石虎大寨。平先等不赶，马上议曰："城中有大将军之职与李荥阳拒守，我救又至，必无妨事。惟石生那厮，侵洛阳，犯潼关，屡次结怨，不若乘此胜兵，先下金墉，再破石虎，数郡可保也。"于是进围石虎于金墉。石虎见众将各带重伤，又闻石生被困，乃责骂众将无能，使敌人得志，三军挫衄。石堪曰："非是众将之咎，已皆对住，将次胜矣。奈因刘胤英勇奋入，故难敌耳。"石虎笑曰："卖矿灰货奴，有何力量，敢如何逞横？来日吾必生擒此儿！"
　　
　　按《野史》：刘胤字元嗣，刘曜之长子，卜氏所生者。在平阳朝中，年十三，遭靳准之乱，刘氏无少长嫡庶，皆被杀。胤得舅氏卜干有先识，休官在家，即携胤同居于城外，得免其害。干恐靳准查究，乃给盘费使奔长安就父。途中被阻，行间道错路，走于胡帅黑郁鞠部地上，从人卖矿灰以度活。后来闻靳准平灭，乃出名投见郁鞠大人，言是刘赵王之子。郁鞠礼遇之，使习武艺，即熟闲弓马，善使大刀，力举千斤，虎头燕颔，此地人呼之为"小张飞"。至是刘曜称帝，威震西土，郁鞠部长遣人送胤还长安。赵主曜见胤回，喜谓群臣曰："此儿原系朕之世子，因失母以致流离数载，历尽苦楚，朕甚悯之。欲遵周文、汉光更易太子，复立刘胤，众卿以为何如？"光禄大夫卜泰是胤之舅，乃向前上言曰："文王是定嗣位于未立之前，光武以太子之母失恩而废，岂足为法？向以东海王为嗣，未卜不如明帝也。今胤文武才略诚高出众子，然东宫熙孝友仁慈，亦足为承平贤主。况皇储乃国家根本所系，岂可轻动？且已颁诏郡国，名号定久，休要改移，即臣等亦不敢奉诏。"曜默然。刘胤复曰："父之于子，爱之如一。今若黜熙而立我，我何自安？苟以我颇堪驱策，岂不能辅熙以承圣业，共享富贵乎？臣请效死，于此不敢闻命。"群臣咸言太子东宫已定，长皇子贤能逊嫡，当以从之，勿改以失大义。曜念羊后已殁，遂依众劝，封胤为永安王，手书"忠公"二大金字以赐。卜泰擢为太子太傅，监国辅政。以刘胤为正先锋，争荥阳破石堪之兵，进围金墉。石虎见堪称赞刘胤，心中不忿，即怒起拔寨，进救金墉。留石良将兵五万，困守荥阳，以阻刘岳、李矩之兵出助。自率五万人马，要报八特坂之仇。进至望坡，知敌兵不远，乃扎下准备。刘曜见报石虎自来复仇，亦同众将向前布阵。三通鼓罢，炮声便起。石阵上石虎出马，左有石闵，右有石堪，各皆严装披挂。手执大刀，高声叫曰："刘家诸将无故兴兵至此，好好叫刘胤、刘黑出来填命，万事俱休！"只见西赵阵上门旗开处，褐罗龙伞，黄钺金瓜，簇拥西赵主刘曜而出。两边文武官将，森森摆列。曜自以鞭指石虎曰："汝父世龙，亦吾汉家故旧，念其有功，封王赐号。今朕居于关中，以山右河北、河南所在汉业，皆付与他管辖。彼既称尊自立，朕亦不问，使为唇齿党类，共拒晋兵。朕之处分，亦可为善且美矣。兹处荥阳既来归朕，汝当为朕相顾才是正理，何得反来侵犯，自结仇怨乎？"虎曰："山之东西，河之东北，皆属我国。只此二郡间于域，故来取之。我功已成，是汝家刘岳来抢我的。分明是你们出关远来结怨，反欲责我？"刘赵主大怒曰："寡人御驾到此，逆贼若此，言无逊让，谁先擒之？"刘胤应声而出，石虎轮刀指住，曰："来者莫非卖石灰小儿乎？好好下马受缚，免触我怒！"胤曰："无主无籍家奴，敢此狂罔！"挥刀砍至，虎亦接住。二人双刀并举，四手齐施，狠战上八十馀合，两马俱乏，各回本阵换马。再出再战，正是：猛汉凑逢强敌至，冤家撞遇对头来。复又五十馀合，杀得尘遮天暗，沙蔽眼蒙。两边兵将肃然而看，暗暗喝彩。二人性发，日将沉西，尚不肯歇，各尽勇苦斗。又三四十合，昏黑迷茫，军政司不由其情愿，鸣金举角，于是两边收兵回寨。赵主曜曰："人言石虎英勇，朕未之信。今日一见，果然名不虚传。"胤曰："皇父何夸奖他人若此之甚？明日再战，儿子必然擒他而来！"曜曰："我儿不可轻意，须要仔细防他。"胤曰："我自有分晓。"次日，两军复出布阵。擂鼓已毕，石虎勒马向前，叫曰："刘胤还敢来否？昨日饶你草命回去，今却不轻放了也！"胤曰："我今日不擒你们不为男子！"虎曰："你说不得这句话，只要保得自身就是好汉。放马前来，试看本事！"于是至阵前舞刀再战。但见他：人如双虎斗，马似两龙争，尘沙卷起似飞云。威凛烈，势狰狞，双刀击得焰腾腾。气嘘天地惨，声吼神鬼惊。二将战了两个时辰，约有六十馀合，各皆汗流满面，入眼难开。架刀少歇，去了头盔再战。未及四十合，马皆力乏，驰骋不上。石虎躯重，马足似软，恐怕有失，乃先叫："若是好汉，换马而来，别个输赢！"胤曰："我知你为马倦，虑我逼你。休要怕，不须换马，两个步战何如？"虎曰："步战恐你要输。"胤曰："不如此，不见手段。"于是各皆下马，对战上一个时辰有馀，略不少住，无分合数，熬至日落不歇。众军大叫曰："日已沉西，二位将军且住，待明日再决胜负。"二人犹不肯罢。刘咸、石堪各自出叫曰："天黑难办，军士皆回寨也。"石虎曰："若非天晚兵散，我时刻活擒汝矣！"胤曰："今日便不捉你，明日定要捉你也！且自放手，饶你去过一夜，明日好来受绑！"虎曰："说话当不得事的，来日再看！"于是亦各归营。石虎谓众将曰："刘胤小贼，亦是好汉。我一向来，未曾遇此敌手。今若此犯对，怎么胜得他们？"石堪曰："此贼难可力服，只可智取。我有一计，趁兹两家酣战辛苦，必不提备，我等即便造饭，令三军饱食。更深衔枚而起，分作四路，约半夜劫其大寨，一齐杀入，彼必慌乱，可斩刘胤，以擒刘曜矣。"石虎听计大悦，曰："弟之高谋，不亚章邯破项梁之妙。但不知诸将士肯奋勇齐心，干此大功乎？"即召众人问之。众曰："数日以来，皆是元帅劳力，某等未建寸功。今当尽力破贼，何敢少辞？"虎喜，命取酒肉分赏军士，宴款将佐，分遣飞使去会石良，引兵助战。召石生出城中之兵，共同劫寨。黄昏时候，尽皆结束齐整。一更以后，石虎与李隆一路，石堪与朱保一路，李农与支屈六一路，石闵与石瞻一路，下令衔枚勒口，悄悄而进。二更近寨，约合的当。三更发兵，一齐杀入。刘赵之将皆卸甲歇息，忽闻兵至，慌起整顿。石兵已入寨门。守门将吕中伯一人有甲，当先来敌。正遇石虎，斗不五合，李隆并上，将左胁下猛刺一枪，只中右臂，中伯弃械而走，被石虎赶上，一刀斩之。刘黑轮锤打出，击死石将赵新，又伤朱保右膝。石闵看见，自背后赶上，一刀砍死。康平拒住中门，以箭射伤石兵无算。石堪、石闵方将欲退，又遇张贺度等从城中杀至。康平肩中两枪，负痛而走。刘赵之兵大乱，自相践踏，混斗杀死满地。刘胤、平先与刘曜杀出，方才离寨，石虎、石瞻、魏、李农四将围住不放。刘胤奋勇来夺路，不期石堪又至，一箭射中胤肩。胤不顾，带箭前冲，以救刘曜脱围。又遇石虎刀尖伤其膊上，负痛突阵。行不百步，复被石闵、石生、张贺度、李隆截刘曜、平先于内。呼延瑜看见杀入，救出刘曜而走。平先陷于阵中，左右冲突，不能得出，身中数箭。正将危迫，却得刘雅、刘贡、张阆、张选、辛滔等杀入，救出平先，刘雅等又陷于阵内。张选、辛滔杀转去救，悉皆战死，幸得石琮杀至，与刘贡协力攻入，合刘雅冲出，一同刘曜望关西走转。石虎大叫众将曰："今刘曜逆天助晋，天使其败，不可不追！"次日，整兵再进。赵将石良围困荥阳，因石虎使人会合至金墉，共破刘曜，良乃撤围夜起。次早，刘岳探知，乃与刘震、刘咸、翟楷、石瑶引兵追良，来助刘曜。良战败逃走。刘岳闻道石虎大败刘兵，复又进赶，乃从间道去护，阻住石虎，曜始获免。及至金谷源，石兵又进，刘岳乃命众将保驾西行入关，独自把住谷口阻敌，只有副将杨腾、大将王腾助之。与石兵相拒半日，身中流矢，血透袍铠，岳犹死拒，阻住虎兵不大进。岳料刘曜等走远，乃始退遁。石虎恨岳，随后追袭，至洛西及之，岳复阻战。为石虎兵多，前后阻住，岳乃走入石梁堡。石虎自度刘曜去远，遂只赶刘岳，至石梁堡扎住，四面掘成坑堑，列长栅以困之。于是刘岳内外遏绝，粮尽杀马而食，马尽兵饥，又暗杀伤痍士卒以食众兵。刘曜至渑池，闻岳被困，欲整兵进救。夜中无故满寨震惊，咸言石兵大至，望西奔溃四十馀里，天明方定。次夜大惊，兵士复起。曜听任义西归之劝，径回长安，不能救岳。岳兵饿甚，多有奔出降于石虎。虎知其困极，毁栅而入。刘岳勉强上马来敌，其马又仆，为赵兵所擒。王腾刎死，杨腾被捉。关西猛士八千，氐羌精勇三千，虎乃押上襄国，与后赵主发落。其馀兵士一万八千六百馀人，尽驱入深沟，掘堑填而坑之。虎部将皆言其惨，虎独快焉。刘曜之将智勇可以委任者，惟岳一人，乃刘伯根之少子也。此回被擒，刘势衰矣，又折上将吕中伯、呼延谟、王腾、刘黑，偏将张选、辛滔、杨腾，精兵十馀万，皆曜不听良言之失也。曜至咸阳，乃素服郊哭。越七日，游子远差人出迎，方始入朝。石虎既获大胜，破擒刘岳，复使王华、李隆、石堪助石良攻打荥阳。李矩见极，出兵与战，被石良擒其副将郭元。矩复退入坚守。良解郭元上襄国。石赵主见石虎坑刘兵，乃令写书一封，令人监押郭元至荥阳，招兄郭诵并谕李矩，书曰：
　　
　　朕自肇基河北，奄有河南，山之西，汉之北，自幽及燕，悉入版图。去岁平曹嶷，山东全属，北地拓跋降附。今又西败刘曜，南晋不敢窥兵。天下之大，十得六七。卿如牛之一角，何不归命，而乃甘受困苦如是？且朕已委兵柄于大元帅虎。虎之性，卿所知也。恐破城之日，军民受惨。谨此相示，幸自度焉。李矩看书不理，赵使复拘郭元以去。矩慌问于郭诵曰："郭元复遭押去，吾为舅者，心甚不安。汝意何如？"诵曰："欲全忠节，难尽孝义，昔日王陵之母为楚所拘，陵尚不改其心，况一弟乎？无他异论，守御益力。"良等月馀无功，石赵主闻知，又遣人赐郭元官带，以麈尾马鞭予诵，表示殷勤，劝郭诵归附。诵又不受答。勒知其忠不夺，再诏石虎将大兵攻围荥阳。矩知，使郭默出阻。两军战于密南，默败，奔走建康。李矩闻言郭默南奔，怒其不为死守郡镇，临难而逃，乃令郭诵、段文秀二将连夜追默，至襄城及之。郭默涕泣，以为兵少不能敌，虽是相负，亦情极而然。段、郭二将力欲邀勒使回。默思赵兵必不能抵，荥阳难守，二人又不肯放，乃弃其妻子并部众，佯为溺水而遁。段文秀拘其部兵家眷而转，将见李矩，言默投河之故，矩待其妻子如亲。石虎到，又旬馀不能得下，乃放言欲尽坑兵民。城中将士听知，又见粮尽受饿，因而多有私通石虎者。李矩知人心将变，密与郭诵、段文秀、参谋郭方、大将马尚、功曹张景、主簿苟远商议逃走之计。诵曰："争奈石兵围紧，恐难得出。"矩唤诸将江霸、蹇腾、梁志、李弘、李环、张肇、范胜等俱至，收拾各人家眷，密点壮士三千馀人，诈为劫营。馀兵皆推不敢轻出。矩等开门，乘夜冲出，又被阻住，诸将奋力舍死撞杀，幸出重围。李矩身中四枪十馀箭，不能举动，众伤之，不肯相舍，一同送至鲁阳。矩坠马不能起，乃上山麓少坐，叹息而死。后人有诗赞其忠义曰：
　　
　　镇守荥阳数十年，恪遵晋节永无愆。二复洛阳名誉显，今遭伤殒悼忠冤。
　　
　　
　　
　　第一四一回  刘曜蒲坂破石虎
　　
　　话说李矩既死，众人将至襄阳，然后收葬于岘山。自是司豫颍汝许洛，悉归后赵。赵主勒得捷，诏虎班师，加为车骑大将军，督领内外诸军，武将以下皆任调遣。赦刘岳以为散骑常侍，居邯郸。以郭元为京城主簿。程遐乃石勒之妻兄，见石虎是养子，勇猛狼愎，恐难制伏，密劝石勒曰："河南之地新得，民心未附。可命石虎、生、堪、瞻四人引兵四万，往彼镇守，以防侵夺之患，其实是出之远去，免致日后有争位篡夺事耳。"赵主勒然其言，召谓石虎曰："今河南新附，民心未固。邺城之地，乃曹魏旧都，城池坚固。你可将兵镇守彼处，使东晋西刘不敢有犯我家之地。"石虎见父发使远出，料是程遐之计，不容身在朝中，心甚不乐，忍耐而去。石氏之祸根始于此矣。石虎既至邺城，兵马无事，乃日夕射猎于郊外。一日，于柳林中，遥见一客人身背弓箭而至。虎令捉住，问曰："汝是何等之人，带弓箭腰刀而行？必是作歹作恶者。"其人答曰："某乃江南人氏，为商买卖长安。今因赵主招募羌胡兵马二十馀万在城，常时诈骗掳掠客商。我等存止不得，各思还乡。路上单身难行，故备器械，聚伙四五十成群而走。得出关外，各皆分散，是以不曾弃舍此弓箭耳。"石虎曰："他那里聚集军马，有何所用，你等可晓得否？"客人曰："他道要报金墉之仇，以取荥阳，别无他事。"虎听其言，赐与酒食压惊，放之使去。收拾回城，乃亲自匹马直至襄朝见石勒，备道其因。石勒乃召众臣上殿计议，皆曰："待其来争，方可动兵。"勒不决，使人请问于张右侯。使者回报言："右侯病笃，口舌含糊，眼目朦胧，问不能答，语甚蹇涩。家人命我来回旨。"石勒大惊，不及更衣，即带孔苌、桃豹、程遐、张光数老成故旧，同往宾府问疾。到时已不能言，惟张目流泪而已。勒与众人涕泣回宫。是夜，宾卒。次日报讣，赵主大哭大恸曰："天夺吾右侯，使朕去其一臂矣！况复能广大基业乎？"言罢又哭。众臣曰："右侯年登九襄，寿不为夭。官至极品，富贵不小。若论福寿，可谓双全者矣。"勒曰："朕非伤其殀也。右侯同朕起事，建此功业，算无遗策，虽子房莫能过之。今未能安享太平，遽尔暌违，使朕痛心崩裂，情不能已。"言毕泪如雨下。众皆伤感，因而罢朝送殡。勒乃以程遐代宾为右长史，兼丞相事。石虎上言："关西之兵不日当出。宜先取潼关，以逞先发之机。"勒以张宾亡后，心绪散乱，无意兴兵。石虎又奏言："刘曜新败，锐气未复，亟宜进兵平定关西，以大一统之业。"勒皆不听。石虎抗言曰："时不可失，机不可挫。前日刘曜大兵二十五万，被臣一战而破，今吾部下有精兵数万在邺，足可为用，当往攻之。"乃陛辞而去。勒亦恶虎强横，任其自去，不行阻当，胜败使虎自当。虎至邺城，矫赵主之命，留石生守金墉，赵勇守邺城，与石瞻、石堪等起兵四万，带副将支衍、邵拱、刘术、张朴等，欲趋长安。兵至蒲坂，西赵守将接连报入长安。赵主曜大怒曰："朕今正欲兴兵擒此悍贼，以报刘岳之仇，彼乃自来投死，岂可容恕也！"即日点兵十万，以刘胤为先锋，梁胥、徐邈、蒋英、辛恕为左右，自与平先、游子远为合后，同至蒲坂，以拒石虎。不数日，西兵亦到。石虎引兵搦战，游子远命刘胤、徐邈、梁胥等陈兵严俟，不许出战，又分付蒋英、辛恕等紧守寨壁，密与平先、刘雅带十数骑，悄地偷往石虎营边观看一回，即便驰转营中，与刘主曜议曰："此路中数十里，皆是淤坂，泥泽深陷。石虎屯兵此地，乃一匹之夫耳，何难破哉？"即便分付刘胤出战一阵，来日以计胜之，时将过来。刘胤得令，领兵对阵。石虎见西赵兵出，厉声叫曰："可是刘胤出战否？他将非吾对手！"刘胤擂鼓出骂曰："石虎鼠贼狗盗，不能与吾明较胜负，而乃暗行诡算，劫吾营寨，真小人耳！今日尚敢夸口？"虎怒，挥合扇大刀砍杀过阵。刘胤接住，前后战上四十馀合。天色渐晚，两边收兵回寨。刘曜乃问计于游子远。子远曰："明日且不可出战。持守数日，示之以怯。待安排停当，然后行移。夜则大张灯火，巡更击柝，使石虎不敢劫寨，又见我惧怕严防之心。俾虎忽我，不以为意，可成功也。"密唤刘胤带领军人将淤田狭处用木栅填底，铺以木板，布成大路一条，仍用污泥盖之，插标为记，以便自走，好诱他人。命："梁胥、刘雅引兵二万，伏于西北头草坡柳林之中；徐邈、朱纪引兵二万，伏于来路左侧五里之外；蒋英、辛恕引兵二万，伏于来路右侧五里之外；平先锋引兵二万，伏于后路，阻他救兵；夏景、王用二将引兵三千，伏于淤泽之旁，俟候助擒石虎。刘殿下将人马一万出战诈败，望泽中板路依记而走。石虎见吾可去，必亦放意追赶。将近泽边，我命刘贡放起号炮，徐邈、蒋英两路杀出，刘雅将军领大兵逼进。石兵见我有计，威势又盛，必不敢转战，定向前辅石虎追赶，一至淤田之地，我兵奋狠拥进，其人马必乱，乱则定陷泥中。夏、王二将催兵用长枪刺之，再使长钩钩起，逐个诛斩，连石虎亦可擒之。"调度已讫，各将领计而去。石虎索战两日，并不见刘胤出敌，心中疑惧。至第三日，也不出。次早，刘胤引兵扣寨搦战，喝众叫骂。石虎见之大怒，自率精卒万人居中，石挺、石瞻各将万人为左右翼，出营布阵，指谓刘胤曰："你如此惧怕，日则守寨不出，夜则坐候待旦，昼夜不敢少息，何不投降以保图安逸，免致破胆？"胤喝曰："敢出妄言！吾因前日被汝少赚，误伤一刀，数日阴寒，聊有微疼。故待今日晴明温暖，好用力擒你。你敢战我，放马过来。"二人各舞大刀而出，恶战上八十馀合，刘胤故意假言曰："石虎且住，我今日不与你战了，明日好好整顿精神，来擒你们。"道罢，放马往西北而走。石虎只道刘胤刀伤疼痛，不能耐久而退，驱兵随后赶去。方二三里，前是淤田。刘胤少住，复又回顾，望其中间走去。石虎以为惧而极逃，亦至泽边。只见后面刘雅、徐邈两枝精兵杀出，蒋英、平先四路俱进，只望石兵背后紧逼。众见势盛，尽望前面石虎阵中而去。王用、夏景炮声又起，大喊不绝。石兵竞前，连石虎亦不敢后敌，趁刘胤追去，军兵走速，皆陷入淤田。虎知中计，急勒马转，马蹄已深陷二尺馀。刘胤复从西头杀回，欲擒石虎。虎慌，连拽其马，正在争不能，王用思夺头功，向前一戟刺去。元来天意未亡石虎，被虎一手抢住王用之戟，用手尽力一扯，石虎力大，就借王用之势，连刀自马背上一跃丈馀之远，王用反被推翻下马，泥不满尺，虎乃砍死王用，就跨其马，上于干处。平先抢进，虎乃不顾军副，单马而逃。支衍、邵珙带兵五千来救，又被刘将围住杀死。石虎身中十馀枪，犹被突阵而走。徐邈、夏景紧紧跟去。石虎马不堪骑，正在危迫，却得荥阳石瞻、石挺两人兵到，杀退徐邈，保虎而走。刘胤、平先、蒋英、辛恕分头追赶。石瞻翻身阻战，与平先抗敌。未及十合，蒋英逼上，生擒而去。刘胤随后追赶，一日夜二百里不能及。于路石兵死丧殆尽，石虎止馀石挺三百馀人，奔入金墉以就石生。胤等收兵，刘雅将淤田军士，悉令射而杀之，降者万馀。得胜回营，西赵主曜曰："破竹之势不可失。趁此追去，夺取河南，擒诛石虎，亦可去其一臂也！"刘胤、平先等乃引兵望金墉而进。石虎闻知，乃先奔朝歌而去。刘将一路攻取野王荥阳司颍各郡，皆下之，惟石生守金墉，不曾克。游子远自至观看，命决千金堰引水以灌之，不浸者三板，城内水深丈馀，民皆徙于高阜之处。石生死守不屈。值长安西明门内有古木一株，高十丈许，被风吹折，断其一半，桠枝尽死，止存根干二丈。经一宿，忽成人形，有头有颈，发长尺馀，须长五寸，眉长二寸而白，耳鼻皆具，两手上擎黄白色莹，惟少眼足二件，口闭无窍。每至夜分，则有声似语，多类番音，不能辨解，人去听之则止。七日以后，手耳鼻发皆成枝叶，五日内即如旧时一般高大，愈加茂盛。侍中和苞、乔豫、台官任义、赵苞皆以为不祥，上表至蒲坂，劝赵主曜回銮，且释金墉一郡之围，免伤无辜万民之命。曜听之，乃召游子远、刘胤等回兵。金墉得解。西赵主转驾长安，国中无事。又将河南诸郡，自以为瑞，更不忧惧。忽闻边报道西凉张茂死，世子张骏继立，兵马复盛。曜怒，召众臣议曰："叵耐茂贼前以势败归朕，朕念其世家，封他王职，不为薄矣。今他身死，张骏孺子不来报，以背地自立，久失赍贡，宜兴问罪之师，免使陇播效尤，各违朝命，为国家后患。"和苞等以为因恐不祥致灾，故乞罢金墉之围，暂宁兵民。今复要征河西，亦所不宜。赵主曰："后赵石勒是吾敌国，或者难保必胜，此为争衡之兵，朕从卿劝。今西凉是吾属部，乃是征伐之师，旗指处可以平者，何得又阻？"苞不再言。刘胤一力赞之。曜即命胤将兵五万，统大将军刘咸同蒋英、辛恕等，征讨河西。兵至扶罕，张骏闻知，命大将韩璞为帅，宋辑为副，再调武威太守窦涛、武兴太守辛岩将兵听璞节制，以御刘胤，屯驻于沃千岭两边。相持六十馀日，并不一战。辛岩密谓韩璞曰："今西凉公见赵兵来侵，坐卧不宁，故扫境内之兵，以属将军。将军惟徒坐守不战，以致师老粮竭，宁不愧于河西乎？且将军拥精兵数万，籍氐羌之锐，锋莫可当，正宜速战以破其兵，何可稽延以自敝乎？仆恐久而变生，悔时迟矣。"璞曰："吾所以据险不战而坚守孤垒者，非无能而畏缩也。盖为出军之日，太白犯月，星辰逆行，白虹贯日，临于西陲，此皆天变之甚者，吾故惧之而不敢妄动。若一战不捷，为祸更深，故严守以俟其隙耳。今刘曜与石勒势不两立，石虎、刘胤屡战成仇，虎必复争河南，胤又焉能持久于外？以故守而览之，待其退动，一击可获胜也。"辛岩伏其论，遣人上言于骏，请粮给军。骏遣阴预部粮前来，折冲将军陈珍以书遗韩璞曰："前者将军军于洮水以侧山，粮运被袭，致误军机。今阴预来，前必赵兵，须亦备之为幸。"璞得书，乃遣辛岩援预运米，以防刘胤邀截之防。刘胤与凉兵持守三月有馀，不能前进，心中忧闷。正在议讨，忽有探马报道："西凉阴预运米至此。惧吾兵阻，昨差辛岩引兵一万去助，不日将到。他只坚守，决不进战者。"赵刘诸将听言，皆忧曰："吾等远来，利在速战。彼今添粮，思老我师。如何区处？"刘咸建议曰："韩璞乃西凉老将，勇而多智，故不战，遏吾之锋，是欲俟吾粮尽自退，乘而击之也。今吾来此数月，求战不得，羌胡部落多散去掳掠，此乃是粮竭于内，兵叛于外，迟则有变矣。兹喜阴预至此，辛岩兵又分动，可谓天赐机会，当于险中以求奇功。依吾愚见，亟宜点选精兵，分作两路，访其踪迹，一边截住辛岩，一边去劫阴预，夺其粮草。韩璞乃有心之人，探知我等所行，必然亲往救应。却令蒋英、辛恕跟刘鸣雷引兵二万，直趋其寨放火焚之，使他两头皆失，何怕韩璞多谋，亦可破退矣。"众皆大喜曰："不探虎穴，焉得虎子？此计极妙，须当速发。"刘胤曰："韩璞前番遭此计策而败，今番又要中算，其功必成，众休惧怯。且今吾等远来至此，行粮将尽，进不得战，退则遭其所追，丧败无日矣。喜他运粮将至，欲往夺之。奈乎山路逼窄，兵多难行，特此嘱托将军等分作两阵去阻阴预、辛岩。每路止带精卒五千，悄悄而去。如遇敌兵，务宜用力向前，以图取胜立功。吾亦自引五千人马，于中接应。成败输赢，在此一战。若不用心竭力，匹马不得还矣。"众皆曰："愿领钧旨，但恐彼兵或多，亦要打点，勿可轻忽，前后须有接续，方保成功。"胤然其说，乃命刘咸、徐邈往截阴预之粮，刘雅、梁胥往阻辛岩之助，刘震与蒋英、辛恕各将精兵七千，往候韩璞，若一离寨，即便杀去，放火焚之。留兵一万守营，自提步马七千，随后去帮夺粮。四路一齐密起。蒋、辛二将多带火器，先去埋伏。咸等潜从小路抄出阴预之前。刘雅正欲分扎以伺辛岩，探得已与阴预相合作一路来矣。二人乃即寻山暗隘处，两头埋伏以等之。辛岩既与预合，预亦甚多智虑，每至日间，则住于山谷，使兵探听而行。凉将阴预其日探得路上并无动静，喜谓辛岩曰："吾等至此，不见赵兵，明日过其山谷，可以稳达大寨矣。"岩曰："今当趁夜过此险隘，到得那头，就有兵来，不足惧矣。"于是催兵众押粮，靠晚入谷而行。方将半夜，尽至隘处，挨跻难前，众皆纷纭喧嚷。赵兵听得，放起连珠信炮，前面刘咸、徐邈杀出，后面刘雅、梁胥杀出，辛岩、阴预分两头迎敌。阴顼见有兵夺粮，即便飞马偷往韩璞处，去请救应。梁胥等兵少，只是抵死截住。持至四更，刺斜里一枝精兵杀出，威如猛虎。为首一员大将，金盔金甲，手执霜刃大刀，交横砍至，势不可当，乃赵国大元帅刘胤也。凉众大惧，乃呼聚作一处，以箭射住，以等救兵。刘咸、刘雅等把定，刘胤冲突不胜，亦令放箭射之。韩璞当晚正在忧虑赵兵夺粮，集众共议未散，忽见阴顼慌张奔到，言："吾兄等运粮，到此连山谷中，被赵兵围住，不能得出，可速往接应！"韩璞听报大惊，即使窦涛、宋辑将兵一万先发，去救岩、预，自领兵众后发，欲趋赵寨劫而奄之。不防刘震等已在梁营近处伺候，见其离寨，即便悄悄分三路杀去。凉守兵不及整战，又且些小，各皆奔散。蒋英、辛恕放起火来，烟焰冲天而上。韩璞行未数里，遥见红光接汉，知是中计，不敢进劫赵寨，亦望连山谷中去助宋辑等，共破刘军。赵将刘震、蒋英等烧了凉寨，料无人救，乃留辛恕搬抢遗粮器仗。二人亦引兵从后而去，追赶韩璞。及宋辑到谷口时，阴预已被射死，辛岩尚据险死守不屈。宋、窦二将大喊杀入。辛岩知有救至，引残兵冲出，夹攻赵兵，得开谷口，与刘咸等并力鏖战，殊不能脱。韩璞自将兵到，战气稍厉。刘咸等方欲引退，只见刘震、蒋英杀至，令军士大叫曰："凉之大寨已被我们烧毁，此处粮又所得，众人努力，可擒韩璞矣！"凉兵听得，思有衣囊等物在寨被烧，各皆失措，遂无斗志。韩璞喝令用心破敌，各有重赏，军士始终参差。刘胤觉之，自挥大刀当先直入凉阵，咸、邈、英、恕等随后并进。辛、韩等不能当抵，大败而走。赵将从后掩杀，斩首五千馀级，杀死者二万馀。璞与辛岩收残兵回凉州。刘胤乘胜渡河，攻陷令支，又进围振武。振武太守皇甫该设谋坚守，令土民将粮草尽皆移避而去，相持弥旬不战。赵将以其惧怕，有轻忽懈怠之意。该使轻骑潜出，掩烧赵之行粮。刘胤救火，存得些小之粮，十去六七。次日又被皇甫该决水冲灌其营。赵兵惊乱，粮食尽皆遭没，沙土半杂，多陷入污泥。胤等恐食将竭，心中大惧，遣使上长安催粮请助。武威太守窦涛劝张骏出兵，共遏赵军，阻其粮道，再过一月，刘胤必然成擒。有从事刘庆又上言曰："欲安霸业者，不可以草率兴师，不可以忽略后众。今国内年荒岁歉，民不聊生，主帅新丧，大将军挫锐，众心惶惧，且宜养兵息民，待时俟隙。安可妄举幸功，以结深怨，况胜败又未可逆料者？昔周武回戈以待亡殷之期，曹公宽缓袁氏以俟谭尚之毙，何不法先人之鉴，忍一时之屈，图久远之荣？脱获刘胤，刘曜肯不发大兵报仇乎？吾皆远隔江东，救援阻绝，河西危也，否也？"骏曰："然若何处之？"庆曰："今宜遣使复通赵主，使之还旅。然后招引贤俊，共理国事，卧薪尝胆，激励将士，图报沃千之耻，管取如越之所以覆吴也。"骏深然之，乃遣参军王往赵，再通旧款。到长安，入朝赵主。赵主曜曰："向者西平公纳款于朕，共安西土，不为不美。何乃听信小人之言，又失和好，久不相往？故此兴师来问其故。卿今至此，将欲何为？"骘曰："今以故主新丧，旧事不理，以致有失奉币。特差小臣叩阙再申款盟耳。"中丞赵苞曰："贵州必欲追踪窦融，款诚通好，能保远久乎？"曰："不能。"苞曰："君既来通好，而曰不能永，何也？"骘曰："昔齐桓公贯泽之盟，小心翼翼，诸侯皆不约而自至。及葵丘之会，骄而矜诞，叛之者九国。赵国之化常如今日，则云可保也。若使政令凌弛，尚未能保迩者之变，况鄙州乎？"赵主顾左右曰："此北州之高士，西土之佳使，不可以言语相难。"乃重待王，许其通好，以礼遣还，使人持招宣刘胤等回兵。后人有诗一首赞王曰：
　　
　　凉士嘉王裀，宏才广博闻。奉使和刘赵，清辞服众臣。匹马长安道，罢回十万兵。
　　
　　
　　
　　第一四二回  苏峻谋反抗庾亮
　　
　　话说刘曜大破石虎，复夺河南数郡，兵势甚盛，又再服张骏。石勒患之，乃遣使通好于晋，言："刘氏不道，杀戮怀、愍二帝，毁伐诸陵，皆曜之暴。今又占夺荥阳平凉陇陕，寻肆无厌，乞赐合师以平狂剧，杜其后患。"时乃咸和二年，晋显宗年在冲幼，凡国家大事，皆凭国母之舅庾亮行移。庾亮自行相事，任法裁物，殊失人心，惟太师王导以宽和得众，人皆悦导而厌亮。卞壸睹此，常劝亮宜假宽和以收众心，亮不能用。壸廉洁直切，不肯苟同，时族故为名士无悦者。少与阮孚善。孚谓壸曰："君常口无闲泰，如啮瓦石，不亦劳乎？"壸对曰："诸君子以道德恢宏风流相尚，执鄙吝者，非壸而谁？"及渡江以来，其贵宦子弟犹不能改，先宗王澄，后效谢鲲，竞为放达之行。壸复厉色于朝曰："悖礼伤教，罪莫大焉。往者中朝倾覆，实由于此。"欲排奏之，王导不从而止。导以庾亮亦在斯列故也。亮以五总管之侪，以国戚竟兼相事，秉政执轴，人多不怿。有临淮守备苏峻因王敦反乱，入卫京邑，大破沈充、钱凤，除王含、王敦之功称首。亮等拟爵，使其出守历阳。明帝崩，不得同受顾命，心甚恨之。自思建康单弱，不能敌一王敦。若非己来，险失京邑矣。因恃破王敦之势，辄生异志，招纳亡命，采访豪杰，兵众日盛。下县漕运粮米，稍不奉命者，即加谴责。威声传入建康，庾亮恐其后为祸患，欲下诏征之。问于王导，导曰："今苏峻拥兵握众，恃强自恣，决不肯善即归朝，必若执迫之，虑其心中变生，为患反大，姑宜稍缓，待后相时而行。"亮以为历阳密迩畿甸，易于犯阙，仓卒难备，乃不从导言，竟下诏征峻，擢为大司农，释兵入朝辅政。苏峻见朝廷有召，集众议曰："今晋帝授吾为大臣，归朝辅政。吾思我等外任镇使，岂有骤干朝廷内政之理？此必庾亮怪吾兵盛，而欲抑遏以夺之耳。汝等将为何如？"部下徐健曰："主帅所以能服众人者，不过此兵威而已。若一入朝，则兵权必解。辅政多崇文教，恐非主帅之所长。纵然为卿相，亦难服人。思保永远，还是不去的是。"峻从之，乃对使官以荐祖约。庾亮原非真为缺官辅政，又不擢祖约。约怪之，密以书遗苏峻曰：
  </div>
  <div class="pagination">
   <a href="续三国演义_page32.html">
    上一页
   </a>
   <span>
    ...
   </span>
   <a href="续三国演义_page28.html">
    28
   </a>
   <a href="续三国演义_page29.html">
    29
   </a>
   <a href="续三国演义_page30.html">
    30
   </a>
   <a href="续三国演义_page31.html">
    31
   </a>
   <a href="续三国演义_page32.html">
    32
   </a>
   <span class="current-page">
    33
   </span>
   <a href="续三国演义_page34.html">
    34
   </a>
   <a href="续三国演义_page34.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
