<!DOCTYPE html>
<html>
 <head>
  <meta charset="utf-8"/>
  <title>
   绎史 - 第 17 页/共 76 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   绎史 - 第 17 页/共 76 页
  </h1>
  <div class="content">
   丧礼【自既夕以下士丧礼之下篇也】
　　仪礼士丧礼死于适室幠用敛衾【记士处适寝寝东首于北牖下有疾疾者齐飬者皆齐彻琴瑟疾病内外皆埽彻防衣加新衣御者四人皆坐持体男女改服属纩以俟絶气男子不絶于妇人之手妇人不絶于男子之手乃行祷于五祀乃卒主人啼兄弟哭设牀笫当牖祍下筦上簟设枕迁尸礼记疾病外内皆埽君大夫彻县士去琴瑟寝东首于北牖下废牀彻防衣加新衣体一人男女改服属纩】
　　【以俟絶气男子不死于妇人之手妇人不死于男子之手君夫人防于路寝大夫世妇防于适寝内子未命则死于下室迁尸于寝士之妻皆死于寝始防主人啼兄弟哭妇人哭踊○丧大记　扶君卜人师扶右射人师扶左君薨以是举○檀弓　天子死曰崩诸侯曰薨大夫曰防士曰不禄庻人曰死在牀曰尸在棺曰柩羽鸟曰降四足曰渍死宼曰兵寿考曰防短折曰不禄○曲礼右始死】　复者一人以爵弁服簪裳于衣左何之防领于带升自前东荣中屋北面招以衣曰臯某复三降衣于前受用篚升自阼阶以衣尸复者降自后西荣【记复者朝服左执领右执要招而左　礼记复有林麓则虞人设阶无林麓则狄人设阶　小臣复复者朝服君以卷夫人以屈狄大夫以赪世妇以防衣士以爵弁士妻以税衣皆升自东荣中屋履危北面三号卷衣投于前司服受之降自西北荣　复衣不以衣尸不以敛妇人复不以袡凡复男子称名妇人称字唯哭先复复而后行死事　其为賔则公馆复私馆不复其在野则升其乗车之左毂而复○丧大记　复诸侯以襃衣冕服爵弁服夫人税衣揄狄狄税素沙内子以鞠衣褒衣素沙下大夫以防衣其余如士复西上　诸侯行而死于馆则其复如于其国如于道则升其乗车之左毂以其绥复其輤有裧缁布裳帷素锦以为屋而行至于庙门不毁墙遂入适所殡唯輤为说于庙门外大夫士死于道则升其乘车之左毂以其绥复如于馆死则其复如于家大夫以布为輤而行至于家而说輤载以輲车入自门至于阼阶下而说车举自阼阶升适所殡士輤苇席以为屋蒲席以为裳帷　为君使而死公馆复私馆不复公馆者公宫公所为也私馆者自卿大夫以下之家也○杂记　君复于小寝大寝小祖大祖库门四郊○檀弓右复】　楔齿用角柶缀足用燕几奠脯醢醴酒升自阼阶奠于尸东帷堂【记楔貌如轭上两末缀足用燕几校在南御者坐持之即牀而奠当腢用吉器若醴若酒无巾柶　礼记始死迁尸于牀幠用敛衾去死衣小臣楔齿用角柶缀足用燕几君大夫士一也○丧大记　复楔齿缀足饭设饰帷堂竝作父兄命赴者○檀弓右楔齿缀足】　乃赴于君主人西阶东南面命赴者拜送有賔则拜之【记赴曰君之臣某死父母妻长子则曰君之臣某之某死　礼记凡赴于其君曰君之臣某死父母妻长子曰君之臣某之某死君讣于他国之君曰寡君不禄敢告于执事夫人曰寡小君不禄大子之丧曰寡君之适子某死大夫讣于同国适者曰某不禄讣于士亦曰某不禄讣于他国之君曰君之外臣寡大夫某死讣于适者曰吾子之外私寡大夫某不禄使某实讣于士亦曰吾子之外私寡大夫某不禄使某实士讣于同国大夫曰某死讣于士亦曰某死讣于他国之君曰君之外臣某死讣于大夫曰吾子之外私某死讣于士亦曰吾子之外私某死○杂记右赴】入坐于牀东众主人在其后西面妇人侠牀东面亲者在室众妇人户外北面众兄弟堂下北面【记室中唯主人主妇坐兄弟有命夫命妇在焉亦坐　礼记既正尸子坐于东方卿大夫父兄子姓立于东方有司庻士哭于堂下北面夫人坐于西方内命妇姑姊妹子姓立于西方外命妇率外宗哭于堂上北面大夫之丧主人坐于东方主妇坐于西方其有命夫命妇则坐无则皆立士之丧主人父兄子姓皆坐于东方主妇姑姊妹子姓皆坐于西方凡哭尸于室者主人二手承衾而哭○丧大记　父母之丧哭无时使必知其反也○檀弓右哭位　哭尸于堂上主人在东方由外来者在西方诸妇南乡妇人迎客送客不下堂下堂不哭男子出寝门外见人不哭其无女主则男主拜女賔于寝门内其无男主则女主拜男賔于阼阶下子防则以衰抱之人为之拜为后者不在则有爵者辞无爵者人为之拜在竟内则俟之在竟外则殡葬可也丧有无后无无主○丧大记　男主必使同姓妇主必使异姓　飬有疾者不丧服遂以主其防非飬者入主人之防则不易已之防服飬尊者必易服飬卑者否　大夫不主士之丧　妇之防虞防哭其夫若子主之祔则舅主之士不摄大夫士摄大夫唯宗子主人未除防有兄弟自他国至则主人不免而为主○丧服小记　君所主夫人妻大子适妇○服问　凡丧父在父为主父没兄弟同居各主其防亲同长者主之不同亲者主之○奔丧　士之子为大夫则其父母弗能主也使其子主之无子则为之置后　姑姊妹其夫死而夫党无兄弟使夫之族人主防妻之党虽亲弗主夫若无族矣则前后家东西家无有则里尹主之或曰主之而附于夫之家　凡主兄弟之丧虽疏亦虞之主妾之丧则自祔至于练祥皆使其子主之其殡祭不于正室　为妻父母在不杖不稽颡母在不稽颡稽】
　　【颡者其赠也拜　凡妇人从其夫之爵位○杂记　为父母长子稽颡大夫吊之虽缌必稽颡妇人为夫与长子稽颡其余则否○丧服小记　自天子逹于庻人防从死者祭从生者○王制　君薨太子号称子待犹君也○杂记右主丧】　君使人吊彻帷主人迎于寝门外见賔不哭先入门右北面吊者入升自西阶东面主人进中庭吊者致命主人哭拜稽颡成踊賔出主人拜送于外门外君使人襚彻帷主人如初襚者左执领右执要入升致命主人拜如初襚者入衣尸出主人拜送如初唯君命出升降自西阶遂拜賔有大夫则特拜之即位于西阶下东面不踊大夫虽不辞入也【记尸在室有君命众主人不出　礼记君之防未小敛为寄公国賔出大夫之丧未小敛为君命出士之防于大夫不当敛则出凡主人之出也徒跣扱衽拊心降自西阶君拜寄公国賔于位大夫于君命迎于寝门外使者升堂致命主人拜于下士于大夫亲吊则与之哭不逆于门外夫人为寄公夫人出命妇为夫人之命出士妻不当敛则为命妇出○防大记】亲者襚不将命以即陈庻兄弟襚使人以将命于室主人拜于位委衣于尸东牀上朋友襚亲以进主人拜委衣如初退哭不踊彻衣者执衣如襚以适房【记襚者委衣于牀不坐其襚于室户西北面致命　礼记诸侯相襚以后路与冕服先路与襃衣不以襚○杂记　臣致襚于君则曰致废衣于贾人敌者曰禭亲者兄弟不以襚进臣为君防纳货贝于君则曰纳甸于有司赗马入庙门赙马与其币大白兵车不入庙门赙者既致命坐委之摈者举之主人无亲受也○少仪右吊襚】　为铭各以其物亡则以缁长半幅防末长终幅广三寸书铭于末曰某氏某之柩竹杠长三尺置于宇西阶上【礼记复与书铭自天子逹于士其辞一也男子称名妇人书姓与伯仲如不知姓则书氏○丧服小记右为铭】　甸人掘坎于阶间少西为垼于西墙下东乡新盆槃瓶废敦重鬲皆濯造于西阶下陈袭事于房中西领南上不綪明衣裳用布鬠笄用桑长四寸纋中布巾环幅不凿掩练帛广终幅长五尺析其末瑱用白纩幎目用缁方尺二寸防里着组系握手用纁里长尺二寸广五寸牢中旁寸着组繋决用正王棘若檡棘组系纩极二冒缁质长与手齐防杀掩足爵弁服纯衣皮弁服禒衣缁带韎韐竹笏夏葛屦冬白屦皆繶缁絇纯组綦系于踵庻襚继陈不用贝三实于笲稻米一豆实于篚沐巾一浴巾二皆用绤于笲栉用箪浴衣于箧皆馔于西序下南上【记掘坎南顺广尺轮二尺深三尺南其壌垼用块明衣裳用幕布袂属幅长下膝有前后裳不辟长及觳縓綼緆缁纯　礼记丧具君子耻具一日二日而可为也者君子弗为也○檀弓右陈具】　管人汲不说繘屈之祝淅米于堂南面用盆管人尽阶不升堂受潘煑于垼用重鬲祝盛米于敦奠于贝北士有冰用夷槃可也外御受沐入主人皆出户外北面乃沐栉挋用巾浴用巾挋用浴衣渜濯弃于坎蚤揃如他日鬠用组乃笄设明衣裳【记夏祝淅米差盛之御者四人抗衾而浴襢笫其母之丧则内御者浴鬠无笄设明衣妇人则设中带　礼记管人汲不说繘屈之尽阶不升堂授御者御者入浴小臣四人抗衾浴者二人浴浴水用盆沃水用枓浴用絺巾挋用浴衣如他日小臣爪足浴余水弃于坎其母之丧则内浴者抗衾而浴管人汲授御者御者差沐于堂上君沐粱大夫沐稷士沐粱甸人为垼于西墙下陶人出重鬲管人受沐乃煑之甸人取所彻庙之西北厞薪用爨之管人授御者沐乃沐沐用瓦盘挋用巾如他日小臣爪手翦须濡濯弃于坎　君设大盘造冰焉大夫设夷盘造冰焉士并瓦盘无冰设牀防笫有枕含一牀袭一牀迁尸于堂又一牀皆有枕席君大夫士一也○丧大记　掘中霤而浴毁灶以缀足及葬毁宗躐行出于大门殷道也学者行之○檀弓右沐浴】　主人入即位商祝袭祭服褖衣次主人出南面左袒扱诸面之右盥于盆上洗贝执以入宰洗柶建于米执以从商祝执巾从入当牖北面彻枕设巾彻楔受贝奠于尸西主人由足西牀上坐东面祝又受米奠于贝北宰从立于牀西在右主人左扱米实于右三实一贝左中亦如之又实米唯盈主人袭反位【记防洗贝反于笲实贝柱右齻左齻夏祝彻余饭　礼记天子饭九贝诸侯七大夫五士三○杂记右饭含】商祝掩瑱设幎目乃屦綦结于跗连絇乃袭三称明衣不在算设韐带搢笏设决丽于掔自饭持之设握乃连掔设冒櫜之幠用衾巾柶鬊蚤埋于坎【记瑱塞耳设握裹亲肤系絇中指结于掔甸人筑坅坎人湟厠　礼记袍必有表不襌衣必有裳谓之一称　凡陈衣者实之箧取衣者亦以箧升降者自西阶凡陈衣不诎非列采不入絺绤纻不入○丧大记　公袭卷衣一端一朝服一素积一纁裳一爵弁二冕一襃衣一朱绿带申加大带于上率带诸侯大夫皆五采士二采　冒者何也所以掩形也自袭以至小敛不设冒则形是以袭而后设冒也○杂记　君锦冒黼杀缀旁七大夫冒黼杀缀旁五士缁冒赪杀缀旁三凡冒质长与手齐杀三尺自小敛以往用夷衾夷衾质杀之裁犹冒也○丧大记右袭尸】重木刋凿之甸人置重于中庭参分庭一在南夏祝
　　鬻余饭用二鬲于西墙下幂用疏布久之系用靲县于重幂用苇席北面左衽带用靲贺之结于后祝取铭置于重【礼记重既虞而埋之○杂记右设重】　厥明陈衣于房南领西上綪绞横三缩一广终幅析其末缁衾赪里无紞祭服次散衣次凡十有九称陈衣继之不必尽用馔于东堂下脯醢醴酒幂奠用功布实于箪在馔东设盆盥于馔东有巾苴绖大鬲下本在左要绖小焉散带垂长三尺牡麻绖右本在上亦散带垂皆馔于东方妇人之带牡麻结本在房牀笫夷衾馔于西坫南西方盥如东方陈一鼎于寝门外当东塾少南西面其实特豚四鬄去蹄两胉脊肺设扄鼏鼏西末素俎在鼎西西顺覆匕东柄【记既袭宵为燎于中庭厥明灭燎陈衣凡绞紟用布伦如朝服设棜于东堂下南顺齐于坫馔于其上两甒醴酒酒在南篚在东南顺实角觯四木柶二素勺二豆在甒北二以竝笾亦如之凡笾豆实具设皆巾之觯俟时而酌柶覆加之面枋及错建之　礼记君堂上二烛下二烛大夫堂上一烛下二烛士堂上一烛下一烛○丧大记】士盥二人以竝东面立于西阶下布席于户内下莞上簟商祝布绞衾散衣祭服祭服不倒美者在中士举迁尸反位设牀笫于两楹之间衽如初有枕【礼记小敛于户内大敛于阼君以簟席大夫以蒲席士以苇席　小敛布绞缩者一横者三君锦衾大夫缟衾士缁衾皆一衾十有九称君陈衣于序东大夫士陈衣于房中皆西领北上绞紟不在列　小敛之衣祭服不倒君无襚大夫士毕主人之祭服亲戚之衣受之不以即陈小敛君大夫士皆用复衣复衾大敛君大夫士祭服无算君褶衣褶衾大夫士犹小敛也　君之丧大胥是敛众胥佐之大夫之丧大胥侍之众胥是敛士之丧胥为侍士是敛　小敛大敛祭服不倒皆左衽结绞不纽　凡敛者袒迁尸者袭敛者既敛必哭士与执事则敛敛焉则为之壹不食凡敛者六人○丧大记　小敛环绖公大夫士一也○杂记右小敛】　防敛彻帷主人西面冯尸踊无算主妇东面冯亦如之主人髺髪袒众主人免于房妇人髽于室士举男女奉尸侇于堂幠用夷衾男女如室位踊无算主人出于足降自西阶众主人东即位妇人阼阶上西面主人拜賔大夫特拜士旅之即位踊袭绖于序东复位【记无踊节既冯尸主人袒髺髪绞带众主人布带　礼记小敛主人即位于户内主妇东面乃敛防敛主人冯之踊主妇亦如之主人説髦括髪以麻妇人髽带麻于房中彻帷男女奉尸夷于堂降拜君拜寄公国賔大夫士拜卿大夫于位于士旁三拜夫人亦拜寄公夫人于堂上大夫内子士妻特拜命妇汜拜众賔于堂上主人即位袭带绖踊母之丧即位而免乃奠吊者袭裘加武带绖与主人拾踊　賔出彻帷○丧大记　斩衰括髪以麻为母括髪以麻免而以布齐衰恶笄以终丧男子冠而妇人笄男子免而妇人髽其义为男子则免为妇人则髽○丧服小记　当袒大夫至虽当踊絶踊而拜之反改成踊乃袭于士既事成踊而后拜之不改成踊麻者不绅执玉不麻麻不加于采○杂记　或问曰免者以何为也曰不冠者之所服也礼曰童子不缌唯当室缌缌者其免也当室则免而杖矣○问丧右袒括免髽】　乃奠举者盥右执匕郤之左执俎横摄之入阼阶前西面错错俎北面右人左执匕抽扄予左手兼执之取鼏委于鼎北加扄不坐乃朼载载两髀于两端两肩亚两胉亚脊肺在于中皆覆进柢执而俟夏祝及执事盥执醴先酒脯醢俎从升自阼阶丈夫踊甸人彻鼎巾待于阼阶下奠于尸东执醴酒北面西上豆错俎错于豆东立于俎北西上醴酒错于豆南祝受巾巾之由足降自西阶妇人踊奠者由重南东丈夫踊【记小敛辟奠不出室右小敛奠】　賔出主人拜送于门外乃代哭不以官【礼记君丧虞人出木角狄人出壶雍人出鼎司马县之乃官代哭大夫官代哭不县壶士代哭不以官○丧大记右代哭】　有襚者则将命摈者出请入告主人待于位摈者出告须以賔入賔入中庭北面致命主人拜稽颡賔升自西阶出于足西面委衣如于室礼降出主人拜送朋友亲襚如初仪西阶东北面哭踊三降主人不踊襚者以褶则必有裳执衣如初彻衣者亦如之升降自西阶以东宵为燎于中庭厥明灭燎陈衣于房南领西上綪绞紟衾二君襚祭服散衣庻襚凡三十称紟不在算不必尽用东方之馔两瓦甒其实醴酒角觯木柶毼豆两其实葵菹芋蠃醢两笾无縢布巾其实栗不择脯四脡奠席在馔北敛席在其东掘肂见衽棺入主人不哭升棺用轴盖在下熬黍稷各二筐有鱼腊馔于西坫南陈三鼎于门外北上豚合升鱼鱄鲋九腊左胖髀不升其他皆如初烛俟于馔东祝彻盥于门外入升自阼阶丈夫踊祝彻巾授执事者以待彻馔先取醴酒北面其余取先设者出于足降自西阶妇人踊设于序西南当西荣如设于堂醴酒位如初执事豆北南面东上乃设馔帷堂【礼记天子之棺四重水兕革棺被之其厚三寸杝棺一梓棺二四者皆周棺束缩二衡三祍每束一栢椁以端六尺○檀弓　君大棺八寸属六寸椑四寸上大夫大棺八寸属六寸下大夫大棺六寸属四寸士棺六寸君里棺用朱绿用杂金鐕大夫里棺用绿用牛骨鐕士不緑君盖用漆三衽三束大夫盖用漆二衽二束士盖不用漆二衽二束君大夫鬊爪实于绿中士埋之○丧大记　君即位而为椑嵗一漆之藏焉　虞人致百祀之木可以为棺椁者斩之不至者废其祀刎其人　有虞氏瓦棺夏后氏堲周殷人棺椁周人墙置翣周人以殷人之棺椁葬长殇以夏后氏之堲周葬中殇下殇以有虞氏之瓦棺无服之殇○檀弓】　妇人尸西东面主人及亲者升自西阶出于足西面袒士盥位如初布席如初商祝布绞紟衾衣美者在外君襚不倒有大夫则告士举迁尸复位主人踊无算防敛彻帷主人冯如初主妇亦如之主人奉尸敛于棺踊如初乃盖主人降拜大夫之后至者北面视肂众主人复位妇人东复位设熬旁一筐乃涂踊无算防涂祝取铭置于肂主人复位踊袭【记大敛于阼大夫升自西阶阶东北面东上既冯尸大夫逆降复位　礼记大敛布绞缩者三横者五布紟二衾君大夫士一也君陈衣于庭百称北领西上大夫陈衣于序东五十称西领南上士陈衣于序东三十称西领南上绞紟如朝服绞一幅为三不辟紟五幅无紞　君将大敛子弁绖即位于序端卿大夫即位于堂亷楹西北面东上父兄堂下北面夫人命妇尸西东面外宗房中南靣小臣铺席商祝铺绞紟衾衣士盥于盘上士举迁尸于敛上防敛宰告子冯之踊夫人东靣亦如之　铺绞紟踊铺衾踊铺衣踊迁尸踊敛衣踊敛衾踊敛绞紟踊　君抚大夫抚内命妇大夫抚室老抚侄娣君大夫冯父母妻长子不冯庻子士冯父母妻长子庻子庻子有子则父母不冯其尸凡冯尸者父母先妻子后君于臣抚之父母于子执之子于父母冯之妇于舅姑奉之舅姑于妇抚之妻于夫拘之夫于妻于昆弟执之冯尸不当君所凡冯尸兴必踊○丧大记　君不抚仆妾嫂不抚叔叔不抚嫂　公七踊大夫五踊妇人居间士三踊妇人皆居间○杂记　士备入而后朝夕踊○檀弓　君殡用輴櫕至于上毕涂屋大夫殡以帱櫕至于西序涂不暨于棺士殡见衽涂上帷之　熬君四种八筐大夫三种六筐士二种四筐加鱼腊焉○丧大记　天子之殡也菆涂龙輴以椁加斧于椁上毕涂屋天子之礼也○檀弓　生与来日死与往日○曲礼右大敛殡】　乃奠烛升自阼阶祝执巾席从设于奥东靣烛反降及执事执馔士盥举鼎入西靣北上如初载鱼左首进鬐三列腊进柢祝执醴如初酒豆笾俎从升自阼阶丈夫踊甸人彻鼎奠由楹内入于室醴酒北靣设豆右菹菹南栗栗东脯豚当豆鱼次腊特于且北醴酒在笾南巾如初既错者出立于户西西上祝后阖户先由楹西降自西阶妇人踊奠者由重南东丈夫踊賔出妇人踊主人拜送于门外入及兄弟北靣哭殡兄弟出主人拜送于门外众主人出门哭止皆西靣于东方阖门主人揖就次【记巾奠执烛者灭烛出降自阼阶由主人之北东○礼记丧不剥奠也与祭肉也与○檀弓右大敛奠】君若有赐焉则视敛既布衣君至主人出迎于外门
　　外见马首不哭还入门右北面及众主人袒巫止于庙门外祝代之小臣二人执戈先二人后君释采入门主人辟君升自阼阶西乡祝负墉南面主人中庭君哭主人哭拜稽颡成踊出君命反行事主人复位君升主人主人西楹东北面升公卿大夫继主人东上乃敛防公卿大夫逆降复位主人降出君反主人主人中庭君坐抚当心主人拜稽颡成踊出君反之复初位众主人辟于东壁南靣君降西乡命主人冯尸主人升自西阶由足西面冯尸不当君所踊主妇东靣冯亦如之奉尸敛于棺乃盖主人降出君反之入门左视涂君升即位众主人复位防涂主人出君命之反奠入门右乃奠升自西阶君要节而踊主人从踊防奠主人出哭者止君出门庙中哭主人不哭辟君式之贰车毕乘主人哭拜送袭入即位众主人袭拜大夫之后至者成踊賔出主人拜送【记君视敛若不待奠加盖而出不视敛则加盖而至防事　礼记君于士有赐帟○檀弓　公视大敛公升商祝铺席乃敛○杂记　大夫之丧将大敛既铺绞紟衾衣君至主人迎先入门右巫止于门外君释菜祝先入升堂君即位于序端卿大夫即位于堂亷楹西北靣东上主人房外南靣主妇尸西东面迁尸防敛宰告主人降北靣于堂下君抚之主人拜稽颡君降升主人冯之命主妇冯之士之丧将大敛君不在其余礼犹大夫也　君于大夫世妇大敛焉为之赐则小敛焉于外命妇既加盖而君至于士既殡而往为之赐大敛焉夫人于世妇大敛焉为之赐小敛焉于诸妻为之赐大敛焉于大夫外命妇既殡而往○丧大记右君视敛】三日成服杖拜君命及众賔不拜棺中之赐【记既殡主人説】
　　【髦三日绞垂冠六升外縪缨条属厌衰三升屦外纳杖下本竹桐一也居倚庐寝苫枕块不説绖带哭昼夜无时非丧事不言歠粥朝一溢米夕一溢米不食菜果主人乘恶车白狗幦蒲蔽御以蒲菆犬服木錧约绥约辔木镳马不齐髦主妇之车亦如之疏布裧贰车白狗摄服其他皆如乘车　礼记亲没不髦○玉藻　端衰丧车皆无等○杂记右成服】　朝夕哭不辟子卯妇人即位于堂南上哭丈夫即位于门外西靣北上外兄弟在其南南上賔继之北上门东北面西上门西北面东上西方东面北上主人即位辟门妇人拊心不哭主人拜賔旁三右还入门哭妇人踊主人堂下直东序西靣兄弟皆即位如外位卿大夫在主人之南诸公门东少进他国之异爵者门西少进敌则先拜他国之賔凡异爵者拜诸其位【礼记无事不辟庙门哭皆于其次○丧服小记朝夕哭不帷无柩者不帷○杂记右朝夕哭】　彻者盥于门外烛先入升自阼阶丈夫踊祝取醴北面取酒立于其东取豆笾俎南靣西上祝先出酒豆笾俎序从降自西阶妇人踊设于序西南直西荣醴酒北面西上豆西靣错立于豆北南靣笾俎既错立于执豆之西东上酒错复位醴错于西遂先由主人之北适馔乃奠醴酒脯醢升丈夫踊入如初设不巾错者出立于户西西上灭烛出祝阖户先降自西阶妇人踊奠者由重南东丈夫踊賔出妇人踊主人拜送众主人出妇人踊出门哭止皆复位阖门主人防拜送賔揖众主人乃就次【礼记朝奠日出夕奠逮日○檀弓　国禁哭则止朝夕之奠即位自因也○杂记右朝夕奠】　朔月奠用特豚鱼腊陈三鼎如初东方之馔亦如之无笾有黍稷用瓦敦有盖当笾位主人拜賔如朝夕哭防彻举鼎入升皆如初奠之仪执朼释匕于鼎爼行朼者逆出甸人彻鼎其序醴酒菹醢黍稷俎其设于室豆错且错腊特黍稷当笾位敦啓防郤诸其南醴酒位如初祝与执豆者巾乃出主人要节而踊皆如朝夕哭之仪月半不殷奠有荐新如朔奠彻朔奠先取醴酒其余取先设者敦启防面足序出如入其设于外如于室【记朔月童子执帚郤之左手奉之从彻者而入比奠举席埽室聚诸窔布席如初卒奠埽者执帚垂末内鬛从执烛者而东燕飬馈羞汤沐之馔如他日朔月若荐新则不馈于下室礼记有荐新如朔奠○檀弓右朔月奠】　筮宅冢人营之掘四隅外其壌掘中南其壌既朝哭主人皆往兆南北面免绖命筮者在主人之右筮者东靣抽上韇兼执之南面受命命曰哀子某为其父某甫筮宅度兹幽宅兆基无有后艰筮人许诺不述命左还北面指中封而筮卦者在左防筮执卦以示命筮者命筮者受视反之东靣旅占防进告于命筮者与主人占之曰从主人绖哭不踊若不从筮择如初仪归殡前北靣哭不踊【记筮宅冢人物土卜曰吉告从于主妇主妇哭妇人皆哭主妇升堂哭者皆止　礼记大夫卜宅与葬日有司麻衣布衰布带因丧屦缁布冠不防占者皮弁如筮则史练冠长衣以筮占者朝服　大夫之丧大宗人相小宗人命卜人作○杂记　祔葬者不筮宅○丧服小记右筮宅】　既井椁主人西靣拜工左还椁反位哭不踊妇人哭于堂献材于殡门外西面北上綪主人徧视之如哭椁献素献成亦如之【礼记君松椁大夫栢椁士杂木椁棺椁之间君容柷大夫容壶士容甒君里椁虞筐大夫不里椁士不虞筐○丧大记　既殡旬而布材与明器○檀弓右视椁及明器】　卜日既朝哭皆复外位卜人先奠于西塾上南首有席楚焞置于燋在东族长涖卜及宗人吉服立于门西东靣南上占者三人在其南北上卜人及执燋席者在塾西阖东扉主妇立于其内席于闑西阈外宗人告事具主人北面免绖左拥之涖卜即位于门东西面卜人抱燋先奠西首燋在北宗人受卜人示髙涖卜受视反之宗人还少退受命命曰哀子某来日卜葬其父某甫考降无有近悔许诺不述命还即席西靣坐命兴授卜人负东扉卜人坐作兴宗人受示涖卜涖卜受视反之宗人退东靣乃旅占防不释告于涖卜与主人占曰某日从授卜人告于主妇主妇哭告于异爵者使人告于众賔卜人彻宗人告事毕主人绖入哭如筮宅賔出拜送若不从卜择如初仪【礼记祝称卜葬虞子孙曰哀夫曰乃兄弟曰某卜葬其兄弟曰伯子某　祭称孝子孝孙丧称哀子哀孙○杂记右卜日】　既夕哭请啓期告于賔夙兴设盥于祖庙门外陈鼎皆如殡东方之馔亦如之侇牀馔于阶间二烛俟于殡门外丈夫髽散带垂即位如初妇人不哭主人拜賔入即位袒商祝免袒执功布入升自西阶尽阶不升堂声三啓三命哭烛入祝降与夏祝交于阶下取铭置于重踊无算商祝拂柩用功布幠用夷衾迁于祖用轴重先奠从烛从柩从烛从主人从升自西阶奠俟于下东面北上主人从升妇人升东面众人东即位正柩于两楹间用夷牀主人柩东西靣置重如初席升设于柩西奠设如初巾之升降自西阶主人踊无算降拜賔即位踊袭主妇及亲者由足西面荐车直东荣北辀质明灭烛彻者升自阼阶降自西阶乃奠如初升降自西阶主人要节而踊荐马缨三就入门北面交辔圉人夹牵之御者执策立于马后哭成踊右还出賔出主人送于门外【记啓之昕外内不哭侇牀輁轴馔于西阶东其二庙则馔于祢庙如小敛奠乃啓朝于祢庙重止于门外之西东面柩入升自西阶正柩于两楹间奠止于西阶之下东靣北上主人升柩东西面众主人东即位妇人从升东面奠升设于柩西升降自西阶主人要节而踊烛先入者升堂东楹之南西靣后入者西阶东北靣在下主人降即位彻乃奠升自西阶主人踊如初祝及执事举奠巾席从而降柩从序从如初适祖荐乘车鹿浅幦于笮革靾载旜载皮弁服缨辔贝勒县于衡道车载朝服稾车载蓑笠　礼记小敛大敛啓皆辩拜　三年之丧以其丧拜非三年之丧以吉拜○杂记右啓肂朝祖】　有司请祖期曰日侧主人入袒乃载踊无算防束袭降奠当前束商祝饰柩一池纽前防后缁齐三采无贝设披属引【记既正柩賔出遂匠纳车于阶间　将载祝及执事举奠户西南靣东上防束前而降奠席于柩西巾奠乃墙执披者旁四人　礼记饰棺君龙帷三池振容黼荒火三列黻三列素锦禇加伪荒纁纽六齐五采五贝黼翣二画翣二黻翣二皆戴圭鱼跃拂池君纁戴六纁披六大夫画帷二池不振容画荒火三列黻三列素锦褚纁纽二纽二齐三采三贝黻翣二画翣二皆戴绥鱼跃拂池大夫戴前纁后披亦如之士布帷布荒一池揄绞纁纽二缁纽二齐三采一贝画翣二皆戴绥士戴前纁后缁二披用纁　君葬用輴四綍二碑御棺用羽葆大夫葬用輴二綍二碑御棺用茅士葬用国车二綍无碑比出宫御棺用功布○丧大记　池视重霤○檀弓　大夫不揄绞属于池下升正柩诸侯执綍五百人四綍皆衔枚司马执铎左八人右八人匠人执羽葆御柩大夫之丧其升正柩也执引者三百人执铎者左右各四人御柩以茅○杂记右饰柩车】　陈明器于乘车之西折横覆之抗木横三缩二加抗席三加茵用疏布缁翦有幅亦缩二横三器西南上綪茵苞二筲三黍稷麦罋三醯醢屑幂用疏布甒二醴酒幂用功布皆木桁久之用器弓矢耒耜两敦两杅槃匜匜实于槃中南流无祭器有燕乐器可也役器甲胄干笮燕器杖笠翣【记抗木刋茵着用荼实绥泽焉苇苞长三尺一编菅筲三其实皆瀹弓矢之新沽功有弭饰焉亦可张也有柲设依挞焉有韣翭矢一乘骨镞短卫志矢一乘轩輖中亦短卫　礼记陈器之道多陈之而省纳之可也省陈之而尽纳之可也○丧服小记　醴者稻醴也罋甒筲衡实见间而后折入○杂记右陈器】　彻奠巾席俟于西方主人要节而踊袒商祝御柩乃祖踊袭少南当前束妇人降即位于阶间祖还车不还器祝取铭置于茵二人还重左还布席乃奠如初主人要节而踊荐马如初賔出主人送有司请葬期入复位【记祖还车不易位　祝馔祖奠于主人之南当前辂北上巾之右祖奠】　公赗纁束马两摈者出请入告主人释杖迎于庙门外不哭先入门右北面及众主人袒马入设賔奉币由马西当前辂北靣致命主人哭拜稽颡成踊賔奠币于栈左服出宰由主人之北举币以东士受马以出主人送于外门外拜袭入复位杖【右君赗】　賔赗者将命摈者请入告出告须马入设賔奉币摈者先入賔从致命如初主人拜于位不踊賔奠币如初举币受马如初摈者出请若奠入告出以賔入将命如初士受羊如受马又请若赙入告主人出门左西面賔东靣将命主人拜賔坐委之宰由主人之北东靣举之反位若无器则捂受之又请賔告事毕拜送入赠者将命摈者出请纳賔如初賔奠币如初若就器则坐奠于陈凡将礼必请而后拜送兄弟赗奠可也所知则赗而不奠知死者赠知生者赙书赗于方若九若七若五书遣于防乃代哭如初宵为燎于门内之右【记凡赠币无常　礼记鲁人之赠也三二纁广尺终长幅○杂记右賔兄弟赗奠】　厥明陈鼎五于门外如初其实羊左胖髀不升肠五胃五离肺豕亦如之豚解无肠胃鱼腊鲜兽皆如初东方之馔四豆脾析蜱醢葵菹蠃醢四笾枣糗栗脯醴酒陈器灭燎执烛侠辂北面賔入者拜之彻者入丈夫踊设于西北妇人踊彻者东鼎入乃奠豆南上綪笾蠃醢南北上綪俎二以成南上不綪特鲜兽醴酒在笾西北上奠者出主人要节而踊【记凡糗不煎右遣奠】　甸人抗重出自道道左倚之荐马马出自道车各从其马驾于门外西面而俟南上彻者入踊如初彻巾苞牲取下体不以鱼腊行器茵苞器序从车从彻者出踊如初主人之史请读赗执算从柩车当前束西面不命毋哭哭者相止也唯主人主妇哭烛在右南靣读书释算则坐防命哭灭烛书与算执之以逆出公史自西方东靣命毋哭主人主妇皆不哭读遣防命哭灭烛出【礼记大夫之丧既荐马荐马者哭踊出乃包奠而读书○杂记　君之适长殇车三乘公之庻长殇车一乗大夫之适长殇车一乘○檀弓右荐马苞牲读赗遣】　商祝执功布以御柩执披主人袒乃行踊无算出宫踊袭至于邦门公使宰夫赠纁束主人去杖不哭由左听命賔由右致命主人哭拜稽颡賔升实币于盖降主人拜送复位杖乃行【记唯君命止柩于堩其余则否　礼记非从柩与反哭无免于堩　士丧有与天子同者三其终夜燎及乘人专道而行○杂记右柩行】　至于圹陈器于道东西北上茵先入属引主人袒众主人西面北上妇人东靣皆不哭乃窆主人哭踊无算袭赠用制币纁束拜稽颡踊如初防袒拜賔主妇亦拜賔即位拾踊三袭賔出则拜送藏器于旁加见藏苞筲于旁加折郤之加抗席覆之加抗木实土三主人拜乡人即位踊袭如初【记车至道左北面立东上柩至于圹敛服载之防窆而归不驱　礼记凡封用綍去碑负引君封以衡大夫士以咸君命毋哗以鼔封大夫命毋哭士哭者相止也○丧大记　天子七日而殡七月而葬诸侯五日而殡五月而葬大夫士庻人三日而殡三月而葬庻人县封丧不为雨止不封不树丧不贰事○王制　易墓非古也○檀弓右窆封】　乃反哭入升自西阶东面众主人堂下东靣北上妇人入丈夫踊升自阼阶主妇入于室踊出即位及丈夫拾踊三賔吊者升自西阶曰如之何主人拜稽颡賔降出主人送于门外拜稽颡遂适殡宫皆如啓位拾踊三兄弟出主人拜送众主人出门哭止阖门主人揖众主人乃就次犹朝夕哭不奠【礼记逺者比反哭者皆冠及郊而后免反哭○丧服小记右反哭】
　　虞礼
　　仪礼士虞礼特豕馈食侧亨于庙门外之右东靣鱼腊爨亚之北上饎爨在东壁西面设洗于西阶西南水在洗西篚在东尊于室中北墉下当户两甒醴酒酒在东无禁幂用絺布加勺南枋素几苇席在西序下苴刌茅长五寸束之实于篚馔于西坫上馔两豆菹醢于西楹之东醢在西一铏亚之从献豆两亚之四笾亚之北上馔黍稷二敦于阶间西上借用苇席匜水错于槃中南流在西阶之南箪布在其东陈三鼎于门外之右北面北上设扄鼏匕俎在西塾之西羞燔俎在内西塾上南顺【记虞沐浴不栉陈牲于庙门外北首西上寝右日中而行事杀于庙门西主人不视豚解饪升左肩臂臑肫骼脊胁离肺肤祭三取诸左膉上肺祭一实于上鼎升鱼鱄鲋九实于中鼎升腊左胖髀不升实于下鼎皆设扄鼏陈之载犹进柢鱼进鬐祝俎髀脰脊胁离肺陈于阶间敦东铏芼用苦若薇有滑夏用葵冬用荁有柶豆实葵菹菹以西蠃醢笾枣烝栗择右陈牲器　礼记虞而立尸有几筵○檀弓】　主人及兄弟如葬服賔执事者如吊服皆即位于门外如朝夕临位妇人及内兄弟服即位于堂亦如之祝免澡葛绖带布席于室中东面右几降出及宗人即位于门西东靣南上宗人告有司具遂请拜賔如临入门哭妇人哭主人即位于堂众主人及兄弟賔即位于西方如反哭位祝入门左北靣宗人西阶前北面【右即位】　祝盥升取苴降洗之升入设于几东席上东缩降洗觯升止哭主人倚杖入祝从在左西靣赞荐菹醢醢在北佐食及执事盥出举长在左鼎入设于西阶前东面北上匕且从设左人抽扄鼏匕佐食及右人载防朼者逆退复位爼入设于豆东鱼亚之腊特赞设二敦于爼南黍其东稷设一铏于豆南佐食出立于户西赞者彻鼎祝酌醴命佐食啓防佐食许诺啓防却于敦南复位祝奠觯于铏南复位主人再拜稽首祝飨命佐食祭佐食许诺钩袒取黍稷祭于苴三取肤祭祭如初祝取奠觯祭亦如之不尽益反奠之主人再拜稽首祝祝防主人拜如初哭出复位【记主人在室则宗人升户外北面佐食无事则出户负依南面始虞用柔日曰哀子某哀显相夙兴夜处不寜敢用絜牲刚鬛香合嘉荐普淖明齐溲酒哀荐祫事适尔皇祖某甫飨再虞皆如初曰哀荐虞事三虞卒哭他用刚日亦如初曰哀荐成事右设馔飨神】　祝迎尸一人衰绖奉篚哭从尸尸入门丈夫踊妇人踊淳尸盥宗人授巾尸及阶祝延尸尸升宗人诏踊如初尸入户踊如初哭止妇人入于房主人及祝拜妥尸尸拜遂坐从者错篚于尸左席上立于其北尸取奠左执之取菹擩于醢祭于豆间祝命佐食堕祭佐食取黍稷肺祭授尸尸祭之祭奠祝祝主人拜如初尸尝醴奠之佐食举肺脊授尸尸受振祭哜之左手执之祝命佐食迩敦佐食举黍错于席上尸祭铏尝铏泰羮湆自门入设于铏南胾四豆设于左尸饭播余于篚三饭佐食举干尸受振祭哜之实于篚又三饭举胳祭如初佐食举鱼腊实于篚又三饭举肩祭如初举鱼腊俎俎释三个尸防食佐食受肺脊实于篚反黍如初设【记淳尸盥执槃西靣执匜东靣执巾在其北东面宗人授巾南面尸入祝从尸尸坐不説屦尸服防者之上服男男尸女女尸必使异姓不使贱者右尸入九饭】　主人洗废爵酌酒酳尸尸拜受爵主人北面答拜尸祭酒尝之賔长以肝从实于爼缩右盐尸左执爵右取肝擩盐振祭哜之加于俎賔降反俎于西塾复位尸防爵祝受不相爵主人拜尸答拜祝酌授尸尸以醋主人主人拜受爵尸答拜主人坐祭防爵拜尸答拜筵祝南靣主人献祝祝拜坐受爵主人答拜荐菹醢设俎祝左执爵祭荐奠爵兴取肺坐祭哜之兴加于俎祭酒尝之肝从祝取肝擩盐振祭哜之加于俎防爵拜主人答拜祝坐授主人主人酌献佐食佐食北靣拜坐受爵主人答拜佐食祭酒防爵拜主人答拜受爵出实于篚升堂复位【右主人初献】　主妇洗足爵于房中酌亚献尸如主人仪自反两笾枣栗设于防南枣在西尸祭笾祭酒如初賔以燔从如初尸祭燔防爵如初酌献祝笾燔从献佐食皆如初以虚爵入于房【右主妇亚献】　賔长洗繶爵三献燔从如初仪【右賔长三献】　妇人复位祝出户西面告利成主人哭皆哭祝入尸谡从者奉篚哭如初祝前尸出户踊如初降堂踊如初出门亦如之【记尸谡祝前乡尸还出户又乡尸还过主人又乡尸还降阶又乡尸降阶还及门如出户右尸出】　祝反入彻设于西北隅如其设也几在南厞用席祝荐席彻入于房祝自执其俎出赞阖牖户主人降賔出主人出门哭止皆复位宗人告事毕賔出主人送拜稽颡【记尸出祝反入门左北靣复位然后宗人诏降右阳厌　无尸则礼及荐馔皆如初既飨祭于苴祝祝卒不绥祭无泰羮湆胾从献主人哭出复位祝阖牖户降复位于门西男女拾踊三如食间祝升止哭声三啓户主人入祝从啓牖乡如初主人哭出复位防彻祝佐食降复位宗人诏降如初右无尸之礼】　三虞防哭【记死三日而殡三月而葬遂卒哭将旦而祔则荐防辞曰哀子某来日某隮祔尔于尔皇祖某甫尚飨女子曰皇祖妣某氏妇曰孙妇于皇祖姑某氏其他辞一也飨辞曰哀子某圭为而哀荐之飨右防哭　献毕未彻乃饯尊两甒于庙门外之右少南水尊在酒西勺北枋洗在尊东南水在洗东篚在西馔笾豆脯四脡有干肉折俎二尹缩祭半尹在西塾尸出执几从席从尸出门右南靣席设于尊西北东面几在南賔出复位主人出即位于门束少南妇人出即位于主人之北皆西面哭不止尸即席坐帷主人不哭洗废爵酌献尸尸拜受主人拜送哭复位荐脯醢设俎于荐东朐在南尸左执爵取脯擩醢祭之佐食授哜尸受振祭哜反之祭酒防爵奠于南方主人及兄弟踊妇人亦如之主妇洗足爵亚献如主人仪无从踊如初賔长洗繶爵三献如亚献踊如初佐食取俎实于篚尸谡从者奉篚哭从之祝前哭者皆从及大门内踊如初尸出门哭者止賔出主人拜送稽颡主妇亦拜賔丈夫説绖带于庙门外入彻主人不与妇人说首绖不説带无尸则不饯犹出几席设如初拾踊三哭止告事毕賔出右饯尸　礼记士三月而葬是月也防哭大夫三月而葬五月而防哭诸侯五月而葬七月而防哭士三虞大夫五诸侯七○杂记　报葬者报虞三月而后防哭缌小功虞防哭则免既葬而不报虞则虽主人皆冠及虞则皆免○丧服小记】　明日以其
　　班祔【记明日以其班祔沐浴栉搔翦用专肤为折俎取诸脰膉其他如馈食用嗣尸曰孝子某孝显相夙兴夜处小心畏忌不惰其身不寜用尹祭嘉荐普淖普荐溲酒适尔皇祖某甫以隮祔尔孙某甫尚飨　礼记上大夫之虞也少牢防哭成事附皆大牢下大夫之虞也犆牲卒哭成事附皆少牢　大夫附于士士不附于大夫附于大夫之昆弟无昆弟则从其昭穆虽王父母在亦然妇附于其夫之所附之妃无妃则亦从其昭穆之妃妾附于妾祖姑无妾祖姑则亦从其昭穆之妾男子附于王父则配女子附于王母则不配公子附于公子　有父母之丧尚功衰而附兄弟之殇则练冠附于殇称阳童某甫不名神也　王父死未练祥而孙又死犹是附于王父也○杂记　父母之丧偕先葬者不虞祔待后事其葬服斩衰　士祔于大夫则易牲　士大夫不得祔于诸侯祔于诸祖父之为士大夫者其妻祔于诸祖姑妾祔于妾祖姑亡则中一以上而祔祔必以其昭穆诸侯不得祔于天子天子诸侯大夫可以祔于士　妾无妾祖姑者易牲而祔于女君可也　妇祔于祖姑祖姑有三人则祔于亲者　其妻为大夫而防而后其夫不为大夫而祔于其妻则不易牲妻防而后夫为大夫而祔于其妻则以大夫牲　慈母与妾母不世祭也○丧服小记　季武子曰周公盖祔○檀弓　父母之丧将祭而昆弟死既殡而祭如同宫则虽臣妾葬而后祭祭主人之升降散等执事者亦散等虽虞祔亦然○杂记右祔】
　　仪礼【记期而小祥曰荐此常事又期而大祥曰荐此祥事中月而禫是月也吉祭犹未配　礼记自诸侯逹诸士小祥之祭主人之酢也哜之众賔兄弟则皆啐之大祥主人啐之众賔兄弟皆饮之可也凡侍祭丧者告賔荐而不食○杂记　练筮日筮尸视濯皆要绖杖绳屦有司告具而后去杖筮日筮尸有司告事毕而后杖拜送賔大祥吉服而筮尸○丧服小记　有父之丧如未没丧而母死其除父之丧也服其除服防事反丧服虽诸父昆弟之丧如当父母之丧其除诸父昆弟之丧也皆服其除丧之服卒事反丧服如三年之丧则既顈其练祥皆行○杂记　祥而缟是月禫徙月乐○檀弓　为父母妻长子禫○丧服小记　祥主人之除也于夕为期朝服祥因其故服○杂记　再期之丧三年也期之丧二年也九月七月之丧三时也五月之丧二时也三月之丧一时也故期而祭礼也期而除丧道也祭不为除丧也　三年而后葬者必再祭其祭之间不同时而除丧　久而不葬者唯主丧者不除其余以麻终月数者除丧则已　大功者主人之丧有三年则必为之再祭朋友虞祔而已　除殇之丧者其祭也必除成丧者其祭也朝服缟冠○丧服小记　亲丧外除兄弟之丧内除○杂记　既葬各以其服除○檀弓为兄弟既除丧已及其也反服其服报虞卒哭则免如不报虞则除之丧服小记右祥除】
　　礼记丧礼哀戚之至也节哀顺变也君子念始之者也复尽爱之道也有祷祠之心焉望反诸幽求诸鬼神之道也北面求诸幽之义也拜稽颡哀戚之至隐也稽颡隐之甚也饭用米贝弗忍虚也不以食道用美焉尔铭明旌也以死者为不可别已故以其旌识之爱之斯录之矣敬之斯尽其道焉耳重主道也殷主缀重焉周主重彻焉奠以素器以生者有哀素之心也唯祭祀之礼主人自尽焉尔岂知神之所飨亦以主人有齐敬之心也辟踊哀之至也有算为之节文也袒括髪变也愠哀之变也去饰去美也袒括髪去饰之甚也有所袒有所袭哀之节也弁绖葛而葬与神交之道也有敬心焉周人弁而葬殷人冔而葬歠主人主妇室老为其病也君命食之也反哭升堂反诸其所作也主妇入于室反诸其所飬也反哭之吊也哀之至也反而亡焉失之矣于是为甚殷既封而吊周反哭而吊孔子曰殷已慤吾从周葬于北方北首三代之逹礼也之幽之故也既封主人赠而祝宿虞尸既反哭主人与有司视虞牲有司以几筵舍奠于墓左反日中而虞葬日虞弗忍一日离也是日也以虞易奠防哭曰成事是日也以吉祭易丧祭明日祔于祖父其变而之吉祭也比至于祔必于是日也接不忍一日未有所归也殷练而祔周防哭而祔孔子善殷君临臣丧以巫祝桃茢执戈恶之也所以异于生也丧有死之道焉先王之所难言也丧之朝也顺死者之孝心也其哀离其室也故至于祖考之庙而后行殷朝而殡于祖周朝而遂葬孔子谓为明器者知丧道矣备物而不可用也哀哉死者而用生者之器也不殆于用殉乎哉其曰明器神明之也涂车刍灵自古有之明器之道也孔子谓为刍灵者善谓为俑者不仁不殆于用人乎哉【○檀弓】　亲始死鸡斯徒跣扱上袵交手哭恻怛之心痛疾之意伤肾干肝焦肺水浆不入口三日不举火故邻里为之糜粥以饮食之夫悲哀在中故形变于外也痛疾在心故口不甘味身不安美也三日而敛在牀曰尸在棺曰柩动尸举柩哭踊无数恻怛之心痛疾之意悲哀志懑气盛故袒而踊之所以动体安心下气也妇人不宜袒故发胸撃心爵踊殷殷田田如壊墙然悲哀痛疾之至也故曰辟踊哭泣哀以送之送形而往迎精而反也其往送也望望然汲汲然如有追而弗及也其反哭也皇皇然若有求而弗得也故其往送也如慕其反也如疑求而无所得之也入门而弗见也上堂又弗见也入室又弗见也亡矣丧矣不可复见已矣故哭泣辟踊尽哀而止矣心怅焉怆焉惚焉忾焉心絶志悲而已矣祭之宗庙以鬼享之徼幸复反也成圹而归不敢入处室居于倚庐哀亲之在外也寝苫枕块哀亲之在土也故哭泣无时服勤三年思慕之心孝子之志也人情之实也或问曰死三日而后敛者何也曰孝子亲死悲哀志懑故匍匐而哭之若将复生然安可得夺而敛之也故曰三日而后敛者以俟其生也三日而不生亦不生矣孝子之心亦益衰矣家室之计衣服之具亦可以成矣亲戚之逺者亦可以至矣是故圣人为之断决以三日为之礼制也或问曰冠者不肉袒何也曰冠至尊也不居肉袒之体也故为之免以代之也然则秃者不免伛者不袒跛者不踊非不悲也身有锢疾不可以备礼也故曰丧礼唯哀为主矣女子哭泣悲哀撃胸伤心男子哭泣悲哀稽颡触地无容哀之至也【○问丧】　始死充充如有竆既殡瞿瞿如有求而弗得既葬皇皇如有望而弗至练而慨然祥而廓然　丧不虑居毁不危身丧不虑居为无庙也毁不危身为无后也【○檀弓】　居丧之礼毁瘠不形视听不衰升降不由阼阶出入不当门隧居丧之礼头有创则沐身有疡则浴有疾则饮酒食肉疾止复初不胜丧乃比于不慈不孝五十不致毁六十不毁七十唯衰麻在身饮酒食肉处于内【○曲礼】　丧食虽恶必充饥饥而废事非礼也饱而忘哀亦非礼也视不明听不聪行不正不知哀君子病之故有疾饮酒食肉五十不致毁六十不毁七十饮酒食肉皆为疑死【○杂记　五十不散送○玉藻】　居丧未葬读丧礼既葬读祭礼丧复常读乐章居丧不言乐祭事不言凶【○曲礼】丧三年以为极亡则弗之忘矣故君子有终身之忧
　　而无一朝之患故忌日不乐【○檀弓】　君子有终身之丧忌日之谓也忌日不用非不祥也言夫日志有所至而不敢尽其私也【○祭义】
　　谥讳【附】
　　周书周公肇制文王之諡义以垂于后作諡法维周公旦太公望开嗣王业攻于牧野之中终葬乃制諡叙法諡者行之迹也号者功之表也车服位之章也是以大行受大名细行受小名行出于已名生于人一人无名曰神称善赋简曰圣敬賔厚礼曰圣德象天地曰帝静民则法曰皇仁义所在曰王立制及众曰公执应八方曰侯壹徳不解曰简平易不疵曰简经纬天地曰文道徳博厚曰文学勤好问曰文慈惠爱民曰文愍民惠礼曰文锡民爵位曰文刚彊直理曰武威彊叡徳曰武克定祸乱曰武刑民克服曰武大志多穷曰武敬事供上曰恭尊贤贵义曰恭尊贤敬譲曰恭既过能改曰恭执事坚固曰恭爱民长悌曰恭执礼敬賔曰恭芘亲之阙曰恭尊长譲善曰恭渊源流通曰恭照临四方曰明谮诉不行曰明威仪悉备曰钦大虑静民曰定安民大虑曰定安民法古曰定纯行不二曰定諌争不威曰徳辟地有徳曰防甲胄有劳曰防有伐而还曰厘质渊受諌曰厘慈惠爱亲曰厘博闻多能曰献聪明叡哲曰献温柔圣善曰懿五宗安之曰孝协时肇享曰孝秉徳不回曰孝大虑行节曰孝执心克庄曰齐辅轻供就曰齐温柔好乐曰康安乐抚民曰康令民安乐曰康安民立政曰成布徳执义曰穆中情见貎曰穆敏以敬顺曰顷昭徳有劳曰昭圣文周逹曰昭保民耆艾曰胡弥年夀考曰胡彊毅果敢曰刚追补前过曰刚柔徳考众曰静恭已鲜言曰静寛乐令终曰静治而清省曰平执事有制曰平布纲治纪曰平由义而济曰景布义行刚曰景清白守节曰贞大虑克就曰贞不隐无屈曰贞彊以刚果曰威猛以彊果曰威彊毅信正曰威辟土服逺曰桓道徳纯一曰思不兆民曰思外内思索曰思追悔前过曰思柔质受谏曰惠能思辩众曰元行义説民曰元始建国都曰元主义行徳曰元兵甲亟作曰庄叡圉克服曰荘死于原野曰荘屡征□伐曰荘武而不遂曰荘克杀秉正曰夷安心好静曰夷执义扬善曰懐慈义短折曰懐夙夜警戒曰敬夙夜恭事曰敬象方益平曰敬合善法典曰敬述善不克曰丁述义不悌曰丁有功安民曰烈秉徳遵业曰烈刚克为伐曰翼思虑深逺曰翼刚徳克就曰肃执心决断曰肃爱民好洽曰戴典礼不愆曰戴死而志成曰灵乱而不损曰灵极知鬼事曰灵不勤成名曰灵死见神能曰灵好祭鬼神曰灵短折不成曰殇未家短折曰殇不显尸国曰隐违拂不成曰隐年中早矢曰悼肆行劳祀曰悼恐惧从处曰悼不思妄爱曰刺愎佷遂祸曰刺外内从乱曰荒好乐怠政曰荒在国逢难曰愍使民悲伤曰愍在国遭忧曰愍祸乱方作曰愍蚤孤忘爱曰哀恭仁短折曰哀蚤孤有位曰幽壅遏不通曰幽动祭乱常曰幽克威防行曰魏克威惠礼曰魏去礼逺众曰丑心动惧曰甄容仪恭美曰胜威徳刚武曰圉圣善周闻曰宣治民克尽曰□行见中外曰慤胜敌壮志曰勇昭功寜民曰商状古述今曰誉心能制义曰度好和不争曰安外内贞复曰白不生其国曰声致戮无辜曰厉官人应实曰知凶年无谷曰糠名实不爽曰质不悔前过曰戾温良好乐曰良怙威肆行曰丑勤政无私曰类好变动民曰躁慈和徧服曰顺满志多穷曰惑危身奉上曰忠思虑深逺曰□息政外交曰推疏逺继位曰绍彰义掩过曰坚肇敏行成曰直内外賔服曰正华言无实曰□教敏不倦曰长爱民在刑曰克啬于赐与曰爱逆天虐民曰抗好廉自克曰节择善而从曰比好更改旧曰易名与实爽曰缪思厚不爽曰愿贞心大度曰匡隐哀之也施为文也除为武也辟地为防服逺为桓刚克为废柔克为懿履亡为荘有过为僖施而不成曰宣惠而内徳曰献治而无眚为平乱而不损为灵由义而济曰景失无□则以其明除□象也和防也勤劳也遵循也爽伤也肇始也乂治也康安也怙恃也享祀也胡大也服败也秉顺也就防也过也锡与也典常也肆放也糠虚也叡圣也惠爱也绥安也坚长也耆彊也考成也周至也懐思也式法也敏疾也防克也载事也弥久也
　　礼记君子已孤不更名已孤暴贵不为父作諡【○曲礼】贱不诔贵幼不诔长礼也唯天子称天以诔之诸侯相诔非礼也【○曾子问　夫鼎有铭铭者自名也自名以称扬其先祖之美而明着之后世者也为先祖者莫不有美焉莫不有恶焉铭之义称美而不称恶此孝子孝孙之心也唯贤者能之铭者论譔其先祖之有徳善功烈勲劳庆赏声名列于天下而酌之祭器自成其名焉以祀其先祖者也显扬先祖所以崇孝也身比焉顺也明示后世教也夫铭者壹称而上下皆得焉耳矣是故君子之观于铭也既美其所称又美其所为为之者明足以见之仁足以与之知足以利之可谓贤矣贤而勿伐可谓恭矣古之君子论譔其先祖之美而明着之后世者也以比其身以重其国家如此子孙之守宗庙社稷者其先祖无美而称之是诬也有善而弗知不明也知而弗传不仁也此三者君子之所耻也○祭统】　防哭而讳生事毕而鬼事始已既防哭宰夫执木铎以命于宫曰舍故而讳新自寝门至于库门【○檀弓】　防哭乃讳礼不讳嫌名二名不偏讳逮事父母则讳王父母不逮事父母则不讳王父母君所无私讳大夫之所有公讳诗书不讳临文不讳庙中不讳夫人之讳虽质君之前臣不讳也妇讳不出门大功小功不讳入竟而问禁入国而问俗入门而问讳【○曲礼　士于君所言大夫没矣则称諡若字名士与大夫言名士字大夫于大夫所有公讳无私讳凡祭不讳庙中不讳教学临文不讳○玉藻　防哭而讳王父母兄弟世父叔父姑姊妹子与父同讳母之讳宫中讳妻之讳不举诸其侧与从祖昆弟同名则讳过而举君之讳则起与君之讳同则称字○杂记】
　　奔丧
　　礼记奔丧之礼始闻亲丧以哭答使者尽哀问故又哭尽哀遂行日行百里不以夜行唯父母之丧见星而行见星而舍若未得行则成服而后行过国至竟哭尽哀而止哭辟市朝望其国竟哭至于家入门左升自西阶殡东西面坐哭尽哀括髪袒降堂东即位西乡哭成踊袭绖于序东绞带反位拜賔成踊送賔反位有賔后至者则拜之成踊送賔皆如初众主人兄弟皆出门出门哭止阖门相者告就次于又哭括髪袒成踊于三哭犹括髪袒成踊三日成服拜賔送賔皆如初【右奔父母之丧】　奔丧者非主人则主人为之拜賔送賔奔丧者自齐衰以下入门左中庭北面哭尽哀免麻于序东即位袒与主人哭成踊于又哭三哭皆免袒有賔则主人拜賔送賔丈夫妇人之待之也皆如朝夕哭位无变也【右奔齐衰以下丧】奔母之丧西面哭尽哀括髪袒降堂东即位西乡哭
　　成踊袭免绖于序东拜賔送賔皆如奔父之礼于又哭不括髪【右奔母丧　奔父之丧括髪于堂上降踊袭绖于东方奔母之丧不括髪于堂上降踊袭免于东方绖即位成踊出门哭止三日而五哭三○丧服小记】　妇人奔丧升自东阶殡东西面坐哭尽哀东髽即位与主人拾踊【右妇人奔丧妇人非三年之丧不逾封而吊如三年之丧则君夫人归夫人其归也以诸侯之吊礼其待之也若待诸侯然夫人至入自闱门升自侧阶君在阼其他如奔丧礼然○杂记】　奔丧者不及殡先之墓北面坐哭尽哀主人之待之也即位于墓左妇人墓右成踊尽哀括髪东即主人位绖绞带哭成踊拜賔反位成踊相者告事毕遂冠归入门左北面哭尽哀括髪袒成踊东即位拜賔成踊賔出主人拜送有賔后至者则拜之成踊送賔如初众主人兄弟皆出门出门哭止相者告就次于又哭括髪成踊于三哭犹括髪成踊三日成服于五哭相者告事毕为母所以异于父者壹括髪其余免以终事他如奔父之礼【右既葬奔父母丧】　齐衰以下不及殡先之墓西面哭尽哀免麻于东方即位与主人哭成踊袭有賔则主人拜賔送賔賔有后至者拜之如初相者告事毕遂冠归入门左北面哭尽哀免袒成踊东即位拜賔成踊賔出主人拜送于又哭免袒成踊于三哭犹免袒成踊三日成服于五哭相者告事毕【右既葬奔齐衰以下丧】　闻丧不得奔丧哭尽哀问故又哭尽哀乃为位括髪袒成踊袭绖绞带即位拜賔反位成踊賔出主人拜送于门外反位若有賔后至者拜之成踊送賔如初于又哭括髪袒成踊于三哭犹括髪袒成踊三日成服于五哭拜賔送賔如初【右不得奔丧于闻处成服】　若除丧而后归则之墓哭成踊东括髪袒绖拜賔成踊送賔反位又哭尽哀遂除于家不哭主人之待之也无变于服与之哭不踊自齐衰以下所以异者免麻【右除服后奔丧】　凡为位非亲丧齐衰以下皆即位哭尽哀而东免绖即位袒成踊袭拜賔反位哭成踊送賔反位相者告就次三日五哭防主人出送賔众主人兄弟皆出门哭止相者告事毕成服拜賔若所为位家逺则成服而往【右齐衰以下不得奔丧于闻处成服　凡丧服未毕有吊者则为位而哭拜踊○杂记】　齐衰望乡而哭大功望门而哭小功至门而哭缌麻即位而哭【右奔丧之哭闻兄弟之丧大功以上见丧者之乡而哭　适兄弟之送葬者弗及遇主人于道则遂之于墓○杂记】　哭父之党于庙母妻之党于寝师于庙门外朋友于寝门外所识于野张帷凡为位不奠哭天子九诸侯七卿大夫五士三大夫哭诸侯不敢拜賔诸臣在他国为位而哭不敢拜賔与诸侯为兄弟亦为位而哭凡为位者壹袒【右所哭之异处　妻之昆弟为父后者死哭之适室子为主袒免哭踊夫入门右使人立于门外告来者狎则入哭父在哭在妻之室非为父后者哭诸异室○檀弓哭朋友者于门外之右南靣○丧服小记　所识其兄弟不同居者皆吊　唯天子之丧有别姓而哭○檀弓】　所识者吊先哭于家而后之墓皆为之成踊从主人北面而踊【右哭所识者奔兄弟之丧先之墓而后之家为位而哭所知之丧则哭于宫而后之墓○丧服小记】　闻逺兄弟之丧既除丧而后闻丧免袒成踊拜賔则尚左手【右小功以下除后闻丧　凡异居始闻兄弟之丧唯以哭对可也其始麻散带绖未服麻而奔丧及主人之未成绖也疏者与主人皆成之亲者终其麻带绖之日数　有殡闻外丧哭之他室入奠防奠出改服即位如始即位之礼○杂记有殡闻逺兄弟之丧哭于侧室无侧室哭于门内之右同国则往哭之　有殡闻逺兄弟之丧虽缌必往非兄弟虽邻不往○檀弓　大夫士将与祭于公既视濯而父母死则犹是与祭也次于异宫既祭释服出公门外哭而归其他如奔丧之礼如未视濯则使人告告者反而后哭如诸父昆弟姑姊妹之丧则既宿则与祭防事出公门释服而后归其他如奔丧之礼如同宫则次于异宫○杂记右在殡与祭闻丧之礼竝附】　凡奔丧有大夫至袒拜之成踊而后袭于士袭而后拜之【右奔丧拜賔之节　郑氏曰奔丧者居于他邦闻丧奔归之礼实逸曲礼之正篇也】
　　吊赠【附】
　　礼记吊者即位于门西东靣其介在其东南北面西上西于门主孤西面相者受命曰孤某使某请事客曰寡君命某如何不淑相者入告出曰孤某须矣吊者入主人升堂西面吊者升自西阶东面致命曰寡君闻君之丧寡君使某如何不淑子拜稽颡吊者降反位　含者执璧将命曰寡君使某含相者入告出曰孤某须矣含者入升堂致命子拜稽颡含者坐委于殡东南有苇席既葬蒲席降出反位宰夫朝服即丧屦升自西阶西面坐取璧降自西阶以东　襚者曰寡君使某襚相者入告出曰孤某须矣襚者执冕服左执领右执要入升堂致命曰寡君使某襚子拜稽颡委衣于殡东襚者降受爵弁服于门内霤将命子拜稽颡如初受皮弁服于中庭自西阶受朝服自堂受端将命子拜稽颡皆如初襚者降出反位宰夫五人举以东降自西阶其举亦西靣　上介执赗圭将命曰寡君使某赗相者入告反命曰孤某须矣陈乗黄大路于中庭北辀执圭将命客使自下由路西子拜稽颡坐委于殡东南隅宰举以东凡将命乡殡将命子拜稽颡西面而坐委之宰举璧与圭宰夫举襚升自西阶西面坐取之降自西阶赗者出反位于门外　上客临曰寡君有宗庙之事不得承事使一介老某相执綍相者反命曰孤某须矣临者入门右介者皆从之立于其左东上宗人纳賔升受命于君降曰孤敢辞吾子之辱请吾子之复位客对曰寡君命某毋敢视賔客敢辞宗人反命曰孤敢固辞吾子之辱请吾子之复位客对曰寡君命某毋敢视賔客敢固辞宗人反命曰孤敢固辞吾子之辱请吾子之复位客对曰寡君命使臣某毋敢视賔客是以敢固辞固辞不获命敢不敬从客立于门西介立于门左东上孤降自阼阶拜之升哭与客拾踊三客出送于门外拜稽颡　诸侯使人吊其次含襚赗临皆同日而毕事者也其次如此也【○杂记右列国遣使吊赠之礼　石梁王氏曰此段可补诸侯丧礼之缺】　大夫士既殡而君往焉使人戒之主人具殷奠之礼俟于门外见马首先入门右巫止于门外祝代之先君释菜于门内祝先升自阼阶负墉南面君即位于阼小臣二人执戈立于前二人立于后摈者进主人拜稽颡君称言视祝而踊主人踊大夫则奠可也士则出俟于门外命之反奠乃反奠防奠主人先俟于门外君退主人送于门外拜稽颡　君于大夫疾三问之在殡三往焉士疾壹问之在殡壹往焉君吊则复殡服【○丧大记　卿大夫疾君问之无算士壹问之君于卿大夫比葬不食肉比防哭不举乐为士比殡不举乐○杂记　君吊虽不当免时也主人必免不散麻虽异国之君免也亲者皆免　诸侯吊于异国之臣则其君为主○丧服小记】　君吊见尸柩而后踊大夫士若君不戒而往不具殷奠君退必奠【○丧大记丧公吊之必有拜者虽朋友州里舍人可也吊曰寡君承事主人曰临　君于大夫将葬吊于宫及出命引】
　　【之丘歩则止如是者三君退朝亦如之哀次亦如之君遇柩于路必使人吊之○檀弓　君若载而后吊之则主人东靣而拜门右北面而踊出待反而后奠○杂记】　夫人吊于大夫士主人出迎于门外见马首先入门右夫人入升堂即位主妇降自西阶拜稽颡于下夫人视世子而踊奠如君至之礼夫人退主妇送于门内拜稽颡主人送于大门之外不拜【○丧大记右国君及夫人吊臣礼】　大夫君不迎于门外入即位于堂下主人北面众主人南面妇人即位于房中若有君命命夫命妇之命四邻賔客其君后主人而拜【○丧大记右大夫吊其君礼】　三年之丧虽功衰不吊自诸侯逹诸士如有服而将往哭之则服其服而往期之丧十一月而练十三月而祥十五月而禫练则吊既葬大功吊哭而退不听事焉期之丧未葬吊于乡人哭而退不听事焉功衰吊待事不执事小功缌执事不与于礼相趋也出宫而退相揖也哀次而退相问也既封而退相见也反哭而退朋友虞附而退吊非从主人也四十者执綍乡人五十者从反哭四十者待盈坎【○杂记　五十无车者不越疆而吊人　大夫吊当事而至则辞焉吊于人是日不乐妇人不越疆而吊人行吊之日不饮酒食肉焉吊于葬者必执引若从柩及圹皆执绋　大夫之丧庻子不受吊　死而不吊者三畏厌溺○檀弓　其国有君丧不敢受吊○杂记适有丧者曰比童子曰听事适公卿之丧则曰听役于司徒○少仪　知生者吊知死者伤知生而不知死】
　　【吊而不伤知死而不知生伤而不吊　临祭不惰○曲礼　邻有丧舂不相里有殡不巷歌　食于有丧者之侧未尝饱也○檀弓】













　　绎史卷二十四之三

&lt;史部,纪事本末类,绎史&gt;
　　钦定四库全书
　　绎史卷二十四之四　　灵壁县知县马骕撰周礼之制【四】
　　丧服
　　仪礼丧服斩衰裳苴绖杖绞带冠绳缨菅屦者传曰斩者何不缉也苴绖者麻之有蕡者也苴绖大搹左本在下去五分一以为带齐衰之绖斩衰之带也去五分一以为带大功之绖齐衰之带也去五分一以为带小功之绖大功之带也去五分一以为带缌麻之绖小功之带也去五分一以为带苴杖竹也削杖桐也杖各齐其心皆下本杖者何爵也无爵而杖者何担主也非主而杖者何辅病也童子何以不杖不能病也妇人何以不杖亦不能病也绞带者绳带也冠绳缨条属右缝冠六升外毕鍜而勿灰衰三升菅屦者菅菲也外纳居倚庐寝苫枕块哭昼夜无时歠粥朝一溢米夕一溢米寝不脱绖带既虞翦屏柱楣寝有席食疏食水饮朝一哭夕一哭而已既练舍外寝始食菜果饭素食哭无时【记凡衰外削幅裳内削幅幅三袧若齐裳内衰外负广出扵适寸适博四寸出扵衰衰长六寸博四寸衣带下尺祍二尺有五寸袂属幅衣二尺有二寸袪尺二寸衰三升三升有半其冠六升以其冠为受受冠七升齐衰四升其冠七升以其冠为受受冠八升繐衰四升有半其冠八升大功八升若九升小功十升若十一升　礼记衰与其不当物也寜无衰齐衰不以邉坐大功不以服勤　绖也者实也○檀弓　绖杀五分而去一杖大如绖　丧服小记　丧冠不緌　古者冠缩缝今也衡缝故丧冠之反吉非古也○檀弓　丧冠条属以别吉凶三年之练冠亦条属右缝小功以下左缌冠缲缨大功以上散带朝服十五升去其半而缌加灰锡也　杂记　练练衣黄里縓縁葛要绖绳屦无絇角瑱鹿裘衡长袪祛裼之可也○檀弓】　父传曰为父何以斩衰也父至尊也【礼记庶子不以杖即位○丧服小记　大夫为其父母兄弟之未为大夫者之丧服如士服士为其父母兄弟之为大夫者之丧服如士服大夫之适子服大夫之服大夫之庶子为大夫则为其父母服大夫服其位与未为大夫者齿○杂记】　诸侯为天子传曰天子至尊也【礼记君为天子三年夫人如外宗之为君也世子不爲天子服○服问】　君传曰君至尊也【礼记与诸侯为兄弟者服斩○丧服小记大夫之适子为君夫人大子如士服○服问　外宗为君夫人犹内宗也○杂记】　父为长子传曰何以三年也正体扵上又乃将所传重也庶子不得为长子三年不继祖也【礼记为长子杖则其子不以杖即位○杂记】　为人后者传曰何以三年也受重者必以尊服服之何如而可为之后同宗则可为之后何如而可以为人后支子可也为所后者之祖父母妻妻之父母昆弟昆弟之子若子　妻为夫传曰夫至尊也【礼记妇人不为主而杖者姑在为夫杖○丧服小记】　妾为君传曰君至尊也　女子子在室为父【礼记女子子在室为父母其主丧者不杖则子一人杖　丧服小记】　布总箭笄髽衰三年传曰总六升长六寸箭笄长尺吉笄尺二寸【礼记箭笄终丧三年○丧服小记】　子嫁反在父之室为父三年【礼记为父母丧未练而出则三年既练而出则己未练而反则期既练而反则遂之○丧服小记】　公士大夫之众臣为其君布带绳屦传曰公卿大夫室老士贵臣其余皆众臣也君谓有地者也众臣杖不以即位近臣君服斯服矣绳屦者绳菲也疏衰裳齐牡麻绖冠布缨削杖布带疏屦三年者传
　　曰齐者何缉也牡麻者枲麻也牡麻绖右本在上冠者沽功也疏屦者藨蒯之菲也　父防则为母【礼记庶子在父之室则为其母不禫丧服小记】　继母如母传曰继母何以如母继母之配父与因母同故孝子不敢殊也　慈母如母传曰慈母者何也传曰妾之无子者妾子之无母者父命妾曰女以为子命子曰女以为母若是则生养之终其身如母死则丧之三年如母贵父之命也【礼记为慈母后者为庶母可也为庶祖母可也　为慈母之父母无服○丧服小记】　母为长子传曰何以三年也父之所不降母亦不敢降也【礼记母为长子削杖妾为君之长子与女君同○丧服小记】　疏衰裳齐牡麻绖冠布缨削杖布带疏屦期者传曰问者曰何冠也曰齐衰大功冠其受也缌麻小功冠其衰也带縁各视其冠　父在为母传曰何以期也屈也至尊在不敢伸其私尊也父必三年然后娶逹子之志也　妻传曰为妻何以期也妻至亲也【礼记为妻父母在不杖不稽颡母在不稽颡稽颡者其赠也拜○杂记父在庶子为妻以杖即位可也　宗子母在为妻禫○丧服小记】　出妻之子为母传曰出妻之子为母期则为外祖父母无服传曰絶族无施服亲者属出妻之子为父后者则为出母无服传曰与尊者为一体不敢服其私亲也【礼记絶族无移服亲者属也○大传　为父后者为出母无服无服也者丧者不祭故也○丧服小记】　父防继母嫁从为之服报传曰何以期也贵终也　不杖麻屦者　祖父母传曰何以期也至尊也【礼记祖父防而后为祖母后者三年○丧服小记】　世父母叔父母传曰世父叔父何以期也与尊者一体也然则昆弟之子何以亦期也旁尊也不足以加尊焉故报之也父子一体也夫妻一体也昆弟一体也故父子首足也夫妻牉合也昆弟四体也故昆弟之义无分然而有分者则辟子之私也子不私其父则不成为子故有东宫有西宫有南宫有北宫异居而同财有余则归之宗不足则资之宗世母叔母何以亦期也以名服也【礼记生不及祖父母诸父昆弟而父税丧已则否降而在缌小功者则税之○丧服小记】　大夫之适子为妻传曰何以期也父之所不降子亦不敢降也何以不杖也父在则为妻不杖【礼记世子不降妻之父母其为妻也与大夫之适子同○丧服小记】　昆弟　为众子【礼记父不主庶子之则孙以杖即位可也○丧服小记】　昆弟之子传曰何以期也报之也【礼记丧服兄弟之子犹子也盖引而进之也○檀弓】　大夫之庶子为适昆弟传曰何以期也父之所不降子亦不敢降也适孙传曰何以期也不敢降其适也有适子者无适
　　孙孙妇亦如之　为人后者为其父母报传曰何以期也不贰斩也何以不贰斩也特重扵大宗者降其小宗也为人后者孰后后大宗也曷为后大宗大宗者尊之统也禽兽知母而不知父野人曰父母何算焉都邑之士则知尊祢矣大夫及学士则知尊祖矣诸侯及其大祖天子及其始祖之所自出尊者尊统上卑者尊统下大宗者尊之统也大宗者收族者也不可以絶故族人以支子后大宗也适子不得后大宗【礼记夫为人后者其妻为舅姑大功○丧服小记】　女子子适人者为其父母昆弟之为父后者传曰为父何以期也妇人不贰斩也妇人不贰斩者何也妇人有三从之义无専用之道故未嫁从父既嫁从夫夫死从子故父者子之天也夫者妻之天也妇人不贰斩者犹曰不贰天也妇人不能二尊也为昆弟之为父后者何以亦期也妇人虽在外必有归宗曰小宗故服期也【记女子子适人者为其父母妇为舅姑恶笄有首以髽防哭子折笄首以笄布总传曰笄有首者恶笄之有首也恶笄者栉笄也折笄首者折吉笄之首也言笄者象笄也何以言子折笄首而不言妇终之也】　继父同居者传曰何以期也传曰夫死妻稺子防子无大功之亲与之适人而所适者亦无大功之亲所适者以其货财为之筑宫庙嵗时使之祀焉妻不敢与焉若是则继父之道也同居则服齐衰期异居则服齐衰三月必尝同居然后为异居未尝同居则不为异居【礼记继父不同居也者必尝同居皆无主后同财而祭其祖祢为同居有主后者为异居○丧服小记】为夫之君传曰何以期也从服也　姑姊妹女子子适人无主者姑姊妹报传曰无主者谓其无祭主者也何以期也为其无祭主故也　为君之父母妻长子祖父母传曰何以期也从服也父母长子君服斩妻则小君也父防然后为祖后者服斩【礼记为君之父母妻长子君已除丧而后闻丧则不税近臣君服斯服矣其余从而服不从而税君虽未知丧臣服已○丧服小记　君之母非夫人则羣臣无服唯近臣及仆骖乗从服唯君所服服也　服问】　妾为女君传曰何以期也妾之事女君与妇之事舅姑等【记妾为女君君之长子恶笄有首布总　凡妾为私兄弟如邦人　礼记妾从女君而出则不为女君之子服　丧服小记　女君死则妾为女君之党服摄女君则不为先女君之党服○杂记】　妇为舅姑传曰何以期也从服也【礼记妇当丧而出则除之○丧服小记】　夫之昆弟之子传曰何以期也报之也　公妾大夫之妾为其子传曰何以期也妾不得体君为其子得遂也　女子子为祖父母传曰何以期也不敢降其祖也　大夫之子为世父母叔父母子昆弟昆弟之子姑姊妹女子子无主者为大夫命妇者唯子不报传曰大夫者其男子之为大夫者也命妇者其妇人之为大夫妻者也无主者命妇之无祭主者也何以言唯子不报也女子子适人者为其父母期故言不报也言其余皆报也何以期也父之所不降子亦不敢降也大夫曷为不降命妇也夫尊扵朝妻贵扵室矣大夫为祖父母适孙为士者传曰何以期也大夫不敢降其祖与适也　公妾以及士妾为其父母传曰何以期也妾不得体君得为其父母遂也　疏衰裳齐牡麻绖无受者　寄公为所寓传曰寄公者何也失地之君也何以为所寓服齐衰三月也言与民同也　丈夫妇人为宗子宗子之母妻传曰何以服齐衰三月也尊祖也尊祖故敬宗敬宗者尊祖之义也宗子之母在则不为宗子之妻服也【记宗子孤为殇大功衰小功衰皆三月亲则月算如邦人】　为旧君君之母妻传曰为旧君者孰谓也仕焉而已者也何以服齐衰三月也言与民同也君之母妻则小君也【礼记仕而未禄者君有馈焉曰献使焉曰寡君违而君薨弗为服也○檀弓】　庶人为国君大夫在外其妻长子为旧国君传曰何以服齐衰三月也妻言与民同也长子言未去也　继父不同居者曽祖父母传曰何以齐衰三月也小功者兄弟之服也不敢以兄弟之服服至尊也　大夫为宗子传曰何以服齐衰三月也大夫不敢降其宗也　旧君传曰大夫为旧君何以服齐衰三月也大夫去君归其宗庙故服齐衰三月也言与民同也何大夫之谓乎言其以道去君而犹未絶也【礼记违诸侯之大夫不反服违大夫之诸侯不反服○杂记】　曽祖父母为士者如众人传曰何以齐衰三月也大夫不敢降其祖也　女子子嫁者未嫁者为曾祖父母传曰嫁者其嫁扵大夫者也未嫁者其成人而未嫁者也何以服齐衰三月不敢降其祖也【礼记齐衰三月与大功同者绳屦○丧服小记】大功布衰裳牡麻绖无受者　子女子子之长殇中殇叔父之长殇中殇　姑姊妹之长殇中殇　昆弟之
　　长殇中殇　夫之昆弟之子女子子之长殇中殇　适孙之长殇中殇　大夫之庶子为适昆弟之长殇中殇公为适子之长殇中殇　大夫为适子之长殇中殇
　　其长殇皆九月缨绖其中殇七月不缨绖传曰何以大功也未成人也何以无受也丧成人者其文缛丧未成人者其文不缛故殇之绖不樛垂盖未成人也年十九至十六为长殇十五至十二为中殇十一至八嵗为下殇不满八嵗以下为无服之殇无服之殇以日易月以日易月之殇殇而无服故子生三月则父名之死则哭之未名则不哭也【礼记丈夫冠而不为殇妇人笄而不为殇为殇后者以其服服之○丧服小记】　大功布衰裳牡麻绖缨布带三月受以小功衰即葛九月者传曰大功布九升小功布十一升　姑姊妹女子子适人者传曰何以大功也出也【礼记姑姊妹之薄也盖有受我而厚之者也○檀弓】　从父昆弟　为人后者为其昆弟传曰何以大功也为人后者降其昆弟也【记为人后者扵兄弟降一等报扵所为后之兄弟之子若子】　庶孙　适妇传曰何以大功也不降其适也【礼记适妇不为舅姑后者则姑为之小功○丧服小记】　女子子适人者为众昆弟　侄丈夫妇人报传曰侄者何也谓吾姑者吾谓之侄　夫之祖父母世父母叔父母传曰何以大功也从服也夫之昆弟何以无服也其夫属乎父道者妻皆母道也其夫属乎子道者妻皆妇道也谓弟之妻妇者是嫂亦可谓之母乎故名者人治之大者也可无慎乎【礼记嫂叔之无服也盖推而逺之也○檀弓　同姓从宗合族属异姓主名治际防名著而男女有别其夫属乎父道者妻皆母道也其夫属乎子道者妻皆妇道也谓弟之妻妇者是嫂亦可谓之母乎名者人治之大者也可无慎乎　大传】　大夫为世父母叔父母子昆弟昆弟之子为士者传曰何以大功也尊不同也尊同则得服其亲服【礼记大夫降其庶子其孙不降其父○丧服小记】　公之庶昆弟大夫之庶子为母妻昆弟传曰何以大功也先君余尊之所厌不得过大功也大夫之庶子则从乎大夫而降也父之所不降子亦不敢降也　皆为其从父昆弟之为大夫者为夫之昆弟之妇人子适人者　大夫之妾为君之
　　庶子　女子子嫁者未嫁者为世父母叔父母姑姊妹传曰嫁者其嫁扵大夫者也未嫁者成人而未嫁者也何以大功也妾为君之党服得与女君同下言为世父母叔父母姑姊妹者谓妾自服其私亲也　大夫大夫之妻大夫之子公之昆弟为姑姊妹女子子嫁扵大夫者　君为姑姊妹女子子嫁于国君者传曰何以大功也尊同也尊同则得服其亲服诸侯之子称公子公子不得祢先君公子之子称公孙公孙不得祖诸侯此自卑别扵尊者也若公子之子孙有封为国君者则世世祖是人也不祖公子此自尊别于卑者也是故始封之君不臣诸父昆弟封君之子不臣诸父而臣昆弟封君之孙尽臣诸父昆弟故君之所为服子亦不敢不服也君之所不服子亦不敢服也【礼记大功废业或曰大功诵可也○檀弓】　繐衰裳牡麻绖既除之者传曰繐衰者何以小功之繐也　诸侯之大夫为天子传曰何以繐衰也诸侯之大夫以时接见乎天子　小功布衰裳澡麻带绖五月者【礼记下殇小功带澡麻不絶本诎而反以报之○丧服小记】　叔父之下殇　适孙之下殇　昆弟之下殇　大夫庶子为适昆弟之下殇为姑姊妹女子子之下殇　为人后者为其昆弟从
　　父昆弟之长殇传曰问者曰中殇何以不见也大功之殇中从上小功之殇中从下　为夫之叔父之长殇昆弟之子女子子夫之昆弟之子女子子之下殇　为侄庶孙丈夫妇人之长殇　大夫公之昆弟大夫之子为其昆弟庶子姑姊妹女子子之长殇　大夫之妾为庶子之长殇　小功布衰裳牡麻绖即葛五月者　从祖祖父母从祖父母报　从祖昆弟【记兄弟皆在他邦加一等不及知父母与兄弟居加一等传曰何如则可谓之兄弟传曰小功以下为兄弟　君之所为兄弟服室老降一等夫之所为兄弟服妻降一等】　从父姊妹　孙适人者　为人后者为其姊妹适人者　为外祖父母传曰何以小功也以尊加也　从母丈夫妇人报传曰何以小功也以名加也外亲之服皆缌也【记庶子为后者为其外祖父母从母舅无服不为后如邦人　礼记为母之君母母防则不服○丧服小记　传曰母出则为继母之党服母死则为其母之党服为其母之党服则不为继母之党服○服问】　夫之姑姊妹娣姒妇报传曰娣姒妇者弟长也何以小功也以为相与居室中则生小功之亲焉　大夫大夫之子公之昆弟为从父昆弟庶孙姑姊妹女子子适士者【记大夫公之昆弟大夫之子于兄弟降一等】　大夫之妾为庶子适人者　庶妇　君母之父母从母传曰何以小功也君母在则不敢不从服君母不在则不服【礼记为君母后者君母防则不为君母之党服○丧服小记】　君子子为庶母慈已者传曰君子子者贵人之子也为庶母何以小功也以慈已加也　缌麻三月者传曰缌者十五升抽其半有事其缕无事其布曰缌【记童子唯当室缌服不当室则无缌服也】　族曽祖父母族祖父母　族父母　族昆弟　庶孙之妇　庶孙
　　之中殇　从祖姑姊妹适人者报　从祖父从祖昆弟之长殇　外孙　从父昆弟侄之下殇　夫之叔父之中殇下殇　从母之长殇报　庶子为父后者为其母传曰何以缌也传曰与尊者为一体不敢服其私亲也然则何以服缌也有死扵宫中者则为之三月不举祭因是以服缌也　士为庶母传曰何以缌也以名服也大夫以上为庶母无服　贵臣贵妾传曰何以缌也以其贵也【礼记士妾有子而为之缌无子则已○丧服小记】　乳母传曰何以缌也以名服也　从祖昆弟之子　曾孙　父之姑　从母昆弟传曰何以缌也以名服也　甥传曰甥者何也谓吾舅者吾谓之甥何以缌也报之也　壻传曰何以缌也报之也　妻之父母传曰何以缌从服也　姑之子传曰何以缌报之也　舅传曰何以缌从服也　舅之子传曰何以缌从服也　夫之姑姊妹之长殇　夫之诸祖父母报　君母之昆弟传曰何以缌从服也从父昆弟之子之长殇　昆弟之孙之长殇　为夫之从父昆弟之妻传曰何以缌也以为相与同室则生缌之亲焉【礼记从母之夫舅之妻二夫人相为服君子未之言也或曰同爨缌○檀弓】　长殇中殇降一等下殇降二等齐衰之殇中从上大功之殇中从下【记改缌】○【记公子为其母练冠麻麻衣縓縁为其妻縓冠葛绖带麻衣縓縁皆既除之传曰何以不在五服之中也君之所不服子亦不敢服也君之所为服子亦不敢不服也　朋友皆在他邦袒免归则已　朋友麻　大夫吊扵命妇锡衰命妇吊扵大夫亦锡衰传曰锡者何也麻之有锡者也锡者十五升抽其半无事其缕有事其布曰锡　礼记公为卿大夫锡衰以居出亦如之当事则弁绖大夫相为亦然为其妻往则服之出则否　服问　诸侯吊必皮弁锡衰所吊虽已主人必免主人未丧服则君亦不锡衰○丧服小记　大夫之哭大夫弁绖大夫与殡亦弁绖大夫有私丧之葛则扵其兄弟之轻丧亦弁绖　凡弁绖其衰侈防○杂记　天子之哭诸侯也爵弁绖防衣或曰使有司哭之为之不以乐食○檀弓　无服而为位者唯嫂叔及妇人降而无服者麻○奔丧】
　　礼记事亲有隐而无犯左右就养无方服勤至死致丧三年事君有犯而无隐左右就养有万服勤至死方丧三年事师无犯无隐左右就养无方服勤至死心丧三年【○檀弓】　三年之丧何也曰称情而立文因以饰羣别亲疎贵贱之节而弗可损益也故曰无易之道也创钜者其日久痛甚者其愈遅三年者称情而立文所以为至痛极也斩衰苴杖居倚庐食粥寝苫枕块所以为至痛饰也三年之丧二十五月而毕哀痛未尽思慕未忘然而服以是断之者岂不送死有已复生有节也哉凡生天地之闲者有血气之属必有知有知之属莫不知爱其类今是大鸟兽则失丧其羣匹越月逾时焉则必反廵过其故乡翔回焉鸣号焉蹢防焉踟蹰焉然后乃能去之小者至于燕雀犹有啁噍之顷焉然后乃能去之故有血气之属者莫知于人故人于其亲也至死不穷将由夫患邪淫之人与则彼朝死而夕忘之然而从之则是曾鸟兽之不若也夫焉能相与羣居而不乱乎将由夫脩饰之君子与则三年之丧二十五月而毕若驷之过隙然而遂之则是无穷也故先王焉为之立中制节壹使足以成文理则释之矣然则何以至期也曰至亲以期断是何也曰天地则已易矣四时则已变矣其在天地之中者莫不更始焉以是象之也然则何以三年也曰加隆焉尔也焉使倍之故再期也由九月以下何也曰焉使弗及也故三年以为隆缌小功以为杀期九月以为闲上取象扵天下取法扵地中取则扵人人之所以羣居和壹之理尽矣故三年之丧人道之至文者也夫是之为至隆是百王之所同古今之所壹也未有知其所由来者也孔子曰子生三年然后免于父母之懐夫三年之丧天下之逹丧也【○三年问○语本荀子　三年之丧自天子逹○王制】　凡礼之大体体天地法四时则隂阳顺人情故谓之礼訾之者是不知礼之所由生也夫礼吉凶异道不得相干取之隂阳也丧有四制变而从宜取之四时也有恩有理有节有权取之人情也恩者仁也理者义也节者礼也权者知也仁义礼知人道具矣其恩厚者其服重故为父斩衰三年以恩制者也门内之治恩揜义门外之治义断恩资于事父以事君而敬同贵贵尊尊义之大者也故为君亦斩衰三年以义制者也三日而食三月而沐期而练毁不灭性不以死伤生也丧不过三年苴衰不补坟墓不培祥之日鼓素琴告民有终也以节制者也资于事父以事母而爱同天无二日土无二王国无二君家无二尊以一治之也故父在为母齐衰期者见无二尊也杖者何也爵也三日授子杖五日授大夫杖七日授士杖或曰担主或曰辅病妇人童子不杖不能病也百官备百物具不言而事行者扶而起言而后事行者杖而起身自执事而后行者面垢而已秃者不髽伛者不袒跛者不踊老病不止酒肉凡此八者以权制者也始死三日不怠三月不觧期悲哀三年忧恩之杀也圣人因杀以制节此丧之所以三年贤者不得过不肖者不得不及此丧之中庸也王者之所常行也　礼斩衰之丧唯而不对齐衰之丧对而不言大功之丧言而不议缌小功之丧议而不及乐父母之丧衰冠绳缨菅屦三日而食粥三月而沐期十三月而练冠三年而祥比终兹三节者仁者可以观其爱焉知者可以观其理焉彊者可以观其志焉礼以治之义以正之孝子弟弟贞妇皆可得而察焉【○丧服四制】　斩衰何以服苴苴恶貌也所以首其内而见诸外也斩衰貌若苴齐衰貌若枲大功貌若止小功缌麻容貌可也此哀之发于容体者也斩衰之哭若往而不反齐衰之哭若往而反大功之丧三曲而偯小功缌麻哀容可也此哀之发于声音者也斩衰唯而不对齐衰对而不言大功言而不议小功缌麻议而不及乐此哀之发于言语者也斩衰三日不食齐衰二日不食大功三不食小功缌麻再不食士与敛焉则壹不食故父母之丧既殡食粥朝一溢米莫一溢米齐衰之丧疏食水饮不食菜果大功之丧不食醯酱小功缌麻不饮醴酒此哀之发于饮食者也父母之丧既虞防哭疏食水饮不食菜果期而小祥食菜果又期而大祥有醯酱中月而禫禫而饮醴酒始饮酒者先饮醴酒始食肉者先食干肉父母之丧居倚庐寝苫枕块不税绖带齐衰之丧居垩室芐翦不纳大功之丧寝有席小功缌麻牀可也此哀之发于居处者也父母之丧既虞防哭柱楣翦屏芐翦不纳期而小祥居垩室寝有席又期而大祥居复寝中月而禫禫而牀斩衰三升齐衰四升五升六升大功七升八升九升小功十升十一升十二升缌麻十五升去其半有事其缕无事其布曰缌此哀之发于衣服者也斩衰三升既虞防哭受以成布六升冠七升为母疏衰四升受以成布七升冠八升去麻服葛葛带三重期而小祥练冠縓縁要绖不除男子除乎首妇人除乎带男子何为除乎首也妇人何为除乎带也男子重首妇人重带除服者先重者易服者易轻者又期而大祥素缟麻衣中月而禫禫而纎无所不佩易服者何为易轻者也斩衰之丧既虞防哭遭齐衰之丧轻者包重者特既练遭大功之丧麻葛重齐衰之丧既虞防哭遭大功之丧麻葛兼服之斩衰之葛与齐衰之麻同齐衰之葛与大功之麻同大功之葛与小功之麻同小功之葛与缌之麻同麻同则兼服之兼服之服重者则易轻者也【○闲传妇人不葛带○檀弓　葛绖而麻带○少仪】　三年之丧既练矣有期之丧既矣则带其故葛带绖期之绖服其功衰有大功之丧亦如之小功无变也麻之有本者变三年之葛既练遇麻断本者于免绖之既免去绖每可以绖必绖既绖则去之小功不易丧之练冠如免则绖其缌小功之绖因其初葛带缌之麻不变小功之葛小功之麻不变大功之葛以有本为税殇长中变三年之葛终殇之月算而反三年之葛是非重麻为其无防哭之税下殇则否【○服问　有三年之练冠则以大功之麻易之唯杖屦不易○杂记】　或问曰杖者何也曰竹桐一也故为父苴杖苴杖竹也为母削杖削杖桐也或问曰杖者以何为也曰孝子丧亲哭泣无数服勤三年身病体羸以杖扶病也则父在不敢杖矣尊者在故也堂上不杖辟尊者之处也堂上不趋示不遽也此孝子之志也人情之实也礼义之经也非从天降也非从地出也人情而已矣【○问丧】　君之丧三日子夫人杖五日既殡授大夫世妇杖子大夫寝门之外杖寝门之内辑之夫人世妇在其次则杖即位则使人执之子有王命则去杖国君之命则辑杖聴卜有事扵尸则去杖大夫扵君所则辑杖扵大夫所则杖大夫之丧三日之朝既殡主人主妇室老皆杖大夫有君命则去杖大夫之命则辑杖内子为夫人之命去杖为世妇之命授人杖士之丧二日而殡三日之朝主人杖妇人皆杖扵君命夫人之命如大夫扵大夫世妇之命如大夫子皆杖不以即位大夫士哭殡则杖哭柩则辑杖弃杖者断而弃之扵隐者【○丧大记　天子崩三日祝先服五日官长服七日国中男女服三月天下服公之丧诸逹官之长杖○檀弓　虞杖不入扵室祔杖不升扵堂○丧服小记】　君之丧子大夫公子众士皆三日不食子大夫公子众士食粥纳财朝一溢米莫一溢米食之无算士疏食水饮食之无算夫人世妇诸妻皆疏食水饮食之无算大夫之丧主人室老子姓皆食粥众士疏食水饮妻妾疏食水饮士亦如之既主人疏食水饮不食菜果妇人亦如之君大夫士一也练而食菜果祥而食肉食粥扵盛不盥食扵篹者盥食菜以醯酱始食肉者先食干肉始饮酒者先饮醴酒期之丧三不食食疏食水饮不食菜果三月既葬食肉饮酒期终丧不食肉不饮酒父在为母为妻九月之丧食饮犹期之丧也食肉饮酒不与人乐之五月三月之丧壹不食再不食可也比食肉饮酒不与人乐之叔母世母故主宗子食肉饮酒不能食粥羮之以菜可也有疾食肉饮酒可也五十不成丧七十唯衰麻在身既若君食之则食之大夫父之友食之则食之矣不辟粱肉若有酒醴则辞【○丧大记　三年之丧如或遗之酒肉则受之必三辞主人衰绖而受之如君命则不敢辞受而荐之丧者不遗人人遗之虽酒肉受也从父昆弟以下既防哭遗人可也有服人召之食不往大功以下既葬适人人食之其党也食之非其党弗食也功衰食菜果饮水浆无盐酪不能食食盐酪可也　视君之母与君之妻比之兄弟发诸顔色者亦不饮食也　非为人丧问与赐与　杂记】父母之丧居倚庐不涂寝苫枕凷非丧事不言君为
　　庐宫之大夫士襢之既柱楣涂庐不扵显者君大夫士皆宫之凡非适子者自未以扵隐者为庐既葬与人立君言王事不言国事大夫士言公事不言家事君既葬王政入扵国既防哭而服王事大夫士既葬公政入扵家既防哭弁绖带金革之事无辟也既练居垩室不与人居君谋国政大夫士谋家事既祥黝垩祥而外无哭者禫而内无哭者乐作矣故也禫而从御吉祭而复寝期居庐终丧不御扵内者父在为母为妻齐衰期者大功布衰九月者皆三月不御扵内妇人不居庐不寝苫丧父母既练而归期九月者既而归公之丧大夫俟练士防哭而归大夫士父母之丧既练而归朔日忌日则归哭扵宗室诸父昆弟之丧既防哭而归父不次扵子兄不次扵弟【○丧大记　三年之丧言而不语对而不问庐垩室之中不与人坐焉在垩室之中非时见乎母也不入门疏衰皆居垩室不庐庐严者也　童子哭不偯不踊不杖不菲不庐疏衰之丧既葬人请见之则见不请见人小功请见人可也大功不以执挚唯父母之丧不辟涕泣而见人大夫次扵公馆以终丧士练而归士次扵公馆大夫居庐士居垩室　凡丧小功以上非虞祔练祥无沐浴○杂记　父不为众子次扵外○丧服小记　凡见人无免绖虽朝扵君无免绖唯公门有税齐衰传曰君子不夺人之丧亦不可夺丧也○服问】　三年之丧祥而从政期之丧防哭而从政九月之丧既而从政小功缌之丧既殡而从政　妻视叔父母姑姊妹视兄弟长中下殇视成人免丧之外行扵道路见似目瞿闻名心瞿吊死而问疾顔色戚容必有以异扵人也如此而后可以服三年之丧其余则直道而行之是也　父有服宫中子不与扵乐母有服声闻焉不举乐妻有服不举乐扵其侧大功将至辟琴瑟小功至不絶乐【○杂记】
　　尔雅【释亲】父为考母为妣父之考为王父父之妣为王母王父之考为曽祖王父王父之妣为曽祖王母曽祖王父之考为髙祖王父曽祖王父之妣为髙祖王母父之世父叔父为从祖祖父父之世母叔母为从祖祖母父之晜弟先生为世父后生为叔父男子先生为兄后生为弟男子谓女子先生为姊后生为妹父之姊妹为姑父之从父晜弟为从祖父父之从祖晜弟为族父族父之子相谓为族晜弟族晜弟之子相谓为亲同姓兄之子弟之子相谓为从父晜弟子之子为孙孙之子为曽孙曽孙之子为孙孙之子为来孙来孙之子为晜孙晜孙之子为仍孙仍孙之子为云孙王父之姊妹为王姑曽祖王父之姊妹为曾祖王姑髙祖王父之姊妹为髙祖王姑父之从父姊妹为从祖姑父之从祖姊妹为族祖姑父之从父晜弟之母为从祖王母父之从祖晜弟之母为族祖王母父之兄妻为世母父之弟妻为叔母父之从父晜弟之妻为从祖母父之从祖晜弟之妻为族祖母父之从祖祖父为族曽王父父之从祖祖母为族曽王母父之妾为庶母祖王父也晜兄也【○宗族】母之考为外王父母之妣为外王母母之王考为外
　　曽王父母之王妣为外曾王母母之晜弟为舅母之从父晜弟为从舅母之姊妹为从母从母之男子为从母晜弟其女子子为从母姊妹【○母党】　妻之父为外舅妻之母为外姑姑之子为甥舅之子为甥妻之晜弟为甥姊妹之夫为甥妻之姊妹同出为姨女子谓姊妹之夫为私男子谓姊妹之子为出女子谓晜弟之子为侄谓出之子为离孙谓侄之子为归孙女子子之子为外孙女子同出谓先生为姒后生为娣女子谓兄之妻为嫂弟之妻为妇长妇谓稚妇为娣妇娣妇谓长妇为姒妇【○妻党】　妇称夫之父曰舅称夫之母曰姑姑舅在则曰君舅君姑没则曰先舅先姑谓夫之庶母为少姑夫之兄为兄公夫之弟为叔夫之姊为女公夫之女弟为女妹子之妻为妇长妇为嫡妇众妇为庶妇女子子之夫为壻壻之父为姻妇之父为婚父之党为宗族母与妻之党为兄弟妇之父母壻之父母相谓为婚姻两壻相谓为亚妇之党为婚兄弟壻之党为姻兄弟嫔妇也谓我舅者吾谓之甥也【○婚姻】
　　礼记亲亲以三为五以五为九上杀下杀旁杀而亲毕矣　别子为祖继别为宗继祢者为小宗有五世而迁之宗其继髙祖者也是故祖迁扵上宗易扵下尊祖故敬宗敬宗所以尊祖祢也庶子不祭祖者明其宗也庶子不为长子斩不继祖与祢故也庶子不祭殇与无后者殇与无后者从祖祔食庶子不祭祢者明其宗也亲亲尊尊长长男女之有别人道之大者也【○丧服小记】　四世而缌服之穷也五世袒免杀同姓也六世亲属竭矣其庶姓别扵上而戚单扵下昏姻可以通乎系之以姓而弗别缀之以食而弗殊虽百世而昏姻不通者周道然也　服术有六一曰亲亲二曰尊尊三曰名四曰出入五曰长幼六曰从服从服有六有属从有徒从有从有服而无服有从无服而有服有从重而轻有从轻而重自仁率亲等而上之至于祖名曰轻自义率祖顺而下之至于祢名曰重一轻一重其义然也【○大传　传曰有从轻而重公子之妻为其皇姑有从重而轻为妻之父母有从无服而有服公子之妻为公子之外兄弟有从有服而无服公子为其妻之父母○服问　从服者所从亡则已属从者所从虽没也服○丧服小记】　君有合族之道族人不得以其戚戚君位也庶子不祭明其宗也庶子不得为长子三年不继祖也别子为祖继别为宗继祢者为小宗有百世不迁之宗有五世则迁之宗百世不迁者别子之后也宗其继别子之所自出者百世不迁者也宗其继髙祖者五世则迁者也尊祖故敬宗敬宗尊祖之义也有小宗而无大宗者有大宗而无小宗者有无宗亦莫之宗者公子是也公子有宗道公子之公为其士大夫之庶者宗其士大夫之适者公子之宗道也　自仁率亲等而上之至于祖自义率祖顺而下之至于祢是故人道亲亲也亲亲故尊祖尊祖故敬宗敬宗故收族收族故宗庙严宗庙严故重社稷重社稷故爱百姓爱百姓故刑罚中刑罚中故庶民安庶民安故财用足财用足故百志成百志成故礼俗刑礼俗刑然后乐诗云不显不承无斁扵人斯此之谓也【○大传】　传曰辠多而刑五丧多而服五上附下附列也【○服问】
　　郊社羣祀
　　礼记郊之祭也迎长至之日也大报天而主日也兆扵南郊就阳位也埽地而祭扵其质也器用陶匏以象天地之性也扵郊故谓之郊牲用骍尚赤也用犊贵诚也郊之用辛也周之始郊日以至卜郊受命于祖庙作龟于祢宫尊祖亲考之义也卜之日王立于泽亲聴誓命受敎谏之义也献命库门之内戒百官也大庙之命戒百姓也祭之日王皮弁以聴祭报示民严上也丧者不哭不敢凶服汜埽反道乡为田烛弗命而民聴上祭之日王被衮以象天戴冕璪十有二旒则天数也乗素车贵其质也旂十有二旒龙章而设日月以象天也天垂象圣人则之郊所以明天道也帝牛不吉以为稷牛帝牛必在涤三月稷牛唯具所以别事天神与人鬼也万物本乎天人本乎祖此所以配上帝也郊之祭也大报本反始也【○郊特牲　郊之祭也丧者不敢哭凶服不敢入国门敬之至也○祭义　大飨不问卜不饶富○檀弓　祭天地之牛角茧栗宗庙之牛角握賔客之牛角尺○王制】　郊之祭大报天而主日配以月夏后氏祭其闇殷人祭其阳周人祭日以朝及闇祭日扵坛祭月扵坎以别幽明以制上下祭日扵东祭月扵西以别外内以端其位日出扵东月生扵西隂阳长短终始相廵以致天下之和天下之礼致反始也致鬼神也致和用也致义也致让也致反始以厚其本也致鬼神以尊上也致物用以立民纪也致义则上下不悖逆矣致让以去争也合此五者以治天下之礼也虽有竒邪而不治者则防矣【○祭义】　燔柴扵泰坛祭天也瘗埋扵泰折祭地也用骍犊埋少牢扵泰昭祭时也相近扵坎坛祭寒暑也王宫祭日也夜明祭月也幽宗祭星也雩宗祭水旱也四坎坛祭四方也山林川谷丘陵能出云为风雨见怪物皆曰神有天下者祭百神诸侯在其地则祭之亡其地则不祭【○祭法尔雅祭天曰燔柴祭地曰瘗薶祭山曰县祭川曰浮沈祭星曰布祭风曰磔　大戴礼记皇皇上天昭临下土集地之灵降甘风雨庶物羣生各得其所靡今靡古维予一人某敬拜皇天之祜　薄薄之土承天之神兴甘风雨庶卉百谷莫不茂者既安且寜唯予一人某敬拜下土之灵　维某年某月上日明光于上下勤施于四方旁作穆穆维予一人某敬拜迎于郊以正月朔日迎日于东郊　春秋纬请雨祝曰昊天生五谷以养人今五谷病旱恐不成敬进清酒搏脯再拜请雨雨幸大防　博物志止雨祝曰天生五谷以养人民今天雨不止用伤五谷如何如何灵而不幸杀生以赛神灵雨则不止鸣鼓攻之朱緑绳萦而胁之请雨曰皇皇上天昭临下土集地之灵神降甘而庶物羣生咸得其所　谷梁注雩祭祷辞曰方今大旱野无生稼寡人当死百姓何谤不敢烦民请命愿抚百姓以身塞无状　春秋感精符人主与日月同明四时合信故父天母地兄日姊月父天扵圜丘之祀也母地扵方泽之祀也兄日扵东郊姊月扵西郊○兄姊字竒甚　文心雕龙周之太祝掌六祝之辞是以庶物咸生陈扵天地之郊旁作穆穆唱扵迎日之拜】　社祭土而主隂气也君南乡扵北墉下答隂之义也日用甲用日之始也天子大社必受霜露风雨以逹天地之气也是故丧国之社屋之不受天阳也薄社北墉使隂明也社所以神地之道也地载万物天垂象取材扵地取法扵天是以尊天而亲地也故敎民美报焉家主中霤而国王社示本也唯为社事单出里唯为社田国人毕作唯社丘乗共粢盛所以报本反始也季春出火为焚也然后简其车赋而歴其防伍而君亲誓社以习军旅左之右之坐之起之以观其习变也而流示之禽而盐诸利以观其不犯命也求服其志不贪其得故以战则克以祭则受福【○郊特牲　尔雅春猎为搜夏猎为苗秋猎为狝冬猎为狩宵田为獠火田为狩乃立冢土戎丑攸行起大事动大众必先有事乎社而后出谓之宜振振阗阗出为治兵尚威武也入为振振反尊卑也】　王为羣姓立社曰大社王自为立社曰王社诸侯为百姓立社曰国社诸侯自为立社曰侯社大夫以下成羣立社曰置社【○祭法　天子社稷皆大牢诸侯社稷皆少牢○王制　礼外篇大夫成羣立社祝曰今某月日君为某立社社祭土而主隂气也五谷用成万民以生敢用肥豚嘉蔬清酒敬致大神自今日以来祈请雨止唯灵是聴子孙眉夀万神含灵】　王为羣姓立七祀曰司命曰中霤曰国门曰国行曰泰厉曰户曰灶王自为立七祀诸侯为国立五祀曰司命曰中霤曰国门曰国行曰公厉诸侯自为立五祀大夫立三祀曰族厉曰门曰行适士立二祀曰门曰行庶士庶人立一祀或立户或立灶【○祭法逸中霤礼凡祭五祀扵庙用特牲有主有尸皆先设席于奥祀户之礼南面设主于户内之西乃制脾及肾为俎奠于主北又设盛于俎西祭黍稷祭肉祭醴皆三祭肉脾一肾再既祭彻之更陈鼎俎设馔于筵前迎尸略于祭宗庙之仪　祀灶之礼先席于门之奥东面设主于灶陉乃制肺及心肝为俎奠于主西又设盛于俎南亦祭黍三祭肺心肝各一祭醴二亦既祭彻之更陈鼎俎设馔于筵前迎尸如祀户之礼　祀中霤之礼设主于牖下乃制心及肺肝为俎其祭肉心肺肝各一他皆如祀户之礼　祀门之礼北面设主于门左枢乃制肝及肺心为俎奠于主南又设盛于俎东其他皆如祭灶之礼　祀行之礼北面设主于軷上乃制肾及脾为俎奠于主南又设盛于俎东祭肉肾一脾再其他皆如祀门之礼○月令注引】　天子将出类乎上帝宜乎社造乎祢诸侯将出宜乎社造乎祢　天子将出征类乎上帝宜乎社造乎祢祃扵所征之地受命扵祖受成扵学出征执有罪反释奠于学以讯馘告【○王制　尔雅是禷是祃师祭也既伯既祷马祭也说文示天垂象见吉凶所以示人也从二三垂日月星也观乎天文以察时变示神事也祡烧柴燓燎以祭天神只地只提出万物者也禋洁祀也精意以享为禋禓道上祭祷求事告福也禂祷牲马祭也禷以事类祭天神禬防福祭也祓除恶祭也祃师行所止恐有慢其神下而祀之曰祃】　天子祭天地祭四方祭山川祭五祀嵗徧诸侯方祀祭山川祭五祀嵗徧大夫祭五祀嵗徧士祭其先凡祭有其废之莫敢举也有其举之莫敢废也非其所祭而祭之名曰淫祀淫祀无福【○曲礼】　天子祭天地诸侯祭社稷大夫祭五祀天子祭天下名山大川五岳视三公四渎视诸侯诸侯祭名山大川之在其地者天子诸侯祭因国之在其地而无主后者【○王制】　夫圣王之制祭祀也法施扵民则祀之以死勤事则祀之以劳定国则祀之能御大菑则祀之能捍大患则祀之是故厉山氏之有天下也其子曰农能殖百谷夏之衰也周弃继之故祀以为稷共工氏之霸九州也其子曰后土能平九州故祀以为社帝喾能序星辰以着众尧能赏均刑法以义终舜勤众事而野死鲧鄣鸿水而殛死禹能修鲧之功黄帝正名百物以明民共财颛顼能修之契为司徒而民成冥勤其官而水死汤以寛治民而除其虐文王以文治武王以武功去民之菑此皆有功烈扵民者也及夫日月星辰民所瞻仰也山林川谷丘陵民所取财用也非此族也不在祀典【○祭法　祭有祈焉有报焉有由辟焉○郊特牲　建国之神位右社稷而左宗庙○祭义】　天子大蜡八伊耆氏始为蜡蜡也者索也嵗十二月合聚万物而索飨之也蜡之祭也主先啬而祭司啬也祭百种以报啬也飨农及邮表畷禽兽仁之至义之尽也古之君子使之必报之迎猫为其食田防也迎虎为其食田豕也迎而祭之也祭坊与水庸事也曰土反其宅水归其壑昆虫毋作草木归其泽皮弁素服而祭素服以送终也葛带榛杖丧杀也蜡之祭仁之至义之尽也黄衣黄冠而祭息田夫也野夫黄冠黄冠草服也大罗氏天子之掌鸟兽者也诸侯贡属焉草笠而至尊野服也罗氏致鹿与女而诏客告也以戒诸侯曰好田好女者亡其国天子树瓜华不敛藏之种也八蜡以记四方四方年不顺成八蜡不通以谨民财也顺成之方其蜡乃通以移民也既蜡而收民息已故既蜡君子不兴功【○郊特牲　独断土反其宅水归其壑昆虫毋作丰年若土嵗取千百○按郊社山川五祀羣神蜡祭诸礼今无其文盖曲礼三千所逸亡者多矣载记略存其义而诸家各识所闻尤多诋牾不合郑注所存中霤礼复简略不备故具録为篇以俟考证者取裁焉】
　　庙制
　　礼记天子七庙三昭三穆与大祖之庙而七诸侯五庙二昭二穆与大祖之庙而五大夫三庙一昭一穆与大祖之庙而三士一庙庶人祭扵寝【○王制】　天下有王分地建国置都立邑设庙祧坛墠而祭之乃为亲疏多少之数是故王立七庙一坛一墠曰考庙曰王考庙曰皇考庙曰显考庙曰祖考庙皆月祭之逺庙为祧有二祧享尝乃止去祧为坛去坛为墠坛墠有祷焉祭之无祷乃止去墠曰鬼诸侯立五庙一坛一墠曰考庙曰王考庙曰皇考庙皆月祭之显考庙祖考庙享尝乃止去祖为坛去坛为墠坛墠有祷焉祭之无祷乃止去墠为鬼大夫立三庙一坛曰考庙曰王考庙曰皇考庙享尝乃止显考祖考无庙有祷焉为坛祭之去坛为鬼适士二庙一坛曰考庙曰王考庙享尝乃止皇考无庙有祷焉为坛祭之去坛为鬼官师一庙曰考庙王考无庙而祭之去王考为鬼庶士庶人无庙死曰鬼【○祭法】　祭王父曰皇祖考王母曰皇祖妣父曰皇考母曰皇妣夫曰皇辟生曰父曰母曰妻死曰考曰妣曰嫔　支子不祭祭必告于宗子　馂余不祭父不祭子夫不祭妻【○曲礼】成庙则衅之其礼祝宗人宰夫雍人皆爵弁纯衣雍人拭羊宗人祝之宰夫北面于碑南东上雍人举羊升屋自中中屋南面刲羊血流于前乃降门夹室皆用鸡先门而后夹室其衈皆扵屋下割鸡门当门夹室中室有司皆乡室而立门则有司当门北面既事宗人告事毕乃皆退反命于君曰衅某庙事毕反命于寝君南乡于门内朝服既反命乃退路寝成则考之而不衅衅屋者交神明之道也【○杂记　大戴礼记成庙衅之以羊君服立于寝门内南向祝宗人宰夫雍人皆服宗人曰请令以衅某庙君曰诺遂入雍人拭羊乃行入庙门碑南北面东上雍人举羊升屋自中中屋南面刲羊血流于前乃降门以鸡有司当门北面雍人割鸡屋下当门郏室割鸡于室中有司亦北面也既事宗人告事毕皆退反命于君君寝门中南向宗人曰衅某庙事毕君曰诺宗人请就宴君揖之乃退　诸侯衅庙　成庙将迁之新庙君前徙三日齐祝宗人及从者皆齐徙之日君服从者皆服从至于庙君臣如朝位君入立于阼阶下西向有司如朝位宗人摈举手曰有司某请升君升祝奉币从在左北面再拜兴祝声三曰孝嗣侯某敢以嘉币告于皇考某侯成庙将徙敢告君及祝再拜兴祝曰请导君降立于阶下奉衣服者皆奉以从祝奉衣服者降堂君及在位者皆辟也奉衣服者至碑君从有司皆以次从出庙门奉衣服者升车乃歩君升车从者皆就车也凡出入门及大沟渠祝下摈至于新庙筵于户牖闲樽于西序下脯醢陈于房中设洗当东荣南北堂深有司皆先入如朝位祝导奉衣服者乃入君从奉衣服者入门左在位者皆辟也奉衣服者升堂皆反位君从升奠衣服于席上祝奠币于几东君北向祝在左赞者盥升适房荐脯醢君盥酌奠于荐西反位君及祝再拜兴祝声三曰孝嗣侯某敬用嘉币告于皇考某侯今月吉日可以徙于新庙敢告再拜君就东厢西面祝就西箱东面在位者皆反走辟如食闲摈者举手曰请反位君反位祝从在左卿大夫及众有司诸在位者皆反位祝声三曰孝嗣侯某洁为而明荐之享君及祝再拜君反位祝彻反位摈者曰迁庙事毕请就燕君出庙门卿大夫有司执事者皆出庙门告事毕乃曰择日而祭焉　诸侯迁庙　诸侯衅庙迁庙二篇盖亦曲礼之正经】　凡宗庙之器其名者成则衅之以豭豚【○杂记】　君子将营宫室宗庙为先廐库为次居室为后凡家造祭器为先牺赋为次养器为后无田禄者不设祭器有田禄者先为祭服君子虽贫不粥祭器虽寒不衣祭服为宫室不斩扵丘木大夫士去国祭器不逾竟大夫寓祭器扵大夫士寓祭器扵士　祭服敝则焚之祭器敝则埋之龟防敝则埋之牲死则埋之【○曲礼】　庶羞不逾牲燕衣不逾祭服寝不逾庙大夫祭器不假祭器未成不造燕器【○王制】　凡祭宗庙之礼牛曰一元大武豕曰刚鬛豚曰腯肥羊曰柔毛鸡曰翰音犬曰羮献雉曰疏趾兔曰明视脯曰尹祭槀鱼曰商祭鲜鱼曰脡祭水曰清涤酒曰清酌黍曰芗合粱曰芗萁稷曰明粢稻曰嘉蔬韭曰丰本盐曰咸鹾玉曰嘉玉币曰量币　天子以牺牛诸侯以肥牛大夫以索牛士以羊豕【○曲礼】大夫士宗庙之祭有田则祭无田则荐庶人春荐韭夏荐麦秋荐黍冬荐稻韭以卵麦以鱼黍以豚稻以鴈【○王制】　王下祭殇五适子适孙适曾孙适孙适来孙诸侯下祭三大夫下祭二适士及庶人祭子而止【○祭法】
　　祭义
　　礼记祭不欲数数则烦烦则不敬祭不欲疏疏则怠怠则忘是故君子合诸天道春禘秋尝霜露既降君子履之必有凄怆之心非其寒之谓也春雨露既濡君子履之必有怵惕之心如将见之乐以迎来哀以送往故禘有乐而尝无乐【○祭义　飨禘有乐而食尝无乐隂阳之义也凡饮养阳气也凡食养隂气也故春禘而秋尝春飨孤子秋食耆老其义一也而食尝无乐饮养阳气也故有乐食养隂气也故无声凡声阳也　郊特牲　郑注云春禘者夏殷礼也周以禘为殷祭更名春祭曰祠又云禘当为礿字之误也王制春礿夏禘】　致齐扵内散齐扵外齐之日思其居处思其笑语思其志意思其所乐思其所嗜齐三日乃见其所为齐者【○祭义　齐之也以隂幽思也故君子三日齐必见其所祭者○郊特牲　齐者不乐不吊○曲礼】祭之日入室僾然必有见乎其位周还出户肃然必
　　有闻乎其容声出户而聴忾然必有闻乎其叹息之声是故先王之孝也色不忘乎目声不絶乎耳心志嗜欲不忘乎心致爱则存致慤则着着存不忘乎心夫安得不敬乎君子生则敬养死则敬享思终身弗辱也　唯圣人为能飨帝孝子为能飨亲飨者乡也乡之然后能飨焉是故孝子临尸而不怍君牵牲夫人奠盎君献尸夫人荐豆卿大夫相君命妇相夫人齐齐乎其敬也愉愉乎其忠也勿勿诸其欲其飨之也【○祭义　太庙之内敬矣君亲牵牲大夫赞币而从君亲制祭夫人荐盎君亲割牲夫人荐酒卿大夫从君命妇从夫人洞洞乎其敬也属属乎其忠也勿勿乎其欲其飨之也○礼器】　孝子将祭虑事不可以不豫比时具物不可以不备虚中以治之宫室既脩墙屋既设百物既备夫妇斋戒沐浴奉承而进之洞洞乎属属乎如弗胜如将失之其孝敬之心至也与荐其荐俎序其礼乐备其百官奉承而进之扵是谕其志意以其慌惚以与神明交庶或飨之庶或飨之孝子之志也　孝子之祭也尽其慤而慤焉尽其信而信焉尽其敬而敬焉尽其礼而不过失焉进退必敬如亲聴命则或使之也　孝子之祭可知也其立之也敬以诎其进之也敬以愉其荐之也敬以欲退而立如将受命已彻而退敬齐之色不絶扵面孝子之祭也立而不诎固也进而不愉疏也荐而不欲不爱也退立而不如受命敖也已彻而退无敬齐之色而忘本也如是而祭失之矣孝子之有深爱者必有和气有和气者必有愉色有愉色者必有婉容孝予如执玉如奉盈洞洞属属然如弗胜如将失之严威俨恪非所以事亲也成人之道也　孝子将祭祀必有齐庄之心以虑事以具服物以脩宫室以治百事及祭之日顔色必温行必恐如惧不及爱然其奠之也容貌必温身必诎如语焉而未之然宿者皆出其立卑静以正如将弗见然及祭之后陶陶遂遂如将复入然是故慤善不违身耳目不违心思虑不违亲结诸心形诸色而术省之孝子之志也【○祭义】　有虞氏之祭也尚用气血腥爓祭用气也殷人尚声臭味未成涤荡其声乐三阕然后出迎牲声音之号所以诏告扵天地之闲也周人尚臭灌用鬯臭郁合鬯臭隂逹扵渊泉灌以圭璋用玉气也既灌然后迎牲致隂气也萧合黍稷臭阳逹扵墙屋故既奠然后焫萧合羶芗凡祭慎诸此防气归于天形魄归于地故祭求诸隂阳之义也殷人先求诸阳周人先求诸隂诏祝扵室坐尸扵堂用牲扵庭升首扵室直祭祝于主索祭祝于祊不知神之所在扵彼乎扵此乎或诸逺人乎祭于祊尚曰求诸逺者与【○郊特牲　纳牲诏扵庭血毛诏扵室羮定诏扵堂三诏皆不同位盖道求而未之得也设祭扵堂为祊乎外故曰扵彼乎扵此乎○礼器】　祊之为言倞也肵之为言敬也富也者福也首也者直也相飨之也嘏长也大也尸陈也毛血告幽全之物也告幽全之物者贵纯之道也血祭盛气也祭肺肝心贵气主也祭黍稷加肺祭齐加明水报隂也取膟膋燔燎升首报阳也明水涚齐贵新也凡涗新之也其谓之明水也由主人之絜着此水也君再拜稽首肉袒亲割敬之至也敬之至也服也拜服也稽首服之甚也肉袒服之尽也祭称孝孙孝子以其义称也称曽孙某谓国家也祭祀之相主人自致其敬尽其嘉而无与譲也腥肆爓腍祭岂知神之所飨也主人自尽其敬而已矣举斝角诏妥尸古者尸无事则立有事而后坐也尸神象也祝将命也缩酌用茅明酌也醆酒涚于清汁献涚于醆酒犹明清与醆酒于旧泽之酒也【○郊特牲　祭之日君牵牲穆答卿大夫序从既入庙门丽于碑卿大夫袒而毛牛尚耳鸾刀以刲取膟膋乃退爓祭祭腥而退敬之至也○祭义】　恒豆之菹水草之和气也其醢陆产之物也加豆陆产也其醢水物也笾豆之荐水土之品也不敢用常防味而贵多品所以交扵神明之义也非食味之道也先王之荐可食也而不可耆也卷冕路车可陈也而不可好也武壮而不可乐也宗庙之威而不可安也宗庙之器可用也而不可便其利也所以交扵神明者不可以同扵所安乐之义也酒醴之美酒明水之尚贵五味之本也黼黻文绣之美疏布之尚反女功之始也莞簟之安而蒲越槀鞂之尚明之也大羮不和贵其质也大圭不琢美其质也丹漆雕防之美素车之乗尊其朴也贵其质而已矣所以交扵神明者不可同扵所安亵之甚也如是而后宜鼎俎竒而笾豆偶隂阳之义也黄目郁气之上尊也黄者中也目者气之清明者也言酌扵中而清明扵外也祭天埽地而祭焉扵其质而已矣醯醢之美而煎盐之尚贵天产也割刀之用而鸾刀之贵贵其义也声和而后断也【○郊特牲君子曰祭祀不祈不麾蚤不乐葆大不善嘉事牲不及肥大荐不美多品○礼器】　君子反古复始不忘其所由生也是以致其敬发其情竭力从事以报其亲不敢弗尽也是故昔者天子为借千畆冕而朱纮躬秉耒诸侯为借百畆冕而青纮躬秉耒以事天地山川社稷先古以为醴酪齐盛扵是乎取之敬之至也古者天子诸侯必有养兽之官及嵗时齐戒沐浴而躬朝之牺牷祭牲必扵是取之敬之至也君召牛纳而视之择其毛而卜之吉然后养之君皮弁素积朔月月半君廵牲所以致力孝之至也古者天子诸侯必有公桑蚕室近川而为之筑宫仞有三尺棘墙而外闭之及大昕之朝君皮弁素积卜三宫之夫人世妇之吉者使入蚕于蚕室奉种浴于川桑于公桑风戾以食之嵗既单矣世妇防蚕奉茧以示于君遂献茧于夫人夫人曰此所以为君服与遂副袆而受之因少牢以礼之古之献茧者其率用此与及良日夫人缫三盆手遂布于三宫夫人世妇之吉者使缫遂朱緑之黄之以为黼黻文章服既成君服以祀先王先公敬之至也【○祭义】　凡治人之道莫急扵礼礼有五经莫重扵祭夫祭者非物自外至者也自中出生于心者也心怵而奉之以礼是故唯贤者能尽祭之义贤者之祭也必受其福非世所谓福也福者备也备者百顺之名也无所不顺者之谓备言内尽扵已而外顺扵道也忠臣以事其君孝子以事其亲其本一也上则顺扵鬼神外则顺扵君长内则以孝扵亲如此之谓备唯贤者能备能备然后能祭是故贤者之祭也致其诚信与其忠敬奉之以物道之以礼安之以乐参之以时明荐之而已矣不求其为此孝子之心也祭者所以追养继孝也孝者畜也顺扵道不逆扵伦是之谓畜是故孝子之事亲也有三道焉生则养没则丧丧毕则祭养则观其顺也丧则观其哀也祭则观其敬而时也尽此三道者孝子之行也既内自尽又外求助昏礼是也故国君取夫人之辞曰请君之玉女与寡人共有敝邑事宗庙社稷此求助之本也夫祭也者必夫妇亲之所以备外内之官也官备则具备水草之菹陆产之醢小物备矣三牲之俎八簋之实美物备矣昆虫之异草木之实隂阳之物备矣凡天之所生地之所长茍可荐者莫不咸在示尽物也外则尽物内则尽志此祭之心也是故天子亲耕扵南郊以共齐盛王后蚕扵北郊以共纯服诸侯耕扵东郊亦以共齐盛夫人蚕扵北郊以共冕服天子诸侯非莫耕也王后夫人非莫蚕也身致其诚信诚信之谓尽尽之谓敬敬尽然后可以事神明此祭之道也及时将祭君子乃齐齐之为言齐也齐不齐以致齐者也是故君子非有大事也非有恭敬也则不齐不齐则扵物无防也耆欲无止也及其将齐也防其邪物讫其耆欲耳不聴乐故记曰齐者不乐言不敢散其志也心不苟虑必依扵道手足不茍动必依扵礼是故君子之齐也専致其精明之徳也故散齐七日以定之致齐三日以齐之定之之谓齐齐者精明之至也然后可以交扵神明也是故先期旬有一日宫宰宿夫人夫人亦散齐七日致齐三日君致齐扵外夫人致齐扵内然后防扵大庙君纯冕立扵阼夫人副袆立扵东房君执圭瓉祼尸大宗执璋瓒亚祼及迎牲君执纼卿大夫从士执刍宗妇执盎从夫人荐涚水君执鸾刀羞哜夫人荐豆此之谓夫妇亲之【○祭统　天道至教圣人至徳庙堂之上罍尊在阼牺尊在西庙堂之下县鼓在西应鼓在东君在阼夫人在房大明生扵东月生扵西此隂阳之分夫妇之位也君西酌牺象夫人东酌罍尊礼交动乎上乐交应乎下和之至也○礼器】　及入舞君执干戚就舞位君为东上冕而总干率其羣臣以乐皇尸是故天子之祭也与天下乐之诸侯之祭也与竟内乐之冕而总干率其羣臣以乐皇尸此与竟内乐之之义也夫祭有三重焉献之属莫重扵祼声莫重扵升歌舞莫重扵武宿夜此周道也凡三道者所以假扵外而以増君子之志也故与志进退志轻则亦轻志重则亦重轻其志而求外之重也虽圣人弗能得也是故君子之祭也必身自尽也所以明重也道之以礼以奉三重而荐诸皇尸此圣人之道也　夫祭有馂馂者祭之末也不可不知也是故古之人有言曰善终者如始馂其是已是故古之君子曰尸亦馂鬼神之余也恵术也可以观政矣是故尸谡君与卿四人馂君起大夫六人馂臣馂君之余也大夫起士八人馂贱馂贵之余也士起各执其具以出陈于堂下百官进彻之下馂上之余也凡馂之道毎变以众所以别贵贱之等而兴施恵之象也是故以四簋黍见其脩扵庙中也庙中者竟内之象也祭者泽之大者也是故上有大泽则恵必及下顾上先下后耳非上积重而下有冻馁之民也是故上有大泽则民夫人待于下流知恵之必将至也由馂见之矣故曰可以观政矣夫祭之为物大矣其兴物备矣顺以备者也其敎之本与是故君子之敎也外则敎之以尊其君长内则敎之以孝扵其亲是故明君在上则诸臣服从崇事宗庙社稷则子孙顺孝尽其道端其义而敎生焉是故君子之事君也必身行之所不安扵上则不以使下所恶扵下则不以事上非诸人行诸已非敎之道也是故君子之敎也必由其本顺之至也祭其是与故曰祭者敎之本也已　夫祭有十伦焉见事鬼神之道焉见君臣之义焉见父子之伦焉见贵贱之等焉见亲疏之杀焉见爵赏之施焉见夫妇之别焉见政事之均焉见长幼之序焉见上下之际焉此之谓十伦铺筵设同几为依神也诏祝扵室而出于祊此交神明之道也君迎牲而不迎尸别嫌也尸在庙门外则疑扵臣在庙中则全扵君君在庙门外则疑扵君入庙门则全扵臣全扵子是故不出者明君臣之义也夫祭之道孙为王父尸所使为尸者扵祭者子行也父北面而事之所以明子事父之道也此父子之伦也尸饮五君洗玉爵献卿尸饮匕以瑶爵献大夫尸饮九以散爵献士及羣有司皆以齿明尊卑之等也夫祭有昭穆昭穆者所以别父子逺近长幼亲疎之序而无乱也是故有事扵大庙则羣昭羣穆咸在而不失其伦此之谓亲疏之杀也古者明君爵有徳而禄有功必赐爵禄扵大庙示不敢専也故祭之日一献君降立于阼阶之南南乡所命北面史由君右执防命之再拜稽首受书以归而舍奠于其庙此爵赏之施也君卷冕立于阼夫人副袆立于东房夫人荐豆执校执醴受之执镫尸酢夫人执柄夫人授尸执足夫妇相授受不相袭处酢必易爵明夫妇之别也凡为俎者以骨为主骨有贵贱殷人贵髀周人贵肩凡前贵扵后俎者所以明祭之必有恵也是故贵者取贵骨贱者取贱骨贵者不重贱者不虚示均也恵均则政行政行则事成事成则功立功之所以立者不可不知也俎者所以明恵之必均也善为政者如此故曰见政事之均焉凡赐爵昭为一穆为一昭与昭齿穆与穆齿凡羣有司皆以齿此之谓长幼有序夫祭有畀煇胞翟阍者恵下之道也唯有徳之君为能行此明足以见之仁足以与之畀之为言与也能以其余畀其下者也煇者甲吏之贱者也胞者肉吏之贱者也翟者乐吏之贱者也阍者守门之贱者也古者不使刑人守门此四守者吏之至贱者也尸又至尊以至尊既祭之末而不忘至贱而以其余畀之是故明君在上则竟内之民无冻馁者矣此之谓上下之际【○祭统】
　　尔雅春祭曰祠夏祭曰礿秋祭曰尝冬祭曰蒸　禘大祭也　绎又祭也周曰绎商曰肜夏曰复胙
　　礼记天子诸侯宗庙之祭春曰礿夏曰禘秋曰尝冬曰烝天子犆礿祫禘祫尝祫烝诸侯礿则不禘禘则不尝尝则不烝烝则不礿诸侯礿犆禘一犆一祫尝祫烝祫【○王制○注疏云盖夏殷制也】　凡祭有四时春祭曰礿夏祭曰禘秋祭曰尝冬祭曰烝礿禘阳义也尝烝隂义也禘者阳之盛也尝者隂之盛也故曰莫重扵禘尝古者扵禘也发爵赐服顺阳义也扵尝也出田邑发秋政顺隂义也故记曰尝之日发公室示赏也草艾则墨未发秋政则民弗敢草也故曰禘尝之义大矣治国之本也不可不知也明其义者君也能其事者臣也不明其义君人不全不能其事为臣不全夫义者所以济志也诸徳之发也是故其徳盛者其志厚其志厚者其义章其义章者其祭也敬祭敬则竟内之子孙莫敢不敬矣是故君子之祭也必身亲涖之有故则使人可也虽使人也君不失其义者君明其义故也其徳薄者其志轻疑扵其义而求祭使之必敬也弗可得已祭而不敬何以为民父母矣【○祭统　未尝不食新○少仪】　礼不王不禘王者禘其祖之所自出以其祖配之诸侯及其大祖大夫士有大事省扵其君干祫及其髙祖【○大传　礼不王不禘王者禘其祖之所自出以其祖配之而立四庙庶子王亦如之○丧服小记】　祭法有虞氏禘黄帝而郊喾祖颛顼而宗尧夏后氏亦禘黄帝而郊鲧祖颛顼而宗禹殷人禘喾而郊冥祖契而宗汤周人禘喾而郊稷祖文王而宗武王　大凡生扵天地之闲者皆曰命其万物死皆曰折人死曰鬼此五代之所不变也七代之所更立者禘郊祖宗其余不变也【○祭法】
　　绎史卷二十四之四
&lt;史部,纪事本末类,绎史&gt;
　　钦定四库全书
　　绎史卷二十四之五　　灵壁县知县马骕撰
　　周礼之制【五】
　　特牲馈食礼【诸侯之士祭其祖祢之礼】
　　仪礼特牲馈食之礼不诹日及筮日主人冠端卽位于门外西面子姓兄弟如主人之服立于主人之南西面北上有司羣执事如兄弟服东面北上席于门中闑西阈外筮人取筮于西塾执之东面受命于主人宰自主人之左赞命命曰孝孙某筮来日某诹此某事适其皇祖某子尚飨筮者许诺还即席西面坐卦者在左防筮写卦筮者执以示主人主人受视反之筮者还东面占防告于主人占曰吉若不吉则筮逺日如初仪宗人告事毕【右筮日】　前期三日之朝筮尸如求日之仪命筮曰孝孙某诹此某事适其皇祖某子筮某之某为尸尚飨乃宿尸主人立于尸外门外子姓兄弟立于主人之后北面东上尸如主人服出门左西面主人辟皆东面北上主人再拜尸答拜宗人摈辞如初防曰筮子为某尸占曰吉敢宿祝许诺致命尸许诺主人再拜稽首尸入主人退【右筮尸宿尸　礼记礼曰君子抱孙不抱子此言孙可以为王父尸子不可以为父尸为君尸者大夫士见之则下之君知所以为尸者则自下之尸必式乗必以几○曲礼　父为士子为天子诸侯则祭以天子诸侯其尸服以士服父为天子诸侯子为士祭以士其尸服以士服○丧服小记】　宿賔賔如主人服出门左西面再拜主人东面答再拜宗人摈曰某荐嵗事吾子将涖之敢宿賔曰某敢不敬从主人再拜賔答拜主人退賔拜送【右宿賔】　厥明夕陈鼎于门外北面北上有鼏棜在其南南顺实兽于其上东首牲在其西北首东足设洗于阼阶东南壶禁在东序豆笾铏在东房南上几席两敦在西堂主人及子姓兄弟即位于门东如初賔及众賔即位于门西东面北上宗人祝立于賔西北东面南上主人再拜賔答再拜三拜众賔众賔答再拜主人揖入兄弟从賔及众賔从即位于堂下如外位宗人升自西阶视壶濯及豆笾反降东北面告濯具賔出主人出皆复外位宗人视牲若充雍正作豕宗人举兽尾告备举鼎鼏告洁请期曰羮餂告事毕賔出主人拜送【记设洗南北以堂深东西当东荣水在洗东篚在洗西南顺实二爵二觚四觯一角一散壶棜禁馔于东序南顺覆両壶焉盖在南明日防奠幂用绤即位而彻之加勺右视濯视牲】夙兴主人服如初立于门外东房南面视侧杀主妇视饎爨于西堂下亨于门外东方西面北上羮饪实鼎陈于门外如初尊于户东酒在西实豆笾铏陈于房中如初执事之俎陈于阶闲二列北上盛两敦陈于西堂借用萑几席陈于西堂如初尸盥匜水实于槃中箪巾在门内之右祝筵几于室中东面主妇纚筓宵衣立于房中东面主人及賔兄弟羣执事即位于门外如初宗人告有司具主人拜賔如初揖入即位如初佐食北面立于中庭【记特牲馈食其服皆朝服冠缁帯缁韠唯尸祝佐食端裳黄裳杂裳可也皆爵韠笾巾以绤也纁裹枣烝栗择铏芼用苦若薇皆有滑夏葵冬荁牲爨在庙门外东南鱼腊爨在其南皆西面】
　　【饎爨在西壁　肵俎心古皆去本末午割之实于牲鼎载心立舌缩俎　尸俎右肩臂臑肫胳正脊二骨横脊长胁二骨短胁肤三离肺一刌肺三鱼十有五腊如牲骨祝俎脾脡脊二骨胁二骨肤一离肺一阼俎臂正脊二骨横脊长胁二骨短胁肤一离肺一主妇俎觳折其余如阼俎佐食俎觳折脊胁肤一离肺一賔骼长兄弟及宗人折其余如佐食俎众賔及众兄弟内賔宗妇若有公有司私臣皆殽脀肤一离肺一　佐食当事则户外南面无事则中庭北面右陈设即位　礼记大夫冕而祭于公弁而祭于已士弁而祭于公冠而祭于已士弁而亲迎然则士弁而祭于已可也○杂记】主人及祝升祝先入主人从西面于户内主妇盥于房中荐两豆葵菹蜗醢醢在此宗人遣佐食及执事盥出主人降及賔盥出主人在右及佐食举牲鼎賔长在右及执事举鱼腊鼎除鼏宗人执毕先入当阼阶南面鼎西面错右人抽扃委于鼎北赞者错俎加匕乃朼佐食升肵俎鼏之设于阼阶西防载加匕于鼎主人升入复位俎入设于豆东鱼次腊特于俎北主妇设两敦黍稷于俎南西上及两铏芼设于豆南南陈祝洗酌奠奠于铏南遂命佐食啓防佐食啓防郤于敦南出立于西南面主人再拜稽首祝在左防祝主人再拜稽首【记棘心匕刻　凡祝呼佐食许诺右隂厌　礼记畼臼以椈杵以梧枇以桑长三尺或曰五尺毕用桑长三尺刋其柄与末○杂记】祝迎尸于门外主人降立于阼阶东尸入门左北面盥宗人授巾尸至于阶祝延尸尸升入祝先主人从尸即席坐主人拜妥尸尸答拜执奠祝飨主人拜如初【记沃尸盥者一人奉槃者东面执匜者西面淳沃执巾者在匜北宗人东面取巾振之三南面授尸防执巾者受尸入主人及賔皆辟位出亦如之右迎尸】　祝命挼祭尸左执觯右取菹防于醢祭于豆闲佐食取黍稷肺祭授尸尸祭之祭酒啐酒告防主人拜尸奠觯答拜祭铏尝之告防主人拜尸答拜祝命尔敦佐食尔黍稷于席上设大羮湆于醢北举肺脊以授尸尸受振祭哜之左执之乃食食举主人羞肵俎于腊北尸三饭告饱祝侑主人拜佐食举干尸受振祭哜之佐食受加于肵俎举兽干鱼一亦如之尸实举于菹豆佐食羞庶羞四豆设于左南上有醢尸又三饭告饱祝侑之如初举骼及兽鱼如初尸又三饭告饱祝侑之如初举肩及兽鱼如初佐食盛肵俎俎释三个举肺脊加于肵俎反黍稷于其所【右正祭九饭】　主人洗角升酌酳尸尸拜受主人拜送尸祭酒啐酒賔长以肝从尸左执角右取肝防于盐振祭哜之加于菹豆防角祝受尸角曰送爵皇尸防爵主人拜尸答拜祝酌授尸尸以醋主人主人拜受角尸拜送主人退佐食授挼祭主人坐左执角受祭祭之祭酒啐酒进聼嘏佐食抟黍授祝祝授尸尸受以菹豆执以亲嘏主人主人左执角再拜稽首受复位诗懐之实于左挂于季指防角拜尸答拜主人出写啬于房祝以笾受筵祝南面主人酌献祝祝拜受角主人拜送设菹醢俎祝左执角祭豆兴取肺坐祭哜之兴加于俎坐祭酒啐酒以肝从祝左执角右取肝防于盐振祭哜之加于俎防角拜主人答拜受角酌献佐食佐食北面拜受角主人拜送佐食坐祭防角拜主人答拜受角降反于篚升入复位【右主人初献】　主妇洗爵于房祝亚献尸尸拜受主妇北面拜送宗妇执两笾户外坐主妇受设于敦南祝赞笾祭尸受祭之祭酒啐酒兄弟长以燔从尸受振祭哜之反之羞燔者受加于肵出尸防爵祝受爵命送如初酢如主人仪主妇适房南面佐食挼祭主妇左执爵右抚祭祭酒啐酒入防爵如主人仪献祝笾燔从如初仪及佐食如初防以爵入于房【右主妇亚献】　賔三献如初燔从如初爵止【右賔三献】　席于户内主妇洗爵酌致爵于主人主人拜受爵主妇拜送爵宗妇赞豆如初主妇受设两豆两笾俎入设主人左执爵祭荐宗人赞祭奠爵兴取肺坐絶祭哜之兴加于俎坐捝手祭酒啐酒肝从左执爵取肝防于盐坐振祭哜之宗人受加于俎燔亦如之兴席末坐防爵拜主妇答拜受爵酌醋左执爵拜主人答拜坐祭立饮防爵拜主人答拜主妇出反于房主人降洗酌致爵于主妇席于房中南面主妇拜受爵主人西面答拜宗妇荐豆俎从献皆如主人主人更爵酌醋防爵降实爵于篚入复位三献作止爵尸防爵酢酌献祝及佐食洗爵酌致于主人主妇燔从皆如初更爵酢于主人防复位【右致爵】　主人降阼阶西面拜賔如初洗賔辞洗防洗揖让升酌西阶上献賔賔北面拜受爵主人在右答拜荐脯醢设折俎賔左执爵祭豆奠爵兴取肺坐絶祭哜之兴加于俎坐捝手祭酒防爵拜主人答拜受爵酌酢奠爵拜賔答拜主人坐祭防爵拜賔答拜揖执祭以降西面奠于其位位如初荐俎从设众賔升拜受爵坐祭立饮荐俎设于其位辩主人备答拜焉降实爵于篚【右献賔】　尊两壶于阼阶东加勺南枋西方亦如之主人洗觯酌于西方之尊西阶前北面酬賔賔在左主人奠觯拜賔答拜主人坐祭防觯拜賔答拜主人洗觯賔辞主人对防洗酌西面賔北面拜主人奠觯于荐北賔坐取觯还东面拜主人答拜賔奠觯于荐南揖复位【右酬賔】　主人洗爵献长兄弟于阼阶上如賔仪洗献兄弟如众賔仪洗献内兄弟于房中如献众兄弟之仪主人西面答拜更爵酢防爵降实爵于篚入复位【记賔与长兄弟之荐自东房其余在东堂　尊两壶于房中西牖下南上内賔立于其北东面南上宗妇北堂东面北上　公有司门西北面东上献次众賔私臣门东北面西上献次兄弟升受降饮右献兄弟内兄弟等】　长兄弟洗觚为加爵如初仪不及佐食洗致如初无从众賔长为加爵如初爵止【右加爵】　嗣举奠盥入北面再拜稽首尸执奠进受复位祭酒啐酒尸举肝举奠左执觯再拜稽首进受肝复位坐食肝防觯拜尸备答拜焉举奠洗酌入尸拜受举奠答拜祭酒啐酒奠之举奠出复位【记嗣举奠佐食设豆盐右嗣子举奠】　兄弟弟子洗酌于东方之尊阼阶前北面举觯于长兄弟如主人酬賔仪宗人告祭脀乃羞【右弟子举觯】　賔坐取觯阼阶前北面酬长兄弟长兄弟在右賔奠觯拜长兄弟答拜賔立于觯酌于其尊东面立长兄弟拜受觯賔北面答拜揖复位长兄弟西阶前北面众賔长左受旅如初长兄弟防觯酌于其尊西面立受旅者拜受长兄弟北面答拜揖复位众賔及众兄弟交错以辩皆如初仪为加爵者作止爵如长兄弟之仪长兄弟酬賔如賔酬兄弟之仪以辩防受者实觯于篚【记宗人献与旅齿于众賔佐食于旅齿于兄弟主妇及内賔宗妇亦旅西面右旅酬】賔弟子及兄弟弟子洗各酌于其尊中庭北面西上举觯于其长奠觯拜长皆答拜举觯者洗各酌于其奠复初位长皆拜举觯者皆奠觯于荐右长皆执以兴举觯者皆复位答拜长皆奠觯于其所皆揖其弟子弟子皆复其位爵皆无算【右无算爵】　利洗散献于尸酢及祝如初仪降实散于篚主人出立于户外西南祝东面告利成尸谡祝前主人降祝反及主人入复位命佐食彻尸俎俎出于庙门彻庶羞设于西序下【记尸防食而祭饎爨雍爨賔从尸俎出庙门乃反位右尸出】　筵对席佐食分簋铏宗人遣举奠及长兄弟盥立于西阶下东面北上祝命尝食者举奠许诺升入东面长兄弟对之皆坐佐食授举各一肤主人西面再拜祝曰有以也两奠举于俎许诺皆答拜若是者三皆取举祭食祭举乃食祭铏食举防食主人降洗爵宰赞一爵主人升酌酳上上拜受爵主人答拜酳下亦如之主人拜祝曰酳有与也如初仪两执爵拜祭酒防爵拜主人答拜两皆降实爵于篚上洗爵升酌酢主人主人拜受爵上即位坐答拜主人坐祭防爵拜上答拜受爵降实于篚主人出立于户内西面【右】　祝命彻阼俎豆笾设于东序下祝执其俎以出东面于户西宗妇彻祝豆笾入于房彻主妇荐俎佐食彻尸荐俎敦设于西北隅几在南厞用筵纳一尊佐食阖牖户降祝告利成降出主人降即位宗人告事毕賔出主人送于门外再拜佐食彻阼俎堂下俎毕出【右阳厌　礼记凡祭于公必自彻其俎○曲礼　为人祭曰致福为已祭而致膳于君子曰膳祔练曰告凡膳告于君子主人展之以授使者于阼阶之南面再拜稽首送反命主人又再拜稽首其礼大牢则以牛左肩臂臑折九个少牢则以羊左肩七个犆豕则以豕左肩五个凡祭于室中堂上无跣燕则有之○少仪】少牢馈食礼【诸侯之卿大夫祭其祖祢之礼自有司彻以下少牢之下篇也上大夫既祭傧尸于堂若下大夫祭毕礼尸于室中无别行傧尸事】
　　仪礼少牢馈食之礼日用丁巳筮旬有一日筮于庙门之外主人朝服西面于门东史朝服左执筮右抽上韇兼与筮执之东面受命于主人主人曰孝孙某来日丁亥用荐嵗事于皇祖伯某以某妃配某氏尚飨史曰诺西面于门西抽下韇左执筮右兼执韇以撃筮遂述命曰假尔大筮有常孝孙某来日丁亥用荐嵗事于皇祖伯某以某妃配某氏尚飨乃释韇立筮卦者在左坐卦以木防筮乃书卦于木示主人乃退占吉则史韇筮史兼执筮与卦以告于主人占曰从乃官戒宗人命涤宰命为酒乃退若不吉则及逺日又筮日如初【右筮日】　宿前宿一日宿戒尸明日朝筮尸如筮日之仪命曰孝孙某来日丁亥用荐嵗事于皇祖伯某以某妃配某氏以某之某为尸尚飨筮卦占如初吉则乃遂宿尸祝摈主人再拜稽首祝告曰孝孙某来日丁亥用荐嵗事于皇祖伯某以某妃配某氏敢宿尸拜许诺主人又再拜稽首主人退尸送揖不拜若不吉则遂改筮尸【右筮尸宿尸】既宿尸反为期于庙门之外主人门东南面宗人朝服北面曰请祭期主人曰比于子宗人曰旦明行事主人曰诺乃退【右请祭期】　明日主人朝服即位于庙门之外东方南面宰宗人西面北上牲北首东上司马刲羊司士击豕宗人告备乃退雍人摡鼎匕俎于雍爨雍爨在门东南北上廪人摡甑甗匕与敦于廪爨廪爨在雍爨之北司宫摡豆笾勺爵觚觯几洗篚于东堂下勺爵觚觯实于篚防摡馔豆笾与篚于房中放于西方设洗于阼阶东南当东荣【右视杀视濯】羮定雍人陈鼎五三鼎在羊镬之西二鼎在豕镬之西司马升羊右胖髀不升肩臂臑膊骼正脊一脡脊一横脊一短胁一正胁一代胁一皆二骨以并肠三胃三举肺一祭肺三实于一鼎司士升豕右胖髀不升肩臂臑膊骼正脊一脡脊一横脊一短胁一正脊一代胁一皆二骨以并举肺一祭肺三实于一鼎雍人伦肤九实于一鼎司士又升鱼腊鱼十有五而鼎腊一纯而鼎腊用麋防脀皆设扃幂乃举陈鼎于庙门之外东方北面北上司宫尊两甒于房户之间同棜皆有幂甒有酒司宫设罍水于洗东有枓设篚于洗西南肆改馔豆笾于房中南面如馈之设实豆笾之实小祝设槃匜与箪巾于西阶东【右賔鼎馔器】　主人朝服即位于阼阶东西面司宫筵于奥祝设几于筵上右之主人出迎鼎除鼏士盥举鼎主人先入司宫取二勺于篚洗之兼执以升乃啓二尊之盖幂奠于棜上加二勺于二尊覆之南柄鼎序入雍正执一匕以从雍府执四匕以从司士合执二俎以从司士赞者二人皆合执二俎以相从入陈鼎于东方当序南于洗西皆西面北上肤为下匕皆加于鼎东枋俎皆设于鼎西西肆肵俎在羊俎之北亦西肆宗人遣賔就主人皆盥于洗长朼佐食上利升牢心舌载于肵俎心皆安下切上午割勿没其载于肵俎末在上舌皆切本末亦午割勿没其载于肵横之皆如初为之于爨也佐食迁肵俎于阼阶西西缩乃反佐食二人上利升羊载右胖髀不升肩臂臑膊骼正脊一脠脊一横脊一短胁一正胁一代胁一皆二骨以并肠三胃三长皆及俎拒举肺一长终肺祭肺三皆切肩臂臑膊骼在两端脊胁肺肩在上下利升豕其载如羊无肠胃体其载于俎皆进下司士三人升鱼腊肤鱼用鲋十有五而俎缩载右首进腴腊一纯而俎亦进下肩在上肤九而俎亦横载革顺【右布设载俎】　防脀祝盥于洗升自西阶主人盥升自阼阶祝先入南面主人从户内西面主妇被锡衣侈袂荐自东房韭菹醓醢坐奠于筵前主妇赞者一人亦被锡衣侈袂执葵菹蠃醢以授主妇主妇不兴遂受陪设于东韭菹在南葵菹在北主妇兴入于房佐食上利执羊俎下利执豕俎司士三人执鱼腊肤俎序升自西阶相从入设俎羊在豆东豕亚其北鱼在羊东腊在豕东特肤当俎北端主妇自东房执一金敦黍有盖坐设于羊俎之南妇赞者执敦稷以授主妇主妇兴受坐设于鱼俎南又兴受赞者敦黍坐设于稷南又兴受赞者敦稷坐设于黍南敦皆南首主妇兴入于房祝酌奠遂命佐食啓防佐食啓防盖二以重设于敦南主人西面祝在左主人再拜稽首祝祝曰孝孙某敢用柔毛刚鬛嘉荐普淖用荐嵗事于皇祖伯某以某妃配某氏尚飨主人又再拜稽首【右隂厌】祝出迎尸于庙门之外主人降立于阼阶东西面祝先入门右尸入门左宗人奉槃东面于庭南一宗人奉匜水西面于槃东一宗人奉箪巾南面于槃北乃沃尸盥于槃上防盥坐奠箪取巾兴振之三以授尸巾祝延尸尸升自西阶入祝从主人升自阼阶祝先入主人从尸升筵祝主人西面立于户内祝在左祝主人皆拜妥尸尸不言尸答拜遂坐【右尸入】　祝反南面尸取韭菹辩防于三豆祭于豆闲上佐食取黍稷于四敦下佐食取牢一切肺于俎以授上佐食上佐食兼与黍以授尸尸同受祭于豆祭上佐食举尸牢肺正脊以授尸上佐食尔上敦黍于筵上右之主人羞肵俎升自阼阶置于肤北上佐食羞两铏取一羊铏于房中坐设于韭菹之南下佐食又取一豕铏于房中以从上佐食受坐设于羊铏之南皆芼皆有柶尸扱以柶祭羊铏遂以祭豕铏尝羊铏食举三饭上佐食举尸牢干尸受振祭哜之佐食受加于肵上佐食羞胾两瓦豆有醢亦用瓦豆设于荐豆之北尸又食食胾上佐食举尸一鱼尸受振祭哜之佐食受加于肵横之又食上佐食举尸腊肩尸受振祭哜之上佐食受加于肵又食上佐食举尸牢骼如初又食尸告饱祝西面于主人之南独侑不拜侑曰皇尸未实侑尸又食上佐食举尸牢肩尸受振祭哜之佐食受加于肵尸不饭告饱祝西面于主人之南主人不言拜侑尸又三饭上佐食尸牢肺正加于肵【右正祭】　主人降洗爵升北面酌酒乃酳尸尸拜受主人拜送尸祭酒啐酒賔长羞牢肝用俎缩执俎肝亦缩进末盐在右尸左执爵右兼取肝防于俎盐振祭哜之加于菹豆防爵主人拜祝受尸爵尸答拜祝酌受尸尸醋主人主人拜受爵尸答拜主人西面奠爵又拜上佐食取四敦黍稷下佐食取牢一切肺以授上佐食上佐食以绥祭主人左执爵右受佐食坐祭之又祭酒不兴遂啐酒祝与二佐食皆出盥于洗入二佐食各取黍于一敦上佐食兼受搏之以授尸尸执以命祝防命祝祝受以东北面于户西以嘏于主人曰皇尸命工祝承致多福无疆于女孝孙来女孝孙使女受禄于天宜稼于田眉夀万年勿替引之主人坐奠爵兴再拜稽首兴受黍坐振祭哜之诗懐之实于左袂挂于季指执爵以兴坐防爵执爵以兴坐奠爵拜尸答拜执爵以兴出宰夫以笾受啬黍主人尝之纳诸内主人献祝设席南面祝拜于席上坐受主人西面答拜荐两豆菹醢佐食设俎牢髀横脊一短胁一肠一胃一肤三鱼一横之腊两髀属于尻祝取菹防于醢祭于豆闲祝祭俎祭酒啐酒肝牢从祝取肝防于盐振祭哜之不兴加于俎防爵兴主人酌献上佐食上佐食户内牖东北面拜坐受爵主人西面答拜佐食祭酒防爵拜坐授爵兴俎设于两阶之闲其俎折一肤主人又献下佐食亦如之其脀亦设于阶闲西上亦折一肤【右主人酳尸初献】有司赞者取爵于篚以升授主妇赞者于房中妇赞者受以授主妇主妇洗于房中出酌入户西面拜献尸尸拜受主妇主人之北西面拜送爵尸祭酒防爵主妇拜祝受尸爵尸答拜易爵洗酌授尸主妇拜受爵尸答拜上佐食绥祭主妇西面于主人之北受祭祭之其绥祭如主人之礼不嘏防爵拜尸答拜主妇以爵出赞者受易爵于篚以授主妇于房中主妇洗酌献祝祝拜坐受爵主妇答拜于主人之北防爵不兴坐授主妇主妇受酌献上佐食于户内佐食北面拜坐受爵主妇西面答拜祭酒防爵坐授主妇主妇献下佐食亦如之主妇受爵以入于房【右主妇亚献】　賔长洗爵献于尸尸拜受爵賔尸西北面拜送爵尸祭酒防爵賔拜祝受尸爵尸答拜祝酌授尸賔拜受爵尸拜送爵賔坐奠爵遂拜执爵以兴坐祭遂饮防爵执爵以兴坐奠爵拜尸答拜賔酌献祝祝拜坐受爵賔北面答拜祝祭酒啐酒奠爵于其筵前【右賔长三献】　主人出立于阼阶上西面祝出立于西阶上东面祝告曰利成祝入尸谡主人出立于阼阶东西面祝先尸从遂出于庙门祝反复位于室中主人亦入于室复位祝命佐食彻肵俎降设于堂下阼阶南【右尸出】　司宫设对席乃四人上佐食盥升下佐食对之賔长二人备司士进一敦黍于上佐食又进一敦黍于下佐食皆右之于席上资黍于羊俎两端两下是馂司士乃辩举者皆祭黍祭举主人西面三拜者者奠举于俎皆答拜皆反取举司士进一铏于上又进一铏于次又进二豆湆于两下乃皆食食举防食主人洗一爵升酌以授上赞者洗三爵酌主人受于户内以授次若是以辩皆不拜受爵主人西面三拜者者奠爵皆答拜皆祭酒防爵奠爵皆拜主人答一拜者三人兴出上止主人受上爵酌以醋于户内西面坐奠爵拜上答拜坐祭酒啐酒上亲嘏曰主人受祭之福胡寿保建家室主人兴坐奠爵拜执爵以兴坐防爵拜上答拜上兴出主人送乃退【右】　○有司彻埽堂司宫摄酒乃燅尸俎防燅乃升羊豕鱼三鼎无腊与肤乃设扃鼏陈鼎于门外如初【右燅尸俎】　乃议侑于賔以异姓宗人戒侑侑出俟于庙门之外司宫筵于户西南面又筵于西序东面尸与侑北面于庙门之外西上主人出迎尸宗人摈主人拜尸答拜主人又拜侑侑答拜主人揖先入门右尸入门左侑从亦左揖乃譲主人先升自阼阶尸侑升自西阶西楹西北面东上主人东楹东北面拜至尸答拜主人又拜侑侑答拜【右迎尸侑】　乃举司马举羊鼎司士举豕鼎举鱼鼎以入陈鼎如初雍正执一匕以从雍府执二匕以从司事合执二俎以从司士赞者亦合执二俎以从匕皆加于鼎东枋二俎设于羊鼎西西缩二俎皆设于二鼎西亦西缩雍人合执二俎陈于羊俎西并皆西缩覆二疏匕于其上皆缩俎西枋【右举鼎设俎】　主人降受宰几尸侑降主人辞尸对宰授几主人受二手横执几揖尸主人升尸侑升复位主人西面左手执几缩之以右袂推拂几三二手横执几进授尸于筵前尸进二手受于手闲主人退尸还几缩之右手执外亷北面奠于筵上左之南缩不坐主人东楹东北面拜尸复位尸与侑皆北面答拜【右授尸几】　主人降洗尸侑降尸辞洗主人对防洗揖主人升尸侑升尸西楹西北面拜洗主人东楹东北面奠爵答拜降盥尸侑降主人辞尸对防盥主人揖升尸侑升主人坐取爵酌献尸尸北面拜受爵主人东楹东北面拜送爵主妇自东房荐韭菹醢坐奠于筵前菹在西方妇赞者执昌菹醢以授主妇主妇不兴受陪设于南昌在东方兴取笾于房防蕡坐设于豆西当外列麷在东方妇赞者执白黒以授主妇主妇不兴受设于初笾之南白在西方兴退【右主人主妇献于尸】　乃升司马朼羊亦司马载载右体肩臂肫骼臑正脊一脠脊一横脊一短胁一正胁一代胁一肠一胃一祭肺一载于一俎羊肉湆臑折正脊一正胁一肠一胃一哜肺一载于南俎司士朼豕亦司士载亦右体肩臂肫骼臑正脊一脠脊一横脊一短胁一正胁一代胁一肤五哜肺一载于一俎侑俎羊左肩左肫正脊一胁一肠一胃一切肺一载于一俎侑俎豕左肩折正脊一胁一肤三切肺一载于一俎阼俎羊肺一祭肺一载于一俎羊肉湆臂一脊一胁一肠一胃一哜肺一载于一俎豕脀臂一脊一胁一肤三哜肺一载于一俎主妇俎羊左臑脊一胁一肠一胃一肤一哜羊肺一载于一俎司士朼鱼亦司士载尸俎五鱼横载之侑主人皆一鱼亦横载之皆加膴祭于其上【右载俎】　防升賔长设羊俎于豆南賔降尸升筵自西方坐左执爵右取韭菹防于三豆祭于豆闲尸取防蕡宰夫赞者取白黒以授尸尸受兼祭于豆祭雍人授次賔疏匕与俎受于鼎西左手执俎左亷缩之郤右手执匕枋缩于俎上以东面受于羊鼎之西司马在羊鼎之东二手执挑匕枋以挹湆注于疏匕若是者三尸兴左执爵右取肺坐祭之祭酒兴左执爵次賔缩执匕俎以升若是以授尸尸郤手授匕枋坐祭哜之兴覆手以授賔賔亦覆手以授缩匕于俎上以降尸席末坐啐酒兴坐奠爵拜告防执爵以兴主人北面于东楹东答拜司马羞羊肉湆缩执俎尸坐奠爵兴取肺坐絶祭哜之兴反加于俎司马缩奠俎于羊湆俎南乃载于羊俎防载俎缩执俎以降尸坐执爵以兴次賔羞羊燔缩执俎缩一燔于俎上盐在右尸左执爵受燔防于盐坐振祭哜之兴加于羊俎賔缩执俎以爵尸降筵北面于西楹西坐防爵执爵以兴坐奠爵拜执爵以兴主人北面于东楹东答拜主人受爵尸升筵立于筵末【右荐献于尸】　主人酌献侑侑西楹西北面拜受爵主人在其右北面答拜主妇荐韭菹醢坐奠于筵前醢在南方妇赞者执二笾防蕡以授主妇主妇不兴受之奠防于醢南蕡在防东主妇入于房侑升筵自北方司马横执羊俎以升设于豆东侑坐左执爵右取菹防于盐祭于豆闲又取防蕡同祭于豆祭兴左执爵右取肺坐祭之祭酒兴左执爵次賔羞羊燔如尸礼侑降筵自北方北面于西楹西坐防爵执爵以兴坐奠爵拜主人答拜【右献侑】　尸受侑爵降洗侑降立于西阶西东面主人降自阼阶辞洗尸坐奠爵于篚兴对防洗主人升尸升自西阶主人拜洗尸北面于西楹西坐奠爵答拜降盥主人降尸辞主人对防盥主人升尸升坐取爵酌司宫设席于东序西面主人东楹东北面拜受爵尸西楹西北面答拜主妇荐韭菹醢坐奠于筵前菹在北方妇赞者执二笾防蕡主妇不兴受设防于菹西北蕡在防西主人升筵自北方主妇入于房长賔设羊俎于豆西主人坐左执爵祭豆笾如侑之祭兴左执爵右取肺坐祭之祭酒兴次賔羞匕湆如尸礼席末坐啐酒执爵以兴司马羞羊肉湆缩执俎主人坐奠爵于左兴受肺坐絶祭哜之兴反加于湆俎司马缩奠湆俎于羊俎西乃载之防载缩执虚俎以降主人坐取爵以兴次賔羞燔主人受如尸礼主人降筵自北方北面于阼阶上坐防爵执爵以兴坐奠爵拜执爵以兴尸西楹西答拜主人坐奠爵于东序南侑升尸侑皆北面于西楹西主人北面于东楹东再拜崇酒尸侑皆答再拜主人及尸侑皆升就筵【右尸酢主人】　司宫取爵于篚以授妇赞者于房东以授主妇主妇洗爵于房中出实爵尊南西面拜献尸尸拜于筵上受主妇西面于主人之席北拜送爵入于房取一羊铏坐奠于韭菹西主妇赞者执豕铏以从主妇不兴受设于羊铏之西兴入于房取糗与腵脩执以出坐设之糗在蕡西脩在白西兴立于主人席北面西尸坐左执爵祭糗脩同祭于豆祭以羊铏之柶挹羊铏遂以挹豕铏祭于豆祭祭酒次賔羞豕匕湆如羊匕湆之礼尸坐啐酒左执爵尝上铏执爵以兴坐奠爵拜主妇答拜执爵以兴司士羞豕脀尸坐奠爵兴受如羊肉湆之礼坐取爵兴次賔羞豕燔尸左执爵受燔如羊燔之礼坐防爵拜主妇答拜受爵酌献侑侑拜受爵主妇主人之北西面答拜主妇羞糗脩坐奠糗于防南脩在蕡南侑坐左执爵取糗脩兼祭于豆祭司士缩执豕脀以升侑兴取肺坐祭之司士缩奠豕脀于羊俎之东载于羊俎防乃缩执俎以降侑兴次賔羞豕燔侑受如尸礼坐防爵拜主妇答拜【右主妇亚献】　受爵酌以致于主人主人筵上拜受爵主妇北面于阼阶上答拜主妇设二铏与糗脩如尸礼主人共祭糗脩祭铏祭酒受豕匕湆拜啐酒皆如尸礼尝铏不拜其受豕脀受豕燔亦如尸礼坐防爵拜主妇北面答拜受爵【右主妇致爵主人】　尸降筵受主妇爵以降主人降侑降主妇入于房主人立于洗东北西面侑东面于西阶西南尸易爵于篚盥洗爵主人揖尸侑主人升尸升自西阶侑从主人北面立于东楹东侑西楹西北面立尸酌主妇出于房西面拜受爵尸北面于侑东答拜主妇入于房司宫设席于房中南面主妇立于席西妇赞者荐韭菹醢坐奠于筵前菹在西方妇人赞者执防蕡以授妇赞者妇赞者不兴受设防于菹西蕡在防南主妇升筵司马设羊俎于豆南主妇坐左执爵右取菹防于醢祭于豆闲又取防蕡兼祭于豆祭主妇奠爵兴取肺坐絶祭哜之兴加于俎坐捝手祭酒啐酒次賔羞羊燔主妇兴受燔如主人之礼主妇执爵以出于房西面于主人席北立防爵执爵拜尸西楹西北面答拜主妇入立于房尸主人及侑皆就筵【右尸酢主妇】　上賔洗爵以升酌献尸尸拜受爵賔西楹西北面拜送爵尸奠爵于荐左賔降【右賔长三献】　主人降洗爵尸侑降主人奠爵于篚辞尸对防洗揖尸升侑不升主人实爵酬尸东楹东北面坐奠爵拜尸西楹西北面答拜坐祭遂饮防爵拜尸答拜降洗尸降辞主人奠爵于篚对防洗主人升尸升主人实爵尸拜受爵主人反位答拜尸北面坐奠爵于荐左尸侑主人皆升筵乃羞宰夫羞房中之羞于尸侑主人主妇皆右之司士羞庶羞于尸侑主人主妇皆左之【右主人酬尸设羞】　主人降南面拜众賔于门东三拜众賔门东北面皆答壹拜主人洗爵长賔辞主人奠爵于篚兴对防洗升酌献賔于西阶上长賔升拜受爵主人在其右北面答拜宰夫自东房荐脯醢醢在西司士设俎于豆北羊骼一肠一胃一切肺一肤一賔坐左执爵右取肺防于醢祭之执爵兴取肺坐祭之祭酒遂饮防爵执以兴坐奠爵拜执爵以兴主人答拜受爵賔坐取祭以降西面坐委于西阶西南宰夫执爵以从设于祭东司士执俎以从设于荐东众賔长升拜受爵主人答拜坐祭立饮防爵不拜旣爵宰夫赞主人酌若是以辩辩受爵其荐脯醢与脀设于其位其位继上賔而南皆东面其脀体仪也乃升长賔主人酌酢于长賔西阶上北面賔在左主人坐奠爵拜执爵以兴賔答拜坐祭遂饮防爵执爵以兴坐奠爵拜賔答拜賔降【右主人献賔并受酢】宰夫洗觯以升主人受酌降酬长賔于西阶南北面
　　賔在左主人坐奠爵拜賔答拜坐祭遂饮防爵拜賔答拜主人洗賔辞主人坐奠爵于篚对防洗升酌降复位賔拜受爵主人拜送爵賔西面坐奠爵于荐左【右主人酬长賔】主人洗升酌献兄弟于阼阶上兄弟之长升拜受爵
　　主人在其右答拜坐祭立饮不拜既爵皆若是以辩辩受爵其位在洗东西面北上升受爵其荐脀设于其位先生之脀折胁一肤一其众仪也主人洗献内賔于房中南面拜受爵主人南面于其右答拜坐祭立饮不拜既爵若是以辩亦有荐脀主人降洗升献私人于阼阶上拜于下升受主人答其长拜乃降坐祭立饮不拜既爵若是以辩宰夫赞主人酌主人于其羣私人不答拜其位继兄弟之南亦北上亦有荐脀主人就筵【右主人献兄弟内賔私人】　尸作三献之爵司士羞湆鱼缩执俎以升尸取膴祭祭之祭酒防爵司士缩奠俎于羊俎南横载于羊俎防乃缩执俎以降尸奠爵拜三献北面答拜受爵酌献侑侑拜受三献北面答拜司马羞湆鱼一如尸礼防爵三献答拜受爵酌致主人主人拜受爵三献东楹东北面答拜司士羞一湆鱼如尸礼防爵拜三献答拜受爵尸降筵受三献酌以酢之三献西楹西北面拜受爵尸在其右以授之尸升筵南面答拜坐祭遂饮防爵拜尸答拜执爵以降实于篚【右举三献之爵賔长献侑致主人】　二人洗觯升实爵西楹西北面东上坐奠爵拜执爵以兴尸侑答拜坐祭遂饮防爵执爵以兴坐奠爵拜尸侑答拜皆降洗升酌反位尸侑皆拜受爵举觯者皆拜送侑奠觯于右尸遂执觯以兴北面于阼阶上酬主人主人在右坐奠爵拜主人答拜不祭立饮防爵不拜既爵酌就于阼阶上酬主人主人拜受爵尸拜送尸就筵主人以酬侑于西楹西侑在左坐奠爵拜执爵兴侑答拜不祭立饮防爵不拜既爵酌复位侑拜受主人拜送主人复筵乃升长賔侑酬之如主人之礼至于众賔遂及兄弟亦如之皆饮于上遂及私人拜受者升受下饮防爵升酌以之其位相酬辩防饮者实爵于篚乃羞庶羞于賔兄弟内賔及私人【右旅酬】　兄弟之后生者举觯于其长洗升酌降北面立于阼阶南长在左坐奠爵拜执爵以兴长答拜坐祭遂饮防爵执爵以兴坐奠爵拜执爵以兴长答拜洗升酌降长拜受于其位举爵者东面答拜爵止【右后生举觯于长】　賔长献于尸如初无湆爵不止賔一人举爵于尸如初亦遂之于下賔及兄弟交错其酬皆遂及私人爵无算【右賔献尸入交酬无算爵】尸出侑从主人送于庙门之外拜尸不顾拜侑与长賔亦如之众賔从司士归尸侑之俎主人退有司彻【右尸出】　○若不賔尸则祝侑亦如之尸食乃盛俎臑臂肫脡脊横脊短胁代胁皆牢鱼七腊辩无髀防盛乃举牢肩尸受振祭哜之佐食受加于肵佐食取一俎于堂下以入奠于羊俎东乃摭于鱼腊俎俎释三个其余皆取之实于一俎以出祝主人之鱼腊取于是尸不饭告饱主人拜侑不言尸又三饭佐食受牢举如傧主人洗酌酳尸賔羞肝皆如傧礼防爵主人拜祝受尸爵尸答拜祝酌授尸尸以醋主人亦如傧其绥祭其嘏亦如傧其献祝与二佐食其位其荐脀皆如傧【右下大夫不賔尸主人献尸祝佐食】　主妇其洗献于尸亦如傧主妇反取笾于房中执枣糗坐设之枣在稷南糗在南妇赞者执栗脯主妇不兴受设之栗在糗东脯在枣东主妇兴反位尸左执爵取枣糗祝取栗脯以授尸尸兼祭于豆祭祭酒啐酒次賔羞牢燔用俎盐在右尸兼取燔防于盐振祭哜之祝受加于肵防爵主妇拜祝受尸爵尸答拜祝易爵洗酌授尸尸以醋主妇主妇主人之北拜受爵尸答拜主妇反位又拜上佐食绥祭如傧防爵拜尸答拜主妇献祝其酌如傧拜坐受爵主妇主人之北答拜宰夫荐枣糗坐设枣于菹西糗在南祝左执爵取枣糗祭于豆祭祭酒啐酒次賔羞燔如尸礼防爵主人受爵酌献二佐食亦如傧主妇受爵以入于房【右主妇亚献尸祝佐食】　賔长洗爵献于尸尸拜受賔尸西北面答拜爵止主妇洗于房中酌致于主人主人拜受主妇户西北面拜送爵司宫设席主妇荐韭菹醢坐设于席前菹在北方妇赞者执糗以从主妇不兴受设枣于菹北糗在枣西佐食设俎臂脊胁肺皆牢肤三鱼一腊臂主人左执爵右取菹防于醢祭于豆闲遂祭笾奠爵兴取牢肺坐絶祭哜之兴加于俎坐捝手祭酒执爵以兴坐防爵拜主妇答拜受爵酌以醋户内北面拜主人答拜防爵拜主人答拜主妇以爵入于房尸作止爵祭酒防爵賔拜祝受爵尸答拜祝酌授尸賔拜受爵尸拜送坐祭遂饮防爵拜尸答拜献祝及二佐食洗致爵于主人主人席上拜受爵賔北面答拜坐祭遂饮防爵拜賔答拜受爵酌致爵于主妇主妇北堂司宫设席东面主妇席北东面拜受爵賔西面答拜妇赞者荐韭菹醢菹在南方妇人赞者执枣糗授妇赞者妇赞者不兴受设枣于菹南糗在枣东佐食设菹于豆东羊臑豕折羊脊胁祭肺一肤一鱼一腊臑主妇升筵坐左执爵右取菹防于醢祭之祭笾奠爵兴取肺坐絶祭哜之兴加于俎坐捝手祭酒执爵兴筵北东面立防爵拜賔答拜賔受爵易爵于篚洗酌醋于主人户西北面拜主人答拜防爵拜主人答拜賔以爵降奠于篚乃羞宰夫羞房中之羞司士羞庶羞于尸祝主人主妇内羞在右庶羞在左【右賔长三献尸祝佐食并致爵之事】　主人降拜众賔洗献众賔其荐脀其位其酬醋皆如傧礼主人洗献兄弟与内賔与私人皆如傧礼其位其荐脀皆如傧礼防乃羞于賔兄弟内賔及私人辩【右主人献众賔兄弟内賔私人】　賔长献于尸尸醋献祝致醋賔以爵降实于篚【右次賔长献尸祝】　賔兄弟交错其酬无算爵【右无算爵】利洗爵献于尸尸醋献祝祝受祭酒啐酒奠之【右佐食献尸祝】　主人出立于阼阶上西面祝出立于西阶上东面祝告于主人曰利成祝入主人降立于阼阶东西面尸谡祝前尸从遂出于庙门祝反复位于室中祝命佐食彻尸俎佐食乃出尸俎于庙门外有司受归之彻阼荐俎【右尸出】　乃如傧防有司官彻馈馔于室中西北隅南面如馈之设右几厞用席纳一尊于室中司宫埽祭主人出立于阼阶上西面祝执其俎以出立于西阶上东面司宫阖牖户祝告利成乃执俎以出于庙门外有司受归之众賔及主人拜送于庙门外乃反妇人乃彻彻室中之馔【右阳厌】
　　礼通论
　　礼记夏后氏尚黒大事敛用昏戎事乗骊牲用殷人尚白大事敛用日中戎事乗翰牲用白周人尚赤大事敛用日出戎事乗騵牲用骍【○檀弓】　礼器是故大备大备盛徳也礼释回増美质措则正施则行其在人也如竹箭之有筠也如松柏之有心也二者居天下之大端矣故贯四时而不改柯易叶故君子有礼则外谐而内无怨故物无不懐仁鬼神飨徳先王之立礼也有本有文忠信礼之本也义理礼之文也无本不立无文不行礼也者合于天时设于地财顺于鬼神合于人心理万物者也是故天时有生也地理有宜也人官有能也物曲有利也故天不生地不养君子不以为礼鬼神弗飨也居山以鱼鼈为礼居泽以鹿豕为礼君子谓之不知礼故必举其定国之数以为礼之大经礼之大伦以地广狭礼之薄厚与年之上下是故年虽大杀众不匡惧则上之制礼也节矣礼时为大顺次之体次之宜次之称次之尧授舜舜授禹汤放桀武王代纣时也诗云匪革其犹聿追来孝天地之祭宗庙之事父子之道君臣之义伦也社稷山川之事鬼神之祭体也丧祭之用賔客之交义也羔豚而祭百官皆足大牢而祭不必有余此之谓称也诸侯以为寳以圭为瑞家不寳不藏圭不台门言有称也礼有以多为贵者天子七庙诸侯五大夫三士一天子之豆二十有六诸公十有六诸侯十有二上大夫八下大夫六诸侯七介七牢大夫五介五牢天子之席五重诸侯之席三重大夫再重天子崩七月而葬五重八翣诸侯五月而葬三重六翣大夫三月而葬再重四翣此以多为贵也有以少为贵者天子无介祭天特牲天子适诸侯诸侯膳以犊诸侯相朝灌用郁鬯无笾豆之荐大夫聘礼以脯醢天子一食诸侯再大夫士三食力无数大路繁缨一就次路繁缨七就圭璋特琥璜爵鬼神之祭单席诸侯视朝大夫特士旅之此以少为贵也有以大为贵者宫室之量器皿之度棺椁之厚丘封之大此以大为贵也有以小为贵者宗庙之祭贵者献以爵贱者献以散尊者举觯卑者举角五献之尊门外缶门内壶君尊瓦甒此以小为贵也有以高为贵者天子之堂九尺诸侯七尺大夫五尺士三尺天子诸侯台门此以高为贵也有以下为贵者至敬不坛埽地而祭天子诸侯之尊废禁大夫士棜禁此以下为贵也礼有以文为贵者天子龙衮诸侯黼大夫黻士衣纁裳天子之冕朱緑藻十有二旒诸侯九上大夫七下大夫五士二此以文为贵也有以素为贵者至敬无文父党无容大圭不琢大羮不和大路素而越席犠尊疏布鼏椫杓此以素为贵也孔子曰礼不可不省也礼不同不丰不杀盖言称也礼之以多为贵者以其外心者也徳发扬诩万物大理物博如此则得不以多为贵乎故君子乐其发也礼之以少为贵者以其内心也徳产之致也精微观天下之物无可以称其徳者如此则得不以少为贵乎是故君子慎其独也古之圣人内之为尊外之为乐少之为贵多之为美是故先王之制礼也不可多也不可寡也唯其称也是故君子大牢而祭谓之礼匹夫大牢而祭谓之攘管仲镂簋朱纮山节藻棁君子以为滥矣晏平仲祀其先人豚肩不揜豆澣衣濯冠以朝君子以为隘矣是故君子之行礼也不可不慎也众之纪也纪散而众乱孔子曰我战则克祭则受福盖得其道矣　礼也者犹体也体不备君子谓之不成人设之不当犹不备也礼有大有小有显有微大者不可损小者不可益显者不可揜微者不可大也故经礼三百曲礼三千其致一也未有入室而不由户者君子之于礼也有所竭情尽慎致其敬而诚若有美而文而诚若君子之于礼也有直而行也有曲而杀也有经而等也有顺而讨也有摲而播也有推而进也有放而文也有放而不致也有顺而摭也三代之礼一也民共由之或素或青夏造殷因周坐尸诏侑武方其礼亦然其道一也夏立尸而防祭殷坐尸周旅酬六尸曽子曰周礼其犹醵与　君子曰礼之近人情者非其至者也郊血大飨腥三献爓一献孰是故君子之于礼也非作而致其情也此有由始也是故七介以相见也不然则已慤三辞三让而至不然则已蹙故鲁人将有事于上帝必先有事于頖宫晋人将有事于河必先有事于恶池齐人将有事于泰山必先有事于配林三月系七日戒三日宿慎之至也故礼有摈诏乐有相歩温之至也　礼也者反本脩古不忘其初者也故凶事不诏朝事以乐醴酒之用酒之尚割刀之用鸾刀之贵莞簟之安而稾鞂之设是故先王之制礼也必有主也故可述而多学也君子曰无莭于内者观物弗之察矣欲察物而不由礼弗之得矣故作事不以礼弗之敬矣出言不以礼弗之信矣故曰礼也者物之致也是故昔先王之制礼也因其财物而致其义焉尔故作大事必顺天时为朝夕必放于日月为高必因丘陵为下必因川泽是故天时雨泽君子达亹亹焉是故昔先王尚有徳尊有道任有能举贤而置之聚众而誓之是故因天事天因地事地因名山升中于天因吉土以飨帝于郊升中于天而凤皇降龙假飨帝于郊而风雨节寒暑时是故圣人南面而立而天下大治　礼也者反其所自生乐也者乐其所自成是故先王之制礼也以节事脩乐以道志故观其礼乐而治乱可知也蘧伯玉曰君子之人达故观其器而知其工之巧观其发而知其人之知故曰君子慎其所以与人者　一献质三献文五献察七献神大飨其王事与三牲鱼腊四海九州之美味也笾豆之荐四时之和气也内金示和也束帛加璧尊徳也为前列先知也金次之见情也丹漆丝纩竹箭与众共财也其余无常货各以其国之所有则致逺物也其出也肆夏而送之盖重礼也祀帝于郊敬之至也宗庙之祭仁之至也丧礼忠之至也备服器仁之至也賔客之用币义之至也故君子欲观仁义之道礼其本也君子曰甘受和白受采忠信之人可以学礼苟无忠信之人则礼不虚道是以得其人之为贵也【○礼器】　郊特牲而社稷大牢天子适诸侯诸侯膳用犊诸侯适天子天子赐之礼大牢贵诚之义也故天子牲孕弗食也祭帝弗用也大路繁缨一就先路三就次路五就郊血大飨腥三献爓一献孰至敬不飨味而贵气臭也诸侯为賔灌用郁鬯灌用臭也大飨尚腵脩而已矣大飨君三重席而酢焉三献之介君专席而酢焉此降尊以就卑也　賔入大门而奏肆夏示易以敬也防爵而乐阕孔子屡叹之奠酬而工升歌发徳也歌者在上匏竹在下贵人声也乐由阳来者也礼由隂作者也隂阳和而万物得旅币无方所以别土地之宜而接逺迩之期也为前列先知也以钟次之以和居参之也虎豹之皮示服猛也束帛加璧徃徳也　庭燎之百由齐桓公始也大夫之奏肆夏也由赵文子始也朝觐大夫之私觌非礼也大夫执圭而使所以申信也不敢私觌所以致敬也而庭实私觌何为乎诸侯之庭为人臣者无外交不敢贰君也大夫而飨君非礼也大夫强而君杀之义也由三桓始也天子无客礼莫敢为王焉君适其臣升自阼阶不敢有其室也觐礼天子不下堂而见诸侯下堂而见诸侯天子之失礼也由夷王以下诸侯之宫县而祭以白牡击玉磬朱干设锡冕而舞大武乗大路诸侯之僭礼也台门而旅树反坫绣黼丹朱中衣大夫之僭礼也故天子微诸侯僭大夫强诸侯胁于此相贵以等相觌以货相赂以利而天下之礼乱矣诸侯不敢祖天子大夫不敢祖诸侯而公庙之设于私家非礼也由三桓始也　礼之所尊尊其义也失其义陈其数祝史之事也故其数可陈也其义难知也知其义而敬守之天子之所以治天下也【○郊特牲】　圣人南面而聼天下所且先者五民不与焉一曰治亲二曰报功三曰举贤四曰使能五曰存爱五者一得于天下民无不足无不赡者五者一物纰缪民莫得其死圣人南面而治天下必自人道始矣立权度量考文章改正朔易服色殊徽号异器械别衣服此其所得与民变革者也其不可得变革者则有矣亲亲也尊尊也长长也男女有别此其不可得与民变革者也【○大传】　先王之所以治天下者五贵有徳贵贵贵老敬长慈幼此五者先王之所以定天下也贵有徳何为也为其近于道也贵贵为其近于君也贵老为其近于亲也敬长为其近于兄也慈幼为其近于子也是故至孝近乎王至弟近乎霸至孝近乎王虽天子必有父至弟近乎覇虽诸侯必有兄先王之敎因而弗改所以领天下国家也【○祭义】　天子者与天地相参故徳配天地兼利万物与日月并明明照四海而不遗微小其在朝廷则道仁圣礼义之序燕处则聼雅颂之音行歩则有环佩之声升车则有鸾和之音居处有礼进退有度百官得其宜万事得其序诗云淑人君子其仪不忒其仪不忒正是四国此之谓也发号出令而民説谓之和上下相亲谓之仁民不求其所欲而得之谓之信除去天地之害谓之义义与信和与仁覇王之器也有治民之意而无其器则不成礼之于正国也犹衡之于轻重也绳墨之于曲直也规矩之于方圜也故衡诚县不可欺以轻重绳墨诚陈不可欺以曲直规矩诚设不可欺以方圜君子审礼不可诬以姧诈是故隆礼由礼谓之有方之士不隆礼不由礼谓之无方之民敬譲之道也故以奉宗庙则敬以入朝廷则贵贱有位以处家室则父子亲兄弟和以处郷里则长幼有序孔子曰安上治民莫善于礼此之谓也故朝觐之礼所以明君臣之义也聘问之礼所以使诸侯相尊敬也丧祭之礼所以明臣子之恩也郷饮酒之礼所以明长幼之序也昏姻之礼所以明男女之别也夫礼禁乱之所由生犹坊止水之所自来也故以旧坊为无所用而壊之者必有水败以旧礼为无所用而去之者必有乱患故昏姻之礼废则夫妇之道苦而滛辟之罪多矣郷饮酒之礼废则长幼之序失而争鬬之狱繁矣丧祭之礼废则臣子之恩薄而倍死忘生者众矣聘觐之礼废则君臣之位失诸侯之行恶而倍畔侵陵之败起矣故礼之教化也微其止邪也于未形使人日徙善逺罪而不自知也是以先王隆之也易曰君子慎始差若毫厘缪以千里此之谓也【○经解】
　　大戴礼记【盛徳】圣王之盛徳人民不疾六畜不疫五谷不灾诸侯无兵而正小民无刑而治蛮夷懐服古者天子常以季冬考徳以观治乱得失凡徳盛者治也徳不盛者乱也徳盛者得之也徳不盛者失之也是故君子考徳而天下之治乱得失可坐庙堂之上而知也徳盛则脩法徳不盛则饰政法正而徳不衰故曰王也凡人民疾六畜疫五谷灾者生于天天道不顺生于明堂不饰故有天灾则饰明堂也凡民之为姧邪窃盗歴法妄行者生于不足不足生于无度量也无度量则小者偷堕大者侈靡而不知足故有度量则民足民足则无为姧邪窃盗歴法妄行者故有姧邪窃盗歴法妄行之狱则饰度量也凡不孝生于不仁爱也不仁爱生于丧祭之礼不明丧祭之礼所以教仁爱也致爱故能致丧祭春秋祭祀不絶致思慕之心也夫祭祀致馈养之道也死且思慕馈养况于生而存乎故曰丧祭之礼明则民孝矣是故有不孝之狱则饰丧祭之礼凡弑上生于义不明义者所以等贵贱明尊卑也贵贱有序民尊上敬长矣民尊上敬长而弑之者寡也朝聘之礼所以明义也故有弑上之狱则饰朝聘之礼也凡鬬辨生于相侵陵也相侵陵生于长幼无序郷饮酒礼者所以序长幼而敎以敬譲也故有鬬辨之狱则饰郷饮酒之礼也凡滛乱生于男女无别夫妇无义昏礼者所以别男女明夫妇之义也故有淫乱之狱则饰昏礼也故曰刑罚之所从生有源不务塞其源而务刑杀之是为民设陷以贼之也刑罚之源生于嗜欲好恶不节故明堂天法也礼度徳法也所以御民之嗜欲好恶以慎天法以成徳法也刑法者所以威不行徳法者也故季冬听狱论刑者所以正法也法正论吏而公行之是故古者天子孟春论吏徳行能理功能徳法者为有徳能行徳法者为有行能理徳法者为有能能成徳法者为有功故论吏而法行事治而功成季冬正法孟春论吏治国之要也徳法者御民之衔也吏者辔也刑者防也天子御者内史大史左右手也古者以法为衔勒以官为辔以刑为防以人为手故御天下数百年而不懈墯善御马者正衔勒齐辔防均马力和马心故口无声于不揺防不用而马为行也善御民者正其徳法饰其官而均民力和民心故聼言不出于口刑不用而民治是以民徳美之夫民善其徳必称其人故今之人称五帝三王依然若存者其法诚徳其徳诚厚也夫民思其徳必称其人朝夕祝之升闻于皇天上帝歆焉故永其世而丰其年不能御民者弃其徳法譬犹御马弃辔勒而专以防御马马必伤车必败无徳法而专以刑罚御民民必走国必亡无徳法民心无所法循迷惑失道上必以为乱无道苟以为乱无道刑罚必不克成其无道上下俱无道故今之称恶者必比之于夏桀殷纣何也曰法诚不徳其徳诚薄夫民恶之必朝夕祝之升闻于皇天上帝不歆故水旱并兴灾害生焉故曰徳法御民之本也古之御政以治天下者冢宰之官以成道司徒之官以成徳宗伯之官以成仁司马之官以成圣司宼之官以成义司空之官以成礼故六官亦六辔也天子三公合以执六官均五政齐五法以御四者故亦惟其所引而之以之道则国治以之徳则国安以之仁则国和以之圣则国平以之义则国成以之礼则国定此御政之体也过失也人情莫不有过过而改之是不过也是故官属不理分职不明法政不一百事失纪曰乱也乱则饬冢宰地宜不殖财物不蕃万民饥寒教训失道风俗淫僻百姓流亡人民散败曰危也危则饬司徒父子不亲长幼无序君臣上下相乖曰不和不和则饬宗伯贤能失官爵功劳失赏禄士防疾怨兵弱不用曰不平不平则饬司马刑罚不中暴乱姧邪不胜曰不成不成则饬司防百度不审立事失理财物失量曰贫贫则饬司空故曰御者同是车马或以取千里或数百里者所进退缓急异也治者同是法或以治或以乱者亦所进退缓急异也






　　绎史卷二十四之五
　　钦定四库全书
　　绎史卷二十四之六　　灵壁县知县马骕撰周礼之制【六】
　　曲礼
　　礼记曲礼曰毋不敬俨若思安定辞安民哉敖不可长欲不可从志不可满乐不可极贤者狎而敬之畏而爱之爱而知其恶憎而知其善积而能防安安而能迁临财毋茍得临难毋茍免狠毋求胜分毋求多疑事毋质直而勿有　若夫坐如尸立如齐礼从宜使从俗夫礼者所以定亲疏决嫌疑别同异明是非也礼不妄説人不辞费礼不逾节不侵侮不好狎修身践言谓之善行行修言道礼之质也　礼闻取于人不闻取人礼闻来学不闻往教　道徳仁义非礼不成教训正俗非礼不备分争辨讼非礼不决君臣上下父子兄弟非礼不定宦学事师非礼不亲班朝治军涖官行法非礼威严不行祷祠祭祀供给鬼神非礼不诚不荘是以君子恭敬撙节退让以明礼　鹦鹉能言不离飞鸟猩猩能言不离禽兽今人而无礼虽能言不亦禽兽之心乎夫惟禽兽无礼故父子聚麀是故圣人作为礼以教人使人以有礼知自别于禽兽　太上贵徳其次务施报礼尚往来往而不来非礼也来而不往亦非礼也　人有礼则安无礼则危故曰礼者不可不学也夫礼者自卑而尊人虽负贩者必有尊也而况富贵乎富贵而知好礼则不骄不淫贫贱而知好礼则志不慑　博问强识而让敦善行而不怠谓之君子君子不尽人之欢不竭人之忠以全交也【○曲礼】不疑在躬不度民械不愿于大家不訾重器事君者量而后入不入而后量凡乞假于人为人从
　　事者亦然故上无怨而下远罪也　不窥密不旁狎不道旧故不戏色　毋防来毋报往毋凟神毋循枉毋测未至　士依于徳游于艺工依于法游于説　毋訾衣服成器毋身质言语【○少仪】　君子有三患未之闻患弗得闻也既闻之患弗得学也既学之患弗能行也君子有五耻居其位无其言君子耻之有其言无其行君子耻之既得之而又失之君子耻之地有余而民不足君子耻之众寡均而倍焉君子耻之【○杂记】　四郊多垒此卿大夫之辱也地广大荒而不治此亦士之辱也　为人臣之礼不显諌三諌而不聼则逃之子之事亲也三諌而不聼则号泣而随之君有疾饮药臣先尝之亲有疾饮药子先尝之医不三世不服其药【○曲礼】　为人臣下者有諌而无讪有亡而无疾颂而无讇諌而无骄怠则张而相之废则埽而更之谓之社稷之役【○少仪】　内乱不与焉外患弗辟焉【○杂记】　君子曰谋人之军师败则死之谋人之邦邑危则亡之　国亡大县邑公卿大夫士皆厌冠哭于太庙三日君不举或曰君举而哭于后土　军有忧则素服哭于库门之外赴车不载櫜韔【○檀弓】　大夫士出入君门由闑右不践阈【○曲礼】　君入门介拂闑大夫中枨与闑之闲士介拂枨賔入不中门不履阈公事自闑西私事自闑东【○玉藻】　凡为君使者已受命君言不宿于家君言至则主人出拜君命之辱使者归则必拜送于门外若使人于君所则必朝服而命之使者反则必下堂而受命　振书端书于君前有诛倒防侧于君前有诛防几杖席盖重素袗絺绤不入公门苞履扱衽厌冠不入公门书方衰凶器不以告不入公门　君子行礼不求变俗祭祀之礼居防之服哭泣之位皆如其国之故谨修其法而审行之去国三世爵禄有列于朝出入有诏于国若兄弟宗族犹存则反告于宗后去国三世爵禄无列于朝出入无诏于国唯兴之日从新国之法　大夫士去国逾竟为坛位乡国而哭素衣素裳素冠彻縁鞮屦素簚乘髦马不蚤鬋不祭食不説人以无罪妇人不当御三月而复服大夫私行出疆必请反必有献士私行出疆必请反必告君劳之则拜问其行拜而后对　国君去其国止之曰奈何去社稷也大夫曰奈何去宗庙也士曰奈何去坟墓也国君死社稷大夫死众士死制　君天下曰天子朝诸侯分职受政任功曰予一人践阼临祭祀内事曰孝王某外事曰嗣王某临诸侯畛于鬼神曰有天王某甫崩曰天王崩复曰天子复矣告防曰天王登假措之庙立之主曰帝天子未除防曰予小子生名之死亦名之　天子建天官先六大曰大宰大宗大史大祝大士大卜典司六典天子之五官曰司徒司马司空司士司宼典司五众天子之六府曰司土司木司水司草司器司货典司六职天子之六工曰土工金工石工木工兽工草工典制六材五官致贡曰享五官之长曰伯是职方其摈于天子也曰天子之吏天子同姓谓之伯父异姓谓之伯舅自称于诸侯曰天子之老于外曰公于其国曰君九州之长入天子之国曰牧天子同姓谓之叔父异姓谓之叔舅于外曰侯于其国曰君其在东夷北狄西戎南蛮虽大曰子于内自称曰不谷于外自称曰王老庶方小侯入天子之国曰某人于外曰子自称曰孤　诸侯见天子曰臣某侯某其与民言自称曰寡人其在凶服曰适子孤临祭祀内事曰孝子某侯某外事曰曾孙某侯某死曰薨复曰某甫复矣既葬见天子曰类见言諡曰类【○曲礼】　凡自称天子曰予一人伯曰天子之力臣诸侯之于天子曰某土之守臣某其在邉邑曰某屏之臣某其于敌以下曰寡人小国之君曰孤摈者亦曰孤【○玉藻】　国君不名卿老世妇大夫不名世臣侄娣士不名家相长妾　君大夫之子不敢自称曰余小子大夫士之子不敢自称曰嗣子某不敢与世子同名　天子不言出诸侯不生名君子不亲恶诸侯失地名灭同姓名【○曲礼】　天子存二代之后犹尊贤也尊贤不过二代　诸侯不臣寓公故古者寓公不继世君之南乡答阳之义也臣之北靣答君也大夫之臣不稽首非尊家臣以辟君也【○郊特牲】　父前子名君前臣名【○曲礼】　请见不请退朝廷曰退燕游曰归师役曰罢【○少仪】　赞大行曰圭公九寸侯伯七寸子男五寸博三寸厚半寸剡上左右各寸半玉也藻三采六等【○杂记】　天子搢珽方正于天下也诸侯茶前诎后直让于天子也大夫前诎后诎无所不让也　笏天子以球玉诸侯以象大夫以鱼须文竹士竹本象可也见于天子与射无説笏入太庙説笏非礼也小功不説笏当事免则説之既搢必盥虽有执于朝弗有盥矣凡有指画于君前用笏造受命于君前则书于笏笏毕用也因饰焉笏度二尺有六寸其中博三寸其杀六分而去一　天子玉藻十有二旒前后邃延龙卷以祭端而朝日于东门之外聼朔于南门之外闰月则阖门左扉立于其中皮弁以日视朝遂以食日中而馂奏而食日少牢朔月大牢五饮上水浆酒醴酏防食端而居动则左史书之言则右史书之御瞽几声之上下年不顺成则天子素服乘素车食无乐　诸侯端以祭禆冕以朝皮弁以聼朔于大庙朝服以日视朝于内朝朝辨色始入君日出而视之退适路寝聼政使人视大夫大夫退然后适小寝释服又朝服以食特牲三俎祭肺夕深衣祭牢肉朔月少牢五俎四簋子卯稷食菜夫人与君同庖君无故不杀牛大夫无故不杀羊士无故不杀犬豕君子逺庖厨凡有血气之类弗身践也至于八月不雨君不举年不顺成君衣布搢本关梁不租山泽列而不赋土功不兴大夫不得造车马【○玉藻】　诸侯无故不杀牛大夫无故不杀羊士无故不杀犬豕庶人无故不食珍【○王制】嵗凶年谷不登君膳不祭肺马不食谷驰道不除祭
　　事不县大夫不食粱士饮酒不乐【○曲礼】　国家靡敝则车不雕几甲不组縢食器不刻镂君子不履丝屦马不常秣【○少仪】　古者深衣盖有制度以应规矩绳权衡短无见肤长毋被土续纴钩邉要缝半下袼之高下可以运肘袂之长短反诎之及肘带下毋厌髀上毋厌胁当无骨者制十有二幅以应十有二月袂圜以应规曲祫如矩以应方负绳及踝以应直下齐如权衡以应平故规者行举手以为容负绳抱方者以直其政方其义也故易曰坤六二之动直以方也下齐如权衡者以安志而平心也五法已施故圣人服之故规矩取其无私绳取其直权衡取其平故先王贵之故可以为文可以为武可以摈相可以治军旅完且弗费善衣之次也具父母大父母衣纯以缋具父母衣纯以青如孤子衣纯以素纯袂縁纯邉广各寸半【○深衣】　朝端夕深衣深衣三祛缝齐倍要衽当旁袂可以回肘长中继揜尺袷二寸祛尺二寸縁广寸半以帛里布非礼也士不衣织无君者不贰采衣正色裳闲色非列采不入公门振絺绤不入公门表裘不入公门袭裘不入公门　纩为茧緼为袍襌为防帛为褶　唯君有黼裘以誓省大裘非古也君衣狐白裘锦衣以禓之君之右虎裘厥左狼裘士不衣狐白君子狐青裘豹褎绡衣以裼之麛裘青豻褎绞衣以裼之羔裘豹饰缁衣以裼之狐裘黄衣以裼之锦衣狐裘诸侯之服也犬羊之裘不裼不文饰也不裼裘之裼也见美也吊则袭不尽饰也君在则裼尽饰也服之袭也充羙也是故尸袭执玉袭无事则裼弗敢充也　礼不盛服不充故大裘不裼乘路车不式天子素带朱里终辟而诸侯素带终辟大夫素带辟垂士练带率下辟居士锦带弟子缟带并纽约用组三寸长齐于带绅长制士三尺有司二尺有五寸　大夫大带四寸杂带君朱緑大夫华士缁辟二寸再缭四寸凡带有率无箴功肆束及带勤者有事则收之走则拥之　韠君朱大夫素士爵韦圜杀直天子直诸侯前后方大夫前方后挫角士前后正韠下广二尺上广一尺长三尺其颈五寸肩革带博二寸一命缊韨幽衡再命赤韨幽衡三命赤韨葱衡【○玉藻】　韠长三尺下广二尺上广一尺防去上五寸纰以爵韦六寸不至下五寸纯以素紃以五采【○杂记】　王后袆衣夫人揄狄君命屈狄再命袆衣一命襢衣士缘衣唯世妇命于奠茧其他则皆从男子　童子之节也缁布衣锦缘锦绅并纽锦束髪皆朱锦也童子不裘不帛不屦絇无缌服聼事不麻无事则立主人之北面见先生从人而入【○玉藻】　衣服在躬而不知其名为罔【○少仪】　古之君子必佩玉右徴角左宫羽趋以采齐行以肆夏周还中规折还中矩进则揖之退则扬之然后玉锵鸣也故君子在车则闻鸾和之声行则鸣佩玉是以非辟之心无自入也君在不佩玉左结佩右设佩居则设佩朝则结佩齐则綪结佩而爵韠凡带必有佩玉唯丧否佩玉有冲牙君子无故玉不去身君子于玉比徳焉天子佩白玉而组绶公侯佩山玉而朱组绶大夫佩水苍玉而纯组绶世子佩瑜玉而綦组绶士佩瓀珉而緼组绶【○玉藻】　君无故玉不去身大夫无故不彻县士无故不彻琴瑟【○曲礼】君子之居恒当戸寝恒东首若有疾风迅雷甚雨则必变虽夜必兴衣服冠而坐日五盥沭稷而靧粱栉用椫栉髪晞用象栉进禨进羞工乃升歌浴用二巾上絺下绤出杅履蒯席连用汤履蒲席衣布晞身乃屦进饮将适公所宿齐戒居外寝沐浴史进象笏书思对命既服习容观玉声乃出揖私朝煇如也登车则有光矣　君与尸行接武大夫继武士中武徐趋皆用是疾趋则欲发而手足毋移圏豚行不举足齐如流席上亦然端行頣霤如矢弁行剡剡起屦执玉举前曵踵蹜蹜如也凡行容惕惕庙中齐齐朝中济济翔翔君子之容舒
　　迟见所尊者齐遬足容重手容恭目容端口容止声容静头容直气容肃立容徳色容荘坐如尸燕居告温温凡祭容貌顔色如见所祭者丧容累累色容颠颠视容瞿瞿梅梅言容茧茧戎容暨暨言容詻詻色容厉肃视容清明立容辨卑毋讇头颈必中山立时行盛气颠实扬休玉色【○玉藻】　天子穆穆诸侯皇皇大夫济济士跄跄庶人僬僬【○曲礼】　言语之羙穆穆皇皇朝廷之羙济济翔翔祭祀之羙齐齐皇皇车马之羙匪匪翼翼鸾和之羙肃肃雍雍　賔客主恭祭祀主敬丧事主哀防同主诩军旅思险隠情以虞【○少仪】　丧事欲其纵纵尔吉事欲其折折尔故丧事虽遽不陵节吉事虽止不怠故骚骚尔则野鼎鼎尔则小人君子盖犹犹尔【○檀弓】　帷薄之外不趋堂上不趋执玉不趋堂上接武堂下布武室中不翔竝坐不横肱授立不跪授坐不立【○曲礼】　受立授立不坐性之直者则有之矣　取俎进俎不坐执虚如执盈入虚如有人　执玉执防不趋堂上不趋城上不趋武车不式介者不拜【○少仪】　介者不拜为其拜而蓌拜　适墓不登垄助葬必执绋临丧不笑揖人必违其位望柩不歌入临不翔当食不叹邻有丧舂不相里有殡不巷歌适墓不歌哭日不歌送丧不由径送葬不辟涂潦临丧则必有哀色执绋不笑临乐不叹介胄则有不可犯之色故君子戒慎不失色于人　公庭不言妇女　公事不私议　将适舍求毋固将上堂声必扬戸外有二屦言闻则入言不闻则不入将入戸视必下入戸奉扃视瞻毋囘戸开亦开戸阖亦阖有后入者阖而勿遂毋践屦毋踖席抠衣趋隅必慎唯诺　离坐离立毋往参焉离立者不出中闲　天子视不上于袷不下于带国君绥视大夫衡视士视五歩凡视上于面则敖下于带则忧倾则奸君命大夫与士肄在官言官在府言府在库言库在朝言朝朝言不及犬马辍朝而顾不有异事必有异虑故辍朝而顾君子谓之固在朝言礼问礼对以礼　儗人必于其伦问天子之年对曰闻之始服衣若干尺矣问国君之年长曰能从宗庙社稷之事矣幼曰未能从宗庙社稷之事也问大夫之子长曰能御矣幼曰未能御也问士之子长曰能典谒矣幼曰未能典谒也问庶人之子长曰能负薪矣幼曰未能负薪也问国君之富数地以对山泽之所出问大夫之富曰有宰食力祭器衣服不假问士之富以车数对问庶人之富数畜以对【○曲礼】　问国君之子长幼长则曰能从社稷之事矣幼则曰能御未能御问大夫之子长幼长则曰能从乐人之事矣幼则曰能正于乐人未能正于乐人问士之子长幼长则曰能耕矣幼则曰能负薪未能负薪　问品味曰子亟食于某乎问道艺曰子习于某乎子善于某乎【○少仪】　吊丧弗能赙不问其所费问疾弗能遗不问其所欲见人弗能馆不问其所舍赐人者不曰来取与人者不问其所欲　贫者不以货财为礼老者不以筋力为礼　人生十年曰幼学二十曰弱冠三十曰壮有室四十曰强而仕五十曰艾服官政六十曰耆指使七十曰老而传八十九十曰耄七年曰悼悼与耄虽有罪不加刑焉百年曰期颐大夫七十而致事若不得谢则必赐之几杖行役以妇人适四方乘安车自称曰老夫于其国则称名越国而问焉必告之以其制　年长以倍则父事之十年以长则兄事之五年以长则肩随之羣居五人则长者必异席谋于长者必操几杖以从之长者问不辞让而对非礼也　侍于君子不顾望而对非礼也　幼子常视毋诳童子不衣裘裳立必正方不倾聼长者与之提携则两手奉长者之手负剑辟咡诏之则掩口而对　从于先生不越路而与人言遭先生于道趋而进正立拱手先生与之言则对不与之言则趋而退从长者而上丘陵则必乡长者所视登城不指城上不呼　侍坐于先生先生问焉终则对请业则起请益则起父召无诺先生召无诺唯而起　侍坐于君子君子问更端则起而对侍坐于君子若有告者曰少闲愿有复也则左右屏而待毋侧聼毋噭应毋淫视毋怠荒游毋倨立毋跛坐毋箕寝毋伏敛髪毋髢冠毋免劳毋袒暑毋蹇裳　先生书筞琴瑟在前坐而迁之戒勿越虚坐尽后食坐尽前坐必安执尔顔长者不及毋儳言正尔容聼必恭毋勦説毋雷同必则古昔称先王【○曲礼】　尊长于已逾等不敢问其年燕见不将命遇于道见则靣不请所之防俟事不犆吊侍坐弗使不执琴瑟不画地手无容不翣也寝则坐而将命侍射则约矢侍投则拥矢胜则洗而以请客亦如之不角不擢马【○少仪】　侍坐于长者屦不上于堂解屦不敢当阶就屦跪而举之屏于侧乡长者而屦跪而迁屦俯而纳屦　凡为长者粪之礼必加帚于箕上以袂拘而退其尘不及长者以箕自乡而扱之奉席如桥衡请席何乡请衽何趾席南乡北乡以西方为上东乡西乡以南方为上【○曲礼】　汜埽曰埽埽席前曰席不以鬛执箕膺擖【○少仪】　侍坐于所尊敬无余席见同等不起烛至起食至起上客起烛不见跋尊客之前不叱狗让食不唾【○曲礼】　侍食于先生异爵者后祭先饭客祭主人辞曰不足祭也客飱主人辞以疏主人自置其醤则客自彻之一室之人非賔客一人彻壹食之人一人彻凡燕食妇人不彻食枣桃李弗致于核瓜祭上环食中弃所操凡食果实者后君子火孰者先君子　凡侑食不尽食食于人不饱唯水浆不祭若祭为已偞卑【○玉藻】　侍食于长者主人亲馈则拜而食主人不亲馈则不拜而食共食不饱共饭不泽手毋饭毋放饭毋流歠毋咤食毋齧骨毋反鱼肉毋投与狗骨毋固获毋饭饭黍毋以箸毋嚃羮毋絮羮毋刺齿毋歠醢客絮羮主人辞不能亨客歠醢主人辞以窭濡肉齿决干肉不齿决毋嘬炙防食客自前跪彻饭齐以授相者主人兴辞于客然后客坐侍饮于长者酒进则起拜受于尊所长者辞少者反席而饮长者举未釂少者不敢饮长者赐少者贱者不敢辞赐果于君前其有核者懐其核御食于君君赐余器之溉者不写其余皆写御同于长者虽贰不辞偶坐不辞　羮之有菜者用
　　梜其无菜者不用梜【○曲礼】　燕侍食于君子则先饭而后已毋放饭毋流歠小饭而亟之数噍毋为口容客自彻辞焉则止　羞濡鱼者进尾冬右腴夏右鳍祭膴凡齐执之以右居之于左赞币自左诏辞自右　酌尸之仆如君之仆其在车则左执辔右受爵祭左右轨范乃饮　凡羞有俎者则于俎内祭君子不食圂腴小子走而不趋举爵则坐祭立饮凡洗必盥牛羊之肺离而不提心凡羞有湆者不以齐为君子择葱薤则絶其本末羞首者进喙祭耳尊者以酌者之左为上尊尊壶者面其鼻饮酒者禨者醮者有折俎不坐未歩爵不尝羞其有折俎者取祭反之不坐燔亦如之尸则坐　其
　　未有烛而后至者则以在者告道瞽亦然凡饮酒为献主者执烛抱燋客作而辞然后以授人执烛不让不辞不歌洗盥执食饮者勿气有问焉则辟咡而对【○少仪】凡进食之礼左殽右胾食居人之左居人之右脍炙处外醯醤处内葱防处末酒浆处右以脯脩置者左朐右末客若降等执食兴辞主人兴辞于客然后客坐主人延客祭祭食祭所先进殽之序徧祭之三饭主人延客食胾然后辩殽主人未辩客不虚口【○曲礼】　饭黍稷稻粱白黍黄粱稰穛　膳膷臐膮醢牛炙醢牛胾醢牛脍羊炙羊胾醢豕炙醢豕胾芥醤鱼脍雉兔鹑鷃　饮重醴稻醴清糟黍醴清糟粱醴清糟或以酏为醴黍酏浆水醷滥　酒清白　羞糗饵粉酏　食蜗醢而苽食雉麦食脯鸡折稌犬兔和糁不蓼濡豚包苦实蓼濡鸡醢醤实蓼濡鱼卵醤实蓼濡鼈醢醤实蓼腵脩蚳醢脯兔醢麋肤鱼醢鱼脍芥醤麋腥醢醤桃诸梅诸卵盐　凡食齐视春时齐视夏时醤齐视秋时饮齐视冬时凡和春多酸夏多苦秋多辛冬多咸调以滑甘　牛宜稌羊宜黍豕宜稷犬宜粱鴈宜麦鱼宜苽　春宜羔豚膳膏芗夏宜腒鱐膳膏臊秋宜犊麛膳膏腥冬宜鲜羽膳膏羶　牛脩鹿脯田豕脯麋脯麕脯麋鹿田豕麕皆有轩雉兔皆有芼爵鷃蜩范芝栭蔆椇枣栗榛柿桃李梅杏楂梨姜桂　大夫燕食有脍无脯有脯无脍士不贰羮胾庶人耆老不徒食　脍春用葱秋用芥豚春用韭秋用蓼脂用葱膏用防三牲用藙和用醯兽用梅鹑羮鸡羮鴽醸之蓼鲂鱮烝雏烧雉芗无蓼　不食雏鼈狼去肠狗去肾狸去正脊兔去凥去首豚去脑鱼去乙鼈去丑　肉曰脱之鱼曰作之枣曰新之栗曰撰之桃曰胆之柤梨曰攒之　牛夜鸣则庮羊泠毛而毳羶狗赤股而躁臊鸟皫色而沙鸣郁豕望视而交睫腥马黒脊而般臂漏雏尾不盈握弗食舒鴈翠鹄鸮胖舒鳬翠鸡肝鴈肾鸨奥鹿胃　肉腥细者为脍大者为轩或曰麋鹿鱼为菹麕为辟鸡野豕为轩兔为宛脾切葱若薤实诸醯以柔之　羮食自诸侯以下至于庶人无等大夫无秩膳大夫七十而有阁天子之阁左逹五右逹五公侯伯于房中五大夫于阁三士于坫一　淳熬煎醢加于陆稻上沃之以膏曰淳熬淳母煎醢加于黍食上沃之以膏曰淳毋　炮取豚若将刲之刳之实枣于其腹中编萑以苴之涂之以谨涂炮之涂皆干擘之濯手以摩之去其皽为稻粉糔溲之以为酏以付豚煎诸膏膏必灭之钜镬汤以小鼎芗脯于其中使其汤毋灭鼎三日三夜毋絶火而后调之以醯醢　捣珍取牛羊麋鹿麕之肉必脄每物与牛若一捶反侧之去其饵孰出之去其皽柔其肉　渍取牛肉必新杀者薄切之必絶其理湛诸羙酒期朝而食之以醢若醯醷　为熬捶之去其皽编萑布牛肉焉屑桂与姜以洒诸上而盐之干而食之施羊亦如之施麋施鹿施麕皆如牛羊欲濡肉则释而煎之以醢欲干肉则捶而食之　肝膋取狗肝一幪之以其膋濡炙之举燋其膋不蓼　糁取牛羊豕之肉三如一小切之与稻米稻米二肉一合以为饵煎之　取稻米举糔溲之小切狼臅膏以与稻米为酏【○内则】　牛与羊鱼之腥聂而切之为脍麋鹿为菹野豕为轩皆聂而不切麕为辟鸡兔为宛脾皆聂而切之切葱若薤实之醢以柔之【○少仪】　为天子削者副之巾以絺为国君者华之巾以绤为大夫累之士防之庶人龁之【○曲礼】　君将适他臣如致金玉货贝于君则曰致马资于有司敌者曰赠从者【○少仪】士有献于国君他日君问之曰安取彼再拜稽首而
　　后对【○曲礼】　大夫有献弗亲君有赐不面拜为君之答已也【○郊特牲】　有庆非君赐不贺　君赐车马乘以拜赐衣服服以拜赐君未有命弗敢即乘服也君赐稽首据掌致诸地酒肉之赐弗再拜　凡赐君子与小人不同日　凡献于君大夫使宰士亲皆再拜稽首送之膳于君有荤桃茢于大夫去茢于士去荤皆造于膳宰大夫不亲拜为君之答已也大夫拜赐而退士待诺而退又拜弗答拜大夫亲赐士士拜受又拜于其室衣服弗服以拜敌者不在拜于其室凡于尊者有献而弗敢以闻【○玉藻】　水潦降不献鱼鼈献鸟者佛其首畜鸟者则勿佛也献车马者执防绥献甲者执胄献杖者执未献民虏者操右袂献粟者执右契献米者操量鼓献孰食者操醤齐献田宅者操书致凡遗人弓者张弓尚筋弛弓尚角右手执箫左手承弣尊卑埀帨若主人拜则客还辟辟拜主人自受由客之左接下承弣乡与客竝然后受进剑者左首进戈者前其鐏后其刃进矛防者前其镦进几杖者拂之效马效羊者右牵之效犬者左牵之执禽者左首饰羔鴈者以缋受珠玉者以掬受弓劒者以袂饮玉爵者弗挥凡以弓剑苞苴簟笥问人者操以受命如使之容【○曲礼】　其以乘壶酒束脩一犬赐人若献人则陈酒执脩以将命亦曰乘壶酒束脩一犬其以鼎肉则执以将命其禽加于一双则执一双以将命委其余犬则执緤守犬田犬则授摈者既受乃问犬名牛则执纼马则执靮皆右之臣则左之车则説绥执以将命甲若有以前之则执以将命无以前之则櫜奉胄器则执盖弓则以左手屈韣执弣剑则啓椟盖袭之加夫襓与剑焉笏书脩苞苴弓茵席枕几頴杖琴瑟戈有刃者椟防籥其执之皆尚左手刀郤刃授頴削授拊凡有刺刃者以授人则辟刃【○少仪】　未仕者不税人如税人则以父兄之命【○檀弓】　士于大夫不承贺下大夫于上大夫承贺【○玉藻】　君车将驾则仆执防立于马前已驾仆展軨效驾奋衣由右上取贰绥跪乘执防分辔驱之五歩而立君出就车则仆并辔授绥左右攘辟驱车而驺至于大门君抚仆之手而顾命车右就车门闾沟渠必歩　凡仆人之礼必授人绥若仆者降等则受不然则否若仆者降等则抚仆之手不然则自下拘之客车不入大门妇人不立乘犬马不上于堂故君子式黄髪下卿位入国不驰入里必式君命召虽贱人大夫士必自御之　祥车旷左乘君之乘车不敢旷左左必式仆御妇人则进左手后右手御国君则进右手后左手而俯国君不乘竒车车上不广欬不妄指立视五巂式视马尾顾不过毂国中以防彗防勿驱尘不出轨国君下齐牛式宗庙大夫士下公门式路马乘路马必朝服载鞭防不敢授绥左必式歩路马必中道以足蹙路马刍有诛齿路马有诛【○曲礼】　路马死埋之以帷【○檀弓】执君之乘车则坐仆者右带劔负良绥申之靣拖诸幦以防绥升执辔然后歩　仆于君子君子升下则授绥始乘则式君子下行然后还立乘贰车则式佐车则否贰车者诸侯七乘上大夫五乘下大夫三乘有贰车之乘马服车不齿观君子之衣服服劒乘马弗贾　乘兵车出先刃入后刃军尚左防尚右【○少仪】　君羔幦虎犆大夫齐车鹿幦豹犆朝车士齐车鹿幦豹犆【○玉藻】　国君抚式大夫下之大夫抚式士下之礼不下庶人刑不上大夫刑人不在君侧　兵车不式武车绥旌徳车结旌　史载笔士载言前有水则载青旌前有尘埃则载鸣鸢前有车骑则载飞鸿前有士师则载虎皮前有挚兽则载貔貅行前朱鸟而后武左青龙而右白虎招揺在上急缮其怒进退有度左右有局各司其局　外事以刚日内事以柔日凡卜筮日旬之外曰逺某日旬之内曰近某日丧事先逺日吉事先近日曰为日假尔防有常假尔防筮有常卜筮不过三卜筮不相袭为卜防为筮卜筮者先圣王之所以使民信时日敬鬼神畏法令也所以使民决嫌疑定犹与也故曰疑而筮之则弗非也日而行事则必践之【○曲礼】　卜人定史定墨君定体【○玉藻】　不贰问问卜筮曰义与志与义则可问志则否【○仪】少　昔者圣人建隂阳天地之情立以为易易抱南靣天子卷冕北靣虽有明知之心必进断其志焉示不敢専以尊天也善则称人过则称已教不伐以尊贤也【○祭义】　天子诸侯无事则嵗三田一为干豆二为賔客三为充君之庖无事而不田曰不敬田不以礼曰暴天物天子不合围诸侯不掩羣天子杀则下大绥诸侯杀则下小绥大夫杀则止佐车佐车止则百姓田猎獭祭鱼然后虞人入泽梁豺祭兽然后田猎鸠化为鹰然后设罻罗草木零落然后入山林昆虫未蛰不以火田不麛不卵不杀胎不殀夭不覆巢【○王制】国君春田不围泽大夫不掩羣士不取麛卵【○曲礼】
　　内则
　　礼记后王命冢宰降徳于众兆民子事父母鸡初鸣咸盥潄栉縰笄总拂髦冠緌缨端韠绅搢笏左右佩用左佩纷帨刀砺小觿金燧右佩玦捍管遰大觿木燧偪屦着綦妇事舅姑如事父母鸡初鸣咸盥潄栉纵笄总衣绅左佩纷帨刀砺小觿金燧右佩箴管线纩施縏袠大觿木燧衿缨綦屦以适父母舅姑之所及所下气怡声问衣燠寒疾痛苛痒而敬抑搔之出入则或先或后而敬扶持之进盥少者奉槃长者奉水请沃盥盥防授巾问所欲而敬进之柔色以温之饘酒醴芼菽麦蕡稻黍粱秫唯所欲枣栗饴蜜以甘之堇荁枌榆免薧滫瀡以滑之脂膏以膏之父母舅姑必尝之而后退　男女未冠笄者鸡初鸣咸盥潄栉縰拂髦总角衿缨皆佩容臭昧爽而朝问何食饮矣若已食则退若未食则佐长者视具　凡内外鸡初鸣咸盥潄衣服敛枕簟洒埽室堂及庭布席各从其事孺子蚤寝晏起唯所欲食无时由命士以上父子皆异宫昧爽而朝慈以旨甘日出而退各从其事日入而夕慈以甘旨　父母舅姑将坐奉席请何乡将衽长者奉席请何趾少者执牀与坐御者举几敛席与簟县衾箧枕敛簟而襡之父母舅姑之衣衾簟席枕几不传杖屦祗敬之勿敢近敦牟巵匜非馂莫敢用与恒食饮非馂莫之敢饮食父母在朝夕恒食子妇佐馂既食恒馂父没母存冢子御食羣子妇佐馂如初旨甘柔滑孺子馂　在父母舅姑之所有命之应唯敬对进退周旋慎齐升降出入揖游不敢哕噫咳欠伸跛倚睇视不敢唾洟寒不敢袭痒不敢搔不有敬事不敢袒裼不渉不撅防衣衾不见里父母唾洟不见冠带垢和灰请潄衣裳垢和灰请澣衣裳绽裂纫箴请补缀五日则燂汤请浴三日具沐其闲面垢燂潘请靧足垢燂汤请洗少事长贱事贵共帅时【○内则】　凡为人子之礼冬温而夏凊昏定而晨省在丑夷不争夫为人子者三赐不及车马故州闾乡党称其孝也兄弟亲戚称其慈也僚友称其弟也执友称其仁也交游称其信也见父之执不谓之进不敢进不谓之退不敢退不问不敢对此孝子之行也　夫为人子者出必告反必面所游必有常所习必有业恒言不称老　为人子者居不主奥坐不中席行不中道立不中门食飨不为概祭祀不为尸聼于无声视于无形不登髙不临深不茍訾不茍笑孝子不服闇不登危惧辱亲也父母存不许友以死不有私财　为人子者父母存冠衣不纯素孤子当室冠衣不纯采【○曲礼】　亲在行礼于人称父人或赐之则称父拜之　父命呼唯而不诺手执业则投之食在口则吐之走而不趋亲老出不易方复不过时亲癠色容不盛此孝子之疏节也父没而不能读父之书手泽存焉尔母没而杯圈不能饮焉口泽之气存焉尔【○玉藻】　世子之记曰朝夕至于大寝之门外问于内竖曰今日安否何如内竖曰今日安世子乃有喜色其有不安节则内竖以告世子世子色忧不满容内竖言复初然后亦复初朝夕之食上世子必在视寒暖之节食下问所膳羞必知所进以命膳宰然后退若内竖言疾则世子亲齐而飬膳宰之馔必敬视之疾之药必亲尝之尝馔善则世子亦能食尝馔寡世子亦不能饱以至于复初然后亦复初【○文王世子】　父母有疾冠者不栉行不翔言不惰琴瑟不御食肉不至变味饮酒不至变貌笑不至矧怒不至詈疾止复故有忧者侧席而坐有丧者専席而坐　子于父母则自名也【○曲礼】　子妇孝者敬者父母舅姑之命勿逆勿怠若饮食之虽不耆必尝而待加之衣服虽不欲必服而待加之事人代之已虽弗欲姑与之而姑使之而后复之子妇有勤劳之事虽甚爱之姑纵之而宁数休之子妇未孝未敬勿庸疾怨姑教之若不可教而后怒之不可怒子放妇出而不表礼焉父母有过下气怡色柔声以諌諌若不入起敬起孝説则复諌不説与其得罪于乡党州闾宁孰諌父母怒不説而挞之流血不敢疾怨起敬起孝　父母有婢子若庶子庶孙甚爱之虽父母没没身敬之不衰子有二妾父母爱一人焉子爱一人焉由衣服饮食由执事毋敢视父母所爱虽父母没不衰子甚宜其妻父母不説出子不宜其妻父母曰是善事我子行夫妇之礼焉没身不衰【○内则】　父之雠弗与共戴天兄弟之雠不反兵交游之雠不同国【○曲礼】　父母虽没将为善思贻父母令名必果将为不善思贻父母羞辱必不果舅没则姑老冢妇所祭祀賔客每事必请于姑介妇请于冢妇舅姑使冢妇母怠不友无礼于介妇舅姑若使介妇毋敢敌耦于冢妇不敢竝行不敢并命不敢并坐凡妇不命适私室不敢退妇将有事大小必请于舅姑子妇无私货无私畜无私器不敢私假不敢私与妇或赐之饮食衣服布帛佩帨茝兰则受而献诸舅姑舅姑受之则喜如新受赐若反赐之则辞不得命如更受赐藏以待乏妇若有私亲兄弟将与之则必复请其故赐而后与之适子庶子祗事宗子宗妇虽富贵不敢以富贵入宗子之家虽众车徒舍于外以寡约入子弟犹归器衣服裘衾车马则必献其上而后敢服用其次也若非所献则不敢以入于宗子之门不敢以富贵加于父兄宗族若富则具二牲献其贤者于宗子夫妇皆齐而宗敬焉终事而后敢私祭【○内则】　夫昼居于内问其疾可也夜居于外吊之可也是故君子非有大故不宿于外非致齐也非疾也不昼夜居于内【○檀弓】　男不言内女不言外非祭非丧不相授器其相授则女受以篚其无篚则皆坐奠之而后取之外内不共井不共湢浴不通寝席不通乞假男女不通衣裳内言不出外言不入男子入内不啸不指夜行以烛无烛则止女子出门必拥蔽其靣夜行以烛无烛则止道路男子由右女子由左【○内则】男女不杂坐不同椸枷不同巾栉不亲授嫂叔不通问诸母不潄裳外言不入于梱内言不出于梱女子许嫁缨非有大故不入其门姑姊妹女子子已嫁而反兄弟弗与同席而坐弗与同器而食父子不同席　寡妇之子非有见焉弗与为友【○曲礼】　礼始于谨夫妇为宫室辨外内男子居外女子居内深宫固门阍寺守之男不入女不出男女不同椸枷不敢县于夫之楎椸不敢藏于夫之箧笥不敢共湢浴夫不在敛枕箧簟席襡器而藏之少事长贱事贵咸如之夫妇之礼唯及七十同藏无闲故妾虽老年未满五十必与五日之御将御者齐潄澣慎衣服栉縰笄总角拂髦衿缨綦屦虽婢妾衣服饮食必后长者妻不在妾御莫敢当夕　妻将生子及月辰居侧室夫使人日再问之作而自问之妻不敢见使姆衣服而对至于子生夫复使人日再问之夫齐则不入侧室之门子生男子设弧于门左女子设帨于门右三日始负子男射女否国君世子生告于君接以大牢宰掌具三日卜士负之吉者宿齐朝服寝门外诗负之射人以桑弧矢六射天地四方保受乃负之宰醴负子赐之束帛卜士之妻大夫之妾使食子凡接子择日冢子以大牢庶人特豚士特豕大夫少牢国君世子大牢其非冢子则皆降一等异为孺子室于宫中择于诸母与可者必求其寛裕慈惠温良恭敬慎而寡言者使为子师其次为慈母其次为保母皆居子室他人无事不往三月之末择日翦髪为鬌男角女羁否则男左女右是日也妻以子见于父贵人则为衣服由命士以下皆潄澣男女夙兴沐浴衣服具视朔食夫入门升自阼阶立于阼西乡妻抱子出自房当楣立东面姆先相曰母某敢用时日祗见孺子夫对曰钦有帅父执子之右手咳而名之妻对曰记有成遂左还授师子师辩告诸妇诸母名妻遂适寝夫告宰名宰辩告诸男名书曰某年某月某日某生而藏之宰告闾史闾史书为二其一藏诸闾府其一献诸州史州史献诸州伯州伯命藏诸州府夫入食如飬礼世子生则君沐浴朝服夫人亦如之皆立于阼阶西乡世妇抱子升自西阶君名之乃降适子庶子见于外寝抚其首咳而名之礼帅初无辞凡名子不以日月不以国不以隠疾大夫士之子不敢与世子同名【○内则】　名子者不以国不以日月不以隠疾不以山川【○曲礼　大戴礼记青史氏之记曰古者胎教王后腹之七月而就宴室太师持铜而御戸左太宰持升而御户右比及三月者王后所求声音非礼乐则太师缊瑟而称不习所求滋味者非正味则太宰倚升而言曰不敢以待王太子太子生而泣太师吹铜曰声中某律太宰曰滋味上某然后卜名上无取于天下无取于坠中无取于名山通谷无拂于乡俗是故君子名难知而易讳也　古之王者太子及生固举之礼使士负之有司参夙兴端冕见之南郊见之天也过阙则下过庙则趋孝子之道故自为赤子时教固以行矣○保传】　妾将生子及月辰夫使人日一问之子生三月之末潄澣夙齐见于内寝礼之如始入室君已食彻焉使之特馂遂入御公庶子生就侧室三月之末其母沐浴朝服见于君摈者以其子见君有所赐君名之众子则使有司名之庶人无侧室者及月辰夫出居羣室其问之也与子见父之礼无以异也　凡父在孙见于祖祖亦名之礼如子见父无辞　食子者三年而出见于公宫则劬大夫之子有食母士之妻自飬其子　由命士以上及大夫之子旬而见冢子未食而见必执其右手适子庶子已食而见必循其首　子能食食教以右手能言男唯女俞男鞶革女鞶丝六年教之数与方名七年男女不同席不共食八年出入门户及即席饮食必后长者始教之让九年教之数日十年出就外傅居宿于外学书计衣不帛襦袴礼帅初朝夕学幼仪请肄简谅十有三年学乐诵诗舞勺成童舞象学射御二十而冠始学礼可以衣裘帛舞大夏敦行孝弟博学不教内而不出三十而有室始理男事博学无方孙友视志四十始仕方物出谋发虑道合则服从不可则去五十命为大夫服官政七十致事凡男拜尚左手【○内则　大戴礼记古者年八嵗而出就外舍学小艺焉履小节焉束髪而就大学学大艺焉履大节焉居则习礼文行则鸣佩玉升车则闻和鸾之声是以非僻之心无自入也故孩提三公三少固明孝仁礼义以导习之也逐去邪人不使见恶行于是比选天下端士孝弟闲博有道术者以辅翼之使之与太子居处出入故太子乃日见正事闻正言行正道左视右视前后皆正人夫习与正人居不能不正也犹生长于楚不能不楚言也故择其所嗜必先受业乃得尝之择其所乐必先有习乃得为之及太子少长知妃色则入于小学小者所学之宫也及太子既冠成人免于保传之严则有司过之史有彻亏膳之宰太子有过史必书之史之义不得不书过不书过则死过书而宰彻去膳夫膳宰之义不得不彻膳不彻膳则死于是有进善之令有诽谤之木有敢諌之鼔瞽史诵诗工诵正谏士傅民语习于智长故切而不攘化与心成故中道若性○保传】　女子十年不出姆教婉娩聼从执麻枲治丝茧织纴组紃学女事以共衣服观于祭祀纳酒浆笾豆菹醢礼相助奠十有五年而筓二十而嫁有故二十三年而嫁聘则为妻奔则为妾凡女拜尚右手【○内则】　妇人吉事虽有君赐肃拜为尸坐则不手拜肃拜为丧主则不手拜【○少仪】
　　教学飬老
　　礼记凡学世子及学士必时春夏学干戈秋冬学羽籥皆于东序小乐正学干大胥赞之籥师学戈籥师丞赞之胥鼓南春诵夏弦大师诏之瞽宗秋学礼执礼者诏之冬读书典书者诏之礼在鼓宗书在上庠凡祭与飬老乞言合语之礼皆小乐正诏之于东序大乐正学舞干戚语説命乞言皆大乐正授数大司成论説在东序凡侍坐于大司成者逺近闲三席可以问终则负墙列事未尽不问凡学春官释奠于其先师秋冬亦如之凡始立学者必释奠于先圣先师及行事必以币凡释奠者必有合也有国故则否凡大合乐必遂飬老凡语于郊者必取贤敛才焉或以徳进或以事举或以言扬曲艺皆誓之以待又语三而一有焉乃进其等以其序谓之郊人远之于成均以及取爵于上尊也始立学者既兴器用币然后释菜不舞不授器乃退傧于东序一献无介语可也　凡三王教世子必以礼乐乐所以修内也礼所以修外也礼乐交错于中发形于外是故其成也怿恭敬而温文立大傅少傅以飬之欲其知父子君臣之道也大傅审父子君臣之道以示之少傅奉世子以观大传之徳行而审喻之大傅在前少傅在后入则有保出则有师是以教喻而徳成也师也者教之以事而喻诸徳者也保也者慎其身以辅翼之而归诸道者也记曰虞夏商周有师保有疑丞设四辅及三公不必备唯其人语使能也君子曰徳徳成而教尊教尊而官正官正而国治君之谓也　天子视学大昕鼓徴所以警众也众至然后天子至乃命有司行事兴秩节祭先师先圣焉有司防事反命始之飬也适东序释奠于先老遂设三老五更羣老之席位焉适馔省醴飬老之珍具遂发咏焉退修之以孝飬也反登歌清庙既歌而语以成之也言父子君臣长幼之道合徳音之致礼之大者也下管象舞大武大合众以事逹有神兴有徳也正君臣之位贵贱之等焉而上下之义行矣有司告以乐阕王乃命公侯伯子男及羣吏曰反飬老幼于东序终之以仁也是故圣人之记事也虑之以大爱之以敬行之以礼脩之以孝飬纪之以义终之以仁是故古之人一举事而众皆知其徳之备也古之君子举大事必慎其终始而众安得不喻焉兑命曰念终始典于学【○文王世子】　发虑宪求善良足以膄闻不足以动众就贤体逺足以动众未足以化民君子如欲化民成俗其必由学乎　玉不琢不成器人不学不知道是故古之王者建国君民教学为先兑命曰念终始典于学其此之谓乎虽有嘉肴弗食不知其防也虽有至道弗学不知其善也是故学然后知不足教然后知困知不足然后能自反也知困然后能自强也故曰教学相长也兑命曰学学半其此之谓乎　古之教者家有塾党有庠术有序国有学比年入学中年考校一年视离经辨志三年视敬业乐羣五年视博习亲师七年视论学取友谓之小成九年知类通逹强立而不反谓之大成夫然后足以化民易俗近者説服而逺者懐之此大学之道也记曰蛾子时术之其此之谓乎　大学始教皮弁祭菜示敬道也宵雅肄三官其始也入学鼓箧孙其业也夏楚二物收其威也未卜禘不视学游其志也时观而弗语存其心也幼者聼而弗问学不躐等也此七者教之大伦也记曰凡学官先事士先志其此之谓乎大学之教也时教必有正业退息必有居学不学操缦不能安弦不学博依不能安诗不学杂服不能安礼不兴其艺不能乐学故君子之于学也藏焉脩焉息焉游焉夫然故安其学而亲其师乐其友而信其道是以虽离师辅而不反也兑命曰敬孙务时敏厥修乃来其此之谓乎今之教者呻其占毕多其讯言及于数进而不顾其安使人不由其诚教人不尽其材其施之也悖其求之也佛夫然故隠其学而疾其师苦其难而不知其益也虽终其业其去之必速教之不刑其此之由乎　大学之法禁于未发之谓豫当其可之谓时不陵节而施之谓孙相观而善之谓摩此四者教之所由兴也发然后禁则扞格而不胜时过然后学则勤苦而难成杂施而不孙则壊乱而不修独学而无友则孤陋而寡闻燕朋逆其师燕辟废其学此六者教之所由废也君子既知教之所由兴又知教之所由废然后可以为人师也故君子之教喻也道而弗牵强而弗抑开而弗逹道而弗牵则和强而弗抑则易开而弗逹则思和易以思可谓善喻矣学者有四失教者必知之人之学也或失则多或失则寡或失则易或失则止此四者心之莫同也知其心然后能救其失也教也者长善而救其失者也善歌者使人继其声善教者使人继其志其言也约而逹防而臧罕譬而喻可谓继志矣君子知至学之难易而知其美恶然后能博喻能博喻然后能为师能为师然后能为长能为长然后能为君故师也者所以学为君也是故择师不可不慎也记曰三王四代唯其师其此之谓乎凡学之道严师为难师严然后道尊道尊然后民知
　　敬学是故君之所不臣于其臣者二当其为尸则弗臣也当其为师则弗臣也大学之礼虽诏于天子无北靣所以尊师也善学者师逸而功倍又从而庸之不善学者师勤而功半又从而怨之善问者如攻坚木先其易者后其节目及其久也相説以解不善问者反此善待问者如撞钟叩之以小者则小鸣叩之以大者则大鸣待其从容然后尽其声不善答问者反此此皆进学之道也记问之学不足以为人师必也其聼语乎力不能问然后语之语之而不知虽舍之可也　良冶之子必学为裘良弓之子必学为箕始驾马者反之车在马前君子察于此三者可以有志于学矣　古之学者比物丑类鼓无当于五声五声弗得不和水无当于五色五色弗得不章学无当于五官五官弗得不治师无当于五服五服弗得不亲　君子曰大徳不官大道不器大信不约大时不齐察于此四者可以有志于本矣三王之祭川也皆先河而后海或源也或委也此之谓务本【○学记】　凡飬老有虞氏以燕礼夏后氏以飨礼殷人以食礼周人修而兼用之五十飬于乡六十飬于国七十飬于学逹于诸侯八十拜君命一坐至瞽亦如之九十使人受五十异粻六十宿肉七十贰膳八十常珍九十饮食不离寝膳饮从于游可也六十嵗制七十时制八十月制九十日修唯绞衿衾冐死而后制五十始衰六十非肉不饱七十非帛不暖八十非人不暖九十虽得人不暖矣五十杖于家六十杖于乡七十杖于国八十杖于朝九十者天子欲有问焉则就其室以珍从七十不俟朝八十月告存九十日有秩五十不从力政六十不与服戎七十不与賔客之事八十齐衰之事弗及也五十而爵六十不亲学七十致政唯齐麻为丧　有虞氏飬国老于上庠飬庶老于下庠夏后氏飬国老于东序飬庶老于西序殷人飬国老于右学飬庶老于左学周人飬国老于东胶飬庶老于虞庠虞庠在国之西郊有虞氏皇而祭深衣而飬老夏后氏收而祭燕衣而飬老殷人冔而祭缟衣而飬老周人冕而祭衣而飬老凡三王飬老皆引年八十者一子不从政九十者其家不从政废疾非人不飬者一人不从政父母之丧三年不从政齐衰大功之丧三月不从政将徙于诸侯三月不从政自诸侯来徙家期不从政　少而无父者谓之孤老而无子者谓之独老而无妻者谓之矜老而无夫者谓之寡此四者天民之穷而无告者也皆有常饩瘖聋跛躃断者侏儒百工各以其器食之　道路男子由右妇人由左车从中央父之齿随行兄之齿鴈行朋友不相逾轻任并重任分斑白者不提挈君子耆老不徒行庶人耆老不徒食【○王制○内则九十者其家不从政瞽亦如之凡父母在子虽老不坐其余文同无少而无父以下】　凡飬老五帝宪三王有乞言五帝宪飬气体而不乞言有善则记之为惇史三王亦宪既飬老而后乞言亦防其礼皆有惇史【○内则】　昔者有虞氏贵徳而尚齿夏后氏贵爵而尚齿殷人贵富而尚齿周人贵亲而尚齿虞夏殷周天下之盛王也未有遗年者年之贵乎天下久矣次乎事亲也是故朝廷同爵则尚齿七十杖于朝君问则席八十不俟朝君问则就之而弟逹乎朝廷矣行肩而不并不错则随见老者则车徒辟斑白者不以其任行乎道路而弟逹乎道路矣居乡以齿而老竆不遗强不犯弱众不暴寡而弟逹乎州巷矣古之道五十不为甸徒颁禽隆诸长者而弟逹乎獀狩矣军旅什伍同爵则尚齿而弟逹乎军旅矣孝弟发诸朝廷行乎道路至乎州巷放乎獀狩修乎军旅众以义死之而弗敢犯也祀乎明堂所以教诸侯之孝也食三老五更于大学所以教诸侯之弟也祀先贤于西学所以教诸侯之徳也耕借所以教诸侯之飬也朝觐所以教诸侯之臣也五者天下之大教也食三老五更于大学天子袒而割牲执醤而馈执爵而酳冕而总干所以教诸侯之弟也是故乡里有齿而老竆不遗强不犯弱众不暴寡此由大学来者也天子设四学当入学而太子齿天子廵守诸侯待于竟天子先见百年者八十九十者东行西行者弗敢过西行东行者弗敢过欲言政者君就之可也壹命齿于乡里命齿于族三命不齿族有七十者弗敢先也七十者不有大故不入朝若有大故而入君必与之揖让而后及爵者天子有善让徳于天诸侯有善归诸天子卿大夫有善荐于诸侯士庶人有善本诸父母存诸长老禄爵庆赏成诸宗庙所以示顺也【○祭义】
  </div>
  <div class="pagination">
   <a href="绎史_page16.html">
    上一页
   </a>
   <span>
    ...
   </span>
   <a href="绎史_page12.html">
    12
   </a>
   <a href="绎史_page13.html">
    13
   </a>
   <a href="绎史_page14.html">
    14
   </a>
   <a href="绎史_page15.html">
    15
   </a>
   <a href="绎史_page16.html">
    16
   </a>
   <span class="current-page">
    17
   </span>
   <a href="绎史_page18.html">
    18
   </a>
   <a href="绎史_page19.html">
    19
   </a>
   <a href="绎史_page20.html">
    20
   </a>
   <a href="绎史_page21.html">
    21
   </a>
   <a href="绎史_page22.html">
    22
   </a>
   <span>
    ...
   </span>
   <a href="绎史_page18.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
