<!DOCTYPE html>
<html>
 <head>
  <meta charset="utf-8"/>
  <title>
   通鉴纪事本末 - 第 37 页/共 48 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   通鉴纪事本末 - 第 37 页/共 48 页
  </h1>
  <div class="content">
   十二年春三月乙夘兵部尚书同平章事凤翔懐泽潞秦陇节度使李抱玉薨弟抱真仍领懐泽潞留后　田承嗣竟不入朝又助李灵曜上复令讨之承嗣乃复上表谢罪上亦无如之何庚午悉复承嗣官爵仍令不必入朝　冬十二月丙戌朱泚自泾州还京师　庚子以朱泚兼陇右节度使知河西泽潞行营　平卢节度使李正己先有淄青齐海登莱沂宻徳棣十州之地及李灵曜之乱诸道合兵攻之所得之地各为己有正己又得曹濮徐兖郓五州因自青州徙治郓州使其子前淄州刺史纳守青州癸夘以纳为青州刺史正己用刑严峻所在不敢偶语然法令齐一赋均而轻拥兵十万雄据东方邻藩皆畏之是时田承嗣据魏愽相卫洺贝澶七州李寳臣据恒易赵定深冀沧七州各拥众五万梁崇义据襄邓均房复郢六州有众二万相与根据蟠结虽奉事朝廷而不用其法令官爵甲兵租赋刑杀皆自専之上寛仁一聼其所为朝廷或完一城増一兵輙有怨言以为猜贰常为之罢役而自扵境内筑垒缮兵无虚日以是虽在中国名藩臣而实如蛮貊异域焉十三年秋八月乙亥成徳节度使李寳臣请复姓张许之
　　十四年春二月癸未魏愽节度使田承嗣薨有子十一人以其侄中军兵马使悦为才使知军事而诸子佐之甲申以悦为魏愽留后　淮西节度使李忠臣贪残好色将吏妻女美者多逼滛之悉以军政委妹婿节度副使张恵光恵光挟势暴横军州苦之忠臣复以恵光子为牙将暴横甚扵其父左厢都虞候李希烈忠臣之族子也为众所服希烈因众心怨怒三月丁未与大将丁暠等杀恵光父子而逐忠臣忠臣单骑奔京师上以其有功使以检校司空同平章亊留京师以希烈为蔡州刺史淮西留后以永平节度使李勉兼汴州刺史増领汴颍二州徙镇汴州　成徳节度使张寳臣既请复姓又不自安更请赐姓夏四月癸未复赐姓李　五月戊子以淮西留后李希烈为节度使　辛夘以河阳镇遏使马燧为河东节度使　六月庚戌以朱泚为凤翔尹秋九月甲戌改淮西为淮宁
　　徳宗建中元年　初左仆射刘晏为吏部尚书杨炎为侍郎不相悦元载之死晏有力焉及上即位晏久典利权众颇疾之多上言转运使可罢炎乃建言尚书省国政之本比置诸使分夺其权今宜复旧上从之正月甲子诏天下钱谷皆归金部仓部罢晏转运租庸青苖盐铁等使　二月丙申朔命黜陟使十一人分巡天下先是魏愽节度使田悦事朝廷犹恭顺河北黜陟使洪经纶不晓时务闻悦军十万人符下罢其四万令还农悦阳顺命如符罢之既而集应罢者激怒之曰汝曹久在军中有父母妻子今一旦为黜陟使所罢将何资以自衣食乎众大哭悦乃出家财以赐之使各还部伍扵是军士皆徳悦而怨朝廷　杨炎奏用元载遗策城原州上遣中使诣泾原节度使段秀实访以利害秀实以为今邉备尚虚未宜兴事以召寇炎怒以为沮已徴秀实为司农卿丁未邠宁节度使李懐光兼四镇北庭行营泾原节度使移军原州以四镇北庭留后刘文喜为别驾【元载遗策语在吐蕃入寇】　上用杨炎之言托以奏事不实己酉贬刘晏为忠州刺史癸丑以泽潞留后李抱真为节度使杨炎欲城原州以复秦原命李懐光居前督作朱泚
　　崔宁各将万人翼其后诏下泾州为城具泾之将士怒曰吾属为国家西门之屏十余年矣始居邠州甫营耕桑有地着之安徙屯泾州披荆榛立军府坐席未暖又投之塞外吾属何罪而至此乎李懐光始为邠宁帅即诛温儒雅等军令严峻及兼泾原诸将皆惧曰彼五将何罪而为戮今又来此吾属能无忧乎刘文喜因众心不安据泾州不受诏上疏复求秀实为帅不则朱泚癸亥以朱泚兼四镇北庭行军泾原节度使代懐光刘文喜又不受诏欲自邀旌节夏四月乙未朔据泾州叛遣其子质扵吐蕃以求援上命朱泚李懐光讨之又命神策军使张巨济将禁兵二千助之　五月朱泚等围刘文喜扵泾州杜其出入而闭壁不与战久之不拔天方旱徴发餽运内外骚然朝臣上书请赦文喜以苏疲人者不可胜纪上皆不聼曰微孽不除何以令天下文喜使其将刘海賔入奏海賔言扵上曰臣乃陛下藩邸部曲岂肯附叛人必为陛下枭其首以献但文喜今所求者节而已愿陛下姑与之文喜必怠则臣计得施矣上曰名器不可假人尔能立效固善我节不可得也使海賔归以告文喜而攻之如初减御膳以给军士城中将士当受春服者赐予如故扵是众知上意不可移时吐蕃方睦扵唐不为发兵城中势穷庚寅海賔与诸将共杀文喜传首而原州竟不果城自上即位李正己内不自安遣参佐入奏事会泾州防奏至上使观文喜之首而归正己益惧　六月术士桑道茂上言陛下不出数年暂有离宫之厄臣望奉天有天子气宜髙大其城以备非常辛丑命京兆发丁夫数千杂六军之士筑奉天城　秋七月荆南节度使庾凖希杨炎指奏忠州刺史刘晏与朱泚书求营救辞多怨望又奏召补州兵欲拒朝命炎证成之上宻遣中使就忠州缢杀之己丑乃下诏赐死天下寃之　八月丁未加卢龙陇右泾原节度使朱泚兼中书令卢龙陇右节度如故以舒王谟为四镇北庭行军泾原节度大使以泾州牙前兵马使河中姚令言为留后谟邈之子也早孤上子之
　　二年春正月戊辰成徳节度使李寳臣薨寳臣欲以军府传其子行军司马惟岳以其年少闇弱豫诛诸将之难制者深州刺史张献诚等至有十余人同日死者寳臣召易州刺史张孝忠孝忠不往使其弟孝节召之孝忠使孝节谓寳臣曰诸将何罪连颈受戮孝忠惧死不敢往亦不敢叛正如公不入朝之意耳孝节泣曰如此孝节必死孝忠曰往则并命我在此必不敢杀汝遂归寳臣亦不之罪也兵马使王武俊位卑而有勇故寳臣特亲爱之以女妻其子士真士真复厚结其左右故孝忠武俊独得全及薨孔目官胡震家僮王它奴劝惟岳匿防二十余日诈为寳臣表求令惟岳继袭上不许遣给事中汲人班宏往问寳臣疾且谕之惟岳厚赂宏宏不受还报惟岳乃发防自为留后使将佐共奏求旌节上又不许初寳臣与李正己田承嗣梁崇义相结期以土地传之子孙故承嗣之死寳臣力为之请扵朝使以节授田悦代宗从之悦初袭位事朝廷礼甚恭河东节度使马燧表其必反请先为备至是悦屡为惟岳请继袭上欲革前不许或谏曰惟岳已据父业不因而命之必为乱上曰贼本无资以为乱皆籍我土地假我位号以聚其众耳郷日因其所欲而命之多矣而乱益滋是爵命不足以已乱而适足以长乱也然则惟岳必为乱命与不命等耳竟不许悦乃与李正己各遣使诣惟岳潜谋勒兵拒命魏慱节度副使田庭玠谓悦曰尔借伯父遗业但谨事朝廷坐享富贵不亦善乎柰何无故与恒郓共为叛臣尔观兵兴以来逆乱者谁能保其家乎必欲行尔之志可先杀我无使我见田氏之族灭也因称病卧家悦自往谢之庭玠闭门不内竟以忧卒成徳判官邵真闻李惟岳之谋泣谏曰先相公受国厚恩大夫衰绖之中遽欲负国此甚不可劝惟岳执李正己使者送京师且请讨之曰如此朝廷嘉大夫之忠则旄钺庶防可得惟岳然之使真草奏长史毕华曰先公与二道结好二十余年柰何一旦弃之且虽执其使朝廷未必见信正己忽来袭我孤军无援何以待之惟岳又从之前定州刺史谷从政惟岳之舅也有胆略颇读书王武俊等皆敬惮之为寳臣所忌从政乃称疾杜门惟岳亦忌之不与图事日夜独与胡震王它奴等计议多散金帛以悦将士从政往见惟岳曰今海内无事自上国来者皆言天子聪眀英武志欲致太平深不欲诸侯子孙専地尔今首违诏命天子必遣诸道致讨将士受赏之际皆言为大夫尽死茍一战不胜各惜其生谁不离心大将有权者乘危伺便咸思取尔以自为功矣且先相公所杀髙班大将殆以百数挠败之际其子弟欲复讐者庸可数乎又相公与幽州有隙朱滔兄弟常切齿扵我今天子必以为将滔与吾击柝相闻计其闻命疾驱若虎狼之得兽也何以当之昔田承嗣从安史父子同反身经百战凶悍闻扵天下违诏举兵自谓无敌及卢子期就擒吴希光归国承嗣指天垂泣身无所措頼先相公按兵不进且为之祈请先帝寛仁赦而不诛不然田氏岂有种乎况尔生长富贵齿髪尚少不更艰危乃信左右之言欲效承嗣所为乎为尔之计不若辞谢将佐使惟诚摄领军府身自入朝乞留宿卫因言惟诚且令摄事恩命决扵圣志上必悦尔忠义纵无大位不失荣禄永无忧矣不然大祸将至悔之何及吾亦知尔素踈忌我顾以舅甥之情事急不得不言耳惟岳及左右见其言切益恶之从政乃复归杜门称疾惟诚者惟岳之庶兄也谦厚好书得众心其母妹为李正己子妇是日惟岳送惟诚扵正己正己使复姓张遂仕淄青惟岳遣王它奴诣从政家察其起居从政饮药而卒且死曰吾不惮死哀张氏今族灭矣刘文喜之死也李正己田悦等皆不自安刘晏死正己等益惧相谓曰我軰罪恶岂得与刘晏比乎防汴州城隘广之东方人讹言上欲东封故城汴州正己惧发兵万人屯曹州田悦亦完聚为备与梁崇义李惟岳遥相应助河南士民骚然惊骇永平军旧领汴宋滑亳陈颍泗七州丙子分宋亳颍别为节度使以宋州刺史刘洽为之以泗州淮南又以东都留守路嗣恭为懐郑汝陜四州河阳三城节度使旬日又以永平节度使李勉都统洽嗣恭二道仍割郑州之选甞为将者为诸州刺史以备正己等杨炎既杀刘晏朝野侧目李正己累表请晏罪讥斥朝廷炎惧遣心腹分诣诸道以宣慰为名实使之宻谕节度使云晏昔附奸邪请立独孤后上自恶而杀之上闻而恶之由是有诛炎之志隠而未发乙巳迁炎中书侍郎擢卢杞为门下侍郎并同平章事不専任炎矣　丙午更汴宋军名曰宣武　梁崇义虽与李正己等连结兵势寡弱礼数最恭或劝其入朝崇义曰来公有大功扵国上元中为阉宦所防迁延稽命及代宗嗣位不俟驾入朝犹不免族诛吾嵗久衅积何可往也淮宁节度使李希烈屡请讨之崇义惧益修武备流人郭昔告崇义为变崇义闻之请罪上为之杖昔逺流之使金部员外郎李舟诣襄州谕防以安之舟甞奉使诣刘文喜为陈祸福文喜囚之会帐下杀文喜以降诸道跋扈者闻之谓舟能覆城杀将至襄州崇义恶之舟又劝崇义入朝言颇切直崇义益不悦及遣使宣慰诸道舟复诣襄州崇义拒境不内上言军中疑惧请易以他使时两河诸镇方猜阻上欲示恩信以安之夏四月庚寅加崇义同平章事妻子悉加封赏赐以铁劵遣御史张着赍手诏徴之仍以其禆将蔺杲为邓州刺史　五月田悦卒与李正己李惟岳定计连兵拒命遣兵马使孟祐将步骑五千北助惟岳薛嵩之死也田承嗣盗据洺相二州朝廷独得邢磁二州及临洺县悦欲阻山为境曰邢磁如两眼在吾腹中不可不取乃遣兵马使康愔将八千人围邢州别将杨朝光将五千人栅扵邯郸西北以断昭义救兵悦自将兵数万围临洺邢州刺史李共临洺将张伾坚壁拒守贝州刺史邢曹俊田承嗣旧将也勇而有谋悦宠信牙官扈萼而疎之及攻临洺召曹俊问计曹俊曰兵法十围五攻尚书以逆犯顺势更不侔今顿兵坚城之下粮竭卒尽自亡之道也不若置万兵扵崞口以遏西师则河北二十四州皆为尚书有矣诸将恶其异已共毁之悦不用其策　六月张着至襄阳梁崇义益惧陈兵而见之蔺杲得诏不敢发驰见崇义请命崇义对着号泣竟不受诏着复命癸巳进李希烈爵南平郡王加汉南汉北兵马招讨使督诸道兵讨之杨炎谏曰希烈为董秦养子亲任无比卒逐秦而夺其位为人狼戾无亲无功犹倔强不法使平崇义何以制之上不聴炎固争之上益不平荆南牙门将吴少诚以取梁崇义之策干李希烈希烈以少诚为前锋少诚幽州潞人也时内自闗中西暨蜀汉南尽江淮闽越北至太原所在出兵而李正己遣兵扼徐州甬桥涡口梁崇义阻兵襄阳运路皆絶人心震恐江淮进奉千余艘泊涡口不敢进上以和州刺史张万福为濠州刺史万福驰至涡口立马岸上发进奉淄青将士停岸睥睨不敢动　壬子以懐郑河阳节度副使李芃为河阳懐州节度使割京畿五县焉　秋七月李希烈以久雨未进军上怪之卢杞宻言扵上曰希烈迁延以杨炎故也陛下何爱炎一日之名而堕大功不若暂免炎相以悦之事平复用无伤也上以为然庚申以炎为左仆射罢政事　辛巳以邠宁节度使李懐光兼朔方节度使癸未河东节度使马燧昭义节度使李抱真神策先
　　锋都知兵马使李晟大破田悦扵临洺时悦攻临洺累月不拔城中食且尽府库竭士卒多死伤张伾饰其爱女使出拜将士曰诸君守战甚苦伾家无它物请鬻此女为将士一日之费众皆哭曰愿尽死力不敢言赏李抱真告急扵朝诏马燧将步骑二万与抱真讨悦又遣李晟将神策兵与之俱又诏幽州留后朱滔讨惟岳燧等军未出险先遣使持书谕悦为好语悦谓燧畏之不设备又与抱真合兵八万东下壶闗军于邯郸击悦支军破之悦方急攻临洺分李惟岳兵五千助杨朝光明日燧等进攻朝光栅悦将万余人救之燧命大将李自良等御之扵双冈令之曰悦得过必斩尔自良等力战悦军却燧推火车焚朝光栅斩朝光获首虏五千余级居五日燧等进军至临洺悦悉众力战凡百余合悦兵大败斩首万余级悦引兵夜遁邢州围亦解时平卢节度使李正己已薨子纳秘之擅领军务悦求救扵纳及李惟岳纳遣大将卫俊将兵万人惟岳遣兵三千人救之悦收合散卒得二万余人军于洹水淄青军其东成徳军其西首尾相应马燧帅诸军进屯邺奏求河阳兵自助诏河阳节度使李芁将兵会之　八月李纳始发防奏请袭父位上不许　梁崇义发兵至江陵至四望大败而归乃收兵襄邓李希烈引军循汉而上与诸道兵会崇义遣其将翟晖杜少诚逆战扵蛮水希烈大破之追至踈口又破之二将请降希烈使将其众先入襄阳慰谕军民崇义闭城拒守守者开门争出不可禁崇义与妻赴井死传首京师　范阳节度使朱滔将讨李惟岳军于莫州张孝忠将精兵八千守易州滔遣判官蔡雄说孝忠曰惟岳乳儿敢拒朝命今昭义河东军已破田悦淮宁李仆射克襄阳计河南诸军朝夕北向恒魏之亡可伫立而湏也使君诚能首举易州以归朝廷则破惟岳之功自使君始此转祸为福之策也孝忠然之遣牙官程华诣滔遣录事参军董稹奉表诣阙滔又上表荐之上悦九月辛酉以孝忠为成徳节度使命惟岳防防归朝惟岳不从孝忠徳滔为子茂和娶滔女深相结　壬戌加李希烈同平章事　初李希烈请讨梁崇义上对朝士亟称其忠黜陟使李承自淮西还言扵上曰希烈必立微功但恐有功之后偃蹇不臣更烦朝廷用兵耳上不以为然希烈既得襄阳遂据之为己有上乃思承言时承为河中尹甲子以承为山南东道节度使上欲以禁兵送上承请单骑赴镇至襄阳希烈寘之外馆迫胁万方承誓死不屈希烈乃大掠阖境所有而去承治之朞年军府稍完希烈留牙将扵襄州守其所掠财由是数有使者往来承亦遣其腹心臧叔雅往来许蔡厚结希烈腹心周曽等与之隂图希烈　冬十月徐州刺史李洧正己之从父兄也李纳寇宋州彭城令太原白季庚说洧举州归国洧从之遣摄巡官崔程奉表诣阙且使口奏并白宰相以徐州不能独抗纳乞领徐海沂三州观察使况海沂二州今皆为纳有洧与刺史王涉马万通素有约茍得朝廷诏书必能成功程自外来以为宰相一也先白张镒镒以告卢杞杞怒其不先白已不从其请戊申加洧御史大夫充招谕使十一月辛酉宣武节度使刘洽神策都知兵马使曲
　　环滑州刺史襄平李澄朔方大将唐朝臣大破淄青魏博之兵扵徐州扵是李纳遣其将王温会魏将信都崇庆共攻徐州李洧遣牙官温人王智兴诣阙告急智兴善走不五日而至上为之发朔方兵五千人以朝臣将之与洽环澄共救之时朔方军资装不至旗服恶宣武人嗤之曰乞子能破贼乎朝臣以其言激怒士卒且曰都统有令先破贼营者营中物悉与之士皆愤怒争奋崇庆温攻彭城二旬不能下请益兵扵纳纳遣其将石隠金将万人助之与刘洽等相拒扵七里沟日向暮洽引军稍却朔方马军使杨朝晟言扵唐朝臣曰公以歩兵负山而陈以待两军我以骑兵伏扵山曲贼见悬军势孤必搏之我以伏兵絶其腰必败之朝臣从之崇庆等果将骑二千逾桥而西追撃官军伏兵发横撃之崇庆等兵中断狼狈而返阻桥以拒官军其兵有争桥不得涉水而渡者朝晟指之曰彼可涉吾何为不涉遂涉水撃据桥者皆走崇庆等兵大溃洽等乘之斩首八千级溺死过半朔方军士尽得其辎重旗服鲜华乃谓宣武人曰乞子之功孰与宋多宣武人皆慙官军乘胜逐之至徐州城下魏慱淄青军解围走江淮漕运始通己巳诏削李惟岳官爵募所部降者赦而赏之　甲
　　申淮南节度使陈少逰遣兵击海州其刺史王渉以州降十一月李纳宋州刺史马万通乞降丁酉以为宻州刺史加马燧魏愽招讨使
　　三年春正月河阳节度使李芁引兵逼卫州田悦守将任履虚诈降既而复叛　马燧等诸军屯于漳濵田悦遣其将王光进筑月城以守长桥诸军不得渡燧以铁鎻连车数百乘实以土囊塞其上流水浅诸军涉渡时军中乏粮悦等深壁不战燧命诸军持十日粮进屯仓口与悦夹洹水而军李抱贞李芁问曰粮少而深入何也燧曰粮少则利速战今三镇连兵不战欲以老我师我若分军击其左右悦必救之则我腹背受敌战必不利故进军逼悦所谓攻其所必救也彼茍出战必为诸君破之乃为三桥逾洹水日往挑战悦不出燧令诸军夜半起食潜师循洹水直趋魏州令曰贼至则止为陈留百骑击鼓鸣角扵营中仍抱薪持火俟诸军毕发则止鼔角匿其旁伺悦军毕渡焚其桥军行十里所悦闻之帅淄青成徳步骑四万逾桥掩其后乘风纵火鼓噪而进燧按兵不动先除其前草莽百步为战塲结陈以待之募勇士五千余人为前列悦军至火止气衰燧纵兵击之悦军大败神策昭义河阳军小却见河东军防还鬭又破之追奔至三桥已焚悦军乱赴水溺死不可胜纪斩首二万余级捕虏二千余人尸相枕藉三十余里悦收余兵千余人走魏州马燧与李抱真不协顿兵平邑浮图迁延不进悦夜至南郭大将李长春闭闗不内以俟官军久之天且眀长春乃开门纳之悦杀长春婴城拒守城中士卒不满数千死者亲戚号哭满街悦忧惧乃持佩刀乘马立府门外悉集军民流涕言曰悦不肖防淄青成徳二丈人保荐嗣守伯父业今二丈人即世其子不得承袭悦不敢忘二丈人大恩不量其力辄拒朝命防败至此使士大夫肝脑涂地皆悦之罪也悦有老母不能自杀愿诸公以此刀断悦首持出城降马仆射自取富贵无为与悦俱死也因从马上自投地将士争前抱持悦曰尚书举兵徇义非私己也一胜一负兵家之常某軰累世受恩何忍闻此愿奉尚书一战不胜则以死继之悦曰诸公不以悦防败而弃之悦虽死敢忘厚意扵地下乃与诸将各断髪约为兄弟誓同生死悉出府库所有及敛富民之财得百余万以赏士卒众心始定复召贝州刺史邢曹俊使之整部伍缮守备军势复振李纳军扵濮阳为河南军所逼奔还濮州徴援兵扵魏州田悦遣军使符璘将三百骑送之璘父令竒谓璘曰吾老矣歴观安史軰叛乱者今皆安在田氏能久乎汝因此弃逆从顺是汝扬父名扵后世也齧臂而别璘遂与其副李瑶帅众降扵马燧悦收族其家令竒慢骂而死瑶父再春以愽州降悦从兄昂以洺州降王光进以长桥降悦入城旬余日马燧等诸军始至城下攻之不克　丙寅李惟岳遣兵与孟祐守束鹿朱滔张孝忠攻拔之进围深州惟岳忧惧掌书记邵真复说惟岳宻为表先遣弟惟简入朝然后诛诸将之不从命者身自入朝使妻父冀州刺史郑诜权知节度事以待朝命惟简既行孟祐知其谋宻遣告田悦悦大怒使衙官扈岌往见惟岳让之曰尚书举兵正为大夫求旌节耳非为己也今大夫乃信邵真之言遣弟奉表悉以反逆之罪归尚书自求雪身尚书何负扵大夫而至此邪若相为斩邵真则相待如初不然当与大夫絶矣判官毕华言扵惟岳曰田尚书以大夫之故陷身重围大夫一旦负之不义甚矣且魏愽淄青兵彊食富足抗天下事未可知柰何遽为二三之计乎惟岳素怯不能守前计乃引邵真对扈岌斩之发成徳兵万人与孟祐俱围束鹿丙寅朱滔张孝忠与战扵束鹿城下惟岳大败烧营而遁兵马使王武俊为左右所构惟岳疑之惜其才未忍除也束鹿之战使武俊为前锋私自谋曰我破朱滔则惟岳军势大振归杀我必矣故战不甚力而败朱滔欲乘胜攻恒州张孝忠引兵西北军于义丰滔大惊孝忠将佐皆怪之孝忠曰恒州宿将尚多未易可轻迫之则幷力死鬬缓之则自相图诸君第观之吾军义丰坐待惟岳之殄灭耳且朱司徒言大而识浅可与共始难与共终也扵是滔亦屯束鹿不敢进惟岳将康日知以赵州归国惟岳益疑王武俊武俊甚惧或谓惟岳曰先相公委腹心扵武俊使之辅佐大夫又有骨肉之亲武俊勇冠三军今危难之际复加猜阻若无武俊欲使谁为大夫却敌乎惟岳以为然乃使步军使卫常宁与武俊共击赵州又使王士真将兵宿府中以自卫淮南节度使陈少逰拔海宻二州李纳复攻陷之　王武俊既出恒州谓卫常宁曰武俊今幸出虎口不复归矣当北归张尚书常宁曰大夫暗弱信任左右观其势终为朱滔所灭今天子有诏得大夫首者以其官爵与之中丞素为众所服与其出亡曷若倒戈以取大夫转祸为福如反掌耳事茍不捷归张尚书未晩也武俊深以为然会惟岳使要籍谢遵至赵州城下武俊引遵同谋取惟岳遵还宻告王士真闰月甲辰武俊常宁自赵州引兵还袭惟岳遵与士真矫惟岳命启城门纳之黎明武俊帅数百骑突入府门士真应之扵内杀十余人武俊令曰大夫叛逆将士归顺敢违拒者族众莫敢动遂执惟岳收郑诜毕华王它奴等皆杀之武俊以惟岳旧使之子欲生送之长安常宁曰彼见天子将复以叛逆之谋归咎扵中丞乃缢杀之传首京师深州刺史杨荣国惟岳姊夫也降扵朱滔滔使复其位　二月戊午李惟岳所署定州刺史杨政义降时河北略定惟魏州未下河南诸军攻李纳扵濮州纳势日蹙朝廷谓天下不日可平甲子以张孝忠为易定沧三州节度使王武俊为恒冀都团练观察使康日知为深赵都团练观察使以徳棣二州隷朱滔令还镇滔固请深州不许由是怨望留屯深州王武俊素轻张孝忠自以手诛李惟岳功在康日知上而孝忠为节度已与康日知俱为都团练使又失赵定二州亦不悦又诏以粮三千石给朱滔马五百匹给马燧武俊以为朝廷不欲使故人为节度使魏愽既下必取恒冀故先分其粮马以弱之疑未肯奉诏田悦闻之遣判官王侑许士则间道至深州说朱滔曰司徒奉诏讨李惟岳旬朔之间拔束鹿下深州惟岳势蹙故王大夫因司徒胜势得以枭惟岳之首此皆司徒之功也又天子眀下诏书令司徒得惟岳城邑皆隷本镇今乃割深州以与日知是自弃其信也且今上志欲扫清河朔不使藩镇承袭将悉以文臣代武臣魏亡则燕赵为之次矣若魏存则燕赵无患然则司徒果有意矜魏愽之危而救之非徒得存亡继絶之义亦子孙万世之利也又许以贝州赂滔滔素有异志闻之大喜即遣王侑归报魏州使将士知有外援各自坚又遣判官王郅与许士则俱诣恒州说王武俊曰大夫出万死之计诛逆首拔乱根康日知不出赵州岂得与大夫同日论功而朝廷襃赏略同谁不为大夫愤邑者今又闻有诏支粮马与邻道朝廷之意盖以大夫善战无敌恐为后患先欲贫弱军府俟平魏之日使马仆射北首朱司徒南向共相灭耳朱司徒亦不敢自保使郅等效愚计欲与大夫共救田尚书而存之大夫自留粮马以供军朱司徒不欲以深州与康日知愿以与大夫请早定刺史以守之三镇连兵若耳目手足之相救则它日永无患矣武俊亦喜许诺即遣判官王巨源使扵滔且今知深州事相与刻日举兵南向滔又遣人说张孝忠孝忠不从　宣武节度使刘洽攻李纳于濮州克其外城纳扵城上涕泣求自新李勉又遣人说之癸夘纳遣其判官房说以其母弟经及子成务入见防中使宋凤朝称纳势穷蹙不可舍上乃囚说等扵禁中纳遂归郓州复与田悦等合朝廷以纳势未衰三月乙未始以徐州刺史李洧兼徐海沂都团练观察使海沂己为纳所据洧竟无所得李纳之初反也其所署徳州刺史李西华备守甚严都虞候李士真宻毁西华扵纳纳召西华还府以士真代之士真又以诈召棣州刺史李长卿长卿过徳州士真刼之与同归国夏四月戊午以士真长卿为二州刺史士真求援扵朱滔滔已有异志遣大将李济时将三千人声言助士真守徳州且召士真诣深州议军事至则留之使济时领州事　上遣中使发卢龙恒冀易定兵万人诣魏州讨田悦王武俊不受诏执使者送朱滔滔言扵众曰将士有功者吾奏求官勲皆不遂今欲与诸君敇装共趋魏州击破马燧以取温饱何如皆不应三问乃曰幽州之人自安史之反从而南者无一人得还今其遗人痛入骨髄况大尉司徒皆受国宠荣将士亦各防官勲诚且愿保目前不敢复有侥冀滔黙然而罢乃诛大将数十人厚抚循其士卒康日知闻其谋以告马燧燧以闻上以魏州未下王武俊复叛力未能制滔壬戌赐滔爵通义郡王冀以安之滔反谋益甚分兵营扵赵州以逼康日知以深州授王巨源武俊以其子士真为恒冀深三州留后将兵围赵州州刺史刘怦与滔同县人其母滔之姑也滔使知幽州留后闻滔欲救田悦以书谏之曰今昌平故里朝廷改为太尉郷司徒里此亦丈夫不朽之名也但以忠顺自持则事无不济窃思近日务大乐战不顾成败而家灭身屠者安史是也怦忝宻亲黙而无告是负重知惟司徒图之无贻后悔滔虽不用其言亦嘉其尽忠卒无疑贰滔将起兵恐张孝忠为后患复遣牙官蔡雄往说之孝忠曰昔者司徒发幽州遣人语孝忠曰李惟岳负恩为逆谓孝忠归国即为忠臣孝忠性直用司徒之教今既为忠臣矣不复助逆也且孝忠与武俊皆出夷落深知其心最喜飜覆司徒勿忘鄙言它日必相念矣雄复欲以巧辞说之孝忠怒欲执送京师雄惧逃归滔乃使刘怦将兵屯要害以备之孝忠完城砺兵独居彊寇之间莫之能屈滔将步骑二万五千发深州至束鹿诘旦将行吹角未毕士卒忽大乱諠噪曰天子令司徒归幽州柰何违敇南救田悦滔大惧走入驿后堂避匿蔡雄与兵马使宗顼等矫谓士卒曰汝軰勿喧聴司徒传令众稍止雄又曰司徒将发范阳恩防令得李惟兵州县即有之司徒以幽州少丝纩故与汝曹竭力血战以取深州冀得其丝纩以寛汝曹赋率不意国家无信复以深州与康日知又朝廷以汝曹有功赐绢人十匹至魏州西境尽为马仆射所夺司徒但处范阳富贵足矣今兹南行乃为汝曹非自为也汝曹不欲南行任自归北何用諠悖乖失军礼众闻言不知所为乃曰敇使何得不为军士守防赏物遂入敕使院擘裂杀之又呼曰虽知司徒此行为士卒终不如且奉诏归镇雄曰然则汝曹各还部伍诘朝复往深州休息数日相与归镇耳众然后定滔即引军还深州宻令诸将访察倡率为乱者得二百余人悉斩之余众股栗乃复举兵而南众莫敢前却进取宁晋留屯以待王武俊武俊将步骑万五千取元氏东趣宁晋武俊之始诛李惟岳也遣判官孟华入见上问以河朔利害华性忠直有才略应对慷慨上悦以为恒冀团练副使会武俊与朱滔有异谋上遽遣华归谕防华至武俊已出师华谏曰圣意扵大夫甚厚茍尽忠义何患官爵之不崇土地之不广不日天子必移康中丞扵它镇深赵终为大夫之有何苦遽自同扵逆乱乎异日无成悔之何及华郷在李寳臣幕府以直道已为同列所忌至是为副使同列尤疾之言扵武俊曰华以军中阴事奏天子请为内应故得超迁是将覆大夫之军大夫宜备之武俊以其旧人不忍杀夺职使归私第田悦恃援兵将至遣其将康愔将万余人出城西与马燧等战扵御河上大败而还　时两河用兵月费百余万缗府库不支数月太常士韦都賔陈京建议以为货利所聚皆在富商请括富商钱出万缗者借其余以供军计天下不过借一二千商则数年之用足矣上从之甲子诏借商人钱令度支条上判度支杜佑大索长安中商贾所有货意其不实輙加搒捶人不胜苦有缢死者长安嚣然如被寇盗计所得才八十余万缗又括僦柜质钱凡蓄积钱帛粟麦者皆借四分之一封其柜窖百姓为之罢市相帅遮宰相马自诉以千万数卢杞始慰谕之势不可遏乃疾驱自他道归计幷借商所得才二百万緍人已竭矣京叔眀之五世孙也甲戌以昭义节度副使磁州刺史卢卿为洺州刺史兼魏慱招讨副使初李抱真为泽潞节度使马燧领河阳三城抱真欲杀懐州刺史杨鉥鉥奔燧燧纳之且奏其无罪抱真怒及同讨田悦数以事相恨望二人怨隙遂深不复相见由是诸军逗挠久无成功上数遣中使和解之及王武俊逼赵州抱真分麾下二千人戍邢州燧大怒曰余贼未除宜相与戮力乃分兵自守其地我宁得独战邪欲引兵归李晟说燧曰李尚书以邢赵连壤分兵守之诚未有害今公遽自引去众谓公何燧悦乃单骑造抱真垒相与释憾结欢防洺州刺史田昂请入朝燧奏以洺州抱真请卿为刺史兼充招讨之副李晟军先隷抱真又请兼燧以示协和上皆从之卢龙节度行军司马蔡廷玉恶判官郑云逵言扵朱
　　泚奏贬莫州参军云逵妻朱滔之女也滔复奏为掌书记云逵深构廷玉扵滔廷玉又与检校大理少卿朱体微言扵泚曰滔在幽镇事多専擅其性非长者不可以兵权付之滔知之大怒数与泚书请杀二人者泚不从由是兄弟颇有隙及滔拒命上欲归罪扵廷玉等以悦滔甲子贬廷玉栁州司户体微万州南浦尉　宣武节度使刘洽攻李纳之濮阳降其守将髙彦昭　朱滔遣人以蜡书置髻中遗朱泚欲与同反马燧获之并使者送长安泚不之知上驿召泚扵凤翔至以蜡书并使者示之泚惶恐顿首请罪上曰相去千里初不同谋非卿之罪也因留之长安私第赐名园腴田锦綉金银甚厚以安其意其幽州卢龙节度太尉中书令并如故上以幽州兵在凤翔思得重臣代之卢杞忌张镒忠直为上所重欲出之扵外已得専总朝政乃对曰朱泚名位素崇凤翔将校班秩已髙非宰相信臣无以镇抚臣请自行上俛首未言杞又曰陛下必以臣貌寝不为三军所伏固惟陛下神算上乃顾镒曰才兼文武望重内外无以易卿镒知为杞所排而无辞以免因再拜受命戊寅以镒兼凤翔尹陇右节度等使　朱滔王武俊自宁晋南救魏州辛夘诏朔方节度使李懐光将朔方及神策步骑万五千人东讨田悦且拒滔等滔行至宗城掌书记郑云逵参谋田景仙弃滔来降　丁酉加河东节度使马燧同平章事　辛亥置义武军节度扵定州以易定沧三州隷之　朱滔王武俊军至魏州田悦具牛酒出迎魏人懽呼动地滔营扵惬山是日李懐光军亦至马燧等盛军容迎之滔以为袭已遽出陈懐光勇而无谋欲乘其营垒未就击之燧请且休将士观衅而动懐光曰彼营垒既立将为后患此时不可失也遂击滔扵惬山之西杀步卒千余人滔军崩沮懐光按辔观之有喜色士卒争入滔营取寳货王武俊引二千骑横冲懐光军军分为二滔引兵继之官军大败蹙入永济渠溺死者不可胜数人相蹈借其积如山水为之不流马燧等各收军保垒是夕滔等堰永济渠入王莽故河絶官军粮道及归路明日水深三尺余马燧惧遣使卑辞谢滔求与诸节度归本道奏天子请以河北事委五郎处之滔欲许之王武俊以为不可滔不从秋七月燧与诸军涉水而西退保魏县以拒滔滔乃谢武俊武俊由是恨滔后数日滔等亦引兵营魏县东南与官军隔水相距李纳求援扵滔等滔遣魏兵马使信都承庆将兵
　　助之纳攻宋州不克遣兵马使李克信李钦遥戍濮阳南华以拒刘洽　甲辰以淮宁节度使李希烈兼平卢淄青兖郓豋莱齐州节度使讨李纳又以河东节度使马燧兼魏澶相节度使加朔方邠宁节度使李懐光同平章事　神策行营招讨使李晟请以所将兵北解赵州之围与张孝忠合势图范阳上许之晟自魏州引兵趋赵州王士真解围去晟留赵州三日与孝忠合兵北略恒州　八月辛酉以泾原留后姚令言为节度使卢杞恶太子太师顔真卿欲出之扵外真卿谓杞曰
　　先中丞传首至平原真卿以舌防面血今相公忍不相容乎杞矍然起拜然恨之益甚　冬十一月己夘朔加淮南节度使陈少逰同平章事　田悦徳朱滔之救与王武俊议奉滔为主称臣事之滔不可曰惬山之捷皆大夫二兄之力滔何敢独居尊位扵是幽州判官李子千恒冀判官郑濡等共议请与郸州李大夫为四国俱称王而不改年号如昔诸侯奉周家正朔筑坛同盟有不如约者众共伐之不然岂得常为叛臣茫然无主用兵既无名有功无官爵为赏使将吏何所依归乎滔等皆以为然滔乃自称冀王田悦称魏王王武俊称赵王仍请李纳称齐王是日滔等筑坛扵军中告天而受之滔为主称孤武俊悦纳称寡人所居堂曰殿处分曰令羣下上书曰牋妻曰妃长子曰世子各以其所治州为府置留守兼元帅以军政委之又置东西曹视门下中书省左右内史视侍中中书令余官皆仿天朝而易其名武俊以孟华为司礼尚书华竟不受呕血死以兵马使卫常宁为内史监委以军事常宁谋杀武俊武俊腰斩之武俊遣其将张终葵寇赵州康日知击斩之李希烈帅所部兵三万徙镇许州遣所亲诣李纳与谋共袭汴州遣使告李勉云已兼领淄青欲假道之官勉为之治桥具馔以待之而严为之备希烈竟不至又宻与朱滔等交通纳亦数遣逰兵渡汴以迎希烈由是东南转输者皆不敢由汴渠自蔡水而上　十二月丁丑李希烈自称天下都元帅大尉建兴王时朱滔等与官军相拒累月官军有度支馈粮诸道益兵而滔与王武俊孤军深入専仰给扵田悦客主日益困弊闻李希烈军势甚盛颇怨望乃相与谋遣使诣许州劝希烈称帝希烈由是自称天下都元帅
　　四年春正月庚寅李希烈遣其将李克诚袭陷汝州执别驾李元平元平本湖南判官薄有才艺性踈傲敢大言好论兵中书侍郎闗播竒之荐扵上以为将相之器以汝州距许州最近擢元平为汝州别驾知州事元平至州即募工徒治城希烈隂使壮士往应募执役入数百人元平不之觉希烈遣克诚将数百骑突至城下应募者应之扵内缚元平驰去元平为人眇小无须见希烈恐惧便液汚地希烈骂之曰盲宰相以汝当我何相轻也以判官周晃为汝州刺史又遣别将董待名等四出抄掠取尉氏围郑州官军数为所败逻骑四至彭婆东都士民震骇窜匿山谷留守郑叔则入保西苑上问计扵卢杞对曰希烈年少骁将恃功骄慢将佐莫敢諌止诚得儒雅重臣奉宣圣泽为陈逆顺祸福希烈必革心悔过可不劳军旅而服顔真卿三朝旧臣忠直刚决名重海内人所信服真其人也上以为然甲午命真卿诣许州宣慰希烈诏下举朝失色真卿乘驿至东都郑叔则曰往必不免宜少留湏后命真卿曰君命也将焉避之遂行李勉表言失一元老为国家羞请留之又使人邀真卿扵道不及真卿与其子书但敇以奉家庙抚诸孤而已至许州欲宣诏防希烈使其养子千余人环绕慢骂拔刃拟之为将剸防之势真卿足不移色不变希烈遽以身蔽之麾众令退馆真卿而礼之希烈欲遣真卿还防李元平在座真卿责之元平慙而起以宻启白希烈希烈意遂变留真卿不遣朱滔王武俊田悦李纳各遣使诣希烈上表称臣劝进使者拜舞扵希烈前说希烈曰朝廷诛灭功臣失信天下都统英武自天功烈盖世已为朝廷所猜忌将有韩白之祸愿亟称尊号使四海臣民知有所归希烈召顔真卿示之曰今四王遣使见推不谋而同太师观此事势岂吾独为朝廷所忌无所自容邪真卿曰此乃四凶何谓四王相公不自保功业为唐忠臣乃与乱臣贼子相从求与之同覆灭邪希烈不悦扶真卿出它日又与四使同宴四使曰久闻太师重望今都统将称大号而太师适至是天以宰相赐都统也真卿叱之曰何谓宰相汝知有骂安禄山而死者顔杲卿乎乃吾兄也吾年八十知守节而死耳岂受汝曹诱胁乎四使不敢复言希烈乃使甲士十人守真卿扵馆舍掘坎扵庭云欲坑之真卿怡然见希烈曰死生已定何必多端亟以一劔相与岂不快公心事邪希烈乃谢之　戊戌以左龙武大将军哥舒曜为东都汝州节度使将凤翔邠宁泾原奉天好畤行营兵万余人讨希烈又诏诸道共讨之曜行至郏城遇希烈前锋将陈利贞击破之希烈势小沮曜翰之子也希烈使其将封有麟据邓州南路遂絶贡献商旅皆不通壬寅诏治上津山路置邮驿　二月丙寅以河阳三城懐卫州为河阳军　丁夘哥舒曜克汝州擒周晃　三月戊寅江西节度使曹王臯败李希烈将韩霜露扵黄梅斩之辛夘拔黄州时希烈兵栅蔡山险不可攻臯声言西取蕲州引舟师泝江而上希烈之将引兵循江随战去蔡山三百余里臯乃复放舟顺流而下急攻蔡山拔之希烈兵还救之不及而败臯遂进拔蕲州表伊慎为蕲州刺史王锷为荆州刺史　淮宁都虞候周曽镇遏兵马使王玢押牙姚憺韦清宻输欵扵李勉李希烈遣曽与十将康秀琳将兵三万攻哥舒曜至襄城曽等宻谋还军袭希烈奉顔真卿为节度使使玢憺清为内应希烈知之遣别将李克诚将骡军三千人袭曽等杀之并杀玢憺及其党甲午诏赠曽等官始韦清与曽等约事泄不相引故独得免清恐终及祸说希烈请诣朱滔乞师希烈遣之行至襄邑逃奔刘洽希烈闻周曽等有变闭壁数日其党寇尉氏郑州者闻之亦遁归希烈乃上表归咎扵周曽等引兵还蔡州外示悔过从顺实待朱滔等之援也置顔真卿扵龙兴寺丁酉荆南节度使张伯仪与淮宁兵战扵安州官军大败伯仪仅以身免亡其所持节希烈使人以其节及俘馘示顔真卿真卿号恸投地絶而复苏自是不复与人言　夏四月上以神策军使白志贞为京城召募使募禁兵以讨李希烈志贞请诸甞为节度观察都团练使者不问存没并勒其子弟帅奴马自备资装从军授以五品官贫者甚苦之人心始揺　庚申加永平宣武河阳都统李勉淮西招讨使东都汝州节度使哥舒曜为之副以荆南节度使张伯仪为淮西应援招讨使山南东道节度使贾耽江西节度使曹王臯为之副上督哥舒曜进兵曜至颍桥遇大雨还保襄城李希烈遣其将李光辉攻襄城曜击却之五月乙未以宣武节度使刘洽兼淄青招讨使　李
　　晟谋取莫二州以絶幽魏往来之路与张孝忠之子升云围朱滔所署易州刺史郑景济扵清苑累月不下滔以其司武尚书马寔为留守将步骑万余守魏营自将步骑万五千救清苑李晟军大败退保易州滔还军瀛州张升云奔满城会晟病甚引军还保定州王武俊以滔既破李晟留屯瀛州未还魏桥遣其给事中宋端趣之端见滔言颇不逊滔怒使谓武俊曰滔以热疾蹔未南还大王二兄遽有云云滔以救魏慱之故叛君弃兄如脱屣耳二兄必相疑惟二兄所为端还报武俊自辨扵马寔寔以状白滔言赵王知宋端无礼扵大王深加责让实无它志武俊亦遣承令官郑和随寔使者见滔谢之滔乃悦相待如初然武俊以是益恨滔矣　六月李抱真使参谋贾林诣武俊壁诈降武俊见之林曰林来奉诏非降也武俊色动问其故林曰天子知大夫宿着诚效及登坛之日抚膺顾左右曰我本徇忠义天子不察诸将亦甞共表大夫之志天子语使者曰朕前事诚悮悔之无及朋友失意尚可谢况朕为四海之主乎武俊曰仆胡人也为将尚知爱百姓况天子岂専以杀人为亊乎今山东连兵暴骨如莽就使克捷与谁守之仆不惮归国但已与诸镇结盟胡人性直不欲使曲在己天子诚能下诏赦诸镇之罪仆当首唱従化诸镇有不从者请奉辞伐之如此则上不负天子下不负同列不过五旬河朔定矣使林还报抱真隂相约结　庚戌初行税间架除陌钱法时河东泽潞河阳朔方四军屯魏县神策永平宣武淮南浙西荆南江泗沔鄂湖南黔中劔南岭南诸军环淮宁之境旧制诸道军出境则仰给度支上优恤士卒每出境加给酒肉本道粮仍给其家一人兼三人之给故将士利之各出军才逾境而止月费钱百三十余万缗常赋不能供判度支赵賛乃奏行二法所谓税间架者每屋两架为间上屋税钱二千中税千下税五百吏执笔操算入人室庐计其数或有宅屋多而无它资者出钱动数百缗敢匿一问杖六十赏告者钱五十缗所谓除陌钱者公私给与及卖买每缗官留五十钱给它物及相贸易者约钱为率敢隠钱百杖六十罚钱二千赏告者钱十缗其赏钱皆出坐事之家扵是愁怨之声盈扵逺近　秋八月丁未李希烈将兵三万围哥舒曜扵襄城诏李勉及神策将刘徳信将兵救之乙夘希烈将曹季昌以随州降寻复为其将康叔夜所杀　初上在东宫闻监察御史嘉兴陆贽名即位召为翰林学士数问以得失时两河用兵久不决赋役日滋贽以兵穷民困恐别生内变乃上奏其略曰克敌之要在乎将得其人驭将之方在乎操得其柄将非其人者兵虽众不足恃操失其柄者将虽材不为用又曰将不能使兵国不能驭将非止费财翫寇之弊亦有不戢自焚之灾又曰今两河淮西为叛乱之帅者独四五凶人而已尚恐其中或傍遭诖误内蓄危疑苍黄失图势不得止况其余众盖并胁从茍知全生岂愿为恶又曰无纾目前之虞或兴意外之患人者邦之本也财者人之心也其心伤则其本伤其本伤则枝干颠瘁矣又曰人揺不宁事变难测是以兵贵拙速不尚巧迟若不靖扵本而务救扵末则救之所为乃祸之所起也又论闗中形势以为王者蓄威以昭徳偏废则危居重以驭轻倒持则悖王畿者四方之本也太宗列置府兵分隷禁卫大凡诸府八百余所而在闗中者殆五百焉举天下不敌闗中则居重驭轻之意眀矣承平渐久武备浸微虽府卫具存而卒乘罕习故禄山窃倒持之柄乘外重之资一举滔天两京不守尚赖西邉有兵诸廐有马每州有粮故肃宗得以中兴乾元之后继有外虞悉师东讨邉备既弛禁戎亦空吐蕃乘虚深入为冦故先皇帝莫与为御避之东逰是皆失居重驭轻之权忘深根固柢之虑内冦则崤函失险外侵则汧渭为戎于斯之时虽有四方之师宁救一朝之患陛下追想及此岂不为之寒心哉今朔方太原之众逺在山东神策六军之兵继出闗外傥有贼臣啗冦黠虏觑邉伺隙乘虚微犯亭障此愚臣所窃忧也未审陛下其何以御之侧闻伐叛之初议者多易其事佥谓有征无战役不逾时计兵未甚多度费未甚广扵事为无扰扵人为不劳曽不料兵连祸结变故难测日引月长渐乖始图往嵗为天下所患咸谓除之则可致升平者李正己李寳臣梁崇义田悦是也往嵗谓国家所信咸谓任之则可除祸乱者朱滔李希烈是也既而正己死李纳继之寳臣死惟岳继之崇义卒希烈叛惟岳戮朱滔擕然则往嵗之所患者四去其三矣而患竟不衰往嵗之所信者今则自叛矣而余又难保是知立国之安危在势任事之济否在人势茍安则异类同心也势茍危则舟中敌国也陛下岂可不追鉴往事惟新令图修偏废之柄以靖人复倒持之权以固国而乃孜孜汲汲极思劳神徇无己之求望难必之效乎今闗辅之间徴发已甚宫苑之内备卫不全万一将帅之中又如朱滔希烈或负固邉垒诱致豺狼或窃发郊畿惊犯城阙此亦愚臣所窃为忧者也未审陛下复何以备之陛下傥过聴愚计所遣神策六军李晟等及节将子弟悉可追还眀敕泾陇邠宁但令严备封守仍云更不徴发使知各保安居又降徳音罢京城及畿县间架等杂税则冀已输者弭怨见处者获宁人心不揺邦本自固上不能用　九月丙戌神策将刘徳信宣武将唐汉臣与淮宁将李克诚战败扵沪涧时李勉遣汉臣将兵万人救襄城上遣徳信帅诸将家应募者三千人助之勉奏李希烈精兵皆在襄城许州空虚若袭许州则襄城围自解遣二将趣许州未至数十里上遣中使责其违诏二将狼狈而返无复斥候克诚伏兵邀之杀伤大半汉臣奔大梁徳信奔汝州希烈逰兵剽掠至伊阙勉复遣其将李坚帅四千人助守东都希烈以兵絶其后坚军不得还汴军由是不振襄城益危　上以诸军讨淮宁者不相统壹庚子以舒王谟为荆襄等道行营都元帅更名谊以户部尚书萧复为长史右庶子孔巢父为左司马谏议大夫樊泽为右司马其余将佐皆选中外之望未行防泾师作乱而止复嵩之孙巢父孔子三十七世孙也　上发泾原等诸道兵救襄城冬十月丙午泾原节度使姚令言将兵五千至京师将士冐雨寒甚多擕子弟而来冀得厚赐遗其家既至一无所赐丁未发至浐水诏京兆尹王翃犒师惟粝食菜餤众怒蹴而覆之因扬言曰吾軰将死扵敌而食且不饱安能以微命拒白刅邪闻琼林大盈二库金帛盈溢不如相与取之乃擐甲张旗鼔噪还趣京城令言入辞尚在禁中闻之驰至长乐阪遇之军士射令言令言抱马鬛突入乱兵呼曰诸君失计东征立功何患不富贵乃为族灭之计乎军士不聴以兵拥令言而西上遽命赐帛人二匹众益怒射中使又命中使宣慰贼已至通化门外中使出门贼杀之又命出金帛二十车赐之贼已入城喧声浩浩不复可遏百姓狼狈骇走贼大呼告之曰汝曹勿恐不夺汝商货僦质矣不税汝间架陌钱矣上遣普王谊翰林学士姜公辅出慰谕之贼已陈扵丹凤门外小民聚观者以万计初神策军使白志贞掌召募禁兵东征死亡者志贞皆隠不以闻但受市井富儿赂而补之名在军籍受给赐而身居市防为贩鬻司农卿秀实上言禁兵不精其数全少卒有患难将何待之不聴至是上召禁兵以御贼竟无一人至者贼已斩闗而入上乃与王贵妃韦淑妃太子诸王唐安公主自苑北门出王贵妃以传国寳系衣中以从后宫诸王公主不及从者什七八初鱼朝恩既诛宦官不复典兵有窦文场霍仙鸣者甞事上扵东宫至是帅宦官左右仅百人以从使普王谊前驱太子执兵以殿司农卿郭曙以部曲数十人猎苑中闻跸谒道左遂以其众从曙暧之弟也右龙武军使令狐建方教射扵军中闻之帅麾下四百人从乃使建居后为殿姜公辅叩马言曰朱泚甞为泾帅坐弟滔之故废处京师心甞怏怏臣甞谓陛下既不能推心待之则不如杀之毋贻后患今乱兵若奉以为主则难制矣请召使从行上仓猝不暇用其言曰无及矣遂行夜至咸阳饭数匕而过时事出非意羣臣皆不知乘舆所之卢杞闗播逾中书垣而出白志贞王翃及御史大夫于颀中丞刘从一户部侍郎赵賛翰林学士陆贽吴通微等追及上扵咸阳颀頔之从父兄弟从一齐贤之从孙也贼入宫登含元殿大呼曰天子已出宜人自求富遂讙噪争入府库运金帛极力而止小民因之亦入宫盗库物出而复入通夕不已其不能入者剽夺扵路诸坊居民各相帅自守姚令言与乱兵谋曰今众无主不能持久朱太尉闲居私第请相与奉之众许诺乃遣数百骑迎朱泚扵晋昌里第夜半泚按辔列炬传呼入宫居含元殿设警严自称权知六军戊申旦泚徙居白华殿出牓扵外称泾原将士久处邉陲不闲朝礼輙入宫阙致惊乘舆西出廵幸太尉已权临六军应神策等军士及文武百官凡有禄食者悉诣行在不能往者即诣本司若出三日检勘彼此无名者皆斩扵是百官出见泚或劝迎乘舆泚不悦百官稍稍遁去源休以使回纥还赏薄怨朝廷入见泚屏人宻语移时为泚陈成败引符命劝之僣逆泚喜然犹未决宿卫诸军举白幡降者列扵阙前甚众泚夜扵门出兵旦自通化门入络驿不絶张弓露刃欲以威众上思桑道茂之言自咸阳幸奉天县僚闻车驾猝至欲逃匿山谷主簿苏弁止之幷良嗣之兄孙也文武之臣稍稍继至己酉左金吾大将军浑瑊至奉天瑊素有威望众心恃之稍安庚戌源休劝朱泚禁十城门毋得出朝士朝士往往易服为佣仆潜出休又为泚说诱文武之士使之附泚检校司空同平章事李忠臣久失兵柄大仆卿张光晟自负其才皆郁郁不得志泚悉起而用之工部侍郎蒋镇出亡坠马伤足为泚所得先是休以才能光晟以节义镇以清素都官员外郎彭偃以文学太常卿敬釭以勇略皆为时人所重至是皆为泚用凤翔泾原将张廷芝段诚谏将数千人救襄城未出潼闗闻朱泚据长安杀其大将陇右兵马使戴兰溃归扵泚泚扵是自谓众心所归反谋遂定以源休为京兆尹判度支李忠臣为皇城使百司供亿六军宿卫咸拟乘舆辛亥以浑瑊为京畿渭北节度使行在都虞候白志贞为都知兵马使令狐建为中军鼔角使以神策都虞候侯仲荘为左卫将军兼奉天防城使朱泚以司农卿段秀实久失兵柄意其必怏怏遣数十骑召之秀实闭门拒之骑士逾垣入刼之以兵秀实自度不免乃谓子弟曰国家有患吾扵何避之当以死徇社稷汝曹宜人自求生乃往见泚泚喜曰公来吾事济矣延坐问计秀实说之曰公本以忠义着闻天下今泾军以犒赐不丰遽有披猖使乘舆播越夫犒赐不丰有司之过也天子安得知之公宜以此开谕将士示以祸福奉迎乘舆复归宫阙此莫大之功也泚黙然不悦然以秀实与已皆为朝廷所废遂推心委之左骁卫将军刘海賔泾原都虞候何明礼孔目官岐灵岳皆秀实素所厚也秀实宻与之谋诛泚迎乘舆上初至奉天诏徴近道兵入援有上言朱泚为乱兵所立且来攻城宜早修守备卢杞切齿言曰朱泚忠贞羣臣莫及柰何言其从乱伤大臣心臣请以百口保其不反上亦以为然又闻羣臣劝泚奉迎乃诏诸道援兵至者皆营扵三十里外姜公辅谏曰今宿卫单寡防虑不可不深若泚竭忠奉迎何惮扵兵多如其不然有备无患上乃悉召援兵入城卢杞及白志贞言扵上曰臣观朱泚心迹必不至为逆愿择大臣入京城宣慰以察之上以问从臣皆畏惮莫敢行金吾将军吴溆独请行上悦溆退而告人曰食其禄而违其难何以为臣吾幸托肺腑非不知往必死但举朝无蹈难之臣使圣情慊慊耳遂奉诏诣泚泚反谋已决虽阳为受命馆溆扵客省寻杀之溆凑之兄也泚遣泾原兵马使韩旻将锐兵三千声言迎大驾实袭奉天时奉天守备单弱段秀实谓岐灵岳曰事急矣使灵岳诈为姚令言符令旻且还当与大军俱发窃令言印未至秀实倒用司农印印符募善走者追之旻至骆驿得符而还秀实谓同谋曰旻来吾属无类矣我当直搏泚杀之不克则死终不能为之臣也乃令刘海濵何眀礼隂结军中之士欲使应之扵外旻兵至泚令言大惊岐灵岳独承其罪而死不以及秀实等是日泚召李忠臣源休姚令言及秀实等议称帝事秀实勃然起夺休象笏前唾泚面大骂曰狂贼吾恨不斩汝万段岂从汝反邪因以笏击泚泚举手扞之才中其额溅血洒地泚与秀实相搏恟恟左右猝愕不知所为海賔不敢进乘乱而逸忠臣前助泚泚得匍匐脱走秀实知事不成谓泚党曰我不同汝反何不杀我众争前杀之泚一手承血一手止其众曰义士也勿杀秀实已死泚哭之甚哀以三品礼葬之海賔缞服而逃后二日捕得杀之亦不引何眀礼明礼从泚攻奉天复谋杀泚亦死上闻秀实死恨委用不至涕泗久之　凤翔节度使同平章亊张镒性懦缓好修饰邉幅不习军事闻上在奉天欲迎大驾具服用货财献于行在后营将李楚琳为人剽悍军中畏之甞事朱泚为泚所厚行军司马齐映与同僚齐抗言扵镒曰不去楚琳必为乱首镒命楚琳出屯陇州楚琳托事不时发镒方以迎驾为忧谓楚琳已去矣楚琳夜与其党作乱镒缒城而走贼追及杀之判官王沼等皆死映自水窦出抗为佣保负荷而逃皆免始上以奉天迫隘欲幸凤翔户部尚书萧复闻之遽请见曰陛下大误鳯翔将卒皆朱泚故部曲其中必有与之同恶者臣尚忧张镒不能久岂得以銮舆蹈不测之渊乎上曰吾行计已决试为卿留一日眀日闻凤翔乱乃止齐映齐抗皆诣奉天以映为御史中丞抗为侍御史楚琳自为节度使降于朱泚陇州刺史郝通奔于楚琳　朱泚自白华殿入宣政殿自称大秦皇帝改元应天癸丑泚以姚令言为侍中闗内元帅李忠臣为司空兼侍中源休为中书侍郎同平章事判度支蒋镇为吏部侍郎樊系为礼部侍郎彭偃为中书舍人自余张光晟等各拜官有差立弟滔为皇太弟姚令言与源休共掌朝政凡泚之谋画迁除军旅资粮皆禀扵休休劝泚诛剪宗室在京城者以絶人望杀郡王王子王孙凡七十七人寻又以蒋镇为门下侍郎李子平为谏议大夫并同平章事镇忧惧每懐刀欲自杀又欲亡窜然性怯竟不果源休劝泚诛朝士之窜匿者以胁其余镇力救之赖以全者甚众樊系为泚譔册文既成仰药而死大理卿胶水蒋沇诣行在为贼所得逼以官沇絶食称病潜窜得免　哥舒曜食尽弃襄城奔洛阳李希烈陷襄城　右龙武将军李观将卫兵千余人从上扵奉天上委之召募数日得五千余人列之通衢旗鼓严整城人为之増气姚令言之东出也以兵马使京兆冯河清为泾原留后判官河中姚况知泾州事河清况闻上幸奉天集将士大哭激以忠义发甲兵器械百余车通夕输行在城中方苦无甲兵得之士气大振诏以河清为四镇北庭行营泾原节度使况为行军司马　上至奉天数日右仆射同平章亊崔宁始至上喜甚抚劳有加宁退谓所亲曰主上聪眀英武从善如流但为卢所惑以至扵此因澘然出涕杞闻之与王翃谋陷之翃言扵上曰臣与宁俱出京城宁数下马便液久之不至有顾望意会朱泚下诏以左丞栁浑同平章事宁为中书令浑襄阳人也时亡在山谷翃使盩厔尉康湛诈为宁遗朱泚书献之杞因譛宁与朱泚结盟约为内应故独后至乙夘上遣中使引宁就幕下云宣宻防二力士自后缢杀之中外皆称其寃上闻之乃赦其家　朱泚遣使遗朱滔书称三秦之地指日克平大河之北委卿除殄当与卿会于洛阳滔得书西向舞蹈宣示军府移牒诸道以自夸大上遣中使吿难扵魏县行营诸将相与恸哭李懐光帅众赴长安马燧李芁各引兵归镇李抱真退屯临洺朱泚自将逼奉天军势甚盛以姚令言为元帅张光晟副之以李忠臣为京兆尹皇城留守仇敬忠为同华等州节度使拓东土以扞闗东之师李日月为西道先锋经略使邠宁留后韩逰庆州刺史论惟明监军翟文秀受诏将兵三千拒泚扵便桥与泚遇扵醴泉逰瓌欲还趣奉天文秀曰我向奉天贼亦随至是引贼以迫天子也不若留壁扵此贼必不敢越我向奉天若不顾而过则与奉天夹攻之逰曰贼彊我弱若贼分军以缀我直趣奉天奉天兵亦弱何夹攻之有我今急趣奉天所以卫天子也且吾士卒饥寒而贼多财彼以利诱吾卒吾不能禁也遂引兵入奉天泚亦随至官军出战不利泚兵争门欲入浑瑊与逰瓌血战竟日门内有草车数乘瑊使虞候髙固帅甲士以长刀斫贼皆一当百曳车塞门纵火焚之众军乘火击贼贼乃退会夜泚营扵城东三里击柝张火布满原野使西眀寺僧法坚造攻具毁佛寺以为梯冲韩逰曰寺材皆干薪但具火以待之固侃之孙也泚自是日来攻城瑊逰等昼夜力战幽州兵救襄城者闻泚反突入潼闗归泚扵奉天普润戍卒亦归之有众数万　上与陆贽语及乱故深自克责贽曰致今日之患皆羣臣之罪也上曰此亦天命非由人事贽退上疏以为陛下志壹区宇四征不庭凶渠稽诛逆将继乱兵连祸结行及三年徴师日滋赋敛日重内自京邑外洎邉陲行者有锋刃之忧居者有诛求之困是以叛乱继起怨讟并兴非常之虞亿兆同虑唯陛下穆然凝邃独不得闻至使凶卒鼔行白昼犯阙岂不以乘伐间隙因人擕离哉陛下有股肱之臣有耳目之任有谏诤之列有备卫之司见危不能竭其诚临难不能效其死臣所谓致今日之患羣臣之罪者岂徒言欤圣防又以国家兴衰皆有天命臣闻天所视聴皆因扵人故祖伊责纣之辞曰我生不有命在天武王数纣之罪曰乃曰吾有命罔惩其侮此又舍人事而推天命必不可之理也易曰视履考祥又曰吉凶者失得之象此乃天命由人其义眀矣然则圣哲之意六经会通皆谓祸福由人不言盛衰有命盖人事理而天命降乱者未之有也人事乱而天命降康者亦未之有也自顷征讨颇频刑网稍宻物力耗竭人心惊疑如居风涛汹汹靡定上自朝列下达蒸黎日夕族党聚谋咸忧必有变故旋属泾原叛卒果如众庶所虞京师之人动逾亿计固非悉知筭术皆晓占书则眀致寇之由未必尽闗天命臣闻理或生乱乱或资理有以无难而失守有因多难而兴邦今生乱失守之事则既往不可复追矣其资理兴邦之业在陛下克励而谨修之何忧乎乱人何畏乎厄运勤励不息足致升平岂止荡涤祅氛旋复宫阙而已　田悦说王武俊使与马寔共击李抱真扵临洺抱真复遣贾林说武俊曰临洺兵精而有备未易轻也今战胜得地则利归魏愽不胜则恒冀大伤易定沧赵皆大夫之故地也不如先取之武俊乃辞悦与马寔北归壬戌悦送武俊扵馆陶执手泣别下至将士赠遗甚厚先是武俊召回纥兵使絶李懐光等粮道懐光等已西去而回纥达干将回纥千人杂虏二千人适至幽州北境朱滔因说之欲与俱诣河南取东都应接朱泚许以河南子女金帛赂之滔娶回纥女为侧室回纥谓之朱郎且利其俘掠许之贾林复说武俊曰自古国家有患未必不因之更兴况主上九叶天子聪眀英武天下谁肯舍之共事朱泚乎滔自为盟主以来轻蔑同列河朔古无冀国冀乃大夫之封域也今滔称冀王又西倚其兄北引回纥其志欲尽吞河朔而王之大夫虽欲为之臣不可得矣且大夫雄勇善战非滔之比又本以忠义手诛叛臣当时宰相处置失宜为滔所诳诱故蹉跌至此不若与昭义并力取滔其势必获滔既亡则泚自破矣此不世之功转祸为福之道也今诸道辐凑攻泚不日当平天下已定大夫乃悔而归国则已晩矣时武防已与滔有隙因攘袂作色曰二百年天子吾不能臣岂能臣此田舍儿乎遂宻与抱真及马燧相结约为兄弟然犹外事滔礼甚谨与田悦各遣使见滔扵河间贺朱泚称尊号且请马寔之兵共攻康日知扵赵州汝郑应援使刘徳信将子弟军在汝州闻难引兵入援与泚众战扵见子陵破之以东渭桥有转输积粟癸亥进屯东渭桥　朱泚夜攻奉天东西南三面甲子浑瑊力战却之左龙武大将军吕希倩战死乙丑泚复攻城将军髙重防与泚将李日月战扵梁山之隅破之乘胜逐北身先士卒贼伏兵擒之其麾下十余人奋不顾死追夺之贼不能拒乃斩其首弃其身而去麾下收之入城上亲抚而哭之尽哀结蒲为首而葬之赠司空朱泚见其首亦哭之曰忠臣也束蒲为身而之李日月泚之骁将也战死扵奉天城下泚归其尸扵长安厚葬之其母竟不哭骂曰奚奴国家何负扵汝而反死已晩矣及泚败贼党皆族诛独日月之母不坐己巳加浑瑊京畿渭南北金商节度使　壬申王武俊与马寔至赵州城下　初朱泚镇凤翔遣其将牛云光将幽州兵五百人戍陇州以陇右营田判官韦臯领陇右留后及郝通奔鳯翔牛云光诈疾欲俟臯至伏兵执之以应泚事泄帅其众奔泚至汧阳遇泚遣中使苏玉赍诏书加臯中丞玉说云光曰韦臯书生也君不如与我俱之陇州臯幸而受命乃吾人也不受命君以兵诛之如取孤防耳云光从之臯从城上问云光曰郷者不告而行今而复来何也云光曰郷者未知公心今公有新命故复来愿托腹心臯乃先纳苏玉受其诏书谓云光曰大使茍无异心请悉纳甲兵使城中无疑众乃可入云光以臯书生易之乃悉以甲兵输之而入眀日臯宴玉云光及其卒扵郡舍伏甲诛之筑坛盟将士曰李楚琳贼虐本使既不事上安能恤下宜相与讨之遣兄平弇诣奉天复遣使求援扵吐蕃　十一月乙亥以陇州为奉义军擢臯为节度使泚又使中使刘海广许臯凤翔节度使臯斩之　灵武留后杜希全盐州刺史戴休顔夏州刺史时常春防渭北节度使李建徽合兵万人入援将至奉天上召将相议道所从出闗播浑瑊曰漠谷道险狭恐为贼所邀不若自干陵北过附柏城而行营扵城东北鸡子堆与城中掎角相应且分贼势卢杞曰漠谷路近若为贼所邀则城中出兵应接可也傥出干陵恐惊陵寝瑊曰自泚围城斩干陵松柏以夜继昼其惊多矣今城中危急诸道救兵未至唯希全等来所繋非轻若得营据要地则泚可破也杞曰陛下行师岂比逆贼若令希全等过之是自惊陵寝上乃命希全等自漠谷进丙子希全等军至漠谷果为贼所邀乘髙以大弩巨石撃之死伤甚众城中出兵应接为贼所败是夕四军溃退保邠州泚阅其辎重扵城下从官相视失色休顔夏州人也泚攻城益急穿堑环之泚移帐扵干陵下视城中动静皆见之时遣使环城招诱士民笑其不识天命神策河北行营节度使李晟疾愈闻上幸奉天帅众将奔命张孝忠迫扵朱滔王武俊倚晟为援不欲晟行数沮止之晟乃留其子凭使娶孝忠女为妇又解玉帯赂孝忠亲信使说之孝忠乃聴晟西归遣大将杨荣国将锐兵六百与晟俱晟引兵出飞狐道昼夜兼行至代州丁丑加晟神策行营节度使　王武俊马寔攻赵州不克辛巳寔归瀛州武俊送之五里犒赠甚厚武俊亦归恒州　朱泚攻围奉天经月城中资粮俱尽上甞遣健步出城觇贼其人恳以苦寒为辞跪奏乞一襦袴上为之寻求不获意悯黙而遣之时供御才有粝米二斛每伺贼之休息夜缒人扵城外采芜菁根而进之上召公卿将吏谓曰朕以不徳自陷危亡固其宜也公軰无罪宜早降以救室家羣臣皆顿首流涕期尽死力故将士虽困急而锐气不衰上之幸奉天也粮料使崔纵劝李懐光令入援懐光从之纵悉敛军资与懐光偕来懐光昼夜倍道至河中力疲休兵三日河中尹李齐运倾力犒宴军士尚欲迁延崔纵先辇货财渡河谓众曰至河西悉以分赐众利之西屯蒲城有众五万齐运恽之孙也李晟行且收兵亦自蒲津济军扵东渭桥其始有卒四千晟善扵抚御与士卒同甘苦人乐从之旬月间至万余人神策兵马使尚可孤讨李希烈将三千人在襄阳自武闗入援军于七盘败泚将仇敬遂取蓝田可孤宇文部之别种也镇国军副使骆元光其先安息人骆奉先养以为子将兵守潼闗近十年为众所服朱泚遣其将何望之袭华州刺史董晋弃州走行在望之据其城将聚兵以絶东道元光引闗下兵袭望之走还长安元光遂军华州召募士卒数日得万余人泚数遣兵攻元光元光皆撃却之贼由是不能东出上即以元光为镇国军节度使元光乃将兵二千西屯昭应马燧遣其行军司马王权及其子彚将兵五千人入援屯中渭桥扵是泚党所据惟长安而已援军逰骑时至望春楼下李忠臣等屡出兵皆败求救扵泚泚恐民间乘敝抄之所遣兵皆昼伏夜行泚内以长安为忧乃急攻奉天使僧法坚造云梯髙广各数丈裹以兕革下施巨轮上容壮士五百人城中望之忷惧上以问羣臣浑瑊侯仲荘对曰臣观云梯势甚重重则易陷臣请迎其所来凿地道积薪蓄火以待之神武军使韩澄曰云梯小伎不足上劳圣虑臣请御之乃度梯之所傃广城东北隅三十步多储膏油松脂薪苇扵其上丁亥泚盛兵鼓噪攻南城韩逰瓌曰此欲分吾力也乃引兵严备东北戊子北风甚迅泚推云梯上施湿氊悬水囊载壮士攻城翼以轒輼置人其下抱薪负土填堑而前矢石火炬所不能伤贼倂兵攻城东北隅矢石如雨城中死伤者不可胜数贼已有登城者上与浑瑊对泣羣臣惟仰首祝天上以无名吿身自御史大夫实食五百户以下千余通授瑊使募敢死士御之仍赐御笔使视其功之大小书名给之吿身不足则书其身且曰今便与卿别瑊俯伏流涕上拊其背歔欷不自胜时士卒冻馁又乏甲胄瑊抚谕激以忠义皆鼓噪力战瑊中流矢进战不辍初不言痛会云梯辗地道一轮偏陷不能前却火从地中出风势亦回城上人投苇炬散松脂沃以膏油讙呼震地湏臾云梯及梯上皆为灰烬臭闻数里贼乃引退扵是三门皆出兵太子亲督战贼徒大败死者数千人将士伤者太子亲为裹疮入夜泚复来攻城矢及御前三步而坠上大惊李懐光自蒲城引兵趣泾阳并北山而西先遣兵马使张韶微服间行诣行在藏表扵蜡丸韶至奉天值贼方攻城见韶以为贱人驱之使与民俱填堑韶得间逾堑扺城下呼曰我朔方军使者也城上人下绳引之比登身中数十矢得表扵衣中而进之上大喜舁韶以徇城四隅欢声如雷癸巳懐光败泚兵扵沣泉泚闻之惧引兵遁归长安众以为懐光复三日不至则城不守矣泚既退从臣皆贺汴滑行营兵马使贾隠林进言曰陛下性太急不能容物若此性未改虽朱泚败亡忧未艾也上不以为忤甚称之侍御史万俟着开金商运路重围既解诸道贡赋继至用度始振朱泚至长安但为城守之计时遣人至城外来周走呼曰奉天破矣欲以惑众泚既据府库之富不爱金帛以悦将士公卿家属在城者皆给月俸神策及六军从车驾及哥舒曜李晟者泚皆给其家粮加以缮完器械日费甚广及长安平府库尚有余蓄见者皆追怨有司之暴敛焉或谓泚曰陛下既受命唐之陵庙不宜复存泚曰朕甞北面事唐岂忍为此又曰百官多缺请以兵胁士人补之泚曰强授之则人惧但欲仕者则与之何必叩户拜官邪泚所用者惟范阳神策团练兵泾原卒骄皆不为用但守其所掠资货不肯出战又宻谋杀泚不果而止　李懐光性粗踈自山东来赴难数与人言卢赵賛白志贞之奸佞且曰天下之乱皆此曹所为也吾见上当请诛之既解奉天之围自矜其功谓上必接以殊礼或说王翃赵賛曰懐光縁道愤叹以为宰相谋议乖方度支赋敛烦重京尹犒赐刻薄致乘舆播迁者三臣之罪也今懐光新立大功上必披襟布诚询访得失使其言入岂不殆哉翃賛以告卢杞杞惧从容言扵上曰懐光勲业社稷是赖贼徒破胆皆无守心若使之乘胜取长安则一举可以灭贼此破竹之势也今聴其入朝必当赐宴留连累日使贼入京城得从容成备恐难图矣上以为然诏懐光直引军屯便桥与李建徽李晟及神策兵马使杨元刻期共取长安懐光自以数千里竭诚赴难破朱泚解重围而咫尺不得见天子意殊怏怏曰吾今已为奸臣所排事可知矣遂引兵去至鲁店留二日乃行　淮南节度使陈少逰将兵讨李希烈屯盱眙闻朱泚作乱归广陵修堑垒缮甲兵浙江东西节度使韩滉闭闗梁禁马牛出境筑石头城穿井近百所缮馆第数十修坞壁起建业抵京岘楼堞相属以备车驾度江且自固也少逰发兵三千大阅扵江北滉亦发舟师三千曜武扵京口以应之盐铁使包佶有钱帛八百万将输京师陈少逰以为贼据长安未期收复欲强取之佶不可少逰欲杀之佶惧匿妻子扵案牍中急济江少逰悉收其钱帛佶有守财卒三千少逰亦夺之佶才与数十人俱至上元复为韩滉所夺时南方藩镇各闭境自守惟曹王臯数遣使间道贡献李希烈攻逼汴郑江淮路絶朝贡皆自宣饶荆襄趣武闗臯治邮驿平道路由是往来之使通行无阻　上问陆贽以当今切务贽以郷日致乱由上下之情不通劝上接下从谏乃上疏其略曰臣谓当今急务在扵审察羣情若羣情之所甚欲者陛下先行之所甚恶者陛下先去之欲恶与天下同而天下不归者自古及今未之有也夫理乱之本繋扵人心况乎当变故动揺之时在危疑向背之际人之所归则植人之所去则倾陛下安可不审察羣情同其欲恶使亿兆归趋以靖邦家乎此诚当今之所急也又曰顷者窃闻舆议颇究羣情四方则患扵中外意乖百辟又患于君臣道隔郡国之志不达扵朝廷朝廷之诚不升扵轩陛上泽阙扵下布下情壅扵上闻实事不必知知事不必实上下否隔扵其际真伪杂糅扵其间聚怨嚣嚣腾谤籍籍欲无疑阻其可得乎又曰总天下之智以助聪明顺天下之心以施教令则君臣同志何有不从逺迩归心孰与为乱又曰虑有愚而近道事有要而似迂疏奏旬日上无所施行亦不诘问贽又上疏其略曰臣闻立国之本在乎得众得众之要在乎见情故仲尼以谓人情者圣王之田言理道所生也又曰易干下坤上曰防坤下干上曰否损上益下曰益损下益上曰损夫天在下而地处上扵位乖矣而反谓之防者上下交故也君在上而臣处下扵义顺矣而反谓之否者上下不交故也上约已而裕扵人人必悦而奉上矣岂不谓之益乎上蔑人而肆诸已人必怨而叛上矣岂不谓之损乎又曰舟即君道水即人情舟顺水之道乃浮违则没君得人之情乃固失则危是以古先圣王之居人上也必以其欲从天下之心而不敢以天下之人从其欲又曰陛下愤习俗以妨理任削平而在躬以明威照临以严法制断流弊自久浚恒太深逺者惊疑而阻命逃死之乱作近者畏慑而偷容避罪之态生君臣意乖上下情隔君务致理而下防诛夷臣将纳忠而上虑欺诞故睿诚不布扵羣下物情不逹扵睿聪臣扵往年曽任御史获奉朝谒仅欲半年陛下严邃髙居未甞降防临问羣臣局蹐趋退亦不列事奏陈轩墀之间且未相谕宇宙之广何由自通虽复例对使臣别延宰辅既殊师锡且异公言未行者则戒以枢宻勿论己行者又谓之遂事不谏渐生拘碍动涉猜嫌由是人各隠情以言为讳至扵变乱将起亿兆同忧独陛下恬然不知方谓太平可致陛下以今日之所覩验往时之所闻孰真孰虚何得何失则事之通塞备详之矣人之情伪尽知之矣上乃遣中使谕之曰朕本性甚好推诚亦能纳谏将谓君臣一体全不隄防縁推诚信不疑多被奸人卖弄今所致患害朕思亦无它其失反在推诚又谏官论事少能慎宻例自矜归过扵朕以自取名朕从即位以来见奏对论事者甚多大抵皆是雷同道听涂说试加质问遽即辞穷若有竒才异能在朕岂惜拔擢朕见从前以来事祗如此所以近来不多取次对人亦非倦扵接纳卿宜深悉此意贽以人君临下当以诚信为本谏者虽辞情鄙拙亦当优容以开言路若震之以威折之以辩则臣下何敢尽言乃复上疏其略曰天子之道与天同方天不以地有恶木而废发生天子不以时有小人而废听纳又曰惟信与诚有补无失一不诚则心莫之保一不信则言莫之行陛下所谓失扵诚信以致患害者臣窃以斯言为过矣又曰驭之以智则人诈示之以疑则人偷上行之则下从之上施之则下报之若诚不尽扵已而望尽扵人众必怠而不从矣不诚扵前而曰诚扵后众必疑而不信矣是知诚信之道不可斯湏而去身愿陛下慎守而行之有加恐非所以为悔者也又曰臣闻仲虺賛扬成汤不称其无过而称其改过吉甫歌诵周宣不美其无阙而美其补阙是则圣贤之意较然着眀唯以改过为能不以无过为贵盖为人之行己必有过差上智下愚俱所不免智者改过而迁善愚者耻过而遂非迁善则其徳日新遂非则其恶弥积又曰谏官不宻自矜信非忠厚其扵圣徳固亦无亏陛下若纳谏不违则传之适足增美陛下若违諌不纳又安能禁之勿传又曰侈言无騐不必用质言当理不必违辞拙而效速者不必愚言甘而利重者不必智是皆考之以实虑之以终其用无它唯善所在又曰陛下所谓比见奏对论亊皆是雷同道听涂说者臣窃以众多之议足见人情必有可行亦有可畏恐不宜一槩轻侮而莫之省纳也陛下又谓试加质问即便辞穷者臣窃以陛下虽穷其辞而未穷其理能服其口而未服其心又曰为下者莫不愿忠为上者莫不求理然而下每苦上之不理上每苦下之不忠若是者何两情不通故也下之情莫不愿达扵上上之情莫不求知扵下然而下恒苦上之难达上恒苦下之难知若是者何九弊不去故也所谓九弊者上有其六而下有其三好胜人耻闻过骋辩给衒聪眀厉威严恣彊愎此六者君上之也謟谀顾望畏愞此三者臣下之弊也上好胜必甘扵佞辞上耻过必忌扵直谏如是则下之謟谀者顺防而忠实之语不闻矣上骋辩必勦说而折人以言上衒眀必臆度而虞人以诈如是则下之顾望者自便而切磨之辞不尽矣上厉威必不能降情以接物上恣愎必不能引咎以受规如是则下之畏愞者避辜而情理之说不申矣夫以区域之广大生灵之众多宫阙之重深髙卑之限隔自黎献而上获覩至尊之光景者逾亿兆而无一焉就获覩之中得接言议者又千万不一幸而得接者犹有九弊居其间则上下之情所通鲜矣上情不通扵下则人惑下情不通扵上则君疑疑则不纳其诚惑则不从其令诚而不见纳则应之以悖令而不见从则加之以刑下悖上刑不败何待是使乱多理少从古以然又曰昔赵武呐呐而为晋贤臣绛侯木讷而为汉元辅然则口给者事或非信辞屈者理或未穷人之难知尧舜所病胡可以一詶一诘而谓尽其能哉以此察天下之情固多失实以此轻天下之士必有遗才又曰谏者多表我之能好谏者直示我之能容谏者之狂诬眀我之能恕谏者之泄漏彰我之能从有一于斯皆为盛徳是则人君之与谏者交相益之道也谏者有爵赏之利君亦有理安之利谏者得献替之名君亦得采纳之名然犹谏者有失中而君无不美唯恐谠言之不切天下之不闻如此则纳谏之徳光矣上颇采用其言　李懐光顿兵不进数上表暴扬卢杞等罪恶众论諠腾亦咎杞等上不得已十二月壬戌贬杞为新州司马白志贞为恩州司马赵賛为播州司马宦官翟文秀上所信任也懐光又言其罪上亦为杀之　乙丑以翰林学士祠部员外郎陆贽为考功郎中金部员外郎吴通微为职方郎中贽上奏辞以初到奉天扈从将吏例加两阶今翰林独迁官夫行罚先贵近而后卑逺则令不犯行赏先卑逺而后贵近则功不遗望先録大劳次徧羣品则臣亦不敢独辞上不许　上在奉天使人说田悦王武俊李纳赦其罪厚赂以官爵悦等皆宻归欵而犹未敢絶朱滔各称王如故滔使其虎牙将军王郅说悦曰日者八郎有急滔与赵王不敢爱其死竭力赴救幸而解围今太尉三兄受命闗中滔欲与回纥共往助之愿八郎治兵与滔渡河共取大梁悦心不欲行而未忍絶滔乃许之滔复遣其内史舍人李琯见悦审其可否悦犹豫不决宻召扈防等议之司武侍郎许士则曰朱滔昔事李懐仙为牙将与兄泚及朱希彩共杀懐仙而立希彩希彩所以宠信其兄弟至矣滔又与判官李子瑗谋杀希彩而立泚泚既为帅滔乃劝泚入朝而自为留后虽劝以忠义实夺之权也平生与之同谋共功如李子瑗之徒负而杀之者二十余人今又与泚东西相应使滔得志泚亦不为所容况同盟乎滔为人如此大王何从得其肺腑而信之邪彼引幽陵回纥十万之兵屯扵郊坰大王出迎则成擒矣彼囚大王兼魏国之兵南向渡河与闗中相应天下其孰能当之大王扵时悔之无及为大王计不若阳许偕行而隂为之备厚加迎劳至则托以它故遣将分兵而随之如此大王外不失报徳之名而内无仓猝之忧矣扈防等皆以为然王武俊闻李琯适魏遣其司刑员外郎田秀驰见悦曰武俊郷以宰相处事失宜祸及身又八郎困扵重围故与滔合兵救之今天子方在隐忧以徳绥我我曹何得不悔过而归之邪舍九叶天子不事而事泚及滔乎且泚未称帝之时滔与我曹比肩为王固己轻我曹矣况使之南平汴洛与泚连衡吾属皆为虏矣八郎慎勿与之俱南但闭城拒守武俊请伺其隙连昭义之兵击而灭之与八郎再清河朔复为节度使共事天子不亦善乎悦意遂决绐滔云从行必如前约丁夘滔将范阳步骑五万人私从者复万余人回纥三千人发河间而南辎重首尾四百里　李希烈攻李勉扵汴州驱民运土木筑垒道以攻城忿其未就并人填之谓之湿薪勉城守累月外救不至将其众万余人奔宋州庚午希烈防大梁滑州刺史李澄以城降希烈希烈以澄为尚书令并永平节度使勉上表请罪上谓其使者曰朕犹失守宗庙勉宜自安待之如初刘洽遣其将髙翼将精兵五千保襄邑希烈攻拔之翼赴水死希烈乘胜攻宁陵江淮大震陈少逰遣参谋温述送欵扵希烈曰濠夀舒庐己令弛备韬戈巻甲伏俟指麾又遣巡官赵诜结李纳扵郓州以给事中孔巢父为淄青宣慰使国子祭酒董晋为
　　河北宣慰使　陆贽言扵上曰今盗遍天下舆驾播迁陛下宜痛自引过以感人心昔成汤以罪已勃兴楚昭以善言复国陛下诚能不吝改过以言谢天下使书诏无所避忌臣虽愚陋可以仰副圣情庶令反侧之徒革心向化上然之故奉天所下书诏虽骄将悍卒闻之无不感激挥涕术者上言国家厄运宜有变更以应时数羣臣请更加尊号一二字上以问陆贽贽上奏以为不可其略曰尊号之兴本非古制行扵安防之日已累谦冲袭乎防乱之时尤伤事体又曰嬴秦徳衰兼皇与帝始总称之流及后代昬僻之君乃有圣刘天元之号是知人主轻重不在名称损之有谦光稽古之善崇之获矜能纳謟之讥又曰必也俯稽术数湏有变更与其增美称而失人心不若黜旧号以祗天戒上纳其言但改年号而已上又以中书所撰赦文示贽贽上言以为动人以言所感已浅言又不切人谁肯懐今兹徳音悔过之意不得不深引咎之辞不得不尽洗刷疵垢宣畅郁堙使人人各得所欲则何有不从者乎应湏改革事条谨具别状同进舍此之外尚有所虞窃以知过非难改过为难言善非难行善为难假使赦文至精止扵知过言善犹愿圣虑更思所难上然之















　　通鉴纪事本末卷三十三上
&lt;史部,纪事本末类,通鉴纪事本末&gt;
　　钦定四库全书
　　通鉴纪事本末卷三十三下
　　宋　袁枢　撰
　　藩镇连兵
　　兴元元年春正月癸酉朔赦天下改元制曰致理兴化必在推诚忘己济人不吝改过朕嗣服丕构君临万邦失守宗祧越在草莽不念率徳诚莫追扵既往永言思咎期有复扵将来眀徴其义以示天下小子惧徳不嗣罔敢怠荒然以长于深宫之中暗扵经国之务积习易溺居安忘危不知稼穑之艰难不恤征戍之劳苦泽靡下究情未上通事既拥隔人懐疑阻犹昩省已遂用兴戎徴师四方转饷千里赋车籍马逺近骚然行赍居送众庶劳止或一日屡交锋刃或连年不解甲胄祀奠乏主室家靡依死生流离怨气凝结力役不息田莱多荒暴令峻扵诛求疲甿空扵杼轴转死沟壑离去郷闾邑里丘墟人烟断絶天谴扵上而朕不寤人怨扵下而朕不知驯致乱阶变兴都邑万品失序九庙震惊上累于祖宗下负于蒸庶痛心腼貌罪实在予永言愧悼若坠泉谷自今中外所上书奏不得更言圣神文武之号李希烈田悦王武俊李纳等咸以勲旧各守藩维朕抚驭乖方致其疑惧皆由上失其道而下罹其灾朕实不君人则何罪宜倂所管将吏等一切待之如初朱滔虽縁朱泚连坐路逺必不同谋念其旧勲务在贷如能效顺亦与惟新朱泚反易天常盗窃名器暴犯陵寝所不忍言获罪祖宗朕不敢赦其胁从将吏百姓等但官军未到京城以前去逆效顺并散归本道本军者并从赦例诸军诸道应赴奉天及进收京城将士并赐名奉天定难功臣其所加垫陌钱税间架竹木茶漆鐡之类悉宜停罢赦下四方人心大悦及上还长安明年李抱真入朝为上言山东宣布赦书士卒皆感泣臣见人情如此知贼不足平也　命兵部员外郎李充为恒冀宣慰使　朱泚更国号曰汉自称汉元天皇改元天皇王武俊田悦李纳见赦令皆去王号上表谢罪惟李希烈自恃兵彊财富遂谋称帝遣人问仪扵顔真卿真卿曰老夫甞为礼官所记惟诸侯朝天子礼耳希烈遂即皇帝位国号大楚改元武成置百官以其党郑贲为侍中孙广为中书令李缓李元平同平章事以汴州为大梁府分其境内为四节度希烈遣其将辛景臻谓顔真卿曰不能屈节当自焚积薪灌油扵其庭真卿趋赴火景臻遽止之希烈又遣其将杨峯赍赦赐陈少逰及夀州刺史张建封建封执峯徇扵军腰斩扵市少逰闻之骇惧建封具以少逰与希烈交通之状闻上悦以建封为濠夀庐三州都团练使希烈乃以其将杜少诚为淮南节度使使将步骑万余人先取夀州后之江都建封遣其将贺兰元均邵怡守霍丘秋栅少诚竟不能过遂南冦蕲黄欲断江路时上命包佶自督江淮财赋泝江诣行在至蕲口遇少诚入冦曺王臯遣蕲州刺史伊慎将兵七千拒之战扵永安戍大破之少诚脱身走斩首万级包佶乃得前后佶入朝具奏陈少逰夺财赋事少逰惧厚敛所部以偿之李希烈以夏口上流要地使其骁将董侍募死士七千人袭鄂州刺史李兼偃旗卧鼓闭门以待之侍撤屋材以焚门兼帅士卒出战大破之上以兼为鄂岳沔都团练使扵是希烈东畏曺王臯西畏李兼不敢复有窥江淮之志矣　朱滔引兵入赵境王武俊大具犒享入魏境田悦供承倍丰使者迎候相望扵道丁丑滔至永济遣王郅见悦约防馆陶偕行渡河悦见郅曰悦固愿从五兄南行昨日将出军将士勒兵不聴悦出曰国兵新破战守逾年资储竭矣今将士不免冻馁何以全军逺征大王日自抚循犹不能安若舍城邑而去朝出暮必有变悦之志非敢有贰也如将士何已令孟祐备步骑五千从五兄供刍牧之役因遣其司礼侍郎裴抗等往谢滔滔闻之大怒曰田悦逆贼乡在重围命如丝髪使我叛君弃兄发兵昼夜赴之幸而得存许我贝州我辞不取尊我为天子我辞不受今乃负恩误我逺来饰辞不出即日遣马寔攻宗城经城杨荣国攻冠氏皆拔之又纵回纥掠馆陶顿幄帟器皿车牛以去悦闭城自守壬午滔遣裴抗等还分兵置吏守平恩永济　朱滔引兵北围贝州引水环之刺史邢曹俊婴城拒守纵范阳及回纥兵大掠诸县又拔武城通徳棣二州使给军食遣马寔将步骑五千屯冠氏以逼魏州　上扵行宫庑下贮诸道贡献之物榜曰琼林大盈库陆贽以为战守之功赏赉未行而遽私别库则士卒怨望无复鬬志上疏谏其略曰天子与天同徳以四海为家何必挠废公方崇聚私货降至尊而代有司之守辱万乘以效匹夫之藏亏法失人诱奸聚怨以斯制事岂不过哉又曰顷者六师初降百物无储外扞凶徒内防危堞昼夜不息迨将五旬冻馁交侵死伤相枕毕命同力竟夷大艰良以陛下不厚其身不私其欲絶甘以同卒伍辍食以啗功劳无猛制而人不擕懐所感也无厚赏而人不怨悉所无也今者攻围已解衣食已丰而謡讟方兴军情稍阻岂不以勇夫恒性嗜利矜功其患难既与之同忧而好乐不与之同利茍异恬黙能无怨咨又曰陛下诚能近想重围之殷忧追戒平日之専欲凡在二库货贿尽令出赐有功每获珍华先给军赏如此则乱必靖贼必平徐驾六龙旋复都邑天子之贵岂当忧贫是乃散其小储而成其大储损其小寳而固其大寳也上即命去其榜　萧复甞言扵上曰宦官自艰难已来多为监军恃恩纵横此属但应掌宫掖之事不宜委以兵权国政上不悦又甞言陛下践祚之初圣徳光被自用杨炎卢杞黩乱朝政以致今日陛下诚能变更睿志臣敢不竭力傥使臣依阿茍免臣实不能又甞与卢杞同奏事杞顺上防复正色曰卢杞言不正上愕然退谓左右曰萧复轻朕戊子命复充山南东西荆湖淮南江西鄂岳浙江东西福建岭南等道宣慰安抚使实疎之也既而刘从一及朝士徃徃奏留复上谓陆贽曰朕思迁幸以来江淮逺方或传闻过实欲遣重臣宣慰谋扵宰相及朝士佥谓宜然今乃反覆如是朕为之怅恨累日意复悔行使之论奏邪卿知萧复如何人其不欲行意趣安在贽上奏以为复痛自修励慕为清贞用虽不周行则可保至扵轻诈如此复必不为借使复欲逗留从一安肯附会今所言矛楯愿陛下眀加辩诘若萧复有所请求则从一何容为隠若从一自有回互则萧复不当受疑陛下何惮而不辨明乃直为此怅恨也夫明则罔惑辨则罔寃惑莫甚扵逆诈而不与明寃莫痛扵见疑而不与辨是使情伪相揉忠邪靡分兹实居上御下之要枢惟陛下留意上亦竟不复辨也辛夘以王武俊为恒冀深赵节度使壬辰加李抱真张孝忠并同平章事丙申加田悦检校右仆射以山南东道行军司马樊泽为本道节度使前深赵观察使康日知为同州刺史李纳为郓州刺史平卢节度使　戊戌加刘洽汴滑宋亳都统副使知都统事李勉悉以其众授之　二月戊申诏赠秀实太尉諡曰忠烈厚恤其家时贾隠林已卒赠左仆射赏其能直言也　李希烈将兵五万围宁陵引水灌之濮州刺史刘昌以三千人守滑州刺史李澄宻遣使请降上许以澄为汴滑节度使澄犹外事希烈希烈疑之遣养子六百人戍白马召澄共攻宁陵澄至石柱使其众阳惊烧营而遁又讽养子令剽掠澄悉收斩之以白希烈希烈无以罪也刘昌守宁陵凡四十五日不释甲韩滉遣其将王栖曜将兵助刘洽拒希烈栖曜以彊弩数千防汴水夜入宁陵城眀日从城上射希烈及其坐幄希烈惊曰宣润弩手至矣遂觧围去　朱泚既自奉天败归李晟谋取长安刘徳信与晟俱屯东渭桥不受晟节制晟因徳信至营中数以沪涧之败及所过剽掠之罪斩之因以数骑驰入徳信军劳其众无敢动者遂幷将之军势益振李懐光既胁朝廷逐卢杞等内不自安遂有异志又恶李晟独当一面恐其成功奏请与晟合军诏许之晟与懐光会于咸阳西陈涛斜筑垒未毕泚众大至晟谓懐光曰贼若固守宫或旷日持久未易攻取今去其巢穴敢出求战此天以贼赐明公不可失也懐光曰军适至马未秣士未饭岂可遽战邪晟不得已乃就壁晟每与懐光同出军懐光军士多掠人牛马晟军秋豪不犯懐光军士恶其异已分所获与之晟军终不敢受懐光屯咸阳累月逗留不进上屡遣中使趣之辞以士卒疲且当休息观衅诸将数劝之攻长安懐光不从宻与朱泚通谋事迹颇露李晟屡奏恐其有变为所倂请移军东渭桥上犹兾懐光革心收其力用寝晟奏不下懐光欲缓战期且激怒诸军奏言诸军粮赐薄神策独厚厚薄不均难以进战上以财用方窘若粮赐皆比神策则无以给之不然又逆懐光意恐诸军觖望乃遣陆贽诣懐光营宣慰因召李晟参议其事懐光意欲晟自乞减损使失士心沮败其功乃曰将士战鬬同而粮赐异何以使之恊力贽未有言数顾晟晟曰公为元帅得専号令晟将一军受指踪而已至扵增减衣食公当裁之懐光黙然又不欲自减之遂止时上遣崔汉衡诣吐蕃发兵吐蕃相尚结賛言蕃法发兵以主兵大臣为信今制书无懐光署名故不敢进上命陆贽谕懐光懐光固执以为不可曰若克京城吐蕃必纵兵焚掠谁能遏之此一害也前有敇防募士卒克城者人赏百缗彼发兵五万若援敇求赏五百万缗何从可得此二害也虏骑虽来必不先进勒兵自固观我兵势胜则从而分功败则从而图变谲诈多端不可亲信此三害也竟不肯署敕尚结賛亦不进军陆贽自咸阳还上言贼泚稽诛保聚宫势穷援絶引日偷生懐光摠仗顺之师乘制胜之气鼓行芟剪易若摧枯而乃冦奔不追师老不用诸帅每欲进取懐光輙沮其谋据兹事情殊不可解陛下意在全防委曲聴从观其所为亦未知感若不别务规略渐思制持唯以姑息求安终恐变故难测此诚事机危迫之秋也固不可以寻常容易处之今李晟奏请移军适遇臣衘命宣慰懐光偶论此事臣遂泛问所宜懐光乃云李晟既欲别行我亦都不要借臣犹虑有飜覆因美其军盛彊懐光大自矜夸转有轻晟之意臣又从容问云回日或圣防顾问事之可否决定何如懐光已肆轻言不可中变遂云恩命许去事亦无妨要约再三非不详审虽欲追悔固难为辞伏望即以李晟表出付中书敇下依奏别赐懐光手诏示以移军事由其手诏大意云昨得李晟奏请移军城东以分贼势朕本欲委卿商量适会陆贽回奏云见卿语及扵此仍言许去事亦无妨遂敕本军允其所请如此则词婉而直理顺而明虽蓄异端何由起怨上从之晟自咸阳结陈而行归东渭桥时鄜坊节度使李建徽神策行营节度使杨恵元犹与懐光聮营陆贽复上奏曰懐光当管师徒足以独制凶寇逗留未进抑有它由所患太彊不资傍助比者又遣李晟李建徽杨惠元三节度之众附丽其营无益成功祗足生事何则四军接垒羣帅异心论势力则悬絶高卑据职名则不相统属懐光轻晟等兵微位下而忿其制不从心晟等疑懐光养冦蓄奸而怨其事多陵已端居则互防飞谤欲战则逓恐分功龃龉不和嫌衅遂构俾之同处必不两全彊者恶积而欲亡弱者势危而先覆覆亡之祸翘足可期旧冦未平新患方起忧难所切实堪疚心太上消慝扵未萌其次救失扵始兆况乎事情已露祸难垂成委而不谋何以宁乱李晟见机虑变先请移军就东建徽惠元势转孤弱为其吞噬理在必然它日虽有良图亦恐不能自拔拯其危急唯在此时今因李晟愿行便遣合军同往托言晟兵素少虑为贼泚所邀借此两军迭为掎角仍先谕防宻使促装诏书至营即日进路懐光意虽不欲然亦计无所施是谓先人有夺人之心疾雷不及掩耳者也解鬬不可以不离救焚不可以不疾理尽扵此唯陛下图之上曰卿所料极善然李晟移军懐光不免怅望若更遣建徽惠元就东恐因此生辞转难调息且更俟旬时　辛酉加王武俊同平章亊兼幽州卢龙节度使　李晟以为懐光反状已明缓急宜有备蜀汉之路不可壅请以禆将李光铣等为洋利劒三州刺史各将兵五百以防未然上疑未决欲亲总禁兵幸咸阳以慰抚为名趣诸将进讨或谓懐光曰此汉祖逰云梦之策也懐光大惧反谋益甚上垂欲行懐光辞益不逊上犹疑防人间之甲子加懐光太尉增实食赐鐡劵遣神策右兵马使李卞等往谕防懐光对使者投铁劵扵地曰圣人疑懐光邪人臣反赐铁劵懐光不反今赐铁劵是使之反也辞气甚悖朔方左兵马使张名振当军门大呼曰太尉视贼不许击待天使不敬果欲反邪功高太山一旦弃之自取族灭富贵它人何益哉我今日必以死争之懐光闻之谓曰我不反以贼方彊故湏蓄锐俟时耳懐光大言天子所居必有城隍乃发卒城咸阳未几移军据之张名振曰乃者言不反今日拔军此来何也何不攻长安杀朱泚取富贵引军还邠邪懐光曰名振病心矣命左右引去拉杀之右武锋兵马使石演芬本西域胡人懐光养以为子懐光潜与朱泚通谋演芬遣其客郜成义诣行在告之请罢其都统之权成义至奉天告懐光子璀璀宻白其父懐光召演芬责之曰我以尔为子柰何欲破我家今日负我死甘心乎演芬曰天子以太尉为股肱太尉以演芬为心腹太尉既负天子演芬安得不负太尉乎演芬胡人不能异心唯知事一人茍免贼名而死死甘心矣懐光使左右脔食之皆曰义士也可令快死以刀断其喉而去李卞等还言懐光骄慢之状扵是行在始严门禁从臣皆宻装以待　乙丑加李晟河中同绛节度使上犹以为薄丙寅又加同平章事上将幸梁州山南节度使盐亭严震闻之遣使诣奉天奉迎又遣大将张用诚将兵五千至盩厔以来迎卫用诚为懐光所诱隂与之通谋上闻而患之防震继遣牙将马勋奉表上语之故勋请亟诣梁州取严震符召用诚还府若不受召臣请杀之上喜曰卿何时复至此勋刻日时而去既得震符请壮士五人与之俱出骆谷用诚不知事泄以数百骑迎之勋与之俱入驿时天寒勋多然藁火扵驿外军士皆往附火勋乃从容出懐中符以示用诚曰大夫召君用诚错愕起走壮士自后执其手擒之用诚子在勋后斫伤勋首壮士格杀其子仆用诚扵地跨其腹以刀拟其喉曰出声则死勋入其营士卒已擐甲执兵矣勋大言曰汝曹父母妻子皆在汉中一朝弃之与张用诚同反扵汝曹何利乎大夫令我取用诚不问汝曹无自取族灭众皆詟服勋送用诚诣梁州震杖杀之命副将领其众勋裹其首复命扵行在愆期半日李懐光夜遣人袭夺李建徽杨恵元军建徽走免恵元将奔奉天懐光遣兵追杀之懐光又宣言曰吾今与朱泚连和车驾且当逺避懐光以韩逰瓌朔方将也掌兵在奉天与逰瓌书约使为变逰瓌宻奏之明日又以书趣之逰瓌又奏之上称其忠义因问策安出对曰懐光总诸道兵故敢恃众为乱今邠宁有张昕灵武有寗景璿河中有吕鸣岳振武有杜从政潼闗有唐朝臣渭北有窦觎皆守将也陛下各以其众及地授之尊懐光之官罢其权则行营诸将各受本府指麾矣懐光独立安能为乱上曰罢懐光兵权若朱泚何对曰陛下既许将士以克城殊赏将士奉天子之命以讨贼取富贵谁不愿之邠府兵以万数借使臣得而将之足以诛泚况诸道必有仗义之臣泚不足忧也上然之丁夘懐光遣其将赵升鸾入奉天约其夕使别将逹奚小俊烧干陵令升鸾为内应以惊胁乘舆升鸾诣浑瑊自言瑊遽以闻且请决幸梁州上命瑊戒严瑊出部勒未毕上已出城西命戴休顔守奉天朝臣将士狼狈扈从戴休顔徇扵军中曰懐光已反遂乘城拒守朱泚之称帝也兵部侍郎刘廼卧病在家泚召之不起使蒋镇自往说之凡再往知不可诱胁乃叹曰镇亦忝列曹不能舍生以至扵此岂可复以己之腥臊污漫贤者乎歔欷而返乃闻上幸山南搏膺大呼自投扵牀不食数日而卒太子少师乔琳从上至盩厔称老疾不堪山险削髪为僧匿扵仙逰寺泚闻之召至长安以为吏部尚书扵是朝士之窜匿者多出仕泚矣懐光遣其将孟保恵静夀孙福逹将精骑趣南山邀车驾遇诸军粮料使张増扵盩厔三将曰彼使我为不臣我以追不及报之不过不使我将耳因目増曰军士未朝食如何増绐其众曰此东数里有佛祠吾贮粮焉三将帅众而东纵之剽掠由是百官从行者皆得入骆谷以追不及还报懐光皆黜之　李晟得除官制拜哭受命谓将佐曰长安宗庙所在天下根本若诸将皆从行谁当灭贼者乃治城隍缮甲兵为复京城之计先是东渭桥有粟十余万斛度支给李懐光军防尽是时懐光朱泚连兵声势甚盛车驾南幸人情扰扰晟以孤军处二彊寇之间内无资粮外无救援徒以忠义感激将士故其众虽单弱而锐气不衰又以书遗懐光辞礼卑逊虽示尊崇而谕以祸福劝之立功补过故懐光慙恧未忍撃之晟曰畿内虽兵荒之余犹可赋敛宿兵养寇患莫大焉乃以判官张彧假京兆尹择四十余人假官以督渭北诸县刍粟不旬日皆充羡乃流涕誓众决志平贼　田悦用兵数败士卒死者什六七其下皆厌苦之上以给事中孔巢父为魏博宣慰使巢父性辩愽至魏州对其众为陈逆顺祸福悦及将士皆喜兵马使田绪承嗣之子也凶险多过失悦不忍杀杖而拘之悦既归国内外撤警备三月壬申朔悦与孔巢父宴饮绪对弟侄有怨言其侄止之绪怒杀侄既而悔之曰仆射必杀我既夕悦醉归寝绪与左右宻穿后垣入杀悦及其母妻等十余人即帅左右执刀立扵中门之内夹道将旦以悦命召行军司马扈防判官许士则都虞候蔡济议事府署深邃外不知有变士则济先至召入乱斫杀之绪恐既明事泄乃出门遇悦亲将刘忠信方排牙绪疾呼谓众曰刘忠信与扈防谋反昨夜刺杀仆射众大惊諠哗忠信未及自辨众分裂杀之扈防来及防门遇乱招谕将士将士从之者三分之一绪惧登城而立大呼谓众曰绪先相公之子诸君受先相公恩若能立绪兵马使赏缗钱二千大将半之下至士卒人赏百缗竭公私之货五日取办扵是将士回首杀扈防皆归绪军府乃定因请命扵孔巢父巢父命绪权知军府后数日众乃知绪杀其兄虽悔怒而绪已立无如之何绪又杀悦亲将薛有伦等二十余人李抱真王武俊引兵将救贝州闻乱不敢进朱滔闻悦死喜曰悦负恩天假手扵绪也即遣其执宪大夫郑景济等将步骑五千助马寔合兵万二千攻魏州寔军王莽河纵骑兵及回纥四出剽掠滔别遣人入城说绪许以本道节度使绪方危迫遣随军候臧诣贝州送欵扵滔滔喜遣臧还报使亟定盟约时绪部署城内已定李抱真王武俊又遣使诣绪许以赴援如悦存日之约绪召将佐议之幕僚曽穆卢南史曰用兵虽尚威武亦本仁义然后有功今幽陵之兵恣行杀掠白骨蔽野虽先仆射背徳其民何罪今虽盛彊其亡可跂立而待也况昭义恒冀方相与攻之柰何以目前之急欲从人为反逆乎不若归命朝廷天子方蒙尘扵外闻魏愽使至必喜官爵旋踵而至矣绪从之遣使奉表诣行在城守以俟命　上之发奉天也韩逰瓌帅其麾下八百余人还邠州李懐光以李晟军浸盛恶之欲引军自咸阳袭东渭桥三令其众众不应窃相谓曰若与我曹击朱泚惟力是视若欲反我曹有死不能从也懐光知众不可彊问计扵賔佐节度廵官良郷李景略曰取长安杀朱泚散军还诸道单骑诣行在如此臣节亦未亏功名犹可保也顿首恳请至于流涕懐光许之都虞候阎晏等劝懐光东保河中徐图去就懐光乃说其众曰今日屯泾阳召妻孥扵邠俟至与之俱徃河中春装既办还攻长安未晩也东方诸县皆富实军发之日聴尔曹俘掠众许之懐光乃谓景略曰向者之议军众不从子宜速去不且见害遣数骑送之景略出军门恸哭曰不意此军一旦防扵不义懐光遣使诣邠州令留后张昕悉发所留兵万余人及行营将士家属会泾阳仍遣其将刘礼等将三千余骑胁迁之韩逰瓌说昕曰李太尉功高自弃已蹈祸机中丞今日可以自求富贵逰瓌请帅麾下以从昕曰昕微贱赖李太尉得至此不忍负也逰瓌乃谢病不出隂与诸将髙固杨懐賔等相结时崔汉衡以吐蕃兵营扵邠南高固曰昕以众去则邠城空矣乃诈为浑瑊书召吐蕃使稍逼邠城昕等惧竟不敢出昕等谋杀诸将之不从者逰瓌知之先与高固等举兵杀昕遣杨懐賔奉表以闻且遣人吿崔汉衡汉衡矫诏以逰瓌知军府事军中大喜懐光子旻在邠逰瓌遣之或曰不杀旻何以自明逰瓌曰杀旻则懐光怒其众必至不如释旻以走之时杨懐賔子朝晟在懐光军中为右厢兵马使闻之泣白懐光曰父立功扵国子当诛夷不可典兵懐光囚之扵是逰瓌屯邠宁戴休顔屯奉天骆元光屯昭应尚可孤屯蓝田皆受李晟节度晟军声大振始懐光方彊朱泚畏之与懐光书以兄事之约分帝闗中永为邻国及懐光决反逼乘舆南幸其下多叛之势益弱泚乃赐懐光诏书以臣礼待之且徴其兵懐光慙怒内忧麾下为变外恐李晟袭之遂烧营东走掠泾阳等十二县鸡犬无遗及富平大将孟涉威勇将数千人奔于李晟将士在道散亡相继至河中或劝河中守将吕鸣岳焚桥拒之鸣岳以兵少恐不能支遂纳之河中尹李齐运弃城走懐光遣其将赵贵先筑垒于同州刺史李纾惧奔行在幕僚裴向摄州事诣贵先责以逆顺之理贵先感寤遂请降同州由是获全向遵庆之子也懐光使其将符峤袭坊州据之渭北守将窦觎帅猎团七百围之峤请降诏以觎为渭北行军司马　丁亥以李晟兼京畿渭北鄜坊丹延节度使　庚寅车驾至城固　上在道民有献瓜果者上欲以散试官授之访扵陆贽贽上奏以为爵位恒宜慎惜不可轻用起端虽微流弊必大献瓜果者止可赐之钱帛不当酬以官上曰试官虚名无损扵事贽又上奏其略曰自兵兴以来财赋不足以供赐而职官之赏兴焉青朱杂防扵胥徒金紫普施扵舆皁当今所病方在爵轻设法贵之犹恐不重若又自弃将何劝人夫诱人之方惟名与利名近虚而扵教为重利近实而扵徳为轻専实利而不济之以虚则耗匮而物力不给専虚名而不副之以实则诞谩而人情不趋故国家命秩之制有职事官有散官有勲官有爵号然掌务而授俸者唯系职事之一官此所谓施实利而寓虚名者也其勲散爵号三者所系大抵止扵服色资防而已此所谓假虚名以佐实利者也今之员外试官颇同勲散爵号虽则授无费禄受不占员然而突铦锋排患难者则以是赏之竭筋力展勤效者又以是酬之若献瓜果者亦授试官则彼必相谓曰吾以忘躯命而获官此以进瓜果而获官是乃国家以吾之躯命同扵瓜果矣视人如草木谁复为用哉今陛下既未有实利以敦劝又不重虚名而滥施人无借焉则后之立功者将曷用为赏哉贽在翰林为上所亲信居艰难中虽有宰相大小之事上必与贽谋之故当时谓之内相上行止必与之俱梁洋道险甞与贽相失经夕不至上惊忧涕泣募得贽者赏千金乆之乃至上喜甚太子以下皆贺然贽数直谏迕上意卢杞虽贬官上心庇之贽极言杞奸邪致乱上虽貌从心颇不悦故刘从一姜公辅皆自下陈登用贽恩遇虽隆未得为相　壬辰车驾至梁州山南地薄民贫自安史以来盗贼攻剽户口减耗大半虽节制十五州租赋不及中原数县及大驾驻跸粮用颇窘上欲西幸成都严震言扵上曰山南地接京畿李晟方图收复借六军以为声援若幸西川则晟未有收复之期也众议未决防李晟表至言陛下驻跸汉中所以系亿兆之心成灭贼之势若规小舍大迁都岷峨则士庶失望虽有猛将谋臣无所施矣上乃止严震百方以聚财赋民不至困穷而供亿无乏牙将严砺震之从祖弟也震使掌转饷事甚修办　初奉天围既解李楚琳遣使入贡上不得已除鳯翔节度使而心恶之议者言楚琳凶逆反覆若不隄防恐生窥伺由是楚琳使者数軰至上皆不引见留之不遣甫至汉中欲以浑瑊代楚琳镇鳯翔陆贽上奏以为楚琳杀帅助贼其罪固大但以乘舆未复大憝犹存勤王之师悉在畿内急宣速吿晷刻是争商岭则道迂且遥骆谷复为盗所扼仅通王命唯在襃斜此路若又阻艰南北遂将敻絶以诸镇危疑之势居二逆诱胁之中汹汹羣情各懐向背傥或楚琳发憾公肆猖狂南塞要冲东延巨猾则我咽喉梗而心膂分矣今楚琳能两端顾望乃是天诱其衷故通归涂将济大业陛下诚宜深以为念厚加抚循得其持疑便足集事必欲精求素行追抉宿疵则是改过不足以补愆自新不足以赎罪凡今将吏岂得尽无疵瑕人皆省思孰免疑畏又况阻命之軰胁从之流自知负恩安敢归化斯衅非小所宜速图伏愿陛下思英主大略勿以小不忍亏挠兴复之业也上释然开寤善待楚琳使者优诏存慰之　丁酉加宣武节度使刘洽同平章事　己亥以行在都知兵马使浑瑊同平章事兼朔方节度使朔方邠宁振武永平奉天行营兵马副元帅　庚子诏数李懐光罪恶叙朔方将士忠顺功名犹以懐光旧勲曲加容贷其副元帅太尉中书令河中尹并朔方等诸道节度观察等使宜并罢免授太子太保其所管兵马委本军自举一人功高望重者便宜统领速具奏闻当授旌旄以从人欲　夏四月壬寅以邠宁兵马使韩逰瓌为邠宁节度使癸夘以奉天行营兵马使戴休顔为奉天行营节度使　灵武守将景璿为李懐光治第别将李如暹曰李太尉逐天子而景璿为之治第是亦反也攻而杀之　甲辰加李晟鄜坊京畿渭北商华副元帅晟家百口及神策军士家属皆在长安朱泚善遇之军中有言及家者晟泣曰天子何在敢言家乎泚使晟亲近以家书遗晟曰公家无恙晟怒曰尔敢与贼为间立斩之军士未授春衣盛夏犹衣裘褐终无叛志乙巳以陜虢防遏使唐朝臣为河中同绛节度使前河中尹李齐运为京兆尹供晟军粮役　庚戌以魏愽兵马使田绪为魏节度使　浑瑊帅诸军出斜谷崔汉衡劝吐蕃出兵助之尚结賛曰邠军不出将袭我后韩逰瓌闻之遣其将曹子逹将兵三千往会瑊军吐蕃遣其将论莽罗依将兵二万从之李楚琳遣其将石锽将卒七百从瑊拔武功庚戌朱泚遣其将韩旻等攻武功锽以其众迎降瑊战不利收兵登西原会曹子达以吐蕃至击旻大破之扵武亭川斩首万余级旻仅以身免瑊遂引兵屯奉天与李晟东西相应以逼长安　朱泚姚令言数遣人诱泾原节度使冯河清河清皆斩其使者大将田希鉴宻与泚通杀河清以军府附扵泚泚以希鉴为泾原节度使　上问陆贽近有卑官自山北来者率非良士有邢建者论说贼势语最张皇察其事情颇似窥觇今已扵一所安置如此之类更有数人若不追寻恐成奸计卿试思之如何为便贽上奏以为今盗据宫阙有冐涉险逺来赴行在者当量加恩赏岂得复猜虑拘囚其略曰以一人之聴览而欲穷宇宙之变态以一人之防虑而欲胜亿兆之奸欺役智弥精失道弥逺项籍纳秦降卒二十万虑其懐诈复叛一举而尽阬之其扵防虞亦已甚矣汉高豁达大度天下之士至者纳用不疑其扵备虑可谓疎矣然而项氏以灭刘氏以昌蓄疑之与推诚其效固不同也秦皇严肃雄猜而荆轲奋其隂计光武寛容慱厚而马援输其欵诚岂不以虚懐待人人亦思附任数御物物终不亲情思附则感而悦之虽寇讐化为心膂矣意不亲则惧而阻之虽骨肉结为仇慝矣又曰陛下智出庶物有轻待人臣之心思周万防有独驭区防之意谋吞众略有过慎之防明照羣情有先事之察严束百辟有任刑致理之规威制四方有以力胜残之志由是才能者怨扵不任忠荩者忧扵见疑着勲业者惧扵不容懐反侧者迫扵及讨驯致离叛构成祸灾天子所作天下式瞻小犹慎之矧又非小愿陛下以覆车之辙为戒实宗社无疆之休　韩逰瓌引兵防浑瑊扵奉天　丙寅加平卢节度使李纳同平章事　朱滔攻贝州百余日马寔攻魏州亦逾四旬皆不能下贾林复为李抱真说王武俊曰朱滔志吞贝魏复值田悦被害傥旬日不救则魏皆为滔有矣魏既下则张孝忠必为之臣滔连三道之兵益以回纥进临常山明公欲保其宗族得乎常山不守则昭义退保西山河朔尽入扵滔矣不若乘贝魏未下与昭义合兵救之滔既破亡则闗中防气朱泚不日枭夷銮舆反正诸将之功孰有居明公之右者哉武俊悦从之戊辰武俊军于南宫东南抱真自临洺引兵会之与武俊营相距十里两军尚相疑明日抱真以数骑诣武俊营賔客共谏止之抱真命行军司马卢卿勒兵以俟曰吾之此举繋天下安危若其不还领军事以聴朝命亦惟子励将士以雪讐耻亦惟子言终遂行武俊严备以待之抱真见武俊叙国家祸难天子播迁持武俊哭流涕纵横武俊亦悲不自胜左右莫能仰视遂与武俊约为兄弟誓同灭贼武俊曰相公十兄名髙四海向蒙开谕得弃逆从顺免葅醢之罪享王公之荣今又不间胡虏辱为兄弟武俊当何以为报乎滔所恃者回纥耳不足畏也战日愿十兄按辔临视武俊决为十兄破之抱真退入武俊帐中酣寝乆之武俊感激待之益恭指心仰天曰此身已许十兄死矣遂连营而进　山南地热上以军士未有春服亦自御裌衣　五月盐铁判官万年王绍以江淮缯帛来至上命先给将士然后御衫韩滉遣使献绫罗四十担诣行在又运米百艘以饷李晟时闗中兵荒米斗直钱五百及滉米至减五之四　吐蕃既破韩旻等大掠而去朱泚使田希鉴厚以金帛赂之吐蕃受之韩逰瓌以闻浑瑊又奏尚结賛屡遣人约刻日共取长安既而不至闻其众今春大疫近已引兵去上以李晟浑瑊兵少欲倚吐蕃以复京城闻其去甚忧之以问陆贽贽以为吐蕃贪狡有害无益得其引去实可欣贺乃上奏其略曰吐蕃迁延观望翻覆多端深入郊畿隂受贼使致令羣帅进退忧虞欲舍之独前则虑其懐怨乘蹑欲待之合势则苦其失信稽延戎若未归寇终不灭又曰将帅意陛下不见信任且患蕃戎之夺其功士卒恐陛下不恤旧劳而畏蕃戎之専其利贼党惧蕃戎之胜不死则悉遗之禽百姓畏蕃戎之来有财必尽为所掠是以顺扵王化者其心不得不怠防扵寇境者其势不得不坚又曰今懐光别保蒲绛吐蕃逺避封疆形势既分腹背无患瑊晟诸帅才力得伸又曰但愿陛下慎扵抚接勤扵砥砺中兴大业旬月可期不宜尚眷眷扵犬羊之羣以失将士之情也上复使谓贽曰卿言吐蕃形势甚善然瑊晟诸军当议规画令其进取朕欲遣使宣慰卿宜审细条疏以闻贽以为贤君选将委任责成故能有功况今秦梁千里兵势无常遥为规画未必合宜彼违命则失君威从命则害军事进退羁碍难以成功不若假以便宜之权待以殊常之赏则将帅感悦智勇得伸乃上奏其略曰锋镝交扵原野而决策扵九重之中机防变扵斯湏而定计扵千里之外用舍相碍否臧皆凶上有掣肘之讥下无死绥之志又曰传闻与指实不同悬筭与临事有异又曰设使其中或有肆情干命者陛下能扵此时戮其违诏之罪乎是则违命者既不果行罚从命者又未必合宜徒费空言秪劳睿虑匪唯无益其损实多又曰君上之权特异臣下惟不自用乃能用人　乙亥李抱真王武俊距贝州三十里而军朱滔闻两军将至急召马寔寔昼夜兼行赴之或谓滔曰武俊善野战不可当其锋宜徙营稍前逼之使回纥絶其粮道我坐食徳棣之餫依营而陈利则进攻否则入保待其饥疲然后可制也滔疑未决防马寔军至滔命眀日出战寔言军士冐暑困惫请休息数日乃战常侍杨布将军蔡雄引回纥达干见滔达干曰回纥在国与邻国战常以五百骑破邻国数千骑如扫叶耳今受大王金帛牛酒前后无筭思为大王立效此其时矣眀日愿大王驻马髙丘观回纥为大王翦武俊之骑使匹马不返布雄曰大王英略盖世举燕蓟全军将扫河南清闗中今见小敌犹豫不击失逺近之望将何以成霸业乎逹干请战是也滔喜遂决意出战丙子旦武俊遣其兵马使赵琳将五百骑伏扵桑林抱真列方陈扵后武俊引骑兵居前自当回纥回纥纵兵冲之武俊命其骑控马避之回纥突出其后将还武俊乃纵兵击之赵琳自林中出横击之回纥败走武俊急追之滔骑兵亦走自践其步陈步骑皆东奔滔不能制遂走趋其营抱真武俊合兵追击之时滔引三万人出战死者万余人逃溃者亦万余人滔才与数千人入营坚守防日暮昬雾两军不能进抱真军其营之西北武俊军其东北滔夜焚营引兵出南门趋徳州遁去委弃所掠资货山积两军以雾不能追也滔杀杨布蔡雄而归幽州心既内慙又恐范阳留守刘怦因败图已怦悉发留守兵夹道二十里具仪仗迎之入府相对悲喜时人多之　初张孝忠以易州归国诏以孝忠为义武节度使以易定沧三州隷之沧州刺史李固烈李惟岳之妻兄也请归恒州孝忠遣押牙安喜程华交其州事固烈悉取军府绫缣珍货数十车将行军士大噪曰刺史扫府库之实以行将士扵后饥寒柰何遂杀固烈屠其家程华闻乱自窦逃出乱兵求得之请知州事华不得已从之孝忠闻之即版华摄沧州刺史华素寛厚推心以待将士将士安之防朱滔王武俊叛更遣人招华华皆不从时孝忠在定州自沧如定必过瀛州瀛隷朱滔道路阻涩沧州録亊参军李宇说华表陈利害请别为一军华从之遣宇奉表诣行在上即以华为沧州刺史横海军副大使知节度事赐名日华令日华嵗供义武租钱二十万缗王武俊又使人说诱之时军中乏马日华绐使者曰王大夫必欲相属当以二百骑相助武俊给之日华悉留其马遣其士归武俊怒而方与马燧等相拒不能攻取日华由是获全及武俊归国日华乃遣人谢过偿其马价且赂之武俊喜复与交好　庚寅李晟大陈兵谕以收复京城先是姚令言等屡遣谍人觇晟进军之期皆为逻骑所获晟引示以所陈兵谓曰归语诸贼努力固守勿不忠扵贼也皆饮之酒给钱而纵之遂引兵至通化门外耀武而还贼不敢出晟召诸将问兵所从入皆请先取外城据坊市然后北攻宫阙晟曰坊市狭隘贼若伏兵格鬬居人惊乱非官军之利也今贼重兵皆聚苑中不若自苑北攻之溃其腹心贼必奔亡如此则宫阙不残坊市无扰防之上者也诸将皆曰善乃牒浑瑊及镇国节度使骆元光商州节度使尚可孤刻期集扵城下壬辰尚可孤败泚将仇敬忠扵蓝田西斩之乙未李晟移军扵光防门外米仓村丙申晟方自临筑垒泚骁将张庭芝李希倩引兵大至晟谓诸将曰始吾忧贼潜匿不出今来送死此天賛我不可失也命副元帅兵马使吴诜等纵兵击之时华州营在北兵少贼并力攻之晟命牙前将李演等帅精兵救之演等力战贼败走演等追之乗胜入光防门再战又破之会夜晟敛兵还贼余众走入白华门夜闻恸哭希倩希烈之弟也丁酉晟复出兵诸将请待西师至夹攻之晟曰贼数败已破胆不乘胜取之使其成备非计也贼又出战官军屡防骆元光败泚军扵浐西戊戌晟陈兵扵光防门外使李演及牙前兵马使王佖将骑兵牙前将史万顷将步兵直抵墙神防村晟先使人夜开墙二百余步比演等至贼已树栅塞之自栅中刺射官军官军不得进晟怒叱诸将曰纵贼如此吾先斩公軰矣万顷惧帅众先进拔栅而入佖演引骑兵继之贼众大溃诸军分道并入姚令言等犹力战晟命决胜军使唐良臣等步骑蹙之且战且前凡十余合贼不能支至白华门有贼数千骑出官军之背晟帅百余骑回御之左右呼曰相公来贼皆惊溃先是泚遣张光晟将兵五千屯九曲去东渭桥十余里光晟宻输欵扵晟及泚败光晟劝泚出亡泚乃与姚令言帅余众西走犹近万人光晟送泚出城还降扵晟晟遣兵马使田子竒以骑兵追泚晟屯含元殿前舎扵右金吾仗令诸军曰晟赖将士之力克清宫禁长安士庶乆防贼庭若小有震惊非吊民伐罪之意晟与公等室家相见非晩五日内无得通家信命京兆尹李齐运等安慰居人晟大将髙明曜取贼妓尚可孤军士擅取贼马晟皆斩之军中股栗公私安堵秋毫无犯远坊有经宿乃知官军入城者是日浑瑊戴休顔韩逰瓌亦克咸阳败贼三千余众闻泚西走分兵邀之己亥晟使京西兵马使孟涉屯白华门尚可孤屯望仙门骆元光屯章敬等晟以牙前三千人屯安国寺以镇京城斩泚党李希倩敬釭彭偃等八人扵市　王武俊既破朱滔还恒州表让幽州卢龙节度使上许之　六月癸夘李晟遣掌书记吴人于公异作露布上行在曰臣已肃清宫禁祗谒寝园钟簴不移庙貌如故上泣下曰天生李晟以为社稷非为朕也晟在渭桥荧惑守嵗乆之乃退賔佐皆贺曰荧惑退舍皇家之福也宜速进兵晟曰天子野次臣下知死敌而已天象髙逺谁得知之既克长安乃谓之曰郷非相拒也吾闻五星赢缩无常万一复来守嵗吾军不战自溃矣皆谢曰非所及也朱泚将奔吐蕃其众随道散亡比至泾州才百余骑田希鉴闭城拒之泚谓之曰汝之节吾所授也柰何临危相负使焚其门希鉴取节投火中曰还汝节泚众皆哭泾卒遂杀姚令言诣希鉴降泚独与范阳亲兵及宗族賔客北趣驿马闗宁州刺史夏侯英拒之至彭原西城屯其将梁庭芬射泚坠阬中韩旻等斩之诣泾州降源休李子平奔鳯翔李楚琳斩之皆传首行在　上命陆贽草诏赐浑瑊使访求奉天所失裹头内人贽上奏以为今巨盗始平疲瘵之民疮痍之卒尚未循拊而首访妇人非所以副惟新之望也谋始尽善克终已稀始而不谋终则何有所赐瑊诏未敢承防上遂不降诏竟遣中使求之乙巳诏吏部侍郎班宏充宣慰使劳问将士抚谕蒸黎丙午李晟斩文武官受朱泚宠任者崔宣洪经纶等十余人又表守节不屈者刘廼蒋沇等己酉以李晟为司徒中书令骆元光尚可孤各迁官有差以检校御史中丞田希鉴为泾原节度使　诏改梁州为兴元府甲寅以浑瑊为侍中韩逰戴休顔各迁官有差　朱泚之败也李忠臣奔樊川擒获丙辰斩之　上问陆贽今至鳯翔有迎驾诸军形势甚盛欲因此遣人代李楚琳何如贽上奏以为如此则事同胁执以言乎除乱则不武以言乎务理则不诚用是时廵后将安入议者或谓之权臣窃未谕其理夫权之为义取类权衡今辇路所经首行胁夺易一帅而亏万乘之义得一方而结四海之疑乃是重其所轻而轻其所重谓之权也不亦反乎以反道为权以任数为智君上行之必失众臣下用之必防身歴代之所以多防乱而长奸邪由此误也不如俟奠枕京邑徴授一官彼喜扵恩宥将奔走不暇安敢輙有旅拒复劳诛鉏哉　戊午车驾发汉中李晟综理长安以备百司自请至鳯翔迎扈上不许内常侍尹元贞奉使同华輙诣河中招谕李懐光晟奏元贞矫制擅赦元恶请理其罪　秋七月丙子车驾至鳯翔斩乔琳蒋镇张光晟等李晟以光晟虽臣贼而灭贼亦颇有力欲全之上不许　副元帅判官髙郢数劝李懐光归欵懐光遣其子璀诣行在谢罪请束身归朝庚辰诏遣给事中孔巢父赍先除懐光太子太保敕诣河中宣慰朔方将士悉复官爵如故　壬午车驾至长安浑瑊韩逰瓌戴休顔以其众扈从李晟骆元光尚可孤以其众奉迎步骑十余万旌旗数十里晟谒见上扵三桥先贺平贼后谢收复之晩伏路左请罪上驻马慰抚为之掩涕命左右扶上马至宫每闲日輙宴勲臣赏赐丰渥李晟为之首浑瑊次之诸将相又次之　曹王臯遣其将伊慎王锷围安州李希烈遣其甥刘戒虚将步骑八千救之臯遣别将李伯潜逆击之扵应山斩首千余级生擒戒虚徇扵城下安州遂降以伊慎为安州刺史又击希烈将康叔夜扵厉郷走之　丁亥孔巢父至河中李懐光素服待罪巢父不之止懐光左右多胡人皆叹曰太尉无官矣巢父又宣言扵众曰军中谁可代太尉领军事者扵是懐光左右发怒喧噪宣诏未毕众杀巢父及中使谈守盈懐光亦不之止复治兵为拒守之备初肃宗在灵武上为奉节王学文扵李泌代宗之世泌居蓬莱书院上为太子亦与之逰及上在兴元泌为杭州刺史上急诏徴之与睦州刺史杜亚俱诣行在乙未以泌为左散骑常侍亚为刑部侍郎命泌日直西省以候对朝野皆属目附之上问泌河中宻迩京城朔方兵素称精锐如达奚小俊等皆万人敌朕昼夕忧之柰何对曰天下事甚有可忧者若惟河中不足忧也夫料敌者料将不料兵今懐光将也小俊之徒乃兵耳何足为意懐光既解奉天之围视朱泚垂亡之虏不能取乃与之连和使李晟得取以为功今陛下已还宫阙懐光不束身归罪乃虐杀使臣鼠伏河中如梦魇之人耳但恐不日为帐下所枭使诸将无以借手也　李希烈闻李希倩伏诛忿怒八月壬寅遣中使至蔡州杀顔真卿中使曰有敕真卿再拜中使曰今赐卿死真卿曰老臣无状罪当死不知使者几日发长安使者曰自大梁来非长安也真卿曰然则贼耳何谓敕邪遂缢杀之　李晟以泾州倚邉屡害军帅甞为乱根奏请徃理不用命者力田积粟以攘吐蕃癸夘以晟兼鳯翔陇右节度等使及四镇北庭泾原行营副元帅进爵西平王时李楚琳入朝晟请与俱至鳯翔斩之以惩逆乱上以新复京师务安反仄不许先是上命浑瑊骆元光讨李懐光军于同州懐光遣其将徐庭光以精卒六千军于长春宫以拒之瑊等数为所败不能进时度支用度不给议者多请赦懐光上不许李懐光遣其妹壻要廷珍守晋州牙将毛朝守隰州郑抗守慈州马燧皆遣人说下之上乃加浑瑊河中绛州节度使充河中同华陜虢行营副元帅加马燧奉诚军晋慈隰节度使充管内诸军行营副元帅与镇国节度使骆元光鄜坊节度使唐朝臣合兵讨懐光初王武俊急攻康日知扵赵州马燧奏请诏武俊与李抱真同击朱滔以深赵隷武俊改日知为晋慈隰节度使上从之日知未至而三州降燧故上使燧兼领之燧表让三州扵日知且言因降而授恐后有功者踵以为常上喜而许之燧遣使迎日知既至籍府库而归之　甲辰以鳯翔节度使李楚琳为左金吾大将军　丙午加浑瑊朔方行营元帅　李晟至鳯翔治杀张镒之罪斩禆将王斌等十余人　朱滔为王武俊所攻殆不能军上表待罪　癸未马燧将步骑三万攻绛州　度支以李懐光所部将士数万与懐光同反不给冬衣上曰朔方军累代忠义今为懐光所制耳将士何罪冬十月己亥诏朔方及诸军在懐光所者冬衣及赏钱皆当别贮俟道路稍通即时给之　李勉累表乞自贬辛丑罢勉都统节度使其检校司徒同平章事如故丙辰李懐光将阎晏寇同州官军败于沙苑诏徴邠
　　州之军韩逰瓌将甲士六千赴之　乙丑马燧拔绛州分兵取闻喜万泉虞郷永乐猗氏　闰月丙子以泾原节度使田希鉴为卫尉卿李晟初至鳯翔希鉴遣使参候晟谓使者曰泾州逼近吐蕃万一入寇州兵能独御之乎欲遣兵防援又未知田尚书意使者归以吿希鉴希鉴果请援兵晟遣腹心将彭令英等戍泾州晟寻托廵邉诣泾州希鉴出迎晟与之并辔而入道旧结欢希鉴妻李氏以叔父事晟晟谓之田郎晟命具三日食曰廵抚毕即还鳯翔希鉴不复疑晟置宴希鉴与将佐俱诣晟营晟伏甲扵外庑既食而饮彭令英引泾州诸将下堂晟曰我与汝曹乆别各宜自言姓名扵是得为乱者石竒等三十余人让之曰汝曺屡为逆乱残害忠良固天地所不容悉引出斩之希鉴尚在座晟顾之曰田郎亦不得无过以亲知之故当使身首得完希鉴曰唯遂引出缢杀之并其子萼晟入其营谕以诛希鉴之意众股栗无敢动者　李希烈遣其将翟崇晖悉众围陈州乆之不克李澄知大梁兵少不能制滑州遂焚希烈所授旌节誓众归国甲午以澄为汴滑节度使　宋亳节度使刘洽遣马步都虞候刘昌与陇右幽州行营节度使曲环等将兵三万救陈州十一月癸夘败翟崇晖扵州西斩首三万五千级擒崇晖以献乘胜进攻汴州李希烈惧奔归蔡州李澄引兵趣汴州至城北恇怯不敢进刘洽兵至城东戊午李希烈守将田懐珍开门纳之明日澄入舍扵浚仪两军之士日有忿防防希烈郑州刺史孙液降扵澄澄引兵屯郑州诏以都统司马寳鼎薛珏为汴州刺史李勉至长安素服待罪议者多以勉失守大梁不应尚为相李泌言扵上曰李勉公忠雅正而用兵非其所长及大梁不守将士弃妻子而从之者殆二万人足以见其得众心矣且刘洽出勉麾下勉至睢阳悉举其众以授之卒平大梁亦勉之功也上乃命勉复其位议者又言韩滉闻銮舆在外聚兵修石头城隂蓄异志上疑之以问李泌对曰滉公忠清俭自车驾在外滉贡献不絶且镇抚江东十五州盗贼不起皆滉之力也所以修石头城者滉见中原板荡谓陛下将有永嘉之行为迎扈之备耳此乃人臣忠笃之虑柰何更以为罪乎滉性刚严不附权贵故多谤毁愿陛下察之臣敢保其无它上曰外议汹汹章奏如麻卿弗闻乎对曰臣固闻之其子臯为考功员外郎今不敢归省其亲正以谤语沸腾故也上曰其子犹惧如此卿柰何保之对曰滉之用心臣知之至熟愿上章明其无它乞宣示中书使朝众皆知之上曰朕方欲用卿人亦何易可保慎勿违众恐并为卿累也泌退遂上章请以百口保滉它日上谓泌曰卿竟上章已为卿留中虽知卿与滉亲旧岂得不自爱其身乎对曰臣岂肯私扵亲旧必负陛下顾滉实无异心臣之上章以为朝廷非为身也上曰如何其为朝廷对曰今天下旱蝗闗中米斗千钱仓廪耗竭而江东丰稔愿陛下早下臣章以解朝众之惑面谕韩臯使之归觐令滉感激无自疑之心速运粮储岂非为朝廷邪上曰善朕深谕之矣即下泌章令韩臯谒告归觐面赐绯衣谕以卿父比有谤言朕今知其所以释然不复信矣因言闗中乏粮归语卿父宜速致之臯至润州滉感悦流涕即日自临水濵发米百万斛聴臯留五日即还朝臯别其母啼声闻扵外滉怒召出挞之自送至江上冐风涛而遣之既而陈少逰闻滉贡米亦贡二十万斛上谓李泌曰韩滉乃能化陈少逰亦贡米矣对曰岂惟少逰诸道将争入贡矣　吏部尚书同平章事萧复奉使自江淮还与李勉卢翰刘从一俱见上勉等退复独留言扵上曰陈少逰任兼将相首败臣节韦臯幕府下僚独建忠义请以臯代少逰镇淮南使善恶着明上然之寻遣中使马钦绪揖刘从一附耳语而去诸相还閤从一诣复曰钦绪宣防令从一与公议朝来所言事即奏行之勿令李卢知敢问何事也复曰唐虞黜陟岳牧佥谐爵人扵朝与士共之使李卢不堪为相则罢之既在相位朝廷政事安得不与之同议而独隐此一亊乎此最当今之大弊朝来主上亦有斯言复已面陈其不可不谓圣意尚尔复不惜与公奏行之但恐浸以成俗未敢以告竟不以事语从一从一奏之上愈不悦复乃上表辞位乙丑罢为中庶子刘洽克汴州得李希烈起居注云某月日陈少逰上表归顺少逰闻之慙惧发疾十二月乙亥薨赠太尉赙祭如常仪淮南大将王韶欲自为留后令将士推已知军亊且欲大掠韩滉遣使谓之曰汝敢为乱吾即日全军渡江诛汝矣韶等惧而止上闻之喜谓李泌曰滉不惟安江东又能安淮南真大臣之器卿可谓知人庚辰加滉平章事江淮转运使滉运江淮粟帛入贡府无虚月朝廷赖之使者劳问相继恩遇始深矣
　　贞元元年春正月癸丑赠顔真卿司徒谥曰文忠　新州司马卢杞遇赦移吉州长史谓人曰吾必再入未几上果用为饶州刺史给事中袁髙应草制执以白卢翰刘从一曰卢杞作相致銮舆播迁海内疮痍柰何遽迁大郡愿相公执奏翰等不从更命它舍人草制乙夘制出髙执之不下且奏杞极恶穷凶百辟疾之若讐六军思食其肉何可复用上不聴补阙陈京赵需等上疏曰杞三年擅权百揆失叙天地神祗所知华夏蛮夷同弃傥加巨奸之宠必失万姓之心丁巳袁髙复扵正牙论奏上曰杞已再更赦高曰赦者止原其罪不可为刺史陈京等亦争之不已曰杞之执政百官常如兵在其颈今复用之则奸党皆唾掌而起上大怒左右辟易谏者稍引却京顾曰赵需等勿退此国大事当以死争之上怒稍觧戊午上谓宰相与杞小州刺史可乎李勉曰陛下欲与之虽大州亦可其如天下失望何壬戌以杞为澧州别驾使谓袁髙曰朕徐思卿言诚为至当又谓李泌曰朕已可袁髙所奏泌曰累日外人窃议比陛下扵桓灵今承徳音乃尧舜之不逮也上悦杞竟卒扵澧州髙恕己之孙也　三月李希烈防邓州　戊午以汴滑节度使李澄为郑滑节度使　以代宗女嘉诚公主妻田绪　李懐光都虞候吕鸣岳宻通欵扵马燧亊泄懐光杀之屠其家事连幕僚髙郢李鄘懐光集将士而责之郢鄘抗言逆顺无所慙隐懐光囚之鄘邕之侄孙也马燧军于寳鼎败懐光兵扵陶城斩首万余级分兵会浑瑊逼河中　夏四月丁丑以曹王臯为荆南节度使李希烈将李思登以随州降之　壬午马燧浑瑊破李懐光兵扵长春宫南遂掘堑围宫城懐光诸将相继来降诏以燧瑊为招抚使　五月丙申刘洽更名佐　韩逰请兵扵浑瑊共取朝邑李懐光将阎晏欲争之士卒指邠军曰彼非吾父兄则吾子弟柰何以白刃相向乎语甚嚣晏遽引兵去懐光知众心不从乃诈称欲归国聚货财饰车马云俟路通入贡由是得复逾旬月六月辛巳以刘佐兼汴州刺史　朱滔病死将士奉前州刺史刘怦知军事　时连年旱蝗度支资粮匮竭言事者多请赦李懐光李晟上言赦懐光有五不可河中距长安才三百里同州当其衡多兵则未为示信少兵则不足隄防忽惊东偏何以制之一也今赦懐光必以晋绛慈隰还之浑瑊既无所诣康日知又应迁移土宇不安何以奨励二也陛下连兵一年讨除小丑兵力未穷遽赦其反逆之罪今西有吐蕃北有回纥南有淮西皆观我彊弱不谓陛下施徳泽爱黎元乃谓兵屈扵人而自罢耳必竞起窥觎之心三也懐光既赦则朔方将士皆应叙勲行赏今府库方虗赏不满望是愈激之使叛四也既解河中罢诸道兵赏典不举怨言必起五也今河中斗米五百刍藁且尽墙壁之间饿殍甚众且其军中大将杀戮略尽陛下但敇诸道围守旬时彼必有内溃之变何必养腹心之疾为它日之悔哉又请发兵二万自备资粮独讨怀光秋七月甲午朔马燧自行营入朝奏称懐光凶逆尤甚赦之无以令天下愿更得一月粮必为陛下平之上许之　壬子以刘怦为幽州卢龙节度使　八月马燧至行营与诸将谋曰长春宫不下则懐光不可得长春宫守备甚严攻之旷日持乆我当身往谕之遂径造城下呼懐光守将徐庭光庭光帅将士罗拜城上燧知其心屈徐谓之曰我自朝廷来可西向受命庭光等复西向拜燧曰汝曹自禄山已来徇国立功三十余年何忽为防族之计从吾言非止免祸富贵可图也众不对燧披襟曰汝不信吾言何不射我左右皆伏泣燧曰此皆懐光所为汝曹无罪第坚守勿出皆曰诺壬申燧与浑瑊韩逰瓌进军逼河中至焦篱堡守将尉珪以七百人降是夕懐光举火诸营不应骆元光在长春宫下使人招徐庭光庭光素轻元光遣卒骂之又为优胡扵城上以侮之且曰我降汉将耳元光使白燧燧还至城下庭光开门降燧以数骑入城慰抚其众大呼曰吾軰复为王人矣浑瑊谓僚佐曰始吾谓马公用兵不吾逺也今乃知吾不逮多矣诏以庭光试殿中监兼御史大夫甲戌燧帅诸军至河南河中军士自相惊曰西城擐甲矣又曰东城娖队矣须臾军士皆易其号为太平字懐光不知所为乃缢而死初懐光之解奉天围也上以其子璀为监察御史宠待甚厚及懐光屯咸阳不进璀宻言扵上曰臣父必负陛下愿早为之备臣闻君父一也但今日之势陛下未能诛臣父而臣父足以危陛下陛下待臣厚臣胡人性直故不忍不言耳上惊曰知卿大臣爱子当为朕委曲弥缝而宻奏之对曰臣父非不爱臣臣非不爱其父与宗族也顾臣力竭不能回耳上曰然则卿以何策自免对曰臣之进言非茍求生也臣父败则臣与之俱死矣复有何策哉使臣卖父求生陛下亦安用之上曰卿勿死为朕更至咸阳谕卿父使君臣父子俱全不亦善乎璀至咸阳而还曰无益也愿陛下备之勿信人言臣今往说谕万方臣父言汝小子何知主上无信吾非贪富贵也直畏死耳汝岂可防吾入死地邪及李泌赴陜上谓之曰朕所以再三欲全懐光者诚惜璀也卿至陜试为朕招之对曰陛下未幸梁洋懐光犹可降也今则不然岂有人臣迫逐其君而可复立扵其朝乎纵彼顔厚无慙陛下每视朝何心见之臣得入陜借使懐光请降臣不敢受况招之乎李璀固贤者必与父俱死矣若其不死则亦无足贵也及懐光死璀先刃其二弟乃自杀朔方将牛名俊断懐光首出降河中兵犹万六千人燧斩其将阎晏等七人余皆不问燧自辞行至河中平凡二十七日燧出髙郢李鄘扵狱皆奏置幕下韩逰之攻懐光也杨懐賔战甚力上命特原其子朝晟逰遂以朝晟为都虞候　上使问陆贽河中既平复有何事所宜区处令悉条奏贽以河中既平虑必有希防生事之人以为王师所向无敌请乘胜讨淮西者李希烈必诱谕其所部及新附诸帅曰奉天息兵之防乃因窘急而言朝廷稍安必复诛伐如此则四方负罪者孰不自疑河朔青齐固当响应兵连祸结赋役繁兴建中之忧行将复起乃上奏其略曰福不可以屡徼幸不可以常觊又曰臣姑以生祸为忧而未敢以获福为贺又曰陛下懐悔过之深诚降非常之大号所在宣之际闻者莫不涕流假王叛换之夫削伪号以请罪观衅首防之将一纯诚以效勤又曰曩讨之而愈叛今释之而毕来曩以百万之师而力殚今以咫尺之诏而化洽是则圣王之敷理道服暴人任徳而不任兵眀矣羣帅之悖臣礼拒天诛图活而不图王又眀矣是则好生以及物者乃自生之方施安以及物者乃自安之术挤彼扵死地而求此之乆生也措彼扵危地而求此之乆安也从古及今未之有焉又曰一夫不率阖境罹殃一境不宁普天致扰又曰亿兆污人四三叛帅感陛下自新之防悦陛下盛徳之言革面易辞且修臣礼其扵深言宻议固亦未尽坦然必当聚心而谋倾耳而聴观陛下所行之事考陛下所誓之言若言与事符则迁善之心渐固傥事与言背则虑祸之态复兴又曰朱泚防而懐光戮懐光戮而希烈征希烈傥平祸将次及则彼之蓄素疑而懐宿负者能不为之动心哉又曰今皇运中兴天祸将悔以逆泚之偷居上国以懐光之窃保中畿嵗未再周相次枭殄实众慝惊心之日羣生改观之时威则已行恵犹未洽诚宜上副天眷下收物情布恤人之恵以济威乘灭贼之威以行恵又曰臣所未敢保其必从唯希烈一人而已揆其私心非不愿从也想其潜虑非不追悔也但以猖狂失计已窃大号虽荷陛下全宥之恩然不能不自扵天地之间耳纵未顺命斯为独夫内则无辞以起兵外则无类以来助其计不过厚抚部曲偷容嵗时心虽陆梁势必不敢陛下但敇诸镇各守封疆彼既气夺筭穷是乃狴牢之类不有人祸则当鬼诛古所谓不战而屈人之兵者斯之谓欤丁夘诏以李懐光甞有功宥其一男使续其后赐之田宅归其首及尸使收加马燧兼侍中浑瑊检校司空余将卒赏赉各有差诸道与淮西连接者宜各守封疆非被侵轶不湏进讨李希烈若降当待以不死自余将士百姓一无所问　骆元光杀徐庭光浑瑊镇河中尽得李懐光之众朔方军自是分矣　卢龙节度使刘怦疾病九月己亥诏以其子行军司马济权知节度事怦寻薨
　　二年春正月李希烈将杜文朝寇襄州二月癸亥山南东道节度使樊泽击擒之　三月李希烈别将寇郑州义成节度使李澄击破之希烈兵势日蹙会有疾夏四月丙寅大将陈仙竒使医陈山甫毒杀之因以兵悉诛其兄弟妻子举众来降甲申以仙竒为淮西节度使闗中仓廪竭禁军或自脱巾呼扵道曰拘吾扵军而不给粮吾罪人也上忧之甚防韩滉运米三万斛至陜李泌即奏之上喜遽至东宫谓太子曰米已至陜吾父子得生矣时禁中不酿命扵坊市取酒为乐又遣中使谕神策六军军士皆呼万嵗时比嵗饥馑兵民率皆瘦黒至是麦始熟市有醉人当时以为嘉瑞人乍饱食死者复伍之一数月人肤色乃复故　初上与常侍李泌议复府兵泌因为上厯叙府兵自西魏以来兴废之由且言府兵平日能安居田畆每府有折冲领之折冲以农隙教习战陈国家有事徴发则以符契下其州及府参騐发之至所期处将帅按阅有教习不精者罪其折冲甚者罪及刺史军还则赐勲加赏便道罢之行者近不逾时逺不经嵗髙宗以刘仁轨为洮河镇守使以图吐蕃扵是始有乆戍之役武后以来承平日乆府兵浸堕为人所贱百姓耻之至蒸熨手足以避其役又牛仙客以积财得宰相邉将效之山东戍卒多赍缯帛自随邉将诱之寄扵府库昼则苦役夜絷地牢利其死而没入其财故自天寳以后山东戍卒还者什无二三其残虐如此然未甞有外叛内侮杀帅自擅者诚以顾恋田园恐累宗族故也自开元之末张说始募长征兵谓之彍骑其后益为六军及李林甫为相奏诸军皆募人为之兵不土著又无宗族不自重惜忘身徇利祸乱遂生至今为梗郷使府兵之法常存不废安有如此下陵上替之患哉陛下思复府兵此乃社稷之福太平有日矣上曰俟平河中当与卿议之
　　三年春二月戊寅镇海节度使韩滉薨　夏六月以陜虢观察使李泌为中书侍郎同平章事
　　四年春二月李泌自陈衰老独任宰相精力耗竭既未聴其去乞更除一相上曰朕深知卿劳苦但未得其人耳上从容与泌论即位以来宰相曰卢杞忠清彊介人言杞奸邪朕殊不觉其然泌曰人言奸邪而陛下独不觉其奸邪此乃杞之所以为奸邪也傥陛下觉之岂有建中之乱乎以私隙杀杨炎挤顔真卿扵死地激李懐光使叛赖陛下圣眀窜逐之人心顿喜天亦悔祸不然乱何由弭上曰杨炎以童子视朕每论事朕可其奏则悦与之往复问难即怒而辞位观其意以朕为不足与言故也以是交不可忍非由杞也建中之乱术士豫请城奉天此盖天命非杞所能致也泌曰天命他人皆可以言之惟君相不可言盖君相所以造命也若言命则礼乐刑政皆无所用矣纣曰我生不有命在天此商之所以亡也上曰朕好与人较量理体崔祐甫性躁朕难之则应对失次朕常知其短而防之杨炎论事亦有可采而气色麤傲难之輙勃然怒无复君臣之礼所以每见令人忿发余人则不敢复言卢小心朕所言无不从又无学不能与朕往复故朕所懐甞不尽也对曰言无不从岂忠臣乎夫言而莫予违此孔子所谓一言丧邦者也上曰惟卿则异彼三人者朕言当卿常有喜色不当常有忧色虽时有逆耳之言如郷来纣及防邦之类朕细思之皆卿先事而言如此则理安如彼则危乱言虽深切而气色和顺无杨炎之陵傲朕问难往复卿辞理不屈又无好胜之志直使朕中懐已尽而屈服不能不从此朕所以私喜扵得卿也泌曰陛下所用相尚多今皆不论何也上曰彼皆非所谓相也凡相者必委以政事如宗时牛仙客陈希烈可以谓之相乎如肃宗代宗之任卿虽不受其名乃真相耳必以官至平章事为相则王武俊之徒皆相也
　　五年　初上思李懐光之功欲宥其一子而子孙皆已伏诛戊辰诏以懐光外孙燕八八为懐光后赐姓名李承绪除左卫率胄曹参军赐钱千缗使养懐光妻王氏及守其墓祀
　　七年春二月癸未易定节度使张孝忠薨
　　八年春三月丁丑山南东道节度使曹成王臯薨　宣武节度使刘佐有威略其母虽贵日织绢一匹谓佐曰汝本寒微天子富贵汝至此必以死报之故佐始终不失臣节庚午佐薨　夏四月癸酉平卢节度使李纳薨军中推其子师古知留后
　　十二年春三月魏愽节度使田绪尚嘉诚公主有庶子三人季安最幼公主子之以为副大使夏四月庚午绪暴薨左右匿之使季安领军事年十五乙亥发防推季安为留后
　　十七年夏五月丁巳成徳节度使王武俊薨　秋七月辛巳以成徳节度副使王士真为节度使




　　通鉴纪事本末卷三十三下
&lt;史部,纪事本末类,通鉴纪事本末&gt;
　　钦定四库全书
　　通鉴纪事本末卷三十四上
　　宋　袁枢　撰
　　伾文用事
　　唐德宗贞元十九年　初翰林待诏王伾善书山隂王叔文善碁俱出入东宫娱侍太子伾杭州人也叔文谲诡多计自言读书知治道乘闲常为太子言民间疾苦太子尝与诸侍读及叔文等论及宫市事太子曰寡人方欲极言之众皆称賛独叔文无言既退太子目留叔文谓曰向者君独无言岂有意邪叔文曰叔文防幸太子有所见敢不以闻太子职当视膳问安不宜言外事陛下在位久如疑太子收人心何以自解太子大惊因泣曰非先生寡人无以知此遂大爱幸与王伾相依附叔文因为太子言某可为相某可为将幸异日用之密结翰林学士韦执谊及当时朝士有名而求速进者陆淳吕温李景俭韩煜韩泰陈谏栁宗元刘禹锡等定为死友而凌准程异等又因其党以进日与游处踪迹诡秘莫有知其端者藩镇或隂进资币与之相结淳吴人尝为左司郎中温渭之子时为左拾遗景俭瑀之孙进士及第煜滉之族子諌尝为侍御史宗元禹锡时为监察御史左补阙张正一上书得召见正一与吏部员外郎王仲舒主客员外郎刘伯刍等相亲善叔文之党疑正一言己隂事令韦执谊反譛正一等于上云其朋党游宴无度九月甲寅正一等皆坐逺贬人莫知其由伯刍廼之子也　十二月庚申以太常卿髙郢为中书侍郎吏部侍郎郑珣瑜为门下侍郎并同平章事珣瑜余庆之从父兄弟也
　　二十年秋九月太子始得风疾不能言
　　顺宗永贞元年春正月辛未朔诸王亲戚入贺德宗太子独以疾不能来德宗涕泣悲叹由是得疾日益甚凢二十余日中外不通莫知两宫安否癸巳德宗崩苍猝召翰林学士郑絪卫次公等至金銮殿草遗诏宦官或曰禁中议所立尚未定众莫敢对次公遽言曰太子虽有疾地居冢嫡中外属心必不得已犹应立广陵王不然必大乱絪等从而和之议始定次公河东人也太子知人情忧疑紫衣麻鞋力疾出九僊门召见诸军使京师粗安甲午宣遗诏于宣政殿太子缞服见百官丙申即皇帝位于太极殿卫士尚疑之企足引领而望之曰真太子也乃喜而泣时顺宗失音不能决事常居深宫施帷独宦官李忠言昭容牛氏侍左右百官奏事自帷中可其奏自德宗大渐王伾先入称诏召王叔文坐翰林中使决事伾以叔文意入言于忠言称诏行下外初无知者以杜佑摄冢宰二月癸夘上始朝百官于紫宸门　辛亥以吏部郎中韦执谊为尚书左丞同平章事王叔文欲专国政首引执谊为相已用事于中与相唱和　壬戌以殿中丞王伾为左散骑常侍依前翰林待诏苏州司功王叔文为起居舍人翰林学士伾寝陋吴语上所防狎而叔文颇任事自许微知文义好言事上以故稍敬之不得如伾出入无阻叔文入至翰林而伾入至柿林院见李忠言牛昭容计事大抵叔文依伾伾依忠言忠言依牛昭容转相交结每事先下翰林使叔文可否然后宣于中书韦执谊承而行之外党则韩泰栁宗元刘禹锡等主采聴外事谋议唱和日夜汲汲如狂互相推奬曰伊曰周曰管曰葛僴然自得谓天下无人荣辱进退生于造次惟其所欲不拘程式士大夫畏之道路以目素与往还者相次拔擢至日除数人其党或言曰某可为官不过一二日輙已得之于是叔文及其党十余家之门昼夜车马如市候见叔文伾者至宿其坊中饼肆酒垆下一人得千钱乃容之伾尤阘茸专以纳贿为事作大匮贮金帛夫妇寝其上　三月辛未以王伾为翰林学士　以王叔文为度支盐铁转运副使先是叔文与其党谋得国赋在手则可以结诸用事人取军士心以固其权又惧骤使重权人心不服借杜佑雅有防计之名位重而务自全易可制故先令佑主其名而自除为副以专之叔文虽判两使不以簿书为意日夜与其党屏人窃语人莫测其所为以御史中丞武元衡为左庶子德宗之末叔文之党多为御史元衡薄其为人待之莽卤元衡为山陵仪仗使刘禹锡求为判官不许叔文以元衡在风宪欲使附已使其党诱以权利元衡不从由是左迁元衡平一之孙也侍御史窦羣奏屯田员外郎刘禹锡挟邪乱政不宜在朝又尝谒叔文揖之曰事固有不可知者叔文曰何谓也羣曰去嵗李实怙恩挟贵气葢一时公当此时逡巡路旁乃江南一吏耳今公一旦复据其地安知路旁无如公者乎其党欲逐之韦执谊以羣素有彊直名止之　上疾久不愈时扶御殿羣臣瞻望而已莫有亲奏对者中外危惧思早立太子而王叔文之党欲专大权恶闻之宦官俱文珍刘光琦薛盈珍等皆先朝任使旧人疾叔文忠言等朋党专恣乃启上召翰林学士郑絪卫次公李程王涯入金銮殿草立太子制时牛昭容辈以广陵王淳英睿恶之絪不复请书纸为立嫡以长字呈上上颔之癸巳立淳为太子更名纯程神符五世孙也　贾躭以王叔文党用事心恶之称疾不出屡乞骸骨丁酉诸宰执会食中书故事丞相方食百寮无敢谒见者叔文至中书欲与执谊计事令直省通之直省以旧事告叔文怒叱直省直省惧入白执谊执谊逡巡慙赧竟起迎叔文就其閤语良久杜佑髙郢郑珣瑜皆停筯以待有报者云叔文索饭韦相公已与之同食閤中矣佑郢心知不可畏叔文执谊莫敢出言珣瑜独叹曰吾岂可复居此位顾左右取马径归遂不起二相皆天下重望相次归卧叔文执谊等益无所顾忌逺近大惧　夏四月乙巳上御宣政殿册太子百官睹太子仪表退皆相贺至有感泣者中外大喜而叔文独有忧色口不敢言但吟杜甫题诸葛亮祠堂诗曰出师未捷身先死长使英雄泪满襟闻者哂之先是太常卿杜黄裳为裴延龄所恶留滞台阁十年不迁及其壻韦执谊为相始迁太常卿黄裳劝执谊帅羣臣请太子监国执谊惊曰丈人甫得一官奈何启口议禁中事黄裳勃然曰黄裳受恩三朝岂得以一官相买乎拂衣起出戊申以给事中陆淳为太子侍读仍更名质韦执谊自以专权恐太子不悦故以质为侍读使潜伺太子意且解之及质发言太子怒曰陛下令先生为寡人讲经义耳何为预它事质惶惧而出　五月辛未以右金吾大将军范希朝为左右神策京西诸城镇行营节度使甲戌以度支郎中韩泰为其行军司马王叔文自知为内外所憎疾欲夺取宦官兵权以自固借希朝老将使主其名而实以泰专其事人情不测其所为益疑惧　辛夘以王叔文为户部侍郎依前充度支盐铁转运副使俱文珍等恶其专权削去翰林之职叔文见制书大惊谓人曰叔文日时至此啇量公事若不得此院职事则无因而至矣王伾即为疏请不从再疏乃许三五日一入翰林去学士名叔文始惧　六月己亥贬宣歙巡官羊士谔为汀州宁化尉士谔以公事至长安遇叔文用事公言其非叔文闻之怒欲下诏斩之执谊不可则令杖煞之执谊又以为不可遂贬焉由是叔文始大恶执谊往来二人门下者皆惧先时刘辟以劔南支度副使将韦臯之意于叔文求都领劔南三川谓叔文曰太尉使辟致微诚于公若与某三川当以死相助若不与亦当有以相酬叔文怒亦将斩之执谊固执不可辟尚游长安未去闻贬士谔遂逃归执谊初为叔文所引用深附之既得位欲掩其迹且迫于公议故时时为异同輙使人谢叔文曰非敢负约乃欲曲成兄事耳叔文诟怒不之信遂成仇怨　癸丑韦臯上表以为陛下哀毁成疾重劳万机故久而未安请权令皇太子亲监庶政俟皇躬痊愈复归春宫臣位兼将相今之所陈乃其职分又上太子牋以为圣上逺灋髙宗亮隂不言委政臣下而所付非人王叔文王伾李忠言之徒輙当重任赏罚纵情堕纪紊纲散府库之积以赂权门树置心腹徧于贵位潜结左右忧在萧墙窃恐倾太宗盛业危殿下家邦愿殿下即日奏闻斥逐羣小使政出人主则四方获安臯自恃重臣逺处西蜀度王叔文不能动摇遂极言其奸俄而荆南节度使裴均河东节度使严绶牋表继至意与臯同中外皆倚以为援而邪党震惧均光庭之曾孙也　王叔文既以范希朝韩泰主京西神策军诸宦者尚未寤防边上诸将各以状辞中尉且言方属希朝宦者始寤兵柄为叔文等所夺乃大怒曰从其谋吾属必死其手密令其使归告诸将曰无以兵属人希朝至奉天诸将无至者韩泰驰归白之叔文计无所出唯曰柰何柰何无几其母病甚丙辰叔文盛具酒馔与诸学士及李忠言俱文珍刘光琦等饮于翰林叔文言曰叔文母病以身任国事之故不得亲医药今将求假归侍叔文比竭心力不避危难皆为朝廷之恩一旦去归百谤交至谁肯见察以一言相助乎文珍随其语輙折之叔文不能对但引满相劝酒数行而罢丁巳叔文以母丧去位　秋七月王叔文既有母丧韦执谊益不用其语叔文怒与其党日夜谋起复必先斩执谊而尽诛不附己者闻者忷惧自叔文归第王伾失据日诣宦官及杜佑请起叔文为相且总北军既不获则请以为威逺军使平章事又不得其党皆忧悸不自保是日伾坐翰林中疏三上不报知事不济行且卧至夜忽呌曰伾中风矣明日遂舆归不出己丑以仓部郎中判度支案陈諌为河中少尹伾叔文之党至是始去　乙未制以积疹未复其军国政事权令皇太子纯勾当时内外共疾王叔文党与专恣上亦恶之俱文珍等屡启上请令太子监国上固厌倦万机遂许之又以太常卿杜黄裳为门下侍郎左金吾大将军袁滋为中书侍郎竝同平章事俱文珍等以其旧臣故引用之又以郑珣瑜为吏部尚书髙郢为刑部尚书竝罢政事太子见百官于东朝堂百官拜贺太子涕泣不答拜八月庚子制令太子即皇帝位朕称太上皇制敇称诰辛丑太上皇徙居兴庆官诰改元永贞立良娣王氏为太上皇后后宪宗之母也壬寅贬王伾开州司马王叔文渝州司户伾寻病死贬所明年赐叔文死乙巳宪宗即位于宣政殿　九月己夘贬神策行军司马韩泰为抚州刺史司封郎中韩为池州刺史礼部员外郎栁宗元为邵州刺史屯田员外郎刘禹锡为连州刺史　冬十一月壬申贬中书侍郎同平章事韦执谊为崖州司马执谊以甞与王叔文异同且杜黄裳壻故独后贬然叔文败执谊亦自失形势知祸且至虽尚为相常不自得奄奄无气闻人行声輙惶悸失色以至于贬　朝议谓王叔文之党或自员外郎出为刺史贬之太轻己夘再贬韩泰为防州司马韩为饶州司马栁宗元为永州司马刘禹锡为朗州司马又贬河中少尹陈諌为台州司马和州刺史凌准为连州司马岳州刺史程异为郴州司马
　　宪宗元和四年　初王叔文之党既贬有诏虽遇赦无得量移十年王叔文之党坐谪官者凡十年不量移执政有怜其才欲渐进之者悉召至京师谏官争言其不可上与武元衡亦恶之三月乙酉皆以为逺州刺史官虽进而地益逺永州司马栁宗元为栁州刺史朗州司马刘禹锡为播州刺史宗元曰播州非人所居而梦得亲在堂万无母子俱往理欲请于朝愿以栁易播防中丞裴度亦为禹锡言曰禹锡诚有罪然母老与其子死别良可伤上曰为人子尤当自谨勿贻亲忧此则禹锡重可责也度曰陛下方侍太后恐禹锡在所宜矜上良久乃曰朕所言以责为人子者耳然不欲伤其亲心退谓左右曰裴度爱我终切明日禹锡改连州刺史
　　宪宗平蜀【刘辟】
　　唐顺宗永贞元年秋七月癸丑西川节度使南康忠武王韦臯薨臯在蜀二十一年重加赋敛丰贡献以结主恩厚给赐以抚士卒士卒婚嫁死丧皆供其资费以是得久安其位而士卒乐为之用服南诏摧吐蕃幕僚嵗久官崇者则为刺史已复还幕府终不使还朝恐泄其所为故也府库既实时寛其民三年一复租赋蜀人服其智谋而畏其威至今画像以为土神家家祀之度支副使刘辟自为留后　刘辟使诸将表求节钺朝廷不许己未以袁滋为劔南东西川山南西道安抚大使　冬十月戊戌以中书侍郎同平章事袁滋同平章事充西川节度使征刘辟为给事中　十一月刘辟不受征阻兵自守袁滋畏其彊不敢进上怒贬滋为吉州刺史　十二月己酉以给事中刘辟为西川节度副使知节度事上以初嗣位力未能讨故也右谏议大夫韦丹上疏以为今释辟不诛则朝廷可以指臂而使者惟两京耳此外谁不为叛上善其言壬子以丹为东川节度使丹津之五世孙也
　　宪宗元和元年刘辟既得旌节志益骄求兼领三川上不许辟遂发兵围东川节度使李康于梓州欲以同幕卢文若为东川节度使推官莆田林蕴力谏辟举兵辟怒械系于狱引出将斩之隂戒行刑者使不杀但数砺刄于其颈欲使屈服而赦之蕴叱之曰竖子当斩即斩我颈岂汝砥石邪辟顾左右曰真忠烈之士也乃黜为唐昌尉上欲讨辟而重于用兵公卿议者亦以为蜀险固难取杜黄裳独曰辟狂戆书生取之如拾芥耳臣知神策军使髙崇文勇畧可用愿陛下专以军事委之勿置监军辟必可擒上从之翰林学士李吉甫亦劝上讨蜀上由是器之戊子命左神策行营节度使髙崇文将步骑五千为前军神策京西行营兵马使李元奕将歩骑二千为次军与山南西道节度使严砺同讨刘辟时宿将名位素重者甚众皆自谓当征蜀之选及诏用崇文皆大惊上与杜黄裳论及藩镇黄裳曰德宗自经忧患务为姑息不生除节帅有物故者先遣中使察军情所与则授之中使或私受大将赂归而誉之即降旄钺未甞有出朝廷之意者陛下必欲振举纲纪宜稍以灋度裁制藩镇然后天下可得而理也上深以为然于是始用兵讨蜀以致威行两河皆黄裳启之也髙崇文屯长武城练卒五千常如冦至夘时受诏辰时即行器械糗粮一无所阙甲午崇文出斜谷李元奕出骆谷同趣梓州崇文军至兴元军士有食于逆旅折人匕筯者崇文斩之以狥刘辟防梓州执李康二月严砺拔劔州斩其刺史文德昭　三月髙崇文引兵自阆州趣梓州刘辟将邢泚引兵遁去崇文入屯梓州辟归李康于崇文以求自雪崇文以康败军失守斩之丙子严砺奏克梓州丁丑制削夺刘辟官爵　东川节度使韦丹至汉中表言髙崇文客军逺鬬无所资若与梓州缀其士心必能有功夏四月丁酉以崇文为东川节度副使知节度事夏五月刘辟城鹿头闗连八栅屯兵万余人以拒髙
　　崇文六月丁酉崇文击败之辟置栅于闗东万胜堆戊戌崇文遣骁将范阳髙霞寓攻夺之下瞰闗城凢八战皆防　庚子髙崇文破刘辟于德阳癸夘又破之于汉州严砺遣其将严秦破辟众万余人于绵州石碑谷秋七月癸丑髙崇文破刘辟之众万人于武甲午诏凡西川继援之兵悉取崇文处分　九月壬寅髙崇文又败刘辟之众于鹿头闗严秦败刘辟之众于神泉河东将阿跌光顔将兵防髙崇文于行营愆期一日惧诛欲深入自赎军于鹿头之西断其粮道城中忧惧扵是辟绵江栅将李文悦鹿头守将仇良辅皆以城降于崇文获辟壻苏彊士卒降者万计崇文遂长驱直指成都所向崩溃军不留行辛亥克成都刘辟卢文若帅数十骑西犇吐蕃崇文使髙霞寓等追之及于羊灌田辟赴江不死擒之文若先杀妻子乃系石自沈崇文入成都屯于通衢休息士卒市肆不惊珍宝山积秋毫不犯槛刘辟送京师斩辟大将邢泚馆驿巡官沈衍余无所问军府事无巨细命一遵韦南康故事从容指防一境皆平初韦臯以西山运粮使崔从知卭州事刘辟反从以书谏辟辟发兵攻之从婴城固守辟败乃得免从融之曾孙也韦臯参佐房式韦干度独孤密符载郗士美段文昌等素服麻屦衔土请罪崇文皆释而礼之草表荐式等厚赆而遣之目段文昌曰君必为将相未敢奉荐载庐山人式琯之从子文昌志之孙也辟有二妾皆殊色监军请献之崇文曰天子命我讨平凶竖当以抚百姓为先遽献妇人以求媚岂天子之意邪崇文义不为此乃以配将吏之无妻者杜黄裳建议征蜀及指授髙崇文方畧皆悬合事宜崇文素惮刘澭黄裳使谓之曰若无功当以刘澭相代故能得其死力及蜀平宰相入贺上目黄裳曰卿之功也　冬十月制割资简陵荣昌泸六州东川房式等未至京师皆除省寺官丙寅以髙崇文为西川节度使戊辰以严砺为东川节度使庚午以将作监栁晟为山南西道节度使晟至汉中府兵讨刘辟还未至城诏复遣戍梓州军士怨怒胁监军谋作乱晟闻之疾驱入城慰劳之既而问曰汝曹何以得成功对曰诛反者刘辟耳晟曰辟以不受诏命故汝曹得以立功岂可复使它人诛汝以为功邪众皆拜谢请诣戍所如诏书军府由是获安　戊子刘辟至长安并族党诛之
　　宪宗平吴【李锜】
　　唐德宗贞元十五年春二月以常州刺史李锜为浙西观察使诸道盐铁转运使锜国贞之子也闲廐宫苑使李齐运受其赂数十万荐之于上故用之锜刻剥以事进奉上由是悦之
　　十七年李锜既执天下利权以贡献固主恩又以馈遗结权贵恃此骄纵无所忌惮盗取县官财所部官属无罪受戮者相继浙西布衣崔善贞诣阙上封事言宫市进奉及盐铁之因言锜不法事上览之不悦命械送锜锜闻其将至先凿阬于道旁己亥善贞至并锁械内阬中生瘗之逺近闻之不寒而栗锜复欲为自全计增广兵众选有材力善射者谓之挽彊胡奚杂类谓之蕃落给赐十倍它卒转运判官卢坦屡谏不悛与幕僚李约等皆去之约勉之子也
　　顺宗永贞元年春三月丙戍加杜佑度支及诸道盐铁转运使以浙西观察使李锜为镇海节度使解其盐铁转运使锜虽失利权而得节旄故反谋亦未发　冬十二月以刑部郎中杜兼为苏州刺史兼辞行上书称李锜且反必奏族臣上然之留为吏部郎中
　　宪宗元和二年夏蜀既平藩镇惕息多求入朝镇海节度使李锜亦不自安求入朝上许之遣中使至京口慰抚且劳其将士锜虽署判官王澹为留后实无行意屡迁行期澹与敕使数劝谕之锜不悦上表称疾请至嵗暮入朝上以问宰相武元衡曰陛下初即政锜求朝得朝求止得止可否在锜将何以令四海上以为然下诏征之锜诈穷遂谋反王澹既掌留务于军府颇有制置锜益不平密谕亲兵使杀之防颁冬服锜严兵坐幄中澹遣敕使入谒有军士数百噪于庭曰王澹何人擅主军务曵下脔食之大将赵锜出慰止又脔食之注刄于敕使之颈诟詈将杀之锜阳惊起救之冬十月己未诏征锜为左仆射以御史大夫李元素为镇海节度使庚申锜表言军变杀留后大将先是锜选腹心五人为所部五州镇将姚志安处苏州李深处常州赵惟忠处湖州丘自昌处杭州髙肃处睦州各有兵数千伺察刺史动静至是锜各使杀其刺史遣牙将庾伯良将兵三千治石头城常州刺史顔防用客李云计矫制称招讨副使斩李深传檄苏杭湖睦请同进讨湖州刺史辛秘潜募鄊闾子弟数百夜袭赵惟忠营斩之苏州刺史李素为姚志安所败生致于锜具桎梏钉于船舷未及京口防锜败得免乙丑制削李锜官爵及属籍以淮南节度使王锷统诸道兵为招讨处置使征宣武武宁武昌兵并淮南宣歙兵俱出宣州江西兵出信州浙东兵出杭州以讨之　李锜以宣州富饶欲先取之遣兵马使张子良李奉仙田少卿将兵三千袭之三人知锜必败与牙将裴行立同谋讨之行立锜之甥也故悉知锜之密谋三将营于城外将发召士卒谕之曰仆射反逆官军四集常湖二将继死其势已蹙今乃欲使吾辈逺取宣城吾辈何为随之族灭岂若弃逆效顺转祸为福乎众悦许诺即夜还趋城行立举火鼓噪应之于内引兵趋牙门锜闻子良等举兵怒闻行立应之抚膺曰吾何望矣跣足匿楼下亲将李钧引挽彊三百趋山亭欲战行立伏兵邀斩之锜举家皆哭左右执锜裹之以幕缒于城下械送京师挽彊蕃落争自杀尸相枕藉癸酉本军以闻乙亥羣臣贺于紫宸殿上愀然曰朕之不德致宇内数有千纪者朕之愧也何贺之为宰相议诛锜大功以上亲兵部郎中蒋乂曰锜大功亲皆淮安靖王之后也淮安有佐命之功陪陵享庙岂可以末孙为恶而累之乎又欲诛其兄弟乂曰锜兄弟故都綂国贞之子也国贞死王事岂可使之不祀乎宰相以为然辛巳锜从父弟宋州刺史铦等皆贬官流放十一月甲申朔锜至长安上御兴安门面诘之对曰臣初不反张子良等教臣耳上曰卿为元帅子良等谋反何不斩之然后入朝锜无以对乃并其子师回腰斩之有司请毁锜祖考冢庙中丞卢坦上言李锜父子受诛罪已塞矣昔汉诛霍禹不罪霍光先朝诛房遗爱不及房龄康诰曰父子兄弟罪不相及况以锜为不善而罪及五代祖乎乃不毁有司籍锜家财输京师翰林学士裴垍李绛上言以为李锜僭侈割剥六州之人以富其家或枉杀其身而取其财陛下闵百姓无告故讨而诛之今辇金帛以输上京恐逺近失望愿以逆人资财赐浙西百姓代今年租赋上嘉叹乆之即从其言
　　魏慱归朝【田正】
　　唐宪宗元和七年秋八月戊戌魏愽节度使田季安薨初季安娶洺州刺史元谊女生子怀谏为节度副使牙内兵马使田兴庭玠之子也有勇力颇读书性恭逊季安淫虐兴数规谏军中赖之季安以为收众心出为临清镇将欲杀之兴阳为风痹炙灼满身乃得免季安病风杀戮无度军政废乱夫人元氏召诸将立怀谏为副大使知军务时年十一迁季安于别寝月余而薨召田兴为步射都知兵马使辛亥以左龙武大将军薛平为郑滑节度使欲以控制魏上与宰相议魏事李吉甫请兴兵讨之李綘以为魏不必用兵当自归朝廷吉甫盛陈不可不用兵之状上曰朕意亦以为然綘曰臣窃观两河藩镇之防扈者皆分兵以诸将不使专在一人恐其权任太重乘间而谋已故也诸将势均力敌莫能相制欲广相连结则众心不同其谋必泄欲独起为变则兵少力微势必不成加以购赏既重刑诛又峻是以诸将互相顾忌莫敢先发防扈者恃此以为长策然臣窃思之若常得严明主帅能制诸将之死命者以临之则粗能自固矣今怀谏乳臭子不能自聴防军府大权必有所归诸将厚薄不均怨怒必起不相服从然则向日分兵之防适足为今日祸乱之阶也田氏不为屠肆则悉为俘囚矣何烦天兵哉彼自列将起代主师邻道所恶莫甚于此彼不倚朝廷之援以自存则立为邻道所虀粉矣故臣以为不必用兵可坐待魏愽之自归也但愿陛下按兵养威严敇诸道选练士马以须后敕使贼中知之不过数月必有自效于军中者矣至时惟在朝廷应之敏速中其机防不爱期禄以赏其人使两河藩镇闻之恐其麾下效之以取朝廷之赏必皆恐惧争为恭顺矣此所谓不战而屈人兵者也上曰善它日吉甫复于延英盛陈用兵之利且言刍粮金帛皆已有备上顾问綘綘对曰兵不可轻动前年讨恒州四面发兵近二十万又发两神防兵自京师赴之天下骚动所费七百余万缗讫无成功为天下笑今疮痍未复人皆惮战若又以敕命驱之臣恐非直无功或生它变况魏不必用兵事势明白愿陛下勿疑上奋身抚案曰朕不用兵决矣綘曰陛下虽有是言恐退朝之后复有荧惑圣听者上正色厉声曰朕志已决谁能惑之綘乃拜贺曰此社稷之福也既而田怀谏幼弱军政皆决于家臣蒋士则数以爱憎移易诸将众皆愤怒朝命久未至军中不安田兴晨入府士卒数千人大噪环兴而拜请为留后兴惊仆于地众不散久之兴度不免乃谓众曰汝肯听吾言乎皆曰惟命兴曰勿犯副大使守朝廷灋令申版籍请官吏然后可皆曰诺兴乃杀蒋士则等十余人迁怀谏于外　冬十月乙未魏监军以状闻上亟召宰相谓李綘曰卿揣魏若符契李吉甫请遣中使宣慰以观其变李綘曰不可今田兴奉其土地兵众坐待诏命不乘此际推心抚纳结以大恩必待敕使至彼持将士表来为请节钺然后与之则是恩出于下非出于上将士为重朝廷为轻其感戴之心亦非今日之比也机防一失悔之无及吉甫素与枢密使梁守谦相结守谦亦为之言于上曰故事皆遣中使宣劳今此镇独无恐更不谕上竟遣中使张忠顺如魏宣慰欲俟其还而议之癸夘李绛复上言朝廷恩威得失在此一举时机可惜柰何弃之利害甚明愿圣心勿疑计忠顺之行甫应过陜乞明旦即降白麻除兴节度使犹可及也上欲且除留后降曰兴恭顺如此自非恩出不次则无以使之感激殊常上从之甲辰以兴为魏节度使忠顺未还制命已至魏州兴感恩流涕士众无不鼓舞　李绛又言魏五十余年不霑皇化一旦举六州之地来归刳河朔之腹心倾叛乱之巢穴不有重赏过其所望则无以慰士卒之心使四邻劝慕请发内库钱百五十万缗以赐之左右宦官以为所与太多后有此比将何以给之上以语绛绛曰田兴不贪专地之利不顾四邻之患归命圣朝陛下柰何爱小费而遗大计不以收一道人心钱用尽更来机事一失不可复追借使国家发十五万兵以取六州期年而克之其费岂止百五十万缗而已乎上悦曰朕所以恶衣菲食蓄聚货财正为欲平定四方不然徒贮之府库何为十一月辛酉遣知制诰裴度至魏愽宣慰以钱百五十万缗赏军士六州百姓给复一年军士受赐欢声如雷成德兖郓使者数辈见之相顾失色叹曰倔彊者果何益乎度为兴陈君臣上下之义兴聴之终夕不倦待度礼极厚请度徧至所部州县宣布朝命奏乞除节度副使于朝廷诏以户部郎中河东胡证为之兴又奏所部缺官九十员请有司注拟行朝廷灋令输赋税田承嗣以来室屋僣侈者皆避不居郓蔡恒遣逰客间説百方兴终不听李师道使人谓宣武节度使韩曰我世与田氏约相保援今兴非其族又首变两河事亦公之所恶也我将与成德合军讨之曰我不知利害知奉诏行事耳若兵北度河我则以兵东取曹州师道惧不敢动田兴既葬田季安送田怀谏于京师辛巳以懐谏为右监门卫将军
　　八年春正月辛夘赐魏愽节度使田兴名正
　　十四年秋八月己未田正入朝上待之尤厚　甲辰以田正兼侍中魏节度使如故正三表请留上不许正常恐一旦物故魏人犹以故事继袭故兄弟子侄皆仕诸朝上皆擢居显列朱紫盈庭时人荣之
　　宪宗讨成德【王承宗】
　　唐德宗贞元二十年夏六月昭义节度使李长荣薨上遣中使以手诏授本军大将但军士所附者即授之时大将来希皓为众所服中使将以手诏付之希皓言于众曰此军取人合是希皓但作节度使不得若朝廷以一束草来希皓亦必敬事中使言面奉进止只令此军取大将防与节钺朝廷不别除人希皓固辞兵马使卢从使其位居四潜与监军相结起出伍曰若来大夫不肯受诏从史请且勾当此军监军曰卢中丞若如此此亦固合圣防中使因探懐取诏以授之从史捧诏再拜舞蹈希皓亟回挥同列北面称贺军士毕集更无一言秋八月己未诏以从史为节度使
　　宪宗元和二年冬十一月昭义节度使卢从史内与王士真刘济潜通而外献策请图山东擅引兵东出上召令还上党从史托言就食邢洺不时奉诏久之乃还四年春三月成德节度使王士真薨其子副大使承宗自为留后河北三镇相承各置副大使以嫡长为之父没则代领军务　王承宗叔父士则以承宗擅自立恐祸及宗与幕客刘栖楚俱自归京师诏以士则为神防大将军　上欲革河北诸镇世袭之乘王士真死欲自朝廷除人不从则兴师讨之中书侍郎同平章事裴垍曰李纳防扈不恭王武俊有功于国陛下前许师道今夺承宗沮劝违理彼必不服由是议久不决上以问诸学士李绛等对曰河北不遵声教谁不愤叹然今日取之或恐未能成德军自武俊以来父子相承四十余年人情贯习不以为非况承宗已总军务一旦易之恐未即奉诏又范阳魏易定淄青以地相传与成德同体彼闻成德除人必内不自安隂相党助虽茂昭有请亦恐非诚所以然者今国家除人代承宗彼邻道劝成进退有利若所除之人得入彼则自以为功若诏令有所不行彼因潜相交结在于国体岂可遽休须应兴师四面攻讨彼将帅则加官爵士卒则给衣粮按兵玩冦坐观胜负而劳费之病咸归国家矣今江淮水公私困竭军旅之事殆未可轻议也左军中尉吐突承璀欲希上意夺裴垍权自请将兵讨之上疑未决宗正少卿李拭奏称承宗不可不讨承璀亲近信臣宜委以禁兵使统诸军谁敢不服上以拭状示诸学士曰此奸臣也知朕欲将承璀故上此奏卿曹记之自今勿令得进用昭义节度使卢从史遭父丧朝廷久未起复从史惧因承璀説上请发本军讨承宗壬辰起复从史左金吾大将军余如故　秋七月上密问诸学士曰今欲用王承宗为成德留后割其德棣二州更为一镇以离其势并使承宗输二税请官吏一如师道何如李绛等对曰德棣之成德为日已久今一旦割之恐承宗及其将士忧疑怨望得以为辞况其邻道情状一同各虑它日分割或潜相构扇万一旅拒倍难处置愿更三思所是二税官吏愿因吊祭使至彼自以其意谕承宗令上表陈乞如师道例勿令知出陛下意如此则幸而听命于理固顺若其不听体亦无损上又问今刘济田季安皆有疾若其物故岂可尽如成德付授其子天下何时当平议者皆言宜乘此际代之不受则发兵讨之时不可失如何对曰羣臣见陛下西取蜀东取吴易于反掌故謟防躁竞之人争献策画劝开河北不为国家深谋逺虑陛下亦以前日成功之易而信其言臣等夙夜思之河北之势与二方异何则西川浙西皆非反侧之地其四邻皆国家臂指之臣刘辟李锜独生狂谋其下皆莫之与辟锜徒以货财防之大军一临则涣然离耳故臣等当时亦劝陛下诛之以其万全故也成德则不然内则胶固嵗深外则蔓连势广其将士百姓懐其累代喣妪之恩不知君臣逆顺之理谕之不从威之不服将为朝廷羞又邻道平居或相猜恨及闻代易必合为一心葢各为子孙之谋亦虑它日及此故也万一余道或相表里兵连祸结财尽力竭西戎北狄乘间窥窬其为忧患可胜道哉济季安与承宗事体不殊若物故之际有间可乘当临事图之于今用兵则恐未可太平之业非朝夕可致愿陛下审处之时吴少诚病甚绛等复上言少诚病必不起淮西事体与河北不同四旁皆国家州县不与贼邻无党援相助朝廷命帅今正其时万一不从可议征讨臣愿舍恒冀难致之防就申蔡易成之谋脱或恒冀连兵事未如意蔡州有舋势可兴师南北之役俱兴财力之用不足傥事不得已须赦承宗则恩德虚施威令顿废不如早赐处分以收镇冀之心坐待机宜必获申蔡之利既而承宗久未得朝命颇惧累表自诉八月壬午上乃遣京兆少尹裴武诣真定宣慰承宗受诏甚恭曰三军见迫不暇俟朝防请献德棣二州以明恳欵　九月甲辰朔裴武复命庚戌以承宗为成德军节度恒冀深赵州观察使德州刺史薛昌朝为保信军节度德棣二州观察使昌朝嵩之子王氏之壻也故就用之田季安得飞报先知之使谓承宗曰昌朝隂与朝廷通故受节钺承宗遽遣数百骑驰入德州执昌朝至真定囚之中使送昌朝节过魏州季安阳为宴劳留使者累日比至德州已不及矣上以裴武为欺防又有譛之者曰武使还先宿裴垍家明旦乃入见上怒甚以语李綘欲贬武于岭南绛曰武昔防李懐光军中守节不屈岂容今日遽为奸回葢贼多变诈人未易尽其情承宗始惧朝廷诛讨故请献二州既防恩贷而邻道皆不欲成德开分割之端计必有隂行间説诱而胁之使不得守其初心者非武之罪也今陛下选武使入逆乱之地使还一语不相应遽窜之遐荒臣恐自今奉使贼廷者以武为戒茍求便身率为依阿两可之言莫肯尽诚具陈利害如此非国家之利也且垍武久处朝廷谙练事体岂有使还未见天子而先宿宰相家乎臣敢为陛下必保其不然此殆有谗人欲伤武及垍者愿陛下察之上良久曰理或有此遂不问　上遣中使谕王承宗使遣薛昌朝还镇承宗不奉诏冬十月癸未制削夺承宗官爵以左神防中尉吐突承璀为左右神防河中河阳浙西宣歙等道行营兵马使招讨处置等使翰林学士白居易上奏以为国家征伐当责成将帅近嵗始以中使为监军自古及今未有征天下之兵专令中使统领者也今神防军既不置行营节度使则承璀乃制将也又统诸军招讨处置使则承璀乃都统也臣恐四方闻之必轻朝廷四夷闻之必笑中国陛下忍令后代相传云以中官为制将都统自陛下始乎臣又恐刘济茂昭及希朝从史乃至诸道将校皆耻受承璀指麾心既不齐功何由立此是资承宗之计而挫诸将之势也陛下念承璀勤劳贵之可也怜其忠赤富之可也至于军国权柄动闗理乱朝廷制度出自祖宗陛下宁忍徇下之情而自隳法制从人之欲而自损圣明何不思于一时之间而取笑于万代之后乎时谏官御史论承璀职名太重者相属上皆不听戊子上御延英殿度支使李元素盐铁使李鄘京兆尹许孟容御史中丞李夷简谏议大夫孟简给事中吕元膺穆质右补阙独孤郁等极言其不可上不得已明日削承璀四道兵马使改处置为宣慰而已李绛甞极言宦官骄横侵害政事谗毁忠贞上曰此属安敢为谗就使为之朕亦不听绛曰此属大抵不知仁义不分枉直惟利是嗜得赂则誉跖蹻为防良怫意则毁龚黄为贪暴能用倾巧之智构成疑似之端朝夕左右浸润以入之陛下必有时而信之矣自古宦官败国者备载方册陛下岂得不防其渐乎己亥吐突承璀将神防兵发长安命恒州四面藩镇各进兵招讨田季安闻吐突承璀将兵讨王承宗聚其徒曰师不
　　跨河二十五年矣今一旦越魏伐赵赵虏魏亦虏矣计为之柰何其将有超伍而言者曰愿借骑五千以除君忧季安大呼曰壮哉兵决出格沮者斩幽州牙将绛人谭忠为刘济使魏知其谋入谓季安曰如某之谋是引天下之兵也何者今王师越魏代赵不使耆臣宿将而专付中臣不输天下之甲而多出秦甲君知谁为之谋此乃天子自为之谋欲将夸服于臣下也若师未叩赵而先碎于魏是上之谋反不如下其能不耻于天下乎既耻且怒必任智士画长防伏猛将练精兵毕力再举涉河鉴前之败必不越魏而伐赵校罪轻重必不先赵而后魏是上不上下不下当魏而来也季安曰然则若之何忠曰王师入魏君厚犒之于是悉甲压境号曰伐赵则可隂遗赵人书曰魏若伐赵则河北义士谓魏卖友魏若与赵则河南忠臣谓魏反君卖友反君之名魏不忍受执事若能隂解陴障遗魏一城魏得持之奏捷天子以为符信此乃使魏北得以奉赵西得以为臣于赵有角尖之耗于魏获不世之利执事岂能无意于魏乎赵人脱不拒君是魏霸基安矣季安曰善先生之来是天眷魏也遂用忠之谋与赵隂计得其堂阳忠归幽州谋欲激刘济讨王承宗会济合诸将言曰天子知我怨赵今命我伐之赵亦必大备我伐与不伐孰利忠疾对曰天子终不使我伐赵赵亦不备燕济怒曰尔何不直言济与承宗反乎命系忠狱使人视成德之境果不为备后一日诏果来令济专护北彊勿使朕复挂胡忧而得专心于承宗济乃解狱召忠曰信如子防矣何以知之忠曰卢从史外亲燕内实忌之外絶赵内实与之此为赵画曰燕以赵为障虽怨赵必不残赵不必为备一且示赵不敢抗燕二且使燕获疑天子赵人既不备燕潞人则走吿于天子曰燕厚怨赵赵见伐而不备燕是燕反与赵也此所以知天子终不使君伐赵赵亦不备燕也济曰今则柰何忠曰燕赵为怨天下无不知今天子伐赵君坐全燕之甲一人未济易水此正使潞人以燕卖恩于赵败忠于上两皆售也是燕贮忠义之心卒染私赵之口不见德于赵人恶声徒嘈嘈于天下耳惟君熟思之济曰吾知之矣乃下令军中曰五日毕出后者醢以狥
　　五年春正月刘济自将兵七万人击王承宗时诸军皆未进济独前奋击拔饶阳束鹿河东河中振武义武四军为恒州北面招讨防于定州防望夜军吏以有外军请罢张灯张茂昭曰三镇官军也何谓外军命张灯不禁行人不闭里门三夜如平日亦无敢喧哗者丁夘河东将王荣拔王承宗洄湟镇吐突承璀至行营威令不振与承宗战屡败左神策大将军郦定进战死定进骁将也军中夺气　诸军讨王承宗者久无功白居易上言以为河北本不当用兵今既出师承璀未甞苦战已失大将与从史两军入贼境迁延进退不惟意在逗留亦是力难支敌希朝茂昭至新市镇竟不能过刘济引全军攻围乐夀久不能下师道季安元不可保察其情状似相计防各收一县遂不进军陛下观此事势成功有何所望以臣愚见速须罢兵若又迟疑其害有四可为痛惜者二可为深忧者二何则若保有成即不论用度多少既的知不可即不合虚费赀粮悟而后行事亦非晩今迟校一日有一日之费更延旬月所费滋多终须罢兵何如早罢以府库贱帛百姓脂膏资助河北诸侯转令彊大此臣为陛下痛惜者一也臣又恐河北诸将见吴少阳已受制命必引事例轻重同词请雪承宗若章表继来即义无不许请而后舍体势可知转令承宗胶固同类如此则与夺皆由邻道恩信不出朝廷实恐威权尽归河北此为陛下痛惜者二也今天时已热兵气相蒸至于饥渴疲劳疾疫暴露驱以就战人何以堪纵不惜身亦难忍苦况神防乌杂城市之人例皆不惯如此忽思生路或有犇逃一人若逃百人相扇一军若散诸军必摇事忽至此悔将何及此为陛下深忧者一也臣闻回鹘吐蕃皆有细作中国之事小大尽知今聚天下之兵唯讨承宗一贼自冬及夏都未立功则兵力之彊弱资费之多少岂宜使西戎北虏一一知之忽见利生心承虚入寇以今日之势力可能救其首尾哉兵连祸生何事不有万一及此实闗安危此其为陛下深忧者二也　卢从史首建伐王承宗之谋及朝廷兴师从史逗遛不进隂与承宗通谋令军士潜懐承宗号又髙刍粟之价以贩度支讽朝廷求平章事诬奏诸道与贼通不可进兵上甚患之防从史遣牙将王翊元入奏事裴垍引与语为言为臣之义微动其心翊元遂输诚言从史隂谋及可取之状垍令翊元还本军经营复来京师遂得其都知兵马使乌重等欵要垍言于上曰从史狡猾骄狠必且为乱今闻其与承璀对营视承璀如婴儿往来殊不设备失今不取后虽兴大兵未可以嵗月平也上初愕然熟思良久乃许之从史性贪承璀盛陈竒玩视其所欲稍以遗之从史喜益相昵狎甲申承璀与行营兵马使李听谋召从史入营博伏壮士于幕下突出擒诣帐后防之内车中驰诣京师左右惊乱承璀斩十余人谕以诏防从史营中士卒闻之皆甲以出操兵趋哗乌重当军门叱之曰天子有诏从者赏敢违者斩士卒皆敛兵还部伍防夜车疾驱未明已出境重承洽之子听晟之子也　丁亥范希朝张茂昭大破承宗之众于木刀沟　上嘉乌重之功欲即授以昭义节度使李绛以为不可请授重河阳以河阳节度使孟元阳镇昭义防吐突承璀奏已牒重勾当昭义留后绛上言昭义五州据山东要害魏愽恒幽诸镇蟠结朝廷惟恃此以制之磁邢洺入其腹内诚国之宝地安危所系也向为从史所据使朝廷旰食今幸而得之承璀复以与重臣闻之惊叹实所痛心昨国家诱执从史虽为长防已失大体今承璀又以文牒差人为重镇留后为之求旌节无君之心孰甚于此陛下昨日得昭义人神同庆威令再立今日忽以授本军牙将物情顿沮纪纲大紊校计利害更不若从史为之何则从史虽蓄奸谋已是朝廷牧伯重出于列校以承璀一牒代之窃恐河南北诸侯闻之无不愤怒耻与为伍且谓承璀诱重使逐从史而代其位彼人人麾下各有将校能无自危乎傥刘济茂昭季安执恭韩师道继有章表陈其情状并指承璀专命之罪不知陛下何以处之若皆不报则众怒益甚若为之改除则朝廷之威重去矣上复使枢密使梁守谦密谋于绛曰今重已摠军务事不得已须应与节对曰从史为帅不由朝廷故启其邪心终成逆节今以重典兵即授之节威福之柄不在朝廷何以异于从史乎重之得河阳已为望外之福岂敢更为旅拒况重所以能执从史本以仗顺成功一旦自逆诏命安知同列不袭其迹而动乎重军中等夷甚多必不愿重独为主帅移之它镇乃惬众心何忧其致乱乎上悦皆如其请壬辰以重为河阳节度使戊戌贬卢从史驩州司马　夏六月甲申白居易复上奏以为臣比请罢兵今之事势又不如前不知陛下复何所待是时上毎有军国大事必与诸学士谋之甞逾月不见学士李绛等上言臣等饱食不言其自为计则得矣如陛下何陛下询访理道开纳直言实天下之幸岂臣等之幸上遽令明日三殿对来白居易甞因论事言陛下错上色荘而罢密召承防李绛谓曰居易小臣不逊须令出院绛曰陛下容纳直言故羣臣敢竭诚无隠居易言虽少思志在纳忠陛下今日罪之臣恐天下各思箝口非所以广聪明昭圣德也上悦待居易如初　秋七月庚子王承宗遣使自陈为卢从史所离闲乞输贡赋请官吏许其自新李师道等数上表请雪承宗朝廷亦以师久无功丁未制洗雪承宗以为成徳军节度使复以德棣二州与之悉罢诸道行营将士共赐布帛二十八万端匹加刘济中书令　秋九月己亥吐突承璀自行营还辛亥复为左卫上将军充左军中尉裴垍曰承璀首唱用兵疲弊天下卒无成功陛下纵以旧恩不加显戮岂得全不贬黜以谢天下乎给事中段平仲吕元膺言承璀可斩李绛奏称陛下不责承璀它日复有败军之将何以处之若或诛之则同罪异罚彼必不服若或释之则谁不保身而玩寇乎愿陛下割不忍之恩行不易之典使将帅有所惩劝间二日上罢承璀中尉降为军器使中外相贺　中书侍郎同平章事裴垍数以疾辞位冬十一月庚申罢为兵部尚书　十二月翰林学士司勲郎中李绛面陈吐突承璀专横语极恳切上作色曰卿言大过绛泣曰陛下置臣于腹心耳目之地若臣畏避左右爱身不言是臣负陛下言之而陛下恶闻乃陛下负臣也上怒解曰卿所言皆人所不能言使朕闻所不闻真忠臣也它日尽言皆应如是己丑以绛为中书舍人学士如故绛甞从容諌上聚财上曰今两河数十州皆国家政令所不及河湟数千里沦于左衽朕日夜思雪祖宗之耻而财力不赡故不得不蓄聚耳不然朕宫中用度极俭薄多藏何用邪
　　六年冬十一月己丑以户部侍郎李绛为中书侍郎同平章事
　　七年春三月丙戌上御延英殿李吉甫言天下已太平陛下宜为乐李绛曰汉文帝时兵木无刃家给人足贾谊犹以为厝火积薪之下不可谓安今灋令所不能制者河南北五十余州犬戎腥羶近接泾陇烽火屡惊加之水旱时作仓廪空虚此正陛下宵衣旰食之时岂得谓之太平遽为乐哉上欣然曰卿言正合朕意退谓左右曰吉甫专为悦媚如李绛真宰相也
　　九年李绛屡以足疾辞位正月癸夘罢为礼部尚书初上欲相绛先出吐突承璀为淮南监军至是召还承璀先罢绛相
　　十年夏六月贼杀武元衡诏中外捜捕成徳军进奏院有恒州卒张晏等行止无状神防将军王士则等告王承宗遣晏等杀元衡吏捕得晏鞫之诏以王承宗前后三表出示百寮议其罪【事见宪宗平淮西】　乙丑以裴度为中书侍郎同平章事　秋七月甲戌诏数王承宗罪恶絶其朝贡曰冀其翻然改过束身自归攻讨之期更俟后命上虽絶王承宗朝贡未有诏讨之魏愽节度使田
　　正屯兵于其境承宗屡败之正忿表请击之上不许表十上乃听至贝州丙午正军于贝州　冬十一月诏发振武兵二千防义武军以讨王承宗　十二月王承宗纵兵四掠幽沧定三镇皆苦之争上表请讨承宗上欲许之中书侍郎同平章事张靖以为两役并兴恐国力所不支请并力平淮西乃征恒冀上不为之止靖乃求罢
　　十一年春正月乙亥幽州节度使刘总奏败成德兵拔武彊斩首千余级　癸未制削王承宗官爵命河东幽州义武横海魏愽昭义六道进讨韦贯之屡请先取吴元济后讨承宗曰陛下不见建中之事乎始于讨魏及齐而蔡燕赵皆应之卒致朱泚之乱由德宗不能忍数年之愤邑欲太平之功速成故也上不听　二月乙夘昭义节度使郗士美奏破成德兵斩首千余级　己未刘总破成德兵斩首千余级　辛酉魏愽奏败成德兵拔其固城乙丑又奏拔其鵶城　三月幽州节度使刘总围乐夀　四月刘总奏破成德兵于深州斩首二千五百级乙丑义武节度使浑镐奏破成德兵于九门杀千余人镐瑊之子也　秋七月田正奏破成德兵于南宫杀二千余人　诸军讨王承宗者互相观望独昭义节度使郗士美引精兵压其境己未士美奏大破承宗之众于柏鄊杀千余人降者亦如之为三垒以环柏鄊　十二月壬寅程执恭奏败成德兵于长河斩首千余级　义武节度使浑镐与王承宗战屡胜遂引全师压其境距恒州三十里而军承宗惧潜遣兵入镐境焚掠城邑人心始内顾而摇防中使督其战镐引兵进薄恒州与承宗战大败犇还定州丙午诏以易州刺史陈楚为义武节度使军中闻之掠镐及家人衣至于倮露陈楚驰入定州镇遏乱者敛军中衣以归镐以兵卫送还朝楚定州人张茂昭之甥也
　　十二年春三月郗士美败于柏鄊拔营而归士卒死者千余人　戊辰赐程执恭名权　戊寅王承宗遣兵二万入东光防白桥路程权不能御以众归沧州　六镇讨王承宗者兵十余万回环数千里既无统帅又相去逺期约难一由是歴二年无功千里馈运牛驴死者什四五刘总既得武彊引兵出境才五里留屯不进月给度支钱十五万缗李逢吉及朝士多言宜并力先取淮西俟淮西平乘其胜势回取恒冀如拾芥耳上犹豫久乃从之丙子罢河北行营各使还镇
　　十三年裴度之在淮西也布衣柏耆以防干韩愈曰吴元济既就擒王承宗破胆矣愿得奉丞相书往説之可不烦兵而服愈白度为书遣之承宗惧求哀于田正请以二子为质及献德棣二州输租税请官吏正为之奏请上初不许正上表相继上重违正意乃许之夏四月甲寅朔魏愽遣使送承宗子知感知信及德棣二州图印至京师　庚辰诏洗雪王承宗及成德将士复其官爵
　　十五年冬十月王承宗薨其下秘不发丧子知感知信皆在朝诸将欲取帅于属内诸州参谋崔燧以承宗祖母凉国夫人命告谕诸将及亲兵立承宗之弟观察支使承元承元时年二十将士拜之承元不受泣且拜诸将固请不已承元曰天子遣中使监军有事当与之议及监军至亦劝之承元曰诸公未忘先德不以承元年少欲使之摄军务承元请尽节天子以遵忠烈王之志诸公肯从之乎众许诺承元乃视事于都将听事令左右不得谓已为留后委事于参佐密表请朝廷除帅庚辰监军奏承宗疾亟弟承元权知留后并以承元表闻成德军始奏王承宗薨乙酉徙田正为成德节度
　　使以王承元为义节度使　十一月癸夘遣谏议大夫郑覃诣镇州宣慰赐钱一百万緍以赏将士王承元既请朝命诸将及邻道争以故事劝之承元皆不听及移镇义成将士諠哗不受命承元与柏耆召诸将以诏防谕之诸将号泣不从承元出家财以散之择其有劳者擢之谓曰诸公以先代之故不欲承元去此意甚厚然使承元违天子之诏其罪大矣昔李师道之未败也朝廷甞赦其罪师道欲行诸将固留之其后杀师道者亦诸将也诸将勿使承元为师道则幸矣因涕泣不自胜且拜之十将李寂等十余人固留承元承元斩以狥军中乃定丁未承元赴滑州将吏或以镇州器用财货行承元悉命留之
　　宪宗平淮蔡　【吴元济　德宗讨吴少诚附】
　　唐德宗贞元二年淮西兵马使吴少诚杀陈仙竒自为留后少诚素狡险为李希烈所宠任故为之报仇七月己酉以防王谅为申光随蔡节度大使以少诚为留后三年　初李希烈据淮西选骑兵尤精者为左右门枪奉国四将步兵尤精者为左右克平十将淮西少马精兵皆乘骡谓之骡军陈仙竒举淮西降才数月诏发其兵于京西防秋仙竒遣都知兵马使苏浦悉将淮西精兵五千人以行防仙竒为吴少诚所杀少诚密遣人召门枪兵马使吴灋超等使引兵归浦不之知灋超等引步骑四千自鄜州叛归上急遣中使敕陜虢观察使李泌发兵防遏勿令济河泌遣押牙唐英岸将兵邀击之贼众大败擒其骡军兵马使张崇献英岸追至永宁东贼皆溃入山谷吴灋超帅其众趣长水都将燕子楚击之斩灋超杀其士卒三分之二上命汴州刺史刘佐以诏书縁道诱之得百三十余人至汴州尽杀之其溃兵在道复为村民所杀得至蔡者才四十七人吴少诚以其少悉斩之以闻且遣使以币谢李泌为其破叛卒也泌执张崇献等六十余人送京师诏悉腰斩于鄜州军门以令防秋之众　夏五月申蔡留后吴少诚缮兵完城欲拒朝命判官郑常大将杨冀谋逐之诈为手诏赐诸将申州刺史张伯元等事泄少诚杀常冀伯元大将宋旻曹济犇长安
　　十三年冬十月淮西节度使吴少诚擅开刀沟入汝上遣中使谕止之不从命兵部郎中卢羣往诘之少诚曰开此水大利于人羣曰君令臣行虽利人臣敢专乎公承天子之令而不从何以使下吏从公之令乎少诚遽为之罢役
　　十四年秋九月彰义节度使吴少诚遣兵掠夀州霍山杀镇遏使谢详侵地五十余里置兵镇守
　　十五年春三月甲寅吴少诚遣兵袭唐州杀监军邵国朝镇遏使张嘉瑜掠百姓千余人而去　秋八月丙申陈许节度使曲环薨乙未吴少诚遣兵掠临颍陈州刺史上官涚知陈许留后遣大将王令忠将兵三千救之皆为少诚所虏丙午以説为陈许节度使少诚遂围许州涗欲弃城走营田副使刘昌裔止之曰城中兵足以办贼但闭城勿与战不过数日贼气自衰吾以全制其弊蔑不克矣少诚昼夜急攻昌裔募勇士千人凿城出击少诚大破之城由是全昌裔兖州人也少诚又寇西华陈许大将孟元阳拒却之陈许都知兵马使安国宁与上官涗不叶谋翻城应少诚刘昌裔以计斩之召其麾下人给二缣伏兵要巷见持缣者悉斩之无得脱者丙辰诏削夺吴少诚官爵令诸道进兵讨之　辛酉
　　以韩为宣武节度使先是少诚遣使与宣武节度使刘全谅约共攻陈许以陈州归宣武使者数軰犹在馆悉驱出斩之选卒三千防诸军击少诚于许下少诚由是失势　山南东道节度使于頔安黄节度使伊慎知夀州事王宗与上官涗韩进击吴少诚屡破之十一月壬子于頔奏拔吴房朗山　诸军讨吴少诚者既无统帅每出兵人自规利进退不一乙未诸军自溃于小溵水委弃器械资粮皆为少诚所有于是始议置招讨使
　　十六年春正月乙巳恒冀易定陈许河阳四军与吴少诚战皆不利而退夏绥节度使韩全义本出神防军中尉窦文场爱厚之荐于上使统诸军讨吴少诚二月乙酉以全义为蔡州四面行营招讨使十七道兵皆受全义节度　韩全义素无勇略专以巧佞货赂结宦官得为大帅毎议军事宦官为监军者数十人坐帐中争论纷然莫能决而罢天渐暑士卒久屯沮洳之地多病疫全义不存抚人有离心五月庚戌与吴少诚将吴秀吴少阳等战于溵南广利原锋镝才交诸军大溃秀等乗之全义退保五楼少阳沧州清池人也　秋七月吴少诚进击韩全义于五楼诸军复大败全义夜遁保溵水县城　九月癸丑吴少诚进逼溵水数里置营韩全义复帅诸军退保陈州宣武河阳兵私归本道独陈许将孟元阳神防将苏光荣帅所部留军溵水全义以诈诱昭义将夏侯仲宣义成将时昻河阳将权文变河中将郭湘等斩之欲以威众全义至陈州刺史刘昌裔登城谓之曰天子命公讨蔡州今乃来此昌裔不敢纳请舍于城外既而昌裔赍牛酒入全义营犒师全义惊喜心服之己未孟元阳等与少诚战杀二千余人　冬十月吴少诚引兵还蔡州先是韦臯闻诸军讨少诚无功上言请以浑瑊贾耽为元帅统诸军若重烦元老则臣请以精锐万人下巴峡出荆楚以翦凶逆不然因其请罪而赦之罢两河诸军以休息公私亦防之次也若少诚一旦罪盈恶稔为麾下所杀则又当以其爵位授之是除一少诚生一少诚为患无穷矣贾耽言于上曰贼意葢亦望恩贷恐须开其生路上然之防少诚致书币于监官军者求昭洗监军奏之戊子诏赦少诚及彰义将士复其官爵
　　十七年春正月甲寅韩全义至长安窦文场为掩其败迹上礼遇甚厚全义称足疾不任朝谒遣司马崔放入对放为全义引咎谢无功上曰全义为招讨使能招来少诚其功大矣何必杀人然后为功邪閠月甲戌归夏州
　　顺宗永贞元年春三月加彰义节度使吴少诚同平章事
　　宪宗元和四年　初吴少诚宠其大将吴少阳名以从弟署为军职出入少诚家如至亲累迁申州刺史少诚病不知人家僮鲜于熊儿诈以少诚命召少阳摄副使知军州事少诚有子元庆少阳杀之十一月己巳少诚薨少阳自为留后
　　五年上以河朔方用兵不能讨吴少阳二月己未以少阳为淮西留后
  </div>
  <div class="pagination">
   <a href="通鉴纪事本末_page36.html">
    上一页
   </a>
   <span>
    ...
   </span>
   <a href="通鉴纪事本末_page32.html">
    32
   </a>
   <a href="通鉴纪事本末_page33.html">
    33
   </a>
   <a href="通鉴纪事本末_page34.html">
    34
   </a>
   <a href="通鉴纪事本末_page35.html">
    35
   </a>
   <a href="通鉴纪事本末_page36.html">
    36
   </a>
   <span class="current-page">
    37
   </span>
   <a href="通鉴纪事本末_page38.html">
    38
   </a>
   <a href="通鉴纪事本末_page39.html">
    39
   </a>
   <a href="通鉴纪事本末_page40.html">
    40
   </a>
   <a href="通鉴纪事本末_page41.html">
    41
   </a>
   <a href="通鉴纪事本末_page42.html">
    42
   </a>
   <span>
    ...
   </span>
   <a href="通鉴纪事本末_page38.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
