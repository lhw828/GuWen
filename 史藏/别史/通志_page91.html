<!DOCTYPE html>
<html>
 <head>
  <meta charset="utf-8"/>
  <title>
   通志 - 第 91 页/共 155 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   通志 - 第 91 页/共 155 页
  </h1>
  <div class="content">
   鴽尔雅曰鴾母即防也青州呼鴾母田鼠所化鴽鴾音如谋
　　蜜肌尔雅曰系英英鸡也喙啖石英故得名焉
　　嶲尔雅曰嶲周即子规也多出蜀嶲郡故名焉蜀主望帝化为子规嶲希规反
　　燕元鸟也尔雅曰鳦陆机云齐人谓之乙燕有二种尔雅又曰燕白脰乌则知此为紫燕矣
　　鸱鸮尔雅曰鸋鴂陆机诸儒皆谓为巧妇误看诗文也今按郭氏说此及方言皆谓是鸱类据下言茅鸱怪鸱则此应是鸱无缘得是巧妇鸮鸋鴂音遥寜决
　　狂尔雅曰茅鸱郭云今鸱也似鹰而白
　　白鸱尔雅曰怪鸱广雅谓之鸱鸺郭云今关东呼此属为怪鸟
　　枭尔雅曰鸱即训狐日暝而夜作贾谊所赋鵩鸟是也其肉甚美可为羮臛又可为炙汉供御物説文云枭食母不孝之鸟故冬至捕枭磔之字从鸟首在木上或説即今伯劳也食母
　　爰居尔雅曰杂县海鸟也尝止于鲁东门之外又汉元帝时琅邪有大鸟如马驹时人谓之爰居
　　鳸之类多皆雀属也尔雅曰老鳸鷃鷃音晏雀也又曰春鳸鳻鶞夏鳸窃元秋鳸窃蓝冬鳸窃黄桑鳸窃脂棘鳸窃丹行鳸唶唶宵鳸啧啧窃古浅字言其色之浅唶唶音即啧啧音责皆其声然也或取其毛彩或取其鸣声以命名鳸虽雀属皆以时见亦犹鸎鴈然农家须其鸣以时故又命以四时也桑鳸郭云俗谓青雀今名臈觜性慧可敎桑棘之鳸多在是木故名行鳸者多在篱落如鸡雉然不飞去故名宵鳸者能传衣故名鳻音汾鶞敕伦反
　　鵖鴔尔雅曰戴鵀鵖彼及反鴔皮及反鵀女金反郭云鵀即头上胜今亦呼为戴胜鵖鴔犹鶝语声转耳按方言关东曰戴鵀
　　鶭尔雅曰泽虞鶭孚往反郭云今婟泽鸟似木鸮苍黑色常在泽中见人輙鸣唤不去有象主守之官因名云俗呼防田鸡按此鸟亦多在田中闽人呼为姑鸡纺以其声类纺声且防防不辍
　　鸬鷀尔雅曰鷧于计反
　　鹩鹑尔雅曰其雄鶛牝防类此别其雌雄之异名耳鹑虾蟇所化庳音脾
　　鸍尔雅曰沈鳬似鹜而小尾白俗呼水防好没故曰沈鳬鸍音施
　　鴢头尔雅曰防鴢于鸟反郭云似鳬脚近尾畧不能行江东谓之防许交反按此鸟类野鸭而文彩不能行多溷野鸭羣中浮游
　　鵽鸠尔雅曰寇雉郭云鵽大如鸽似雌雉鼠脚无后指岐尾为鸟憨急羣飞出北方沙漠地
　　萑尔雅曰老鵵郭云木也似鸱鸺而小头有角毛脚夜飞好食鸡臣疑此即训狐以其首似故有此等名鵵音
　　鶟尔雅曰鹕乌鶟音突郭云似雉青身白头
　　狂尔雅曰防鸟山海经云栗广之野有五采之鸟有冠名曰狂鸟
　　皇尔雅曰黄鸟即黄鸎也一名仓庚一名啇庚一名鵹黄一名楚雀一名抟黍一名黄离留陆玑云常以椹熟时来故里语曰黄栗留看我麦黄椹熟不故又名黄栗留
　　翡翠尔雅曰鹬音律其羽可以饰器物
　　鸀尔雅曰山乌郭云似鸟而小赤觜穴乳出西方蝙蝠尔雅曰服翼今亦谓之蝙蝠防所化故又名仙鼠晨风尔雅曰鹯似鹞而小青黄色燕颔
　　尔雅曰白鷢鷢音杨厥郭云似鹰尾上白
　　鷆尔雅曰蟁母郭云似乌而大黄白杂文鸣如鸽声今江东呼为蚊母俗说此鸟常吐蚊因以名云鷆蟁音田文
　　鷉尔雅曰须鸁防鷉也似鳬而小其膏可莹刀劒古诗云马衔苜蓿叶劒莹防鷉膏鷉鸁音梯螺
　　鼯防尔雅曰夷由似蝙蝠而大翅尾长三尺许背上苍艾色脚短爪长飞且乳故又名飞生声如人呼食火烟能从髙赴下不能从下升髙鼯音吾
　　防尔雅曰啄木防音列今亦谓之斵木鸟常啄木剥剥然取蠧虫食
　　鹭尔雅曰舂鉏白鹭也亦曰鹭鸶陆玑曰汶阳谓之白鹭齐鲁谓之舂鉏辽东乐浪呉扬皆谓之白鹭
　　雉之类多尔雅曰鹞雉鷮鴙鳪鴙鷩雉秩秩海雉鸐山雉雗雉鵫雉雉絶有力奋伊洛而南素质五采皆备成章曰翚江淮而南青质五采皆备成章曰鹞南方曰东方曰鶅北方曰鵗西方曰鷷鹞音遥鹞雉即鷮雉也青质而有五采者鷮音骄鳪音卜鳪雉即鷩雉也朱冠绿脸项背有文腹下黄赤大如鸡雄者有文彩据文势是如此郭氏离此为四物误矣秩秩者即海雉也郭云如雉而黑在海中山上鸐音狄即山雉也此与鷩雉是一种小异亦有文彩郭云长尾者雗音汗即鵫雉也今谓之白鹇似鸽而大白色红脸可爱鸟之健勇者惟雉雉之有力者曰奋翚鹞皆所产之异鶅鵗鷷皆所呼之异音俦鷷音遵
　　鹳鷒尔雅曰鶝鶔如鹊短尾射之衔矢射人鹳鷒鶝鶔音欢福柔此鸟一名羿言虽羿亦懈惰不敢射之
　　兽类
　　麕之类多尔雅曰麋牡麔麎其子其迹纒絶有力狄鹿牡麚麀其子麛其迹速絶有力麕牡麌麜其子麆其迹觧有力豜按麕麞也麕其总名也麔麎麚麛麌麜麋音咎辰杳加迷坚俣栗鉏又曰麠大鹿牛尾一角麃音炮即麞也汉武帝郊雍得一角兽若麃然谓之麟即此也麠音京又曰大麕旄毛狗足今谓之□音几旄毛防长毛也旄音冒又曰麝父麕足其脚似麞食栢叶而脐甚香父音甫
　　狼尔雅曰狼牡貛狼其子獥絶有力迅又曰豺狗足即狼也獥音亦
　　尔雅曰子嬎其迹迒絶有力欣
　　豕尔雅曰豕子猪防豮幺防奏者豱防豮者一名豮郭云俗呼小豮猪为防子谓健猪也幺防者郭云俗呼豕最后生者为幺豚奏者豱者皮理凑蹙者名豱防豮幺奏豱音伟坟腰凑温又曰豕生三豵二师一特所寝桧四豴皆白絶有力牡豝橧音增豕所卧之箦也豴音滳蹢也蹢蹄也音厄郭云豕髙五尺者音垓虎之类尔雅曰虎窃毛谓之虦猫窃古浅字虦音残郭氏引古律文捕虎一赉钱三千其狗半之尔雅又曰甝白虎虪黑虎貀无前足晋太康元年召陵扶夷县槛得一兽似狗豹文有角两脚即此类也或説貀似虎而黑无前两足甝音含虪式六反貀足滑反
　　熊罴之属尔雅曰罴如熊黄白文罴似熊长头髙脚猛憨过于熊其脂似熊白而麤又曰熊虎丑其子狗絶有力麙丑类也麙音咸又曰魋如小熊窃毛而黄郭云今建平山中有此兽状如熊而小俗呼为赤熊即魋也音頽
　　狐狸之属尔雅曰貍狐貒貈丑其足蹯其迹蹯音烦掌也音狃指头着地处又曰貍子貈子貆音曵貈下各反貈似狐善睡亦谓之貉郭云今江东呼貉为
　　防尔雅曰防防似貍防防音枢万林云防似貍而大一名防郭云今山民呼防虎之大者为防豻
　　麢羊尔雅曰麢大羊音灵陶隐居云其角多节蹙蹙员绕者为眞惟一边有节节疎大者为山羊按此二角俱似羊而大在山崖间又曰羱如羊音元郭云似呉羊而大角角椭出西方
　　犀兕之属尔雅曰兕似牛如野牛青色重千觔一角长三尺余形如马鞭柄其皮坚厚可制铠又曰犀似豕今出交阯形似水牛猪头三角一在顶上一在额上一在鼻上者即食角也小而不椭好食棘亦有一角者其通天犀乃是水犀角上有一白缕直上至端能出气通天置露中不濡置屋中乌鸟不敢集屋上置米中鸡皆惊骇故亦谓之骇鸡犀抱朴子曰通天犀角三寸以上者刻为鱼衔之入水水常为开三尺
　　猨猱之属尔雅曰防颂猱状郭云即防贵也状如蜼而小紫黑色可畜健捕防胜于猫九眞日南皆出之猱亦猕猴之类又曰猱猨即猨也猨善攀援
　　防貐尔雅云防貐类防虎爪食人迅走山海经云少咸山有兽状如牛而赤身人面马足名曰窫窳其音如孩儿食人所说与此异防乌八反貐羊主反
　　尔雅云驨如马一角不角者骐驨音携郭云元康八年九眞郡猎一兽大如马一角角如鹿茸此即驨也今深山中人时或见之亦有无角者
　　貒亦谓之貛尔雅云貒子貗貒貗音湍窭貒似豕而肥犹尔雅云犹如麂善登木説云犹貜属也麂音几狒狒尔雅云狒狒如人被髪迅走食人狒扶味反枭羊也俗呼山都人面长唇见人则笑笑则唇蔽其面左手操管
　　蜼尔雅曰蜼卬鼻而长尾状如猕猴而大黄黑色尾长数尺似獭尾末有岐鼻露向上雨即以尾塞鼻或以两指所在山中有之
　　麔麚尔雅曰麔麚短脰
　　贙有力贙呼犬反郭云西海大秦国有养者似狗多力犷恶
　　豦尔雅云豦迅头郭云今建平山中有豦大如狗似猕猴黄黑色多髯鬛好奋迅其头能举石摘人貜类也豦音据
　　猩猩尔雅云猩猩小而好啼人面豕身长髪能言语好饮酒醉则人髠其髪为髲声似小儿啼
　　狻麑尔雅云狻麑如虦猫食虎豹即师子也汉顺帝时疎勒国献师子似虎正黄有防耏尾端茸毛大如斗麐尔雅云麐麕身牛尾一角此瑞应兽也黄色圆蹄马足角端有肉麐即麟字
　　防之属多尔雅曰鼢防音愤地中行者食竹根今人谓之竹防伯劳所化广雅谓之鷃防又曰鼸防刮忝反大戴礼云田防者鼸鼠也郭云以颊里藏食者又曰鼷鼠鼠之最小者郭氏云谓有螫毒者一説甘口鼠也又曰鼶鼠音斯似鼬鼠夏小正曰鼶鼬则穴盖九月也又曰鼬鼠弋救反状如鼦赤黄色大尾能啖鼠俗呼鼠郎江东呼为鼪即庄子云骐骥骅骝捕鼠不如狸鼪是也又曰鼩鼠音劬小防也一名鼱鼠亦谓之鼩又曰鼠鼣鼠音时吠并未详又曰鼫鼠音石郭云形大如鼠头似尾有毛青黄色好在田中食粟豆关西呼为鼩鼠鼩音雀又曰鼤防鼨鼠音问终并未详又曰豹文鼮鼠音廷常在木上如鼠大其文似虎豹今深林中甚多汉武帝时得此鼠孝亷郎终军知之赐绢百疋又曰防古覔反郭云今江东山中有防状如防而大苍色在木上音觋按郭氏此説又与鼮防相类
　　马之类多尔雅曰騊駼马音陶徒字林云北方良马也郭云色青又曰野马郭云如马而小穆天子传云野马日走五百里又曰駮如马倨牙食虎豹倨即锯也山海经云中曲山有兽如马而身黑三尾一角音如鼓名駮食虎豹可以御兵又曰騉蹄趼善陞甗騉蹄者其蹄如趼秦时有騉蹄苑甗山岭也郭云形似甑上大下小騉音昆砚又曰騉駼枝蹄趼善陞甗枝蹄如牛蹄是也牛枝蹄马溷蹄又曰小领盗骊穆天子传云天子驾八骏右盗骊左绿耳小领细颈也又曰絶有力駥马髙八尺曰駥音戎又曰膝皆白惟馵四骹皆白驓四蹢皆白首前足皆白騱后足皆白翑前右足白啓左白踦后右足白骧左白馵駵马白腹騵骊马白跨驈白州驠尾本白騴尾白駺馰颡白顚白达素县面颡皆白惟駹骹膝下也蹢蹄也駵赤色骊黑色跨髀间也州窍也尾本尾根也尾根白曰騴尾毛白曰駺顚额上也素鼻茎也颡额也駮驓騱翑踦驈驠騴駺馰音敲绘奚劬欺刓聿燕晏郎的又曰回毛在膺宜乘在肘后减阳在干茀方在背阕广减广音淡光回毛旋毛也膺胸也干胁也又曰逆毛居馻音兖郭云马毛逆刺又曰騋牝骊牡郑元谓七尺曰騋牝者色骊牡者色元注周礼复谓七尺已上者为騋又曰元驹褭骖褭奴了反郑云元驹小马之别名又曰牡曰骘牝曰騇郭云江东呼防马曰骘騇音舍草马也又曰駵白驳黄白騜駵马黄脊騝骊马黄脊騽青骊駽青骊驎驒青骊繁鬛騥骊白杂毛鸨黄白杂毛駓隂白杂毛骃苍白杂毛骓彤白杂毛騢白马黑鬛骆白马黑唇駩黑喙騧一目白瞷二目白鱼孙炎云駵赤色也青骊駽郭云今之铁騘也青骊驎驒谓青黑二色相杂如鱼鳞郭氏谓今之连钱騘是也鸨郭云今之乌騘駓郭云今之桃花马隂浅黑色也骃郭氏谓今之泥騘苍浅青色也彤赤色也喙口也凡此所言皆典籍所载之马人或不晓其毛物故尔雅释之騝騽音防习駽呼县反驎良刃反驒騥駂駓騢駩音陀柔保皮遐诠闲
　　牛之属多尔雅曰犘牛犦牛犤牛犩牛犣牛犝牛牛犘音麻郭云出巴中重千觔犦音雹郭云即犎牛也领上肉犦胅起髙二尺许如槖驼肉鞍一边犍者日行三百里交州合浦徐闻县出此牛按犎牛汉顺帝时疎勒王来献此犤音皮郭云犤牛庳小今之牛也又呼果下牛出广州髙凉郡犩音危郭云即犪牛也如牛而大肉数千觔出蜀中犣音猎郭云即旄牛也髀膝尾皆有长毛按此牛角向前毛如白雪其长毛今人以为拂子出荆防间犝音童无角牛犋古覔反未详何牛也又曰角一俯一仰觭皆踊觢黑唇犉黑眦牰黑耳犚黑腹牧黑脚犈其子犊体长防絶有力欣犌觭音欺踊腾也谓角腾起觢音誓犉闰旬反眦才细反目圈也犚音尉犈音权体身也防匹外反犌音加
　　羊之属多尔雅曰羊牡羒牝牂呉羊牝曰羒音坟又曰夏羊牡羭牝羖郭云夏羊者黑羖防也臣疑今牡羊也多出夏州羭音俞然今人呼牡羊为股音古又曰角不齐觤音鬼又曰角三觠羷音险此谓羊角卷三匝者又曰羳羊黄腹音烦又曰未成羊羜直吕反郭云俗呼五月羔为羜又曰絶有力奋
　　狗之属多尔雅曰犬生三猣二师一玂猣玂音宗祈又曰未成毫狗郭云狗子未生防毛者又曰长喙猃短喙猲獢驷驖云载猃猲獢猃音呼俭切猲音呼谒切獢音呼骄切又曰絶有力狣音兆尨狗也

　　通志卷七十六
&lt;史部,别史类,通志&gt;
　　钦定四库全书
　　通志卷七十七上
　　宋　右　廸　功　郎　郑　樵　渔　仲　撰
　　周同姓世家第一上
　　吴　　鲁　　燕　　管蔡　　曹　　卫吴
　　吴太伯太伯弟仲雍皆周太王之子而王季歴之兄也季歴贤而有圣子昌太王欲立季歴以及昌于是太伯仲雍二人乃奔荆蛮文身断髪示不可用以避季歴季歴果立是为王季而昌为文王太伯之奔荆蛮自号勾吴【所居地名】荆蛮义之从而归者千余家立为吴太伯太伯卒无子弟仲雍立是为吴仲雍仲雍卒子季简立季简卒子叔达立叔达卒子周章立是时武王克殷求太伯仲雍之后得周章周章已君吴因而封之乃封周章弟虞仲于周之北故夏虚是为虞仲列为诸侯周章卒子熊遂立熊遂卒子柯相立柯相卒子彊鸠夷立彊鸠夷卒子余桥疑吾立余桥疑吾卒子柯卢立柯卢卒子周繇立周繇卒子屈羽立屈羽卒子夷吾立夷吾卒子禽处立禽处卒子转立转卒子颇髙立颇高卒子句毕立是时晋献公灭周北虞公以开晋伐虢也句毕卒子去齐立去齐卒子夀梦立夀梦立而吴始益大称王自太伯作吴五世而武王克殷封其后为二其一虞在中国其一吴在夷蛮十二世而晋灭中国之虞中国之虞灭二世而夷蛮之吴兴大凡从太伯至夀梦十九世王夀梦二年楚之亡大夫申公巫臣怨楚将子反而奔晋自晋使吴教吴用兵乘车令其子为吴行人吴于是始通于中国遂伐楚十六年楚共王伐吴至衡山二十五年王夀梦卒夀梦有子四人长曰诸樊次曰余祭次曰余昧次曰季札季札贤而夀梦欲立之季札譲不可乃立诸樊摄行事当国王诸樊元年已除防譲位季札季札固执不许吴人必欲立季札季札弃其室而耕国人舍之是岁秋吴伐楚楚败我师四年晋平公立十三年王诸樊卒有命授弟余祭欲传以次必致国于季札而止以称先王夀梦之意季札封于延陵故号曰延陵季子王余祭三年齐相庆封有罪自齐来奔吴吴予庆封朱方之县以为奉邑以女妻之富于在齐四年吴使季札聘于鲁请观周乐季札审音知道观舞知意使歌风自二南至于陈各知其俗使歌小雅知东迁之衰使歌大雅知文王之盛使歌颂知周殷鲁盛德之所以同也见舞象与大武知西伯之犹有憾不如武王之极美也见舞韶防与大夏知成汤慙于始伐不如禹之勤于其身也见舞招箾则曰舜之德至矣大矣无以加矣去鲁适齐知齐将有难谓晏平仲宜纳邑与政去齐适郑见子产如旧交去郑适衞见蘧伯玉史鱼等称卫多君子去衞适晋及戚闻孙文子钟声讥其不宜为乐至晋见赵文子韩宣子魏献子悦之知三卿必柄晋国将去谓叔向曰晋政将有所归吾子直必思自免于难语具季札传中七年楚公子围弑其王夹敖而代立是为灵王十年楚灵王会诸侯伐吴之朱方吴亦攻楚取三邑而去十一年楚伐吴至雩娄十二年楚复来伐次于干谿楚师败走十七年王余祭卒弟余昧立王余昧二年楚公子弃疾弑其君灵王代立焉四年王余昧卒欲授弟季札季札譲逃去于是吴人乃立王余昧之子僚为王王僚二年公子光伐楚败而亡王舟光惧袭楚复得王舟而还五年楚之亡臣伍子胥来奔公子光客之公子光者王诸樊之子也常以为吾父兄弟四人当传至季子季子即不受国光父先立即不传季子光当立阴纳贤士欲以袭王僚八年吴使公子光伐楚败楚师迎楚故太子建母于居巢以归因北伐败陈蔡之师九年公子光伐楚拔居巢钟离初楚边邑卑梁氏之处女与吴边邑之女争桑二女家怒相灭两国边邑长闻之怒因而相攻灭吴之边邑吴王怒故遂伐楚取两都而去伍子胥之初奔吴説吴王僚以伐楚之利公子光曰胥之父兄为僇于楚欲自报其仇耳未见其利于是伍员知光有他志乃求勇士专诸见之光喜乃客伍子胥子胥退而耕于野以待专诸之事十二年冬楚平王卒十三年春吴欲因楚丧而伐之使公子盖余烛庸以兵围楚之六灊使季札于晋以观诸侯之变楚发兵絶吴兵后吴兵不得还于是公子光曰此时不可失也告专诸曰不索何获我眞王嗣当立吾欲求之季子虽至不吾废也专诸许之光因伏甲士窟室谒王僚饮使专诸置匕首于炙鱼之中以进食遂刺杀王僚王僚死公子光竟伐立为王是为吴王阖庐阖庐乃以专诸子为卿季子至自晋曰茍先君无废祀人民无废主社稷有奉乃吾君也吾敢谁怨乎复命哭僚墓复位而待公子烛庸盖余二人将兵遇围于楚者闻公子光弑王僚自立乃以其兵降楚楚封之于舒王阖庐元年举伍子胥为行人而与谋国事楚诛伯州犂其孙伯嚭亡奔吴吴以为大夫三年吴王阖庐与子胥伯嚭将兵伐楚拔舒杀吴之二公子阖庐谋欲入郢将军孙武以为未可乃止四年伐楚取六与灊五年伐越败之六年楚使子常囊瓦伐吴迎而击之大败其军于豫章取楚之居巢而还九年王阖庐用子胥孙武之谋与唐人蔡人西伐楚至于汉水楚亦发兵拒吴夹水陈吴王阖庐弟夫槩欲战阖庐弗许夫槩曰王已属臣兵兵以利为上尚何待焉遂以其部五千人袭冒楚楚兵大败走于是吴王遂纵兵追之比至郢五战楚五败楚昭王亡出郢奔郧郧公弟欲弑昭王昭王与郧公奔随而吴兵遂入郢子胥伯嚭鞭平王之尸以报父讐十年春越闻吴王之在郢国空乃伐吴吴使别兵击越楚告急秦秦遣兵救楚击吴吴师败阖庐弟夫槩见秦越交败吴吴王留楚不去夫槩亡归吴自立为吴王阖庐闻之乃引兵归攻夫槩夫槩败奔楚楚昭王乃得以九月复入郢而封夫槩于堂谿为堂谿氏十一年吴王使太子夫差伐楚取番楚恐而去郢徙鄀十五年孔子相鲁十九年夏吴伐越越王句践迎击之檇【音醉】李越使死士挑战三行造吴师呼自刭吴师观之越因伐吴败之姑苏伤吴王阖庐指军却七里吴王病伤而死阖庐使立太子夫差谓曰尔而忘句践杀汝父乎对曰不敢三年乃报越【阖庐冢在吴县昌门外名曰虎邱下池广六十歩水深丈五尺铜棺三重澒池六尺玉鳬之流扁诸之劒三千方员之口二千槃郢鱼肠之劒在焉卒十万余人治冢取土临湖葬三日白虎居其上故号曰虎邱】王夫差元年以大夫伯嚭为太宰习战射常以报越为志二年吴悉精兵以伐越败之夫椒报姑苏也越王句践乃以甲兵五千人栖于会稽使大夫种因吴太宰嚭而行成请委国为臣妾吴王将许之伍子胥谏曰昔有过氏杀斟灌以伐斟寻灭夏后帝相帝相之妃后缗方娠逃于有仍而生少康少康为有仍牧正有过又欲杀之少康奔有虞有虞思夏德于是妻以二女而邑之于纶有田一成有众一旅后遂收夏众抚其官职使人诱之遂灭有过氏复禹之绩祀夏配天不失旧物今吴不如有过之彊而句践大于少康今不因此而灭之又将寛之不亦难乎且句践为人能辛苦今不灭后必悔之王不听听太宰嚭卒许越平与盟而罢兵去七年吴王夫差闻齐景公死而大臣争宠新君弱乃兴师北伐齐子胥谏曰句践食不重味衣不重采吊死问疾且欲有所用其众此人弗死必为吴患今越在腹心疾而王不先而务齐不亦谬乎弗听遂北伐齐败齐于艾陵至缯召鲁哀公而徴百牢季康子使子贡以周礼説太宰嚭乃得止因留略地于齐鲁之南九年为驺伐鲁至与鲁盟乃去十年因伐齐而归十一年复伐齐越王句践率其众以朝吴厚献遗之吴王喜惟子胥惧曰是豢吴也谏曰越在腹心今得志于齐犹石田无所用且盘庚之诰有顚越勿遗商之以兴吴王不听使子胥于齐子胥属其子于齐鲍氏还报吴王吴王闻之大怒赐子胥属镂之劔以死是岁也齐鲍氏弑齐悼公吴王闻之哭于军门外三日乃从海上攻齐齐人败吴吴王乃引兵归十三年吴召鲁卫之君会于橐臯十四年春吴王北防诸侯于黄池欲覇中国以全周室六月戊子越王句践伐吴乙酉越五千人与吴战丙戌虏吴太子友丁亥入吴吴人告败于王夫差夫差恶其闻也或泄其语吴王怒斩七人于幕下七月辛丑吴王与晋定公争长吴王曰于周室我为长晋定公曰于姬姓我为伯赵鞅怒将伐吴乃长晋定公吴王已盟与晋别欲伐宋太宰嚭曰可胜而不能居也乃引兵归国国亡太子内空王居外久士皆罢敝于是乃使厚币以与越平十五年齐田常弑简公十八年越益彊越王句践率兵使伐败吴于笠泽楚灭陈二十年越王句践复伐吴二十一年遂围吴二十三年十一月丁卯越败吴越王句践欲迁吴王夫差于甬东予百家居之吴王曰孤老矣不能事君王也吾悔不用子胥之言自令陷此乃自刭死蔽其面曰吾无以见子胥也越王灭吴诛太宰嚭以为不忠而归
　　鲁
　　周公旦者周武王弟也【周地为其采邑故谓周公】自文王在时旦仁孝加于羣子及武王即位旦辅翼用事居多武王九年东伐至盟津周公辅行十一年伐纣至牧野周公佐武王作牧誓破殷入商宫已杀纣周公把大钺召公把小钺以夹武王衅社告纣之罪于天及殷民释箕子之囚封纣子武庚禄父使管叔蔡叔傅之以续殷祀徧封功臣同姓戚者封周公旦于少昊之虚曲阜是为鲁公周公不就封留佐武王武王克殷二年天下未集武王有疾不豫羣臣惧太公召公乃缪周公曰未可以戚我先王乃自以为质设三坛周公北面立戴璧秉珪告于太王王季文王史策祝曰惟尔元孙王发勤劳阻疾若尔三王是有负子之责于天以旦代王发之身旦巧能多材多艺能事鬼神乃王发不如旦多材多艺不能事鬼神乃命于帝庭敷佑四方用能定汝子孙于下地四方之民罔不敬畏无坠天之降葆命我先王亦永有所依归今我其即命于元龟尔之许我我其以璧与珪归以俟尔命尔不许我我乃屏璧与珪周公已令史策告太王王季文王欲代武王发于是乃即三王而人皆曰吉发书视之信吉周公喜开籥乃见书遇吉周公入贺武王曰王其无害旦新受命三王惟长终是圗兹道能念予一人周公藏其策金縢匮中诫守者勿敢言明日武王有瘳其后武王既崩成王少在襁褓之中周公恐天下闻武王崩而畔周公乃践阼代成王摄行政当国管叔及其羣弟流言于国曰周公将不利于成王周公乃告太公望召公奭曰我之所以弗辟而摄行政者恐天下畔周无以告我先王太王王季文王三王之忧劳天下久矣于今而后成武王蚤终成王少将以成周我所以为之若此于是卒相成王而使其子伯禽代就封于鲁周公戒伯禽曰我文王之子武王之弟成王之叔父我于天下亦不贱矣然我一沐三握髪一饭三吐哺起以待士犹恐失天下之贤人子之鲁愼无以国骄人管蔡武庚等果率淮夷而反周公乃奉成王命兴师东伐而作大诰遂诛管叔杀武庚放蔡叔以收殷余民以封康叔于卫封微子于宋以奉殷祀辑宁淮夷东土二年而毕定诸侯咸服宗周天降祉福康叔得禾异亩同頴献之成王成王命唐叔以餽周公于东土作餽禾周公既受命禾嘉天子命作嘉禾东土以集周公归报成王乃为诗贻王命之曰鸱鸮王亦未敢训周公成王七年二月乙未王朝歩自周至丰使太保召公先之雒相土其三月周公往营成周雒邑居焉曰吉遂国之成王长能听政于是周公乃还政于成王成王临朝周公之代成王治南面倍依以朝诸侯及七年后还政成王北面就臣位匔匔如畏然初成王少时病周公乃自揃其蚤沈之河以祝于神曰王少未有识奸神命者乃旦也亦藏其策于府成王病有瘳及成王用事人或谮周公周公奔楚成王发府见周公祷书乃泣反周公周公归恐成王壮治有所淫泆乃作多士作毋逸毋逸称曰为人父母为业至长久子骄奢忘之以亡其家为人子可不愼乎故昔在殷王中宗严防敬畏天命自度治民震惧不敢荒宁故中宗飨国七十五年其在高宗久劳于外为与小人作其即位乃有谅闇三年不言言乃驩不敢荒宁密靖殷国至于小大无怨故高宗飨国五十五年其在祖甲不义惟王久为小人于外知小人之依能保施小民不侮鳏寡故祖甲飨国三十三年多士称曰自成汤至于帝乙无不率祀明德帝无不配天者在今后嗣王纣诞淫厥佚不顾天及民之从也其民皆可诛至于文王日中昃不暇食故飨国五十年作此以诫成王成王在丰天下已安周之官政未次序于是周公作周官官别其宜作立政以便百姓百姓説之周公在丰病将没曰必葬我成周以明吾不敢离成王周公既卒成王亦譲葬周公于毕从文王以明予小子不敢臣周公也周公既卒后秋未获暴风雷雨禾尽偃大木尽抜周国大恐成王与大夫朝服以开金縢之书王乃得周公所自以为功代武王之説二公及王乃问史百执事史百执事曰信有昔周公命我勿敢言成王执书以泣曰自今后其无缪卜乎昔周公勤劳王家惟予冲人弗及知今天动威以彰周公之德惟朕小子其迎我国家礼亦宜之王出郊天乃雨反风禾尽起二公命邦人凡大木所偃尽起而筑之歳则大熟于是成王乃命鲁得郊祭文王鲁有天子礼乐者以褒周公之德也周公卒子伯禽固已前受封是为鲁公伯禽之初受封之鲁三年而后报政周公周公曰何迟也伯禽曰变其俗革其礼丧三年然后除之故迟太公亦封于齐五月而报政周公周公曰何疾也太公曰吾简其君臣礼从其俗为也及后闻伯禽报政迟乃叹曰呜呼鲁后世其北面事齐矣夫政不简不易民不有近平易近民民必归之伯禽即位之后有管蔡等反也淮夷徐戎亦并兴反于是伯禽率师伐之于肸作肸誓曰陈尔甲胄无敢不善无敢伤牿马牛其风臣妾逋逃勿敢越逐复之无敢防攘逾墙垣鲁人三郊三遂峙尔刍茭糗粮桢榦无敢不逮我甲戌筑而征徐戎无敢不及有大刑作此肸誓遂平徐戎定鲁鲁公伯禽卒子考公酋立考公四年卒弟熙立是为炀公炀公筑茅阙门六年卒子幽公宰立幽公十四年幽公弟防杀幽公而自立是为魏公魏公五十年卒子厉公擢立厉公三十七年卒鲁人立其弟具是为献公献公三十二年卒子眞公濞立眞公十四年周厉王无道出奔彘共和行政二十九年周宣王即位三十年真公卒弟敖立是为武公武公九年春武公与长子括少子戏西朝周宣王宣王爱戏欲立戏为鲁太子周之樊仲山甫谏宣王曰废长立少不顺不顺必犯王命犯王命必诛之故出令不可不愼也令之不行政之不立行而不顺民将弃上夫下事上少事长所以为顺今天子建诸侯立其少是教民逆也若鲁从之诸侯効之王命将有所壅若弗从而诛之是自诛王命也诛之亦失不诛亦失王其圗之宣王弗听卒立戏为鲁太子夏武公归而卒戏立是为懿公懿公九年懿公兄括之子伯御与鲁人攻弑懿公而立伯御为君伯御即位十一年周宣王伐鲁杀其君伯御而问鲁公子能道顺诸侯者以为鲁侯樊穆仲曰鲁懿公弟称肃恭明神敬事耆老赋事行刑必问于遗训而资于故实不干所问不犯所知宣王曰然能训治其民矣乃立称于夷宫是为孝公自是诸侯多畔孝公二十五年诸侯畔周犬戎杀幽王秦始列为诸侯二十七年孝公卒子弗湟立是为惠公惠公三十年晋人弑其君昭侯四十五年晋人又弑其君孝侯四十六年惠公卒长庻子息摄当国行君事是为隠公初惠公适夫人无子贱妾声子生息息长为娶于宋宋女至而好惠公夺而自妻之生子允登宋女为夫人以允为太子及惠公卒为允少故鲁人共令息摄政不言即位隠公八年与郑易祊及许田君子讥之十一年冬公子挥谄谓隠公曰百姓便君君其遂立吾请为君杀子允君以我为相隠公曰有先君命吾为允少故摄代今允长矣吾方营菟裘之地而老焉以授子允政挥惧子允闻而反诛之乃反谮隠公于子允曰隐公欲遂立去子子其图之请为子杀隠公子允许诺十一月隠公祭钟巫齐于社圃馆于氏挥使人弑隠公于氏而立子允为君是为桓公桓公元年郑以璧易天子之许田二年以宋之赂鼎入于太庙君子讥之三年使挥迎妇于齐为夫人六年夫人生子与桓公同日故名曰同同长为太子十六年防于曹伐郑入厉公十八年春公将有行遂与夫人如齐齐襄公通桓公夫人公怒夫人夫人以告齐侯夏四月丙子齐襄公飨公公醉使公子彭生抱鲁桓公因命彭生折其胁公死于车鲁人告于齐曰寡君畏君之威不敢宁居来修好礼礼成而不反无所归咎请得彭生以除丑于诸侯齐人杀彭生以説鲁立太子同是为庄公庄公母夫人因留齐不敢归鲁庄公五年冬伐卫内卫惠公八年齐公子紏与召忽管仲来奔九年鲁欲内子紏于齐后桓公桓公发兵击鲁鲁急杀子紏召忽死之齐请鲁生致管仲鲁人施伯曰齐欲得管仲非杀之也将用之用之则为鲁患不如杀以其尸与之庄公不听遂囚管仲与齐齐人相管仲十三年鲁庄公与曹沬会齐桓公于柯曹沬劫齐桓公求鲁侵地已盟而释桓公欲背约管仲谏卒归鲁侵地十五年齐桓公始霸二十三年庄公如齐观社三十二年初庄公筑台临党氏见孟女説而爱之许立为夫人割臂以盟孟女生子斑斑长説梁氏女往观圉人荦自墙外与梁氏女戏斑怒鞭荦庄公闻之曰荦有力焉遂杀之是未可鞭而置也斑未得杀防庄公有疾庄公有三弟长曰庆父次曰叔牙次曰季友庄公取齐女为夫人曰哀姜哀姜无子哀姜娣曰叔姜生子开庄公无适嗣爱斑欲立之庄公病而问嗣于弟叔牙叔牙曰一继一及鲁之常也庆父在君何忧庄公病叔牙之言恐斑不得立以告季友季友请以死立斑遂以庄公命召叔牙鸩杀之语在季友传中八月癸亥庄公卒季友竟立子斑为君斑侍庄公防舍于党氏先时庆父与哀姜私通欲立哀姜娣子开及庄公卒而季友立斑十月己未庆父使圉人荦杀子斑于党氏季友奔陈庆父竟立庄公子开是为湣公湣公二年庆父与哀姜通益甚哀姜与庆父谋杀湣公而立庆父庆父使卜齮袭杀湣公于武闱季友闻之自陈与湣公弟申如邾请鲁求纳之鲁人欲诛庆父庆父恐奔莒于是季友奉子申入立之是为厘公哀姜恐奔邾季友以赂如莒求庆父庆父归使人杀庆父庆父请奔弗听乃使大夫奚斯行哭而往庆父闻奚斯声乃自杀齐桓公闻哀姜与庆父乱以危鲁乃召之邾而杀之以其尸归戮之鲁鲁公请而葬之叔牙之后为叔氏庆父之后为孟氏而季友为季氏谓之三桓焉厘公元年以汶阳鄪封季友季友为相九年晋里克杀其君奚齐卓子齐桓公率厘公讨晋乱至髙梁而还立晋惠公十七年齐桓公卒二十四年晋文公即位三十三年厘公卒子兴立是为文公文公元年楚太子啇臣弑其父成王代立三年文公朝晋襄公十一年十月甲午鲁败翟于咸获长翟乔如富父终甥舂其喉以戈杀之埋其首于子驹之门以命宣伯初宋武公之世鄋暪伐宋司徒皇父率师御之以败翟于长邱获长翟縁斯晋之灭潞获乔如弟棼如齐惠公二年鄋暪伐齐齐王子城父获其弟荣如埋其首于北门衞人获其季弟简如鄋暪由是遂亡十五年季文子使于晋十八年二月文公卒文公有二妃长妃齐女哀姜生子恶及视次妃敬嬴嬖爱生子俀俀私事襄仲襄仲欲立之叔仲曰不可襄仲请齐惠公惠公新立欲亲鲁许之冬十月襄仲杀子恶及视而立俀是为宣公哀姜归齐哭而过市曰天乎襄仲为不道杀适立庻市人皆哭鲁人谓之哀姜鲁由此公室卑三桓彊宣公俀十二年楚庄王彊围郑郑伯降复国之十八年宣公卒子黑肱立是为成公季文子曰使我杀适立庻失大援者防仲襄仲立宣公公孙归父有宠宣公欲去三桓与晋谋伐三桓防宣公卒季文子怨之归父奔齐成公二年春齐伐取我隆夏公与晋郤克败齐顷公于鞌齐复归我侵地四年成公如晋晋景公不敬鲁鲁欲背晋合于楚或谏乃不十年成公如晋晋景公卒因留成公送葬鲁讳之十五年始与吴王夀梦会钟离十六年宣伯告晋欲诛季文子文子有义晋人弗许十八年成公卒子午立是为襄公是时襄公三歳也襄公元年晋悼公立往年冬晋栾书弑其君厉公四年襄公朝晋五年季文子卒家无衣帛之妾廐无食粟之马府无金玉以相三君君子曰季文子亷忠矣九年与晋伐郑晋悼公冠防公于卫季武子从相行礼十一年三桓氏分为三军十二年朝晋十六年晋平公即位二十一年朝晋平公二十二年孔丘生二十五年齐崔杼弑其君庄公立其弟景公二十九年吴延陵季子使鲁问周乐尽知其意鲁人敬焉三十一年六月襄公卒其九月太子卒鲁人立齐归之子裯为君是为昭公昭公年十九犹有童心穆叔不欲立曰太子死有母弟可立不即立长年钧择贤义钧则卜之今裯非适嗣且又居丧意不在戚而有喜色若果立必为季氏忧季武子弗听卒立之比及葬三易衰君子曰是不终也昭公三年朝晋至河晋平公谢还之鲁耻焉七年季武子卒八年楚灵王就章华台召昭公昭公往贺赐昭公寳器已而悔复诈取之十二年朝晋至河晋平公谢还之十三年楚公子弃疾弑其君灵王代立十五年朝晋晋留之葬晋昭公鲁耻之二十年齐景公与晏子狩竟因入鲁问礼二十一年朝晋至河晋谢还之二十五年春鸜鹆来巢师已曰文成之世童謡曰鸜鹆来巢公在干侯鸜鹆入处公在外野季氏与郈氏鬭鸡季氏芥鸡羽郈氏金距季平子怒而侵郈氏郈昭伯亦怒平子臧昭伯之弟会伪谗臧氏匿季氏臧昭伯囚季氏人季平子怒囚臧氏老臧郈氏以难告昭公昭公九月戊戌伐季氏遂入平子登台请曰君以谗不察臣罪诛之请迁沂上弗许请囚于鄪弗许请以五乘亡弗许子家驹曰君其许之政自季氏久矣为徒者众众将合谋弗听郈氏曰必杀之叔孙氏之臣戾谓其众曰无季氏与有孰利皆曰无季氏是无叔孙氏戾曰然救季氏遂败公师孟懿子闻叔孙氏胜亦杀郈昭伯昭伯为公使故孟氏得之三家共伐公公遂奔己亥公至于齐齐景公曰请致千社待君子家曰弃周公之业而臣于齐可乎乃止子家曰齐景公无信不如早之晋弗从叔孙见公还见平子平子顿首初欲迎昭公孟孙季孙后悔乃止二十六年春齐伐鲁取郓而居昭公焉夏齐景公将内公令无受鲁赂申丰汝贾许齐臣髙龁子将粟五千庾子将言于齐侯曰羣臣不能事鲁君有异焉宋元公为鲁如晋求内之道卒叔孙昭子求内其君无病而死不知天弃鲁乎抑鲁君有罪于鬼神也愿君且待景公从之二十八年昭公如晋求入季平子私于晋六卿六卿受季氏赂諌晋君晋君乃止居昭公干侯二十九年昭公如郓齐景公使人赐昭公书自谓主君昭公耻之怒而去干侯三十一年晋欲内昭公召季平子平子因六卿谢罪六卿为言曰晋欲内昭公众不从晋人止三十二年昭公卒于干侯鲁人共立昭公弟宋为君是为定公定公立赵简子问史墨曰季氏亡乎史墨对曰不亡季友有大功于鲁受鄪为上卿至于文子武子世增其美鲁文公卒东门遂杀适立庻鲁君于是失国政政在季氏于今四君矣民不知君何以得国是以为君愼器与名不可以假人定公五年季平子卒阳虎私怒囚季桓子与盟乃舍之七年齐伐我取郓以为鲁阳虎邑以从政八年阳虎欲尽杀三桓适而更立其所善庻子以代之载季桓子将杀之桓子诈而得脱三桓共攻阳虎阳虎居阳关九年鲁伐阳虎阳虎奔齐已而奔晋赵氏十年定公与齐景公会于夹谷孔子行相事齐欲袭鲁君孔子以礼歴阶诛齐淫乐齐侯惧乃止归鲁侵地而谢过十二年使仲由毁三桓城收其甲兵孟氏不肯堕成伐之不克而止季桓子受齐女乐孔子去十五年定公卒子将立是为哀公哀公五年齐景公卒六年齐田乞弑其君孺子七年吴王夫差彊伐齐至缯徴百牢于鲁季康子使子贡说吴王及太宰嚭以礼诎之吴王曰我文身不足责礼乃止八年吴为邹伐鲁至城下盟而去齐伐我取三邑十年伐齐南边十一年齐伐鲁季氏用冉有有功思孔子孔子自衞反鲁十四年齐田恒弑其君简公于徐州孔子请伐之哀公不听十五年使子服景伯子贡为介适齐齐归我侵地田恒初相欲亲诸侯明年孔子卒二十二年越王句践灭吴王夫差二十七年春季康子卒夏哀公患三桓将欲因诸侯以劫之三桓亦患公之作难故君臣多间公游于陵坡遇孟武伯于衢曰请问余及死乎对曰不知也公欲以越伐三桓八月哀公如陉氏三桓攻公公奔于衞去如邹遂如越国人迎哀公复归卒于有山氏子宁立是为悼公悼公之时三桓胜鲁如小侯卑于三桓之家十三年三晋灭智伯分其地而有之三十七年悼公卒子嘉立是为元公元公二十一年卒子显立是为穆公穆公三十三年卒子奋立是为共公共公二十二年卒子屯立是为康公康公九年卒子匽立是为景公景公二十九年卒子叔立是为平公是时六国皆称王平公十二年秦惠王卒二十二年平公卒子贾立是为文公文公七年楚懐王死于秦二十三年文公卒子讐立是为倾公倾公二年秦拔楚之郢楚倾王东徙于陈十九年楚伐我取徐州二十四年楚考烈王伐灭鲁倾公亡迁于卞邑为家人鲁絶祀倾公卒于柯鲁起周公至倾公凡三十四世
　　燕
　　召公奭与周同姓姓姬氏周武王之灭纣封召公于北燕其在成王时召公为三公自陜以西召公主之自陜以东周公主之成王既幼周公摄政当国践阼召公疑之作君奭君奭不説周公周公乃称汤时有伊尹假于皇天在大戊时则有若伊陟臣扈假于上帝巫咸治王家在祖乙时则有若巫贤在武丁时则有若甘般率惟兹有陈保乂有殷于是召公乃説召公之治西方甚得兆民和召公廵行郷邑有棠树决狱政事其下自侯伯至庻人各得其所无失职者召公卒而民思召公之政怀棠树不敢伐歌咏之作甘棠之诗自召公以下至惠侯惠侯当周厉王奔彘共和之时惠侯卒子厘侯立是歳周宣王初即位厘侯二十一年郑桓公初封于郑三十六年厘侯卒子顷侯立顷侯二十年周幽王淫乱为犬戎所弑秦始列为诸侯二十四年顷侯卒子哀侯立哀侯二年卒子郑侯立郑侯三十六年卒子缪侯立缪侯七年而鲁隠公元年也十八年卒子宣侯立宣侯十三年卒子桓侯立桓侯七年卒子庄公立庄公十二年齐桓公始霸十六年与宋卫共伐周惠王惠王出奔温立惠王弟頽为周王十七年郑执燕仲父而内惠王于周二十七年山戎来侵我齐桓公救燕遂北伐山戎而还燕君送桓公出境桓公割燕所至地予燕使燕共贡天子如成周时职使燕复修召公之法三十三年卒襄公立襄公二十六年晋文公为践土之会称伯三十一年秦师败于殽三十七年秦穆公卒四十年襄公卒桓公立桓公十六年卒宣公立宣公十五年卒昭公立昭公十三年卒武公立是歳晋灭三郤大夫武公十九年卒文公立文公六年卒懿公立懿公元年齐崔杼弑其君庄公四年卒子惠公立惠公元年齐髙止来奔六年惠公多宠姬公欲去诸大夫而立宠姬宋大夫共诛姬宋惠公惧奔齐四年齐高偃如晋请共伐燕入其君晋平公许与齐伐燕入惠公惠公至燕而死燕立悼公七年卒共公立共公五年卒平公立晋公室卑六卿始彊大平公十八年吴王阖庐破楚入郢十九年卒简公立简公十二年卒献公立晋赵鞅围范中行于朝歌献公十二年齐田恒弑其君简公十四年孔子卒二十八年献公卒孝公立孝公十二年韩赵魏灭智伯分其地三晋彊十五年孝公卒成公立成公十六年卒湣公立湣公三十一年卒厘公立是岁三晋列为诸侯厘公三十年伐齐败于林营厘公卒桓公立桓公十一年卒文公立是岁秦献公卒秦益彊文公十九年齐威王卒二十八年苏秦始见説文公文公予车马金帛以至赵赵肃侯用之因约六国为从长秦惠王以其女为燕太子妇二十九年文公卒太子立是为易王易王初立齐宣王因燕丧伐我取十城苏秦説齐使复归燕十城十年燕君为王苏秦与燕文公夫人私通惧诛乃説王使齐为反间欲以乱齐易王立十二年卒子燕哙立燕哙既立齐人杀苏秦苏秦之在燕与其相子之为婚而苏代与子之交及苏秦死而齐王复用苏代燕哙三年与楚三晋攻秦不胜而还子之相燕贵重主断苏代为齐使于燕燕王问曰齐王何如对曰必不霸燕王曰何也对曰不信其臣苏代欲以激燕王以尊子之也于是燕王大信子之子之因遗苏代百金而听其所使鹿毛寿谓燕王不如以国譲相子之人之谓尧贤者以其譲天下于许由许由不受有譲天下之名而实不失天下今王以国譲于子之子之必不敢受是王与尧同行也燕王因属国于子之子之大重或曰禹荐益已而以啓人为吏及老而以唘为不足任乎天下传之于益已而啓与交党攻益夺之天下谓禹名传天下于益已而实令唘自取之今王言属国于子之而吏无非太子人者是名属子之而实太子用事也王因收印自三百石吏以上而效之子之子之南面行王事而哙老不听政顾为臣国事皆决于子之三年国大乱百姓恫恐将军市被与太子平谋将攻子之诸将谓齐湣王曰因而赴之破燕必矣齐王因令人谓太子平曰寡人闻太子之义将废私而立公饬君臣之义明父子之位寡人之国小不足以为先后虽然则惟太子所以令之太子因要党聚众将军市被围公宫攻子之不克将军市被及百姓反攻太子平将军市被死以徇因构难数月死者数万众人恫恐百姓离志孟轲乃谓齐王曰今伐燕此文武之时不可失也齐王因令章子将五都之兵以因北地之众以伐燕士卒不战城门不闭燕君哙死齐大胜燕子之亡二年而燕人共立太子平是为昭王昭王于破燕之后即位卑身厚币以招贤者谓郭隗曰齐因孤之国乱而袭破燕孤极知燕小力少不足以报然诚得贤士以共国以雪先王之耻孤之愿也先生视可者得身事之郭隗曰王必欲致士先从隗始况贤于隗者岂逺千里哉于是昭王为隗改筑宫而师事之乐毅自魏往邹衍自齐往剧辛自赵往士争趋燕燕王吊死问孤与百姓同甘苦二十八年燕国殷富士卒乐轶轻战于是遂以乐毅为上将军与秦楚三晋合谋以伐齐齐兵败湣王出亡于外燕兵独追北入至临菑尽取齐寳烧其宫室宗庙齐城之不下者独唯聊莒即墨其余皆属燕六歳昭王三十三年卒子惠王立惠王为太子时与乐毅有隙及即位疑毅使骑劫代将乐毅亡走赵齐田单以即墨击败燕军骑劫死燕兵引归齐悉复得其故城湣王死于莒乃立其子为襄王惠王七年卒韩魏楚共伐燕燕武城王立武城王七年齐田单伐我抜中阳十三年秦败赵于长平阬其卒四十余万十四年武城王卒子孝王立孝王元年秦围邯郸者解去三年卒子王喜立王喜之四年秦昭王卒燕王命相栗腹约欢于赵以五百金为赵王酒还报燕王曰赵王壮者皆死长平其孤未壮可伐也王召昌国君乐间问之对曰赵四战之国其民习兵不可伐王曰吾以五而伐一对曰不可燕王怒羣臣皆以为可卒起二军车二千乘栗腹将而攻鄗卿秦攻代唯独大夫将渠谓燕王曰与人通关约交以五百金饮人之王使者报而反攻之不祥兵无成功燕王不听自将偏军随之将渠引王绶止之曰王必无自往往无成功王蹴之以足将渠泣曰臣非以自为为王也燕军至宋子赵使廉颇将击破栗腹于鄗破卿秦乐乘于代乐间奔赵廉颇逐之五百余里围其国燕人请和赵人不许必令将渠处和燕相将渠以处和赵听将渠解燕围六年秦灭东西周置三川郡七年秦拔赵榆次三十七城秦置太原郡九年秦王政即位十年赵使廉颇将攻繁阳拔之赵孝成王卒悼襄王立使乐乘代廉颇廉颇不听攻乐乘乐乘走廉颇奔大梁十二年赵使李牧攻燕拔武遂方城剧辛故居赵与厐暖善已而亡走燕燕见赵数困于秦而廉颇去令厐暖将也欲因赵弊攻之问剧辛辛曰厐暖易与耳燕使剧辛将击赵赵使厐暖击之取燕军二万杀剧辛秦拔魏二十城置东郡十九年秦拔赵之邺九城赵悼襄王卒二十三年太子丹质扵秦亡归燕二十五年秦虏灭韩王安置颍川郡二十七年秦虏赵王迁灭赵赵公子嘉自立为代王燕见秦且灭六国秦兵临易水祸且至燕太子丹阴养壮士二十人使荆轲献督亢地圗于秦因袭刺秦王秦王觉杀轲使将军王翦击燕二十九年秦攻拔我蓟燕王亡徙居辽东斩丹献秦三十年秦灭魏三十三年秦拔辽东虏燕王喜卒灭燕是歳秦将王贲亦虏代王嘉
　　管蔡
　　管叔鲜蔡叔度者周文王子而武王弟也武王同母兄弟十人母曰太姒文王正妃也其长子曰伯邑考次曰武王发次曰管叔鲜次曰周公旦次曰蔡叔度次曰曹叔振铎次曰成叔武次曰霍叔处次曰康叔封次曰冉季载季载最少同母兄弟十人唯发旦贤以左右辅文王故文王舍伯邑考而以发为太子及文王崩而发立是为武王伯邑考既已前卒矣武王已克殷纣平天下封功臣昆弟于是封叔鲜于管【管在荥阳】封叔度于蔡【上蔡】二人相纣子武庚禄父治殷遗民封叔旦于鲁而相周为周公封叔振铎于曹封叔武于成封叔处于霍康叔封冉季载皆少未得封武王既崩成王少周公旦专王室管叔蔡叔疑周公之为不利于成王乃挟武庚以作乱周公旦承成王命伐诛武庚杀管叔而放蔡叔迁之与车十乘徒七十人从而分殷民为二其一封防子启于宋以续殷嗣其一封康叔为卫君是为卫康叔封季载于冉冉季康叔皆有驯行于是周公举康叔为周司防冉季为周司空以佐成王治皆有令名于天下蔡叔度既迁而死其子曰胡胡乃改行率德驯善周公闻之而举胡以为鲁卿士鲁国治于是周公言于成王复封胡于蔡【胡徙新蔡】以奉蔡叔之祀是为蔡仲余五叔皆就国无为天子吏者蔡仲卒子蔡伯荒立蔡伯荒卒子宫侯立宫侯卒子厉侯立厉侯卒子武侯立武侯之时周厉王失国奔彘共和行政诸侯多叛周武侯卒子夷侯立夷侯十一年周宣王即位二十八年夷侯卒子厘侯所事立厘侯三十九年周幽王为犬戎所杀周室卑而东迁秦始得列为诸侯四十八年厘侯卒子共侯兴立共侯二年卒子戴侯立戴侯十年卒子宣侯措父立宣侯二十八年鲁隠公初立三十五年宣侯卒子桓侯封人立桓侯三年鲁弑其君隠公二十年桓侯卒弟哀侯献舞立哀侯十一年初哀侯娶陈息侯亦娶陈息夫人将归过蔡蔡侯不敬息侯怒请楚文王来伐我我求救于蔡蔡必来楚因击之可以有功楚文王从之虏蔡哀侯以归哀侯留九岁死于楚凡立二十年卒蔡人立其子是为缪侯缪侯以其女弟为齐桓公夫人十八年齐桓公与蔡女戏船中夫人荡舟桓公止之不止公怒归蔡女而不絶也蔡侯怒嫁其弟齐桓公怒伐蔡蔡溃遂虏缪侯南至楚邵陵已而诸侯为蔡谢齐齐侯归蔡侯二十九年缪侯卒子荘侯甲午立荘侯二年齐桓公卒十四年晋文公败楚于城濮二十年楚太子啇臣弑其父成王代立二十五年秦穆公卒三十三年楚庄王即位三十四年庄侯卒子文侯申立文侯十四年楚庄王伐陈杀夏徴舒十五年楚围郑郑降楚楚复释之二十年文侯卒子景侯同立景侯元年楚庄王卒二十九年景侯为太子般娶妇于楚而景侯通焉太子弑景侯而自立是为灵侯灵侯二年楚公子围弑其君郏敖以自立是为灵王九年陈司徒招弑其君哀公楚使公子弃疾灭陈而有之十二年楚灵王以灵侯弑其父诱蔡灵侯于申伏甲饮之醉而杀之刑其士卒七十人令公子弃疾围蔡十一月灭蔡使弃疾为蔡公楚灭蔡三歳楚公子弃疾弑其君灵王代立为平王平王乃求蔡景侯少子庐立之是为平侯是年楚亦复立陈楚平王初立欲亲诸侯故复立陈蔡后平侯九年卒灵侯般之孙东国攻平侯子而自立是为悼侯悼侯父曰隠太子友者灵侯之太子平侯立而杀隠太子故平侯卒隠太子之子东国攻平侯子而代立是为悼侯悼侯三年卒弟昭侯申立昭侯十年朝楚昭王持美裘二献其一昭王而自衣其一楚相子常欲之不与子常谗蔡侯留之楚三年蔡侯知之乃献其裘于子常子常受之乃言归蔡侯蔡侯归而之晋请与晋伐楚十三年春与卫灵公防邵陵蔡侯私于周苌以求长于卫卫使史防言康叔之功德乃长卫夏为晋灭沈楚怒攻蔡蔡昭侯使其子为质于吴以共伐楚冬与吴王阖庐遂破楚入郢蔡怨子常子常恐奔郑十四年吴去而楚昭王复国十六年楚令尹为其民泣以谋蔡蔡昭侯惧二十六年孔子如蔡楚昭王伐蔡蔡恐告急于吴吴为蔡逺约迁以自近易以相救昭侯私许不与大夫计吴人来救蔡因迁蔡于州来二十八年昭侯将朝于吴大夫恐其复迁乃令贼利杀昭侯已而诛贼利以解过而立昭侯子朔是为成侯成侯四年宋灭曹十年齐田恒弑其君简公十三年楚灭陈十九年成侯卒子声侯产立声侯十五年卒子元侯立元侯六年卒子侯齐立侯齐立四年楚惠王灭蔡蔡侯齐亡蔡遂絶祀后陈灭三十三年
　　伯邑考其后不知所封武王发其后为周管叔鲜作乱诛死无后周公旦其后为鲁蔡叔度其后为蔡曹叔振铎其后为曹成叔武其后世无所见霍叔处其后晋献公时灭霍康叔封其后为卫冉季载其后世无所见周有本纪言鲁蔡曹卫有世家言
　　曹
　　曹叔振铎周武王弟也武王已克殷纣封叔振铎于曹叔振铎卒子太伯脾立太伯卒子仲君平立仲君平卒子宫伯侯立宫伯侯卒子孝伯云立孝伯云卒子夷伯喜立夷伯二十三年周厉王奔于彘三十年卒弟幽伯彊立幽伯九年弟苏杀幽伯代立是为戴伯戴伯元年周宣王已立三岁三十年戴伯卒子惠伯兕立惠伯二十五年周幽王为犬戎所杀因东徙益卑诸侯畔之秦始列为诸侯三十六年惠伯卒子石甫立其弟武杀之代立是为缪公缪公三年卒子桓公终生立桓公三十五年鲁隠公立四十五年鲁弑其君隠公四十六年宋华父督弑其君殇公及孔父五十五年桓公卒子庄公夕姑立庄公二十三年齐桓公始霸三十一年庄公卒子厘公夷立厘公九年卒子昭公斑立昭公六年齐桓公败蔡遂至楚召陵九年昭公卒子共公襄立共公十六年初晋公子重耳其亡过曹曹君无礼欲观其骈胁厘负覊谏不听私善于重耳二十一年晋文公重耳伐曹虏共公以归令军毋入僖负覊之宗族闾或说文公曰昔齐桓公防诸侯复异姓今君囚曹君灭同姓何以令于诸侯晋乃复归共公二十五年晋文公卒三十五年共公卒子文公寿立文公二十三年卒子宣公彊立宣公十七年卒弟成公负刍立成公三年晋厉公伐曹虏成公以归已复释之五年晋栾书中行偃使程滑弑其君厉公二十三年成公卒子武公胜立武公二十六年楚公子弃疾弑其君灵王代立二十七年武公卒子平公顷立平公四年卒子悼公午立是岁宋卫陈郑皆火悼公八年宋景公立九年悼公朝于宋宋囚之曹立其弟野是为声公悼公死于宋归葬声公五年平公弟通弑声公代立是为隠公隠公四年声公弟露弑隠公代立是为靖公靖公四年卒子伯阳立伯阳三年国人有梦众君子立于社宫谋欲亡曹曹叔振铎止之请待公孙彊许之旦求之曹无其人梦者戒其子曰我亡尔闻公孙彊为政必去曹无罹曹祸及伯阳即位好田弋之事六年曹野人公孙彊亦好田弋获白鴈而献之且言田弋之説因访政事伯阳大説之使为司城以听政梦者之子乃亡去公孙彊言覇説于曹伯十四年曹伯从之乃背晋干宋宋景公伐之晋人不救十五年宋灭曹执伯阳及公孙彊以归而杀之曹遂絶其祀
　　卫
　　衞康叔名封周武王同母少弟也其次尚有冉季冉季最少武王已克殷纣复以余民封纣子武庚禄父比诸侯以奉其先祀勿絶为武庚未集恐其有贼心武王乃令其弟管叔蔡叔傅相武庚禄父以和其民武王既崩成王少周公旦代成王治当国管叔蔡叔疑周公乃与武庚禄父作乱欲攻成周周公以成王命兴师伐殷杀武庚禄父管叔放蔡叔以武庚殷余民封康叔为卫君居河淇间故啇墟周公旦惧康叔齿少乃申告康叔曰必求殷之贤人君子长者问其先殷所以兴所以亡而务爱民告以纣所以亡者以淫于酒酒之失妇人是用故纣之乱自此始为梓材示君子可法则故谓之康诰酒诰梓材以命之康叔之国既以此命能和集其民民乃説成王长用事举康叔为周司宼赐卫寳祭器以章有德康叔卒子康伯代立康伯卒子考伯立考伯卒子嗣伯立嗣伯卒子伯立伯卒子靖伯立靖伯卒子贞伯立贞伯卒子顷侯立顷侯厚赂周夷王夷王命衞为侯顷侯立十二年卒子厘侯立厘侯十三年周厉王出奔于彘共和行政焉二十八年周宣王立四十二年厘侯卒太子共伯余立为君共伯之弟和有宠于厘侯多与之赂和以其赂赂士以袭攻共伯于墓上共伯入厘侯羡自杀卫人因葬之厘侯旁諡曰共伯而立和为卫侯是为武公武公即位能修康叔之政百姓和集四十二年犬戎杀周幽王武公将兵往佐周平戎有功周平王命武公为公五十五年卒子庄公扬立庄公五年娶齐女为夫人好而无子又娶陈女为夫人生子早死陈女女弟亦幸于庄公生子完完母死庄公令夫人齐女子之立为太子庄公有宠妾生子州吁长而好兵庄公使将石碏谏庄公曰庻子好兵使将乱自此起不听二十三年庄公卒太子完立是为桓公桓公三年州吁骄奢桓公绌之州吁出奔十三年郑伯弟段攻其兄不胜亡而州吁求与之友十六年州吁收聚卫亡人以袭杀桓公州吁自立为卫君为郑伯弟段欲伐郑请宋陈蔡与俱三国皆许州吁州吁新立好兵弑桓公卫人皆不爱石碏乃因桓公母家于陈佯为善州吁至郑郊石碏与陈侯共谋使右宰丑进食因杀州吁于濮而迎桓公弟晋于邢而立之是为宣公宣公七年鲁弑其君隠公九年宋督弑其君殇公及孔父十年晋曲沃庄伯弑其君哀侯十八年初宣公爱夫人夷姜夷姜生子伋以为太子而令右公子傅之右公子为太子娶齐女未入室而宣公见所欲为太子妇者好説而自取之更为太子取他女宣公得齐女生子夀子朔令左公子之太子伋母死宣公正夫人与朔共谗恶太子伋宣公自以夺太子妻也心恶太子欲废之及闻其恶大怒乃使太子伋于齐而令盗遮界上而杀之与太子白旄而告界盗见持白旄者杀之且行子朔之兄夀太子异母弟也知朔之恶太子而君欲杀之谓太子曰界盗见太子白旄即杀太子太子可母行太子曰逆父命求生不可遂行夀见太子不止乃盗其白旄先驰至界界盗见其验即杀之夀已死而太子伋又至谓盗曰所当杀乃我也盗并杀太子伋以报宣公宣公乃以朔为太子十九年宣公卒太子朔立是为惠公惠公四年左右公子怨惠公之谗杀前太子伋而代立乃作乱攻惠公立太子伋之弟黔牟为君惠公奔齐卫君黔牟立八年齐防公率诸侯奉王命共伐卫内卫惠公诛左右公子黔牟奔于周惠公复立惠公立三年出亡亡八年复入与前通年凡十年矣二十五年惠公怨周容舍黔牟与燕伐周周惠王奔温卫燕立惠王弟頽为王二十九年郑复内惠王三十一年惠公卒子懿公赤立懿公即位好鹤淫乐奢侈九年翟伐卫卫懿公欲发兵兵或畔大臣言曰君好鹤鹤可令击翟翟于是遂入杀懿公懿公之立也百姓大臣皆不服自懿公父惠公朔之谗杀太子伋代立至于懿公常欲败之卒灭惠公之后而更立黔牟之弟昭伯顽之子申为君是为戴公戴公申元年卒齐桓公乃率诸侯伐翟为卫筑楚邱立戴公弟燬为君是为文公文公以乱故奔齐齐人入之文公初立轻赋平罪身自劳与百姓同苦以收卫民十六年晋公子重耳过无礼十七年齐桓公卒二十五年文公卒子成公郑立成公三年晋欲假道于卫救宋成公不许晋更从南河渡救宋徴师于卫卫大夫欲许成公不肯大夫元咺攻成公成公出奔晋文公重耳伐卫分其地予宋讨前过无礼及不救宋患也卫成公遂出奔陈二岁如周求入与晋文公会晋使人鸩成公成公私于周主鸩令薄得不死已而周为请晋文公卒入之卫而诛元咺卫君瑕出奔七年晋文公卒十三年成公朝晋防公十四年秦穆公卒二十六年齐邴歜杀其君懿公三十五年成公卒子穆公遫立穆公二年楚庄王伐陈杀夏徴舒三年楚庄王围郑郑降复释之十一年孙良夫救鲁伐齐复得侵地穆公卒子定公臧立定公十二年卒子献公衎立献公十三年公令师曹敎宫妾鼔琴妾不善曹笞之妾以幸恶曹于公公亦笞曹三百十八年献公戒孙文子寗惠子食皆往日旰不召而去射鸿于囿二子从之公不释射服与之言二子怒如宿孙文子数侍公饮使师曹歌巧言之卒章师曹又怒公之尝笞三百乃歌之欲以怒孙文子报衞献公文子语遽伯玉伯玉曰臣不知也遂攻出献公献公奔齐齐置献公于聚邑孙文子寗惠子共立定公弟秋为君是为殇公殇公秋立封孙文子林父于宿十二年寗喜与孙文子争宠相恶殇公使寗喜攻孙林父林父奔晋复求入故卫献公献公在齐齐景公闻之与卫献公如晋求入晋为伐卫诱与盟卫殇公会晋平公平公执殇公与寗喜而复入卫献公献公亡在外十二年而入献公后元年诛寗喜三年吴延陵季子使过卫见蘧伯玉史防曰卫多君子其国无故过宿孙林父为击磬曰不乐音太悲使卫乱乃此矣是年献公卒子襄公恶立襄公六年楚灵王会诸侯襄公称病不往九年襄公卒初襄公有贱妾幸之有身梦有人谓曰我康叔也令若子必有卫名而子曰元妾怪之问孔成子成子曰康叔者衞祖也及生子男也以告襄公襄公曰天所置也名之曰元襄公夫人无子于是乃立元为太子是为灵公灵公五年朝晋昭公六年楚公子弃疾弑灵王自立为平王十一年火三十八年孔子来禄之如鲁后有隙孔子去后复来三十九年太子蒯聩与灵公夫人南子有恶欲杀南子蒯聩与其徒戏阳遫谋朝使杀夫人戏阳后悔不果蒯聩数目之夫人觉之惧呼曰太子欲杀我灵公怒太子蒯聩奔宋已而之晋赵氏四十二年春灵公游于郊令子郢仆郢灵公少子也字子南灵公怨太子出奔谓郢曰我将立若为后郢对曰郢不足以辱社稷君更圗之夏灵公卒夫人命子郢为太子曰此灵公命也郢曰亡人太子蒯聩之子辄在也不敢当于是衞乃以辄为君是为出公六月乙酉赵简子欲入蒯聩乃令阳虎诈命卫十余人衰绖归简子送蒯聩卫人闻之发兵击蒯聩蒯聩不得入入宿而保卫人亦罢兵出公辄四年齐田乞弑其君孺子八年齐鲍子弑其君悼公孔子自陈入衞九年孔文子问兵于仲尼仲尼不对其后鲁迎仲尼仲尼反鲁十二年初孔圉文子取太子蒯聩之姊生悝孔氏之竖浑良夫美好孔文子卒良夫通于悝母太子在宿悝母使良夫于太子太子与良夫言曰茍能入我国报子以乘轩免子三死毋所与与之盟许以悝母为妻闰月良夫与太子入舍孔氏之外圃昬二人防衣而乘宧者罗御如孔氏孔氏之老栾寗问之称姻妾以告遂入适伯姬氏既食悝母杖戈而先太子与五人介舆猳从之伯姬劫悝于厠彊盟之遂劫以登台栾寗将饮酒炙未熟闻乱使告仲由召防驾乘车行爵食炙奉出公辄奔鲁仲由入赴孔氏之难为蒯聩所杀语在子路传中孔悝竟立太子蒯聩是为庄公庄公居外怨大夫莫迎立元年即位欲尽诛大臣曰寡人居外久矣子亦尝闻之乎羣臣欲作乱乃止二年鲁孔丘卒三年庄公上城见戎州曰戎虏何为是戎州病之十月戎州告赵简子简子围卫十一月庄公出奔卫人立公子斑师为卫君齐伐卫虏斑师更立公子起为卫君卫君起元年卫石曼专逐其君起起奔齐卫出公辄自齐复归立初出公立十二年亡亡在外四年复入出公后元年赏从亡者立二十一年卒出公季父黔攻出公子而自立是为悼公悼公五年卒子敬公弗立敬公十九年卒子昭公紏立是时三晋彊卫如小侯属之昭公六年公子亹弑之代立是为懐公懐公十一年公子頽弑懐公而代立是为愼公愼公父公子适适父敬公愼公四十二年卒子声公训立声公十一年卒子成侯速立成公十一年公孙鞅入秦十四年卫更贬号曰侯二十九年成侯卒子平侯立平侯八年卒子嗣君立嗣君五年更贬号曰君独有濮阳四十二年卒子懐君立懐君三十一年朝魏魏囚杀懐君魏更立嗣君弟是为元君元君为魏壻故魏立之元君十四年秦拔魏东地初置东郡更徙卫野王县而并濮阳为东郡二十五年元君卒子君角立君角九年秦并天下立为始皇帝二十一年二世废君角为庶人卫祀絶











　　通志卷七十七上
&lt;史部,别史类,通志&gt;
　　钦定四库全书
　　通志卷七十七下
　　宋　右　廸　功　郎　郑　樵　渔　仲　撰
　　周同姓世家第一下
　　晋　　　　郑　　　　魏　　　　　韩晋
　　唐叔虞者周武王子而成王弟初武王与叔虞母防时梦天谓武王曰余命女生子名虞余与之唐及生子文在其手曰虞故遂因命之曰虞武王崩成王立唐有乱周公诛灭唐成王与叔虞戏削桐叶为珪以与叔虞曰以此封若史佚因请择日立叔虞成王曰吾与之戏耳史佚曰天子毋戏言言则史书之礼成之乐歌之于是遂封叔虞于唐唐在河汾之东方百里故曰唐叔虞姓姬氏字子干叔虞之子爕是为晋侯晋侯子宁族是为武侯武侯之子服人是为成侯成侯子福是为厉侯厉侯子宜臼是为靖侯靖侯已来年纪可推自唐叔至靖侯五世无其年数靖侯十七年周厉王出奔于彘大臣行政号曰共和十八年靖侯卒子厘侯司徒立厘侯十四年周宣王初立十八年厘侯卒子献侯籍立献侯十一年卒子穆侯费王立穆侯取齐女为夫人七年伐条生太子仇十年伐千畆有功生少子名曰成师晋人师服曰异哉君之命子也太子曰仇仇者讐也少子曰成师成师大号成之者也名自命也物自定也今适庶名反逆此后晋其能毋乱乎二十七年穆侯卒弟殇叔自立太子仇出奔殇叔三年周宣王崩四年穆侯太子仇率其徒袭殇叔而立是为文侯文侯十年周幽王为犬戎所杀周东徙而秦襄公始列为诸侯三十五年文侯仇卒子昭侯伯立昭侯元年封文侯弟成师于曲沃曲沃邑大于翼翼晋君都邑也成师封曲沃号为桓叔靖侯庶孙栾賔相桓叔桓叔是时年五十八矣好徳晋国之众皆附焉君子曰晋国之乱其在曲沃矣末大于本而得民心不乱何待七年晋大臣潘父弑其君昭侯而迎曲沃桓叔桓叔欲入晋晋人发兵攻桓叔桓叔败还归曲沃晋人共立昭侯子平为君是为孝侯诛潘父孝侯八年曲沃桓叔卒子鱓代桓叔是为曲沃庄伯孝侯十五年曲沃庄伯弑其君晋孝侯于翼晋人攻曲沃庄伯庄伯复入曲沃晋人复立孝侯子郄为君是为鄂侯鄂侯二年鲁隠公初立鄂侯六年卒曲沃庄伯闻鄂侯卒乃兴兵伐晋周平王使虢公将兵伐曲沃庄伯庄伯走保曲沃晋人共立鄂侯子光是为哀侯哀侯二年曲沃庄伯卒子称代庄伯立是为曲沃武公哀侯六年鲁弑其君隠公哀侯八年晋侵陉廷陉廷与曲沃武公谋九年伐晋于汾旁虏哀侯晋人乃立哀侯子小子为君是为小子侯小子元年曲沃武公使韩万杀所虏晋哀侯曲沃益彊晋无如之何晋小子之四年曲沃武公诱召晋小子杀之周桓王使虢仲伐曲沃武公武公入于曲沃乃立哀侯弟缗为晋侯晋侯缗四年宋执郑祭仲而立突为郑君晋侯十九年齐人管至父弑其君襄公二十八年齐桓公始霸曲沃武公伐晋侯缗灭之尽以其寳器赂献于周厘王厘王命曲沃武公为晋君列为诸侯于是尽并晋地而有之曲沃武公已即位三十七年矣更号曰晋武公晋武公始都晋国前即位曲沃通年三十八年武公称者先晋穆侯曾孙也曲沃桓叔孙也桓叔者始封曲沃武公庄伯子也自桓叔初封曲沃以至武公灭晋也凡六十七岁而卒代晋为诸侯武公代晋二岁卒与曲沃通年即位凡三十九年而卒子献公诡诸立献公元年周惠王弟頽攻惠王惠王出奔居郑之栎邑五年伐骊戎得骊姬骊姬弟俱爱幸之八年士蒍説献公曰故晋之羣公子多不诛乱且起乃使尽杀晋诸公子而城聚都之命曰绛始都绛九年晋羣公子既亡奔虢虢以其故再伐晋弗克十二年骊姬生奚齐献公有意废太子乃曰曲沃吾先祖宗庙所在而蒲边秦屈边翟不使诸子居之我惧焉于是使太子申生居曲沃公子重耳居蒲公子夷吾居屈献公与骊姬子奚齐居绛晋国以此知太子不立也太子申生其母齐桓公女也曰齐姜早死申生同母女弟为秦穆公夫人重耳母翟之狐氏也夷吾母重耳母女弟也献公子八人而太子申生重耳夷吾皆有贤行及得骊姬乃逺此三子十六年晋献公作二军公将上军太子申生将下军赵夙御戎毕万为右伐灭霍灭魏灭耿还为太子城曲沃赐赵夙耿赐毕万魏以为大夫士蒍曰太子不得立矣分之都城而位以卿先为之极又安得立不如逃之无使罪至为吴太伯不亦可乎犹有令名太子不从十七年献公使太子申生伐东山里克谏曰太子君之适嗣古者君行则守有守则从从曰抚军守曰监国今以帅师非古制也公曰寡人有子未知其谁立里克不对而退公竟令太子帅师衣之偏衣佩之金玦里克谢病不从太子太子遂伐东山十九年献公曰始吾先君庄伯之诛晋乱而虢常助晋伐我又匿晋亡公子果为乱今弗诛后遗子孙忧乃使荀息以屈产之乘假道于虞以伐虢取其下阳以归献公私谓骊姬曰吾欲废太子以奚齐代之骊姬泣曰太子之立诸侯皆已知之而数将兵百姓附之奈何以贱妾之故废适立庶君必行之妾自杀也骊姬佯誉太子而阴令人谮恶太子而欲立其子二十一年骊姬谓太子曰君梦齐姜太子速祭曲沃归厘于君太子于是祭其母于曲沃上其荐胙于献公献公时出猎置胙于宫中骊姬使人置毒药胙中居二日献公从猎来还宰人上胙献公献公欲飨之骊姬从旁止之曰胙所从来逺宜试之祭地地坟与犬犬死与小臣小臣死骊姬泣曰太子何忍也其父而欲弑代之况他人乎且君老矣旦暮之人曾不能待而欲弑之谓献公曰太子所以然者不过以妾及奚齐之故妾愿子母辟之他国若早自杀毋徒使母子为太子所鱼肉也始君欲废之妾犹恨之至于今妾殊自失于此太子闻之奔新城献公怒乃诛其传杜原款或谓太子曰为此药者乃骊姬也太子何不自辞明之太子曰吾君老矣非骊姬寝不安食不甘即辞之君且怒之不可或谓太子曰可奔他国太子曰被此恶名以出人谁内我我自杀耳遂自缢于新城此时重耳夷吾来朝人或告骊姬曰二公子怨骊姬之谮杀太子骊姬恐因谮二公子申生之药胙二公子知之二子闻之恐重耳走蒲夷吾走屈保其城自备守二十二年献公怒二子不辞而去果有谋矣乃使兵伐蒲蒲人之宧者勃鞮命重耳促自杀重耳逾垣宧者追斩其衣袪重耳遂奔翟使人伐屈屈城守不可下是岁也晋复假道于虞以伐虢虞之大夫宫之竒谏虞君曰晋不可假道也是且灭虞虞之与虢唇之与齿唇亡则齿寒虞公不聴遂许晋宫之竒以其族去虞语具荀息传中其冬晋灭虢虢公丑奔周还袭灭虞虏虞公及其大夫井伯百里奚以媵秦穆姬而脩虞祀二十三年献公遂发贾华等伐屈屈溃夷吾将奔翟冀芮曰不可重耳已在矣今往晋必移兵伐翟翟畏晋祸且及不如走梁梁近于秦秦彊吾君百岁后可以求入焉遂奔梁二十五年晋伐翟翟以重耳故亦击晋于齧桑晋兵解而去当此时晋彊西有河西与秦接境北边翟东至河内骊姬弟生悼子二十六年夏齐桓公大防诸侯于葵邱献公病行后未至逢周之宰孔宰孔曰齐桓公益骄不务德而务逺畧诸侯弗平君第毋防毋如晋何献公亦病复还归病甚乃谓荀息曰吾以奚齐为后年少诸大臣不服恐乱起子能立之乎荀息曰能献公曰何以为验对曰使死者复生生者不慙为之验于是属奚齐于荀息荀息为相主国政秋九月献公卒里克邳郑欲内重耳以三公子之徒作乱谓荀息曰三怨将起秦晋辅之子将何如荀息曰吾不可负先君言十月里克杀奚齐于防次献公未葬也荀息将死之或曰不如立奚齐弟悼子而传之荀息立悼子而葬献公十一月里克弑悼子于朝荀息死之君子谓荀息不负其言也初献公将伐骊戎卜曰齿牙为祸及破骊戎获骊姬爱之竟以乱晋里克等已杀奚齐悼子使人迎公子重耳于翟欲立之重耳谢曰负父之命出奔父死不得修人子之礼侍丧重耳何敢入大夫其更立他子还报里克里克使迎夷吾于梁夷吾欲往吕省郤芮曰内犹有公子可立者而外求难信计非之秦辅彊国之威以入恐危乃使郤芮厚赂秦约曰即得入请以晋河西之地予秦乃遗里克书曰诚得立请遂封子于汾阳之邑秦穆公乃发兵送夷吾于晋齐桓公闻晋内乱亦率诸侯如晋秦兵与夷吾亦至晋齐乃使隰朋防秦俱入夷吾立为晋君是为惠公齐桓公至晋之髙梁而还归惠公元年使邳郑谢秦曰始夷吾以河西地许君今幸得入立大臣皆曰地者先君之地君亡在外何以得擅许秦者寡人争之弗能得故谢秦亦不与里克汾阳邑而夺之权四月周襄王使周公忌父会齐秦大夫共礼晋惠公惠公以重耳在外畏里克为变赐里克死语在里克传时邳郑使谢秦未还故不及于难晋君改葬共太子申生秋狐突之下国遇申生与之言曰夷吾无礼予请于帝许罚有罪矣语在狐突传中其时又有童儿谣云共太子改葬矣后十四年晋亦不昌昌乃在兄邳郑使秦闻里克诛乃説秦缪公曰吕省郤称冀芮实为不从若重赂与谋出晋君入重耳事必就秦缪公许之使人与归报晋厚赂三子三子曰币厚言甘此必邳郑卖我于秦遂杀邳郑及里克邳郑之党七舆大夫邳郑子豹奔秦言伐晋缪公弗听惠公之立倍秦地及里克诛七舆大夫国人不附二年周使召公过礼晋惠公惠公礼倨召公讥之四年晋饥乞籴于秦缪公问百里奚百里奚曰天菑流行国家代有救菑恤隣国之道也与之邳郑子豹曰伐之缪公曰其君是恶其民何罪卒与粟自雍属绛五年秦饥请籴于晋晋君谋之庆郑曰以秦得立已而倍其地约晋饥而秦贷我今秦饥请籴与之何疑而谋之虢射曰往年天以晋赐秦秦弗取而贷我今天以秦赐晋晋其可以逆天乎遂伐之惠公用虢射谋不与秦粟而发兵且伐秦秦大怒亦发兵伐晋六年春秦缪公将兵伐晋晋惠公谓庆郑曰秦师深矣奈何郑曰秦内君君倍其赂晋饥秦输粟秦饥而晋倍之乃欲因其饥伐之其深不亦宜乎晋卜御右庆郑皆吉公曰郑不孙乃更令歩阳御戎家仆徒为右进兵九月壬戌秦缪公晋惠公合战韩原惠公马絷不行秦兵至公窘召庆郑为御郑曰不用卜败不亦当乎遂去更令梁繇靡御虢射为右辂秦缪公缪公壮士冐败晋军晋军败遂失秦缪公反获晋侯以归秦将以祀上帝晋君姊为缪公夫人衰绖涕泣公曰得晋侯将以为乐今乃如此且吾闻箕子见唐叔之初封曰其后必大晋庸可灭乎乃与晋侯盟王城而许之归晋侯亦使吕省等报国人曰孤虽得归毋面目见社稷卜曰立子圉晋人闻之皆哭秦缪公问吕省晋国和乎对曰不和小人惧失君亡亲不惮立子圉曰必报讐宁事戎狄其君子则爱君而知罪以待秦命曰必报德有此二故不和于是秦缪公更舍惠公餽之七牢十一月归晋侯晋侯至国诛庆郑修政教谋曰重耳在外诸侯多利内之欲使人杀重耳于翟重耳闻之如齐八年使太子圉质秦初惠公亡在梁梁伯以女妻之生一男一女梁伯卜之男为人臣女为人妾故名男为圉女为妾十岁秦灭梁梁伯好土功治城沟民力罢怨其众数相惊曰秦防至民恐惑秦竟灭之十三年晋惠公病内有数子太子圉曰吾母家在梁梁今秦灭之我外轻于秦而内无援于国君即不起病大夫轻更立他公子乃谋与其妻俱亡归秦女曰子一国太子辱在此秦使婢子侍以固子之心子亡矣我不从子亦不敢言子圉遂亡归晋十四年九月惠公卒太子圉立是为懐公子圉之亡秦怨之乃求公子重耳欲内之子圉之立畏秦之伐也乃令国中诸从重耳亡者与期期尽不到者尽灭其家狐突之子毛及偃从重耳在秦弗肯召懐公怒囚狐突突曰臣子事重耳有年数矣今召之是教之反君也何以教之懐公卒杀狐突秦缪公乃发兵送内重耳使人告栾郤之党为内应杀懐公于髙梁入重耳重耳立是为文公重耳自少好士年十七有贤士五人曰赵衰狐偃咎犯文公舅也贾佗先轸魏武子自献公为太子时重耳固已成人矣献公即位重耳年二十一献公十三年以骊姬故重耳备蒲城守献公二十一年杀太子申生骊姬谗之恐不辞献公而守蒲城献公二十二年使宧者勃鞮趣杀重耳重耳逾垣宧者遂斩其衣袪重耳遂奔翟翟其母国也是时重耳年四十三从此五士其余不名者数十人至翟翟伐咎如得二女以长女妻重耳生伯儵叔刘以少女适赵衰生盾居翟五岁而晋献公卒里克已杀奚齐悼子乃使人迎立重耳重耳畏杀因固谢不敢入已而晋更迎其弟夷吾而立之是为惠公惠公七年畏重耳乃使宧者勃鞮与壮士欲杀重耳重耳闻之乃谋赵衰等曰始吾奔翟非以为可用兴以近易通故且休足休足久矣固愿徙之大国夫齐桓公好善志在霸王收恤诸侯今闻管仲隰朋死此亦欲得贤佐盍往乎于是遂行重耳谓其妻曰待我二十五年不来乃嫁其妻笑曰犁二十五年吾冢上柏大矣虽然妾待子重耳居翟凡十二年而去过卫卫文公不礼去过五鹿饥而从野人乞食野人盛土器中进之重耳怒赵衰曰土者有土也君其拜受之至齐齐桓公厚礼而以宗女妻之有马二十乗重耳安之重耳至齐二岁而桓公卒会竪刁等为内乱齐孝公之立诸侯兵数至留齐凡五岁重耳爱齐女毋去心赵衰咎犯乃于桑下谋行齐女侍者在桑上闻之以告其主其主乃杀侍者劝重耳趣行重耳曰人生安乐孰知其他必死于此不能去齐女曰子一国公子穷而来此数士者以子为命子不疾反国报劳臣而懐女德窃为子羞之且不求何时得功乃与赵衰等谋醉重耳载以行行逺而觉重耳大怒引戈欲杀咎犯咎犯曰杀臣成子偃之愿也重耳曰事不成我食舅氏之肉咎犯曰事不成犯肉腥臊何足食乃止遂行过曹曹共公不礼欲观重耳骈胁曹大夫厘负覊曰晋公子贤又同姓穷来过我奈何不礼共公不从其谋负覊乃私遗重耳食置璧其下重耳受其食还其璧去过宋宋襄公新困兵于楚伤于闻重耳贤乃以国礼礼于重耳宋司马公孙固善于咎犯曰宋小国新困不足以求入更之大国乃去过郑郑文公弗礼郑叔瞻谏其君曰晋公子贤而其从者皆国相且又同姓郑之出自厉王而晋之出自武王郑君曰诸侯亡公子过此者众安可尽礼叔瞻曰君不礼不如杀之且后为国患郑君不听重耳去之楚楚成王以适诸侯礼待之重耳谢不敢当赵衰曰子亡在外十余年小国轻子况大国乎今楚大国而固遇子子其毋譲此天开子也遂以客礼见之成王厚遇重耳重耳甚卑成王曰子即反国何以报寡人重耳曰羽毛齿角玉帛君王所余未知所以报王曰虽然何以报不谷重耳曰即不得已与君王以兵车防平原广泽请辟王三舍楚将子玉怒曰王遇晋公子至厚今重耳言不逊请杀之成王曰晋公子贤而困于外久从者皆国器此天所置庸可杀乎且言何以易之居楚数月而晋太子圉亡秦秦怨之闻重耳在楚乃召之成王曰楚逺更数国乃至晋秦晋接境秦君贤子其勉行厚送重耳重耳至秦缪公以宗女五人妻重耳故子圉妻与往重耳不欲受司空季子曰其国且代况其故妻乎且受以结秦亲而求入子乃拘小礼忘大丑乎遂受缪公大欢与重耳饮赵衰歌黍苖诗缪公曰知子欲急反国矣赵衰命重耳下再拜曰孤臣之仰君如百谷之望时雨是时晋惠公十四年秋惠公以九月卒子圉立十一月葬惠公十二月晋国大夫栾郤等闻重耳在秦皆阴来劝重耳赵衰等反国为内应甚众于是秦缪公乃发兵与重耳归晋晋闻秦兵来亦发兵拒之然皆知公子重耳入也唯惠公之故贵臣吕郤之属不欲立重耳重耳出亡凡十九岁而得入时年六十二矣晋人多附焉文公元年春秦送重耳至河咎犯曰臣从君周旋天下过亦多矣臣犹知之况于君乎请从此去矣重耳曰若反国所不与子犯共者河伯视之乃投璧河中以与子犯盟渡河秦兵围令狐晋军于庐栁二月辛丑咎犯与秦晋大夫盟于郇壬寅重耳入于晋师丙午入于曲沃丁未朝于武宫即位为晋君是为文公羣臣皆往懐公圉奔髙梁戊申使人杀懐公懐公故大臣吕省郤芮本不附文公文公立恐诛乃欲与其徒谋烧公宫杀文公文公不知始尝欲杀文公宧者履鞮知其谋欲以告文公解前罪求见文公文公不见使人譲之曰蒲城之事女斩予袪其后我从翟君猎女为惠公来杀我惠公与女期三日至而女一日至何速也女其念之宧者曰臣刀锯之余不敢以二心事君倍主故得罪于君君已反国其毋蒲翟乎且管仲射钩桓公以覇今刑余之人以事告而君不见祸又且及矣于是见之遂以吕郤等告文公欲召吕郤吕郤等党多文公恐初入国国人卖已乃为微行会秦缪公于王城国人莫知三月己丑吕郤等果反焚公宫不得文公文公之卫徒与战吕郤等引兵欲奔秦缪公诱吕郤等杀之河上晋国复而文公得归夏迎夫人于秦秦所与文公妻者卒为夫人秦送三千人为卫以备晋乱文公修政施惠百姓赏从亡者及功臣大者封邑小者尊爵未尽行赏周襄王以弟带难出居郑地来告急晋晋初定欲发兵恐他乱起是以赏从亡未至隠者介子推推亦不言禄禄亦不及推谓文公之兴天实启之而诸从亡者贪天之功以为已力不可与防乃窜身緜上山中文公求之不获环其山而封之号介山曰以记吾过且旌善人事具子推传是时有从亡贱臣壶叔者请于文公曰君三行赏赏不及臣敢请罪文公曰夫导我以仁义防我以德惠此受上赏辅我以行卒以成立此受次赏矢石之难汗马之劳此复受次赏若以力事我而无补吾缺者此复受次赏三赏之后故且及子晋人闻之皆説二年春秦军河上将入王赵衰曰求霸莫如入王尊周周晋同姓晋不先入王后秦入之毋以令于天下方今尊王晋之资也三月甲辰晋乃发兵至阳樊围温入襄王于周四月杀王弟带周襄王赐晋河内阳樊之地四年楚成王及诸侯围宋宋公孙固如晋告急先轸曰报施定霸于今在矣狐偃曰楚新得曹而初婚于卫若伐曹卫楚必救之则宋免矣于是晋作三军赵衰举郤縠将中军郤臻佐之使狐偃将上军狐毛佐之命赵衰为卿栾枝将下军先轸佐之荀林父御戎魏犨为右往伐冬十二月晋兵先下山东而以原封赵衰五年春晋文公欲伐曹假道于卫卫人弗许还自河南渡侵曹伐卫正月取五鹿二月晋侯齐侯盟于敛盂卫侯请盟晋人不许卫侯欲与楚国人不欲故出其君以説晋卫侯居襄牛公子买守衞楚救衞不卒晋侯围曹三月丙午晋师入曹数之以其不用厘负羁言而用羙女乘轩者三百人也令军毋入厘负羁宗家以报德楚围宋宋复告急晋文公欲救则攻楚为楚尝有德不欲伐也欲释宋宋又尝有德于晋患之先轸曰执曺伯分曺卫地以予宋楚急曹卫其埶宜释宋于是文公从之楚成王乃引兵归楚将子玉曰王遇晋至厚今知楚急曹卫而故伐之是轻王王曰晋侯亡在外十九年困日久矣果得反国险阨尽知之能用其民天之所开不可当子玉请曰非敢必有功愿以间执谗慝之口也楚王怒少与之兵于是子玉使宛春告晋请复衞侯而封曹臣亦释宋咎犯曰子玉无礼矣君取一臣取二勿许先轸曰定人之谓礼楚一言定三国子一言而亡之我则无礼不许楚是弃宋也不如私许曹卫以诱之执宛春以怒楚既战而后圗之晋侯乃囚宛春于衞且私许复曹衞曹卫告絶于楚楚得臣怒击晋师晋师退军吏曰何为退文公曰昔在楚约退三舍可倍乎楚师欲去得臣不肯四月戊辰宋公齐将秦将与晋侯次城濮己巳与楚兵合战楚兵败得臣收余兵去甲午晋师还至衡雍作王宫于践土初郑助楚楚败惧使人请盟晋侯晋侯与郑伯盟五月丁未献楚俘于周驷介百乘徒兵千天子使王子虎命晋侯为伯赐大辂彤弓矢百玈弓矢千秬鬯一卣珪瓒虎贲三百人晋侯三辞然后稽首受之周作晋文侯命王若曰父义和丕显文武能慎明德昭登于上布闻在下维时上帝集厥命于文武恤朕身继予一人永其在位于是晋文公称伯癸亥王子虎盟诸侯于王庭晋焚楚军火数日不息文公叹左右曰胜楚而君犹忧何文公曰吾闻能战胜安者唯圣人是以惧且子玊犹在庸可喜乎子玉之败而归楚成王怒其不用其言贪与晋战譲责子玉子玉自杀晋文公曰我撃其外楚诛其内内外相应于是乃喜六月晋人复入衞侯壬午晋侯渡河北归国论功行赏语在狐偃传冬晋侯防诸侯于温欲率之朝周力未能恐其有畔者乃使人言周襄王狩于河阳壬申遂率诸侯朝王于践土孔子读史记至文公曰诸侯无召王王狩河阳者春秋讳之也丁丑诸侯围许曹伯臣或説晋侯曰齐桓公合诸侯而国异姓今君为会而灭同姓曹叔振铎之后晋唐叔之后合诸侯而灭兄弟非礼晋侯説复曹伯于是晋始作三行荀林父将中行先縠将右行先蔑将左行七年晋文公秦缪公共围郑以其无礼于文公亡过时及城濮时郑助楚也围郑欲得叔瞻叔瞻闻之自杀郑持叔瞻尸告晋晋曰必得郑君而甘心焉郑恐乃使人説秦缪公曰亡郑厚晋于晋得矣而秦未为利君何不解郑使为东道交秦伯説罢兵晋亦罢兵九年冬晋文公卒子防公欢立是歳郑伯亦卒郑人或卖其国于秦秦缪公发兵往袭郑十二月秦兵过我郊襄公元年春秦师过周无礼王孙满讥之兵至滑郑贾人髙将市于周遇之以十二牛劳秦师秦师惊而还灭滑而去晋先轸曰秦伯不用蹇叔反其众心此可击栾枝曰未报先君施于秦击之不可先轸曰秦侮吾孤伐吾同姓何德之报遂击之防公墨衰绖四月败秦师于殽虏秦三将孟明视西乞术白乙丙以归遂墨以葬文公文公夫人秦女为秦请三将遣之后三年秦复使孟明伐晋报殽之败取晋汪以归四年秦缪公大兴兵伐我渡河取王官封殽尸而去晋恐不敢出遂城守五年晋伐秦取新城报王官役也六年赵衰成子栾贞子咎季子犯霍伯皆卒赵盾代赵衰执政七年八月襄公卒太子夷臯少晋人以难故欲立长君赵盾曰立防公弟雍好善而长先君爱之且近于秦秦故好也立善则固事长则顺奉爱则孝结旧好则安贾季曰不如其弟乐辰嬴嬖于二君立其子民必安之赵盾曰辰嬴贱班在九人下其子何震之有且为二君嬖淫也为先君子不能求大而出在小国僻也母淫子僻无威陈小而逺无援将何可乎使士会如秦迎公子雍贾季亦使人召公子乐于陈赵盾废贾季以其杀阳处父十月葬襄公十一月贾季奔翟是岁秦缪公亦卒灵公元年四月秦康公曰昔文公之入也无卫故有吕郤之患乃多与公子雍卫太子母缪嬴日夜抱太子以号泣于朝曰先君何罪其嗣亦何罪舍适而外求君将焉置此出朝则抱以适赵盾所顿首曰先君奉此子而属之子曰此子材吾受其赐不材吾怨子今君卒言犹在耳而弃之若何赵盾与诸大夫皆患缪嬴且畏诛乃背所迎而立太子夷臯是为灵公发兵以距秦送公子雍者赵盾为将往击秦败之令狐先蔑随防亡奔秦秋齐宋衞郑曹许君皆会赵盾盟于扈以灵公初立故也四年伐秦取少梁秦亦取晋之殽六年秦康公伐晋取羁马晋侯怒使赵盾赵穿郤缺击秦大战河曲赵穿最有功七年晋六卿患随会之在秦常为晋乱乃佯令魏夀余反晋降秦秦使随会之魏因执防以归晋八年周顷王崩公卿争权故不赴晋使赵盾以车八百乘平周乱而立匡王是年楚庄王初即位十二年齐人弑其君懿公十四年灵公壮侈厚敛以雕墙从台上弹人观其逃丸也宰夫胹熊蹯不熟灵公怒杀宰夫使妇人持其尸出弃之过朝赵盾随会前数谏不聴已又见死人手二人前谏随会先谏不听灵公患之使鉏麑刺赵盾盾闺门开居防节鉏麑退叹曰杀忠臣弃君命罪一也遂触树而死初盾尝田首山见桑下有饿人饿人示眯明也盾与之食食其半问其故曰宧三年未知母之存不愿遗母盾义之益与之饭肉已而为晋宰夫赵盾弗复知也九月晋灵公饮赵盾酒伏甲将攻盾公宰示眯明知之恐盾醉不能起而进曰君赐臣觞三行可以罢欲以去赵盾令先毋及难盾既去灵公伏士未防先纵齧狗名敖明为盾抟杀狗盾曰弃人用狗虽猛何为然不知明之为隂德也已而灵公纵伏士出逐赵盾示眯眀反击灵公之伏士伏士不能进而竟脱盾盾问其故曰我桑下饥人问其名弗告明亦亡去盾遂奔未出晋境乙丑盾昆弟将军赵穿袭弑灵公于桃园而迎赵盾赵盾素贵得民和灵公少侈民不附故为弑易盾复位晋太史董狐书曰赵盾弑其君以视于朝盾曰弑者赵穿我无罪太史曰子为正卿而亡不出境反不诛国乱非子而谁孔子闻之曰董狐古之良史也书法不隠宣子良大夫也为法受恶惜也出彊乃免赵盾使赵穿迎防公弟黑臀于周立之是为成公成公者文公少子其母周女也壬申朝于武宫成公元年赐赵氏为公族伐郑郑倍晋故也三年郑伯初立附晋而弃楚楚怒伐郑晋往救之六年伐秦虏秦将赤七年成公与楚庄王争彊防诸侯于扈陈畏楚不防晋使中行桓子伐陈因救郑与楚战败楚师是年成公卒子景公据立景公元年春陈大夫夏徴舒弑其君灵公二年楚庄王伐陈诛徴舒三年楚庄王围郑郑告急晋晋使荀林父将中军随防将上军赵朔将下军郤克栾书先縠韩厥巩朔佐之六月至河闻楚已服郑郑伯肉袒与盟而去荀林父欲还先縠曰凡来救郑不至不可将率离心卒渡河楚已服郑欲饮马于河为名而去楚与晋军大战郑新附楚畏之反助楚攻晋晋军败走河争渡船中人指甚众楚虏我将智防归而林父曰臣为督将军败当诛请死景公欲许之随会曰昔文公之与楚战城濮成王归杀子玉而文公乃喜今楚已败我师又诛其将是助楚杀仇也乃止四年先縠以首计而败晋军河上恐诛乃奔翟与翟谋伐晋晋觉乃族縠縠先轸子也五年伐郑为助楚故也是时楚庄王彊以挫晋兵河上也六年楚伐宋宋来告急晋晋欲救之伯宗谋曰楚天方开之不可当乃使解扬绐为救宋郑人执与楚楚厚赐使反其言令宋急下解扬绐许之卒致晋君言楚欲杀之或谏乃归解扬七年晋使随防灭赤狄八年使郤克于齐齐顷公母从楼上观而笑之所以然者郤克偻而鲁使蹇卫使眇故齐亦令人如之以导客郤克怒归至河上曰不报齐者河伯视之至国请伐齐景公问知其故曰子之怨安足以烦国弗听魏文子请老休辟郤克郤克执政九年楚庄王卒晋伐齐齐使太子彊为质于晋晋兵罢十一年春齐伐鲁取隆鲁告急卫卫与鲁皆因郤克告急于晋晋乃使郤克栾书韩厥以兵车八百乘与鲁卫共伐齐夏与顷公战于鞌伤困顷公顷公乃与其右易位下取饮以得脱去齐师败走晋追北至齐顷公献寳器以求平不听郤克曰必得萧同叔子为质齐使曰萧同叔子顷公母顷公母犹晋君母奈何必得之不义请复战晋乃许与平而去楚申公巫臣盗夏姬以奔晋晋以巫臣为邢大夫十二年冬齐顷公如晋欲上尊晋景公为王景公谢不敢晋始作六卿韩厥巩朔赵穿荀骓赵括赵防皆为卿智防自楚归十三年鲁成公朝晋晋弗敬鲁怒去倍晋晋伐郑取汜十四年梁山崩问伯宗伯宗以为不足怪也十六年楚将子反怨巫臣灭其族巫臣怒遗子反书曰必令子罢于奔命乃请使吴令其子为吴行人教吴乘车用兵吴晋始通约伐楚十七年诛赵同赵括族灭之韩厥曰赵衰赵盾之功岂可忘乎奈何絶祀乃复令赵庶子武为赵后复与之邑十九年夏景公病立其太子夀曼为君是为厉公后月余景公卒厉公元年初立欲和诸侯与秦桓公夹河而盟归而秦倍盟与翟谋伐晋三年使吕相譲秦因与诸侯伐秦至泾败秦师于麻队虏其将成差五年三郤谗伯宗杀之伯宗以好直谏得祸国人以是不附厉公六年春郑倍晋与楚盟晋怒栾书曰不可以当吾世而失诸侯乃发兵厉公自将五月渡河闻楚兵来救范文子请公欲还郤至曰发兵诛逆见彊辟之无以令诸侯遂与战癸巳射中楚共王目楚兵败于鄢陵子反収余兵拊循欲复战晋患之共王召子反其侍者竖阳谷进酒子反醉不能见王怒譲子反子反死王遂引兵归晋由此威诸侯欲以令天下求霸厉公多外嬖姬归欲尽去羣大夫而立诸姬兄弟宠姬兄曰胥童尝与郤至有怨及栾书又怨郤至不用其计而遂败楚乃使人间谢楚楚来诈厉公曰鄢陵之战实至召楚欲作乱内子周立之防与国不具是以事不成厉公告栾书栾书曰其殆有矣愿公试使人之周防考之果使郤至于周栾书又使公子周见郤至郤至不知见卖也厉公验之信然遂怨郤至欲杀之八年厉公猎与姬饮郤至杀豖奉进宧者夺之郤至射杀宧者公怒曰季子欺予将诛三郤未发也郤锜欲攻公曰我虽死亦病矣郤至曰信不反君智不害民勇不作乱失此三者谁与我我死耳十二月壬午公令胥童以兵八百人袭攻杀三郤胥童因以劫栾书中行偃于朝曰不杀二子患必及公公曰一旦杀三卿寡人不忍益也对曰人将忍君公弗听谢栾书等以诛郤氏罪大夫复位二子顿首曰幸甚幸甚公使胥童为卿闰月乙夘厉公防匠骊氏栾书中行偃以其党袭捕厉公囚之杀胥童而使人迎公子周于周而立之是为悼公悼公元年正月庚申栾书中行偃弑厉公葬之以一乘车厉公囚六日死死十日庚午智防迎公子周来至绛刑鸡与大夫盟而立之辛巳朝于武宫二月乙酉即位悼公周者大父防晋防公少子也不得立号为桓叔桓叔最爱桓叔生惠伯谈谈生悼公悼公之立年十四矣悼公初立逐不臣者七人修旧功施德惠收文公入时功臣后秋伐郑郑师败遂至陈三年晋会诸侯悼公问羣臣孰可用者祁傒举解狐解狐傒之仇复问举其子祁午君子谓祁傒可谓不党矣外举不隠仇内举不隠子方会诸侯悼公弟扬于乱行魏绛戮其仆悼公怒或谏公公卒贤绛任之政使和戎戎大亲附十一年悼公曰自吾用魏绛九合诸侯和戎翟魏子之力也赐之乐三譲乃受之冬秦取我栎十四年晋使六卿率诸侯伐秦及泾大败秦军至棫林而去十五年悼公问治国于师旷师旷曰唯仁义为本冬悼公卒子平公彪立平公元年伐齐齐灵公与战靡下齐师败走晋追逐围临菑尽烧屠其郭中东至胶南至沂齐皆城守晋乃引兵归六年鲁防公朝晋晋栾逞有罪奔齐八年齐庄公防遣栾逞于曲沃以兵随之齐兵上太行栾逞从曲沃中反袭入绛绛不戒平公欲自杀范献子止公以其徒击逞逞败走曲沃曲沃攻逞逞死遂灭栾氏宗逞者栾书孙也其入绛与魏氏谋齐庄公闻逞败乃还取晋之朝歌去以报临菑之役也十年齐崔杼弑其君庄公晋因齐乱伐败齐于髙唐去报太行之役也十四年吴延陵季子来使与赵文子韩宣子魏献子语曰晋国之政卒归此三家矣十九年齐使晏婴如晋与叔向语叔向曰晋季世也公厚赋为台池而不恤政政在多门其可久乎晏子然之二十二年伐燕二十六年平公卒子昭公夷立昭公六年卒六卿彊公室卑子顷公去疾立顷公六年周景王崩王子争立晋六卿平王室乱立敬王九年鲁季氏逐其君昭公昭公居干侯十一年卫宋使使请晋纳鲁君季平子私赂范献子献子受之乃谓晋君曰季氏无罪不果入鲁君十二年晋之宗家祁傒孙叔向子相恶于君六卿欲弱公室乃遂以法尽灭其族而分其邑为十县各令其子为大夫晋益弱六卿皆大十四年顷公卒子定公午立定公十一年鲁阳虎奔晋赵鞅简子舍之十二年孔子相鲁十五年赵鞅使邯郸大夫午不信欲杀午午与中行寅范吉射亲攻赵鞅鞅走保晋阳定公围晋阳荀栎韩不信魏侈与范中行为仇乃移兵伐范中行范中行反晋君击之败范中行范中行走朝歌保之韩魏为赵鞅谢晋君乃赦赵鞅复位二十二年晋败范中行氏二子奔齐三十年定公与吴王夫差会黄池争长赵鞅时从卒长吴三十一年齐田恒弑其君简公三十三年孔子卒三十七年定公卒子出公凿立出公十七年智伯与赵韩魏共分范中行地以为邑出公怒告齐鲁欲以伐四卿四卿恐遂反攻出公出公奔齐道死故智伯乃立昭公曾孙骄为晋君是为哀公哀公大父雍晋昭公少子也号为戴子戴子生忌忌善智伯早死故智伯欲尽并晋未敢乃立忌子骄为君当是时晋国政皆决智伯晋哀公不得有所制智伯遂有范中行地最彊哀公四年赵防子韩康子魏桓子共杀智伯尽并其地十八年哀公卒子幽公栁立幽公之时晋畏反朝韩赵魏之君独有绛曲沃余皆入三晋十五年魏文侯初立十八年幽公淫妇人夜窃出邑中盗杀幽公魏文侯以兵诛晋乱立幽公子止是为烈公烈公十九年周威烈王赐赵韩魏皆命为诸侯二十七年烈公卒子孝公颀立孝公九年魏武侯初立袭邯郸不胜而去十七年孝公卒子静公俱酒立是岁齐威王元年也静公二年魏武侯韩哀侯赵敬侯灭晋而三分其地静公迁为家人晋絶不祀
　　郑
　　郑桓公友者周厉王少子而宣王庶弟也宣王立二十二年友初封于郑封三十三岁百姓皆便爱之幽王以为司徒和集周民周民皆説河雒之间人便思之为司徒一岁幽王以襃后故王室治多邪诸侯或畔之于是桓公问周太史伯曰王室多故予安逃死乎太史伯对曰独雒之东土河济之南可居公曰何以对曰地近郐虢郐虢之君贪而好利百姓不附今公为司徒民皆爱公公诚请居之虢郐之君见公方用事轻分公地公诚居之虢郐之民皆公之民也公曰吾欲南之江上如何对曰昔祝融为髙辛火正其功大矣而其于周未有兴者楚其后也周衰楚必继兴兴非郑之利也公曰吾欲居西方何如对曰其民贪而好利难久居公曰周衰何国兴者对曰齐秦晋楚乎夫齐姜姓伯夷之后也伯夷佐尧典礼秦嬴姓伯翳之后也伯翳佐舜懐柔百物及楚之先皆尝有功于天下而周武王克纣后成王封叔虞于唐其地阻险以此有徳与周衰并亦必兴矣桓公曰善于是卒言诸王东徙其民雒东而虢郐果献十邑竟国之二岁犬戎杀幽王于骊山下并杀桓公郑人共立其子掘突是为武公武公娶申女为夫人曰武姜生太子寤生生之难夫人弗爱后生少子叔叚叚生易夫人爱之二十七年武公疾夫人请立叚为太子公弗听是岁武公卒寤生立是为庄公庄公元年封弟叚于京号太叔祭仲曰京大于国非所以封庶也庄公曰武姜欲之我弗敢夺也叚至京缮甲治兵二十二年叚果袭郑武姜为内应庄公发兵伐叚叚走伐亰亰人畔叚叚出走鄢鄢溃叚出奔共于是庄公迁其母武姜于城颍誓言曰不至黄泉毋相见也居岁余已悔思母颍谷之考叔有献于公公赐食考叔曰臣有母请君食赐臣母庄公曰我甚思母恶负盟奈何考叔曰穿地至黄泉则相见矣于是遂从之见母二十四年宋缪公卒公子冯奔郑郑侵周地取禾二十五年卫州吁弑其君桓公自立与宋伐郑以冯故也二十七年始朝周桓王桓王怒其取禾弗礼也二十九年庄公怒周弗礼鲁易祊许田三十三年宋杀孔父三十七年庄公不朝周桓王率陈蔡虢卫伐郑庄公与祭仲髙渠弥发兵自救王师大败祝射中王臂祝请从之郑伯止之曰犯长且难之况敢陵天子乎乃止夜令祭仲问王疾三十八年北戎伐齐齐使求救郑遣太子忽将兵救齐齐厘公欲妻之忽谢曰我小国非齐敌也时祭仲与俱劝使取之曰君多内宠太子无大援将不立三公子皆君也所谓三公子者太子忽其弟突次弟子亹也四十三年郑庄公卒初祭仲甚有宠于庄公庄公使为卿公使娶邓女生太子忽故祭仲立之是为昭公庄公又娶宋雍氏女生厉公突雍氏有宠于宋宋庄公闻祭仲之立忽乃使人诱召祭仲而执之曰不立突将死亦执突以求赂焉祭仲与宋盟以突归立之昭公忽闻祭仲以宋要立其弟突九月辛亥忽出奔卫己亥突至郑立是为厉公厉公四年祭仲专政厉公患之隂使其壻雍纠杀祭仲祭仲反杀雍纠语在祭仲传中厉公惧出居邉邑栎祭仲迎昭公忽六月乙亥复入郑即位秋郑厉公突因栎人杀其大夫单伯遂居之诸侯闻厉公出奔伐郑弗克去宋颇与厉公兵自守于栎郑以故亦不伐栎昭公二年自昭公为太子时恶髙渠弥及昭公即位渠弥惧其杀已冬十月辛夘渠弥与昭公出猎射杀昭公于野祭仲与渠弥不敢入厉公乃更立昭公弟子亹为君是为子亹也无諡号子亹元年七月齐襄公防诸侯于首止郑子亹往防髙渠弥相从祭仲称疾不行所以然者子亹自齐襄公为太子时尝会鬭相仇及防祭仲请子亹无行子亹曰齐彊而厉公居栎即不往是率诸侯伐我内厉公我不如往往何必遽辱且又何至是卒行于是祭仲恐齐并杀之故称疾子亹至不谢齐侯齐侯怒遂伏甲而杀子亹髙渠弥亡归归与祭仲谋召子亹弟公子婴于陈而立之是为郑子是岁齐襄公使公子彭生醉拉杀鲁桓公郑子八年齐人管至父等作乱弑其君防公十二年宋人长万弑其君湣公郑祭仲死十四年故郑亡厉公突在栎者使人诱劫郑大夫甫瑕要以求入瑕曰舍我我为君杀郑子而入君厉公与盟乃舍之六月甲子瑕杀郑子及其二子而迎厉公突突自栎复入即位初内虵与外虵鬭于郑南门中内虵死居六年厉公果复入入而譲其伯父原曰我亡国外居伯父无意入我亦甚矣原曰事君无二心人臣之职也原知罪矣遂自杀厉公于是谓甫瑕曰子之事君有二心矣遂诛之瑕曰重德不报诚然哉厉公突后元年齐桓公始霸五年燕卫与周惠王弟頽伐王王出奔温立弟頽为王六年惠王告急郑厉公发兵击周王子頽弗胜于是与周惠王归王居于栎七年春郑厉公与虢叔袭杀王子頽而入惠王于周秋厉公卒子文公踕立厉公立四岁亡居栎居栎十七岁入立七岁与亡凡二十八年文公十七年齐桓公以兵破蔡遂伐楚至召陵二十四年文公之贱妾曰燕姞梦天与之兰曰余为伯鯈余尔祖也以是为而子兰有国香以梦告文公文公幸之而予之草兰为符遂生子名曰兰三十六年晋公子重耳过文公弗礼文公弟叔詹曰重耳贤又且同姓穷而过君不可无礼文公曰诸侯亡公子过者多矣安能尽礼之詹曰君如弗礼遂杀之弗杀使即反国为郑忧矣文公弗听三十七年春晋公子重耳反国立是为文公秋郑入滑滑听命已而反与卫于是郑伐滑周防王使伯犕请滑郑文公怨惠王之亡在栎而文公之父厉公入之而不赐厉公爵禄又怨防王之与卫滑故不听防王请而囚伯犕王怒与翟人伐郑弗克冬翟攻伐防王防王出奔郑郑文公居王于汜三十八年晋文公入防王成周四十一年助楚击晋自晋文公之过无礼故背晋助楚四十三年晋文公与秦缪公共围郑讨其助楚攻晋者及文公之过无礼也初郑文公有三夫人宠子五人皆以罪蚤死公怒溉逐羣公子子兰奔晋从晋文公围郑时兰事晋文公甚谨爱幸之乃私于晋以求入郑为太子晋于是欲得叔詹为僇郑文公恐不敢谓叔詹言詹闻言于郑君曰臣谓君君不听臣晋卒为患然晋所以围郑以詹詹死而赦郑国詹之愿也乃自杀郑人以詹尸与晋晋文公曰必欲一见郑君辱之而去郑人患之乃使人私于秦曰破郑益晋非秦之利也秦兵罢晋文公欲入兰为太子以告郑郑大夫石癸曰吾闻姞姓乃后稷之元妃其后当有兴者子兰母其后也且夫人子尽已死余庶子无如兰贤今围急晋以为请利孰大焉遂许晋与盟而立兰为太子晋兵乃罢去四十五年文公卒子兰立是为缪公缪公元年春秦缪公使三将将兵欲袭郑至滑逢郑贾人髙诈以十二牛劳军故秦兵不至而还晋败之于殽初往年郑文公之卒也郑司城缯贺以郑情卖之秦兵故来三年郑发兵从晋伐秦败秦兵于汪往年楚太子商臣弑其父成王代立二十一年与宋华元伐郑华元杀羊食士不与其御羊斟怒以驰郑郑囚华元宋赎华元元亦亡去晋使赵穿以兵伐郑二十二年郑缪公卒子夷立是为灵公灵公元年春楚献鼋于灵公子家子公将朝灵公子公之食指动谓子家曰他日指动必食异物及入见灵公进鼋子公笑曰果然灵公问其笑故具告灵公灵公召之独弗予子公怒染其指尝之而出公怒欲杀子公子公与子家谋先夏弑灵公郑人欲立灵公弟去疾去疾譲曰必以贤则去疾不肖必以顺则公子坚长坚者灵公庻弟去疾之兄也于是乃立子坚是为襄公襄公立将尽去缪氏缪氏者杀灵公子公之族家也去疾曰必去缪氏我将去之乃止皆以为大夫襄公元年楚怒郑受宋赂纵华元伐郑郑背楚与晋亲五年楚复伐郑晋来救之六年子家卒国人复逐其族以其弑灵公也七年郑与晋盟鄢陵八年楚庄王以郑与晋盟来伐围郑三月郑以城降楚楚王入自皇门郑襄公肉袒牵羊以迎曰孤不能事邉邑使君王怀怒以及弊邑孤之罪也敢不唯命是听君王迁之江南及以赐诸侯亦唯命是听若君王不忘厉宣王桓武公哀不忍絶其社稷锡不毛之地使复得改事君王孤之愿也然非所敢望也敢布腹心唯命是听庄王为却三十里而后舍楚羣臣曰自郢至此士夫亦久劳矣今得国舍之何如庄王曰所为伐伐不服也今已服尚何求乎卒去晋闻楚之伐郑发兵救郑其来持两端故迟比至河楚兵已去晋将率或欲渡河或欲还卒渡河庄王闻还击晋郑反助楚大破晋军于河上十年晋来伐郑以其反晋而亲楚也十一年楚庄王伐宋宋告急于晋晋景公使勇士解扬告宋令无降楚过郑郑与楚亲执解扬献之楚楚王厚赐解扬与约使反其言解扬许之登诸楼车解扬大呼宋人致晋君命楚王怒将杀解扬既而赦之语具解扬传中十八年防公卒子悼公防立悼公元年鄦公恶郑于楚悼公使弟睔于楚自讼讼不直楚囚睔于是郑悼公来与晋平遂亲睔私于楚子反子反言归睔于郑二年楚伐郑晋兵来救是岁悼公卒立其弟睔是为成公成公三年楚共王曰郑成公孤有德焉使人来与盟成公私与盟秋成公朝晋晋曰郑私平于楚执之使栾书伐郑四年春郑患晋围公子如乃立成公庶兄繻为君其四月晋闻郑立君乃归成公郑人闻成公归亦杀君繻迎成公晋兵去十年背晋盟盟于楚晋厉公怒发兵伐郑楚共王救郑晋楚战鄢陵楚兵败晋射伤共王目俱罢而去十三年晋悼公伐郑兵于洧上郑城守晋亦去十四年成公卒子恽立是为厘公厘公五年郑相子驷朝厘公厘公不礼子驷怒使厨人药杀厘公赴诸侯曰厘公暴病卒立厘公子嘉嘉时年五岁是为简公简公元年诸公子谋欲诛相子驷子驷觉之反尽诛诸公子二年晋伐郑郑与盟晋去冬又与楚盟子驷畏诛故两亲晋楚三年相子驷欲自立为君公子孔使尉止杀子驷而代之子孔又欲自立子产曰子驷为不可诛之今又效之是乱无时息也于是子孔从之而相郑郑简公四年晋怒郑与楚盟伐郑郑与盟楚共王救郑败晋兵简公欲与晋平楚又囚郑使者十二年简公怒相子孔专国权诛之而以子产为卿十九年简公如晋请卫君还而封子产以六邑子产譲受其半二十二年吴使延陵季子于郑见子产如旧交谓子产曰郑之执政者侈难将至政将及子子为政必以礼不然郑将败子产厚遇季子二十三年诸公子争宠相杀又欲杀子产公子或谏曰子产仁人郑所以存者子产也勿杀乃止二十五年郑使子产于晋问平公疾平公曰卜而曰实沈台骀为祟史官莫知敢问对曰高辛氏有二子季曰实沈主参参为晋星则实沈参神也金天氏有裔孙曰台骀主宣汾洮则台骀汾洮神也然此二者山川之神水旱是司不害君身若君疾抑饮食哀乐女色之所由致也平公及叔向曰博物君子也厚为之礼语具子产传中二十七年夏郑简公朝晋冬畏楚灵王之彊又朝楚子产从二十八年郑君病使子产防诸侯与楚灵王盟于申诛齐庆封三十六年简公卒子定公宁立秋定公朝晋昭公定公元年楚公子弃疾弑其君灵王而自立为平王欲行德诸侯归灵王所侵郑地于郑四年晋昭公卒其六卿彊公室卑子产谓韩宣子曰为政必以徳毋忘所以立六年郑火公欲禳之子产曰不如脩德八年楚太子建来奔十年太子建与晋谋袭郑郑杀建建子胜奔吴十一年定公如晋晋与郑谋诛周乱臣入敬王于周十六年定公卒子献公虿立献公十三年卒子声公胜立当是时晋六卿彊侵夺郑郑遂弱声公五年郑相子产卒郑人皆哭泣悲之如亡亲戚子产者郑成公少子也为人仁爱人事君忠厚孔子尝过郑与子产如兄弟云及闻子产死孔子为泣曰古之遗爱也兄事子产八年晋范中行氏反晋告急于郑郑救之晋伐郑败郑军于鐡十四年宋景公灭曹二十年齐田恒弑其君简公而恒相于齐二十二年楚惠王灭陈孔子卒二十六年晋智伯伐郑取九邑三十七年声公卒子哀公易立哀公八年郑人弑哀公而立声公弟丑是为共公共公三年晋灭智伯三十年共公卒子幽公已立幽公元年韩武子伐郑杀幽公郑人立幽公弟骀是为繻公繻公十五年韩景侯伐郑取雍邱郑城亰十六年郑伐韩败韩兵于负黍二十年韩赵魏列为诸侯二十三年郑围韩之阳翟二十五年郑君杀其相子阳二十七年子阳之党共弑繻公骀而立幽公弟乙为君是为郑君郑君乙立二年郑负黍反复归韩十一年韩伐郑取阳城二十一年韩哀侯灭郑并其国
　　魏
　　魏之先毕公髙之后也毕公髙与周同姓武王之伐纣而高封于毕于是为毕姓其后絶封为庻人或在中国或在夷狄其苖裔曰毕万事晋献公献公之十六年赵夙为御毕万为右以伐霍耿魏灭之以耿封赵夙以魏封毕万为大夫卜偃曰毕万之后必大矣万盈数也魏大名也以是始赏天啓之矣天子曰兆民诸侯曰万民今命之大以从盈数其必有众初毕万事晋遇屯之比辛廖占之曰吉屯固比入吉孰大焉其必蕃昌毕万封十一年晋献公卒四子争更立晋乱而毕万之世弥大从其国名为魏氏生武子魏武子以魏诸子事晋公子重耳晋献公之二十一年武子从重耳出亡十九年反重耳立为晋文公而令魏武子袭魏氏之后封列为大夫治于魏生悼子魏悼子徙治霍生魏绛魏绛事晋悼公悼公三年防诸侯悼公弟千乱行魏綘僇辱干悼公怒曰合诸侯以为荣今辱吾弟将诛魏绛或説悼公悼公止卒任魏綘政使和戎翟戎翟亲附悼公之十一年曰自吾用魏綘八年之中九合诸侯戎翟和子之力也赐之乐三譲然后受之徙治安邑魏綘卒諡为昭子生魏嬴嬴生魏献子献子事晋昭公昭公卒而六卿彊公室卑晋顷公之十二年韩宣子老魏献子为国政晋宗室祁氏羊舌氏相恶六卿诛之尽取其邑为十县六卿各令其子为之大夫献子与赵简子中行文子范献子并为晋卿其后十四岁而孔子相鲁后四岁赵简子以晋阳之乱也而与韩魏共攻范中行氏魏献子生魏侈魏侈与赵鞅共攻范中行氏魏侈之孙曰魏桓子与韩康子赵襄子共伐灭智伯分其地桓子之孙曰文侯都魏文侯元年秦灵公之元年也与韩武子赵桓子周威王同时六年城少梁十三年使子击围繁厐出其民十六年伐秦筑临晋元里十七年伐中山使子击守之赵仓唐传之子击逢文侯之师田子方于朝歌引车避下谒田子方不为礼子击因问曰富贵者骄人乎且贫贱者骄人乎子方曰亦贫贱者骄人耳夫诸侯而骄人则失其国大夫而骄人则失其家贫贱者行不合言不用则去之楚越若脱躧然奈何其同之哉子击不怿而去西攻秦至郑而还筑雒隂合阳二十二年魏赵韩列为诸侯二十四年秦伐我至阳狐二十五年子击生子防文侯受子夏经艺客段干木过其闾未尝不轼也秦尝欲伐魏或曰魏君贤人是礼国人称仁上下和合未可图也文侯由此得誉于诸侯任西门豹守邺而河内称治魏文侯谓李克曰先生尝教寡人曰家贫则思良妻国乱则思良相今所置非成则璜二子何如李克对曰臣闻卑不谋尊疎不谋戚臣在阙门之外不敢当命文侯曰先生临事勿譲李克曰君不察故也居视其所亲富视其所与达视其所举穷视其所不为贫视其所不取五者足以定之矣何待克哉文侯曰先生就舍寡人之相定矣李克趋而出过翟璜之家翟璜曰今者闻君召先生而相果谁为之克曰魏成子为相矣翟璜忿然作色曰以耳目之所覩记臣何负于魏成子西河之守臣之所进也君内以邺为忧臣进西门豹君谋伐中山臣进乐羊中山已抜无使守之臣进先生君之子无传臣进屈侯鲋臣何以负于魏成子李克曰且子之言克于子之君者岂将比周以求大官哉君问而置相非成则璜二子何如克对曰君不察故也居视其所亲富视其所与达视其所举穷视其所不为贫视其所不取五者足以定之矣何待克哉是以知魏成子之为相也且子安得与魏成子比乎魏成子以食禄千钟什九在外什一在内是以东得卜子夏田子方段干木此三人者君皆师之子之所进五人者君皆臣之子恶得与魏成子比也翟璜逡廵再拜曰璜鄙人也失对愿卒为弟子二十六年号山崩壅河三十二年伐郑城酸枣败秦于注三十五年齐伐我取襄陵三十六年秦侵我阴晋三十八年伐秦败我武下得其将识是岁文侯卒子击立是为武侯武侯元年赵敬侯初立公子朔为乱不胜奔魏与魏袭邯郸魏败而去二年城安邑王垣七年伐齐至桑邱九年翟败我于浍使吴起伐齐至灵邱齐威王初立十一年与韩赵三分晋地灭其后十三年秦献公县栎阳十五年败赵北蔺十六年伐楚取鲁阳武侯卒子防立是为惠王惠王元年初武侯卒也子防与公中缓争为太子公孙颀自宋入赵自赵入韩谓韩懿侯曰魏防与公中缓争为太子君亦闻之乎今魏防得王错挟上党固半国也因而除之破魏必矣不可失也懿侯説乃与赵成侯合军并兵以伐魏战于浊泽魏氏大败魏君围赵谓韩曰除魏君立公中缓割地而退我且利韩曰不可杀魏君人必曰暴割地而退人必曰贪不如两分之魏分为两不彊于宋卫则我终无魏之患矣赵不听韩不説以其少卒夜去惠王之所以身不死国不分者二家谋不和也若从一家之谋则魏必分矣故曰君终无适子其国可破也二年魏败韩于马陵败赵于怀三年齐败我观五年与韩会宅阳城武堵为秦所败六年伐取宋仪台九年伐败韩于浍与秦战少梁虏我将公孙座取厐秦献公卒子孝公立十年伐取赵皮牢彗星见十二年星书坠有声十四年与赵会鄗十五年鲁卫宋郑君来朝十六年与秦孝公防社平侵宋黄池宋复取之十七年与秦战元里秦取我少梁围赵邯郸十八年防邯郸赵请救于齐齐使田忌孙膑救赵败魏桂陵十九年诸侯围我防陵筑长城塞固阳二十年归赵邯郸与盟漳水上二十一年与秦会彤赵成侯卒二十八年齐威王卒中山君相魏三十年魏伐赵赵告急齐齐宣王用孙子计救赵击魏魏遂大兴师使厐涓将而令太子申为上将军过外黄外黄徐子谓太子曰臣有百战百胜之术太子曰可得闻乎客曰固愿効之曰太子自将攻齐大胜并莒则富不过有魏贵不益为王若战不胜齐则万世无魏矣此臣之百战百胜之术也太子曰诺请必从公之言而还矣客曰太子虽欲还不得矣彼劝太子战攻欲啜汁者众太子虽欲还恐不得矣太子因欲还其御曰将出而还与北同太子果与齐人战败于马陵齐虏魏太子申杀将军涓军遂大破三十一年秦赵齐共伐我秦将商君诈我将军公子卬而袭夺其军破之秦用商君东地至河而齐赵数破我安邑近秦于是徙治大梁以公子赫为太子三十三年秦孝公卒商君亡秦归魏魏怒不入三十五年与齐宣王防平阿南惠王数被于军旅卑礼厚币以招贤者于是邹衍淳于髠孟轲皆至梁惠王曰寡人不佞兵三折于外太子虏上将死国以空虚以羞先君宗庙社稷寡人甚丑之叟不逺千里辱幸至弊邑之廷将何以利吾国孟轲曰君不可以言利若是夫君欲利则大夫欲利大夫欲利则庻人欲利上下争利国则危矣为人君仁义而已矣何以利为三十六年复与齐王防甄是岁惠王卒子襄王立防王元年与诸侯防徐州相王也追尊父惠王为王五年秦败我龙贾军四万五千于雕阴围我焦曲沃予秦河西之地六年与秦会应秦取我汾阴皮氏焦魏伐楚败之陉山七年魏尽入上郡于秦秦防我蒲阳八年秦归我焦曲沃十二年楚败我防陵诸侯执政与秦相张仪防齧桑十三年张仪相魏魏有女子化为丈夫秦取我曲沃平周十六年襄王卒子哀王立张仪复归秦哀王元年五国共攻秦不胜而去二年齐败我观津五年秦使樗里子伐取我曲沃走犀首岸门六年秦求立公子政为太子与秦会临晋七年攻齐与秦伐燕八年伐卫抜列城二卫君患之如耳见卫君曰请罢魏兵免成陵君可乎卫君曰先生果能孤请世世以卫事先生如耳见成陵君曰昔者魏伐赵断羊肠防阏与约斩赵赵分而为二所以不亡者魏为从主也今卫已廹亡将西请事于秦与其以秦醳卫不如以魏醳卫卫之德魏终必无穷成陵君曰诺如耳见魏王曰臣有谒于卫卫故周室之别也其称小国多寳器今国廹于难而寳器不出者其心以为攻卫醳卫不以王为主故寳器虽出必不入于王也臣窃料之先言醳卫者必受卫者也如耳出成陵君入以其言见魏王魏王听其説免成陵君终身不见九年与秦王防临晋张仪魏章皆归于魏魏相田需死楚害张仪犀首薛公楚相昭鱼谓苏代曰田需死吾恐张仪犀首薛公有一人相魏者也代曰然相者欲谁而君便之昭鱼曰吾欲太子之自相也代曰请为君北必相之昭鱼曰奈何对曰君其为梁王代请説君昭鱼曰奈何对曰代也从楚来昭鱼甚忧曰田需死吾恐张仪犀首薛公有一人相魏者也代曰梁王长主也必不相张仪张仪相必右秦而左魏犀首相必右韩而左魏薛公相必右齐而左魏梁王长主也必不便也王曰然则寡人孰相代曰莫若太子之自相太子之自相是三人者皆以为太子为非常相也皆将务以其国事魏欲得丞相玺也以魏之彊而王万乘之国辅之魏必安矣故曰莫若太子之自相也遂北见梁王以此告之太子果相魏十年张仪死十一年与秦武王防应十二年太子朝于秦秦来伐我皮氏未防而解十四年秦来归武王后十六年秦拔我蒲坂阳晋封陵十七年与秦防临晋秦予我蒲坂十八年与秦伐楚二十一年与齐韩共败秦军函谷二十三年秦复予我河外及封陵为和哀王卒子昭王立昭王元年秦防我防城二年与秦战我不利三年佐韩攻秦秦将白起败我军伊阙二十四万六年予秦河东地方四百里芒卯以诈重七年秦防我城大小六十一八年秦昭王为西帝齐湣王为东帝月余皆复称王归帝九年秦拔我新垣曲阳之城十年齐灭宋宋王死我温十二年与秦赵韩燕共伐齐败之济西湣王出亡燕独入临菑与秦王防西周十三年秦防我安城兵到大梁去十八年秦防郢楚王徙陈十九年昭王卒子安厘王立安厘王元年秦防我两城二年又抜我二城军大梁下韩来救予秦温以和三年秦拔我四城斩首四万四年秦破我及韩赵杀十五万人走我将芒卯魏将叚干子请予秦南阳以和苏代谓魏王曰欲玺者段于子也欲地者秦也今王使欲地者制玺使欲玺者制地魏氏地不尽则不知已且夫以地事秦譬犹抱薪救火薪不尽火不灭王曰是则然也虽然事始已行不可更矣对曰王独不见夫博之所以贵枭者便则食不便则止矣今王曰事始已行不可更是何王之用智不如用枭也九年秦拔我懐十年秦太子外质于魏死十一年秦拔我郪邱秦昭王谓左右曰今时韩魏与始孰彊对曰不如始彊王曰今时如耳【耳魏将】魏齐与孟尝芒卯孰贤对曰不如王曰以孟尝芒卯之贤率彊韩魏以攻秦犹无奈寡人何也今以无能之如耳魏齐而率弱韩魏以伐秦其无奈寡人何亦明矣左右皆曰甚然中旗冯琴对曰王之料天下过矣当晋六卿之时知氏最彊灭范中行又率韩魏之兵以围赵襄子于晋阳决晋水以灌晋阳之城不湛者三版知伯行水魏桓子御韩康子为骖乘知伯曰吾始不知水之可以亡人之国也乃今知之汾水可以灌安邑綘水可以灌平阳魏桓子肘韩康子韩康子履魏桓子肘足接于车上而知氏地分身死国亡为天下笑今秦虽彊不能过知氏韩魏虽弱尚贤其在晋阳之下也此方其用肘足之时也愿王之必勿易也于是秦王恐齐楚相约而攻魏魏使人求救于秦冠盖相望也而秦救不至魏人有唐雎者年九十余矣谓魏王曰老臣请西説秦王令兵先臣出魏王再拜遂约车而遣之唐雎到入见秦王秦王曰丈人芒然乃逺至此甚苦矣夫魏之来求救数矣寡人知魏之急已唐雎对曰大王已知魏之急而救不发者臣窃以为用防之臣无任矣夫魏一万乘之国也然所以西靣而事秦称东藩受冠帯祠春秋者以秦之彊足以为与也今楚齐之兵已合于魏郊矣而秦救不发亦将頼其未急也使之大急彼且割地而约从王尚奚救焉必待其急而救之是失一东藩之魏而彊二敌之齐楚则王何利焉于是秦昭王遽为发兵救魏魏复定赵使人谓魏王曰为我杀范痤吾请献七十里之地魏王曰诺使吏捕之围而未杀痤因上屋骑危【危楝上也】谓使者曰与其以死痤市不如以生痤市有如痤死赵不与王地则王将奈何故不若与先定割地然后杀痤魏王曰善痤因上书信陵君曰痤故魏之免相也赵以地杀座而魏王听之有如彊秦亦将袭赵之欲则君且奈何信陵君言于王而出之魏王以秦救之故欲亲秦而伐韩以求故地无忌谓魏王曰秦与戎翟同俗有虎狼之心贪戾好利无信不识礼义德行苟有利焉不顾亲戚兄弟若禽兽耳此天下之所识也非有所施厚积德也故太后母也而以忧死穣侯舅也功莫大焉而竟逐之两弟无罪而再夺之国此于亲戚若此而况于仇讐之国乎今王与秦共伐韩而益近秦患臣甚惑之而王不识则不明羣臣莫以闻则不忠今韩氏以一女子奉一弱主内有大乱外交彊秦魏之兵王以为不亡乎韩亡秦有郑地与大梁邻王以为安乎王欲得故地今负彊秦之亲王以为利乎秦非无事之国也韩亡之后必将更事更事必就易与利就易与利必不伐楚与赵矣是何也夫越山逾河絶韩上党而攻彊赵是复阏与之事秦必不为也若道河内倍邺朝歌绝漳水与赵兵决于邯郸之郊是知伯之祸也秦又不敢伐楚道渉山谷行三千里而攻防阨之塞所行甚逺所攻甚难秦又不为也若道河外倍大梁右蔡左召陵与楚兵决于陈郊秦又不敢故曰秦必不伐楚与赵矣又不攻卫与齐矣夫韩亡之后兵出之日非魏无攻已秦固有懐茅邢邱城垝津以临河内河内共汲必危有郑地得垣雍决荥泽水灌大梁大梁必亡王之使者出过而恶安陵氏于秦秦之欲诛之久矣秦叶阳昆阳与舞阳邻听使者之恶之随安陵氏而亡之绕舞阳之北以东临许南国必危国无害己夫憎韩不爱安陵氏可也夫不患秦之不爱南国非也异日者秦在河西晋国去梁千里有河山以阑之有周韩以间之从林郷军以至于今秦七攻魏五入囿中邉城尽拔文台堕垂都焚林木伐麋鹿尽而国继以围又长驱梁北东至陶卫之郊北至平监所亡于秦者山南山北河外河内大县数十名都数百秦乃在河西晋去梁千里而祸若是矣又况于秦无韩有郑地无河山而阑之无周韩而间之去大梁百里祸必由此矣异日者从之不成也楚魏疑而韩不可得也今韩受兵三年秦挠之以讲识亡不听投质于赵请为天下鴈行顿刃楚赵必集兵皆识秦之欲无穷也非尽亡天下之国而臣海内必不休矣是故臣愿以从事王王速受楚赵之约赵挟韩之质以存韩而求故地韩必効之此士民不劳而故地得其功多于与秦共伐韩而又与彊秦邻之祸也夫存韩安魏而利天下此亦王之天时已通韩上党于共寗使道安成出入赋之是韩重质韩以其上党也今有其赋足以富国韩必德魏爱魏重魏畏魏韩必不敢反魏是韩则魏之县也魏得韩以为县衞大梁河外必安矣今不存韩二周安陵必危楚赵大破衞齐甚畏天下西乡而驰秦入韩而为臣不久矣二十年秦围邯郸信陵君无忌矫夺将军晋鄙兵以救赵赵得全无忌因留赵二十六年秦昭王卒三十年无忌归魏率五国兵攻秦败之河外走蒙骜魏太子增质于秦秦怒欲囚魏太子增或为增谓秦王曰公孙喜固谓魏相曰请以魏疾击秦秦王怒必囚增魏王又怒击秦秦必伤今王囚增是喜之计中也故不若贵增而合魏以疑之于齐韩秦乃止增三十一年秦王政初立三十四年安厘王卒太子增立是为景湣王信陵君无忌卒景湣王元年秦防我二十城以为秦东郡二年防我朝歌衞徙野王三年秦抜我汲五年秦拔我垣蒲阳衍十五年景湣王卒子王假立王假元年燕太子丹使荆轲刺秦王秦王觉之二年秦灌大梁虏王假遂灭魏以为郡县
　　韩
  </div>
  <div class="pagination">
   <a href="通志_page90.html">
    上一页
   </a>
   <span>
    ...
   </span>
   <a href="通志_page86.html">
    86
   </a>
   <a href="通志_page87.html">
    87
   </a>
   <a href="通志_page88.html">
    88
   </a>
   <a href="通志_page89.html">
    89
   </a>
   <a href="通志_page90.html">
    90
   </a>
   <span class="current-page">
    91
   </span>
   <a href="通志_page92.html">
    92
   </a>
   <a href="通志_page93.html">
    93
   </a>
   <a href="通志_page94.html">
    94
   </a>
   <a href="通志_page95.html">
    95
   </a>
   <a href="通志_page96.html">
    96
   </a>
   <span>
    ...
   </span>
   <a href="通志_page92.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
