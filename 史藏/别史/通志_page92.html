<!DOCTYPE html>
<html>
 <head>
  <meta charset="utf-8"/>
  <title>
   通志 - 第 92 页/共 155 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   通志 - 第 92 页/共 155 页
  </h1>
  <div class="content">
   韩之先与周同姓姓姬氏其后苖裔事晋得封于韩原曰韩武子武子后三世有韩厥从封姓为韩氏韩厥晋景公之三年晋司防屠岸贾将作乱诛灵公之贼赵盾赵盾已死矣欲诛其子赵朔韩厥止贾贾不听厥告赵朔令亡朔曰子必能不绝赵祀死不恨矣韩厥许之及贾诛赵氏厥称疾不出程婴公孙杵臼之藏赵孤赵武也厥知之景公十一年厥与郤克将兵八百乘伐齐败顷公于鞍获逢丑父于是晋作六卿而韩厥在一卿之位号为献子晋景公十七年病卜大业之不遂者为祟韩厥称赵成季之功今后无祀以感景公景公问曰尚有世乎厥于是言赵武而复与故赵氏田邑续赵氏祀晋悼公之十年韩献子老献子卒子宣子代宣子徙居州晋平公十四年吴季札使晋曰晋国之政卒归于韩魏赵矣晋顷公十二年韩宣子与赵魏共分祁氏羊舌氏十县晋定公十五年宣子与赵简子侵伐范中行氏宣子卒子贞子代立贞子徙居平阳贞子卒子简子代简子卒子庄子代庄子卒子康子代康子与赵襄子魏桓子共败知伯分其地地益大大于诸侯康子卒子武子代武子二年伐郑杀其君幽公十六年武子卒子景侯立景侯防元年伐郑取雍邱二年郑败我负黍六年与赵魏俱得列为诸侯九年郑围我阳翟景侯卒子烈侯立烈侯三年聂政杀韩相侠累九年秦伐我宜阳取六邑十三年烈侯卒子文侯立是岁魏文侯卒文侯二年伐郑取阳城伐宋到彭城执宋君七年伐齐至桑邱郑反晋九年伐齐至灵邱十年文侯卒子哀侯立哀侯元年与赵魏分晋国二年灭郑因徙都郑六年韩严弑其君哀侯而子懿侯立懿侯二年魏败我马陵五年与魏惠王防宅阳九年魏败我浍十二年懿侯卒子昭侯立昭侯元年秦败我西山二年宋取我黄池魏取朱六年伐东周取陵观邢邱八年申不害相韩修术行道国内以治诸侯不来侵伐十年韩姬弑其君悼公十一年昭侯如秦二十二年申不害死二十四年秦来防我宜阳二十五年旱作高门屈宜臼曰昭侯不出此门何也不时吾所谓时者非时日也人固有利不利时昭侯尝利矣不作高门徃年秦防宜阳今年旱昭侯不以此时防民之急而顾益奢此谓时绌举嬴二十六年髙门成昭侯卒果不出此门子宣惠王立宣惠王五年张仪相秦八年魏败我韩举十一年君号为王与赵防区鼠十四年秦伐败我鄢十六年秦败我修鱼虏得韩将防申差于浊泽韩氏急公仲谓韩王曰与国非可恃也今秦之欲伐楚久矣王不如因张仪为和于秦赂以一名都具甲与之南伐楚此以一易二之计也韩王曰善乃警公仲之行将西购于秦楚王闻之大恐召陈轸告之陈轸曰秦之欲伐楚久矣今又得韩之名都一而具甲秦韩并兵而伐楚此秦所祷祀而求也今已得之矣楚国必伐矣王听臣为之警四境之内起师言救韩命战车满道路发信臣多其车重其币使信王之救己也纵韩不能听我韩必德王也必不为鴈行以来是秦韩不和也兵虽至楚不大病也为能听我絶和于秦秦必大怒以厚怨韩之南交楚必轻秦轻秦其应秦必不敬是因秦韩之兵而免楚国之患也楚王曰善乃警四境之内兴师言救韩命战车满道路发信臣多其车重其币谓韩王曰不谷国虽小已悉发之矣愿大国遂肆志于秦不谷将以楚徇韩韩王闻之大説乃止公仲之行公仲曰不可夫以实伐我者秦也以虚名救我者楚也王恃楚之虚名而轻絶彊秦之敌王必为天下笑且楚韩非兄弟之国也又非素约而谋伐秦也已有伐形因发兵言救韩此必陈轸之谋也且王已使人报于秦矣今不行是欺秦也夫轻欺彊秦而信楚之谋臣恐王必悔之韩王不听遂絶于秦秦因大怒益甲伐韩大战楚救不至韩十九年大破我岸门太子仓质于秦以和二十一年与秦共攻楚败楚将屈丐斩首八万于丹阳是岁宣惠王卒太子仓立是为防王防王四年与秦武王防临晋其秋秦使甘茂攻我宜阳五年秦防我宜阳斩首六万秦武王卒六年秦复与我武遂九年秦复取我武遂十年太子婴朝秦而归十一年秦伐我取穣与秦伐楚败楚将唐昧十二年太子婴死公子咎公子虮虱争为太子时虮虱质于楚苏代谓韩咎曰虮虱亡在楚楚王欲内之甚今楚兵十余万在方城之外公何不令楚王筑万室之都雍氏之旁韩必起兵以救之公必将矣公因以韩楚之兵奉虮虱而内之其听公必矣必以楚韩封公也韩咎从其计楚围雍氏韩求救于秦秦未为发使公孙昧入韩公仲曰子以秦为且救韩乎对曰秦王之言曰请道南郑蓝田出兵于楚以待公殆不合矣公仲曰子以为果乎对曰秦王必祖张仪之故智楚威王攻梁也张仪谓秦王曰与楚攻魏魏折而入于楚韩固其与国也是秦孤也不如出兵以到之魏楚大战秦取西河之外以归今其状阳言与韩其实阴善楚公待秦而到必轻与楚战楚阴得秦之不用也必易与公相支也公战而胜楚遂与公乘楚弛三川而归公战不胜楚楚塞三川守之公不能救也窃为公患之司马庚三反于郢甘茂与昭鱼遇于商于其言收玺实类有约也公仲恐曰然则奈何曰公必先韩而后秦先身而后张仪公不如亟以国合于齐楚齐楚必委国于公公之所恶者张仪也其实犹不无秦也于是楚解雍氏围苏代又谓秦太后弟芈戎曰公叔伯婴恐秦楚之内虮虱也公何不为韩求质于楚楚王听入质子于韩则公叔伯婴知秦楚之不以虮虱为事必以韩合于秦楚秦楚挟韩以窘魏魏氏不敢合于齐是齐孤也公又为秦求质子于楚楚不听怨结于韩韩挟齐魏以围楚楚必重公公挟秦楚之重以积德于韩公叔伯婴必以国待公于是虮虱竟不得归韩韩立咎为太子齐魏王来十四年与齐魏王共击秦至函谷而军焉十六年秦与我河外及武遂襄王卒太子咎立是为厘王厘王三年使公孙喜率周魏攻秦秦败我二十四万虏喜伊阙五年秦抜我宛六年与秦武遂地二百里十年秦败我师于夏山十二年与秦昭王会西周而佐秦攻齐齐败湣王出亡十四年与秦会两周间二十一年使暴防救魏为秦所败防走开封二十三年赵魏攻我华阳韩告急于秦秦不救韩相国谓陈筮曰事急愿公虽病为一宿之行陈筮见穣侯穣侯曰事急乎故使公来陈筮曰未急也穣侯怒曰是可以为公之主使乎夫冠盖相望告敝邑甚急公来言未急何也陈筮曰彼韩急则变而他从以未急故复来耳穣侯曰公无见王请今发兵救韩八日而至败赵魏于华阳之下是岁厘王卒子桓惠王立桓惠王元年伐燕九年秦防我陉城汾旁十年秦撃我于太行我上党郡守以上党郡降赵十四年秦防赵上党杀马服子卒四十余万于长平十七年秦防我阳城负黍二十三年秦昭王卒二十四年秦防我城臯荥阳二十六年秦悉防我上党二十九年秦防我十三城三十四年桓惠王卒子王安立王安五年秦攻韩韩急使韩非使秦秦留非因杀之九年秦虏王安尽入其地为颍川郡韩遂亡




　　通志卷七十七下
&lt;史部,别史类,通志&gt;
　　钦定四库全书
　　通志卷七十八上
　　宋　右　廸　功　郎　郑　樵　渔　仲　撰
　　宗室传第一上
　　前汉
　　荆王贾　燕王泽　吴王濞　楚元王交【戊　辟彊　徳向歆】
　　高六王
　　齐悼惠王肥【城阳王章　济北王兴居　魏勃】赵隐王如意　赵幽王友　赵共王恢　燕灵王建　淮南厉王长【淮南王安　衡山王赐　济北王勃】
　　荆王刘贾高帝从父兄也不知其所起汉元年还定三秦贾爲将军定塞地从东击项籍汉王败成臯北度河得张耳韩信军军修武深沟高垒使贾将二万人骑数百击楚度白马津入楚地烧其积聚以破其业无以给项王军食已而楚兵击之贾辄避不肯与战而与彭越相保汉王追项籍至固陵使贾南度淮围夀春还至使人间招楚大司马周殷周殷反楚佐贾举九江迎英布兵皆会陔下诛项籍汉王因使贾将九江兵与太尉卢绾西南击临江王共尉尉死以临江为南郡汉六年春会诸侯于陈废楚王信囚之分其地爲二国当是时也高祖子弱昆弟少又不贤欲王同姓以填天下乃下诏曰将军刘贾有功及择子弟可以爲王者羣臣皆曰立刘贾爲荆王王淮东五十二城高祖弟交爲楚王王淮西三十六城因立子肥爲齐王始王昆弟刘氏也立六年而淮南王黥布反东击荆贾与战弗胜走富陵为布军所杀高祖自击破布十二年立沛侯刘濞为吴王王故荆地
　　燕王刘泽高祖从祖昆弟也高祖三年泽为郎中十一年以将军击陈豨将王黄封爲营陵侯高后时齐人田生【楚汉春秋云字子春】游乏资以画奸泽泽大説之用金二百斤爲田生寿田生已得金即归齐二年泽使人谓田生曰弗与矣田生如长安不见泽而假大宅令其子求事吕后所幸大谒者张卿居数月田生子请张卿临亲修具张卿往见田生盛帷张共具譬如列侯张卿惊酒酣廼屏人説张卿曰臣观诸侯王邸第百余皆高帝一切功臣今吕氏雅故夲推毂高帝就天下功至大又有亲戚太后之重太后春秋长诸吕弱太后欲立吕产爲吕王王代吕后又重发之恐大臣不聼今卿最幸大臣所敬何不风大臣以闻太后太后必喜诸吕以王万户侯亦卿之有太后心欲之而卿为内臣不急发恐祸及身矣张卿大然之乃风大臣语太后太后朝因问大臣大臣请立吕产为吕王太后赐张卿千金张卿以其半与田生田生弗受因説之曰吕产王也诸大臣未大服今营陵侯泽诸刘长为大将军独此尚觖望今卿言太后裂十余县王之彼得王喜于诸吕王益固矣张卿入言之又太后女弟吕须女亦爲营陵侯妻故遂立营陵侯泽为琅邪王琅邪王与田生之国田生劝王急行毋留出关太后果使人追止之已出即还泽王琅邪二年而太后崩泽乃曰帝少诸吕用事诸刘孤弱引兵与齐王合谋西欲诛诸吕至梁闻汉遣灌将军屯荥阳泽还兵备西界遂跳驱至长安代王亦从代至诸将相与琅邪王共立代王爲天子是爲孝文帝文帝元年乃徙泽为燕王而复以琅邪归齐泽王燕二年薨諡曰敬王子康王嘉嗣九年薨子定国嗣定国与父康王姬奸生子男一人夺弟妻为姬与子女三人奸定国有所欲诛杀臣肥如令郢人郢人等告定国定国使谒者以他法劾捕格杀郢人灭口至元朔中郢人昆仲复上书具言定国事下公卿皆议曰定国禽兽行乱人伦逆天道当诛上许之定国自杀立四十二年国除哀帝时继絶世乃封敬王泽元孙之孙无终公士归生为营陵侯更始中爲兵所杀
　　呉王濞高帝兄仲之子也高帝立仲爲代王匈奴攻代仲不能坚守弃国间行走雒阳自归天子不忍致法废爲合阳侯子濞封为沛侯黥布反高祖自将往诛之濞年二十以骑将从破布军荆王刘贾为布所杀无后上患吴会稽轻悍无壮王填之诸子少乃立濞于沛爲吴王王三郡五十三城已拜受印高祖召濞相之曰若状有反相独悔业已拜因拊其背曰汉后五十年东南有乱岂汝邪然天下同姓一家慎无反濞顿首曰不敢会孝惠高后时天下初定郡国各务自拊循其民吴有豫章郡铜山即招致天下亡命者盗铸钱东煑海水爲盐以故无赋国用饶足孝文时吴太子入见得侍皇太子饮博吴太子师傅皆楚人轻悍又素骄博争道不恭皇太子引博局提吴太子杀之于是遣其防归葬吴吴王愠曰天下一宗死长安即葬长安何必来葬复遣防之长安葬吴王由是怨望稍失藩臣礼称疾不朝京师知其以子故验问实不病诸吴使来辄系责治之吴王恐所谋滋甚及后使人爲秋请上复责问吴使者使者曰察见渊中鱼不祥今吴王始诈疾及觉见责急愈益闭恐上诛之计乃无聊唯上与更始于是天子皆赦吴使者归之而赐吴王几杖老不朝呉得释其谋亦益解然其居国以铜盐故百姓无赋卒践更辄予平贾岁时存问茂材赏赐闾里他郡国吏欲来捕亡人者颂【颂犹公也颂读曰容】共禁不与如此者三十余年以故能使其众朝错为太子家令得幸皇太子数从容言吴过可削数上书説之文帝寛不忍罚以此吴王日益横及景帝即位错为御史大夫説上曰昔高帝初定天下昆弟少诸子弱大封同姓故孽子悼惠王王齐七十二城庶弟元王王楚四十城兄子王吴五十余城封三庶孽分天下半今吴王前有太子之隙诈称病不朝于古法当诛文帝不忍因赐几杖徳至厚也不改过自新廼益骄恣公即山铸钱煮海为盐诱天下亡人谋作乱逆今削之亦反不削亦反削之其反亟祸小不削之其反迟祸大三年冬楚王来朝错因言楚王戊往年为薄太后服私奸服舍请诛之诏赦削东海郡及前二年赵王有罪削其恒山郡胶西王卬以卖爵事有奸削其六县汉廷臣方议削吴吴王恐削地无已因欲发谋举事念诸侯无足与计者闻胶西王勇好兵诸侯皆畏惮之于是乃使中大夫应高口説胶西王曰呉王不肖有夙夜之忧不敢自外使使臣谕其愚心王曰何以教之高曰今者主上任用邪臣聼信谗贼变更律令侵削诸侯徴求滋多诛罚良重日以益甚语有之曰狧糠及米吴与胶西知名诸侯也一时见察不得安肆矣吴王身有内疾不能朝请二十余年常患见疑无以自白胁肩絫足犹惧不见释窃闻大王以爵事有过所闻诸侯削地罪不至此此恐不止削地而已王曰有之子将柰何高曰同恶相助同好相留同情相求同欲相趋同利相死今吴王自以与大王同忧愿因时循理弃躯以除患于天下意亦可乎胶西王瞿然骇曰寡人何敢如是主上虽急固有死耳安得不事高曰御史大夫朝错营惑天子侵夺诸侯蔽忠塞贤朝廷疾怨诸侯皆有背叛之意人事极矣慧星出蝗虫起此万世一时而愁劳圣人所以起也呉王内以朝错爲诛外从大王后车方洋天下所向者降所指者下莫敢不服大王诚幸而许之一言则吴王率楚王略函谷关守荥阳敖仓之粟距汉兵治次舍须大王大王幸而临之则天下可并两主分割不亦可乎王曰善归报吴王犹恐其不果廼身自为使者至胶西面约之胶西羣臣或闻王谋谏曰诸侯地不能为汉什二为叛逆以忧太后非计也今承一帝尚云不易假令事成两主分争患廼益生王不聼遂发使约齐菑川胶东济南皆许诺诸侯既新削罚震恐多怨错及削呉会稽豫章郡书至则呉王先起兵诛汉吏二千石以下胶西胶东菑川济南楚赵亦皆反发兵西齐王后悔背约城守济北王城壊未完其郎中令刼守王不得发兵胶西王胶东王爲渠率与菑川济南共攻围临菑赵王遂亦隂使匈奴与连兵七国之发也吴王悉其士卒下令国中曰寡人年六十二身自将少子年十四亦为士卒先诸年上与寡人同下与少子等皆发兵二十余万人南使闽东越闽东越亦发兵从孝景前三年正月甲子初起兵于广陵西渉淮因并楚兵发使遗诸侯书曰吴王刘濞敬问胶西王胶东王菑川王济南王赵王楚王淮南王衡山王庐江王故长沙王子幸教以汉有贼臣错无功天下侵夺诸侯之地使吏劾系讯治以侵辱之为故不以诸侯人君礼遇刘氏骨肉絶先帝功臣进任奸人诳乱天下欲危社稷陛下多病志逸不能省察欲举兵诛之谨闻教敝国虽狭地方三千里人民虽少精兵可具五十万寡人素事南越三十余年其王诸君皆不辞分其兵以随寡人又可得三十万寡人虽不肖愿以身从诸王南越直长沙者因王子定长沙以北西走蜀汉中告越楚王淮南三王与寡人西面齐诸王与赵王定河间河内或入临晋关或与寡人会雒阳燕王赵王故与胡王有约燕王北定代云中转胡众入萧关走长安匡正天下以安高庙愿王勉之楚元王子淮南三王或不洗沐十余年怨入骨髓欲壹有所出久矣寡人未得诸王之意未敢聼今诸王茍能存亡继絶振弱伐暴以安刘氏社稷所愿也吴国虽贫寡人节衣食用积金钱修兵革聚粮食夜以继日三十余年矣凡皆为此愿诸王勉之能斩捕大将者赐金五千斤封万戸列将三千斤封五千戸禆将二千斤封二千戸二千石千斤封千戸皆为列侯其以军若城邑降者卒万人万戸如得大将人户五千如得列将人戸三千如得禆将人户千如得二千石其小吏皆以差次受爵金他封赐皆倍军法其有故爵邑者更益勿因愿诸王明以令士大夫不敢欺也寡人金钱在天下者往往而有非必取于吴诸王日夜用之不能尽有当赐者告寡人寡人且往遗之敬以闻七国反书闻天子廼遣太尉条侯周亚夫将三十六将军往击吴楚遣曲周侯郦寄击赵将军栾布击齐大将军窦婴屯荥阳监齐赵兵初吴楚反书闻兵未发窦婴言故吴相爰盎召入见上问以吴楚之计盎对曰呉楚相遗书曰贼臣朝错擅适过诸侯削夺之地以故反名为西共诛错复故地而罢方今计独斩错发使赦七国复其故地则兵可毋血刃而俱罢上从其议遂斩错语具在盎传以盎为太常奉宗庙使吴王吴王弟子徳侯为宗正辅亲戚使至吴吴楚兵已攻梁壁矣宗正以亲故先入见谕呉王拜受诏吴王闻盎来亦知其欲説笑而应曰我已为东帝尚谁拜不肯见盎而留军中欲刼使将盎不肯使人围守且杀之盎得夜亡走梁遂归报条侯将乗六乗传会兵荥阳至雒阳见剧孟喜曰七国反吾乗传至此不自意全又以爲诸侯已得剧孟孟今无动吾据荥阳荥阳以东无足忧者至雒阳问故父绛侯客邓都尉曰防安出客曰呉楚兵鋭甚难与争锋楚兵轻不能久方今为将军计莫若引兵东北壁昌邑以梁委吴吴必尽鋭攻之将军深沟髙垒使轻兵絶淮泗口塞吴饟道使呉梁相敝而粮食竭乃以全制其极破呉必矣条侯曰善从其防遂坚壁昌邑南轻兵絶呉饟道吴王之初发也吴臣田禄伯爲大将军田禄伯曰兵屯聚而西无他竒道难以立功臣愿得五万人别循江淮而上收淮南长沙入武关与大王会此亦一竒也呉王太子谏曰王以反为名此兵难以借人人亦且反王柰何且擅兵而别多他利害徒自损耳呉王即不许田禄伯吴少将桓将军説王曰呉多歩兵歩兵利险汉多车骑车骑利平地愿大王所过城不下直去疾西据雒阳武库食敖仓粟阻山河之险以令诸侯虽无入关天下固已定矣大王徐行留下城邑汉军车骑至驰入梁楚之郊事败矣呉王问呉老将老将曰此年少推锋可耳安知大虑王于是不用桓将军计王专并将其兵未渡淮诸賔客皆得为将校尉行间侯司马独周邱不用周邱者下邳人亡命吴酤酒无行王薄之不任周邱乃上谒説王曰臣以无能不得待罪行间臣非敢求有所将也愿请王一汉节必有以报王乃予之周邱得节夜驰入下邳下邳时闻吴反皆城守至传舍召令入户使从者以罪斩令遂召兄弟所善豪吏告曰吴反兵且至屠下邳不过食顷今先下家室必完能者封侯至矣出乃相告下邳皆下周邱一夜得三万人使人报吴王遂将其兵北略城邑比至城阳兵十余万破城阳中尉军闻吴王败走自度无与共成功即引兵归下邳未至痈发背死二月吴王兵既破败走于是天子制诏将军盖闻为善者天报以福为非者天报以殃高皇帝亲垂功徳建立诸侯幽王悼惠王絶无后孝文皇帝哀怜加惠王幽王子遂悼惠王子卭等令奉其先王宗庙为汉藩国徳配天地明并日月而吴王濞背徳反义诱受天下亡命罪人乱天下币称疾不朝二十余年有司数请濞罪孝文皇帝寛之欲其改行为善今乃与楚王戊赵王遂胶西王卬济南王辟光菑川王贤胶东王雄渠约从谋反为逆无道起兵以危宗庙贼杀大臣及汉使者廹刼万民伐杀无罪烧残民家掘其邱垄甚为暴虐而卬等又重逆无道烧宗庙卤御物朕甚痛之朕素服避正殿将军其劝士大夫击反虏击反虏者深入多杀为功斩首捕虏比三百石以上皆杀无有所置敢有议诏及不如诏者皆要斩初吴王之度淮与楚王遂西败棘壁乗胜而前鋭甚梁孝王恐遣将军击之又败梁两军士卒皆还走梁数使使条侯求救条侯不许又使使愬条侯于上上使告条侯救梁又守便宜不行梁使韩安国及楚死事相弟张羽为将军乃得颇败吴兵呉兵欲西梁城守不敢西即走条侯军会下邑欲战条侯壁不肯战吴粮絶卒饥数挑战遂夜奔条侯壁惊东南条侯使备西北果从西北不得入呉大败士卒多饥死叛散于是呉王廼与其戏下壮士千人夜亡去度淮走丹徒保东越东越兵可万余人使人收聚亡卒汉使人以利啗东越东越即绐吴王吴王出劳军使人鏦杀呉王盛其头驰传以闻呉王太子驹亡走闽越吴王之弃军亡也军遂溃往往稍降太尉条侯及梁军楚王戊军败自杀三王之围齐临菑也三月不能下汉兵至胶西胶东菑川王各引兵归国胶西王徒跣席稾饮水谢太后王太子徳曰汉兵还臣观之以罢可袭愿収王余兵击之不胜而逃入海未晚也王曰吾士卒皆已壊不可用不聼汉将弓高侯頽当遗王书曰奉诏诛不义降者赦除其罪复故不降者灭之王何处须以从事王肉袒叩头汉军壁谒曰臣卬奉法不谨惊骇百姓廼苦将军逺道至于穷国敢请葅醢之罪弓高侯执金鼓见之曰王苦军事愿闻王发兵状王顿首防行对曰今者朝错天子用事臣变更高皇帝法令侵夺诸侯地卬等以为不义恐其败乱天下七国发兵且以诛错今闻错已诛卬等谨已罢兵归将军曰王茍以错为不义何不以闻及未有诏虎符擅发兵击义国以此观之意非徒欲诛错也乃出诏书为王读之曰王其自图之王曰如卬等死有余罪遂自杀太后太子皆死胶东菑川济南王皆伏诛郦将军攻赵十月而下之赵王自杀济北王以刼故不诛初吴王首反并将楚兵连齐赵正月起三月皆破灭楚元王交字防高祖同父少弟也好书多材蓻少时尝与鲁穆生白生申公俱受诗于浮邱伯伯者孙卿门人也及秦焚书各别去髙祖兄弟四人长兄伯次仲伯蚤卒高祖既为沛公景驹自立为楚王高祖使仲与审食其留侍太上皇交与萧曹等俱从高祖见景驹遇项梁共立楚懐王因西攻南阳入武关与秦战于蓝田至霸上封交为文信君从入蜀汉还定三秦诛项籍即帝位交与卢绾常侍上出入卧内传言语诸内事隐谋而上从父兄刘贾数别将汉六年既废楚王信分其地为二国立贾爲荆王交爲楚王王薛郡东海彭城三十六县先有功也后封次兄仲为代王长子肥为齐王初高祖微时常避事时时与賔客过其邱嫂食嫂厌叔与客来阳为羮尽轑釡客以故去已而视釡中有羮繇是怨嫂及立齐代王而伯子独不得侯太上皇以为言高祖曰某非敢忘封之也为其母不长者七年十月封其子信爲羮颉【音戞】侯元王既至楚以穆生白生申公为中大夫高后时浮邱伯在长安元王遣子郢客与申公俱卒业文帝时闻申公为诗最精以为博士元王好诗诸子皆读诗申公始为诗传号鲁诗元王亦次之诗传号曰元王诗世或有之高后时以元王子郢客为宗正封上邳侯元王立二十三年薨太子辟非先卒文帝乃以宗正上邳侯郢客嗣是为夷王申公爲博士官随郢客归复以爲中大夫立四年薨子戊嗣文帝尊宠元王子生爵比皇子景帝即位以亲亲封元王宠子五人子礼为平陆侯富为休侯歳为沈【音审】犹侯执为宛朐侯【执古蓻字】调为棘乐侯初元王敬礼申公等穆生不耆酒元王每置酒常为穆生设醴及王戊即位常设后亡设焉穆生退曰可以逝矣醴酒不设王之意怠不去楚人将钳我于市称疾卧申公白生彊起之曰独不念先王之徳与今王一旦失小礼何足至此穆生曰易称知几其神乎几者动之微吉凶之先见也君子见几而作不俟终日先王之所以礼吾三人者为道之存故也今而忽之是忘道也忘道之人胡可与久处岂爲区区之礼哉遂谢病去申公白生独留王戊稍滛暴二十年爲薄太后服私奸服舍削东海薛郡乃与吴通谋二人谏不聼胥靡之衣之赭衣使杵臼碓舂于市休侯使人谏王王曰季父不吾与我起先取季父矣休侯惧与母太夫人奔京师二十一年春景帝之三年也削书到遂应吴王反其相张尚太赵夷吾谏不聼遂杀尚夷吾起兵会吴西攻梁破棘壁至昌邑南与汉将周亚夫战汉絶吴楚粮道士饥呉王走戊自杀军遂降汉汉已平吴楚景帝乃立宗正平陆侯礼爲楚王奉元王后是为文王三年薨子安王道嗣二十二年薨子襄王注嗣十四年薨子节王纯嗣十六年薨子延夀嗣宣帝即位延夀以为广陵王胥武帝子天下有变必得立阴欲附倚辅助之故为其后母弟赵何齐取广陵王女为妻与何齐谋曰我与广陵王相结天下不安发兵助之使广陵王立何齐尚公主列侯可得也因使何齐奉书遗广陵曰愿长耳目毋后人有天下何齐父长年上书告之事下有司考验辞服延夀自杀立二十二年国除初休侯富既奔京师而王戊反富等皆坐免侯削属籍后闻其数谏戊乃更封为红侯太夫人与窦太后有亲惩山东之防求留京师诏许之富子辟彊等四人共养仕于朝太夫人薨赐茔葬灵戸富传国至曾孙无子絶辟彊字少卿亦好读书能属文武帝时以宗室子随二千石论议冠诸宗室清静少欲常以书自娱不肯仕昭帝即位或説大将军霍光曰将军不见诸吕之事乎处伊尹周公之位摄政擅权而背宗室不与共职是以天下不信卒至于灭亡今将军当盛位帝春秋富宜纳宗室又多与大臣共事反诸吕道如是则可以免患光然之廼择宗室可用者辟彊子徳待诏丞相府年三十余欲用之或言父见在亦先帝之所宠也遂拜辟彊为光禄大夫守长乐衞尉时年已八十矣徙为宗正数月卒徳字路叔少修黄老术有智略少时数言事召见甘泉宫武帝谓之千里驹昭帝初爲宗正丞杂治刘泽诏狱父爲宗正徙大鸿胪丞迁太中大夫后复为宗正杂案上官氏盖主事徳常持老子知足之计妻死大将军光欲以女妻之徳不敢取畏盛满也盖长公主孙谭遮徳自言徳数责以公主起居无状侍御史以爲光望不受女承指劾徳诽谤诏狱免爲庻人屏居山田光闻而恨之复白召徳守青州刺史岁余复为宗正与立宣帝以定防赐爵关内侯地节中以亲亲行谨厚封为阳城侯子安民爲郎中右曹宗家以徳得官宿衞者二十余人徳寛厚好施生每行京兆尹事多所平反罪人家产过百万则以振昆弟賔客食饮曰富民之怨也立十一年子向坐铸伪黄金当伏法徳上书讼罪会薨大鸿胪奏徳讼子罪失大臣体不宜赐諡置嗣制曰赐諡缪侯爲置嗣传至孙庆忌复为宗正太常薨子岑嗣为诸曹中郎将列校尉至太常薨传子至王莽败乃絶向字子政夲名更生年十二以父徳任为辇郎既冠以儒行修饬擢为谏大夫是时宣帝循武帝故事招选名儒俊材置左右更生以通达能属文辞与王褒张子侨等并进对献赋颂凡数十篇上复兴神僊方术之事而淮南有枕中鸿寳苑秘书书言神僊使鬼物爲金之术及邹衍重道延命方世人莫见而更生父徳武帝时治淮南狱得其书更生幼而读诵以爲竒献之言黄金可成上令典尚方铸作事费甚多方不验上乃下更生吏吏劾更生铸伪黄金系当死更生兄阳城侯安民上书入国戸半赎更生罪上亦竒其材得逾冬减死论会初立谷梁春秋徴更生受谷梁讲论五经于石渠复拜为郎中给事黄门迁散骑谏大夫给事中元帝初即位太傅萧望之为前将军少传周堪为诸吏光禄大夫皆领尚书事甚见尊任更生年少于望之堪然二人重之荐更生宗室忠直明经有行擢为散骑宗正给事中与侍中金敞拾遗于左右四人同心辅政患苦外戚许史在位放纵而中书宦官恭石显弄权望之堪更生议欲白罢退之未白而语泄遂为许史及恭显所谮愬堪更生下狱及望之皆免官语在望之传其春地震夏客星见昴卷舌闲上感悟下诏赐望之爵关内侯奉朝请秋徴堪向欲以爲谏大夫恭显白皆爲中郎冬地复震时防显许史子弟侍中诸曹皆侧目于望之等更生惧焉乃使其外亲上变事言窃闻故前将军萧望之等皆忠正无私欲致大治忤于贵戚尚书今道路人闻望之等复进以为且复见毁谗必曰尝有过之臣不宜复用是大不然臣闻春秋地震为在位执政太盛也不为三独夫动亦已明矣且往者高皇帝时季布有罪至于夷灭后赦以为将军高后孝文之闲卒为名臣孝武帝时儿寛有重罪系按道侯韩説谏曰前吾邱夀王死陛下至今恨之今杀寛后将复大恨矣上感其言遂贳寛复用之位至御史大夫御史大夫未有及寛者也又董仲舒坐私为灾异书主父偃取奏之下吏罪至不道幸防不诛复为太中大夫胶西相以老病免归汉有所欲兴常有诏问仲舒为世儒宗定议有益天下孝宣皇帝时夏侯胜坐诽谤系狱三年免为庶人宣帝复用胜至长信少府太子太傅名敢直言天下美之若乃羣臣多此比类难一二记有过之臣无负国家有益天下此四臣者足以观矣前恭奏望之等狱决三月地大震防移病出后复视事天阴雨雪由是言之地动殆为恭等臣愚以为宜退恭显以章蔽善之罚进望之等以通贤者之路如此太平之门开灾异之原塞矣书奏防显疑其更生所为白请考奸诈辞果服遂逮更生系狱下太傅韦元成谏大夫贡禹与廷尉杂考劾更生前为九卿坐与望之堪谋排车骑将军高许史氏侍中者毁离亲戚欲退去之而独专权为臣不忠幸不伏诛复蒙恩徴用不悔前过而教令人言变事诬罔不道更生坐免为庶人而望之亦坐使子上书自寃前事恭显白令诣狱置对望之自杀天子甚悼恨之乃擢周堪爲光禄勲堪弟子张猛光禄大夫给事中大见信任恭显惮之数谮毁焉更生见堪猛在位几已得复进惧其倾危乃上封事谏曰臣前幸得以骨肉备九卿奉法不谨乃复防恩窃见灾异并起天地失常徴表为国欲终不言念忠臣虽在甽亩犹不忘君惓惓之义也况重以骨肉之亲又加以旧恩未报乎欲竭愚诚又恐越职然惟二恩未报忠臣之义一抒愚意退就农亩死无所恨臣闻舜命九官济济相譲和之至也众贤和于朝则万物和于野故箫韶九成而鳯凰来仪击石拊石百兽率舞四海之内靡不和宁及至周文开基西郊杂遝众贤罔不肃和崇推譲之风以销分争之讼文王既没周公思慕歌咏文王之徳其诗曰于穆清庙肃雍显相济济多士秉文之徳当此之时武王周公继政朝臣和于内万国驩于外故尽得其驩心以事其先祖其诗曰有来雍雍至止肃肃相维辟公天子穆穆言四方皆以和来也诸侯和于下天应报于上故周颂曰降福穣穣又曰饴我厘麰厘麰麦也始自天降此皆以和致和获天助也下至幽厉之际朝廷不和转相非怨诗人疾而忧之曰民之无良相怨一方众小在位而从邪议歙歙相是而背君子故其诗曰歙歙訿訿亦孔之哀谋之其臧则具是违谋之不臧则具是依君子独处守正不桡众枉勉彊以从王事则反见憎毒谗愬故其诗曰宻勿从事不敢告劳无罪无辜谗口嗸嗸当是之时日月薄蚀而无光其诗曰朔日辛卯日有蚀之亦孔之丑又曰彼月而微此日而微今此下民亦孔之哀又曰日月鞠凶不用其行四国无政不用其良天变见于上地变动于下水泉沸腾山谷易处其诗曰百川沸腾山冡卒崩高岸爲谷深谷为陵哀今之人胡憯莫惩霜降失节不以其时其诗曰正月繁霜我心忧伤民之讹言亦孔之将言民以是为非甚众大也此皆不和贤不肖易位之所致也自此之后天下大乱簒杀殃祸并作厉王奔彘幽王见杀至乎平王末年鲁隐之始即位也周大夫祭伯乖离不和出奔于鲁而春秋为讳不言来奔伤其祸殃自此始也是后尹氏世卿而专恣诸侯背畔而不朝周室卑微二百四十二年之间日食三十六地震五山陵崩阤二彗星三见夜常星不见夜中星陨如一火灾十四长狄入三国五石陨坠六鶂退飞多麋有蜮蜚鸜鹆来巢者皆一见昼防晦木冰李梅冬实七月霜降草木不死八月杀菽大雨雹雨雪靁霆失序相乗水旱饥蝝螽螟午并起当是时祸乱辄应弑君三十六亡国五十二诸侯奔走不得保其社稷者不可胜数也周室多祸晋败其师于贸戎伐其郊郑伤桓王戎执其使衞侯朔召不往齐逆命而助朔五大夫争权三君更立莫能正理遂至陵夷不能复兴由此观之和气致祥乖气致异祥多者其国安异众者其国危天地之常经古今之通义也今陛下开三代之业招文学之士优防寛容使得并进今贤不肖浑殽白黒不分邪正杂糅忠谗并进章交公车人满北军朝臣舛午胶戾乖剌更相谗愬转相是非传授增加文书纷紏前后错谬毁誉浑乱所以营惑耳目感移心意不可胜载分曹为党往往羣朋将同心以陷正臣正臣进者治之表也正臣陷者乱之机也乗治乱之机未知孰任而灾异数见此臣所以寒心者也夫乗权借埶之人子弟鳞集于朝羽翼阴附者众辐凑于前毁誉将必用以终乖离之咎是以日月无光雪霜夏陨海水沸出陵谷易处列星失行皆怨气之所致也夫遵衰周之轨迹循诗人之所刺而欲以成太平致雅颂犹却行而求及前人也初元以来六年矣案春秋六年之中灾异未有稠如今者也夫有春秋之异无孔子之救犹不能解纷况甚于春秋乎原其所以然者谗邪并进也谗邪之所以并进者由上多疑心既已用贤人而行善政如或谮之则贤人退而善政还夫执狐疑之心者来谗贼之口持不断之意者开羣枉之门谗邪进则众贤退羣枉盛则正士消故易有否防小人道长君子道消君子道消则政日乱故为否否者闭而乱也君子道长小人道消小人道消则政日治故为泰泰者通而治也诗又云雨雪麃麃见晛聿消与易同义昔者鲧共工驩兠与舜禹杂处尧朝周公与管蔡并居周位当是时迭进相毁流言相谤岂可胜道哉帝尧成王能贤舜禹周公而消共工管蔡故以大治荣华至今孔子与季孟偕仕于鲁李斯与叔孙俱宦于秦定公始皇贤季孟李斯而消孔子叔孙故以大乱汚辱至今故治乱荣辱之端在所信任信任既贤在于坚固而不移诗云我心匪石不可转也言守善笃也易曰涣汗其大号言号令如汗汗出而不反者也今出善令未能逾时而反是反汗也用贤未能三旬而退是转石也论语曰见不善如探汤今二府奏佞讇不当在位歴年而不去故出令则如反汗用贤则如转石去佞则如拔山如此望阴阳之调不亦难乎是以羣小窥见闲隙縁饰文字巧言丑诋流言飞文哗于民闲故诗云忧心悄悄愠于羣小小人成羣诚足愠也昔孔子与顔渊子贡更相称誉不为朋党禹稷与臯陶传相汲引不为比周何则忠于为国无邪心也故贤人在上位则引其类而聚之于朝易曰飞龙在天大人聚也在下位则思与其类俱进易曰拔茅茹以其彚征吉在上则引其类在下则推其类故汤用伊尹不仁者逺而众贤至类相致也今佞邪与贤臣并在交防之内合党共谋违善依恶歙歙訿訿数设危险之言欲以倾移主上如忽然用之此天地之所以先戒灾异之所以重至者也自古明圣未有无诛而治者也故舜有四放之罚而孔子有两观之诛然后圣化可得而行也今以陛下明知诚深思天地之心迹察两观之诛览否泰之卦观雨雪之诗歴周唐之所进以为法原秦鲁之所消以为戒考祥应之福省灾异之祸以揆当世之变放逺佞邪之党壊散险诐之聚杜闭羣枉之门广开众正之路决断狐疑分别犹豫使是非炳然可知则百异消灭而众祥自至太平之基万世之利也臣幸得托肺附诚见阴阳不调不敢不通所闻窃推春秋灾异以効今事一二条其所以不宜宣泄臣谨重封昧死上防显见其书愈与许史比而怨更生等堪性公方自见孤立遂直道而不曲是嵗夏寒日青无光恭显及许史皆言堪猛用事之咎上内重堪又患众口之寖润无所取信时长安令杨兴以材能幸常称誉堪上欲以为助乃见问兴朝臣龂龂不可光禄勲何邪兴者倾巧士谓上疑堪因顺指曰堪非独不可于朝廷自州里亦不可也臣见众人闻堪前与刘更生等谋毁骨肉以为当诛故臣前言堪不可诛伤为国养恩也上曰然此何罪而诛今宜柰何兴曰臣愚以爲可赐爵关内侯食邑三百户勿令典事明主不失师傅之恩此最防之得者也上于是疑会城门校尉诸葛丰亦言堪猛短上因发怒免丰语在其传又曰丰言堪猛贞信不立朕闵而不治又惜其材能未有所効其左迁堪为河东太守猛槐里令显等专权日甚后三岁余孝宣庙阙灾其晦日有蚀之于是上召诸前言日变在堪猛者责问皆稽首谢乃因下诏曰河东太守堪先帝贤之命而傅朕资质淑茂道术通明议论正直秉心有常发愤悃愊信有忧国之心以不能阿尊事贵孤特寡助抑厌遂退卒不克明往者众臣见异不务自修深惟其故而反晻昩説天托咎此人朕不得已出而试之以彰其材堪出之后大变仍臻众亦嘿然堪治未期年而三老官属有识之士咏颂其美使者过郡靡人不称此固足以彰先帝之知人而朕有以自明也俗人乃造端作基非议诋欺或引幽隐非所宜明意疑以类欲以陷之朕亦不取也朕廹于俗不得专心乃者天着大异朕甚惧焉今堪年衰岁暮恐不得自信排于异人将安究之哉其徴堪诣行在所拜为光禄大夫秩中二千石领尚书事猛复为太中大夫给事中显干尚书尚书五人皆其党也堪希得见常因显白事事决显口会堪疾瘖不能言而卒显诬谮猛令自杀于公车更生伤之乃着疾谗摘要救危及世颂凡八篇依兴古事悼已及同类也遂废十余年成帝即位显等伏辜更生乃复进用更名向向以故九卿召拜为中郎使领防三辅都水数奏封事迁光禄大夫是时帝元舅阳平侯王凤为大将军秉政倚太后专国权兄弟七人皆封为列侯时数有大异向以爲外戚贵盛凤兄弟用事之咎而上方精于诗书观古文诏向领校中五经秘书向见尚书洪范箕子爲武王陈五行阴阳休咎之应向乃集合上古以来歴春秋六国至秦汉符瑞灾异之记推迹行事连传祸福着其占验比类相从各有条目凡十一篇号曰洪范五行传论奏之天子心知向忠精故为凤兄弟起此论也然终不能夺王氏权久之营起昌陵数年不成复还归延陵制度泰奢向上疏谏曰臣闻易曰安不忘危存不忘亡是以身安而国家可保也故贤圣之君博观终始穷极事情而是非分眀王者必通三统明天命所授者博非独一姓也孔子论诗至于殷士肤敏祼将于京喟然叹曰大哉天命善不可不传于子孙是以富贵无常不如是则王公其何以戒慎民萌何以劝勉盖伤微子之事周而痛殷之亡也虽有尧舜之圣不能化丹朱之子虽有禹汤之徳不能训末孙之桀纣自古及今未有不亡之国也昔高皇帝既灭秦将都雒阳感寤刘敬之言自以徳不及周而贤于秦遂徙都关中依周之徳因秦之阻世之长短以徳爲効故常战栗不敢讳亡孔子所谓富贵无常盖谓此也孝文皇帝居霸陵北临厠意凄怆悲懐顾谓羣臣曰嗟乎以北山石爲椁用纻絮斮陈漆其间岂可动哉张释之进曰使其中有可欲虽锢南山犹有隙使其中无可欲虽无石椁又何慼焉夫死者无终极而国家有废兴故释之之言为无穷计也孝文寤焉遂薄葬不起山坟易曰古之葬者厚衣之以薪藏之中野不封不树后世圣人易之以棺椁棺椁之作自黄帝始黄帝葬于桥山尧葬济阴邱垅皆小葬具甚微舜葬苍梧二妃不从禹葬会稽不改其列殷汤无葬处文武周公葬于毕秦穆公葬于雍橐泉宫祈年馆下樗里子葬于武库皆无邱垅之处此圣帝眀王贤君智士逺览独虑无穷之计也其贤臣孝子亦承命顺意而薄葬之此诚奉安君父忠孝之至也夫周公武王弟也葬兄甚微孔子葬母于防称古墓而不坟曰丘东西南北之人也不可不识也为四尺坟遇雨而崩弟子修之以告孔子孔子流涕曰吾闻之古者不修墓盖非之也延陵季子适齐而反其子死葬于嬴博之间穿不及泉敛以时服封坟掩坎其高可隐而号曰骨肉归复于土命也魂气则无不之也夫嬴博去吴千有余里季子不归葬孔子往观曰延陵季子于礼合矣故仲尼孝子而延陵慈父舜禹忠臣周公弟弟其葬君亲骨肉皆微薄矣非茍为俭诚便于体也宋桓司马为石椁仲尼曰不如速朽秦相吕不韦集知略之士而造春秋亦言薄葬之义皆明于事情者也逮至吴王阖闾违礼厚葬十有余年越人发之及秦恵文武昭庄防五王皆大作邱垅多其瘗藏咸尽发掘暴露甚足悲也秦始皇帝葬于骊山之阿下锢三泉上崇山坟其高五十余丈周回五里有余石椁为游馆人膏为灯烛水银为江海黄金为鳬雁珍寳之藏机械之变棺椁之防宫馆之盛不可胜原又多杀宫人生薶工匠计以万数天下苦其役而反之骊山之作未成而周章百万之师至其下矣项籍燔其宫室营宇往者咸见发掘其后牧儿亡羊羊入其凿牧者持火照求羊失火烧其藏椁自古至今葬未有盛如始皇者也数年之间外被项籍之灾内离牧竖之祸岂不哀哉是故徳弥厚者葬弥薄知愈深者葬愈微无徳寡知其葬愈厚邱垅弥高宫庙甚防发掘必速由是观之明暗之效葬之吉凶昭然可见矣周徳既衰而奢侈宣王贤而中兴更为俭宫室小寝庙诗人美之斯干之诗是也上章道宫室之如制下章言子孙之众多也及鲁严公刻饰宗庙多筑台囿后嗣再絶春秋刺焉周宣如彼而昌鲁秦如此而絶是则奢俭之得失也陛下即位躬亲节俭始营初陵其制约小天下莫不称贤眀及徙昌陵增埤为高积土为山发民坟墓积以万数营起邑居期日廹卒功费大万百余死者恨于下生者愁于上怨气感动阴阳因之以饥馑物故流离以千万数臣甚惽焉以死者爲有知发人之墓其害多矣若其无知又安用大谋之贤知则不説以示众庶则苦之若茍以説愚夫滛侈之人又何爲哉陛下慈仁笃美甚厚聪明疏达盖世宜汉家之徳崇刘氏之美光昭五帝三王而顾与暴秦乱君竞为奢侈比方邱垅説愚夫之目隆一时之观违贤知之心亡万世之安臣窃为陛下羞之唯陛下上览明圣黄帝尧舜禹汤文武周公仲尼之制下观贤知穆公延陵樗里张释之之意孝文皇帝去坟薄葬以俭安神可以为则秦昭始皇增山厚藏以侈生害足以为戒初陵之橅宜从公卿大臣之议以息众庶书奏上甚感向言而不能从其计向睹俗弥奢淫而赵卫之属起微贱逾礼制向以为王教由内及外自近者始故采取诗书所载贤妃贞妇兴国显家可法则及孽嬖乱亡者序次为列女传凡八篇以戒天子及采传记行事着新序説苑凡五十篇奏之数上疏言得失陈法戒书数十上以助观览补遗阙上虽不能尽用然内嘉其言常嗟叹之时上无继嗣政由王氏出灾异寖甚向雅竒陈汤智谋与相亲友独谓汤曰灾异如此而外家日盛其渐必危刘氏吾幸得同姓末属絫世蒙汉厚恩身为宗室遗老歴事三主上以我先帝旧臣每进见常加优礼吾而不言孰当言者向遂上封事极谏曰臣闻人君莫不欲安然而常危莫不欲存然而常亡失御臣之术也夫大臣操权柄持国政未有不为害者也昔晋有六卿齐有田崔卫有孙鲁有季孟常掌国事世执朝政终后田氏取齐六卿分晋崔杼弑其君光孙林父殖出其君衎弑其君剽季氏八佾舞于庭三家者以雍彻并专国政卒逐昭公周大夫尹氏筦朝事浊乱王室子朝子猛更立连年乃定故经曰王室乱又曰尹氏杀王子克甚之也春秋举成败録祸福如此类甚众皆阴盛而阳微下失臣道之所致也故书曰臣之有作威作福害于而家凶于而国孔子曰禄去公室政逮大夫危亡之兆秦昭王舅穰侯及泾阳叶阳君专国擅埶上假太后之威三人者权重于昭王家富于秦国国甚危殆頼寤范雎之言而秦复存二世委任赵高专权自恣壅蔽大臣终有阎乐望夷之祸秦遂以亡近事不逺即汉所代也汉兴诸吕无道擅相尊王吕产吕禄席太后之宠据将相之位兼南北军之众拥梁赵王之尊骄盈无厌欲危刘氏頼忠正大臣绛侯朱虚侯等竭诚尽节以诛灭之然后刘氏复安今王氏一姓乗朱轮华毂者二十三人青紫貂蝉充盈幄内鱼鳞左右大将军秉事用权五侯骄奢僭盛并作威福击断自恣行污而寄治身私而托公依东宫之尊假甥舅之亲以为威重尚书九卿州牧郡守皆出其门筦执枢机朋党比周称誉者登进忤恨者诛伤防谈者助之説执政者为之言排摈宗室孤弱公族其有智能者尤非毁而不进逺絶宗室之任不令得给事朝省恐其与已分权数称燕王盖主以疑上心避讳吕霍而弗肯称内有管蔡之萌外假周公之论兄弟据重宗族磐互歴上古至秦汉外戚僭贵未有如王氏者也虽周皇甫秦穰侯汉武安吕霍上官之属皆不及也物盛必有非常之变先见为其人微象孝昭帝时冠石立于泰山仆栁起于上林而孝宣帝即位今王氏先祖坟墓在济南者其梓柱生枝叶扶疏上出屋根函地中虽立石起栁无以过此之明也事埶不两大王氏与刘氏亦且不并立如下有泰山之安则上有累卵之危陛下为人子孙守持宗庙而令国祚移于外亲降为皁纵不为身柰宗庙何妇人内夫家外父母家此亦非皇太后之福也孝宣皇帝不与舅平昌乐昌侯权所以全安之也夫明者起福于无形销患于未然宜发明诏吐徳音援近宗室亲而纳信黜逺外戚母授以政皆罢令就第以则效先帝之所行厚安外戚全其宗族诚东宫之意外家之福也王氏永存保其爵禄刘氏长安不失社稷所以襃睦外内之姓子子孙孙无疆之计也如不行此防田氏复见于今六卿必起于汉为后嗣忧昭昭甚明不可不深图不可不蚤虑易曰君不宻则失臣臣不宻则失身几事不宻则害成唯陛下深留圣思审固几宻览往事之戒以折中取信居万安之实用保宗庙乆承皇太后天下幸甚书奏天子召见向叹息悲伤其意谓曰君且休矣吾将思之以向为中垒校尉向爲人简易无威仪亷靖乐道不交接世俗专积思于经术昼诵书传夜观星宿或不寐达旦元延中星孛东井蜀郡岷山崩雍江向恶此异懐不能已复上奏其辞曰臣闻帝舜戒伯禹毋若丹朱傲周公戒成王毋若殷王纣诗曰殷监不逺在夏后之世亦言汤以桀为戒也圣帝明王常以败乱自戒不讳废兴故臣敢极陈其愚唯陛下留神察焉谨案春秋二百四十二年日蚀三十六襄公尤数率三岁五月有竒而壹食汉兴讫竟宁孝景帝尤数率三岁一月而一食臣向前数言日当食今连三年比食自建始以来二十岁间而八食率二岁六月而一发古今罕有异有小大希稠占有舒疾缓急而圣人所以断疑也易曰观乎天文以察时变昔孔子对鲁哀公并言夏桀殷纣暴虐天下故歴失则摄提失方孟陬无纪此皆易姓之变也秦始皇之末至二世时日月薄食山陵沦亡辰星出于四孟太白经天而行无云而雷枉矢夜光荧惑袭月防火烧宫野禽戏廷都门内崩长人见临洮石陨于东郡星孛大角大角以亡观孔子之言考暴秦之异天命信可畏也及项籍之败亦孛大角汉之入秦五星聚于东井得天下之象也孝惠时有雨血日食于冲灭光星见之异孝昭时有防山卧石自立上林僵栁复起大星如月西行众星随之此为特异孝宣兴起之表天狗夹汉而西久阴不雨者二十余日昌邑不终之异也皆着于汉纪观秦汉之易世览惠昭之无后察昌邑之不终视孝宣之绍起天之去就岂不昭昭然哉高宗成王亦有雊雉拔木之变能思其故故高宗有百年之福成王有复风之报神明之应应若景向世所同闻也臣幸得托末属诚见陛下有寛明之徳冀销大异而兴高宗成王之声以崇刘氏故豤豤数奸死亡之诛今日食尤屡星孛东井摄提炎及紫宫有识长老莫不震动此变之大者也其事难一二记故易曰书不尽言言不尽意是以设卦指爻而复説义书曰伻来以图天文难以相晓臣虽图上犹须口説然后可知愿赐清燕之间指图陈状上辄入之然终不能用也向每召见数言公族者国之枝叶枝叶落则夲根无所庇廕方今同姓疏逺母党专政禄去公室权在外家非所以彊汉宗卑私门保守社稷安固后嗣也向自见得信于上故常显讼宗室讥刺王氏及在位大臣其言多痛切发于至诚上数欲用向为九卿辄为王氏居位者及丞相御史所持故终不迁居列大夫官前后三十余年年七十二卒卒后十三岁而王氏代汉向三子皆好学长子伋以易教授官至郡守中子赐九卿丞蚤卒少子歆最知名歆字子骏少以通诗书能属文召见成帝待诏宦者署为黄门郎河平中受诏与父向领校秘书讲六蓺传记诸子诗赋数术方技无所不究向死后歆复为中垒校尉哀帝初即位大司马王莽举歆宗室有材行为侍中太中大夫迁骑都尉奉车光禄大夫贵幸复领五经卒父前业歆乃集六蓺羣书种别为七畧歆及向始皆治易宣帝时诏向受谷梁春秋十余年大明习及歆校秘书见古文春秋左氏传歆大好之时丞相史尹咸以能治左氏与歆共校经传歆畧从咸及丞相翟方进受质问大义初左氏传多古字古言学者传训故而已及歆治左氏引传文以解经转相发眀由是章句义理备焉歆亦湛靖有谋父子俱好古博见彊志过絶于人歆以为左邱明好恶与圣人同亲见夫子而公羊谷梁在七十子后传闻之与亲见之其详畧不同歆数以难向向不能非间也然犹自持其谷梁义及歆亲近欲建立左氏春秋及毛诗逸礼古文尚书皆列于学官哀帝令歆与五经博士讲论其义诸博士或不肯置对歆因移书太常博士责譲之曰昔唐虞既衰而三代迭兴圣帝明王累起相袭其道甚着周室既微而礼乐不正道之难全也如此是故孔子忧道之不行歴国应聘自卫反鲁然后乐正雅颂乃各得其所修易序书制作春秋以纪帝王之道及夫子没而微言絶七十子终而大义乖重遭战国弃笾豆之礼理军旅之陈孔氏之道抑而孙呉之术兴陵夷至于暴秦燔经书杀儒士设挟书之法行是古之罪道术由是遂灭汉兴去圣帝明王遐逺仲尼之道又絶法度无所因袭时独有一叔孙通畧定礼仪天下惟有易未有他书至孝惠之世乃除挟书之律然公卿大臣绛灌之属咸介胄武夫莫以为意至孝文皇帝始使掌故朝错从伏生受尚书尚书初出于屋壁朽折散絶今其书见在时师传读而已诗始萌芽天下众书往往颇出皆诸子传説犹广立于　官为置博士在汉朝之儒惟贾生而已至孝武皇帝然后邹鲁梁赵颇有诗礼春秋先师皆起于建元之间当此之时一人不能独尽其经或为雅或为颂相合而成泰誓后得博士集而读之故诏书称曰礼壊乐崩书缺简脱朕甚闵焉时汉兴已七八十年离于全经固已逺矣及鲁恭王壊孔子宅欲以为宫而得古文于壊壁之中逸礼有三十九书十六篇天汉之后孔安国献之遭巫蛊仓卒之难未及施行及春秋左氏邱明所修皆古文旧书多者二十余通藏于秘府伏而未发孝成皇帝闵学残文缺稍离其真乃陈发秘藏校理旧文得此三事以考学官所传经或脱简传或间编传问民间则有鲁国桓公赵国贯公胶东庸生之遗学与此同抑而未施此乃有识者之所惜闵士君子之所嗟痛也往者缀学之士不思废絶之阙茍因陋就寡分文析字烦言碎辞学者罢老且不能究其一蓻信口説而背传记是末师而非往古至于国家将有大事若立辟雍封禅巡狩之仪则幽防而莫知其原犹欲保残守缺挟恐见破之私意而无从善服义之公心或懐妒疾不考情实雷同相从随声是非抑此三学以尚书为备谓左氏为不传春秋岂不哀哉今圣上徳通神明继统扬业亦闵文学错乱学士若兹虽昭其情犹依违谦让乐与士君子同之故下明诏试左氏可立不遣近臣奉指衘命将以辅弱扶微乐与二三君子比意同力冀得废遗今则不然深闭固距而不肯试猥以不诵絶之欲以杜塞余道絶灭微学夫可与乐成难与虑始此乃众庶之所为耳非所望士君子也且此数家之事皆先帝所亲论今上所考核其古文旧书皆有徴验外内相应岂茍而已哉夫礼失求之于野古文不犹愈于野乎往者博士书有欧阳春秋公羊易则施孟然孝宣皇帝犹复广立谷梁春秋梁邱易大小夏侯尚书义虽相反犹并置之何则与其过而废之也宁过而立之传曰文武之道未坠于地在人贤者志其大者不贤者志其小者今此数家之言所以兼包大小之义岂可偏絶哉若必专已守残党同门妒道真违明诏失圣意以防于文吏之议甚为二三君子不取也其言甚切诸儒皆怨恨是时名儒光禄大夫龚胜以歆移书上疏深自罪责愿乞骸骨罢及儒者师丹为大司空亦大怒奏歆改乱旧章非毁先帝所立上曰歆欲广道术亦何以为非毁哉歆由是忤执政大臣为众儒所讪惧诛求出补吏为河内太守以宗室不宜典三河徙守五原后复转在涿郡歴三郡守数年以病免官起家复为安定属国都尉会哀帝崩王莽持政莽少与歆俱为黄门郎重之白太后太后留歆为右曹太中大夫迁中垒校尉羲和京兆尹使治明堂辟雍封红休侯典儒林史卜之官考定律歴着三统歴谱初歆以建平元年改名秀字頴叔【河图赤伏符云刘秀发兵捕不道四夷云集龙鬭野四七之际火为主故改名冀以应之也】及王莽簒位歆为国师后事皆在莽传
　　高六王
　　高皇帝八男吕后生孝惠帝曹夫人生齐悼惠王肥薄姬生孝文帝戚夫人生赵隐王如意赵姬生淮南厉王长诸姬生赵幽王友赵共王恢燕灵王建淮南厉王长自有传
　　齐悼惠王肥其母高祖微时外妇也高祖六年立为齐王食七十余城诸民能齐言者皆与齐孝惠二年入朝帝与齐王燕饮太后前置齐王上坐如家人礼太后怒乃令人酌两巵鸩酒置前令齐王为寿齐王起帝亦起欲俱为夀太后恐自起反巵齐王怪之因不敢饮阳醉去问知其鸩乃忧自以为不得脱长安内史士曰太后独有帝与鲁元公主今王有七十余城而公主乃食数城王诚以一郡上太后为公主汤沐邑太后必喜王无忧矣于是齐王献城阳郡以尊公主为王太后吕太后喜而许之廼置酒齐邸乐饮遣王归国后十三年薨子防嗣悼恵王子前后凡九人为王太子防为齐哀王次子章为城阳景王兴居为济北王将闾为齐王志为济北王辟光为济南王贤为菑川王卬为胶西王雄渠为胶东王齐哀王防孝恵六年嗣立明年恵帝崩吕太后称制元年以其兄子鄜侯吕台为吕王割齐之济南郡为吕王奉邑明年哀王弟章入宿卫于汉高后封为朱虚侯以吕禄女妻之后四年封章弟兴居爲东牟侯皆宿衞长安高后七年割齐琅邪郡立营陵侯刘泽为琅邪王是岁赵幽王友幽死于邸三赵王既废高后立诸吕为三王擅权用事章年二十有气力忿刘氏不得职尝入侍燕饮高后令章为酒吏章自称曰臣将种也请得以军法行酒髙后曰可酒酣章进歌舞已而曰请为太后言耕田高后儿子畜之笑曰顾乃父知田耳若生而为王子安知田乎章曰臣知之太后曰试为我言田意章曰深耕穊【音冀】种立苗欲疏非其种者鉏而去之太后黙然顷之诸吕有一人醉亡酒章追防剑斩之而还报曰有亡酒一人臣谨行军法斩之太后左右皆大惊业已许其军法亡以罪也因罢酒自是后诸吕惮章虽大臣皆依朱虚侯刘氏为彊其明年高后崩赵王吕禄为上将军吕王产为相国皆居长安中聚兵以威大臣欲为乱章以吕禄女为妇知其谋乃使人阴出告其兄齐王欲令发兵西朱虗东牟欲从中与大臣为内应以诛诸吕因立齐王为帝齐王闻此计与其舅驷钧郎中令祝午中尉魏勃阴谋发兵齐相召平闻之乃发兵入衞王宫魏勃绐平曰王欲发兵非有汉虎符验也而相君围王固善勃请为君将兵衞衞王召平信之乃使魏勃将勃既将以兵围相府召平曰嗟乎道家之言当断不断反受其乱遂自杀于是齐王以驷钧为相魏勃为将军祝午为内史悉发国中兵使祝午绐琅邪王刘泽曰吕氏为乱齐王发兵欲西诛之齐王自以儿子年少不习兵革之事愿举国委大王大王自高帝将也习战事齐王不敢离兵使臣请大王幸之临菑见齐王计事并将齐兵以西平关中之乱琅邪王信之以为然廼驰见齐王齐王与魏勃等因留琅邪王而使祝午尽发琅邪国而并将其兵琅邪王刘泽既见欺不得反国乃説齐王曰齐悼惠王高皇帝长子也推夲言之大王高皇帝适长孙也当立今诸大臣狐疑未有所定而泽于刘氏最为长年大臣固待泽决计今大王留臣无为也不如使我入关计事齐王以为然乃益具车送琅邪王琅邪王既行齐遂举兵西攻吕国之济南于是齐王遗诸侯王书曰髙帝平定天下王诸子弟悼惠王薨惠帝使留侯张良立臣为齐王惠帝崩高后用事春秋高聼诸吕擅废帝更立又杀三赵王灭梁赵燕以王诸吕分齐国为四忠臣进谏上或乱不聼今高后崩皇帝春秋富未能治天下固待大臣诸侯今诸吕又擅自尊官聚兵严威刼列侯忠臣矫制以令天下宗庙以危寡人帅兵入诛不当为王者汉闻之相国吕产等遣大将军颍阴侯灌婴将兵击之婴至荥阳乃谋曰诸吕举兵关中欲危刘氏而自立今我破齐还报是益吕氏资也乃留兵屯荥阳使人谕齐王及诸侯与连和以待吕氏之变而共诛之齐王闻之乃屯兵西界待约吕禄吕产欲作乱朱虚侯章与太尉勃丞相平等诛之章首先斩吕产太尉勃等乃尽诛诸吕而琅邪王亦从齐至长安大臣议欲立齐王皆曰母家驷钧恶戾虎而冠者也访以吕氏故几乱天下今又立齐王是欲复为吕氏也代王母家薄氏君子长者且代王高帝子于今见在最为长以子则顺以善人则大臣安于是大臣乃谋迎代王而遣章以诛吕氏事告齐王令罢兵灌婴在荥阳闻魏勃夲教齐王反既诛吕氏罢齐兵使使召责问魏勃勃曰失火之家岂暇先言丈人而后救火乎因退立股战而栗恐不能言者终无他语灌将军孰视笑曰人谓魏勃勇妄庸人耳何能为乎乃罢勃勃父以善鼓琴见秦皇帝及勃少时欲求见齐相曹参家贫无以自通乃常独早埽齐相舍人门外舍人怪之以为物而司之得勃勃曰愿见相君无因故为子埽欲以求见于是舍人见勃曹参因以为舍人壹为参御言事参以为贤言之悼惠王王召见拜为内史始悼恵王得自置二千石及悼惠王薨哀王嗣勃用事重于相齐王既罢兵归而代王立是为孝文帝文帝元年尽以高后时所割齐之城阳琅邪济南郡复予齐而徙琅邪王王燕益封朱虚东牟各二千戸黄金千斤是岁齐哀王薨子文王则嗣十四年薨无子国除城阳景王章孝文二年以朱虗侯与东牟侯兴居俱立二年薨子共王喜嗣孝文十二年徙王淮南五年复还王城阳凡立三十四年薨子顷王延嗣二十六年薨子敬王义嗣九年薨子惠王武嗣十一年薨子荒王顺嗣四十六年薨子戴王恢嗣八年薨子孝王景嗣二十四年薨子哀王云嗣一年薨无子国絶成帝复立云兄俚为城阳王王莽时絶济北王兴居初以东牟侯与大臣共立文帝于代邸曰诛吕氏臣无功请与太仆滕公俱入清宫遂将少帝出迎皇帝入宫始诛诸吕时朱虗侯章功尤大大臣许尽以赵地王章尽以梁地王兴居及文帝立闻朱虗东牟之初欲立齐王故黜其功二年王诸子乃割齐二郡以王章兴居章兴居意以自失职夺功岁余章薨而匈奴大入边汉多发兵丞相灌婴将击之文帝亲幸太原兴居以为天子自击胡遂发兵反上闻之罢兵归长安使棘蒲侯柴将军击破虏济北王王自杀国除文帝悯济北王逆乱以自灭明年尽封悼惠王诸子罢军等七人为列侯至十五年齐文王又薨无子时悼惠王后尚有城阳王在文帝怜悼惠王适嗣之絶于是乃分齐为六国尽立前所封悼惠王子列侯见在者六人为王齐孝王将闾以杨虗侯立济北王志以安都侯立菑川王贤以武城侯立胶东王雄渠以白石侯立胶西王卬以平昌侯立济南王辟光以扐【音勒】侯立孝文十六年六王同日俱立立十一年孝景三年吴楚反胶东胶西菑川济南王皆发兵应呉楚欲与齐齐孝王狐疑城守不聼三国兵共围齐齐王使路中大夫告于天子天子复令路中大夫还报告齐王坚守汉兵今破吴楚矣路中大夫至三国兵围临菑数重无从入三国将与路中大夫盟曰若反言汉已破矣齐趣下三国不且见屠路中大夫既许至城下望见齐王曰汉已发兵百万使太尉亚夫击破呉楚方引兵救齐齐必坚守无下三国将诛路中大夫齐初围急阴与三国通谋约未定防路中大夫从汉来其大臣乃复劝王无下三国会汉将栾布平阳侯等兵至齐击破三国兵解齐围已后闻齐初与三国有谋将欲移兵伐齐孝王惧饮药自杀而胶东胶西济南菑川王皆伏诛国除独济北王在齐孝王之自杀也景帝闻之以为齐首善以廹刼有谋非其罪也召立孝王太子夀是为懿王续齐后二十三年薨子厉王次昌嗣其母曰纪太后太后取其弟纪氏女为王后王不爱纪太后欲其家重宠令其长女纪翁主入王宫正其后宫无令得近王欲令爱纪氏女王因与其姊翁主奸齐有宦者徐甲入事汉皇太后皇太后有爱女曰修成居非刘氏子【皇太后前嫁金氏所生女】太后怜之修成君有女娥太后欲嫁之于诸侯宦者甲乃请使齐必令王上书请娥皇太后大喜使甲之齐时主父偃知甲之使齐以取后事亦因谓甲即事成幸言偃女愿得充王后宫甲至齐风以此事纪太后怒曰王有后后宫备具且甲齐贫人及为宦者入事汉初无补益乃欲乱吾王家且主父偃何为者乃欲以女充后宫甲大穷还报皇太后曰王已愿尚娥然事有所害恐如燕王燕王者与其子昆弟奸坐死故以燕感太后太后曰毋复言嫁女齐事事寖滛闻于上主父偃由此与齐有隙偃方幸用事因言齐临菑十万戸市租千金人众殷富钜于长安非天子亲弟爱子不得王此今齐王于亲属益疏乃从容言吕太后时齐欲反及吴楚时孝王几为乱今闻齐王与其姊乱于是武帝拜偃为齐相且正其事偃至齐急治王后宫宦者为王通于姊翁主所者辞及王王年少惧以罪为吏所执诛乃饮药自杀是时赵王惧主父偃壹出败齐恐其渐疏骨肉乃上书言偃受金及轻重之短天子亦因囚偃公孙曰齐王以忧死无后非诛偃无以塞天下之望偃遂坐诛厉王立五年国除济北王志吴楚反时初亦与通谋后坚守不发兵故得不诛徙王菑川元朔中齐国絶悼恵王后唯有二国城阳菑川菑川地比齐武帝为悼惠王冢园在齐廼割临菑东圜悼惠王冢园邑尽以予菑川令奉祭祀志立三十五年薨是为懿王子靖王建嗣二十年薨子顷王遗嗣三十五年薨子思王终古嗣五鳯中青州刺史奏终古使所爱奴与八子及诸御婢奸终古或参与被席或白昼使臝伏犬马交接终古亲临观产子輙曰乱不可知使去其子事下丞相御史奏终古位诸侯王以令置八子秩比六百石所以广嗣重祖也而终古禽兽行乱君臣夫妇之别悖逆人伦请逮捕有诏削四县二十八年薨子考王尚嗣五年薨子孝王横嗣三十一年薨子懐王交嗣六年薨子永嗣王莽时絶
　　赵隐王如意九年立四年高祖崩吕太后徴王到长安鸩杀之无子絶
　　赵幽王友十一年立为淮阳王赵隐王如意死孝惠元年徙友王赵凡立十四年友以诸吕女为后不爱爱他姬诸吕女怒去防之于太后曰王曰吕氏安得王太后百岁后吾必击之太后怒以故召赵王赵王至置邸不见令衞围守之不得食其羣臣或窃馈之輙捕论之赵王饿乃歌曰诸吕用事兮刘氏微廹脇王侯兮彊授我妃我妃既妒兮诬我以恶谗女乱国兮上曾不寤我无忠臣兮何故弃国自快中野兮苍天与直于嗟不可悔兮寕早自贼为王饿死兮谁者怜之吕氏絶理兮托天报仇遂幽死以民礼葬之长安高后崩孝文即位立幽王子遂为赵王二年有司请立皇子为王上曰赵幽王幽死朕甚怜之已立其长子遂为赵王遂弟辟彊及齐悼惠王子朱虗侯章东牟侯兴居有功皆可王于是取赵之河间立辟彊是为河间文王文王立十三年薨子哀王福嗣一年薨无子国除赵王遂立二十六年孝景时鼂错以过削赵常山郡诸侯怨呉楚反遂与合谋起兵其相建徳内史王悍谏不聼遂烧杀徳悍发兵住其西界欲待吴楚俱进北使匈奴与连和汉使曲周侯郦寄击之赵王城守邯郸相距七月吴楚败匈奴闻之亦不肯入边栾布自破齐还并兵引水灌赵城城壊王遂自杀国除景帝怜赵相内史守正死皆封其子为列侯赵共王恢十一年梁王彭越诛立恢为梁王十六年赵幽王死吕后徙恢王赵恢心不乐太后以吕产女为赵王后王后从官皆诸吕也内擅权微司赵王王不得自恣王有爱姬王后鸩杀之王乃为歌诗四章令乐人歌之王悲思六月自杀太后闻之以为用妇人故自杀无思奉宗庙礼废其嗣
　　燕灵王建十一年燕王卢绾亡入匈奴明年立建为燕王十五年薨有美人子太后使人杀之絶后
　　淮南厉王长高帝少子也其母故赵王张敖美人高帝八年从东垣过赵赵王献美人幸而有身赵王不敢内宫为筑外宫舍之及贯髙等谋反事觉并逮治王尽捕王母兄弟美人系之河内厉王母亦系告吏曰日得幸上有子吏以闻上方怒赵王未及理厉王母厉王母弟赵兼因辟阳侯言吕后吕后妬不肯白辟阳侯不彊争厉王母已生厉王恚即自杀吏奉厉王诣上上悔令吕后母之而葬其母真定真定厉王母家县也十一年淮南王布反上自击灭布即立子长为淮南王王早失母常附吕后孝惠吕后时以故得幸无患然常心怨辟阳侯不敢发及孝文初即位自以为最亲骄蹇数不奉法上寛赦之三年入朝甚横从上入苑猎与上同辇常谓上大兄厉王有材力力扛鼎乃往请辟阳侯辟阳侯出见之即自褏金椎椎之命从者刑之驰诣阙下肉袒而谢曰臣母不当坐赵时事辟阳侯力能得之吕后不争罪一也赵王如意子母无罪吕后杀之辟阳侯不争罪二也吕后王诸吕欲以危刘氏辟阳侯不争罪三也臣谨为天下讨贼报母之仇伏阙下请罪文帝伤其志为亲故不治赦之当是时自薄太后及太子诸大臣皆惮厉王厉王以此归国益恣不用汉法出入警跸称制自作法令数上书不逊顺文帝重自切责之时帝舅薄昭为将军尊重上令昭予厉王书谏数之曰窃闻大王刚直而勇慈惠而厚贞信多断是天以圣人之资奉大王也甚盛不可不察今大王所行不称天资皇帝初即位易侯邑在淮南者大王不肯皇帝卒易之使大王得三县之实甚厚大王以未尝与皇帝相见求入朝见未毕昆弟之欢而杀列侯以自为名皇帝不使吏与其间赦大王甚厚法二千石缺輙言汉补大王逐汉所置而请自置相二千石皇帝骫天下正法而许大王甚厚大王欲属国为布衣守冢真定皇帝不许使大王毋失南面之尊甚厚大王宜日夜奉法度修贡职以称皇帝之厚徳今乃轻言恣行以负谤于天下甚非计也夫大王以千里为宅居以万民为臣妾此髙皇帝之厚徳也髙帝蒙霜露沐风雨赴矢石野战攻城身被创痍以为子孙成万世之业艰难危苦甚矣大王不思先帝之囏苦日夜怵惕修身正行养牺牲丰粢盛奉祭祀以无防先帝之功徳而欲属国为布衣甚过且夫贪譲国土之名轻废先帝之业不可以言孝父为之基而不能守不贤不求守长陵而求之真定先母后父不谊数逆天子之令不顺言节行以髙兄无礼幸臣有罪大者立断小者肉刑不仁贵布衣一剑之任贱王侯之位不知不学问大道触情妄行不祥此八者危亾之路也而大王行之弃南面之位奋诸贲之勇常出入危亡之路臣之所见髙皇帝之神必不庙食于大王之手明白昔者周公诛管叔放蔡叔以安周齐桓杀其弟以反国秦始皇杀两弟迁其母以安秦顷王亡代髙帝夺之国以便事济北举兵皇帝诛之以安汉故周齐行之于古秦汉用之于今大王不察古今之所以安国便事而欲以亲戚之意望于太上不可得也亡之诸侯防宦事人及舍匿者论皆有法其在王所吏主者坐今诸侯子为吏者御史主为军吏者中尉主客出入殿门者卫尉大行主诸从蛮夷来归谊及以亡名数自占者内史县令主相欲委下吏无与其祸不可得也王若不改汉系大王邸论相以下为之柰何夫堕父大业退为布衣所哀幸臣皆伏法而诛为天下笑以羞先帝之徳甚为大王不取也宜急改操易行上书谢罪曰臣不幸早失先帝少孤吕氏之世未尝忘死陛下即位臣怙恩徳骄盈行多不轨追念辠过恐惧伏地待诛不敢起皇帝闻之必喜大王昆弟欢欣于上羣臣皆得延寿于下上下得宜海内常安愿孰计而疾行之行之有疑祸如发矢不可追已王得书不説六年令男子但等七十人与棘蒲侯柴武太子竒谋以辇车四十乗反谷口令人使闽越匈奴事觉治之廼使使召淮南王王至长安丞相张苍典客冯敬行御史大夫事与宗正廷尉杂奏长废先帝法不聼天子诏居处无度为黄屋盖儗天子擅为法令不用汉法及所置吏以其郎中春为丞相収聚汉诸侯人及有罪亡者匿与居为治家室赐与财物爵禄田宅爵或至关内侯奉以二千石所当得大夫但士伍开章等七十人与棘蒲侯太子竒谋反欲以危宗庙社稷谋使闽越及匈奴发其兵事觉长安尉竒等往捕开章长匿不予与故中尉蕳忌谋杀以闭口为棺椁衣衾葬之肥陵谩吏曰不知安在又阳聚土树表其上曰开章死葬此下及长身自贼杀无罪者一人令吏论杀无罪者六人为亡命弃市诈捕命者以除罪擅罪人无告劾系治城旦以上十四人赦免罪人死罪十八人城旦舂以下五十八人赐人爵关内侯以下九十四人前日长病陛下心忧之使使者赐枣脯长不肯见拜使者南海民处庐江界中者反淮南吏卒击之陛下遣使赍帛五十匹以赐吏卒劳苦者长不欲受赐谩曰无劳苦者南海王织上书献璧帛皇帝忌擅燔其书不以闻【忌即上蕳忌也】吏请诏治忌长不遣谩曰忌病长所犯不轨当弃市臣请论如法制曰朕不忍置法于王其与列侯吏二千石议列侯吏二千石臣婴等四十三人议皆曰宜论如法制曰其赦长死罪废勿王有司奏请处蜀郡严道卬邮遣其子子母从居县为筑盖家室皆日三食给薪莱盐炊食器席蓐制曰食长给肉日五斤酒二斗令故美人材人得幸者十人从居于是尽诛所与谋者乃遣长载以辎车令县次传爰盎谏曰上素骄淮南王不为置严相傅以故至此且淮南王为人刚今暴摧折之臣恐其逢雾露病死陛下有杀弟之名柰何上曰吾特苦之耳令复之淮南王谓侍者曰谁谓乃公勇者吾以骄不闻过故至此乃不食而死县传者不敢发车封至雍雍令发之以死闻上悲哭谓爰盎曰吾不从公言卒亡淮南王盎曰淮南王不可柰何愿陛下自寛上曰为之柰何曰独斩丞相御史以谢天下乃可上即令丞相御史逮诸县传淮南王不发封餽侍者皆弃市廼以列侯礼葬淮南王于雍置守冢三十家孝文八年怜淮南王王有子四人年皆七八嵗乃封子安为阜陵侯子勃为安阳侯子赐为阳周侯子良为东城侯十二年民有作歌歌淮南王曰一尺布尚可缝一斗粟尚可舂兄弟二人不相容上闻之曰昔尧舜放逐骨肉周公杀管蔡天下称圣何者不以私害公天下岂以为我贪淮南地邪乃徙城阳侯王淮南王故地而追尊諡淮南王为厉王置园如诸侯仪十六年上怜淮南王废法不轨自使失国早夭乃徙淮南王喜复王故城阳而立厉王三子王淮南王故地三分之阜陵侯安为淮南王安阳侯勃为衡山王阳周侯赐为庐江王东城侯良前薨无后孝景三年吴楚七国反吴使者至淮南王欲发兵应之其相曰王必欲应吴臣愿为将王廼属之相已将兵因城守不聼王而为汉汉亦使曲城侯将兵救淮南淮南以故得完吴使者至庐江庐江王不应而往来使越至衡山衡山王坚守无二心孝景四年吴楚已破衡山王朝上以为贞信廼劳苦之曰南方卑湿徙王王于济北以襃之及薨遂赐諡为贞王庐江王以邉越数使使相交徙为衡山王王江北淮南王安为人好书鼓瑟不喜弋猎狗马驰骋亦欲以行阴徳拊循百姓流名誉招致賔客方术之士数千人作为内书二十一篇外书甚众又有中篇八卷言神仙黄白之术亦二十余万言时武帝方好蓺文以安属为诸父辩博善为文辞甚尊重之每为报书及赐常召司马相如等视草乃遣初安入朝献所作内篇新出上爱秘之使为离骚传旦受诏日食时上又献颂徳及长安都国颂每宴见谈説得失及方技赋颂昬暮然后罢安初入朝雅善太尉武安侯蚡蚡迎之霸上与语曰方今上无太子王亲髙皇帝孙行仁义天下莫不闻宫车一日晏驾非王尚谁立者淮南王大喜厚遗武安侯宝赂其羣臣賔客江淮间多轻薄以厉王迁死感激安建元六年彗星见淮南王心怪之或説王曰先吴军起时彗星出长数尺然尚流血千里今慧星竟天天下兵当大起王心以为上无太子天下有变诸侯并争愈益治攻战具积金钱赂遗郡国防士妄作妖言阿谀王王喜多赐予之王有女陵慧有口王爱陵多予金钱为中诇长安约结上左右元朔二年上赐淮南王几杖不朝后荼爱幸生子迁为太子取皇太后外孙修成君女为太子妃王谋为反具畏太子妃知而内泄事廼与太子谋令诈不爱三月不同席王阳怒太子闭使与妃同内终不近妃妃求去王廼上书谢归之后荼太子迁及女陵擅国权夺民田宅妄致系人太子学用剑自以为人莫及闻郎中雷被巧召与戏被壹再辞让误中太子太子怒被恐此时有欲从军者輙诣长安被即愿击匈奴太子数恶被王使郎中令斥免欲以禁后元朔五年被遂亡之长安上书自明事下廷尉河南河南治逮淮南太子王王后计欲毋遣太子遂发兵计未定犹与十余日会有诏即讯太子淮南相怒寿春丞留太子逮不遣劾不敬王请相相不聼王使人上书告相事下廷尉治从迹连王王使人司汉公卿请逮捕治王王恐欲发兵太子迁谋曰汉使即逮王令人衣衞士衣持防居王旁有非是者即刺杀之臣亦使人刺杀淮南中尉廼举兵未晩也是时上不许公卿而遣汉中尉宏即讯验王王视汉中尉顔色和问斥雷被事耳自度无何不发中尉还以闻公卿治者曰淮南王安雍阏求击匈奴者雷被等格明诏当弃市诏不许请废勿王上不许请削五县可二县使中尉宏赦其罪罚以削地中尉入淮南界宣言赦王王初闻公卿请诛之未知得削地闻汉使来恐其捕之廼与太子谋如前计中尉至即贺王王以故不发其后自伤曰吾行仁义见削地寡人甚耻之为反谋益甚诸侯使者道长安来为妄言言上无男即喜言汉廷治有男即怒以为妄言非也日夜与左呉等按舆地图部署兵所从入王曰上无太子宫车即晏驾大臣必徴胶东王不即常山王诸侯并争吾可以无备乎且吾髙帝孙亲行仁义陛下遇我厚吾能忍之万世之后吾宁能北面事竖子乎王有孽子不害最长王不爱后与太子迁皆不以为子兄数不害子建材髙有气常怨望太子不省其父时诸侯皆得分子弟为侯淮南王有两子一子为太子而建父不得为侯阴结交欲害太子以其父代之太子知之数捕系笞建建具知太子之欲谋杀汉中尉乃使所善寿春严正上书告太子阴事引建为徴书既闻上以其事下廷尉河南治是岁元朔六年也故辟阳侯孙审卿善丞相公孙怨淮南厉王杀其大父阴求淮南事而搆之于廼疑淮南有畔逆计深探其狱河南治建辞引太子及党与初王数以举兵谋问伍被被常谏之以吴楚七国为效王引陈胜吴广被复言形埶不同必败亡及建见治王恐国隂事泄欲发复问被被为言发兵权变语在被传于是王鋭欲发乃令官奴入宫中作皇帝玺丞相御史大夫将军吏中二千石都官令丞印及旁近郡太守都尉印汉使节法冠欲如伍被计使人伪得罪而西事大将军丞相一日发兵即刺大将军衞青而説丞相下之如发防耳王欲发国中兵恐相二千石不聼廼与伍被谋为失火宫中相二千石救火因杀之又欲令人衣求盗衣持羽檄从南方来呼言曰南越兵入欲因以发兵廼使人之庐江会稽为求盗未决廷尉以建辞连太子迁闻上遣廷尉监与淮南中尉逮捕太子至淮南王闻与太子谋召相二千石欲杀而发兵召相相至内史以出为解中尉曰臣受诏使不得见王王念独杀相而内史中尉不来无益也即罢相计犹与未决太子念所坐者谋杀汉中尉所与谋杀者已死以为口絶乃谓王曰羣臣可用者皆前系今无足与举事者王以非时发恐无功臣愿会逮王亦愈欲休即许太子太子自刑不殊伍被自诣吏具告与淮南王谋反吏因捕太子王后围王宫尽捕王賔客在国中者素得反具以闻上下公卿治所连引与淮南王谋反列侯二千石豪桀数千人皆以罪轻重受诛衡山王赐淮南王弟当坐収有司请逮捕衡山王上曰诸侯各以其国为夲不当相坐与诸侯王列侯议赵王彭祖列侯让等四十三人皆曰淮南王安大逆无道谋反明白当伏诛胶西王端议曰安废法度行邪辟有诈伪心以乱天下营惑百姓背畔宗庙妄作妖言春秋曰臣毋将将而诛安罪重于将谋反形已定臣端所见其书印图及他逆亡道事騐明白当伏法论国吏二百石以上及比者宗室近幸臣不在法中者不能相教皆当免削爵为士伍毋得官为吏其非吏他赎死金二斤八两以章安之罪使天下明知臣子之道毋敢复有邪僻背畔之意丞相廷尉汤等以闻上使宗正以符节治王未至安自刑杀后太子诸所与谋皆収夷国除为九江郡衡山王赐后乗舒生子三人长男爽为太子次女无采少男孝姬徐来生子男女四人美人厥姬生子二人淮南衡山相责望礼节间不相能衡山王闻淮南王作为畔逆具亦心结賔客以应之恐为所并元光六年入朝谒者卫庆有方术欲上书事天子王怒故劾庆死罪彊榜服之内史以为非是郤其狱王使人上书告内史内史治言王不直又数侵夺人田壊人冢以为田有司请逮治衡山王上不许为置吏二百石以上衡山王以此恚与奚慈张广昌谋求能为兵法候星气者日夜纵臾王谋反事后乗舒死立徐来为后厥姬俱幸两人相妬厥姬乃恶徐来于太子曰徐来使婢蛊杀太子母太子心怨徐来徐来兄至衡山太子与饮以刃刑伤之后以此怨太子数恶之于王女弟无采嫁弃归与客奸太子数以数让之无采怒不与太子通后闻之即善遇无采及孝孝少失母附后后以计爱之与共毁太子王以故数系笞太子元朔四年中人有贼伤后假母者王疑太子使人伤之笞太子后王病太子时称病不侍孝无采恶太子实不病自言有喜色王于是大怒欲废太子而立弟孝后知王决废太子又欲并废孝后有侍者善舞王幸之后欲令与孝乱以汚之欲并废二子而以已子广代之太子知之念后数恶已无已时欲与乱以止其口后饮太子太子前为寿因据后股求与卧后怒以告王王廼召欲笞之太子知王常欲废已而立孝廼谓王曰孝与王御者奸无采与奴奸王彊食请上书即背王去王使人止之莫能禁王廼自追捕太子太子妄恶言王械系宫中孝日益以亲幸王竒孝材能廼佩之王印号曰将军令居外家多给金钱招致賔客賔客来者微知淮南衡山有逆计皆将养劝之王廼使孝客江都人枚赫陈喜作輣车鍜矢刻天子玺将相军吏印王日夜求壮士如周邱等数称引吴楚反时画计约束衡山王非敢效淮南王求即天子位畏淮南起并其国以为淮南已西发兵定江淮间而有之望如是元朔五年秋当朝六年过淮南淮南王廼昆弟语除前隙约束反具衡山王即上书谢病上赐不朝廼使人上书请废太子爽立孝为太子爽闻即使所善白嬴之长安上书言衡山王与子谋逆言孝作兵车鍜矢与王御者奸至长安未及上书即吏捕嬴以淮南事系王闻之恐其言国阴事即上书告太子以为不道事下沛郡治元狩元年冬有司捕求与淮南王谋反者得陈喜于孝家吏劾孝首匿喜孝以为陈喜雅数与王计反恐其发之闻律先自告除其罪又疑太子使白嬴上书发其事即先自告所与谋反者枚赫陈喜等廷尉治事验请逮捕衡山王治上曰勿捕遣中尉安大行息即问王王具以情实对吏皆围王宫守之中尉大行还以闻公卿请遣宗正大行与沛郡杂治王王闻即自杀孝先自告反告除其罪孝坐与王御婢奸及后徐来坐蛊前后乗舒及太子爽坐告王父不孝皆弃市诸坐与王谋反者皆诛国除为郡济北贞王勃景帝四年徙徙二年因前王衡山凡十四年薨子式王胡嗣五十四年薨子寛嗣十二年寛坐与父式王后光姬孝儿奸誖人伦又祠祭祝诅上有司请诛上遣大鸿胪利召王王以刃自刭死国除为北安县属泰山郡







　　通志卷七十八上
&lt;史部,别史类,通志&gt;
　　钦定四库全书
　　通志卷七十八下
　　宋　右　廸　功　郎　郑　樵　渔　仲　撰
　　宗室传第一下
　　前汉
　　文三王
　　梁孝王武　代孝王参　梁懐王揖【共王买平王襄】景十三王
　　河间献王徳　临江哀王阏　临江闵王荣　鲁共王余　江都易王非　胶西于王端　赵敬肃王彭祖　中山靖王胜　长沙定王发　广川惠王越　胶东康王寄　清河哀王乗　常山宪王舜【泗水忠王商】
　　武五子
　　戾太子据　齐懐王闳　燕刺王旦　广陵厉王胥　昌邑哀王髆【贺】
　　宣元六王
　　淮阳宪王钦　楚孝王嚻　东平思王宇　中山哀王竟　定陶防王康　中山孝王兴
　　文三王
　　孝文皇帝四男窦皇后生孝景帝梁孝王武诸姬生代孝王参梁懐王揖
　　梁孝王武以孝文二年与太原王参梁王揖同日立武为代王四年徙为淮阳王十二年徙梁自初王通歴已十一年矣孝王十四年入朝十七年十八年比年入朝留其明年乃之国二十一年入朝二十二年文帝崩二十四年入朝二十五年复入朝是时上未置太子与孝王宴饮从容言曰千秋万岁后传于王王辞谢虽知非至言然心内喜太后亦然其春吴楚齐赵七国反先击梁棘壁杀数万人梁王城守睢阳而使韩安国张羽等为将军以距吴楚吴楚以梁为限不敢过而西与太尉亚夫等相距三月吴楚破而梁所杀虏畧与汉中分明年汉立太子梁最亲有功又为大国居天下膏腴地北界泰山西至髙阳四十余城多大县孝王太后少子爱之赏赐不可胜道于是孝王筑东苑方三百余里广睢阳城七十里大治宫室为复道自宫连属于平台三十余里得赐天子旌旗从千乗万骑出称警入言防儗于天子招延四方豪桀自山以东防士莫不至齐人羊胜公孙诡邹阳之属公孙诡多竒邪计初见日王赐千金官至中尉号曰公孙将军多作兵器弩弓数千万而府库金钱且百钜万珠玉寳器多于京师二十九年十月孝王入朝景帝使使持乗舆驷迎梁王于阙下既朝上防因留以太后故入则侍帝同辇出则同车逰猎上林中梁之侍中郎谒者着引籍出入天子殿门与汉宦官亡异十一月上废栗太子太后心欲以梁王为嗣大臣及袁盎等有所关説于帝太后议格孝王不敢复言太后以嗣事事秘世莫知廼辞归国其夏上立胶东王为太子梁王怨袁盎及议臣乃与羊胜公孙诡之属谋阴使人刺杀盎及他议臣十余人贼未得也于是天子意梁逐贼果梁使之遣使冠盖相望于道覆案梁事捕公孙诡羊胜皆匿王后宫使者责二千石急梁相轩邱豹及内史安国皆泣谏王王乃令胜诡皆自杀出之上由此怨望于梁王王恐乃使韩安国因长公主谢罪太后然后得释上怒稍解因上书请朝既至关茅兰説王使乗布车从两骑入匿于长公主园汉使迎王王已入关车骑尽居外外不知王处太后泣曰帝杀吾子帝忧恐于是梁王伏斧质之阙下谢罪然后太后帝皆大喜相与泣复如故悉召王从官入关然帝益防王不与同车辇矣三十五年冬复入朝上疏欲留上不许归国意忽忽不乐北猎梁山有献牛足出背上孝王恶之六月中病热六日薨孝王慈孝每闻太后病口不能食常欲留长安侍太后太后亦爱之及闻孝王死窦太后泣极哀不食曰帝果杀吾子帝哀惧不知所为与长公主计之乃分梁为五国尽立孝王男五人为王女五人皆令食汤沐邑奏之太后太后乃説为帝壹餐孝王未死时财以钜万计不可胜数及死藏府余黄金尚四十余万斤他财物称是
　　代孝王参初立为太原王四年代王武徙为淮阳王而参徙为代王复并得太原都晋阳如故五年一朝凡三朝十七年薨子共王登嗣二十九年薨子义嗣元鼎中汉广关以常山为阻徙代王于清河是为刚王并前在代凡立四十年薨子顷王汤嗣二十四年薨子年嗣地节中冀州刺史林奏年为太子时与女弟则私通及年立为王后则懐年子其壻使勿举则曰自来杀之壻怒曰为王生子自令王家养之则送儿顷太后所相闻知禁止则令不得入宫年使从季父往来送迎则连年不絶有司奏年滛乱年坐废为庶人徙房陵与汤沐邑百户立三年国除元始二年新都侯王莽兴灭继絶白太皇太后立年弟子如意为广宗王奉代孝王后莽簒位国絶
　　梁懐王揖文帝少子也好诗书帝爱之异于他子五年一朝凡再入朝因堕马死立十年薨无子国除明年梁孝王武徙王梁梁孝王子五人为王太子买为梁共王次子明为济川王彭离为济东王定为山阳王不识为济阴王皆以孝景中六年同日立梁共王买立十七年薨子平王襄嗣济川王明以垣邑侯立七年坐射杀其中尉有司请诛武帝弗忍废为庶人迁房陵国除济东王彭离立二十九年彭离骄悍昬暮私与其奴亡命少年数十人行剽杀人取财物以为好所杀发觉者百余人国皆知之莫敢夜行所杀者子上书告言有司请诛武帝弗忍废为庶人徙上庸国除为大河郡山阳哀王定立九年薨亡子国除济阴哀王不识立一年薨亡子国除孝王支子四王皆絶于身梁平王襄母曰陈太后共王母曰李太后李太后亲平王之大　也而平王之后曰任后任后甚有宠于襄初孝王有□尊直千金戒后世善寳之毋得以与人任后闻而欲得之李太后曰先王有命毋得以尊与人他物虽百钜万犹自恣任后絶欲得之王襄直使人开府取尊赐任后又王及母陈太后事李太后多不顺有汉使者来李太后欲自言王使谒者中郎胡等遮止闭门李太后与争门措指太后啼謼不得见汉使者李太后亦私与食官长及郎尹霸等奸乱王与任后以此使人风止李太后李太后亦已后病薨病时任后未尝请疾薨又不侍防元朔中睢阳人犴反人辱其父而与睢阳太守客俱出同车犴反杀其仇车上亡去睢阳太守怒以让梁二千石二千石以下求反急执反亲戚反知国阴事乃上变告梁王与大母争尊状时相以下具知之欲以伤梁长史书闻天子下吏验问有之公卿治奏以为不孝请诛王及太后天子曰首恶失道任后也朕置相吏不逮无以辅王故陷不谊不忍致法削梁王五县夺王太后汤沐成阳邑枭任后首于市中郎胡等皆伏诛梁余尚有八城襄立四十年薨子顷王无伤嗣十一年薨子敬王定国嗣四十年薨子夷王遂嗣六年薨子荒王嘉嗣十五年薨子立嗣鸿嘉中太辅奏立一日至十一犯法臣下愁苦莫敢亲近不可谏止愿令王非耕祠法驾毋得出宫书出马置外苑収兵仗藏私府毋得以金钱财物假赐人事下丞相御史请许奏可后数复殴伤郎夜私出宫傅相连奏坐削或千户或百户如是者数焉荒王女弟园子为立舅任寳妻寳兄子昭为立后数过寳饮食报寳曰我好翁主欲得之寳曰翁主姑也法重立曰何能为遂与园子奸积数岁永始中相禹奏立对外家怨望有恶言有司案騐因发滛乱事奏立禽兽行请诛太中大夫谷永上疏曰臣闻礼天子外屏不欲见外也是故帝王之意不窥人闺门之私聼闻中冓之言春秋为亲者讳诗云戚戚兄弟莫逺具尔今梁王年少颇有狂病始以恶言案騐既亡事实而发闺门之私非夲章所指王辞又不服猥彊劾立传致难明之事独以偏辞成罪断狱亡益于治道污蔑宗室以内乱之恶披布宣扬于天下非所以为公族隐讳增朝廷之荣华昭圣徳之风化也臣愚以为王少而父同产长年齿不伦梁国之富足以厚聘美女招致妖丽父同产亦有耻辱之心案事者廼验问恶言何故猥自发舒以三者揆之殆非人情疑有所逼切过误失言文吏蹑寻不得转移萌芽之时加恩勿治上也既已案验举宪宜及王辞不服诏廷尉选上徳通理之吏更审考清问着不然之效定失误之法而反命于下吏以广公族疏附之徳为宗室刷污乱之耻甚得治亲之谊天子由是寝而不治居数岁元延中立复以公事怨相掾及睢阳丞使奴杀之杀奴以灭口凡杀三人伤五人手敺郎吏二十余人上书不拜奏谋簒死罪囚有司请诛上不忍削立五县哀帝建平中立复杀人天子遣廷尉赏大鸿胪由持节即讯至移书傅相中尉曰王背防戒誖暴妄行连犯大辟毒流吏民比比蒙恩不伏重诛不思改过复贼杀人幸得防恩丞相长史大鸿胪丞即问王阳病抵谰置辞骄嫚不首主令与背畔亡异丞相御史请収王玺绶送陈留狱明诏加恩复遣廷尉大鸿胪杂问今王当受诏置辞恐复不首实对书曰至于再三有不用我降尔命傅相中尉皆以辅正为职虎兕出于匣玉毁于椟中是谁之过也书到明以谊晓王敢复懐诈罪过益深傅相以下不能辅导有正法于是立惶恐免冠对曰立少失父母孤弱处深宫中独与宦者婢妾居渐渍小国之俗加以质性下愚傅相亦不纯以仁谊相辅翼大臣皆尚苛刻刺求微宻防臣在其间左右弄口积使上下不和更相眄伺宫殿之里毛过失亡不暴陈当伏重诛以视海内数防圣恩得见贳赦今立自知贼杀中郎曹将冬月廹促贪生畏死即诈僵仆阳病徼幸得逾于须臾谨以实对伏须重诛时冬月尽其春大赦不治元始中立坐与平帝外家中山卫氏交通新都侯王莽奏废立为庶人徙汉中立自杀二十七年国除后二岁莽白太皇太后立孝王元孙之曾孙沛郡卒史音为梁王奉孝王后莽簒国絶
　　景十三王
　　孝景皇帝十四男王皇后生孝武帝栗姬生临江闵王荣河间献王徳临江哀王阏程姬生鲁共王余江都易王非胶西于王端贾夫人生赵敬肃王彭祖中山靖王胜唐姬生长沙定王发王夫人生广川惠王越胶东康王寄清河哀王乗常山宪王舜
　　河间献王徳以孝景前二年立修学好古实事求是从民得善书必为好写与之留其真加金帛赐以招之繇是四方道术之人不逺千里或有先祖旧书多奉以奏献王者故得书多与汉朝等是时淮南王安亦好书所招致率多浮辩献王所得书皆古文先秦旧书周官尚书礼礼记孟子老子之属皆经传説记七十子之徒所论其学举六蓺立毛氏诗左氏春秋博士修礼乐被服儒术造次必于儒者山东诸儒多从而逰武帝时来朝献雅乐对三雍宫【辟雍明堂灵台】及诏防所问三十余事其对推道术而言得事之中文约指明立二十六年薨中尉常防以闻曰王身端行治温仁防俭笃敬爱下明知深察惠于鳏寡太行令奏谥法曰聪明睿知曰献宜諡曰献王子共王不害嗣四年薨子刚王堪嗣十二年薨子顷王授嗣十七年薨子孝王庆嗣四十三年薨子元嗣元取故广陵厉王厉王太子及中山懐王故姬亷等以为姬甘露中冀州刺史敞奏元事下廷尉逮召亷等元廹胁凡七人令自杀有司奏请诛元有诏削二县万一千戸后元怒少史留贵贵逾垣出欲告元元使人杀其母有司奏废勿王处汉中房陵居数年坐与妻若共乗朱轮车怒若又笞击令自髠汉中太守请治元病死立十七年国除絶五岁成帝建始元年复立元弟上郡库令良是为河间惠王良脩献王之行母太后薨服防如礼哀帝下诏襃扬益封万户二十七年薨子尚嗣王莽时絶
　　临江哀王阏以孝景前二年立三年薨无子国除为郡临江闵王荣以孝景前四年为皇太子四岁废为临江王三岁坐侵庙壖地为宫上徴荣荣行祖于江陵北门既上车轴折车废江陵父老流涕窃言曰吾王不反矣荣至诣中尉府对簿中尉郅都簿责讯王王恐自杀葬蓝田燕数万衔土置冢上百姓怜之荣最长亡子国除地入于汉为南郡
　　鲁恭王余以孝景前二年立为淮阳王呉楚反破后以孝景前三年徙王鲁好治宫室苑囿狗马季年好音不喜辞为人口吃难言二十八年薨子安王光嗣初好音乐舆马晩节遴唯恐不足于财四十年薨子孝王庆忌嗣三十七年薨子顷王劲嗣二十八年薨子文王睃嗣十八年薨亡子国除哀帝建平三年复立顷王子睃弟郚【音鱼县名也属东海郡】乡侯闵为王王莽时絶恭王初好治宫室壊孔子旧宅以广其居闻钟磬琴瑟之声遂不敢复壊于其壁中得古文经传
　　江都易王非以孝景前二年立为汝南王呉楚反时非年十五有材气上书自请击呉景帝赐非将军印击呉呉已破徙王江都治故呉国以军功赐天子旗元光中匈奴大入汉邉非上书愿击匈奴上不许非好气力治宫馆招四方豪杰骄奢甚二十七年薨子建嗣建为太子时邯郸人梁蚡持女欲献之易王建闻其美私呼之因留不出蚡宣言曰子乃与其公争妻建使人杀蚡蚡家上书下廷尉考会赦不治易王薨未葬建居服舎召易王所爱美人淖姬等凡十人与奸建女弟徴臣为盖侯子妇以易王防来归建复与奸建异母弟定国为淮阳侯易王最少子也其母幸立之具知建事行钱使男子荼【荼食邪反】恬上书告建滛乱不当为后事下廷尉廷尉治恬受人钱财为上书论弃市建罪不治后数使使至长安迎徴臣鲁防王太后闻之遗徴臣书曰国中口语籍籍慎无复至江都后建使谒者吉请问恭太后太后泣谓吉归以吾言谓而王王前事漫漫今当自慎独不闻燕齐事乎言吾为而王泣也吉归致恭太后语建大怒击吉斥之建防章台宫令四女子乗小船建以足蹈覆其船四人皆溺二人死后防雷波天大风建使郎二人乗小船入波中船覆两郎溺攀船乍见乍没建临观大笑令皆死宫人姬八子有过者輙令臝立击鼓或置树上久者三十日乃得衣或髠钳以铅杵舂不中程輙掠或纵狼令齧杀之建观而大笑或闭不食令饿死凡杀不辜三十五人建欲令人与禽兽交而生子彊令宫人臝而四据与羝羊及狗交专为滛虐自知罪多国中多欲告言者建恐诛心内不安与其后成光共使越婢下神祝诅上与郎中令等语怨望建亦颇闻淮南衡山阴谋恐一日发为所并遂作兵器号王后父胡应为将军中大夫疾有材力善骑射号曰灵武君作治黄屋盖刻皇帝玺铸将军都尉金银印作汉使节二十绶千余具置军官品贠及拜爵封侯之赏具天下之舆地及军陈图遣人通越繇王闽侯遗以锦帛竒珍繇王闽侯亦遗建荃葛珠玑犀甲翠羽蝯熊竒兽数通使往来约有急相助及淮南事发治党与颇连及建建使人多推金钱絶其狱后复谓近臣曰我为王诏狱岁至生又无驩怡日壮士不坐死欲为人所不能为耳建时佩其父所赐将军印载天子旗出积数岁事发觉汉遣丞相长史与江都相杂案索得兵器玺绶节反具有司请捕诛建制曰与列侯吏二千石博士议议皆曰建失臣子道积久輙防不忍遂谋反逆所行无道虽桀纣恶不至于此天诛所不赦当以谋反法诛有诏宗正廷尉即问建建自杀后成光等皆弃市建立六年国除地入于汉为广陵郡絶百二十一年平帝时新都侯王莽秉政兴灭继絶立建弟盱眙侯子宫为广陵王奉易王后莽簒国絶胶西于王端孝景前三年立为人贼盭又阴痿一近妇人病数月有所爱幸少年以为郎郎与后宫乱端禽灭之及杀其子母数犯法汉公卿数请诛端天子弗忍而端所为滋甚有司比再请削其国去大半端心愠遂为无訾省府库壊漏尽腐财物以钜万计终不得収徙令吏毋得収租赋端皆去衞封其宫门从一门出入数变名姓为布衣之他国相二千石至者奉汉法以治端輙求其罪告之亡罪者诈药杀之所以设诈究变彊足以距谏知足以餙非相二千石从王治则汉绳以法故胶西小国而所杀伤二千石甚众立四十七年薨亡子国除地入于汉为胶西郡
　　赵敬肃王彭祖以孝景前二年立为广川王赵王遂反破后徙王赵彭祖为人巧佞卑謟足防而心刻深好法律持诡辩以中人多内宠姬及子孙相二千石欲奉汉法以治则害于王家是以每相二千石至彭祖衣帛布单衣自行迎除舍多设疑事以诈动之得二千石失言中忌讳輙书之二千石欲治者则以此廹劫不聼乃上书告之及污以奸利事彭祖立六十余年相二千石无能满二岁輙以罪去大者死小者刑以故二千石莫敢治而赵王擅权使使即县为贾人会入多于国租税以是赵王家多金钱然所赐姬诸子亦尽之矣彭祖不好治宫室禨祥好为吏上书愿督国中盗贼常夜从走卒行徼邯郸中诸使过客以彭祖险陂莫敢留邯郸久之太子丹与其女及同产姊奸江充告丹滛乱又使人椎埋攻剽为奸甚众武帝遣使者发吏卒捕丹下魏郡诏狱治罪至死彭祖上书寃讼丹愿从国中勇敢击匈奴赎丹罪上不许久之竟赦出后彭祖入朝因帝姊平阳隆虑公主求复立丹为太子上不许彭祖取江都易王宠姬王建所奸淖姬者甚爱幸之生一男号淖子彭祖以征和元年薨諡敬肃王彭祖薨时淖姬兄为汉宦者上召问淖子何如对曰为人多欲上曰多欲不宜君国子民问武始侯昌曰无咎无誉上曰如是可矣遣使者立昌是为顷王十九年薨子懐王尊嗣五年薨亡子絶二岁宣帝立尊弟髙是为哀王数月薨子共王充嗣五十六年薨子隐嗣王莽时絶初武帝复以亲亲故立敬肃王小子偃为平干王是为顷王十一年薨子缪王元嗣二十五年薨大鸿胪禹奏元前以刃贼杀奴婢子男杀谒者为刺史所举奏罪名明白病先令令能为乐奴婢从死廹胁自杀者凡十六人暴虐不道故春秋之义诛君之子不宜立元虽未伏诛不宜立嗣奏可国除中山靖王胜以孝景前三年立武帝初即位大臣惩吴楚七国行事议者多寃鼂错防皆以诸侯连城数十太彊欲稍侵削数奏暴其过恶诸侯王自以骨肉至亲先帝所以广封连城犬牙相错者为盘石宗也今或无罪为臣下所侵辱有司吹毛求疵笞服其臣使证其君多自以侵寃建元三年代王登长沙王发中山王胜济川王眀来朝天子置酒胜闻乐声而泣问其故胜对曰臣闻悲者不可为絫欷思者不可为叹息故高渐离击筑易水之上荆轲为之低而不食雍门子壹微吟孟尝君为之于邑今臣心结日久每闻幼眇之声不知涕泣之横集也夫众喣漂山聚蟁成雷朋党执虎十夫挠椎是以文王拘于牖里孔子阨于陈蔡此乃烝庶之成风增积之生害也臣身逺与寡莫为之先众口铄金积毁销骨丛轻折轴羽翮飞肉纷惊逢罗澘然出涕臣闻白日晒光幽隐皆照明月曜夜蟁蝱宵见然云蒸列布杳冥昼昬尘埃抪【音铺布散也】覆昩不见防山何则物有蔽之也今臣雍阏不得闻谗言之徒蠭生道辽路逺曾莫为臣闻臣窃自悲也臣闻社鼷不灌屋防不熏何则所托者然也臣虽薄也得防肺附位虽卑也得为东藩属又称兄今羣臣非有葭莩之亲鸿毛之重羣居党议朋友相为使夫宗室摈郤骨肉氷释斯伯竒所以流离比干所以横分也诗云我心忧伤惄焉如捣假寐永叹惟忧用老心之忧矣疢如疾首臣之谓也具以吏所侵闻于是上乃厚诸侯之礼省有司所奏诸侯事加亲亲之恩焉其后更用主父偃谋令诸侯以私恩自裂地分其子弟而汉为定制封号輙别属汉郡汉有厚恩而诸侯地稍自分析弱小云胜乐酒好内有子百二十余人常与赵王彭祖相非曰兄为王专代吏治事王者当日聼音乐御声色赵王亦曰中山王但奢滛不佐天子拊循百姓何以称为藩臣四十三年薨子哀王昌嗣一年薨子康王昆侈嗣二十一年薨子顷王辅嗣四年薨子宪王福嗣十七年薨子懐王循嗣十五年薨无子絶四十五岁成帝鸿嘉二年复立宪王弟利乡侯子云客是为广徳夷王三年薨无子絶十四岁哀帝复立云客弟广汉为广平王薨无后平帝元始二年复立广川惠王曾孙伦为广徳王奉靖王后王莽时絶
　　长沙定王发母唐姬故程姬侍者景帝召程姬程姬有所避不愿进而饰侍者唐儿使夜进上醉不知以为程姬而幸之遂有身已乃觉非程姬也及生子因名曰发以孝景前二年立以其母微无宠故王卑湿贫国二十八年薨子戴王庸嗣二十七年薨子顷王鲋鮈嗣十七年薨子刺王建徳嗣宣帝时坐猎纵火燔民九十六家杀二人又以县官事怨内史教人诬告以弃市罪削八县罢中尉官三十四年薨子炀王旦嗣二年薨无子絶岁余元帝初元三年复立旦弟宗是为孝王五年薨子鲁人嗣王莽时絶
　　广川惠王越以孝景中二年立十三年薨子缪王齐嗣四十四年薨初齐有幸臣乗距已而有罪欲诛距距亡齐因禽其宗族距怨王乃上书告齐与同产奸是后齐数告言汉公卿及幸臣所忠等又告中尉蔡彭祖捕子明骂曰吾尽汝种矣案验不如王言劾齐诬罔大不敬请系治齐恐上书愿与广川勇士奋击匈奴上许之未发病薨有司请除国奏可后数月下诏曰广川惠王于朕为兄朕不忍絶其宗庙其以惠王孙去为广川王去即缪王齐太子也师受易论语孝经皆通好文辞方技博奕倡优其殿门有成庆画短衣大袴长剑去好之作七尺五寸剑被服皆效焉有幸姬王昭平王地余许以为后去尝疾姬阳成昭信侍视甚谨更爱之去与地余戏得褎中刀笞问状服欲与昭平共杀昭信笞问昭平不服以鐡鍼鍼之彊服乃防诸姬去以剑自击地余令昭信击昭平皆死昭信曰两姬婢且泄口复绞杀从婢三人后昭信病梦见昭平等以状告去去曰虏乃复见畏我独可燔烧耳掘出尸皆烧为灰后去立昭信为后幸姬陶望卿为脩靡夫人主缯帛崔脩成为明贞夫人主永巷昭信复谮望卿曰与我无礼衣服常鲜于我尽取善缯匄诸宫人去曰若数恶望卿不能减我爱设闻其滛我亨之矣后昭信谓去曰前画工画望卿舍望卿袒裼傅粉其傍又数出入南户窥郎吏疑有奸去曰善司之以故益不爱望卿后与昭信等饮诸姬皆侍去为望卿作歌曰背尊章嫖以忽谋屈竒起自絶行周流自生患谅非望今谁怨使美人相和歌之去曰是中当有自知者昭信知去已怒即诬言望卿歴指郎吏卧处具知其主名又言郎中令锦被疑有奸去即与昭信从诸姬至望卿所臝其身更击之令诸姬各持烧鐡共灼望卿望卿走自投井死昭信出之椽杙其阴中割其鼻唇断其舌谓去曰前杀昭平反来畏我今欲靡烂望卿使不能神与去共支解置大镬中取桃灰毒药并煮之召诸姬皆临观连日夜靡尽复共杀其女弟都后去数召姬荣爱与饮昭信复谮之曰荣姬视瞻意态不善疑有私时爱为去刺方领绣去取烧之爱恐自投井出之未死笞问爱自诬与医奸去缚系柱烧刀灼溃两目生割两股销铅灌其口中爱死支解以棘埋之诸幸于去者昭信輙谮杀之凡十四人皆埋太后所居长夀宫中宫人畏之莫敢复迕昭信欲擅爱曰王使明贞夫人主诸姬滛乱难禁请闭诸姬舍门无令出敖使其大婢为仆射主永巷尽封闭诸舍上籥于后非大置酒召不得见去怜之为作歌曰愁莫愁居无聊心重结意不舒内茀郁忧哀积上不见天生何益日崔隤时不再愿弃躯死无悔令昭信声鼓为节以教诸姬歌之歌罢輙归永巷封门独昭信兄子初为乗华夫人得朝夕见昭信与去从十余奴博饮逰敖初去年十四五事师受易师数谏正去去益大逐之内史请以为掾师数令内史禁切王家去使奴杀师父子不发觉后去数置酒令倡俳臝戏坐中以为乐相彊劾系倡防入殿门奏状事下考案倡辞夲为王敎脩靡夫人望卿弟都歌舞使者召望卿都去对皆滛乱自杀会赦不治望卿前亨煮即取他死人与都死并付其母母曰都是望卿非也数号哭求死昭信令奴杀之奴得辞服夲始三年相内史奏状具言赦前所犯天子遣大鸿胪丞相长史御史丞廷尉正杂治钜鹿诏狱奏请逮捕去及后昭信制曰王后昭信诸姬奴婢证者皆下狱辞服有司复请诛王制曰与列侯中二千石二千石博士议议者皆以为去悖虐聼后昭信谗言燔烧亨煮生割剥人距师之説杀其父子凡杀无辜十六人至一家母子三人逆节絶理其十五人在赦前大恶仍重当伏显戮以示众制曰朕不忍致王于法议其罚有司请废勿王与妻子徙上庸奏可与汤沐邑百户去道自杀昭信弃市立二十二年国除后四岁宣帝地节四年复立去兄文是为戴王文素正直数谏王去故上立焉二年薨子海阳嗣十五年坐画屋为男女臝交接置酒请诸父姊妺饮令仰视画又海阳女弟为人妻而使与幸臣奸又与从弟调等谋杀一家三人已杀甘露四年坐废徙房陵国除后十五年平帝元始二年复立戴王弟襄隄侯子瘉为广徳王奉惠王后二年薨子赤嗣王莽时絶
　　胶东康王寄以孝景中二年立二十八年薨淮南王谋反时寄微闻其事私作兵车镞矢战守备备淮南之起及吏治淮南事辞出之寄于上最亲意自伤发病而死不敢置后于是上闻寄有长子贤母无宠少子庆母爱幸寄常欲立之为非次因有过遂无所言上怜之立贤为胶东王奉康王祀而封庆为六安王王故衡山地胶东王贤立十五年薨諡为哀王子戴王通平嗣二十四年薨子顷王音嗣五十四年薨子共王授嗣十四年薨子殷嗣王莽时絶六安共王庆立三十八年薨子夷王禄嗣十一年薨子缪王定嗣二十三年薨子顷王光嗣二十七年薨子育嗣王莽时絶
　　清河哀王乗以孝景中三年立十二年薨亡子国除常山宪王舜以孝景中五年立舜帝少子骄滛数犯禁上常寛之三十三年薨子勃嗣为王初宪王有不爱姬生长男棁【棁他活反】棁以母无宠故亦不得幸于王王后脩生太子勃王内多所幸姬生子平子商王后稀得幸及宪王疾甚诸幸姬侍病王后以妬媢不常在輙归舎医进药太子勃不自尝药又不宿留侍疾及王薨王后太子乃至宪王雅不以棁为子数不分与财物郎或説太子王后令分棁财皆不聼太子代立又不收恤棁棁怨王后及太子汉使者视宪王防棁自言宪王病时王后太子不侍及薨六日出舍太子勃私奸饮酒博戏击筑与女子载驰环城过市入狱视囚天子遣大行骞验问逮诸证者王又匿之吏求捕勃使人致击笞掠擅出汉所疑囚有司请诛勃及宪王后脩上曰修素无行使棁陷之罪勃无良师传朕不忍致诛有司请废勿王徙王勃以家属处房陵上许之勃王数月废国除月余天子为最亲诏有司曰常山宪王早夭后妾不和适孽诬争防于不义以灭国朕甚愍焉其封宪王子平三万户为真定王子商三万户为泗水王顷王平立二十五年薨子烈王偃嗣十八年薨子孝王由嗣二十二年薨子安王雍嗣二十六年薨子共王普嗣十五年薨子阳嗣王莽时絶泗水思王商立十年薨子哀王安世嗣一年薨无子于是武帝怜泗水王絶复立安世弟贺是为戴王立二十二年薨有遗腹子暖【许逺反】相内史不以闻太后上书昭帝闵之抵相内史罪立暖为勤王立三十九年薨子戾王骏立三十一年薨子靖嗣王莽时絶
　　太史公曰髙祖时诸侯皆赋得自除内史以下汉独为置丞相黄金印诸侯自除御史廷尉博士拟于天子自吴楚反后五宗主世【孝景帝十三子为王而五人同母者为宗故曰五宗】汉为置二千石去丞相曰相银印诸侯独得食租税夺之权其后诸侯贫者或乗牛车矣
　　武五子
　　孝武皇帝六男衞皇后生戾太子据赵媫妤生孝昭帝王夫人生齐懐王闳李姬生燕刺【来葛反】王旦广陵厉王胥李夫人生昌邑哀王髆【音博】
　　戾太子据元狩元年立为皇太子年七岁矣初上年二十九乃得太子甚喜为立禖使东方朔枚臯作禖祝少壮诏受公羊春秋又从瑕邱江公受糓梁及冠就宫上为立博望苑使通宾客从其所好故多以异端进者元鼎四年纳史良娣产子男进号曰史皇孙武帝末衞后宠衰江充用事充与太子及衞氏有隙恐上晏驾后为太子所诛会巫蛊事起充因此为奸是时上春秋髙意多所恶以为左右皆为巫蛊道祝诅穷治其事丞相公孙贺父子阳石诸邑公主及皇后弟子长平侯衞伉皆坐诛语在公孙贺江充传充典治巫蛊既知上意白言宫中有蛊气入宫至省中壊御座掘地上使按道侯韩説御史章赣黄门苏文等助充充遂至太子宫掘蛊得桐木人时上疾辟暑甘泉宫独皇后太子在太子召问少傅石徳徳惧为师傅并诛因谓太子曰前丞相父子两公主及衞氏皆坐此今巫与使者掘地得徴验不知巫置之邪将实有也无以自明可矫以节收捕充等系狱穷治其奸诈且上疾在甘泉皇后及家吏请问皆不报上存亡未可知而奸臣如此太子将不念秦扶苏事邪太子急然徳言征和二年七月壬午乃使客为使者收捕充等按道侯韩説疑使者有诈不肯受诏客格杀説御史章赣被创突亡自归甘泉太子使舍人无且持节夜入未央宫殿长秋门因长御倚华具白皇后发中廐车载射士出武库兵发长乐宫衞告令百官曰江充反乃斩充以徇炙胡巫上林中遂部宾客为将率与丞相刘屈牦等战长安中扰乱言太子反以故众不附太子兵败亡不得上怒甚羣下忧惧不知所出壶关三老茂上书曰臣闻父者犹天母者犹地子犹万物也故天平地安阴阳和调物乃茂成父慈母爱室家之中子廼孝顺阴阳不和则万物夭伤父子不和则室家防亡故父不父则子不子君不君则臣不臣虽有粟吾得而食诸昔者虞舜孝之至也而不中于瞽叟孝己被谤伯竒放流骨肉至亲父子相疑何者积毁之所生也由是观之子无不孝而父有不察今皇太子为汉适嗣承万世之业体祖宗之重亲则皇帝之宗子也江充布衣之人阎闾之臣耳陛下显而用之衔至尊之命以廹蹵皇太子造饰奸诈羣邪错缪是以亲戚之路鬲塞而不得通太子进则不得上见退则困于乱臣独寃结而亡告不忍忿忿之心起而杀充恐惧逋逃子盗父兵以救难自免耳臣窃以为无邪心诗曰营营青蝇止于藩恺悌君子无信谗言谗言罔极交乱四国往者江充谗杀赵太子天下莫不闻其罪固宜陛下不省察深过太子发盛怒举大兵而求之三公自将智者不敢言辩士不敢説臣窃痛之臣闻子胥尽忠而亡其号比干尽仁而遗其身忠臣竭诚不顾鈇钺之诛以陈其愚志在匡君安社稷也诗云取彼谮人投畀豺虎唯陛下寛心慰意少察所亲毋患太子之非亟罢甲兵毋令太子久亡臣不胜惓惓出一旦之命待罪建章阙下书奏天子感寤太子之亡也东至湖【湖县名】藏匿泉鸠里主人家贫常卖屦以给太子太子有故人在湖闻其富赡使人呼之而发觉吏围捕太子太子自度不得脱既入室距户自经山阳男子张富昌为卒足蹋开户新安令史李夀趋抱解太子主人公遂格鬭死皇孙二人皆并遇害上既伤太子乃下诏曰盖行疑赏所以申信也其封李寿为邘侯张富昌为题侯久之巫蛊事多不信上知太子惶恐无他意而车千秋复讼太子寃上遂擢千秋为丞相而族灭江充家焚苏文于横桥上【横音光】及泉鸠里加兵刃于太子者初为北地太守后族上怜太子无辜乃作思子宫为归来望思之台于湖天下闻而悲之初太子有三男一女女者平舆侯嗣子尚焉及太子败皆同时遇害衞后史良娣葬长安城南史皇孙皇孙妃王夫人及皇女孙葬广明皇孙二人随太子者与太子并葬湖太子有遗孙一人史皇孙子王夫人男年十八即尊位是为孝宣帝帝初即位下诏曰故皇太子在湖未有号諡岁时祠其议諡置园邑有司奏请礼为人后者为之子也故降其父母不得祭尊祖之义也陛下为孝昭帝后承祖宗之祀制礼不逾闲谨行视孝昭帝所为故皇太子起位在湖【位冡位也】史良娣冡在博望苑北亲史皇孙位在广明郭北諡法曰諡者行之迹也愚以为亲諡宜曰悼皇母曰悼后比诸侯王园置奉邑三百家故皇太子諡曰戾置奉邑二百家史良娣曰戾夫人置守冡三十家园置长丞周卫奉守如法以湖阌乡邪里聚为戾园长安白亭东为戾后园广明成乡为悼园皆改葬焉后八岁有司复言礼父为士子为天子祭以天子悼园宜称尊号曰皇考立庙因园为寝以时荐享焉益奉园民满千六百家以为奉明县尊戾夫人曰戾后置园奉邑及益戾园各满三百家
　　齐懐王闳与燕王旦广陵王胥同日立皆赐防各以国土风俗申戒焉曰惟元狩六年四月乙巳皇帝使御史大夫汤庙立子闳为齐王曰呜呼小子闳受兹青社封于东土世为汉藩辅呜呼念哉共朕之诏惟命不于常人之好徳克明显光义之不图俾君子怠悉尔心允执其中天禄永终厥有愆不臧廼凶于而国而害于尔躬呜呼保国乂民可不敬与王其戒之闳母王夫人有宠闳尤爱幸立八年薨无子国除
　　燕刺王旦赐防曰呜呼小子旦受兹社建尔国家封于北土世为汉藩辅呜呼薰鬻氏虐老兽心以奸巧邉甿朕命将率徂征厥罪万夫长千夫长三十有二帅降旗奔师薰鬻徙域北州以妥悉尔心毋作怨毋作棐徳毋廼废备非教士毋得从徴王其戒之旦壮大就国为人辩略博学经书杂説好星歴数术倡优射猎之事招致防士及衞太子败齐懐王又薨旦自以次第当立上书求入宿卫上怒下其使狱后坐臧匿亡命削良乡安次文成三县武帝由是恶旦后遂立少子为太子帝崩太子立是为孝昭帝赐诸侯王玺书旦得书不肯哭曰玺书封小京师疑有变遣幸臣夀西长孙纵之王孺等之长安以问礼仪为名王孺见执金吾广意问帝崩所病立者谁子年几岁广意言待诏五莋宫宫中讙言帝崩诸将军共立太子为帝年八九岁葬时不出临归以报王王曰上弃羣臣无语言盖主又不得见甚可怪也复遣中大夫至京师上书言窃见孝武皇帝躬圣道孝宗庙慈爱骨肉和集兆民徳配天地明并日月威武洋溢逺方执寳而朝增郡数十斥地且倍封泰山禅梁父巡狩天下逺方珍物陈于太庙徳甚休盛请立庙郡国奏报闻时大将军霍光秉政襃赐燕王钱二十万益封万三千户旦怒曰我当为帝何赐也遂与宗室中山哀王子刘长齐孝王孙刘泽等结谋诈言以武帝时受诏得职吏事脩武备备非常长于是为旦命令羣臣曰寡人赖先帝休徳获奉北藩亲受明诏职吏事领库兵饬武备任大职重夙夜兢兢子大夫将何以规佐寡人且燕国虽小成周之建国也上自召公下及昭防于今千载岂可谓无贤哉寡人束帯聼朝三十余年曾无闻焉其者寡人之不及与意亦子大夫之思有所不至乎其咎安在方今寡人欲桥邪防非章闻扬和抚慰百姓移风易俗厥路何由子大夫其各悉心以对寡人将察焉羣臣皆免冠谢郎中令成轸谓旦曰大王失职独可起而索不可坐而得也大王壹起国中虽女子皆奋臂随大王旦曰前髙后时伪立子为皇帝诸侯交手事之八年吕太后崩大臣诛诸吕立文帝天下乃知非孝惠子也我亲武帝长子反不得立上书请立庙又不聼立者疑非刘氏即与刘泽谋为奸书言少帝非武帝子大臣所共立天下宜共伐之使人传行郡国以揺动百姓泽谋归发兵临菑与燕王共起旦遂招来郡国奸人赋敛铜鐡作甲兵数阅其车骑材官卒建旌旗鼓车旄头先驱郎中侍从者着貂羽黄金附蝉皆号侍中旦从相中尉以下勒车骑发民会围大猎文安县以讲士马须期日郎中韩义等数谏旦旦杀义等凡十五人会缾侯刘成知泽等谋告之青州刺史儁不疑不疑即收捕泽以闻天子遣大鸿胪丞治连引燕王有诏勿治而刘泽等皆伏诛益封缾侯久之旦姊鄂邑盖长公主左将军上官桀父子与霍光争权有隙皆知旦怨光即私与燕交通旦遣孙纵之等前后十余軰多赍金寳走马赂遗盖主上官桀及御史大夫桑羊等皆与交通数记疏光过失与旦令上书告之桀欲从中下其事旦闻之喜上疏曰昔秦据南面之位制一世之命威服四夷轻弱骨肉显重异族废道任刑无恩宗室其后尉佗入南夷陈渉呼楚泽近狎作乱内外俱发赵氏无炊火焉髙皇帝览踪迹观得失见秦建夲非是故改其路规土连城布王子孙是以枝叶扶疏异姓不得间也今陛下承明继成委任公卿羣臣连与成朋非毁宗室肤受之愬日骋于廷恶吏废法立威主恩不及下究臣闻武帝使中郎将苏武使匈奴见留二十年不降还亶为典属国今大将军长史敞无劳为搜粟都尉又将军都郎羽林道上移防太官先置臣旦愿归符玺入宿卫察奸臣之变是时昭帝年十四觉其有诈遂亲信霍光而疏上官桀等桀等因谋共杀光废帝迎立燕王为天子旦置驿书往来相报许立桀为王外连郡国以千数旦以语相平平曰大王前与刘泽结谋事未成而发觉者以刘泽素夸好侵陵也平闻左将军素轻易车骑将军少而骄臣恐其如刘泽时不能成又恐既成反大王也旦曰前一男子诣阙自谓故太子长安中民趣乡之正讙不可止大将军恐出兵陈之以自备耳我帝长子天下所信何忧见反后谓羣臣盖主报言独患大将军与右将军王莽今右将军物故丞相病幸事必成徴不久令羣臣皆装是时天雨虹下属宫中饮井水井水泉竭厠中豕羣出壊太官灶鸟鹊鬭死防舞殿端门中殿上户自闭不可开天火烧城门大风壊宫城楼折拔树木流星下堕后姬以下皆恐王惊病使人祠葭水台水王客吕广等知星为王言当有兵围城期在九月十月汉当有大臣戮死者王愈忧恐谓广等曰谋事不成妖祥数见兵气且至柰何会盖主舎人父燕仓知其谋告之由是发觉丞相赐玺书部中二千石逐捕孙纵之及左将军桀等皆伏诛旦闻之召相平曰事败遂发兵乎平曰左将军已死百姓皆知之不可发也王忧懑置酒万载宫会賔客羣臣妃妾坐饮王自歌曰归空城兮犬不吠鸡不鸣横术何广广兮固知国中之无人华容夫人起舞曰发纷纷兮寘渠骨籍籍兮亡居母求死子兮妻求死夫裴囘两渠间兮君子独安居坐者皆泣有赦令到王读之曰嗟乎独赦吏民不赦我因迎后姬诸夫人之明光殿王曰老虏曹为事当族欲自杀左右曰党得削国幸不死后姬夫人共啼泣止王会天子使使者赐燕王玺书曰昔髙皇帝王天下建立子弟以藩屏社稷先日诸吕阴谋大逆刘氏不絶若发赖绛侯等诛讨贼乱尊立孝文以安宗社非以中外有人表里相应故耶樊郦曹灌携剑推锋从髙皇帝垦菑除害耘鉏海内当此之时头如蓬葆勤苦至矣然其赏不过封侯今宗室子孙曾无暴衣露冠之劳裂地而王之分财而赐之父死子继兄终弟及今王骨肉至亲敌吾一体廼与他姓异族谋害社稷亲其所疏疏其所亲有逆悖之心无忠爱之义如使古人有知当何面目复奉齐酎见髙祖之庙乎旦得书以符玺属医工长谢相二千石奉事不谨死矣即以绶自绞后夫人随旦自杀者二十余人天子加恩赦王太子建为庶人赐旦諡曰刺王旦立三十八年而诛国除后六年宣帝即位封旦两子庆为新昌侯贤为安定侯立故太子建是为广阳顷王二十九年薨子穆王舜嗣二十一年薨子思王璜嗣二十年薨子嘉嗣王莽时废汉藩王为家人嘉独以献符命封扶美侯赐姓王氏广陵厉王胥赐防曰呜呼小子胥受兹赤社建尔国家封于南土世为汉藩辅古人有言曰大江之南五湖之间其人轻心扬州保彊三代要服不及以正呜呼悉尔心祗只兢兢廼惠廼顺毋桐好逸母迩宵人惟法帷则书云臣不作福不作威靡有后羞王其戒之胥壮大好倡乐逸游力扛鼎空手搏熊彘猛兽动作无法度故终不得为汉嗣昭帝初立益封胥万三千户元凤中入朝复益万户赐钱二千万黄金二千斤安车驷马寳剑及宣帝即位封胥四子圣曾寳昌皆为列侯又立胥小子为髙密王所以襃赏甚厚始昭帝时胥见上年少无子有觊欲心而楚地多巫鬼胥迎女巫李女须使下神祝诅女须泣曰孝武帝下我左右皆伏言吾必令胥为天子胥多赐女须钱使祷巫山会昭帝崩胥曰女胥良巫也杀牛塞祷及昌邑王徴复使巫祝诅之后王废胥寖信女须等数赐予钱物宣帝即位胥曰太子孙何以反得立复令女须祝诅如前又胥女为楚王延寿后弟妇数相餽遗通私书后延寿坐谋反诛辞连及胥有诏勿治赐胥黄金前后五千斤他器物甚众胥又闻汉立太子谓姬南等曰我终不得立矣乃止不诅后胥子南利侯寳坐杀人夺爵还归广陵与胥姬左脩奸事发觉系狱弃市相胜之奏夺王射陂草田以赋贫民奏可胥复使巫祝诅如前胥宫园中枣树生十余茎茎上赤叶白如素池水变赤鱼死有防昼立舞王后廷中胥谓姬南等曰枣水鱼防之怪甚可恶也居数月祝诅事发觉有司案验胥惶恐药杀巫及宫人二十余人以絶口公卿请诛胥天子遣廷尉大鸿胪即讯胥谢曰罪死有余诚皆有之事久逺请归思念具对胥既见使者还置酒显阳殿召太子霸及子女董訾胡生等夜饮使所幸八子郭昭君家人子赵左君等鼓瑟歌舞王自歌曰欲久生兮无终长不乐兮安穷奉天期兮不得须臾千里马兮驻待路黄泉下幽深人生要死何为苦心何用为乐心所喜出入无悰为乐亟蒿里召兮郭门阅死不得取代庸身自逝左右更涕泣奏酒至鸡鸣时罢胥谓太子霸曰上遇我厚今负之甚我死骸骨当暴幸而得葬薄之无厚也即以绶自绞死及八子郭昭君等二人皆自杀天子加恩赦王诸子皆为庶人赐諡曰厉王立六十四年而诛国除后七年元帝复立胥太子霸是为孝王十三年薨子共王意嗣三年薨子哀王护嗣十六年薨无子絶后六年成帝复立孝王子守是为靖王立二十年薨子宏嗣王莽时絶初髙密哀王夲始元年以广陵王胥少子立九年薨子顷王章嗣三十三年薨子懐王寛嗣十一年薨子慎嗣王莽时絶
　　昌邑哀王髆天汉四年立十一年薨子贺嗣立十三年昭帝崩无嗣大将军霍光徴王贺典防令乗七乗传诣长安邸夜漏未尽一刻以火发书其日中贺发晡时至定陶行百三十五里侍从者马死相望于道郎中令龚遂谏王令还郎谒者五十余人贺到济阳求长鸣鸡道买积竹杖过农使大奴善以衣车载女子至湖使者以譲相安乐安乐告遂遂入问贺贺曰无有遂曰即无有何爱一善以毁仁义请收属吏以湔洒大王即捽善属衞士长行法贺到霸上大鸿胪郊迎驺奉乗舆车王使仆寿成御郎中令遂骖乗且至广明东都门遂曰礼奔防望见国都哭此长安东郭门也贺曰我嗌痛不能哭至城门遂复言贺曰城门与郭门等耳且至未央宫东阙遂曰昌邑帐在是阙外驰道北未至帐所有南北行道马足未至数歩大王宜下车乡阙西面伏哭尽哀止王曰诺到哭如仪王受皇帝玺绶袭尊号即位二十七日行淫乱大将军光与羣臣议白孝昭皇后废贺归故国赐汤沐邑二千户故王家财物皆与贺及哀王女四人各赐汤沐邑千戸语在霍光传国除为山阳郡初贺在国时数有怪尝见白犬髙三尺无头其颈以下似人而冠方山冠以问郎中令龚遂遂曰此天戒言在仄者尽冠狗也去之则存不去则亡矣后复见熊左右皆莫见又大鸟飞集宫中王知恶之复以问遂遂曰熊鸟山野之禽兽今来入宫王独见之宫室将空之象也于是王卬天叹曰不祥何为数来遂叩头曰臣不敢隐忠数言危亡之戒大王不説夫国之存亡岂在臣言哉愿王内自揆度大王诵诗三百五篇人事浃王道备王之所行中诗一篇何等也大王位为诸侯王行污于庶人以存难以亡易宜深察之后又血污王坐席王问遂遂呌然号曰宫空不久妖祥数至血者阴忧之象也宜畏慎自省贺终不改节居无何徴既即位后王梦青蝇之矢积西阶东可五六石以屋版瓦覆发视之青蝇矢也以问遂遂曰陛下之诗不云乎营营青蝇止于藩恺悌君子毋信谗言陛下左侧谗人众多如是青蝇恶矣宜进先帝大臣子孙亲近以为左右如不忍昌邑故人信用谗谀必有凶咎愿诡祸为福皆放逐之臣当先逐矣贺不用其言卒至于废大将军光更尊立武帝曾孙是为孝宣帝帝即位心内忌贺元康二年遣使者赐山阳太守张敞玺书曰制诏山阳太守其谨备盗贼察往来过客母下所赐书敞于是条奏贺居处着其废亡之効曰臣敞地节三年五月视事故昌邑王居故宫奴婢在中者百八十三人闭大门开小门亷吏一人为领钱物市买朝内食物他不得出入督盗一人别主徼循察往来者以王家钱取卒迾宫清中备盗贼臣敞数遣丞吏行察四年九月中臣敞入视居处状故王年二十六七为人青黒色小目鼻末鋭卑少须眉身体长大疾痿行歩不便衣短衣大袴冠惠文冠佩玉环簪笔持牍趋谒臣敞与坐语中庭阅妻子奴婢臣敞欲动观其意即以恶鸟感之曰昌邑多枭故王应曰然前贺西至长安殊无枭复来东至济阳乃复闻枭声臣敞阅至子女持辔故王跪曰持辔母长孙女也臣敞故知执金吾严延年字长孙女罗紨前为故王妻察故王衣服言语跪起清狂不慧妻十六人子二十二人其十一人男十一人女昩死奏名籍及奴婢财物簿臣敞前书言昌邑王歌舞者张脩等十人无子又非姬但良人无官名王薨当罢归太傅豹等擅留以为哀王园中人所不当得为请罢归故王闻之曰中人守园疾者当勿治相杀伤者当勿法欲令亟死太守柰何而欲罢之其天资喜由乱亡终不见仁义如此后丞相御史以臣敞书闻奏可皆已遣上由此知贺不足忌其明年春廼下诏曰盖闻象有罪舜封之骨肉之亲析而不殊其封故昌邑王贺为海昬侯食邑四千户侍中衞尉金安上上书言贺天之所弃陛下至仁复封为列侯贺嚚顽废放之人不宜得奉宗庙朝聘之礼奏可贺就国豫章数年扬州刺史柯奏贺与故太守卒史孙万世交通万世问贺前见废时何不坚守母出宫斩大将军而聼人夺玺绶乎贺曰然失之万世又以贺且王豫章不久为列侯贺曰且然非所宜言有司案验请逮捕制曰削户三千后薨豫章太守廖奏言舜封象于有鼻死不为置后以为暴乱之人不宜为太祖海昬侯贺死上当为后者子充国充国死复上弟奉亲奉亲复死是天絶之也陛下圣仁于贺甚厚虽舜于象无以加也宜以礼絶贺以奉天意愿下有司议议皆以为不宜为立嗣国除元帝即位复封贺子代宗为海昬侯传子至孙今见为侯
　　宣元六王
　　孝宣皇帝五男许皇后生孝元皇帝张偼伃生淮阳宪王钦衞偼伃生楚元王嚣公孙偼伃生东平思王宇戎偼伃生中山哀王竟
　　淮阳宪王钦元康三年立母张偼伃有宠于宣帝霍皇后废后上欲立张偼伃为后久之惩艾霍氏欲害皇太子廼更选后宫无子而谨慎者乃立长陵王偼伃为后令母养太子后无宠希御见唯张偼伃最幸而宪王壮大好经书法律聪达有材帝甚爱之太子寛仁喜儒术上数嗟叹宪王曰真我子也常有意欲立张偼伃与宪王然用太子起于微细上少依倚许氏及即位而许后以弑死太子早失母故不忍也久之上以故丞相韦贤子元成阳狂辞侯于兄经明行髙称于朝廷乃召拜元成为淮阳中尉欲感喻宪王辅以推譲之臣由是太子遂安宣帝崩元帝即位乃遣宪王之国时张偼伃已死宪王有外祖母舅张博兄弟三人岁至淮阳见亲輙受王赐后王上书请徙外家张氏于国博上书愿留守坟墓独不徙王恨之后博至淮阳王赐之少博言负责数百万愿王为偿王不许博辞去令弟光恐云王遇大人益解博欲上书为大人乞骸骨去王廼遣人持黄金五十斤送博博喜还书谢为谄语盛称誉王劝令入朝辅助主上使弟光数説王宜聼博计令于京师説用事贵人为王求朝王不纳其言后光屡劝王王意动博知之复遗王书言齐有驷先生者善为司马兵法大将之材又北海之濵有贤人焉累世不可逮然难致也若得此二人而荐之汉功亦不细矣且云驷先生蓄积道术书无不有愿知大王所好请得輙上此汤禹所以成大功也王得书喜説报博书为博偿责二百万是时博女壻京房以明易阴阳得幸于上数召见言事自谓为石显五鹿充宗所排谋不得用数为博道之博具记房诸所説灾异及召见密语持予淮阳王乃诈言已见中书令石君求朝许以金五百斤复为王为便宜奏陈安危指灾异令王朝见先口陈其意而后奏之将以去石显五鹿充宗等为房地王冀事成功立取宠天子乃大説复报博书以金五百斤与博会房出为郡守离左右显具得此事告房漏泄省中语博兄弟诖误诸侯王狡猾不道皆下狱有司奏请诛捕钦上不忍致法遣谏大夫王骏赐钦玺书责以张博数遗王书非毁政治襃举诸侯称引周汤以讇惑王所言悖逆无道王不举奏而多与金钱报以好言辜至不赦朕不忍闻推原厥夲不祥自博惟王之心匪同于凶已诏有司勿治王事钦于是对使者免冠稽首谢罪请得悉心自新奉承诏防京房及博兄弟三人皆弃市妻子徙边至成帝即位以淮阳王属为叔父敬宠之王上书自陈舅张博时事颇为石显等所侵因为博家属徙者求还上加恩许还徙者三十六年薨子文王元嗣二十六年薨子縯嗣王莽时絶楚孝王嚣甘露二年立为定陶王三年徙楚成帝河平中入朝时被恶疾天子悯之诏王朝正月与子男一人俱其以广戚县户四千三百户封其子勲为广戚侯明年嚣薨子懐王文嗣一年薨无子絶明年成帝复立文弟平陆侯衍是为思王二十一年薨子纡嗣王莽时絶初成帝时又立纡弟景为定陶王广戚侯勲薨諡炀侯子显嗣平帝崩无子王莽立显子婴为孺子奉平帝后莽簒位以婴为定安公汉既诛莽更始时婴在长安平陵方望等颇知天文以为更始必败婴夲统当立者也共起兵将婴至临泾立为天子更始使丞相李松击破杀婴云
　　东平思王宇甘露二年立元帝即位就国壮大通奸犯法上以至亲贳不罪傅相连坐久之事太后内不相得太后上书求守杜陵园【宣帝陵也宫人无子乃守园陵】上于是遣太中大夫张子蟜奉玺书敕谕之又特以玺书赐王太后宇慙惧因使者顿首谢死罪愿洒心自改诏书又敕傅相自今以来非五经之正术敢以游猎非礼道王者輙以名闻宇立二十年元帝崩宇谓中谒者信等曰汉大臣议天子少弱未能治天下以为我知文法建欲使我辅佐天子我见尚书晨夜极苦使我为之不能也今暑热县官年少持服恐无处所我危得之比至下宇凡三哭饮酒食肉妻妾不离侧又姬胊臑故亲幸后防逺数叹息呼天宇闻斥朐臑为家人子埽除永卷数笞击之胊臑私防宇过失数令家告之宇觉知绞杀朐臑有司奏请逮捕有诏削樊亢父二县后三岁天子闵之诏有司复前所削县如故后年来朝上防求诸子及太史公书上以问大将军王凤凤言诸子书或反经术非圣人或明鬼神信物怪太史公书有战国从横权谲之谋汉兴之初谋臣竒防天官灾异地形阸塞皆不宜在诸侯王不可予天子如凤言遂不予立三十三年薨子炀王云嗣哀帝时无盐危山土自起覆草如驰道状又瓠山石转立云及后谒自之石所祭治石象瓠山立石束倍草并祠之建平三年息夫躬孙宠等共因幸臣董贤告之是时哀帝被疾多所恶事下有司逮王后谒下狱治言云使巫傅恭婢合欢等祠祭诅祝上为云求为天子云又与知灾异者髙尚等指星宿言上疾必不愈云当得天下石立宣帝起之表也有司请诛王有诏废徙房陵云自杀谒弃市立十七年国除元始元年王莽欲反哀帝政白太皇太后立云太子开明为东平王又立思王孙成都为中山王开明立三年薨无子复立开明兄严乡侯信子匡为东平王奉开明后王莽居摄东郡太守翟义与严乡侯信谋举兵诛莽立信为天子兵败皆为莽所灭
　　中山哀王竟初元二年立为清河王三年徙中山以幼少未之国建昭四年薨邸葬杜陵亡子絶太后归居外家戎氏
　　孝元皇帝三男王皇后生孝成帝傅昭仪生定陶恭王康冯昭仪生中山孝王兴
　　定陶防王康永光三年立为济阳王六年徙为山阳王八年徙定陶王少而爱长多材蓺习知音声上竒器之母昭仪又幸几代皇后太子语在元后及史丹传成帝即位缘先帝意厚遇异于他王十九年薨子欣嗣十五年成帝无子徴入为皇太子上以太子奉太宗后不得顾私亲乃立楚思王子景为定陶王奉恭王后成帝崩太子立是为孝哀帝哀帝二年追尊恭王为防皇置寝庙京师序昭穆仪如孝元帝徙定陶王景为信都王云中山孝王兴建昭三年立为信都王十四年徙中山成帝之议立太子也御史大夫孔光以为尚书有殷及王兄终弟及中山王元帝之子宜为后成帝以中山王不材又兄弟不得相入庙外家王氏与赵昭仪皆欲用哀帝为太子故遂立焉上乃封孝王舅冯参为宜乡侯而益封孝王万户以尉其意三十年薨子衎嗣七年哀帝崩无子徴中山王衎入即位是为平帝太皇太后以帝为成帝后故立东平思王孙桃乡顷侯子成都为中山王奉孝王后王莽时絶

　　通志卷七十八下
&lt;史部,别史类,通志&gt;
　　钦定四库全书
　　通志卷七十九上
　　宋　右　廸　功　郎　郑　樵　渔　仲　撰
　　宗室传第二
　　后汉
　　四王三侯
　　齐武王縯【北海静王兴敬王睦】赵孝王良　城阳防王祉泗水王歙　安成孝侯赐　成武孝侯顺　顺
　　阳怀侯嘉
　　光武十王
　　东海恭王彊　沛献王辅　楚王英　济南安王康　东平宪王苍【任城孝王尚】阜陵质王延　广陵王荆　临淮怀公衡　中山简王焉　琅邪孝王京明帝八王
　　千乘哀王建　陈敬王羡　彭城靖王恭　乐成靖王党　下邳惠王衍　梁节王畅　淮阳顷王昞　济阴悼王长
　　章和八子
　　千乘贞王伉　平春悼王全　清河孝王庆　济北惠王夀　河间孝王开【蠡吾侯翼　解渎亭侯淑】城阳怀王淑　广宗殇王万岁　平原怀王胜
　　后汉
　　四王三侯
　　齐武王縯字伯升光武之长兄也性刚毅慷慨有大节自王莽簒汉常愤愤怀复社稷之虑不事家人居业倾身破产交结天下雄俊莽末盗贼羣起南方尤甚伯升召诸豪杰计议曰王莽暴虐百姓分崩今枯旱连年兵革并起此亦天亡之时复髙祖之业定万世之秋也众皆然之于是分遣亲客使邓晨起新野光武与李通李轶起于宛伯升自发舂陵子弟合七八千人部署賔客自称柱天都部使宗室刘嘉往诱新市平林兵王匡陈牧等合军而进屠长聚及唐子郷杀湖阳尉进拔棘阳因欲攻宛至小长安与王莽前队大夫甄阜属正梁邱赐战时天密雾汉军大败姊元弟仲皆遇害宗从死者数十人伯升复收会兵众还保棘阳阜赐乘胜留辎重于蓝乡引精兵十万南渡潢淳临泚水阻两川间为营絶浮桥示无还心新市平林见汉兵数败阜赐军大至各欲解去伯升患之防下江兵五千余人至宜秋乃往为説合从之埶下江从之语在王常传伯升于是大飨军士设盟约休卒三日分为六部潜师夜起袭取蓝乡尽获其辎重明旦汉军自西南攻甄阜下江兵自东南攻梁邱赐至食时赐陈溃阜军望见散走汉兵急追之却廹潢淳水斩首溺死者二万余人遂斩阜赐王莽纳言严尤秩宗将军陈茂闻阜赐败引欲据宛伯升乃陈兵誓众焚积聚破釡甑鼓行而前与尤茂遇育阳下战大破之斩首三千余级尤茂弃军走遂进围宛自号柱天大将军王莽素闻其名大震惧购伯升邑五万户黄金十万斤位上公使长安中官署及天下乡亭皆画伯升像于塾旦起射之百姓自阜赐死后日有降者众至十万余诸将防议立刘氏以从人望豪杰咸归于伯升而新市平林将帅乐放纵惮伯升威明而贪圣公懦弱先共定策立之然后使驿召伯升示其议伯升曰诸将军幸欲尊立宗室其德甚厚然愚鄙之见窃有未同今赤眉起青徐众数十万闻南阳立宗室恐赤眉复有所立如此必将内争非所以破莽也且首兵倡号鲜有能遂陈胜项籍即其事也舂陵去宛二百里耳未足为功遽自尊立为天下凖的使后人得承吾敝非计之善者也今且称王以号令若赤眉所立者贤相率而往从之若无所立破莽降赤眉然后举尊号亦未晩也愿各详思之诸将多曰善将军张卬拔剑击地曰疑事无功今日之议不得有二众皆从之圣公既即位拜伯升为大司徒封汉信侯由是豪杰失望多不服平林后部攻新野不能下新野宰登城言曰得司徒刘公一信愿先下及伯升兵至即开城门防五月伯升拔宛六月光武破王寻王邑自是兄弟威名益甚更始君臣不自安遂共谋诛伯升乃大会诸将以成其计更始取伯升寳剑视之绣衣御史申屠建随献玉玦更始竟不能发及罢防伯升舅樊宏谓曰昔鸿门之防范增举玦以示项羽今建此意得无不善乎伯升笑而不应初李轶谄事更始贵将光武深疑之常以戒伯升曰此人不可复信又不受伯升部将宗人刘稷数陷陈溃围勇冠三军时将兵击鲁阳闻更始立怒曰本起兵图大事者伯升兄弟也今更始何为者邪更始君臣闻而心忌之以稷为抗威将军稷不肯拜更始乃与诸将陈兵数千人先收稷将诛之伯升固争李轶朱鲔因劝更始并执伯升即日害之伯升有二子章兴建武二年立章为太原王兴为鲁王十一年徙章为齐王十五年追諡伯升为齐武王章少孤光武感伯升功业不就抚育恩爱甚笃以其少贵欲令亲吏事故使试守平阴令迁梁郡太守立二十一年薨諡曰哀王子殇王石嗣建武二十七年石始就国三十年封石弟张为下博侯永平十四年封石二子为乡侯石立二十四年薨子晃嗣下博侯张以善议论十六年与奉车都尉窦固等并出击匈奴后进者多害其能数被谮愬建初中卒肃宗下诏襃扬之复封张子他人奉其祀晃及弟利侯刚与母太姬宗更相诬告章和元年有司奏请免晃刚爵为庶人徙丹阳帝不忍诏贬晃爵为芜湖侯削刚户三千遣谒者收晃及太姬玺绶晃立十七年而降爵晃卒子无忌嗣帝以伯升创大业而后嗣罪废心常愍之时北海亦絶无后及崩遗诏复二国永元二年乃复封无忌为齐王是为惠王立五十二年薨子顷王喜嗣五年薨子承嗣建安十一年国除北海靖王兴建武二年封为鲁王嗣光武兄仲初南顿君娶同郡樊重女字防都性婉顺自为童女不正容服不出于房宗族敬焉生三男三女长男伯升次仲次光武长女黄次元次伯姬皇妣以初起兵时病卒宗人樊巨公收敛焉建武二年封黄为湖阳长公主伯姬为宁平长公主元与仲俱殁于小长安追爵元为新野长公主十五年追諡仲为鲁哀王兴是岁试守缑氏令为人有明略善听讼甚得名称迁农太守亦有善政视事四岁上疏乞骸骨征还奉朝请二十七年始就国明年以鲁国益东海故徙兴为北海王三十年封兴子复为临邑侯中元二年又封兴二子为县侯显宗器重兴每有异政辄乘驿问焉二十九年薨子敬王睦嗣睦少好学博通书传光武爱之数被延纳显宗之在东宫尤见幸待入侍讽诵出则执辔中兴初禁网尚濶而睦性谦恭好士千里交结自名儒宿德莫不造门由是声价益广永平中法宪颇峻睦乃谢絶宾客放心音乐然性好读书常为爱翫岁终遣中大夫奉璧朝贺召而谓之曰朝廷设问寡人大夫将何辞以对使者曰大王忠孝慈仁敬贤乐士臣虽蝼蚁敢不以实睦曰吁子危我哉此乃孤幼时进趣之行也大夫其对以孤袭爵以来志意衰墯声色是娱犬马是好使者受命而行其能屈申若此初靖王薨悉推财产与诸弟车服珍寳皆以为分然后随以金帛赎之睦能属文作春秋防义终始论及赋颂数十篇又善史书当代以为楷则及寝病帝使驿马令作草书尺牍十首立十年薨子哀王基嗣永平十八年封基二弟为县侯二弟为乡侯建初二年又封基弟毅为平望侯基立十四年薨无子肃宗怜之不除其国永元二年和帝封睦庻子斟乡侯威为北海王奉睦后立七年威以非睦子又坐诽谤槛车徴诣廷尉道自杀永初元年邓太后复封睦孙寿光侯普为北海王是为顷王延光二年复封睦少子为亭侯普立七年薨子恭王翼嗣立十四年薨子康王嗣无后建安十一年国除初临邑侯复好学能文章永平中每有讲学事辄令复典掌焉与班固贾逵共述汉史傅毅等皆宗事之复子騊駼及从兄平望侯毅并有才学永宁中邓太后召毅及騊駼入东观与谒者仆射刘珍着中兴以下名臣列士传騊駼又自造赋颂书论凡四篇
　　赵孝王良字次伯光武之叔父也平帝时举孝廉为萧令光武兄弟早孤良抚循甚笃及光武起兵以事告良良大怒曰汝与伯升志操不同今家欲危亡而反共谋如是既而不得已从军至小长安汉兵大败良妻及二子皆被害更始立以良为国三老从入关更始败良闻光武即位乃亡奔洛阳建武二年封良为广阳王五年徙为赵王始就国十三年降为赵公频岁来朝十七年薨于京师凡立十六年子节王栩嗣建武三十年封栩二子为乡侯建初二年复封栩十子为亭侯栩立四十年薨子顷王商嗣永元三年封商三弟为亭侯元年封商四子为亭侯商立二十三年薨子靖王宏立十二年薨子惠王干嗣元初五年封干二弟为亭侯是岁赵相奏干居父防私聘小妻又白衣出司马门坐削中邱县时郎中南阳程坚素有志行拜为干传辅以礼义干改悔前过坚列上复所削县本初元年封干一子为亭侯干立四十八年薨子怀王豫嗣豫薨子献王赦嗣赦薨子珪嗣建安十八年徙封博陵立九年魏初为崇德侯城阳恭王祉字巨伯光武族兄舂陵康侯敞之子也敞曾祖父节侯买以长沙定王子封于零道之舂陵郷为舂陵侯买卒子戴侯熊渠嗣熊渠卒子考侯仁嗣仁以舂陵地埶卑湿山林毒气上书求减邑内徙元帝初元四年徙封南阳之白水乡犹以舂陵为国名遂与从弟钜鹿都尉回及宗族往家焉仁卒子敞嗣敞谦俭好义尽推父时金寳财产与昆弟荆州刺史上其义行拜庐江都尉岁余防族兄安众侯刘崇起兵王莽畏恶刘氏徴敞至长安免归国先是平帝时敞与崇俱朝京师助祭明堂崇见莽将危汉室私谓敞曰安汉公擅国权羣臣莫不回从社稷倾覆至矣太后春秋髙天子幼弱髙皇帝所以分封子弟盖为此也敞心然之及崇事败敞惧欲结援树党乃为祉娶髙陵侯翟宣女为妻防宣弟义起兵欲攻莽南阳捕杀宣女祉坐系狱敞因上书谢罪愿率子弟宗族为士卒先莽新居摄欲慰安宗室故不被刑诛及莽簒立刘氏为侯者皆降称子食孤卿禄后皆夺爵及敞卒祉遂特见废又不得官为吏社以故侯嫡子行淳厚宗室皆敬之及光武起兵祉兄弟相率从军王莽前队大夫甄阜尽收其宗属系宛狱及汉兵败小长安祉挺身还保棘阳甄阜尽杀其母弟妻子更始立以祉为太常将军绍封舂陵侯从西入关封为定陶王别将击破刘婴于临泾及更始降于赤眉祉乃间行亡奔洛阳是时宗室唯祉先至光武见之欢甚建武二年封为城阳王赐乘舆御物车马衣服追諡敞为康侯十一年祉疾病上城阳王玺绶愿以列侯奉先人祭祀帝自临其疾祉薨年四十三諡曰恭王竟不之国葬于洛阳之北芒十三年封祉嫡子平为蔡阳侯以奉祉祀平弟坚为髙阳侯初建武二年以皇祖皇考墓为昌陵置陵令守视后改为章陵因以舂陵为章陵县十八年立考侯康侯庙比园陵置啬夫诏零陵郡奉祠节侯戴侯庙以四时及腊岁五祠焉置啬夫佐吏各一人平后坐与诸王交通国除永平五年显宗更封平为竟陵侯平卒子真嗣真卒子禹嗣禹卒子嘉嗣
　　泗水王歙字经孙光武族父也歙子终与光武少相亲爱汉兵起始及唐子终诱杀湖阳尉更始立歙从入关封为元氏王终为侍中及更始败歙终东奔洛阳建武二年立歙为泗水王终为淄川王十年歙薨封小子燀为堂谿侯奉歙后终居丧哭泣思慕二十余日亦薨封长子柱为邔侯以奉终嗣又封终子鳯曲阳侯歙从父弟茂年十八汉兵起茂自号刘失职亦聚众京密间称厌新将军攻下颍川汝南众十余万人光武既至河内茂率众防封为中山王十三年宗室为王者皆防为侯更封茂为穣侯茂弟匡亦与汉兵俱起建武二年封宜春侯为人谦逊永平中为宗正子浮嗣封朝阳侯浮弟尚永元中为征西将军浮传国至孙防无子封絶延光中防从兄瓌与安帝乳母王圣女伯荣私通遂娶焉因得绍防封为朝阳侯位侍中及王圣败贬爵为亭侯安成孝侯赐字子琴光武族兄也祖父利苍梧太守赐少孤兄显报怨杀人吏捕显杀之赐与显子信卖田宅同抛财产结客报吏皆亡命逃伏遭赦归防伯升起兵乃随从攻击诸县更始既立以赐为光禄勲封广汉侯及伯升被害代为大司徒将兵讨汝南未及平更始又以信为奋威大将军代赐击汝南赐与更始到洛阳更始欲令亲近大将徇河北未知所使赐言诸家子独有文叔可用大司马朱鲔等以为不可更始狐疑赐深劝之乃拜光武行大司马持节过河是日以赐为丞相令先入关脩宗庙宫室还迎更始都长安封赐为宛王拜前大司马使持节镇抚关东二年春赐就国于宛典将六部兵后赤眉破更始赐所领六部亦稍散畔乃去宛保育阳闻光武即位乃西之武关迎更始妻子将诣洛阳帝嘉赐忠建武二年封为慎侯十三年更增户邑定封为安成侯奉朝请以赐有恩信故亲厚之数防私时幸其第恩赏特异赐辄赈与故旧无有遗积二十八年卒帝为治冡堂起祠置庙吏卒如舂陵孝侯子闵嗣三十年帝复封闵弟嵩为白牛侯坐楚事辞语相连国除闵卒子商嗣徙为白牛侯商卒子昌嗣初信为更始讨平汝南因封为汝阴王信遂将兵平定江南据豫章光武即位桂阳太守张隆击破之信乃诣洛阳降以为汝阴侯永平十三年亦坐楚事国除
　　成武孝侯顺字平仲光武族兄也父庆舂陵侯敞同产弟顺与光武同里闬少相厚更始即位以庆为燕王顺为虎牙将军更始降赤眉庆为乱兵所杀顺乃间行诣光武拜为南阳太守建武二年封成武侯邑戸最大租入倍宗室诸家八年使击破六安贼因拜为六安太守数年帝欲徴之吏民上书请留十一年卒帝使使者迎防亲自临吊子遵嗣遵坐与诸王交通防为端氏侯遵卒子弇嗣弇卒无嗣国除永平十年显宗幸章陵追念旧恩封顺弟子三人为乡侯初顺叔父娶樊氏皇妣之从妹也生二子敏国与母随更始在长安建武二年诣洛阳光武封敏为甘里侯国为弋阳侯敏通经有行永平初官至越骑校尉弟梁以侠气闻更始元年起兵豫章欲徇江东自号就汉大将军暴病卒
　　顺阳懐侯嘉字孝孙光武族兄也父宪舂陵侯敞同产弟嘉少孤性仁厚南顿君养视如子后与伯升俱学长安习尚书春秋及义兵起嘉随更始征伐汉军之败小长安也嘉妻子遇害更始即位以为偏将军及攻破宛封兴德侯迁大将军击延岑于冠军降之更始既都长安以嘉为汉中王扶威大将军持节就国都于南郑众数十万建武二年延岑复反攻汉中围南郑嘉兵败走延岑遂定汉中进兵武都为更始柱功侯李寳所破岑走天水公孙述遣将侯丹取南郑嘉收散卒得数万人以宝为相从武都南击侯丹不利还军河池下辨复与延岑连战岑引北入散关至陈仓嘉进击破之更始邓王廖湛将赤眉十八万攻嘉嘉与战于谷口大破之嘉手杀湛遂到云阳就谷李寳等闻邓禹西征拥兵自守劝嘉且观成败光武闻之告禹曰孝孙素谨善且少见亲爱当是长安轻薄儿误之耳禹即宣帝防嘉乃因来歙诣禹于云阳三年到洛阳从征伐拜为千乘太守六年病上书乞骸骨徴诣京师十三年封为顺阳侯秋复封嘉子廧为黄李侯十五年卒子参嗣有罪削为南乡侯永平中参为城门校尉参卒子循嗣循卒子章嗣
　　光武十王
  </div>
  <div class="pagination">
   <a href="通志_page91.html">
    上一页
   </a>
   <span>
    ...
   </span>
   <a href="通志_page87.html">
    87
   </a>
   <a href="通志_page88.html">
    88
   </a>
   <a href="通志_page89.html">
    89
   </a>
   <a href="通志_page90.html">
    90
   </a>
   <a href="通志_page91.html">
    91
   </a>
   <span class="current-page">
    92
   </span>
   <a href="通志_page93.html">
    93
   </a>
   <a href="通志_page94.html">
    94
   </a>
   <a href="通志_page95.html">
    95
   </a>
   <a href="通志_page96.html">
    96
   </a>
   <a href="通志_page97.html">
    97
   </a>
   <span>
    ...
   </span>
   <a href="通志_page93.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
