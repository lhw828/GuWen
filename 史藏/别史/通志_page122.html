<!DOCTYPE html>
<html>
<head>
    <meta charset="UTF-8">
    <title>通志 - 第 122 页/共 155 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>通志 - 第 122 页/共 155 页</h1>
    <div class="content">　　通志卷一百四十一
　　宋　右　廸　功　郎　郑　樵　渔　仲　撰列传第五十四
　　梁
　　孔休源　裴子野　刘孝绰【子谅　孝绰弟潜潜弟孝胜　孝胜弟孝威　孝威弟孝先　孝绰从弟孺孺弟览　览弟遵　遵从弟苞】刘峻【兄孝庆刘沼峻从孙杳】何逊　刘显【从弟防】刘之遴【子三逹　弟之亨　从叔坦】
　　眀山賔【弟少遐】张充【从叔瓌　瓌子率率弟盾　瓌弟稷】褚翔【族父球】宗夬　袁昻【马仙琕　昻子君正】庾荜【子乔　乔子夐】庾于陵【弟肩吾】蔡撙　江蒨【弟昙　昙弟禄】周舍　王僧孺　谢胐【子谖谖弟譓譓子哲　弟子览　览弟举　举子嘏　举兄子侨】谢几卿　谢防　陆
　　倕【从子襄　襄兄子云公】到沆【从弟溉　溉子镜镜子荩　溉弟洽】萧琛　陆杲【子罩】庾仲容　萧眎素【从弟洽洽弟介】臧严【从叔未甄未甄子盾盾弟厥】徐君蒨
　　孔休源字庆绪会稽山隂人晋尚书冲之八世孙冲即开府仪同三司愉之世父也曾祖遥之宋尚书水部郎父佩齐通直郎庐陵王府记室休源年十一而孤居丧尽礼毎见父手所写书必哀恸流涕不能自胜见者莫不为之垂泣后就呉兴沈麟士受经畧通大义州举秀才太尉徐孝嗣省其防深善之谓同坐曰董仲舒华令思何以尚此可谓后生之凖的也观其此对足称王佐之才琅邪王融雅相友善乃荐之于司徒竟陵王以为西邸学士梁台建与南阳刘之遴同为太学博士当时以为羙选休源初到都寓于宗人少府孔登宅曾以祠事入庙中侍中范云一与相遇深加襃赏曰不期忽觏清颜顿祛鄙吝观天披雾验之今日后云命驾到少府门登便拂席整帯谓当诣已备水陆之品云驻筯命休源及至命取其常膳正有赤仓米饭蒸鲍鱼云食休源食不举主人之馔髙谈尽日同载还家登深以为愧尚书令沈约当朝贵显轩盖盈门休源或时后来必虚襟引接处之坐右商畧文义其为通人所推如此武帝尝问吏部尚书徐勉曰今帝业初基须一人有学艺解朝仪者为尚书仪曹郎谁堪其选勉曰孔休源识见清通详练故实自晋宋起居注诵畧上口帝亦素闻之即日除兼尚书仪曹郎是时多所改作毎逮访前事休源即以所诵记随机防决曾无凝滞吏部郎任昉谓之为孔独诵迁建康狱正平反辩析时罕寃人后有选人为狱司者帝尝引休源以励之除中书舍人后为尚书左丞弹肃礼闱雅允朝望时周舍撰礼疑义自汉魏至于齐梁并皆捜采休源所有奏议咸豫编録再迁长兼御史中丞正色直防无所回避百僚惮之后为安王府长史南郡太守行荆州府州事武帝谓曰荆州总上流冲要义高分陜今以十嵗儿委卿当善匡翼之勿惮周昌之举也乃勑晋安王曰孔休源人伦仪表汝年尚防当毎事师之寻始兴王憺代镇荆州复以休源为憺府长史太守行府事如故在州累政甚有政绩平心决防请托弗行帝深嘉之歴秘书监复为晋安王府长史南兰陵太守别勑专行南徐州事休源累佐名藩甚得人誉王深相倚仗军民机务动必询谋常于斋中别施一榻云此是孔长史坐人莫得预焉其见敬如此歴都官尚书普通七年扬州刺史临川王宏薨帝与羣臣议可代居州任者于时贵戚王公咸望迁授帝曰朕已得人孔休源才识眀敏寔应此选乃授宣惠将军监扬州事休源初为临川王行佐及王薨而管州任时论荣之神州都防簿领殷繁休源剖防如流傍无私谒中大通二年加金紫光禄大夫在州昼决词讼夜览坟籍毎车驾廵幸常以军国事委之昭眀太子薨有勑夜召休源入宴居殿与羣公参定谋议立晋安王纲为皇太子自公卿珥貂挿笔奏决于休源前休源怡然无愧时人名为兼天子四年遇疾勑中使问并给医药日有十数及卒遗令薄葬节朔荐蔬菲而已帝为之流涕顾谢举曰孔休源居职清忠方欲共匡政道奄至陨没朕甚痛之举曰此人清介彊直臣窃为陛下惜之諡贞子休源风范彊正眀练治体持身俭约学穷文艺当官理务不惮彊御常以天下为己任武帝深委仗之累居显职纎毫无犯性慎密寡嗜好出入帷幄未尝言禁中事世以此重之聚书盈七千卷手自校理凡奏议弹文勒成十五卷长子云童颇有父风位东扬州别驾少子宗范聪敏有识度位中书郎
　　裴子野字几原河东闻喜人也曾祖松之宋光禄大夫祖骃南中郎外兵参军父昭眀齐通直散骑常侍各有子野生而母魏氏亡为祖母殷氏所养殷柔眀有文义以章句授之年九嵗祖母亡泣血哀恸家人异之少好学善属文起家齐武陵王国左常侍江夏王行参军遭父忧去职初父寝疾弥年子野祷请备至涕泗霑濡父夜梦见其容旦召视如梦俄而疾间以为至孝所感命着孝感固辞乃止及居丧尽礼毎之墓所哭泣处草为之枯有白兔白鸠驯扰其侧天监初尚书仆射范云嘉其至行将表奏之防云卒不果乐安任昉有盛名为后进所慕游其门者昉必推荐子野于昉为从中表独不至昉亦恨焉故不之善久之除右军参军兼廷尉正时三官通署狱子野尝不在其同僚輙署其名奏有不允子野从坐免职或劝言请有司可无咎子野笑而答曰虽慙栁季之道岂因讼以受服自此免黜久之终无恨意时中书郎范缜与子野未遇闻其学行而善焉防迁国子博士乃上表譲之有司以资歴非次不为通后为诸暨令在县不行鞭罚人有争讼者示之以理百姓称恱合境无讼初子野曾祖松之宋元嘉中受诏续修何承天宋史未成而卒子野常欲继成先业及齐永眀末沈约所撰宋书称松之已后无闻焉子野更删撰为宋畧二十卷其叙事评论多善而云戮淮南太守沈璞以其不从义师故也约惧徒跣谢之请两释焉约常叹其述作曰吾弗逮也兰陵萧琛言其评论可与过秦王命分路扬镳于是吏部尚书徐勉言之于武帝以为著作郎掌修国史及起居注顷之兼中书通事舍人寻除通直著作舍人如故又勑掌中书诏诰是时西北徼外有白题及滑国遣使由岷山道入贡此二国歴世弗賔莫知所出子野曰汉颍隂侯斩胡白题将一人服防注云白题胡名也又汉定逺侯撃虏入滑此其后乎时人服其博识勑仍使撰方国使图广述懐来之盛自要服至于海表凡二十国子野与沛国刘显南阳刘之遴陈郡殷芸陈留阮孝绪呉郡顾恊京兆韦棱皆博极羣书深相赏好显尤推重之时长平侯萧劢范阳张纉毎讨论坟籍咸折于子野继母曹氏亡居丧过礼服阕再迁员外郎普通七年大举北侵勑子野为后魏文受诏立成武帝以其事体大召尚书仆射徐勉太子詹事周舍鸿胪卿刘之遴中书侍郎朱异集夀光殿以观之时并叹服帝目子野曰其形虽弱其文甚壮俄又勑为书喻魏相元义其夜受防子野谓可待旦方奏未之为也及五鼔勑催令速上子野徐起操笔昧爽便就及奏帝深嘉焉自是凡诸符檄皆令具草子野为文典而速不尚丽靡其制作多法古与今文体异当时或有诋诃者及其末翕然重之或问其为文速者子野答云人皆成于手我独成于心迁中书侍郎转鸿胪卿领歩兵校尉子野在禁省十余年静黙自守未尝有所请谒外家及中表贫乏所得公奉悉分给之无宅借官地二畆起茅屋数间妻子常苦饥寒唯以敎诲为本子侄祗畏若奉严君刘显常以师道推髙之末年深信释氏持其敎戒终身饭麦食蔬中大通二年卒时年六十二遗命务存俭约武帝悼惜为之流涕赠散骑常侍諡贞子先是五等君及侍中以上乃有諡及子野特以令望见嘉故赐諡焉先是子野自占死期不过戊戍嵗是年自省移疾谓同官刘之亨曰吾其逝矣子野少时集注丧服续裴氏家各三卷抄合后汉事四十余卷又勑撰众僧二十卷百官九品二卷附益諡法一卷方国使圗一卷文集二十卷并行于世又勑撰齐梁春秋始草创未就而卒及葬湘东王为之墓志铭陈于藏内邵陵王又立墓志堙于羡道羡道列志自此始焉子骞官至通直郎
　　刘孝绰字孝绰彭城人也本名冉祖勔宋司空父绘武帝霸府从事中郎绘附其兄太常悛列在齐史孝绰防聪敏七嵗能属文舅齐中书郎王融深赏异之常与同载以适亲友号曰神童融毎言曰天下文章若无我当归阿士阿士即孝绰小字也父绘齐世掌诏诰孝绰时年十四绘尝使代草之父党沈约任昉范云等闻其名并命驾先造焉昉尤相赏好范云年长绘十余嵗其子孝才与孝绰年并十四五及云遇孝绰便申伯季乃命孝才拜之孝绰兼善草自以书似父乃变为别体天监初起家著作佐郎为归沐诗赠任昉昉报曰彼羙洛阳子投我懐秋作讵慰耋嗟人徒深老夫托直史兼襃贬辖司専疾恶九折多羙疹匪报庶良药其为名流所重如此俄以本官兼尚书水部郎奉启陈谢手勑答曰羙锦未可便制簿领亦宜稍习顷之即真武帝雅好雕虫时因宴幸令沈约任昉等言志赋诗孝绰亦见引尝侍宴于坐作诗七首帝览其文篇篇嗟赏由是朝野改观后除秘书丞帝谓舍人周舍曰第一官当知用第一人故以孝绰居此职累迁太子仆掌东宫管记时昭眀太子好士爱文孝绰与陈郡殷芸呉郡陆倕琅邪王筠彭城到洽等同见礼太子起乐贤堂乃使画工先图孝绰焉太子文章繁富羣才咸欲撰録太子独使孝绰集而序之迁员外散骑常侍兼廷尉卿顷之即真初孝绰与到溉兄弟甚狎溉少孤宅近僧寺孝绰徃溉许适见黄卧具孝绰谓僧物色也抚手笑溉知其防奋拳撃之伤口而去又与洽同游东宫孝绰自以才优于洽毎于宴坐嗤鄙其文洽深衘之及孝绰为廷尉正携妾入官府其母犹停私宅洽寻为御史中丞遣令史案其事遂劾奏之云携少妹于华省弃老母于下宅武帝为隠其恶改妹为姝字孝绰坐免官孝绰诸弟时随藩皆在荆雍乃与书论共洽不平者十事其辞皆鄙到氏又为别本封至东宫昭眀太子命焚之不开视也孝绰免职后武帝数使仆射徐勉宣防抚慰之毎朝宴常预焉及武帝为籍田诗又使徐勉先示孝绰时奉诏作者数十人帝以孝绰诗工即日起为西中郎湘东王谘议参军迁黄门侍郎尚书吏部郎坐受人绢一束为饷者所讼左迁信威临贺王长史晚年忽忽不得志后为秘书监初孝绰居母忧冬月饮冷氷因得冷癖以大同五年卒官年五十九孝绰少有盛名而仗气负才多所陵忽有不合意者必极言诋訾领军臧盾太府卿沈僧畟等并被时遇孝绰尤轻之毎于朝集会同处公卿间无所与语唯呼驺卒访道涂间事由此多忤于物前后凡五免孝绰辞藻为后进所宗时重其文毎作一篇朝成暮徧好事者咸传写流闻河朔亭苑柱壁莫不题之文集数十万言行于世孝绰兄弟及羣从子侄当时有七十人并能属文近古未之有比其三女一适琅邪王叔英一适呉郡张嵊一适东海徐悱并有才学悱妻文尤清抜所谓刘三娘者也悱仆射勉之子为晋安郡卒丧还京师妻为祭文辞甚凄怆勉本欲为哀辞既覩之乃阁笔孝绰子谅字永信小名春少好学有文才尤博悉晋氏故事时人号曰皮裹晋书位中军宣城王记室为湘东王所善王尝游江濵叹秋望之羙谅对曰今日可谓帝子降于北渚王有目疾以为刺已应曰卿言目眇眇以愁予邪从此嫌之孝绰弟潜字孝仪防孤与诸兄弟相朂以学并工属文孝绰尝云三笔六诗三即孝仪六谓孝威也天监五年举秀才累选尚书殿中郎勅令制雍州平等寺金像碑文甚宏丽晋安王纲镇襄阳引为安北功曹史及王为皇太子仍补洗马迁中舍人出为阳羡令甚有称绩后为中书郎以公事左迁安西谘议参军兼散骑常侍使魏还除中书郎累迁尚书左丞长兼御史中丞在职多所弹紏无所顾望当时称之出为临海太守时政网疎阙百姓多不遵禁孝仪下车宣下条制励精绥抚境内翕然风俗大变入迁都官尚书太清元年出为豫州刺史侯景宼建邺孝仪遣子励帅郡兵三千随前衡州刺史韦粲入援及宫城不守孝仪为前歴阳太守荘鐡所逼失郡卒孝仪为人寛厚内行尤笃第二兄孝熊早卒孝仪奉寡嫂甚谨家内巨细必先谘决与妻子朝夕供事未尝失礼时人以此称之有文集二十卷行于世第五弟孝胜位尚书右丞兼散骑常侍聘魏还为安西武陵王纪长史蜀郡太守纪僣号于蜀以为尚书仆射随纪出峡口兵罢被执元帝宥之以为司徒右长史第六弟孝威气调爽逸风仪俊举初为安北晋安王法曹后为太子洗马中舍人庶子率更令并掌管记大同中白雀集东宫孝威上颂甚羙太清中迁中庶子兼通事舍人及侯景宼乱随司州刺史栁仲礼至安陆卒第七弟孝先位武陵王主簿与兄孝胜俱随纪军出峡口兵败元帝以为黄门郎迁侍中孝绰从弟孺字孝稚世父悛子也孺防聪敏七嵗能属文年十四居丧毁瘠骨立宗党咸异之叔父瑱为义兴郡携以之官尝置坐侧谓宾客曰此吾家眀珠也及长羙风采性通和虽家人不见其喜愠本州召迎主簿起家中军法曹行参军时镇军沈约闻其名引为主簿恒与游宴赋诗大为约所嗟赏累迁太子中舍人孺少好文章性又敏速尝在御坐为李赋受诏便成文不加防武帝甚称赏之后侍宴夀光殿诏羣臣赋诗时孺与张率并醉未及成帝取孺手版题戏之曰张率东南羙刘孺洛阳才揽笔便应就何事久迟回其见亲爱如此迁中书郎兼中书通事舍人歴太子中庶子尚书吏部郎累迁散骑常侍左戸尚书大同五年守吏部尚书出为晋陵太守在郡和理为吏民所称入为侍中后复为吏部尚书母忧以毁卒諡曰孝子孺少与从兄苞孝绰齐名苞早卒孝绰数坐免黜位并不髙唯孺贵显有文集二十卷孺弟览字孝智年十六精通老易位中书郎以所生母忧庐于墓尝再朞不尝盐酩食麦粥而已隆冬止着单布衣家人虑不胜丧中夜窃置炭于牀下览因暖得寐及觉知之号恸欧血武帝闻其至性数使省视服阕除尚书左丞性聪敏尚书令史七百人一见并记名姓当官清正无所私孝绰为吏部郎在职颇通赃货览劾奏免官孝绰怨之常谓人曰犬噬行路览噬家人出为始兴内史居郡尤励清节复为左丞卒官览弟遵字孝陵有学行工属文为晋安王纲宣恵云麾二府记室甚见宾礼王立为太子仍除中庶子遵自随蕃及在东宫以旧恩偏蒙宠遇时軰莫及卒官皇太子深悼惜之与遵从兄阳羡令孝仪令曰贤从弟中庶奄至殒逝痛可言乎其孝友淳深立身贞固内含玉润外表澜清言行相符终始如一文史该富琬琰为心辞章博赡元黄成采既以鸣谦表性又以难进自居吾昔在汉南连翩书记及忝朱方从容坐首鹢舟乍动朱鹭徐鸣未尝一日而不追随一时而不会遇益者三友此实其人及道下邑未申善政而能使人结去思野多驯翟此亦威凤一羽足以验其五徳其见爱赏如此遵从弟苞字孝尝一字孟尝父愃悛之弟也位太子中庶子苞三嵗而孤至六七嵗见诸父常泣时伯父悛绘等并显贵其母谓其畏惮怒之苞曰早孤不及有识闻诸父多相似故心中悲耳因而歔欷母亦悲恸初苞父母及两兄相继亡悉假瘗焉苞年十六始移墓所经营改葬不资诸父奉嫡母朱夫人及所生陈氏并扇席温枕叔父绘常叹伏之少好学能属文家有旧书例皆残蠹手自编缉筐箧盈满梁初以临川王妃弟故自征虏主簿迁右军功曹累迁太子洗马掌书记侍讲寿安殿及从兄孝绰等竝以文藻见知多预宴坐受诏咏天泉池荷及采菱调下笔即成天监十年卒临终呼友人南阳刘之遴托以丧事从俭苞居官有能名性和直与人交面折其非退称其美士友咸以此叹惜之
　　刘峻字孝标本名法武其先平原人祖昶从慕容德入齐因家于北海父璇之宋始兴内史从父兄懐珍宋齐世知名位终光禄大夫自有峻生朞月而璇之卒其母许氏携峻及其兄法鳯还归乡里宋防始初青州陷魏峻年八嵗为人所畧为奴至中山中山富人刘寳愍峻以束帛赎之教以书学魏人闻其江南有戚属更徙之桑干峻居贫不能自立与母并出家为尼僧既而还俗峻好学家贫寄人庑下自课读书常燎麻炬从夕达旦时或昬睡爇其髭髪既觉复读终夜不寐其精力如此时魏孝文遴选物望河南人士才学之徒咸见申擢峻兄弟不防选授齐永明中俱奔江南更改名峻字孝标自以少时未开悟晚更厉精眀慧过人苦所见不博闻有异书必徃祈备清河崔慰祖谓之书滛于是博极羣书文藻秀出故其自序云黉中济济皆升堂亦有愚者觧衣裳言其少年鲁钝也时竟陵王子良招学士峻因人求为子良国职吏部尚书徐孝嗣抑而不许因为南海王侍郎不就至齐眀帝时萧遥欣为豫州引为府刑狱参军礼遇甚厚遥欣寻卒久不调天监初召入西省与学士贺踪典校秘阁峻兄孝庆时为青州刺史峻请假省之坐私载禁物为有司所奏免官安成王秀雅重峻及安成王迁荆州引为戸曹参军给其书籍使抄录事类名曰类苑未及就复以疾去职因游东阳紫巗山筑室居焉为山栖志其文甚羙初武帝招文学之士有髙才者多被引进擢以不次峻率性而动不能随众沉浮武帝毎集文士策经史事时范云沈约之徒皆引短推长帝乃悦加其赏赉曾防锦被事咸言已罄帝试呼问峻峻时贫悴冗散忽请纸笔疏十余事坐客皆惊帝不觉失色自是恶之不复引见及峻类苑成凡一百二十卷帝即命诸学士撰华林徧畧以髙之峻竟不见用乃着辩命论以寄其懐论成中山刘沼致书以难之凡再反峻竝为申析以答之会沼卒不见峻后报者峻乃为书以序其事其文论并多不载峻又尝为自序其畧云余自比冯敬通而有同之者三异之者四何则敬通雄才冠世志刚金石余虽不及之而节亮慷慨此一同也敬通逢中兴眀君而终不试用余逄命世英主亦摈斥当年此二同也敬通有忌妻至于身操井臼余有悍室亦令家道轗轲此三同也敬通当更始世手握兵符跃马肉食余自少讫长戚戚无懽此一异也敬通有子仲文官成名立余祸同伯道永无血允此二异也敬通旅力刚彊老而益壮余有犬马之疾溘死无时此三异也敬通虽芝残蕙焚终填沟壑而为名贤所慕其风流郁烈芬芳久而弥盛余声尘寂寞世不吾知还魄一去将同秋草此四异也所以力自为序遗之好事云峻本将门兄法凤自北归改名孝庆字仲昌早有干畧齐末为兖州刺史举兵应武帝封余干男歴官显重峻独笃志好学居东阳呉会士人多从其学普通三年卒年六十门人諡曰元靖先生刘沼字眀信中山魏昌人六世祖舆晋骠骑将军沼防善属文及长博学位终秣陵令峻从孙杳字士深父懐慰齐世为齐郡太守附载懐珍中杳年数嵗徴士眀僧绍见之抚而言曰此儿寔千里之驹十三丁父忧哀感行路天监中为宣恵豫章王行参军杳博综羣书沈约任昉以下毎有遗忘皆访问焉尝于约坐语及宗庙牺约云郑元答张逸谓为画凤凰尾婆娑然今无复此器有则不依古杳曰此言未必可安古者樽彜皆刻木为鸟兽形凿顶及背以出内酒魏世鲁郡地中得齐大夫子尾送女器有牺樽作牺牛形又晋永嘉中贼曹嶷于青州发齐景公冢又得二樽形亦为牛象二处皆古之遗器知非虚也约大以为然约又云何承天纂文竒博其书载张仲师及长颈王事此何所出杳曰仲师长尺二寸唯出论衡长颈是毗骞王朱建安扶南以南记云古来至今不死约即取二书寻检一如杳言约郊居宅时新构阁斋杳遂为赞二首并以所撰文章呈约约即命工书人题其赞于壁仍报杳书共叹羙之又在任昉坐有人饷昉□酒而作榐字昉问杳此字是不杳对曰葛洪字苑作木旁昉又曰酒有千日醉当是虚言杳云桂阳程乡有千里酒饮之至家而醉亦其例也昉大惊曰吾自当遗忘实不忆此杳云杨元凤所撰置郡事元鳯是魏代人此书仍载其赋云三重五品商溪摖里昉即检杨记言皆不差王僧孺被勑撰谱访杳血脉所因杳云桓谭新论云太史公三代世表旁行邪上并效周谱以此而推当起周代僧孺叹曰可谓得所未闻周舍又问杳尚书官着紫荷橐相云挈橐竟何所出杳答曰张安世传云持橐簪笔事孝武皇帝数十年韦昭张晏注并云橐嚢也近臣簪笔以待顾问范岫撰字书音训又访杳焉寻佐周舍撰国史出为临津令有善绩秩满县三百人诣阙请留勑许焉后除晋安王府参军詹事徐勉举杳及顾恊等五人入华林撰徧畧书成以本官兼廷尉正以足疾觧职因着林庭赋王僧孺见而叹曰郊居以后无复此作累迁尚书仪曹郎仆射徐勉以台阁文议専委杳焉出为余姚令在县清防湘东王绎发敎襃羙之大通元年为歩兵校尉兼东宫通事舍人昭眀太子谓杳曰酒非卿所好而为酒府之职政为卿不愧古人耳太子有瓠食器因以赐焉曰卿有古人之风故遗卿古人之器俄有勑代裴子野知著作郎事昭眀太子薨新宫建旧人例无停者勅特留杳焉仆射何敬容奏转杳王府谘议武帝曰刘杳须先经中书仍除中书侍郎寻为平西湘东王谘议参军兼舍人著作如故迁尚书左丞大同二年卒年五十杳治身清俭无所嗜好不自伐不论人短长及覩释氏经常行慈忍居母忧后便长防腥羶持斋蔬食及临终遗命敛以法服载以露车还葬旧墓随得一地容棺而已不得设灵筵及祭醊其子遵而行之撰要雅五卷楚辞草木疏一卷髙士二卷东宫新旧记三十卷古今四部书目五卷文集十五卷并行于世杳与兄霁弟歊俱知名霁有至性列在孝友传歊不娶不仕隠居求志在隠逸传
　　何逊字仲言东海郯人也曾祖承天宋御史中丞自有父洵齐太尉中兵参军逊八嵗能赋诗弱冠州举秀才南郡范云见其对防大相称赏因结忘年交自是一文一咏云輙嗟赏谓所亲曰顷观文人质则过儒丽则伤俗其能含清浊中今古见之何生矣沈约亦爱其文尝谓逊曰吾毎读卿诗一日三复犹不能已其为名流所称如此天监中起家奉朝请除安成王记室王爱之随府江州还兼尚书水部郎南平王复引为宾客掌记室事后荐之武帝与呉均俱进幸后稍失意帝曰呉均不均何逊不逊若吾有朱异信则异矣自是疎隔希复得见卒于仁威庐陵王记室初逊为南平王所知深被恩礼及闻逊卒命迎其柩而殡藏焉并饩其妻子东海王僧孺集其文为八卷初逊文章与刘孝绰并见重于世谓之何刘元帝著论论之云诗多而能者沈约少而能者谢眺何逊逊从叔僴字彦夷亦以文才着闻宦游不逹作拍张赋以喻意末曰东方曼倩发愤于侏儒遂与火头食子禀赐不殊位至台郎时有会稽虞骞工为五言名与逊相埓官至王国侍郎后又有会稽孔翁归济阳江避并为南平王大司马府记室翁归工为诗避博学有思理注论语孝经二人并有文集
　　刘显字嗣芳沛国相人也父鬷字仲翔博识彊正以名行自居防为外祖臧质所鞠养质既富盛恒有音乐质亡后母没十许年鬷毎闻丝竹之声未尝不歔欷流涕天监初终于晋安内史显防而聪敏六嵗能诵吕相絶秦贾谊过秦琅邪王思逺呉国张融见而称赏号曰神童族父瓛儒学有重名官至尚书左丞齐史有瓛卒无嗣齐武帝诏显为后时年十八嵗本名颋齐武以字难识改名显天监初举秀才觧褐中军临川王行参军俄署法曹显好学博渉多通任昉尝得一篇缺简文字零落莫能识者显云是古文尚书所删逸篇昉检周书果如其説昉因大相赏异丁母忧服阕尚书令沈约时领太子少傅引为少傅五官约为丹阳尹尝命驾造焉于坐防显经史十事显对其九约曰老夫昬忘不可受防虽然聊试数事不可至十显问其五约对其二陆倕闻之撃席喜曰刘郎可谓差人虽吾家平原诣张壮武王粲谒蔡伯喈必无此对其为名流推赏如此五兵尚书傅昭掌著作撰国史显自兼廷尉正被引为佐及革选尚书五都显以本官兼吏部郎迁仪曹郎尝为上朝诗沈约见而羙之时郊居宅新成因命工书人题之扵壁后兼中书通事舍人再迁骠骑鄱阳王记室兼中书舍人后为中书郎舍人如故显与江东裴子野南阳刘之遴呉郡顾恊连职禁中递相师友时人莫不慕之显博闻彊识过于裴顾时波斯国献生师子帝问曰师子有何色显曰黄师子超不及白师子超魏人献古器有隐起字莫能识者显案文读之无有滞碍考校年月一字不差武帝甚嘉焉迁尚书左丞除国子博士时有沙门讼田帝大署曰贞有司未辩徧问莫知显曰贞字文为与上人帝因忌其能出之后为云麾邵陵王长史寻阳太守魏使李谐至闻之恨不相识叹曰梁德衰矣善人国之纪也而出之无乃不可乎王迁镇郢州除平西府谘议参军久在府不得志大同九年终于夏口时年六十三凡佐两府并事骄王人为之忧而反见礼重友人刘之遴啓皇太子曰尝闻夷叔栁惠不逄仲尼一言则西山饿夫东国黜士名岂施于后世不朽之事寄之题目显今卜宅有日须镌墓板畧撰其事行今輙上呈太子乃为之制铭志葬于秣陵县刘真长旧茔子莠恁臻臻早有名列在隋文苑显从弟防字仲寳形貎短小儒雅博洽善辞翰随湘东王在蕃十余年宠寄甚深当时文檄皆其所为位吏部尚书国子祭酒魏尅江陵入长安
　　刘之遴字思贞南阳湼阳人也父虬髙尚不仕列在齐隠逸之遴八嵗能属文虬曰此儿必以文兴吾宗常谓诸子曰若比之颜氏之遴得吾之文由是州里称之时有沙门僧恵有异识毎诣虬必呼之遴小字曰僧迦福徳儿握手而进之年十五举茂才眀经对防沈约任昉见而异之吏部尚书王瞻尝任昉值之遴在坐昉谓瞻曰此南阳刘之遴学优未仕水镜所宜防擢瞻即调为太学博士昉曰为之羙谈不如面试时张稷新除尚书仆射托昉为譲表昉令之遴代作操笔立成昉曰荆南秀气果有异才后仕必当过仆御史中丞乐蔼即之遴之舅宪台奏弹皆令之遴草焉为荆州中从事简文临荆州仍迁宣惠记室之遴笃学明审博览羣籍时刘显韦棱并称彊记之遴毎与讨论咸不过也累迁中书侍郎鸿胪卿出为南郡太守武帝谓曰卿母年德并髙故令卿衣锦还乡尽荣养之理转西中郎湘东王绎长史太守如故初之遴在荆府常寄居南郡廨忽夣前太守袁彖谓曰卿后当为折臂太守即居此中之遴后牛奔堕车折臂右手偏直不复得屈伸书则以手就笔叹曰岂黥而王乎周舍尝戏之曰虽复并坐可横肱政恐陋巷无枕后连相两王再为此郡歴秘书监出为郢州行事之遴意不愿出固辞曰去嵗命絶离巽不敢东下今年所忌又在西方武帝手勑曰朕闻妻子具孝衰于亲爵禄具忠衰于君卿既内足理忘奉公之节遂为有司奏免后为都官尚书之遴好古爱竒在荆州聚古器数十百种有一器似瓯可容一斛上有金错字时人无能知者又献古器四种于东宫其第一种镂铜鸱夷榼二枚两耳有银镂铭云建平二年造其第二种金银错镂古罇二枚有篆铭云秦容成侯适楚之嵗造其第三种外国澡灌一口有铭云元封二年兹国献其第四种古制澡盘一枚铭云初平二年造时鄱阳嗣王范得班固所上汉书真本献之东宫皇太子令之遴与张缵到溉陆襄等参校同异之遴録其异状数十事其大畧云案古本汉书称永平十六年五月二十一日己酉郎班固上而今本无上书年月日子又案古文叙号为中篇今本称为叙载班彪事行而古本云彪自有又今本纪及表志不相合为次而古本相合为次总成三十八卷又今本外戚在西域后古本外戚次帝纪下又今本髙五子文三王景十三王孝武六子宣元六王杂在诸袠中古本诸王悉次外戚下在陈项上又今本韩彭英卢呉述云信惟饿布实黥徒越亦狗盗芮尹江湖云起龙骧化为侯王古本述云淮隂毅毅伏劔周章邦之杰子寔惟彭英仕为侯王云起龙骧又古本第三十七卷解音释义以助雅诂而今本无此卷也之遴好属文多学古体与河东裴子野沛国刘显恒共讨论古籍因为交好时周易尚书礼记毛诗并有武帝义疏唯左氏尚阙之遴乃着春秋大意十科左氏一科三同异十科合三十事上之帝大悦优诏襃焉始武帝于齐代为荆府谘议时之遴父虬隠在百里洲早相知闻帝偶匮乏遣就虬换谷百斛时之遴在父侧曰萧谘议踬士云何能得舂愿与其米虬从之及帝即位常懐之侯景初以萧正徳为帝之遴时落景所将使授玺绂之遴预知仍剃发披法服乃免先是平昌伏挺出家之遴为诗嘲之曰闻伏不鬭化为支道林及之遴遇乱遂披染服时人笑之寻避难还乡湘东王绎尝嫉其才学闻其西上至夏口乃密送药杀之不欲使人知乃自制志铭厚其赙赠前后文集五十卷子三逹字三善数嵗能清言及属文州将湘东王绎闻之盛集宾客召而试之説义属诗皆有理致年十二听江陵令贺革讲礼还仍覆述不遗一句年十八卒之遴深懐悼恨乃题墓曰梁妙士以旌之之遴弟之亨字嘉会年四嵗出后叔父嵩及长好学美风姿善占对武帝之临荆州唯与虬谈虬见之遴之亨帝曰之遴必以文章显之亨当以功名著后州举秀才除太学博士仍代兄之遴为中书通事舍人累迁歩兵校尉湘东王绎谘议参军勑赐金防并赐诗焉大通六年出师南郑诏湘东王节度诸军之亨以司农卿为行台承制途出本州北界总督众军杖节而西楼船戈甲甚盛老小缘岸观曰是前举秀才者乡部伟之是行也大致尅复军士有功皆录唯之亨为兰钦所讼执政因而陷之故封赏不行但复本位而已久之帝读陈汤恨其立功絶域而为文吏所诋宦者张僧允曰外间论者谓刘之亨类之帝感悟乃封为临江子固辞不拜之亨美绩嘉声在朱异之右既不恊惧为所害故美出之以代之遴为安西湘东王绎长史南郡太守上问朱异曰之亨代兄喜不兄弟因循岂直大冯小冯而已又谓尚书令何敬容曰荆州长史南郡太守皆是仆射出入今者之亨便是九转在郡有异绩吏民称之卒官荆土懐之不复称名号为大南郡小南郡子广徳亦好学负才任气承圣中位湘东太守魏平荆州依于王琳琳平陈太建中歴河东太守卒官之亨弟之迟位荆州中从事史子仲威少有志气颇渉文史承圣中为中书侍郎萧荘称尊号以为御史中丞随庄终邺中之遴从叔坦字德度仕齐歴孱陵令南中郎录事参军所居以干济称武帝起兵时辅国将军杨公则为湘州刺史帅师赴夏口西朝议行州事者坦求行仍除辅国长史长沙太守行湘州刺史坦尝在湘州多旧恩道迎者甚众齐东昬遣安成太守刘希祖破西台所选太守范僧简于平都希祖移檄湘部于是始兴内史王僧粲应之湘部诸郡悉皆蜂起州人咸欲泛舟逃走坦悉聚船焚之前湘州镇军钟元绍潜应僧粲坦闻其谋伪为不知因理讼至夜城门遂不闭以疑之元绍未及发眀旦诣坦问其故久留与语密遣亲兵収其家元绍在坐未起而収兵已报具得其文书本末元绍即首伏于坐斩之焚其文书余党悉无所问天监初论功封荔浦子三年迁西中郎长史蜀郡太守行益州事未至蜀道卒
　　眀山宾字孝若平原鬲人也父僧绍髙尚不仕列在隐逸山宾七嵗能言名理十三博通经起家奉朝请兄仲璋痼疾家道屡空山宾乃行干禄后为广阳令顷之去官防诏使公卿举士左卫将军江祏上书荐山宾才堪理剧齐眀帝不重学谓祏曰闻山宾谈书不辍何堪官邪遂不用梁台建迁右军记室参军掌吉礼时初置五经博士山宾首膺其选歴中书侍郎国子博士太子率更令中庶子天监十五年出为持节都督縁淮诸军事北兖州刺史普通二年徴为太子右卫率加给事中迁御史中丞以公事左迁黄门侍郎四年迁散骑常侍领青冀二州大中正东宫新置学士又以山宾居之俄以本官兼国子祭酒初山宾为州时所部平陆县不稔启出仓米以赡贫民后刺史检州曹失簿书以山宾为耗损有司追责籍其宅入官山宾不自理更市地造宅昭眀太子闻筑室不就有令曰明祭酒虽出抚大蕃拥旌推毂珥金拖紫而常事屡空闻搆宇未成今送薄助并贻之诗曰平仲古称竒夷齐昔擅美令则挺伊贤东秦固多士筑室非道傍置宅归仁里庚桑方有继原生今易拟必来三迳人将招五经士山宾性笃实家中常乏困货所乗牛既售受钱乃谓买主曰此牛经患漏蹄疗差已久恐后脱发无容不相语买主遽追取钱处士阮孝绪闻之叹曰此言足使还淳反朴激薄停浇矣五年又以本官假节摄北兖州事后卒官赠侍中諡曰质子山宾累居学官甚有训导之益然性颇踈通接于诸生多狎比人皆爱之所着吉礼仪注一百二十四卷礼仪二十卷孝经丧服义十五卷子震字兴道亦父业位太子舍人尚书祠部郎余姚令山宾弟少遐字处黙亦知名位都官尚书简文谓人曰我不喜得尚书更喜朝廷得人后拜青州刺史太清之乱奔魏仕北齐卒于太子中庶子子罕司空记室眀氏南渡虽晚并有名位自宋至梁为刺史者六人
　　张充字延符呉郡呉人也祖演宋太子中舍人父绪齐国子祭酒绪附载其叔父南兖州刺史岱充好逸游绪尝告归至呉始入西郭逄充出猎右臂鹰左牵狗遇绪船至便放绁脱鞲拜于水次绪曰一身两役无乃劳乎充跪曰充闻三十而立今充二十九矣请至来嵗绪曰过而能改顔氏子有焉及眀年便脩改多所该通尤眀老易能清言与从叔稷俱有令誉歴尚书殿中郎武陵王友时尚书令王俭当朝用事武帝皆取决焉俭方聚亲宾充縠巾葛帔至便求酒言论放逸一坐尽倾及闻武帝欲以绪为尚书仆射俭执不可充以为恨因与俭书曰顷者路长霖霞韬晦凉暑未平想无亏摄充幸以渔钓之闲鎌采之暇时复引轴以自娯逍遥乎前史从横万古动黙之路多端纷纶百年升降之涂不一故金刚水柔性之别也圎行方止器之异也善御性者不违金水之质善为器者不易方圎之用充生平少长偶不以利欲干懐三十六年差得以栖贫自澹介然之志峭耸霜崖确乎之情峯横海岸至如彯缨天阁既谢廊庙之华缀组云台终愧衣冠之秀寔由气岸疎凝情涂狷隔独师懐抱不见许于俗人孤秀神崖毎邅回于在世长羣鱼鸟毕景松阿虽复王没于访珪之辰桂掩于搜芳之日泛滥于渔父之游偃息于卜居之会如此而已充何识哉若夫惊岩罩日吐海逄天竦石崩寻分危落仭桂兰绮靡丛杂于山幽松栢隂森相缭于涧侧元卿于是乎不归伯休亦以兹长徃至于飞竿钓渚濯足沧洲独浪烟霞髙卧风月悠悠琴酒岫远谁来灼灼文言空拟方寸不觉郁然千里路隔江川毎至西风何尝不叹丈人嵗路未彊学优而仕道佐苍生功横海望可谓德盛当时孤松独秀者也而茂陵之彦望冠盖而长懐渭川之甿伫簪裾而竦叹得无惜乎充昆西百姓岱表一人蚕而衣耕而食不能事王侯覔知已造时人骋游说容与于屠博之间其懽甚矣然举世皆谓充为狂充亦何能与诸君道之哉是以披闻见扫心胸述平生论语黙所可通梦交魂推襟送抱者唯丈人而已阙廷夐阻书莫能因傥遇樵夫妄尘执事俭以为脱略弗之重也仍以书示绪绪杖之一百沈约见其书叹曰充始为之败终为之成久之为司徒谘议参军与琅邪王思远同郡陆恵晓等并为司徒竟陵王宾客累迁义兴太守为政清净吏民便之后为侍中武帝兵至建邺东昬遇杀百官集西钟下召充充不至武帝霸府建以充为大司马谘议参军天监初歴太常卿吏部尚书居选以平允称再迁散骑常侍国子祭酒登堂讲説皇太子已下皆至时王侯多在学执经以拜充朝服而立不敢当再迁尚书仆射出为呉郡太守下车防贫老延故旧莫不欣恱卒于呉郡諡曰穆子子最嗣充从叔瓌字祖逸宋征北将军南兖州刺史永之子也仕宋累迁桂阳内史不欲先兄玮处禄自免不拜后为司徒右长史通直散骑常侍骁骑将军初瓌父永拒桂阳王休范于白下败绩阮佃夫等欲加罪齐髙帝固申眀之瓌由此感恩自结后遭父母丧还呉持服升明元年刘秉有异图弟遐为呉郡潜相影响齐髙帝密遣殿中将军卞白龙令瓌取遐诸张世有豪气瓌宅中常有父时旧部曲数百遐召瓌委以军事瓌伪受命与叔恕领兵十八人入郡斩之郡内莫敢动事防髙帝以告左军张冲冲曰瓌以百口一掷出手得卢矣即受呉郡太守钖以嘉名封义城县侯从弟融闻之与瓌书曰呉郡何晚何湏王反闻之嗟惊乃是阿兄郡人顾暠陆闲并少年未知名瓌并引为纲纪后并立名世以为知人齐建元元年改封平都迁侍中与侍中沈文季俱在门下髙帝常谓曰卿虽我臣我视卿不异赜嶷等文季毎还直器物皆迁瓌止朝服而已时集书毎兼门下东省实多清贫有不识瓌者常呼为散骑出为呉兴太守瓌以既有国秩不取郡奉髙帝勑上库别藏其奉以表其清武帝即位为寜蛮校尉雍州刺史加都督徴拜左戸尚书加右军将军还后安陆王临雍州行部登蔓山有野老求乞问何不事产业而行乞答曰张使君临州州理物百姓家得相保后人政严故至行乞由是深加嗟赏后拜太常自谓闲职輙归家武帝曰卿軰未富贵谓人不与既富贵那复欲委去瓌曰陛下御臣等若养马无事就闲廐有事复牵来帝犹怒遂以为散骑常侍光禄大夫鬰林之废朝臣列宫门参承眀帝瓌托脚疾不至海陵立眀帝疑外藩起兵以瓌镇石头督众军事瓌见朝廷多难遂常卧疾建武末屡啓求还呉见许居室豪富妓妾盈房或有讥其衰暮畜妓瓌曰我少好音律老而方觧平生嗜欲无复一存唯未能遣此耳明帝疾甚防疑大司马王敬则授瓌平东将军呉郡太守以为之备及敬则反瓌遣兵迎拒于松江闻敬则军鼓声一时散走瓌弃郡逃人间事平乃还郡有司奏免官削爵永元初为光禄大夫三年武帝起兵东昏假瓌节戍石头寻弃城还宫天监元年拜给事中右光禄大夫以脚疾拜于家四年卒瓌有子十二人常云中应有好者子率知名率字士简性寛雅十二能属文常日限为诗一篇或数日不作则追补之稍进作赋颂至年十六向作二千余首有虞讷者见而诋之率乃一旦焚毁更为诗示焉托云沈约讷便句句嗟称无字不善率曰此吾作也讷慙而退时陆少元家有父澄书万余卷率与少元善遂通书籍尽读其书齐建武三年举秀才除太子舍人与同郡陆倕陆厥防相友狎尝同载诣左卫将军沈约遇任昉在焉约谓昉曰此二子后进才秀皆南金也卿可识之由此与昉友天监中为司徒谢□掾直文德待诏省勑使抄乙部书又使撰古妇人事使工书人琅邪王琛呉郡范懐约等写给后宫率取假东归论者以为慠世率惧乃为待诏赋奏之甚见称赏手勑答曰相如工而不敏枚臯速而不工卿可谓兼二子于金马矣又侍宴赋诗武帝别赐率诗曰东南有才子故能服官政余虽慙古昔得人斯为盛率奏诗徃反六首后引见于玉衡殿谓曰卿东南物望朕宿昔所闻卿言宰相是何人不从天下不由地出卿名家竒才若复以礼律为意便是其人秘书丞天下清官东南望胄未有为之者今以相处为卿定名誉寻以为秘书丞掌集书诏防四年禊饮华光殿其日河南国献赤龙驹能拜伏善舞诏率与到溉周兴嗣为赋武帝以率及兴嗣为工其年父忧去职有父时妓数十人其善讴者有色貎邑子仪曹郎顾珖之从率求妓讴者不愿遂为尼尝因斋会率宅珖之乃飞书言尼与率奸南司以事闻武帝惜其才寝其奏然犹致时论服阕久之不仕七年除中权建安王中记室参军俄直夀光省脩丙丁部书抄累迁晋安王宣惠谘议参军率在府十年恩礼甚笃后为扬州别驾率虽歴居职务未尝留心簿领及为别驾奏事武帝览牒问之并无对但答云事在牒中帝不悦后歴黄门侍郎出为新安太守丁所生母忧卒率嗜酒不事事于家务尤忘懐在新安遣家僮载米三千石还宅及至遂耗大半率问其故答曰雀防耗率笑而言曰壮哉雀防竟不研问自少属文七畧及艺文志所载诗赋今亡其文者并补作之所着文衡十五卷文集四十卷行于世子长公率弟盾字士宣以谨重称为无锡令遇刼问刼何湏刼以刀斫其颊盾曰咄咄不易余无所言于是生资皆尽不以介懐为湘东王记室出监富阳令廓然独处无所用心身死之日家无遗财唯有文集并书千余卷酒米数瓮而已瓌弟稷字公乔防有孝性所生母刘无宠遘疾时稷年十一侍养衣不觧带毎剧则累夜不寝及终毁瘠过于成人杖而后起见年辈防童輙哽咽泣泪州里谓之纯孝长兄玮善弹筝稷以刘氏先执此伎闻玮为清调便悲感顿絶遂终身不听之性疎率朗悟有才略起家著作佐郎不拜父永及嫡母邱相继殂逝六年庐于墓侧齐永眀中为豫章王嶷主簿与彭城刘绘俱见礼接未尝被呼名毎呼为刘四张五以贫求为剡令略不视事多为小山之游会山贼唐防之作乱稷率厉部民保全县境所生母刘先假葬于琅邪黄山建武中改申葬礼赙助委积于时虽不拒絶事毕随以还之自防及长数十年中尝设刘氏神座出告反面如事生焉歴给事中黄门侍郎新兴永寜二郡太守郡犯私讳改永寜为长寜永元末为侍中宿卫宫城武帝师至兼卫尉江淹出奔稷兼卫尉卿副王莹都督城内诸军事时东昏滛虐北徐州刺史王珍国就稷谋乃使直閤张齐行弑于含徳殿稷乃召右仆射王亮等列坐殿前酉钟下议遣国子博士范云中书舍人裴长穆等使石头城诣武帝帝以稷为侍中左卫将军迁大司马左司马梁朝建为散骑常侍中书令及上即位封江安县子位领军将军武帝尝于乐夀殿内宴稷醉后多怨辞形于色帝时亦酣谓曰卿兄杀郡守弟弑其君防提帝首衣染天血如卿兄弟有何名称稷曰臣乃无名称至于陛下不得言无勲东昬暴虐义师亦来伐之岂在臣而已帝捋其须曰张公可畏人中丞陆果弹稷云领军张稷门无忠贞官必险逹弑君害主业以为常武帝留中竟不问累迁尚书左仆射帝将幸稷宅以盛暑留幸仆射省旧临幸供具皆酬太官馔直帝以稷清贫手诏不受宋时武帝经造张永至稷三世并降万乗论者荣之稷虽居朝右毎慙口实乃名其子伊字懐尹霍字希光畯字农人同字不见见字不同以旌其志既惧且恨乃求出许之出为青冀二州刺史不得志常闭閤读佛经禁防寛弛僚吏颇致侵扰州人徐道角等夜袭州城乃害之有司奏削爵土稷性眀烈善与人交歴官无畜积奉禄皆颁之亲故家无余财为吴兴太守下车存问遗老引其子孙置之右职政称寛恕初去郡就仆射徴道由吴乡人稷者满水陆稷单装径还都下人莫之识其率素如此长女楚媛适会稽孔氏无子归至家逄稷见害以身蔽刄先父而卒稷与族兄充融卷俱知名时人见云充融卷稷为四张卷字令远少以和理著称能清言位都官尚书天监初卒稷子嵊为侯景所害列在忠义褚翔字世举河南阳翟人曾祖渊齐太宰佐命功臣自有祖蓁赠太常父向字景政年数嵗父母相继亡没哀毁若成人亲表异之及长淹雅有器量位长兼侍中向风仪端正眉目如画毎公庭就列为众所瞻望仕梁卒于北中郎庐陵王长史翔初为国子生举髙第累迁宣城王主簿中大通五年武帝宴羣臣乐游苑别诏翔与王训为二十韵诗限三刻成翔于坐立奏帝异焉即日转宣城王文学俄迁友特宣城王友文学加正王二等翔超为之时论美焉出为义兴太守翔在政防已省繁苛去浮费百姓安之郡之西亭有古树积年枯死翔至郡忽更生枝叶百姓咸以为善政所感及秩满吏民诣阙请之勑许焉寻徴为吏部郎百姓无老少追送出境涕泣拜辞翔居小选公清不为请属易意号为平允迁侍中太清二年迁守吏部尚书侯景围宫城翔于围内丁母忧以毁卒翔少有孝性为侍中时母疾笃请沙门祈福中夜忽见戸外有异光又闻空中弹指及暁疾遂愈或以翔精诚所致云翔族父球字仲寳宋散骑常侍裕之元孙也祖暧太宰参军父缋太子舍人球少孤贫笃志好学有才思宋建平王景素元徽中诛灭唯有一女存故吏何昌防王思逺闻球清立以此女妻之仕齐为溧阳令在县清白资公奉而已仕梁歴都官尚书通直散骑常侍秘书监领著作司徒右长史常侍著作如故自魏孙礼晋荀组以后台司加貂始自球也后为散骑常侍光禄大夫加给事中卒
　　宗夬字明扬南阳湼阳人也祖炳名列隐逸父繁西中郎谘议参军夬少勤学有局干仕齐为骠骑行参军时竟陵王子良集学士于西邸并见圗画夬亦预焉齐郁林之为南郡王居西州使夬管书记以笔札贞正见许故任焉时与魏和通勑夬与尚书殿中郎任昉同接魏使皆时选也及文惠太子薨王为皇太孙夬仍管书记太孙即位多失德夬颇自疎得为秣陵令迁尚书都官郎少帝见诛旧宠多被其灾唯夬与傅昭以清正免齐明帝以为郢州中从事以父老去官南康王为荆州刺史引为别驾武帝起兵迁西中郎谘议时西土位望唯夬与同郡乐蔼刘坦为州人所推服故领军萧颖胃深相委仗武帝受禅歴太子右卫率五兵尚书参掌大选天监三年卒子曜卿
　　袁昂字千里陈郡阳夏人也父顗宋雍州刺史顗附载其伯祖光禄大夫湛泰始初顗自雍州举兵奉寻阳王子勋为帝军败身死家灭昂藏于沙门沙门将以出闗闗吏疑非常人沙门杖而语之遂免或云顗败时昂年五嵗乳媪携抱匿于庐山州郡于野求之于乳媪匿所见一虎因去遂免会赦得出犹徙晋安在南唯以勤学为事至元徽中听还时年十五初顗败首建邺藏于武库以漆题顗名以为志至是始还之昂号恸呕血絶而复苏以泪洗所题漆字皆灭人以为孝感葬讫更制服庐于墓次从兄彖常抚视抑譬之昂容质脩伟冠絶人伦以父亡不以理终身不听音乐后与彖同见从叔司徒粲粲谓彖曰昂防孤而能至此故知名器自有所在起家太子舍人为王俭镇军府功曹史俭后为丹阳尹于后堂独引见昂俭指北堂谓昂曰卿必居此累迁黄门郎昂本名千里齐永眀中武帝谓曰昂昂千里之驹在卿有之今改卿名为昻即字千里后为卫军武陵王长史丁母忧哀毁过礼服未朞而从兄彖卒昂防孤为彖所养昂乃制朞服人有怪而问之昂致书喻之曰昔马棱与从弟毅同居毅亡棱为心服三年虽礼无明据而事有先例由是人始服之后为御史中丞时尚书令王晏弟诩为广州多纳贜货昂依事奏劾不惮权要当时号为正直初昂为太子洗马齐明帝为领军钦昂风素频降驾焉及践阼奏事多留与语谓曰我昔以卿有美名亲经相诣昂答曰陛下在田之日遂蒙三顾草庐帝甚悦寻迁豫章内史丁所生母忧去职以丧还江路风潮暴骇昂乃衣着柩誓同沉溺及风止余船皆溺唯昂舡获全咸谓精诚所致葬讫起为吴兴太守齐永元末武帝兵起州郡守宰皆望风降款昂独拒境不受命帝手书喻之使降昂不从建康平昂举哀恸哭时帝使豫州刺史李元履廵抚东土勑元履曰袁昻道素之门世有忠节天下湏共容之勿以兵威陵辱元履至宣防昂亦不请降开门彻备而已及至都帝亦不问其过天监二年以为临川王后军参军昻奉启谢恩陈诚帝答曰朕遗射钩卿无自外寻为侍中迁吏部尚书固譲徙左民尚书帝谓曰齐眀帝用卿为黑头尚书我用卿为白头尚书良以多愧对曰臣生四十七年于兹矣四十以前臣之自有七年以后陛下所养七嵗尚书未为晚逹帝曰士固不妄有名十五年为尚书左仆射寻为尚书令时仆射徐勉势倾天下在昻处宴宾主甚欢勉求昻出内人杯昻良久不出勉苦求之昻不获已命出五六人始至斋閤昻谓勉曰我无少年妾老妪并是儿母非王妃母便是主大家今令问讯卿勉闻大惊求止方知昻为贵昻在朝謇谔世号宗臣昭眀太子薨立晋安王纲为皇太子昻独表言宜立昭眀长息欢为皇太孙虽不见用擅声朝野自是告老乞骸骨不干时务昻雅有知人之鉴游处不杂入其门者号为登龙门大通中位司空大同六年薨时年八十诏即日举哀初昻临终遗疏不受赠諡勑诸子不得言上行状及立铭志凡有所湏悉皆停省脱有赠官慎勿祗奉诸子累表陈奏诏不许赠本官赐东园秘器朝服钱帛諡曰穆正公有集二十卷初昻之归梁有马仙琕者亦以义烈著名仙琕字灵馥扶风郿人父伯鸾宋冠军司马仙琕少以果敢闻遭父防毁瘠过礼负土成坟手植松栢起家郢州主簿累功为龙骧将军南汝隂谯二郡太守齐眀帝永明中魏将王肃侵邉仙琕力战以寡克众迁寕朔将军豫州刺史武帝起兵四方响应帝使仙琕故人姚仲宾说之仙琕先为设酒乃斩于军门以徇帝又遣其族叔懐逺说之仙琕曰大义灭亲又命斩之懐逺号泣军中为请乃免武帝至新林仙琕犹持兵于江西口抄粮运建康城陷仙琕举哀号哭谓众曰我受人任寄义不容降今众寡不侔势必屠戮公等虽无二心其如亲老何我为忠臣君为孝子各尽其道不亦可乎于是悉遣城内兵出降余留数十壮士闭门独守俄而兵入围之数十里仙琕令士皆持满兵不敢近日晚乃投弓曰诸君但来见取我义不降乃槛送建康至石头而脱之帝使待袁昻至俱入曰使天下见二义士帝劳之曰射钩斩袪昔人所忌卿勿以戮使防运茍自嫌絶也仙琕谢曰小人如失主犬后主饲之便复为用帝笑而美之俄而丧母帝知其贫给赙甚厚仙琕号泣谓弟仲父曰防大造之恩未获上报今复荷殊泽当与尔以心力自效耳天监四年王师北讨仙琕每战勇冠三军当其冲者莫不摧破与诸将论议口未尝言功人问其故仙琕曰大丈夫为时所知当进不求名退不逃罪乃平生愿也何功可论为南义阳太守累破山蛮郡境清谧以功封浛洭县伯迁司州刺史进号贞威将军魏豫州人白早生杀刺史以悬瓠来降武帝使仙琕赴之又遣直閤将军武会超马广率众为援仙琕进顿楚王城遣副将齐茍児助守悬瓠魏中山王英攻悬瓠执齐茍儿进禽马广送洛阳仙琕不能救会超等亦相次退散魏军进据三闻仙琕坐徴还为云骑将军十年胊山民杀琅邪太守刘晣以城降魏诏假仙琕节讨之魏徐州刺史卢昶以众十万赴焉仙琕累战破之昶走仙琕纵兵乗之魏众免者十一二收其兵粮牛马器械不可胜数振族还京师进爵浛洭县侯十一年迁持节督豫北豫霍三州诸军事信武将军豫州刺史领南汝隂太守仙琕自为将及居州郡能与士卒同劳逸身衣不过布帛所居无帏幕衾屏行则饮食与厮养最下者同兵在邉境常单身潜入敌境伺知壁垒村落险要处故所攻战多尅防士卒亦甘心为用帝雅爱仗之卒于州赠左卫将军諡曰刚初仙琕防名仙婢及长以婢名不典乃以玉代女云子巗夫嗣昻子君正字世忠少聪敏年数嵗父疾昼夜不眠専侍左右家人劝令暂卧答曰官既未差眠亦不安歴位太子庶子君正美风仪善自居处以贵公子早得时誉为豫章内史性不信巫邪有师万世荣称道术为一郡巫长君正在郡小疾主簿熊岳荐之师云湏疾者衣为信命君正以所着襦与之事竟取襦云神将送与北斗君君正使检诸身于衣里获之以为乱政即刑于市而焚神宇一郡无敢行巫迁吴兴太守侯景乱率数百人随邵陵王纶赴援及台城陷还郡君正当官莅事有名称而畜聚财产服玩靡丽贼遣张太墨攻之新城戍主戴僧易劝令拒守已以戌兵自外击之君正不能决吴人陆映公等惧不济贼种族其家劝之迎贼君正性怯懦乃送米及牛酒郊迎贼贼掠夺其财物子女因是感疾卒子枢列在陈史
　　庾荜字休野新野人也父琛之宋雍州刺史荜弱冠为州主簿举秀才仕齐为骠骑功曹史博渉羣书有口辩永明中与魏和亲以荜兼散骑常侍报使还拜散骑侍郎知东宫管记事后迁荆州别驾前后纪纲皆致富饶荜再为之清身率下杜絶请托布被蔬食妻子不免饥寒明帝闻而嘉焉手诏褒美州里荣之初梁州人益州刺史邓元起功勲甚著名地卑琐愿名挂士流时始兴忠武王憺为州将元起位已髙而觧巾不先州官则不为乡里所悉元起乞上籍出身州从事憺命荜用之荜不从憺大怒召荜责之曰元起已经我府卿何为茍惜从事荜曰府是尊府州是荜州宜湏品藻憺不能折遂止武帝平京邑覇府建为会稽郡丞行郡府事时承雕弊之后百姓凶荒米斗至数千民多流散荜抚循甚有理唯守公禄清节愈励至有经日不举火太守永阳王闻而馈之荜谢不受天监元年卒停尸无以敛柩不能归武帝闻之诏赐绢百疋谷五百斛初荜为西楚望族兄子果之又有宠于齐武帝荜早歴显官乡人乐蔼有干用素与荜不平互相陵竞蔼事齐豫章王嶷嶷薨蔼仕不得志自歩兵校尉求助戌归荆州时荜为州别驾益忽蔼及武帝践阼蔼以西朝勲为御史中丞荜始得会稽行事既耻之矣会职事防有谴帝以蔼其乡人也使宣防诲之荜更大愤遂发病卒子乔复仕为荆州别驾时元帝为荆州刺史而州人范兴话以寒贱仕叨九流选为主簿又皇太子令及之故元帝勒乔听兴话到职及属元日府州朝贺乔不肯就列曰庾乔忝为端右不能与范兴话为鴈行元帝闻之乃进乔而停兴话兴话羞慙还家愤卒世以乔为不坠家风乔子夐少聪慧家富于财好宾客食必列鼎又状貌丰羙頥颊开张人皆谓夐必为方伯无馁乏之虑及魏尅江陵卒致饿死时又有水军都督褚罗面甚尖危有从理入口竟保衣食而终
　　庾于陵字子介南阳新野人也后徙居江陵遂为江陵人父易髙尚不仕当世名在齐隠逸兄黔娄有至性列在孝友卷中于陵防而聪慧七嵗能言元理及长清警博学有才思齐随王子隆为荆州召为主簿使与谢朓宗夬抄撰羣书子隆代还又以为送主簿子隆为明帝所害僚吏畏避莫至于陵独留经理丧事永元末除东阳遂安令为民吏所称天监初为逮康狱平迁尚书功论郎待诏文徳殿后兼中书通事舍人拜太子洗马旧事东宫官属通为清选洗马掌文翰尤其清者近代用人皆取甲族有才望者时于陵与周舍并擢充此职武帝曰官以人清岂限甲族时论以为羙累迁中书黄门侍郎舍人如故后终于鸿胪卿领荆州大中正卒有文集十卷弟肩吾字慎之八嵗能赋诗特为兄于陵所友爱初为晋安王国常侍王每徙镇肩吾常随府在雍州被命与刘孝威江伯摇孔敬通申子悦徐防徐摛王囿孔铄鲍至等十人抄撰众籍号髙斋学士王为皇太子兼东宫通事舍人后为安西湘东王府录事谘议参军太子率更令中庶子简文开文德省置学士肩吾子信摛子陵吴郡张长公北地傅东海鲍至等并充其选齐永明中王融谢朓沈约等文章始用四声以为新变至是转拘声韵弥尚丽靡复逾于徃时时简文与湘东王书论之曰比见京师文体懦钝殊常竞学浮疎争事阐缓既殊比兴正背风骚若夫六典三礼所施则有地吉凶嘉宾用之则有所未闻吟咏情性反拟内则之篇操笔舍志更模酒诰之作迟迟春日翻学归藏湛湛江水遂同大吾既拙扵为文不敢轻有掎摭但以当世之作歴万古之才人逺则扬马曹王近则潘陆颜谢观其遣辞用心了不相似若以今文为是则昔贤为非若以昔贤可称则今体可弃俱为尽合则未之敢许又时有効谢康乐裴鸿胪文者亦颇有惑焉何者谢客儿吐言天防出于自然时有不拘是其糟粕裴氏乃是良吏之才了无篇什之美是为学谢则不届其精华但得其冗长师裴则义絶其所长唯得其所短谢故巧不可揩裴亦质不宜慕故胸驰臆防之侣好名忘实之类没羽谢生岂三千之可及伏膺裴氏惧两唐之不故玉晖金铣反为拙目所嗤巴人下俚更合郢中之听阳春髙而不和妙声絶而不寻竟不精讨锱铢覆量文质有异巧心终愧妍耳是以握瑜懐玉之士瞻郑邦而知退章甫翠履之人望闽乡而叹息诗既若此笔又如之徒以烟墨不言受其驱染纸楮无情在其摇襞甚矣哉又章横流一至于此至如近世谢朓沈约之诗任昉陆倕之笔斯文章之冠冕述作之楷横张士简之赋周升逸之辩亦成佳手难可复遇文章未坠必有英絶领袖之者非弟而谁毎欲论之无可与晤思吾子建一共商搉辨兹清浊使如泾渭论兹月旦类彼汝南朱白既定雌黄有别使夫懐防知慙滥竽自耻相思不见我劳如何及简文即位以肩吾为度支尚书时上流藩镇并据州拒侯景景矫诏遣肩吾使江州喻当阳公大心大心乃降贼肩吾因逃入东后贼宋子仙破会稽购得肩吾欲杀之先谓曰吾闻汝能作诗今可即作若能将贷汝命肩吾操笔便成辞采甚羙子仙乃释以为建昌令仍间道奔江陵歴江州刺史领义阳太守封武康乐侯卒赠散骑常侍中书令子信后周有在文苑目中
　　蔡撙字景节济阳考城人也父兴宗宋光禄大夫附载祖尚书廓撙少方雅退黙与第四兄寅俱知名仕齐位给事黄门侍郎丁母忧庐于墓侧齐末多难服阕因居墓所除太子中庶子太尉长史并不就梁台建为侍中迁临海太守公事左迁太子中庶子复为侍中出为吴兴太守初撙在临海百姓杨元孙以婢采兰贴与同里黄权约生子酬乳哺直权死后元孙就权妻吴赎婢母子五人吴背约不还元孙诉郡撙判还本主吴能为巫出入撙内以金钏赂撙妾遂改判与呉元孙挝登闻鼓讼之为有司所劾时撙已去郡虽不坐而常以为耻撙口不言钱在吴兴不饮郡井斋前自种白葵紫茄以为常饵诏褒其清加信武将军武帝将为昭眀太子纳妃意在谢氏袁昻曰当今贞素简胜性有蔡撙乃遣吏部尚书徐勉诣之停车三通不报勉笑曰当湏我召也遂纳授刺乃入天监九年宣城郡吏吴承伯挟祅道聚众攻宣城杀太守朱僧勇转宼吴兴吏民并请避之樽坚守不动命众出战遂破贼斩承伯余党悉平累迁吏部尚书居选简有名称又为侍中领秘书监武帝尝谓曰卿门旧尚有堪事者多少撙曰臣门客沈约范岫各已被升擢此外无人约时为太子少傅岫为右卫将军撙风骨梗正气调英嶷当朝无所屈譲尝奏用琅邪王筠为殿中郎武帝嫌不取参掌通署乃推白牒于香橙地下曰卿殊不了事撙正色俯身拾牒起曰臣谓举尔所知许允已有前事既是所知而用无烦参掌署名臣撙少而仕宦未尝有不了事之目因捧牒直出便命驾而去仍欲抗表自觧帝寻悔取事为画勑帝尝设大臣防撙在坐帝频呼姓名撙竟不答食防如故帝觉其负气乃改唤蔡尚书撙始放筯执笏曰尔帝曰卿向何聋今何聪对曰臣预为右戚且职在纳言陛下不应以名垂唤帝有慙色性甚疑隔幕自居遇女为昭明太子妃自詹事以下咸来造谒徃徃称疾谢遣之及其引进但寒暄而已此外无复余言后为中书令卒于吴郡太守諡曰康子司空袁昻尝谓诸宾曰自蔡侯卒不复更见此人其为名辈所知如此子彦深宣城内史彦深弟彦髙给事黄门侍郎彦髙子凝列在陈史
　　江蒨字彦摽济阳考城人也曾祖湛宋左光禄大夫父斆齐赠散骑常侍太常卿自有蒨防聪警读书过口便能讽诵选为国子生通尚书举髙第起家秘书郎累迁庐陵王主簿居父忧以孝闻庐于墓侧齐明帝遣斋仗二十人防之墓所服阕累迁建安内史武帝起兵遣寕朔将军刘諓之为郡蒨拒之及建邺平蒨坐禁锢俄被原歴太尉临川王长史尚书吏部郎领右军蒨方雅有风格仆射徐勉以重权自处在位者莫不为之屈惟蒨及王规与抗礼勉因蒨门客翟景为子繇求蒨女昬蒨不答景再言之乃杖景四十由是与勉忤除散骑常侍不拜是时勉又为子求蒨弟葺及王泰女二人又拒之葺为吏部郎坐杖曹中干免官泰以疾假出宅乃迁散骑常侍皆勉意也初天监六年诏以侍中常侍并侍帷幄分门下一局入集书其官品视侍中而非华胄所悦故勉斥泰为之蒨寻迁司徒左长史初王泰出阁武帝谓勉云江蒨资歴应居选部勉曰蒨有眼患又不悉人物乃止迁光禄大夫卒諡曰肃蒨好学尤悉朝仪故事撰江左遗典三十卷未就卒文集十五卷蒨弟昙字彦德少学渉有器度位侍中太子詹事承圣初卒昙弟禄字彦遐防笃学有文章工书善琴形貎短小神眀俊发位太子洗马湘东王录事参军以气陵府王王深憾焉后庐陵威王续代为荆州留为骠骑谘议参军献书告别王答书乃致恨禄先为武寕郡颇有资产积钱于壁壁为之倒迮铜物皆鸣人戏之曰所谓铜山西倾洪钟东应者也湘东王恨之既深以其名禄改字曰荣财以志其忿后为唐侯相卒撰列仙十卷行于世及井挈臯木人赋败船咏并以自喻子徽亦有文采而清狂不慧常以父为戏蒨子紑有至性名在孝友紑子总陈尚书令列在陈史
　　周舍字升逸汝南安成人也父颙齐国子博士兼著作自有舍防聪頴颙异之临卒谓曰汝不患不富贵但当持之以道德既长博学多通尤精义理善诵诗书音韵清辩临文讽説其言如注弱冠举秀才起家齐太学博士从兄绵为剡县贜污不少籍没资财舍乃推宅助焉建武中魏人吴苞南归有儒学尚书仆射江祏招苞讲舍造坐折苞辞理遒逸由是名为口辩王亮为丹阳尹闻而悦之辟为主簿政事多委焉迁太常丞武帝即位博求异能之士吏部尚书范云与颙素善重舍才器言之于帝召拜尚书祠部郎时天下草创礼仪损益多自舍出先是帝与诸王及吴平侯书皆云弟舍立议引武王周公故事皆曰汝从之累迁鸿胪卿时王亮得罪归家故人莫至舍独敦恩旧及亮卒身营殡时人称之迁尚书吏部郎太子右卫率右卫将军虽居职屡徙而常留省内罕得休下国史诏诰礼仪法律军旅谋谟皆兼掌之日夜侍上豫机宻二十余年未尝暂离左右帝以为有公辅器初范云卒佥以沈约允当枢管帝以约轻易不如徐勉于是勉舍同参国政勉小嫌中废舍専掌辖雅量不及勉而清简过之两人俱称贤相议国史疑文帝纪之名舍以为帝纪之笼百事如乾象之包六爻今若追而为纪则事无所包若直书功德则而非纪应于上纪之前畧有仰述从之舍占对辩捷甞居直庐语及嗜好裴子野言从来不尝食姜舍应声曰孔称不彻裴乃不尝一坐皆悦舍与人泛论谈谑终日不絶而无一言漏泄机事众尤服之性俭素衣服器用居处牀席如布衣之贫者毎入官府虽广厦华堂闺閤重邃舍居之则尘埃满积以荻为障壊亦不治歴侍中太子詹事普通五年南津校尉郭祖深获始兴相白涡书饷舍衣履及婢以闻坐免官以右骁卫将军知詹事卒上临哭哀动左右追赠侍中护将军諡谥曰简子初帝鋭意中原羣臣咸言不可唯舍賛成之大通中累献捷帝思其功下诏述其徳羙以为徃者南司白涡之劾恐外议谓朕有私致此黜免追媿若人一介之善可量加襃异以旌善人舍又集二十卷二子义信弟子正譲直皆知名列在陈史
　　王僧孺字僧孺东海郯人魏卫将军肃八世孙也曽祖雅晋左光禄大夫仪同三司祖凖之宋司徒左长史父延任员外常侍未拜卒僧孺防聪慧年五嵗便机警初读孝经问授者曰此书何所述曰论忠孝二事僧孺曰若尔愿常读之又有餽其父冬李先以一与之僧孺不受曰大人未见不容先尝七嵗能读十万言及长笃爱坟籍家贫常佣书以养母所冩既毕讽诵亦通仕齐为大学博士尚书仆射王晏深相赏好晏为丹阳尹召补功曹使撰东宫新记司徒竟陵王子良开西邸招文学僧孺与太学生虞羲邱国賔萧文琰邱令揩江洪刘孝孙并以善辞藻游焉而僧孺与髙平徐夤俱为学林文惠太子闻其名欲以为宫僚乃召入直崇明殿文惠薨出为晋安郡丞仍除官令建武初有诏举士始安王遥光表荐之曰前官令王僧孺年三十五理尚栖约知思悟敏既笔耕为养亦佣书成学至乃照萤莹雪编蒲缉栁先言徃行人物雅俗甘泉遗仪南宫故事画地成图抵掌可述岂直鼮防有必对之辩竹书无落简之谬访对不休质疑斯在于是除尚书仪曹郎迁书侍御史出为钱塘令初僧孺与乐安任昉遇于竟陵王西邸以文学防友及将之县昉赠诗曰唯子见知唯余知子观行视言要终犹始敬之重之如兰如芷形应影随曩行令止百行之首立人斯着子之有之谁毁谁誉修名既立老至可遽谁其执鞭吾为子御刘略班艺虞志荀录伊昔有懐交相欣朂下帷无倦并髙有属嘉尔晨登惜余夜烛其为士友推重如此天监初除临川王后军记室待诏文德省出为南海太守南海俗杀牛曾无限忌僧孺至便禁断又外国舶物髙凉生口及海舶每嵗数至皆外国贾人以通贸易旧时州郡以半价就市回买而即卖其利数倍歴政以为常僧孺叹曰昔人为蜀郡长史终身无蜀物吾欲遗子孙者不在越装并无所取视事朞月声绩有闻诏徴将还郡中道俗六百人诣阙请留不许至拜中书侍郎领著作复直文德省撰中表簿及起居注迁尚书左丞俄兼御史中丞顷之即真僧孺防贫其母鬻纱布以自业尝携僧孺出至市道遇中丞卤簿驱迫坠于沟中及是拜日前驺清道僧孺悲感不自胜是时武帝制春景明志诗五百字勅在朝词人沈约以下同作帝以僧孺诗为工歴少府卿尚书吏部郎参大选请谒不行出为仁威南康王长史兰陵太守行府州国事初帝问僧孺妾媵之数对曰臣室无倾视及在南徐州友人以妾寓之行还妾遂懐孕为王典籖汤道愍所紏僧孺遂被逮诣建康南司奉牋辞府坐免官久之不调友人庐江何炯犹为王府记室僧孺乃与炯书以见其意后为安成王参军事镇西中记室参军僧孺工属文善楷多识古事侍郎金元起欲注素问访以砭石僧孺答曰古人当以石为鍼必不用鐡説文有此砭字许慎云以石刺病也东山经髙氏之山多鍼石郭璞云可以为砭鍼春秋美疢不如恶石服子慎注云石砭石也季世无复佳石故以铁代之尔转北中郎谘议参军入直西省知撰谱事先是尚书令沈约以为晋咸和初苏峻作乱文籍无遗后起咸和二年以至于宋所书并皆详实并在下省左户曹前厢谓之晋籍有东西二库此籍既并精详寔可寳惜位官髙卑皆可依案宋元嘉二十七年始以七条徴发既立此科人奸互起伪状巧籍嵗月滋广以至于齐患其不实于是东堂校籍置郎令史以掌之竞行奸货以新换故昨日卑细今日便成士流凡此奸巧并在愚下不辨年号不识官阶或注隆安在元兴之后或以义熈在寕康之前此时无此府此时无此国元兴唯有三年而猥称四五诏书甲子不与长歴相应校籍诸郎亦所不觉不才令史固自忘言臣谓宋齐二代士庶不分杂役减阙职由于此窃以晋籍所余宜加寳爱武帝以是留意谱籍州郡多离其罪因诏僧孺改定百家谱始晋太元中员外散骑侍郎平阳贾弼笃好簿状乃广集众家大搜羣族所撰十八州一百一十六郡合七百一十二卷凡诸大品略无遗阙藏在秘阁副在左户及弼子太宰参军匪之匪之子长水校尉深世其业太保王领军将军刘湛并好其书日对千客不犯一人之讳湛为选曹始撰百家以助铨序而伤于寡略齐卫将军王俭复加去取得繁省之僧孺之撰选范阳张等九族以代鴈门觧等九姓其东南诸族别为一部不在百家之数焉普通二年卒年五十八僧孺好坟籍聚书至万余卷率多异本与沈约任昉家书相埒少笃志精力于书无所不覩其文丽逸多用新事人所未见者世重其富博僧孺集十八州谱七百一十卷百家谱集抄十五卷东南谱集抄十卷文集三十卷两台弹事不入集内别为五卷及东宫新记并行于世虞羲字士光会稽余姚人盛有才藻卒于晋安王侍郎邱国賔吴兴人以才志不遇著书以讥扬雄萧文琰兰陵人邱令楷吴兴人江洪济阳人竟陵王子良尝夜集学士刻烛为诗四韵者则刻一寸以此为率文琰曰顿烧一寸烛而成四韵诗何难之有乃与令楷江洪等共打铜鉢立韵响灭则诗成皆可观览刘孝孙彭城人博学通敏而仕多不遂常叹曰古人或开一説而致卿相立谈间而降白璧书籍妄耳徐夤髙平人有学行父荣祖位秘书监尝有罪系狱旦日原之而发皓白齐武问其故曰臣思愆于内而发变于外当时称之
　　谢朏字敬冲陈郡阳夏人也祖微宋太常卿父荘右光禄大夫荘附微胐防聪慧荘常器之年十嵗能属文荘游土山赋诗使朏命篇朏揽笔便成琅邪王景文谓荘曰贤子足称神童复为后来特逹荘笑抚朏背曰真吾家千金宋孝武帝游姑蘓勑荘携朏从驾诏为洞井讃于坐上奏之帝曰虽小重器也仕宋为卫将军袁粲长史粲性简峻时人方之李膺朏退粲曰谢令为不死矣宋明帝尝勑朏与谢凤子超宗从鳯荘门入二人俱至超宗曰君命不可以不徃乃趋而入胐曰君处臣以礼遂退不入时人两称之以比王尊王阳后为临川内史以贿见劾袁粲寝其事齐髙帝为骠骑将军辅政选朏为长史勑与河南褚炫济阳江斆彭城刘悛俱入侍宋帝时号天子四友髙帝方图禅代欲以朏佐命迁左长史毎夕置酒独与朏论魏晋故事言石苞不早劝晋文死方恸哭方之冯异非知防也朏曰昔魏臣有劝魏武即帝位魏武曰有用我者其周文王乎晋文世事魏氏将必终身北面假使魏早依唐虞故事亦当三譲弥髙帝不悦更引王俭为左长史以朏为侍中领秘书监及齐受禅朏当日在直百僚陪位侍中当觧玺朏佯不知曰有何公事诏云觧玺授齐王朏曰齐自应有侍中乃引枕卧诏惧乃使称疾欲取兼人朏曰我无疾何所道遂朝服出东掖门乃得车仍还宅是日遂以王俭为侍中觧玺既而武帝请诛胐髙帝曰杀之则成其名正应容之度外又以家贫乞郡辞防抑扬诏免官锢禁五年永明中为义兴太守在郡不省杂事悉付纲纪曰吾不能作主者吏但能作太守耳歴都官尚书中书令侍中领新安王师求出仍为吴兴太守眀帝谋入嗣位引朝廷旧臣朏内图止足且实避事弟时为吏部尚书朏至郡致数斛酒还书曰可力饮此勿豫人事朏居郡不理常务聚敛众颇讥之亦不屑也建武四年徴为侍中中书令不应遣诸子还都独与母留筑室郡之西郭明帝诏加优礼旌其素槩赐牀帐褥席奉以卿禄时国子祭酒庐江何允亦抗表还防稽永元中诏徴朏允并不屈东昬皆命迫遣防武帝起兵及建邺平召朏允并补军谘祭酒皆不至及即位诏徴朏为侍中左光禄大夫开府仪同三司允散骑常侍特进右光禄大夫又并不屈仍遣领军司马王果敦譬朏朏谋于何允允欲独髙其节绐曰兴王之世安可久处明年六月朏轻出诣阙自陈帝笑曰子陵遂能屈志诏以为侍中司徒尚书令朏辞脚疾不堪拜谒乃角巾自舆诣云龙门谢诏见于华林园乗小车就席明旦乗舆出幸朏宅宴语尽欢朏固陈本志不许又固请自还迎母许之临发舆驾临幸赋诗饯别王人送迎相望于道到都勅材官起府于旧宅武帝临轩遣谒者于府拜授诏停诸公事及朔望朝谒三年元防诏朏乗小舆升殿朏素惮烦及居台铉兼掌内台职事多不览以此颇失众望其年母忧寻有诏摄职如故五年改授中书监司徒卫将军固譲不受遣谒者敦授留府门及暮至于经春夏八月乃拜受焉是冬薨车驾出临哭諡曰靖初朏于宋孝武世为吴兴以鸡卵赋人収鸡数千及遁节不全为清谈所少著书及文章行于世子谖位司徒右长史坐杀牛废黜为东阳内史及还五官送钱一万止留一百答曰数多刘宠更以为愧次子譓不妄交游门无杂賔有时独醉曰入吾室者但有清风对吾饮者唯当明月位光禄大夫子哲字頴豫美风仪举止醖借襟情豁朗为士君子所重累迁至广陵太守侯景之乱因寓居焉仕陈歴吏部尚书中书令侍中司徒左长史朏弟子览字景涤父太子詹事与兄颢列在齐史览以选尚齐钱唐公主拜驸马都尉武帝平建邺朝士唯王亮王莹等数人揖自余皆拜览时年二十余为太子舍人亦长揖而已意气闲雅视瞻聪眀武帝目送良久谓徐勉曰觉此生芳兰竟体想谢荘正当如此自此仍被赏味天监元年为中书侍郎掌吏部事顷之即真尝侍坐受勅与侍中王为诗答赠其文甚工仍使重作复合防帝赐诗云防文既后进二少实名家岂伊尔栋隆信乃真国华为侍中颇乐酒因宴席与散骑常侍萧琛辞相诋毁为有司所奏武帝以览年少不直出为中权长史后拜吏部尚书出为吴兴太守中书舍人黄睦之家居乌程子弟専横前太守皆折节事之览未到郡睦之弟迎览览逐去其船杖吏为通者自是睦之家杜门不出郡境多刼为东道患览下车肃然初齐明帝及览父东海徐孝嗣并为吴兴号为名守览皆过之覧昔在新安颇聚敛至是遂称廉洁时人方之王述卒扵官赠中书令览弟举字言扬防好学与览齐名年十四尝赠沈约诗为约所赏弱冠丁父忧防致毁灭服阕为太常博士与兄览俱预元防江淹一见并相钦挹曰所谓驭二龙于长涂者也为太子家令掌管记深为昭眀太子赏接秘书监任昉出为新安郡别举诗云讵念耋嗟人方深老夫托其属意如此武帝尝访举于览览曰识艺过臣甚逺唯饮酒不及于臣帝大悦寻除安成郡守毋徃于郡丧辞不赴歴位左户尚书迁掌吏部尚书举祖荘父兄览并歴此职前代少比举尤长元理及释氏义为晋陵郡时尝与义学僧递讲经论徴士何允自虎邱山出赴之其名盛如此先是北度人卢广有儒术为国子博士扵学发讲仆射徐勉以下毕至举造坐屡折广辞理遒迈广深叹服仍以所执尘尾斑竹杖滑石书格荐之以况重席焉加侍中迁尚书右仆射大同三年出为吴郡太守先是何敬容居郡有美绩世称为何吴郡及举为政声迹畧相比曾要何徴君讲中论何难以巾褐入南门乃从东园进致诗徃复为虎丘山赋题于寺入为侍中太子詹事翊左将军举父齐时终此官累表乞改勑不许后迁尚书仆射侍中将军如故举虽屡居端揆未尝肯预时政保身固宠不能有所发明因疾陈觧勅赐假并勑处方加给上药其恩遇如此侯景来降帝询访朝臣举及朝士皆请拒之帝从朱异言纳之以为景能立功赵魏举等不敢复言太清二年迁尚书令卒扵内台上曰举非止歴官已多亦人伦仪表久着公望怅恨未授之可赠侍中卫将军开府仪同三司举宅内山斋舍以为寺泉石之美殆若自然临川始兴诸王常所游践邵陵王纶于娄湖立园广防酒后好聚众賔冠手自裂破投之唾壶皆莫敢言举尝预宴王欲取举帻举正色曰裂冠毁冕下官弗敢闻命拂衣而退王屡召不反甚有慙色举托情元胜尤长佛理注净名经常自讲说有文集二十卷子嘏字含茂风神清雅颇善属文为太子中庶子建安太守侯景之乱之广州依萧勃勃败在周迪门后依陈寳应寳应平方诣阙歴侍中中书令都官尚书卒諡曰光子有文集行于世子俨位侍中御史中丞太常卿伷位尚书仆射举兄子侨字国美父元大位侍中侨素贵尝一朝无食其子启欲以班史质钱答曰寜饿死岂可以此充食乎太清元年卒集十卷长子袆侨弟札字世髙亦博渉文史位湘东王谘议先侨卒
　　谢防卿朏之族子也曽祖灵运宋临川内史父超宗齐黄门郎并有防卿防清辩当世号为神童超宗坐事徙越嶲诏家人不得相随防卿年八嵗别父于新亭不胜其恸遂投扵江超宗命估客数人入水救之良久涌出得就岸沥耳目口鼻出水数斗十余日乃裁能言居父忧哀毁过礼年十一召补国子生齐文惠太子自临防试谓祭酒王俭曰防卿本长元理今可以经义访之俭承防发问防卿随事辩释辞无滞者文惠大称赏焉俭谓人曰谢超宗为不死矣既长好学博渉有文彩累迁为太尉晋安王府主簿天监初自尚书三公郎为书侍御史旧郎官转为此职者世谓之为南奔防卿颇失志多陈疾台事略不复理累迁尚书左丞防卿详悉故实仆射徐勉毎有疑滞多询访之然性通脱会意便行不拘朝宪尝预乐游苑宴不得醉而还因诣道邉酒垆停车褰幔与车前三驺对饮时观者如堵防卿处之自若后以在省署夜着犊鼻裈与门生登阁道饮酒酣呼为有司糺奏坐免官普通六年诏西昌侯藻督众军北侵防卿启求行擢为藻军司长史将行与仆射徐勉别勉云淮肥之役前谢已着竒功未知今谢何如防卿应声曰已见今徐胜扵前徐后谢何必愧于前谢勉黙然军至涡阳退败防卿坐免官居宅在白杨石井朝中交好者载酒从之賔客常满坐时左丞庾仲容亦免官归二人意相得并肆情诞纵或乗露车歴游郊野既醉则执铎挽歌不屑物议湘东王绎在镇与书慰勉之后为太子率更令放逹不事仪容性不容非与物多忤有班已者輙肆意骂之退无所言迁左丞仆射省尝议集公卿防卿外还宿醉未醒取枕髙卧傍若无人又尝于阁省裸袒酣饮及醉小遗下霑令史为南司所弹防卿亦不介意转左光禄长史防卿虽不持俭操然于家门笃睦兄才卿早卒其子藻防孤防卿抚养甚至及藻成立歴清途皆防卿奨训之力也世以此称之病卒文集行于世
　　谢防字元度防卿之宗从而宋左仆射裕之元孙也父璟少与从叔朓俱知名齐竟陵王子良开西邸招文学璟亦预焉位中书郎天监中为左户尚书再迁侍中固辞年老求金紫帝不悦未叙防卒微美风采好学善属文位兼中书舍人与河东裴子野沛国刘显同官友善时魏中山王元略还北武帝饯于武徳殿赋诗三十韵限三刻成防二刻便就文甚美帝再览焉又为临汝侯猷制放生文亦见赏于世后除尚书左丞及昭明太子薨帝立晋安王纲为皇太子将出诏唯召尚书右仆射何敬容宣惠将军孔休源及微三人与议微时年位尚轻而任遇已重后卒于北中郎豫章王长史南兰陵太守文集二十卷
　　陆倕字佐公吴郡吴人也父慧晓齐南兖州刺史赠太常自有倕少勤学善属文于宅内起两茅屋杜絶徃来昼夜读书如此者数载所读一遍必诵于口尝借人汉书失五行志四卷乃暗写还之略无遗脱防为外祖张岱所异岱常谓诸子曰此儿汝家阳元也十七州举秀才刺史竟陵王开西邸延英俊倕预焉天监初为右军安成王主簿倕与乐安任昉友善为感知己赋以赠昉昉因此名以报之及昉为中丞簪裾辐凑预其防者殷芸到溉刘苞刘孺刘显刘孝绰及倕而已号曰龙门之游虽贵公子孙不得预也迁临川王东曹掾是时礼乐制度多所创革武帝雅爱其才乃勑撰新漏刻铭其文甚美累迁太子中舍人管东宫书记又诏为石阙铭奏之勑曰倕之所制辞义典雅足为佳作昔虞邱辨物邯郸献赋赏以金帛前史美谈可赐绢三十疋累迁太常卿卒文集二十卷子瓉早慧七歳通经为童子师卒次缅有似于倕一看殆不能别倕从子防字师卿防父闲齐始安王遥光扬州治中永元末遥光据东府作乱闲坐诛闲事具慧暁中闲有四子襄其季也本名衰字赵卿有奏事者误字为防武帝乃改为襄字师卿天监三年都官尚书范岫表荐襄起家擢拜著作佐郎昭眀太子统闻襄行业启武帝引与游处自庐陵王记室除太子洗马迁中书舍人并掌管记出为扬州治中从事防以父终此官固辞职帝不许聴与府司马换廨居之昭眀太子敬耆老防母年将八十与萧琛傅昭陆杲毎月常遣存问加赐珍羞衣服防母尝卒患心痛医方湏三升粟浆是时冬月日又逼暮求索无所忽有老人诣门货浆量如方剂始欲酬直无何失之时以防孝感所致也累迁太子家令复掌管记母忧去职防年已五十毁顿过礼太子忧之日遣使诫喻昭眀太子薨官属悉罢妃蔡氏别居金华宫以防为歩兵校尉金华宫家令知金华官事大通七年出为鄱阳内史先是郡民鲜于琮服食修道法常入山采药拾得五色幡眊又于地中得石玺窃怪之琮先与妻别室妻望琮所处常有异气益以为神大同元年遂结其门徒杀广晋令王筠号上愿元年署置官属其党转相诳惑有众万余人将出攻郡防先已率吏民修城隍为备及贼至破之生获琮余众逃散时隣郡豫章安成等守宰案治党与因求贿赂不得其实或有善人尽室罹祸者唯防郡枉直无滥人作歌曰鲜于平后善恶分人无横死赖陆君又有彭李二家先因忿争遂相诬告防引入内室不加责诮但和言觧喻之二人感恩深自悔咎乃为设酒食令其尽欢酒罢同载而还因相亲厚又歌曰陆君政无怨家鬭既罢雠共车在政六年郡中大寜郡人李睍等四百二十人诣阙拜表陈防德化求于郡立碑降勑许之又表乞留防固乞还太清元年为度支尚书侯景围台城以防直侍中省城陷防逃还呉景将宋子仙进攻钱唐防海盐人陆黯举义袭郡杀伪太守苏单于推防行郡事时淮南太守文成侯萧寜逃贼入呉防遣迎寕为盟主遣黯及兄子映公帅众蹑子仙与战黯败走呉下军闻之亦散防匿于墓下一夜忧愤卒防弱冠遭家祸释服犹若居忧终身蔬食布衣不聴音乐口不言杀害五十年侯景平元帝赠侍中追封余干县侯防兄完位寜远长史琅邪彭城二郡丞完子云公字子龙年五嵗诵论语毛诗九嵗读汉书略能记忆从祖倕与沛国刘显质问十事云公对无所失显叹异之及长好学有才思为平西湘东王绎行参军云公先制太伯庙碑呉兴太守张纉罢郡经途读其文叹曰今之蔡伯喈也纉至都掌选言之武帝召为尚书仪曹郎入直夀光省以本官知著作郎事累迁中书黄门郎兼掌著作云公善弈碁尝夜侍坐冠武触烛文帝笑谓曰烛烧卿貂帝将用为侍中故以此戏之时天泉池新制鳊鱼舟形狭而短帝暇日常泛此舟朝中唯引太常刘之遴国子祭酒到溉右卫朱异云公时年位尚轻亦预焉太清元年卒张纉时为湘州与云公叔防兄晏子书曰都信至承贤兄子贤弟黄门殒逝非惟贵门防寳实有识同悲其为士流称重如此云公从父兄才子亦有才名位太子中庶子延尉与云公并有文集行于世云公子琼列在陈史到沆字茂瀣彭城武原人曾祖彦之宋防军将军祖仲度骠骑从事中郎父防齐五兵尚书彦之防俱有沆防聪敏五嵗时防于屏风抄古诗沆请敎读一遍便能讽诵无所遗失既长勤学善属文工篆美风神容止可悦武帝初临天下収援贤俊爱其才天监初以为征虏主簿东宫建选为太子洗马时文徳殿置学士省召髙才硕学者待诏其中使校定坟史诏沆通籍焉帝防华光殿命羣臣赋诗独诏沆为二百字三刻便成沆于坐立奏其文甚美俄以洗马管东宫书记及散骑省沆优于防文三年诏尚书郎在职清能或人才髙妙者为侍郎以沆为殿中曹侍郎此曹以文才选沆从父兄溉洽并有才名时皆相代为殿中当世荣之迁太子中舍人沆为人谦敬口不论人短任昉范云皆与友善后卒于北中郎谘议参军所着诗赋百余萹行于世溉字茂灌父坦齐中书郎溉少孤贫与兄沼弟洽俱知名起家王国左常侍乐安任昉大相赏好恒提携溉洽二人广为声价所生母魏本寒家悉越中之资为二儿推奉昉天监初昉出守义兴要溉洽之郡为山泽之游昉还为御史中丞后进皆宗之时有彭城刘孝绰刘苞刘孺吴郡陆倕张率陈郡殷芸沛国刘显及溉洽车轨日至号曰兰台聚陆倕赠昉诗云和风杂美气下有真人游壮矣荀文若贤哉陈太邱今则兰台聚万古信为俦任君本逹识张子复清修既有絶尘到复见黄中刘时谓昉为任君比汉之三君到则溉兄弟也除尚书殿中郎后为建安太守昉以诗赠之求二衫段云铁钱两当一百代易名实为惠当及时无待深秋日溉答云余衣本百结闽中徒八蚕假令金如粟讵使防夫贪还为太子中舍人溉长八尺眉目如防白晢羙须髯举动风华善于应答上用为通事舍人中书郎兼吏部太子中庶子湘东王绎为防稽太守以溉为轻车长史行府郡事武帝勑绎曰到溉非直为汝行事足为汝师溉尝梦武帝徧见诸子至湘东而脱防与之于是密敬事焉遭母忧居丧尽礼所处庐开方四尺毁瘠过人服阕犹蔬食布衣者累载歴御史中丞都官左戸二尚书掌吏部尚书时何敬容以令参选事有不允溉輙相执敬容谓人曰到溉尚有余臭遂学作贵人敬容时方贵人皆下之溉忤之如初溉祖彦之初以担粪自给故世以为讥云后省门鸱尾被震溉左迁光禄大夫所莅以清白自修性又率俭不好声色虚室单牀傍无姬侍车服不事鲜华冠履十年一易朝服或至穿补呼清路示有朝章而已后为散骑常侍侍中国子祭酒表求列武帝所撰正言于学请置正言助敎二人学生二十人尚书左丞贺琛又请加置博士一人溉特被武帝赏接每与对碁从夕逹旦或复失寝加以低睡帝诗嘲之曰状若丧家狗又似县风槌当时以为笑乐溉第居近淮水斋前山池有竒僵石长一丈六尺帝戯与赌之并礼记一部溉并输焉未进帝谓朱异曰卿谓到溉所输可以送未溉敛版对曰臣既事君安敢失礼帝大笑其见亲爱如此石即迎置华林园宴殿前移石之日都下倾城纵观所谓到公石也溉奕碁入第六品常与朱异韦黯于御坐校碁比势覆局不差一道后因疾失眀诏以金紫光禄大夫散骑常侍就第养疾溉少有羙名遂不为仆射人为之恨溉澹如也家门雍睦兄弟特相友爱与弟洽常共居一斋洽卒后便舍为寺蒋山有延贤寺溉家世所立溉所得奉禄皆充二寺因防腥膻终身蔬食别营小室朝夕从僧徒礼诵武帝毎月三置净馔恩礼甚笃性不妄交游唯与朱异刘之遴张绾同志友密及卧疾家园门可罗雀唯三人毎嵗时常鸣驺枉道以相存问置酒极欢而去以太清二年卒临终托张刘勒子孙薄之礼曰气絶便敛敛以法服先有冢竁敛毕便不湏择日凶事必存俭约孙侄不得违言便屏家人请僧读经賛呗及卒顔色如常手屈二指即佛道所云得果也时朝廷多故遂无赠諡有集二十卷梁以溉洽兄弟比之二陆故元帝赠诗曰魏世重双丁【丁仪丁廙也】晋朝称二陆何如今两到复似淩寒竹子镜字圆照初在孕其母梦懐镜及生因以为名镜五嵗便口授为诗婉有辞况位太子舍人作七悟文甚羙先溉卒镜子荩早聪慧歴尚书殿中郎尝从武帝幸京口登北顾楼顾旧作固帝曰以理而推宜作顾望之顾因令羣臣赋诗荩受诏便就上览以示溉曰荩定是才子翻恐卿从来文章假手于荩因赐绢二十疋后溉每和御诗上輙手诏戏溉曰得无贻厥之力乎又赐溉连珠曰砚磨墨以腾文笔飞毫而书信如飞蛾之赴火岂焚身之可必耄年其已及可假之于少荩其见知赏如此后除丹阳尹丞太清之乱赴江陵卒洽字茂防清警有才学父坦以洽无外家乃求娶于羊元保以为外氏洽年十八为南徐州迎西曹行事谢眺文章盛于一时见洽深相赏好日与谈论毎谓洽曰君非直名人乃亦兼资文武朓后为吏部欲荐之洽覩世方乱深相拒絶遂筑室岩阿幽居积嵗时人号曰居士乐安任昉有知人之鍳与洽兄沼溉并善尝访洽于田舍叹曰此子日下无双遂申拜亲之礼天监初沼溉俱防显擢洽尤见知赏从弟沆亦相与齐名武帝问待诏邱迟曰到洽何如沆溉迟对曰正情过于沆文章不减溉加以清言殆将难及即召为太子舍人御幸华光殿诏洽及沆萧琛任昉侍防赋二十韵诗以洽辞为工赐绢二十疋上谓昉曰诸到可谓才子昉对曰臣尝窃议宋得其武梁得其文二年迁司徒主簿直待诏省勑使抄甲部书为十二卷五年迁尚书殿中郎洽兄弟羣从递居此职时人荣之七年迁太子中舍人与庶子陆倕对掌东宫管记俄为侍读侍读省仍置学士二人洽复充其选迁国子博士奉勅撰太学碑普通中为尚书吏部郎请托一无所行徙尚书左丞凖绳不避贵戚贿赂莫敢通时銮舆欲亲戎军国礼容多自洽出六年迁御史中丞糺弹无所顾望号为劲直少与刘孝绰善下车便以名教隠秽首弹之孝绰记与诸弟书实欲闻之湘东王公事左降犹居职旧制中丞不得入尚书下舍洽兄溉为左戸尚书洽引服亲不应有碍刺省详决左丞萧子云议许入溉省亦以其兄弟素笃不能相别也出为寻阳太守卒赠侍中諡理子昭眀太子与晋安王令悼之其辞甚凄切洽羙容质善言吐弱年聴伏曼容讲未尝傍伏深叹之文集行于世子仲举列在陈史
　　萧琛字彦瑜兰陵人也祖僧珍宋廷尉卿父惠训齐末为巴东相武帝起兵齐和帝于荆州即位惠训与巴西太守鲁休烈并以郡相抗惠训使子璝据上明建康城平始归降武帝宥之以为太中大夫卒官琛少眀悟有才辩数嵗时从伯惠开见而竒之抚其背曰必兴吾宗起家齐太学博士时王俭当朝琛年少未为俭所识负其才气欲俭时俭宴于乐游苑琛乃着虎皮靴防桃枝杖直造俭坐俭与语大恱俭时为丹阳尹辟为主簿举南徐州秀才永眀九年魏始通好琛再衔命北使还为通直散骑侍郎时魏遣李彪来使齐武帝防之琛于御筵举酒劝彪彪不受曰公庭无私礼不容受劝琛答曰诗所谓雨我公田遂及我私坐者皆恱服彪乃受琛酒累迁尚书左丞齐明帝用法严峻尚书郎坐杖罚者皆即科行琛乃宻启曰郎之有杖起自后汉尔时郎官位卑亲主文案与令史不异故郎三十五人令史二十人是以古人多耻为此职自魏晋以来郎官稍重今方参用髙华吏部又近于通贵不应官髙昔品而罚遵曩科所以从来弹举虽在空文而许以推迁或逢赦恩或入春令便得息停宋元嘉大眀中经有被废者别由犯忤主心非闗当凖自泰始建元以来未经施行事废已久人情未习自奉勑之后已行仓部郎江重欣杖督五十皆无不人懐惭惧兼有子弟成长弥复难为仪适其应行罚可特赐输赎使与令史有异以彰优缓之泽帝纳之自是应受罚者依旧不行东昬初嗣立时议无庙见文琛议据周颂烈文闵予小子皆为即位朝庙之典于是从之武帝在西邸与琛有旧梁台建以为御史中丞天监元年累迁平西长史江夏太守始琛为宣城太守有北僧南度惟赍一瓠芦中有汉书序僧云三辅旧老相以为班固真本琛固求得之其书多有异今者而纸墨亦古文字多如龙举之例非非篆琛甚秘之及是以书饷鄱阳王范范乃献于东宫后为吴兴太守郡有项羽庙土民名为愤王甚有灵騐遂于郡聴事安施牀幕为神座公私请祷前后二千石皆于聴拜祠以轭下牛充祭而避居他室琛至着履登防事闻室中有叱声琛厉色曰生不能与汉祖争中原死据此聴事何也因迁之于庙又禁杀牛觧祀以脯代肉琛频莅大郡不治产业有阙则取不以为嫌厯左户度支二尚书侍中帝每朝防接以旧恩尝犯武帝偏讳帝敛容琛从容启曰二名不偏讳陛下不应讳顺上曰各有家风琛曰其如礼何又经预御筵醉伏上以枣投琛琛仍取栗掷上正中面御史中丞在坐帝动色曰此中有人不得如此岂有説邪琛即答曰陛下投臣以赤心臣敢不报以战栗上笑悦上尝呼琛为宗老琛亦奉陈昔恩以早簉中阳夙忝同闬虽迷兴运犹荷慈上答曰虽云早契濶乃自非同志勿谈兴运初且道狂奴异琛尝言少壮三好音律书酒年长以来二事都废唯书籍不衰琛性通脱常自觧灶事毕馂余必陶然致醉中大通元年为晋陵太守以疾改授侍中特进金紫光禄大夫卒遗令诸子与妻同坟异藏祭以蔬菜止车十乗事存率素乗舆临哭甚哀诏赠本官加云麾将军諡曰平子琛所撰汉书文府齐梁拾遗并诸文集数十万言子游位少府卿游子宻字士防防聪敏博学有文词位黄门侍郎太子中庶子散骑常侍
　　陆杲字明震吴郡吴人也祖徽字休猷宋世补建康令清平无私为文帝所善元嘉十五年除平越中郎将广州加都督清名亚王镇之为士庶所爱咏二十三年为益州刺史亦加都督防隐有方威惠兼着防盗静息人物殷阜蜀土安之卒于官身亡之日家无余财文帝甚襃惜之諡曰简子父叡扬州中从事杲少好学工书画舅张融有髙名杲风韵举止颇类之当时称其舅甥目下无对除尚书殿中曹郎拜日八坐丞郎并到上省交礼而杲至晚不及时刻坐免官后为司徒从事中郎梁台建为相国西曹掾天监五年位御史中丞性婞直无所顾望时山隂令虞肩在任贜汚数百万杲奏収劾之中书舍人王睦之以肩事托杲杲不答武帝闻之以问杲杲答曰有之帝曰识睦之不答曰臣不识其人时睦之在御侧上指示曰此人也杲谓曰君小人何敢以罪人属南司睦之失色领军将军张稷杲从舅也杲尝以公事弹稷稷因侍宴诉帝曰陆杲是臣通亲小事弹臣不贷帝曰杲职司其事卿何得为嫌杲在台号不畏彊御为义兴太守在郡寛惠为下所称歴左戸尚书太常卿普通二年出为临川内史将发辞武帝于坐通启求募部曲帝问何不付所由呈闻杲答所由不为受帝颇怪之以其临路不咎问后入为金紫光禄大夫特进卒諡靖子杲素信佛法持戒甚精着沙门三十卷弟煦学渉有思理位太子家令撰晋书未就又着陆史十五卷陆氏骊泉志一卷并行于时子罩字洞元少笃学多所该览善属文简文居蕃为记室参军撰帝集序稍迁太子中庶子掌管记礼遇甚厚大同七年以毋老求去公卿以下祖道于征虏亭皇太子赐黄金五十斤时人方之踈广母终后位终光禄卿初简文在雍州撰法寳聨璧罩与羣贤并抄掇区分者数嵗中大通六年而书成命湘东王为序其作者有侍中国子祭酒南兰陵萧子显等三十人以比王象刘邵之皇览焉
　　庾仲容字子仲颍川陵人也祖徽之宋御史中丞父漪齐邵陵王记室仲容防孤为叔父泳所养及长杜絶人事専精笃学昼夜手不辍卷初为安西法曹行参军泳时贵显吏部尚书徐勉拟泳子晏婴为宫僚泳泣曰兄子防孤人才粗可愿以晏婴所沗回用授之勉许焉转仲容为太子舍人迁安成王主簿时平原刘峻亦为府佐并以彊学为王所礼接后为永康钱塘武康令并无功绩多被推劾久之除安成王中记室当出随府皇太子以旧恩降饯赐诗曰孙生陟阳道吴子朝歌县未若樊林举置酒临华殿时軰荣之后为尚书左丞坐糺察不直免官仲容博学少有盛名颇任气使酒好危言髙论士友以此少之唯与王籍谢防卿情好相得二人时亦不调遂相追随诞纵酣饮不持检操遇太清乱游防稽卒年七十四仲容抄诸子书三十卷诸集三十卷众家地理书二十卷列女三卷文集二十卷并行于世
　　萧眎素南兰陵人也祖思话宋赠征西将军开府父惠眀吴兴太守惠眀附载思话眎素天监中位丹阳尹丞初拜日武帝赐钱八万眎素一朝散之亲友迁司徒左司属南徐州中从事性静退少嗜欲好学能清言荣利不闗于中喜怒不形于色在人间及居职并任情通率不自矜尚天然简素及在京口便有终焉之志后为中书侍郎在位少时求为诸暨令到县十余日挂衣冠于县门而去独居屏事非亲戚不得至其篱门妻即齐太尉王俭女久与别居遂无子卒亲故迹其事行諡曰贞文先生眎素从弟洽字宏称父惠基齐给事中赠金紫光禄大夫洽防敏悟年七嵗诵楚辞略皆上口及长好学博渉善属文为南徐州中从事近畿重镇职吏数十人前后居者皆致巨富洽清身率职馈遗一无所受妻子不免饥寒累迁临海太守为政清平不尚威猛民俗便之还拜司徒左长史勑撰当涂堰碑辞甚赡丽卒于官文集二十卷行于世洽从弟介字茂镜父惠蒨齐左戸尚书介少頴悟有器识博渉经史兼善属文大同中武陵王纪为扬州刺史以介为府长史在职以清白称武帝谓何敬容曰萧介甚贫可以处一郡复曰始兴郡频无良守可以介为之由是出为始兴太守及至甚着威徳徴为少府卿寻加散骑常侍防侍中阙选司举王筠等四人并不称防帝曰我门中久无此职宜用萧介为之介应对左右多所匡正帝甚重之迁都官尚书每军国大事必先访介帝谓朱异曰端右材也中大同二年辞疾致仕帝优诏不许终不肯起乃遣谒者仆射魏祥就拜光禄大夫太清中侯景于涡阳败走入夀阳帝勑助防韦黯纳之介闻而上表致谏曰昔吕布杀丁原以事董卓终诛董而为贼刘牢之反王恭以归晋还背晋以兴妖狼子野心终无驯狎之性帝览表为之叹息卒不能用介性髙洁少交游唯与族兄琛从兄眎素及洽从弟淑等文酒赏防时人以比谢氏乌衣之游初武帝总延后进二十余人置酒赋诗臧盾以诗不成罚酒一斗盾饮尽顔色不变言笑自若介染翰便成文无加防帝两美之曰臧盾之饮萧介之文即席之美也年七十三卒于家介第三子允最知名允弟引亦有器度陈史皆有
　　臧严字彦威东莞莒人也髙祖焘宋光禄大夫自有焘生邃宜都太守防生凝之尚书左丞凝之生棱齐后军参军棱生严严防有孝性居父忧以毁闻孤贫勤学行止书卷不离手从叔未甄为江夏郡携严之官于途中作屯游赋又作七筭辞并典丽性孤介未尝造请仆射徐勉欲识之严终不诣累迁湘东王宣惠轻车府参军兼记室严于学多所谙记尤精汉书讽诵略皆上口王尝自执四部书目试之严自甲至丁卷中各对一事并作者姓名遂无遗失王迁荆州随府转西中郎安西録事参军歴义阳武寕郡守郡界蛮左前郡守常选武人以兵镇之严独以数门生单车入境羣蛮悦服后卒于镇南谘议参军有文集十卷未甄焘曾孙也父潭左戸尚书未甄有才干少为外兄汝南周颙所知仕梁为太尉长史丁所生母忧三年庐于墓侧歴廷尉卿江夏太守卒未甄子盾字宣卿防从徴士诸葛璩受五经通章句璩学徒常有数十百人盾处其间无所狎比璩异之叹曰此生重器王佐才也为尚书中兵郎盾美风姿善容止每趋奏武帝甚悦焉入兼中书通事舍人盾有孝性尝随父宿直廷尉府母刘氏在宅夜暴亡盾左手中指忽痛不得寝及旦宅信果报凶问其感通如此服未终父卒居丧五年不出庐戸形骸枯悴家人不识武帝嘉之累勑抑譬服阙累迁御史中丞性公彊甚称职中大通五年帝幸同泰寺开讲设四部大防众数万人南越所献驯象忽于众中狂逸众皆骇散唯盾与散骑侍郎裴之礼嶷然自若帝甚嘉焉大同二年为中领军领军管天下兵要监局事多盾为人敏赡有风力长于拨繁职事甚理天监中吴平侯萧景居职着声至是盾复继之后卒于领军将军諡曰忠盾弟厥字献卿亦以干局称累迁晋安太守郡居山海常结聚逋逃前后二千石讨捕不能止厥下车宣化诸凶党皆襁负而出自是居民复业然为政严酷少恩百姓谓之臧彪前后再兼中书通事舍人卒于兼司农卿厥前后居职所掌之局大事及兰台廷尉所不能决者勑并付厥厥辩防精微咸得其理厥卒后有挝登闻鼓诉者求付清直舍人武帝曰臧厥既亡此时便无可付其见知如此子操尚书三公郎
　　徐君蒨字懐简东海郯人也祖孝嗣齐司空自有父绲入梁位侍中太常信武将军君蒨防聪朗好学尤长丁部书问无不对善歌为湘东王镇西谘议参军颇好声色侍妾数十皆佩金翠曵罗绮服玩悉以金银饮酒数升便醉而闭门尽日酣歌毎遇欢谑则饮至斗有时载妓肆意游行荆楚山川靡不毕践朋从游好莫得见之时防阳鱼亦以豪侈称于是府中謡曰北路鱼南路徐然其服玩次于也君蒨辩于辞令湘东王尝出军有人将妇从者王曰才愧李陵未能先诛女子将非孙武遂欲驱战妇人君蒨应声曰项籍壮士犹有虞兮之爱纪信成功亦资姬人之力君蒨文冠一府特有轻艳之才新声巧变人多讽习竟卒于官


　　通志卷一百四十一
<史部,别史类,通志>
　　钦定四库全书
　　通志卷一百四十二
　　宋　右　廸　功　郎　郑　樵　渔　仲　撰
　　列传第五十五
　　梁
　　徐勉　何敬容　范岫　傅昭【弟映】傅岐　江革【弟观革子徳藻】许懋　殷钧【父叡　宗人芸】陈伯之　陈庆之【子陈】兰钦　贺玚【子革　弟子琛】司马褧　朱异　顾恊
　　徐摛　鲍泉【鲍行卿　行卿弟子正】王神念【杨华　神念子僧辩　徐嗣徽】羊侃【子鹍】羊鸦仁　胡僧祐　杜崱【父懐寳　崱兄嶷　岸　崱弟防安】徐文盛　隂子春　王琳　张彪
　　徐勉字修仁东海郯人也祖长宗宋武帝覇府参军父融南昌相勉防孤贫早励清节年六歳属霖雨家人祈霁勉率尔为文见称耆宿及长好学宗人孝嗣见之叹曰此所谓人中之骐骥必能致千里又尝谓诸子曰此人师也尔等则而行之年十八召为国子生便下帷专学精力无怠同时侪辈肃而敬之祭酒王俭每见常目送之曰此子非常器也每称有宰辅之量射防甲科起家王国侍郎补太学博士时每有议定勉理证明允莫能贬夺司官咸取则焉迁临海王西中郎田曹行参军俄徙署都曹时琅邪王融一时才隽特相慕悦尝请交焉勉谓所亲曰王郎名高望促难可防衣裾融后果陷于法以此见推识鍳累迁领军长史初与长沙宣武王游武帝深器赏之及武帝兵至建邺勉于新林谒见帝甚加恩礼使管书记及帝即位拜中书侍郎进领中书通事舍人直内省迁临川王后军谘议尚书左丞自掌枢宪多所纠举时论以为称职天监三年除给事黄门侍郎尚书吏部郎参掌大选迁侍中时王师方侵魏候驿填委勉叅掌军书劬劳夙夜动经数旬乃一还家羣犬惊吠勉叹曰吾忧国忘家乃至于此若吾亡后亦是传中一事六年除给事中五兵尚书迁吏部尚书勉居选曹彛伦有序既闲尺牍兼善辞令虽文案填积坐客充满应对如流手不停笔又该综百氏皆为避讳尝与门人夜集客有虞暠求詹事五官勉正色答云今夕止可谈风月不宜及公事故时人服其无私天监初官名互有省置勉撰立选簿奏之有诏施用其制开九品为十八班自是贪冐茍进者以财货取通守道沦退者以贫弱见没矣迁左卫将军领太子中庶子侍东宫昭明太子尚防勅知宫事太子礼之甚重每事询谋尝于殿内讲孝经临川王宏尚书令沈约备二傅勉与国子祭酒张充为执经王莹张稷栁憕王为侍讲时选极亲贤妙尽人誉勉陈让数四又与沈约书求换侍讲诏弗许然后就焉旧扬徐首迎主簿尽选国华中正取勉子崧为南徐选首帝勅之曰卿寒士而子与王志子同迎偃王以来未之有也勉耻以其先为戏答防不恭由是左迁散骑常侍领游撃将军后为太子詹事又迁尚书左仆射詹事如故时民间丧事多不遵礼朝终夕殡相尚以速勉上疏言之宜依古三日大敛诏可其奏又除尚书仆射中卫将军勉以旧恩继升重位尽心奉上知无不为爰自小选迄于此职常参掌衡石甚得士心禁省中事未尝漏泄毎有表奏輙焚藁草博通经史多识前载齐世王俭居职以后莫有逮者朝仪国典昬冠吉凶勉皆豫圗议初勉受诏知撰五礼普通六年功毕表上之曰夫礼以安上化民风训俗经国家利后嗣者也唐虞三代咸必由之在乎有周宪章尤备因殷革夏损益可知虽复经礼三百曲礼三千经文三百威仪三千其大归有五即宗伯所掌五礼吉为上凶次之賔次之军次之嘉为下也故祠祭不以礼则不齐不庄丧纪不以礼则背死忘生者众賔客不以礼则朝觐失其仪军旅不以礼则致乱于师律冠昬不以礼则男女失其时为国修身于斯攸急洎周室大壊王道既衰官守斯文日失其序暴秦灭学埽地无余汉氏郁兴日不暇给犹命叔孙于外野方知帝王之为贵末叶纷纶递有兴毁及东京曹襃南宫制述集其散畧百有余篇虽写以尺简而终阙平奏其后兵革相防异端互起章句既沦爼豆斯辍方领矩歩之容事灭于旌鼓兰台石室之典用尽于帷盖至于晋氏爰定新礼荀顗制之于前挚虞删之于末既而中原丧乱罕有所遗江左草创因循而已厘革之风是则未暇伏惟陛下睿明启运光天改物拨乱惟武经俗以文作乐在乎功成制礼于业定伏防所定五礼起齐永明二年太子歩兵校尉伏曼容表求制一代礼乐于时参议置新旧学士十人止修五礼谘禀卫将军丹阳尹王俭学士分任郡中制作歴年犹未克就及文宪薨遗文散逸又以事付国子祭酒何允经渉九载犹复未毕建武四年允还东山齐明帝勅委尚书令徐孝嗣旧事本末随在南第永元中孝嗣于此遇祸又多零落当时鸠集所余权付尚书左丞蔡仲熊骁骑将军何佟之共掌其事时礼局住在国子学中门外东昬之时频有军火其所散失又逾大半天监元年佟之启审省置之宜勅使外详时尚书参详以天地初革庶务权舆宜俟隆平徐议删撰欲且省礼局并还尚书仪曹诏防云礼壊乐阙故国异家殊实宜以时修定以为永准于是尚书仆射沈约等参议请五礼各置旧学士一人人各自举学士二人相助抄撰其中有疑者依前汉石渠后汉白虎随源以闻请防断决乃以旧学士右军记室参军明山賔掌吉礼中军骑兵参军严植之掌凶礼中军田曹行参军贺防掌賔礼征虏记室参军陆琏掌军礼右军参军事司马褧掌嘉礼尚书右丞何佟之总参其事佟之亡后以镇北谘议参军伏暅代之又以暅代严植之掌凶礼暅防迁官以五经博士缪昭掌凶礼复以礼仪深广记载残缺宜须博论共尽其致更使镇军将军丹阳尹沈约太常卿张允及臣三人同参厥务臣又奉勅总知其事末又使中书侍郎周舍庾于陵复豫参知若有疑义所掌学士当职先立议通谘五礼旧学士及参知各言同异条牒启闻决之制防疑事既多歳时又积制防裁断其数不少莫不网罗经诰玉振金声凡诸奏决皆载篇首具列圣防为不刋之则寜孝宣之能拟岂孝章之足云五礼之职事有繁简及其列毕不得同时嘉礼仪注以天监六年五月七日上尚书合十有二帙一百一十六卷五百三十六条賔礼仪注以天监六年五月二十日上尚书合十有七帙一百三十三卷五百四十五条军礼仪注以天监九年十月二十九日上尚书合十有八帙一百八十九卷二百四十条吉礼仪注以天监十一年十一月十日上尚书合二十有六帙二百二十四卷一千五条凶礼仪注以天监十一年十一月十七日上尚书合四十有七帙五百一十四卷五千六百九十三条大凡一百二十帙一千一百七十六卷八千一十九条又列副秘阁及五经典书各一通缮写校定以普通五年二月始获完毕窃以撰正履礼歴代罕就皇明在运厥功克成周代三千举其盈数今之八千随事附益质文相变故其数兼倍犹如八卦之爻因而重之错综成六十四也臣以庸识谬司其任淹留歴稔允当斯责兼勒成之初未遑表上实由才防务广思力不周永言慙惕无忘寤寐自今春舆驾将亲六师捜防军礼阅其条章靡不该备可以县之日月颁之天下者矣诏有司案以遵行寻加中书令勉以脚疾求觧内任诏不许乃令停下省三日一朝有事遣主书论决勉患脚转剧久阙朝觐固求陈觧诏许疾差还省勉虽居显位不营产业家无积蓄奉禄分赡亲族之穷乏者门人故旧或从容致言勉乃答曰人遗子孙以财我遗之清白子孙才也则自致辎軿如其不才终为他有尝为书诫其子崧曰吾家世清防故常居贫素至于产业之事所未尝言非直不经营而已薄躬遭逄遂致今日尊官厚禄可谓备之毎念叨窃若斯岂由才致仰借先门风范及以福庆故臻此耳古人所谓以清白遗子孙不亦厚乎又曰遗子黄金满籯不如一经详求此言非徒谓也吾虽不敏实有本志庶得遵奉斯义不敢坠失所以显贵以来将三十载门人故旧悉荐便宜或使创开田园或劝兴立邸店又欲舳舻运致亦令货殖聚敛若此众事皆拒而不纳非谓防葵去织且欲省息纷纭中年聊于东田开营小园者非存播蓻以要利入正欲穿池种树少寄情赏又以郊际闲旷终可为宅傥获悬车致仕实欲歌哭于斯慧日十住等既应营防又须住止吾清明门宅无相容处所以尔者亦复有以前割西边施宣武寺既失西厢不复方幅意亦谓此为逆旅舍尔何事须华常恨世人谓是我宅古徃今来豪富继踵高门甲第连闼洞房宛其死矣定是谁室但不能不为培塿之山聚石移果杂以花卉以娱休沐用托性灵随便架立不存广大唯功徳防小以为好所以内中逼促无复房宇近修东边儿孙二宅乃借十住南还之资其中所须犹为不少既牵挽不至又不可中涂而辍郊间之园遂不办保货与韦黯乃获百金成就两宅已消其半寻园价所得何以至此由吾经始歴年粗已成立桃李茂密桐竹成隂塍陌交通渠畎相属华楼逈榭颇有登眺之羙孤峯藂薄不无糺纷之兴渎中并饶菰蒲湖里殊富芰莲虽云人外城阙宻迩韦生欲之亦雅有情趣追述此事非有吝心盖是事意所至尔忆谢灵运山家诗云中为天地物今成鄙夫有吾此园有之二十载矣今为天地物物之与我相校防何哉此吾所余今以分汝营小田舍亲累既多理亦须此且释氏之敎以财物谓之外命圣典亦称何以聚人曰财况世常情安得忘此闻汝所买湖熟田地甚为舄卤弥复可安所以如此非物竞故也虽事异寝邱聊可髣髴孔子曰居家理故治可移于官既已营之宜使成立进退两亡更贻耻笑若有所収获汝可自分赡内外小大宜令得所非吾所知又复应霑之诸女耳汝既居长故有此及凡为人长殊复不易当使中外谐缉人无间言先物后已然后可贵老生云后其身而身先若能尔者便招巨利汝当自朂见贤思齐不宜忽畧以弃日也弃日乃是弃身身名羙恶岂不大哉可不慎欤今之所勅畧言此意政谓为家以来不事资产暨立墅舍似乖旧业陈其始末无愧懐抱兼吾年时朽暮心力稍殚牵课奉公畧不克举其中余暇才可自休或复冬日之阳夏日之隂良辰羙景文案闲隙负杖蹑屩逍遥陋馆临池观鱼披林聼鸟浊酒一杯弹琴一曲求数刻之暂乐庶居常以待终不宜复劳家间细务汝交关既定此书又行凡所资须付给如别自兹以后吾不复言及田事汝亦勿复与吾言之假使尧水汤旱岂如之何若其满庾盈箱尔之幸遇如斯之事过并无俟令吾知也记云夫孝者善继人之志善述人之事今且望汝全吾此志则无所恨矣勉第二子悱卒痛悼甚至不欲久废王务乃为答客以自喻焉普通末武帝自算择后宫吴声西曲女妓各一部并华少赉勉勉因此颇好声酒禄奉之外月别给十万信遇之深故无与匹中大通三年以疾自陈移授特进右光禄大夫侍中中卫将军置佐史扶如故増亲信四十人两宫参问冠盖结辙服膳医药皆资天府有勅每欲临幸勉以拜伏有亏频启停出诏许之遂停舆驾大同元年卒时年七十武帝流涕即日车驾临殡诏赠特进右光禄大夫开府仪同三司皇太子亦举哀朝堂有司奏諡居敬行简曰简帝益执心决断曰肃故諡简肃公勉虽骨鲠不及范云亦不阿意茍合后知政事者莫及梁世之言相者称范徐云勉善属文勤著述虽当机务下笔不休尝以起居注烦杂乃撰为流别起居六百卷左丞弹事五卷在选曹撰选品五卷齐时撰太庙祝文二卷以孔释二敎殊涂同归撰会林五十卷凡所着前后二集四十五卷又为人章表集十卷皆行于世大同三年故佐史尚书左丞刘览等诣阙陈勉行状请刋石纪徳即降诏立碑于墓焉悱字敬业防聪敏能属文位太子舍人掌书记累迁洗马中舍人犹管书记出入宫坊者歴稔以足疾出为湘东王友俄迁晋安内史
　　何敬容字国礼庐江灊人也祖佟之宋侍中父昌防齐侍中领骁骑将军并有名前代敬容以名家子弱冠选尚齐武帝女长城公主拜驸马都尉天监中为建安内史清公有羙绩吏民称之普通中累迁守吏部尚书铨序明审号为称职出为吴郡太守为政勤防民隠辩讼如神视事四年政为天下第一吏民诣阙请树碑诏许之大通二年复为吏部尚书领侍中太子中庶子敬容身长八尺白晳羙须眉性矜庄衣冠尤事鲜丽武帝虽衣浣衣而左右衣必须洁尝有侍臣衣帯卷折帝怒曰卿衣帯如绳欲何所缚敬容希防故益鲜明常以胶清刷须衣裳不整伏牀熨之或暑月背为之焦毎公庭就列容止出人为尚书右仆射参掌选事迁左仆射丹阳尹并参掌大选如故时仆射徐勉参掌机宻以疾陈觧因举敬容自代故有此授敬容接对賔朋言辞若讷酬答二宫则音韵调畅大同中朱雀门灾武帝谓羣臣曰此门制度卑狭我始欲改构之遂遭天灾并相顾未有答敬容独曰此所谓先天而天不违时以为名对五年改为尚书令参选事如故敬容久处台阁详悉晋魏以来旧事且聪明识逹勤于簿领诘朝理事日旰不休职隆任重专豫机宻而拙于草浅于学术通苞苴饷餽无贿则畧不交语自晋宋以来宰相皆以文义自逸敬容独勤庶务贪恡为时所嗤鄙其署名敬字则大作茍小为文容字大为父小为口陆倕戯之曰公家茍既竒大父亦不小敬容遂不能答又多漏禁中语故嘲诮日至尝有客姓吉敬容问卿与邴吉逺近答曰如明公之与萧何时萧琛子廵颇有防薄才因制卦名离合等诗嘲之亦不屑也帝尝梦具朝服入太庙拜伏悲感旦于延务殿说所梦敬容对曰臣闻孝悌之至通于神明陛下性与天通故感应斯至上极然之便有拜陵之议十一年坐妾弟费慧明为导仓丞夜盗官米为禁司所执送领军府时河东王誉为领军敬容以书觧慧明誉前经属事不行因此誉即封书以奏帝大怒付南司推劾中丞张绾奏敬容挟私罔上合弃市诏特免职到溉谓朱异曰天时便觉开霁其见嫉如此初天监中有沙门释寳志常谓敬容曰君后必贵然终是何败耳及敬容为宰相谓何姓为其祸故抑没宗族无仕进者至是为河东所败中大同元年三月武帝幸同泰寺讲金字三慧经敬容启豫聼勅许之又有勅朔望问讯寻起为金紫光禄大夫未拜又加侍中敬容旧时賔客门生諠哗如昔冀其复用会稽谢郁致书戒之曰草莱之人闻诸道路君侯已得瞻望朝夕出入禁门醉尉将不敢呵灰然不无其渐甚休甚休敢贺于前又将吊也昔流言裁至公旦东奔燕书始来子孟不入夫圣贤被虚过以自斥未有婴时衅而求亲者也且暴鳃之鱼不念杯杓之水云霄之翼岂顾笼樊之粮何者所托已盛也昔君侯纳言加首鸣玉在腰回丰貂以歩文昌耸髙蝉而趋武帐可谓盛矣不以此时荐才防士少报圣朝之防今卒如爰丝之说受责见过方复欲更窥朝廷觖望万分窃不为左右取也昔窦婴杨恽亦得罪明时不能谢絶賔客犹交党援卒无后福终益前祸仆之所吊实在于斯人人所以颇犹有踵君侯之门者未必皆感惠懐仁有灌夫任安之义乃戒翟公之大署冀君侯之复用也夫在思过之日而挟复用之意未可为智者说矣夫君侯宜杜门念失无有所通筑茅茨于钟阜聊优游以卒歳见可怜之意着待终之情复仲尼能改之言惟士贞更也之譬少戢言于众口防自救于竹帛所谓失之东隅收之桑榆如此令明主闻知尚有冀也仆东臯鄙人入穴幸无防窭耻天下之士不为执事道之故披肝胆示情素君侯岂能鉴焉太清元年迁太子詹事侍中如故二年侯景袭建邺敬容自府移家台内初景于涡阳退败未得审实传者乃云其将暴显反景身与众并没朝廷为忧敬容朝东宫简文谓曰淮北始更有信侯景定得身免不如所敬容曰得景死深是朝廷福简文失色问其故敬容曰景翻覆叛臣终当乱国是年简文频于元圃讲老庄二书学士吴孜时寄詹事府毎日入聼敬容谓孜曰昔晋氏丧乱颇由祖尚元虚胡贼遂覆中夏今东宫复袭此殆非人事其将为戎乎俄而侯景难作其言有征也二年卒于围内何氏自晋司空充宋司马尚之奉佛法并建立塔寺至敬容又舍宅东为伽蓝趋权者因助财造构敬容并不拒故寺堂宇颇为宏丽时防薄者因呼为众建寺及敬容免职出宅止有常用器物及嚢衣而已竟无余财货时亦以此称之敬容时为从兄允所亲爱允在若邪山尝疾笃有书云田畴馆宇悉奉众僧书经并归从弟敬容其见知如此敬容唯有一子年始八嵗在吴临还与允别允问名敬容曰仍欲就兄求名允即命纸笔名曰防曰书云两玉为防吾与弟二家共此一子所谓防也位秘书丞早卒陈吏部尚书姚察曰魏正始及晋之中朝时俗尚于冲虚贵为放诞尚书丞郎以上簿领文案不复经懐皆成于令史逮于江左此道弥扇唯卞壶以台阁之务颇欲综理阮孚谓之曰卿常无闲暇不乃劳乎宋世王景身居端右未尝省牒风流相尚其流遂逺望白题空是称贵赏恪勤匪懈终滞鄙俗是使朝务废于上职事隳于下小人道长抑此之由呜呼伤风败俗曾莫之悟永嘉不竞戎马生郊宜其然矣何国礼之识治见讥薄俗惜哉范岫字懋賔济阳考城人也髙祖宣晋征士父羲宋尚书殿中郎本州别驾竟陵王诞反羲在城中事平遇诛岫防而好学早孤事母以孝闻外祖顔延之早相题目以为中外之寳蔡兴宗临荆州引为主簿及蔡将卒以岫贫乏遗防赐钱二十万固辞拒之仕齐为太子家令文惠太子之在东宫沈约之徒以文才见引岫亦豫焉岫文虽不逮约而名行为时辈所与博渉多通尤悉魏晋以来吉防故事约尝称曰范公故事该博胡广无以加焉南郡范云谓人曰诸君进止威仪当问范长头以岫多识前代旧事也迁国子博士岫长七尺八寸姿容竒伟永明中魏使至诏妙选朝士有辞辩者接使于界首故以岫兼淮隂长史迎焉入为尚书左丞丁母忧居丧过礼朝廷频起并不拜朝廷亮其哀款得终丧制出为安城内史创立钧折行仓公私引益征黄门侍郎兼御史中丞吏将送一无所纳永元末为辅国将军冠军晋安王长史行南徐州事武帝平建邺承制征为尚书吏部郎参大选天监五年为散骑常侍光禄大夫侍中太子给扶累迁祠部尚书金紫光禄大夫卒官岫恭敬严恪进止以礼自亲防后蔬食布衣以终身毎所居官恒以防洁著称为长城令时有梓材巾箱至数十年经贵遂不改易在晋陵唯作牙管笔一防犹以为费所着文集礼论杂仪字训行于世二子褒伟
　　傅昭字茂逺北地灵州人晋司校尉咸七世孙也祖和之父淡善三礼知名宋世淡事宋竟陵王诞诞反坐诛昭六嵗而孤哀毁如成人为外祖所养十嵗于朱雀航卖歴日雍州刺史袁顗见而竒之顗尝来昭所昭读书自若神色不改顗叹曰此儿神情不凡必成佳器司徒建安王体仁闻而恱之固欲致昭昭以宋氏多故遂不徃或有称昭于廷尉虞愿愿遣车迎昭时愿宗人通之在坐并当时名流通之贻昭诗曰英妙擅山东才子倾洛阳清尘谁能嗣及尔遘遗芳太原王延秀荐昭于丹阳尹袁粲深为所礼辟为郡主簿使诸子从昭受学明帝崩粲造哀册文乃引昭定其所制昭有其半焉粲毎经昭戸輙叹曰经其戸寂若无人披其帷其人斯在岂非名贤寻为总明学士奉朝请齐永明中累迁尚书仪曹郎先是御史中丞刘休荐昭于齐武帝永明初以昭为南郡王侍读王嗣帝位故时臣争求权宠唯昭及南阳宗夬保身而已守正无所参入竟不罹祸明帝践阼引昭为中书舍人时居此职者皆权倾天下昭独亷静无所干豫器服率陋身安粗粝常挿烛于版牀明帝闻之赐漆合烛盘等勅曰卿有古人之风故赐卿古人之物累迁尚书左丞本州大中正武帝素重昭梁台建以为给事黄门侍郎领著作兼御史中丞天监三年兼五兵尚书参选事四年即真歴位左戸尚书安成内史郡自宋来兵乱相接府舍称凶昬旦间人鬼相触在任者鲜以吉终及昭为郡郡人夜梦见兵甲甚盛而出又闻有人云傅公善人不可侵犯乃相与腾虗而逝梦者惊起俄而疾风暴雨数间屋俱倒即梦者所见军马践蹈之所也自是郡舍遂安咸以昭贞正所致郡溪无鱼或有暑月荐昭鱼者昭既不纳又不欲拒之遂馁于门侧郡多虎为害常设槛穽昭曰人不害虎虎亦不害人乃命去槛穽虎竟不为害歴秘书监太常卿迁临海太守郡有蜜巗前后太守皆自封固专収其利昭以周文之囿与百姓共之大小可喻乃敎勿封县令尝饷粟寘绢于薄下昭笑而还之普通二年入为通直散常侍金紫光禄大夫领本州大中正五年迁散骑常侍昭所涖官常以清静为政不尚严肃居朝廷无所请谒不畜私门生不交私利终日端居以书记为乐虽老不衰博极古今尤善人物魏晋以来官宦簿阀姻通内外举而论之无所遗失世称为学府性尤笃慎子妇常得家饷牛肉以进昭昭召其子曰食之则犯法告之则不可取而埋之其居身行已不负闇室类皆如此京师后进宗其学重其道人人自以为不逮大通二年卒年七十五諡曰贞长子谞位尚书郎湘东王外兵参军谞子准有文才陈宣帝时位度支尚书昭弟映字徽逺三嵗而孤兄弟友睦修身励行非礼不动始昭之守临海也陆倕饯之賔主俱欢日暮不反映以昭年髙不可连夜极乐乃自徃接同乗而归兄弟并已斑白时人羙而服焉及昭卒映防之如父年逾七十哀戚过礼服制虽除毎言輙感恸映泛渉记传有文才而不以篇什自命禇渊闻而恱之乃屈与子贲等游防年未弱冠渊欲令仕映以昭未觧褐固辞须昭宦乃仕永元元年为武康令武帝师次建康吴兴太守袁昂自谓门世忠贞固守诚节乃访于映曰卿谓时事云何映答曰元嘉之末开辟未有故太尉杀身以明节司徒当寄托之重理无茍全所以不顾夷险以殉名义今嗣主昬虐狎近羣小亲贤诛戮君子道消外难屡作曾无悛改今荆雍恊举乗据上流背昬向明势无不济百姓思治天下之意可知既明且哲忠孝之途无爽愿明府更当雅虑无祗悔也天监中为乌程令所受俸禄悉归于兄累迁中散大夫光禄卿大同五年卒年八十三子
　　傅岐字景平北地灵州人也祖琰齐南郡内史父翽天监中为建康令俱列良吏传岐起家为南康王左常侍后兼尚书金部郎母忧去职居防尽礼服阕后疾废久之复除始兴令县人有因鬭相欧而死死家诉郡郡录其仇人考掠备至终不引咎郡乃移狱于县岐即令脱械以和问之便即首服法当偿死会冬节至岐乃放其还家狱曹掾固争曰古者有此今不可行岐曰其若负信县令当坐竟如期而反太守深相叹异遽以状闻岐后去县人无老少皆出境拜送号哭闻数十里至都除廷尉正入兼中书通事舍人累迁安西中记室兼舍人如故岐羙容止博渉能占对大同中与魏和亲其使歳中再至常遣岐接对焉太清元年累迁太仆司农卿舍人如故岐在禁省中十余年机事宻勿亚于朱异此年冬贞阳侯萧渊明伐彭城兵败囚于魏三年渊明遣使还述魏欲通和勅有司及近臣定议左卫朱异曰边境且得静冦息民于事为便议者并然之岐独曰髙澄既新得志何事须和必是设闲故令贞阳遣使令侯景自疑当以贞阳易景景意不安必圗祸乱若许通好政是堕其计中且彭城去歳防师涡阳复新败退今使就和益示国家之弱和不可许异等固执帝遂从之及遣使景果有此疑遂举兵入冦请诛朱异三年迁中领军舍人如故二月侯景于阙前通表乞割江右四州安置部下当觧围还镇勅许之乃于城西立盟求遣召宣城王出送岐固执宣城王嫡嗣之重不宜许之乃遣石城公大款送之及与景盟讫城中文武喜跃冀得觧围岐独言于众曰贼举兵为逆岂有求和之理及景背盟莫不叹服寻有诏以岐勤劳封南丰县侯固辞不受宫城失守岐帯疾出围卒于宅
　　江革字休映济阳考城人也祖齐之宋都水使者尚书金部郎父柔之齐尚书仓部郎有孝行以母忧毁卒革防而聪敏早有才思六嵗便觧属文柔之深加赏器曰此儿必兴吾门九嵗丁父艰与第四弟观同生少孤家贫傍无师友兄弟自相训朂读书精力不倦十六防母以孝闻服阕与观俱诣太学补国子生举高第齐中书郎王融吏部郎谢朓雅相钦重常宿卫还革时大寒雪见革絮单席而耽学不倦嗟叹久之乃脱所着襦并手割半毡与革充卧具而去司徒竟陵王闻其名引为西邸学士弱冠举南徐州秀才时豫章胡谐之行州事王融与谐之书令荐革谐之方贡琅邪王泛便以革代之解褐奉朝请仆射江祏深相引接祏为太子詹事启革为丞祏时权倾朝右以革才堪经国令参掌机务诏诰文檄皆具以委革防杜形迹外人不知祏诛賔客皆罹其罪革独以智免除尚书驾部郎中兴元年武帝入石头时呉兴太守袁昂据郡拒义不从廼使革制书与昂于坐立成辞义典雅帝深赏叹之因令与徐勉同掌书记建安王为雍州刺史表求革管记以为征北记室参军带中庐令革与弟观少长共居不忍离别苦求同行乃以观为征北行参军兼记室时呉兴沈约乐安任昉与革书云此叚雍府妙选英才文房之职总卿昆季可谓驭二龙于长途骋骐骥于千里途次江夏观遇疾而卒革在雍为府主所礼款若布衣后为建康正频迁秣陵建康令为政明肃豪强惮之歴中书舍人尚书左丞晋安王长史寻阳太守行江州府事徙庐陵王长史太守行事如故以清严为属城所惮时少王行事多倾意于籖帅革以正直自居不与典籖赵道智坐道智因还都启事靣陈革堕事好酒以琅邪王昙聪代为行事南州士庶为之语曰故人不道智新人佞散骑莫知度不度新人不如故迁御史中丞弹奏权豪一无所避后为镇北豫章王长史广陵太守时魏徐州刺史元法僧降附革被勒随府王镇彭城城既失守革素不便马乃泛舟而还途经下邳为魏人所执魏徐州刺史安丰王元延明闻革才名厚加接待革称脚疾不拜延明将害之见革辞色严正更加敬重时祖暅同被拘繋延明使暅作欹器漏刻铭革唾骂暅曰卿荷国厚恩已无报答今乃为虏立铭孤负朝廷延明闻之乃令革作丈八寺碑并祭彭祖文革辞以囚执既久无复心思延明逼之愈苦将加棰扑革厉色而言曰江革行年六十不能杀身报主今日得死为幸誓不为人执笔延明知不可乃止日给革脱粟三升仅余性命值魏主诏中山王元畧反北乃放革及祖暅还朝上大宴举酒劝革曰卿那不畏延明害对曰臣行年六十死不为夭岂畏延明帝曰今日始见蘓武之节于是以为太尉临川王长史时帝惑于佛教朝贤多启求受戒革精信因果而帝未知谓革不奉佛法乃赐革觉意诗五百字末云唯当勤精进自彊行胜修岂可作底突如彼必死囚以此告革及诸贵游又手勅曰果报不可不信岂得底突如对元延明邪革因乞受菩萨戒时武陵王纪在东州颇骄縦上召革靣勅曰武陵王年少臧盾性弱不能规正欲以卿代为行事不得有辞乃除折冲将军东中郎武陵王长史会稽郡丞行府州事革门生故吏家多在东闻革应至并赍持缘道迎革曰我通不受饷不容独当故人筐篚至镇唯资公奉食不兼味郡境殷广辞讼日数百革分判辩析曾无疑滞民安吏畏百城震恐琅邪王骞为山隂令赃贿狼籍望风自觧府王惮之每至侍防言论必以诗书王因此耽学好文典籖沈炽文以王所制诗呈武帝帝谓仆射徐勉曰江革果能称职乃除都官尚书将还民皆恋之赠遗一无所受送故依旧资遣革并不纳唯乗台所给一舸舸艚偏欹不得安卧或谓革曰船既不平济江甚险当移徙重物以正防艚革既无物乃于西陵岸取石十余片以实之其清贫如此寻监呉郡时境内荒俭刼盗公行革至郡唯有公给仗身二十人百姓皆惧不能静寇革乃省游军尉百姓逾恐革乃广施恩惠盗贼静息武陵王出镇江州乃曰我得江革文华清丽岂能一日忘之当与其同饱乃表革同行又除明威将军南中郎长史寻阳太守征入为度支尚书好奨进闾阎为后生延誉由是衣冠士子翕然归之时尚书令何敬容掌选序用多非其人革性强直每至朝宴常有褒贬以此为权贵所疾乃谢病还家除光禄大夫优游闲放以文酒自娱卒諡曰强子有集二十卷革歴官八府长史四王行事三为二千石傍无姬侍家徒壁立世以此高之子行敏早卒次子徳藻好学羙风仪身长七尺四寸性至孝事亲尽礼与异产昆弟居恩惠甚笃渉猎经籍善属文为尚书比部郎以父忧去职服阕后容貌毁瘠如居防时及陈武帝受禅为秘书监兼尚书左丞寻以本官兼中书舍人天嘉中兼散骑常侍与中书郎刘师知使齐着北征道里记三卷还除太子中庶子迁御史中丞坐公事免官后自求宰县补新渝令政尚恩惠颇有异绩卒于官文帝赠散骑常侍文笔十五卷子椿亦善属文位尚书右丞徳藻弟从简少有文情年十七作采荷调以刺何敬容为当时所赏侯景乱为任约所害子兼叩头流血乞代父命以身蔽刃遂俱见杀天下痛之
　　许懋字昭哲高阳新城人魏镇北将军允九世孙也五世祖询晋征士祖珪宋给事著作郎桂阳太守父勇慧齐太子家令冗从仆射懋少孤性至孝居父忧执防过礼笃志好学为州党所称年十四入太学受毛诗旦领师说晚而覆讲座下聼者常数十百人因撰风雅比兴义十五卷盛行于世尤明故事称为仪注之学起家后军豫章王行参军转法曹举秀才迁骠骑大将军仪同中记室文惠太子闻而召之侍讲于崇明殿后兼国子博士与司马褧同志友善仆射江祏甚雅重之号为经史笥天监初吏部尚书范云举懋参详五礼除征西鄱阳王谘议参军兼著作郎待诏文徳省时有请封会稽禅国山者武帝雅好礼因集诸儒学士草封禅仪将行焉懋建议独以为不可帝见其议嘉纳之由是遂停天监七年请造大裘以祀昊天上帝又议雩祭燔柴非礼诏并从之十年转太子家令凡诸礼仪多所刋正以足疾出为始平太守政有能名加散骑常侍转天门太守中大通三年皇太子召与诸儒录长春义记四年拜中庶子是嵗卒撰述行记四卷有集十五卷子亨列在陈史
　　殷钧字季和陈郡长平人晋荆州刺史仲堪五世孙也曾祖元素宋南康相坐元凶事诛元素娶尚书仆射琅邪王僧朗女生子宁早卒宁遗腹子叡亦当从戮僧朗启孝武救之得免叡有口辩司徒禇渊甚重之谓曰诸殷自荆州以来无出卿叡敛容答曰殷族衰悴诚不如昔若此防为虚故不足降此防为实弥不可闻仕齐司徒从事中郎叡妻王奂女奂为雍州刺史启叡为府长史奂诛叡亦见害钧时年九嵗以孝闻及长恬静简交游好学有思理善书为当时楷法南郡范云乐安任昉并称赏之武帝与叡少故旧故以女永兴公主妻钧拜驸马都尉歴秘书丞钧在职启校定秘阁四部书更为目录又受诏料检西省法书古迹别为品目迁太子家令掌东宫书记自宋齐以来公主多骄淫无行永兴主加以险虐钧形貌短小为主所憎毎被召入先满壁为殷叡字钧輙流涕以出主命婢束而反之钧不胜怒而言于帝帝以犀如意撃主碎于背然犹恨钧自侍中出为王府谘议后为明威将军临川内史钧体羸多疾闭閤卧理而百姓化其徳刼盗皆奔出他境常擒刼帅不加考掠但和言诮责刼帅稽颡乞改过钧便命遣之后遂为善人郡旧多山疟更暑必动自钧在郡境内无复疟疾母忧去职居防过礼昭明太子忧之手书诫谕服阕为散骑常侍领歩兵校尉侍东宫改领中庶子后为国子祭酒卒諡曰贞二子构渥钧宗人芸芸字灌蔬倜傥不拘细行然不妄交游门无杂客励精勤学博洽羣书防而庐江何宪见之深相叹赏天监中稍迁后直东宫学士省卒
　　陈伯之济隂睢陵人也年十三四好着獭皮冠帯刺刀邻里稲熟輙偷刈之尝为田主所见呵之曰楚子莫动伯之曰君稲幸多取一担何苦田主将执之因防刀而进曰楚子定何如田主皆反走徐担稲而归及年长在钟离数为刼盗尝援靣觇人船船人斫之获其左耳后随乡人车骑将军王广之广之爱其勇毎夜卧下榻征伐常将自随频以战功累迁骠骑司马封鱼复县伯武帝起兵东昬假伯之节督前驱诸军事豫州刺史转江州据寻阳以拒武帝郢城平武帝使说伯之即以为江州刺史子虎牙为徐州刺史伯之虽受命犹懐两端帝及其犹豫逼之伯之退保南湖然后归附与众军俱下建康城未平毎降人出伯之輙唤与耳语帝疑其复懐翻覆会东昬将郑伯伦降帝使过伯之谓曰城中甚忿卿欲遣信诱卿须卿降先断卿手足卿若不降复欲遣刺客杀卿伯之大惧自是无异志矣城平封丰城县公遣之镇伯之不识书及还江州得文牒辞讼唯作大诺而已有事典籖传口语与夺决于主者伯之与豫章人邓缮永兴人戴承忠并有旧缮经藏伯之息免祸伯之尤徳之及在州用缮为别驾承忠为记室参军河南褚緭都下之薄行者武帝即位频造尚书范云云不好緭坚拒之緭益怒私语所知曰建武以后草泽底下悉成贵人吾何罪而见弃今天下草创防乱未可知陈伯之拥强兵在江州非代来臣有自疑之意且复荧惑守南斗讵非为我出今者一行事若无成入魏何减作河南郡公于是投伯之书作王思穆因事伯之大见亲狎及伯之乡人朱龙符为长流叅军并乗伯之愚闇恣行奸险伯之子虎牙时为直閤将军武帝手疏龙符罪亲付虎牙虎牙封示伯之帝又遣代江州别驾邓缮伯之并不受命曰龙符健儿邓缮在事有绩台所遣别驾请以为中从事缮于是日夜说伯之云台家府库空竭无复器仗三仓无米此万世一时机不可失緭承忠等毎赞成之伯之谓缮今叚启卿若复不得便与卿共下使反帝武勅部内一郡防缮伯之于是集府州佐史谓曰奉齐建安王敎率江北义勇十万已次六合见使以江州见力运粮速下我荷明帝厚恩誓以死报使緭诈为萧寳夤书以示僚佐于聼事前为坛杀牲以盟伯之先防长史以下次第防緭说伯之今举大事宜引人望程元冲不与人同心临川内史王观僧防之孙人身不恶可召为长史以代元冲伯之从之仍以緭为寻阳太守承忠辅义将军龙符豫州刺史豫章太守郑伯伦起郡兵拒守程元冲既失职于家合率数百人使伯之典籖吕通孝戴元则为内应伯之毎旦常作伎日晡輙卧左右仗身皆休息元冲因其觧弛从北门入径至聼事前伯之闻呌自率出荡元冲力不能敌走逃庐山伯之遣使还都报虎牙兄弟虎牙等走盱台盱台人徐文安庄兴绍张显明邀撃之不能御反见杀武帝遣王茂讨之伯之败走闲道亡命出江北与子虎牙及褚緭俱入魏魏以伯之为使持节散骑常侍都督淮南诸军事平南将军光禄大夫曲江县侯天监四年诏太尉临川王宏北侵宏记室邱迟私与伯之书曰陈将军足下无恙幸甚幸甚将军勇冠三军才为世出弃燕雀之毛羽慕鸿鹄以髙翔昔因机变化遭遇时主立功立事开国称孤朱轮华毂拥旄万里何其壮邪如何一旦为奔亡之虏闻鸣镝而股战对穹庐以屈膝又何劣邪寻君去就之际非有他故直以不能内审诸已外受流言沈迷猖蹷以至于此圣朝赦罪责功弃瑕录用推赤心于天下安反侧于万物此将军之所知非假仆一二谈也昔朱鲔渉血于友于张绣倳刄于爱子汉主不以为疑魏君待之若旧况将军无昔人之罪而勲重当代夫迷涂知反徃哲是与不逺而复先典攸髙主上屈法申恩吞舟是漏将军松栢不翦亲戚安居髙堂未倾爱妾尚在悠悠尔心亦何可言当今功臣名将鴈行有序佩紫懐黄赞帷幄之谋乗轺建节奉疆埸之征并刑马作誓传之子孙将军独腼顔借命驱驰毡裘之长宁不哀哉以慕容超之强身送东市姚之盛面西都故知霜露所均不育异类姬汉旧邦无取杂种北虏僭号中原多歴年所恶积祸盈理至焦烂况伪孽昬狡自相夷戮部落携离酋豪懐贰方当繋颈蛮邸县首藁街而将军鱼游于沸鼎之中燕巢于飞幕之上不亦惑乎暮春三月江南草长杂花生树羣燕乱飞见故国之旗鼓感平生于畴日抚弦登陴岂不怆恨所以防公之思赵将呉子之泣西河人之情也将军独无情哉想早励良规自求多福当今皇帝盛明天下安乐白环西献楛矢东来夜郎滇池解辫请职朝鲜昌海蹶角受化唯北狄野心掘强沙塞之间欲延嵗月之命耳中军临川殿下明徳茂亲总兹戎重吊民洛汭伐罪秦中若遂不改方思仆言聊布徃懐君其详之伯之得书乃于夀阳拥众八千归降虎牙为魏人所杀伯之既至以为平朔将军西豫州刺史永新县侯未之任复为骁骑将军又为太中大夫久之卒于家其子犹有在魏者褚緭在魏魏人欲用之魏元会緭戱为诗曰防上着笼冠袴上着朱衣不知是今是不知非昔非魏人怒出为始平太守日日行猎堕马而死
　　陈庆之字子云义兴国山人也防随从武帝帝性好碁毎夜逹旦不辍等辈皆倦寐唯庆之不寝闻呼即至甚见亲赏从平建邺稍为主书散财聚士常思効用除奉朝请普通中魏徐州刺史元法僧于彭城求入内附以庆之为威武将军与胡龙牙成景儁率诸军应接还除宣猛将军文徳主帅仍率军送豫章王综入镇徐州魏遣安丰王元延明临淮王元彧率众十万来拒延明先遣其别将邱大千观兵近境庆之撃破之后豫章王弃军奔魏庆之乃斩关夜退军士获全普通七年安西将军元树出镇夀春除庆之假节总知军事魏豫州刺史李宪遣其子长钧别筑两城相拒庆之攻防之宪力屈遂降庆之入据其城转东宫直閤大通元年领军曹仲宗伐涡阳魏遣恒山王元昭等率马歩十五万来援前军至驼防去涡阳四十里韦放曰贼锋必是防锐战防不足为功如不利沮我军势不如勿撃庆之曰魏人逺来皆已疲倦须挫其气必无不败之理于是庆之与麾下五百骑奔撃破其前军魏人震惧还与诸将连营西进据涡阳城与魏相持自春至冬各数十百战师老气衰魏之援兵复欲筑垒于军后仲宗等恐腹背受敌谋退庆之杖节军门曰须虏围合然后与战若欲班师庆之别有宻勅仲宗壮其计乃从之魏人犄角作十三城庆之防枚夜出陷其四垒涡阳城主王纬乞降余九城兵甲犹盛乃陈其俘馘鼓噪攻之遂奔溃斩获略尽涡水咽流降城中男女三万余口诏以涡阳之地置西徐州众军乗胜前顿城父武帝嘉之赐庆之手诏曰本非将种又非豪家觖望风云以至于此可深思竒略善克令终开朱门而待賔扬声名于竹帛岂非大丈夫哉大通初魏北海王元颢以本朝大乱自防来降求立为魏主帝纳之以庆之为假节飚勇将军送元颢还北颢于涣水即魏帝号授庆之使持节镇北将军大都督发自铚县进攻荥阳遂至睢阳魏将邱大千有众七万分筑九垒以相拒庆之自旦至申陷其二垒大千乃降魏济隂王元徽业率羽林庶子二万人来救梁宋进屯考城庆之攻陷其城生擒徽业仍趣大梁颢进庆之徐州刺史武都郡王仍率众而西魏左仆射杨昱等率御仗羽林宗子庶子众七万据荥阳距元颢兵精城固魏将元天穆大军复将至先遣其骠骑将军尔朱兆骑将鲁安等援杨昱又遣右仆射尔朱世隆西荆州刺史王罴统万骑据虎牢前后旗鼓相望时荥阳未防士众皆恐庆之乃解鞍秣马宣喻众曰吾至此以来屠城略地实为不少君等杀人父兄掠人子女又为无算天穆之众并是仇讐我等才有七千贼众七十余万今日之事义不圗存吾以虏骑不可争力平原及未尽至前须平其城垒一鼓悉使登城使壮士东阳宋景休义兴鱼大逾堞而入遂克之俄而魏军外合庆之率精骑三千背城逆战大破之鲁安于阵乞防天穆兆单骑获免収荥阳储实牛马谷帛不可胜计进赴虎牢世隆弃城而走魏孝庄出奔并州其临淮王元彧安丰王元延明率百僚封府库备法驾迎颢入洛阳宫御前殿改元大赦元颢以庆之为侍中车骑大将军元天穆又攻大梁分遣王老生费穆据虎牢刁宣刁防入梁宋庆之随方掩撃并防天穆奔溃与数十骑北度河庆之麾下悉着白袍所向披靡先是洛中童謡曰名师大将莫自牢千兵万马避白袍自发铚县至洛阳十四旬平三十二城四十七战所向无前初魏孝荘帝单骑度河宫卫嫔侍无改于常元颢既得志荒于酒色乃日夜宴乐不复视事与安丰临淮共计背梁絶賔馈之礼以时事未安且资庆之之力因外同内异庆之心知之亦宻为其计乃说颢曰今逺来至此未伏尚多宜启天子更请精兵并勒诸州有南人没此者悉须部送颢欲从之元延明说颢曰陈庆之兵不出数千已自难制今更增兵宁肯为用魏之宗社于斯而灭颢由是疑庆之乃宻启武帝停军洛下南人不出一万魏人十倍军副马佛念言于庆之曰勲高不赏震主身危二事既有将军岂得无虑自古以来废昬立明扶危定难鲜有终者今将军威震中原声动河塞屠颢据洛则千载一时也庆之不从颢前以庆之为徐州刺史因求之镇颢心惮之遂不遣魏将尔朱荣尔朱世隆元天穆尔朱兆长史高欢鲜卑茹茹勒众号百万挟魏帝来攻元颢颢据洛阳六十五日凡所得城一时归魏庆之度河守北中郎城三日中十一战伤杀甚众荣将退还时有刘灵助者善天文乃谓荣曰不出十日河南大定荣乃木为栰济自硖石与颢战于河桥颢大败走至临颍被禽洛阳复入魏庆之马歩数千结阵东返荣亲自来追值嵩髙山水洪溢军人死散庆之乃落须髪为沙门间行至豫州州人程道雍等潜送出汝隂至京都仍以功除右卫将军封永兴县侯出为北兖州刺史都督縁淮诸军事会有妖贼沙门僧强自称为帝土豪蔡伯宠举兵应之攻防北徐州诏庆之讨焉庆之斩伯宠僧强传其首中大通二年除南北司二州刺史加都督庆之至镇遂围县瓠破魏颍州刺史娄起扬州刺史夏元寳于溱水又破行台孙腾豫州刺史尧雄梁州刺史司马恭于楚城罢义阳镇兵停水陆转运江湘诸州并得休息开田六千顷二年之后仓廪充实又表省南司州复安陆郡置上明郡大同二年魏遣将侯景攻下楚州执刺史桓和景仍进军淮上庆之破之时大寒雪景弃辎重走是嵗豫州饥庆之开仓振给多所全济州人李升等八百人表求树碑颂徳诏许焉五年卒諡曰武庆之性祗慎毎奉诏勅必洗沐拜受俭素不衣纨绮不好丝竹射不穿札马非所便而善抚军士能得其死力长子昭嗣梁世寒门逹者惟庆之与俞药药初为武帝左右帝谓曰俞氏无先贤世人云俞钱非君子所宜改姓喻药曰当令姓自于臣歴位云骑将军安州刺史庆之第五子昕字君章七嵗能骑射十二随父入洛还都诣鸿胪卿朱异异访北间事昕聚土画城指麾分别异甚竒之庆之在县瓠魏骁将尧雄于寳乐特为敢勇求单骑校战昕跃马直趣寳乐雄即溃散后为临川太守太清二年侯景围歴阳勅召昕还昕启云采石急须重镇王质水军防弱恐虏必济乃版昕为云骑将军代质未及下渚景已渡江为景所禽令収集部曲将用之昕誓而不许景使其仪同范桃棒严禁之昕因说桃棒令率所领归降袭杀王伟宋子仙桃棒许之遂立盟射城中遣昕夜缒而入武帝大喜勅即受降简文迟疑累日不决外事泄昕弗之知犹依期而下景邀得之逼昕令更射书城中云桃棒且防将数十人先入景欲衷甲随之昕不从遂见害昕弟暄列在陈史兰钦字休明中昌魏人也防而果决趫防过人宋末随父子云在洛阳恒于市骑橐駞后子云还南天监中以军功至冀州刺史钦兼庆徳主帅征南中五郡诸洞反者所至皆平钦有谋略勇决善战歩行日二百里勇武过人善抚驭得人死力以军功封懐安县男累迁都督梁南秦二州刺史进爵为侯征梁汉事平进号智武将军改授都督衡州刺史未及述职防西魏攻围南郑梁州刺史杜懐寳来请救钦乃大破魏军追入斜谷斩获略尽魏相安定公遣致马二千匹请结邻好钦百日之中再破魏军威振邻国诏加散骑常侍仍令述职经广州因破俚帅陈文彻兄弟并禽之至衡州进号平南将军改封曲江县公在州有恵政吏民诣阙请立碑颂徳诏许焉后为广州刺史前刺史新渝侯映之薨南安侯恬权行州事冀得即真及闻钦至岭厚货厨人涂刀以毒削进之钦及爱妾俱死帝闻之怒槛车收恬削爵土钦子夏礼侯景至歴阳率其部曲邀景兵败死之贺玚字徳琏会稽山隂人也祖道力善三礼仕宋为尚书三公郎建康令父损亦传家玚少传家业齐时沛国刘瓛为会稽府丞见玚深器异之尝与俱造吴郡张融指玚谓融曰此生将来为儒者宗矣荐之为国子生举明经后为太学博士天监初为太常丞有司举修賔礼召见说礼义武帝异之诏朝朔望豫华林讲四年开五馆以玚兼三经博士别诏为皇太子定礼撰五经义时武帝方创定礼乐玚所建议多见施行七年拜歩兵校尉领五经博士卒于馆所着礼易老荘讲疏朝廷博士议数百篇賔礼仪注一百四十五卷玚于礼尤精馆中生徒常百数弟子明经对防至数十人二子革季弟子琛并传玚业革字文明少以家贫躬耕供养年二十始辍耒就父业精力不怠有六尺方牀思义未逹则横卧其上不尽其义终不肯食通三礼及长徧修孝经论语毛诗左传为兼太学博士长七尺八寸雍容都雅吐纳蕴借勅于永福省为邵陵湘东武陵三王讲礼后为国子博士于学讲授生徒常数百人出为西中郎湘东王谘议参军帯江陵令王于州置学以革领儒林祭酒讲三礼荆楚衣冠聼者甚众前后再监南平郡为民吏所懐寻兼平西长史南郡太守革至孝常恨食禄代耕不及为养在荆州歴为郡县所得俸秩不及妻孥专拟还乡造寺以申感思子徽羙少能传家业最为革爱先革卒革哭之因得疾而卒季亦能明三礼位中书黄门郎兼著作郎早卒琛防孤玚授以经业一闻便通义理玚异之曰此儿当以明经致贵玚卒后琛家贫常徃还诸暨贩粟以自给躬自执舟楫闲则习业尤精三礼年二十余玚之门徒徃从问道初玚于乡里聚徒敎授四方受业者数百余人玚天监中亡至是复集琛乃筑室郊郭之际茅茨数椽年将三十便事讲授既世习礼学防其精防又祖述先儒吐言辩洁聼者终日不疲湘东王防年临郡彭城到溉为行事闻琛羙名命驾相造会琛正讲学侣满筵既闻上佐忽来莫不倾动琛说经无辍曾不降意溉下车欣然就席便申问难徃复从容义理该赡溉叹曰通儒实学复见贺生今且还城寻当相屈琛了不酬答神用頽然溉言之王请补郡功曹史琛辞以母老终于固执俄遭母忧庐于墓所服阕犹未还舍生徒从之琛哀毁积年骨立而已未堪讲授诸生营救稍稍习业普通中太尉临川王宏临州召补祭酒从事琛年已四十余始应辟命武帝闻其有学术召见文徳殿与语恱之谓仆射徐勉曰琛殊有门业仍补王国侍郎稍迁兼中书通事舍人令参礼仪事累迁通直正员郎兼尚书右丞满嵗为真诏琛撰新諡法便即施用时皇太子议大功之末可以冠子嫁女琛驳议曰令防以大功之末可得冠子嫁女不自冠自嫁推以记文窃犹致惑按嫁冠之礼本是父之所成无父之人乃可自冠故记称大功小功并以冠子嫁女为文非关唯得为子已身不得也小功之末既得自娶而亦云冠子娶妇其义益明故先列二服毎明冠子嫁女结于后句方显自娶之义既明小功自娶即知大功自冠矣盖是约言而见防若谓缘父服大功子服小功小功服防故得为子冠嫁大功服重故不得自嫁自冠者则小功之末非明父子服殊不应复云冠子嫁女也若谓小功之文言已可娶大功之文不言已冠故知身有大功不得自行嘉礼但得为子冠嫁窃谓有服不行嘉礼本为吉凶不得相干子虽小功之末可得行冠嫁犹应须父得为其冠嫁若父于大功之末可以冠子嫁女是于吉凶礼无碍吉凶礼无碍岂不得自冠自嫁若自冠自嫁于事有碍则冠子嫁女宁独可通今许其冠子而塞其自冠是琛之所惑也又令防推下殇小功不可娶妇则降服大功亦不得为子冠嫁伏寻此防若为降服大功不可冠子嫁女则降服小功亦不可自冠自嫁是为凡厥降服大功小功皆不得冠娶矣记文应云降服则不可宁得唯称下殇今不言降服的举下殇实有其义夫出嫁出后或有再降出后之身于本姊妹降为大功若是大夫服父士又以尊降则成小功其于冠嫁义无所异所以然者出嫁则有受我出后则有传重并欲使薄于此而厚于彼此服虽降彼服则隆昔实期亲虽复再降犹依小功之礼可冠可娶若夫期降大功大功降为小功止是一等降杀有伦服末冠嫁故无有异唯下殇之服特明不娶之义者盖缘以防弱之故夭防情深既无受厚他姓又异传重彼宗嫌其年防顿成杀降故特明不娶以示本重之恩是以凡厥降服冠嫁不殊唯在下殇乃明不娶其义若此则不得言大功之降服皆不冠嫁也且记云下殇小功言下殇则不通于中上语小功又不兼于大功若实大功小功降服皆不冠嫁上中二殇亦不冠嫁者记不得直云下殇小功则不可恐非文意此又琛之所疑也遂从琛议加员外散骑常侍旧尚书南坐无貂尚书珥貂自琛始也迁御史中丞参礼仪如先琛性贪啬多受赇赂家产既丰买主第为宅为有司所奏坐免官俄复为尚书左丞兼通直散骑常侍并参礼仪事琛前后居职凡郊庙诸仪多所创定毎进见帝与语常移晷刻故省中为之语曰上殿不下有贺雅琛容止都雅故呼之迁散骑常侍参礼仪如故是时武帝年髙任职者縁餙奸谄深害时政琛启陈事条封奏其大畧一曰今北邉稽服政是生聚敎训之时而天下戸口减落诚当今之急务国家之于闗外赋税盖微乃至年常租调动致逋积而人失安居宁非牧守之过其二事曰今天下宰守所以皆尚贪残罕有防白者良由风俗侈靡使之然也欲使人守防隅吏尚清白安可得邪今诚宜严为禁制导之以节俭贬黜雕餙紏奏浮华使众皆知变其耳目改其好恶则易于反掌其三事曰斗筲之人诡竞求进运挈瓶之智徼分外之求以深刻为能以绳逐为务长弊増奸实由于此今诚愿责其公平之效黜其谗愚之心则下安上谧无徼幸之患矣其四事曰自征伐北境帑藏空虚今天下无事而犹日不暇给良有以也夫国则省其事而息其费事省则养人费息则财聚若言小费不足害财则终年不息矣以小役不足妨人则终年不止矣书奏武帝大怒召主书于前口授勅责琛曰朕有天下四十余年公车谠言日闻聼覧所陈之事与卿不异毎苦倥偬更增惛惑卿珥貂纡组博问洽闻不宜同于阘茸止取名字宣之行路言我能上事明言得失恨朝廷不能用或诵离骚荡荡无其人遂不御乎千里或诵老子知我者希如是献替莫不能言正旦献樽皆其人也卿可分别言事尧为圣主四凶在朝况乎朕也能无恶人卿云今北边稽服正是生聚敎训之时而人失安居牧守之过未为不是但大泽之中有龙有虵纵不尽善不容皆恶卿可分头显出其人某州刺史横暴某郡太守贪残某官长恣虐尚书兰台主书舍人某人奸猾某人取与明言其事得以黜陟向令舜但聼公车上书四凶终自不知尧亦永为闇主宜速条闻当更擢用卿云宜导之以节俭又云至道者必以淳素为先此言大善夫子言其身正不令而行其身不正虽令不从朕絶房室三十余年不与女人同室而寝亦三十余年至于居防不过一牀之地雕餙之物不入于宫此亦人所共知受生不饮酒受生不好音声所以朝中曲宴未尝奏乐三更出理事随事多少事或少则午前得竟事多至日昃方得就食既常一食若昼若夜无有定时疾苦之日或亦再食昔腰腹过于十围今之痩削裁二尺余旧帯犹存非为妄说为谁为之救物故也书云股肱惟人良臣惟圣向使朕有股肱可得中主今乃不免居九品之下不令而行徒虚言耳卿又云百司莫不奏事诡竞求进今不许外人呈事于义可否以噎废飡此之谓也若断呈事谁尸其任专委之人云何可得是故古人云专聼生奸独任成乱何者是宜计卿不应欺朝廷防頬舌伫闻重奏当复省览付之尚书班下海内庶乱羊永除害马良息琛奉勅但谢过而已不敢复有指斥久之迁太府卿太清二年迁中军宣城王长史侯景防台城放兵杀害琛被创未死贼求得之舆至阙下求见仆射王克领军朱异劝开城纳贼克等让之涕泣而去贼复舆送荘严寺疗之明年台城不守琛逃归乡里其年冬贼寇会稽复执琛送出都以为金紫光禄大夫卒琛所撰三礼讲疏五经滞义及诸仪注凡百余篇子翊位巴山太守
　　司马褧字元表河内温人也曾祖纯之晋大司农高宻敬王祖让之员外常侍父燮善三礼仕齐官至国子博士褧少传家业强力精专手不释卷沛国刘献深相赏好少与乐安任昉善昉亦推重之初为国子生起家奉朝请稍迁歩兵校尉天监初诏定五礼有举褧脩嘉礼除尚书祠部郎褧所建议礼乐事多见施用兼中书通事舍人褧尤精于事数国家吉凶礼自名儒明山賔贺玚等疑不能断者咸取决焉迁御史中丞十六年出为宣毅南康王长史行府国并石头戍军事褧虽居外官有勅豫文徳武徳二殿长名问讯不限日明年迁晋安王长史卒王命记室庾肩吾集其文十卷所撰嘉礼仪注一百一十二卷
　　朱异字彦和吴郡钱塘人也祖昭之以学解称于乡叔父谦之字防光以义烈知名年数嵗所生母亡昭之假于田侧为族人朱防方燎火所焚同产姊宻语之谦之虽小便哀感如持防长不婚娶齐永明中手刃杀防方诣狱自繋县令申灵朂表上之齐武帝嘉其义虑相报复乃遣谦之随曹虎西行将发防方子怿于津阳门杀谦之谦之兄巽之即异父也又刺杀怿有司以闻武帝曰此皆是义事不可闻悉赦之吴兴沈顗闻而叹曰弟死于孝兄徇于义孝友之节萃此一门巽之字防休有志节着辩相论防时顾欢见而异之以女妻焉仕齐官至吴平令异年数嵗外祖顾欢抚之谓异祖昭之曰此儿非常器当成卿门戸年十余嵗好群聚蒱博颇为乡党所患既长乃折节从师梁初开五馆异服膺于博士明山賔居贫以佣书自业写毕便读徧覧五经尤明礼易渉猎文史兼通杂艺博奕书算皆其所长年二十出都诣尚书令沈约约靣试之因戯异曰卿年少何乃不防异逡廵未逹其防约乃曰天下唯有文义碁书卿一时将去可谓不防也其年上书言建康宜置狱司比廷尉勅付尚书议从之旧制年二十五方得释褐时异年适二十一特勅为扬州议曹从事史寻有诏求异能之士五经博士明山賔表荐异武帝召见使说孝经周易义甚恱之谓左右曰朱异实异后见明山賔曰卿所举殊得人仍召直西省俄兼太学博士其年帝自讲孝经使异执读迁尚书仪曹郎入兼中书通事舍人后除中书郎时秋日始拜有飞蝉正集异冠武上时人咸谓蝉珥之兆迁太子右卫率普通五年大举北伐魏徐州刺史元法僧遣使举地内属诏有司议其虚实异曰自王师北讨克复相继徐州地转削弱咸愿归罪法僧惧祸其降必非伪也帝乃遣异报法僧并勅众军应接受异节度及至法僧遵承朝防如异防焉中大通元年迁散骑常侍异容貌魁梧能举止虽出自诸生甚闲军国故实自周舍卒后异代掌机宻其军旅谋谟方镇改换朝仪国典诏诰勅书并典掌之四方表疏当局簿领谘详请断填委于前异属辞落纸覧事下议纵横敏赡不暂停笔顷刻之间诸事便了大同四年迁右卫将军异启于仪贤堂奉述武帝老子义勅许之及就讲朝士及道俗聼者千余人为一时之盛城西又开士林馆以延学士异与左丞贺琛递日述武帝礼记中庸义皇太子又召异于元圃讲易大同八年改加侍中异博解多艺围碁上品而贪财冒贿欺罔视聼以伺人主之意不肯进贤黜恶四方饷馈曾无推拒故逺近莫不忿疾起宅东陂穷其羙丽晚日来下酣饮其中毎廹曛黄虑台门将阖乃引其卤簿自宅至城使促城门停留管籥既而声势所驱熏灼内外产与羊侃相埒好饮食极滋味声色之娱子鹅炰防不辍于口虽朝谒从车中必赍饴饵而防傲朝贤不避贵戚人或诲之异曰我寒士也遭逄以至今日诸贵皆恃枯骨见防我下之则为蔑尤甚我是以先之自徐勉周舍卒后外朝则何敬容内省则异敬容质慤无文以纲维为己任异文华敏洽曲营世誉二人行异而俱见幸异在内省十余年未尝被谴司农卿傅岐谓异曰今圣上委政于君安得毎事从防顷者外闻殊有异论异曰政言我不能谏诤耳当今天子圣明吾岂可以其所闻干忤天聼太清二年为中领军舍人如故初武帝梦中原尽平举朝尽庆甚恱旦以语异曰吾平生少梦梦必有实异对曰此宇内方一之兆及侯景归降勅召羣臣廷议仆射谢举等以为不可许帝欲纳之未决尝夙兴至武徳閤口独言我国家犹若金瓯无一伤缺承平若此今便受地讵是事宜脱致纷纭悔无所及异探帝微防应声答曰圣朝御宇上应苍元北土遗黎谁不仰慕为无机会未逹其心今侯景分魏国大半逺归圣朝若不容受恐絶后来之望帝深纳异言又感前梦遂纳之及贞阳侯败没帝忧曰今日勿作晋家事乎寻而贞阳自魏遣使还述魏相高澄欲申和睦勅有司定议异又议以和为允帝从之其年六月遣建康令谢挺通直徐陵使北通好时侯景镇夀春累启絶和又致书与异并送金二百两又致书于制局监周石珍令具申闻异纳其金而不停北使八月侯景遂举兵反募兵得三千人合州刺史鄱阳王范司州刺史羊鸦仁并累表启闻异以景孤立寄命事必不应尔乃谓使者曰鄱阳王遂不许国家有一客并抑不奏故朝廷不为之备及贼至板桥使前夀州司马徐思玉先至求见于上上召问之思玉绐称反贼请间陈事上将屏左右舍人髙善寳曰思玉从贼中来情伪难测安可使其独在殿上时异侍坐乃曰徐思玊岂是刺客邪何言之僻善寳曰思玉已将临贺入北讵可防信言未卒思玊果出贼启异大慙贼遂以讨异及陆验为名及景至城下又射启言朱异等蔑防朝权防作威福臣为谗臣所陷欲加屠戮陛下诛异等臣敛辔北归帝问简文曰有是乎对曰然帝召有司将诛之简文曰贼特以异为名耳今日杀异无救于急适足贻笑将来若妖氛既息诛之未晚帝乃止异之方幸在朝莫不侧目虽皇太子亦不能平至是城内咸尤异简文为四言愍乱诗曰愍彼阪田嗟斯氛雾谋之不藏褰我王度又制围城赋末章云彼髙冠及厚履并鼎食而乗肥升紫霄之丹地排玉殿之金扉陈谋谟之启沃宣政刑之福威四郊以之多垒万邦以之未绥问豺狼其何者访虺蜴之为谁并以指异又帝登南楼望贼顾谓异曰四郊多垒谁之罪欤异流汗不能对慙愤发病卒时年六十七诏赠尚书右仆射旧尚书官不以为赠及异卒武帝悼惜之方议赠事有善异者乃启曰异忝歴虽多然平生所懐愿得执法帝因其宿志特有此赠异居权要三十余年曲能阿防以承上防故特被宠任歴官自员外常侍至侍中四官皆拜珥貂自右卫率至领军四职并驱卤簿近代未之有也异及诸子自潮沟列宅至青溪其中甚有台池翫好毎暇日与賔客游焉四方馈遗财货充积性恡啬未尝有散施厨下珍羞恒腐烂毎月常弃数十车虽诸子别房亦不分赡所撰礼易讲疏及仪注文集百余篇子肃位国子博士次閠司徒掾并遇乱卒
　　顾恊字正礼吴郡吴人晋司空和六世孙也防孤随养于外氏外从祖右光禄大夫张永尝携内外孙侄游虎邱山恊年数嵗永抚之曰儿欲何戯对曰儿止欲枕石漱流永叹息曰顾氏兴于此子及长好学以精力称外氏诸张多贤逹有识鍳内弟率尤推重焉初为扬州议曹从事史举秀才尚书令沈约覧其防而叹曰江左以来未有此作为兼廷尉正太尉临川王闻其名召掌书记仍侍西丰侯正徳读正徳为巴西梓潼郡恊除所部新安令未至县遭母忧刺史始兴王厚资遣之送防还于峡江遇风同旅尽皆漂溺唯恊一舫触石得泊焉咸谓精诚所致张率尝荐之于武帝帝问恊年率言三十有五帝曰北方髙凉四十强仕南方卑湿三十已衰如恊便为已老但其事亲孝与友信亦不可遗于草泽卿便称勅唤出于是以恊为兼太学博士普通中有诏举士湘东王表荐之即召拜通直散骑常侍兼中书通事舍人大通三年霆撃大航华表然尽建康县驰启恊以为非吉祥未即呈闻后帝知之曰霆之所撃一本罸恶龙二彰朕之有过恊掩恶扬善非曰忠公由是见免后守鸿胪卿员外散骑常侍卿舍人并如故自为近臣便繁机宻毎有述制勅前示恊时辈荣之卒于官无衾以敛为士子所叹武帝悼惜之为举哀赠散骑常侍諡曰温子恊少清介有志操初为廷尉正冬服单薄寺卿蔡法度欲解襦以与之惮其清严不敢发口谓人曰我愿解身上襦与顾郎恐顾郎难衣食者竟不敢以遗之及为舍人同官者皆润屋恊在省一十六载器服饮食不改于常有门生始来事恊知其防洁不敢厚饷止送钱二千恊发怒杖二十因此事者絶于馈遗自丁艰忧遂终身布衣蔬食少时将聘从舅息女未成婚而恊母亡免防后不复娶年六十余此女犹未他适恊义而迎之晚虽判合卒无允嗣恊博极羣书于文字及禽兽草木尤称精详撰异姓苑五卷语十卷文集十卷并行于世
　　徐摛字士秀一字士缋东海郯人也祖凭道宋海陵太守父超之天监初位员外散骑常侍摛防而好学及长徧覧经史属文好为新变不拘体起家为太学博士会晋安王纲出戍石头武帝谓周舍曰为我求一人文学俱长兼有徳行者欲令与晋安王游防舍曰臣外弟徐摛形质陋小若不胜衣而堪此选帝曰必有仲宣之才亦不简其容貌乃以摛为侍读普通四年王出镇襄阳迁谘议参军大通初王总戎北伐以摛兼宁蛮府长史参賛戎政敎命军书多自摛出王入为皇太子转家令兼管记寻带领直摛文体既别春坊尽学之宫体之号自斯而起帝闻之怒召摛将加诮责及见应对明敏辞义可观帝意乃释因问五经大义次问歴代史及百家杂记末又论释敎摛商较縦横应答如响帝甚加叹异更被亲狎宠遇日隆领军朱异不恱谓所亲曰徐叟出入两宫渐来逼我须早为之所遂承间白帝曰摛年老又爱泉石意在一郡以自頥养帝谓摛欲之乃召摛曰新安大好山水任昉等并经为之卿为我卧治此郡中大通三年遂出为新安太守为政清静敎人礼义劝课农桑朞月风俗便改秩满还为中庶子是时临城公纳夫人王氏即简文妃之侄女也晋宋已来初婚三日妇见舅姑众賔皆列观引春秋义云丁丑夫人姜氏至戊寅公使大夫宗妇觌用币戊寅即丁丑之明日故礼官据此皆云宜依旧观简文以问摛摛议曰仪礼云质明賛见妇于舅姑杂记又云妇见舅姑兄弟姊妹皆立于堂下政言妇是外宗未审嫺令所以停坐三朝观其四徳舅延外客姑率内賔堂下之仪以备盛礼近代于舅姑本有戚属不相瞻者夫人乃妃侄女有异他姻觌见之仪谓应可略简文从其议除太子左卫率太清三年侯景攻陷台城时简文居永福省贼众奔入举兵上殿侍卫奔散莫有存者摛独侍立不动徐谓景曰侯公当以礼见何得如此凶威遂折景乃拜由是常惮摛简文嗣位进授左卫将军固辞不拜简文被幽闭摛不获朝谒因感气疾而卒赠侍中太子詹事諡贞子年七十八长子陵最知名列在陈史
　　鲍泉字润岳东海人也父防字景元家贫以母老诣吏部尚书王亮干禄亮一见嗟赏举为舂陵令后为明山賔所荐为太常丞以外兄傅昭为太常依制缌服不得相临改为尚书郎终于湘东王谘议参军泉羙须髯善举止身长八尺性甚警悟博渉史传兼有文笔少事元帝为国常侍早见擢任谓曰我文之外无出卿者后为通直侍郎常乘髙幰车从数十左右繖盖服玩甚精逄国子祭酒王承承疑非旧贵遣访之泉从者答曰鲍通直承怪焉复欲寻之遣副车问鲍通直复是何许人而得如此都下少年遂为口实见尚豪华人相戯曰鲍通直是何许人而得如此以为笑谑及元帝承制累迁至信州刺史方等之败元帝大怒命泉与王僧辩讨之僧辩曰计将安出泉曰事等沃雪何所多虑僧辩曰君言文士常谈耳江东少有武干非精兵一万不可以徃竟陵甲卒不久当至犹可重申欲与卿入言之泉许诺及僧辩如向言泉黙然不继元帝大怒于是械僧辩时人比为郦寄泉既专征长沙久而不克元帝乃数泉二十罪为书责之云靣如冠玉还疑木偶须似猬毛徒劳绕喙乃从狱中起王僧辩代泉为都督使舍人罗重欢领斋仗三百人与僧辩徃及至长沙遣通泉曰罗舍人被令送王竟陵来泉愕然顾左右曰得王竟陵助我经畧贼不足平矣乃拂席坐而待之僧辩入背泉而坐曰鲍郎卿有罪令防使我鎻卿卿勿以故意见期命重欢出令示泉鎻之牀下泉顔色自若了无惧容曰稽缓王师甘罪是分但恐后人更思鲍泉之愦愦耳僧辩色甚不平泉乃启陈淹迟之罪元帝寻复其任令与僧辩等逼邵陵于郢州郢州平元帝以世子方诸为刺史泉为长史行府州事方诸见泉和弱毎有谘陈未尝用使泉伏牀骑背为马书其衣作其姓名由是府州尽相欺侯景宻遣将宋子仙任约袭之方诸与泉不恤军政唯蒱酒自乐云贼何由得至既而传告者众始命阖门城防贼执方诸及泉送之景所后景攻王僧辩于巴陵不克败还乃杀泉于江夏沈其尸于黄鹄矶初泉梦着朱行水及死举身帯血而沈于江如其梦泉于仪礼尤明撰新仪三十卷于是时又有鲍行卿以博学大才称位后军临川王录事兼中书舍人迁歩兵校尉上玉璧铭武帝发诏褒赏好韵语及拜歩兵而谢帝曰作舍人不免贫得五校实大较例皆如此有文集二十卷撰皇室仪十三卷乘舆龙飞记二卷弟客卿位南康太守客卿三子检正至并才艺知名俱为湘东王佐正好交游无日不适人人为之语曰无防不逄乌噪无防不逄鲍五正不为湘东王所知献书告退王恨之及建邺城防正为尚书外兵郎病不能起侯景杂于死尸焚之王闻之曰忠非纪信利非象齿焚如弃如于是乎得君子于此知湘东王之不仁检为湘东镇西府中记室使蜀不屈于武陵王见害
　　王神念太原祁人也少好儒术尤明内典仕魏位颍川太守与子僧辩据郡归梁封南成县侯歴安成武阳宣城内史皆着政绩后为青冀二州刺史神念性刚正所更州郡必禁止滛祠时青州东北有石鹿山临海有神庙祅巫欺惑百姓逺近祈祷縻费极多及神念至便令毁撤风俗遂改后徴为右卫军卒于官諡曰壮及元帝初追赠侍中中书令改諡忠公神念少善骑射及老不衰尝于武帝前手执二刀楯左右交度驰马徃来冠絶羣伍时复有杨华者能作惊军骑亦一时妙防帝深赏之华本名白花武都仇池人父大眼为魏名将华少有勇力容貌瓌伟魏胡太后逼幸之华惧祸及大眼死拥部曲载父尸改名华来降胡太后追思不已为作杨白花歌辞使宫人昼夜连臂蹋蹄歌之声甚凄断华后位太子左卫率卒于侯景中神念长子遵业位太仆卿次子僧辩字君才学渉该博尤明左氏春秋言辞辩防器宇肃然虽射不穿札而有陵云之气元帝后为江州刺史僧辩随府为中兵参军时有安成望族刘敬躬者田间得白蛆化为金将销之生光照室敬躬以为神而祷之所请多验无赖者多依之平生有徳有怨者必报遂谋作乱逺近响应元帝命中直兵参军曹子郢讨之使僧辩袭安成子郢既破其军敬躬走安成僧辩禽之又讨平安州反蛮由是以勇略称元帝除荆州僧辩为贞毅府谘议参军代栁仲礼为竟陵太守号雄信将军属侯景反元帝命僧辩督舟师一万兼粮馈赴援裁至京师台城陷没天子防尘僧辩与仲礼兄弟及赵伯超等先屈膝于景然后入朝景悉收其军实厚加绥抚而遣僧辩归于竟陵于是倍道兼行西就元帝元帝承制以僧辩为领军将军及荆湘疑贰军师失律元帝命僧辩及鲍泉讨之时僧辩以竟陵间部下皆劲卒犹未尽来与泉谋待众集然后东上及入见元帝帝迎问曰卿已办乎何日当发僧辩具对所以元帝性忌以为迁延不去大怒案劔厉声曰卿惮行拒命欲同贼今唯有死耳僧辩对曰今日就戮甘心但恨不见老母元帝斫之中其髀流血至地僧辩闷絶久之方蘓即送付廷尉收其子侄并繋之会岳阳王军袭江陵人情掻扰元帝遣就狱出僧辩以为城内都督俄而岳阳奔退鲍泉力不能克长沙帝乃命僧辩代之僧辩仍部分将帅并力攻围遂平湘土还复领军将军侯景浮江西寇军次夏首僧辩为大都督率淳于量杜龛王琳裴之横四州刺史俱赴西阳因据巴陵帝又命罗州刺史徐嗣徽武州刺史杜崱会之景既防郢城进寇荆州宋子仙前驱一万造巴陵景悉遣凶徒水歩继进于是缘江屯戍望风请服僧辩悉上江渚并沈公私船于水及贼前锋至僧辩分命众军乘城固守偃旗卧鼓示若无人翌日贼众济江防骑至城下谓城中曰语王领军何不早降僧辩使人答曰大军但向荆州此城自当非碍僧辩百口在人掌握岂得降贼既而景师船舰并集登岸治道耀军城东陇上除开八道向城遣五千兎头肉薄苦攻城内同时鼓噪矢石雨下贼乃引退元帝又命平北将军胡僧祐率兵援僧辩是日贼复攻城不克又为火舰烧栅风不便自焚而退有流星堕其营中贼大骇相顾失色贼既频战挫衂而贼帅任约又为陆法和所禽景乃烧营夜遁旋军夏首元帝防勲行赏以僧辩为征东将军开府仪同三司江州刺史封长宁县公帝乃命僧辩率巴陵诸军沿流讨景攻防鲁山仍攻郢即入罗城又有大星如车轮坠贼营去地十丈变成火一时碎散有龙自城出五色光曜入城前鹦鹉洲水中景闻之倍道归建邺贼帅宋子仙等困蹙求输郢城身还就景僧辩伪许之子仙谓为信然浮舟将发僧辩命杜龛鼓噪掩至大破之禽子仙丁和等送江陵元帝命生钉和舌脔杀之郢州既平僧辩进师寻阳军人多梦周何二庙神云吾已助天子讨贼自称征讨大将军并乘朱航俄而反曰已杀景同梦者数十百焉元帝乃加僧辩侍中尚书令征东大将军给鼓吹一部僧辩乃表皇帝凶问告于江陵仍率大将百余人连名劝元帝即位虽未见从并防优答僧辩于是发自江州直指建邺缘江州郡镇戍皆降先是陈武帝率众五万出自南江前军五千行至湓口武帝性倜傥多谋防名盖僧辩僧辩畏之既至湓口与僧辩防于白茅洲为盟登坛防血共读盟文皆泪下霑襟辞色慷慨及发鹊头中江而风浪师人咸惧僧辩再拜告天曰僧辩忠臣奉辞伐罪社稷中兴当使风息若鼎命中沦请从此逝言讫风止自此遂泛安流有羣鱼跃水飞空引导贼望官军上有五色云防龙挟舰行甚迅疾及王师次南洲贼帅侯子鍳等率歩骑万余人出战僧辩大破之贼众赴水僧辩即督诸军沿流而下进军于石头之斗城作连营以逼贼景自出大战于石头城北陈武帝谓僧辩曰丑虏游魂贯盈已稔逋诛送死欲为一决我众贼寡宜分其势即遣强弩二千张攻城西靣两城仍使结阵以当贼僧辩在后麾军而进复大破之卢晖略闻景战败乃以石头城降僧辩引军入据之景北走朱方僧辩命众将入据台城其夜军人失火烧太极殿及东西堂僧辩虽有灭贼之功而驭下无法军人卤掠京邑被执者男女裸露袒衣不免尽驱廹居民以求赎金自石头至东城缘淮号呌之声震响京邑百姓失望翻思侯景焉僧辩命侯瑱裴之横东追景僧辩收贼党王伟等二十余人送于江陵伪行台赵伯超自吴松江降于侯瑱瑱送至僧辩僧辩谓曰卿荷国厚恩乃复同逆今日之事将欲何如因命送江陵伯超既出僧辩顾坐客曰朝廷昔唯知赵伯超耳岂识王僧辩乎社稷既倾为我所复人之兴废亦复何如賔客皆前称叹功徳僧辩戄然乃谬答曰此乃圣上威徳羣帅之用命老夫虽滥居戎首何力之有焉于是逆寇悉平京邑克定元帝即位以僧辩功进授镇军卫将军司徒加班劔二十人改封永宁郡公侍中尚书令如故先是天监中沙门释寳志为防云太嵗龙将无理萧经霜草应死余人散十八子时言萧氏当灭李氏代兴及湘州贼陆纳等攻破衡州刺史丁道贵而李洪雅又自零陵称助讨纳既而朝廷未逹其心诏征僧辩就宜丰侯修南征为都督东上诸军事以陈武帝为都督西下诸军事先是陈武帝让都督于僧辩僧辩不受故元帝分为东西都督而俱南讨焉寻而洪雅降纳纳以为应符于是共议拜洪雅为大将军尊事为主洪雅乘平肩大舆繖盖鼓吹羽仪悉备翼从入长沙城时纳等据车轮夹岸为城士卒皆百战之余戈甲精严徒党勇锐防冲鬭舰亘水陵山时天日清明初无云雾军发之际忽然风雨时人谓为泣军百姓窃言知其败也三月庚寅有两龙自城西江中腾跃升天五色分明遥映江水百姓咸仰靣目之父老或聚而悲窃相谓曰地龙已去国其亡乎初纳造大舰一名曰三王舰者邵陵王河东王桂阳嗣王三人并为元帝所害故立其像于舰祭以太牢加其节盖羽仪鼓吹毎战輙祭之以求福又造二舰一曰青龙舰二曰白虎舰皆衣以牛皮并高十五丈选其中尤勇健者乘之僧辩惮之稍作连城以逼焉贼不敢交锋并懐懈怠僧辩因其无备亲执旗鼓以诫进止羣贼大败归保长沙僧辩命筑垒围之而自出临视贼知不设备其党吴藏李贤明等防楯直进僧辩尚据胡牀不为之动指麾勇敢遂斩贤明贼乃退归初陆纳作逆以王琳为辞云若放王琳自当降服时众军未之许会武陵王纪拥众上流内外骇惧帝乃遣琳和解之湘州乃平因被诏会众军西讨俄而武陵败绩僧辩班师是时齐文宣帝遣郭元建帅众大治舟舰于合肥将谋袭建邺又遣其大将东方老等继之时陈武帝镇建康驰报江陵元帝即诏僧辩急下赴援僧辩次姑孰即留镇焉先命豫州刺史侯瑱筑垒于东闗以拒北军征呉郡太守张彪呉兴太守裴之横撃之大败北军僧辩率众军振旅归于建邺承圣三年二月诏以僧辩为太尉车骑大将军顷之丁母忧母太夫人魏氏王神念据合肥日娶为继室生僧辩僧辩下狱夫人流泪徒行将入谢罪元帝不与相见时贞惠太子有宠母诣閤自陈无训涕泗呜咽众并怜之及僧辩免夫人深相责励辞色俱严虽克复旧都功盖宇内夫人常自谦损不以富贵骄物朝野称之谓为明哲妇人及亡元帝甚见愍悼且以僧辩勲业隆重丧礼有加焉命侍中谒者监防防事谥曰贞敬夫人灵柩将归建康又遣谒者至舟渚吊祭其年十月西魏相宇文黒獭遣兵及岳阳王詧众合五万将袭江陵元帝召僧辩于建邺为大都督荆州刺史俄而荆州已灭宫车晏驾及敬帝初即梁王位僧辩豫援立功承制进骠骑大将军中书监都督中外诸军事录尚书与陈武帝参谋讨伐时齐文宣帝又纳贞阳侯萧渊明为梁嗣因与僧辩书并渊明亦频与僧辩书论还国继统之事僧辩不纳及渊明与齐上党王高涣至于东闗散骑常侍裴之横所率之众败绩僧辩遂谋纳渊明仍书定君臣之礼因遣第七子显显所生刘并弟子珍徃充质遣左户尚书周正至歴阳迎渊明又遣吏部尚书王通送启因求以敬帝为皇太子渊明报书许之僧辩遣使送质于邺渊明求度卫士三千僧辩虑其为变授散卒千人而已并遣龙舟法驾徃迎渊明济江之日僧辩拥檝中流不敢就岸后乃同会于江宁浦渊明既践位授僧辩大司马领太子太傅扬州牧如故陈武帝时为司空南徐州刺史恶其翻覆与诸将议因自京口举兵十万水陆俱至袭建康僧辩常防于石头城是日视事军人已逾城北而入南门又驰白有兵来僧辩与其第三子頠遽走出閤众军总至僧辩计无所出乃据南门楼拜请求哀陈武帝因纵火焚之方共頠下楼就执陈武帝谓曰我有何辜公欲与齐师赐讨又曰何意全无防备僧辩曰委公北门何谓无备是夜及子頠俱被绞杀初僧辩平建邺遣陈武帝守京口推以赤心结防蔺之分且为第三子頠许娶陈武帝章后所生女未防而僧辩母亡虽然情好甚宻其长子顗屡谏不聼至是江淮人报云齐兵大举至夀春僧辩谓齐军必出江表因遣记室防军江旰以事报陈武帝仍使整舟舰器械陈武帝宿有圗僧辩志及闻命留旰城中防枚而进知谋者唯侯安都周文育而已外人但谓江旰征兵扞北安都舟舰将次石头陈武帝控马未进安都大惧乃追陈武帝骂曰今日作贼事势已成生死须决在后欲何所望若败俱死后期得免斫头邪陈武帝曰安都嗔我乃敢进遂克之时夀春竟无齐军又非陈武帝之谲始天授也顗承圣初位侍中魏克江陵随王琳入齐为竟陵郡守齐遣王琳镇夀春将圗江左及陈平淮南杀琳顗闻之乃出郡城南登髙上号哭一恸而絶顗弟颁少有志节恒随元帝及荆州覆灭入于魏僧辩既亡弟僧智得就任约约败走僧智肥不能行又遇害僧智弟僧愔位谯州刺史征萧勃及闻兄死引军还时呉州刺史羊亮在僧愔下与僧愔不平宻召侯瑱见禽僧愔以名义责瑱瑱乃委罪于将羊鲲斩之僧愔复得奔齐与徐嗣徽等挟齐军攻陈军败窜逸荒野莫知所之仰天叹曰讐耻不雪未欲身膏草野若精诚有感当得道路誓不受辱人手防刀将自刎闻空中催令急去僧愔异之勉力驰进行一里许顾向防已有陈人逾越江山仅得归齐徐嗣徽髙平人父云伯自青部南归位终新蔡太守侯景之乱嗣徽归荆州元帝以为罗州刺史及弟嗣产嗣宗并有武用嗣徽从征巴邱以功为太子右卫率监南荆州徐州之亡任秦州刺史嗣产先在建邺嗣宗自荆州灭亡中逃得至都从弟嗣先即僧辩之甥复为比邱慧暹藏得脱俱还及僧辩见害兄弟抽刀裂眦志在立功俱逃就兄嗣徽宻结南豫州刺史任约与僧辩故旧圗陈武帝帝遣江旰说之嗣徽执旰送邺乞师焉齐文宣帝授为仪同命将应赴及石头败退复请兵于齐与任约王晔席臯同心渡江及战败嗣徽堕马嗣宗援兄见害嗣产为陈武军所禽辞色不挠而死任约王晔得北归
　　羊侃字祖忻泰山钜平人晋太仆卿琇之七世孙也祖规之宋任城令魏太武南伐至邹山规之与鲁郡太守崔邪利等降太武官至营州刺史父祉歴位牧守累迁平南将军天性酷虐列在魏酷吏传侃少而瑰伟身长七尺八寸雅爱文史博渉书记尤好左氏春秋及孙呉兵法弱冠随父在梁州立功初为尚书郎以力闻魏帝尝谓曰郎官谓卿为虎岂羊质虎皮乎试作虎状侃因伏以手抉殿没指魏帝壮之赐以珠劔正光中秦州羌莫折念生据州反乃遣其弟天生攻防岐州寇雍州侃为偏将萧寳夤徃讨之射杀天生其众即溃以功为征东大将军东道行台领太山太守进爵钜平侯初其父祉有南归之志常谓诸子曰人生安可久沦异域汝等可归奉东朝侃至是将举众济河以成先志其从兄兖州刺史敦宻知之据州拒侃侃乃率精兵三万袭之不克仍筑十余城以守之梁朝赏授一与元法僧同魏帝闻之使授侃骠骑大将军司徒太山郡公长为兖州刺史侃斩其使魏人大骇令仆射于晖率众十万及高欢尔朱阳都等相继而至围侃十余重杀伤甚众栅中矢尽南军不进乃夜溃围而出一日一夜乃出魏境至渣口众尚万余人马二千匹将入南士卒竟夜悲歌侃乃谢曰卿等懐土理不能见随幸适去留于此各拜辞去侃以大通三年至建邺授徐州刺史并其兄黙及三弟忱给元皆拜刺史侃封高昌县侯累迁太子左卫率侍中车驾幸乐游苑侃豫宴时少府奏新造两刄矟成长二丈四尺围一尺三寸帝因赐侃河南国紫骝马令试之侃执矟上马左右撃刺特尽其妙观者登树帝曰此树必为侍中折矣俄而果折故号此矟为折树矟北人降者唯侃是衣冠余绪帝宠之逾于他者谓曰朕少时捉矟形势似卿今失其旧体殊觉不竒上乃制武宴诗三十韵示侃侃即席上应诏帝览曰吾闻仁者有勇今见勇者有仁可谓邹鲁遗风英贤不絶是日诏入直殿省启尚方仗不堪用上大怒坐者非一及侯景作逆果于仗麤后迁都官尚书时尚书令何敬容用事与之并省未尝游造左卫兰钦同侍宫宴辞色少交侃于坐折之曰小子汝以铜鼓买朱异作父韦粲作兄何敢无宜适朱时在席后华林法会钦拜谢于省中王铨谓钦曰卿能屈膝防公弥见尽羙然羊公意犹未释容能更置一拜钦从之宦者张僧允尝候侃侃曰我牀非阉人所坐竟不前之时论羙其贞正太清元年为侍中会大举北侵以侃为冠军将军监作寒山堰事堰立侃劝元帅贞阳侯渊明乘水攻彭城不见纳既而魏援大至侃频言乘其逺来可撃明日又劝出战并不从侃乃率所领顿堰上及众军败侃结阵徐还二年复为都官尚书侯景反攻防歴阳帝问侃讨景之防侃求以二千人急据采石令邵陵王袭取夀春使景进不得前退失巢窟乌合之众自然瓦解议者谓景未敢逼都遂寝其防令王质徃侃曰今兹败矣仍令侃率千余骑拒之顿望国门景至新林追侃入副宣城王都督城内诸军事时景既卒至百姓竞入公私混乱无复次序侃乃区分防拟皆以宗室间之军人争入武库自取器甲所司不能禁侃命斩数人方得止是时梁兴四十七年境内无事公卿在位及闾里士大夫莫见兵甲贼至卒逼公私骇震时夙将已尽后进少年并出在外城中唯有侃及柳津韦黯津年老且疾黯懦而无谋军旅指防一决于侃侃胆力俱壮简文深仗之及贼逼城众皆恟惧侃伪称得外射书云邵陵西昌侯已至近路众乃少安贼攻东掖门纵火甚盛侃以水沃灭火射杀数人贼乃退加侍中军师将军有诏送金五千两银万两绢万疋赐战士侃辞不受部曲千余人并私加赏赉贼又为尖项木驴攻城矢石所不能制侃作雉尾炬施鐡镞以油灌之掷驴上焚之俄尽贼又东西两靣起土山以临城城中震骇侃命为地道潜引其土山不能立贼又作登城楼高十余丈欲临射城中侃曰车高堑虗彼来必倒可卧而观之及车动果倒众皆服焉贼既频攻不防乃筑长围朱异张绾议出撃之帝以问侃侃曰不可贼多日攻城既不能下故立长围欲引城中降者耳今撃之出人若少不足破贼若多则一旦失利自相腾践门隘桥小必大致挫衂此乃示弱非耀王威也不从遂使千余人出战未及交锋望风退走以争桥赴水死者大半初侃长子鷟为景所获执来城下谓曰我倾宗报主犹恨不足岂复计此一子幸早杀之数日复持来侃谓鷟曰久以汝为死今尚在邪吾以身许国誓死行阵终不以尔而生进退因引弓射之贼感其忠义亦弗之害景遣仪同傅士哲呼侃与语曰侯王逺来问讯天子何为闭拒不时进纳尚书国家大臣宜启朝廷侃曰侯将军奔亡之后归命国家重镇方城悬相任寄何所患苦忽致称兵虏马饮淮矢集帝室岂有人臣而至于此吾不能妄受浮说开门揖盗士哲无以应乃曰在北之日久挹风猷愿去戎服得一相见侃为免胄士哲瞻望久之而去其为北人所钦慕如此后大雨城内土山崩贼乘之垂入苦战不能禁侃乃令多掷火为火城以断其路徐于城内筑城贼不能进十二月遇疾卒于城内赠侍中防军将军子球嗣侃少而雄勇旅力絶人用弓至二十余石马上用六石常于兖州尧庙蹋壁直上至五寻横行得七迹泗桥有数石人长八尺大十围侃执以相击悉皆破碎侃性豪侈善音律自造采莲棹歌两曲甚有新致姬妾列侍穷极奢靡有弹筝人陆大喜着鹿角爪长七寸舞人张净琬腰围一尺六寸时人咸推能掌上舞又有孙荆玉能反腰贴地啣得席上玉簪勅赉歌人王娥儿东宫亦赉歌者屈偶之并妙尽竒曲一时无对初赴衡州于两艖防起三间通梁水斋餙以珠玊加之锦缋盛设帷屏陈列女乐乘潮解防临波置酒缘塘傍水观者填咽大同中魏使阳斐与侃在北尝同学有诏令侃延斐同宴賔客三百余人食器皆金玊杂寳奏三部女乐至夕侍婢百余人俱执金花烛侃不饮酒而好賔游终日献酬同其醉醒尝南还至涟口置酒有客张孺才者醉于船中失火延烧七十余艘所燔金帛不可胜数侃聊不挂意命酒不辍孺才慙惧逃匿侃慰谕使还待之如旧侃第三子鹍字子鹏随侃台内城陷窜于阳平侯景以其妹为小妻故呼还待之甚厚及景败鹍宻圗之乃随其东走景于松江战败唯余三舸下海欲向防山会景昼寝鹍语海师此中何防有防山汝但聼我防分遂直向京口至胡豆洲景觉大惊问岸上云郭元建犹在广陵景大喜将依之鹍防刀叱海师使向京口鹍与王元礼谢答仁弟葳防并景之昵也三人谓景曰我等为王百战百胜自谓无敌卒至于此岂非天乎今就王乞头以取富贵景欲透水鹍抽刀斫之景走入船中以小刀抉船鹍以矟入刺杀之景仆射索超世在别船葳防以景命召之斩于京口元帝以鹍为通直散骑常侍都督青冀二州刺史封昌国县侯赐钱伍伯万米伍千石布绢各千疋又领东阳太守征陆纳加散骑常侍除西晋州刺史破郭元建于东闗迁东晋州刺史承圣三年西魏围江陵鹍赴援不及从王僧愔征萧勃于岭表闻僧辩败乃还为侯瑱所破遇害年二十八
　　羊鸦仁字孝穆太山钜平人也少骁勇仕郡为主簿普通中率兄弟自魏归梁封广晋侯征伐青齐间累有功绩位至都督北司州刺史及侯景降诏鸦仁督和州刺史桓和之仁州刺史湛海珍等趣悬瓠应接景至仍为都督司豫二州刺史镇悬瓠会侯景败于涡阳魏军渐逼鸦仁恐粮运不继遂还北司州上表陈谢帝大怒鸦仁惧顿军入淮上及侯景反鸦仁率所部入援太清二年景既背盟鸦仁乃与赵伯超及南康王会理共攻贼于东府城反为贼所败台城陷景以为五兵尚书鸦仁常思奋发谓所亲曰吾以凡流受宠朝廷竟无报效以答重恩今若以此终没有余责因泣下见者伤焉三年出奔江西将赴江陵至东莞为故徐州刺史荀伯道子晷所害临死以报效不终因而泣下后鸦仁兄子海珍知之掘晷父伯道并祖及所生母合五防各分其半骨共棺焚之半骨杂他骨作五袋盛之铭袋上曰荀晷祖父母某之骨鸦仁子亮侯景乱后移至呉州刺史随王琳以名将子见礼甚隆为人多酒无赖醉后为阉竖所杀
　　胡僧祐字愿果南阳冠军人也少勇决有武干仕魏至银青光禄大夫以大通二年避尔朱氏之难归梁频上封事武帝器之拜文徳主帅归使戍项城魏克项城因入魏中大通元年陈庆之送魏北海王元颢入洛阳僧祐又归梁除天水天门二郡太守有善政性好读书不解缀文然每在公宴必强赋诗文辞鄙野多被嘲谑僧祐恬然自若谓已实工矜伐弥甚晚事元帝为镇西录事参军属侯景之乱西沮羣蛮悉反元帝遣僧祐徃讨之使尽诛其渠帅僧祐谏忤防下狱大寳二年侯景寇荆峡遂围王僧辩于巴陵元帝乃引僧祐于狱拜假节武猛将军封新市县侯令赴援僧祐将发泣下谓其子玘曰汝可开两门一拟朱一拟白吉则由朱门凶则由白门吾不防不归也元帝闻而壮之前至赤沙亭景遣其将任约率锐卒五千据白塉遥以待之会陆法和至僧祐乃与并军撃大破之禽约送江陵侯景闻之遂遁元帝以僧祐为侍中领军将军召还荆州厚自封植以所加鼓吹恒置斋宇对之自娯人曰此是羽仪公名望隆重不宜若此答曰我性爱之恒须见耳防出游亦以自随人士笑之承圣二年为车骑将军开府仪同三司及西魏兵至以僧祐为都督城东诸军事魏军四靣起攻百道齐发僧祐亲当矢石昼夜督战所向摧破贼莫敢前俄中流矢卒年六十三元帝闻之驰徃临哭于是内外惶骇城遂陷
　　杜崱京兆杜陵人也其先自北归南居于雍州之襄阳子孙因家焉父懐寳少有志节天监中累有军功后又立功南郑位梁秦二州刺史大同初魏军复围南郑懐寳命第三子嶷帅二百人迎魏前锋战于光道寺流矢中其目失马敌人交矟将至嶷斩其一骑而上驰以归嶷旅力絶人便马善射一日中战七八合所佩霜明朱弓四石余力斑丝纒矟长二丈五同心敢死士百七十人每出杀伤数百人敌人惮之号为杜虎懐寳卒于州谥曰桓侯嶷位西荆州刺史时防言独梁之下有瞎天子元帝以嶷其人也会嶷改父祖帝勅圗墓者恶为之逾年而嶷卒崱嶷弟也防有志气居乡里以胆勇称后为新兴太守太清三年随岳阳王来袭荆州元帝与崱兄岸有旧宻以书邀之崱乃与兄岸弟防安兄子龛等夜归元帝帝以为武州刺史封枝江县侯仍随领军王僧辩东讨侯景至巴陵景遁加侍中进爵为公仍随僧辩追景至石头与贼相持于横岭及战景亲率精锐左右冲突崱从岭后横截之景乃败崱入据台城景平加散骑常侍江州刺史是月齐将郭元建攻秦州刺史严超逹于秦郡王僧辩令崱赴援时陈武帝亦自欧阳来会元建众却崱因纵兵大破之元建遁时元帝执王琳于江陵其长史陆纳等于长沙反元帝召崱与王僧辩讨之及纳等战于车轮大破之纳等走保长沙崱等围之后纳等降崱又与僧辩西讨武陵王于硖口至即破平之于是旋镇遇病而卒谥曰武崱兄弟九人兄嵩岑嵸岌嶷巚岸及弟防安并知名岸字公衡太清中与崱随岳阳王詧攻荆州同归元帝帝以为北梁州刺史封江陵县侯岸请以五百骑袭襄阳去城三十里城中觉之詧夜知其师掩襄阳以岸等襄阳豪帅于是夜遁归襄阳岸等知詧至遂奔其兄南阳太守巚于广平詧遣将尹正薛晖等攻防之获巚岸等并其母妻子女并斩于襄阳北门詧母龚保林数岸于众岸曰老婢敎汝儿杀叔乃枉害忠良詧命防其舌脔而烹之尽诛诸杜宗族亲者防弱下蚕室又发其坟墓烧其骸骨灰而扬之并以为漆防及建邺平崱兄弟发安宁陵焚之以报漆防之酷元帝亦不责也防安性至孝寛厚雄勇过人与兄崱同归元帝帝以为荆州刺史封华阳县侯与王僧辩讨河东王誉于长沙平之又令助徐文盛东讨侯景至贝矶大破景将任约斩其仪同叱罗子通湘州刺史赵威方等仍进军大举汉口别攻防武昌景度芦洲上流以压文盛防安与众军大败之会景宻遣骑袭陷郢州执刺史方诸人情大骇文盛由汉口遁归众军大败防安降景景以其多反覆杀之
　　徐文盛字道茂彭城人也家本魏将父庆之天监初自北归南未至道卒文盛仍统其众稍立功绩大同末为宁州刺史州在僻逺群蛮刼窃相寻前后刺史竟莫能制文盛推心抚慰夷人感之风俗遂改太清二年闻国难乃召募得数万人来赴元帝以为秦州刺史加都督授以东讨之畧东下至武昌遇侯景将任约遂与相持元帝又命防军将军尹悦平东将军杜防安巴州刺史王珣等会之并受文盛节度大败约于贝矶约退保西阳文盛进据芦洲又与相持景闻之率大众西援约至西阳诸将咸曰景水军防进又甚饥疲撃之必大防文盛不许文盛妻石氏先在建邺至是景载以还之文盛深徳景遂宻通信使都无战心众咸愤怨杜防安宋簉等乃率所领独进大破景获其舟舰以归会景宻遣骑间道防郢州军中惧遂大溃文盛奔还荆州元帝仍以为城北靣大都督又聚敛赃污甚多元帝下令数其十罪除其官爵文盛多懐怨望元帝闻之乃以下狱时任约被禽与文盛同禁文盛谓约曰何不早降令我至此约曰门外不见卿马迹使我何防得降文盛无以答遂死狱中
　　隂子春字防文武威姑臧人也晋义熈末曾祖袭随宋武帝南迁至南平因家焉父智伯与武帝隣居少相友善尝入武帝卧内见有异光成五色因握帝手曰公后必大贵非人臣也天下方乱安苍生者其在君乎帝曰幸勿多言于是情好转宻帝每有求如外府焉及帝践阼拜梁秦二州刺史子春仕歴位朐山戍主东筦太守时青州石鹿山临海先有神庙刺史王神念以百姓祈祷糜费毁神影壊屋舍当坐栋上有一大蛇长丈余役夫打扑不禽得入海水尔夜子春梦见人通名诣子春云有人见苦破壊宅舍既无所托钦君厚徳欲憇此境子春心宻记之经二日而知之甚惊以为前所梦神因办牲醑请召安置一防数日复梦一朱衣人相闻辞谢云得君厚恩当以一州相报子春心喜供事弥勤经月余魏欲袭朐山闲谍前知子春设伏摧破之诏授南青州刺史镇朐山又迁都督梁秦二州刺史子春虽无他才行临人以防洁称闺门混杂而身服垢污脚数年一洗言毎洗则失财败事云在梁州以洗足致梁州败太清二年征为左卫将军迁侍中属侯景乱元帝令子春随王僧辩攻邵陵王于郢州平之又与左卫将军徐文盛东讨侯景至贝矶与景遇子春力战常冠诸军值郢州陷没军遂败退大寳二年卒于江陵子铿列在陈史王琳字子珩会稽山隂人也本兵家元帝居蕃琳姊妹并入后庭见幸琳由此未弱冠得在左右少好武遂为将帅太清二年帝遣琳献米万石未至都城防乃中江沈米防舸还京稍迁岳阳内史以军功封建宁县侯侯景遣将宋子仙据郢州琳攻克之禽子仙又随王僧辩破景后拜湘州刺史琳果劲絶人又能倾身下士所得赏物不以入家麾下万人多是江淮群盗平景之勲与杜龛俱为第一由是恃宠纵暴于建邺王僧辩禁之不可惧将为乱启请诛之琳亦疑祸及令长史陆纳率部曲前赴湘州身防上江陵陈谢将行谓纳等曰吾若不反子将安之咸曰请死相泣而别及至帝以下吏而使廷尉卿黄罗汉太舟卿张载宣喻琳军陆纳等及军人并哭对使者莫肯受命乃絷黄罗汉杀张载载性刻为帝所信荆州人疾之如讐故纳等因人之欲抽其肠繋马脚使绕而走肠尽气絶又脔割备五刑而斩之元帝遣王僧辩讨纳纳等败走长沙是时湘州未平武陵王纪兵下又甚盛江陵公私恐惧人有异圗纳启申琳无罪请复本位求为奴婢元帝乃鎻琳送之时纳出兵方战会琳至僧辩升诸楼车以示之纳等投戈俱拜举兵皆哭曰乞王郎入城即出及放琳入纳乃降湘州平仍复琳本位使拒武陵王纪纪平授衡州刺史元帝性多忌以琳所部甚盛又得众心故出之岭外又授都督广州刺史其友人主书李膺帝所任遇琳告之曰琳防防擢常思毕命以报国恩今天下未平迁琳岭外如有万一不虞安得琳力忖官正疑琳耳琳分望有限可得与官争为帝乎何不以琳为雍州刺史使镇武宁琳自放兵作田为国御捍若警急动静相知孰若逺弃岭南相去万里一日有变将欲如何琳非愿长坐荆南正以国计如此耳膺然其言而不敢启故遂率其众镇岭南元帝为魏围逼乃征琳赴援除湘州刺史琳师次长沙知魏平江陵立梁王詧乃为元帝举哀三军缟素遣别将侯平率舟师攻梁琳屯兵长沙传檄诸方为进趣之计时长沙蕃王萧韶及上流诸将推琳主盟侯平虽不能渡江频破梁军又以琳兵威不接翻更不授指麾琳遣将讨之不克又师老兵不能进乃遣使奉表诣齐并献驯象又使献款于魏求其妻子亦称臣于梁陈武帝既杀王僧辩推立敬帝以侍中司空征琳琳不从命乃大营楼舰将圗义举琳将军张平他乘一舰毎将战胜舰则有声如野猪故琳战舰以千数皆以野猪为名陈武帝遣将侯安都周文育等讨琳仍受梁禅安都叹曰我其败乎师无名矣逆战于沌口琳乘平肩舆执钺而麾之禽安都文育其余无所脱漏惟以周鐡虎一人背恩斩之鎻安都文育置琳所坐舰中令一阉竖监守之琳乃移湘州府就郢城帯甲十万练兵于泉浦琳徇军而言曰可以为勤王之师矣温太真何人哉南江渠帅熊昙朗周廸懐贰琳遣李孝钦樊猛与余孝顷同讨之三将军败并为廸所囚安都文育等尽逃还建邺初魏克江陵之时永嘉王荘年甫七嵗逃匿人家后琳迎还湘中卫送东下及敬帝立出质于齐请纳荘为梁主齐文宣遣兵援送仍遣兼中书令李騊駼册拜琳为梁丞相都督中外诸军事录尚书事又遣中书舍人辛慤游诠之等赍玺书江表宣劳自琳以下皆有颁赐琳乃遣兄子叔寳率所部十州刺史子弟赴邺奉荘纂梁祚于郢州荘授琳侍中使持节大将军中书监改封安成郡公其余并依齐朝前命及陈文帝立琳乃辅荘次于濡须口齐遣扬州道行台慕容俨率众临江为其声援陈遣安州刺史吴明彻江中夜上将袭盆城琳遣巴陵太守任忠大败之明彻竟以身免琳兵东下陈遣太尉侯瑱司空侯安都等拒之瑱等以琳军方盛引军入芜湖避之时西南风至琳谓得天道将直取扬州侯瑱等徐出芜湖蹑其后比及兵交西风翻为瑱用琳兵放火燧以掷瑱者皆反烧其琳舰溃乱兵士透水死者十二三其余皆弃上岸为陈军所杀殆尽初琳命其长史袁泌御史中丞刘仲威同典兵侍卫荘及军败泌遂降陈仲威以荘投歴阳又送夀阳琳寻与荘同入齐齐孝昭帝遣琳出合肥鸠集义故更圗进取琳乃缮舰分遣招募淮南伧楚皆愿戮力陈合州刺史裴景晖琳兄珉之婿也请以私属导引齐师孝昭委琳与行台左丞卢潜率兵应赴沈吟不决景晖惧事泄挺身归齐齐孝昭赐琳玺书令镇夀阳其部下将帅悉聼以从乃除琳骠骑大将军开府仪同三司扬州刺史封会稽郡公仍增兵秩兼给铙吹琳水陆戒严将观衅而动属陈氏结好于齐使琳更聼后圗琳在夀阳与行台尚书卢潜不恊更相是非被召还邺齐武成弛而不问除沧州刺史后以琳为特进侍中所居屋脊无故剥破出赤蛆数升汁落地化为血蠕动有龙出于门外之池云雾起昼晦会陈将吴明彻伐齐齐帝勅领军将军尉破胡等出援秦州令琳共为经畧琳谓所亲曰今太嵗在东南嵗星居斗牛分太白已高皆利为客我将有防又谓破胡曰吴兵甚锐宜长防制之慎勿防鬭破胡不从与战军大败琳单马突围仅而获免还至彭城齐令便赴夀阳并许召募又进封琳巴陵郡王陈将吴明彻进兵围之堰肥水灌城而齐将皮景和等屯于淮西竟不赴救明彻昼夜攻撃城内水气转侵人皆患肿死病相枕从七月至十月城陷被执百姓泣而从之吴明彻恐其为变杀之城东北二十里时年四十八哭者声如雷有一叟以酒脯来至号酹尽哀收其血懐之而去传首建康悬之于市琳故吏梁骠骑府仓曹参军朱玚致书陈尚书仆射徐陵求琳首辞甚感慨陵嘉其志节又明彻亦数梦琳求首并为启陈主而许之仍与开府主簿刘韶慧等持其首还于淮南权瘗八公山侧义故会者数千人玚等乃闲道北归别议迎接寻有扬州人茅智胜等五人宻送防柩逹于邺赠十五州诸军事扬州刺史侍中特进开府录尚书事谥曰忠武王给輼辌车琳体貌闲雅垂髪委地喜怒不形于色虽无学业而强记内敏军府佐吏千数皆识其姓名刑罸不滥防财爱士得将卒之心少为将帅属经防乱雅有忠义之节虽本圗不遂齐人亦以此重之待遇甚厚及败为陈军所执吴明彻欲全之而其下将领多琳故吏争来致请并相资给明彻由此忌之故及于难当时田夫野老知与不知莫不为之歔欷流泣观其诚信感物虽李将军之恂恂善诱殆无以加焉琳十七子长子敬在齐袭王爵武平末通直常侍第九子衍隋开皇中开府仪同三司大业初卒于渝州刺史
　　张彪不知何许人自云家本襄阳城云左卫将军衡州刺史兰钦外弟也少亡命在若邱山为盗颇有部曲临城公大连出牧东扬州彪率所领客焉始为防閤后为中兵参军礼遇甚厚及侯景将宋子仙攻下东扬州复为子仙所知后去子仙还入若邪举义征子仙不防乃走向剡赵伯超兄子棱为侯景山隂令去职从彪后懐异心伪就彪计请酒为盟引刀子披心出血自防彪信之亦取刀刺血报之刀始至心棱便以手案之望入彪心刀斜伤不得深棱重取刀刺彪靣被伤顿絶棱谓已死因出外告彪诸将言已杀讫欲与求富贵彪左右韩武入视彪已苏细声谓曰我尚活可与手于是武遂诛棱彪不死复奉表元帝帝甚嘉之及侯景平王僧辩遇之甚厚引为爪牙与杜龛相似世谓之张杜贞阳侯践位为东扬州刺史并给鼓吹室富于财昼夜声乐不息剡令王懐之不从彪自征之留长史谢岐居守会僧辩见害彪不自展防时陈文帝已据震泽将及会稽彪乃遣沈泰吴寳真还州助岐保城彪后至泰等反与岐迎陈文帝入城彪因其未定逾城而入陈文帝遂走山隂彪复城守沈泰说陈文帝曰彪部曲家口并在香巗寺可徃收取遂徃尽获之彪将申进宻与泰相和因又叛彪彪复败走不敢还城据城之西山楼子及暗得与弟昆仑妻杨氏去犹左右数人追随彪疑之皆发遣唯常所养一犬名黄苍在彪前后未曾舍离乃还入若邪山中沈泰说陈文帝遣章昭逹领千兵重购之并圗其妻彪眠未觉黄苍惊吠刼来便囓一人中喉即死彪防刀逐之映火识之曰何忍举恶卿须我但可取头誓不生见陈蒨刼曰官不肯去请就平地彪知不免谓妻杨呼为乡里曰我不忍令乡里落他防今当先杀乡里然后就死杨引颈受刀曾不辞惮彪不下刀便相随下岭到平防谓刼曰卿须我头我身不去也呼妻与诀曰生死从此而别若见沈泰申进等为语曰功名未立犹望鬼道相逄刼不能生得遂杀彪并弟致二首于昭逹黄苍号呌彪尸侧宛转血中若有哀状昭逹进车迎彪妻便拜称陈文帝敎迎为家主杨便改啼为笑欣然意悦请昭逹殡彪尸坟既毕黄苍又俯伏冢间呌号不肯离杨还经彪宅谓昭逹曰妇人本在容貌辛苦日久请暂过宅妆餙昭逹许之杨入屋便以刀割髪毁靣哀哭恸絶誓不更行陈文帝闻之叹息不已遂许为尼后陈武帝军人求取之杨投井决命时寒比出之垂死积火温燎乃苏复起投于火彪始起于若邪兴于若邪终于若邪及妻犬皆为时所重异杨氏天水人散骑常侍皦之女也有容貌先为河东裴仁林妻因乱为彪所纳彪友人呉中陆山才嗟泰等翻背刋吴昌门为诗一絶曰田横感义士韩王报主臣若为留意气持寄禹川人














　　通志卷一百四十二
<史部,别史类,通志>
　　钦定四库全书
　　通志卷一百四十三
　　宋　右　廸　功　郎　郑　樵　渔　仲　撰列传五十六
　　梁
　　侯景【王伟】
　　侯景字万景魏之懐朔镇人也或云鴈门人少不覊见惮乡里及长骁勇有膂力善骑射以选为北镇戍兵稍立功効为镇功曹史魏末北方大乱乃事邉将尔朱荣甚见器重即委以军事初学兵法于荣部将慕容绍宗未防绍宗毎询问焉防懐朔镇将葛荣南逼荣自讨之命景先驱至河内生禽葛荣以功擢定州刺史始魏相髙欢微时与景甚相友好及欢诛尔朱氏景复以众降之仍为欢所用景性残忍酷虐驭军严整然破掠所得财宝皆班赐将士故咸为之用所向多防总揽兵权与欢相亚稍至吏部尚书非其好也毎独曰何当离此反故纸邪寻封濮阳县公欢之败于沙苑景谓欢曰宇文泰恃于战胜今必致殆请以数千劲骑至关中取之欢以告其妃娄氏娄氏曰彼若得泰亦将不归得泰失景于事奚益欢乃止后为河南道大行台位司徒又言于欢曰恨不得泰请兵三万横行天下要须济江缚取萧衍老公以作太平寺主欢壮其言使拥兵十万専制河南杖任若已之半体景右足短弓马非其所长所在唯以智谋时欢部将髙昂彭乐皆雄勇冠时唯景常防之言似豕突并势何所至及将镇河南请于欢曰今握兵在逺奸人易生诈伪大王若赐以书请异于他者许之毎赐景书别加得防虽子弟弗之知及欢疾笃谓其子澄曰侯景奸猾多计反覆难知我死后必不为汝用澄乃矫书召之景知伪惧祸因用王伟计乃以太清元年二月遣其行台郎中丁和来上表求降武帝召羣臣廷议尚书仆射谢举及百辟等皆议纳景非便帝不从初帝以是歳正月乙卯于善言殿读佛经因谓左右黄慧弼曰我昨夜梦天下太平尔其识之及和至校景实以正月乙卯日定计焉帝由是纳之于是封景河南王大将军使持节督河南北诸军事大行台承制如邓禹故事给鼓吹一部魏新丧元帅景又举河南内附髙澄嗣事为渤海王遣其将慕容绍官围景于长社景急乃求割鲁阳长社东荆北兖请救于西魏魏遣五城王元庆等率兵救之绍宗乃退景复请兵于司州刺史羊鸦仁鸦仁遣长史邓鸿率兵至汝水元庆军夜遁鸦仁乃据悬瓠时景将蔡道遵北归言景有悔过志髙澄以为信然乃以书喻景若还许以豫州刺史终其身所部文武更不追摄阖门无恙并还宠妻爱子景报书不从澄知景无归志乃遣军相继讨景帝闻鸦仁已据悬瓠遂命羣帅指授方畧大举攻东魏以贞阳侯萧渊明为都督渊眀军败见俘绍宗攻潼州刺史郭凤弃城走景乃遣其行台左丞王伟左户郎中王则诣阙献防请求元氏子弟立为魏主辅以北伐诏许之以太子舍人元贞为咸阳王须渡江许即位以乘舆之副资给之髙澄又遣慕容绍宗追景景退保涡阳使谓绍宗曰欲送客邪将定雌雄邪绍宗曰将决战遂顺风以陈景闭垒顷之乃出绍宗曰景多诡好乘人背使备之果如其言景命战士皆被短甲短刀但低视斫人胫马足遂败绍宗军禆将斛律光尤之绍宗曰吾战多矣未见此贼之难也尔其当之光被甲将出绍宗戒之曰勿渡涡水既而又为景败绍宗谓曰定何如也相持连月景食尽诳其众以为家口并见杀众皆信之绍宗遥谓曰尔等家并完乃被髪向北斗以誓之景士卒并北人不乐南渡其将暴显等各率所部降绍宗景军溃散丧甲士四万人马四千疋辎重万余两乃与腹心数骑自硖石济淮稍収散卒得马步八百人南过小城人登陴诟之曰跛脚奴何为邪景怒破城杀言者而去昼夜兼行追军不敢逼使谓绍宗曰景若就禽公复何用绍宗乃纵之既而莫适所归马头戍主刘神茂者为韦黯所不容因是踣马乃驰谓景曰夀阳去此不逺城池险固韦黯是监州耳王若次近郊必郊迎因而执之可以集事得城之后徐以啓闻朝廷喜王南归必不责也景执其手曰天教也及至而黯授甲登陴景谓神茂曰事不谐矣对曰黯懦而寡智可説下也乃遣豫州司马徐思玉夜入説之黯乃开门纳景景执黯数将斩之久而见释乃遣于子悦驰以败闻自求贬削优诏不许复求资给即授南豫州刺史本官如故帝以景兵新破未忍移易故以鄱阳王范为合州刺史即镇合肥魏人攻悬瓠悬瓠粮少羊鸦仁去悬瓠归义阳魏人入悬瓠更求和亲帝召公卿谋之张绾朱异咸请许之景闻未之信乃伪作邺人书求以贞阳侯换景帝将许之舍人傅岐曰侯景以穷归义弃之不祥且百战之余宁肯束手受絷谢举朱异曰景奔败之将一使之力耳帝从之复书曰贞阳旦至则景夕反景谓左右曰我固知吴儿老公薄心肠又请婚于王谢帝曰王谢门髙非偶可于朱张以下访之景怒曰防将吴儿女以配奴王伟曰今坐聴亦死举大事亦死王其图之于是遂懐反计属城居民悉占募为军士辄停责市估及田租百姓子女悉以配将士又啓求锦万疋为军人袍中领军朱异议以御府锦署止充颁赐不容以供边用请送青布以给之又以台所给仗多不能精啓请东冶鍜工欲更营造勑并给之景自涡阳败后多所须求朝廷含未尝拒絶先是贞阳侯渊眀督众军围彭城没于魏至是遣使述魏人请追前好许彼之还武帝览之流涕乃报渊明啓当别遣行人帝亦愿息兵乃与魏和通景闻之惧驰啓固谏帝不从尔后上疏防扈言辞不逊又闻遣伏挺徐陵使魏不知所为元贞知景异志累啓还朝景谓曰将防江南何不少忍贞益惧奔还建邺具以事闻景又招司州刺史羊鸦仁同逆鸦仁録送其使鄱阳王范镇合肥及鸦仁俱累啓称景有异志朱异曰侯景数百叛虏何能为役并抑不奏闻愈加赏赐景所以奸谋益果乃上言曰高澄狡猾宁可全信陛下纳其诡语求与连和臣亦窃所笑也臣行年四十有六初未闻江左有佞邪之臣一旦入朝乃致嚻讟宁堪粉骨投命讐门请乞江西一境受臣控督如其不许即领甲临江上向闽越非唯朝廷自耻亦是三公旰食帝使朱异宣语答景使曰譬如贫家畜十客五客尚能得意朕唯有一客致有忿言亦是朕之失也景又知临贺王正徳怨望朝廷宻令要结正徳许为内应二年八月景遂发兵反于豫州城南集其将帅登坛防血是日地大震于是以诛中领军朱异少府卿徐驎太子左率陆验制局监周石珍为辞以为奸臣乱政请带甲入朝先攻马头木栅执太守刘神茂戍主曹璆等武帝闻之笑曰是何能为吾以折棰笞之乃勑购斩景者不问南北人同赏封二千户公一州刺史其人主帅欲还北不须州者赏以绢布二万以礼发遣于是诏合州刺史鄱阳王范为南道都督北徐州刺史封山侯正表为北道都督司州刺史柳仲礼为西道都督通直散骑常侍裴之髙为东道都督同讨景济自歴阳又命侍中开府仪同三司邵陵王纶持节董督众军景闻之谋于王伟伟曰莫若直掩扬都临贺反其内大王攻其外天下不足定也兵闻拙速不闻工迟令今便须进路不然邵陵及人九月景发夀春声云防猎人不觉也留伪中军大都督王贵显守夀春城出军伪向合肥遂袭谯州助防董绍先降之执刺史丰城侯防武帝闻之遣太子家令王质率兵三千廵江遏防景进攻歴阳太守荘铁铁遣弟昕夜斫景营战没铁母爱其子劝铁降景拜其母鐡乃劝景曰急则应机缓必致祸景乃使铁为导是时镇戍相次啓闻朱异尚曰景必无渡江志萧正徳先遣大船数十艘伪称载荻实拟济景景至江口将渡江虑王质为梗俄而质被追为丹阳尹无故自退景闻之未信乃宻遣觇之谓使者曰质审退可折江东树枝为验觇人如言而返景大喜曰吾事办矣乃自采石济马数百疋兵八千人都下不之觉景即分兵袭姑熟执淮南太守文成侯宁遂至慈湖南津校尉江子一奔还建邺皇太子见事急入靣啓武帝曰请以事垂付愿不劳圣心帝曰此自汝事何更问为太子仍停中书省指授内外扰乱相劫不复通于是诏以扬州刺史宣城王大器为都督内外诸军事都官尚书羊侃为军师将军以副焉遣南浦侯推守东府城西丰公大春守石头城轻车长史谢禧守白下既而景至朱雀航遣徐思玉入啓乞带甲入朝除君侧之恶请遣了事舍人出相领解实欲观城中虚实帝遣中书舍人贺季主书郭宝亮随思玉往劳之于版桥景北靣受勅季曰今者之举何以为名景曰欲为帝也王伟进曰朱异徐驎谄黩乱政欲除奸臣耳景既出恶言留季不遣宝亮还宫先是大同中童謡曰青丝白马夀阳来景涡阳之败求锦朝廷所给青布及是皆用为袍采色尚青景乘白马青丝为辔欲以应謡萧正徳先屯丹阳郡至是率所部与景合建康令庾信率兵千人屯航北及景至撤航始除一舶见贼军皆着铁靣遂弃军走南塘防军复闭航度景皇太子以所乘马授王质配精兵三千使援庾信质至领军府与贼相遇未阵而奔景乗胜至阙下西丰公大春弃石头城走景遣其仪同于子悦据之谢禧亦弃白下城走景于是遣百道攻城縦火烧大司马东西华诸门城中仓卒未有备乃凿门楼下水沃火久之方防贼又斫东掖门将入羊侃凿门扇刺射杀人贼乃退又登东宫墙射城内至夜简文募人出烧东宫东宫台殿遂尽所聚数百厨图籍一皆灰烬先是简文梦有人画作秦始皇云此人复焚书至是而验景又烧城西马廐士林馆太府寺眀日景又作木驴数百攻城城上掷以石所值皆碎贼又作尖项木驴状似槥石不能破乃作雉尾炬灌以膏蜡丛下焚之贼既不尅士卒来者甚多乃止攻筑长围以絶内外又啓求诛朱异陆验徐驎周石珍等城内亦射赏格出外有能斩景首授以景位并钱一亿万布绢各万疋女乐二部荘铁乃奔歴阳绐言景已枭首景城守郭骆惧弃城走夀阳铁得入城遂奔寻阳十一月景立萧正徳为帝即伪位于仪贤堂改年曰正平初童謡有正平之言故立号以应之识者以为正徳卒当平殄也景自为相国天柱将军正徳以女妻之景又攻东府城设百尺楼车钩城堞尽落城遂陷景使其仪同卢晖畧率数十人持长刀夹城门悉驱城内文武祼身而出使交兵杀之死者三千余人南浦侯推是日遇害景使正徳子见理及晖畧守东府城初景至都便唱云武帝已晏驾虽城内亦以为然简文虑人情有变乃请上舆驾廵城上将登城陆验谏曰陛下万乘之重岂可防脱因泣下帝深感其言乃幸大司马门城上闻跸声皆鼓噪军人莫不屑涕百姓乃安景又于城东西各起一土山以临城城中亦作两土山以应之简文以下皆亲畚锸初景至便望尅定建邺号令甚明不犯百姓既攻城不下人心离沮又恐援军总集众心溃散乃縦兵杀掠交尸塞路富室豪家恣意裒剥子女妻妾悉入军营又募北人先为奴者并令自防赏以不次朱异家黥奴乃与其侪逾城投贼景以为仪同使至阙下以诱城内乘马披锦袍诟曰朱异五十年仕宦方得中领军我始事侯王已为仪同于是奴僮竞出尽皆得志景食石头常平仓既尽便掠居民尔后米一升七八万钱人相食有食其子者又筑土山不限贵贱昼夜不息乱加欧捶疲羸者因杀之以填山号哭之声动天地百姓不敢蔵隐并出从之旬日间众至数万景仪同范桃棒宻贪重赏求以甲士二千人来降以景首应购遣文徳主帅前白马防军主陈昕夜逾城入宻啓言状简文以啓上上大悦使报桃棒事定许封河南王镌银劵以与之简文恐其诈犹豫未决上怒曰受降常理何忽致疑朱异傅岐同请纳之简文曰吾即坚城自守所望外援外援若至贼岂足平今若开门以纳桃棒桃棒之意尚且难知一旦倾危悔无及矣桃棒又曰今止将所领五百余人若至城门自皆脱甲乞朝廷赐容事济之时保禽侯景简文见其言愈疑之朱异以手捶胷曰今年社稷去矣俄而桃棒军人鲁伯和告景并烹之至是邵陵王纶率西丰公大春新涂公大成永安侯确南安乡侯骏前谯州刺史赵伯超武州刺史萧弄璋步兵校尉尹思合等马步二万发自京口直据钟山景党大骇具舟船咸欲逃散分遣万余人距战纶大破之于爱敬寺下斩首千余级景初闻纶至惧形于色及败军还尤言其盛愈恐命具舟石头将北济任约曰去乡万里走欲何之战若不防君臣同死草间乞活约所不为景乃留宋子仙守壁自将鋭卒拒纶阵于覆舟山北与纶相持防暮景退还南安侯骏帅数十骑挑之景回军与战骏退时赵伯超陈于元武湖北见骏急不赴乃率军前走众军因乱遂败绩纶奔回京口贼尽获其辎重生俘千余人获西丰公大春及纶司马邱慧逺直阁将军胡子约广陵令霍隽等来送城下逼令云已禽邵陵王隽独云王小小失利已全军还京口城中但坚守援军寻至语未卒贼以刀伤其口隽辞色如旧景义而释焉正徳乃収而害之是日鄱阳世子嗣裴之髙至后渚结营于蔡洲景分军屯南岸十二月景造诸攻具及飞楼橦车登城车钩堞车阶道车火车并髙数丈车至二十轮陈于阙前百道攻城以火焚城东南隅大楼因火势以攻城城上縦火悉焚其攻具贼乃退是时景土山成城内土山亦成以太府卿韦黯守西土山左衞将军桞津守东土山山起芙蓉层楼髙四丈饰以锦捍以乌笙山峯相近募敢死士厚衣袍铠名曰僧腾客配二山交矟以战鼓呌沸腾昬旦不息土山攻战既苦人不堪命桞津命作地道毁外山掷雉尾炬烧其橹堞外山崩压贼且尽贼又作虾蟇车运土石填堑战士升之楼车四靣并至城内飞石碎其车贼死积于城下贼又掘城东南角城内作迂城形如却月以捍之贼乃退材官将军宋嶷降贼因为立计引元武湖水灌台城城外水起数尺阙前御街并为洪波又烧南津居民营寺莫不咸尽司州刺史李仲礼衡州刺史韦粲南陵太守陈文彻宣猛将军李孝钦等皆来赴援鄱阳世子嗣裴之高又济江柳仲礼营朱雀航南裴之髙营南苑韦粲营青塘陈文彻李钦屯丹阳郡鄱阳世子嗣营小航南并縁淮造栅及旦景方觉乃登禅灵寺门楼以望之见韦粲营垒未合渡兵击之斩粲首徇城下仲礼闻粲败不遑贯甲与数十人赴之遇贼斩首数百仍投水死者千余人仲礼深入马陷泥亦被重创自是贼不敢济岸邵陵王纶又与临城公大连等自东道集于南岸荆州刺史湘东王绎遣世子方等兼司马吴晔天门太守樊文皎下赴京师营于洲子岸前高州刺史李迁仕前司州刺史羊鸦仁又率兵继至既而鄱阳世子嗣永安侯确羊鸦仁李迁仕樊文皎率众渡淮攻破贼东府城前栅遂营于青溪水东景遣其仪同宋子仙縁水西立栅以相拒景食稍尽人相食者十五六于是援军四方云合至于北岸众号百万百姓扶老擕幼以王师才过淮便竞剥掠徴责金银列营而立互相疑贰邵陵王纶柳仲礼甚于讐敌临城公大连永安侯确逾于水火无有鬬心贼党有欲自防者闻之或止贼之始至城中才得固守平荡之事期望援军既而中外断絶有羊车儿献计作纸鸦系以长绳蔵勅于中简文出太极殿前因西北风而放冀得书逹羣贼骇之谓是厌胜之术又射下之其危急如此是时城中围逼既久膎味频絶简文上厨仅有一肉之膳军士煑弩熏防捕雀食之殿堂旧多鸽羣聚至是殱焉初宫门之闭公卿以食为念男女贵贱并出负米得四十万斛収诸府蔵钱帛五十亿万并聚徳阳堂鱼盐樵采所取葢寡至是乃壊尚书省为薪撤荐剉以饲马尽又食饭焉御甘露厨有干苔味酸咸分给战士军人屠马于殿省间鬻之杂以人肉食者必病贼又置毒于水窦于是稍行肿满之疾城中疫死者大半初景之未渡江魏人遣檄极言景反覆猜忍又言帝饰智惊愚将为景欺至是祸败之状皆如所陈南人或以为防时景军亦饥不能复战东城有积粟其路为援军所断且闻湘东王下荆州兵彭城刘邈乃説景曰大军顿兵已久攻城不防今众军云集未易可破如闻军粮不支一月运漕路絶野无所掠婴儿掌上信在于今未若乞和全师而反景乃与王伟计遣任约在城北拜表伪降以河南自効帝曰吾有死而已宁复是议且贼凶逆多诈此言云何可信既而城中日蹙简文乃请武帝曰侯景围逼既无勤王之师今欲许和更思后计帝大怒曰和不如死简文曰城下之盟乃是深耻白刄交前流矢不顾上迟回久之曰尔自图之无令取笑千载乃聴焉景请割江右四州地并求宣城王大器出送然后解围济江仍许遣其仪同于子悦右丞王伟入城为质中领军傅岐议以宣城王嫡嗣子重有轻言者请剑击之乃请石城公大欵出送诏许焉遂于西华门外设坛遣尚书仆射王克兼侍中上甲乡侯韶兼散骑常侍萧瑳与于子悦王伟等登坛共盟右衞将军柳津出西华门下景出其栅门与津遥相对刑牲防血南兖州刺史南康嗣王防理前青冀二州刺史湘潭侯退西昌侯世子彧率众三万至于马卬洲景虑北军自白下而上断其江路请悉勒众南岸勅乃遣北军并进江潭苑景又啓称永安侯赵威方频隔栅诟臣云天子自与尔盟我终当逐汝乞召入城即进发勅并召之景遂运东城米于石头食乃足又啓云西岸信至髙澄已得夀春钟离便无处安足权备广陵谯州须征得夀春钟离即以奉还朝廷时荆州刺史湘东王绎师于武成河东王誉次巴陵前信州刺史桂阳王慥顿江津并未之进既而有勅班师湘东王欲旋中记室参军萧贲曰景以人臣举兵向阙今若放兵未及渡江童子能斩之必不为也大王以十万之师未见贼而退若何湘东王不悦贲骨鲠士也毎恨湘东王不入援尝与王双六食子未下贲曰殿下都无下意王深为憾遂因事害之景既知援军号令不一终无勤王之効又闻城中死疾转多当有应之者既却湘东王等又得城东之米王伟且説景曰王以人臣举兵背叛围守宫阙已盈十旬逼辱妃主凌秽宗庙今日持此何处容身愿且观变景然之乃抗表于武帝陈帝十失言辞甚悖三年三月丙辰朔城内于大极殿前设坛使兼太宰尚书仆射王克等告天地神只以景违盟举烽鼓噪初城围之日男女十余万贯甲者三万至是疾疫且尽守陴者止二三千人并悉羸懦横尸满路无人埋瘗臰气熏数里烂汁满沟洫于是羊鸦仁柳敬理鄱阳世子嗣进军于东府城北栅垒未立为景将宋子仙所败送首级于阙下景又遣于子悦乞和帝遣御史中丞沈浚至景营景无去意浚因责之景大怒决石阙前水百道攻城昼夜不息丁卯城遂陷邵陵王世子子坚帐内白云朗董勋华于城西北楼纳贼五鼓贼四靣飞梯众悉上永安侯确与其兄坚力战不能却乃还见文徳殿言状须防景乃先使王伟仪同陈庆入殿陈谢曰臣既与髙氏有隙所以归投毎啓不蒙为奏所以入朝而奸佞惧诛深见推拒连兵多日罪合万诛武帝曰景今何在卿可召来时武帝坐文徳殿景乃入朝以甲士五百自衞带剑升殿拜讫帝神色不变使引向三公坐谓曰卿在戎日久无乃为劳景黙然又问曰卿何州人而来至此乎景又不能对其从者任约代对又问初渡江有防千人景曰千人围台城有防人曰十万令有防人曰率土之内莫非已有帝俛首不言景出谓其厢公王僧贵曰吾尝据鞍对敌矢刄交下而意气安缓了无怖心今日见萧公使人自慴岂非天威难犯吾不可以再见之矣出见简文于永福省简文坐与相见亦无惧色初简文寒夕诗云雪花无有蔕水镜不安台又咏月云飞轮了无辙氷镜不安台后人以为诗防谓无蔕者是无帝不安台者台城不安轮无辙者以邵陵名纶空有赴援名也既而景屯兵西州使伪仪同陈庆以甲防太极殿悉卤掠乘舆服玩后宫嫔妾収王侯朝士送永福省撤二宫侍卫使王伟守武徳殿于子悦屯太极东堂矫诏大赦天下自为大都督都督中外诸军录尚书事其侍中使持节大丞相王如故先是城中积尸不暇埋瘗又有已死而未敛或将死而未絶景悉命聚而焚之臰气闻十余里尚书外兵郎鲍正疾笃曵出焚之宛转火中久而方絶景又矫诏令征镇守将各复本任于是诸军并散降萧正徳为侍中大司马百官皆复其职帝虽外迹不屈而意犹怨愤景欲以宋子仙为司空帝曰调和隂阳岂在此物景又请以文徳主帅邓仲为城门校尉帝曰不置此官简文重入奏帝怒曰谁令汝来景闻亦不敢逼后每徴求多不称防至于御膳亦被裁抑遂懐忧愤五月感疾馁崩于文徳殿景秘不发丧权殡于昭阳殿自外文武咸莫之知二十余日然后升梓宫于太极前殿迎简文即位及葬修陵使卫士以大钉于要地钉之欲令后世絶防矫诏赦北人为奴婢者冀収其力用焉时东扬州刺史临城公大连据州吴兴太守张嵊据郡自南陵以上并各据守景制命所行唯吴郡以西南陵以北而已六月景乃杀萧正徳于永福省封元罗为西秦王元景袭为陈留王诸元子弟封王者十余人以柳仲礼为使持节大都督大丞相参戎事十一月百济使至见城邑邱墟于端门外号泣行路见者莫不洒泣景闻大怒収小荘严寺禁不聴出入大宝元年正月景矫诏自加班剑四十人给前后部羽葆鼓吹置左右长史従事中郎四人三月甲申景请简文禊宴于乐防苑帐饮二日其逆党悉以妻子自随皇太子以下并令马射箭中者赏以金钱翌日向晨简文还宫景拜伏苦请简文不从及发景即与溧阳主共据御牀南靣并坐羣臣文武列坐侍宴四月辛卯景又召简文幸西州简文御素辇侍卫四百人景众数千浴铁翼卫简文至西州景等逆拜上冠下屋白纱帽服白布裠景服紫袖褶上加金带与其伪仪同陈庆索超世等西向坐溧阳主与其母范淑妃东向坐上闻丝竹凄然下泣景起谢曰陛下何不乐上为笑曰丞相言索超世闻此声以为何声景曰臣且不知岂独超世上乃命景起舞景即下席应弦而歌上顾命淑妃淑妃固辞乃止景又上礼遂逼上起舞酒阑坐散上抱景于牀曰我念丞相景曰陛下如不念臣臣何以至此上索筌蹄曰我为公讲命景离席使其唱经景问超世何经最小超世曰唯观世音小景即唱尔时无尽意菩萨上大笑夜乃罢时江南大饥江扬弥甚旱蝗相继年谷不登百姓流亡死者涂地父子擕手共入江湖或兄弟相要俱縁山岳芰实荇花所在皆罄草根木叶为之雕残虽假命须防终死山泽其絶粒久者鸟靣鹄立俯伏牀帷不出户牖者莫不依罗绮懐金玉交相枕籍待命聴终于是千里絶烟人迹罕见白骨成聚如邱陇焉而景虐于用刑酷忍无道于石头立大舂碓有犯法者杀之东阳人李瞻起兵为贼所执送诣建邺景先出之市中断其手足刻析心腹破出肝肠瞻正色整容言笑自若见其胆者乃如升焉又禁人偶语不许大酺有犯则刑及外族其官人任兼阃外者位必行台入附凶徙者并称开府其亲寄隆重则号曰左右厢公勇力兼人名为库真部督七月景遣任约寇江州刺史寻阳王大心以州降之景遂矫诏自进位相国封太山等二十郡为汉王入朝不趋賛拜不名剑履上殿依汉萧何故事十月景又矫诏自加宇宙大将军都督六合诸军事以诏文呈简文简文大惊曰将军乃有宇宙之号乎初武帝既崩景立简文升重云殿礼佛为盟曰臣乞自今两无疑贰臣固不负陛下陛下亦不得负臣及南康王防理之事景稍猜惧谓简文欲谋之王伟因构扇遂懐逆谋矣二年正月景以王克为太宰宋子仙为太保元罗为太傅郭元建为太尉张化仁为司徒任约为司空于庆为太师纥奚斤为太子太傅时灵防为太子太保王伟为尚书左仆射索超世为右仆射于大跨水筑城名曰捍国初元帝闻江州失守乃遣都督秦州刺史徐文盛率军下武昌拒约相持既久至是元帝又遣巴州刺史王珣率兵助文盛任约以西台益兵告急于景三月景自率众三万西上援约次西阳文盛率水军邀战大破之防景遣宋子仙袭陷郢州尽获武昌军人家口故文盛之众大溃奔归江陵景乘胜西上号三十万聨旗千里江左以来水军之盛未有也帝闻之谓御史中丞宗懔曰贼若分守巴陵鼓行西上荆郢危殆此上防也身顿长沙徇地零桂运粮以至洞庭湘郢非吾有此中防也拥众江口连攻巴陵鋭意尽于攻城士卒饥于半菽此下防也吾安枕而卧无所多忧于是元帝遣领军将军王僧辩率众东下次于巴陵防景至僧辩沈船卧鼓若将已遁景遂围城元帝遣平北将军胡僧祐与居士陆法和救巴陵景遣任约逆撃之僧祐与法和退据赤亭景至与战大破之禽其将任约景乃夜遁还都左右有泣者景命斩之王僧辩乃率众军东下次汉口攻鲁山及郢城皆陷之自是众军所至皆防先是景每出师戒诸将曰若破城邑净杀却使天下知吾威名故诸将以杀人为戏而百姓虽死不从之是年四月景乃废简文幽于永福省诏草成逼简文写之至先皇念神器之重思社稷之固歔欷呜咽不能自止是日景迎豫章王栋即皇帝位升太极前殿大赦改元为天正元年有回风自永福省吹其文物皆倒折见者莫不惊骇初景既平京邑便有簒夺之志以四方须定故未自立既而巴陵失守江郢丧师猛将外殱雄心内沮便欲速僭大号遂其奸心又王伟云自古移鼎必须废立故景从之其太尉郭元建闻之自秦郡驰还谏曰主上仁明何得废之四方之师所不动者正为二宫万福若遂行弑逆结怨海内事机一去虽悔无及景曰王伟劝吾元建固陈不可景意遂回欲复帝位以栋为太孙王伟固执不可乃禅位于栋景以哀太子妃赐郭元建元建曰岂有皇太子妃而降为人妾竟不与相见十月壬寅夜遣彭隽王修纂害简文是月景东道行防刘神茂仪同尹思合刘归义王晔及云麾将军元頵等据东阳归顺十一月景以赵伯超镇钱塘遣田迁谢荅仁东征神茂等景乃矫萧栋诏自加九锡之礼汉国置丞相以下百官陈备物于庭忽有野鸟翔于景册书上赤足丹觜形如山鹊都下左右所无贼徒悉骇竟射之不能中南兖获白麞建康获白防以献萧栋栋归之于景景又矫萧栋诏追崇其祖为大将军父为大丞相自加冕十有二旒建天子旌旗出警入跸乗金根车驾六马备五时副车置旄头云防乐儛八佾钟簴宫悬之乐一如旧仪寻又矫萧栋诏禅位使伪大宰王克奉玺绂于已先夕景宿大荘严寺即南郊柴燎于天升坛受禅大风折木旗盖尽偃文物并失旧仪既倡警跸识者以为名景而言警跸非久祥也景闻恶之改为备跸人又曰备于此便毕矣有司乃奏改云永跸乃以广柳车载鼓吹橐駞负犠牲辇上置垂脚坐焉景所带剑水精摽无故堕落手自拾取甚恶之将登坛有兎自前而走俄失所在又白虹贯日三重日青无色还将登太极殿丑徒数万同共吹唇唱吼而上及升御牀牀脚自陷大赦改元为大始元年方飨羣臣中防而起触扆坠地封萧栋为淮阴王幽之改梁律为汉律改左户尚书为殿中尚书五兵尚书为七兵尚书直殿主帅为直寝景三公之官动置十数仪同尤多或疋马孤行自执覊绁以宋子仙郭元建张化仁任约为佐命元功并加三公之位王伟索超世为谋主于子恱彭隽主撃断陈庆吕季畧卢晖略于和史安和为爪牙斯皆尤毒于百姓者其余如王伯丑任延和等复有十数人梁人而为景用者则故将军赵伯超前制局监姬石珍内监严亶邵陵王记室伏知命此四人尽心竭力者若太宰王克太傅元罗侍中殷不害太常姬正等虽官尊止从人望非腹心任也景祖名乙羽周及篡以周为庙讳故改周正周石珍姓姬也其左仆射王伟请立七庙景曰何谓七庙伟曰天子祭七世祖考故置七庙并请七世讳勅太常具祭祀之礼景曰前世吾不复忆惟阿爷名标且在朔州伊那得来噉是众闻咸窃笑之景党有知景祖名乙羽周者自外悉是王伟制其名位以汉司徒侯覇为始祖晋徴士侯瑾为七世祖于是追尊其祖周为大丞相父标为元皇帝于时景修饰台城及朱雀宣阳等门童謡曰的脰马拂朱雀还与吴又曰脱青袍着芒屩荆州天子挺应着时都下王侯庶姓五等庙树咸见残毁唯文宣太后庙四周栢树独欝茂及景篡修南郊路伪都官尚书吕季畧説景令伐此树以立三桥始斫南靣十余株再宿悉枿生便长数尺时既冬月翠茂若春贼乃大惊恶之使悉斫杀识者以为僵柳起于上林乃表汉宣之兴今庙树重青必彰陜西之瑞又景牀东边香炉无故坠地景呼东西南北皆谓为厢景曰此东厢香炉那忽下地议者以为湘东军下之徴十二月谢荅仁李庆等军至建徳攻元頵李占栅大破之执頵占送京口截其手足殉之经日乃死二年正月朔景临朝防王僧辩军至芜湖景遣兵助侯子鉴等守姑熟是月朔马驹生角谢荅仁攻东阳刘神茂降以送建邺景为大剉碓先进其脚寸寸斩之至头方止使众观之以示威三月景自往姑熟廵视垒栅又诫子鉴曰西人善水战不可争锋往年任约败绩良为此也若得马步一交必当可破汝但坚壁以观其变子鉴乃率步骑万余人渡洲并水军俱进僧辩逆撃大破之子鉴仅以身免景闻子鉴败大惧涕下覆靣引衾而卧良久方起叹曰咄叱咄叱误杀乃公初景之为丞相居于西州将率谋臣朝必集行列门外谓之牙门以次引进与以酒食言笑谈论善恶必同及篡恒坐内不出旧将稀见靣咸有怨心至是登烽火楼望西师看一人以为千人大惧僧辩及诸将遂于石头城西步上连营立栅至于落星墩景大恐自率侯子鉴等于石头东北立栅拒守遣掘王僧辩父墓剖棺焚尸僧辩等进营于石头城北景列阵挑战僧辩率众夺撃大破之景既退败不敢入宫収其散兵屯于阙下遂将逃窜王伟揽辔谏曰自古岂有叛天子今宫中卫士尚足一战宁可便走弃此欲何之景曰我在北攻贺防胜败葛荣扬名河朔与髙王一种人今来直渡大江取台城如反掌打邵陵王于北山破柳仲礼于南岸皆乃所亲见今日之事恐是天亡乃好守城我当复一决尔仰观石阙逡廵叹息久之乃以皮囊盛二子挂马鞍与其仪同田迁范希荣等百余骑东奔王伟遂委台城窜逸侯子鉴等奔广陵王克开台城门引裴之横入宫纵兵攻掠是夜遗烬烧太极殿及东西堂延阁秘署皆尽羽仪辇辂莫有孑遗王僧辩命武州刺史杜崱救火仅而得灭故武徳五明重云殿及门下中书尚书省得免僧辩迎简文梓宫升于朝堂三军缟素踊于哀次命侯瑱裴之横追贼于东焚伪神主于宣阳门作神主于太庙収图书八万卷归江陵杜崱守台城都下户口百遗一二大航南岸极目无烟老小相扶竞出才渡淮王琳杜龛军人掠之甚于寇贼号呌彻于石头僧辩谓为有变登城门故亦不禁也佥以王师之酷甚于侯景君子以是知僧辩之不终也初景之围台城援军三十万兵士望青袍则气消胆夺及赤亭之役胡僧祐以羸卒一千破任约精甲二万转战而东前无横阵既而侯瑱率军追景景至嘉兴赵伯超据钱塘距之景退还吴郡逹松江而侯瑱军奄至景众未阵皆举幡乞降景不能制乃与腹心数十人单舸而走推堕二子于水自沪渎入海至胡豆洲前太子舍人羊鲲杀之送尸于僧辩景长不满七尺长上短下眉目踈秀广颡高权色赤少须低视屡顾声散识者曰此豺狼之声故能食人亦当为人所食既南奔魏相髙澄悉命先剥景妻子靣皮以大铁镬盛油煎杀之女以入宫为婢男三歳者并下蚕室后齐文宣梦弥猴坐御牀乃并煑景子于镬其子之在北者殱焉景性猜忌好杀戮恒以手刄为戏方食斩人于前言笑自若口不轻飱或先斩手足割舌劓鼻经日乃杀之自篡立后时着白纱帽而尚披青袍或以牙梳挿髻牀上常设胡牀及筌蹄着靴垂脚坐或跂户限或走马邀游于宫内及华林园弹射鸦鸟自为天子王伟不许轻出于是鬱怏更成失志曰吾无事为帝与受摈不殊及闻义师转近猜忌弥深牀前兰锜自绕然后见客毎登武帝所常幸殿若有芒刺在身恒闻咄叱者又处宴居殿一夜惊起若有物扣其心自是凡武帝所常居处并不敢处多在昭阳殿廊下所居殿屋常有鸺鹠鸟鸣呼景恶之每使人穷山野捕鸟景所乗白马毎战将胜輙踯躅嘶鸣意气骏逸其有奔衂必低头不前及石头之役精神沮丧卧不肯动景使左右拜请或加棰防终不肯起始景左足上有肉瘤状似龟战应尅防瘤则起分眀如不胜瘤则低至是瘤陷肉中天监中有释宝志曰掘尾狗子自发狂当死未死啮人伤须防之间自灭亡起自汝隂死三湘又曰山家小儿果攘臂太极殿前作虎视狗子景小字山家小儿皆猴状景遂覆陷都邑毒害皇家起自悬瓠即昔之汝南巴陵有地名三湘景奔败处其言皆验景常谓人曰侯字人边作主下作人此明是人主也台城既陷武帝尝语人曰侯景必得为帝但不久耳破侯景字成小人百日天子为帝当得百日案景以辛未年十一月十九日簒位壬申年三月十九日败得一百二十日而景以三月一日便往姑熟计在宫殿足满十旬其言竟验又大同中太医令朱耽尝直禁省无何梦犬羊各一在御座觉而告人曰犬羊非佳物也今在御座将有变乎既而天子蒙尘景登正殿焉及景将败有僧通道人者意性若狂饮酒噉肉不异凡等防行世间已数十载姓名乡里人莫能知初言伏久乃方验人并呼为阇梨景甚信敬之景常于后堂与其徒共射时僧通在坐夺景弓射景阳山大呼云得奴已景后宴集其党又召僧通僧通取肉揾盐以进景问曰好不景荅所恨太咸僧通曰不咸则烂及景死僧辩截其二手送齐文宣首江陵果以盐五斗置腹中送于建康暴之于市百姓争取屠脍食皆尽并溧阳主亦预食例又焚景骨扬灰曾罹其祸者仍以灰和酒饮之首至江陵元帝命枭于市三日然后煑而漆之以付武库先是江陵謡言苦竹町市南有好井荆州军杀侯景及景首至元帝付谘议参军李季长宅宅东即苦竹町也既加鼎镬即用市南井水焉景仪同谢荅仁行台赵伯超降于侯瑱生禽贼行台田迁仪同房世贵蔡夀乐领军王伯丑凶党悉平斩房世贵于建康市余党送江陵初郭元建以有礼于皇太子妃将降侯子鉴曰此小恵也不足自全乃奔齐
　　臣谨按李延夀史于侯景中同异颇多据梁武再问景景皆不能对令从者代对景退而自叹慴于天威是也今延夀之史于又不能对之后又问初渡江有防人景曰千人围台城有防人曰十万今有防人曰率土之内莫非己有武帝俛首不言如此则景为辩士矣何因有天威难犯吾不可以再见之语乎又以简文寒夕诗与咏月诗为诗防复无成言徒费笺注防语殆不如是武帝葬修陵侯景正当朝得免藁瘗足矣何因相地以取佳城仍更使衞士以大钉于要地钉之欲令后世絶灭乎此皆取于稗官小説不典之言延夀之史似此为多故知南北朝之行事当得识者裁正之尔
　　王伟其先畧阳人父畧仕魏为许昌令因居颍川伟学通周易雅高辞采仕魏为行台郎景叛后高澄以书招之伟为景报澄书其文辞甚美澄览书曰谁所作也左右称伟之文澄曰才如此何由不早使知邪伟既协景谋谟其文檄并伟所制及行簒逆皆伟创谋也景败与侯子鉴俱走相失潜匿草中直渎戍主黄公喜禽送之见王僧辩长揖不拜执者促之伟曰各为人臣何事相敬僧辩曰卿为贼相不能死节而求活草间颠而不扶焉用彼相伟曰废兴时也工拙在人向使侯氏早从伟言明公岂有今日之势僧辩大笑意甚异之命出以徇伟曰昨及朝行八十里愿借一驴代步僧辩曰汝头方行万里何八十里哉伟曰今日之事乃吾心也前尚书左丞虞骘尝见辱于伟遇之而唾其靣曰死虏庸复能为恶乎伟曰君不读书不足与语骘慙而退及吕季畧周石珍严亶俱送江陵伟尚望见全于狱为诗赠元帝下要人曰赵壹能为赋邹阳解献书可惜西江水不救辙中鱼又上五百字诗于帝帝爱其才将舍之朝士多忌乃请曰前日伟作檄文有异辞句元帝求而视之檄云项羽重瞳尚有乌江之败湘东一目宁为四海所归帝大怒使以钉钉其舌于柱剜其肠顔色自若仇家脔其肉俛而视之至骨方刑之石珍及亶并夷三族赵伯超赵革子也初至建康王僧辩谓曰卿荷国重恩遂复同逆对曰当今祸福恩在明公僧辩又顾谢荅仁曰闻卿是侯景枭将恨不与卿交兵荅仁曰公英武盖世荅仁安能仰敌僧辩大笑荅仁以不失礼于简文见宥伯超及伏知命俱饿死江陵狱中彭隽亦生获破腹抽出其肝臓隽犹不死然后斩之
　　通志卷一百四十三
<史部,别史类,通志>
　　钦定四库全书
　　通志卷一百四十四
　　宋　右　迪　功　郎　郑　樵　渔　仲　撰列传第五十七
　　陈
　　杜僧眀　周文育【子寳安】侯瑱　侯安都　欧阳頠【子纥】黄法　淳于量　章昭达　吴眀彻　胡颖徐度【子敬成】杜棱　周铁虎　程灵洗【子文季】沈恪陆子隆【子之武弟子才】钱道戢　骆牙　孙玚　徐世
　　谱　周敷　荀朗　周炅　鲁悉达　萧摩诃【子世亷　陈智深】任忠　樊毅【弟猛】裴忌【父之平】韩子髙　华皎孔奂　王冲【子玚瑜】王通【弟劢　质　固】王猛　到仲举庾持　许亨　褚玠
　　杜僧眀字照广陵临泽人也形貌眇小而胆气过人有勇力善骑射梁大同中卢安兴为广州刺史南江督防僧眀与兄天合及周文育并为安兴所唘请与俱行频征俚獠有功为新州助防天合亦有才干预在征伐安兴死僧眀复副其子子雄及交州豪士李贲反于交州逐刺史萧谘谘奔广州台遣子雄与广州刺史孙冏讨贲时春草已生瘴疠方起子雄请待秋讨之广州刺史新喻侯萧映不听子雄等不得已遂行至合浦死者十六七众并惮役溃散禁之不可乃引其余兵退还萧谘唘子雄及冏与贼交通逗遛不进梁武帝勑于广州赐死子雄弟子畧子烈并豪侠家属在南江天合谋于众曰卢公累叶立功待遇我等亦甚厚矣今见枉而不能为报非丈夫也我弟僧眀万人之敌若围州城召百姓谁敢不从城破斩二侯然后待台使至束手诣廷尉死犹胜生纵其不防亦无恨矣众咸慷慨曰是所愿也惟足下命之乃与周文育等率众结盟奉子雄弟子畧为主以攻刺史萧映子畧顿城南天合顿城北僧眀文育分据城东西吏民并应之一日之中众至数万髙祖时在髙要闻事起率众来讨大破之杀天合禽僧眀及文育等竒其才并释之引为主帅从髙祖征交趾及讨元景仲僧眀文育皆为前锋所向尅防侯景之乱俱随髙祖入援京师髙祖于始兴破兰裕僧眀为前锋斩裕及与蔡路养战于南野僧眀马被伤髙祖驰救之以所乗马授僧眀僧眀得马复进杀数十人因而乗之大败路养髙州刺史李迁仕又据大臯入灨石以逼髙祖髙祖遣周文育为前锋与僧眀击走之迁仕与宁都人刘孝尚并力将袭南康髙祖又令僧眀与文育等拒之相持连战百余日卒禽迁仕送于髙祖及髙祖下南康留僧眀顿西昌督安成庐陵二郡军事梁元帝承制授假节清野将军新州刺史封新野县子侯景遣于庆等宼南江髙祖顿豫章命僧眀为前驱大破之髙祖表为长史仍随东讨军至蔡洲率麾下烧贼水门大舰及景平以功除眀威将军南兖州刺史进爵临江县侯邑五百户仍领晋陵太守及荆州防髙祖使僧眀率吴眀彻等随侯瑱西援江州病卒赠散骑常侍諡曰威年四十六文帝即位追赠开府仪同三司配享髙祖庙庭子晋嗣周文育字景徳义兴阳羡人也少孤贫本居新安夀昌县姓项氏名猛奴年十一能反覆游水中数里跳髙五六尺与羣儿聚戏众莫能及义兴人周荟为夀昌浦口戍主见而竒之因召与语文育对曰母老家贫兄弟姊并长大困于贱役荟哀之乃随文育至家就其母请文育养为己子母遂与之后荟秩满与文育还都见太子詹事周舍请制名字舍因为立名为文育字景徳命兄子让教之书计让善书写蔡邕劝学及古诗以遗之文育不之省谓让曰谁能学此取富贵但有大槊耳让壮之教之骑射文育大悦司州刺史陈庆之与荟同郡素相善啓荟为前军军主庆之使荟将五百人往新蔡悬瓠慰劳白水蛮蛮谋执荟以入魏事觉荟与文育拒之贼徒甚盛一日之中战数十合文育前锋防阵勇冠军中荟于阵战死文育驰取其尸贼不敢逼及夕各引去文育身被九创创愈辞请还葬荟庆之壮其节厚加赙遗而遣之讫会卢安兴为南江督防唘文育同行累征有功除南海令安兴死后文育与杜僧眀攻广州为髙祖所获宥之后监州王劢以文育为长流遂深被委任及劢被代文育欲与之俱下至大庾岭诣卜者卜者曰君北下不过作令长南入则为公侯文育曰足钱便可谁望公侯卜人又曰君须臾当暴得银二千两若不见信以此为验其夕宿逆旅有贾人求与文育博文育胜之得银二千两旦辞劢劢问其故文育以吿劢乃遣之髙祖闻其还大喜遣人迎之厚加赏赐分麾下配焉髙祖之讨侯景文育与杜僧眀为前军尅兰裕援欧阳頠皆有功髙祖破蔡路养于南野文育为贼所围四面数重矢石雨下所乗马死文育右手搏战左手解鞍溃围而出遂与杜僧眀相得并力复进大败之髙祖乃表文育为府司马李迁仕之据大臯遣其将军杜平虏入灨石鱼梁作城髙祖命文育击之平虏弃城走文育据其城迁仕闻平虏败留老弱于大臯悉选精兵自将以攻文育文育与战迁仕稍却相持未解会髙祖遣杜僧眀来援别破迁仕水军迁仕众溃不敢还大臯直走新淦梁元帝授文育义州刺史迁仕又与刘孝尚谋拒义军髙祖遣文育与侯安都杜僧眀徐度杜棱筑城于白口拒之文育频出与战遂禽迁仕髙祖发自南康遣文育将兵五千开通江路侯景将王伯丑据豫章文育击走之遂据其城累功封东迁县侯髙祖军至白茅湾命文育与杜僧眀常为军锋及至姑熟与侯景将侯子鉴战破之景平改封南移县侯累迁散骑常侍髙祖诛王僧辩令文育督众军会文帝于吴兴围尅杜龛又济江袭防稽太守张彪得其郡城及文帝为彪所袭文育时顿城北香岩寺文帝夜往趣之彪又来攻文育苦战遂破平彪髙祖以侯瑱拥据江州命文育讨之仍除南豫州刺史率兵袭盆城未克徐嗣徽引齐人渡江据芜湖诏征文育还都嗣徽等乃列舰于青墩至于七矶以断文育归路及夕文育鼔噪而发嗣徽等不能制至旦反攻嗣徽嗣徽骁将鲍砰独以小舰殿军文育乘单舴艋跳入砰舰斩砰仍牵其舰而还贼众大骇因留船芜湖自丹阳歩上时髙祖拒嗣徽于白城适与文育相防将战风急髙祖曰矢不逆风文育曰事急矣当决之何用古法抽槊上马驰而进众军从之风亦寻转杀伤数百人嗣徽等移营莫府山文育徙顿对之以频战功最加平西将军进爵夀昌县公给鼔吹一部及广州刺史萧勃举兵逾岭诏文育督众军讨之时新吴洞主余孝顷举兵应勃遣其弟孝劢守郡城自出豫章防于石头勃使其子孜将兵与孝顷相防又遣其别将欧阳頠顿军苦竹滩傅泰防塶口城以拒官军官军船少孝顷有舴艋三百艘艖百余乗在主牢文育遣军主焦僧度羊柬潜军袭之悉取而归仍于豫章立栅时官军食尽欲退还文育不许乃使人间行遗周廸书约为兄弟并陈利害廸得书喜甚许馈以粮于是文育分遣老小乗故船舫沿流俱下烧豫章所立栅伪退孝顷望之大喜因不设备文育由间道信宿达芊韶芊韶上流则欧阳頠萧勃下流则傅防余孝顷文育防其中闲筑城飨士贼徒大骇欧阳頠乃退入泥溪作城自守文育遣严威将军周铁虎与长史陆山才袭頠禽之于是盛陈兵甲与頠乗舟而宴以廵傅防城下因攻防尅之萧勃在南康闻之众皆股栗其将潭世逺斩勃欲降为人所害世逺军主夏侯眀彻持勃首以降萧孜余孝嗣犹防石头髙祖遣侯安都助文育攻之孜降文育孝顷退走新吴广州平文育还顿豫章以功诏授镇南将军开府仪同三司都督江广衡交州诸军事时王琳拥防上流诏侯安都为西道都督文育为南道都督同防武昌与琳战于沌口为琳所执后得逃归请罪诏不问复其官爵及周廸破余孝顷孝顷子公飏弟孝劢犹防旧栅扰动南土髙祖复令文育及周廸黄法等讨之豫章内史熊昙朗亦率众来防文育遣吴眀彻为水军配周廸运粮自率众军入象牙江筑城于金口公飏伪降谋执文育事觉文育囚之送都以其部曲分众军乃舍舟为歩军进据三陂王琳遣将曹庆救孝劢分遣主帅常众爱与文育相拒自率所领攻周廸吴眀彻军廸等败文育退据金口熊昙朗因失其利谋害文育以应众爱文育监军孙白象颇知其事劝令先之文育曰不可我旧兵少客军多若取昙朗人人惊惧亡立至矣不如推心以抚之初周廸之败也弃船走莫知所在及得廸书文育喜赍示昙朗遂于防中为昙朗所害年五十一髙祖闻之即日举哀赠侍中司空諡曰忠愍初文育之据三陂有流星坠地其声如雷地陷方一丈中有碎炭数斗又军市中忽闻小儿啼一市皆惊听之在土下军人掘焉得棺长三尺文育恶之俄而廸败文育见杀天嘉二年诏配享髙祖庙庭子寳安嗣文育本族兄景曜因文育官至新安太守寳安字安人年十余岁便习骑射以贵公子骄蹇游逸好狗马乐驱驰靡衣媮食文育之为晋陵以征讨不遑之郡令寳安监知郡事尤喜聚恶少年髙祖患之及文育西征败绩絷于王琳寳安便折节读书与士君子游绥御文育士卒甚有威惠文育归复除吴兴太守文育为熊昙朗所害征宝安还起为猛烈将军领其旧兵仍令南讨文帝即位深器重之寄以心膂精卒多配焉及平王琳颇有功周廸之破熊昙朗寳安南入穷其余烬天嘉二年重拜吴兴太守袭封夀昌县公三年征留异为侯安都前军异平除给事黄门侍郎卫尉卿再迁左卫将军领卫尉卿卒諡曰成子防嗣位晋陵定逺二郡太守
　　侯瑱字伯玉巴西充国人也父弘逺世为西蜀酋豪蜀贼张文蕚据白崖山有众万人梁益州刺史鄱阳王萧范命逺讨之逺战死瑱固请复雠每战必先陷阵遂斩文蕚由是知名因事范范委以将帅之任山谷夷獠不附者并遣瑱征之累功授轻车府中兵参军晋康太守范为雍州刺史瑱除冯翊太守范迁镇合肥瑱又随之侯景围台城范乃遣瑱辅其世子嗣入援都城及城陷瑱与嗣退还合肥仍随范徙镇盆城俄而范及嗣皆卒瑱领其众依于豫章太守庄铁铁疑之瑱惧不自安诈引铁谋事因刄之据豫章之地后降于侯景将于庆庆送瑱于景景以瑱与己同姓托为宗族相待甚厚留其妻子及弟为质遣瑱随于庆平蠡南诸郡及景败巴陵景将宋子仙任约等并为西军所获瑱乃诛景党以应义师景亦尽诛其弟及妻子梁元帝授瑱南兖州刺史郫县侯仍随都督王僧辩讨景常为前锋既复台城景奔吴郡僧辩遣瑱率兵追之与景战于吴松江大败景尽获其军实景将皆降以功除南豫州刺史镇姑熟及齐遣郭元建帅师出濡须僧辩遣瑱于东关拒之大败元建魏攻荆州王僧辩以瑱为前军赴援未至而魏尅荆州瑱顿九江因卫晋安王还都僧辩承制以瑱为侍中车骑将军江州刺史加都督改封康乐县公及司徒陆法和据郢州引齐兵来宼乃使瑱西讨未至而法和入齐齐遣慕容恃徳镇夏首瑱攻之恃徳食尽请和瑱还镇豫章僧辩使其弟僧愔与瑱共讨萧勃及髙祖之诛僧辩僧愔隂欲图瑱而夺其军瑱知之尽收僧愔徒党僧愔奔齐是时瑱据中流兵甚彊盛又以本事僧辩虽外示臣节未肯入朝初余孝顷为豫章太守及瑱镇豫章乃于新吴县别立城栅与瑱相拒瑱留军人妻子于豫章令从弟奫知后事悉众以攻孝顷自夏迄冬不能克奫与其部下侯方儿不协方儿乃攻杀奫虏瑱军府妓妾金玉归于髙祖瑱既失根本兵众俱溃轻身归豫章豫章人拒之乃趣盆城就其将焦僧度僧度劝令投齐塡以髙祖有大量必能容己乃诣阙请罪髙祖复其爵位永定二年进位司空王琳至沌口周文育侯安都并没乃以塡为都督西讨诸军事顿于梁山文帝即位进授太尉王琳至栅口又以瑱为都督侯安都等并焉塡与琳相持百余日未决天嘉元年二月东关春水稍长舟舰得通琳引合肥漅湖之众舳舻相次而下其势甚盛瑱率军进虎槛洲琳亦出船列于江西隔洲而泊眀日合战琳军少却退保西岸及夕东北风大起吹其舟舰并壊没于沙中溺死者数千浪大不得还浦夜中有流星坠于贼营及旦风静琳入浦治船以荻塞于浦口又以鹿角绕岸不敢复出时西魏将史宁蹑其上流瑱闻之知琳不能持久收军却据湖浦以待其弊及史寕至围郢州琳恐众溃乃率船东下去芜湖十里而泊眀日齐遣仪同刘伯球率万人助琳水战行台慕容徳会领铁骑三千在芜湖西岸博望山南为其声势瑱令军中晨炊蓐食顿芜湖洲尾以待之将战有微风至自东南众军施拍纵火定州刺史章昭达乗平虏大舰中江而进琳军大败其歩军在西岸者自相蹂践马骑并淖于芦荻中尽获其舟舰器械并禽刘伯球慕容徳会俘馘万计琳与其将潘纯陁乗单舴舰冐阵走湓城与妻妾左右十余人入齐诏以瑱为都督湘巴郢江吴等五州诸军事镇湓城周将贺若敦独狐盛等来攻巴湘又以瑱为西讨都督大败盛军以功授湘州刺史改封零陵郡公邑七千户二年以疾表求还朝三月于道薨时年五十二赠大司马諡曰壮肃加羽葆鼓吹班剑给东园秘器配享髙祖庙庭子净藏嗣尚文帝女富阳公主
</div>
    <div class="pagination">
<a href="通志_page121.html">上一页</a><span>...</span><a href="通志_page117.html">117</a><a href="通志_page118.html">118</a><a href="通志_page119.html">119</a><a href="通志_page120.html">120</a><a href="通志_page121.html">121</a><span class="current-page">122</span><a href="通志_page123.html">123</a><a href="通志_page124.html">124</a><a href="通志_page125.html">125</a><a href="通志_page126.html">126</a><a href="通志_page127.html">127</a><span>...</span><a href="通志_page123.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
