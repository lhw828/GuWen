<!DOCTYPE html>
<html>
 <head>
  <meta charset="utf-8"/>
  <title>
   通志 - 第 108 页/共 155 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   通志 - 第 108 页/共 155 页
  </h1>
  <div class="content">
   通志卷一百四
　　宋　右　迪　功　郎　郑　樵　渔　仲　撰
　　列传第十七
　　后汉
　　刘圣公　刘盆子　王昌　刘永【庞萌】张歩【王闳】李宪【陈众】彭宠　卢芳　隗嚣【王遵】公孙述
　　刘圣公名元光武族兄也弟为人所杀圣公结客欲报之客犯法圣公避吏于平林吏系其父子张圣公诈死使人持丧归舂陵吏乃出子张圣公因自逃匿王莽末南方饥馑人庶羣入野泽掘鳬茈而食之更相侵夺新市人王匡王凤为平理诤讼遂推为渠帅众数百人于是诸亡命马武王常成丹等往从之共攻离乡聚藏于绿林中数月间至七八千人地皇二年荆州牧某【史阙其名】发奔命二万人攻之匡等相率迎击于云杜大破牧军杀数千人尽获辎重遂攻拔竟陵转击云杜安陆多畧妇女还入绿林中至有五万余口州郡不能制三年大疾疫死者且半乃各分散引去王常成丹西入南郡号下江兵王匡王凤马武及其支党朱鲔张卬等北入南阳号新市兵皆自称将军七月匡等进攻随未能下平林人陈牧廖湛复聚众千余人号平林兵以应之圣公因往从牧等为其军安集掾是时光武及兄伯升亦起舂陵与诸部合兵而进四年正月破王莽前队大夫甄阜属正梁邱赐斩之号圣公为更始将军众虽多而无所统一诸将共议立更始为天子二月辛巳设坛塲于淯水上沙中陈兵大防更始即帝位南靣立朝羣臣更始素懦弱羞愧流汗举手不能言于是大赦天下建元日更始元年悉拜置诸将以族父良为国三老王匡为定国上公王凤成国上公朱鲔大司马伯升大司徒陈牧大司空余皆九卿将军五月伯升拔宛六月更始入都宛城尽封宗室及诸将为列侯者百余人更始忌伯升威名遂诛之以光禄勲刘赐为大司徒前钟武侯刘望起兵畧有汝南时王莽纳言严尤秩宗将军陈茂既败于昆阳往归之望遂自立为天子以尤为大司马茂为丞相时王莽使太师王匡国将哀章守洛阳更始遣定国上公王匡攻洛阳西屏大将军申屠建丞相司直李松攻武闗三辅震动是时海内豪杰翕然响应皆杀其牧守自称将军用汉年号以待诏命旬月之间徧于天下长安中起兵攻未央宫九月东海人公賔就斩王莽于渐台收玺绶首诣宛更始时在便坐黄堂取视之喜曰莽不如是当与霍光等宠姬韩夫人笑曰若不如是帝焉得之乎更始悦乃悬莽首于宛城市是月拔洛阳生缚王匡哀章至皆斩之十月使奋威大将军刘信击杀刘望于汝南并诛严尤陈茂更始遂北都洛阳以刘赐为丞相申屠建李松自长安送乗舆服御又遣中黄门从官奉迎迁都二年二月更始自洛阳而西初发李松奉引马惊奔触北宫铁柱门三马皆死初王莽败惟未央宫被焚而已其余宫馆一无所毁宫女数千备列后庭自钟鼓帷帐舆辇器服太仓武库官府市里不改于旧更始既至居长乐宫升前殿郎吏以次列庭中更始羞怍俛首刮席不敢视诸将后至者更始问虏掠得防何左右侍官皆宫省久吏各惊相视李松与棘阳人赵萌说更始宜悉王诸功臣朱鲔争之以为高祖约非刘氏不王更始乃先封宗室太常将军刘祉为定陶王刘赐为宛王刘庆为燕王刘歙为元氏王大将军刘嘉为汉中王刘信为汝隂王后遂立王匡为比阳王王凤为宜城王朱鲔为胶东王卫尉大将军张卬为淮阳王廷尉大将军王常为邓王执金吾大将军廖湛为穰王申屠建为平氏王尚书胡殷为随王柱天大将军李通为西平王五威中郎将李轶为舞隂王水衡大将军成丹为襄邑王大司空陈牧为隂平王骠骑大将军宋佻为颍隂王尹尊为郾王唯朱鲔辞曰臣非刘宗不敢干典遂让不受乃徙鲔为左大司马刘赐为前大司马使与李轶李通王常等镇抚闗东以李松为丞相赵萌为右大司马共秉内任更始纳赵萌女为夫人有宠遂委政于萌日夜与妇人饮防后庭羣臣欲言事辄醉不能见时不得已乃令侍中坐帷内与语诸将识非更始声出皆怨曰成败未可知遽自纵放若此韩夫人尤嗜酒每侍饮见常侍奏事辄怒曰帝方对我饮正用此时持事来乎起抵破书案赵萌専权威福自己郎吏有说萌放纵者更始怒防劒击之自是无复敢言萌私忿侍中引下斩之更始救请不从时李轶朱鲔擅命山东王匡张卬三辅其所受官爵者皆羣小贾竖或有膳夫庖人多着绣靣衣锦袴襜褕诸于骂詈道中长安为之语曰灶下养中郎将烂羊胃骑都尉烂羊头闗内侯军帅将军豫章李淑上书諌曰方今贼冦始诛王化未行百官有司宜慎其任夫三公上应台宿九卿下括河海故天工人其代之陛下定业虽因下江平林之埶斯葢临时济用不可施之既安宜厘改制度更延英俊因才授爵以匡王国今公卿大位莫非戎陈尚书显官皆出庸伍资亭长贼捕之用而当辅佐纲维之任惟名与器圣人所重今以所重加非其人望其毗益万分兴化致理譬犹缘木求鱼升山采珠海内望此有以闚度汉祚臣非有憎疾以求进也但为陛下惜此举厝败材伤锦所宜至虑惟割既往谬妄之失思隆周文济济之美更始怒系淑诏狱自是闗中离心四方怨叛诸将出征各自専置牧守州郡交错不知所从十二月赤眉西入闗三年正月平陵人方望立前孺子刘婴为天子初望见更始政乱度其必败谓安陵人弓林等曰前定安公婴平帝之嗣虽王莽篡夺而尝为汉主今皆云刘氏眞人当更受命欲共定大功何如林等然之乃于长安求得婴将至临泾立之聚党数千人望为丞相林为大司马更始遣李松与讨难将军苏茂等击破皆斩之又使苏茂拒赤眉于农茂军败死者千余人三月遣李松会朱鲔与赤眉战于蓩乡【蓩音莫老反】松等大败弃军走死者三万余人时王匡张卬守河东为邓禹所破还奔长安卬与诸将议曰赤眉近在郑华隂间旦暮且至今独有长安见灭不久不如勒兵掠城中以自富转攻所在东归南阳收宛王等兵事若不集复入湖池中为盗耳申屠建廖湛等皆以为然共入说更始更始怒不应莫敢复言及赤眉立刘盆子更始使王匡陈牧成丹赵萌屯新丰李松军掫以拒之【掫音子侯反】张卬廖湛胡殷申屠建等与御史大夫隗嚣合谋欲以立秋日防膢时共刼更始俱成前计侍中刘能卿知其谋以告之更始托病不出召张卬等卬等皆入将悉诛之惟隗嚣不至更始狐疑使卬等四人且待于外庐卬与湛殷疑有变遂突出独申屠建在更始斩之卬与湛殷遂勒兵掠东西市昏时烧门入战于宫中更始大败明旦将妻子车骑百余东奔赵萌于新丰更始复疑王匡陈牧成丹与张卬等同谋乃并召入牧丹先至即斩之王匡惧将兵入长安与张卬等合李松还从更始与赵萌共攻匡卬于城内连战月余匡等败走更始徙居长信宫赤眉至高陵匡等迎降之遂共连兵而进更始城守使李松出战败死者二千余人赤眉生得松时松弟泛为城门校尉赤眉使使谓之曰开城门活汝兄泛即开门九月赤眉入城更始单骑走从厨城门出诸妇女从后连呼曰陛下当下谢城更始即下拜复上马去初侍中刘恭以赤眉立其弟盆子自系诏狱闻更始败乃出歩从至高陵止舍右辅都尉严夲恐失更始为赤眉所诛将兵在外号为屯卫而实囚之赤眉下书曰圣公降者封为长沙王过二十日勿受更始遣刘恭请降赤眉使其将谢禄往受之十月更始遂随禄肉袒诣长乐宫上玺绶于盆子赤眉坐更始置庭中将杀之刘恭谢禄为请不能得遂引更始出刘恭追呼曰臣诚力竭请得先死拔劒欲自刎赤眉帅樊崇等遽共救止之乃赦更始封为畏威侯刘恭复为同请竟得封长沙王更始常依谢禄居刘恭亦拥防之三辅苦赤眉虐皆怜更始而张卬等以为虑谓禄曰今诸营长多欲篡圣公者一旦失之合兵攻公自灭之道也于是禄使从兵与更始共牧马于郊下因令缢杀之刘恭夜往收藏其尸光武闻而伤焉诏大司徒邓禹葬之于霸陵有三子求歆鲤明年夏求兄弟与母东诣洛阳帝封求为襄邑侯奉更始祀歆为谷孰侯鲤为寿光侯求后徙封咸阳侯求卒子廵嗣复徙封灌泽侯廵卒子姚嗣
　　刘盆子者太山式人城阳景王章之后也祖父宪元帝时封为式侯父萌嗣王莽篡位国除因为式人焉天凤元年琅邪海曲有吕母者子为县吏犯小罪宰论杀之吕母怨宰密聚客规以报仇母家素丰赀产数百万乃益酿醇酒买刀劒衣服少年来酤者皆赊与之视其乏者輙假衣裳不问多少数年财用稍尽少年欲相与偿之吕母垂泣曰所以厚诸君者非欲求利徒以县宰不道枉杀吾子欲为报怨耳诸君寜肯哀之乎少年壮其意又素受恩皆许诺其中勇士自号猛虎遂相聚得数十百人因与吕母入海中招合亡命众至数千吕母自称将军引兵还攻破海曲执县宰诸吏叩头为宰请母曰吾子犯小罪不当死而为宰所杀杀人当死又可请乎遂斩之以其首祭子复还海中后数歳琅邪人樊崇起兵于莒众百余人转入太山自号三老时青徐大饥冦贼蜂起羣盗以崇勇猛皆附之一歳间至万余人崇同郡人逢安东海人徐宣谢禄杨音各起兵合数万人复引从崇共还攻莒不能下转掠至姑幕因击王莽探汤侯田况大破之杀万余人遂北入青州所过虏掠还至太山留屯南城初崇等以困穷为冦无攻城狥地之计众既寖盛乃相与为约杀人者死伤人者偿创以言辞为约束无文书旌旗部曲号令其中最尊者号三老次从事次卒吏泛相称曰臣人王莽遣平均公廉丹太师王匡击之崇等欲战恐其众与莽兵乱乃皆朱其眉以相识别由是号曰赤眉赤眉遂大破丹匡军杀万余人追至无盐廉丹战死王匡走崇又引其兵十余万复还围莒数月或说崇曰莒父母之国奈何攻之乃解去时吕母病死其众分入赤眉青犊铜马中赤眉遂冦东海与王莽沂平大尹战败死者数千人乃引去掠楚沛汝南颍川还入陈留攻防鲁城转至濮阳会更始都洛阳遣使降崇崇等闻汉室复兴即留其兵自将渠帅二十余人随使者至洛阳降更始皆封为列侯崇等既未有国邑而留众稍有离叛乃遂亾归其营将兵入颍川分其众为二部崇与逢安为一部徐宣谢禄杨音为一部崇安攻拔长社南击宛斩县令而宣禄等亦拔阳翟引之梁击杀河南太守赤眉众虽数战胜而疲敝厌兵皆日夜愁泣思欲东归崇等计议虑众东向必散不如西攻长安更始二年冬崇安自武闗宣等从陆浑闗两道俱入三年正月俱至农与更始诸将连战克胜众遂大集乃分万人为一营凡三十营营置三老从事各一人进至华隂军中常有齐巫鼓舞祠城阳景王以求福助巫狂言景王大怒曰当为县官何故为贼有笑巫者輙病军中惊动时方望弟阳怨更始杀其兄乃逆说崇等曰更始荒乱政令不行故使将军得至于此今将军拥百万之众西向帝城而无称号名为羣贼不可以久不如立宗室挟义诛伐以此号令谁敢不服崇等以为然而巫言益甚前及郑乃相与议曰今廹近长安而鬼神如此当求刘氏共尊立之六月遂立盆子为帝自号建世元年初赤眉过式掠盆子及二兄防茂皆在军中恭少习尚书畧通大义及随崇等降更始即封为式侯以明经数言事拜侍中从更始在长安盆子与茂留军中属右校卒吏刘侠卿主刍牧牛号曰牛吏及崇等欲立帝求军中景王后者得七十余人惟盆子与茂及前西安侯刘孝最为近属崇等议曰闻古天子将兵称上将军乃书札为符曰上将军又以两空札置笥中遂于郑北设坛场祠城阳景王诸三老从事皆大会陛下列盆子等三人居中立以年次探札盆子最幼后探得符诸将皆称臣拜盆子时年十五被发徒跣敝衣赭汗见众拜恐畏欲啼茂谓曰善藏符盆子即齧折弃之复还依侠卿侠卿为制绛单衣半头赤帻直綦履乗轩车大马赤屏泥绛襜络而犹从牧儿遨崇虽起勇力而为众所宗然不知书数徐宣故县狱吏能通易经遂共推宣为丞相崇御史大夫逢安左大司马谢禄右大司马自杨音以下皆为列卿军及高陵与更始叛将张卬等连和遂攻东都门入长安城更始来降盆子居长乐宫诸将日防论功争言讙呼防劒击柱不能相一三辅郡县营长遣使贡献兵士辄剽夺之又数虏暴吏民百姓保壁由是皆复固守至腊日崇等乃设乐大防盆子坐正殿中黄门持兵在后公卿皆列坐殿上酒未行其中一人出刀笔书谒欲贺其余不知书者起往请之各各屯聚更相背向大司农杨音案劒骂曰诸卿皆老佣也今日设君臣之礼反更肴乱儿戏尚不如此皆可格杀更相辩鬬而兵众遂各逾宫斩闗入掠酒肉互相杀伤卫尉诸葛穉闻之勒兵入格杀百余人乃定盆子惶恐日夜啼泣独与中黄门共卧起惟得上观阁而不闻外事时掖庭中宫女犹有数百千人自更始败后幽闭殿内掘庭中芦菔根捕池鱼而食之死者因相埋于宫中有故祠甘泉乐人尚共击鼓歌舞衣服鲜明见盆子叩头言饥盆子使中黄门之米人数斗后盆子去皆饿死不出刘恭见赤眉众乱知其必败自恐兄弟俱祸密教盆子归玺绶习为辞让之言建武二年正月朔崇等大防刘恭先曰诸君共立恭弟为帝徳诚深厚立且一年肴乱日甚诚不足以相成恐死而无所益愿得退为庶人更求贤知惟诸君省察崇等谢曰此皆崇等罪也恭复固请或曰此寜式侯事邪恭惶恐起去盆子乃下牀解玺绶叩头曰今设置县官而为贼如故吏人贡献輙见剽刼流闻四方莫不怨恨不复信向此皆立非其人所致愿乞骸骨避贤圣必欲杀盆子以塞责者无所离死诚冀诸君肯哀怜之耳因涕泣嘘唏崇等及防者数百人莫不哀怜之乃皆避席顿首曰臣无状负陛下请自今已后不敢复放纵因共抱持盆子带以玺绶盆子号呼不得已既罢出各闭营自守三辅翕然称天子聪明百姓争还长安市里且满得二十余日赤眉贪财物复出大掠城中粮食尽遂收载珍寳因大纵火烧宫室引兵而西过祠南郊车甲兵马最为猛盛众号百万盆子乗王车驾三马从数百骑乃自南山转掠城邑与更始将军严春战于郿破春杀之遂入安定北地至阳城番须中逢大雪坑谷皆满士多冻死乃复还发掘诸陵取其寳货遂污辱吕后尸凡贼所发有玉匣殓者率皆如生故赤眉得多行媱秽大司徒邓禹时在长安遣兵击之于郁夷反为所败禹乃出之云阳九月赤眉复入长安止桂宫时汉中贼延岑出散闗屯杜陵逢安将十余万人击之邓禹以逢安精兵在外惟盆子与羸弱居城中乃自往攻之会谢禄救至夜战槀街中禹兵败走延岑及更始将军李寳合兵数万人与逢安战于杜陵岑等大败死者万余人寳遂降安而延岑收散卒走寳乃密使人谓岑曰子努力还战吾当于内反之表里合势可大破也岑即还挑战安等空营击之寳从后悉防赤眉旌帜更立己幡旗安等战疲还营见旗帜皆白大惊乱走自投川谷死者十余万逢安与数千人脱归长安时三辅大饥人相食城郭皆空白骨蔽野遗人往往聚为营保各坚守不下赤眉虏掠无所得十二月乃引而东归众尚二十余万随道复散光武乃遣破奸将军侯进等屯新安建威大将军耿弇等屯宜阳分为二道以要其还路勅诸将曰贼若东走可引宜阳兵防新安贼若南走可引新安兵防宜阳明年正月邓禹自河北度击赤眉于湖禹复败走赤眉遂出闗南向征西大将军冯异破之于崤底帝闻乃自将幸宜阳盛兵以邀其走路赤眉忽遇大军惊震不知所为乃遣刘恭乞降曰盆子将百万众降陛下何以待之帝曰待汝以不死耳樊崇乃将盆子及丞相徐宣以下三十余人肉袒降上所得国玺绶更始七尺寳剑及玉璧各一积兵甲宜阳城西与熊耳山齐帝令县厨赐食众积困餧十余万人皆得饱饫明旦大陈兵马临洛水令盆子君臣列而观之谓盆子曰自知当死不对曰罪当应死犹幸上怜赦之耳帝笑曰儿大黠宗室无蚩者又谓崇等曰得无悔降乎朕今遣卿归营勒兵鸣鼓相攻决其胜负不欲彊相服也徐宣等叩头曰臣等出长安东都门君臣计议归命圣徳百姓可与乐成难与圗始故不告众耳今日得降犹去虎口归慈母诚欢诚喜无所恨也帝曰卿所谓铁中铮铮佣中佼佼者也又曰诸卿大为无道所过皆夷灭老弱溺社稷污井灶然犹有三善攻破城邑周徧天下本故妻妇无所改易是一善也立君能用宗室是二善也余贼立君廹急皆持其首降自以为功诸卿独完全以付朕是三善也乃令各与妻子居洛阳赐宅人一区田二顷其夏樊崇逢安谋反诛死杨音在长安时遇赵王良有恩赐爵闗内侯与徐宣俱归乡里卒于家刘恭为更始报杀谢禄自系狱赦不诛帝怜盆子赏赐甚厚以为赵王郎中后病失明赐荥阳均输官地以为列肆使食其税终身
　　王昌一名郎赵国邯郸人也素为卜相工明星歴常以为河北有天子气时赵缪王子林好奇数任侠于赵魏间多通豪猾而郎与之亲善初王莽篡位长安中或自称成帝子子舆者莽杀之郎缘是诈称真子舆云母故成帝讴者尝下殿卒僵须臾有黄气从上下半日乃解遂身就馆赵后欲害之伪易他人子以故得全舆年十二识命者郎中李曼卿与俱至蜀十七到丹阳二十还长安展转中山来往燕赵以须天时林等愈动疑惑乃与赵国大豪李育张参等通谋规共立郎防人间赤眉将度河林等因此宣言赤眉当立刘子舆以观众心百姓多信之更始元年十二月林等遂率车骑数百晨入邯郸城止于王宫立郎为天子林为丞相李育为大司马张参为大将军分遣将帅徇下幽冀移檄州郡曰制诏部刺史郡太守曰朕孝成皇帝子子舆者也昔遭赵氏之祸因以王莽篡杀頼知命者将防朕躬解形河濵削迹赵魏王莽窃位获罪于天天命祐汉故使东郡太守翟义严乡侯刘信拥兵征讨出入胡汉普天率土知朕隐在人间南岳诸刘为其先驱朕仰观天文乃兴于斯以今月壬辰即位赵宫休气熏蒸应时获雨葢闻为国子之袭父古今不易刘圣公未知朕故且持帝号诸兴义兵咸以助朕皆当裂土享祚子孙已诏圣公及翟太守亟与功臣诣行在所疑刺史二千石皆圣公所置未覩朕之沈滞或不识去就彊者负力弱者惶惑今元元创痍已过半矣朕甚悼焉故遣使者班下诏书郎以百姓思汉既多言翟义不死故诈称之以从人望于是赵国以北辽东以西皆从风而靡明年光武自蓟得郎檄南走信都发兵徇旁县遂攻柏人不下议者以为守柏人不如定钜鹿光武乃引兵东北围钜鹿郎太守王饶据城数十日连攻不克耿纯説曰久守王饶士众疲敝不如及大兵精鋭进攻邯郸若王郎已诛王饶不战自服矣光武善其计乃留将军邓满守钜鹿而进军邯郸屯其郭北门郎数出战不利乃使其谏议大夫杜威持节请降威雅称郎实成帝遗体光武曰设使成帝复生天下不可得况诈子舆者乎威请求万戸侯光武曰顾得全身可矣威曰邯郸虽鄙并力固守尚旷日月终不君臣相率但全身而已遂辞而去因急攻之二十余日郎少傅李立为反间开门内汉兵遂拔邯郸郎夜亡走道死追斩之
　　刘永者梁郡睢阳人梁孝王八世孙也国至父立元始中立与平帝外家卫氏交通为王莽所诛更始即位永先诣洛阳绍封为梁王都睢阳永闻更始政乱遂据国起兵以弟防为辅国大将军防弟少公御史大夫封鲁王遂招诸郡豪杰沛人周建等并署为将帅攻下济隂山阳沛楚淮阳汝南凡得二十八城又遣使拜西防贼帅山阳佼彊为横行将军是时东海人董宪起兵据其郡而张歩亦定齐地永遣使拜宪翼汉大将军歩辅汉大将军与共连兵遂専据东方及更始败永自称天子建武二年夏光武遣虎牙大将军盖延等伐永初陈留人苏茂为更始讨难将军与朱鲔等守洛阳鲔既降汉茂亦归命光武因使茂与盖延俱攻永军中不相能茂遂反杀淮阳太守掠得数县据广乐而臣于永永以茂为大司马淮阳王盖延遂围睢阳数月防之永将家属走虞虞人反杀其母及妻子永与麾下数十人奔谯苏茂佼彊周建合军救永为盖延所败茂奔还广乐彊建从永走保湖陵三年春永遣使立张歩为齐王董宪为海西王于是遣大司马吴汉等围苏茂于广乐周建率众救茂茂建战败弃城复还湖陵而睢阳人反城迎永呉汉与盖延等合军围之城中食尽永与茂建走酂诸将追急永将庆吾斩永首降封吾为列侯苏茂周建奔垂惠共立永子纡为梁王佼彊还保西防四年秋遣捕虏将军马武骑都尉王霸围纡建于垂惠苏茂将五校兵救之纡建亦出兵与武等战不克而建兄子诵反闭城门拒之建茂纡等皆走建于道死茂奔下邳与董宪合纡奔佼彊五年遣骠骑大将军杜茂攻佼彊于西防彊与刘纡奔董宪时平狄将军庞萌反叛遂袭破盖延引兵与董宪连和自号东平王屯桃乡之北庞萌山阳人初亡命在下江兵中更始以为冀州牧将兵属尚书令谢躬共破王郎及躬败萌乃归降光武即位以为侍中萌为人逊顺甚见信爱帝尝称曰可以托六尺之孤寄百里之命者庞萌是也拜为平狄将军与盖延共击董宪时诏书独下延而不及萌萌以为延谮已自疑遂反帝闻之大怒曰自将讨萌与诸将书曰吾常以庞萌社稷之臣将军得无笑其言乎老贼当族其各厉兵马会睢阳宪闻帝自讨庞萌乃与刘纡苏茂佼彊去下邳还兰陵使茂彊助萌合兵三万急围桃城帝时幸防闻之乃留辎重自将轻骑三千歩卒数万晨夜驰赴师次任城去桃乡六十里旦日诸将请进贼亦勒兵挑战帝不听乃休士养锐以挫其锋城中闻车驾至众心益固时吴汉在东郡驰使召之萌等乃悉兵攻城二十余日众疲困而不能下及呉汉与诸将到乃率众军进桃城而帝亲自搏战大破之萌茂彊夜弃辎重逃奔董宪乃与刘纡悉其兵数万人屯昌虑自将锐卒拒新阳帝先遣吴汉击破之宪走还昌虑汉进守之宪恐乃招诱五校余贼歩骑数千人屯建阳去昌虑三十里帝至蕃去宪所百余里诸将请进帝不听知五校乏食当退勅各坚壁以待其敝顷之五校粮尽果引去帝乃亲临四面攻宪三日复大破之众皆奔散遣吴汉追击之佼彊将其众降苏茂奔张歩宪及庞萌走入缯山数日吏士闻宪尚在复往往相聚得数百骑迎宪入郯城吴汉等复攻拔郯宪与庞萌走保朐刘纡不知所归军士高扈斩其首降梁地悉平吴汉进围朐明年城中谷尽宪萌潜出袭取赣榆琅邪太守陈俊攻之宪萌走泽中会吴汉下朐城进尽获其妻子宪乃流涕谢其将士曰妻子皆已得矣嗟乎久苦诸卿乃将数十骑夜去欲从间道归降而吴汉校尉韩湛追斩宪于方与方与人黔陵亦斩萌皆首洛阳封韩湛为列侯黔陵闗内侯
　　张歩字文公琅邪不其人也汉兵之起歩亦聚众数千转攻傍县下数城自为五威将军遂据本郡更始遣魏郡王闳为琅邪太守歩拒之不得进闳为檄晓喻吏人降得赣榆等六县收兵数千人与歩战不胜时梁王刘永自以更始所立贪歩兵彊承制拜歩辅汉大将军忠节侯督青徐二州使征不从命者歩贪其爵号遂受之乃理兵于剧以弟为卫将军弟蓝元武大将军蓝弟夀高密太守遣将徇泰山东莱城阳胶东北海济南齐诸郡皆下之歩拓地寖广兵甲日盛王闳惧其众散乃诣歩相见欲诱以义方歩大陈兵引闳怒曰歩有何过君前见攻之甚乎闳按劒曰太守奉朝命而文公拥兵相拒闳攻贼耳何谓甚邪歩嘿然良久离席跪谢乃陈乐献酒待以上賔之礼令闳闗掌郡事建武三年光武遣光禄大夫伏隆持节使齐拜歩为东莱太牢刘永闻隆至剧乃驰遣立歩为齐王歩即杀隆而受永命是时帝方北忧渔阳南事梁楚故歩得専集齐地据郡十二及刘永死歩等欲立永子纡为天子自为定汉公置百官王闳谏曰梁王以奉本朝之故是以山东颇能归之今尊立其子将疑众心且齐人多诈宜且详之歩乃止五年歩闻帝将攻之以其将费邑为济南王屯歴下冬建威大将军耿弇破斩费邑进拔临淄歩以弇兵少逺客可一举而取乃悉将其众攻弇于临淄歩兵大败还奔剧帝自幸剧歩退保平夀苏茂将万余人来救之茂让歩曰以南阳兵精延岑善战而耿弇走之大王奈何就攻其营既呼茂不能待邪歩曰负负无可言者帝乃遣使告歩茂能相斩降者封为列侯歩遂斩茂使使奉其首降歩三弟各自系所在狱皆赦之封歩为安邱侯后与家属居洛阳王闳亦诣剧降八年夏歩将妻子逃奔临淮与弟蓝欲招其故众乗船入海琅邪太守陈俊追击斩之王闳者王莽叔父平阿侯谭之子也哀帝时为中常侍时幸臣董贤为大司马宠爱贵盛闳屦諌忤防哀帝临崩以玺绶付贤曰无妄以与人时国无嗣主内外恇惧闳白元后请夺之即带劒至宣徳后闼举手叱贤曰宫车晏驾国嗣未立公受恩深重当俯伏号泣何事久持玺绶以待祸至邪贤知闳必死不敢拒之乃跪授玺绶闳驰上太后朝廷壮之及王莽篡位潜忌闳乃出为东郡太守闳惧诛常系药手内莽败汉兵起闳独完全东郡三十余万戸归降更始
　　李宪者颍川许昌人也王莽时为庐江属令莽末江贼王州公等起众十余万攻掠郡县莽以宪为偏将军庐江连率击破州公莽败宪据郡自守更始元年自称淮南王建武三年遂自立为天子置公卿百官拥九城众十余万四年秋光武幸寿春遣扬武将军马成等击宪围舒至六年正月拔之宪亡走其军士帛意追斩宪而降宪妻子皆伏诛封帛意渔浦侯后宪余党淳于临等犹聚众数千人屯灊山攻杀安风令扬州牧欧阳歙遣兵不能克帝议欲讨之庐江人陈众为从事白歙请得喻降临于是乗单车驾白马往说而降之灊山人共生为立祠号白马陈从事云
　　彭宠字伯通南阳宛人也父宏哀帝时为渔阳太守伟容貌能饮饭有威于边王莽居摄诛不附己者宏与何武鲍宣并遇害宠少为郡吏地皇中为大司空士从王邑东拒汉军到洛阳闻同产弟在汉兵中惧诛即与乡人呉汉亡至渔阳抵父时吏更始立使谒者韩鸿持节徇北州承制得専拜二千石已下鸿至蓟以宠汉并乡闾故人相见欢甚即拜宠偏将军行渔阳太守事汉安乐令及光武鎭慰河北至蓟以书招宠宠具牛酒将上谒防王郎诈立檄燕赵遣将徇渔阳上谷急发其兵北州众多疑惑欲从之呉汉说宠从光武语在汉防上谷太守耿况亦使功曹防恂诣宠结谋共归光武宠乃发歩骑三千人以呉汉行长史及都尉严宣防军盖延狐奴令王梁与上谷军合而南及光武于广阿光武承制封宠建忠侯赐号大将军遂围邯郸宠转粮食前后不絶及王郎死光武追铜马北至蓟宠上谒自负其功意望甚高光武接之不能满以此懐不平光武知之以问幽州牧朱浮浮对曰前呉汉北发兵时大王遗宠以所服劒又倚以为北道主人宠谓至当迎閤握手交欢并坐今既不然所以失望浮因曰王莽为宰衡时甄丰旦夕入谋议时人语曰夜半客甄长伯及莽篡位后丰意不平卒以诛死光武大笑以为不至于此及即位呉汉王梁宠之所遣并为三公而宠独无所加愈怏怏不得志叹曰我功当为王但尔者陛下忘我邪是时北州破散而渔阳差完有旧盐铁官宠转以贸谷积珍寳益富彊朱浮与宠不相能浮数谮构之建武二年春诏徴宠宠意浮卖已上疏愿与浮俱徴又与吴汉盖延等书盛言浮枉状固求同徴帝不许益以自疑而其妻素刚不堪抑屈固劝无受召宠又与常所亲信吏计议皆懐怨于浮莫有劝行者帝遣宠从弟子后兰卿喻之宠因留子后兰卿遂发兵反拜署将帅自将二万余人攻朱浮于蓟分兵徇广阳上谷右北平又自以与耿况俱有重功而恩赏并薄数遣使要诱况况不受辄斩其使秋帝使游击将军邓隆救蓟隆军潞南浮军雍奴遣吏奏状帝读檄怒谓使吏曰营相去百里其埶岂可得相及比若还北军必败矣宠果盛兵临河以拒隆又别发轻骑三千袭其后大破隆军浮逺遂不能救引而去明年春宠遂拔右北平上谷数县遣使以羙女缯防赂遗匈奴要结和亲单于使左南将军七八千骑往来为游兵以助宠又南结张歩及富平获索诸豪杰皆与交质连衡遂攻拔蓟城自立为燕王其妻数恶梦又多见怪变卜筮及望气者皆言兵当从中起宠疑子后兰卿质汉归故不信之使将兵居外无亲于中五年春宠斋独在便室苍头子密等三人因宠卧寐共缚着牀告外吏云大王斋禁皆使吏休伪称宠命敎收缚奴婢各置一处又以宠命呼其妻妻入大惊宠急呼曰趣为诸将军办装于是两奴将妻入取寳物留一奴守宠宠谓守奴曰若小儿我素爱也今为子密所迫刼耳觧我缚当以女珠妻汝家中财物皆与若小奴意欲觧之视戸外见子密听其语遂不敢解于是收金玉衣物至宠所装之被马六匹使妻缝两缣囊昬夜后解宠手令作记告城门将军云今遣子密等至子后兰卿所速开门出勿稽留之书成即斩宠及妻头置囊中便持记驰出城因以诣阙封为不义侯明旦閤门不开官属逾墙而入见宠尸惊怖其尚书韩立等共立宠子午为王以子后兰卿为将军国师韩利斩午首诣征虏将军祭遵降夷其宗族
　　卢芳字君期安定三水人也居左谷中王莽时天下咸思汉徳芳由是诈自称武帝曾孙刘文伯曾祖母匈奴谷蠡浑邪王之姊为武帝皇后生三子遭江充之乱太子诛皇后坐死中子次卿亡之长陵小子回卿逃于左谷霍将军立次卿迎回卿回卿不出因居左谷生子孙卿孙卿生文伯常以是言诳惑安定间王莽末乃与三水属国胡起兵更始至长安徴芳为骑都尉使镇抚安定以西更始败三水豪杰共计议以芳刘氏子孙宜承宗庙乃共立芳为上将军西平王使使与西匈奴结和亲单于曰匈奴本与汉约为兄弟后匈奴中衰呼韩邪单于归汉汉为发兵拥防世世称臣今汉亦中絶刘氏来归我亦当立之令尊事我乃使句林王将数千骑迎芳芳与兄禽弟程俱入匈奴单于遂立芳为汉帝以程为中郎将将胡骑还入安定初五原人李兴随昱朔方人田飒代郡人石鲔闵堪各起兵自称将军建武四年单于遣无楼且渠王入五原塞与李兴等和亲告兴欲令芳还汉地为帝五年李兴闵堪引兵至单于庭迎芳与俱入塞都九原县掠有五原朔方云中定襄鴈门五郡并置守令与胡通兵侵苦北边六年芳将军贾览将胡骑击杀代郡太守刘兴芳后以事诛其五原太守李兴兄弟而其朔方太守田飒云中太守桥扈恐惧叛芳举郡降光武令领职如故后大司马呉汉骠骑大将军杜茂数击芳并不克十二年芳与贾览共攻云中久不下其将随昱留守九原欲胁芳降芳知羽翼外附心膂内离遂弃辎重与十余骑亡入匈奴其众尽归随昱昱乃随使者程恂诣阙拜昱为五原太守封镌胡侯昱弟宪武进侯十六年芳复入居高桞与闵堪兄林使使请降乃立芳为代王堪为代相林为代太傅赐缯二万疋因使和集匈奴芳上疏谢曰臣芳过托先帝遗体弃在边陲社稷遭王莽废絶以是子孙之忧所宜共诛故遂西连羗戎北懐匈奴单于不忘旧徳权立救助是时兵革并起往往而在臣非敢有所贪觊期于奉成宗庙兴立社稷是以久僭号位十有余年罪宜万死陛下圣徳高明躬率众贤海内賔服恵及殊俗以肺附之故赦臣芳罪加以仁恩封为代王使备北藩无以报塞重责冀必欲和辑匈奴不敢遗余力负恩贷谨奉天子玉玺思望阙庭诏报芳朝明年正月其冬芳入朝南入昌平有诏止令更朝明歳芳自道还忧恐乃复背叛遂反与闵堪闵林相攻连月匈奴遣数百骑迎芳及妻子出塞芳留匈奴中十余年病死初安定属国胡与芳为冦及芳败胡人还乡里积苦县官徭役其中有駮马少伯者素刚壮二十一年遂率种人反叛与匈奴连和屯聚青山乃遣将兵长史陈防率三千骑击之少伯乃降徙于冀县
　　隗嚣字季孟天水成纪人也少仕州郡王莽国师刘歆引嚣为士歆死嚣归乡里季父崔素豪侠能得众闻更始立而莽兵连败于是乃与兄义及上邽人杨广冀人周宗谋起兵应汉嚣止之曰夫兵凶事也宗族何辜崔不听遂聚众数千人攻平襄杀莽镇戎大尹崔广等以为举事宜立主以一众心咸谓嚣素有名好经书遂共推为上将军嚣辞让不得已曰诸父众贤不量小子必能用嚣言者乃敢从命众皆曰诺嚣既立遣使聘请平陵人方望以为军师望至说嚣曰足下欲承天顺民辅汉而起今立者乃在南阳王莽尚据长安虽欲以汉为名其实无所受命将何以见信于众乎宜急立高庙称臣奉祠所谓神道设教求助人神者也且礼有损益质文无常削地开兆茅茨土阶以致其肃敬虽未备物神明其舎诸嚣从其言遂立庙邑东祀高祖太宗世宗嚣等皆称臣执事史奉璧而告祝毕有司穿坎于庭牵马操刀奉盘错鍉遂割牲而盟曰凡我同盟三十一将十有六姓允承天道兴辅刘宗如懐奸虑明神殛之高祖文皇武皇俾坠厥命厥宗受兵族类灭亡有司奉血鍉进防军举手揖诸将军曰鍉不濡血歃不入口是欺神明也厥罚如盟既而薶血加书一如古礼事毕移檄告郡国曰汉复元年七月己酉朔己巳上将军隗嚣白虎将军隗崔左将军隗义右将军杨广明威将军王遵云旗将军周宗等告州牧部监郡卒正连率大尹尹尉队大夫属正属令故新都侯王莽慢侮天地悖道逆理鸩杀孝平皇帝篡夺其位矫托天命伪作符书欺惑众庶震怒上帝反戾饰文以为祥瑞戏弄神只歌颂祸殃楚越之竹不足以书其恶天下昭然所共闻见今畧举大端以喻吏民葢天为父地为母祸福之应各以事降莽明知之而防昧触冒不顾大忌诡乱天术援引史昔秦始皇毁坏諡法以一二数欲至万世而莽下三万六千岁之厯言身当尽此度循亡秦之轨推无穷之数是其逆天之大罪也分裂郡国断截地络田为王田卖买不得规锢山泽夺民本业造起九庙穷极工作发冢河东攻刼邱垄此其逆地之大罪也尊任残贼信用奸佞诛戮忠正覆按口语赤车奔驰法冠晨夜寃系无辜妄族众庶行炮烙之刑除顺时之法灌以醇醯裂以五毒政令日变官名月易货币歳改吏民昬乱不知所从商旅穷窘号泣市道设为六管增重赋敛刻剥百姓厚自奉养苞苴流行财入公辅上下贪贿莫相检考民坐挟铜炭没入钟官徒殷积数十万人工匠饥死长安皆臭既乱诸夏狂心益悖北攻彊胡南扰劲越西侵羗戎东摘濊貊使四境之外并入为害缘边之郡江海之濒涤地无类故攻战之所败苛法之所陷饥馑之所夭疾疫之所及以万万计其死者则露尸不掩生者则奔亡流散幼孤妇女流离系虏此其逆人之大罪也是故上帝哀矜降罚于莽妻子颠殒还自诛刈大臣反据亡形已成大司马董忠国师刘歆卫将军王渉皆结谋内溃司命孔仁纳言严尤秩宗陈茂举众外降今山东之兵二百余万已平齐楚下蜀汉定宛洛据敖仓守函谷威命四布宣风中岳兴灭继絶封定万国遵高祖之旧制修孝文之遗徳有不从命武军平之驰使四夷复其爵号然后还师振旅弓卧鼓申命百姓各安其所庶无负子之责嚣乃勒兵十万击杀雍州牧陈庆将攻安定安定大尹王向莽从弟平阿侯谭之子也威风独能行其邦内属县皆无叛者嚣乃移书于向喻以天命反覆诲示终不从于是进兵虏之以徇百姓然后行戮安定悉降而长安中亦起兵诛王莽嚣遂分遣诸将徇陇西武都金城武威张掖酒泉敦煌皆下之更始二年遣使徴嚣及崔义等嚣将行方望以为更始未可知固止之嚣不听望以书辞谢而去曰足下将建伊吕之业不世之功而大事草创英防未集以望异域之人疵瑕未露欲先崇郭隗想望乐毅故钦承大防顺风不让将军以至徳尊贤广其谋虑动有功发中权基业以定大勲方缉今俊乂并防羽翮比肩望无耆耇之徳而猥托賔客之上诚自愧也虽怀介然之节欲洁去就之分诚终不背其本贰其志也何则范蠡收责句践乗扁舟于五湖咎犯谢罪文公亦逡廵于河上夫以二子之贤勒铭两国犹削迹归愆请命乞身望之无劳葢其宜也望闻乌氏有龙池之山微径南通与汉相属其傍时有竒人聊及闲暇广求其眞愿将军勉之嚣等遂至长安更始以为右将军崔义皆即旧号其冬崔义谋欲叛归嚣惧并祸即以事告之崔义诛死更始感嚣忠以为御史大夫明年夏赤眉入闗三辅扰乱流闻光武即位河北嚣即説更始归政于光武叔父国三老良更始不听诸将欲刼更始东归嚣亦与通谋事发觉更始使使者召嚣嚣称疾不入因防客王遵周宗等勒兵自守更始使执金吾邓晔将兵围嚣嚣闭门拒守至昬时遂溃围与数十骑夜斩平城门闗亡归天水复招聚其众据故地自称西州上将军及更始败三辅耆老士大夫皆奔归嚣嚣素谦恭爱士倾身引接为布衣交以前王莽平河大尹长安谷恭为掌野大夫平陵范逡为师友赵秉苏衡郑兴为祭酒申屠刚杜林为持书杨广王遵周宗及平襄人行廵阿阳人王捷长陵人王元为大将军杜陵金丹之属为賔客由此名震西州闻于山东建武二年大司徒邓禹西击赤眉屯云阳禹裨将冯愔引兵叛禹西向天水嚣逆击破之于高平尽获辎重于是禹承制遣使持节命嚣为西州大将军得専制凉州朔方事及赤眉去长安欲西上陇嚣遣将军杨广迎击破之又追败之于乌氏泾阳间嚣既有功于汉又受邓禹爵署其腹心议者多劝通使京师三年嚣乃上书诣阙光武素闻其风声报以殊礼言称字用敌国之仪所以慰藉之良厚时陈仓人吕鲔拥众数万与公孙述通冦三辅嚣复遣兵佐征西大将军冯异击之走鲔遣使上状帝报以手书曰慕乐徳义思相结纳昔文王三分犹服事殷但驽马铅刀不可彊扶数防伯乐一顾之价而苍蝇之飞不过数歩即托骥尾得以絶羣隔于盗贼声闻不数将军操执款款扶倾救危南拒公孙之兵北御羗胡之乱是以冯异西征得以数千百人踯躅三辅微将军之助则咸阳已为他人禽矣今闗东冦贼往往屯聚志务广逺多所不暇未能观兵成都与子阳角力如令子阳到汉中三辅愿因将军兵马鼓旗相当傥肯如言防天之福即智士计功割地之秋也管仲曰生我者父母成我者鲍子自今以后手书相闻勿用傍人解构之言自是恩礼愈笃其后公孙述数出兵汉中遣使以大司空扶安王印绶授嚣嚣自以与述敌国耻为所臣乃斩其使出兵击之连破述军以故蜀兵不复北出时闗中将帅数上书言蜀可击之状帝以示嚣因使讨蜀以效其信嚣乃遣长史上书盛言三辅单弱刘文伯在边未宜谋蜀帝知嚣欲持两端不愿天下统一于是稍黜其礼正君臣之仪初嚣与来歙马援相善故帝数使歙援奉使往来劝令入朝许以重爵嚣不欲东连遣使深持谦辞言无功徳须四方平定退伏闾里五年复遣来歙说嚣遣子入侍嚣闻刘永彭宠皆已破灭乃遣长子恂随歙诣阙以为胡骑校尉封镌羗侯而嚣将王元王捷常以为天下成败未可知不愿専心内事元遂说嚣曰昔更始西都四方响应天下喁喁谓之太平一旦败壊大王防无所厝今南有子阳北有文伯江湖海岱王公十数而欲牵儒生之说弃千乗之基羇旅危国以求万全此循覆车之轨计之不可者也今天水完富士马最彊北收西河上郡东收三辅之地案秦旧迹表里河山元请以一丸泥为大王东封函谷闗此万世一时也若计不及此且畜养士马据隘自守旷日持久以待四方之变图王不成其弊犹足以霸要之鱼不可脱于渊神龙失埶即还与蚯蚓同嚣心然元计虽遣子入质犹负其险阸欲専方面于是游士长者稍稍去之六年闗东悉平帝积苦兵间以嚣子内侍公孙述逺据边垂乃谓诸将曰且当置此两子于度外耳因数腾书陇蜀告示祸福嚣賔客据史多文学生每所上事当世士大夫皆讽诵之故帝有所辞答尤加意焉嚣复遣使周游诣阙先到冯异营游为仇家所杀帝遣卫尉铫期持珍寳缯帛赐嚣期至郑被盗亡失财物帝常称嚣长者务欲招之闻而叹曰吾与隗嚣事欲不谐使来见杀得赐道亡防公孙述遣兵冦南郡乃诏嚣当从天水伐蜀因此欲以溃其心腹嚣复上言白水险阻栈阁絶败又多设支阂帝知其终不为用叵欲讨之遂西幸长安遣建威大将军耿弇等七将军从陇道伐蜀先使来歙奉玺书喻防嚣疑惧即勒兵使王元据陇坻伐木塞道谋欲杀歙歙得亡归诸将与嚣战大败各引退嚣因使王元行廵侵三辅征西大将军冯异征虏将军祭遵等击破之嚣乃上疏谢曰吏民闻大兵卒至惊恐自救臣嚣不能禁止兵有大利不敢废臣子之节亲自追还昔虞舜事父大杖则走小杖则受臣虽不敏敢忘斯义今臣之事在于本朝赐死则死加刑则刑如遂防恩更得洗心死骨不朽有司以嚣言慢请诛其子恂帝不忍复使来歙至汧赐嚣书曰昔柴将军与韩信书云陛下寛仁诸侯虽有亡叛而后归辄复位号不诛也以嚣文吏晓义理故复赐书深言则似不逊畧言则事不决今若束手复遣恂弟归阙庭者则爵禄获全有浩大之福矣吾年垂四十在兵中十歳厌浮语虚辞即不欲勿报嚣知帝审其诈遂遣使称臣于公孙述明年述以嚣为朔寜王遣兵往来为之援埶秋嚣将歩骑三万侵安定至隂槃冯异率诸将拒之嚣又令别将下陇攻祭遵于汧兵并无利乃引还帝因令来歙以书招王遵遵乃与家属东诣京师拜为太中大夫封向义侯遵字子春霸陵人也父为上郡太守遵少豪侠有才辩遂与嚣举兵而常有归汉意曾于天水私于来歙曰吾所以戮力不避矢石者岂要爵位哉徒以人思旧主先君防汉厚恩思効万分耳又数劝嚣遣子入侍前后辞谏切甚嚣不从故去焉八年春来歙从山道袭得略阳城嚣出不意惧更有大兵乃使王元拒陇坻行廵守番须口王孟塞鸡头道牛邯军瓦亭嚣自悉其大众围来歙公孙述亦遣其将李育田弇助嚣攻略阳连月不下帝乃率诸将西征之数道上陇使王遵持节监大司马吴汉留屯于长安遵知嚣必败灭而与牛邯旧故知其有归义意以书喻之曰遵与隗王歃盟为汉自经歴虎口践履死地已十数矣于时周洛以西无所统壹故为王策欲东收闗中北取上郡进以奉天人之用退以惩外夷之乱数年之间冀圣汉复存当挈河陇奉旧都以归本朝生民已来臣人之埶未有便于此时者也而王之将吏羣居穴处之徒人人抵掌欲为不善之计遵与儒卿日夜所争害防及身者岂一事哉前计抑絶后防不从所以吟啸防腕垂涕登车幸防封拜得延论议毎及西州之事未尝敢忘孺卿之言今车驾大众已在道路吴耿骁将云集四境而孺卿以奔离之卒拒要阸当军冲视其形埶何如哉夫智者覩危思变贤者泥而不滓是以功名终申防画复得故夷吾束缚而相齐黥布仗劒以归汉去愚就义功名并着今孺卿当成败之际遇严兵之锋可为怖栗宜断之心胸参之有识邯得书沈吟十余日乃谢士众归命洛阳拜为太中大夫于是嚣大将十三人属县十六众十余万皆降王元入蜀求救嚣将妻子奔西城从杨广而田弇李育保上邽诏告嚣曰若束手自诣父子相见保无他也高皇帝云横来大者王小者侯若遂欲为黥布者亦自任也嚣终不降于是诛其子恂使吴汉与征南大将军岑彭围西城耿弇与虎牙大将军盖延围上邽车驾东归月余杨广死嚣穷困其大将王捷别在戎邱登城呼汉军曰为隗王城守者皆必死无二心愿诸军亟罢请自杀以明之遂自刎颈死数月王元行廵周宗将蜀救兵五千余人乗高卒至鼓噪大呼曰百万之众方至汉军大惊未及成陈元等决围殊死战遂得入城迎嚣归冀防呉汉等食尽退去于是安定北地天水陇西复反为嚣九年春嚣病且饿出城餐糗糒恚愤而死王元周宗立嚣少子纯为王明年来歙耿弇盖延等攻破落门周宗行廵茍宇赵恢等将纯降宗恢及诸隗分徙京师以东纯与廵宇徙农唯王元留为蜀将及辅威将军臧宫破延岑元举众诣宫降元字惠孟初拜上蔡令迁东平相坐垦田不实下狱死牛邯宇孺卿狄道人有勇力才气雄于边垂及降大司空司直杜林太中大夫马援并荐之以为防羗校尉与来歙平陇右十八年纯与賔客数十骑亡入胡至武威捕得诛之
　　公孙述字子阳扶风茂陵人也哀帝时以父任为郎后父仁为河南都尉而述补清水长仁以述年少遣门下掾随之官月余掾辞归白仁曰述非待敎者也后太守以其能使兼摄五县政事修理奸盗不发郡中谓有鬼神王莽天凤中为导江卒正居临卭复有能名及更始立豪杰各起其县以应汉南阳人宗成自称虎牙将军入畧汉中又商人王岑亦起兵于雒县自称定汉将军杀王莽庸部牧以应成众合数万人述闻之遣使迎成等成等至成都虏掠横述意恶之召县中豪桀谓曰天下同苦新室思刘氏久矣故闻汉将军到驰迎道路今百姓无辜而妇子系获室屋烧燔此冦贼非义兵也吾欲保郡自守以待眞主诸卿欲并力者即留不欲者便去豪桀皆叩头曰愿効死述于是使人诈称汉使者自东方来假述辅汉将军蜀郡太守兼益州牧印绶乃选精兵千余人西击成等比至成都众数千人遂攻成大破之成将垣副杀成以其众降二年秋更始遣柱功侯李寳益州刺史张忠将兵万余人徇蜀汉述恃其地险众附有自立志乃使其弟恢于绵竹击寳忠大破走之由是威震益部功曹李熊说述曰方今四海波荡匹夫横议将军割剧千里地什汤武若奋威徳以投天隙霸王之业成矣宜改名号以鎭百姓述曰吾亦虑之公言起我意于是自立为蜀王都成都蜀地肥饶兵力精彊逺方士庶多往归之卭笮君长皆来贡献李熊复说述曰今山东饥馑人庶相食兵所屠灭城邑邱墟蜀地沃野千里土壤膏腴果实所生无谷而饱女工之业覆衣天下名材竹干器械之饶不可胜用又有鱼盐铜银之利浮水转漕之便北据汉中杜褒斜之险东守巴郡拒扞闗之口地方数千里战士不下百万见利则出兵而畧地无利则坚守而力农东下汉水以窥秦地南顺江流以震荆扬所谓用天因地成功之资今君王之声闻于天下而名号未定志士狐疑宜即大位使逺人有所依归述曰帝王有命吾何足以当之熊曰天命无常百姓与能能者当之王何疑焉述梦有人语之曰八厶子系十二为期觉谓其妻曰虽贵而祚短若何妻对曰朝闻道夕死尚可况十二乎会有龙出其府殿中夜有光耀述以为符瑞因刻其掌文曰公孙帝建武元年四月遂自立为天子号成家色尚白建元曰龙兴元年以李熊为大司徒以其弟光为大司马恢为大司空改益州为司校尉蜀郡为成都尹越嶲任贵亦杀王莽大尹而据郡降述遂使将军侯丹开白水闗北守南郑将军任满从阆中下江州东据扞闗于是尽有益州之地自更始败后光武方事山东未遑西伐闗中豪桀吕鲔等往往拥众以万数莫知所属多往归述皆拜为将军遂大作营垒陈车骑肄习战射防聚兵甲数十万人积粮汉中筑宫南郑又造十层赤楼帛兰船多刻天下牧守印章备置公卿百官使将军李育程乌将数万众出陈仓与吕鲔徇三辅三年征西将军冯异击鲔育于陈仓大败之鲔育奔汉中五年延岑田戎为汉兵所败皆亡入蜀岑字叔牙南阳人始起据汉中又拥兵闗西闗西所在破散走至南阳畧有数县戎汝南人初起兵夷陵转冦郡县众数万人岑戎并与秦丰合丰俱以女妻之及丰败故二人皆降于述述以岑为大司马封汝寜王戎翼江王六年述遣戎与将军任满出江闗下临沮夷陵间招其故众因欲取荆州诸郡竟不能克是时述废铜钱置铁官钱百姓货币不行蜀中童谣言曰黄牛白腹五铢当复好事者窃言王莽称黄述自号白五铢钱汉货也言天下当并还刘氏述亦好为符命鬼神瑞应之事妄引防记以为孔子作春秋为赤制而断十二公明汉至平帝十二代厯数尽也一姓不得再受命又引録运法曰废昌帝立公孙括地象曰帝轩辕受命公孙氏握援神契曰西太守乙夘金谓与西方太守而乙絶夘金也五徳之运黄承赤而白继黄金据西方为白徳而代王氏得其正序又自言手文有竒及得龙兴之瑞数移书中国冀以惑动众心帝患之乃与述书曰图防言公孙即宣帝也代汉者当涂高君岂高之身邪乃复以掌文为瑞王莽何足效乎君非吾贼臣乱子仓卒时人皆欲为君事耳何足数也君日月已逝妻子弱小当早为定计可以无忧天下神器不可力争宜留三思署曰公孙皇帝述不答明年隗嚣称臣于述述骑都尉平陵人荆邯见东方将平兵且西向说述曰兵者帝王之大器古今所不能废也昔秦失其守豪桀并起汉祖无前人之迹立锥之地起于行阵之中躬自奋击兵破身困者数矣然军败复合创愈复战何则前死而成功逾于却就而灭亡也隗嚣遭遇运防割有雍州兵彊士附威加山东遇更始政乱复失天下众庶引领四方瓦解嚣不及此时推危乗胜以争天命而退欲为西伯之事尊师章句賔友处士偃武息戈卑辞事汉喟然自以文王复出也令汉帝释闗陇之忧専精东伐四分天下而有其三使西州豪桀咸归心于山东发间使召擕贰则五分而有其四若举兵天水必至沮溃天水既定则九分而有其八陛下以梁州之地内奉万乗外给三军百姓愁困不堪上命将有王氏自溃之变臣之愚计以为宜及天下之望未絶豪杰尚可招诱急以此时发国内精兵令田戎据江陵临江南之防倚巫山之固筑垒坚守檄吴楚长沙以南必随风而靡令延岑出汉中定三辅天水陇西拱手自服如此海内震摇冀有大利述以问羣臣博士吴柱曰昔武王伐殷先观兵孟津八百诸侯不期同辞然犹还师以待天命未闻无左右之助而欲出师千里之外以广封疆者也邯曰今东方无尺土之柄驱乌合之众跨马陷敌所向辄平不亟乗时与之分功而坐谈武王之说是效隗嚣欲为西伯也述然邯言欲悉发北军屯士及山东客兵使延岑田戎分出两道与汉中诸将合兵并埶蜀人及其弟光以为不宜空国千里之外决成败于一举固争之述乃止延岑田戎亦数请兵立功终疑不听述性苛细察于小事敢诛杀而不见大体好改易郡县官名然少为郎习汉家制度出入法驾銮旗旄骑陈置陛防然后辇出房闼又立其两子为王食犍为广汉各数县羣臣多谏以为成败未可知戎士暴露而遽王皇子示无大志伤战士心述不听唯公孙氏得任事由此大臣皆怨八年帝使诸将攻隗嚣述遣李育将万余人救嚣嚣败并没其军蜀地闻之恐动述惧欲安众心成都郭外有秦时旧仓述改名白帝仓自王莽以来常空述即诈使人言白帝仓出谷如山陵百姓空市里往观之迹乃大会羣臣问曰白帝仓竟出谷乎皆对言无述曰讹言不可信道隗王破者复如此矣俄而嚣将王元降述以为将军明年使元与领军环安拒河池又遣田戎及大司徒任满南郡太守程泛将兵下江闗破虏将军冯骏等防巫及夷陵夷道因据荆门十一年征南大将军岑彭攻之满等大败述将王政斩满首降于彭田戎走保江州城邑皆开门降彭遂长驱至武阳帝乃与述书陈言祸福以明丹青之信述省书叹息以示所亲太常常少光禄勲张隆隆少皆劝降述曰废兴命也岂有降天子哉左右莫敢复言中郎将来歙急攻王元环安安使刺客杀歙述复令刺杀岑彭十二年述弟恢及子壻史兴并为大司马呉汉辅威将军臧宫所破战死自是将帅恐惧日夜离叛述诛灭其家犹不能禁帝必欲降之乃下诏谕述曰往年诏书比下开示恩信勿以来歙岑彭受害自疑今以时自诣则家族完全若迷惑不喻委肉虎口痛哉奈何将帅疲倦吏士思归不乐久相屯守诏书手记不可数得朕不食言述终无降意九月吴汉又破斩其大司徒谢丰执金吾袁吉汉兵遂守成都述谓延岑曰事当奈何岑曰男儿当死中求活可坐穷乎财物易聚耳不宜有爱述乃悉散金帛募敢死士五千余人以配岑于市桥伪建旗帜鸣鼓挑战而潜遣竒兵出吴汉军后袭击破汉汉堕水缘马尾得出十一月臧宫军至咸门述视占书云虏死城下大喜谓汉等当之乃自将数万人攻汉使延岑拒宫大战岑三合三胜自旦及日中军士不得食并疲汉因令壮士突之述兵大乱被刺洞胸堕马左右舆入城述以兵属延岑其夜死明旦岑降吴汉乃夷述妻子尽灭公孙氏并族延岑遂放兵大掠焚述宫室帝闻之怒以谴汉又让汉副将刘尚曰城降三日吏民从服孩儿老母口以万数一旦放兵纵火闻之可为酸鼻尚宗室子孙尝更吏职何忍行此仰视天俯视地观放麑啜羮二者孰仁良失斩将吊民之义也初常少张隆劝述降不从并以忧死帝下诏追赠少为太常隆为光禄勲以礼改葬之其忠节志义之士并防旌显程乌李育以有才干皆择用之于是西土咸悦莫不归心焉







　　通志卷一百四
&lt;史部,别史类,通志&gt;
　　钦定四库全书
　　通志卷第一百五
　　宋　右　廸　功　郎　郑　樵　渔　仲　撰
　　列传第十八
　　后汉
　　李通　王常　邓晨　来歙【曽孙歴】邓禹【禹孙康禹子训训子骘　骘兄宏　朱宠】寇恂【曾孙荣】冯异　岑彭【元孙熙】贾复【子宗】吴汉　盖延　陈俊　臧宫
　　李通字次元南阳宛人也世以货殖着姓父守身长九尺容貌絶异为人严毅居家如官廷初事刘歆好星歴防记为王莽宗卿师通亦为五威将军从事出补巫丞有能名莽末百姓愁怨通素闻守説防云刘氏复兴李氏为辅私常怀之且家居富逸为闾里雄以此不乐为吏乃自免归及下江新市兵起南阳骚动通从弟轶亦素好事乃共计议曰今四方扰乱新室且亡汉当更兴南阳宗室独伯升兄弟泛爱容众可与谋大事通笑曰吾意也防光武避事在宛通闻之即遣轶徃迎光武光武初以通士君子相慕也故徃答之及相见共语移日握手极欢通因具言防文事光武初殊不意未敢当之时守在长安光武乃微观通曰即如此当如宗卿师何通曰己自有度矣因复备言其计光武既深知通意乃遂相结约定谋议期以材官都试骑士日欲劫前队大夫及属正因以号令大众乃使光武与轶归舂陵举兵以相应遣从兄子季之长安以事报守季于道病死守宻知之欲亡归素与邑人黄显相善时显为中郎将闻之谓守曰今闗门禁严君壮貌非凡将以此安之不如诣阙自归事既未然脱可免祸守从其计即上书归死章未及报留阙下防事发觉通得亡走莽闻之乃繋守于狱而黄显为请曰守闻子无状不敢逃亡守义自信归命宫阙臣显愿质守俱东晓说其子如遂悖逆令守北向刎首以谢大恩莽然其言防前队复上通起兵之状莽怒欲杀守显争之遂并被诛及守家在长安者尽诛之南阳亦诛通兄弟门宗六十四人皆焚尸宛市时汉兵亦已大合通与光武李轶相遇棘阳遂共破莽前队杀甄阜梁邱赐更始立以通为柱国大将军辅汉侯从至长安更拜为大将军西平王轶为舞隂王通从弟松为丞相更始使通持节还镇荆州通因娶光武女弟伯姬是为寜平公主光武即位徴通为卫尉建武二年封固始侯拜大司农帝每征讨四方常令通居守京师镇抚百姓修宫室起学官五年春代王梁为前将军六年夏领破奸将军进捕虏将军王霸等十营击汉中贼公孙述遣兵赴救通等与战于西城破之还屯田顺阳时天下畧定通思欲避荣宠以病上书乞身诏下公卿羣臣议大司徒侯霸等曰王莽簒汉倾乱天下通怀伊吕萧曹之谋建造大策扶助神灵辅成圣徳破家为国忘身奉主有扶危存亡之义功徳最高海内所闻通以天下平定谦让辞位夫安不忘危宜令通居职疗疾欲就诸侯不可听于是诏通勉致医药以时视事其夏引拜为大司空通布衣唱义助成大业重以宁平公主故特见亲重然性谦恭常欲避权埶素有消疾自为宰相谢病不视事连年乞骸骨每优宠之令以公位归第养疾通复固辞积二嵗乃听上大司空印绶以特进奉朝请有司奏请封皇子帝感通首创大谋即日封通少子雄为召陵侯帝每幸南阳常遣使者以太牢祠通父冡十八年卒諡曰恭侯帝及皇后亲临吊送葬子音嗣音卒子定嗣定卒子黄嗣黄卒子寿嗣李轶后为朱鲔所杀更始之败李松战死惟通能以功名终永平中显宗幸宛诏诸李随安众宗室会见并受赏赐恩宠笃焉王常字顔卿頴川武阳人也王莽末为弟报仇亡命江夏久之与王凤王匡等起兵云杜緑林中聚众数万人以常为偏禆攻傍县后与成丹张卬别入南郡蓝口号下江兵王莽遣严尤陈茂击破之常与丹卬收散卒入蒌谿劫畧钟龙间众复振引军与荆州牧战于上唐大破之遂北至宜秋是时汉兵与新市平林兵众俱败于小长安各欲解去伯升闻下江军在宜秋即与光武及李通俱造常壁白愿见下江一贤将议大事成丹张卬共推遣常伯升见常説以合从之利常大悟曰王莽簒弑残虐天下百姓思汉故豪杰并起今刘氏复兴即眞主也诚思出身为用辅成大功伯升曰如事成岂敢独飨之哉遂与常深相结而去常还具谓丹卬言之丹卬负其众皆曰大丈夫既起当各自为主何故受人制乎常心独归汉乃稍晓説其将帅曰往者成哀衰微无嗣故王莽得乗间簒位既有天下而政令苛酷积失百姓之心民之讴歌思汉非一日也故使吾属因此得起夫民所怨者天所去也民所思者天所与也举大事必当下顺民心上合天意功乃可成若负彊恃勇触情恣欲虽得天下必复失之以秦项之势尚至夷覆况今布衣相聚草泽以此行之灭亡之道也今南阳诸刘举宗起兵观其来议事者皆有深计大虑王公之才与之并合必成大功此所以祐吾属也下江诸将虽屈彊少识然素敬常乃皆谢曰无王将军吾属几陷于不义愿敬受教即引兵与汉军及新市平林合于是诸部齐心同力鋭气益壮遂俱进破杀甄阜梁邱赐及诸将议立宗室唯常与南阳士大夫同意欲立伯升而朱鲔张卬等不听及更始立以常为廷尉大将军封知命侯别徇汝南沛郡还入昆阳与光武共击破王寻王邑更始西都长安以常行南阳太守事令専命诛赏封为邓王食八县赐姓刘氏常性恭俭遵法度南方称之更始败建武二年夏常将妻子诣洛阳肉袒自归光武见常甚欢劳之曰王廷尉良苦每念往时共更难戹何日忘之莫往莫来岂违平生之言乎常顿首谢曰臣蒙大命得以鞭防托身陛下始遇宜秋后会昆阳幸頼灵武辄成断金更始不量愚臣任以南州赤眉之难丧心失望以为天下复失纲纪闻陛下即位河北心开目明今得见阙庭死无遗恨帝笑曰吾与廷尉戏耳吾见廷尉不忧南方矣乃召公卿将军以下大会具为羣臣言常以匹夫兴义兵明于知天命故更始封为知命侯与吾相遇兵中尤相厚善特加赏赐拜为左曹封山桑侯后帝于大会中指常谓羣臣曰此家率下江诸将辅翼汉室心如金石真忠臣也是日迁常为汉忠将军遣南击邓奉董防令诸将皆属焉又诏北击河间渔阳平诸屯聚五年秋攻防湖陵又与帝会任城因从破苏茂庞萌进攻下邳常部当城门战一日数合贼反走入城常追廹之城上射矢雨下帝从百余骑自城南高处望常战力甚驰遣中黄门诏使引还贼遂降又别率骑都尉王霸共平沛郡贼六年春徴还洛阳令夫人迎常于舞阳归家上冡西屯长安拒隗嚣七年使使者持玺书即拜常为横野大将军位次与诸将絶席常别击破隗嚣将高峻于朝那嚣遣将过乌氏常要击破之转降保塞羌诸营壁皆平之九年击内黄贼破降之后北屯故安拒卢芳十二年薨于屯所諡曰节侯子广嗣三十年徙封石城侯永平十四年坐与楚事相连国除
　　邓晨字伟卿南阳新野人也世吏二千石父宏豫章都尉晨初娶光武姊元王莽末世祖尝与兄伯升及晨俱之宛与穰人蔡少公等防语少公颇学图防言刘秀当为天子或曰是国师公刘秀乎光武戏曰何用知非仆邪坐者皆大笑晨心独喜及光武与家属避吏新野舎晨庐甚相亲爱晨因谓光武曰王莽悖暴盛夏斩人此天亡之时也往时会宛独当应邪光武笑不答及汉兵起晨将賔客防棘阳汉兵败小长安诸将多亡家属光武单马遁走遇女弟伯姬与共骑而奔前行复见元趣令上马元以手防曰行矣不能相救无为两没也会追兵至元及三女皆遇害汉兵退保棘阳而新野宰乃污晨宅焚其冢墓宗族皆恚怒曰家自富足何故随妇家人入汤镬中晨终无恨色更始立以晨为偏将军与光武畧地頴川俱夜出昆阳城击破王寻王邑又别徇阳翟以东至京宻皆下之更始北都洛阳以晨为常山太守会王郎反光武自蓟走信都晨亦间行会于钜鹿下自请从击邯郸光武曰伟卿以一身从我不如以一郡为我北道主人乃遣晨归郡光武追铜马高胡贼于冀州晨发积射士千人又遣委输给军不絶光武即位封晨房子侯帝又感悼姊没于乱兵追封諡元为新野节义长公主立庙于县西封晨长子泛为吴房侯以奉公主之祠建武三年徴还京师数防见説故旧平生为欢晨从容谓帝曰仆竟辩之帝大笑从幸章陵拜光禄大夫使持节监执金吾贾复等平邵陵新息贼四年从幸寿春留镇九江晨好乐郡职由是复拜为中山太守吏民称之常为冀州高第十三年更封南防侯入奉朝请复为汝南太守十八年行幸章陵徴晨行廷尉事从至新野置酒酣防赏赐数百十万复遣归郡晨兴鸿郤陂数千顷田汝土以殷鱼稻之饶流衍他郡明年定封西华侯复徴奉朝请二十五年卒诏遣中谒者备公主官属礼仪招迎新野主魂与晨合葬于北邙乗舆与中宫亲临送葬諡曰惠侯小子棠嗣后徙封武当棠卒子固嗣固卒子国嗣国卒子福嗣永建元年卒无子国除来歙字君叔南阳新野人也六世祖汉有才力武帝时以光禄大夫副楼船将军杨仆击破南越朝鲜父仲哀帝时为谏议大夫娶光武祖姑生歙光武甚亲敬之数共往来长安汉兵起王莽以歙刘氏外属乃收系之賔客共簒夺得免更始即位以歙为吏从入闗数言事不用以病去歙女弟为汉中王刘嘉妻嘉遣人迎歙因南之汉中更始败歙劝嘉归光武遂与嘉俱东诣洛阳帝见歙大欢即解衣以衣之拜为太中大夫是时方以陇蜀为忧帝谓歙曰今西州未附子阳称帝道里阻逺诸将方务闗东西州方畧未知所任其谋若何歙因自请曰臣尝与隗嚣相遇长安其人始起以汉为名今陛下圣徳隆兴臣愿得奉威命开以丹青之信嚣必束手自归则述自亡之势不足图也帝然之建武三年歙始使隗嚣五年复持节送马援因奉玺书于嚣既还复往説嚣嚣遂遣子恂随歙入质拜歙为中郎将山东畧定帝谋西收嚣兵与俱伐蜀复使歙谕防嚣将王元説嚣多设疑故乆犹豫不决歙素刚毅遂发愤责嚣曰国家以君知臧否识废兴故以手书畅意足下推忠诚遣伯春委质是臣主之交信也今反用佞惑之言为族灭之计叛主负子违背忠信乎吉凶之决在于今日欲前刺嚣嚣起入部纠兵将杀歙歙徐杖节就车而去嚣愈怒王元劝嚣杀歙使牛邯将兵围守之嚣将王遵谏曰愚闻为国者慎器与名为家者畏怨重祸俱慎名器则下服其命轻用怨祸则身受其殃今将军遣子质汉内怀他志名器逆矣外人有议欲谋汉使防怨祸矣古者列国兵交使在其间所以重信贵和而不任战也何况承王命籍重质而犯之哉君叔以单车逺使而陛下之外兄也害之无损于汉而随以族灭昔宋执楚使遂有析骸易子之祸小国犹不可辱况于万乗之主重以伯春之命哉歙有信义言行不违及往来陈説皆可案覆西州士大夫信重之多为其言故得免而东归八年歙与征虏将军祭遵袭畧阳遵道病还分遣精兵随歙合二千余人伐山开道从番须回中径至畧阳斩嚣守将金梁因保其城嚣大惊曰何其神也乃悉兵数万人围畧阳斩山筑隄激水灌城歙与将士死守矢尽乃发屋断木以为兵嚣尽鋭攻之自春至秋其士卒疲帝乃大发闗东兵自将上陇嚣众溃走围解于是置酒高会劳赐歙班坐絶席在诸将之右赐歙妻缣千疋诏使留屯长安悉监护诸将歙因上书曰公孙述以陇西天水为藩蔽故得延命假息今二郡平荡则述智计穷矣宜益选兵马储积资粮昔赵之将帅多贾人高帝悬之以重赏今西州新破兵人饥馑若招以财谷则其众可集臣知国家所给非一用度不足然有不得已也帝然之于是大转粮运诏歙率征西大将军冯异建威大将军耿弇虎牙大将军盖延扬武大将军马成武威将军刘尚入天水击败述将田弇赵匡明年攻防落门隗嚣支党周宗赵恢及天水属县皆降初王莽世羌虏多背叛而隗嚣招怀其酋豪遂得为用及嚣亡后五谿先零诸数数为寇掠皆营堑自守州郡不能讨歙乃大修攻具率盖延刘尚及太中大夫马援等进击羌于金城大破之斩首虏数千级获牛羊万余头谷数十万斛又击破襄武贼傅栗卿等陇西虽平而人饥流者相望歙乃倾仓廪转运诸县以赈赡之于是陇西遂安而凉州流通焉十一年歙与盖延马成进攻公孙述将王元环安于河池下辩陷之乗胜入蜀蜀人大惧使刺客刺歙未殊驰召盖延延见歙因伏悲哀不能仰视歙叱延曰虎牙何敢然今使者中刺客无以报国故呼巨卿欲相属以兵事而反效儿女子涕泣乎刃虽在身不能勒兵斩公邪延收泪彊起受所诫歙自书表曰臣夜人定后为何人所贼伤中臣要害臣不敢自惜诚恨奉职不称以为朝廷羞夫理国以得贤为本太中大夫叚襄骨鲠可任愿陛下裁察又臣兄弟不肖终恐被罪陛下哀怜臣数赐教督投笔抽刃而絶帝闻大惊省书览涕使太中大夫赠歙中郎将征羌侯印绶諡曰节侯谒者护丧事丧还洛阳乗舆缟素临吊送葬以歙有羌陇之功故改汝南之当乡县为征羌国焉子褒嗣十三年帝嘉歙忠节复封歙弟由为宜西侯褒子棱尚显宗女武安公主棱早没褒卒以棱子歴为嗣厯字伯珍少袭爵以公主子永元中为侍中监羽林右骑永初三年迁射声校尉永宁元年代冯石为执金吾延光元年尊厯母为长公主二年迁歴太仆明年中常侍樊丰与大将军耿宝侍中周广谢恽等共谮陷太尉杨震震遂自杀歴谓御史虞诩曰耿寳托元舅之亲荣宠过厚不念报国恩而倾侧奸臣诬奏杨公伤害忠良其天祸亦将至矣遂絶周广谢恽不与交通时皇太子惊病不安避幸安帝乳母野王君王圣舎太子乳母王男厨监邴吉等以为圣舎新缮修犯土禁不可乆御圣及其女永与大长秋江京及中常侍樊丰王男邴吉等互相是非圣永遂诬谮男吉皆幽囚死家属徙北景太子思男等数为叹息京丰惧有后害妄造虚无构谗太子及东宫官属帝怒召公卿以下会议废立耿寳等承防皆以为太子当废歴与太常桓焉廷尉张皓议曰经説年未满十五过恶不在其身且男吉之谋皇太子容有不知宜选忠良保傅辅以礼义废置事重此诚圣恩所宜宿留帝不从是日遂废太子为济阴王时监太子家小黄门籍建中傅高梵等皆以无罪徙朔方厯乃结光禄勲祋讽宗正刘祎将作大匠薛皓侍中闾邱陈光赵代施延太中大夫朱伥第五颉中散大夫曹成谏议大夫李尤符节令张敬持书侍御史龚调羽林右监孔显城门司马徐崇卫尉守丞乐闱长乐未央廐令郑安世等十余人俱诣鸿都门证太子无过龚调据法律明之以为男吉犯罪皇太子不当坐帝与左右患之乃使中常侍奉诏胁羣臣曰父子一体天性自然以义割恩为天下也歴讽等不识大典而与羣小共为讙哗外见忠直而内希后福饰邪违义岂事君之礼朝廷广开言事之路故且一切假贷若怀迷不反当显明刑书谏者莫不失色薛皓先顿首曰固宜如明诏歴怫然廷诘皓曰属通谏何言而今复背之大臣乗朝车处国事固得辗转若此乎乃各稍自引起歴独守阙连日不肯去帝大怒乃免歴兄弟官削国租黜公主不得防见厯遂杜门不与亲戚通时人为之震栗及帝崩阎太后起厯为将作大匠顺帝即位朝廷咸称社稷臣于是迁为卫尉祋讽刘祎闾邱等先卒皆拜其子为郎朱伥施延陈光赵代等并为公卿任职徴王男邴吉家属还京师厚加赏赐籍建高梵等悉蒙显擢永建元年拜厯车骑将军弟祉为歩兵校尉超为黄门侍郎三年母长公主薨厯称病归第服阕复为大鸿胪阳嘉二年卒官子定嗣定尚安帝妹平氏长公主顺帝时为虎贲中郎将定卒子虎嗣桓帝时为屯骑校尉弟字季徳少好学下士开馆养徒少歴显位灵帝时再迁司空
　　邓禹字仲华南阳新野人也年十三能诵诗受业长安时光武亦游学京师禹虽幼而见光武知非常人遂相亲附数年归家及汉兵起更始立豪杰多荐举禹禹不肯从及闻光武安集河北即杖防北渡追及于邺光武见之甚欢谓曰我得専封拜生逺来宁欲仕乎禹曰不愿也光武曰即如是何欲为禹曰但愿明公威徳加于四海禹得效其尺寸垂功名于竹帛耳光武笑因留宿间语禹乃进説曰更始虽都关西今山东未安赤眉青犊之属动以万数三辅假号往往羣起更始既未有所挫而不自听断诸将皆庸人屈起志在财币争用威力朝夕自快而已非有忠良明智深虑逺圗欲尊主安民者也四方分崩离析形势可见明公虽建藩辅之功犹恐无所成立于今之计莫若延揽英雄务悦民心立高祖之业救万民之命以公而虑天下不足定也光武大悦因令左右号禹曰邓将军常宿于中与定计议及王郎起兵光武自蓟至信都使禹发奔命得数千人令自将之别攻防乐阳从至广阿光武舎城数上披舆地圗指示禹曰天下郡国如是今乃始得其一子前言以吾虑天下不足定何也禹曰方今海内殽乱人思明君犹赤子之慕慈母也古之兴者在徳薄厚不以大小光武悦时任使诸将多访于禹禹每有所举皆当其材光武以为知人使别将骑与盖延等击铜马于清阳延等先至战不利还保城为贼所围禹遂进与战大破之生获其大将从光武追贼至满阳连大克获北州畧定及赤眉西入关更始使定国上公王匡襄邑王成丹抗威将军刘均及诸将分据河东农以拒之赤眉众大集王匡等莫能当光武筹赤眉必破长安欲乗衅并关中而方有事山东未知所寄以禹沈深有大度故授以西讨之畧乃拜为前将军持节中分麾下精兵二万人遣西入关令自选偏裨以下可与俱者于是以韩歆为军师李文李春程虑为祭酒冯愔为积弩将军樊宗为骁骑将军宗歆为车骑将军邓寻为建威将军耿防为赤眉将军左于为军师将军引而西建武元年正月禹自箕关将入河东河东都尉守关不开禹攻十日破之获辎重千余乗进围安邑数月未能下更始大将军樊参将万人度大阳欲攻禹禹遣诸将逆击于解南大破之斩参首于是王匡成丹刘均等合军十余万复共击禹禹军不利樊崇战死会日暮战罢军师韩歆及诸将见兵势已摧皆劝禹夜去禹不听明日癸亥匡等以六甲穷日不出禹因得更理兵勒众明旦匡悉军出攻禹禹令军中无得妄动既至营下因发诸将鼓而并进大破之匡等皆弃军亡走禹率防骑急追获刘均及河东太守杨宝持节中郎将弭疆皆斩之收得节六印绶五百兵器不可胜数遂定河东承制拜李文为河东太守悉更置属县令长以镇抚之是月光武即位于鄗使使者持节拜禹为大司徒封酂侯食邑万户禹时年二十四遂渡汾阴河入夏阳更始中郎将左辅都尉公乗歙引其众十万与左冯翊兵共拒禹于衙禹复破走之而赤眉遂入长安是时三辅连覆败赤眉所过残贼百姓不知所归闻禹乗胜独克而师行有纪皆望风相携负而迎军降者日以千数众号百万禹所止辄停车住节以劳来之父老童稚垂髪戴白满其车下莫不感悦于是名震关西帝嘉之数赐书褒美诸将豪杰皆劝禹径攻长安禹曰不然今吾众虽多能战者少前无可仰之积后无转餽之资赤眉新拔长安财富充实锋鋭未可当也夫盗贼羣起无终日之计财谷虽多变故万端寕能坚守者也上郡北地安定三郡土广人稀饶谷多畜吾且休兵北地就粮养士以观其弊乃可图也遂引军至栒邑禹所到击破赤眉别将诸营保郡邑皆开门归附西河太守宗育遣子奉檄降禹遣诣京师帝以闗中未定而禹久不进兵下勑曰司徒尧也亡贼桀也长安吏民遑遑无所依归宜以时进讨鎭慰西京系百姓之心禹犹执前意乃分遣将军别攻上郡诸县更徴兵引谷归至大要遣冯愔宗歆守栒邑二人争权相攻愔遂杀歆因反击禹禹遣使以闻帝问使人愔所亲爱为谁对曰护军黄防帝度愔防不能久和埶必相忤因报禹曰防冯愔者必黄防也乃遣尚书宗广持节降之后月余防果执愔将其众归罪更始诸将王匡胡殷成丹等皆诣广降与共东归至安邑道欲亡广悉斩之愔至洛阳赦不诛二年春遣使者更封禹为梁侯食四县时赤眉西走扶风禹至长安军昆明池谒高庙遣使奉十一帝主诣洛阳循行园陵置吏士奉守焉禹引兵与延岑战于蓝田不克复就谷云阳汉中王刘嘉诣禹降嘉相李宝倨慢无礼禹斩之寳弟收寳部曲击禹杀将军耿防自冯愔反后禹威稍损又乏食归附者离散而赤眉复入长安禹与战败走至高陵军士饥饿者皆食枣菜帝乃徴禹还勑曰赤眉无谷自当来东吾折棰笞之非诸将所忧也无得复妄进禹慙于受任而功不遂数以饥防徼战辄不利三年春与车骑将军邓击赤眉遂为所败众皆死散独与二十四骑还诣宜阳谢上大司徒梁侯印绶有诏归侯印绶数月拜右将军延岑自败于东阳遂与秦丰合四年春复寇顺阳间遣禹护复汉将军邓晔辅汉将军于匡击破岑于邓追至武当复破之岑奔汉中余党悉平十三年天下平定诸功臣皆增户邑定封禹为高宻侯食高密昌安夷安淳于四县帝以禹功高封弟寛为明亲侯其后左右将军官罢以特进奉朝请禹内文明笃行淳备事母至孝天下既定常欲逺名势有子十三人各使守一艺修整闺门教养子孙可为后世法资用国邑不修产利帝益重之中元元年复行司徒事从东巡狩封岱宗显宗即位以禹为先帝元功拜为太傅进见东向甚尊宠之居歳余寝疾帝数自临问以子男二人为郎永平元年年五十七薨諡曰元侯帝分禹封为三国长子震为高密侯袭为昌安侯珍为夷安侯禹少子鸿好筹策永平中以为小侯引入与议边事帝以为能拜将兵长史率五营士屯鴈门肃宗时为度辽将军永元中与大将军窦宪俱出击匈奴有功徴行车骑将军出塞追畔胡逢侯坐逗留下狱死高密侯震卒子干嗣干尚显宗女沁水公主永元十四年阴皇后巫蛊事发干从兄奉以后舅被诛干从坐国除元兴元年和帝复封干本国拜侍中干卒子成嗣成卒子褒嗣尚安帝妹舞阴长公主桓帝时为少府褒卒长子某嗣少子昌袭母爵为舞阴侯拜黄门侍郎昌安侯袭嗣子藩亦尚显宗女平臯长公主和帝时为侍中夷安侯珍子康少有操行兄良袭封无后永初六年绍封康为夷安侯时诸绍封者皆食故国半租康以皇太后戚属独三分食二以侍祠侯为越骑校尉康以太后久临朝政宗门盛满数上书长乐宫谏争宜崇公室自损私权言甚切至太后不从康心怀忧惧永宁元年遂谢病不朝太后使内侍者问之时宫人出入多能有所毁誉其中耆宿皆称中大人所使者乃康家先婢亦自通中大人康闻诟之曰汝我家出亦敢尔邪婢怨恚还説康诈疾而言不逊太后大怒遂免康官遣归国絶属籍及从兄骘诛安帝徴康为侍中顺帝立为太仆有方正称名重朝廷以病免加位特进阳嘉三年卒諡曰义侯禹第六子训字平叔少有大志不好文学禹常非之显宗初即位以为郎中乐施下士士大夫多归之永平中治滹沱石臼河从都虑至羊肠仓欲令通漕太原吏民苦役连年无成转运所经三百八十九隘前后溺死者不可胜筭建初三年拜训谒者使监领其事训考量隐括知大功难立具以上言肃宗从之遂罢其役更用驴辇歳省费亿万计全活徒士数千人会上谷太守任兴欲诛赤沙乌桓怨恨谋反诏训将黎阳营兵屯狐奴以防其变训抚绥边民为幽部所归六年迁护乌桓校尉黎阳故人多携将老幼乐随训徙边鲜卑闻其威恩皆不敢南近塞下八年舞阴公主子梁扈有罪训坐私与扈通书徴免归闾里元和三年卢水胡反畔以训为谒者乗到武威拜张掖太守章和二年护降校尉张纡诱诛烧当种羌迷吾等由是诸羌大怒谋欲报怨朝廷忧之公卿举训代纡为校尉诸羌激忿遂相与解仇结防交质盟诅众四万余人期冰合度河攻训先是小月氏胡分居塞内胜兵者二三千骑皆勇健富彊每与羌战常以少制多虽首施两端汉亦时收其用时迷吾子迷唐别与武威种羌合兵万骑至塞下未敢攻训先欲胁月氏胡训拥卫稽故令不得战议者咸以羌胡相攻县官之利以夷伐夷不宜禁护训曰不然今张纡失信众羌大动经常屯兵不下二万转运之费空竭府帑凉州吏民命县丝髪原诸胡之所以难得其意者皆恩信不厚耳今因其廹急以徳怀之庶能有用遂今开城及所居园门悉驱羣胡妻子内之严兵守卫羌掠无所得又不敢逼诸胡因即解去由是湟中诸胡皆言汉家常欲鬭我遭今邓使君待我以恩信开门内我妻子乃得父母咸欢喜叩头曰唯使君所命训遂抚养其中少年勇者数百人以为义从羌胡俗耻病死每病临困辄以刀自刺训闻有疾困辄拘持束不与兵刃使医药疗之愈者非一大小咸悦于是赏赂诸羌使相招诱迷唐伯父号迷吾乃将其母及种人八百户自塞外来降训因发湟中秦胡羌兵四千人出塞掩击迷唐于写谷斩首虏六百余人得马牛羊万余头迷唐乃去大小榆居颇岩谷众悉破散其春复欲归故地就田业训乃发湟中六千人令长史任尚将之缝革为船置于箄中以度河掩击迷唐庐落大豪多所斩获复追逐奔北防尚等夜为羌所攻于是义从羌胡并力破之斩首前后一千八百余级获生口二千人马牛羊三万余头一种殆尽迷唐遂收其余部逺徙庐落西行千余里诸附落小种皆背畔之烧当豪帅东号稽颡归死余皆款塞纳质于是绥接归附威信大行遂罢屯兵各令归郡唯置弛刑徒三千余人分以屯田为贫人耕种修理城郭坞壁而已永元二年大将军窦宪将兵鎭武威宪以训晓羌胡方畧上求偕行训初厚于马氏不为诸窦所亲及宪诛故不离其祸训虽寛中容众而于闺门甚严兄弟莫不敬惮诸子进见未尝赐席接以温色四年冬病卒官时年五十三吏人羌胡爱惜旦夕临者日数千人戎俗父母死耻悲泣皆骑马歌呼至闻训卒莫不咷号或以刀自割又刺杀其犬马牛羊曰邓使君已死我曹亦俱死耳前乌桓吏士皆奔走道路至空城郭吏执不听以状白校尉徐傿傿叹息曰此义也乃释之遂家家为训立祠每有疾病辄此请祷求福元兴元年和帝以训皇后之父使谒者持节至训墓赐策追封諡曰平寿敬侯中宫自临百官大防训五子骘京悝阊骘字昭伯少辟大将军窦宪府及女弟为贵人骘兄弟皆除郎中及贵人立是为和熹皇后骘三迁虎贲中郎将京悝阊皆黄门侍郎京卒于官延平元年拜骘车骑将军仪同三司始自骘也悝虎贲中郎将阊皆侍中殇帝崩太后与骘等定策立安帝悝迁城门校尉虎贲中郎将自和帝崩后骘兄弟常居禁中骘谦逊不欲乆在内连求还第歳余太后乃许之永初元年封骘上蔡侯悝叶侯西平侯闾西华侯食邑各万户骘以定策功增邑三千户骘等辞让不获遂逃避使者间关诣阙上疏自陈至诚太后不听骘频上疏至于五六乃许之其后凉部畔羌摇荡西州朝廷忧之于是诏骘将左右羽林北军五校士及诸部兵击之车驾幸平乐观饯送骘西屯汉阳使征西校尉任尚从事中郎司马钧与羌战大败时以转输疲弊百姓苦役冬征骘班师朝廷以太后故遣五官中郎将迎拜骘为大将军军到河南使大鸿胪亲迎中常侍赍牛酒郊劳王主以下望于道既至大会羣臣赐束帛乗马宠灵显赫光震都鄙时遭元二之灾人士荒饥死者相望盗贼羣起四夷侵畔骘等崇节俭罢力役推进天下贤士何熙祋讽羊浸李郃陶敦等列于朝廷辟杨震朱宠陈禅置之幕府故天下复安四年母新野君寝病骘兄弟并上书求还侍养太后以阊最少孝行尤着特听之赐安车驷马及新野君薨骘等复乞身行服章连上太后许之骘等既还里第并居家次阊至孝骨立有闻当时及服阕诏谕骘还辅朝政更授前封骘等叩头固让乃止于是并奉朝请位次在三公下特进侯上其有大议乃诣朝堂与公卿参谋元初三年卒太后服齐衰帝丝麻并宿幸其第少治欧阳尚书授帝禁中诸儒多归附之初疾病遗言悉以常服不得用锦衣玉匣有司奏赠骠骑将军位特进西平侯太后追思意不加赠位衣服但赐钱千万布万匹骘等复辞不受诏大鸿胪持节即殡封子广徳为西平侯将葬有司复奏发五营轻车骑士礼仪如霍光故事太后皆不听但白盖双骑门生挽送后以帝师之重分西平之都乡封广徳弟甫徳为都乡侯四年又封京子黄门侍郎珍为阳安侯邑三千五百户五年悝阊相继并卒并遗言薄葬不受爵赠太后并从之乃封悝子广宗为叶侯阊子忠为西华侯自祖父禹教训子孙皆遵法度深戒窦氏检勑宗族阖门静居骘子侍中凤尝与尚书郎张龛书属郎中马融宜在台阁又中郎将任尚尝遗鳯马后尚坐断盗军粮槛车征诣廷尉凤惧事泄先自首于骘骘畏太后遂髠妻及凤以谢天下称之建光元年太后崩未及大敛帝复申前命封骘为上蔡侯位特进帝少号聪敏及长多不徳而乳母王圣见太后久不归政虑有废置常与中黄门李闺伺左右及太后崩宫人先有受罚者懐怨恚因诬告悝阊先从尚书邓访取废帝故事谋立平原王得帝闻追怒令有司奏悝等大逆无道遂废西平侯广徳叶侯广宗西华侯忠阳安侯珍都乡侯甫徳皆为庶人骘以不与谋但免特进遣就国宗族皆免官归故郡没入骘等赀财田宅徙邓访及家属于逺郡郡县逼廹广宗及忠皆自杀又徙封骘为罗侯骘与子凤并不食而死骘从弟河南尹豹度辽将军舞阳侯遵将作大匠畅皆自杀唯广徳兄弟以母阎氏戚属得留京师大司农朱宠痛骘无罪遇祸乃肉袒舆榇上疏追讼骘曰伏惟和熹皇后圣善之徳为汉文母兄弟忠孝同心忧国宗庙有主王室是頼功成身退让国逊位圣世外戚无与为比当享积善履谦之祐而横为宫人单辞所陷利口倾险反乱国家罪无申证狱不讯鞫遂令骘等罹此酷滥一门七人并不以命尸骸流离怨魂不反逆天感人率土丧气宜收还冡次宠树遗孤宗承血祀以谢亡灵宠知其言切自致廷尉诏免官归田里众庶多为骘称枉帝意颇悟乃谴让州郡还葬洛阳北芒旧茔公卿皆防丧莫不悲伤之诏遣使者祠以中牢诸从昆弟皆归京师及顺帝即位追感太后恩训愍骘无辜乃诏宗正复故大将军邓骘宗亲内外朝见皆如故事除骘兄弟子及门从十二人悉为郎中擢朱宠为太尉録尚书事宠字仲威京兆人初辟骘府稍迁颍川太守有治声及拜太尉封安乡侯甚加优礼广徳早卒甫徳更召为开封令学父业丧母遂不仕阊妻耿氏有节操痛邓氏诛废子忠早卒乃养河南尹豹子嗣为阊后耿氏教之书学遂以通博称永寿中与伏无忌延笃著书东观官至屯骑校尉禹曾孙香子女为桓帝后帝又绍封度辽将军遵子万世为南乡侯拜河南尹及后废万世下狱死其余宗亲皆复归故郡邓氏自中兴后累世宠贵凡侯者二十九人公二人大将军以下十三人中二千石十四人列校二十二人州郡牧守四十八人其余侍中将大夫郎谒者不可胜数东京莫与为比
　　寇恂字子翼上谷昌平人也世为着姓恂初为郡功曹太守耿况甚重之王莽败更始立使使者徇郡国曰先降者复爵位恂从耿况迎使者于界上况上印绶使者纳之一宿无还意恂勒兵入见使者就请之使者不与曰天王使者功曹欲胁之邪恂曰非敢胁使君切伤计之不详也今天下粗定国信未宣使君建节衔命以临四方郡国莫不延颈倾耳望风归命今始至上谷而先堕大信沮向化之心生离畔之隙将何以号令他郡乎且耿府君在上谷乆为吏民所亲今易之得贤则造次未安不贤则祗更生乱为使君计莫若复之以安百姓使者不应恂叱左右以使者命召况况至恂进取印绶带况使者不得已乃承制授之况受而归及王郎起遣将徇上谷急况发兵恂与门下掾闵业共説况曰邯郸防起难可信向昔王莽时所难独有刘伯升耳今闻大司马刘公伯升母弟尊贤下士士多归之可攀附也况曰邯郸方盛力不能独拒如何恂曰今上谷完实控万骑举大郡之资可以详择去就恂请东约渔阳齐心合众邯郸不足圗也况然之乃遣恂到渔阳结谋彭宠恂还至昌平袭击邯郸使者杀之夺其军遂与况子弇等俱南及光武于广阿拜恂为偏将军号承义侯从破羣贼数与邓禹谋议禹竒之因奉牛酒共交欢光武南定河内而更始大司马朱鲔等盛兵据洛阳又并州未安光武难其守问于邓禹曰诸将谁可守河内者禹曰昔高祖任萧何于关中无复西顾之忧所以得専精山东终成大业今河内带河为固户口殷实北通上党南廹洛阳宼恂文武备足有牧人御众之才非此子莫可使也光武乃拜恂河内太守行大将军事光武谓恂曰河内完富吾将因是而起昔高祖留萧何于关中今吾委公以河内坚守转运给足军粮率厉士马防遏他兵勿令北度而已光武于是复北征燕代恂移书属县讲兵肄射伐淇园之竹为矢百万余养马二千疋收租四百万斛转以给军朱鲔闻光武北而河内孤使讨难将军苏茂副将贾彊将兵三万余人渡巩河攻温檄书至恂即勒军驰出移告属县发兵防于温下军吏皆谏曰今洛阳兵度河前后不絶宜待众军毕集乃可出也恂曰温郡之藩蔽失温则郡不可守遂驰赴之旦日合战而偏将军冯异遣救及诸县兵适至士马四集幡旗蔽野恂乃令士卒乗城鼔噪大呼言曰刘公兵到苏茂军闻之阵动恂因奔击大破之追至洛阳遂斩贾彊茂兵自投河死者数千生获万余人恂与冯异过河而还自是洛阳震恐城门昼闭时光武闻朱鲔破河内有顷恂檄至大喜曰吾知寇子翼可任也诸将军贺因上尊号于是即位时乏军食恂以辇车骊驾转输前后不絶尚书升斗以禀百官帝数策书劳问恂同门生茂陵董崇説恂曰上新即位四方未定而君侯以此时据大郡内得人心外破苏茂威震邻敌此谗人侧目怨祸之时也昔萧何守关中悟鲍生之言而高祖悦今君所将皆宗族昆弟也无乃当以前人为镜戒恂然其言称疾不视事帝将攻洛阳先至河内恂求从军帝曰河内未可离也数固请不听乃遣兄子宼张姊子谷崇将突骑愿为军锋帝善之皆以为偏将军建武二年恂坐系考上书者免是时颍川人严终赵敦聚众万余人与密人贾期连兵为宼恂免数月复拜颍川太守与破奸将军侯进俱击之数月斩期首郡中悉平定封恂雍奴侯邑万户执金吾贾复在汝南部将杀人于颍川恂捕得系狱时尚草创军营犯法率多相容恂乃戮之于市复以为耻还过颍川谓左右曰吾与宼恂并列将帅而今为其所陷大丈夫岂有怀侵怨而不决之者乎今见宼恂必手劒之恂知其谋不欲与相见谷崇曰崇将也得带劔侍侧卒有变足以相当恂曰不然昔蔺相如不畏秦王而屈于亷颇者为国也区区之赵尚有此义吾安可以亡之乎乃勑属县盛供具储酒醪执金吾至界一人皆兼二人之馔恂乃出迎于道称疾而还贾复勒兵欲追之而吏士皆醉遂过去恂遣谷崇以状闻帝乃徴恂恂至引见时复先在坐欲起相避帝曰天下未定两虎安得私鬭今日朕分之于是并坐极欢遂共车同出结友而去恂归颍川三年遣使者即拜为汝南太守又使骠骑将军杜茂将兵助恂讨盗贼盗贼清静郡中无事恂素好学乃修乡校教生徒聘能为左氏春秋者亲受学焉七年代朱浮为执金吾明年从车驾击隗嚣而颍川盗贼羣起帝乃引军还谓恂曰颍川迫近京师当以时定惟念独卿能平之耳从九卿复出以忧国可知也恂对曰颍川剽轻闻陛下逺逾阻险有事陇蜀故狂狡乗间相诖误耳如闻乗舆南向贼必惶怖归死臣愿执鋭前驱即日车驾南征恂从至颍川盗贼悉降而竟不拜郡百姓遮道曰愿从陛下复借寇君一年乃留恂长社镇抚吏民受纳余降初隗嚣将安定高峻拥兵万人据高平第一帝使待诏马援招降峻由是河西道开中郎将来歙承制拜峻通路将军封关内侯后属大司马吴汉共围嚣于冀及汉军退峻亡归故营复助嚣拒陇坻及嚣死峻据高平畏诛坚守建威大将军耿弇率太中大夫窦士武威太守梁统等围之一歳不抜十年帝入闗将自征之恂时从驾谏曰长安道里居中应接近便安定陇西必怀震惧此从容一处可以制四方也今士马疲倦方履险阻非万乗之固前年颍川可谓至戒帝不从进军及汧峻犹不下帝议遣使降之乃谓恂曰卿前止吾此举今为吾行也若峻不即降即引耿弇等五营击之恂奉玺书至第一峻遣军师皇甫文出谒辞礼不屈恂怒将诛文诸将谏曰高峻精兵万人率多彊弩西遮陇道连年不下今欲降之而反戮其使无乃不可乎恂不应遂斩之遣其副归告峻曰军师无礼已戮之矣欲降急降不欲固守峻惶恐即日开城门降诸将皆贺因曰敢问杀其使而降其城何也恂曰皇甫文峻之腹心其所取计者也今来辞意不屈必无降心全之则文得其计杀之则峻亡其胆是以降耳诸将皆曰非所及也遂峻还洛阳恂经明行修名重朝廷所得秩奉厚施朋友故人及从吏士常曰吾因士大夫以致此其可独享之乎时人归其长者以为有宰相器十二年卒諡曰威侯子损嗣恂同产弟及兄子姊子以军功封列侯者凡八人终其身不于后初所与谋闵业者恂数为帝言其忠赐爵闗内侯官至辽西太守十三年复封损庶兄寿为洨侯后徙封损扶柳侯损卒子厘嗣徙封商乡侯厘卒子袭嗣恂女孙为大将军邓骘夫人由是寇氏得志于永初间恂曾孙荣少知名桓帝时为侍中性矜防自贵于人少所与以此见害于权宠而从兄子尚帝妹益阳长公主帝又聘其从孙女于后宫左右益恶之延熹中遂陷以罪辟与宗族免归故郡吏承望风防持之寖急荣恐不免奔阙自讼未至刺史张敬追劾荣以擅去边有诏捕之荣逃窜数年会赦令不得除积穷困乃自亡命中上书自讼辞语怨忿帝省章愈怒遂诛荣寇氏由是遂衰
　　冯异字公孙颍川父城人也好读书通左氏春秋孙子兵法汉兵起异以郡掾监五县与父城长苗萌共城守为王莽拒汉光武畧地颍川攻父城不下屯兵巾车乡异间出行属县为汉兵所执时异从兄孝及同郡丁綝吕晏并从光武因共荐异得召见异曰异一夫之用不足为彊弱有老母在城中愿归据五城以効功报徳光武曰善异归谓苖萌曰今诸将皆壮士屈起多暴横独有刘将军所到不虏掠观其言语举止非庸人也可以归身苗萌曰死生同命敬从子计光武南还宛更始诸将攻父城者前后十余軰异坚守不下及光武为司校尉道经父城异等即开门奉牛酒迎光武署异为主簿苖萌为从事异因荐邑子铫期叔寿叚建左隆等光武皆以为掾史从至洛阳更始数欲遣光武徇河北诸将皆以为不可是时左丞相曹竟子诩为尚书父子用事异劝光武厚结纳之及度河北诩有力焉自伯升之败光武不敢显其悲戚每独居辄不御酒肉枕席有涕泣处异独叩头寛譬哀情光武止之曰卿勿妄言异复因间进説曰天下同苦王氏思汉久矣今更始诸将从横暴虐所至虏掠百姓失望无所依戴今公专命方面施行恩徳夫有桀纣之乱乃见汤武之功民久饥渴易为充饱宜急分遣官属徇行郡县理寃结布恩泽光武纳之至邯郸遣异与铫期乗抚循属县录囚徒存鳏寡亡命自诣者除其罪阴条二千石长吏同心及不附者上之及王郎起光武自蓟东南驰晨夕草舎至饶阳无蒌亭时天寒烈众皆饥疲异上豆粥明旦光武谓诸将曰昨得公孙豆粥饥寒俱觧及至南宫遇大风雨光武引车入道傍空舎异抱薪邓禹爇火帝对灶燎衣异复进麦饭莵肩因复渡虖沱河至信都使异别收河间兵还拜偏将军从破王郎封应侯异为人谦退不伐行与诸将相逢辄引车避道进止皆有表识军中号为整齐每所止舎诸将并坐论功异常独屏树下军中号曰大树将军及破邯郸乃更分部诸将各有配军士皆言愿属大树将军光武以此多之别击破鐡胫于北平又降匈奴于林闟顿王因从平河北时更始遣舞阴王李轶廪邱王田立大司马朱鲔白虎公陈侨将兵号三十万与河南太守武勃共守洛阳光武将北徇燕赵以魏郡河内独不逢兵而城邑完全仓廪实乃拜寇恂为河内太守异为孟津将军统二郡兵河上与寇恂合势以拒朱鲔等异乃遗李轶书曰愚闻明镜所以照形往事所以知今昔微子去殷而入周项伯畔楚而归汉周勃迎代王而黜少帝霍光尊孝宣而废昌邑彼皆畏天知命覩存亡之符见废兴之事故能成功于一时垂业于万世也茍令长安尚可扶助延期歳月疏不间亲逺不逾近季文岂能居一隅哉今长安坏乱赤眉临郊王侯搆难大臣乖离纲纪已絶四方分崩异姓并起是故萧王防渉霜雪经营河北今英俊云集百姓风靡虽邠岐慕周不足以喻季文诚能觉悟成败亟定大计论功古人转祸为福在此时矣如猛将长驱严兵围城虽有悔恨亦无及矣初轶与光武首结谋约加相亲爱及更始立反共陷伯升虽知长安已危欲降又不自安乃报异书曰轶本与萧王首谋造汉结死生之约同荣枯之计今轶守洛阳将军鎭孟津俱据机轴千载一会思成断金唯深逹萧王愿进愚策以佐国安人轶自通书之后不复与异争锋故异因此得北攻天井关抜上党二城又南下河南成臯已东十三县及诸屯聚皆平之降者十余万武勃将万余人攻诸畔者异引军度河与勃战于士乡下大破斩勃获首五千余级轶又闭门不救异见其信効具以奏闻光武故宣露轶书令朱鲔知之鲔怒使人刺杀轶由是城中乖离多有降者鲔乃遣讨难将军苏茂将数万人攻温鲔自将数万人攻平阴以缀异异遣校尉护军将军将兵与寇恂合击茂破之异因渡河击鲔鲔走异追至洛阳环城一匝而还移檄上状诸将皆入贺并劝光武即帝位光武乃召异诣鄗问四方动静异曰三王反叛更始败亡天下无主宗庙之忧在于大王宜从众议上为社稷下为百姓光武曰我昨夜梦乘赤龙上天觉悟心中动悸异因下席再拜贺曰此天命发于精神心中动悸大王重慎之性也异遂与诸将定议上尊号建武二年春定封异阳夏侯引击阳翟贼严终赵根破之诏异归家上使太中大夫赍牛酒令二百里内太守都尉以下及宗族会焉时赤眉延岑乱三辅郡县大姓各拥兵众大司徒邓禹不能定乃遣异代禹讨之车骑送至汝南赐以乗舆七尺具劒勑异曰三辅遭王莽更始之乱动以赤眉延岑之酷元元涂炭无所依诉今之征伐非必畧地屠城要在平定安集之耳诸将非不健鬬然好虏掠卿本能御吏士念自修勑无为郡县所苦异顿首受命引而西所至皆布威信农羣盗称将军者十余軰皆率众降异异与赤眉遇于华隂相拒六十余日战数十合降其将刘始王宣等五千余人三年春光武遣使者即拜异征西大将军会邓禹率车骑将军邓等引归与异相遇禹要异共攻赤眉异曰异与贼相拒且数十日虽屡获雄将余众尚多可稍以恩信倾诱难卒用兵破也上今使诸将屯渑池要其东而异击其西一举取之此万成计也禹不从遂大战移日赤眉阳败弃辎重走车皆载土以豆覆其上士卒饥争取之赤眉引还击军溃乱异与禹合兵救之赤眉小却异以士卒饥倦可且休禹又不听复战大为所败死伤者三千余人禹得脱归宜阳异弃马歩走上回谿阪与麾下数人归营复坚壁收其散卒招集诸营保数万人与贼约期防战使壮士变服与赤眉同伏于道侧旦日赤眉使万人攻异前部异裁出兵以救之贼见势弱悉众攻异异乃纵兵大战日昃贼气衰伏兵卒起衣服相乱赤眉不复识别众遂惊溃追击大破于崤底降男女八万人余众尚十余万东走宜阳降玺书劳异曰赤眉破平士吏劳苦始虽垂翅回谿终能奋翼渑池可谓失之东隅收之桑榆方论功赏以答大勲时赤眉虽降众寇犹盛延岑据蓝田王歆据下邽芳丹据新丰蒋震据霸陵张邯据长安公孙守据长陵杨周据谷口吕鲔据陈仓角闳据汧骆盖延据厔任良据鄠汝章据槐里各称将军拥兵多者万余少者数千人转相攻击异且战且行屯军上林苑中延岑既破赤眉自称武安王拜置牧守欲据关中引张邯任良共攻异异击破之斩首千余级诸营保守附岑者皆来降归异岑走攻析异遣复汉将军邓辅汉将军丁匡要击岑大破之降其将苏臣等八千余人岑遂自武关走南阳时百姓饥饿人相食黄金一斤易豆五升道路断隔委输不至军士悉以果食为粮诏拜南阳赵匡为右扶风将兵助异并送缣谷军中皆称万嵗异兵食渐盛乃稍诛击豪杰不从令者褒赏降附有功劳者悉遣其渠帅诣京师散其众归本业威行关中唯吕鲔张邯蒋震遣使降蜀其余悉平明年公孙述遣将程焉将数万人就吕鲔出屯陈仓异与赵匡迎击大破之焉退走汉川异追战于箕谷复破之还击破吕鲔营保降者甚众其后蜀复数遣将间出异辄摧挫之怀来百姓申理枉结出入三歳上林成都异自以久在外不自安上书思慕阙庭愿亲帷幄帝不许后人有章言异専制关中斩长安令威权至重百姓归心号为咸阳王帝以章示异异惶惧上书谢曰臣本诸生遭遇受命之会充备行伍过防恩私位大将爵通侯受任方面以立微功皆自国家谋虑臣无所能及臣伏自思惟以诏勑战功每辄如意时以私心断决未尝不有悔国家独见之明久而益逺乃知性与天道不可得而闻也当兵革始起扰攘之时豪杰竞逐迷惑千数臣以遭遇托身圣明在倾危溷殽之中尚不敢过差而况天下平定上尊下卑而臣爵位所蒙巍巍不测乎诚冀以谨勑遂自终始见所示臣章战栗怖惧伏念明主知臣愚性固敢因縁自陈诏报曰将军之于国家义为君臣恩犹父子何嫌何疑而有惧意六年异朝京师引见帝谓公卿曰是我起兵时主簿也为吾披荆棘定关中既罢使中黄门赐以珍宝衣服钱帛诏曰仓卒无蒌亭豆粥虖沱河麦饭厚意久不报异稽首谢曰臣闻管仲谓桓公曰愿君无忘射钩臣无忘槛车齐国頼之臣今亦愿国家无忘河北之难小臣不敢忘巾车之恩后数引防见定议图蜀留十余日令异妻子随异还西夏遣诸将上陇为隗嚣所败乃诏异军栒邑未及至隗嚣乗胜使其将王元行巡将二万余人下陇因分遣巡取栒邑异即驰兵欲先据之诸将皆曰虏兵盛而新乘胜不可与争宜止军便地徐思方畧异曰虏兵临境忸小利遂欲深入若得栒邑三辅动揺是吾忧也夫攻者不足守者有余今先据城以逸待劳非所以争也潜往闭城偃旗鼓行巡不知驰赴之异乗其不意卒击鼓建旗而出巡军惊乱奔走追击数十里大破之祭遵亦破王元于汧于是北地诸豪长耿定等悉畔隗嚣降异上书言状不敢自伐诸将或欲分其功帝患之乃下玺书曰制诏大司马虎牙建威汉中捕虏武威将军虏兵猥下三辅惊恐栒邑危亡在于旦夕北地营保按兵观望今偏城获全虏兵挫折使耿定之属复念君臣之义征西功若邱山犹自以为不足孟之反奔而殿亦何异哉今遣太中大夫赐征西吏士死伤者医药棺敛大司马已下亲吊死问疾以崇谦让于是使异进军义渠并领北地太守事青山胡率万余人降异异又击卢芳将贾览匈奴薁鞬日逐王破之上郡安定皆降异复领安定太守事九年春祭遵卒诏异守征虏将军并将其营及隗嚣死其将王元周宗等复立嚣子纯犹总兵据冀公孙述遣将赵匡等救之帝复令异行天水太守事攻匡等且一年皆斩之诸将攻冀不能拔欲且还休兵异固持不动常为众军锋明年夏与诸将攻落门未拔病发薨于军諡曰节侯长子彰嗣明年帝思异功复封彰弟防为析乡侯十三年更封彰东缗侯食三县永平中徙封平乡侯彰卒子普嗣有罪国除永初六年安帝追惟建武元功二十八将乃下诏令条其无嗣絶世若犯罪夺国其子孙应当统后者分别署状上于是绍封普子晨为平乡侯明年二十八将絶国者皆绍封焉
　　岑彭字君然南阳棘阳人也王莽时守本县长汉兵起攻拔棘阳彭将家属奔前队大夫甄阜阜怒彭不能固守拘彭母妻令効功自补彭将賔客战鬭甚力及甄阜死彭被创亡归宛与前队贰严説共城守汉兵攻之数月城中粮尽人相食彭乃与説举城降诸将欲诛之大司徒伯升曰彭郡之大吏执心坚守是其节也今举大事当表义士不如封之以劝其后更始乃封彭为归徳侯令属伯升及伯升遇害彭复为大司马朱鲔校尉从鲔击王莽扬州牧李圣杀之定淮阳城鲔荐彭为淮阳都尉更始遣立威王张卬与将军徭伟镇淮阳伟反击走卬彭引兵攻伟破之迁颍川太守会舂陵刘茂起兵畧下颍川彭不得之官乃与麾下数百人从河内太守邑人韩歆会光武徇河内歆议欲城守彭止不听既而光武至怀歆迫急迎降光武知其谋大怒收歆置鼓下将斩之召见彭彭因进説曰今赤眉入关更始危殆权臣放纵矫称诏制道路阻塞四方蜂起羣雄竞逐百姓无所归命切闻大王平河北开王业此诚皇天祐汉士民之福也彭幸蒙司徒公所见全济未有报徳旋被祸难永恨于心今复遭遇愿出身自效光武深接纳之彭因言韩歆南阳大人可以为用乃贳歆以为邓禹军师更始大将军吕植将兵屯淇园彭説降之于是拜彭为刺奸大将军使督察众营授以常所持节从平河北光武即位拜彭廷尉归徳侯如故行大将军事与大司马吴汉大司空王梁建义大将军朱祐右将军万修执金吾贾复骁骑将军刘植扬化将军坚镡积射将军侯进偏将军冯异祭遵王霸等围洛阳数月朱鲔等坚守不肯下帝以彭尝为鲔校尉令往説之鲔在城上彭在城下相劳苦欢语如平生彭因言曰彭往者得执鞭侍从蒙荐举拔擢常思有以报恩今赤眉已得长安更始为三王所反皇帝受命平定燕赵尽有幽冀之地百姓归心贤俊云集亲率大兵来攻洛阳天下之事逝其去矣公虽婴城固守将何待乎鲔曰大司徒被害时鲔与其谋又谏更始无遣萧王北伐诚自知罪深彭还具言于帝帝曰夫建大事者不忌小怨鲔今若降官爵可保况诛罚乎河水在此吾不食言彭复往告鲔鲔从城上下索曰必信可乗此上彭辄索欲上鲔见其诚即许降后五日鲔将轻骑诣彭顾勑诸部将曰坚守待我我若不还诸军径将兵大上轘辕归郾王【尹尊也】乃面与彭俱诣河阳帝即解其召见之复令彭夜送鲔归城明旦悉其众出降拜鲔为平狄将军封扶沟侯鲔淮阳人后为少府传封累世建武二年使彭击荆州下犨叶等十余城是时南方犹乱南郡人秦丰据黎邱自称楚黎王畧有十二县董防起堵乡许邯起杏又更始诸将各拥兵据南阳诸城帝遣吴汉代之汉军所过多侵时破虏将军邓奉谒归新野怒吴汉掠其乡里遂返击破汉军获其辎重屯据淯阳与诸贼合从秋彭破杏降许邯迁征南大将军复遣朱祐贾复及建威大将军耿弇汉中将军王常武威将军郭守越骑将军刘宏偏将军刘嘉耿植等与彭并力讨邓奉先击堵乡而奉将万余人救董防防奉皆南阳精兵彭等攻之连月不克三年夏帝自将南征至叶董防别将将数千人遮道车骑不得前彭奔击大破之帝至堵阳邓奉夜逃归淯阳董防降彭复与耿弇贾复及积弩将军傅俊骑都尉臧宫等从追邓奉于小长安帝率诸将亲战大破之奉迫急乃降帝怜奉旧功臣且衅起吴汉欲全宥之彭与耿弇諌曰邓奉背恩反逆暴师经年致贾复伤夷朱祐见获陛下既至不知悔善而亲在行阵兵败乃降若不诛奉无以惩恶于是斩之奉者西华侯邓晨兄之子也车驾引还令彭率傅俊臧宫刘宏等三万余人南击秦丰拔黄邮丰与其大将蔡宏拒彭等于邓数月不得进帝怪以让彭彭惧于是夜勒兵马申令军中使明旦西击山都乃缓所获令得逃亡归以告丰丰即悉其军西邀彭彭乃潜兵度沔水击其将张杨于阿头山大破之从川谷间伐木开道直袭黎邱击破诸屯兵丰闻大惊驰归救之彭与诸将依东山为营丰与蔡宏夜攻彭彭豫为之备出兵逆击之丰败走追斩蔡宏更封彭为舞阴侯秦丰相赵京举宜城降拜为成汉将军与彭共围丰于黎邱时田戎拥众夷陵闻秦丰被围惧大兵方至欲降而妻兄辛臣諌戎曰今四方豪杰各据郡国洛阳地如掌耳不如按甲以观其变戎曰以秦王之疆犹为征南所围岂况吾邪降计决矣四年春戎乃留辛臣守夷陵自将兵防江沂沔止黎邱刻期日当降而辛臣于后盗戎珍寳从间道先降于彭而以书招戎戎疑必卖已遂不敢降而反与秦丰合彭出兵攻戎数月大破之其大将伍公诣彭降戎亡归夷陵帝幸黎邱劳军封彭吏士有功者百余人彭攻秦丰三嵗斩首九万余级丰余兵裁千人又城中食且尽帝以丰转弱令朱祐代彭守之使彭与傅俊南击田戎大破之遂拔夷陵追至秭归戎与数十骑亡入蜀尽获其妻子士众数万人彭以将伐蜀汉而夹川谷少水险难漕运留威虏将军冯骏军江州都尉田鸿军夷陵领军李元军夷道自引兵还屯津乡当荆州要会喻告诸蛮夷降者奏封其君长初彭与交趾牧邓让厚善与让书陈国家威徳又遣偏将军屈充移檄江南班行诏命于是让与江夏太守侯登武陵太守王堂长沙相韩福桂阳太守张隆零陵太守田翕苍梧太守杜穆交趾太守钖光等相率贡献悉封为列侯或遣子将兵助彭征伐于是江南之珍始流通焉六年冬徴诣京师数召防见厚加赏赐复南还津乡有诏过家上大长秋以朔望问太夫人起居【大长秋皇后属官汉法列侯之母方称太夫人】八年彭引兵从车驾破天水与吴汉围隗嚣于西城时公孙述遣将李育将兵救嚣守上邽帝留盖延耿弇围之而车驾东归勑彭书曰两城若下便可将兵南击蜀虏人苦不自知足既平陇复望蜀每一发兵头须为白彭遂壅谷水灌西城城未没丈余嚣将行巡周宗将蜀救兵到嚣得出还冀汉军食尽烧辎重引兵下陇延弇亦相随而退嚣出兵尾击诸营彭殿为后拒故诸将能全师东归彭还津乡九年公孙述遣其将任满田戎程泛将数万人乗枋箄下江闗击破冯骏及田鸿李元等遂拔夷道夷陵据荆门虎牙横江水起浮桥闗楼立攒柱絶水道结营山上以拒汉兵彭数攻之不利于是装直进楼船冒突露桡数千艘十一年春彭与吴汉及诛虏将军刘隆辅威将军臧宫骁骑将军刘歆发南阳武陵南郡兵又发桂阳零陵长沙委输棹卒凡六万余人骑五千匹皆会荆门吴汉以三郡棹卒多费粮谷欲罢之彭以蜀兵盛不可遣上书言状帝报彭曰大司马习用歩骑不晓水战荆门之事一由征南公为重而已彭乃令军中募攻浮桥先登者上赏于是偏将军鲁竒应募而前时天风狂急彭竒船逆流而上直冲浮桥而攒柱钩不得去竒乗势殊死战因飞炬焚之风怒火盛桥楼崩烧彭复悉军顺风并进所向无前蜀兵大乱溺死者数千人斩任满生获程泛而田戎亡保江州彭上刘隆为南郡太守自率臧宫刘歆长驱入江闗令军中无得虏掠所过百姓奉牛酒迎劳彭见诸耆老为言大汉哀愍巴蜀久见虏役故兴师逺伐以讨有罪为民除害让不受牛酒百姓皆大喜悦争开门降诏彭守益州牧所下郡辄行太守事彭到江州以田戎食多难卒拔留冯骏讨之自引兵乗利直指垫江攻破平曲收其米数十万石公孙述使其将延岑吕鲔王元及其弟恢悉兵拒广汉及资中又遣将侯丹率二万余人拒黄石彭乃多张疑兵使防军杨翕与臧宫拒延岑等而自分兵浮江下还江州泝都江而上袭击侯丹大破之因晨夜倍道兼行二千余里径拔武阳使精骑驰广都去成都数十里势若风雨所至皆奔散初述闻汉兵在平曲故遣大兵逆之及彭至武阳绕出延岑军后蜀地震骇述大惊以杖击地曰是何神也时彭所营地名彭亡闻而恶之欲徙会日暮蜀刺客诈为亡奴降夜刺杀彭彭首破荆门长驰武阳持军整齐秋毫无犯卭谷王任贵闻彭威信数千里遣使迎降防彭已薨帝尽以任贵所献赐彭妻子諡曰壮侯蜀人怜之为立庙武阳嵗时祀焉子遵嗣徙封细阳侯十三年帝思彭功复封遵弟淮为谷阳侯遵永平中为屯骑校尉遵卒子伉嗣伉卒子杞嗣元初二年坐事失国延光元年安帝复封杞细阳侯顺帝时为光禄勲杞卒子熈嗣尚安帝妹湼阳长公主少为侍中虎贲中郎将朝廷多称其能迁魏郡太守招聘隠逸与参政事无为而化视事二年舆人歌之曰我有枳棘岑君伐之我有蟊贼岑君遏之狗吠不惊足下生含哺鼓腹焉知凶灾我喜我生独丁斯时美矣岑君于戱休兹熙卒子福嗣为黄门侍郎
　　贾复字君文南阳冠军人也少好学习尚书事舞隂李生李生竒之谓门人曰贾君之容貌志气如此而勤于学将相之器也王莽末为县掾迎盐河东防遇盗贼等比十余人皆放散其盐复独完以还县县中称其信时下江新市兵起复亦聚众数百人于羽山自号将军更始立乃将其众归汉中王刘嘉以为校尉复见更始政乱诸将放纵乃説嘉曰臣闻图尧舜之事而不能至者汤武是也图汤武而不能至者桓文是也图桓文而不能至者六国是也定六国之规欲安守之而不能至者亡六国是也今汉室中兴大王以亲戚为藩辅天下未定而安守所保所保得无不可保乎嘉曰卿言大非吾任也大司马刘公在河北必能相施苐持我书往复遂辞嘉受书北渡河及光武于栢人因邓禹得召见光武竒之禹亦称有将帅节于是署复为破虏将军督盗贼复马羸帝解左骖以赐之官属以复后来而好陵折等辈补调鄗尉光武曰贾督有折冲千里之威方任以职勿得擅除光武至信都以复为偏将军及防邯郸迁都防将军从击青犊于射犬大战至日中贼陈坚不却光武传召复曰吏士皆饥可且朝饭复曰先破之然后食耳于是被羽先登所向皆靡贼乃败走诸将咸服其勇又北与五校战于眞定大破之复伤创甚光武大惊曰我所以不令贾复别将者为其防敌也果然失吾名将闻其妇有孕生女邪我子娶之生男邪我女嫁之不令其忧妻子也复寻病愈追及光武于蓟相见甚欢大享士卒令复居前击邺贼破之光武即位拜为执金吾封冠军侯先渡河攻朱鲔于洛阳与白虎公陈侨战连破降之建武二年益封穰朝阳二县更始郾王尹尊及诸大将在南方未降者尚多帝召诸将议兵事未有言沈吟久之乃以檄叩地曰郾最彊宛为次谁当击之复率然对曰臣请击郾帝笑曰执金吾击郾吾复何忧大司马当击宛遂遣复与骑都尉隂识骁骑将军刘植南度五社津击郾连破之月余尹尊降尽定其地引东击更始淮阳太守汜汜降属县悉定其秋南击召陵新息平定之明年春迁左将军别击赤眉于新城渑池间连破之与帝会宜阳降赤眉复每从征伐未尝丧败数与诸将溃围解急身被十二创帝以复敢深入希令逺征而壮其勇节常自从之故复少方面之勲诸将每论功自伐复未尝有言帝曰贾君之功我自知之十三年定封胶东侯食郁秩壮武下密即墨梃胡观阳凡六县复知帝欲偃干戈修文徳不欲功臣拥众京师乃与髙密侯邓禹并剽甲兵敦儒学帝深然之遂罢左右将军复以列侯就第加特进复为人刚毅方直多大节既还私第阖门养威重朱祐等荐复宜为宰相帝方以吏事责三公故功臣并不用是时列侯惟髙密固始胶东三侯与公卿参议国家大事恩遇甚厚三十一年卒諡曰刚侯子忠嗣忠卒子敏嗣建初元年坐诬告母杀人国除肃宗更封复少子邯为胶东侯邯弟宗为即墨侯各一县邯卒子育嗣育卒子长嗣宗字武孺少有操行多智畧初拜郎中稍迁建初中为朔方太守旧内郡徙在边者率多贫弱为居人所仆役不得为吏宗擢用其任职者与边吏参选转相监司以擿发其奸或以功次补长吏故各愿尽死匈奴畏之不敢入塞徴为长水校尉宗兼通儒术每防见常使与少府丁鸿等论议于前章和二年卒朝廷愍惜焉子参嗣参卒子建嗣元初元年尚和帝女临颍长公主兼食颍隂许合三县数万户时邓太后临朝光宠最盛以建为侍中顺帝时为光禄勲吴汉字子顔南阳宛人也家贫给事县为亭长王莽末以宾客犯法乃亡命至渔阳资用乏以贩马自业往来燕蓟间所至皆交结豪杰更始立使使者韩鸿徇河北或谓鸿曰吴子顔竒士也可与计事鸿召见汉甚悦之遂承制拜为安乐令防王郎起北州扰惑汉素闻光武长者独欲归心乃说太守彭宠曰渔阳上谷突骑天下所闻也君何不合二郡精鋭附刘公击邯郸此一时之功也宠以为然而官属皆欲附王郎宠不能夺汉乃辞出止外亭念所以谲众未知所出望见道中一人似儒生者汉使人召之为具食问以所闻生因言刘公所过为郡县所归邯郸举尊号者实非刘氏汉大喜即诈为光武书移檄渔阳使生赍以诣宠令具以所闻説之汉复随后入宠甚然之于是遣汉将兵与上谷诸将并军而南所至击斩王郎将帅及光武于广阿拜汉为偏将军既防邯郸赐号建策侯汉为人质厚少文造次不能以辞自达邓禹及诸将多知之数相荐举乃得召见遂见亲信常居门下光武将幽州兵夜召邓禹问谁可使行者禹曰间数与吴汉言其人勇鸷有智谋诸将鲜能及者即拜为大将军持节北十郡突骑更始幽州牧苗曽闻之隂勑诸郡不肯应调汉乃将二十骑先驰至无终曽以汉无备出迎于路汉即防兵骑收曽斩之而夺其军北州震骇城邑莫不望风弭从遂悉其兵引而南与光武防清阳诸将望见汉还士马甚盛皆曰是宁肯分兵与人邪及汉至莫府上兵簿诸将人人多请之光武曰属者恐不与人今所请又何多也请将皆惭初更始遣尚书令谢躬率六将军攻王郎不能下防光武至共定邯郸而躬裨将虏掠不相承禀光武深忌之虽俱在邯郸遂分城而处然每有以慰安之躬勤于职事光武常称曰谢尚书真吏也故不自疑躬既而率其兵数万还屯于邺时光武南击青犊谓躬曰我追贼于射犬必破之尤来在山阳者势必当惊走若以君威力击此散虏必成禽也躬曰善及青犊破而尤来果北走隆虑山躬乃留大将军刘庆魏郡太守陈康守邺自率诸将军击之穷冦死战不顾躬遂大败死者数千人光武因躬在外乃使汉与岑彭袭其城汉先令辩士説陈康曰盖闻上智不处危以侥幸中智能因危以成功下愚安于危以自亡危亡之至在人所由不可不察今据师败乱四方云扰公所闻也萧王兵彊士附河北归命公所见也谢躬内背萧王外失众心公所知也公今据孤危之城待灭亡之祸义无所立节无所成不若开门内军转祸为福免下愚之败收中智之功此计之至者也康然之于是康收刘庆及躬妻子开门内汉等及躬从隆虑归邺不知康已反之乃与数百骑防入城汉伏兵收之手击杀躬其众悉降躬字子张南阳人初其妻知光武不平之常戒躬曰吾与刘公积不相能而信其虚谈不为之备终受制矣躬不纳故及于难光武北击羣贼汉常将突骑五千为军锋数先登防阵及河北平汉与诸将奉图书上尊号光武即位拜汉大司马封舞阳侯建武二年春汉率大司空王梁建义大将军朱祐大将军杜茂执金吾贾复扬化将军坚镡偏将军王霸骑都尉刘隆马武隂识共击檀乡贼于邺东漳水上大破之降者十余万人帝使使者玺书定封汉为广平侯食广平斥漳曲周广平凡四县复率诸将击邺西山贼黎伯卿等及河内修武悉破诸屯聚车驾亲幸抚劳复遣汉进兵南阳击宛湼阳郦穰新野诸城皆下之引兵南与秦丰战黄邮水上破之又与偏将军冯异击昌城五楼贼张文等又攻铜马五幡于新安皆破之眀年春率建威大将军耿弇虎牙大将军盖延击青犊于轵西大破降之又率骠骑大将军杜茂彊弩将军陈俊等围苏茂于广乐刘永将周建别招聚收集得十万余人救广乐汉将防骑迎与之战不利堕马伤膝还营建等遂连兵入城诸将谓汉曰大敌在前而公伤卧众心惧矣汉乃勃然裹创而起椎牛享士令军中曰贼众虽多皆刼掠羣盗胜不相让败不相救非有仗节死义者也今日封侯之秋诸君勉之于是军士激怒人倍其气旦日建茂出兵围汉汉选四部精兵黄头吴河等及乌桓突骑三千余人齐鼓而进建军大溃反还奔城汉长驱追击争门并入大破之茂建突走汉留杜茂陈俊等守广乐自将兵助盖延围刘永于睢阳永既死二城皆降眀年又率陈俊及前将军王梁击破五校贼于临平追至东郡箕山大破之北击清河长直及平原五里贼皆平之时鬲县五姓共逐守长据城反诸将争欲攻之汉不聼曰使鬲反者皆守长罪也敢防冐进兵者斩乃檄告郡使收守长而使人谢城中五姓大喜即相率而降诸将乃服曰不战而下城非众所及也冬汉率建威大将军耿弇汉中将军王常等击富平获索二贼于平原眀年春贼率五万余人夜攻汉营军中惊乱汉坚卧不动有顷乃定即夜发精兵出营突击大破其众因追讨余党遂至无盐进击勃海皆平之又从征董宪围朐城眀年春防朐斩宪事已见刘永东方悉定振旅还京师会隗嚣畔夏复遣汉西屯长安八年从车驾上陇围隗嚣于西城帝勑汉曰诸郡甲卒俱坐费粮食若有逃亡则沮败众心宜悉罢之汉等贪并力攻嚣遂不能遣粮食日少吏士疲役逃亡者多及公孙述救至汉遂退败十一年春率征南大将军岑彭等伐公孙述及彭破荆门长驱入江关汉留夷陵装露桡船将南阳兵及弛刑募士三万人泝江而上会岑彭为刺客所杀汉并将其军十二年春与公孙述将魏党公孙永战于鱼涪津大破之遂围武阳述遣子壻史兴将五千人救之汉迎击兴尽殄其众因入犍为界诸县皆城守汉乃进军攻广都防之使轻骑烧成都市桥武阳以东诸小城皆降帝戒汉曰成都十余万众不可防也但坚据广都待其来攻勿与争锋若不敢来公转营廹之须其力疲乃可击也汉乗利遂将歩骑二万余人进逼成都去城十余里阻江北为营作浮桥使副将武威将军刘尚将万余人屯于江南相去二十余里帝闻大惊让汉曰比勑公千条万端何意临事悖乱既防敌深入又与尚别营事有缓急不复相及贼若出兵缀公以大众攻尚尚破公即败矣幸无他者急引兵还广都诏书未到述果使其将谢丰袁吉将众十许万分为二十营并出攻汉使别将万余人刼刘尚令不得相救汉与大战一日兵败走入壁丰因围之汉召诸将厉之曰吾共诸君逾越险阻转战千里所在斩获遂深入敌地至其城下而今与刘尚二处受围势既不接其祸难量欲潜师就尚于江南并兵御之若能同心一力人自为战大功可立如其不然败必无余成败之机在此一举诸将皆曰诺于是飨士秣马闭营三日不出乃多树幡旗使烟火不絶夜衔枚引兵与刘尚合军丰等不觉眀日乃分兵拒水北自将攻江南汉悉兵迎战自旦至晡大破之斩谢丰袁吉获甲首五千余级于是引还广都留刘尚拒述具以状上而深自谴责帝报曰公还广都其得其宜述必不敢略尚而击公也若先攻尚公从广都五十里悉歩骑赴之适当値其危困破之必矣自是汉与大战于广都成都之间八战八克遂军于其郭中述自将数万人出城大战汉使防军髙午唐邯将数万鋭卒击之述兵败走髙午奔陈刺述杀之事已见述旦日城降斩述首送洛阳眀年正月汉振旅浮江而下至宛诏令过家上冡赐谷二万斛十五年复率扬武将军马成捕虏将军马武北击匈奴徙鴈门代郡上谷吏民六万余口置居庸常关以东十八年蜀郡守将史歆反于成都自称大司马攻太守张穆穆逾城走广都歆遂移檄郡县而宕渠杨伟朐防徐容等起兵各数千人以应之帝以歆昔为岑彭防军晓习兵事故遣汉率刘尚及太中大夫臧宫将万余人讨之汉入武都乃发广汉巴蜀三郡兵围成都百余日城破诛歆等汉乃乘桴防江下巴郡杨伟徐容等惶恐解散汉诛其渠帅二百余人徙其党与数百家于南郡长沙而还汉性彊力每从征伐帝未安恒侧足而立诸将见战陈不利或多惶惧失其常度汉意气自若方整厉器械激扬士吏帝时遣人观大司马何为还言方修战攻之具乃叹曰吴公差彊人意隐若一敌国矣每当出师朝受诏夕即引道初无办严之日故能常任职以功名终及在朝廷斤斤谨质形于体貌汉常出征妻子在后买田业汉还让之曰军师在外吏士不足何多买田宅乎遂尽以分与昆弟外家二十年汉病笃车驾亲临问所欲言对曰臣愚无所知识唯愿陛下慎无赦而已及薨有诏悼愍赐諡曰忠侯诏发北军五校防车介士送葬如大将军霍光故事子哀侯成嗣为奴所杀二十八年分汉封为三国成子旦为灈阳侯以奉汉嗣旦弟盱为筑阳侯成弟国为新蔡侯旦卒无子国除建初八年徙封盱为平春侯以奉汉后盱卒子胜嗣初汉兄尉为将军従征战死封尉子彤为安阳侯帝以汉功大复封弟翕为襃亲侯吴氏侯者凡五国初渔洋都尉严宣与汉俱防光武于广阿光武以为偏将军封建信侯
　　盖延字巨卿渔阳要阳人也身长八尺弯弓三百斤边俗尚勇力而延以气闻歴郡列掾州从事所在职办彭宠为太守召延署营尉行防军及王郎起延与吴汉同谋归光武延至广阿拜偏将军号建功侯从平河北光武即位以延为虎牙将军建武二年更封安平侯遣南击敖仓转攻酸枣封邱皆防其夏督驸马都尉马武骑都尉刘隆防军都尉马成偏将军王霸等南伐刘永攻防襄邑进取麻乡遂围永于睢阳数月尽收野麦夜梯其城入永惊惧引兵走出东门延追击大破之永弃军走谯延进攻防薛斩其鲁郡太守而彭城扶阳杼秋萧皆降又破永沛郡太守斩之永将苏茂佼彊周建等三万余人救永共攻延与战于沛西太破之永军乱遁没溺死者大半永弃城走湖陵茂奔广乐延遂防沛楚临淮修髙祖庙置啬夫祝宰乐人三年雎阳复反城迎刘永延复率诸将围之百日收野谷永乏食突走延追击尽得辎重永为其将所杀永弟防举城降四年春延又击苏茂周建于蕲进与董宪战留下皆破之因率平敌将军厐萌攻西防防之复追败周建苏茂于彭城茂建亡奔董宪将贲休举兰陵城降宪闻之自郯围休时延及庞萌在楚请往救之帝勑曰可直往郯则兰陵必自解延等以贲休城危遂先赴之宪逆战而阳败延等遂逐退因防围入城眀日宪大出兵合围延等惧遽出突走因往攻郯帝让之曰间欲先赴郯者以不意故耳今既奔走贼计已立围岂可解乎延等至郯果不能克而董宪遂防兰陵杀贲休延等往来要击宪别将于彭城郯邳之间战或日数合颇有克获帝以延防敌深入数以书诫之及庞萌反攻杀楚郡太守引军袭败延延走北度泗水破舟楫壊津梁仅而得免帝自将而东徴延与大司马吴汉汉忠将军王常前将军王梁捕虏将军马武讨虏将军王霸等防任城讨庞萌于桃乡又从征董宪于昌虑皆破平之六年春遣屯长安九年隗嚣死延西击街泉略阳清水诸屯聚皆定十一年与中郎将来歙攻河池未克以病引还拜为左冯翊将军如故十三年増封定食万户十五年薨于位子扶嗣扶卒子侧嗣永平十三年坐与舅王平谋反伏诛国除永初七年邓太后绍封延曽孙恢为卢亭侯恢卒子遂嗣陈俊字子昭南阳西鄂人也少为郡吏更始立以宗室刘嘉为太常将军俊为长史光武徇河北嘉遣书荐俊光武以为安集掾从击铜马于清阳进至满阳拜彊弩将军与五校战于安次俊下马手接短兵所向必破追奔二十余里斩其渠帅而还光武望而叹曰战将尽如是岂有忧哉五校引退入渔阳所过虏掠俊言于光武曰宜令防骑出城前使百姓各自坚守壁以絶其食可不战而殄也光武然之遣俊将防骑驰出贼前视人保壁坚完者勑令固守放散在野者因掠取之贼至无所得遂散败及军还光武谓俊曰困此虏者将军策也及即位封俊为列侯建武二年春攻匡贼下四县更封新处侯引击顿邱降三城其秋大司马吴汉承制拜俊为彊弩大将军别击金门白马贼于河内皆破之四年转徇汝阳及项又防南武阳是时太山豪杰多拥众与张歩连兵吴汉言于帝曰非陈俊莫能定此郡于是拜俊太山太守行大将军事张歩闻之遣其将击俊战于嬴下俊大破之追至济南收得印绶九十余稍攻下诸县遂定太山五年与建威大将军耿弇共破张歩事在弇时琅琊未平乃徙俊为琅琊太守领将军如故盗贼皆解散俊将兵击董宪于赣榆进破朐贼孙阳平之八年张歩畔还琅琊俊追讨斩之帝羙其功诏俊得専征青徐俊得抚贫弱表有义检制军吏不得与郡县相干百姓歌之数上书自请愿奋击陇蜀诏报曰东州新平大将军之功也负海猾夏盗贼之处国家以为重忧且勉镇抚之十三年増邑定封祝阿侯明年徴奉朝请二十三年卒子浮嗣徙封鄿春侯浮卒子専诸嗣専诸卒子笃嗣
　　臧宫字君翁颍川郏人也少为县亭长游徼后率宾客入下江兵中为校尉因从光武征战诸将多称其勇光武察宫勤力少言甚亲纳之及至河北以为偏将军从破羣贼数陷阵却敌光武即位以为侍中骑都尉建武二年封成安侯明年将突骑与征虏将军祭遵击更始将左防韦顔于沮阳郦悉降之三年将兵徇江夏击代乡钟武竹里皆下之帝使大中大夫持节拜宫为辅威将军七年更封期思侯击梁郡济隂皆平之十一年将兵至中卢屯骆越是时公孙述将田戎任满与征南大将军岑彭相拒于荆门彭等数战不利越人谋畔从蜀宫兵少力不能制防属县送委输车数百乗至宫夜使锯断城门限令车声回转出入至旦越人侯伺者闻车声不絶而门限断相告以汉兵大至其渠帅乃奉牛酒以劳军营宫陈兵大会击牛酾酒享使慰纳之越人由是遂安宫与岑彭等破荆门别至垂鹊山通道出秭归至江州岑彭下巴郡使宫将降卒五万从涪水上平曲公孙述将延岑盛兵于沅水时宫众多食少转输不至而降者皆欲散畔郡邑复更保聚观望成败宫欲引还恐为所反防帝遣谒者将兵诣岑彭有马七百匹宫矫制取以自益晨夜进兵多张旗帜登山鼓噪右歩左骑挟船而引呼声动山谷岑不意汉军卒至登山望之大震恐宫因纵击大破之斩首溺死者万余人水为之浊流延岑奔成都其众悉降尽获其兵马珍寳自是乗胜追北降者以十万数军至平阳乡蜀将王元举众降进防绵竹破涪城斩公孙述弟恢复攻防繁郫前复收节五印绶千八百是时大司马吴汉亦乗胜进营逼成都宫连屠大城兵马旌旗甚盛乃乘兵入小雒郭门歴成都城下至吴汉营饮酒髙防汉见之甚欢谓宫曰将军向者经虏城下震扬威灵风行电照然穷寇难量还营愿从他道矣宫不聼复路而归贼亦不敢近之进军咸门与吴汉并灭公孙述帝以蜀新定拜宫为广汉太守十三年増邑更封酂侯十五年徴还京师以列侯奉朝请定封朗陵侯十八年拜太中大夫十九年妖巫维泛弟子单臣傅镇等复妖言相聚入原武城刼吏人自称将军于是遣宫将北军及黎阳营数千人围之贼谷食多数攻不下士卒死伤帝召公卿诸侯王问方畧皆曰宜重其购赏时显宗为东海王独对曰妖巫相刼埶无久立其中必有悔欲亡者但外围急不得走耳宜少挺缓令得逃亡逃亡则一亭长足以禽耳帝然之即勑宫彻围缓贼贼众分散遂斩臣镇等宫还迁城门校尉复转左中郎将击武谿贼至江陵降之宫以谨信质朴故常见任用后匈奴饥疫自相分争帝以问宫宫曰愿得五千骑以立功帝笑曰常胜之家难与虑敌吾方自思之二十七年宫与扬虚侯马武上书曰匈奴贪利无有礼信穷则稽首安则侵盗縁边被其毒害内国忧其抵突虏今人畜疫死旱蝗赤地疫困之力不当中国一郡万里死命县在陛下福不再来时或易失岂宜固守文徳而堕武事乎今命将临塞厚县购赏喻告髙句骊乌桓鲜卑攻其左发河西四郡天水陇西羌胡击其右如此北虏之灭不过数年臣恐陛下仁恩不忍谋臣狐疑令万世刻石之功不立于圣世诏报曰黄石公记曰柔能制刚弱能制彊柔者徳也刚者贼也弱者仁之助也彊者怨之归也故曰有徳之君以所乐乐人无徳之君以所乐乐身乐人者其乐长乐身者不久而亡舎近谋逺者劳而无功舎逺谋近者逸而有终逸政多忠臣劳政多乱人故曰务广地者荒务广徳者彊有其有者安贪人有者残残灭之政虽成必败今国无善政灾变不息百姓惊惶人不自保而复欲逺事边外乎孔子曰吾恐季孙之忧不在颛臾且北狄尚彊而屯田警备传闻之事恒多失实诚能举天下之半以灭大寇岂非至愿茍非其时不如息人自是诸将莫敢复言兵事者宫永平元年卒諡曰愍侯子信嗣信卒子震嗣震卒子松嗣元初四年与母别居国除永宁元年邓太后绍封松弟由为朗陵侯








　　通志卷一百五
&lt;史部,别史类,通志&gt;
　　钦定四库全书
　　通志卷一百六
　　宋　右　廸　功　郎　郑　樵　渔　仲　撰
　　列传第十九
　　后汉
　　耿弇【弟国　国子秉　秉弟防　国弟子恭】铫期　王霸　祭遵【从弟彤】任光【子隗】李忠　万修　邳彤　刘植　耿纯朱祐　景丹　王梁　杜茂　马成　刘隆　傅俊　坚镡　马武　窦融【弟子固　曾孙宪　元孙章】马援【子廖子防　兄子严　族孙棱】
　　耿弇字伯昭扶风茂陵人也其先武帝时以吏二千石自钜鹿徙焉父况字侠防以眀经为郎与王莽从弟伋共学老子于安邱先生【先生姓安邱名望之字仲都京兆长陵人成帝欲见之辞不肯隠于医巫】后为朔调连率弇少好学习父业常见郡尉试骑士建旗鼔隶驰射由是好将帅之事及王莽败更始立诸将略地者前后多擅威权輙改易守令况自以莽之所置懐不自安时弇年二十一乃辞况奉奏诣更始因赍贡献以求自固之宜至宋子防王郎诈称成帝子舆起兵邯郸弇从吏孙仓卫包于道共谋曰刘子舆成帝正统舍此不归逺行安之弇按劒曰子舆敝贼卒为降虏耳我至长安与国家陈渔阳上谷兵马之用还出太原代郡反覆数十日归发突骑以辚乌合之众如摧枯折腐耳观公等不识去就族防不乆也仓包不从遂亡降王郎弇道闻光武在卢奴乃驰北上谒光武留署门下吏弇因説防军朱祐求归发兵以定邯郸光武笑曰小儿曺乃有大意哉因数召见加恩慰弇因从光武北至蓟闻邯郸兵方到光武将欲南归召官属计议弇曰今兵从南来不可南行渔洋太守彭宠公之邑人上谷太守即弇父也此两郡控万骑邯郸不足虑也光武官属腹心皆不肯曰死尚南首柰何北行入囊中光武指弇曰是我北道主人也防蓟中乱光武遂南驰官属各分散弇走昌平就况因说况使冦恂东约彭宠各突骑二千匹歩兵千人弇与景丹冦恂及渔阳兵合军而南所过击斩王郎大将九卿校尉以下四百余级得印绶百二十五节二斩首三万级定涿郡中山钜鹿清河河间凡二十二县遂及光武于广阿是时光武方攻王郎传言二郡兵为邯郸来众皆恐既而悉诣营上谒光武见弇等说曰当与渔阳上谷士大夫共此大功乃皆以为偏将军使还领其兵加况大将军兴义侯得自置偏裨弇等遂从防邯郸时更始徴代郡太守赵永而况劝永不应召令诣于光武光武遣永复郡永北还而代令张晔据城反畔乃招迎匈奴乌桓以为援助光武以弇弟舒为复胡将军使击破之永乃得复郡时五校贼二十余万北冦上谷况与舒连击破之贼皆败走更始见光武威声日盛君臣疑虑乃遣使立光武为萧王令罢兵与诸将有功者还长安遣苗曾为幽州牧韦顺为上谷太守蔡充为渔阳太守并北之郡时光武居邯郸宫昼卧温眀殿弇入造牀下请间因说曰今更始失政君臣淫乱诸将擅命于畿内贵戚纵横于都内天子之命不出城门所在牧守輙自迁易百姓不知所从士人莫敢自安虏掠财物刼掠妇女懐金玉者至不生归元元叩心更思莽朝又铜马赤眉之属数十辈辈数十百万圣公不能办也其败不乆公首事南阳破百万之军今定河北据天府之地以义征伐发号响应天下可檄而定天下至重不可令他姓得之闻使者从西方来欲罢兵不可从也今吏士死亡者多弇愿归幽州益其精兵以集大计光武大说乃拜弇为大将军与吴汉北幽州十郡兵弇到上谷收韦顺蔡充斩之汉亦诛苗曾于是悉幽州兵引而南从光武击破铜马髙湖赤眉青犊又追尤来大枪五幡于元氏弇常将精骑为军锋輙破走之光武乘胜战慎水上虏危急殊死战时军士疲敝遂大败奔还壁范阳数日乃振贼亦退去从追至容城小广阳安次连战破之光武还蓟复遣弇与吴汉景丹盖延朱祐邳彤耿纯刘植岑彭祭遵坚镡王霸陈俊马武十三将军追贼至潞东及平谷再战斩首万三千余级遂穷追于右北平无终土垠之间至浚靡而还贼散入辽西辽东或为乌桓貊人所钞击略尽光武即位拜弇为建威大将军与骠骑大将军景丹彊努将军陈俊攻厌新贼于敖仓皆破降之建武二年更封好畤侯食好畤羙阳二县三年延岑自武关攻南阳下数城穰人杜率其众以从岑弇与岑等战于穰大破之斩首三千余级生获其将士五千余人得印绶三百杜降岑与数骑遁走东阳弇从幸舂陵因见自请北收上谷兵未发者定彭宠于渔阳取张丰于涿郡还收富平获索东攻张歩以平齐地帝壮其意乃许之四年诏弇进攻渔阳弇以父据上谷本与彭宠同功又兄弟无在京师者自疑不敢独进上书求诣洛阳诏报曰将军出身举宗为国所向陷阵功効尤着何嫌何疑而欲求徴且与王常共屯涿郡勉思方略况闻弇求徴亦不自安遗舒弟国入侍帝善之进封况为隃麋侯乃命弇与建义大将军朱祐汉忠将军王常等击望都故安西山贼十余营皆破之时征虏将军祭遵屯良乡骁骑将军刘喜屯阳乡以拒彭宠宠遣弟纯将匈奴二千余骑宠自引兵数万分为两道以击遵喜胡骑经军都舒袭破其众斩匈奴两王宠乃退走况复与舒攻宠取军都五年宠死天子嘉况功使光禄大夫持节迎况赐甲第奉朝请封牟平侯遣弇与吴汉击富平获索贼于西原大破之降者四万余人因诏弇进讨张歩弇悉收集降卒结部曲置将吏率骑都尉刘歆泰山太守陈俊引兵而东从朝阳桥济河以渡张歩闻之乃使其大将军费邑军歴下又分兵屯祝阿别于泰山钟城列营数十以待弇弇渡河先击祝阿自旦攻城未中而防之故开围一角令其众得奔归钟城钟城人闻祝阿已溃大恐遂空壁亡去费邑分遣弟敢守巨里弇进兵先脇巨里使多伐木扬言以塡塞坑堑数日有降者言邑闻弇欲攻巨里谋来救之弇乃严令军中趣修攻具宣勑诸部后三日当悉力攻巨里城隂缓生口令得亡归归者以告邑邑至日果自将精兵三万余人来救之弇喜谓诸将曰吾所以修攻具者欲诱致邑耳今来适其所求也即分三千人守巨里自引精兵上冈阪乗髙合战大破之临阵斩邑既而收首级以示巨里城中城中凶惧费敢悉众亡归张歩弇复收其积聚纵兵击诸未下者平四十余营遂定济南时张歩都剧使其弟蓝将精兵二万守西安诸郡太守合万余人守去淄相去四十里弇进军昼中居二城之间弇视西安城小而坚且蓝兵又精临淄名虽大而实易攻乃勑诸校防后五日攻西安蓝闻之晨夜儆守至期夜半弇勑诸将皆蓐食防明至临淄城防军荀梁等争之以为宜速攻西安弇曰不然西安闻吾欲攻之日夜为备临淄出不意而至必惊扰吾攻之一日必防防临淄即西安孤蓝与歩隔絶必复亡去所谓击一而得二者也若先攻西安不卒下顿兵坚城死伤必多纵能防之蓝引军还奔临淄并兵合势观人虚实吾深入敌地后无转输旬月之间不战而困诸君之言未见其宜遂攻临淄半日防之入据其城张蓝闻惧遂将其众亡归剧弇乃令军中毋得妄掠剧下须张歩至乃取之以激怒歩歩闻大笑曰以尤来大彤十余万众吾皆即其营而破之今大耿兵少于彼又皆疲劳足可摧乎乃与三弟蓝夀及故大彤渠帅重异等兵号二十万至临淄大城东将攻弇弇先出淄水上与重异遇突骑欲纵弇恐挫其锋令歩不敢进故示弱以盛其气乃引归小城陈兵于内歩气盛直攻弇营与刘歆等合战弇升王宫壊台望之视歆等锋交乃自引精兵以横突歩陈于东城下大破之飞矢中弇股弇以佩刀截之左右无知之者至暮罢眀旦复勒兵出是时帝在鲁闻弇为歩所攻自徃救之未至陈俊谓弇曰剧虏兵盛可且闭营休士以须上来弇曰乘舆且到臣子当击牛酾酒以待百官反欲以贼虏遗君父邪乃出兵大战自旦及昏复大破之杀伤无数城外沟堑皆满弇知歩困将退豫置左右翼为伏以待之人定时歩果引去伏兵起縦击追至钜昧水上八九十里僵尸相属收得辎重二千余两歩还剧兄弟各分兵散去后数日车驾至临淄自劳军羣臣大防帝谓弇曰昔韩信破歴下以开基今将军攻祝阿以迹此皆齐之西界功足相方而韩信袭击已降将军独防勍敌其功乃难于信也又田横烹郦生及田横降髙帝诏衞尉不聼为仇张歩前亦杀伏隆若歩来归命吾当诏大司徒释其怨又事尤相类也将军前在南阳建此大筞常以为落落难合有志者事竟成也弇因复追歩歩奔平夀乃肉袒负斧锧于军门弇歩诣行在所而勒兵入据其城树十二郡旗鼓令歩兵各以郡人诣旗下众尚十余万辎重七千余两皆罢遣归郷里弇复引兵至城阳降五校余党齐地悉平振旅还京师六年西拒隗嚣屯兵于漆八年従上陇眀年与中郎将来歙分部徇安定北地诸营堡皆下之弇凡所平郡四十六屠城三百未尝挫折十二年况疾病乘舆数至临幸复以国弟广举并为中郎将弇兄弟六人皆垂青紫省侍医药当代以为荣及况卒諡烈侯少子霸袭况爵十三年増弇户邑上大将军印绶罢以列侯奉朝请每有四方异议輙召入问筹策年五十六永平元年卒諡愍侯子忠嗣忠以骑都尉击匈奴于天山有功忠卒子冯嗣冯卒子良嗣一名无禁延光中尚安帝妹濮阳长公主位至侍中良卒子协嗣隃麋侯霸卒子文金嗣文金卒子喜嗣喜卒子显嗣为羽林左监显卒子援嗣尚桓帝妹长社公主为河阳太守后曹操诛耿氏惟援孙存焉牟平侯舒卒子袭嗣尚显宗女隆虑公主袭卒子寳嗣寳女弟为清河孝王妃及安帝立尊孝王母为孝徳皇后以妃为甘园大贵人帝以寳元舅之重使监羽林左车骑位至大将军而附事内宠与中常侍樊丰帝乳母王圣等请废皇太子为济隂王及排陷太尉杨震议者怨之寳弟子承袭公主爵为隆虑侯位至侍中安帝崩阎太后以寳等阿附嬖幸共为不道策免寳及承皆贬爵为亭侯遣就国寳于道自杀国除大贵人数为耿氏请阳嘉三年顺帝遂诏封寳子箕牟平侯为侍中以恒为阳亭侯承为羽林中郎将其后贵人薨大将军梁冀从承求贵人珍玩不能得冀怒风有司夺其封承惶恐遂亡匿于穰数年冀推迹得之乃并族其家十余人弇弟国字叔虑建武四年初入侍光武拜为黄门侍郎应对左右帝以为能迁射声校尉七年射声官罢拜驸马都尉父况卒国于次当嗣上防以先侯爱少子霸固自陈让有诏许焉后歴顿邱阳翟上蔡令所在吏人称之徴为五官中郎将是时乌桓鲜卑屡冦外境国有筹策数言边事帝器之及匈奴薁鞬日逐王比自立为呼韩邪单于欵塞称藩愿扞御北虏事下公卿议者皆以为天下初定中国空虚夷狄情伪难知不可许国独曰臣以为宜如孝宣故事受之令东扞鲜卑北拒匈奴率厉四夷完复边郡使塞下无晏开之警万世有安宁之策也帝従其议遂立比为南单于由是乌桓鲜卑保塞自守北虏逺遁中国少事二十七年代冯勤为大司马又上言宜置度辽将军左右校尉屯兵原以防逃亡永平元年卒官显宗追思国言后遂置度辽将军左右校尉如其议焉国二子秉防秉字伯初有伟体腰带八围博通书记能説司马兵法尤好将帅之畧以父任为郎数上言兵事常以中国虚费边陲不寕其患尃在匈奴以战去战盛王之道显宗既有志北伐隂然其言永平中召诣省闼问前后所上便宜方略拜谒者仆射遂见亲幸每公乡防议常引秉上殿访以边事多简帝心十五年拜驸马都尉十六年以骑都尉秦彭为副与奉车都尉窦固等俱伐匈奴虏皆奔走不战而还十七年夏诏秉与固合兵万四千骑复出白山击车师车师有后王前王前王即后王之子其廷相去五百余里固以后王道逺山谷深士卒寒苦欲攻前王秉议先赴后王以为并力根本则前王自服固计未决秉奋身而起曰请行前乃上马引兵北入众军不得已遂进并縦兵抄掠斩首数千级收马牛十余万头后王安得震怖从数百骑出迎秉而固司马苏安欲全功归固即驰谓安得曰汉贵将独有奉车都尉天子姊壻爵为通侯当先降之安得乃还更令其诸将迎秉秉大怒被甲上马麾其精骑径造固壁言曰车师降讫今不至请徃枭其首固大惊曰且止将败事秉厉声曰受降如受敌遂驰赴之安得惶恐出门脱防抱马足降秉将以诣固其前王亦来归命遂定车师而还眀年秋肃宗即位拜秉征西将军遣案行凉州边境劳赐保塞羌胡进屯酒泉置戊巳校尉建初元年拜度辽将军视事七年匈奴懐其恩信徴为执金吾甚见亲重帝每廵郡国及幸宫观秉常领禁兵宿衞左右除三子为郎章和二年复拜征西将军副车骑将军窦宪击北匈奴大破之事并见宪封秉美阳侯邑三千户秉性勇壮而简易于事军行常自被甲在前休止不结营部然远斥堠明要誓有警军阵立成士卒皆乐为死永元二年代桓虞为光禄勲眀年夏卒时年五十余赐以朱棺玉衣将作大匠穿冢假鼓吹五营骑士三百余人送葬諡曰桓侯匈奴闻秉卒举国号哭或至棃面流血【棃即字古通用割也力利反】长子冲嗣及窦宪败以秉窦氏党国除冲官至汉阳太守曾孙纪少有美名辟公府曹操甚敬异之稍迁少府纪以操将簒汉建安二十三年与太医令吉平丞相司直韦况晃晔谋起兵诛操不克夷三族于时衣冠盛门坐纪罹祸灭者众矣防字定公少有气决永元初为车骑将军窦宪假司马北击匈奴转车骑都尉二年宪复出河西以防为大将军左校尉将精骑八百出居延塞直奔北单于廷于金微山斩阏氏名王已下五千余级单于与数骑脱亡尽获其匈奴珍寳财畜去塞五千余里而还自汉出师所未尝至也乃封防栗邑侯防北单于弟左鹿蠡王于除鞬自立为单于众八部二万余人来居蒲类海上遣使款塞以防为中郎将持节衞防之及窦宪败防亦免官夺爵土后复为长水校尉拜五原太守迁辽东太守元兴元年貊人冦郡界防追斩其渠帅永初三年南单于檀反畔使防率鲜卑及诸郡兵屯鴈门与车骑将军何熙共击之熙推防为先锋而遣其司马耿溥刘祉将二千人与防俱进到属国故城单于遣薁鞬日逐王三千余人遮汉兵防自击其左右鲜卑攻其右虏遂败走追斩千余级杀其名王六人获穹庐车重千余两马畜生口甚众鲜卑马多羸病遂畔出塞防不能独进以不穷追左转云中太守后迁行度辽将军事防勇而有气数侵陵匈奴中郎将郑戬元初元年坐徴下狱以减死论笞二百建光中复拜度辽将军时鲜卑攻杀云中太守成严围乌桓校尉徐常于马城防与幽州刺史厐参救之追虏出塞而还后坐法免卒于家国弟广广子恭字伯宗少孤慷慨多大略有将帅才永平十七年冬骑都尉刘张出击车师请恭为司马与奉车都尉窦固及从弟驸马都尉秉破降之始置西域都防戊巳校尉乃以恭为戊巳校尉屯后王部金蒲城谒者关宠为戊己校尉屯前王栁中城屯各置数百人恭至部移檄乌孙示汉威徳大昆弥已下皆欢喜遣使献名马及奉宣帝时所赐公主博具愿遣子入侍恭乃发使赍金帛迎其侍子眀年三月北单于遣左鹿蠡王二万骑击车师恭遣司马将兵三百人救之道逢匈奴骑多皆为所没匈奴遂破杀后王安得而攻金蒲城恭乘城搏战以毒药傅矢语匈奴曰汉家箭神其中疮者必有异因发彊努射之虏中矢者视疮皆沸遂大惊防天风雨随雨击之杀伤甚众匈奴震怖相谓曰汉兵神真可畏也遂解去恭以疏勒城傍有涧水可固五月乃引兵据之七月匈奴复来攻恭恭募先登数千人直驰之胡骑散走匈奴遂于城下拥絶涧水恭于城中穿井十五丈不得水吏士渴乏笮马粪汁而饮之恭仰天叹曰闻昔贰师将军防佩刀刺山飞泉涌出今汉徳神眀岂有穷哉乃整衣服向井再拜为吏士祷有顷水泉奔出众皆称万嵗乃令士卒扬水以示虏虏出不意以为神眀遂引兵去时焉耆龟兹攻殁都防陈睦北虏亦围关宠于栁中防显宗崩救兵不至车师复叛与匈奴共攻恭恭厉士众击走之后王夫人先世汉人常私以虏情告恭又给以粮饷数月食尽穷困乃煑铠努食其筋革恭与士推诚同死生故皆无二心而稍稍死亡余数十人单于知恭困必欲降之复遣使招恭曰若降者当封为白屋王妻以女子恭乃诱其使上城手击杀之炙诸城上虏官属望见号哭而去单于大怒更益兵围恭不能下初关宠上书求救时肃宗新即位诏公卿防议司空第五伦谓不宜救司徒鲍昱曰今使人于危急之地急而弃之外则纵蛮夷之暴内则伤死难之臣诚令权时后无边事可也匈奴如复犯塞为冦陛下将何以使将又二部兵人裁各数十匈奴围之歴旬不下是其寡弱尽力之效也可令敦煌酒泉太守各将精骑二千多其幡帜倍道兼行以赴其急匈奴疲极之兵必不敢当四十日间足还入塞帝然之乃遣征西将军耿秉屯酒泉行太守事遣秦彭与谒者王蒙皇甫援发张掖酒泉敦煌三郡及鄯善兵合七千余人建初元年正月会栁中击车师攻交河城斩首三千八百级获生口三千余人驼驴马牛羊三万七千头北虏惊走车师复降会关宠已殁蒙等闻之便欲引兵还先是恭遣军吏范羌至敦煌迎兵士寒服羌因随王蒙军俱出塞羌固请迎恭诸将不敢前乃分兵二千人与羌从山北迎恭时遇大雪丈余军仅能至城中夜闻兵马声以为虏来大恐羌乃遥呼曰我范羌也汉遣军迎校尉耳城中皆称万嵗开门共相持涕泣眀日遂相随俱归虏兵追之且战且行吏士素饥困疏勒时尚有二十六人随路死殁三月至玉门惟余十三人衣屦穿决形容枯槁中郎将郑众为恭已下洗沐昜衣冠上疏曰耿恭以单兵固守孤城当匈奴之冲对数万之众连月逾年心力困尽凿山为井煑努为粮出于万死无一生之望前后杀伤丑虏数千百计卒全忠勇不为大汉耻恭之节义古今未有宜防显爵以厉将帅及恭至洛阳鲍昱奏恭节过苏武宜蒙爵赏于是拜为骑都尉以恭司马石修为雒阳市丞张封为雍营司马军吏范羌为共丞余九人皆补羽林恭母先卒及还追行防制有诏使五官中郎将赍牛酒释服眀年迁长水校尉其秋金城陇西羌反恭上疏言方略诏召入问状乃遣恭将五校士三千人副车骑将军马防讨西羌恭屯枹罕数与羌接战眀年秋烧当羌降防还京师恭留击诸未服者首虏千余人获牛羊四万余头勒姐烧何羌等十三种数万人皆诣恭降初恭出陇西上言故安丰侯窦融昔在西州甚得羌胡腹心今大鸿胪固即其子孙前击白山功冠三军宜奉大使镇抚凉部令车骑将军防屯军汉阳以为威重由是大忤于防及防还监营谒者李谭承防奏恭不忧军事被诏怨望坐徴下狱免官归本郡卒于家子溥为京兆虎牙都尉元初二年击畔羌于丁奚城军败遂殁诏拜溥子宏晔并为郎晔字季遇顺帝初为乌桓校尉时鲜卑冦缘边杀代郡太守晔调乌桓及诸郡卒出塞讨击大破之鲜卑震怖数万人诣辽东降自后频出輙克获威振北方迁度辽将军耿氏自中兴已后迄建安之末大将军二人将军九人卿十三人尚公主三人列侯十九人中郎将防羌校尉及刺史二千石数十百人遂与汉兴衰云
　　铫【音姚】期字次况颍川郏人也长八尺二寸容貌絶异矜严有威父猛为桂阳太守卒期服防三年乡里称之光武略地颍川闻期志义召署贼曺掾从徇蓟时王郎檄书至蓟蓟中起兵应郎光武趋驾出百姓聚观諠呼满道遮路不得行期骑马奋防瞠目大呼左右曰防【与跸同止行清道】众皆披靡及至城门门已闭攻之得出行至信都以期为裨将与傅寛吕晏俱属邓禹徇傍县又发房子兵禹以期为能独拜偏将军授兵二千人寛晏各数百人还言其状光武甚善之使期别徇真定宋子攻防乐阳槀肥累从击王郎将儿宏刘奉于钜鹿下期先登陷阵手杀五十余人被创中额摄帻复战遂大破之王郎灭拜期虎牙大将军乃因间说光武曰河北之地界接边塞人习兵战号为精勇今更始失政大统危殆海内无所归徃眀公据山河之固拥精锐之众以顺万民思汉之心则天下谁敢不从光武笑曰卿欲遂前防邪时铜马贼数十万众入清阳博平期与诸将迎击之连战不利期乃更背水而战所杀伤甚多防光武救至遂大破之追至馆陶皆降之从击青犊赤眉于射犬贼袭期辎重期还击之手杀伤数十人身被三创而战方力遂破走之光武即位封安成侯食邑五千户时檀乡五楼贼入繁阳内黄又魏郡大姓数反覆而更始将卓京谋欲相率反邺城帝以期为魏郡太守行大将军事期郡兵击卓京破之斩首六百余级京亡入山追斩其将校数十人获京妻子进击繁阳内黄复斩数百级郡界清平督盗贼李熊邺中之豪而熊弟陆谋欲反城迎檀乡贼或以告期期不应告者三四期乃召问熊熊叩头首服愿与老母俱就死期曰为吏傥不若为贼乐者可归与母徃就陆也使吏送出城熊行求得陆将诣邺城西门陆不胜愧感自杀以谢期期嗟叹以礼葬之而还熊故职郡中服其威信建武五年行幸魏郡以期为太中大夫从还洛阳又拜衞尉期重于信义为将有所降下未尝虏掠及在朝廷忧国爱主其有不得于心必犯顔谏诤帝尝防与期门近出【前汉书武帝将出必与北地良家子期于殿门故曰期门】期顿首车前曰臣闻古今之诫变生不意诚不愿陛下数得微出帝为之回舆而还十年卒帝亲临襚敛赠以卫尉安成侯印绶諡曰忠侯子丹嗣复封丹弟统为建平侯后徙封丹葛陵侯丹卒子舒嗣舒卒子羽嗣羽卒子蔡嗣
　　王霸字元伯颍川颍阳人也世好文法父为郡决曺掾霸亦少为狱吏常慨慷不乐吏职其父竒之遣西学长安及汉兵起光武过颍阳霸率宾客上谒曰将军兴义兵窃不自知量贪慕威徳愿充行伍光武曰梦想贤士共成功业岂有二哉遂从击破王寻王邑于昆阳还休乡里及光武为司隶校尉道过颍阳霸请其父愿从父曰吾老矣不任军旅汝徃勉之霸从至洛阳及光武为大司马以霸为功曺令史从度河北宾客从霸者数十人稍稍引去光武谓霸曰颍川从我者皆逝而子独留努力疾风知劲草及王郎起光武在蓟郎移檄购光武光武令霸市中募人将以击郎市人皆大笑举手邪揄之霸惭懅而还光武即南驰至下曲阳传闻王郎兵在后从者皆恐及至滹沱河侯吏还白河水流澌无船不可济官属大惧光武令霸徃视之霸恐惊众欲且前阻水还即诡曰氷坚可渡官属皆喜光武笑曰候吏果妄语也遂前比至河河氷亦合乃令霸防渡未毕数骑而氷解光武谓霸曰安吾众得济免者卿之力也霸谢曰此眀公至徳神灵之祐虽武王白鱼之应无以加此光武谓官属曰王霸权以济事殆天瑞也以为军正爵关内侯既至信都兵攻防邯郸霸追斩王郎得其玺绶封王乡侯从平河北常与臧宫傅俊共营霸独善抚士卒死者脱衣以敛之伤者躬亲以养之光武即位以霸晓兵爱士可独任拜偏将军并将臧宫傅俊兵而以宫俊为骑都尉建武二年更封富波侯四年秋帝幸谯使霸与捕虏将军马武东讨周建于垂恵苏茂将五校兵四千余人救建而先遣精骑遮击马武军粮武徃救之建从城中出兵夹击武武恃霸之援战不甚力为茂建所败武军奔过霸营大呼求救霸曰贼兵盛出必两败努力而已乃闭营坚壁军吏皆争之霸曰茂兵精锐其众又多吾吏士心恐而捕虏与吾相持两军不一此败道也今闭营固守示不相援贼必乗胜轻进捕虏无救其战自倍如此茂众疲劳吾乘其弊乃可克也茂建果悉出攻武合战良乆霸军中壮士路润等数十人断发请战霸知士心锐乃开营后出精骑袭其背茂建前后受敌惊乱败走霸武各归营贼复聚众挑战霸坚卧不出方飨士作倡乐茂雨射营中中霸前酒樽安坐不动军吏皆曰茂前日已破今易击也霸曰不然苏茂客兵逺来粮食不足故数挑战以击一切之胜今闭营休兵所谓不战而屈人之兵善之善者也茂建既不得战乃引还营其夜建兄子诵反闭城门拒之茂建遁去诵以城降五年春帝使太中大夫持节拜霸为讨虏将军六年屯田新安八年屯田函谷关击荣阳中牟盗贼皆平之九年霸与吴汉及横野大将军王常建义大将军朱祐破奸将军侯进等五万余人击卢芳将贾览闵堪于髙桞匈奴遣骑助芳汉军遇雨战不利吴汉还洛阳令朱祐屯常山王常屯涿郡侯进屯渔洋玺书拜霸上谷太守领屯兵如故捕击胡虏无拘郡界明年霸复与吴汉等四将军六万人出髙桞击贾览诏霸与渔阳太守陈防将兵为诸军锋匈奴左南将军将数千骑救览霸等连战于平城下破之追出塞斩首数百级霸及诸将还入鴈门与骠骑大将军杜茂防攻卢芳将尹由于崞繁畤不克十三年増户邑更封向侯是时卢芳与匈奴乌桓连兵冦盗尤数缘边愁苦诏霸将弛刑徒六千余人与杜茂治飞狐道堆石布土筑起亭障自代至平城三百余里凡与匈奴乌桓大小数十百战颇识边事数上言宜与匈奴结和亲又陈委输可从温水漕以省转输之劳事皆施行后南单于乌桓降服北边无事霸在上谷二十余嵗三十年定封淮陵侯永平二年以病免后数月卒子符嗣徙封侯符卒子度嗣度尚显宗女浚仪长公主为黄门郎度卒子歆嗣
　　祭遵字弟孙颍川颍阳人也少好经书家富给而遵恭俭恶衣服防母负土起坟常为部吏所侵结客杀之初县中以其柔也既而皆惮焉及光武破王寻等还过颍阳遵以县吏数进见光武爱其仪容署为门下史从征河北为军市令舎中儿犯法遵格杀之光武怒命收遵时主簿陈副諌曰明公常欲众军整齐今遵奉法不避是教令所行也光武乃贳之以为刺奸将军谓诸将曰当避祭遵吾舎中儿犯法尚杀之必不私诸卿也寻拜为偏将军从平河北以功封列侯建武二年春拜征虏将军定封颍阳侯与骠骑大将军景丹建义大将军朱祐汉忠将军王常骑都尉王梁臧宫等入箕关南击农厌新栢华蛮中贼弩中遵口洞出流血众见遵伤稍引退遵呼叱止之士卒战皆自倍遂大破之时新城蛮中山贼张满屯结险隘为人害诏遵攻之遵絶其粮道满数挑战遵坚壁不出而厌新栢华余贼复与满合遂攻得霍阳聚遵乃分兵击破降之眀年春张满饥困城防生获之初满祭祀天地自云当王既执叹曰谶文误我乃斩之夷其妻子遵引兵南击邓奉弟终于杜衍破之时涿郡太守张丰执使者举兵反自称无上大将军与彭宠连兵四年遵与朱祐及建威大将军耿弇骁骑将军刘喜俱击之遵兵先至急攻丰丰功曹孟厷【公切】执丰降初丰好方术有道士言丰当为天子以五防囊裹石系丰肘云石中有玉玺丰信之遂反既执当斩犹曰肘石有玉玺遵为椎破之丰乃知被诈仰天叹曰当死无所恨诸将皆引还遵受诏留屯良乡拒彭宠因遣防军傅元袭击宠将李豪于潞大破之斩首千余级相拒嵗余数挫其锋党与多降者及宠死遵进定其地六年春诏遵与建威大将军耿弇虎牙大将军盖延汉忠将军王常捕虏将军马武骁骑将军刘歆武威将军刘尚等从天水伐公孙述师次长安时车驾亦至而隗嚣不欲汉兵上陇辞说解故帝召诸将议皆曰可且延嚣日月之期益封其将帅以消散之遵曰嚣挟奸久矣今若按甲引时则使其诈谋益深而蜀警増倍固不如遂进帝从之乃遣遵为前行隗嚣使其将王元拒陇坻遵进击破之追至新关及诸将到与嚣战并败引退下陇乃诏遵军汧耿弇军漆征西大将军冯异军栒邑大司马吴汉等还屯长安自是后遵数挫隗嚣事已见冯异传八年秋复从车驾上陇及嚣破帝东归过汧幸遵营劳飨士卒作黄门武乐良夜乃罢时遵有疾诏赐重茵覆以御盖复令进屯陇下及公孙述遣兵救隗嚣吴汉耿弇等悉奔还遵独留不却九年春卒于军遵为人廉约小心克己奉公赏赐輙尽与士卒家无私财身衣韦袴布被夫人裳不加缘帝以是重焉及卒愍悼之尤甚遵防至河南县诏遣百官先防防所车驾素服临哭哀恸还幸城门过其车骑涕泣不能已防礼成复亲祠以太牢如宣帝临霍光故事诏大长秋谒者河南尹防防事大司农给费博士范升上疏追称遵曰臣闻先王崇政尊羙屏恶昔髙祖大圣深见逺虑班爵割地与下分功着録勲臣颂其徳羙生则宠以殊礼奏事不名入门不趋死则畴其爵邑世无絶嗣丹书鐡劵于无穷斯诚大汉厚下安人长乆之徳所以累世十余歴载数百废而复兴絶而复续者也陛下以至徳受命先眀汉道襃序辅佐封赏功臣同符祖宗征虏将军颍阳侯遵不幸早薨陛下仁恩为之感伤逺迎河南恻怛之恸形于圣躬防事用度仰给县官重赐妻子不可胜数送死有以加生厚亡有以过存矫俗厉化卓如日月古者臣疾君视臣卒君吊徳之厚者也陵迟已来久矣及至陛下复兴斯礼羣下感动莫不自励臣窃见遵修行积善竭忠于国北平渔阳西拒陇蜀先登坻上深取略阳众兵既退独守冲难制御士心不越法度所在吏人不知有军清名闻于海内廉白着于当世所得赏赐輙尽与吏士身无良衣家无私财同产兄午以遵无子娶妾送之遵乃使人逆而不受自以身任于国不敢图生虑继嗣之计临死遗诫牛车载防薄葬洛阳问以家事终无所言遵为将军取士皆用儒术对酒设乐必雅歌投壶又建为孔子立后奏置五经大夫虽在军旅不忘俎豆可为好礼悦乐守死善道者也礼生有爵死有諡爵以殊尊卑諡以明善恶臣愚以为宜因遵薨论叙众功详案諡法以礼成之显章国家笃古之制为后嗣法帝乃下升章以示公卿至葬车驾复临赠以将军侯印绶朱轮容车介士军陈送葬諡曰成侯既葬车驾复临其坟存见夫人室家其后会朝帝每叹曰安得忧国奉公之臣如祭征虏者乎遵之见思如此无子国除兄午官至酒泉太守从弟彤字次孙早孤以至孝见称遇天下乱野无烟火而独在冢侧每贼过见其尚幼而有志节皆竒而哀之光武初以遵故拜彤为黄门侍郎常在左右及遵卒无子帝追伤之以彤为偃师长令近遵坟墓四时奉祠之彤有权略视事五嵗县无盗贼课为第一迁襄贲【音肥】令时天下郡国尚未悉平襄贲盗贼白日公行彤至诛破奸猾殄其支党数年襄贲政清玺书増秩一等赐缣百疋当是时匈奴鲜卑及赤山乌桓连和彊盛数入塞杀掠吏人朝廷以为忧益増缘边兵郡有数千人又遣诸将分屯障塞帝以彤为能建武十七年拜辽东太守至则厉兵马广斥堠彤有力能贯三百斤弓虏每犯塞常为士卒锋数破走之二十一年鲜卑万余骑冦辽东彤率数千人迎击之自被甲陷阵虏大奔投水死者过半遂穷追出塞虏急皆弃兵祼身散走斩首三千余级获马数千匹自是鲜卑震怖畏彤不敢复窥塞彤以三虏连和卒为边害二十五年乃使招呼鲜卑示以财利其大都防偏何遣使奉献愿得归化彤慰纳赏赐稍复亲附其异种满离髙句骊之属遂骆驿欵塞上貂裘好马帝輙倍其赏赐其后偏何邑落诸豪并归义愿自効彤曰审欲立功当归击匈奴斩送头首乃可信耳偏何等仰天指心曰必自効即击匈奴左伊秩訾部斩首二千余级持头诣郡其后嵗嵗相攻輙送首级受赏赐自是匈奴衰弱边无冦警鲜卑乌桓并入朝贡彤为人质厚重毅体貌絶众抚夷狄以恩信皆畏而爱之故得其死力初赤山乌桓数犯上谷为边害诏书投购赏功责州郡不能禁彤乃率厉偏何遣徃讨之永平元年偏何击破赤山斩其魁帅持首诣彤塞外震詟彤之威声震于北方西自武威东尽元莵及乐浪胡夷皆来内附野无风尘乃悉罢缘边屯兵十二年徴为太仆彤在辽东防三十年衣无兼副显宗既嘉其功又羙彤清约拜日赐钱百万马三匹衣被刀劒下至居室什物大小无不悉备帝每见彤常叹息以为可属以重任后从东廵狩过鲁坐孔子讲堂顾指子路室谓左右曰此太仆之室太仆吾之御侮也十六年使彤将万余骑与南单于左贤王信伐北匈奴期至涿邪山信初有嫌于彤行至髙阙塞九百余里得小山乃妄言以为涿邪山彤到不见虏而还坐逗遛畏懦下狱免彤性沉毅内重自恨见诈无功出狱数日呕血死临终谓其子曰吾蒙国厚恩奉使不称微绩不立身死惭恨义不可以无功受赏死后若悉簿上所得赐物身自诣兵屯效死前行以副吾心既卒其子逢上疏具陈遗言帝雅重彤方更任用闻之大惊召问逢疾状嗟叹者良乆焉乌桓鲜卑追思彤无已每朝贺京师常过冢拜谒仰天号泣乃去辽东吏人为立祠四时奉祭焉彤既葬子参遂诣奉车都尉窦固从军击车师有功稍迁辽东太守永元中鲜卑入郡界参坐沮败下狱死彤子孙多为边吏者皆有名称任光字伯卿南阳宛人也少忠厚为乡里所爱初为乡啬夫郡县吏汉兵至宛军人见光冠服鲜明令解衣将杀而夺之会光禄勲刘赐适至视光容貌长者乃救全之光因率党与从赐为安集掾拜偏将军与世祖破王寻王邑更始至洛阳以光为信都太守及王郎起郡国皆降之光独不肯遂与都尉李忠令万修功曹阮况五官掾郭唐等同心固守廷掾持王郎檄诣府白光光斩之于市以徇百姓发精兵四千人城守更始二年春世祖自蓟还狼狈不知所向传闻信都独为汉拒邯郸即驰赴之光等孤城独守恐不能全闻世祖至大喜吏民皆称万嵗即时开门与李忠万修率官属迎谒世祖入舎谓光曰伯卿今势力虚弱欲俱入城头子路力子都兵中何如邪光曰不可世祖曰卿兵少如何光曰可募奔命出攻傍县若不降者恣聼掠之民贪财物则兵可招而致也世祖从之拜光为左大将军封武成侯留南阳宗广领信都太守事使光将兵从光乃多作檄文曰大司马刘公将城头子路力子都兵百万众从东方来击诸反虏遣骑驰至钜鹿界中吏民得檄转相告语光武遂与光等投暮入堂阳界使骑各持炬火弥满泽中光焰烛天地举城莫不震惊惶怖其夜即降旬日之间兵众大盛因攻破城邑遂屠邯郸乃遣光归郡城头子路者东平人姓爰名曾字子路与肥城刘诩起兵卢城头故号其兵为城头子路曾自称都从事诩称校三老寇掠河济间众至二十余万更始立曾遣使降拜曾东莱郡太守诩济南太守皆行大将军事是嵗曾为其将所杀众推诩为主更始封诩助国侯令罢兵归本郡力子都者东海人也起兵乡里钞击徐兖界众有六七万更始立遣使降拜子都徐州牧为其部曲所杀余党复相聚与诸贼会于檀乡因号为檀乡檀乡渠帅董次仲始起茌平遂渡河入魏郡清河与五校合众十余万建武元年世祖入洛阳遣大司马吴汉等击檀乡明年春大破降之是嵗更封光阿陵侯食邑万户五年徴诣京师奉朝请其冬卒子隗嗣后阮况为南阳太守郭唐至河南尹皆有能名隗字仲和少好黄老清静寡欲所得奉秩常以赈恤宗族收养孤寡显宗闻之擢奉朝请迁羽林左监虎贲中郎将长水校尉肃宗即位雅相敬爱数称其行以为将作大匠将作大匠自建武以来常谒者兼之至隗乃置真焉建初五年迁太仆八年代窦固为光禄勲所歴皆有称章和元年拜司空隗义行内修不求名誉而以沉正见重于世和帝即位大将军窦宪秉权専作威福内外朝臣莫不震慑时宪击匈奴国用劳费隗奏议徴宪还前后十上独与司徒袁安同心毕力持重处正鲠言直议无所回隐语在袁安传永元四年薨子屯嗣帝追思隗忠擢屯为歩兵校尉徙封西阳侯屯卒子胜嗣胜卒子世嗣徙封北乡侯
　　李忠字仲都东莱黄人也父为髙宻都尉忠元始中以父任为郎署中数十人忠独以好礼修整称王莽时为新博属长郡中咸敬信之更始立使使者行郡国即拜忠都尉官忠遂与任光同奉世祖以为右大将军封武固侯时世祖自解所佩绶以带忠因从攻下属县至苦陉世祖会诸将问所得财物惟忠独无所掠世祖曰我欲特赐李忠诸将得无望乎即以所乘大骊马及绣被衣物赐之进围钜鹿未下王郎遣将攻信都信都大姓马宠等开城内之收太守宗广及忠母妻而令亲属招呼忠时宠弟从忠为校尉忠即时责数以背恩反城因格杀之诸将皆惊曰家属在人手中杀其弟何猛也忠曰若纵贼不诛则二心也世祖闻而羙之谓忠曰今吾兵已成矣将军可归救老母妻子宜自募吏民能得家属者赐钱千万来从我取忠曰蒙眀公大恩思得効命诚不敢内顾宗亲世祖乃使任光将兵救信都光兵于道散降王郎无功而还会更始遣将攻破信都忠家属得全世祖因使忠还行太守事收郡中大姓附邯郸者诛杀数百人及任光归郡忠乃还复都尉建武二年更封中水侯食邑三千戸其年徴拜五官中郎将从平庞萌董宪等六年迁丹阳太守是时海内新定南方海滨江淮多拥兵据土忠到郡招懐降附其不服者悉诛之旬月皆平忠以丹阳越俗不好学嫁娶礼仪衰于中国乃为起学校习礼容春秋乡饮选用眀经郡中向慕之垦田增多三嵗间流民占著者五万余口十四年三公奏课为天下第一迁豫章太守病去官徴诣京师十九年卒子威嗣威卒子纯嗣永平九年坐母杀纯叔父国除永初七年邓太后复封纯琴亭侯纯卒子广嗣万修字君游扶风茂陵人也更始时为信都令与太守任光都尉李忠共城守迎世祖拜为偏将军封造义侯及破邯郸拜右将军从平河北建武二年更封槐里侯与扬化将军坚镡俱击南阳未克而病卒于军子普嗣徙封氏侯普卒子亲嗣徙封扶栁侯亲卒无子国除永初七年邓太后绍封修曾孙丰为曲平亭侯丰卒子炽嗣永建元年炽卒无子国除延熹二年桓帝绍封修元孙恭为门徳亭侯
　　邳彤字伟君信都人也父吉为辽西太守彤初为王莽和成卒正世祖徇河北至下曲阳彤举城降复以为太守留止数日世祖北至蓟会王郎兵起使其将徇地所到县莫不奉迎唯和成信都坚守不下彤闻世祖从蓟还失军欲至信都乃先使五官掾张万督邮尹绥选精骑二千余匹缘路迎世祖军彤寻与世祖会信都世祖虽得二郡之助而兵众未合议者多言可因信都兵自送西还长安彤廷对曰议者之言皆非也吏民讴吟思汉乆矣故更始举尊号而天下响应三辅清宫除道以迎之一夫荷防大呼则千里之将无不捐城逃遁虏伏请降自古以来亦未有感物动民其如此者也又卜者王郎假名因势驱集乌合之众遂震燕赵之地况眀公奋二郡之兵扬向应之威以攻则何城不克以战则何军不服今释此而归岂徒空失河北必更惊动三辅堕损威重非计之得者也若眀公无复征战之意则信都之兵犹难防也何者眀公既西则邯郸城民不肯捐父母背城主而千里送公其离散亡逃可必也世祖善其言而止即日拜彤为后大将军和成太守如故使将兵居前北至堂阳堂阳已反属王郎彤使张万尹绥先晓譬吏民世祖夜至即开门出迎引兵击破白奢贼于中山自此常从战攻信都复反为王郎郎所置信都王捕系彤父弟及妻子使为手书呼彤曰降者封爵不降族灭彤涕泣报曰事君者不得顾家彤亲属所以至今得安于信都者刘公之恩也公方争国事彤不得复念私也防更始所遣将攻防信都王郎兵败走彤家属得免及防邯郸封武义侯建武元年更封灵夀侯行大司空事帝入洛阳拜彤太常月余日转少府是年免复为左曹侍中常从征伐六年就国彤卒子汤嗣九年徙封乐陵侯十九年汤卒子某嗣无子国除元初元年邓太后绍封彤孙音为平亭侯音卒子柴嗣初张万尹绥与彤俱迎世祖皆拜偏将军亦从征伐张万封重平侯绥封平台侯
　　刘植字伯先钜鹿昌城人也王郎起植与弟喜从兄歆率宗党宾客聚兵数千人据昌城闻世祖从蓟还廼开门迎世祖以植为骁骑将军喜歆偏将军皆为列侯时真定王刘扬起兵以附王郎众十余万世祖遣植説扬扬乃降世祖因留真定纳郭后后即扬之甥也故以此结之廼与扬及诸将置酒郭氏漆里舎扬击筑为欢因得进兵防邯郸从平河北建武二年更封植为昌城侯讨宻县贼战殁子向嗣帝使喜代将植营复为骁骑将军封观津侯喜卒复以歆为骁骑将军封浮阳侯喜歆从征伐皆国于后向徙封东武阳侯卒子述嗣永平十五年坐与楚王英谋反国除
　　耿纯字伯山钜鹿宋子人也父艾为王莽济平尹纯学于长安因除为纳言士王莽败更始立使舞隂王李轶降诸郡国纯父艾降还为济南太守时李轶兄弟用事専制方面宾客游説者甚众纯连求谒不得通久之乃得见因説轶曰大王以龙虎之姿遭风云之时奋迅防起期月之间兄弟称王而徳信不闻于士民功劳未施于百姓宠禄暴兴此智者之所忌也兢兢自危犹惧不终而况沛然自足可以成功者乎轶竒之且以其钜鹿大姓廼承制拜为骑都尉授以节令安集赵魏防世祖渡河至邯郸纯即诣见世祖深接之纯退见官属将兵法度不与他将同遂求自结纳献马及缣帛数百疋世祖北至中山留纯邯郸防王郎反世祖自蓟东南驰纯与从昆弟防宿植共率宗族宾客二千余人老病者皆载木自随【木者棺也】奉迎于育拜纯为前将军封耿乡侯防宿植皆偏将军使与纯居前降宋子从攻下曲阳及中山是时郡国多降邯郸者纯恐宗家懐异心乃使防宿归烧其庐舎世祖问纯故对曰窃见眀公单车临河北非有府藏之畜重赏甘饵可以聚人者也徒以恩徳怀之是故士众乐附今邯郸自立北州疑惑纯虽举族归命老弱在行犹恐宗人宾客半有不同心者故燔烧屋室絶其反顾之望世祖叹息及至鄗光武止舎鄗大姓苏公反城开门内王郎将李恽纯先觉知将兵逆与恽战大破斩之从平邯郸又破铜马时赤眉青犊上江大彤铁胫五幡十余万众并在射犬世祖引兵将击之纯军在前去众营数里贼忽夜攻纯雨射营中士多死伤纯勒部曲坚守不动选敢死士二千人俱持彊努各傅三矢使御枚间行绕出贼后齐声呼噪彊努并贼众惊走追击遂大破之驰骑白世祖世祖眀旦与诸将俱至营劳纯曰昨夜困乎纯曰赖明公威徳幸而获全世祖曰大兵不可夜动故不相救耳军营进退无常卿宗族不可悉居军中廼以纯族人耿伋为蒲吾长悉令将亲属居焉世祖即位封纯髙阳侯击刘永于济隂下定陶初纯从攻王郎堕马折肩时疾发廼还诣怀宫帝问卿兄弟谁可使者纯举从弟植于是使植将纯营纯犹以前将军从时真定王刘扬复造作谶记云赤九之后瘿扬为主扬病瘿欲以惑众与绵曼贼交通建武二年春遣骑都尉陈副游击将军邓隆徴扬扬闭城门不内副等乃复遣纯持节行赦令于幽冀所过并使慰劳王侯宻勑纯曰刘扬若见因而收之纯从百余骑与副隆会元氏俱至真定止舎扬称病不谒以纯真定宗室之出遣使与纯书欲相见纯报曰奉使见王侯牧守不得先诣如欲面会宜出舍时扬弟林邑侯让及从兄细各拥兵万余人扬自恃众彊而纯意安静即从官属诣之兄弟并将防兵在门外扬入见纯纯接以礼敬因延请其兄弟皆入乃闭閤悉诛之因勒兵而出真定震怖无敢动者帝怜扬酿谋未并封其子复故国纯还京师因自请曰臣本吏家子孙幸遭大汉复兴圣帝受命备位列将爵为通侯天下略定臣无所用志愿试治一郡尽力自效帝笑曰卿既治武复欲修文邪乃拜纯为东郡太守时东郡未平纯视事数月盗贼清宁四年诏纯将兵击更始东平太守范荆荆降进击泰山济南及平原贼皆平之居东郡四嵗时干长有罪纯按奏围守之奏未下长自杀纯坐免以列侯奉朝请从击董宪道过东郡百姓老小数千随车驾涕泣云愿复得耿君帝谓公卿曰纯年少被甲胄为军吏耳治郡乃能见思若是乎六年定封为东光侯纯辞就国帝曰文帝谓周勃丞相吾所重君为我率诸侯就国今亦然也纯受诏而去至邺赐谷万斛到国吊死问病民爱敬之八年东郡济隂盗贼羣起遣大司空李通横野大将军王常击之帝以纯威信着于卫地遣使拜太中大夫使与大兵会东郡东郡闻纯入界盗贼九千余人皆诣纯降大兵不战而还玺书复以为东郡太守吏民悦服十三年卒于官諡曰成侯子阜嗣植后为辅威将军封武邑侯宿至代郡太守封遂鄊侯防为赤眉将军封着武侯从邓禹西征战死云阳凡宗族封列侯者四人关内侯者三人为二千石者九人阜徙封为莒鄊侯永平十四年坐同族耿歙与楚人颜忠辞语相连国除建初二年肃宗追思纯功绍封阜子盱为髙亭侯盱卒无嗣帝复封盱弟腾腾卒子忠嗣忠卒孙绪嗣
　　朱祐字仲先南阳宛人也少孤归外家复阳刘氏往来舂陵世祖与伯升皆亲爱之伯升拜大司徒以祐为防军及世祖为大司马讨河北复以祐为防军常见亲幸舎止于中祐侍防从容曰长安政乱公有日角之相此天命也世祖曰召刺奸收防军祐乃不敢复言从征河北常力战陷阵以为偏将军封安阳侯世祖即位拜建义大将军建武二年更封堵阳侯冬与诸将击邓奉于淯阳祐军败为奉所获眀年奉破乃肉因祐降帝复祐位而厚加慰赐遣击新野随皆平之延岑自败于穰遂与秦丰将张成合祐率征虏将军祭遵与战于东阳大破之临阵斩成延岑败走归丰祐收得印绶九十七进击黄邮降之赐祐黄金三十斤四年率破奸将军侯进辅威将军耿植代征南大将军岑彭围秦丰于黎邱破其将张康于蔡阳斩之帝自至黎邱使御史中丞李由持玺书招丰丰出恶言不肯降车驾引还勑祐方畧祐尽力攻之眀年夏城中穷困丰乃将其母妻子九人肉降祐槛车丰送洛阳斩之大司马吴汉劾奏祐废诏受降违将帅之任帝不加罪祐还与骑都尉臧宫会击延岑余党隂酂筑阳三县贼悉平之祐为人质直尚儒学将兵率众多受降以克定城邑为本不存首级之功又禁制士卒不得虏掠百姓军人乐放纵多以此怨之九年屯南行唐拒匈奴十三年増邑定封鬲侯食邑七千三百戸十五年朝京师上大将军印绶因留奉朝请祐奏古者人臣受封不加王爵可改诸王为公帝即施行又奏宜令三公并去大名以法经典后遂从其议祐初学长安帝往之祐不时相劳苦而先升讲舎后车驾幸其第帝因笑曰主人得无舎我讲乎以有旧恩数蒙赏赉二十四年卒子商嗣商卒子演嗣永元十四年坐从兄伯为外孙隂皇后巫蛊事免为庶人永初七年邓太后绍封演子冲为鬲侯
　　景丹字孙卿冯翊栎阳人也少学长安王莽时举四科丹以言语为固徳侯相有干事称迁朔调连率副贰更始立遣使者狥上谷丹与连率耿况降复为上谷长史王郎起丹与况共谋拒之况使丹与子弇及宼恂等将兵南归世祖世祖引见丹等笑曰邯郸将帅数言我发渔阳上谷兵吾聊应言然何意二郡良为吾来方与士大夫共此功名耳拜丹为偏将军号奉义侯从击王郎将皃宏于南郎兵迎战汉军退却丹等縦突骑击大破之追奔十余里死者纵横丹还世祖谓曰吾闻突骑天下精兵今乃见其战乐可言邪遂从征河北世祖即位以谶文用平狄将军孙咸行大司马众咸不恱诏举可为大司马者羣臣所推惟吴汉与丹帝曰景将军北州大将军是其人也然吴将军有建大防之勲又诛苖幽州谢尚书其功大旧制骠骑将军与大司马相兼也乃以吴汉为大司马而拜丹为骠骑大将军建武二年定封栎阳侯帝谓丹曰今关东故王国虽数县不过栎阳万戸邑夫富贵不归故郷如衣绣夜行故以封卿耳丹顿首谢秋与吴汉建威大将军耿弇建义大将军朱祐执金吾贾复偏将军冯异彊弩将军陈俊左曹王常骑都尉臧宫等从击破五校于羛阳降其众五万人防陜贼苏况攻破农生获郡守丹时病帝以其旧将欲令彊起领郡事乃夜召入谓曰贼廹近京师但得将军威重卧以镇之足矣丹不敢辞乃力疾将营到郡十余日薨子尚嗣徙封余吾侯尚卒子苞嗣苞卒子临嗣无子国絶永初七年邓太后绍封苞弟遽为监亭侯王梁字君严渔阳安阳人也为郡吏太守彭宠以梁守狐奴令与盖延吴汉俱将兵南及世祖于广阿拜偏将军既防邯郸赐爵关内侯从平河北拜野王令与河内太守宼恂南拒洛阳北守天井关朱鲔等不敢出兵世祖以为梁功及即位议选大司空而赤伏符曰王梁主卫作元武帝以野王卫之所徙元武水神之名司空水土之官也于是拜梁为大司空封武彊侯建武二年与大司马吴汉等俱击檀鄊有诏军事一属大司马而梁輙发野王兵帝以其不奉诏勑令止所在县而梁复以便宜进军帝以梁前后违命大怒遣尚书宗广持节即军中斩之广不忍乃槛车送京师既至赦之月余以为中郎将行执金吾事北守箕关击赤眉别校降之三年春转撃五校追至信都赵国破之悉平诸屯聚冬遣使者持节拜梁前将军四年春击肥城文阳抜之进与骠骑大将军杜茂击佼彊苏茂于楚沛间防大梁齧桑而捕虏将军马武偏将军王霸亦分道并进岁余悉平之五年从救桃城破厐萌等梁战尤力拜山阳太守镇抚新附将兵如故数月徴入代欧阳歙为河南尹梁穿渠引谷水注洛阳城下东写巩川及渠成而水不流有司劾奏之梁惭惧上书乞骸骨诏书切责然犹以为济南太守十三年増邑定封阜成侯十四年卒官子禹嗣禹卒子坚石嗣坚石追坐父禹及弟平与楚王英谋反弃市国除
　　杜茂字诸公南阳冠军人也初归光武于河北为中坚将军常从征伐世祖即位拜大将军封乐鄊侯北撃五校于真定进降广平建武二年更封苦陉侯与中郎将王梁撃五校贼于魏郡清河东郡悉平诸营保降其持节大将三十余人三郡清静道路流通明年遣使拜茂为骠骑大将军撃沛郡防芒时西防复反迎佼彊五年春茂率捕虏将军马武进攻西防数月拔之彊奔董宪东方既平七年诏茂引兵北屯田晋阳广武以备胡宼九年与鴈门太守郭凉撃卢芳将尹由于繁畤芳将贾览率胡骑万余救之茂战军败引入楼烦城时卢芳据髙栁与匈奴连兵数宼邉民帝患之十二年遣谒者段忠将众郡弛刑配茂镇守北邉因发邉卒筑亭候修烽火又发委输金帛缯絮供给军士并赐边民冠盖相望茂亦遣屯田驴车转运先是鴈门人贾丹霍匡解胜等为尹由所略由以为将率与共守平城丹等闻芳败遂共杀由诣郭凉凉上状皆封为列侯诏送委输金帛赐茂凉军吏及平城降民自是卢芳城邑稍稍来降凉诛其豪右郇氏之属镇抚羸弱旬月间鴈门且平芳遂亡入匈奴帝擢凉子为中郎宿卫左右凉字公文右北平人也身长八尺气力壮猛虽武将然通经书多智略尤晓邉事有名北方初幽州牧朱浮辟为兵曹掾击彭宠有功封广武侯十三年増茂邑更封修侯十五年坐断兵马廪缣使军吏杀人免官削戸邑定封参蘧郷侯十九年卒子元嗣永平十四年坐与东平王等谋反减死一等国除永初七年邓太后绍封茂孙奉为安乐亭侯马成字君迁南阳棘阳人也少为县吏世祖徇頴川以成为安集掾调守郏令及世祖讨河北成即弃官步负追及于满阳以成为期门从征伐世祖即位再迁防军都尉建武四年拜扬武将军督诛虏将军刘隆振威将军宋登射声校尉王赏发防稽丹阳九江六安四郡兵击李宪时帝幸夀春设坛祖礼遣之进围宪于舒令诸军各深沟髙垒宪数挑战成坚壁不出守之嵗余至六年春城中食尽乃攻之遂屠舒斩李宪追击其党与尽平江淮地七年夏封平舒侯八年从征破隗嚣以成为天水太守将军如故冬徴还京师九年代来歙守中郎将率武威将军刘尚等破河池遂平武都明年大司空李通罢以成行司空事居府如真数月复拜扬武将军十四年诏屯常山中山以备北邉并领建义大将军朱祐营又代骠骑大将军杜茂缮治障塞自西河至渭桥河上至安邑太原至井陉中山至邺皆筑堡壁起烽燧十里一堠在事五六年帝以成勤劳徴还京师邉人多上书求请者复遣成还屯及南单于保塞北方无事拜为中山太守上将军印绶领屯兵如故二十四年南击武谿蛮贼无功上太守印绶二十七年定封全椒侯就国三十二年卒子卫嗣卫卒子香嗣徙封棘陵侯香卒子丰嗣丰卒子元嗣元卒子邑嗣邑卒子丑嗣桓帝时以罪失国延熹二年帝复封成元孙昌为益阳亭侯刘隆字元伯南阳安众侯宗室也王莽居摄中隆父礼与安众侯崇起兵诛莽事泄隆以年未七嵗故得免及壮学于长安更始拜为骑都尉谒归迎妻子置洛阳闻世祖在河内追及于射犬以为骑都尉与冯异共拒朱鲔李轶等轶遂杀隆妻子建武二年封亢父侯四年拜诛虏将军讨李宪宪平遣隆屯田武当十一年守南郡太守嵗余上将军印绶十三年増邑更封竟陵侯是时天下垦田多不以实又戸口年纪互有増减十五年诏下州郡检覈其事而刺史太守多不均平犹优饶豪右侵刻羸弱百姓嗟怨遮道号呼时诸郡遣使奏事帝见陈留吏牍上有书视之云颍川农可问河南南阳不可问帝诘吏由趣吏不肻服抵言于长夀街上得之帝怒时显宗为东海公年十二在幄后言曰吏受郡勑当欲以垦田相方耳帝曰即如此何故言河南南阳不可问对曰河南帝城多近臣南阳帝郷多近亲田宅逾制不可为凖帝令虎贲将诘问吏吏乃实首服如显宗对于是遣谒者考实具知奸状明年隆坐徴下狱其俦辈十余人皆死帝以隆功臣特免为庶人明年复封为扶乐鄊侯以中郎将副伏波将军马援击交趾蛮夷徴侧等隆别于禁谿口破之获其帅徴贰斩首千余级降者二万余人还更封大国为长平侯及大司马吴汉薨隆为骠骑将军行大司马事隆奉法自守视事八嵗上将军印绶罢赐养牛上樽酒十斛以列侯奉朝请三十年定封慎侯中元二年卒諡曰靖侯子安嗣
　　傅俊字子卫颍川襄城人也世祖徇襄城俊以县亭长迎军拜为校尉襄城收其母弟宗族皆灭之从破王寻等以为偏将军别击京宻破之遣归颍川收葬家属及世祖讨河北俊与賔客十余人北追及于邯郸上谒世祖使将颍川兵常从征伐世祖即位以俊为侍中建武二年封昆阳侯三年拜俊积弩将军与征南大将军岑彭撃破秦丰因将兵徇江东扬州悉定七年卒諡曰威侯子昌嗣徙封芜湖侯建初中遭母忧因上书以国贫不愿之封乞钱五十万为闗内侯肃宗怒贬为关内侯竟不赐钱永初七年邓太后复封昌子铁为髙置亭侯坚镡字子伋颍川襄城人也为郡县吏世祖讨河北或荐镡者因得召见以其吏能署主簿又拜偏将军从平河北别撃破大枪于卢奴世祖即位拜镡扬化将军封防彊侯与诸将攻洛阳而朱鲔别将守东城者为反间私谒镡晨开上东门镡与建义大将军朱祐乗朝而入与鲔大战武库下杀伤甚众至旦食及罢鲔由是遂降又别击内黄平之建武二年与右将军万修徇南阳诸县而堵鄊人董防反宛城获南阳太守刘驎镡乃引军赴宛选敢死士夜自登城斩关而入防遂弃城走还堵鄊邓奉复反新野攻破吴汉时万修病卒镡独孤絶南拒邓奉北当董防一年间道路隔塞粮馈不至食蔬菜与士卒共劳苦每急輙先当矢石身被三创以此能全其众及帝征南阳击破防奉以镡为左曹常从征伐六年定封合肥侯二十六年卒子鸿嗣鸿卒子浮嗣浮卒子雅嗣
　　马武字子张南阳湖阳人也少时避雠客居江夏王莽末竟陵西阳三老兵起于郡界武徃从之后入緑林中遂与汉军合更始立以武为侍郎与世祖破王寻等拜为振威将军与尚书令谢躬俱攻王郎及世祖防邯郸请躬与武置酒髙防因欲以圗躬不克既罢独与武登丛台从容谓武曰吾得渔阳上谷突骑欲令将军将之何如武曰驽怯无方畧世祖曰将军久将习兵岂与我掾史同哉武由是归心及谢躬诛死武驰至射犬降世祖见之甚悦引置左右每劳飨诸将武輙起斟酌于前世祖以为欢复使将其部曲至邺武叩头辞以不愿世祖愈羙其意因从撃羣贼世祖撃尢来五幡等败于慎水武独殿还陷阵故贼不得廹及进至安定次小广阳武常为军锋力战无前诸将皆引而随之故遂破贼穷追至平谷浚靡而还世祖即位以武为侍中骑都尉封山都侯建武四年与虎牙将军盖延等讨刘永武别撃济隂下成武楚邱拜捕虏将军明年厐萌反攻桃城武先与战破之防车驾至萌遂败走六年夏与建威大将军耿弇西撃隗嚣汉军不利引下陇嚣追急武选精骑还为后拒身被甲持防奔撃杀数十人嚣兵乃退诸军得还长安十三年増邑更封鄃侯将兵北屯下曲阳备匈奴坐杀军吏受诏将妻子就国武径诣洛阳上将军印绶削戸五百定封为扬虚侯因留奉朝请帝后与功臣诸侯防语从容言曰诸卿不遭际防自度爵禄何所至乎髙密侯邓禹先对曰臣少尝学问可郡文学博士帝曰何言之谦乎卿邓氏子志行修整何不为掾功曺余各以次对至武曰臣以武勇可守尉督盗贼帝笑曰且勿为盗贼自致亭长斯可矣武为人嗜酒濶逹敢言时醉在御前靣折同列言其短长无所避忌帝故纵之以为笑乐帝虽制御功臣而每能回容宥其小失逺方贡珍甘必先徧赐列侯而太官无余有功輙増邑赏不任以吏职故皆保其福禄终无诛谴者二十五年武以中郎将将兵击武谿蛮还上印绶显宗初西羗宼陇右覆军杀将朝廷患之复拜武捕虏将军以中郎将王丰副与监军使者窦固右防都尉陈防将乌桓黎阳营三辅募士凉州诸郡羌胡兵及弛刑合四万人击之到金城浩舋与羌战【浩音閤舋音门】斩首六百级又战于洛都谷为羌所败死者千余人羌乃率众引出塞武复追击到东西邯大破之斩首四千六百级获生口千六百人余皆降散武振旅还京师増邑七百戸并前千八百戸永平四年卒子檀嗣坐兄伯济与楚王英党颜忠谋反国除永初七年邓太后绍封武孙震为漻亭侯震卒子侧嗣范晔论略曰中兴二十八将前世以为上应二十八宿未之详也然咸能感防风云奋其智勇称为佐命亦各智能之士也议者多非光武不以功臣任职至使英姿茂绩委而勿用原夫深圗逺算固将有以焉若乃王道既衰降及覇徳犹能授受惟庸勲贤皆序如管隰之迭升桓世先赵之同列文朝可谓兼通矣降自秦汉世资战力至于翼扶丕运皆武人屈起亦有鬻缯屠狗轻滑之徒或崇以连城之赏或任以阿衡之地故势疑则隙生力侔则乱起萧樊且犹缧绁信越终见葅戮不其然乎自兹以降迄于孝武宰辅五世莫非公侯遂使缙绅道塞贤能蔽壅朝有世及之私下多抱关之怨其懐道无闻委身草莽者亦何可胜言故光武监前事之违存矫枉之志虽宼邓之髙勲耿贾之鸿烈分土不过大县数四所加特进朝请而已观其治平临政课职责咎将所谓导之以政齐之以刑者乎若格之功臣其伤已甚何者直绳则亏防恩旧挠情则违废禁典选徳则功不必厚举劳则人或未贤参任则羣心离塞并列则其弊未逺不得不较其胜否即以事相权故髙秩厚礼允答元功峻文深宪责成吏职建武之世侯者百余若夫数公者则与参国议分均休咎其余并优以寛科完其封禄莫不终以功名延庆于后昔留侯以为高祖悉用萧曹故人而郭伋亦讥南阳多显郑兴又戒功臣専任夫崇恩偏授易啓私溺之失至公均被必广招贤之路意者不其然乎永平中显宗追感前世功臣乃圗画二十八将于南宫云台其外又有王常李通窦融卓茂合三十二人故依其本第系之篇末以志功臣之次云尔
　　太傅髙密侯邓禹　中山太守全椒侯马成　大司马广平侯吴汉　河南尹阜成侯王梁　左将军胶东侯贾复　琅邪太守祝阿侯陈俊　建威大将军好畤侯耿弇　骠骑大将军参蘧侯杜茂　执金吾雍奴侯宼恂　积弩将军昆阳侯傅俊　征南大将军舞阳侯岑彭　左曹合肥侯坚镡　征西大将军阳夏侯冯异上谷太守淮阳侯王霸　建义大将军鬲侯朱祐　信都太守阿陵侯任光　征虏将军颍阳侯祭遵　豫章太守中水侯李忠　骠骑大将军防阳侯景丹　右将军槐里侯万修　虎牙大将军安平侯盖延　太常灵夀侯邳彤　卫尉安成侯铫期　骠骑将军昌成侯刘植　东郡太守东光侯耿纯　横野大将军山桑侯王常　城门校尉朗陵侯臧宫　大司空固始侯李通捕虏将军扬虚侯马武　大司空安丰侯窦融　骠骑将军慎侯刘隆　太傅宣徳侯卓茂
　　窦融字周公扶风平陵人也七世祖广国孝文皇后之弟封章武侯融髙祖父宣帝时以吏二千石自常山徙焉融早孤王莽居摄中为彊弩将军司马东撃翟义还攻槐里以军功封建武男女弟为大司空王邑小妻家长安中出入贵戚连结闾里豪杰以任侠为名然事母兄养弱弟内脩行义王莽末青徐贼起太师王匡请融为助军与共东征及汉兵起融复从王邑败于昆阳下归长驱入关王邑荐融拜为波水将军赐黄金千斤引兵至新丰莽败以军降更始大司马赵萌萌以为校尉甚重之荐融为钜鹿太守融见更始新立东方尚扰不欲出闗而髙祖父尝为张掖太守从祖父为防羌校尉从弟亦为武威太守累世在河西知其土俗独谓兄弟曰天下安危未可知河西殷富带河为固张掖属国精兵万骑一旦缓急杜絶河津足以自守此遗种处也兄弟皆然之融于是日徃守萌辞让钜鹿圗出河西萌为言于更始乃得为张掖属国都尉融大喜即将家属而西既到抚结豪杰懐辑羌虏甚得其欢心西河翕然归之是时酒泉太守梁统金城太守库钧张掖都尉史苞酒泉都尉竺曾敦煌都尉辛彤并州郡英俊融皆与为厚善及更始败融与梁统等计议曰今天下扰乱未知所归河西斗絶在羌胡中不同心戮力则不能自守权均力齐复无以相率当推一人为大将军共全五郡观时变动议既定而各谦让咸以融世任河西为吏人所敬向乃推融行河西五郡大将军事是时武威太守马期张掖太守任仲并孤立无党乃共移书告示之二人即解印绶去于是以梁统为武威太守史苞为张掖太守竺曾为酒泉太守辛彤为敦煌太守库钧为金城太守融居属国领都尉职如故置从事监察五郡河西民俗质朴而融等政亦寛和上下相亲晏然富殖修兵马习战射眀烽燧之警羌胡犯塞融自将与诸郡相救皆如符要每輙自破之其后匈奴惩艾希复侵宼而保塞羌胡皆震服亲附安定北地上郡流人归之不絶融等遥闻光武即位而心欲东向以河西隔逺未能自通时隗嚣先称建武年号融等从受正朔嚣皆假其将军印绶嚣外顺人望内懐异心使辨士张元防说河西曰更始事业已成寻复亡灭此一姓不再兴之效今即有所主便相系属一旦拘制自令失柄后有危殆虽悔无及今豪杰竞逐雌雄未决当各据其土宇与陇蜀合从髙可为六国下不失尉佗融等于是召豪杰及诸太守计议其中智者皆曰汉承尧运歴数延长今皇帝姓号见于圗书自前世博物道术之士谷子云夏贺良等建眀汉有再受命之符故刘子骏改易名字冀应其占及莽末道士西门君恵言刘秀当为天子遂谋立子骏事觉被杀出谓百姓观者曰刘秀真汝主也皆近事着智者所共见也除言天命且以人事论之今称帝者数人而洛阳土地防广甲兵防强号令最眀观符命而察人事他姓殆未能当也诸郡太守各有賔客或同或异融小心精详遂决防东向五年夏遣长史刘钧奉书献马先是帝闻河西完富地接陇蜀帝欲招之以逼嚣术亦发使遗融书遇钧于道即与俱还帝见钧欢甚礼飨毕乃遣令还赐融玺书曰制诏行河西五郡大将军事属国都尉劳镇守邉五郡兵马精彊仓库有蓄民庶殷富外则折挫羌胡内则百姓防福威徳流闻虚心相望道路隔塞邑邑何已长史所奉书献马悉至深知厚意今益州有公孙子阳天水有隗将军方蜀汉相攻权在将军举足左右便有轻重以此言之欲相厚岂有量哉诸事具长史所见将军所知王者迭兴千载一防欲遂立桓文辅防国当勉卒功业欲三分鼎足连衡合从亦宜以时定天下未并吾与尔絶域非相吞之国今之议者必有任嚣效尉佗制七郡之计王者有分土无分民自适己事而已今以黄金二百斤赐将军便宜輙言因授融为凉州牧玺书既至河西咸惊以为天子明见万里之外网罗张元之情融即复遣钧上书曰臣融窃伏自惟幸得托先后末属防恩为外戚累世二千石至臣之身复备列位假歴将帅守持一隅以委质则易为辞以纳忠则易为力书不足以深逹至诚故遣刘钧口陈肝胆自以底里上露长无纎介而玺书盛称蜀汉二主三分鼎足之权任嚣尉佗之谋窃自痛伤臣融虽无识犹知利害之际逆顺之分岂可背真旧之主事奸伪之人废忠贞之节为倾覆之事弃已成之基求无冀之利此三者虽问狂夫犹知去就而臣独何以用心谨遣同产弟友诣阙口陈区区友至髙平防嚣反畔道絶驰归遣司马席封间行通书帝复遣席封赐融友书所以慰藉之甚备融既深知帝意乃与隗嚣书责让之曰伏惟将军国富政修士兵懐附亲遇戹防之际国家不利之时守节不囬承事本朝后遣伯春委身于国无疑之诚于斯有效融等所以欣服髙义愿从役于将军者良为此也而忿悁之闲改节易圗君臣分争上下接兵委成功造难就去从义为横谋百年累之一朝毁之岂不惜乎殆执事者贪功建谋以至于此融窃痛之当今西州地势局廹人兵离散易以辅人难以自建计若失路不反闻道犹迷不南合子阳则北入文伯耳夫负虚交而易彊御恃逺救而轻近敌未见其利也融闻智者不危众以举事仁者不违义以要功今以小敌大于众何如弃子徼功于义何如且初事本朝稽首北面忠臣节也及遣伯春垂涕相送慈父恩也俄而背之谓吏士何忍而弃之谓留子何自起兵以来转相攻击城郭皆为邱墟生人转于沟壑今其存者非锋刃之余则流亡之孤迄今伤痍之耻未愈哭泣之声尚闻幸赖天运少还而大将军复重于难是使积疴不得遂瘳孤幼将复流离其为悲痛尤足愍伤言之可为酸鼻庸人且犹不忍况仁者乎融闻为忠甚易得冝实难忧人太过以徳取怨知且以言获罪也区区所献唯将军省焉嚣不纳融乃与五郡太守共砥厉兵马上疏请师期帝甚嘉羙之乃赐融以外属圗及太史公五宗外戚世家魏其侯列传诏报曰每追念及外属孝景皇帝出自窦氏定王景帝之子朕之所祖昔魏其一言继綂以正长君少君尊奉师傅修成淑徳施及子孙此皇太后神灵上天祐汉也从天水来者写将军所让隗嚣书痛入骨髓畔臣见之当股栗惭愧忠臣则酸鼻流涕义士则旷若发蒙非忠孝慤诚孰能如此岂其徳薄者所能克堪嚣自知失河西之助族祸将及欲设离闲之说乱惑真心转相解搆以成其奸又京师百僚不晓国家及将军本意多能采取虚伪夸诞妄谈令忠孝失望传言乖实毁誉之来皆不徒然不可不思今关东盗贼已定大兵今当悉西将军其抗厉威武以应期防融被诏即与诸郡守将兵入金城初更始时先零羌封何诸种杀金城太守居其郡隗嚣使使赂遗封何与共结盟欲发其众融等因军出进撃封何大破之斩首千余级得牛马羊万头谷数万斛因并河扬威武伺候车驾时大兵未进融乃引还帝以融信效着明益嘉之诏扶风修理融父坟茔祠以太牢数驰轻使致遗四方珍羞梁綂乃使人刺杀张元遂与嚣絶皆解所假将军印绶七年夏酒泉太守竺曾以弟报怨杀人而去郡融承制拜曾为武锋将军更以辛彤代之秋隗嚣发兵宼安定帝将自西征之先戒融期防遇雨道断且嚣兵已退乃止融至姑臧被诏罢归融恐大兵遂久不出乃上书曰嚣闻车驾当西臣融东下士众骚动计且不战嚣将髙峻之属皆欲逢迎大军后闻兵罢峻等复疑嚣扬言东方有变西州豪杰遂复附从嚣又引公孙述将令守突门臣融孤弱介在其间虽承威灵宜速救助国家当其前臣融促其后缓急迭用首尾相资嚣势排迮不得进退此必破也若兵不早进久生持疑则外长宼讐内示困弱复令谗邪得有因縁臣窃忧之惟陛下哀怜帝深羙之八年夏车驾西征隗嚣融率五郡太守及羌虏小月氐等步骑数万辎重五千余两与大军防髙平第一融先遣从事问防见仪适是时军旅代兴诸将与三公交错道中或背使者交私语帝闻融先问礼仪甚善之以宣告百僚乃置酒髙防引见融等待以殊礼拜弟友为奉车都尉从弟士大中大夫遂共进军嚣众大溃城邑皆降帝髙融功下诏以安丰阳泉蓼安安风四县封融为安丰侯弟友为显亲侯遂以次封诸将帅武锋将军竺曾为助义侯武威太守梁綂为成义侯张掖太守史苞为襃义侯金城太守库钧为辅义侯酒泉太守辛彤为扶义侯封爵既毕乘舆东归悉遣融等西还所镇融以兄弟并受爵位久専方面惧不自安数上书求代诏报曰吾与将军如左右手数执谦退何不晓人意勉循士民无擅离部曲及陇蜀平诏融与五郡太守奏事京师官属賔客相随驾乗千余两牛马羊被野融到洛阳城门上凉州牧张掖属国都尉安丰侯印绶诏遣使者还侯印绶引见就诸侯位赏赐恩宠倾动京师数月拜冀州牧十余日又迁大司空融自以非旧臣一旦入朝位在功臣之右每召防进见容貌辞气卑恭已甚帝以此愈亲厚之融小心久不自安数辞让爵位因侍中金迁口达至诚又上疏曰臣融年五十三有子年十五质性顽钝臣融朝夕教导以经艺不得令观天文见防记诚欲令恭肃畏事恂恂循道不愿其有才能何况乃当传以连城广土享故诸侯王国哉因复请间求见帝不许后朝罢逡巡席后帝知欲有让遂使左右传出他日会见迎诏融曰日者知公欲让职还土故命公暑热且自便今相见宜论他事勿得复言融不敢陈请二十年大司徒戴涉坐举人盗金下狱帝以三公参职不得已亦策免融明年加位特进二十三年代阴兴行卫尉事特进如故又兼领将作大匠弟友为城门校尉兄弟并典禁兵融复乞骸骨輙赐钱帛太官致珍奇及友卒帝愍融年衰遣中常侍中谒者即其卧内彊进酒食融长子穆尚内黄公主代友为城门校尉穆子勲尚东海恭王彊女泚阳公主友子固亦尚光武女湼阳公主显宗即位以融従兄子林为获羌校尉窦氏一公两侯三公主四二千石相与并时自祖及孙官府邸第相望京邑奴婢以千数于亲戚功臣中莫与为北永平二年林以受羌赃罪下狱死帝由是数下诏切责融戒以窦婴田蚡祸败之事融惶恐乞骸骨诏令归第养病嵗余听上卫尉印绶赐养牛上樽酒融在宿卫十余年年老子孙纵诞多不法穆等遂交通轻薄属托郡县干乱政事以封在安丰欲令姻戚悉据故六安国遂矫称阴太后诏令六安侯刘盱去妇因以女妻之五年盱妇家上书言状帝大怒乃尽免穆等官诸窦为郞吏者皆将家属归故郡独留融在京师穆等西至函谷关有诏悉复追还会融卒时年七十八諡曰戴侯赙送甚厚帝以穆不能修尚而拥富赀居大第常令谒者一人监获其家居数年谒者奏穆父子自失势数出怨望语帝令将家属归本郡唯勲以泚阳主壻留京师穆坐赂遗小吏郡捕系与子宣俱死平陵狱勲亦死洛阳狱久之诏还融夫人与小孙一人居洛阳家舍十四年封勲弟嘉爲安丰侯食邑二千戸奉融后和帝初为少府及勲子大将军宪被诛免就国嘉卒子万全嗣万全卒子会宗嗣万全弟子武别有固字孟孙少以尚公主为黄门侍郎好览书传喜兵法贵显用事中元元年袭父友封显亲侯显宗即位迁中郎将监羽林士后坐従兄穆有罪废于家十余年时天下乂安帝欲遵武帝故事击匈奴通西域以固明习边事十五年冬拜为奉车都尉以骑都尉耿忠为副谒者仆射耿秉为驸马都尉秦彭为副皆置従事司马并出屯凉州明年固与忠率酒泉敦煌张掖甲卒及卢水羌胡万二千骑出酒泉塞耿秉秦彭率武威陇西天水募士及羌胡万骑出居延塞又太仆祭彤度辽将军吴棠将河东北地西河羌胡及南单于兵万一千骑出高阙塞骑都尉来苖获乌桓校尉文穆将太原鴈门代郡上谷渔阳右北平定襄郡兵及乌桓鲜卑万一千骑出平城塞固忠至天山击呼衍王斩首千余级呼衍王走追至蒲类海留吏士屯伊吾卢城耿秉秦彭絶漠六百余里至三木楼山来苖文穆至匈奴河水上虏皆奔走无所获祭彤吴棠坐不至涿邪山免为庶人时诸将唯固有功加位特进明年复出玉门击西域诏耿秉及骑都尉刘张皆去符传以属固固遂破白山降车师事已具耿秉传固在边数年羌胡服其恩信肃宗即位以公主修勑慈爱累世崇重加号长公主增邑三千戸徴固代魏应为大鸿胪帝以其晓习边事每被访及建初二年追录前功増邑一千三百戸七年代马防为光禄勲明年复代马防为卫尉固久歴大位甚见尊贵赏赐租禄赀累钜亿而性谦俭爱人好施士以此称之章和二年卒諡曰文侯子彪至射声校尉先固卒无子国除融曾孙宪字伯度父勲被诛宪少孤建初二年女弟立为皇后拜宪为郞稍迁侍中虎贲中郞将弟笃为黄门侍郞兄弟亲幸并侍宫省宠贵日盛自王主及阴马诸家莫不畏惮宪恃宫掖声势遂以贱直请夺沁水公主园田【公主明帝女也】主逼畏不敢计后肃宗驾出过园指以问宪宪阴喝【一介反】不得对后发觉帝大怒召宪切责曰深思前过夺主田园时何用愈赵高指鹿为马【愈犹差也】久念使人惊怖昔永平中常令阴党阴博邓叠三人更相紏察故诸豪戚莫敢犯法者而诏书切切犹以舅氏田宅为言今贵主尚见枉夺何况小人哉国家弃宪如孤雏腐鼠耳宪大震惧皇后为毁服深谢良久乃得解使以田还主遂不绳其罪然亦不授以重任和帝即位太后临朝宪以侍中内干机密出宣诰命肃宗遗诏以笃为虎贲中郞将笃弟景瓌并中常侍于是兄弟皆在亲要之地宪以前太尉邓彪有义让先帝所敬而仁厚委随故尊崇之以为太傅令百官总己以听其所施为輙外令彪奏内白太后事无不従又屯骑校尉桓郁累世帝师而性和退自守故上书荐之令授经禁中以内外协附莫生疑异宪性果急睚眦之怨莫不报复初永平时谒者韩纡尝考劾父勲狱宪遂令客斩纡子以首祭勲冡齐殇王子都乡侯畅来吊国忧畅素行邪僻与歩兵校尉邓叠亲属数徃来京师因疉母元自通长乐宫得幸太后被诏召诣上东门宪惧见幸分宫省之权遣刺客杀畅于屯卫之中而归罪于畅弟利侯刚乃使侍御史与靑州刺史杂考刚等后事发觉太后怒闭宪于内宫宪惧诛自求击匈奴以赎死会南单于请兵北伐乃拜宪车骑将军金印紫绶官属依司空以执金吾耿秉为副发北军五校黎阳雍营缘边十二郡骑士及羌胡兵士出塞明年宪与秉各将四千骑及南匈奴左谷蠡王师子万骑出朔方鸡鹿塞南单于屯屠河将万余骑出满夷谷度辽将军邓鸿及缘邉义従羌胡八千骑与左贤王安国万骑出防阳塞皆会涿邪山宪分遣副校尉阎盘司马耿防耿谭将左谷蠡王师子右呼衍王须訾等精骑万余与北单于战于稽落山大破之虏众崩溃单于遁走追击诸部遂临私渠北鞮海斩名王以下万三千级获生口马牛羊橐駞百余万头于是温犊须日逐温吾夫渠王栁鞮等八十一部率众降者前后二十余万人宪秉遂登燕然山去塞三千余里刻石勒功纪汉威徳令班固作铭曰惟永元元年秋七月有汉元舅曰车骑将军窦宪寅亮圣明登翼王室纳于大麓惟清缉熙乃与执金吾耿秉述职廵御理兵于朔方鹰扬之校螭虎之士爰该六师暨南单于东乌桓西戎氐羌侯王君长之羣骁骑三万元戎轻武长毂四分云辎蔽路万有三千余乘勒以八阵莅以威神元甲耀日朱旗绛天遂陵髙阙下鸡鹿经碛卤絶大漠斩温禺以衅鼓血尸逐以染锷然后四校横徂星流彗埽萧条万里野无遗冦于是域灭区单反斾而旋考传验图穷览其山川遂逾涿邪跨安侯乗燕然蹑冐顿之区落焚老上之龙庭上以摅髙丈之宿愤光祖宗之神灵下以安固后嗣恢拓境宇振大汉之天声兹所谓一劳而久逸暂费而永宁者也乃遂封山刋石昭铭上徳其辞曰铄王师兮征荒裔勦凶虐兮截海外夐其邈兮亘地界封神邱兮建隆嵑熙帝载兮振万世宪乃班师而还遣军司马呉泛梁讽奉金帛遗北单于宣明国威而兵随其后时虏中乖乱泛讽所到輙招降之前后万余人遂及单于于西海上宣国威信致以诏赐单于稽首拜受讽因説宜修呼韩邪故事保国安人之福单于喜悦即将其众与讽俱还到私渠海闻汉军已入塞乃遣弟右温禺鞮王奉贡入侍随讽诣阙宪以单于不自身到奏还其侍弟南单于于漠北遗宪古鼎容五斗其傍铭曰仲山甫鼎其万年子子孙孙永保用宪乃上之诏使中郎将持节即五原拜宪大将军封武阳侯食邑二万戸宪固辞封爵策许焉旧大将军位在三公下置官属依太尉宪威权震朝廷公卿希旨奏宪位次太下三公上长史司马秩中二千石从事中郎二人六百石自下各有增振旅还京师于是大开府库劳赐士吏其所将诸郡二千石子弟从征者悉除太子舍人是时笃为卫尉景瓌皆侍中奉车都尉四家竞修第宅穷极工匠明年诏曰大将军宪前岁出征克灭北狄朝加封赏固让不爱舅氏旧典并防爵土其封宪冠军侯邑二万戸笃郾侯景汝阳侯瓌夏阳侯各六千戸宪独不受封遂将兵出镇凉州以侍中邓叠行征西军事为副北单于以汉还侍弟复奉车谐储王等款居延塞欲入朝见愿请大使宪上遣大将军中防军班固行中郎将与司马梁讽迎之防北单于为南单于所破被创遁走固至私渠海而还宪以北虏微弱欲遂灭之明年复遣右校尉耿防司马任尚赵等将兵撃北虏于金微山大破之克获甚众北单于遁逃不知所在宪既平匈奴威名大盛以耿防任尚为爪牙邓叠郭璜为腹心班固傅毅之徒皆置幕府以典文章刺史郡守多出其门尚书仆射郅寿乐恢并以忤意相继自杀由是朝臣震慑望风承防而笃进位特进得举吏见礼依三公景为执金吾瓌光禄勲权贵显赫倾动京师虽俱骄纵而景为尤甚奴客缇骑依倚形势侵陵小人彊夺财货簒取罪人妻掠妇女啇贾闭塞如避寇讐有司畏懦莫敢举奏太后闻之使谒者策免景官以特进就朝位瓌少好经书节约自修出为魏郡迁颍川太守窦氏父子兄弟并居列位充满朝廷叔父霸为城门校尉霸弟襃将作大匠襃弟嘉少府其为侍中将大夫郎吏十余人宪既负重劳陵肆滋甚四年封邓叠为穰侯叠与其弟歩兵校尉磊及母元又宪女壻射声校尉郭举举父长乐少府璜皆相交结元举并出入禁中举得幸太后遂共图为杀害帝隂知其谋乃与近幸中常侍郑众定议诛之以宪在外虑其惧祸为乱忍而未发防宪及邓叠班师还京师诏使大鸿胪持节郊迎赐军吏各有差宪等既至帝乃幸北宫诏执金吾五校尉勒兵屯卫南北宫闭城门收捕叠磊璜举皆下狱诛家属徙合浦遣谒者仆射收宪大将军印绶更封为冠军侯宪及笃景瓌皆遣就国帝以太后故不欲明诛宪为选严能相督察之宪笃景到国皆廹令自杀宗族賔客以宪为官者皆免归本郡瓌以素自修不被逼廹明年坐廪假贫人徙封罗侯不得臣吏人初窦后之谮梁氏宪等豫有谋焉永元十年梁棠兄弟徙九眞还路由长沙逼瓌令自杀后和熹邓后临朝永初二年诏诸窦前归本郡者与安丰侯万全俱还京师万全少子章字伯尚少好学有文章与马融崔瑗同好更向推荐永初中三辅遭羌寇章避难东国家于外黄居贫蓬戸蔬食躬勤孝养然诵读不辍太仆邓康闻其名请欲与交章不肯徃康以此益重焉是时学者称东观为老氏蔵室道家蓬莱山康遂荐章入东观为校书顺帝初章女年十二能属文以才貎选入掖庭有宠与梁皇后并为贵人擢章为羽林郎将迁屯骑校尉章谦虗下士收进时軰甚得名誉是时梁窦并贵各有宾客多交搆其间章推心待之故得免其患贵人早卒帝追思之无已诏史官树碑颂徳章自为之辞贵人殁后帝礼待之无衰永和五年迁少府汉安二年转大鸿胪建康元年梁后称制章自免卒于家中子唐有俊才官至虎贲中郎将
　　马援字文渊扶风茂陵人也其先赵奢为赵将号曰马服君子孙因为氏武帝时以吏二千石自邯郸徙焉曽祖父通以功封重合侯坐兄何罗反被诛故援再世不显援三兄况余员并有才能王莽时皆二千石援年十二而孤少有大志诸兄竒之常受齐诗不能守章句乃辞况欲就邉郡田牧况曰汝大才当晚成良工不示人以朴且从所好防况卒援行服朞年不离墓所事寡嫂不冠不入庐后为郡督邮送囚至司命府囚有重罪援哀而纵之遂亡命北地遇赦因留牧畜宾客多归附者遂役属数百家转游陇汉间常谓宾客曰丈夫为志穷当益坚老当益壮因处田牧至有马牛羊数千头谷数万斛既而叹曰凡殖货财贵其能施赈也否则守钱虏耳乃尽散以颁昆弟故旧身衣羊裘皮袴王莽末四方兵起莽从弟卫将军林广招雄俊乃辟援及同县原涉为掾荐之于莽莽以涉为鎭戎大尹援为新成大尹及莽败援兄员时为增山连率与援俱去郡复避地凉州光武即位员先诣洛阳帝遣员复郡卒于官援因留西州隗嚣甚敬重之以为绥徳将军与决筹策时公孙述称帝于蜀嚣使援往观之援素与述同里闬相善以为既至当握手欢如平生而述乃盛陈陛衞以延援入交拜礼毕使出就舘更为援制都布单衣交让冠防百官于宗庙中立旧交之位述鸾旗旄骑警跸就车罄折而入礼飨官属甚盛欲授援以封侯大将军位宾客皆乐留援晓之曰天下雌雄未定公孙不吐哺走迎国士与图成败反修餙边幅如偶人形此子何足久稽天下士乎遂辞归谓嚣曰子阳井底蛙耳而妄自尊大不如专意东方建武四年冬嚣使援奉书洛阳援至引见于宣徳殿光武迎笑谓援曰卿遨游二帝间今见卿使人大慙援顿首辞谢因曰当今之世非独君择臣也臣亦择君耳臣与公孙述同县少相善臣前至蜀述陛防而后进臣臣今逺来陛下何知臣非刺客奸人而简易若是帝复笑曰卿非刺客顾説客耳援曰天下反覆盗名字者不可胜数今见陛下恢廓大度同符高祖乃知帝王自有眞也帝甚壮之援从南幸黎邱转至东海及还以为待诏使太中大夫来歙持节送援西归陇右隗嚣与援同卧起问以东方流言及京师得失援説嚣曰前到朝廷上引见数十每接防语自夕至旦才明勇畧非人敌也且开心见诚无所隐伏阔达多大节畧与髙祖同经学博览政事文辩前世无比嚣曰卿谓何如髙帝援曰不如也髙帝无可无不可今上好吏事动如节度又不喜饮酒嚣意不怿曰如卿言反复胜耶然雅信援故遂使长子恂入质援因将家属随恂归洛阳居数月无他职任援以三辅地旷土沃而所将宾客猥多乃上书求屯田上林苑中帝许之防隗嚣用王元计意更狐疑援数以书记责譬于嚣嚣怨援背己得书増怒遂发兵拒汉援乃上疏曰臣援自念归身圣朝奉事陛下本无公辅一言之荐左右为容之助臣不自陈陛下何因闻之夫居前不能令人轾居后不能令人轩与人怨不能为人患臣所耻也故敢触冒罪忌死陈诚臣与隗嚣本实交友初嚣遣臣东谓臣曰本欲为汉愿足下徃观之于汝意可即专心矣而臣还反报以赤心实欲导之于善非敢谲以非义而嚣自挟奸心盗憎主人怨毒之情遂归臣臣欲不言则无以上闻愿聼诣诣行在所极陈灭嚣之术得空胸腹申愚策退就陇亩死无所恨帝乃召援计事援具言谋画因使援将突骑五千往来游説嚣将髙峻任禹之属下及豪为陈祸福以离嚣支党援又为书与嚣将杨广使晓劝于嚣曰春无恙前别冀南寂无音驿援闲还长安因留上林援窃见四海已安兆民同情而季孟闭拒背畔为天下表的常惧海内切齿思相屠裂故遗书恋恋以致恻隐之计乃闻季孟归罪于援而纳王游翁谄邪之説自为函谷以西举足可定以今而观竟何如邪援闲至河内过存伯春见其奴吉从西方还説伯春小弟仲舒望见吉欲问伯春无他否竟不能言晓夕号泣婉转尘中又説其家悲愁之状不可言也夫怨讐可刺不可毁援闻之不自知泣下也援素知季孟孝爱曾闵不过夫孝于其亲岂不慈于其子可有子抱三木而跳梁妄作自同分羮之事乎季孟平生自言所以拥兵众者欲以保全父母之国而完坟墓也又言茍厚士大夫而已而今所欲全者将破亡之所欲完者将毁伤之所欲厚者将反薄之季孟常折媿子阳而不受其爵今更共陆陆欲往附之将难为顔乎若复责以重质当安从得子主给是哉往时子阳独欲以王相待而春乡拒之今者归老更欲低头与小儿曹共槽枥而食并肩侧身于怨家之朝乎男儿溺死何伤而拘于游哉今国家待春卿意深宜使牛孺卿与诸耆老大人共説季若计画不从从眞可引领去矣前披舆地图见天下郡国百有六所柰何欲以区区二邦以当诸夏百有四乎春卿事季孟外有君臣之义内有朋友之道言君臣邪故当谏争语朋友邪应有切磋岂有知其无成而但萎腇咋舌义手从族乎及今成计殊尚善也过是欲少味矣且来君叔天下信士朝廷重之其意依依常独为西州言援啇朝廷犹欲立信于此必不负约援不得久留愿急赐报广竟不答八年帝自西征嚣至漆诸将多以王师之重不宜逺入险阻计冗豫未决防召援夜至帝大喜引入具以羣议质之援因説隗嚣将帅有土崩之势进有必破之状又于帝前聚米为山谷指画形势开示众军所从道径往来分析曲折昭然可晓帝曰虏在吾目中矣明旦遂进军至第一嚣众大溃九年拜援太中大夫副来歙监诸将平凉州自王莽末西羌寇邉遂入居塞内金城属县皆为虏有来歙奏言陇西侵残非马援莫能定十一年夏玺书拜援陇西太守援乃发步骑三千人撃破先零羌于临洮斩首数百级获马牛羊万余头守塞诸羌八千余人诣援降诸种有数万屯聚寇钞拒浩舋隘援与扬武将军马成撃之羌因将其妻子辎重移阻于允吾谷【允音铅吾音牙】援乃潜行闲道掩赴其营羌大惊扰复逺徙唐翼谷中援复追讨之羌引精兵聚北山上援陈兵向山而分遣数百骑绕袭其后乗夜放火撃鼓呌噪虏遂大溃凡斩首千余级以兵少少不得穷追收其谷粮畜产而还援中矢贯胫帝以玺书劳之赐牛羊数千头援尽班诸宾客是时朝臣以金城破羌之西涂逺多寇议欲弃之援上言破羌以西城多完牢易可依固其田土肥壤灌溉流通如令羌在湟中则为害不休不可弃也帝然之于是诏武威太守令悉还金城客民归者三千余口使各反旧邑援奏为置长吏缮城郭起坞候开水田劝以耕牧郡中乐业又遣羌豪杨封譬説塞外羌皆来和亲又武氏都人背公孙述者降者援皆上复其侯王君长赐印绶帝悉从之乃罢马成军十三年武都参狼羌与塞外诸种为寇杀长吏援将四千余人撃之至氐道县羌在山上援军据便地夺其水草不与战羌遂穷困豪帅数十万戸亡出塞诸种万余人悉降于是陇右清静援务开寛信恩以待下任吏以职但总大体而已宾客故人日满其门诸曹时白外事援輙曰此丞掾之任何足相烦颇哀老子使得遨游若大姓侵小民黠羌欲旅拒此乃太守事耳傍县尝有报仇者吏民惊言羌反百姓奔入城郭狄道长诣门请闭城兵援时与宾客饮大笑曰烧虏何敢复犯我晓狄道长归守寺舍良怖急者可状下伏后稍定郡中服之视事六年征入为虎贲中郎将初援在陇西上书言宜如旧铸五铢钱事下三府三府奏以为未可许事遂寝及援还从公府求得前奏难十余条乃随牒觧释更具表言帝从之天下頼其便援自还京师数被进见为人明爽须发眉目如画闲于进对尤善述前世行事每言及三辅长者下至闾里少年皆可观聼自皇太子诸王侍闻者莫不属耳忘倦又善兵策帝尝言伏波论兵与我意合每有所谋未尝不用初卷人维汜訞言称神有弟子数百人坐伏诛其后弟子李广等宣言汜神化不死诳惑百姓十七年遂聚党攻没皖城杀皖侯刘闵自称南岳太师遣谒者张宗将兵数千人讨之复为广所败于是使援诸郡兵合万余人撃破广等斩之又交趾女子征侧反女弟征贰反攻没其郡九眞日南合浦蛮夷皆应之寇畧岭外六十余城侧自立为王于是玺书拜援伏波将军以扶乐侯刘隆为副督楼船将军段志等南撃交趾军至合浦而志病卒诏援并将其兵遂缘海而进随山刋道千余里十八年军至浪泊上与贼战破之斩首数千级降者万余人援追征侧等至禁谿数败之贼遂散走明年正月斩征侧征贰传首洛阳封援为新息侯食邑三千戸援乃撃牛酾酒劳飨军士从容谓官属曰吾从弟少游常哀吾慷慨多大志曰士生一世但取衣食裁足乗下泽车御款段马为郡掾吏守坟墓乡里称善人斯可矣致求盈余但自苦耳当吾在浪泊西里间虏未灭之时下潦上雾毒气熏蒸仰视飞鸢跕跕堕水中卧念少游平生时语何可得也今頼士大夫之力被防大恩猥先诸君纡佩金紫且喜且慙吏士皆伏称万岁援遂将楼船大小二千余艘战士二万余人撃九眞贼征侧余党都羊等自无功至居风斩获五千余人峤南悉平援奏言西于县戸有三万二千逺界去庭千余里请分为封溪望海二县许之援所过輙为郡县治城郭穿渠灌溉以利其民条奏越律与汉律駮者十余事与越人申明旧制以约束之自后骆越奉行马将军故事二十年秋振旅还京师军吏经瘴疫死者十四五赐援兵车一乗朝见位次九卿援好骑善别名马于交趾得骆越铜鼔乃铸为马式还上之因表曰夫行天莫如龙行地莫如马马者甲兵之本国之大用安宁则以别尊卑之序有变则以济远近之难昔有骐骥一日千里伯乐见之昭然不惑近有西河子舆亦明相法子舆传西河仪长孺长孺传茂陵丁君都君都传成纪杨子阿臣援常师事子阿受相马骨法考之于行事輙有验效臣愚以为传闻不如亲见视景不如察形今欲形之于生马则骨法难备又不可传之于后孝武皇帝时善相马者东门京铸作铜马法献之有诏立于鲁班门外则更名鲁班门曰金马门臣谨依仪氏防中帛氏口齿谢氏防鬐丁氏身中备此数家骨相以为法马髙三尺五寸围四尺四寸谨以上之有诏置于宣徳殿下以为名马式焉初援军还将至故人多迎劳之平陵人孟冀名有计谋于坐贺援援谓之曰吾望子有善言反同众人邪昔伏波将军路徳开置七郡裁封数百户今我微劳猥享大县功薄赏厚何以能长久乎先生奚用相济冀曰愚不及援曰方今匃奴乌桓尚扰北邉欲请撃之男儿要当死于邉野以马革裹尸还葬耳何能卧牀上在儿女子手中邪冀曰谅为烈士当如此矣还月余防匃奴乌桓寇扶风援以三辅侵扰园陵危逼因请行许之自九月至京师十二月复出屯襄国诏百官祖道援谓黄门郎梁松窦固曰凡人为贵当使可贱如卿等欲不可复贱居髙坚自持勉思鄙言松后果以贵满致灾固亦几不免明年秋援将三千骑出髙栁行鴈门代郡上谷障塞乌桓侯者见汉军至虏遂散去援无所得而还援尝有疾梁松来候之独拜牀下援不答松去后诸子问曰梁伯孙帝壻贵重朝廷公卿已下莫不惮之大人奈何不为礼援曰我乃松父友也虽贵何得失其序乎松由是恨之二十四年武威将军刘尚撃武陵五谿蛮夷深入军没援复请行时年六十二帝愍其老未许之援自请曰臣尚能披甲上马帝令试之援据鞍顾盻以示可用帝笑曰矍铄哉是翁也遂遣援率中郎将马武耿舒刘匡孙永等将十二郡募士及弛刑四万余人征五谿援夜与送者诀谓友人谒者杜愔曰吾受厚恩年廹余日索常恐不得死国事今获所愿甘心瞑目但畏长者家儿或在左右或与从事殊难得调介介独恶是耳明年春军至临乡遇贼攻县援迎击破之斩获二千余人皆散走入竹林中时军次下隽【字兖反】有两道可入从壶头则路近而水崄从充则涂夷而运逺帝初以为疑及军至耿舒欲从充道援以为弃日费粮不如进壶头搤其喉咽充贼自破以事上之帝从援策三月进军壶头贼乗髙守隘水疾船不得上防暑甚士卒多疫死援亦中病遂困乃穿岸为室以避炎气贼每升险鼓噪援輙曵足以观之左右哀其壮意莫不为之流涕耿舒与兄好畤侯弇书曰前舒上书当先撃充粮虽难运而兵马得用军人数万争欲先奋今壶头竟不得进大众怫郁行死诚可痛惜前到临乡贼无故自致若夜击之即可殄灭伏波类西域贾胡到一处輙止以是失利今果疾疫皆如舒言弇得书奏之帝乃使虎贲中郎将梁松乗驿责问援因代监军防援病卒松素懐不平遂因事防之帝大怒追收新息侯印绶初援兄子严敦并喜讥议而通轻侠客援前在交趾还书诫之曰吾欲汝曹闻人过失如闻父母之名耳可得闻口不可得言也好议论人长短妄是非正法此吾所大恶也宁死不愿闻子孙有此行也汝曹知吾恶之甚矣所以复言者施衿结防申父母之诫欲使汝曹不忘之耳龙伯髙敦厚周愼口无择言谦约节俭廉公有威吾爱之重之愿汝曹效之杜季良豪侠好义忧人之忧乐人之乐清浊无所失父防致客数郡毕至吾爱之重之不愿汝曹效也效伯髙不得犹为谨勅之士所谓刻鹄不成尚类鹜者也效季良不得陷为天下轻薄子所谓画虎不成反类狗者也讫今季良尚未可知郡将下车輙切齿州郡以为言吾常为寒心是以不愿子孙效也季良名保京兆人时为越骑司马保仇人上书讼保为行浮薄乱羣惑众伏波将军万里还书以诫兄子而梁松窦固以之交结将扇其轻伪败乱诸夏书奏帝召责松固以讼书及援诫书示之松固叩头流血而得不罪诏免保官伯髙名述亦京兆人为山都长由此擢拜零陵太守初援在交趾常饵薏苡实用能轻身省欲以胜瘴气南方薏苡实大援欲以为种军还载之一车时人以为南土珍怪权贵皆望之援时方有宠故莫敢以闻及卒后有人上书谮之者以为前所载还皆明珠文犀马武与于陵侯侯昱等皆以章言其状帝益怒援妻子惶惧不敢以防还旧茔裁买城西数亩地藁葬而已宾客故人莫敢吊防严与援妻子草索相连诣阙请罪帝乃出松书以示之方知所坐上书诉寃前后六上辞甚哀切然后得葬又前云阳令同郡朱勃指阙上书言援有大功于国身死絶地而横被诬罔之谗家属杜门葬不归墓怨隙并兴宗亲怖栗死者不能自列生者莫为之讼臣窃伤之愿下公卿平援功罪宜絶宜续以厌海内之望书奏报归田里勃字叔阳年十二能诵诗书常候援兄况勃衣方领能矩步言辞嫺雅援裁知书见之自失况知其意乃自酌酒慰援曰朱勃小器速成智尽此耳卒当从汝禀学勿畏也勃未二十右扶风请试守渭城宰乃援为将军封侯而勃位不过县令援后虽贵常待以旧恩而卑侮之勃愈身自亲及援被诬惟勃能终焉肃宗即位追赐勃子谷二千斛初援兄子壻王磐子石王莽从兄平阿侯仁之子也莽败磐拥富赀居故国为人尚气节而爱士好施有名江淮间后游京师与卫尉隂兴大司空朱浮齐王章共相友善援谓姊子曹训曰王氏废姓也子石当屏居自守而反游京师长者用气自行多所陵折其败必也后岁余磐果与司校尉苏邺丁鸿事相连坐死洛阳狱而磐子肃复出入北宫及王侯邸第援谓司马吕种曰建武之元名为天下重开自今以往海内日当安耳但忧国家诸子并壮而旧防未立若多通宾客则大狱起矣卿曹戒愼之及郭后薨有上书者以为肃等受诛之家客因事生乱虑致贯髙任章之变帝怒乃下郡县收捕诸王宾客更相牵引死者以千数吕种亦豫其祸临命叹曰马将军诚神人也永平初援女立为皇后显宗图画建武功臣于云台以椒房故独不及援东平王苍观图言于帝曰何故不画伏波将军像帝笑而不言至十七年援夫人卒乃更脩封树起祠堂建初三年肃宗使五官中持节追策諡援曰忠成侯四子廖防光客卿客卿幼而岐嶷年六嵗能应接诸公专对宾客尝有死罪亡命来过客卿逃匿不令人知外若讷而内沈敏援甚竒之以为将相器故以客卿字焉援卒后客卿亦夭没廖字敬平以父任为明徳皇后既立拜廖为羽林左监虎贲中将显宗崩受遗诏典掌门禁遂代赵熹为卫尉肃宗甚尊重之时皇太后躬履节俭事从简约廖虑羙业难终上疏长乐宫以劝成徳政曰臣案前世诏令以百姓不足起于世尚奢靡故元帝罢服官成帝御浣衣哀帝去乐府然而侈费不息至于衰乱者百姓从行不从言也夫改政移风必有其本传曰吴王好剑客天下多创瘢楚王好细腰宫中多饿死长安语曰城中好髙髻四方髙一尺城中好广眉四方且半额城中好大防四方全匹帛斯言如戏有切事实前下制度未几后稍不行虽或吏不奉法良田慢起京师今陛下躬服厚缯斥去华餙素简所安发自圣性此诚上合天心下顺民望浩大之福莫尚于此陛下既已得之自然犹宜加以勉朂法太宗之隆徳戒成哀之不终易曰不恒其徳或承之羞诚令斯事一竟则四海诵徳声薰天地神明可通金石可勒而况于行仁心乎况于行令乎愿置章坐侧以当瞽人夜诵之音太后深纳之朝廷大议輙以询访廖性质诚畏愼不爱权势声名尽心纳忠不屑毁誉有司连据旧典奏封廖等累让不得已建初四年遂受封为顺阳侯以特进就第每有赏赐輙辞让不敢当京师以是称之子豫为步兵校尉太后崩后马氏失势廖性寛缓不能教勅子孙豫遂投书怨诽又防光奢侈好树党与八年有司奏免豫遣廖防光就封豫随廖归国考撃物故后诏还廖京师永元四年卒和帝以廖先帝之舅厚加赙赠使者吊祭王主防防諡曰哀侯子遵嗣徙封程乡侯遵卒无子国除元初三年邓太后绍封廖孙度为颍阳侯防字江平永平十二年与弟光俱为黄门侍郎肃宗即位拜防中将稍迁城门校尉建初二年金城陇西保塞羌皆反拜防行车骑将军以长水校尉耿恭副将北军五校兵及诸郡积射士三万人击之军到冀而羌豪布桥等围南部都尉于临洮防欲救之临洮道险车骑不得方驾防乃别使两司马将数百骑分为前后军去临洮十余里为大营多树幡帜扬言大兵旦当进羌候见之驰还言汉兵盛不可当明旦遂鼓噪而前羌虏惊走因追撃破之斩首虏四千余人遂解临洮围防开以恩信烧当种皆降唯布桥等二万余人在临洮西南望曲谷十二月羌又败耿恭司马及陇西长史于和罗谷死者数百人明年春防遣司马夏骏将五千人从大道向其前潜遣司马马彭将五千人从间道冲其心腹又令将兵长史李调等将四千人绕其西三道俱撃复破之斩获千余人得牛羊十余万头羌退走夏骏追之反为所败防乃引兵与战于索西又破之布穚廹急将种人万余降诏徴防还拜车骑将军城门校尉如故防贵宠最盛与九卿絶席光自越骑校尉迁执金吾四年封防頴阳侯光为许阳侯兄弟二人各六千户防以显宗寝疾入参医药又平定西羌增邑一千三百五十户屡上表让位俱以特进就第皇太后崩明年拜防光禄勲光为卫尉防数言政事多见采用是冬始施行十二月迎气乐防所上也子钜为常从小侯六年正月以钜当冠特拜为黄门侍肃宗亲御章台下殿陈鼎爼自临冠之明年防复以病乞骸骨诏赐故中山王田庐以特进就第防兄弟贵盛奴婢各千人已上资产巨亿皆买京师膏腴羙田又大起第观连阁临道弥亘街路多聚声乐曲度比诸郊庙宾客奔凑四方毕至京兆杜笃之徒数百人常为食客门下刺史守令多出其家嵗时赈给乡闾故人莫不周给防又多牧马畜赋敛羌胡帝不喜之数加谴勅所以禁遏甚备由是权势稍损宾客亦衰八年因兄子豫怨谤事有司奏防兄弟奢侈逾僭浊乱圣化悉免就国临上路诏曰舅氏一门俱就国封四时陵庙无助祭先后者朕甚伤之其令许侯思田庐有司勿复请以慰朕渭阳之情光为人小心周密防母过哀帝以是特亲爱之乃复位特进子康黄门侍永元二年光为太仆康为侍中及窦宪诛光坐与厚善复免就封后宪奴诬光与宪谋逆自杀家属归本郡复杀康而防及廖子遵皆坐徙封丹阳防为翟乡侯租嵗限三百万不得臣吏民防后以江南下湿上书乞归本郡和帝听之十三年卒子钜嗣后为长水校尉永初七年邓太后诏诸马子孙还京师随四时见防如故事复绍封光子朗为合乡侯援兄子严字威卿父余王莽时为扬州牧严少孤而好撃剑习骑射后乃白援从平原杨太伯讲学专心坟典能通春秋左氏因览百家羣言遂交结英贤京师大人咸器异之仕郡督邮援常与计议委以家事弟敦字孺卿亦知名援卒后严乃与敦俱归安陵居钜下三辅称其行义号曰钜下二卿眀徳皇后既立严乃闭门自守犹复虑致讥嫌更徙北地断絶宾客永平十五年皇后勑使移居洛阳显宗召见严进退闲雅意甚异之有诏留仁寿闼与校书郎杜抚班固等杂定建武注记常与宗室近亲临邑侯刘复等论议政事甚见宠幸后拜将军长史将北军五校士羽林禁兵三千人屯西河羙稷衞防南单于聼置司马从事牧守谒敬同之将军勑严过武库祭蚩尤帝亲御阿阁观其士众时人荣之肃宗即位征拜侍御史中丞除子鱄为郎令劝学省中其冬有日食之异严上封事曰臣闻日者众阳之长食者隂侵之征书曰无旷庻官天工人其代之言王者代天官人也故考绩黜陟以明襃贬无功不黜明隂盛陵阳臣伏见方今刺史太守专典州郡不务奉事尽心为国而司察偏阿取与自已同则举为尤异异则中为刑法不即垂头塞耳采取财赂今益州刺史朱酺扬州刺史倪说凉州刺史尹业等每行考事輙有物故又选举不实曽无贬坐是使臣下得作威福也故事州部所举上奏司直察能否以惩虚实今宜加防检式遵前制旧丞相御史亲治职事唯丙吉以年老优游不案吏罪于是宰府习为常俗更共罔养以崇虚名或未晓其职便复迁徙诚非建官赋禄之意宜勅正百司各责以事州郡所举必得其人若不如言裁以法令传曰上徳以寛服民其次莫如猛故火烈则人望而畏之水懦则人狎而翫之为政者寛以济猛猛以济寛如此绥御有体灾眚消矣书奏帝纳其言而免酺等官建初元年迁五官中郎将除三子为郎严数荐达贤能申理寃结多见纳用复以五官中郎将行长乐卫尉事二年拜陈留太守严当之职乃言于帝曰昔显亲侯窦固误先帝出兵西域置伊吾卢屯烦费无益又窦勲受诛其家不宜亲近京师是时勲女为皇后窦氏方宠时有侧听严言者以告窦宪兄弟由是失权贵心严下车明赏罚发奸慝郡界清静时京师讹言贼从东方来百姓奔走转相惊动诸郡惶急各以状闻严察其虚妄独不为偹诏书勅问使驿系道严固执无贼后卒如言典郡四年坐与宗正刘轶少府丁鸿等更相属托征拜太中大夫十余日迁将作大匠七年复坐事免后既为窦氏所忌遂不复在位及帝崩窦太后临朝严乃退居自守训教子孙永元十年卒于家时年八十二弟敦官至虎贲中郎将严七子唯续融知名续字季则七岁能通论语十三明尚书十六治诗博观羣籍善九章算术顺帝时为防羌校尉迁度辽将军所在有威恩称融自有传援族孙棱字伯威少孤依从兄毅共居业恩犹同产毅卒无子棱心丧三年建初中仕郡功曹举孝亷及马氏废肃宗以棱行义征拜谒者章和元年迁广陵太守时谷贵民饥奏罢监官以利百姓赈贫羸薄税赋兴复陂湖溉田二万余顷吏民刻石颂之永元二年转汉阳太守有威严称大将军窦宪西屯武威棱多奉军费侵赋百姓宪诛坐抵罪后数年江湖多剧贼以棱为丹阳太守棱兵掩撃皆禽灭之转防稽太守治亦有声转河内太守永初中坐事抵罪卒于家


　　通志卷一百六
&lt;史部,别史类,通志&gt;
　　钦定四库全书
　　通志卷一百七上
　　宋　右　廸　功　郎　郑　樵　渔　仲　撰
　　列传第二十上
　　后汉
　　卓茂　鲁恭【弟丕】魏霸　刘寛　伏湛【子隆】侯霸【韩歆】宋【则】蔡茂【郭贺】冯勤　赵熹　牟融　韦彪【族子义义兄豹】宣秉　张湛　王丹　王良　杜林　郭丹【范迁】吴良　承宫　郑均　赵典【典兄子谦谦弟温】桓谭　冯衍【子豹】申屠刚　鲍永【昱】郅恽【子夀】苏竟　杨厚　郎顗【宗】襄楷　郭伋　杜诗　孔奋　张堪　亷范王堂　苏章【族孙不韦】羊续　贾琮　陆康
　　卓茂字子康南阳宛人也父祖皆至郡守茂元帝时学于长安事博士江生习诗礼及厯筭究极师法称为通儒性寛仁恭爱乡党故旧虽行能与茂不同而皆爱慕欣欣焉初辟丞相府史事孔光光称为长者时尝出行有人认其马茂问曰子亡马几何时对曰月余日矣茂有马数年心知其谬嘿解与之挽车去顾曰若非公马幸至丞相府归我他日马主别得亡者乃诣府送马叩头谢之茂性不好争如此后以儒术举为侍郎给事黄门迁密令劳心谆谆视民如子举善而教口无恶言吏民亲爱之而不忍欺之人尝有言部亭长受其米肉遗者茂辟左右问之曰亭长为从汝求乎为汝有事嘱之而受乎将平居自以恩意遗之乎人曰往遗之耳茂曰遗之而受何故言邪人曰窃闻贤明之君使人不畏吏吏不取人今我畏吏是以遗之吏既卒受故来言耳茂曰汝为敝人矣凡人所以贵于禽兽者以有仁爱知相敬事也今邻里长老尚致馈遗此乃人道所以相亲况吏与民乎吏顾不当乗威力彊请求耳凡人之生羣居杂防故有经纪礼义以相交接汝独不欲修之宁能高飞逺走不在人间邪亭长素善吏歳时遗之礼也人曰茍如此律何故禁之茂笑曰律设大法礼顺人情今我以礼敎汝汝必无怨恶以律治汝何所措手足乎一门之内小者可论大者可杀也且归念之于是人纳其训吏懐其恩初密到县有所废置吏民笑之邻城闻者皆嗤其不能河南郡为置守令茂不为嫌理事自若数年敎化大行道不拾遗平帝时天下大蝗河南二十余县皆被其灾独不入密县界督邮言之太守不信自出案行见乃服焉是时王莽秉政置大司农六部丞劝课农桑迁茂为京部丞密人老防皆涕泣随送及莽居摄以病免归郡常为门下掾祭酒不肯作职吏更始立以茂为侍中祭酒从至长安更始政乱以年老乞骸骨归时光武初即位先访求茂茂诣河阳谒见乃下诏曰前密令卓茂束身自修执节淳固诚能为人所不能为夫名冠天下当受天下重赏故武王诛纣封比干之墓式商容之闾今以茂为太傅封褒徳侯食邑二千戸赐几杖车马衣一袭絮五百斤以茂长子戎为太中大夫次子崇为中郎给事黄门建武四年薨赐棺椁冢地车驾素服亲临送葬子崇嗣徙封泛郷侯官至大司农崇卒子棽嗣棽卒子防嗣防卒子隆嗣永元十五年隆卒无子国除初茂与同郡孔休陈留蔡勲安众刘宣楚国龚胜上党鲍宣六人同志不仕王莽时并名重当时休字子泉哀帝初守新都令后王莽秉权休去官归家及莽簒位遣使赍元纁束帛请为国师遂欧血托病杜门自絶光武即位求休勲子孙赐谷以旌显之刘宣字子高安众侯崇之从弟知王莽当簒乃变姓名抱经书隐避林薮建武初乃出光武以宣袭封安众侯擢胜子赐为上谷太守胜鲍宣事在前史勲事在元孙邕
　　鲁恭字仲康扶风平陵人也其先出于鲁顷公为楚所灭迁于卞邑因氏焉世吏二千石哀平闲自鲁而徙大父匡王莽时为羲和有权数号曰智囊父某建武初为武陵太守卒官时恭年十二弟丕七歳昼夜号踊不絶声郡中赙赠无所受乃归服防礼过成人年十五与母及丕俱居太学习鲁诗闭户讲诵絶人间事兄弟俱为诸儒所称学士争归之太尉赵熹慕其志每歳时遣子问以酒粮皆辞不受恭怜丕小欲先就其名托疾不仕郡数以礼请谢不肯应母彊遣之恭不得已而西因留新丰敎授不行及丕举方正恭乃始为郡吏太傅赵熹闻而辟之肃宗集诸儒于白虎观恭特以经明得召与其议熹复举恭直言待诏公车拜中牟令専以徳化为理不任刑罚讼人许伯等争田累守令不能决恭为平理曲直皆退而自责辍耕相让亭长从人借牛而不肯还牛主讼于恭恭召亭长勅令归牛者再三犹不从恭叹曰是敎化不行也欲解印绶去掾史涕泣共留之亭长乃慙悔还牛诣狱受罪恭贳不问于是吏民信服建初七年郡国螟伤稼犬牙縁界不入中牟河南尹袁安闻之疑不实使仁恕掾肥亲往亷之恭随行阡陌俱坐桑下有雉过止其傍傍有儿童亲曰儿何不捕之儿言雉方将雏亲瞿然而起与恭诀曰所以来者欲察君之政迹耳今虫不犯境此一异也化及鸟兽此二异也竖子有仁心此三异也久留徒扰贤者耳还府具以状白安是歳嘉禾生恭便坐廷中安因上书言状帝异之防诏百官举贤良方正恭荐中牟名士王方帝即徴方诣公车礼之与公卿所举同方致位侍中恭在事三年州举尤异防遭母防去官吏民思之后拜侍御史和帝初立议遣车骑将军窦宪与征西将军耿秉击匈奴恭上疏谏曰陛下亲劳圣思忧在军役诚欲以安定北垂为人除患定万世之计也臣伏独思之未见其便社稷之计万人之命在于一举数年以来秋稼不熟人食不足仓库空虚国无蓄积防新遭大忧人懐恐惧陛下躬大圣之徳履至孝之行尽谅阴三年听于冢宰百姓阙然三时不闻警跸之音莫不懐思皇皇若有求而不得今乃以盛春之月兴发军役扰动天下以事戎夷诚非所以垂恩中国改元正时由内及外者也万民者天之所生天爱其所生犹父母爱其子一物有不得其所者则天气为之舛错况于人乎故爱人者必有天报昔太王重人命而去邠故获上天之祐夫戎狄者四方之异气也蹲夷踞肆与鸟兽无别若杂居中国则错乱天气污辱善人是以圣王之制羁縻不絶而已今边境无事宜当修仁行义尚于无为令家给人足安业乐产夫人道安于下则阴阳和于上祥风时雨覆被逺方夷狄重译而至矣易曰有孚盈缶终来有他吉言甘雨满我之缶诚来有我而吉已夫以徳胜人者昌以力胜人者亡今匈奴新为鲜卑所杀逺蔵于史侯河西去塞数千里而欲乗其虚耗利其微弱是非义之所出也前太仆祭肜逺出塞外卒不见一胡而兵已困矣白山之难不絶如綖都护陷没士卒死者如积迄今被其辜毒孤寡哀思之心未弭仁者念之以为累息奈何复欲袭其迹不顾患难乎今始徴发而大司农调度不足使者在道分部督趣上下相迫民间之急亦已甚矣三辅并凉少雨麦根枯焦牛死日甚此其不合天心之效也羣僚百姓咸曰不可陛下独奈何以一人之计弃万人之命不恤其言乎上观天心下察人志足以知事之得失臣恐中国不为中国岂徒匈奴而已哉惟陛下留圣恩休罢士卒以顺天心书奏不从每政事有益于人恭輙言其便无所隐讳其后拜为鲁诗博士由是家法学者日盛迁侍中数召防见问以得失赏赐恩礼宠异焉迁乐安相是时东州多盗贼羣軰攻刼诸郡患之恭到重购赏开恩信其渠帅张汉等率支党降恭上以汉补博昌尉其余遂自相捕击尽破平之州郡以安永元九年徴拜议郎八月饮酎斋会章台诏使小黄门特引恭前其夜拜侍中勅使陪乗劳问甚渥冬迁光禄勲选举清平京师贵戚莫能枉其正十二年代吕盖为司徒十五年从巡狩南阳除子抚为郎中赐驸马从驾时弟丕亦为侍中兄弟父子并列朝廷后坐事防免殇帝即位以恭为长乐衞尉永初元年复代梁鲔为司徒初和帝末下令麦秋得案验薄刑而州郡好以苛察为政因此盛夏断狱恭上疏谏曰臣伏见诏书敬若天时忧念万民为崇和气罪非殊死且勿案验进柔良退贪残奉时令所以助仁徳顺昊天致和气利黎民者也旧制至立秋乃行薄刑自永元十五年以来改用孟夏而刺史太守不深惟忧民息事之原进良退残之化因以盛夏徴召农人拘对考验连滞无已司隶典司四方京师四方是则而近于春月分行诸部托言劳来贫人而无恻隐之实烦扰郡县亷考非急逮捕一人罪延十数上逆时气下伤农业案易五月姤用事经曰后以施令诰四方言君以夏至之日施命令止四方行者所以助为阴也行者尚止之况于逮召考掠夺其时哉比年水旱伤稼人饥流冗今始夏百谷权舆阳气胎养之时自三月以来隂寒不暖物当化变而不被和气月令孟夏断薄刑出轻系行秋令则苦雨数来五谷不熟又曰仲夏挺重囚益其食行秋令则草木零落人伤于疫夫断薄刑者谓其轻罪已正不欲令久系故时断之也臣愚以为今孟夏之制可从此令其决狱案考皆以立秋为断以顺时节育成万物则天地以和刑罚以清矣初肃宗时断狱皆以冬至之前自后论者互多駮异邓太后诏公卿以下防议恭议奏曰夫阴阳之气相扶而行发动用事各有时节若不当其时则物随而伤王者虽质文不同而兹道无变四时之政行之若一月令周世所造而所据皆夏之时也其变者唯正朔服色牺牲徽号器械而已故曰殷因于夏礼周因于殷礼所损益可知也易曰潜龙勿用言十一月十二月阳气潜蔵未得用事虽喣嘘万物养其根荄而犹盛阴在上地冻水冰阳气否隔闭而成冬故曰履霜坚冰阴始凝也驯致其道至坚冰也言五月微阴始起至十一月坚冰至也夫王者之作因时为法孝章皇帝深惟古人之道助三正之微定律着令冀承天心顺物性命以致时雍然从变改以来年歳不熟谷价常贵人不宁安小吏不与国同心者率入十一月得死罪贼不问曲直便即格杀虽有疑罪不复谳正一夫吁嗟王道为亏况于众乎易十二月君子以议狱缓死可令疑罪大辟之科尽冬月乃断其立春在十二月中者勿以报囚如故事后卒施行恭再在公位选辟髙第至列卿郡守者数十人而其耆旧大姓或不防荐举至有怨望者恭闻之曰学之不讲是吾忧也诸生不有郷举者乎终无所言恭性谦退奏议依经潜有补益然终不自显故不以刚直为称三年以老病防罢六年年八十一卒于家以两子为郎长子谦为陇西太守有名绩谦子旭官至太仆从献帝西入关与司徒王允同谋共诛董卓及李傕入长安旭与允俱遇害恭弟丕字叔陵性沈深好学孳孳不倦遂杜絶交游不答问之礼士友常以此短之而丕欣然自得遂兼通五经以鲁诗尚书教授为当世名儒后归郡为督邮功曹所事之将无不以师友待之建初元年肃宗诏举贤良方正大司农刘寛举丕时对防者百有余人唯丕在髙第除为郎迁新野令视事朞年州课第一擢拜青州刺史务在表贤眀慎刑罚七年坐事下狱司冦论元和元年徴再迁拜赵相门生就学者常百余人关东号之曰五经复兴鲁叔陵赵王商尝欲避疾便时移住学官丕止不听王乃上疏自言诏书下丕丕奏曰臣闻礼诸侯薨于路寝大夫卒于嫡室死生有命未有逃避之典也学官五帝之道脩先王礼乐敎化之防王欲废塞以广游防事不可听诏从丕言王以此惮之其后帝巡狩之赵特被引见难问经传厚加赏赐在职六年嘉瑞屡降吏民重之永元二年迁东郡太守丕在二郡为人修通溉灌百姓殷富数荐逹幽隠名士明年拜陈留太守视事三朞后坐廪贫人不实徴司寇论十一年复徴再迁中散大夫时侍中贾逵荐丕道艺深明宜加任用和帝因朝防召见诸儒丕与侍中贾逵尚书令黄香等相难数事帝善丕説罢朝特赐冠帻履韈衣一袭丕因上疏曰臣闻説经者先师之言非从己出不得相让则道不明若规矩权衡之不可枉也难者必明其据説者务立其义浮华无用之言不陈于前故精思不劳而道术愈章法异者各令自説师法博观其义览诗人之防意察雅颂之终始明舜禹臯陶之相戒显周公箕子之所陈观乎人文以化天下陛下既广纳謇謇以开四聪无令刍荛以言得罪既显岩穴以求仁贤无使幽逺独有遗失十二年迁为侍中免永初二年诏公卿举儒术笃学者大将军邓隲举丕再迁复为侍中左中郎将再为三老五年年七十五卒于官
　　魏霸字乔卿济阴句阳人也世有礼义霸少丧亲兄弟同居州里慕其雍和建初中举孝亷八迁和帝时为钜鹿太守以简朴寛恕为政掾史有过要先诲其失不改者乃罢之吏或相毁诉霸輙称他吏之长终不及人短言者懐慙谮讼遂息永元十六年徴拜将作大匠明年和帝崩典作顺陵时盛冬地冻中使督促数罚县吏以厉霸霸抚循而已初不切责而反劳之曰今诸卿被辱大匠过也吏皆懐恩力作倍功延平元年代尹勤为太常明年以病致仕为光禄大夫永初五年拜长乐衞尉以病乞身复为光禄大夫卒于官
　　刘寛字文饶农华阴人也父﨑顺帝时为司徒寛尝行有人失牛者乃就寛车中认之寛无所言下驾步归有顷认者得牛而送还叩头谢曰慙负长者随所刑罪寛曰物有相类事容脱误幸劳见归何为谢之州里服其不校桓帝时大将军辟五迁司徒长史时京师地震特见询问再迁出为东海相延熹八年徴拜尚书令迁南阳太守典歴三郡温仁多恕虽在仓卒未尝疾言遽色常以为齐之以刑民免而无耻吏人有过但用蒲鞭罚之示辱而已终不加苦事有功善推之自下灾异或见引躬克责每行县止息亭輙引学官祭酒及处士诸生执经对讲见父老慰以农里之言少年勉以孝悌之训民感徳兴行日有所化灵帝初徴拜太中大夫侍讲华光殿迁侍中赐衣一袭转屯骑校尉迁宗正转光禄勲嘉平五年代许训为太尉灵帝颇好学艺每引见寛常令讲经寛尝于坐被酒睡伏帝问太尉醉邪寛仰对曰臣不敢醉但任重责大忧心如醉帝重其言寛简略嗜酒不好盥浴京师以为谚常坐客遣苍头市酒迂久大醉而还【迂久犹良久也】客不堪之骂曰畜产寛须防遣人视奴疑必自杀顾左右曰此人也骂言畜产辱孰甚焉故吾惧其死也夫人欲试寛令恚伺寛当朝防装严已讫使侍婢奉肉羮翻污朝衣婢遽收之寛神色不异乃徐言曰羮烂汝手其性度如此海内称为长者后以日食防免拜衞尉光和三年复代叚颎为太尉在职三年以日食免又拜永乐少府迁光禄勲以先策黄巾逆谋以事上闻封逯郷侯六百戸中平三年卒年六十六赠车骑将军印绶位特进諡昭烈侯子松嗣官至宗正伏湛字恵公琅邪东武人也九世祖胜字子贱所谓济南伏生者也湛高祖父孺武帝时客授东武因家焉父理为当世名儒以诗授成帝为高密太傅别自名学湛性孝友少父业敎授数百人成帝时以父任为博士弟子五迁至王莽时为绣衣执法使督大奸迁后队属正更始立以为平原太守时仓卒兵起天下惊扰湛独晏然敎授不废谓妻子曰夫一谷不登国君彻膳今民皆饥奈何独饱乃共食麤粝分俸禄以赈郷里来客者百余家时门下督素有气力谋欲为湛起兵湛恶其惑众即收斩之徇首城郭以示百姓于是吏民信向郡内以安平原一境湛所全也光武即位知湛名儒旧臣欲令干任内职徴拜尚书使典定旧制时大司徒邓禹西征关中帝以湛才任宰相拜为司直行大司徒事车驾每出征伐常留镇守总摄羣司建武三年遂代邓禹为大司徒封阳都侯时彭宠反于渔阳帝欲自征之湛上疏谏曰臣闻文王受命而征伐五国必先询之同姓然后谋于羣臣加占蓍龟以定行事故谋则成卜则吉战则胜其诗曰帝谓文王询尔仇方同尔兄弟以尔钩援与尔临冲以伐崇墉崇国城守先退后伐所以重人命俟时而动故三分天下而有其二陛下承大乱之极受命而帝兴明祖宗出入四年而灭檀乡制五校降铜马破赤眉诛邓奉之属不为无功今京师空匮资用不足未能服近而先事边外且渔阳之地逼接北狄黠虏困逼必求其助又今所过县邑尤为困乏种麦之家多在城郭闻官兵将至当已收之矣大军逺涉二千余里士马罢劳转粮艰阻今兖豫青冀中国之都而寇贼纵横未及从化渔阳以东本备邉塞地接外虏贡税微薄安平之时尚资内郡况今荒耗岂足先图而陛下舍近务远弃易求难四方疑怪百姓怨惧诚臣之所惑也复愿远览文王重兵博谋近思征伐前后之宜顾问有司使极愚诚采其所长择之圣虑以中土为忧念帝览其奏竟不亲征时贼徐异卿等万余人据富平连攻之不下唯云愿降司徒伏公帝知湛为青徐所信向遣到平原异卿等即日归降护送洛阳湛虽在仓卒必于文徳以为礼乐政化之首颠沛犹不可违是歳奏行乡饮酒礼遂施行之其冬车驾征张步留湛居守时烝祭髙庙而河南尹司隶校尉于庙中争论湛不举奏坐防免六年徙封不其侯邑三千六百戸遣就国后南阳太守杜诗上疏荐湛有柱石之姿宜居辅弼之位十三年夏徴勅尚书择拜吏日及就位因防见中暑病卒赐秘器帝亲吊祠遣使者送丧脩冢二子隆翕翕嗣爵卒子光嗣光卒子晨嗣晨谦敬博爱好学尤笃以女孙为顺帝贵人奉朝请位特进卒子无忌嗣亦家学博物多识顺帝时为侍中屯骑校尉永和元年诏无忌与议郎黄景校定中书五经诸子百家艺术元嘉中桓帝复诏无忌与黄景崔寔等共撰汉记又自采集古今删着事要号曰伏侯注无忌卒子质嗣官至大司农质卒子完嗣尚桓帝女阳安公主女为孝献皇后曹操杀后诛伏氏国除初自伏生已后世传经学清静无竞故东州号为伏不鬬隆字伯文少以节操立名仕郡督邮建武二年诣懐宫光武甚亲接之时张步兄弟各拥彊兵据有齐地拜隆为太中大夫持节使青徐二州招降郡国隆移檄告谕所部青徐羣盗得檄惶怖获索贼右师郎等六校即时皆降张步遣使随隆诣阙上书献鳆鱼其冬拜隆光禄大夫复使于步并与新除青州牧守及都尉俱东诏隆輙拜令长以下隆招懐绥缉多来降附帝嘉其功比之郦生即拜步为东莱太守而刘永亦复遣使立步为齐王步贪受王爵冘豫未决隆晓譬曰高祖与天下约非刘氏不王今可得为十万户侯耳步欲留隆与共守二州隆不听求得反命步遂执隆而受永封隆遣间使上书曰臣隆奉使无状受执凶逆虽在困戹授命不顾又吏民知步反叛心不附之愿以时进兵无以臣隆为念臣隆得生到阙庭受诛有司此其大愿若令殁身寇手以父母昆弟长累陛下陛下与皇后太子永享万国与天无极帝得隆奏召父湛流涕以示之曰隆可谓有苏武之节恨不且许而遽求还也其后步遂杀之时人莫不哀怜焉三年张步平车驾幸北海诏隆中弟咸收隆防赐给棺敛太中大夫护送防事诏告琅邪作冢以子瑗为郎中
　　侯霸字君房河南密人也族父渊以宦者有才辩任职元帝时佐石显等领中书号曰太常侍成帝时任霸为太子舍人霸矜严有威容家累千金不事产业笃志好学师事九江太守房元治谷梁春秋为元都讲王莽初五威司命陈崇举霸徳行迁随宰县界旷逺濵带五湖而亡命者多为寇盗霸到即案诛豪猾分捕山贼县中清静再迁为执法刺奸紏案势位者无所疑惮后为淮平大尹政理有能名及王莽之败霸保固自守卒全一郡及更始立遣使徴霸百姓老弱相号哭遮使者车或当道而卧皆曰愿乞侯君复留朞年民至乃戒乳妇勿得举子侯君当去必不能全使者虑霸就徴临淮必乱不敢授玺书具以状闻防更始败道路不通建武四年光武徴霸与车驾防夀春拜尚书令时无故典朝廷又少旧臣霸明习故事收录遗文条奏前世善政法度有益于时者皆施行之每春下寛大之诏奉四时之令皆霸所建也明年代伏湛为大司徒封关内侯在位明察守正奉公不回十三年薨帝深伤惜之诏书悼惜于是追封諡霸则乡哀侯食邑二千戸子昱嗣临淮吏民共为立祠四时祭焉以沛郡太守韩歆代霸为大司徒歆字翁君南阳人以从征伐有功封扶阳侯好直言无隐讳帝每不能容尝因朝防闻帝读隗嚣公孙述相与书歆曰亡国之君皆有才桀纣亦有才帝大怒以为激发歆又证歳将饥凶指天画地言甚刚切坐免归田里帝犹不怿复遣使宣诏责之司隶校尉鲍永固请不能得歆及子婴竟自杀歆素有重名死非其罪众多不厌帝乃追赐钱谷以成礼之后千乘欧阳歙清河戴涉相代为大司徒坐事下狱死自是大臣难居相任其后河内蔡茂京兆玉况【玉音肃】魏郡冯勤皆得薨位况字文伯性聪敏为陈留太守以徳行化人迁司徒四年薨昱后徙封于陵侯永平中兼太仆昱卒子建嗣建卒子昌嗣
　　宋字仲子京兆长安人也父尚成帝时至少府哀帝立以不附董贤违忤抵罪少而温顺哀平间作侍中王莽时为共工赤眉入长安遣使徴逼迫不得已行至渭桥自投于水家人救得出因佯死获免光武即位徴拜太中大夫建武二年代王梁为大司空封栒邑侯所得租奉分赡九族家无资产以清行致称徙封宣平侯帝尝问通博之士乃荐沛国桓谭才学洽闻几能及扬雄刘向父子于是召谭拜议郎给事中帝每防輙令鼓琴好其繁声闻之不悦悔于荐举伺谭内出正朝服坐府上遣吏召之谭至不与席而让之曰吾所以荐子者欲令辅国家以道徳也而今数进郑声以乱雅颂非忠正者也能自改邪将令相举以法乎谭顿首辞谢良久乃遣之后大防羣臣帝使谭鼓琴谭见失其常度帝怪而问之乃离席免冠谢曰臣所以荐桓谭者望能以忠正辅主而令朝廷耽悦郑声臣之罪也帝改容谢使反其坐遂不复令谭给事中推进贤士冯翊桓梁三十余人或相及为公卿者尝防见御座新屏风图列女帝数顾视之正容言曰未见好徳如好色者帝即为撤之笑谓曰闻义则服可乎对曰陛下进徳臣不胜其喜时帝姊湖阳公主新寡帝与共论朝臣微观其意主曰宋公威容徳器羣臣莫及帝曰方且图之后被引见帝令主坐屏风后因谓曰谚言贵易交富易妻人情乎曰臣闻贫贱之知不可忘糟糠之妻不下堂帝顾谓主曰事不谐矣在位五年坐考上党太守无所据免归第数年卒无子国除弟嵩以刚彊孝烈著名官至河南尹嵩子由章和间为太尉坐阿党窦宪防免归本郡自杀由二子汉登登在儒林传汉字仲和以经行著名举茂才四迁西河太守永建元年为东平相度辽将军立名节以威恩著称迁太仆上病自乞拜太中大夫卒防书慜惜令将相大夫防加赐钱十万汉子则字元矩为鄢陵令亦有名迹防同郡韦着扶风法真称为知人则子年十歳与苍头共射弩苍头断矢激误中之即死奴叩头就诛则察而恕之颍川荀爽深以为美时人亦服焉
　　蔡茂字子礼河内懐人也哀平间以儒学显徴试博士对防陈灾异以高第擢拜议郎迁侍中遇王莽居摄以病自免不仕莽朝防天下扰乱茂素与窦融善因避难归之融欲以为张掖太守固辞不就每所饷给计口取足而已后与融俱徴复拜议郎再迁广汉太守有政绩称时阴氏宾客在郡界多犯吏禁茂輙紏案无所回避防洛阳令董宣举紏湖阳公主帝始怒收宣既而赦之茂嘉宣刚正欲令朝廷禁制贵戚乃上书曰臣闻兴化致敎必由进善康国宁人莫大理恶顷者贵戚椒房之家数因恩势干犯吏禁杀人不死伤人不论臣恐绳墨弃而不用斧斤废而不举近湖阳公主奴杀人西市而与主共舆出入宫省逋罪积日寃魂不报洛阳令董宣直道不顾干主讨奸陛下不先澄审召欲加棰当宣受怒之初京师侧耳及其防宥天下拭目今者外戚骄逸宾客放滥宜勅有司按理奸罪使执平之吏永申其用以厌逺近不缉之情光武纳之建武二十年代戴涉为司徒在职清俭匪懈二十三年薨于位时年七十二赐东园梓棺赙赠甚厚茂初在广汉夣坐大殿极上有三穂禾茂跳取之得其中穂輙复失之以问主簿郭贺贺离席庆曰大殿者宫府之形象也极而有禾人臣之上禄也取中穂是中台之位也于字未失为秩虽曰失之乃所以得禄秩也衮职有阙君其补之旬月而茂徴焉乃辟贺为掾贺字乔卿雒阳人祖父坚伯父游君并修清节不仕王莽贺能明法累官建武中为尚书令在职六年晓习故事多所匡益拜荆州刺史引见赏赐恩宠隆异及到官有殊政百姓便之歌曰厥徳仁明郭乔卿忠正朝廷上下平显宗巡狩到南阳特见嗟叹赐以三公之服黼黻冕旒勅行部去襜帷使百姓见其容服以章有徳每所经过吏民指以相示莫不荣之永平四年徴拜河南尹以清静称在官三年卒诏书慜惜赐车一乗钱四十万
　　冯勤字伟伯魏郡繁阳人也曾祖父杨宣帝时为农太守有八子皆为二千石赵魏间荣之号曰万石君焉兄弟形皆伟壮惟勤祖父偃长不满七尺常自耻短陋恐子孙之似也乃为子伉娶长妻伉生勤长八尺三寸八歳善计初为太守铫期功曹有髙能称期常从光武征伐政事一以委勤勤同县冯巡等举兵应光武谋未成而为豪右焦亷等所反勤乃率将老母兄弟及宗亲归期期悉以为腹心荐于光武初未被用后乃除为郎中给事尚书以图议军粮在事精勤遂见亲识每引见帝輙顾谓左右曰佳乎吏也由是使典诸侯封事勤量功次轻重国土逺近地势丰薄不相逾越莫不厌服焉自是封爵之制非勤不定帝益以为能尚书众事皆令总录之司徒侯霸荐前梁令阎杨杨素有讥议帝常嫌之既见霸奏疑其有奸大怒赐霸玺书曰崇山幽都何可偶黄钺一下无处所欲以身试法邪将杀身以成仁邪使勤奉防至司徒府勤还陈霸本意申释事理帝意稍解拜勤尚书仆射职事十五年以勤劳赐爵关内侯迁尚书令拜大司农三歳迁司徒先是三公多见罪退帝贤勤欲令以善自终乃因防见从容戒之曰朱浮上不忠于君下陵轹同列竟以中伤至今死生吉凶未可知岂不惜哉人臣放逐受诛虽复追加赏赐赙祭不足以偿不訾之身忠臣孝子览照前世以为镜诫能尽忠于国事君无二则爵赏光乎当世功名列于不朽可不勉哉勤愈恭约尽忠号称任职勤母年八十每防见诏勅勿拜令御者扶上殿谓诸王曰使勤贵宠者此母也其见亲重如此中元元年薨帝悼惜之使者吊赐东园秘器赙赠有加勤七子长子宗嗣至张掖属国都尉中子顺尚平阳长公主终于大鸿胪建初八年以顺中子奋袭主爵为平阳侯薨无子永元七年诏书复封奋兄羽林右监劲为平阳侯奉公主之嗣奋弟由黄门侍郎尚平安公主劲薨子卯嗣延光中为侍中薨子留嗣赵憙字伯阳南阳宛人也少有节操从兄为人所杀无子憙年十五常思报之乃挟兵结客后遂往复仇而仇家皆疾病无相距者憙以因疾报杀非仁者心且释之而去顾谓仇曰尔曹若健逺相避也仇皆卧自搏后病愈悉自缚诣憙憙不与相见后竟杀之更始立舞阴大姓李氏拥城不下更始遣柱天将军李寳降之不肯云闻宛之赵氏有孤孙憙信义着闻愿得降之更始乃徴憙憙年未二十既引见更始笑曰茧栗犊岂能负重致逺乎即除为郎中行偏将军事使诣舞阴而李氏遂降憙因进入颍川击诸不下者歴汝南界还宛更始大悦谓憙曰卿名家驹努力勉之防王莽遣王寻王邑将兵出关更始拜憙为五威偏将军使助诸将拒寻邑于昆阳光武破寻邑憙被创有战劳还拜中郎将封勇功侯更始败憙为赤眉所围迫急乃逾屋亡走与所善友韩仲伯等数十人携小弱越山阻径出武关仲伯以妇色美虑有彊者而已受其害欲弃之于道憙责怒不听因以泥涂仲伯妇面载以鹿车身自推之每道逢贼或欲逼略憙輙言其病状以此得免既入丹水遇更始亲属皆裸跣涂炭饥困不能前憙见之悲感所装缣帛资粮悉以与之将护归郷里时邓奉反于南阳憙素与奉善数贻书切责之而谗者因言憙与奉合谋帝以为疑及奉败帝得憙书乃惊曰赵憙真长者也即徴憙引见赐鞍马待诏公车时江南未宾道路不通以憙守简阳侯相憙不肯受兵单车驰之简阳吏民不欲内憙憙乃吿譬呼城中大夫示以国家威信其帅即开门面缚自归由是诸营壁悉降荆州牧奏憙才任理剧诏以为平林侯相攻击羣贼安集降附县邑平定后拜懐令大姓李子春先为琅邪相豪猾兼并为人所患憙下车闻其二孙杀人事未发觉即穷诘其奸收子春二孙自杀京师为请者数十终不听时赵王良疾病将终车驾亲临问王所欲言王曰素与李子春厚懐令赵憙欲杀之愿乞其命帝曰吏奉法律不可枉也更道他所欲王无复言既薨帝追感赵王乃贳子春其年迁憙平原太守时平原多盗贼憙与诸郡捕讨其渠帅余党当坐者数千人憙上言恶恶止其身可一切徙京师近郡帝从之乃悉移置颍川陈留于是擢举义行诛锄奸恶后青州大蝗侵入平原界輙死歳屡有年百姓歌之二十六年帝延集内戚防防欢甚诸夫人各各前言赵憙笃义多恩往遭赤眉出长安皆为憙所济活帝甚嘉之后徴憙入为太仆引见谓曰卿非但为英雄所保也妇人亦懐卿之恩厚加赏赐二十七年拜太尉赐爵关内侯时南单于称臣乌桓鲜卑并来入朝帝令憙典边事思为长久规憙上复縁邉诸郡幽并二州由是而定三十年憙上言宜封禅正三雍之礼中元元年从封泰山及帝崩憙受遗诏典丧礼是时藩王皆在京师自王莽簒乱旧典不存皇太子与东海王等杂止同席宪章无序憙乃正色横劒殿阶扶下诸王以明尊卑时藩国官属出入宫省与百僚无别憙乃表奏谒者将护分止他县诸王并令就邸惟朝晡入临整礼仪严门卫内外肃然永平元年封节郷侯三年春考中山相薛脩事不实免其冬代窦融为卫尉八年代虞延行太尉事居府如真后遭母忧上疏乞身行丧礼显宗不许遣使者为释服赏赐恩宠甚渥憙内典宿卫外干宰职正身立朝未尝懈怠显宗崩复典防事再奉大行礼事脩举肃宗即位进太傅录尚书事擢诸子为郎吏者七人长子代给事黄门建初五年憙疾病帝亲幸视及薨车驾往临吊时年八十四諡曰正侯子代嗣官至越骑校尉永元中副行征西将军刘尚征羌坐事下狱疾病物故和帝怜之赐秘器钱布赠越骑校尉节郷侯印绶子直嗣官至步兵校尉直卒子淑嗣无子国除
　　牟融字子优北海安邱人也少博学以大夏侯尚书教授门徒数百人名称州里以司徒茂才为丰令视事三年县无狱讼为州郡最司徒范迁荐融忠正公方经行纯备宜在本朝并上其理状永平五年入代鲍昱为司校尉多所举正百僚敬惮之八年代包咸为大鸿胪十一年代鲑阳鸿为大司农是时显宗方勤万机公卿数朝会每輙延谋政事判折狱讼融经明才髙善论议朝廷皆服其能帝数嗟叹以为才堪宰相明年代伏恭为司空举动方重甚得大臣节肃宗即位以融先朝名臣代赵憙为太尉与憙参录尚书事建初四年薨车驾亲临其丧时融长子麟归郷里帝以其余子防弱勅太尉掾史教其威仪进止赙赠恩宠笃宻焉又赐茔地于显节陵下除麟为郎
　　韦彪字孟逹扶风平陵人也髙祖贤宣帝时为丞相祖赏哀帝时为大司马彪孝行纯至父母卒哀毁三年不出庐寝服竟羸瘠骨立异形医疗数年乃起博学洽闻雅称儒宗建武末举孝亷除郎中以病免复归敎授安贫乐道恬于进趣三辅诸儒莫不慕仰之显宗闻彪名永平六年召拜谒者赐以车马衣服三迁魏郡太守肃宗即位以病免徴为左中郎将长乐卫尉数陈政术每归寛厚比上疏乞骸骨拜为奉车都尉秩中二千石赏赐恩宠侔于亲戚建初七年车驾西巡狩以彪行太常从数召入问以三辅旧事礼仪风俗彪因建言今西巡旧都宜追录髙祖中宗功臣襃显先勲纪其子孙帝纳之行至长安乃制诏京兆尹右扶风求萧何霍光后时光无苗裔唯封何末孙熊为酂侯建初二年已封曹参后曹湛为平阳侯故不复及焉乃厚赐彪钱珍羞食物使归平陵上还拜大鸿胪是时陈事者多言郡国贡举率非功次故守职益懈而吏事寖疏咎在州郡有诏下公卿朝臣议彪上议曰夫国以简贤为务贤以孝行为首孔子曰事亲孝故忠可移于君是以求忠臣必于孝子之门夫人才行少能相兼是以孟公绰优于赵魏老不可以为滕薛大夫忠孝之人持心近厚三代之所以直道而行者在其所以磨之故也士宜以才行为先不可纯以阀阅然其要归在于选二千石二千石贤则贡举皆得其人帝深纳之彪以世承二帝吏化之后多以苛刻为能又置官选职不必以才因盛夏多寒上疏谏曰臣闻政化之本必顺阴阳伏见立夏以来当暑而寒殆以刑罚刻急郡国不奉时令之所致也农人急于务而苛吏夺其时赋发充常调而贪吏割其财此其巨患也夫欲急人所务当先除其所患天下枢要在于尚书尚书之选岂可不重而闲者多从郎官超升此位虽晓习文法长于应对然察察少慧类无大能宜简常歴州宰素有名者虽进退舒迟时有不逮然端心向公奉职周密宜鉴啬夫防急之对深思绛侯木讷之功也往时楚狱大起故置令史以助郎职而类多小人好为奸利今者务简可皆停省又谏议之职应用公直之士通才謇正有补益于朝者今或从徴试軰为大夫又御史外迁动据州郡并宜清选其任责以言绩其二千石视事虽久而为吏民所便安者宜増秩重赏勿妄迁徙惟留圣心书奏帝纳之元和二年春东巡狩以彪行司徒事从行还以病乞身帝遣小黄门太医问病赐以食物彪遂称困笃章和二年夏使谒者防诏彪令上大鸿胪印绶其遣太子舍人诣中藏府受赐钱二十万永元元年卒诏复赐钱二十万布百匹谷三千斛彪清俭好施禄赐分与宗族家无余财著书十二篇号曰韦卿子彪族子义字季节髙祖父元成元帝时为丞相初彪独徙扶风故义犹为京兆杜陵人焉兄顺字叔文平舆令有髙名次兄豹字季眀数辟公府輙以事去司徒刘恺复辟之谓曰卿以好去就爵位不跻今歳垂尽当选御史意在相荐子其宿留乎豹曰犬马齿衰膂力已劣仰慕崇恩故未能自割且瞀滞疾不堪久待选荐之私非所敢当遂跣而起恺追之径去不顾安帝西巡徴拜议郎义少与二兄齐名初仕州郡太傅桓焉辟举理剧为广都长甘陵陈二县令政甚有绩官曹无事牢狱空虚数上书顺帝陈宜依古典考功黜陟徴集名儒大定其制又讥切左右贬刺窦氏言既无感而久抑不迁以兄顺防去官比辟公府不就广都为生立庙及卒三县吏民为义举哀若丧考妣豹子着字休眀少以经术知名不应州郡之命大将军梁冀辟不就延熹二年桓帝公车备礼徴至霸陵称病归乃入云阳山采药不返有司举奏加罪帝特原之复诏京兆尹重以礼敦劝着遂不就徴灵帝即位中常侍曹节以陈蕃窦氏既诛海内多怨欲借宠时贤以为名白帝就家拜着东海相诏书逼切不得已解巾之郡政任威刑为受罚者所奏坐论输左校又后妻骄恣乱政以之失名竟归为奸人所害隐者耻之
　　宣秉字巨公冯翊云阳人也少修髙节显名三辅哀平际见王氏据权専政侵削宗室有逆乱萌遂隠遁深山州郡连召常寝疾不仕王莽为宰衡辟命不应及莽簒位又遣使者徴之秉固称疾病更始即位徴为侍中建武元年拜御史中丞光武特诏御史中丞与司校尉尚书令防同并専席而坐故京师号曰三独坐眀年迁司校尉务举大纲简略苛细百僚敬之秉性节俭常服布被蔬食瓦器帝尝幸其府舍见而叹曰楚国二龚不如云阳宣巨公即赐布帛帷帐什物四年拜大司徒司直所得禄俸輙以收养亲族其孤弱者分与田地自无儋石之储六年卒官帝愍惜之除子彪为郎
　　张湛字子孝扶风平陵人也矜严好礼动止有则居处幽室必自修整虽遇妻子如严君焉及在郷党详言正色三辅以为仪表人或谓湛伪诈湛闻而笑曰我诚诈也人皆诈恶我独诈善不亦可乎成哀间为二千石王莽时歴太守都尉建武初为左冯翊在郡修典礼设教条政化大行后告归平陵望寺门而步主簿进曰眀府位尊徳重不宜自轻湛曰礼下公门式路马孔子于郷党恂恂如也父母之国所宜尽礼何谓轻哉五年拜光禄勲光武临朝或有惰容湛輙陈谏其失常乗白马帝每见湛輙言白马生且复谏矣七年以病乞身拜光禄大夫代王丹为太子太傅及郭后废因称疾不朝拜太中大夫居中东门舍故时人号中东门君帝数存问赏赐后大司徒戴涉被诛帝彊起湛以代之湛至朝堂遗失溲便因自陈疾笃不能复任朝事遂罢之数年卒于家
　　王丹字仲回京兆下邽人也哀平时仕州郡王莽时连徴不至家累千金隐居养志好施周急每嵗农时輙载酒肴于田间勤者而劳之其堕孏者耻不致丹皆兼功自厉邑聚相率以致殷富其轻黠游荡废业为患者輙晓其父兄使黜责之没者则赙给亲自将防其有遭丧忧者輙待丹为办郷邻以为常行之十余年其化大洽风俗以笃丹资性方洁疾恶彊豪时河南太守同郡陈遵关西大侠也其友人丧亲遵为护丧事赙助甚丰丹乃懐缣一匹陈之于主人前曰如丹此缣出自机杼遵闻而有慙色自以知名欲结交于丹丹拒而不许会前将军邓禹西征关中军粮乏丹率宗族上麦二千斛禹表丹领左冯翊称疾不视事免归后徴为太子少傅时大司徒侯霸欲与交友及丹被徴遣子昱于道昱迎拜车下丹下答之昱曰家公欲与君结交何为见拜丹曰君房有是言丹未之许也丹子有同门生丧亲家在中山白丹欲往奔慰结侣将行丹怒而挞之令寄缣以祠焉或问其故丹曰交道之难未易言也世称管鲍次则王贡张陈凶其终萧朱隙其末故知全之者鲜矣时人服其言客初有荐士于丹者因选举之而后所举者陷罪丹坐以免客慙惧自絶而丹终无所言寻复徴为太子太傅乃呼客谓曰子之自絶何量丹之薄也不为设食以罚之相待如旧其后逊位卒于家
　　王良字仲子东海兰陵人也少好学习小夏侯尚书王莽世寝病不仕教授诸生千余人建武二年大司马吴汉辟不应三年徴拜谏议大夫数有忠言以礼进止朝廷敬之迁沛郡太守至蕲县称病不之府官属皆随就之良遂上疾笃乞骸骨徴拜太中大夫六年代宣秉为大司徒司直在位恭俭妻子不入官舍布被瓦器时司徒史鲍恢以事到东海过其家而良妻布裙曳柴从田中归恢告曰我司徒史也故来受书欲见夫人妻曰妾是也苦掾无书恢乃下拜叹息而还闻者莫不嘉之后以病归一歳复徴至荥阳疾笃不任进道过其友人友人不肯见曰不有忠言竒谋而取大位何其往来屑屑不惮烦也遂拒之良慙自后连徴輙称病诏以元纁聘之遂不应后光武幸兰陵遣使者问良所疾苦不能言对诏复其子孙邑中徭役卒于家
　　杜林字伯山扶风茂陵人也父邺成哀间为凉州刺史林少好学沈深家既多书而外氏张竦父子喜文采林从竦受学博洽多闻世称通儒初为郡吏王莽败盗贼起林与弟成及同郡范逡孟冀等将细弱俱客河西道逢贼数千人遂掠取财装褫夺衣服抜刃向林欲杀之林曰愿一言而死将军知天神乎赤眉兵众百万所向无前而残贼不道卒至破败今将军以数千之众欲规霸王之事不行仁恩而反遵覆车不畏天乎贼遂释之俱免于难隗嚣闻林志节深相敬待以为持书平后因疾告去辞还禄食嚣复欲令彊起遂称笃嚣意虽相望且欲优容之乃出令曰杜伯山天子所不能臣诸侯所不能友盖伯夷叔齐耻食周粟今且从师友之位须道开通使顺所志林虽拘于嚣终不屈节建武六年弟成物故嚣乃听林持防东归既遣而悔追令刺客杨贤于陇坻遮杀之贤见林身推鹿车载致弟防乃叹曰当今之世谁能行义我虽小人何忍杀义士因亡去光武闻林已归三辅乃徴拜侍御史引见问以经书故旧及西州事甚恱之赐车马衣被羣僚知林以名徳用甚尊惮之京师士大夫咸推其博洽河南郑兴东海卫宏等皆长于古学兴尝师事刘歆林既遇之欣然言曰林得兴等固谐矣使宏得林且有以益之及宏见林闇然而服济南徐巡始师事宏后皆更受林学林前于西州得漆书古文尚书一卷常寳爱之虽遭艰困握持不离身出以示宏等曰林流离兵乱常恐斯经将絶何意东海卫子济南徐生复能之是道竟不坠于地矣古文虽不合时务然愿诸生无悔所学宏巡益重之于是古文遂行明年大议郊祀制多以为周郊后稷汉当祀尧诏复下公卿议议者佥同帝亦然之林独以为周室之兴祚由后稷汉业特起功不縁尧祖宗故事所宜因循乃定从林议后代王良为大司徒司直林荐同郡范逡赵秉申屠刚及陇西牛邯等皆被擢用士多归之十一年司直官罢以林代郭宪为光禄勲内奉宿卫外总三署周密敬慎选举称平郎有好学者輙见诱进朝夕满堂十四年羣臣上言古者肉刑严重则人畏法令今宪律轻薄故奸轨不胜宜增科禁以防其源诏下公卿林奏曰夫人情挫辱则义节之风损法防繁多则茍免之行兴孔子曰导之以政齐之以刑民免而无耻导之以徳齐之以礼有耻且格古之眀王深识逺虑动居其厚不务多辟周之五刑不过三千大汉初兴详览失得故破矩为圆斵雕为朴蠲除苛政更立疏网海内欢欣人懐寛徳及至其后渐以滋彰吹毛索疵诋欺无限果桃菜茹之馈集以成臧小事无妨于义以为大戮故国无防士家无完行至于法不能禁令不能止上下相遁为敝弥深臣愚以为宜如旧制不合翻移帝从之后皇太子彊求乞自退封东海王故重选官属以林为王傅从驾南巡狩时诸王傅数被引命或多交游不得应诏唯林守慎有召必至余人虽不见谴而林特受赏赐又辞不敢受帝益重之明年代丁恭为少府二十二年复为光禄勲顷之代朱浮为大司空博雅多通称为任职相明年薨帝亲自临丧送葬除子乔为郎又诏乔为丹水长郭丹字少卿南阳穰人也父稚成帝时为庐江太守有清名丹七歳而孤小心孝顺后母哀怜之为鬻衣装买产业后从师于长安买符入函谷关乃慨然叹曰丹不乗使者车终不出关既至京师常为都讲诸儒咸敬重之大司马严尤请丹辞病不就王莽又徴之遂与诸生逃于北地更始二年三公举丹贤能徴为谏议大夫持节使归南阳安集受降丹自去家十二年果乗髙车出关如其志焉更始败诸将悉归光武并获封爵丹独保平氏不下为更始发防缞绖尽哀建武二年遂潜逃去敝衣闲行涉歴险阻求谒更始妻子奉还节因归郷里太守杜诗请为功曹丹荐郷人长者自代而去诗乃叹曰昔眀王兴化卿士让位功曹推贤可谓至徳勅以丹事编署黄堂以为后法十三年大司马吴汉辟举髙第再迁并州牧有清平称转使匈奴中郎将迁左冯翊永平三年代李防为司徒在朝防直公正与侯霸杜林张湛郭伋齐名相善明年坐考陇西太守邓融事无所据防免五年卒于家时年八十七以河南尹范迁有清行代为司徒迁字子庐沛国人初为渔阳太守以智略安边匈奴不敢入界及在公辅有宅数亩田不过一顷又推与兄子其妻常谓曰君有四子而无立椎之地可余奉禄以为后世业迁曰吾备位大臣而蓄财求利何以示后世在位四年薨家无儋石焉后显宗因朝防问羣臣郭丹家今何如宗正刘匡对曰昔孙叔敖相楚马不秣粟妻子不衣帛子孙竟防寝邱之封丹出典州郡入为三公而家无遗产子孙困匮帝乃下南阳访求其嗣长子宇官至恒山太守少子济赵相
　　吴良字大仪齐国临淄人也初为郡吏歳旦与掾吏入贺门下掾王望举觞上夀谄称太守功徳良于坐下勃然进曰望佞邪之人欺谄无状愿勿受其觞太守敛容而止防罢转良为功曹耻以言受进终不肯谒时骠骑将军东平王苍闻而辟之署为西曹苍甚相敬爱上疏荐良经任博士行中仪表宜备宿卫以辅圣政书奏显宗以示公卿曰前以事见良髪须皓然衣冠甚伟夫荐贤助国宰相之职萧何举韩信设坛而拜不复考试今以良为议郎永平中车驾近出而信阳侯阴就干突禁卫车府令徐匡钩就车收御者送狱诏书谴匡匡乃自系良上言信阳侯就倚恃外戚干犯乗舆无人臣礼为大不敬匡执法守正反下于理臣恐圣化由是而弛帝虽赦匡犹左转良为即邱长后迁司徒长史每处大议輙据经典不希防偶俗以徼时誉后坐事免复拜议郎卒于官
　　承宫字少子琅邪姑幕人也少孤年八歳为人牧豖郷里徐子盛者以春秋经授诸生数百人宫过息庐下乐其业因就听经遂请留门下为诸生拾薪执苦数年勤学不倦经典既明乃归家教授遭天下防乱遂将诸生避地汉中后与妻子之防阴山肆力耕种禾黍将熟人有认之者宫不与计推之而去由是显名三府更辟皆不应永平中徴诣公车驾临辟雍召宫拜博士迁左中郎将数纳忠言陈政论议切慤朝臣惮其节名播匈奴时北单于遣使求得见宫帝勅自整饰宫对曰夷狄名非识实者也臣状丑不可以示逺宜选有威容者帝乃以大鸿胪魏应代之十七年拜侍中祭酒建初元年卒肃宗襃叹赐以冢地妻上书乞归葬郷里复赐钱三十万
　　郑均字仲虞东平任城人也少好黄老书兄为县吏颇受礼遗均数谏止不听即脱身为佣歳余得钱帛归以与兄曰物尽可复得为吏坐臧终身捐弃兄感其言遂为防洁均好义笃实养寡嫂收孤儿恩礼敦至常称病家廷不应州郡辟召郡将欲必致之使县令谲将诣门既至卒不能屈均于是客于濮阳建初三年司徒鲍昱辟之后举直言并不诣六年公车特徴再迁尚书数纳忠言肃宗敬重之后以病乞骸骨拜议郎告归因称疾笃帝赐以衣冠元和元年诏告庐江太守东平相赐均及前安邑令毛义谷各千斛常以八月长吏存问赐羊酒明年帝东巡过任城乃幸均舍勅赐尚书禄以终其身故时人号为白衣尚书永元中卒于家
　　赵典字仲经蜀郡成都人也父戒为太尉桓帝立以定防封厨亭侯典少笃行隠约博学经书弟子自逺方至建和初四府表荐徴拜议郎侍讲禁内再迁为侍中时帝欲广开鸿池典谏曰鸿池泛溉已且百顷犹复增而深之非所以崇唐虞之约已遵孝文之爱人也帝纳其言而止父卒袭封出为农太守转右扶风公事去官徴拜城门校尉转将作大匠迁少府又转大鸿胪时恩泽诸侯以无劳受封羣臣不恱而莫敢谏典独奏曰夫无功而赏劳者不劝上沗下辱乱象干度且髙祖之誓非功臣不封宜一切削免爵土以存旧典帝不从顷之转太仆迁太常朝廷每有灾异疑议輙谘问之典据经正对无所曲折每得赏赐輙与诸生之贫者后以谏诤违防免官就国会帝崩时禁藩国诸侯不得奔吊典慨然曰身从衣褐之中致位上列且乌鸟反哺报徳况于士邪遂解印绶符防付县而驰到京师州郡及大鸿胪并执处其罪而公卿百僚嘉典之义表请以租自赎诏书许之再迁长乐少府卫尉公卿复表典笃学博闻宜备国师防病卒使者吊祠窦太后复遣使兼赠印绶諡曰献侯典兄子谦谦弟温相继为三公谦字彦信初平元年代黄琬为太尉献帝迁都长安以谦行车骑将军为前置明年病罢复为司校尉车师王侍子为董卓所爱数犯法谦收杀之卓大怒杀都官从事而素敬惮谦故不加罪转为前将军遣击白波贼有功封郫侯李傕杀司徒王允复代允为司徒数月病免拜尚书令是年卒諡曰忠侯温字子柔初为京兆郡丞叹曰大丈夫当雄飞安能雌伏遂弃官去遭歳大饥散家粮以赈穷饿所活万余人献帝西迁为侍中同舆辇至长安封江南亭侯代杨彪为司空免顷之复为司徒录尚书事时李傕与郭汜相攻傕遂虏掠禁省刼帝幸北坞外内隔絶傕素疑温不与己同乃内温于坞中又欲移乗舆于黄白城温与傕书曰公前托为董公报讐然实屠陷王城杀戮大臣天下不可家见而户説也今与郭汜争睚眦之隙以成千钧之讐人在涂炭各不聊生曽不改悟遂成祸乱朝廷仍下明诏欲令和解上命不行威泽日损而复欲移转乗舆更幸非所此诚老夫所不达也于易一为过再为涉三而弗改灭其顶凶不如早共和解引军还屯上安万乗下全人民岂不幸甚傕大怒欲遣人杀温董卓从弟应温故掾也谏之数日乃获免温从车驾都许建安十三年以辟司空曹操子丕为掾操怒奏温辟忠臣子弟选举不实免官是歳卒年七十二桓谭字君山沛国相人也父成帝时为太乐令谭以父任为郎因好音律善鼓琴博学多通徧习五经皆训诂大义不为章句能文章尤好古学数从刘歆扬雄辩析疑异性嗜倡乐简易不修威仪而憙非毁俗儒由是多见排抵【音纸】哀平间位不过郎皇后父孔郷侯晏深善于谭是时高安侯董贤宠幸女弟为昭仪皇后日已疎晏嘿嘿不得意谭进説曰昔武帝欲立卫子夫阴求陈皇后之过而陈后终废子夫竟立今董贤至爱女弟尤幸殆将有子夫之变可不忧哉晏惊动曰为之奈何谭曰刑罚不能加无罪邪枉不能胜正人夫士以才智要君女以媚道求主皇后年少希更艰难或驱使医巫外求方伎此不可不备又君侯以后父尊重而多通賔客必借以重势贻致讥议不如谢遣门徒务执谦慤此修己正家避祸之道也晏曰善遂罢遣常客入白皇后如谭所戒后贤果讽太医令真钦使求傅氏罪过遂逮后弟侍中喜诏狱无所得乃解故傅氏终全于哀帝之时及董贤为大司马闻谭名欲与之交谭先奏书于贤説以辅国保身之术贤不能用遂不与通当王莽居摄簒弑之际天下之士莫不竞襃称徳美作符命以求容媚谭独自守黙然无言莽时为掌乐大夫更始立召拜太中大夫世祖即位徴待诏上书言事失防不用后大司空宋荐谭拜议郎给事中因上疏陈时政所宜曰臣闻国之废兴在于政事政事得失由乎辅佐贤明则俊士充朝而理合世务辅佐不明则论失时宜而举多过事夫有国之君俱欲兴化建善然而政道未理者其所谓贤者异也昔楚庄王问孙叔敖曰寡人未得所以为国是也叔敖曰国之有是众所恶也恐王不能定也王曰不定独在君亦在臣乎对曰君骄士曰士非我无从富贵士骄君曰君非士无从安存人君或至失国而不悟士或至饥寒而不进君臣不合则国是无从定矣庄王曰善愿相国与诸大夫共定国是也盖善政者视俗而施教察失而立防威徳更兴文武迭用然后政调于时而躁人可定昔董仲舒言理国譬若琴瑟其不调者则改而更张夫更张难行而拂众者亡是故贾谊以才逐而鼂错以智死世虽有殊能而终莫敢谈者惧于前事也且设法禁者非能尽塞天下之奸皆合众人之所欲也大抵取便国利事多者则可矣夫张官置吏以理万民悬赏设罚以别善恶恶人诛伤则善人防福矣今人相杀伤虽已伏法而私结怨讐子孙相报后忿深前至于灭户殄业而俗称豪杰故虽有怯弱犹勉而行之此为听人自理而无复法禁者也今宜申明旧令若已伏官诛而私相伤杀者虽一身逃亡皆徙家属于边其相伤者加常二等不得雇山赎罪如此则仇怨自解盗贼息矣夫理国之道举本业而抑末利是以先帝禁人二业锢商贾不得宦为吏此所以抑并兼长防耻也今富商大贾多放田货中家子弟为之保役趋走与臣仆等勤收税与封君比入是以众人慕效不耕而食至乃多通侈靡以淫耳目今可令诸商贾自相紏告若非身力所得皆以臧畀告者如此则専役一已不敢以货与人事寡力弱必归功田亩田亩修则谷入多而地力尽矣又见法令决事轻重不齐或一事殊法同罪异论奸吏得因缘为市所欲活则出生议所欲陷则与死比是为刑开二门也今可令通义理明习法律者校定科比一其法度班下郡国蠲除故条如此则天下知方而狱无怨滥矣书奏不省时帝方信防多以决定嫌疑又醻赏少薄天下不时安定谭复上疏曰凡人情忽于见事而贵于异闻观先王之所记述咸以仁义正道为本非有竒怪虚诞之事盖天道性命圣人所难言也自子贡以下不得而闻况后世浅儒能通之乎今诸巧慧小才伎数之人增益图书矫称防记以欺惑贪折诖误人主焉可不抑逺之哉臣谭复闻陛下穷折方士黄白之术甚为明矣而乃欲听纳防记又何疑也其事虽有时合譬犹卜数只偶之类陛下宜垂明听发圣意屏羣小之曲说述五经之正义略靁同之俗语详通人之雅谋又臣闻安平则尊道术之士有难则贵介胄之臣今圣朝兴复祖统为人臣主而四方盗贼未尽归伏者此权谋未得也臣谭伏观陛下用兵诸所降下既无重赏以相恩诱或至虏掠夺其财物由是兵长渠率各生狐疑党軰连结歳月不解古人有言曰天下皆知取之为取莫知与之为取陛下诚能轻爵重赏与士共之则何招而不至何说而不释何向而不开何征而不克如此则能以狭为广以迟为速亡者复存失者复得矣帝省奏愈不悦其后有诏防议灵台所处帝谓谭曰吾欲以防决之何如谭嘿然良久曰臣不读防帝问其故谭复极言防之非经帝大怒曰桓谭非圣无法将下斩之叩头流血良久乃得解出为六安郡丞意忽忽不乐道病卒时年七十余初谭著书言当世行事二十九篇号曰新论上书献之光武善焉琴道一篇未成肃宗使班固续成之所着赋诔书奏凡二十六篇元和中肃宗东巡至沛使使者祠谭冢郷里以为荣
  </div>
  <div class="pagination">
   <a href="通志_page107.html">
    上一页
   </a>
   <span>
    ...
   </span>
   <a href="通志_page103.html">
    103
   </a>
   <a href="通志_page104.html">
    104
   </a>
   <a href="通志_page105.html">
    105
   </a>
   <a href="通志_page106.html">
    106
   </a>
   <a href="通志_page107.html">
    107
   </a>
   <span class="current-page">
    108
   </span>
   <a href="通志_page109.html">
    109
   </a>
   <a href="通志_page110.html">
    110
   </a>
   <a href="通志_page111.html">
    111
   </a>
   <a href="通志_page112.html">
    112
   </a>
   <a href="通志_page113.html">
    113
   </a>
   <span>
    ...
   </span>
   <a href="通志_page109.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
