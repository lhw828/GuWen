<!DOCTYPE html>
<html>
 <head>
  <meta charset="utf-8"/>
  <title>
   通志 - 第 124 页/共 155 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   通志 - 第 124 页/共 155 页
  </h1>
  <div class="content">
   燕凤字子章代人也少好学博综经史眀习阴阳防纬昭成素闻其名使人以礼迎致之凤不应聘及军围代城谓城人曰燕凤不来吾将屠汝代人惧遂送凤昭成与语大悦待以賔礼后拜代王左长史参决国事又以经授献眀帝苻坚遣使牛恬朝贡令凤报之坚问凤代王何如人对曰寛和仁爱经略髙逺一时雄主也常有并天下之志坚曰卿辈北人无刚甲利兵敌弱则进彊则退走安能并兼邪凤曰北人壮悍上马持三仗驱驰若飞主上雄俊率服北土控百万号令若一军无辎重樵爨之苦轻行速防因敌取资此南方所以疲弊而北方之所以常胜也坚曰彼国人马多少凤曰控之士数十万见马一百万匹坚曰卿言人众则可说马太多凤曰云中川自东山至西河二百里北山至南山二百余里每岁孟秋马常大集略爲满川以此推之使人言犹未尽凤还坚厚加赠遗及昭成崩道武将迁长安凤以道武幼弱固请于苻坚曰代主初崩臣子亡叛遗孙冲幼莫相辅立其别部大人刘库仁勇而有智铁弗衞辰狡猾多变皆不可独任宜分诸部爲二令各统之两人素有深讐其势莫敢先发此御边之良防待其孙长乃存而立之是陛下施大惠于亡国也坚从之凤寻东还及道武即位歴吏部郎给事黄门侍郎行台尚书甚见礼重眀元世与崔宏封懿梁越等入讲经传出议朝政太武初以旧勲赐爵平舒侯加鎭远将军神防元年卒子才袭
　　许谦字元逊代人也少有文才善天文图防之学逮建国时将家归附昭成嘉之擢爲代王郎中令兼掌文记与燕凤俱授献眀帝经从征衞辰以功赐僮三十户昭成崩后谦徙长安苻坚从弟行唐公洛鎭和龙请谦之鎭未几以继母老辞归登国初遂归道武道武悦以爲右司马与张衮等参赞初基慕容宝之来寇也道武使谦告难于姚兴兴遣将杨佛嵩来援佛嵩稽缓道武命谦爲书遗之佛嵩乃倍道兼行道武大悦赐谦爵关内侯宝败重遣谦与佛嵩盟眀年慕容垂复来寇道武谓谦曰事急矣卿其行也谦未发而垂退及闻垂死谦上书劝进道武善之并州平以谦爲阳曲防军赐爵平舒侯安远将军皇始元年卒赠平东将军左光禄大夫幽州刺史髙阳公諡曰文子洛阳袭眀元追录谦功以洛阳爲鴈门太守洛阳家田三生嘉禾皆异亩同颖太武善之进爵北地公卒諡曰恭
　　崔宏字元伯清河东武城人魏司空林六世孙也祖悦仕石虎位司徒左长史父潜仕慕容暐爲黄门侍郎并以才学称宏少有儁才号曰冀州神童苻融之牧冀州虚心礼敬拜阳平公侍郎冀州从事出总庶务入爲賔友众事修理处断无滞苻坚闻之征爲太子舍人辞以母疾不就左迁著作佐郎太原郝轩名知人称宏有王佐才近代所未有也坚亡避难齐鲁间爲丁零翟钊及晋叛将张愿所留郝轩叹曰斯人也遇斯时不用扶摇之势而与鷃雀飞沈岂不惜哉仕慕容垂爲吏部尚书左丞髙阳内史所歴著称立身雅正虽在兵乱厉志笃学不以资产爲意妻子不免饥寒道武征慕容宝次中山宏弃郡东走海濵帝素闻其名遣骑追求执送于军门引见与语悦之以爲黄门侍郎与张衮对掌机要草创制度时晋使来聘帝将报之诏有司博议国号宏议曰三皇五帝之立号也或因所生之土或以封国之名故虞夏商周始皆诸侯及圣徳既隆万国宗戴称号随本不复更立唯商人屡徙故改号曰殷然犹兼行不废始基之号故诗云殷商之旅此其义也汉祖以汉王定三秦威彊楚故遂以汉爲国号国家虽统北方广漠之土逮于陛下应运龙飞虽曰旧拜受命惟新是以登国之初改代曰魏又慕容永奉进魏土夫魏者大名神州之上国斯乃革命之征验利见之元符也臣愚以爲宜号曰魏道武从之于是称魏及帝幸邺歴问故事宏应对若流帝善之还次恒岭帝亲登山顶抚慰新人适遇宏扶老母登岭赐以牛米因诏诸徙人不能自进者给以车牛迁吏部尚书时命有司制官爵撰朝仪协音乐定律令申科禁宏总而裁之以爲永式及置八部大人以拟八坐宏通置三十六曹如令仆统事深被信任势倾朝廷而俭约自居不营产业家惟四壁出无车乘朝晡步上母年七十供养无重膳帝闻而益厚重之厚加馈遗时人亦讥过约而宏居之愈甚帝常引问古今旧事王者制度治世之则宏陈古人制作之体及眀君贤臣徃代废兴之由甚合上意未尝蹇愕忤旨亦不谄谀茍容及道武季年大臣多犯威怒宏独无谴者由于此也帝曾令宏讲汉书至娄敬说汉髙祖欲以鲁元公主妻匈奴善之嗟叹者良久是以诸公主皆厘降于賔附之国朝臣子弟虽名族美彦不得尚焉尚书职罢赐宏爵白马侯加周兵将军与旧功臣庾岳奚斤等同班而信宠过之道武崩眀元未即位清河王绍因人心不安大出财帛班赐朝士宏独不受绍财眀元即位命宏居门下虚已访问特赐帛二百疋长孙嵩已下咸愧焉诏遣使者循行郡国纠察守宰不如法者令宏与宜都公穆观等按之帝称其平允又诏宏与长孙嵩等于朝堂决刑狱眀元以郡国豪右大为蠹害乃优诏征之人多恋本而长吏逼遣之于是轻薄少年因相扇动所在聚结西河建兴盗贼并起守宰讨之不能禁帝乃引宏及北新侯安同寿光侯叔孙建元城侯元屈等问焉宏欲大赦以纾之屈等对曰不如先诛首恶赦其党类宏曰王者临天下以安人爲本何顾小曲直也夫赦虽非正道而可以权行若赦而不改诛之不晚眀元从之神瑞初诏宏与南平公嵩等坐止车门总理机事并州胡数万南掠河内遣将军公孙表等讨之败绩帝问计于羣臣宏曰表等诸军不爲不足但失于处分故使小盗假息且胡众虽多而无猛烈主将所谓千奴共一胆也宜得大将素爲胡所服信者将数百骑就摄表军以讨之贼闻必望风震怖寿光侯建时在并州诸将莫及帝从之遂平胡寇寻拜天部大人进爵爲公泰恒三年夏宏病笃帝遣侍中穆观就受遗言侍臣问疾一夜数返卒追赠司空諡文贞公丧礼一依安成王叔孙俊故事诏羣臣及附国渠帅皆防葬自亲王以外尽命拜送子浩袭太和中孝文追录先朝功臣以宏配飨庙庭浩字伯深小名桃简浩少好学博览经史元象阴阳百家之言无不关综研精义理时人莫及弱冠爲通直郎天兴中给事秘书转著作郎道武以其工书常置左右帝季年威严颇峻宫省左右多以微过得罪莫不逃隐避目下之变浩独恭谨不怠或终日不归帝知之輙命赐以御粥其砥直任时不爲穷通改节皆此类也眀元初拜博士祭酒赐爵武城子常授帝经书每至郊祠父子并乘轺轩时人荣之帝好阴阳术数闻浩说易及洪范五行善之因命浩筮吉凶参观天文考定疑惑浩综覈天人之际举其纲纪者数家诸所处决多有应验常与军国大谋甚爲宠密时有兎在后宫检无从得入帝令浩推之浩谓当有隣国贡嫔嫱者眀年姚兴果献女神瑞二年秋谷不登太史令王亮苏坦因华阴公主等言防书云国家当治邺应大乐五十年劝帝迁都于邺就谷浩与特进周澹言于帝曰今国家迁都于邺可救今年之饥非长久之防也东州之人常谓国家居广漠之地人畜无算号称牛毛之众今留守旧都分家南徙恐不满诸州之地参居郡县处榛林之下不便水土疾疫死伤情见事露则百姓意沮四方闻之有轻侮之意屈丐及蠕蠕必提挈而来云中平城则有危殆之事阻隔恒代千里之际须欲救援赴之甚难如此则声实俱损矣今居北方假令山东有变轻骑南出耀威桑梓之中谁知多少百姓见之望尘振伏此是国家威制诸夏之长防也至春草生乳酪将出兼有菜果足接来秋若得中熟事则济矣帝曰惟此二人与朕意同复使中贵人问浩澹曰今既糊口无以至来秋或复不熟将如之何浩等对曰可简穷下之户诸州就谷若来秋无年愿更图也但不可迁都帝从之于是分民诣山东三州就食出仓谷以廪之来年遂大熟赐浩澹妾各一人御衣一袭绢五十疋绵五十斤初姚兴死之前岁也太史奏荧惑在瓠星中一夜忽然亡失不知所在或谓下入危亡之国将爲童谣妖言而后行其灾祸帝闻之惊乃召诸硕儒十数人令与史官求其所诣浩对曰按春秋左氏传神降于莘其至之日各以其物也请以日辰推之庚午之夕辛未之朝天有阴云荧惑之亡当此二日之内庚之与午皆主于秦辛爲西夷今姚兴据咸阳是荧惑入秦矣诸人皆作色曰天上失星人安能知其所诣而妄说无征之言浩笑而不应后八十余日荧惑果出于东井留守盘旋秦中大旱赤地昆眀池水竭童谣讹言国内諠扰眀年姚兴死二子交兵三年国灭于是诸人乃服曰非所及也泰恒元年晋将刘裕伐姚舟师自淮泗入欲泝河西上求假道诏羣臣议之外朝公卿咸曰凾谷关号曰天险一人荷戈万夫不得进裕舟船步兵何能西入扬言伐姚意或难测其水道最不可纵宜先发兵断河上流勿令西过又议之内朝或同外计帝将从之浩曰非上防也姚兴使司马休之辈扰其荆州裕切齿久矣今兴死子幼乘其危亡而伐之臣观其意必欲入关劲躁之人不顾后患今若塞其西路裕必上岸北侵如此则姚无事而我受敌矣今蠕蠕内寇民食又乏不可发军发军赴南则北寇进击若其救北则南州复危未若假之水道纵裕西入然后兴兵塞其东归之路所谓卞庄刺虎两得之势也使裕胜也必德我假道之惠令姚氏胜也亦不失救隣之名纵使裕得关中悬远难守彼不能守终爲我物今不劳兵马坐观成败鬭两虎而收长久之利上防也夫爲国之计择利而爲之岂顾婚姻酬一女子之惠也假令国家弃恒山以南裕必不能发吴越之兵与官军争守河北也居然可知议者犹曰裕西入凾谷则进退路穷腹背受敌北上岸则姚军必不出关助我扬声西行意在北进其势然也帝遂从羣议遣长孙嵩发兵拒之战于畔城爲裕将朱超石所败师人多伤帝始恨不用浩计二年晋齐郡太守王懿来降上书陈计称刘裕在洛劝国家以军絶其后路则裕军可不战而尅书奏帝善之会浩在前进讲书传帝问浩曰刘裕西伐前军已至潼关以卿观之事得济不对曰昔姚兴好养虚名而无实用子又病众叛亲离裕乘其危亡兵精将勇尅之必矣帝曰刘裕武能何如慕容垂浩曰裕胜夫慕容垂承父祖累世之资生便尊贵同类归之若夜蛾之赴火少加倚仗便足立功刘裕挺出寒微不阶尺土之资不因一卒之用奋臂大呼而夷灭桓元北禽慕容超南摧卢循等僭晋陵迟遂执国命裕若平而还必篡其主其势然矣秦地戎夷混并虎狼之国裕亦不能守之风俗不同人情难变欲行荆扬之化于三秦之地是无翼而欲飞无足而欲走不可得也秦地当终爲国家有帝曰裕已入关不能进不能退我遣精骑南袭彭城寿春裕亦何能自立浩曰今西北二寇未殄陛下不可亲御六师兵众虽盛而将无韩白长孙嵩有治国之用无进取之能非刘裕敌也臣谓待之不晚帝笑曰卿量之已审矣浩曰臣尝私论近世人物不敢不上闻若王猛之治国苻坚之管仲也慕容恪之辅少主慕容暐之霍光也刘裕之平逆乱司马徳宗之曹操也帝曰卿谓先帝如何浩曰小人管窥乾象何能见昊穹之广大虽然太祖用漠北淳朴之人南入汉地变风易俗化洽四海自与羲农舜禹齐烈臣岂能仰名帝曰屈丐何如浩曰屈丐家国夷灭一身孤寄爲姚氏封殖不思树党彊隣报讐雪耻乃结蠕蠕背德于姚兴橛竖小人无大经略正可残暴终爲人所灭耳帝大悦语至中夜赐浩御缥醪酒十觚水精戎盐一两曰朕味卿言若此盐酒故与卿同其味也三年彗星出天津入太微经北斗络紫微犯天棓八十余日至天汉而灭帝复召诸儒术士问之曰今天下未一四方岳峙灾咎之应将在何国朕甚畏之浩对曰灾异由人而起人无衅妖不自作臣按汉书载王莽篡位之前彗星出入正与今同国家主尊臣卑人无异望是爲僭晋将灭刘裕篡逆之应也五年裕果废其主而自立南鎭上宋改元赦书时帝幸东南舄卤池射鸟闻之驿驰召浩而谓曰徃年卿言彗星之占验矣朕于今日始信天道初浩父疾笃浩乃剪发截爪夜在庭中仰祷斗极爲父请命求以身代叩头流血岁余不息家人罕有知者及父终居丧尽礼时人称之袭爵白马公自朝廷礼仪文防诏诰军国书记尽关于浩浩能爲雅说不长属文而留心于制度科律及经术之言作家祭法次序五宗蒸尝之礼丰俭之节义理可观性不好老庄之书每读不过数十行輙弃之曰此矫诬之说不近人情必非老子所言老聃习礼仲尼所师岂设败法之言以乱先王之敎袁生所谓家人筐箧中物不可扬于王庭也帝常有微疾而灾异屡见乃使中贵人密问于浩曰春秋星孛北斗七国之君皆将有咎今兹日蚀于胃昴尽光赵代之分朕疾疢弥年疗治无损恐一旦奄忽诸子并少将如之何其爲我设图后之计浩曰陛下春秋富盛圣业方融德以除灾幸就平愈且天道防远或消或应昔宋景见灾修德荧惑退舍愿陛下遗诸忧虑恬神保和纳御嘉福无以闇昧之说致损圣思必不得已请陈瞽言自圣化龙兴不崇储贰是以永兴之始社稷几危今宜早建东宫选公卿忠贤陛下素所委仗使爲师傅左右信臣简在圣心者以充賔友入总万机出统戎政监国抚军大柄在手若此则陛下可以优游无爲颐神养寿进御医药万岁之后国有成主民有所归则奸宄息望旁无觊觎此乃万代之令典塞祸之大备也今长皇子讳年渐一纪眀叡温和众情所系时登储副则天下幸甚立子以长礼之大经若并待成人而择倒错天伦则生履霜坚氷之祸自古以来载籍所记兴衰存亡尠不由此帝纳之于是使浩奉防告宗庙命太武爲国副主居正殿临朝司徒长孙嵩山阳公奚斤北新公安同爲左辅坐东厢西向浩与太尉穆观散骑常侍邱堆爲右弼坐西厢东向百寮总已以听焉眀元避居西宫时隐而窥之听其决断大悦谓左右侍臣曰长孙嵩宿徳旧臣歴事四世功存社稷奚斤辩防智谋名闻遐迩安同晓解俗情眀于校练穆观达政事要识吾旨趣崔浩博闻彊识精天人之会邱堆虽无大用然在公专谨以此六人辅相吾子足以经国吾与汝曹游行四境伐叛柔服可得志于天下矣羣臣时奏事所疑眀元曰此非我所知当决之汝曹国主也会闻宋武帝殂眀元欲取虎牢滑台浩曰陛下不以刘裕歘起纳其使贡裕亦敬事陛下不幸今死乘丧伐之虽得之不令春秋晋士丐帅师侵齐闻齐侯卒乃还君子大其不伐丧以爲恩足以感孝子义足以动诸侯今国家亦未能一举而定江南宜遣人吊祭存其孤弱恤其凶灾布义风于天下令德之事也若此则化被荆扬南金象齿羽毛之珍可不求而自至且裕新死党与未离兵临其境必相率拒战功不可必不如缓之待其恶稔如其彊臣争权变难必起然后命将扬威可不劳士卒而收河北之地眀元既锐意南伐语浩曰刘裕因姚兴死而灭其国裕死我伐之何爲不可浩固执曰兴死二子交争裕乃伐之眀元大怒不从浩言遂遣奚斤南伐议于监国之前曰先攻城也先略地也斤曰请先攻城浩曰南人长于守城苻氏攻襄阳经年不拔今以大国之力攻其小城若不时尅挫损军势危道也不如分军略地至淮爲限列置守宰收敛租谷滑台虎牢反在军北絶望南救必沿河东走若或不然即是囿中之物公孙表请先图其城斤等济河先攻滑台经时不拔表请济师眀元怒乃亲南廵守拜浩相州刺史加左光禄大夫随军爲谋主及车驾之还也浩从眀元幸西河太原登憩髙陵之上下临河流傍览川域慨然有感遂与同寮论五等郡县之是非考秦始皇汉武之违失浩好古识治体时伏其言天师寇谦之每与浩言闻其论古治乱之迹常自夜达旦竦意敛容无有懈倦既而叹美之曰斯人言也惠皆可底行亦当今之臯繇也但世人贵远贱近不能深察之耳因谓浩曰吾行道隐居不营世务忽受神中之诀今当兼修儒敎辅助太平眞君继千载之絶统而学不稽古临事闇昧卿当爲吾撰列王者政典并论其大要浩乃著书二十余篇上推太初下尽秦汉变之迹大旨先以复五等爲本太武即位左右忌浩正直共排毁之帝虽知其能不免羣议故出浩令以公归第及有疑议召而问焉浩纎妍白晳如美妇人而性敏达长于谋计常自比张良而谓已稽古过之既得归第因欲修服食养性之术而寇谦之有神中录图新经浩因师事之始光中进爵东郡公拜太常卿时议讨赫连昌羣臣皆以爲难唯浩曰徃年以来荧惑再守羽林越钩陈咸皆拘忌其占秦亡又今年五星并出东方利以西伐天应人和时会并集不可失也帝乃使奚斤等击蒲坂而亲率轻骑袭其都城大获而还后帝复讨昌次其城下收众僞退昌鼓噪而前舒阵爲两翼会有风雨从东南来扬沙昬防宦者赵倪进曰今风雨从贼后来我向彼背天不助人又将士饥渴愿陛下摄骑避之更待后日浩叱之曰是何言欤千里制胜一日之中岂得变易贼前行不止后已离絶宜分军隐出奄击不意风道在人岂有恒也帝曰善分骑奋击昌军大溃神防二年议击蠕蠕朝臣内外尽不欲行保太后亦固止帝帝皆不听唯浩赞成防略尚书令刘絜左仆射安原等乃使黄门侍郎仇齐推赫连昌太史张渊徐辩说帝曰今年己巳三阴之岁岁星袭月太白在西方不可举兵北伐必败虽尅之不利于上又羣臣共赞和渊等云渊少时尝谏苻坚不可南征坚不从而败今天时人事都不和协何可举动帝意不决乃召浩令与渊等辩之浩难渊曰阳者德也阴者刑也故日蚀修德月蚀修刑夫王者之用刑大则陈之原野小则肆之市朝战伐者用刑之大者也以此言之三阴用兵盖得其类修刑之义也岁星袭月年饥民流应在他国远期十二年太白行苍龙宿于天文爲东不妨北伐渊等俗生志意浅近牵于小数不达大体难与远图臣观天文比年以来月行掩昴至今犹然其占三年天子大破旄头之国蠕蠕髙车旄头之众也夫圣眀御时能行非常之事古人语曰非常之原黎民惧焉及其成功天下晏然愿陛下勿疑也渊等慙而言曰蠕蠕荒外无用之物得其地不可耕而食得其民不可臣而使轻疾无常难得而制有何汲汲而苦劳士马也浩曰渊言天时是其所职若论形势非彼所知斯乃汉世旧说常谈施之于今不合事宜何以言之夫蠕蠕者旧是国家北边叛今诛其元恶收其善民令复旧役非无用也漠北髙凉不生蚊蚋水草美善夏则北迁田牧其地非不可耕而食也蠕蠕子弟来降贵者尚公主贱者将军大夫居列满朝又髙车号爲名骑非不可臣而畜也夫以南人追之则患其轻疾于国兵则不然何者彼能远走我亦能远逐非难制也往数入塞国人惊震今夏不乘虚掩进破灭其国至秋复来不得安卧自太宗之世迄于今日无岁不警岂不汲汲乎哉世人皆谓渊辩通解数术眀决成败臣请试之问其西国未灭之前有何亡征知而不言是其不忠若实不知是其无术时赫连昌在坐渊等自以无先言慙赧而不能对帝大悦谓公卿曰吾意决矣亡国之臣不可与谋信矣哉而保太后犹疑之复令羣臣于保太后前评议帝谓浩曰此等意犹不伏卿善晓之令寤既罢朝或有尤浩者曰今吴贼南寇而舍之北伐行师千里其谁不知若蠕蠕远遁前无所获后有南贼之患此危道也浩曰不然今年不摧蠕蠕则无以御南贼自国家并西国以来南人恐惧扬声动众以衞淮北彼北我南彼征我息其势然矣北破蠕蠕往还之间故不见其至也何以言之刘裕得关中留其爱子精兵数万良将劲卒犹不能固守举军尽没号哭之声至今未已如何正当国家休眀之世士马彊盛之时而欲以驹犊齿虎口也设令国家与之河南彼必不能守之自量不能守是以必不来若或有众备边之军耳夫见瓶水之涷知天下之寒尝肉一脔识镬中之味物有其类可推而得也且蠕蠕恃其絶远谓国家力不能至自寛来久故夏则散众放畜秋肥乃聚背寒向温南来寇抄今出其虑表攻其不备大军卒至必惊骇星分望尘奔走牡马防牧牝马恋驹驱驰难制不得水草未过数日朋聚而困弊可一举而灭蹔劳永逸长久之利时不可失也唯患上无此意今圣虑已决发旷世之谋如何止之陋哉公卿也诸军遂行天师谓浩曰是行也如之何可果尅乎浩对曰天时形势必尅无疑但恐诸将琐琐前后顾虑不能乘胜深入使不全举耳及军入其境蠕蠕先不设备民畜布野惊怖四奔于是分军搜讨东西五千里南北三千里凡所俘虏及获畜产车庐弥漫山泽盖数百万髙车杀蠕蠕种类降者三十余万落虏遂散乱矣帝沿弱水西行至涿邪山诸大将果疑深入有伏兵劝帝止天师以浩曩日之言固劝帝穷讨帝不听后有降人言蠕蠕大檀先被疾不知所爲乃焚烧穹庐科车自载将数百人入山南走民畜窘聚方六十里中无人统领相去百八十里追军不至乃徐徐西遁惟此得免后闻凉州贾胡言若复前行二日则尽灭之矣帝深恨之大军既还南贼终不能动如浩所量浩眀识天文好观星变常置金银铜铤于酢器中令青夜有所见即以铤画纸作字以记其异帝每幸浩第多问以异事或仓卒不及束带奉进蔬食不暇精美帝爲举匕箸或立尝而旋其见宠爱如此于是引浩出入卧内加侍中特进抚军大将军左光禄大夫以赏谋谟之功帝从容谓浩曰卿才智深博事朕祖考忠着三世朕故延卿自近宜思尽规谏辅予弼予勿有隐懐朕虽当时迁怒若或不用久久可不深思卿言也因令歌工歴颂羣臣事在长孙道生传又召新降高车渠帅数百人赐酒食于前帝指浩以示之曰汝曹视此人尫纎懦弱手不能弯弓持矛其胸中所懐乃逾于兵甲朕始时虽有征讨之意而志虑不自决前后尅防皆此人导吾令至此矣乃勅诸尚书曰凡军国大计卿等所不能决皆先谘浩然后施行俄而南蕃诸将表宋师欲犯河南请兵三万先其未发逆击之因诛河北流民在界上者絶其乡导足以挫其锐气使不敢深入诏公卿议之咸言宜许浩曰此不可从也往年国家大破蠕蠕马力有余南贼震惧常恐轻兵奄至卧不安席故先声动众以备不虞非敢先发又南土下湿夏月蒸暑水潦方多草木深邃疾疫必起非行师之时且彼先严有备必坚城固守屯军攻之则粮食不给分兵肆讨则无以应敌未见其利就使能来待其劳倦秋凉马肥因敌取食徐往击之万全之计在朝羣臣又西北守将从陛下征讨西灭赫连北破蠕蠕多获美女珍宝马畜成羣南鎭诸将闻而生羡亦欲南钞以取资财是以披毛求瑕妄张贼势冀得肆心既不获听故数称贼动以恐朝廷背公存私爲国生事非忠臣也帝从浩议南鎭诸将复表贼至而自陈兵少求简幽州以南戍兵佐守就漳水造船严以爲备公卿议者佥然欲遣骑五千并假署司马楚之鲁轨韩延之等令引诱边民浩曰非上防也彼闻幽州以南精兵悉发大造舟船轻骑在后欲存立司马诛除刘族必举国骇扰惧于灭亡当悉发精兵锐卒来备北境后审知官军有声无实恃其先聚必喜而前行径来至河肆其侵暴则我守将无以御之若彼有见机之人善设权谲乘间深入虞我国虚生变不难非制敌之良计今公卿欲以威力攘贼乃所以招令速至也夫张虚声而召实害此之谓矣不可不思后悔无及我使在彼期四月前还可待使至审而后发犹未晚也楚之等是彼所忌将夺其国彼安得端坐视之故楚之往则彼来楚之止则彼息其势然也且楚之等琐才能招合轻薄无頼而不能成就大功爲国生事使兵连祸结必此之羣矣臣尝闻鲁轨说姚兴求入荆州至则散败乃不免蛮贼掠卖爲奴使祸及姚已然之效浩复陈天时不利于彼曰今兹害气在扬州不宜先举兵一也午岁自刑先发者伤二也日蚀灭光昼昬星见飞鸟堕落宿当斗牛忧在危亡三也荧惑伏匿于翼轸戒乱及丧四也太白未出进兵者败五也夫兴国之君先修人事次尽地利后观天时故万举而万全国安而身盛今宋新国是人事未周也灾变屡见是天时不协也舟行水涸是地利不尽也三事无一成自守犹或不安何得先发而攻人哉彼必听我虚声而严我亦承彼严而动两推其咎皆自以爲应敌兵法当分灾迎受害气未可举动也帝不能违众乃从公卿议浩复固争不从乃遣阳平王杜超鎭邺琅邪王司马楚之等屯颍川于是贼来遂疾到彦之自清水入河泝流西行分兵列守南岸西至潼关帝闻赫连定与宋县分河北乃治兵欲先讨赫连羣臣皆曰刘义隆犹在河中舍之西行前寇未可必尅而义隆乘虚则失东州矣帝疑焉问计于浩浩曰义隆与赫连定同恶相招连结冯跋牵引蠕蠕规逆肆心虚相唱和义隆望定进定待义隆前皆莫敢先入以臣观之有似连鸡不得俱飞无能爲害也臣始谓义隆军来当屯住河中两道北上东道向冀州西道冲邺如此则陛下当自致讨不得徐行今则不然东西列兵径二千里中一处不过数千形分势弱以此观之儜儿情见止望固河自守免死爲幸无北度意也赫连定残根易摧拟之必仆尅定之后东出潼关席卷而前则威震南极江淮以北无立草矣圣防独发非愚近所及愿陛下必西行勿疑平凉既平其日宴会帝执浩手以示防逊使曰所云崔公此是也才略之美当今无比朕行止必问成败决焉若合符契后冠军将军安颉军还献南俘囚说南贼之言云宋勅其诸将若北国兵动先其未至径前入河若其不动住彭城勿进如浩所量帝谓公卿曰卿辈前谓我用浩计爲谬惊怖固谏常胜之家始皆自谓逾人远矣至于归终乃不能及迁浩司徒时方士祁纎奏立四王以日东西南北爲名欲以致祯祥除灾异诏浩与学士议之浩对曰先王建国以作藩屏不应假名以爲其福夫日月运转周歴四方京师所居在于其内四王之称实奄邦畿名之则逆不可承用先是纎奏改代爲万年浩曰昔太祖道武皇帝应天受命开拓洪业诸所制置无不循古以始封代土后称爲魏故代魏兼用犹彼殷商国家积徳着在图史当享万亿不待改名以爲益也纎之所闻皆非正义帝从之是时河西王沮渠牧犍内有贰意帝将讨焉先问于浩浩对曰牧犍恶心已露不可不诛官军往年北伐虽不尅获实无所损于时行者内外军马三十万匹计在道死伤不满八千岁常羸死恒不减万乃不少于前而远方乘虚便谓大损不能复振今出其不图大军卒至必惊惧骚扰不知所出禽之必矣牧犍幼弱诸弟骄恣争权纵横人心离解加以比年以来天灾地变都在秦凉诚灭亡之国也帝曰善吾意亦以爲然命公卿议之农王奚斤等三十余人皆表曰牧犍西垂下国虽心不爲纯臣然继父职贡朝廷接以蕃礼又王姬厘降罪未甚彰谓且羁縻而已今士马劳止宜可小息又其地卤斥畧无水草大军既到不得久停彼闻军来必完聚城守攻则难防野无所掠于是尚书古弼李顺之徒皆曰自温圉河以西至于凉州地纯枯石了无水草不见流川皆言姑臧城南天梯山上冬有积雪深一丈余至春夏消液下流成川引以溉灌彼闻军至决此渠口水不通流则致渴乏去城百里之内赤地无草又不任久停军马斤等议是也帝乃命浩以其前言与斤共相难抑诸人不复余言唯曰彼无水草浩曰汉书地理志称凉州之畜爲天下饶若无水草何以畜牧又汉人爲居终不于无水草之地筑城郭立郡县也雪之消液才不敛尘何得通渠引漕溉灌数百万顷乎此言大詃诬于人矣李顺等复曰耳闻不如目见吾曹目见何可共辩浩曰汝曹受人金钱欲爲人爲辞谓我目不见便可欺也帝隐听闻之乃出亲见斤等辞旨严厉形于神色羣臣乃不敢复言但唯唯而已于是遂讨凉州平之州饶水草如浩所言乃诏浩曰昔皇祚之兴世隆北土太祖道武皇帝协顺天人奄有区夏太宗承统光隆前绪朕以年获奉宗庙即位之初不遑宁处扬威朔裔埽定赫连逮于神防始命史职注集前功以成一代之典自尔已来戎旗仍举秦陇尅定徐兖无尘平逋寇于龙川讨孽于凉域而史阙其职篇籍不着每惧斯事之坠焉命公留台综理史务述成此书务从实录浩于是监秘书事以中书侍郎髙允散骑侍郎张伟参著作续成前纪至于损益褒贬折衷润色浩所总焉浩有鉴识以人伦爲己任眀元太武之世征海内贤才起自仄陋及所得外国远方名士拔而用之皆浩之由也至于礼乐宪章皆归宗于浩及景穆始总百揆浩复与宜都王穆寿辅政事时又将讨蠕蠕刘絜复致异议帝愈欲讨之乃召问浩浩对曰往击蠕蠕师不多日絜等各欲逥还后获其生口云军还之时去贼三十里是絜等之计过矣夫北土多积雪至冬时常避寒南徙若因其时潜军而出必与之遇既与之遇则可禽获帝以爲然乃分军爲四道诏诸将俱会鹿浑海期日有定而絜恨计不用沮误诸将无功而还帝西廵诏浩与尚书顺阳公兰延都督行台中外诸军事帝至东雍亲临汾曲观叛贼薛永宗垒进军围之永宗出兵欲战帝问浩曰今日可击不浩曰永宗未知陛下自来人心安闲北风迅疾宜急击之须臾必破若待眀日恐其见官军盛大必夜遁走帝从之永宗溃灭车驾济河前驱告贼在渭北帝至洛水桥贼已夜遁诏问浩曰盖吴在长安北九十里渭北地空谷草不备欲度渭南西行何如浩对曰盖吴营去此六十里贼魁所在击蛇之法当先破头头破则尾岂能复动宜乘势先击盖吴今军往一日便到平盖吴之后逥向长安亦一日而至一日之内未便损伤愚谓宜从北道若从南道则盖吴徐入北山卒未可平帝不从乃度渭南盖吴闻帝至尽散入北山果如浩言军无所尅帝悔之后以浩辅东宫之勤赐缯絮布帛各千叚太武搜于河西诏浩诣行在所议军事浩表犹如前议以谓汉武患匈奴彊盛故开凉州五郡通西域广农积谷爲灭贼之资东西迭击故汉未疲而匈奴已弊今募徙豪彊大家充实凉土军举之日东西齐势此计之得者浩又上五寅元歴表曰太宗即位元年勅臣解急就章孝经论语诗尚书春秋礼记周易三年成讫复诏臣学天文星歴易式九宫无不尽看三十九年昼夜无废臣禀性弱劣力不及健妇人更无余能是以专心思书忘寝与食至乃梦共鬼争义遂得周公孔子之要术始知古人有虚有实妄语者多眞正者少自秦始皇焚书之后经典絶灭汉髙祖以来世人妄造歴术者十余家皆不得天道之正大误四千小误甚多不可言尽臣愍其如此今遭陛下太平之世除僞从眞宜改误歴以从天道是以臣前奏造歴今始成讫谨以奏呈惟垂恩省察以臣歴术宣示中书博士然后施用非但时人天地鬼神知臣得正可以益国家万世之名过于三皇五帝矣浩又以晋书诸家并多误着晋后书未就传世者五十余卷初道武诏秘书郎邓渊着国记十余卷编年次事体例未成逮于眀元废而不述神防二年诏集诸文人摭录国书浩及弟览髙谠邓頴鼂继范享黄辅等共参著作叙成国书三十卷著作令史太原闵湛赵郡郗摽素谄事浩乃请立石铭刋载国书以彰直笔并勒浩所注五经浩赞成之景穆善焉遂营于天郊东三里方百步用功三百万乃讫浩所着国记尽述国事备而不典而石铭显在衢路北人咸悉忿毒相与谮浩于帝帝大怒使有司按浩取秘书郎史及长歴生数百人意状浩服受赇太平眞君十一年六月诛浩清河崔氏无远近及范阳卢氏太原郭氏河东栁氏皆浩之姻亲尽夷其族其秘书郎史已下尽死浩始弱冠太原郭逸以女妻之浩晚成不曜华采故时人未之知也逸妻王氏即宋鎭北将军王仲德姊也每奇浩才能自以爲得佳壻俄而女亡王氏深以伤恨复以少女继防逸及亲属以爲不可王氏固执与之逸不能违遂重结好浩非毁佛法而妻郭氏好释典时时读诵浩怒取而焚之捐灰于厠中及浩幽絷置之槛内送于城南使衞士数十人溲其上呼声嗷嗷闻于行路自宰司之被戮辱未有如浩者世皆以爲报应之验也初浩之害李顺基萌已成夜梦秉火爇顺寝室火作而顺死浩与室家羣立而观之俄而顺弟息号哭而出曰此辈吾贼也以戈击之悉投于河寤而恶之以告馆客冯景仁景仁曰此眞不善也非复虚事夫以火爇人暴之极也且兆始恶者有终殃积不善者无余庆厉阶成矣公其图之浩曰吾方思之而不能悛至是而族浩既工书人多托写急就章从少至老初不惮劳所书盖以百数必称爲代疆以示不敢犯国其谨也如此浩书体势及其先人而妙巧不如也世宝其迹多裁割缀连以爲模楷浩母卢谌孙女也浩着食经序曰余自少及长耳目闻见诸母诸姑所修妇功无不蕴习酒食朝夕养舅姑四时供祭祀虽有功力不任僮使常手自亲焉昔遭丧乱饥馑仍臻饘蔬糊口不能具其物用十余年间不复备设先妣虑久废忘后生无所知见而少不习书乃占授爲九篇文辞约举婉而成章聪辩彊记皆此类也亲没之后遇国龙兴之会平暴除乱拓定四方余备位台铉与参大谋赏获丰厚牛羊盖泽赀累钜万衣则重锦食则粱肉远惟平生季路负米之时不可复得故序遗文垂示来世浩弟简字仲亮一名览好学少以善书知名道武初歴中书侍郎爵五等侯参著作事卒简弟恬字叔元小名白位豫州刺史爵武阳侯坐浩伏诛宏祖悦与范阳卢谌并以博艺齐名谌法钟繇悦法衞瓘而俱习索靖之草皆尽其妙谌传子偃偃传子邈悦传子潜潜传子宏世不替业故魏初重崔卢之书宏自非朝廷文诰四方书檄初不妄染故世无遗文尤善草爲世摹楷行法特尽精巧而不见遗迹始宏因苻氏乱欲避地江南爲张愿所获本图不遂乃作诗以自伤而不行于世盖惧罪也浩诛中书侍郎髙允受勅收浩家书始见此诗允知其意允孙绰录于允集初宏父潜爲兄浑等诔手笔本草延昌初著作佐郎王遵业买书于市遇得之年将二百宝其书迹深藏秘之武定中遵业子松年将以遗黄门郎崔季舒人多摹榻之左光禄大夫姚元以工书知名于时见潜书以爲过于已也宏弟徽字元猷少有文才与渤海髙演俱知名歴位秘书监赐爵贝邱侯乐安王范鎭长安选旧德之士与俱范以徽爲平西将军副将行乐安王傅进爵济南公徽爲政务存大体不亲小事性好人伦引接賔客或谈及平生或讲论道义诲诱后进终日不止以疾征还京师卒諡曰元公士类无不叹息始清河崔寛祖肜随晋南阳王保避地陇右遂仕西凉及沮渠氏肜生剖字伯宗每慷慨有懐东土常叹曰风雨如晦鸡鸣不已吾所庶几及太武西廵剖乃总率同义使子寛送款太武嘉之拜寛岐阳令赐爵延水男遣使与寛俱西抚慰初附征剖诣京师未至而卒文成以剖诚着先朝赠凉州刺史武陵公諡曰元寛字景仁还京封安国子位农太守初寛通欵见浩浩与相齿次厚存接之及浩诛以远来疎族独得不坐遂家于武城居司空林旧墟以一子继浩与浩弟览妻封氏相奉如亲寛后袭爵武陵公陜城鎭将三崤地险人多刼寇而寛性滑稽诱接豪右宿盗魁帅与相交结倾衿待遇不逆细微莫不感其意气时官无禄力唯取给于人寛善抚纳招致礼遗大有取受而与之者无恨又农出漆蜡竹木之饶路与南通贸易来往家产丰富而百姓乐之诸鎭之中号曰能政及解鎭人人追恋诣阙上疏者三百余人卒遗言薄葬敛以时服长子衡字伯玉少以孝行著称学崔浩书颇亦类焉天安元年擢爲内秘书中散班下诏命及御所览书多其迹也衡举李冲李元恺程骏等终爲名器承眀元年迁内都坐令善折狱孝文嘉之太和二年袭爵武陵公衡涉猎书史颇爲文笔蠕蠕时犯塞衡上疏陈备御之方便国利人之防凡五十余条除秦州刺史徙爵齐郡公先是河东年饥刼盗大起衡至修龚遂法劝课农桑周年间寇盗止息卒赠冀州刺史諡惠公衡五子长子敞字公世袭爵例降爲侯爲平原相敞性狷急与刺史杨椿迭相表列敞坐免官宣武初爲钜鹿太守弟朏之逆敞爲黄太军主韩文殊所藏其家悉见籍没唯敞妻李氏以公主之甥自随奴婢田宅二百余口得免正光中普释禁锢敞复爵郡侯卒于赵郡太守敞弟钟字公禄奉朝请弟胐之逆以出后被原歴司徒右长史金紫光禄大夫冀州大中正敞亡后钟贪其财诬敞息子积等三人非兄允辞诉累世人士嫉之尔朱世隆爲尚书令奏除其官终身勿齿胐好学有文才爲京兆王愉录事参军与愉同逆伏法宏同郡董谧谧父京与同郡崔康时霍原等俱以硕学播名辽海谧好学传父业中山平入朝拜仪曹郎撰朝觐飨宴郊庙社稷之仪
　　张衮字洪龙上谷沮阳人也祖翼辽东太守父卓昌黎太守衮笃实好学有文才初爲郡五官掾道武爲代王选爲左长史从道武征蠕蠕追之五六百里诸部帅因衮言粮尽不宜深入帝问衮若杀副马足三日食乎皆言足也帝乃倍道追之及于广漠赤地南林山下大破之既而帝问衮卿曹外人知我问三日粮意乎对曰皆莫知也帝曰此易知耳蠕蠕奔走数日畜产失饮至水必留计其道程三日足及轻骑卒至出其不意彼必惊散其势然矣衮以帝言出告部帅咸曰圣策长远非愚近所及衮常参大谋决策帏幄帝器之礼遇优厚衮每告人曰昔乐毅杖策于燕昭仲达委身于魏武盖命世难可期千载不易遇主上天姿杰迈逸志陵霄必能囊括六合混一四海夫遭风云之会不建腾跃之功者非人豪也遂策名委质竭诚伏事时刘显地广兵彊跨有朔裔防其兄弟乖离共相疑阻衮言于道武曰显志大意高今因其内衅宜速乘之帝从之遂破走显又从破贺讷道武登勿居山游宴从官请聚石为峯以记功德乃命衮为文慕容宝之来寇也衮言于帝曰宝乘滑台之功因长子之防倾资竭力难与争锋愚以为宜羸师卷甲以侈其心帝从之果破之参合皇始初迁给事黄门侍郎道武南伐师次中山衮言于帝曰宝凭三世之资城池之固虽皇威震赫势必擒殄然穷兵极武非王者所宜若郦生一说田横委质鲁连飞书聊将授首臣诚德非古人略无奇防仰凭威灵庶必有感衮乃遗宝书喻以成败宝见书大惧遂奔和龙既克中山听入八议拜奋武将军幽州刺史赐爵临渭侯衮清俭寡欲劝课农桑百姓安之天兴初征还京师后与崔逞答晋将郗恢书失旨黜爲尚书令史衮遇创业之初始以才谟见任率心奉上不顾嫌疑帝曾问南州人于衮衮与卢溥州里数称荐之又未尝与崔逞相见闻风称美及中山平卢溥聚党爲逆崔逞答书不允并乖夲言故忿之衮年过七十阖门守静手执经书刋定乖失爱好人物善诱无倦士以此髙之永兴二年疾笃上疏后数日卒年七十二太武后追录旧勲遣大鸿胪即衮墓册赠太保諡文康公子度少有学尚袭爵临渭侯卒于中都大官度子白泽年十一遭母忧以孝闻长而博学文成初除殿中曹给事中甚见宠任白泽夲名钟葵献文赐名白泽纳其女爲嫔出行雍州刺史清心少欲民吏安之献文诏诸监临官取所监羊一口酒一斛者罪至大辟与者以从坐论纠得尚书以下罪状者各随所纠官轻重而授之白泽以爲此法若行之不已恐奸人窥望劳臣解节请依律令旧法献文纳之太和初懐州人伊祁茍初三十余人谋反文眀皇太后欲尽诛一城人白泽谏以爲周书父子兄弟罪不相及不诬十室而况一州后从之乃止转散骑常侍殿中尚书卒赠相州刺史广平公諡曰简长子伦字天念大司农少卿燕州大中正熙平中蠕蠕主丑奴遣使来朝抗敌国之礼不修臣敬朝议将依汉答匈奴故事遣使报之伦表以爲虏虽慕德亦来观我惧之以彊傥或归附示之以弱窥觎或起春秋所谓以我卜也髙祖世宗知其若此来既莫逆去又不追必其委质玉帛之辰屈膝藩方之礼则丰其劳贿借以珍物至于王人远役衔金虏庭优以匹敌之尊加之想望之宠恐徒生虏慢无益圣朝不从孝庄初卒于大司农卿衮弟恂列在循吏传
　　邓渊字彦海安定人也祖羌苻坚车骑将军父翼河间相慕容垂之围邺以爲冀州刺史爵眞定县侯翼拒对使者曰先君忠于秦室翼岂可先叛乎忠臣不事二主未敢闻命垂喻遣之曰吾与车骑结爲异姓兄弟卿亦犹吾子弟安得辞乎翼曰冀州宜任亲贤翼请他役効命垂乃用爲河间太守后卒于赵郡内史渊性贞素言行可复博览经书长于易筮道武定中原擢爲著作郎再迁尚书吏部郎渊眀制度多识故事与尙书崔宏参定朝仪律令音乐及军国文记诏防多渊所爲从征平阳以功赐爵下博子加中垒将军道武诏渊撰国记十余卷唯次年月起居行事而已未有体例渊谨于朝事未尝忤旨其从父弟晖时爲尚书郎凶侠好奇与定陵侯和跋厚跋有罪诛其子弟奔长安或告晖将送出之由是道武疑渊知情遂赐渊死既而悔之时人咸愍惜焉子頴袭爵稍迁中书侍郎太武诏太常卿崔浩集诸文学撰述国书頴与浩弟览等俱参著作事太武幸漠南髙车莫弗库若干率骑数万余驱鹿百余万诣行所诏頴爲文铭于漠南以记功德兼散骑常侍使宋进爵爲侯卒諡曰文恭子怡袭爵位荆州刺史赐爵南阳公卒子侍孝文赐名述位齐州刺史初改置百官始重公府元佐以述爲太傅元丕长史卒于司空长史諡曰贞长孙嵩代人也父仁昭成时爲南部大人嵩寛雅有器度昭成赐名焉年十四代父统事昭成末年诸部乖乱苻坚使刘库仁摄国事嵩与元他等率部众归之刘显之谋难也嵩率旧人及庶师七百余家叛显走将至五原时寔君之子乌渥亦聚众自立嵩欲归之见乌渥乌渥称逆父之子劝嵩归道武嵩未决乌渥廻其牛首嵩黾勉从之见道武于三汉亭道武以爲南部大人累着军功后从征中山除冀州刺史赐爵钜鹿公歴侍中司徒相州刺史改封南平公所在著称眀元即位与山阳侯奚斤北新侯安同白马侯崔宏等八人坐止车门右听理万机故世号八公晋将刘裕之伐姚眀元假嵩节督山东诸军事传诣平原缘河北岸列军次于畔城军颇失利诏假裕道裕于舟中望嵩麾盖遗以酃酒及江南食物嵩皆送京师诏嵩厚答之又勅简精兵爲战备若裕西过者便率精锐南出彭沛如不时过但引军随之彼至崤陜间必与姚相持一死一伤众力疲弊比及秋月徐乃乘之则裕首可不战而县矣于是叔孙建等寻河趣洛遂入关嵩与建等自成臯南济晋诸屯戍皆望尘奔溃裕尅长安嵩乃班师眀元寝疾问后事于嵩嵩曰立长则顺以德则人服今长皇子贤而世嫡天所命也请立乃定防诏太武临朝监国嵩爲左辅太武即位进爵北平王司州中正诏问公卿赫连蠕蠕征讨何先嵩与平阳王长孙翰司空奚斤等曰赫连土居未能爲患蠕蠕世爲边害宜先讨大檀及则收其畜产足以富国不及则校猎阴山多杀禽兽皮肉筋角以充军实亦愈于破一小国太常崔浩曰大檀迁徙鸟逝疾追则不足经久大众则不能及之赫连屈丐土宇不过千里其刑政残虐人神所弃宜先讨之尚书刘絜武京侯安原请先平冯跋帝黙然遂西廵狩后闻屈丐死关中大乱议欲征之嵩等曰彼若城守以逸待劳大檀闻之乘虚而寇此危道也帝乃问幽微于天师寇谦之谦之劝行杜超之赞成之崔浩又言西伐利嵩等固谏不可帝大怒责嵩在官贪汚使武士顿辱寻迁太尉久之加柱国大将军自是舆驾征伐嵩以元老多留鎭京师坐朝堂平断刑狱薨年八十諡曰宣王后孝文追录先朝功臣以嵩配飨庙庭子頽善骑射弯弓三百斤袭爵加侍中征南大将军有罪黜爲戍兵后复爵薨諡曰安王子敦字孝友位北鎭都将坐黩货降爲公孝文时自讼先世勲重帝复其王爵薨諡曰简王子道字念僧袭爵久之随例降爲公位右衞将军卒諡曰愼子悦袭爵建义初复夲王爵寻降爲公位光禄少卿卒赠司空嵩五世孙俭仕周知名有传嵩从子道生忠厚亷谨道武爱其谨重使掌机密与贺毗等四人内侍左右出入诏命眀元即位除南统将军冀州刺史后取人美女以献眀元切责之以旧臣不加罪黜太武即位进爵汝阴公迁廷尉卿从征蠕蠕与尉眷等率众出白黑两漠间大防而还太武征赫连昌道生与司徒长孙翰宗正娥清爲前驱遂平其国昌弟定走保平凉宋遣将到彦之王仲德寇河南以救定诏道生与丹阳王太之屯河上以御之遂诱宋将檀道济邀其前后追至歴城而还除司空加侍中进封上党王薨年八十二赠太尉諡曰靖道生亷约身爲三司而衣不华饰食不兼味一熊皮障泥数十年不易时人比之晏婴第宅卑陋出鎭后其子弟颇更修缮起堂庑道生还叹曰昔霍去病以匈奴未灭无用家爲今彊寇尚游魂漠北吾岂可安坐华美也乃切责子弟令毁其宅太武世所在著绩每建大议多合时机爲将有权略善待士众帝命歌工歴颂羣臣曰智如崔浩亷如道生及年老颇惑其妻孟氏以此见讥与从父嵩俱爲三公当世以爲荣子抗位少府卿早卒抗子观少以壮勇知名后袭祖爵上党王时异姓诸王袭爵多降爲公帝以其祖道生佐命先朝故特不降以征西大将军假司空督河西七鎭诸军讨吐谷浑部帅拾寅拾寅遁藏焚其城邑而还孝文初拜殿中尚书侍中吐谷浑又侵逼复假观司空讨降之后爲征南大将军薨諡曰定葬礼依其祖靖王故事陪葬云中金陵子冀归六岁袭爵降爲公孝文以其幼承家业赐名幼字承业承业聪敏有才艺虚心爱士爲前将军从孝文南讨宣武时爲扬州刺史假鎭南大将军都督淮南诸军事梁将裴防虞鸿袭据寿春承业诸子骁果防颇难之号曰铁小儿诏河间王琛总众援之琛欲决战承业以雨久更须持重琛弗从遂战爲贼所乘承业后殿初承业既总彊兵久不决战议者疑有异图朝廷重遣河间王琛及临淮王彧尚书李宪等三都督外声助承业内实防之会鲜于修礼反于中山以承业爲大都督北讨寻以夲使达邺城诏承业解行台罢大使遣河间王琛爲大都督郦道元爲行台承业遣子子裕奉表称与琛同在淮南俱当国难琛败臣全遂生私隙且临机夺帅非防所长书奏不纳琛与承业前到呼沲承业未欲战而琛不从行达五鹿爲修礼邀击琛不赴之贼总至遂大败承业与琛并除名寻而正平蜀郡反复假承业鎭西将军讨蜀都督频战有功除平东将军复夲爵后除尚书右仆射未几雍州刺史萧宝夤据州反复以承业爲行台讨之承业时背疽未愈灵太后劳之曰卿疹源如此朕欲相停更无可寄如何承业答曰死而后已敢不自力时子彦亦患脚痹扶杖入辞尚书仆射元顺顾相谓曰吾等备爲大臣各居宠位危难之日病者先行无乃不可乎莫有对者时薛凤贤反于正平薛修义屯聚河东分据盐池攻围蒲坂东西连结以应宝夤承业乃据河东时有诏废盐池税承业上表曰盐池天资贿货密迩京畿唯须宝而防之均赡以理今四境多虞府库罄竭然冀定二州且亡且乱常调之绢不可复收仰惟府库有出无入必须经纶出入相补略论盐税一年之中凖绢而言犹不应减三十万疋也便是移冀定二州置于畿甸今若废之事同再失臣前仰违严旨而先讨关贼径解河东者非是闲长安而急蒲坂蒲坂陷没失盐池三军口命济赡理絶天助大魏兹计不爽昔髙祖升平之年无所乏少犹创置盐官而加典防非爲物而竞利恐曰利而乱俗也况今王公素餐百官尸禄租征六年之粟调折来岁之资此皆出入私财夺人膂力岂是愿言事不获已臣輙符司监将尉还率所部依常收税更听后勅及雍州平除雍州刺史孝庄初封上党王寻改冯翊王后降爲郡公迁司徒公加侍中兼尚书令大行台仍鎭长安节闵立迁太尉公录尚书事及韩陵之败斛斯椿先据河桥谋诛尔朱使承业入洛啓节闵诛世隆兄弟之意孝武初转太傅以定防功更封开国子承业表请廽授其姨兄廷尉卿元洪超次子恽初承业生而母亡爲洪超母所抚养是以求让许之孝武入关承业时鎭虎牢亦随赴长安位太师录尚书事封上党王大统元年薨赠假黄大丞相都督三十州诸军事雍州刺史諡曰文宣承业少轻侠鬭鸡走马力争杀人因亡抵龙门将陈兴德家会赦得免因以后妻罗前夫女吕氏妻兴德兄兴恩以报之罗年大承业十余岁酷妬忌承业雅相敬爱无姬妾童侍之中在承业左右嫌疑致死者乃有数四前妻张氏二子子彦子裕罗生三子绍远士亮季亮兄弟皆雄武子彦夲名隽有膂力以累从父征讨功封槐里县子孝武帝与齐神武搆隙加子彦中军大都督行台仆射鎭农以爲心膂及从帝入关封髙平郡公位仪同三司以从征窦泰战沙苑功加开府侍中及东复旧京以子彦兼尚书令行司州牧留鎭洛阳后以不利班师大统七年拜太子太傅子彦少尝坠马折臂肘上起骨寸余乃命开肉锯骨流血数升言戏自若时以爲逾于关羽末年石发举体生疮虽亲戚兄弟以爲恶疾子彦曰恶疾如此难以自眀世无良医吾其死矣尝闻恶疾蝮蛇螫之不痛试爲求之当令兄弟知我乃于南山得蛇以股触之痛楚号呌俄而肿死文帝闻之恸哭曰失我良将赠雍州刺史子裕位衞尉少卿啓舍泛阶十七级爲子义贞求官除左衞将军加通直散骑常侍又以父勲封平原县侯抗弟礼少以父任爲散骑侍郎与襄城公卢鲁元等内侍恭敏有才志太武宠信之曰其父亲近吾祖其子在我左右不亦宜乎
　　长孙肥代人也昭成时年十三以选内侍少有雅度果毅少言道武之在独孤及贺兰部常从御侮左右帝深信仗之登国初与莫题等俱爲大将屡有军功后从平中山以功赐爵琅邪公迁衞尉卿改爵卢乡时中山太守仇儒不乐内徙亡匿赵郡推赵准爲主妄造祅言云燕东倾赵当续欲知其名淮水不足准喜而从之自号钜鹿公儒爲长史据关城连引丁零杀害长吏肥讨破准于九门斩仇儒禽准诏以儒肉食准传送京师轘之于市夷其族除肥兖州刺史姚平之寇平阳道武征肥与毗陵王顺等爲前锋平退保柴壁帝进攻屠之遣肥还鎭兖州抚慰河南威信着于淮泗肥善防谋勇冠诸将前后征讨未尝失败故每有大难令肥当之南平中原西摧羌寇肥功居多赏赐千计后降爵蓝田侯卒諡曰武陪葬金陵子翰袭爵翰少有父风道武时以善骑射爲猎郎眀元之在外翰与元磨浑等潜谋奉迎眀元即位与磨浑等拾遗左右以功累迁平南将军率众鎭北境威名甚着太武即位封平阳王蠕蠕大檀之入寇云中太武亲征之遣翰与东平公娥清出长川讨大檀大檀北遁追击尅获而还迁司徒从袭赫连昌破之翰清正严明善抚将士薨太武为之流涕亲临其丧丧礼依安成王叔孙俊故事諡曰威陪葬金陵子成袭爵降为公位南部尚书卒陪葬金陵翰弟陵位驾部尚书性寛厚好学爱士封吴郡公卒赠吴郡王諡曰恭陪葬金陵
　　于栗防代人也少习武艺材力絶人能左右驰射登国中拜冠军将军假新安子与宁朔将军公孙兰潜自太原从韩信故道开井陉关路袭慕容宝于中山道武后至见道路修治大悦赐以名马及赵魏平帝置酒髙会谓栗防曰卿吾之黥彭也进假新安公道武田于白登山见熊将数子顾谓栗防曰卿勇干如此能搏之乎对曰天地之性人为贵若搏之不胜岂不虚毙一壮士自可驱致御前坐而制之寻皆禽获帝顾谢之后为河内鎭将刘裕之伐姚也栗防虑裕侵扰河北筑垒河上裕惮之遗栗防书假道西上题曰黒矟公麾下栗防以状表闻明元因之授栗防黑矟将军栗防好持黑矟裕望而异之故有其号也永兴中关东羣盗大起西河反叛栗防受命征伐所向皆平迁豫州刺史进爵新安侯洛阳虽歴代所都实为边界栗防安集之甚得百姓欢心明元南幸孟津谓栗防曰河可桥乎栗防曰杜预造桥遗事可想乃编次大船为桥于野坂六军既济帝深叹美之太武之征赫连昌勅栗防与宋兵将军周几袭陜城长驱至三辅进爵为公累迁外都大官平刑折狱甚有声称卒年七十五赐东园秘器朝服一具衣一袭赠太尉栗防自少总戎迄于白首临事善断所向无前加以谦虚下士刑罚不滥太武甚悼惜之子洛拔有姿容善应对拜侍御中散太武甚加爱宠因赐名焉转监御曹令景穆在东宫厚加礼遇洛拔恒畏避屏退不敢逆自结纳顷之袭爵后爲侍中尚书令百僚惮之卒于官洛拔有六子长子烈善射少言有不可犯之色少拜羽林中郎累迁侍中殿中尚书于时孝文幼冲文明太后称制烈与元丕陆叡李冲等各赐金防许以有罪不死进爵洛阳侯转衞尉卿及迁都洛阳人情恋本多有异议帝以问烈烈曰陛下圣略深远非愚管所测若隐心而言乐迁之与恋旧中半耳帝曰卿不唱异同朕深感不言之益勅鎭代留台庶政一相参委车驾幸代执烈手曰宗庙至重翼衞不轻卿当只奉灵驾时迁洛邑烈与髙阳王雍奉神主于洛阳迁光禄卿十九年大选百僚子登引例求进烈表引已素无敎训请乞黜落帝曰此乃有识之言不谓烈能办此乃引见登诏曰朕今创礼新邑明扬天下卿父乃行谦让之表而有直士之风故进卿为太子翊军校尉又加烈散骑常侍封聊城县子及穆泰陆叡谋反旧京帝幸代泰等伏法赐烈及李冲玺书述叙金策之意时代乡旧族同恶者多唯烈一宗无所染预帝益器重之叹曰元俨决断威恩深自不恶然尽忠猛决不如烈也尔日烈在代都必即斩其五王元首烈之节槩不谢金日防诏除领军将军以本官从征荆沔加鼓吹一部二十三年齐将陈显达入寇马圈帝舆疾讨之执烈手以京邑为托帝崩于行宫彭城王勰秘讳而返称诏召宣武会驾鲁阳以烈留守之重密报凶问烈处分行留神色无变宣武即位宠任如前咸阳王禧为宰辅权重当时曾遣家僮传言于烈求旧羽林虎贲执仗出入烈不许禧遣谓烈曰我是天子儿天子叔元辅之命与诏何异烈厉色答曰向亦不道王非天子儿叔若是诏应遣官人所由若遣私奴索官家羽林烈头可得羽林不可得也禧恶其刚直出之为恒州刺史烈不愿蕃授谓彭城王勰曰殿下忘先帝南阳之诏乎而逼老夫乃至于此遂以疾辞宣武以禧等专擅潜谋废之景明二年正月初祭三公致斋于庙帝夜召烈子忠谓曰卿父明可早入及明烈至诏曰诸父怠慢今欲使卿以兵召之卿其行乎烈曰老臣歴奉累朝颇以干勇赐识今日之事所不敢辞乃将直閤以下六十余人宣旨召咸阳王禧彭城王勰北海王详衞送至帝前诸公各稽首归政以烈为领军进爵为侯自是长直禁中机密大事皆所参焉咸阳王禧之谋反宣武从禽于野左右分散仓卒之际莫知其计乃勅烈子忠驰觇虚实烈时留守已处分有备因忠奏曰臣虽朽迈心力犹可禧等猖狂不足为虑愿缓跸徐还以安物望帝甚以为慰车驾还宫禧已逃诏烈追执之顺后既立以世父之重弥见优礼及卒宣武举哀于朝堂给东园第一秘器赠太尉钜鹿郡公子祚袭祚弟忠字思贤本字千年弱冠拜侍御中散文明太后临朝刑政颇峻侍臣左右多以微谴得罪忠朴直少言终无过误太和中授武骑侍郎因赐名登累迁左中郎将领直寝元禧之乱车驾在外变起仓卒忠曰臣父为领军计必无虑帝遣忠驰观之烈严备果如所量忠还宣武抚其背曰卿差彊人意先帝赐卿名登诚为美称朕嘉卿忠款今改名忠既表贞固之诚亦以名实相副也以父忧去职徙为司徒长史时太傅录尚书北海王详亲尊权重将作大匠王遇多随详所欲而给之忠于详前谓遇曰殿下国之周公阿衡王室何至阿谀附势损公惠私也遇既不宁详亦慙谢以平元禧功封魏郡公及迁散骑常侍兼武衞将军每以鲠气正辞为北海所忿面责忠曰我忧在前见尔死不忧尔见我死时也忠曰人生自有定分若应死王手避亦不免不尔王不能杀详因忠表让之际密劝帝以忠为列卿于是诏停其封优进太府卿正始二年诏忠以本官使持节兼侍中为西道大使刺史鎭将赃罪显暴者以状闻守令以下便行决断与尚书李崇分使二道忠劾并州刺史髙聪赃罪二百余条论以大辟除华州刺史遭继母忧不行服阕再迁衞尉卿河南邑中正忠与吏部尚书元晖度支尚书元匡河南尹元苌等推定代方姓族髙肇忌其为人乃言于宣武称中山要鎭作捍须才乃出忠为定州刺史既而帝悔复授衞尉卿领左将军恒州大中正密遣使诣忠慰勉之延昌初除都官尚书领左衞中正如故又加散骑常侍尝因侍宴赐之劒杖举酒属忠曰卿世执贞节故恒以禁衞相委昔以卿行忠赐名曰忠今以卿才堪御侮以所御劒杖相锡循名取义意在不轻出入恒以自防也迁侍中领军将军忠辞无学识宣武曰学识有文章者不少但心直不如卿欲使卿劬劳于下我当无忧于上及帝崩夜忠与侍中崔光遣右衞将军侯刚迎明帝于东宫而即位忠与门下议以帝冲年未亲机政太尉髙阳王雍属尊望重宜入居西栢堂省决庶政任城王澄明德茂亲可为尚书令总摄百揆奏中宫请即勅授御史中尉王显欲逞奸计与中常侍给事中孙莲等厉色不听寝门下之奏孙莲等密欲矫太后令以髙肇录尚书事显与髙猛为侍中忠即殿下收显杀之忠既居门下又总禁衞遂执朝政权倾一时初太和中军国多事孝文以用度不足百官禄四分减一忠既擅朝欲以惠泽自固乃悉复所减之禄职人进位一级旧制百姓绢布一疋之外各输绵麻八两忠悉以与之乃白髙阳王雍自云宣武本许优转雍惮忠威权便顺意加忠车骑大将军忠自谓新故之际有安社稷功讽百寮令加己赏太尉清河王怿广平王怀难违其意封忠恒山郡公忠又难于独受乃讽朝廷同在门下者并加封邑尚书左仆射郭祚尚书裴植以忠权势日盛劝雍出忠忠闻之逼有司诬奏其罪祚有师傅旧恩植拥地入国忠并矫诏杀之朝野愤怨无不切齿王公以下畏之累迹又欲杀髙阳王雍侍中崔光固执乃止遂免雍太尉以王还第自此诏命生杀皆出于忠既尊灵太后为皇太后居崇训宫忠为仪同三司尚书令崇训衞尉侍中领军如故灵太后临朝解忠侍中领军崇训衞尉止为仪同尚书令侍中忠为令旬余灵太后引门下侍官问忠在端右声听咸曰不称厥任乃出为冀州刺史太傅清河王等奏忠擅杀枢纳輙废宰辅朝野骇心远近怪愕功过相除悉不合赏请悉追夺灵太后从之熙平元年御史中尉元匡奏忠以鸿勲盛德受遇累朝幸国大灾专擅朝命无人臣之心裴郭受寃于既往宰辅黜辱于明世又自矫旨为仪同三司尚书令领崇训衞尉原其此意便欲无上自处既事在恩后宜加显戮请遣御史一人令史二人就州行决灵太后令以忠事经肆眚遂不追罪又诏以忠歴任禁要诚节皎然赐爵灵寿县公初宣武崩后髙太后将害灵太后刘腾以告侯刚刚以告忠忠请计于崔光光曰宜置胡嫔于别所严兵守衞忠从之具以此意啓灵太后太后意乃安故太后深德腾等四人并有宠授忠以毁之者多惧不免祸愿还京欲自营救灵太后不许二年四月除尚书右仆射加侍中将军如故神龟元年三月复仪同三司疾未拜见裴郭为祟自知必死先表养亡弟第二子司徒掾永超为子乞以为嫡灵太后许之薨赠司空有司奏太常少卿元端议案諡法刚彊正直曰武怙威肆行曰丑宜諡武丑公太常卿元修义议忠尽心奉上剪除凶逆依諡法除伪宁眞曰武夙夜恭事曰敬宜諡武敬公二卿不同灵太后令依正卿议忠性多阻忌不交胜已唯与直閤将军章初瓌千牛备身杨保元为断金之交李世哲求宠于忠私以金帛货初瓌保元二人谈之遂被赏爱引为腹心忠擅权昧进为崇训之由皆世哲计也忠弟景字百年忠薨后为武衞将军谋废元义义黜为怀荒鎭将及蠕蠕主阿那瓌叛鎭人请粮景不给鎭人遂执缚景及其妻拘守别室皆去其衣服令景着皮裘妻着故绛旗袄毁辱如此月余乃杀之烈弟果严毅直亮有父兄风歴朔华并恒四州刺史赐爵武城子果弟劲劲字钟葵颇有武略位沃野鎭将赐爵富昌子宣武纳其女为后封劲太原郡公妻刘氏为章武郡君后为征北将军定州刺史卒赠司空諡曰恭庄公自栗防至劲累世贵盛一皇后四赠公三领军二尚书令三开国公劲虽以后父但以顺后且崩竟不居公辅子晖字宣明后母弟也少有气干袭爵位汾州刺史晖善事人为尔朱荣所亲以女妻其子长儒歴侍中河南尹后兼尚书仆射东南道行台与齐神武讨平羊侃于兖州元颢入洛害之劲弟天恩位内行长辽西太守赠平东将军燕州刺史天恩子仁生位太中大夫仁生子安定平原郡太守高平郡都将安定子子提陇西郡守茂平县伯周保定二年以子谨着勲追赠太保建平郡公谨自有传崔逞字叔祖清河东武城人魏中尉琰之五世孙也曾祖谅晋中书令祖遇仕石氏为特进父瑜黄门郎逞少好学有文才仕慕容暐补著作郎撰燕记迁黄门侍郎暐灭苻坚以为齐郡太守坚败仕晋歴清河平原二郡太守为翟辽所虏以为中书令慕容垂灭翟钊以为秘书监慕容宝东走和龙为留台吏部尚书及慕容驎立逞擕妻子归魏张衮先称美之由是道武礼遇甚厚拜尚书录三十六曹别给吏属居门下省寻除御史中丞道武攻中山未尅六军乏粮问计于逞逞曰飞鸮食葚而改音诗称其事可取以助军粮帝虽衔其侮慢然兵既须食乃听人以葚当租逞又言可使军人及时自取过时则落尽帝怒曰内贼未平兵人尚可解甲收葚乎以中山未拔故不加罪及姚兴侵晋襄阳戍将郗恢驰使乞师于恒山王遵书云贤兄虎步中原道武以为悖君臣之体勅逞与张衮为遵书答使亦贬其主号以报之逞衮为书乃云贵主帝怒其失旨黜衮遂赐逞死后晋荆州刺史司马休之等数十人为桓元所逐皆将来奔至陈留闻逞被杀分为二辈一奔长安一奔广固帝闻深悔自是士人有过多见优容逞子諲毅袆严颐初逞之内徙终虑不免乃使其妻张氏与四子归慕容德于广固独与小子颐在代京及逞死亦以此为谴颐字太冲位散骑常侍赐爵清河侯太武闻宋以其兄諲为冀州刺史乃曰义隆用其兄我岂无冀州地邪乃以颐为冀州刺史入为大鸿胪持节策拜杨难当为南秦王奉使数返光扬朝命太武善之后与方士韦文秀诣王屋山造金丹不就太平眞君初卒始崔浩与颐及荥阳太守模等年皆相次浩为长次模次颐三人别祖而模颐为亲浩恃其家世魏晋公卿常侮模浩不信佛道模深所归向虽粪壤中礼拜形像浩大笑曰持此头颅不净处跪是胡神也模尝谓人曰桃简可欺我何容轻我周儿也浩小名桃简颐小名周儿太武颇闻之故浩诛二家获免颐五子少子叡以交通境外伏诛自逞之死至叡之诛三世积五十余年在北一门尽矣諲仕宋位青冀二州刺史諲子灵和宋员外散骑侍郎灵和子宗伯始还魏追赠清河太守宗伯子休字惠盛休少孤贫矫然自立举秀才入京师与宋弁邢峦雅相知友尚书王嶷钦其人望为长子聘休姊赡以财货由是少振孝文纳休妹为嫔频迁兼给事黄门侍郎休勤学公事军旅之隙未尝释卷礼遇亚于宋弁郭祚孝文南伐以北海王详为尚书仆射统留台事以休为尚书左丞诏以北海年少百揆务殷便以委休转长史兼给事黄门侍郎参定礼仪帝尝阅故府得旧冠题曰南部尚书崔逞制顾休曰此卿家旧事也后从驾南行及还幸彭城泛舟泗水诏在侍筵观者荣之宣武初休以祖父未葬弟夤又亡固求出为渤海太守性严明雅长政体下车先戮豪猾数人奸盗莫不禽翦清身率下部内安之时大儒张吾贵名盛山东弟子恒数千人所在多不见容休招延礼接使肄业而还儒者称为口实入为吏部郎中迁散骑常侍权兼选任多所拔擢广平王怀数引谈宴以与诸公交游免官后为司徒右长史公平清洁甚得时誉歴幽青二州刺史皆以清白称二州怀其德泽入为度支七兵殿中三尚书休久在台阁明习典故每朝廷疑议咸取正焉诸公咸谓崔尚书下意处不可异也卒赠尚书右仆射諡曰文贞休少而谦退事母孝谨及为尚书子仲文娶丞相高阳王雍女女适元义庶长子舒挟二家势志气微改陵借同列尚书令李崇左仆射萧宝夤右仆射元钦皆以此惮下之始休母房氏欲以休女妻其外孙邢氏休乃违母情以妻义子论者非之休子防知名列在齐史休弟夤字敬礼位太子舍人卒赠乐安太守妻乐安王长女晋宁公主也贞烈有德行子愍字长谦幼聪敏济州刺史卢尚之欲以长女妻之防为长谦求尚之次女曰家道多由妇人欲令姊妹为妯娌尚之感其义于是同日成婚休诫诸子曰汝等宜皆一体勿作同堂意若不用吾言鬼神不享汝祭祀休亡枕中有书如平生所诫诸子奉焉长谦与休第二子仲文同年而月长其家谓之大二小二长谦少与太原王延业俱为著作佐郎监典校书后为青州司马贼围城二百日长谦读书不废凡手抄八千余纸天文律厯医方卜相风角鸟言靡不闲解晚节颇以酒为损迁司徒谘议修起居注加金紫光禄大夫后兼散骑常侍使梁将行谓人曰我戹在吴国忌在酉年今恐不免及还未及境卒年二十八赠南青州刺史逞兄遹字宁祖亦有名于时为慕容垂尚书左丞范阳昌黎二郡太守遹曾孙延寿冀州主簿轻财好施甚收乡曲誉延寿子隆宗简率友弟居丧以孝闻仕兰陵燕二郡太守仁信待物检复至诚故见重于时卒赠齐州刺史諡曰孝子敬保冀州仪同府中郎卒赠冀州刺史敬保子子恒位鲁郡太守早卒子恒弟子安子升武定中连元谨事伏诛逞宗人模字思范琰兄霸之后也父遵慕容垂少府卿模仕宋为荥阳太守神防中平滑台归降后赐爵武城男模长者笃厚不营荣利虽为崔浩轻侮而不为浩屈与崔颐相亲往来如一家始模在南妻张氏有二子仲智季柔模至京师赐妻金氏生子幼度仲智等以父隔远乃聚货规赎之其母张曰汝父志怀无决必不能来行人以贿至都模果顾念幼度等指谓行人曰何忍舍此辈致为刑辱当为尔取一人使名位不减我乃授以申谟宋东郡太守也神防中被执赐妻生子灵授申谟闻变乃弃妻子走还江外灵授刑为阉人初太平眞君末模兄协子衺利为宋鲁郡太守以郡降赐爵临淄子拜广寗太守卒衺利二子怀顺次恩仍居宋青州怀顺以父入魏故不仕及魏克青州怀顺迎衺利丧还青州云
　　王宪字显则北海剧人也其先姓田秦始皇灭齐田氏称王家子孙因以为氏仍居海岱祖猛仕苻坚位丞相父休河东太守宪幼孤随伯父永在邺苻丕称尊号复以永为丞相永为慕容垂所杀宪奔清河匿于民家皇始中乃归魏道武见之曰此王猛孙也厚待之以为本州中正领选曹事兼掌门下太武即位行廷尉卿出为上谷太守赐爵高唐子清身率下风化大行寻拜外都大官复移中都歴任二曹断狱称旨进爵剧县侯出为并州刺史加安南将军进爵北海公境内清肃及还京师以宪元老特赐锦绣布帛珍羞礼饍天安初卒年八十九諡曰康子崇袭崇弟嶷字道长孝文初为南部尚书在任十四年时南州多事讼者塡门嶷性儒缓不断终日昬睡李防邓宗庆等号为明察而二人终见诛戮余十数人或出或免唯嶷卒得自保时人为之语曰实痴实昬终得保存后封华山公入为内都大官卒子祖念袭爵祖念弟云字罗汉颇有风尚位南兖州刺史坐受所部荆山戌主杜防财又取官绢因染遂有割易为御史纠劾防赦免卒官赠豫州刺史諡文昭子昕晞皓列在齐史
　　封懿字处德渤海蓚人也曾祖释晋东夷校尉父放慕容暐吏部尚书兄孚慕容超太尉懿有才器能属文与孚虽器行有长短而名位略齐仕慕容宝位中书令户部尚书宝败归魏除给事黄门侍郎都坐大官封章安子道武引见问以慕容旧事懿应对疎慢废黜还家明元初复征拜都坐大官进爵为侯卒官懿撰燕书颇行于世子元之坐与司马国璠温楷等谋乱伏诛临刑明元谓曰终不令汝絶种也将宥汝一子元之以弟防之子磨奴字君明早孤乞全其性命乃杀元之四子赦磨奴刑为宦人崔浩之诛也太武谓磨奴曰汝本应全所以致刑者由浩也后为中曹监使张掖赐爵富城子卒于怀州刺史赠勃海公諡曰定以族子回为后回字叔念孝文赐名焉慕容暐太尉奕之后也父鉴初磨奴既以回为后请于献文赠鉴宁远将军沧水太守回袭磨奴爵富城子宣武时累迁安州刺史安州山民愿朴父子賔旅同寝一室回下车勒令别处其俗遂改明帝时为瀛州刺史时大乘寇乱之后加以水潦表求赈恤免其兵调州内赖之歴度支都官二尚书冀州大中正荥阳郑云谄事长秋卿刘腾货紫缬四百匹得为安州刺史除书旦出晚往诣回坐未定问回安州兴生何事为便回曰卿荷国宠灵位至方伯不能拔园葵去织妇宜思方略以济百姓如何见造问兴生乎封回不为商贾何以相示云慙失色转七兵尚书领御史中尉劾奏尚书右仆射元钦与从兄丽妻陆氏奸通时人称之后为殿中尚书右光禄大夫庄帝初遇害河阴赠司空諡曰孝宣长子隆之列在齐史鉴长子琳字彦宝位中书侍郎与侍中南平王冯诞等议定律令有识者称之歴位太尉长史司宗下大夫南夏青二州刺史光禄大夫琳弟子肃列在文苑传中懿从兄子恺字思悌奕之孙也父劝慕容垂侍中太常卿恺位给事黄门侍郎散骑常侍入代都名出懿子元之之右俱坐司马氏事死恺妻卢元女也恺子伯达弃母及妻李氏南奔河表改婚房氏献文末伯达子休杰内入祖母卢犹存垂百岁矣而李已死休杰位冀州咸阳王府谘议参军回族叔轨字广度好学通览经传与光禄大夫武邑孙惠蔚同志友善惠蔚每推轨曰封生之于经义吾所弗如者多矣颇自修洁仪容甚伟或曰学士不事修饰此贤何为如此轨闻笑曰君子整其衣冠尊其瞻视何必蓬头垢面而后为贤言者慙退以兼员外散骑常侍衔命高丽高丽王云恃其偏远称疾不亲受诏轨輙正色诘之喻以大义云乃北面受旨使还转考功郎中除本郡中正渤海太守崔休入为吏部郎中以已考事干轨轨曰法者天下之事不可以旧君故亏之也休叹其守正轨在台中称为儒雅除国子博士假通直散骑常侍慰劳汾州山胡司空清河王怿表修明堂辟雍诏百寮集议轨议曰周官匠人职云夏后氏世室商人重屋周人明堂五室九阶四户八牕郑元曰或举宗庙或举王寝或举明堂互文以见同制然则三代明堂其制一也案周与夏殷损益不同至于明堂因而弗革明五室之义得天数矣是以郑元又曰五室者象五行也然则九阶者法九土四户者达四时八牕者通八风诚不易之大范有国之恒式若其上圆下方以则天地通水环宫以节观者茅盖白盛为之质饰赤缀白缀为之户牖皆典籍所载制度之明义也秦焚灭五典变更先圣不依旧宪故吕氏月令见九室之义大戴之礼着十二堂之文汉承秦法亦未能改东西二京俱为九室是以黄图白虎通蔡邕应劭等咸称九室以象九州十二堂以象十二辰夫室以祭天堂以布政依行而祭故室不过五依时布政故堂不过四州之与辰非所可法九与十二厥用安在今圣朝欲尊道趋人备礼化物宜则五室以为永制至如庙学之嫌台沼之杂袁凖之徒已论正矣后卒于廷尉少卿赠济州刺史初轨深为郭祚所知祚常谓子景尚曰封轨高绰二人并干国之才必应远至吾平生不妄进举而每荐此二人非直为国进贤亦为汝等之津梁其见重如此轨既以方直自业高绰亦以风槩立名高肇拜司徒绰送迎往来轨竟不诣绰顾不见轨乃遽归曰吾一生自谓无愆规矩今日举措不如封生远矣轨以务德愼言修身之本奸回谗佞世之巨害乃为务德愼言远佞防奸四戒文多不载长子伟伯字君良博学有才思弱冠除太学博士每朝廷大议伟伯参焉雅为太保崔光仆射游肇所知赏太尉清河王怿辟参军事怿亲为孝经解诂命伟伯为难例九条皆发起隐漏伟伯又讨论礼传诗易疑事数十条儒者咸称之时朝廷将经始明堂广集儒学议其制度九五之论久而不定伟伯乃搜捡经纬上明堂图说六卷又撰封氏本录六卷正光末尚书仆射萧宝夤为关西行台引为行台郎及宝夤为逆伟伯与南平王冏潜结关中豪右韦子粲等谋举义兵事发见杀永安中赠瀛州刺史听一子出身无子转授弟翼

　　通志卷一百四十六
&lt;史部,别史类,通志&gt;
　　钦定四库全书
　　通志卷一百四十七
　　宋　右　迪　功　郎　郑　樵　渔　仲　撰列传第六十
　　后魏
　　古弼　张黎　刘洁　邱堆　娥清　伊馛　乙瓌【子干归】周几　豆代田　车伊洛　王洛儿　车路头　卢鲁元　陈建　来大干　宿石　万安国【嵇根】周观　尉拨　陆眞　吕洛防　薛彪子尉元　慕容白曜【子眞安　白曜弟子契】和其奴　茍頽宇文福【子延】宋隐【从子愔　愔孙弁　弁子维　纪纪子钦道　弁族弟頴　頴族弟鸿贵　弁族弟翻】许彦【子宗之】刁廱【曾孙冲　孙整廱族孙双】辛绍先【子凤达　孙祥　祥弟少雍凤达弟穆　穆子子馥】韦阆【孙儁　儁子子粲　阆从叔道福　阆从子崇　阆族弟珍珍子缵　缵弟彧　彧子朏】　杜铨　屈遵【子恒恒孙防】张蒲　谷浑　公孙表【子轨　轨子叡　轨弟质　质子防】张济李先【曾孙预　先子皎　皎孙义徽义徽子兰　义徽曾孙昭徽】贾彝【子秀】窦
　　瑾　李防　袁式　唐和　寇赞【子臻　臻子祖礼】郦范【子道愼　道约范弟子恽】韩秀【子务】尧暄【孙雄】柳崇　陆俟【子馛馛子琇　琇弟凯　凯子暐　暐弟恭之　馛弟丽丽子定国　定国子昕之　昕之子子璋　定国弟叡　丽从孙操】源贺【孙怀　怀子子邕子邕弟子恭】刘尼　薛提司马楚之【孙悦　楚之子跃】
　　古弼代人也少忠谨好读书又善骑射初为猎郎使长安称防转门下奏事明元赐名曰笔取其直而有用后又名弼言其有辅佐之才也令弼典西部与刘洁等分绾机要敷奏百揆太武即位以功拜立节将军赐爵灵寿侯歴位侍中吏部尚书典南部奏事后征冯将奔高丽高丽救兵至乃随之令妇人被甲居中其精卒及高丽陈兵于外弼部将高茍子击贼军弼酒醉防刀止之故得东奔太武大怒黜为广夏门卒防复为侍中与尚书李顺使凉州赐爵建兴公鎭长安甚有威名及议征凉州弼与顺咸言凉州乏水草不宜行帝不从既克姑臧微嫌之以其有将畧弗之责宋将裴方明克仇池立杨元庶子保炽于是假弼节督陇右诸军讨仇池平之未几诸氐复推杨文徳为主围仇池弼攻解其围文徳走汉川东道将皮豹子闻仇池围解议欲还军弼使谓曰若其班师寇众复至后举为难不出秋冬南寇必来以逸待劳百胜之防也豹子乃止太武闻之曰弼言长防也制有南秦弼谋多矣景穆总摄万机征为东宫四辅与宜都王穆寿并参政事迁尚书令弼虽事务殷凑而读书不辍端谨愼密口不言禁中事功名等于张黎而廉不及也上谷人上书言苑囿过度民无田业宜减大半以赐贫民弼欲陈奏遇帝与给事中刘树碁志不听事弼侍坐良久不获申闻乃于帝前捽树掣下牀以手搏其耳以拳欧其背曰朝廷不治实尔之罪帝失容放碁曰不听奏事过在朕躬树何罪置之弼具状以闻帝竒弼公直乃可其奏以与百姓弼曰为臣而逞志于君前罪莫大焉乃诣公车免冠徒跣自劾请罪帝召之谓曰卿其冠履吾闻筑社之役褰蹷而筑之端冕而事之神与之福然则卿有何罪自今以后苟利社稷益国家便人者虽复顚沛造次卿则为之无所顾也太武大阅将校猎于河西弼留守诏以肥马给骑人弼命给弱者太武大怒曰尖头奴敢裁量朕也朕还台先斩此奴弼头尖帝常命之曰笔头时人呼为笔公属官怖惶惧诛弼告之曰吾谓事君使田猎不过盘游其罪小也不备不虞使戎寇恣逸其罪大也今北狄孔炽南虏未灭狡焉之志闚伺边境是吾忧也故选肥马备军实为不虞之远虑苟使国家有利吾寜避死乎明王可以理干此自吾罪非卿等之罪帝闻而叹曰有臣如此国之宝也赐衣一袭马二匹鹿十头后车驾田于山北获麋鹿数千头诏尚书发车牛五十乘运之帝防谓从者曰笔公必不与我汝辈不如以马运之速遂还行百余里而弼表曰今秋谷悬黄麻菽布野猪鹿窃食鸟鴈侵费风波所耗朝夕三倍乞赐矜缓使得收载帝谓左右曰笔公果如朕卜可谓社稷之臣初杨难当之来也诏弼悉送其子弟于京师杨元少子文徳以黄金三十斤赂弼弼受金留文徳而遇之无礼文徳亡入宋太武以其正直又有战功弗加罪责太武崩吴王余立以弼为司徒文成即位与张黎并坐议不合防俱免有怨谤之言其家人告巫蛊俱伏法时人寃之
　　张黎鴈门平原人也善书计道武知待之明元器其忠亮赐爵广平公管综机要太武以其功旧任以辅弼除大司农卿军国大议黎尝与焉以征赫连功进号征北大将军与乐安王范济南公崔徽鎭长安清约公平甚着声称代下之日家无余财太武征凉州蠕蠕吴提乘虚入寇黎与长孙道生拒击走之景穆初总百揆黎与崔浩等辅政忠于奉上非公事不言诏赐浩黎布帛各千疋以襃旧勲吴王余立以黎为太尉后文成即位与古弼俱诛
　　刘洁长乐信都人也昭成时慕容氏献女洁祖父生为公主家臣乃随入魏赐以妻妾生子堤位乐陵太守封信都男卒洁袭堤爵数从征讨进爵会稽公后与永安侯魏勤及功劳将军元屈等击吐京叛胡为其所执送赫连屈丐洁声气不挠呼其字而与之言神色自若屈丐壮而释之后得还国典东部事明元寝疾太武监国洁与古弼等选侍东宫对综机要太武即位竒其有柱石用委以大任及议军国朝臣咸推其能迁尚书令改为钜鹿公车驾西伐洁为前锋沮渠牧犍弟董来拒战于城南洁信卜者之言以日辰不恊击鼓却阵故董来得入城太武微嫌之洁久在枢密恃宠自専帝心稍不平时议伐蠕蠕洁言不如广农积谷以待其来羣臣皆从其议帝决行乃从崔浩议旣出与诸将议会鹿浑谷而洁恨其计不行欲沮诸将乃矫诏更期诸将不至时虏众大乱景穆欲击之洁执不可停鹿浑谷六日诸将犹不集贼已逺遁追至石水不及而还师次汉中粮尽士卒多死洁阴使人惊军劝帝弃军轻还帝不从洁以军行无功奏归罪于崔浩帝曰诸将后期及贼不击罪在诸将岂在于浩又洁矫诏事遂发舆驾至五原收洁幽之太武之征也洁私谓亲人曰若军出无功车驾不返即吾当立乐平王洁又使右丞张嵩求图谶问刘氏应王继国家后我审有名姓不嵩对曰有姓而无名穷验欵引搜嵩家果得谶书洁与南康公狄隣及嵩等皆夷三族死者百余人洁既居势要内外惮之侧目而视籍其家财钜万太武追忿言则切齿
　　邱堆代人也美容仪初以忠谨入侍明元即位拾遗左右稍迁防骑常侍太武监国临朝堆与太尉穆观等为右弼及即位赐爵临淮公位太仆与宗正娥清畧地闗右而宜城王奚斤表留堆合军与赫连昌相拒斤进击赫连定留堆守辎重斤为定禽堆闻而弃甲走长安帝大怒遣西平公安颉斩堆
　　娥清代人也少有将畧累着战功稍迁给事黄门侍郎明元南廵幸邺以淸为中领军将军与宋兵将军周几等度河畧地至湖陆以功赐爵须昌侯与几等遂鎭枋头太武初还京师进为东平公后从平统万遂与奚斤讨赫连昌至安定及昌弟定西走斤追之清欲防水往斤不从遂与斤俱为定所擒太武克平凉乃得还后与古弼等东讨冯以不急战弘奔高丽槛车征为门卒而卒于家子延赐爵南平公
　　伊馛代人也少而勇健走及奔马善射多力曵牛却行神防初擢为侍郎转三郎加振威将军赐爵汾阳子太武之将讨凉州也议者咸諌以为无水草唯司徒崔浩劝行羣臣出后馛言于帝曰凉州若无水草何得为国议者不可用也宜从浩言帝善之既克凉州太武大防于姑臧谓羣臣曰崔公智计有余吾亦不复竒之吾正竒馛弓马之士而所见能与崔公同顾谓浩曰馛智力如此终至公相浩曰何必读书然后为学卫青霍去病亦不读书而能大建勲名致位公辅帝笑曰诚如公言馛性忠谨帝亲待日殊赏赐优厚太平眞君初帝欲拜馛为尚书封郡公馛辞曰尚书务繁公爵至重非臣年少愚近所宜帝问其所欲馛对曰秘书二省多诸文士若恩矜不已请参其次帝贤之遂拜中防秘书监后以频有战功进爵河南公后拜司空及为三公清约自守为政举大纲而已不为苛碎太安二年领太子太保三年与司徒陆丽等并平尚书事薨子兰袭爵位库部尚书卒子盆生骁勇有胆气累有战功遂为名将以勳赐爵平城子为西道都督战没赠雍州刺史
　　乙瓌代人也其先世统部落太武时瓌父匹知遣瓌入贡帝留之瓌善骑射手格猛虎尚太武女上谷公主除驸马都尉赐爵西平公从驾南征都督前锋诸军事勇冠三军后进爵为王又为西道都将薨年二十九赠太尉公諡曰恭子干归袭爵干归有气干颇习书疏尤好兵法尚景穆女安乐公主除驸马都尉侍中献文初为秦州刺史有恵政孝文即位为中道都将卒諡曰康子海字怀仁位防骑侍郎卒諡曰孝海子瑗字雅珍尚孝文女淮阳公主除驸马都尉累迁西兖州刺史天平元年举兵应樊子鹄战败死
　　周几代人也少以善射为猎郎明元即位为左部尚书以军功封交趾侯太武以几有智勇遣鎭河南威信着于外境几常嫌奚斤等绥抚闗中失和毎至言论形于声色斤等惮焉进号宋兵将军率洛州刺史于栗防以万人袭陜城卒于军军人无不叹惜之归葬京师諡曰桓子歩袭爵
　　豆代田代人也明元时以善骑射为内细射从攻虎牢诏代田登楼射贼矢不虚发以功迁内三郎从讨赫连昌乘胜追贼入其宫门门闭代田逾宫而出太武壮之拜勇武将军后从讨平凉破赫连定得奚斤等以定妻赐之诏斤膝行授酒于代田勅斤曰全尔身命者代田功也以从讨和龙战功封长广公卒于统万鎭大将赠长广王諡曰恭子周求袭爵
　　车伊洛焉耆胡也世为东境部落帅恒修职贡延和中授平西将军封前部王伊洛规欲归阙为沮渠无讳断路伊洛连战破之无讳卒伊洛前后遣使招喻其子干寿等及其户五百余家送之京师又率部众二千余人伐高昌讨破焉耆东闗七城正平二年伊洛朝京师拜都官尚书将军王如故卒諡康王葬礼依卢鲁元故事子歇袭爵
　　王洛儿京兆人也少善骑射明元在东宫给事帷下侍从游猎夙夜无怠性谨愿未尝有过明元尝猎于灅南乘冰而济氷防没马洛儿投水奉帝出岸洛儿殆将冻死明元解衣以赐之自是恩宠日隆天赐末明元避难出居于外洛儿晨夜侍卫无须臾违离恭勤发于至诚元绍之逆明元左右唯洛儿与车路头昼居山岭夜还洛儿家洛儿隣人李道潜相奉给晨复还山众庶颇知喜而相吿绍闻収道潜斩之洛儿犹冐难往返京都通问大臣大臣遂出奉迎百姓奔赴明元还宫社稷获全洛儿有功焉明元即位拜防骑常侍赐爵新息公加直意将军又追赠其父为列侯赐僮五十户永兴五年卒赠太尉建平王赐温明秘器载以輼辌车使殿中卫士为之导从帝亲临哀恸者数四焉乃鸩其妻周氏与合葬子长城袭爵卒无子以其弟徳成袭
　　车路头代人也少以忠厚选给东宫为帐下帅谨愼无过天赐末明元出于外路头随侍竭力及即位拜防骑常侍加忠意将军赐爵宣城公帝性明察羣臣多以职事遇谴至有杖罚故路头优游不任事侍宿左右从容谈笑而已路头性无害每至评狱处理常献寛恕之议以是见重于朝帝亦敬纳之宠赐隆厚当时功名莫及泰恒六年卒帝亲临哀恸赠太师宣城王諡曰忠贞丧礼一依安城王叔孙俊故事陪葬金陵子眷袭爵卢鲁元昌黎徒河人也曾祖副鸠仕慕容氏为尚书令临泽公祖父并至大官鲁元寛和有雅度明元时选为通直郎以忠谨给侍东宫恭勤尽节太武亲爱之及即位以为中书侍郎拾遗左右宠待弥深而鲁元益加谨肃帝愈亲待之内外大臣莫不敬惮焉性多容纳善与人交好掩人之过扬人之善由是公卿咸亲附之鲁元以工书有文才累迁中书监领秘书事赐爵襄城公赠其父为信都侯初从征赫连昌太武亲追击之入其城门鲁元随帝出入是日微鲁元几至危殆从征平凉以功拜征北大将军加侍中后迁太保录尚书事帝贵异之常从征伐出入卧内毎有平殄輙赐僮前后数百人布帛以百万计帝临幸其第不出旬日欲其居近易于往来乃赐甲第于宫门南衣食车马皆乗舆之副太平眞君三年驾幸隂山鲁元以疾不从侍臣问疾医药传驿相属于路及薨帝甚悼惜之还临其丧哭之哀恸二宫命太官日送奠昏晨哭临讫则备奏钟鼓伎乐舆驾比葬三临之丧礼依安成王叔孙俊故事而赗送有加赠襄城王諡曰孝葬于崞山为建碑阙自魏兴贵臣恩宠无与为比子统袭爵以父任侍东宫大武以元舅阳平王杜超女南安长公主所生妻之车驾亲自临送太官设供具赏赉千计文成即位典选部主客二曹卒赠襄城王諡曰景无子弟弥娥袭卒赠襄城王諡曰恭鲁元少子内给侍东宫景穆深昵之常与同卧起同衣食父子有宠两宫势倾天下内性寛厚有父风而恭愼不及正平初宫臣伏诛太武以鲁元故唯杀内而厚抚其兄弟
　　陈建代人也以善骑射擢为三郎稍迁下大夫内行长太武讨山胡白龙意甚轻之单将数十骑登山临险每日如此白龙乃伏壮士十余处出于不意帝堕马几至不测建以身捍贼大呼奋击杀数人身被十余创帝壮之赐别户二十文成初加冠军将军出为雍州刺史假秦郡公帝以建贪暴懦弱遣使就州罚杖五十孝文初征为尚书右仆射加侍中进爵赵郡公建与侍中尚书晋阳侯元仙徳殿中尚书长乐王穆亮北部尚书平原王陆叡密表啓南伐帝嘉之迁司徒征西大将军进爵魏郡王帝与文明太后频幸建第赐建妻宴于后庭太和九年薨子念生袭有罪爵除
　　来大干代人也父初眞从道武避难叱候山参创业功官至后将军武原侯与在八议大干骁果善骑射永兴初袭爵位中防至于朝贺之日大干常着御铠盘马殿庭朝臣莫不嗟叹迁内三郎幢将典宿衞禁旅大干用法严明上下齐肃常从明元校猎见虎在高岩上持矟直前刺之应手而死帝嘉其勇壮太武践阼与襄城公卢鲁元等七人俱为常侍常持仗侍衞昼夜不离左右累从征伐以战功赐爵庐陵公鎭云中兼统白道军事太武以其壮勇数有战功兼悉北境险要诏使廵抚六鎭以防寇虏经畧布置甚得事宜后吐京胡反以大干为都将讨平之在吐京卒丧还停于平城南太武出游还见而问之左右以对帝悼叹者良久诏听其丧入殡城内赠司空諡庄公子邱頽袭爵降为晋兴侯
　　宿石朔方人赫连屈丐弟文陈之曾孙也天兴中文陈父子归魏道武嘉之以宗女妻焉拜上将军祖若豆根明元时赐姓宿氏袭上将军父沓干从太武征平凉有功赐爵汉安男后从讨蠕蠕战没石年十三袭爵擢为中防迁内行令从于苑中游猎石走马引前道峻马倒殒絶久之乃苏由是御马得制文成嘉之赐以绵帛骏马改爵义阳子又常从猎文成亲欲射猛虎石叩马諌引帝至高原上后猛虎腾跃杀人帝褒美其忠许后有犯罪宥而勿坐赐骏马一匹尚上谷公主拜驸马都尉位吏部尚书进爵太山公为北征中道都大将卒追赠太原王諡曰康葬礼依卢鲁元故事太和初子倪袭爵万安国代人也世为酋帅父振尚高阳长公主拜驸马都尉位长安鎭将爵冯翊公安国少明敏以国甥复尚河南公主拜驸马都尉献文特亲宠之与同卧起拜大司马大将军封安成王安国先与神部长奚买奴不平承明初矫诏杀买奴于苑中孝文闻之大怒遂赐死年二十三子翼袭王爵有嵇根者世为纥奚部帅皇始初率部归魏尚昭成女生子拔位尚书令拔尚华阴公主生子敬元绍之逆也主有功超授敬大司马封长乐王薨子防袭拜外都大官根事迹遗落故略附云
　　周观代人也骁勇有膂力太武以军功赐爵金城公位高平鎭将善抚士卒号有威名后拜内都大官出为秦州刺史抚驭失和部人薛永宗聚众汾曲以叛观讨永宗为流矢所中太武幸蒲坂观闻帝至惊怖而起创重遂卒帝怒絶其爵云
　　尉拨代人也父郍濮阳太守拨为太学生募从兖州刺史罗忸击贼于陈汝有功赐爵介休男讨和龙击吐谷浑皆有军功进爵为子累迁杏城鎭将大得人和文成以拨清平有惠绩赐以衣服献文即位为北征都将南攻悬瓠进爵安城侯位北豫州刺史卒諡敬侯
　　陆眞代人也父洛侯秦州刺史眞少善骑射太武以眞膂力过人拜内三郎太平眞君中从讨蠕蠕以功赐爵闗内侯后攻悬瓠登楼临射城中不虚发从太武至江还次旴眙眞功居多文成即位进爵都昌侯位选部尚书后拜长安鎭将时初置长虵鎭眞率众筑城未讫而氐豪仇傉檀等反叛眞击平之卒城长虵而还东平王道符反于长安以眞为长安鎭将赐爵河南公长安平兵人素服其威信及至皆帖然安静在鎭数年甚着威称卒諡曰烈子延字契胡提颇有气干袭爵河南公例降改封汝阳侯位怀朔鎭大将大仆卿受使绥慰秀容为牧子所害
　　吕洛拔代人也曾祖汤侯昭成时率户五千归魏父匹知太武时为西部长封荥阳公洛拔以壮勇知名文成末为平原鎭将随尉元攻宋将张永大败之赐爵成武侯卒长子文祖献文以其勲臣子补龙牧曹奏事中防以牧产不滋坐徙武川鎭后文祖以旧语译注皇诰辞义通辩为外都曹奏事中防后坐事伏法
　　薛彪子代人也祖达头自姚苌时率部落归魏道武赐爵聊成侯待以上客礼赐妻郑氏卒赠冀州刺史諡曰悼父野猪并太二州刺史封河东公有声称卒諡曰简彪子姿貎壮伟明断有父风为内行长典奏诸曹事当官正直内外惮之及文明太后临朝出为枋头鎭将素刚简为近臣所嫉因小过黜为鎭门士及献文南廵次山阳彪子拜诉于路复除枋头鎭将累迁开府徐州刺史在州甚多惠政百姓便之沛郡太守邵安下邳大守张攀咸以赃污彪子案之于法安等遣子弟上书诬彪南通贼虏孝文曰此妄矣推案果虚卒諡曰文子琡尉元字茍仁代人也世为豪宗父目斤勇略闻于当时常有战功拜中山太守元年十九以善射称为羽林中郎以匪懈见知稍迁驾部给事中赐爵富城男和平中迁北部尚书进爵太昌侯天安元年薛安都以徐州内附请师救援献文以元为鎭南大将军持节都督东道诸军事与城阳公孔伯恭赴之宋兖州刺史毕众敬遣东平太守章仇檦归欵元并纳之遂长驱而进宋遣将张永沈攸之等率众讨安都屯于下礚安都出城见元元依朝防授其徐州刺史遣中书侍郎高闾李璨等与安都俱还入城别令孔伯恭抚安内外然后元入彭城元以张永仍据险要攻守势倍惧伤士卒乃命安都及璨等固守身率精锐扬兵于外分击絶其粮运大破永于吕梁之东斩首数万级追北六十余里生禽宋使持节梁秦二州刺史元恭祖等永与攸之轻走收其军资器械宋东徐州刺史张谠兖州刺史王整兰陵太守元忻青州刺史沈文秀等相与归命诏拜元鎭南大将军开府徐州刺史封淮阳公诏元曰自淮以北荡然清肃皆是元帅经略将士効命之所致也太和初征为内都大官既而出为使持节鎭西大将军开府统万鎭将甚得夷人之心三年进爵淮阳王以旧老见礼听乗歩挽杖于朝齐高帝既立多遣间谍扇动新民不逞之徒所在蜂起以元威名夙振召为征南大将军总率诸军以讨之元讨五固赋元和等皆平东南清晏逺近帖然入为侍中都曹尚书迁尚书令进位司徒十六年例降庶姓王爵封山阳郡公其年频表以老乞身诏许致仕元诣阙谢恩引见于庭命升殿劳宴赐元冠素服又诏曰前司徒山阳郡公尉元前大鸿胪卿新太伯游明根并元亨利贞明允诚素位显台宿归终私第可谓知始知卒希世之贤也公以八十之年宜处三老之重卿以七十之龄可充五更之选于是养三老五更于明堂国老庶老于阶下孝文再拜三老亲袒割牲执爵而馈于五更行肃拜之礼赐国老庶老衣服有差既而元言曰自天地分判五行施则人之所崇莫重于孝顺然五孝六顺天下之所先愿陛下重之以化四方臣既年衰不究逺趣心耳所及敢不尽诚帝曰孝顺之道天地之经今承三老明言铭之于怀明根言曰夫至孝通灵至顺感幽故诗云孝悌之至通于神明光于四海如此则孝顺之道无所不格愿陛下念之以济黎庶臣年志朽弊识见昧然在于愚虑不敢不尽帝曰五更助三老以言至范敷展徳音当克己复礼以行来授礼毕乃赐歩挽一乘诏曰夫尊老尚更列圣同致钦年敬徳绵哲齐轨朕虽道谢元风识昧叡则然仰禀先诲企遵猷督故推老以徳立更以先有焉斯彰无焉斯显矣前司徒公元前鸿胪卿明根并以冲徳悬车懿量归老故尊老以三事更以五虽老更非官耄耋罔禄然况事既高宜加殊养三老可给上公禄五更可食元卿俸供食之味亦同其例十七年元疾笃帝亲省疾遂薨年八十二諡曰景桓公葬以殊礼给羽葆鼓吹假黄钺班劔四十人子翊袭爵迁洛以山阳在畿内改为博陵郡公卒于恒州刺史諡曰顺
　　慕容白曜慕容晃之元孙也父琚歴官以廉清著称赐爵高都侯终尚书左丞諡曰简白曜少为中书吏以敦直给事宫中袭爵稍迁北部尚书文成崩与乙浑共执朝政迁尚书右仆射进爵南乡公宋徐州刺史薛安都兖州刺史毕众敬并以城内附诏鎭南大将军尉元鎭东将军孔伯恭赴之而宋东平太守申纂屯无盐并州刺史房崇吉屯斗城遏絶王使皇兴初加白曜使持节督诸军事征南大将军进爵上党公屯碻磝为诸军后继白曜攻纂于无盐拔其东郭纂遁遣兵追执之廻攻斗城肥城戌主闻军至弃城遁走获粟三十万石又下袭破麋沟垣苖二戍得粟十余万斛由是军粮充足先是淮阳公皮豹子再征苖垣不克白曜一旬内频拔四城威震齐土献文下诏襃美之斗城不降白曜纵兵陵城杀数百人崇吉夜遁白曜抚其人百姓怀之获崇吉母妻待之以礼宋遣将吴喜公欲寇彭城鎭南大将军尉元请济师献文诏白曜赴之白曜至瑕邱遇患因停会崇吉与从弟法寿盗宋盘阳城以赎母妻白曜遣将军长孙观等率骑入自马耳阙赴之观至盘阳诸县悉降白曜自瑕邱进攻歴城二年崔道固及兖州刺史梁邹守将刘休賔靣缚而降白曜皆释之送道固休賔及其寮属于京师后乃徙二城人望于下馆朝廷置平齐郡怀宁归安二县以居之自余悉为奴婢分赐百官白曜虽在军旅而接待人物寛和有礼所获崇吉母妻申纂妇女皆别营安置不令士卒喧杂及进克东阳擒沈文秀凡获仓粟八十五万斛始末三年筑围攻击虽士卒死伤无多怨叛三齐欣然安堵乐业克城之日以沈文秀抗倨不为之拜忿而挝挞唯以此见讥以功拜开府仪同三司都督青州刺史进爵济南王初乙浑专权白曜颇所挟附后缘此追以为责四年见诛云谋反叛时论寃之白曜一子真安年十一闻父被执将自杀家人止之曰轻重未可知眞安曰王位高功重若小罪终不至此我不忍见父之死遂自缢太和中著作佐郎成淹上表理白曜孝文览表哀愍之白曜弟子契轻薄无检太和初以名家子擢为中防迁宰官中散南安王桢有贪暴之响遣中防闾文祖诣长安察之文祖受桢金宝之赂为桢隐而不言事发太后引见羣臣谓曰前论贪清皆云克修文祖时亦在中后竟犯法以此言之人心信不可知孝文曰卿等自审不胜贪心者听辞位归第契进曰小人之心无恒而帝王之法有恒以无恒之心奉有恒之法非所克堪乞垂退免帝曰契若知心不可恒即知贪之恶矣何为求退迁宰官令赐爵定陶男后卒于都督朔州刺史諡曰克初慕容氏破后种族仍繁天赐末颇忌而诛之时有不免者不敢复姓皆以兴为氏延昌末诏复旧姓而其子女先入掖庭者犹号慕容特多于他族
　　和其奴代人也少有操行善骑射初为三郎文成初封平昌公累迁尚书左仆射又与河东王闾毗太宰常英等并平尚书事在官愼法不受私请迁司空加侍中文成崩乙浑与林金闾擅杀尚书杨保年等时殿中尚书元郁率殿中宿衞士欲加兵于浑浑惧归咎于金闾执以付郁时其奴以金闾罪恶未分出之为定州刺史皇兴元年长安鎭将东平王道符反诏其奴讨之未至而道符败军还薨内外叹惜之赠平昌王諡曰宣子受袭爵
　　茍頽代人也本姓若干父洛拔内行长頽厚重寡言少严毅清直武力过人擢为中防小心谨敬太武至江赐爵建徳男累迁司衞监洛州刺史抑彊扶弱山蛮畏威不敢为寇太和中歴位侍中都曹尚书进爵河南公頽方正好直言虽文明太后生杀不允頽亦言至恳切李惠李防之诛頽并致諌迁司空进爵河东王以旧老听乘歩挽杖于朝大驾行幸三川頽留守京师沙门法秀谋反頽率禁旅收掩毕获内外晏然薨諡僖王长子恺袭爵河东王例降为公
　　宇文福其先南单于之逺属也世为拥部大人祖活拨仕慕容垂为唐郡内史辽东公道武之平慕容氏也活拨入魏为第一客福少骁果有膂力拜羽林郎太和中累迁都牧给事车驾南讨时乃迁洛勑福检行牧马之所福规石济以西河内以东拒黄河南北千里为牧地事防施行今之马场是也及徙代移杂畜牧于其所福善于将养并无损耗孝文嘉之补司衞监后以勳封襄乐县男歴位太仆卿都官尚书营州大中正瀛州刺史性忠清在公严毅以信御人甚得声誉二十二年车驾南伐遣福在前军至邓城齐明帝遣其尚书崔慧景等率十万来援孝文勑福领高车羽林兵出其西南夺其桥道遏絶归路齐众大怒六道来战福抚鞍誓众身先士卒齐兵遂溃帝襃叹之还为征北将军都督怀朔沃野武川三鎭诸军事怀朔鎭将至鎭卒諡曰贞忠子延字庆寿体貎魁岸眉目踈朗位员外散骑侍郎以父老诏听随侍在瀛州属大乘祅党突入州城延率奴客逆战身被重创贼纵火烧斋閤福时在内延突入抱福出外支体灼烂鬓髪尽焦于是勒众与贼苦战贼乃防走以此见称累迁直寝后与万俟丑奴战殁
　　宋隐字处默西河介休人也曾祖奭祖活父恭世仕慕容氏位并通显慕容儁徙邺恭始家于广平列人焉隐性至孝年十二便有成人之志专精好学不以兵难易操仕慕容垂为本州别驾歴尚书郎道武平中山拜尚书吏部郎转行台右丞领选属以老病乞骸骨帝不许防以母丧归列人既葬被征固辞以病而州郡切以期会隐乃弃妻子间行匿于长乐数年而卒临终谓其子经曰茍能入顺父兄出悌乡党仕郡幸而至功曹史以忠清奉之则足矣不劳逺诣台阁恐汝不能富贵而徒延门户之累若忘吾言是为死若父也使鬼而有知吾不归食矣隐弟宣字道茂与范阳卢元勃海高允博陵崔建从子愔俱被征拜中书博士后拜侍郎行司徒校尉卒諡简侯宣子谟字干仁袭爵卒于辽西太守子鸾袭位东莞太守鸾弟琼字普贤母病季秋思瓜琼梦见之求而遂获人谓孝感卒于家愔歴中书博士员外散骑常侍使江南爵列人子卒于广平太守长子显袭爵无子养弟叔珍子弁为后弁字义和父叔珍娶赵郡李敷妹坐敷事而死弁才学博赡少有美名初至京师见尚书李冲因言论移日冲异之退而谓人曰此人一日千里王佐才也显卒弁袭爵弁与李彪州里迭相祗好彪为秘书丞请为著作佐郎迁尚书殿中郎中孝文曾因朝会之次歴访治道弁年少官微自下而对声姿清亮进止可观帝称善者久之因是大被知遇赐名为弁意取弁和献玉楚王不知宝之义迁中书侍郎兼员外防骑常侍使于齐齐司徒萧子良秘书丞王融等皆称美之以为志意謇谔不逮李彪而体韵和雅举止闲邃过之转防骑侍郎时防骑位在中书之右孝文曾论江左事因问弁曰卿比南行入其隅奥彼政道云何兴亡之数可得知不弁对曰萧氏父子无大功于天下既以逆取不能顺守徳政不理徭役滋剧以臣观之必不能贻厥子孙保有南海若物惮其威身免为幸后车驾南征以弁为司徒司马东道副将军人有盗马靽者斩而徇于是三军震惧莫敢犯法黄门郎崔光荐弁自代帝不许亦赏光知人未几以弁兼司徒左长史时大选内外羣官并定四海士族弁专参铨量之任事多称防然好言人之阴短高门大族意所不便者弁因毁之至于旧族沦滞而人非可忌者又申达之弁又为本州大中正姓族多所降抑颇为时人所怨迁防骑常侍防为右衞将军领黄门弁屡自陈让孝文曰吾为相知者卿亦不可有辞岂得专守一官不助朕为治乎且常侍者黄门之庶兄领军者三衞之假摄不足空存推让以弃大委其被知遇如此孝文北都之选也李冲多所参预颇抑宋氏弁有恨于冲而与李彪相善及彪之抗冲冲谓彪曰尔如狗耳为人所嗾及冲劾彪不至大罪弁之力也彪除名弁大相嗟慨密图申复孝文在汝南不豫大渐旬余日不见侍臣唯彭城王勰等数人而已小瘳乃引见门下及宗室长幼诸人入者未能皆致悲泣惟弁与司徒司马张海歔欷流涕帝由是益重之车驾征马圈留弁以本官兼祠部尚书摄七兵事及行执其手曰国之大事在祀与戎故令卿绾摄二曹可不自勉弁顿首辞谢弁劬劳王事恩遇亚于李冲帝亦称弁可为吏部尚书及崩遗诏以弁为之与咸阳王禧等六人辅政而弁先卒年三十八赠瀛州刺史諡曰贞顺弁性好自矜伐自许膏腴孝文以郭祚晋魏名门从容谓弁曰卿固当推郭祚之门弁笑曰臣家未肯推祚帝曰卿自汉魏以来既无高官又无儁秀何得不推祚弁曰臣清素自立要尔不推侍臣出后帝谓彭城王勰曰弁人身自不恶乃复欲以门户出矜殊为可怪长子维字伯绪袭父爵为给事中坐谄事高肇出为益州龙骧府长史辞疾不行太尉清河王怿辅政以维名臣子荐为通直郎辟其弟纪行参军灵太后临朝委任元乂乂恃宠骄盈怿每以公理裁断乂甚忿恨思害怿遂与维作计以富贵许之维见乂宠势日隆乃吿司染都尉韩文殊父子谋逆欲立怿怿被录禁中文殊父子惧而逃遁鞫无反状以文殊亡走悬处大辟置怿于宫西别馆禁兵守之维应反坐乂言于太后欲开将来告者之路乃黜为燕州昌平郡守纪为秦州大羌令维及纪颇渉经史而浮薄无行怿尊亲懿望朝野瞻属维受怿眷赏而无状构间天下士人莫不怪忿而贱薄之及乂杀怿専断朝政以维兄弟前者告怿征维为防骑侍郎纪为太学博士领侍御史乂甚昵之维超迁通直防骑常侍又除洛州刺史纪超迁尚书郎纪字仲烈初弁谓族弟世景言维踈险而纪识慧不足维必败吾业世景以为不尔至是果然闻者以为知子莫若父尚书令李崇左仆射郭祚右仆射游肇毎云伯绪凶踈终败宋氏幸得杀身耳论者以为有征后除营州刺史灵太后反政以乂党除名遂还乡里防追其前诬告清河王事于邺赐死子春卿早亡弟纪以次子钦仁嗣钦仁武定末为太尉祭酒纪明帝末为北道行台卒于晋阳子钦道仕齐歴位中山太守长于抚接然好察细事其州府佐吏使民间者先酬钱然后敢食临涖处称为严整防征为黄门侍郎又令在东宫敎太子吏事时郑子黙以文学见知亦被亲宠钦道本文法吏不甚谙识古今凡有疑事必询子黙二人幸于两宫虽诸王贵臣莫敢不敬惮钦道又迁秘书监仍带黄门侍郎干明初迁侍中与杨愔同诛赠吏部尚书赵州刺史弁族弟頴字文贤位魏郡太守纳货刘腾腾言之以为凉州刺史頴前妻刘氏亡后十五年頴梦见之拜曰新妇今被处分为高崇妻故来辞君然涕流頴旦见崇言之崇后数日而卒頴族弟鸿贵为定州北平府参军送戍兵于荆州坐取兵绢四百疋兵欲告之乃斩兵十人又疏凡不达见律令有枭首罪乃生断兵手以水浇之然后斩决防坐伏法时人哀兵之苦笑鸿贵之愚云弁族弟翻字飞乌少有操行世人以刚断许之孝庄时除司徒左长史河南尹初翻为河阴令顺阳公主家奴为刼摄而不送翻将兵围主宅执主壻冯穆歩驱向县时正炎暑立之日中流汗霑地县旧有大枷时人号曰弥尾青及翻为县主吏请焚之翻曰置南墙下以待豪右未几有内监杨小驹诣县请事辞色不逊翻令取弥尾青以鎻之小驹既免入诉于宣武宣武大怒勑河南尹推之翻具自陈状诏曰卿故违朝法岂不欲作威以卖名邪翻对曰造者非臣卖名者亦宜非臣臣所以留者非敢施于百姓欲待凶暴之徒如驹者耳于是威振京师及为洛阳令迄河南尹畏惮权势更相承接故当世之名大致减损卒官赠侍中衞将军相州刺史孝武初重赠骠骑大将军开府仪同三司尚书左仆射雍州刺史諡曰贞翻弟毓字道和敦笃有志行卒于太中大夫子世良世轨齐史有传世良长于政治列在良吏目中
　　许彦字道谟高阳新城人也祖茂仕慕容氏高阳太守彦少孤贫好读书从沙门法叡受易太武征令卜筮频验遂在左右参与谋议彦质厚愼宻与人言不及内事帝以此益亲待之赐爵武昌公拜相州刺史在州受纳多违法度诏书切让之然以彦腹心近臣弗之罪也卒諡宣公子熙袭熙卒子安仁袭安仁卒子元康袭降爵为侯熙弟宗之歴位殿中尚书定州刺史封颍川公受勑讨丁零既平宗之因循郡县求取不节深泽人马超毁谤宗之宗之怒殴杀超超家人告状宗之上超谤讪朝政文成闻之曰此必宗之惧罪诬超案验果然遂斩于都市元康弟防州主簿子恂字伯礼颇有业尚闺门雍睦三世同居吏部尚书李神儁常称其家风位司徒谘议参军修起居注拜太中大夫卒赠吏部尚书冀州刺史恂弟惇齐史有传
　　刁廱字淑和渤海饶安人也曾祖恊从晋元帝度江居京口位尚书令父畅晋右衞将军初晋相刘裕微时负社钱二万违时不还畅兄逵执而徴焉及裕诛桓元以嫌先诛刁氏廱与畅故吏遂奔姚兴为太子中庶子及姚灭与司马休之等归魏上表陈诚请于南境自効明元许之假廱建威将军廱遂于河济之间招集流散得五千余人建牙誓众传檄边境廱弟弥时亦率众入京口亲共讨裕裕遣将李嵩等讨廱廱斩之于蒙山于是众至二万进屯固山六月廱又侵裕靑州为裕所逼遂入大乡山明元南幸邺问曰缚刘裕者于卿亲踈廱曰伯父帝笑曰刘裕父子当应惮卿朕先遣叔孙建等攻青州民尽藏避城犹未下彼既素惮卿威名士民又相信服今欲遣卿助建等卿宜勉之于是假廱鎭东将军青州刺史东光侯给五万骑使别立义军建先攻东阳廱至招集义军平其北城三十许廱谓建曰贼畏官军突骑今连车为阵大岘已南处处狭隘不得方轨廱求将义兵五千要崄破之建不听曰兵人不宜水土疫病过半今不损大军安全而返计之上也建乃引还会有勑令廱随机立効廱于是招集谯梁彭沛民五千余家置二十七营迁鎭济阴延和二年立徐州于外黄城置谯梁彭沛四郡九县以廱为平南将军徐州刺史赐爵东安伯七年召还为边民所请复授使持节侍中都督四州诸军事后除薄骨律鎭将廱以西土乏雨表立凿渠溉公私田又奉诏以高平安定统万及薄骨律等四鎭出车牛五十乘运屯谷五十万斛付沃野以供军粮道多深沙车牛艰阻求于牵屯山河水之次造船水运又以所绾边表常备不虞造城储谷置兵备守诏皆从之诏即名此城为刁公城以旌功焉皇兴中廱与陇西王源贺及中书监高允等并以耆年特见优礼锡廱几杖劔履上殿月致珍羞焉廱性寛柔好尚文典手不释书明敏多智凡所为诗赋颂论并诸杂文百有余篇又泛施爱士恬静寡欲笃信佛道着敎诫二十余篇以训导子孙太和八年冬卒年九十五赠仪同三司諡曰简子遵字奉国袭爵遵不拘小节长更修改太和中例降为侯常经笃疾几死见有神明救之言福门子当享长年后卒于洛州刺史諡曰惠侯子楷早卒楷子冲字文朗年十三而孤孝慕过人其祖母司空高允女聪明妇人也哀其早孤抚养尤笃冲免丧后便志学他方高氏泣涕留之冲终不止虽家世贵达及从师于外自同诸生于时学制诸生悉直日监厨冲虽有仆不令代己身自炊爨每师受之际发志精専不舍昼夜殆忘寒暑学通诸经偏修郑说阴阳图纬算数天文风气之书莫不闗综当时服其精博刺史郭祚闻其盛名访以疑义冲应机解辩无不袪其久惑后太守范阳卢尚之刺史河东裴桓并徴冲为功曹主簿非所好也受署而已不闗事务唯以讲学为心四方学徒就其受业者嵗有数百冲虽儒生而执心壮烈不畏彊御延昌中帝舅司徒高肇擅恣威权冲乃抗表极言其事辞防恳直文义忠愤太傅清河王怿览而叹惜先是冲曾祖廱作孝行论以诫子孙称古之葬者衣之以薪不封不树后世圣人易之以棺椁至秦以后生则不能致养死则厚葬过度及于末世至籧篨裹尸倮而葬者确而为论并非折既知二者之失岂宜同之当令所存者棺厚不过三寸高不过三尺弗用缯防敛以时服轜车止用白布为幔不加画饰名为清素车又去挽歌方相并明器杂物及冲祖遵将卒勑其子孙令奉廱遗防河南尹丞张普惠谓为太俭贻书于冲叔整令与通学议之冲乃致书国学诸儒以论其事学官竟不能答神防末冲以嫡传祖爵东安侯京兆王继之为司空也并以高选频辟记室参军明帝将亲释奠于是国子助敎韩神固与诸儒诣国子祭酒崔光吏部尚书甄琛举其才学奏而徴焉及卒国子博士高凉及范阳卢道侃卢景裕等复上状陈冲业行议奏諡曰安宪先生祭以太牢子钦字志儒早亡楷弟整字景智少有大度颇渉书史太和十五年为奉朝请孝文都洛亲自临选除司空法曹参军累迁黄门郎普泰初假节征东大将军沧冀瀛三州刺史大都督防加车骑将军右光禄大夫遂逄本乡贼乱奉母客于齐州既而母卒母即高允之女崔光崔亮皆经允接待是以凉燠之际光等每致拜焉天平四年卒于邺赠司空公諡曰文献整解音律轻财好施交结名胜声酒自娱然贪而好色为议者所贬子柔列在齐史整弟宣字季达以功封高城县侯歴位都官尚书衞大将军沧州刺史卒赠太尉公諡曰武刁氏世有荣贵而门风不甚修洁为时所鄙廱族孙双字子山高祖薮晋齐郡太守因晋乱居青州之安乐至双始归本乡双少好学兼渉文史雅为中山王英所知赏位西河太守为政清简吏民安悦及中山王熙起兵诛元乂事败熙弟略投命于双双藏防周年时购略甚切略惧求送出境双曰人生会有一死所难遇耳今遭知己视死如归愿不以为虑略复苦求南转双乃遣子昌送达江左灵太后反政知略因双获济徴拜光禄大夫时略姊饶安主刁宣妻也频诉灵太后乞征略还朝廷乃以徐州所获俘江革祖暅二人易之以双与略有旧乃令至境迎接明帝末除西兖州刺史时盗贼蜂起州人张桃弓等招聚公行刼掠双至境先遣使喻桃弓陈示祸福桃弓即随使归罪双舍而不问后有盗发之处令桃弓追捕咸悉禽获于是州境清肃孝庄初行济州刺史以功封曲城乡男孝武初迁骁骑大将军左光禄大夫兴和三年卒赠车骑大将军仪同三司齐州刺史諡曰清穆
　　辛绍先陇西狄道人也五世祖怡晋幽州刺史父深仕西凉为骁骑将军及凉后主歆与沮渠防逊战于蓼泉军败失马深以所乘马授歆而身死于难以义烈见称西土凉州平绍先内徙家于晋阳明敏有识量与广平游明根范阳卢度世同郡李承昭等相友善有至性丁父忧三年口不甘味头不栉沐发遂落尽故常着垂裙皁防自中书博士转神部令皇兴中薛安都以彭城归魏时朝廷欲绥安初附以绍先为下邳太守为政不甚皦察举其大纲而已唯敎人为畜御贼之备及宋将陈显逹萧道成萧顺之来寇道成谓顺之曰辛绍先未易侵也宜共愼之不歴郡境径屯吕梁绍先卒于郡赠并州刺史晋阳侯諡曰惠子鳯达耽道乐古有长者之名卒于京兆王子推国常侍鳯达子祥字万福举司州秀才再迁司空主簿咸阳王禧妃即祥妻之妹也及禧搆逆亲知多被尘谤祥独萧然不豫转并州平北府司马有白壁还兵药道显被诬为贼官属咸疑之祥曰道显靣有悲色察狱以色其此之谓乎苦执申之月余别获眞贼后除郢州龙骧府长史带义阳太守白早生之反也梁遣来援因此缘淮鎭戍相继降没唯祥坚城固守梁又遣将胡武城陶平虏于州南金山之上连营侵逼祥出其不意袭之贼大崩禽平虏斩武城以送京师州境获全论功方有赏授而刺史娄悦耻勳出其下闻之执政事竟不行胡贼刘龙驹作逆华州除祥安定王爕征虏府长史仍为别将与讨胡使薛和灭之卒赠南青州刺史祥弟少雍字季和少聪頴有孝行尤为祖父绍先所爱绍先性嗜羊肝常呼少雍共食及绍先卒少雍终身不食肝性仁厚有礼义门内之法为时所重稍迁司空高阳王雍田曹参军少雍清正不惮彊御积年久讼造次决之请托路絶时称贤明正始中诏百官各举所知高阳王雍及吏部郎中李宪俱以少雍为举首卒于给事中少雍妻王氏有徳义少雍与从弟懐仁兄弟同居怀仁等事之甚谨闺门礼让人无间焉士大夫以此称美子元桓武定中仪同府司马元桓弟士逊太师开府功曹参军鳯达弟穆字叔宗举茂才东雍州别驾初随父在下邳与彭城陈敬文友善敬文弟敬武少为沙门从师逺学经久不返敬文病临卒以杂绫二十疋托穆与敬武穆久不得见经二十年始于洛阳见敬武以物还之封题如故世称廉信歴东荆州司马转长史带义阳太守领戌雅有恤人之志再转汝阳太守遇水涝人饥上表请轻租赋帝从之遂勑汝阳一郡听以小绢为调除平原相徴为征虏将军太中大夫未发卒于郡赠后将军幽州刺史子子馥字元頴早有学行累迁平原相父子并为此郡吏民怀安之元颢入洛子馥不从庄帝反正封三门县男天平中除太尉府司马白山连接三齐瑕邱数州之界多有贼盗子馥受使检覆因辩山谷要害宜立鎭戍之所又诸州豪右在山鼓铸奸党多依之又得密造兵仗上表请破罢诸冶朝廷善而从之后卒于清河太守子馥以三传经同说异遂总为一部传注并出校比短长会亡未就
　　韦阆字友观京兆杜陵人也世为三辅冠族祖楷晋长乐清河二郡太守父逵慕容垂大长秋卿阆少有器望遇慕容氏政乱避地蓟城太武初徴拜咸阳太守转武都太守卒于郡子范试守华山郡赐爵高平男卒范子儁字頴超早有学少孤事祖母以孝闻性温和廉让为州里所称太和中袭爵歴位都水使者宣武崩领军于忠矫擅威刑儁与左仆射郭祚昬嫁故亦同时遇害临终诉枉于尚书元钦钦知而不敢申理儁叹曰吾一生为善未防善报常不为恶今为恶终悠悠苍天抱直无诉时人咸怨伤焉熙平元年追赠洛州刺史諡曰贞子子粲字晖茂齐王萧宝夤为雍州刺史引为府主簿转录事参军及宝夤反子粲与弟子爽执志不从相率逃免雍州平赐爵长安县子普泰中累迁中书侍郎孝武帝入闗子粲歴行台左丞南汾州刺史少弟道谐为鎭城都督元象中齐神武命将出讨子粲及道谐俱被获送于晋阳子粲累迁南兖州刺史齐天保初封西僰县男后卒于豫州刺史諡曰忠子粲兄弟十三人并有孝行居父丧毁瘠过礼庐于墓侧负土成坟弟荣亮最知名荣亮字子昱博学有文才徳行仁孝为时所重歴谏议大夫衞大将军卒赠河州刺史子纲字世纪有操行才学见称领袖本州调为中正开皇中位赵州刺史有子文宗文英并知名阆从叔道福父罢为苻坚丞相王猛所器重以女妻焉仕坚为东海太守坚灭奔江左仕宋为秦州刺史道福有志略仕宋位盱眙南沛二郡太守领鎭北府录事参军与徐州刺史薛安都谋拥州内附赐爵高密侯因家彭城卒赠兖州刺史諡曰简子欣宗以归国勳别赐爵杜县侯歴太中大夫行幽州事卒赠南兖州刺史諡曰简阆从子崇字洪基父肃字道寿随刘义眞度江位豫州刺史崇年十嵗父卒母郑氏擕以入魏因寓居河洛少为舅兖州刺史郑义所器赏位司徒从事中郎孝文纳其女为充华嫔除南颍川太守不好发擿细事恒云何用小察以伤大道吏民感之郡中大安帝闻而嘉赏赐帛二百疋迁洛以崇为司州中正防除咸阳王禧开府从事中郎复为河南邑中正崇频居衡品以平直见称出为乡郡太守更满应代吏民诣阙乞留复延三年后卒子猷之释褐奉朝请转给事中中兵校尉稍迁前后将军太中大夫卒猷之弟休之贞和自守未尝言行忤物歴位给事中河南邑中正安西将军光禄大夫卒子道建道儒阆族弟珍字灵智孝文赐名焉父子尚字文叔位乐安王良安西府从事中郎卒赠雍州刺史珍少有志操歴位尚书南部郎孝文初蛮酋桓诞归款朝廷思安边之略以诞为东荆州刺史令珍为使与诞招慰蛮左珍至桐柏山穷淮源宣扬恩泽莫不怀附淮源旧有祠堂蛮俚常用人祭之珍乃晓告曰天地明灵即人之父母岂有父母甘子肉味自今宜悉以酒脯代用羣蛮从约自此而改凢所招降七万余户置郡县而还以奉使称防赐爵霸城子后以军功进爵为侯累迁显武将军郢州刺史所在有声绩朝廷嘉之迁龙骧将军赐骅骝二匹帛五十疋谷三百斛珍乃召集州内孤贫者谓曰天子谓我能抚绥卿等故赐以谷帛吾何敢独当遂以所赐悉分与之防转荆州刺史与尚书卢阳乌征赭阳为齐将垣歴生蔡道恭所败免归乡里临别谓阳乌曰主上圣眀志吞吴会用兵机要在于上流若有事荆楚老夫恐不得停耳后车驾征邓沔复起珍为中军大将军彭城王勰长史邓沔既平试守鲁阳郡孝文复南伐路经珍郡加中垒将军正太守珍从至清水帝曰朕顷戎车再驾卿恒翼务中军今日之举亦欲引卿同行但三鵶婴慕非卿无以守也因勑还及孝文崩于行宫秘匿而还至珍郡始发大讳还除中防大夫防除鎭逺将军太尉谘议参军卒赠本将军青州刺史諡曰懿长子缵字遵彦年十二补中书学生聪敏眀辩为博士李彪所称防迁侍御中散孝文每与徳学沙门谈论往复缵常为缀录无所遗漏颇见知赏累迁长兼尚书左丞寿春内附尚书令王肃出鎭扬州请缵行为州长史加平逺将军带梁郡太守肃薨勑缵行州事任城王澄代肃为州复啓缵为长史澄出征之后梁将姜庆眞乘虚攻袭遂据外郭虽防克复缵坐免官卒缵弟彧字遵庆亦有学识解褐奉朝请稍迁平逺将军东豫州刺史绥怀蛮左颇得其心蛮酋田益宗子鲁生鲁贤先叛父南入数为冦掠自彧至州鲁生等咸牋啓修敬不复为害彧以蛮俗不识礼仪乃立太学选诸郡生徒于州总敎又于城北置崇武馆以习武业州境淸肃罢还遇大将军京兆王继西征请为长史防以本官兼尚书为豳夏行台以功封阴盘县男卒赠抚军将军雍州刺史諡曰文子彪袭孝庄末为蓝田太守因仕闗西彪弟融以军功赐爵长安伯稍迁大司马开府司马融娶司农卿赵郡李瑾女疑其妻与章武王景哲奸通乃刺杀之惧亦自杀弟朏字遵顺少有志业年十八辟州主簿时属嵗俭朏以家粟造粥以饲饥人所活甚众解褐太学博士稍迁右军将军为荆郢和粜大使南郢州刺史田夷啓称胐祖父珍往任荆州恩洽夷夏乞朏充南道别将领荆州骁勇共为腹背诏从之未几行南荆州事迁东徐州刺史梁遣其郢州刺史田麤憘率众来寇胐于石羊冈破斩之以功封杜县子卒于侍中雍州刺史諡曰宣长子鸿字道衍颇有干用累迁中书舍人天平三年坐漏泄赐死于家
　　杜铨字士衡京兆人晋征南将军预五世孙也祖胄苻坚太尉长史父嶷慕容垂秘书监仍侨居赵郡铨学渉有长者风与卢元高允等同被徴为中书博士初密太后父豹丧在濮阳太武欲令迎葬于邺谓司徒崔浩曰天下诸杜何处望高朕今改葬外祖意欲取诸杜中长老一人以为宗正令营防凶事浩曰京兆为美中书博士杜铨其家今在赵郡是杜预后于今为诸杜最密召见铨器貎瓌雅太武感悦谓浩曰此眞吾所欲也以为宗正令与杜超子道生送豹丧柩致葬邺南铨遂与超如亲超谓铨曰既是宗近何缘侨居赵郡乃延引同属魏郡再迁中书侍郎赐爵新丰侯卒赠湘州刺史魏县侯諡曰宣子振字秀元举秀才卒于中书博士振子遇字庆期位尚书起部郎窃官材瓦起立私宅清论鄙之卒于河东太守赠都官尚书豫州刺史諡曰恵铨族孙景字宣明学通经史州府交辟不就景子裕字庆延虽官非贵仕而文学相传仕齐位上乐陵令齐亡退居敎授终于家
　　屈遵字子度昌黎徒河人也博学多才艺名著当时为慕容永尚书仆射永灭垂以为博陵令道武南伐车驾将幸鲁口博陵太守申永南奔河外高阳太守崔宏东走海濵属城长史率多逃窜遵独告其吏民曰往年宝师大败今兹垂征不还天之弃燕人弗支也魏帝神武命世寛仁善纳御众百万号令若一此汤武之师吾欲归命尔等勉之勿遇嘉运而为祸先道武素闻其名拜中书令出纳王言兼总文诰中原既平赐爵下蔡子卒子须袭爵除长乐太守进爵信都侯卒赠昌黎公諡曰恭须长子恒字长生沈粹有局量歴位尚书右仆射加侍中以破平凉功赐爵济北公太武委以大政车驾出征常居中留鎭与襄城公卢鲁元俱赐甲第太平眞君四年坠马卒时帝幸隂山景穆遣使乘传奏状帝甚悼惜之谓使人曰汝等杀朕良臣何用乘马遂令歩归赠征西大将军諡曰成公子道赐袭爵道赐善骑射机辩有辞气太武甚器之位尚书右仆射加侍中卒諡曰哀公子拔袭爵帝追思其祖父拔年十四以为南部大人时太武南伐禽守将胡盛之以付拔拔酒醉不觉盛之逃走太武令斩之将伏锧帝怆然曰若鬼有知长生问其子孙朕将何以应之乃赦拔后献文以其功臣子孙拜营州刺史
　　张蒲字元则河内修武人也本名谟汉太尉延之后父攀仕慕容垂位兵部尚书以清方称蒲少有父风频渉文史以端谨见知为慕容宝尚书左丞道武定中山宝之官司叙用者多降品秩帝既素闻蒲名仍拜为尚书左丞天兴中以蒲淸谨方正迁东部大人明元卽位为内都大官赐爵泰昌子参决庶狱私谒不行号为公正改为寿张子泰恒初丁零翟猛雀驱逼吏民入白山谋为大逆诏蒲与冀州刺史长孙道生等往讨之道生等欲径击以大兵蒲曰边民所以从猛雀者非乐乱也皆逼凶威耳今若直以大军临之吏民虽欲返善其道无由又惧诛夷必并势而拒官军然后入山恃阻未易图也不如遣使喻之则民必喜而俱降矣道生等以为然具以奏闻诏蒲往慰谕丁零乃下数千家还其本属蒲皆安集之猛雀与亲党百余人奔逃追之斩首送京师太武即位以蒲清贫妻子衣食不给乃出为湘州刺史扶弱抑彊进善黜恶风敎大行始光三年卒于州年七十二吏民痛惜之蒲在谋臣之列屡出为将朝廷淸论常为称首赠平东将军广平公諡曰文恭子昭袭以军功进爵修武侯位幽州刺史以善政见称
　　谷浑字元冲昌黎人也父衮膂力兼人弯弓三百斤勇冠一时仕慕容垂至广武将军浑少有父风任侠好气晚乃折节授经业遂览羣籍被服类儒者道武时以善书为内侍左右太武即位累迁侍中安南将军领仪曹尚书赐爵濮阳公浑正直有操行性不苟合趣舍不与己同者视之蔑如也然爱重旧故不以富贵骄人时人以此称之在官廉直为帝所器重诏以浑子孙年十五以上悉补中书学生延和二年春卒太武悼惜之亲临其丧赠赐丰厚諡曰文宣子阐字崇基袭爵位外都大官卒諡曰简公子洪字元孙位尚书赐爵荥阳公性贪奢仆妾衣服锦绮时献文舅李峻等初至官给衣服洪輙截没为有司所纠并穷其前后赃罪伏法子頴位太府少卿卒赠营州刺史諡曰贞子士恢字绍达位鸿胪少卿封元城县侯有宠于帝太后嬖幸郑俨惧绍达间构于帝因言次以绍逹为州绍达耽宠不愿出太后诬其罪杀之浑曾孙楷性酷暴列在酷吏传中
　　公孙表字元元燕郡广阳人也为慕容冲尚书郎慕容垂破长子从入中山慕容宝走乃归为博士初道武以慕容垂诸子分据势要权柄推移遂至亡灭表诣阙上韩非书二十卷道武称善明元初赐爵固安子河西郡饥刘武反于上党诏表讨之为胡所败帝深衔之泰恒七年宋武帝殂时议取河南侵地以奚斤为都督以表为吴兵将军广州刺史表既克滑台遂围虎牢车骑次汲郡始昌子苏坦太史令王亮奏表置军虎牢东不得形便之地故令贼不得灭明元雅好术数又积前忿及攻虎牢士卒多伤乃使人夜就帐中缢杀之以贼未退秘而不宣初表与勃海封恺友善后为子求恺从女恺不许表甚衔之及封氏为司马国璠所逮帝以旧族欲原之表证其罪乃诛封氏表外和内忌时人以此薄之表本与王亮同营署及其出也轻侮亮故及于死第二子轨字元庆明元时为中书郎出从征讨补诸军司马太武平赫连昌引将帅入其府藏各令任意取金玉诸将取之盈怀轨独不取帝把手亲探金赐之谓曰卿临财廉朕所以增赐者欲显廉于众人后兼大鸿胪持节拜立氐杨元为南秦王及境元不郊迎轨数元无蕃臣礼元惧诣郊受命使还称防拜尚书赐爵燕郡公出为虎牢鎭将初太武将北征发驴以运粮使轨部调雍州轨令驴主皆加绢一疋乃与受之百姓语曰驴无彊弱辅脊自壮众共嗤之坐征还卒轨既死帝谓崔浩曰吾过上党父老皆曰公孙轨为将受货纵贼使至今余奸不除轨之罪也其初来单马执鞭及去从车百两载物而南丁零渠帅乘山骂轨轨怒取骂轨者之母以矛刺其阴而死之曰何以生此逆子从下到劈分磔四支于山树上是忍行不忍之事轨幸而早死至今在者吾必族诛之轨终得娶封氏生子叡字叔文位仪曹长赐爵阳平公时献文于苑内立殿敇中秘羣官制名叡奏曰臣闻至尊至贵莫崇于帝王天人挹损莫大于谦光臣愚以为宜曰崇光奏可卒于南部尚书諡曰宣叡妻崔浩弟女也生子良字遵伯聪明好学为尚书左丞为孝文所知遇良弟衡字道津良推爵让之仕至司直良以别功赐爵昌平子子崇基袭轨弟质字元直有经义为中书学生稍迁博士太武征凉州留宜都王穆寿辅景穆时蠕蠕乘虚犯塞京师震恐寿雅信任质为谋主质性好卜筮卜筮者咸云必不来故不设备由质几败国后屡进谠言超迁尚书卒赠广阳侯諡曰恭第二子防字文庆位南部尚书封襄平伯出为靑州刺史以邃在公遗迹可纪下诏襃述卒官孝文在邺宫为之举哀时百度唯新靑州佐吏疑为防服诏曰専古也理与今违専今也大乖曩义当斟酌两途商量得失民吏之情亦不可苟顺也主簿云近代相承服斩过葬便可如故自余无服大成寥落可准诸境内之人为齐衰三月子同始袭爵卒于给事中防叡为从父兄弟叡才器小优又封氏之甥崔氏之壻防母鴈门李氏地望悬隔钜鹿太守祖季眞多识北方人物每云士大夫当须好婚亲二公孙同堂兄弟耳吉凶会集便有士庶之异
　　张济字士度西河人也父千秋慕容永骁骑将军永灭来奔道武善之拜建节将军赐爵成纪侯济渉猎书传清辩美容仪道武爱之引侍左右与公孙表等俱为行人拜散骑侍郎先是姚兴遣将攻洛阳晋雍州刺史杨佺期遣使乞师于常山王遵遵以状闻帝遣济为遵从事即报之济自襄阳还帝问济江南之事济对曰司马昌明死子徳宗代立所部州鎭迭相攻击今虽小定君弱臣彊全无纲纪臣至襄阳佺期问臣魏初伐中山几十万众臣答四十余万佺期曰魏被甲戎马可有几匹臣答中军精骑十有余万外军无数佺期曰以此讨岂足灭也又曰魏定中山徙几户于北臣答七万余家佺期曰治在何城臣答都平城佺期曰有如许大众亦何用城为又曰魏帝为欲久都平城将复迁乎臣答非所知也佺期闻朝廷不都山东貎有喜色曰晋魏通和乃在往昔非唯今日羌寇狡猾频侵河洛夙夜忧危今此寡弱仓库空竭与君便为一家义无所讳洛城救援仰恃于魏若获保全当必厚报与其为羌所乘无寜使魏取之道武嘉其辞顺乃厚赏其使许救洛阳后迁谒者仆射报使姚兴以累使称防拜胜兵将军频从车驾北伐济谋功居多赏赐奴婢百口马牛数百羊二千余口天赐五年卒子多罗袭爵坐事除
　　李先字容仁中山卢奴人少好学善占相及推歩之术先仕苻坚坚国乱慕容永迎为谋主劝永据长子城仕永位秘书监永为垂所灭徙中山皇始初先于井陉归道武道武问先曰卿何国人先曰臣本赵郡平棘人帝曰朕闻中山土广民庶信尔以否先曰臣少官长安仍仕长子后乃还乡观其民土实自众广又谓曰朕闻长子中有李先者卿其是乎先曰小臣是也帝曰卿识朕不先曰陛下圣徳膺符泽被八表龙顔挺特臣安敢不识帝又问曰卿祖父及身悉歴何官对曰臣大父重晋平阳太守大将军右司马父懋石虎乐安太守左中郎将臣苻丕尚书右主客郎慕容永秘书监高密侯帝曰慕容永时卿用兵不先曰臣防显任实参兵事帝以其言无隐情故用之后为衞王仪府左长史从仪平邺到义台破慕容驎军廻定中山先每一进防所向克平车驾还代以先为尚书右中兵郎帝问先曰今蠕蠕屡来犯塞朕欲讨之何如先曰蠕蠕不识天命窜伏荒朔屡来偷窃惊动边民陛下神武威徳遐振举兵征之必将摧殄车驾于是北伐大破蠕蠕赏先奴婢马牛羊等转七兵郎迁博士定州大中正帝问先曰天下何者最善可以益人神智对曰唯有经书三坟五典治化之要可以补王者神智又问曰天下书籍凡有几何朕欲集之如何可备对曰伏羲创制帝王相承以至于今陛下诚欲集之严制天下搜索备送所司主之所好集亦不难帝于是班制天下经籍稍集太武之讨姚兴于柴壁也问先曰兴屯天渡分据柴壁相为表里今欲殄之计将安出先对曰臣闻兵以正合战以竒胜如闻姚兴欲屯兵天渡利其粮道及未到之前遣竒兵先邀天渡柴壁左右严设伏兵备其表里以陛下神防观时而动兴欲进不得退又乏粮夫高者为敌所栖深者为敌所囚兵法所忌而兴居之可不战而取帝从其计兴果败归明元即位问左右曰旧臣之中为先帝所亲信者有谁时新息公王洛儿对曰有李先者为先帝所知俄而召先问曰卿有何功行而防先帝所识先对曰臣无才行惟以忠直奉上于是命读韩子连珠论二十二篇太公兵法十一事诏有司曰先所知者皆军国大事自今常宿于内赐先绵绢杂防及御马一匹拜安东将军寿春侯赐户二十二诏先与上党王长孙道生率师袭冯跋乙连城克之悉虏其众乃进讨和龙先言于道生曰宜密使兵人人备青草一束负之以塡塞城堑攻其西南絶其外援勒兵急攻贼必可禽道生不从遂掠民而还后出为武邑太守有治名太武即位召为内都大官神防二年卒年九十五诏赐金缕命服一袭赠定州刺史中山公諡曰文懿子国袭爵国子凤中书博士凤子预字元凯少为中书学生聪敏彊识渉猎经史太和初歴秘书令齐郡王友出为征西大将军长史带冯翊太守积数年府解罢郡遂居长安每羡古人餐玉之法乃采访蓝田躬往攻掘得若环璧杂器形者大小百余枚颇有麤黑者亦箧盛以还至而观之皆光润可玩预乃椎七十枚为屑日服食之余多惠人后预及闻者更求玉于故处皆无所见冯翊公源怀弟得其玉琢为器佩皆鲜明可宝预服经年云有效验而世事寝食并不禁节又加之好酒损志及疾笃谓妻子曰服玉屏居山林排弃嗜欲或当有大神力而吾酒色不絶自致于死非药过也尸体必当有异于人勿速殡令后人知餐服之妙时七月中旬长安毒热预停尸四宿而体色不变其妻常氏以玉珠二枚唅之口闭不开常氏谓之曰君自云餐玉有神验何故不受唅也言讫齿启纳珠因嘘属其口都无秽气举敛于棺坚直不倾委时犹有遗屑数升囊盛纳诸棺中先少子皎天兴中密问先曰子孙永为魏臣将复事他姓邪先曰国家政化长逺不可纪极皎为寇谦之弟子遂服气絶粒数十年隐于恒山年九十余顔如少童一旦沐浴冠带家人异之俄而坐卒道士咸称其得尸解仙道皎孙义徽太和中以儒学博通有才华补清河王怿府记室牋书表疏文不加防清典赡速当世称之又为怿撰舆地图及显忠录性好老庄甚嗤释敎灵太后临朝属有沙门惠怜以呪水饮人云能愈疾百姓奔凑日以千数义徽白怿称其妖妄怿令义徽草奏以谏太后纳其言元乂恶怿徙义徽都水使者俄而怿被害因弃官隐于大房山少子兰以纯孝着闻不受辟召孝昌中旌表门闾正光中文宣王亶嗣位思义徽雅正惇笃荐其孙景儒位至奉车都尉自皇始至齐受禅百五十嵗先之所言有明徴焉景儒子昭徽博渉稽古脱畧不覊时人称其为播郎因以字行于燕赵焉善谈论有宏辩属文任气不拘常则志好隐逸慕葛洪之为人防师访道不逺千里遇高尚则倾盖如故见庸识虽王公蔑如也初为道士中年应诏举为高唐尉隋大业中将妻子隐于嵩山号黄冠子有文集十卷为学者所称
　　贾彛字彦伦本武威姑臧人也六世祖敷魏幽州刺史广川都亭侯子孙因家焉父为苻坚钜鹿太守坐讪谤系狱彛年十嵗诣长安讼父获申逺近叹之佥曰此子英英贾谊之后莫与之京弱冠为慕容垂辽西王农记室参军道武先闻其名遣使者求彛于垂垂弥增器重垂遣其太子宝来寇大败于参合执及其从兄代郡太守润等道武即位拜尚书左丞参预国政天赐末彛诣温汤疗疾为叛胡所掠送于姚兴积数年遁归又为赫连屈丐所执拜秘书监太武平赫连昌子秀迎其尸柩葬于代南秀位中庶子赐爵阳都男本州大中正献文即位进爵阳都子时丞相乙浑妻庶姓而求公主之号屡言于秀秀默然后因公事就第见浑浑夫妻同坐厉色曰尔管摄职事我无所不从我请公主何意不应秀慷慨大言对曰公主之称王姬之号尊宠之极非庶姓所宜秀寜就死于今朝不取笑于后日浑左右莫不失色为之震惧秀神色自若浑夫妻黙然含忿他日乃书太医给事杨恵富臂作老奴官悭字令以示秀浑每欲伺隙陷之会浑伏诛遂免难时秀与中书令渤海高允俱以儒旧重于时皆选拟方岳以询访被留各听长子出为郡秀固让不受许之自始至终歴奉五帝虽不至大官常当机要廉清俭约不营赀产年七十三诏给医药赐几杖时朝廷举动大事不决每遣尚书高平公李敷就第访决卒赠冀州刺史武邑公諡曰简子儁字异隣袭爵位荆州刺史依例降爵为伯先是上洛置荆州后改为洛州州在重山人不知学防表置学官在州五载清静寡事为吏民所安卒赠兖州刺史子叔休袭爵润曾孙祯字叔愿学渉经史居丧以孝闻太和中以中书博士副中书侍郎高聪使江左还以母老患輙在家定省坐免官后为司徒谘议参军通直防骑常侍加冠军将军卒赠齐州刺史祯兄子景儁亦以学识知名为京兆王愉府外兵参军愉起逆于冀州将授其官不受死之赠河东太守諡曰贞景儁弟景兴清峻鲠正为州主簿遂栖迟不仕后葛荣陷冀州称疾不拜景兴每扪膝而言曰吾不负汝以不拜荣也
　　窦瑾字道瑜邱卫国人自云汉司空融之后也高祖成邱太守因家焉瑾少以文学知名自中书博士为中书侍郎赐爵繁阳子参军国谋屡有功进爵卫国侯转四部尚书初定三秦人心未附拜长安鎭将毗陵公在鎭八年甚着威恵征为殿中都官尚书太武亲待之赏赐甚厚从平盖吴吴平留瑾鎭长安还京复为殿中都官典左右执法太武叹曰国之良辅毗陵公之谓矣出为冀州刺史清约冲素著称当时还为内都大官兴光初瑾女壻郁林公司马弥陁以选尚临泾公主瑾敎弥陁辞托有诽谤呪诅之言与弥陁同诛唯少子遵逃匿得免遵善楷篆北京诸碑及台殿楼观宫门题署多遵书为濮阳太守多所受纳其子僧演奸通人妇为部人贾邈告坐免后以善书拜库部令卒官
　　李防字元盛小名真奴范阳人也曾祖产产子绩二世知名于慕容氏父崇冯跋吏部尚书石城太守延和初车驾至和龙崇率十余郡归降太武甚礼之呼曰李公以崇为北幽州刺史固安侯卒諡曰襄侯防母贱为诸兄所轻崇曰此子之生相者言贵吾每观察或未可知遂使入都为中书学生太武幸中书学见而异之指谓从者曰此小儿终効用于朕之子孙因识眄之帝舅阳平王杜超有女将许贵戚帝谓超曰李防后必宦逹益人门户可以妻之遂劝成婚南人李哲常言防必贵达杜超之死也帝亲哭三日防以超女壻得在丧位出入帝指谓左右曰观此人举动岂不有异于众必为朕家干事之臣防聪敏机辩彊记明察初李灵为文成博士诏崔浩选中书学生器业优者为助敎浩举其弟子箱子与卢度世李敷三人应之给事高谠子祐尚书叚霸儿侄等以浩为阿党其亲戚言于景穆景穆以浩为不平闻之于太武太武意在防曰云何不取幽州刺史李崇老翁儿浩遂对曰前亦言防合选但以其先行在外故不取之帝曰可待防还箱子等罢之遂除中书助敎博士稍见任用入授文成经文成即位防以旧恩亲宠迁仪曹尚书领中秘书赐爵扶风公赐其母孙氏为容城君帝顾谓羣臣曰朕始学之嵗情未能専既总万机温习靡暇是故儒道实有阙焉岂惟予咎抑亦师傅之不勤所以爵赏仍隆者盖不遗旧也防免冠拜谢出为安南将军湘州刺史为政清简明于折狱奸盗止息百姓称之防上疏求于州郡各立学官使士望之流衣冠之胄就而受业其经艺通明者上之王府献文从之以防治为诸州之最加赐衣服自是遂有骄矜自得之志乃受纳民财物商胡珍宝兵人告言尚书李敷与防少长相好每左右之或有劝敷奏闻敷不许献文闻防罪状槛车征防栲劾抵罪时敷兄弟将见踈斥有司讽防以中防嫌敷兄弟之意令防告列敷等隐罪可得自全防深所不欲且弗之知也乃谓其女壻裴攸曰吾与李敷族世虽逺情如一家在事既有此劝昨来引簪自刺以带自绞而不能致絶且亦不知其事攸曰何为为他死敷兄弟事衅可知有冯阑者先为敷杀其家切恨之但呼阑弟问之足可知委防从其言又赵郡范檦具条敷兄弟事状有司以闻敷坐得罪诏列防贪冐应死以纠李敷兄弟得降鞭百髠刑配为厮役防之废也平寿侯张谠见防与语竒之谓人曰此佳士也终不久屈未几而复为太仓尚书摄南部事用范檦陈策计令千里之外户别转运诣仓输之使者所在委滞停延嵗月百姓竞以货贿各求在前于是逺近大为困弊道路羣议曰畜聚敛之人未若盗臣防弟左军将军璞谓防曰范檦善能降人以色假人以辞未闻徳义之言但有势利之説听其言也甘察其行也贼所谓谀謟谗慝贪冒奸佞不早絶之后悔无及防不从弥信之腹心之事皆以告檦防既宠于献文参决军国大议兼典选举权倾内外百寮莫不曲节事之檦以无功起家卢奴令承明元年六月献文崩防迁司空进爵范阳公七月以防为侍中鎭南大将军开府仪同三司徐州刺史范檦知文明太后之忿防也又知内外疾之太和元年希防告防外叛文明太后徴防至京师诘其叛状防曰无之引檦证防防言尔妄云知我吾又何言虽然尔不顾予之厚徳而忍为此不仁甚矣檦曰公徳于檦何若李敷之徳于公公昔忍于敷檦今敢不忍公乎防慨然曰吾不用璞言自贻伊戚万悔于心何嗟及矣遂见诛璞字季直性敦厚多识人物赐爵宜阳侯位太常卿
　　袁式字季祖陈郡夏阳人汉司徒滂之后父渊晋侍中式在南歴武陵王遵谘议参军及刘裕执权式归姚兴及姚灭归魏为上客赐爵阳夏子与司徒崔浩一靣便尽国士之交时朝仪典章悉出于浩浩以式博于故事每所草创恒顾访之性长者虽覊旅飘泊而清贫守度不失士节时人甚敬重之呼曰袁谘议至延和三年卫大将军乐安王范为雍州刺史诏式与中书侍郎高允俱为从事郎中辞而获免式沉靖乐道周览书传至于诂训仓雅偏所留怀作字释未就以天安二年卒赠豫州刺史諡肃侯子济袭位魏郡太守政有清称加寜逺将军子侄遂居颍川之阳夏
　　唐和字稚起晋昌宜安人也父繇以凉土丧乱民无所归推陇西李暠于敦煌以寜一州李氏为沮渠防逊所灭和与兄契擕外甥李宝避难伊吾招集民众二千余家臣于蠕蠕蠕蠕以契为伊吾王经二十年和与契遣使来降为蠕蠕所逼遂拥部落至于高昌蠕蠕遣部帅阿若率骑讨和至白力城和率骑五百先攻高昌契与阿若战殁和收余众奔前部王国时沮渠安周屯横截城和攻拔之斩安周兄子树又克高寜白力二城斩其戍主遣使表状世祖嘉其诚欵屡赐和和后与前部王车伊洛击破安周斩首三百世祖遣成周公万度归讨焉耆诏和与伊洛率所领赴度归和奉诏会度归喻下桺驴以东六城因共击波居罗城拔之后同征龟兹度归令和鎭焉耆时桺驴戍主乙眞伽率诸胡将据城而叛和领轻骑一百匹入其城擒乙眞伽斩之由是诸胡款附西域克平和有力也正平元年和诣阙世祖优宠之待以上客高宗以和归诚先朝封酒泉公太安中为济州刺史甚有称绩征为内都大官评决狱讼不加捶楚察疑获实者甚多世以是称之卒赠征西大将军太常卿酒泉王諡曰宣子钦字孟直中书学生袭爵太和中拜鎭南将军长安鎭副将转陜州刺史降爵为侯卒子景宣袭卒于东郡太守契子元达性果毅有父风与叔父和归阙俱为上客封晋昌公献文时位华州刺史太和十六年降为侯子崇字继祖袭爵
　　宼赞字奉国上谷人也因难徙冯翊万年父修之字延期苻坚东莱太守赞弟谦之有道术太武敬重之故追赠修之安西将军秦州刺史冯翊公赐命服諡曰哀公诏秦雍二州为立碑墓又赠修之母为冯翊夫人及宗从追赠太守县令侯子男者十六人其临职者七郡五县赞少以淸洁知名身长八尺姿容严嶷非礼不动苻坚仆射韦华州里高达虽年时有异恒以风味相待华为冯翊太守召为功曹后除襄邑令姚灭秦雍民千余家推赞为主归魏拜河南郡太守其后秦雍人来奔河南荥阳河内者户至万数拜赞绥逺将军南雍州刺史轵县侯于洛阳立雍之郡县以抚之由是流民襁负自逺而至参倍于前赐赞爵河南公加安南将军领南蛮校尉仍刺史分洛豫二州之侨郡以益之赞虽位高爵重而接待不倦初赞之未贵也尝从相者唐文相文曰君额上黑子入帻位当至方伯封公及其贵也文以民礼拜谒仍曰明公颇忆畴昔之言乎赞延文坐曰往时卿言杜琼不得官长人咸谓不然及琼被选为盩厔令卿犹言相中不见琼果以暴疾未拜而终昔魏舒见主人儿死自知己必至公吾常以卿言琼之验亦复不息此望也乃赐文衣服良马赞在州十七年甚获公私之誉年老表求致仕太平眞君九年卒遗令薄葬敛以时服年八十六太武悼惜之諡曰宣穆子元宝袭爵元宝弟臻字仙胜年十二遭父忧居丧以孝称轻财好士献文末为中州太守时冯熙为洛州刺史政号贪虐仙胜微能附之甚得其意后为农太守坐受纳为御史所劾遂废卒于家子祖训顺阳太守祖训弟祖礼并孝友敦穆白首同居父母亡虽久犹于生平所处堂宇备设帏帐几杖以时节开堂列拜垂涕陈荐若宗庙然吉凶之事必先啓告逺出行反亦如之祖礼宣武末为河州刺史在任数年遇郤鐡忽反又为城人诣都列其贪伏十六条会赦免久之兼廷尉卿又兼尚书畏避势家承顔候色不能有所执据后蛮反于三鵶为都督追讨战殁赠卫大将军七兵尚书雍州刺史昌平男祖礼弟儁列在周史
　　郦范字世则范阳涿鹿人也祖绍慕容宝濮阳太守以郡迎降道武授兖州监军父嵩天水太守范太武时给事东宫太武践阼追录先朝旧勳赐爵永寜男以奉礼郎奉迁太武景穆神主于太庙进爵为子为征南大将军慕容白曜司马及定三齐范多进防白曜皆用其谋遂表为靑州刺史进爵为侯加冠军将军还为尚书右丞后除平东将军靑州刺史假范阳公范前解州还京也夜梦隂毛拂踝他日说之时齐人有占梦者史武进云公豪盛于齐下矣使君临抚东秦道光海岱必当重牧全齐再禄营邱矣范笑言曰吾将为卿必验此梦果如言时鎭将元伊利表范与外贼交通孝文诏范曰鎭将伊利表卿造船市玉与外贼交通规陷卿罪窥觎州任有司推验虚实自显有罪者今伏其辜矣卿其明为算略勿复怀疑还朝卒于京师諡曰穆子道元知名道元为政酷虐列在酷吏传中道元弟道愼字善季渉歴史传有干局位正平太守有能名迁长乐相卒赠平州刺史道愼弟道约字善礼朴质迟钝颇爱琴书性多造请好以荣利干谒乞丐不已多为人所笑弄坎于世不免饥寒晚歴东莱鲁阳二郡太守为政清静吏民安之范弟道峻子恽字防和好学有文才尤长吏干举秀才射防高第歴位尚书外兵郎行台长孙承业引为行台郎恽颇兼武用恒以功名自许每进计于承业多见纳用以功赏魏昌县子恽在军启求减身官爵为父请赠诏授征虏将军安州刺史恽后与唐州刺史崔元珍固守平阳尔朱荣称兵赴阙恽与元珍不从为荣行台郎中樊子鹄所攻城陷被害所作文章颇行于世撰慕容氏史未及成而殒子怀则司空长流参军
　　韩秀字伯武昌黎人也祖宰慕容儁谒者仆射父景皇始初归魏拜宣威将军骑都尉秀歴位尚书郎赐爵遂昌子文成称秀聪敏清辩才任喉舌遂命出纳王言并掌机密行幸游猎随侍左右献文即位转给事中参征南慕容白曜军事延兴中尚书奏以敦煌一鎭介逺西北寇贼路冲虑或不固欲移就凉州羣臣会议佥以为然秀独曰此蹙国之事非辟土之良愚谓敦煌之立其来已久虽隣彊寇而兵民素习循常置戍足以自全若就姑臧虑人怀异意或贪留重迁情不愿徙脱引寇内侵深为国患且舍逺就近遥防有阙一旦废罢是啓戎心则夷狄交构互相来往闗右荒扰烽警不息边役烦兴艰难方甚乃从秀议后为平东将军靑州刺史卒子务袭爵务字道世性端谨有吏干为定州平北长史颇有受纳为御史中尉李平所劾付廷尉会赦免后除龙骧将军郢州刺史务献七宝牀象牙席诏曰昔晋武帝焚雉头裘朕常嘉之今务所献亦此之流也竒丽之物有乖风素可付其家人后以诈表破贼免官久之拜太中大夫进号左将军卒
　　尧暄字辟邪上党长子人也本名钟葵后赐名暄祖僧頼道武平中山与赵郡吕含首来归国暄聪了美容貌为千人军将太武以其恭谨擢为中防后兼比部尚书于时始立三长暄为东道十三州使更比户籍赐独车一乘廐马四匹暄前后从征及出使检案三十许度皆有克己奉公之称赏赐衣服防绢奴婢等物赐爵平阳伯及改置百官授太仆卿转大司农卒于平城孝文为之举哀赠相州刺史初暄至徐州见州城楼观嫌其华盛乃令往往毁撤由是后更损落及孝文幸彭城闻之曰暄犹可追斩长子洪袭爵洪子杰字永寿元象中开府仪同三司乐城县公洪弟遵位临洮太守卒諡曰思遵弟荣位员外防骑侍郎子雄字休武少骁果轻财重气位燕州刺史平城县伯随尔朱兆与齐神武战败于广阿率所部据定州归神武其从兄杰为兆沧州刺史亦遣使降神武以其兄弟俱有诚款即用杰为行瀛州事用雄代杰为瀛州刺史进爵为公时禁网疎漏官司相与聚敛唯雄义然后取接下以恩甚为吏民所怀孝武帝入关雄为大都督随高昂破贺抜胜于穰城乃除豫州刺史元洪威据颍川叛叛人赵继宗杀颍川太守卲招据洛口北应洪威雄讨之继宗败走城内因雄之出据州引西魏雄复与行台侯景讨平之梁将李洪芝王当伯袭破平乡城雄击禽之又破梁司州刺史陈庆之复围南荆州东救未至雄陷其城梁以元庆和为魏王侵扰南境雄大破之于南顿防与行台侯景破梁楚城豫州人上书更乞雄为刺史复行豫州事颍州长史贺若统执刺史田迅据州降西魏诏雄与广州刺史赵育扬州刺史是宝随行台任祥攻之西魏将怡峯败祥等育宝各还据城降敌雄収防卒保大梁周文遣其右丞韦孝寛等攻豫州雄都督程多宝降之执刺史冯邕并雄家属及部下妻子数千口欲送长安至乐口雄外兵参军王恒伽都督赫连儁等从大梁邀之斩多宝收雄家口还大梁雄别破乐口遂乘胜进讨悬瓠复以雄行豫州事西魏以是宝为扬州刺史据项城义州刺史韩显据南雄一日抜其二城禽显及长史岳宝遁走加骠骑大将军仪同三司仍遣侯景平鲁阳复除豫州刺史雄虽武将性质寛厚为政举其大纲而已在边十年屡有功绩爱好人物多所施与人亦以此称之兴和四年卒于邺赠司徒諡曰恭子师嗣
　　柳崇字僧生河东解人也七世祖轨晋廷尉卿崇方雅有器量身长八尺美须明目兼有学行举秀才射防高第解褐太尉主簿转尚书右外兵郎中于时河东河北二郡争境其间有盐池之饶虞坂之便守宰百姓皆恐外割公利朋竞纷嚣台府孝文乃遣崇检断上下息讼属荆郢新附南寇窥扰又诏崇持节与州郡经略加慰喻还迁太子洗马本郡中正累迁河中太守崇初届郡郡人张明失马疑执十余人崇见之不问贼事人别借以温顔更问其亲老存否农业多少而微察其辞色即获眞贼吕穆等二人余皆放遣郡中畏服境内帖然卒于官赠岐州刺史諡曰穆崇所制文章寇乱遗失长子庆和性沈静不竞于时位给事中本郡中正卒庆和弟楷字士则身长八尺善草书颇渉文史位抚军司马陆俟代人也曾祖干祖引世领部落父突道武初率部人从征伐数有战功位离石鎭将上党太守闗内侯俟少聪慧明元践阼袭爵关内侯位给事中典选部兰台事当官无所挠太武征赫连昌诏俟督诸军鎭以备蠕蠕与西平公安颉攻克虎牢赐爵建邺公拜冀州刺史时考州郡惟俟与河内太守邱陈为天下第一转虎牢鎭将平凉休屠金崖羌狄子玉等叛复转为安定鎭大将追讨崖等皆获之迁怀荒鎭大将未朞高车诸莫弗讼俟严急复请前鎭将郎孤太武许之徴俟俟至京朝见言不过周年孤身必败高车必叛帝疑不实切责之以公归第明年诸莫弗果杀孤以叛帝闻之大惊召俟问其故俟曰夫高车之俗上下无礼无礼之人难为其上臣涖之以威严节之以宪纲欲渐加训导使知分限而恶直丑正实繁有徒故讼臣无恩称孤之美孤获还鎭欣其名誉必加恩于百姓讥臣为失専欲以寛恵临之仁恕待之无礼之人易生陵慠不过朞年无复上下既无上下然后收之以威则人怀怨憝怨憝既多败乱彰矣帝叹曰卿身乃短虑何长也即日复除防骑常侍帝征蠕蠕破凉州常随驾别督辎重又与高凉王那复渡河南略地仍迁长安鎭大将与高凉王那击盖吴于杏城获吴二叔诸将欲送京师俟独不许曰若不斩吴恐长安之变未巳一身藏窜非其亲信谁能获之若停十万众追一人非上防也不如私许吴叔免其妻子使自追吴诸将咸曰今获其二叔唯吴一人何所复至俟曰诸军不见毒蛇乎不断其头犹能为害况除腹心之疾而曰必遗其类可乎遂舍吴二叔与之期及期吴叔不至诸将皆咎俟俟曰此未得其便耳必不背也后数日果斩吴以至皆如其言俟之明略独决皆此类也迁内都大官安定卢水胡刘超等叛太武以俟威恩被闗中诏以本官加都督秦雍诸军鎭长安帝曰超等恃险不顺王命朕若以重兵与卿则超等必合为一若以轻兵与卿则不能制今使卿以方略定之于是俟单马之鎭既至申扬威信示以成败超犹无降意俟乃率其帐下见超超使人逆曰三百人以外当以弓马相待三百人以内当以酒食相供乃将二百骑诣超超备甚严遂纵酒尽醉而还后为伪猎诣超与士卒约曰今会发机当以醉为限俟乃诈醉上马大呼斩超首士卒应声纵击遂平之帝大悦徴拜外都大官文成践阼以子丽有定策勳进爵东平王薨年六十七諡成王有子十二人长子馛多智有父风文成见而悦之谓朝臣曰吾常叹其父智过其躯是复逾于父矣少为内都下大夫奉上接下行止取与每能逆晓人意与其从事者无不爱之兴安初赐爵聊城侯出为相州刺史假长广公为政清平抑彊扶弱州中有德宿老名望素重者以友礼待之询之政事责以方略如此者十人号曰十善又简取诸县彊门百余人以为假子诱接甚勤赐以衣服令各归家为耳目于是发奸擿伏事无不验百姓以为神明无敢刼盗者在州七年家至贫约征为散骑常侍百姓乞留馛者千余人献文不许谓羣臣曰馛之善政虽古人何以加之赐绢五百疋奴婢十口馛之代还也吏民大敛布帛以遗之馛皆不受吏民亦不取于是以此物起佛寺因名长广公寺后袭父改封建安王时宋司州刺史常珍竒以悬瓠城内附新人犹怀去就馛衔防抚慰诸有陷军为奴婢者馛皆免之百姓欣悦人情乃定车驾讨蠕蠕诏馛为选部尚书录留台事及献文将禅位于京兆王子推任城王云陇西王源贺并固谏馛抗言曰皇太子圣徳承基四海瞻望不可横议干国之纪臣请刎颈殿庭有死无贰久之帝乃解诏曰馛直臣也其能保吾子乎遂以馛为太保与太尉源贺持节奉皇帝玺绂传位于孝文延兴四年薨赠以本官諡曰贞王馛有六子琇凯知名琇字伯琳馛第五子也母赫连氏身长七尺九寸甚有妇徳馛有以爵传琇之意琇年九嵗馛谓之曰汝祖东平王有十二子我为嫡长承袭家业今已年老属汝幼冲讵堪为陆氏宗首乎琇对曰苟非鬬力何患童幼馛竒之遂立琇为世子馛薨袭爵琇沈毅少言雅好读书以功臣子孙为侍御长累迁祠部尚书司州大中正会从兄叡事免官景明初试守河内郡咸阳王禧谋反令子昙和等先据河内琇闻禧反斩昙和首时以琇不先送昙和禧败始斩责其通情徴诣廷尉少卿崔振穷罪状案琇大逆陆宗大小咸见收捕会将赦先毙于狱琇弟凯仍上书诉寃宣武诏复琇爵子景祚袭凯字智君谨重好学位太子庶子给事黄门侍郎凯在枢要十余年以忠厚见称后遇患频上书乞骸骨除正平太守在郡七年号为良吏初孝文将议革变旧风大臣并有难色又每引刘芳郭祚等常与规谋共论政事而国戚谓遂踈已怏怏有不平之色帝乃令凯私喻之曰至尊但欲广知前事直当问其古式耳终无宠彼而疎国戚旧人意乃稍解及兄琇陷罪凯亦被收遇赦乃免凯痛兄之死哭无时节目几失明诉寃不已至正始初宣武复琇官爵凯大喜置酒集诸亲曰吾所以数年中抱病忍死者顾门户计耳今愿已遂吾事毕矣顷之卒赠龙骧将军南靑州刺史諡曰恵长子暐字道晖与弟恭之并有时誉洛阳令贾祯见其兄弟叹曰仆以年老更覩双璧又尝兄弟共候黄门侍郎孙恵蔚恵蔚谓诸賔曰不意二陆复在坐隅吾徳谢张公无以延誉暐位尚书右户三公郎坐事免后除伏波将军卒赠冠军恒州刺史暐拟急就篇为悟防章及七诱十醉章表数十篇暐与恭之晚不和睦为时所鄙子元规位尚书郎元规子拨阴阳律厯多所通解位并州长流参军恭之字季顺有操尚位东荆州刺史赠吏部尚书諡曰懿恭之所着文章诗赋凡千余篇子字仁崇笃志文学齐律序则仁崇之辞也位通直防骑常侍弟寛字仁恵太子中舍人待诏文林馆寛兄弟并有才品议者称为三虎馛弟归位东宫舍人驾部校尉子珍夏州刺史赠太仆卿諡曰静珍子旭性雅澹好易纬之学撰五星要诀及两仪真图颇得其防要太和中徴拜中书博士稍迁防骑常侍知天下将乱遂隐于太行山屡徴不起卒后赠并汾恒肆四州刺史子腾仕周通显有传馛弟丽少以忠谨入侍左右太武特亲昵之举动审慎初无失赐爵章安子稍迁南部尚书太武崩南安王余立既而为常侍宗爱等所杀百寮忧惧莫知所为丽首建大议与殿中尚书长孙渇侯尚书源贺羽林中郎刘尼奉迎文成于苑中而立之社稷获安丽之谋也由是受心膂之任在朝者无出其右兴安初封平原王丽频辞不聼乃启让与其父文成曰朕为天下主岂不能得二王封卿父子也以其父俟为车平王丽防迁侍中抚军大将军司徒公复其子孙赐妻妃号丽以优宠既频固辞不受帝益重之领太子太傅丽好学爱士常以讲习为业性孝遭父忧毁瘠过礼和平六年文成崩先是丽疗疾于代郡温泉闻问欲赴左右止之曰宫车晏驾王徳望素重奸臣若疾人誉虑有不测之祸丽曰安有闻君父之丧方虑祸难便驰赴初乙弗浑悖傲每为不法丽数诤之由是见忌害之諡曰简王陪葬金陵孝文追录先朝功臣以丽配飨庙廷丽二妻长曰杜氏次张氏长子定国杜氏所生次叡张氏所出定国在襁褓文成幸其第诏养宫内至于游止常与献文同处年六嵗为中庶子及献文践阼拜防骑常侍赐爵东郡王定国以承父爵辞不许又以父爵让弟叡乃听之俄迁侍中仪曹尚书转殿中尚书前后大驾征廵擢为行台录都曹事超迁司空定国恃恩骄恣不循法度延兴五年坐事免官爵为兵太和初复除侍中鎭南将军秦益二州刺史复王爵八年薨于州赠以本官諡庄王子昕之字庆始风望端雅袭爵例降为公尚献文女常山公主拜驸马都尉歴通直郎景明中以从叔琇罪免官防以主壻除通直防骑常侍歴兖靑二州刺史并有政绩转安北将军湘州刺史卒赠鎭东将军冀州刺史諡曰恵初定国娶河东柳氏生子安保后娶范阳卢度世女生昕之二室俱为旧族而嫡妾不分定国亡后两子争袭父爵仆射李冲有宠于时与度世子伯源婚亲相好冲遂左右昕之昕之由是承爵尚主职位赫奕安保沈废贫贱不免饥寒昕之容貎柔谨孝文以其主壻特垂眷昵宣武时年未四十频抚三藩当世以此荣之昕之卒后母卢悼念伤过而亡公主奉姑有孝称神龟初与穆氏琅邪长公主并为女侍中又姓不妬忌以昕之无子为纳妾媵而皆育女公主有三女无男以昕之从兄希道第四子子彰为后子彰字明逺本名士沈年十六出后事公主尽礼丞相高阳王雍常言曰常山妹虽无男以子彰为儿乃过于自生矣正光中袭爵东郡公累迁给事黄门侍郎子彰妻即咸阳王禧女禧诛养于彭城王第庄帝亲之畧同诸姊建义初尔朱荣欲循旧事庶姓封王由是封子彰濮阳郡王防而诏罢仍复先爵天平中拜卫将军颍州刺史以母忧去职元象中以本将军除齐州刺史又加骠骑将军行怀州事转北豫州刺史仍除徐州刺史将军并如故一年歴三州当世荣之还朝除卫大将军右光禄大夫行瀛州事防拜侍中复行沧州事进号骠骑大将军行冀州事除侍读兼七兵尚书行靑州事子彰初为州以聚敛为事晚节修改自行靑冀沧瀛甚有时誉加以虚己纳物人士敬爱之除中书监卒赠开府仪同三司諡曰文宣子彰崇好道术曾婴重病药中须桑螵蛸子彰不忍害物遂不服焉其仁如此敎训六子雅有法度子卬有至性列在齐孝友传中叡字思弼年十余袭爵抚军大将军平原王沈雅好学折节下士年未二十时人便以宰辅许之娶东徐州刺史博陵崔鉴女时孝文尚未改北人姓鉴谓所亲云平原王才度不恶但恨其姓名殊为重复叡婚自东徐还经邺见李彪甚敬悦之仍与趣京以为馆客后为北征都督击蠕蠕大破之迁侍中都曹尚书时蠕蠕又犯塞诏叡讨之追至石碛禽其帅赤阿突等数百人还加防骑常侍迁尚书左仆射领北部尚书十六年降五等之爵以丽勳着前朝封叡钜鹿郡公防为使持节鎭北大将军尚书令衞将军讨蠕蠕大破之而还以母忧解职孝文将有南伐之事以本官起授征南将军叡固辞请终情礼勑有司敦喻不许复除使持节都督恒州刺史行尚书令时车驾南征叡上表谏帝不从叡又表请车驾还代亲临太师冯熙葬坐削夺都督三州诸军事寻进号征北大将军以有顺迁之表加邑四百户时穆防为定州刺史以疾病请恒州自効乃以叡为定州刺史未发遂与泰等同谋构逆赐死狱中听免孥戮徙其妻子于辽西叡长子希道字洪度有风貌美须髯歴览经史颇有文致初拜中防迁通直郎坐父事徙辽西于后得还从征自効以军功赐爵淮阳男拜谏议大夫累迁前将军泾州刺史希道善于驭边甚有威略转平西将军泾州刺史卒官赠抚军将军定州刺史希道有六子士懋字元伟天平中以其曾祖丽有翼戴之勳诏特复钜鹿郡公令士懋袭位营州刺史士懋弟士宗字仲彦尚书左外兵郎中士宗弟士述字防文符玺郎中建义初并于河隂遇害士述弟士沈出继叔昕之士沈弟士廉字季修建州平北府长史永安末尔朱世隆攻陷州城见害士廉弟士佩字季伟武定中安东将军司州从事希道弟希悦尚书外兵郎中丽季弟骐驎侍御中防转侍御史太和初新平太守子高贵孝昌中兖州鎭东府法曹参军高贵子操字仲志高简有风格早以学业知名雅好文操为兼防骑常侍聘梁使还迁廷尉卿齐文襄为世子甚好色崔季舒常为掌媒焉时薛寘妻元氏有色迎入欲通之元氏正辞且哭世子使季舒送付廷尉罪之操曰廷尉守天子法须知罪状世子怒召操命刀环筑之更令科罪操终不挠乃口责之后徙御史中丞天保中卒于殿中尚书子孔璋武平中卒于高阳太守
　　源贺西平乐都人私署河西王秃髪傉檀之子也傉檀为乞伏炽磐所灭贺自乐都来奔贺伟容貌善风仪太武素闻其名及见器其机辩赐爵西平侯加龙骧将军谓贺曰卿与朕同源因事分姓今可为源氏自是从击叛胡白龙又讨吐京胡皆先登陷阵以功进号平西将军太武征凉州以贺为乡导问攻战之计贺曰姑臧外有四部鲜卑各为之援然皆臣祖父旧人臣愿军前宣国威信必相率请降外援既服然后攻其城拔之如反掌耳帝曰善乃遣贺招慰下三万余落获杂畜十余万及围姑臧由是无外虑故得専力攻之凉州平以功迁征西将军进爵西平公从征蠕蠕击五城吐京胡讨盖吴诸贼皆有功拜防骑常侍又从驾临江为前锋大将善抚士卒加有料敌制胜之谋贺为人雄果每遇彊寇輙自奋击帝深诫之贺本名破羌是役也帝谓曰人之立名宜副其实何可滥也因赐名贺拜殿中尚书是时南安王余为宗爱所杀贺部勒禁兵静遏外内与南部尚书陆丽决议定防翼戴文成令丽与刘尼驰诣苑中奉迎贺营中为内应俄而丽抱文成单骑而至及即位贺有力焉以定策勳转给事中进爵西平郡王及班赐百僚勑贺任意取之辞以江南未賔漠北不欵府库不宜致匮固使取之唯取戎马一匹时断狱多滥贺上书曰案律谋反之家其子孙虽养他族追还就戮所以絶罪人之类彰大逆之辜其为刼贼应诛者兄弟子侄在逺道隔闗津皆不坐窃惟先朝制律之意以不同谋非絶类之罪故特垂不死之诏若年十三已下家人首恶计所不及臣愚以为可原其命没入官帝纳之出为冀州刺史改封陇西王既受除上书曰臣闻人之所宝莫宝于生命徳之厚者莫厚于宥死然犯死之罪难以尽恕权其轻重有可矜防今勍寇游魂于北狡贼负崄于南其在疆埸犹须防戍臣愚以自非大逆赤手杀人之罪其坐赃及盗与过误之愆应入死者皆可原命谪守边境是则已断之体更受生成之恩徭役之家渐防休息之恵刑措之化庶几在兹帝嘉纳之由是入死者皆恕死徙边久之帝谓羣臣曰昔源贺劝朕宥诸死刑徙充北藩诸戍自尔至今所活殊为不少济命之理既多边戍之兵有益苟人人如贺朕治天下复何忧哉羣臣咸曰非忠臣不能进此计非圣主不得纳此言贺之临州鞫狱以情徭役简省清约寛裕甚得人心时武邑奸人石华告沙门道可与贺谋反有司以闻帝谓羣臣曰贺之诚信必不叛为卿等保之无此明矣告者果引诬于是遣使诏慰贺帝曰贺之忠诚尚致其诬不若是者可无愼乎时考殿最贺治为第一赐衣马器物甚厚班宣天下贺得民情在州七年征拜太尉蠕蠕寇边贺从驾讨破之献文将传位于京兆王子推时贺都督诸军屯漠南乃驰传徴贺贺至正色固执不可即诏贺持节奉皇帝玺绶以授孝文是嵗河西叛贺讨平之又讨统万高平至于金城斩首前后八千余级杂畜男女不可胜纪贺依古今兵法及先儒耆旧之说畧采至要为十二陈图上之献文览而嘉焉以年老辞位不许又诏都督诸道军屯漠南时每嵗秋冬遣军三道并出以备北寇至春中乃班归贺以劳役京师又非御边长防乃上言请募诸州鎭有武勇者三万人复其徭役厚加赈防分为三部二鎭之间筑城城置万人给彊弩十二牀武衞三百乘弩一牀给牛六头武衞一乘给牛二头多造马枪及诸器械使武畧大将二人以鎭抚之冬则讲武春则种植并戍并耕则兵未劳而有盈蓄矣又于白道南三处立仓运近州鎭租粟以充之足食足兵以备不虞于事为便不可嵗常举众事寝不报又上书称病乞骸骨至于再三乃许之朝有大议皆就询访又给医药珍馐太和元年二月疗病于温汤文明太后遣使屡问不息太医视疾患笃还于京师乃遗令诸子曰吾顷以老患辞事不悟天慈降恩爵逮于汝汝其毋慠恡毋荒怠毋奢越毋嫉妬疑思问言思审行思恭服思度遏恶扬善亲贤逺佞目观必眞耳属必正忠勤以事君清俭以约己吾终之后所葬时服单椟足申孝心刍灵明器一无用也三年秋薨年七十三赠侍中太尉陇西王印绶諡曰宣王赠杂防赐輼辌车及命服温明秘器陪葬于金陵长子延性谨厚少好学位侍御中防赐爵广武子卒赠凉州刺史广武侯諡曰简子鳞袭延弟思礼后赐名怀谦恭寛雅有大度文成末为侍御中散父贺辞老诏授父爵后持节督诸军于漠南蠕蠕甚惮之还除殿中尚书出为长安鎭将雍州刺史清俭有恵政善抚防刼盗止息后拜殿中尚书加侍中参都曹事又督诸军征蠕蠕六道大将咸受节度迁尚书令参议律令后例降为公除司州刺史又从驾南征加衞大将军领中军事以母忧去职赐帛三百疋谷一千石车驾幸代诏使者吊慰景明二年除尚书左仆射加位特进时诏以奸吏犯罪每多逃遁肆眚乃出并皆释然自今犯罪不问轻重藏窜者悉皆逺流若永避不出兄弟代徙怀乃奏曰谨案条制逃吏不在赦限窃惟圣朝之恩事异前宥诸流徙在路尚防旋返况有未发而仍遣边戍案守宰犯罪逃走者众禄润既优尚有兹失及防恩宥卒然得还今独苦此等恐非均一之法书奏门下以成式既班駮奏不许怀重奏曰臣以为法贵经通政贵简要刑宪之设所以网罗罪人苟理之所备不在繁典伏寻条例制勳品以下罪发逃亡遇恩不赦虽欲抑絶奸涂匪为通式谨案事条侵官败法専据流外岂九品以上人皆贞白也其诸州守宰职任清流至有贪浊事发逃窜而遇恩免罪勳品以下独求斯例如此则寛纵上流刑法下切育物有差恵罚不等又谋逆滔天经恩尚免吏犯微罪独不防赦使大宥之经不通开生之路致壅进违古典退乖今律臣少践天官老荷枢要每见诉讼出入嗟苦輙率愚见以为宜停书奏宣武纳之其年除车骑大将军凉州大中正怀又表曰昔世祖升遐南安在位出拜东庙为贼臣宗爱所贼时高宗避难龙潜苑中宗爱异图神位未立先臣贺与长孙渴侯陆丽等奉迎高宗纂徽宝命丽以扶负圣躬亲所见识防授抚军司徒公平原王兴安二年追论定策之勳进先臣爵西平王皇兴季年显祖将传大位于京兆王先臣时都督诸将屯于武川被征诣京特见顾问先臣固执不可显祖久乃许之遂命先臣持节授皇帝玺绶于高祖至太和十六年丽息叡状秘书称其亡父与先臣援立高宗朝廷追录封叡钜鹿郡开国公臣时丁艰草土不容及例至二十年除臣雍州刺史临发奉辞靣奏先帝申先臣旧勳时防勑防但赴所临寻当别判至二十一年车驾幸雍臣复陈闻时防勑防征还当授自宫车晏驾遂尔不申窃惟先臣逺则援立高宗宝歴不坠近则陈力显祖神器有归如斯之勳超世之事也丽以父功而获山河之赏臣有家勳不霑茅土之锡得否相悬请垂裁处诏曰宿老元臣云如所诉访之史官颇亦言此可依授北冯翊郡开国公食邑九百户又诏为使持节加侍中行台廵行北边六鎭恒燕朔三州赈给贫乏兼采风謡考论殿最事之得失皆先决后闻自京师迁洛阳边朔遥逺加以连年旱俭百姓困弊怀衔命抚导存防有方便宜转运有无通济时后父于劲势倾朝野劲兄子祚与怀宿夙通婚时为沃野鎭将颇有受纳怀将入鎭祚郊迎道左怀不与相闻即劾祚免官怀朔鎭将元尼须与怀少旧亦贪秽狼籍置酒请怀曰命之长短由卿之口岂可不相寛贷懐曰今日之集乃是源怀与故人饮酒之坐非鞫狱之所也明日公庭始为使人检鎭将罪状之处尼须挥泪而已无以对之既而怀表劾尼须其奉公不挠皆此类也时百姓为豪彊陵压积年枉滞一朝见申者日有百数所上事宜便于北边者凡三十余条皆见嘉纳正始元年九月有告蠕蠕率十二万骑六道并进欲直趣沃野怀朔南寇恒代诏怀以本官加使持节侍中出据北蕃指授规略随须征发诸所处分皆以便宜从事又诏怀子直寝征随怀北行诏赐马一匹细铠一具御矟一枚怀拜受既讫乃于其庭跨鞍执矟跃马大呼顾谓賔客曰气力虽衰尚得如此蠕蠕虽畏壮欺老我亦未可便欺今奉庙胜之规总骁悍之众足以禽其酋帅献俘阙下耳时年六十一怀至云中蠕蠕亡遁旋至恒代乃案视诸鎭左右要害之地可以筑城置戍之处皆量其高下揣其厚薄及储粮积仗之宜犬牙相救之势凡表五十八条宣武并从之卒赠司徒公諡曰恵懐性寛恵不好烦碎恒语人曰为政贵当举其大纲何必须太子细也譬如为屋但外望高显楹栋平正足矣斧斤不平非屋病也性不饮酒而喜以饮人好接賔客雅善音律虽在白首至宴居之暇常自操丝竹子子邕字灵和少好文雅笃志于学推诚待士士多归之累迁夏州刺史时沃野鎭人破六韩拔陵首为反乱统万逆徒寇害应接子邕婴城自守城中粮尽煮马皮而食之子邕善绥抚无有离贰以饥馑转切欲自出求粮留子延伯据守寮属佥云未若弃城而去更展规略子邕泣请于众曰吾世荷国恩此是吾死地更欲何求遂自率羸弱向东夏运粮延伯与将士送出城哭而拜辞三军莫不呜咽子邕为朔方胡帅曹阿各拔所邀力屈被执乃宻遣人赍书间行与城中云大军在近汝其奉忠勿以我而移其操子邕虽被囚束雅为胡人所敬常以百姓礼事之子邕为陈安危祸福之端劝阿各拔令降将从之未果而死阿各拔弟桑生代总部众竟随子邕降时北海王颢为大行台子邕具陈诸贼可灭状颢给子邕兵令其先出时东夏合境反叛所在屯结子邕转战而前九旬之中凢数十战乃平东夏征税租粟运粮统万于是二夏渐寜及萧宝夤等为贼所败闗右掻扰时子邕新平黑城遂率士马并夏州募义人鼓行南出贼帅康维摩守锯谷断絶棠桥子邕与战大破之禽维摩又攻破贼帅契官斤于杨氏堡出自西夏至于东夏转战千里至是朝廷始得委问除兼行台尚书复破贼帅纥单歩胡提于曲沃明帝玺书劳勉之子邕在白水郡破贼帅宿勤明逹子阿非军多所斩获除给事黄门侍郎封乐平县公以葛荣久逼信都诏子邕为北讨都督时相州刺史安乐王鉴据邺反勑子邕与都督李神轨先讨平之改封阳平县公遂与裴衍发邺讨葛荣而信都防除子邕冀州刺史与裴衍俱进子邕战败而没赠司空諡曰庄穆子邕弟子恭字灵顺聪敏好学稍迁尚书北主客郎摄南主客事时梁亡人许周自云梁给事黄门侍郎朝士咸共信待子恭奏以为眞伪难辨请下徐扬二州密访周果以罪归阙诈假职位如子恭所疑河州羌郤鐡忽反诏子恭为行台讨之子恭示以威恩两旬间悉降朝廷嘉之正光元年为行台左丞廵北边转为起部郎中时明堂辟雍并未建就子恭上书求加经综书奏从之稍迁豫州刺史频以军功加鎭南将军兼尚书行台元颢之入洛也加子恭车骑将军子恭不敢拒之而频遣间使参庄帝动静未几颢败车驾还洛录前后征讨功封临颍县侯侍中尔朱荣之死也世隆度律断据河桥诏子恭为都督以讨之寻而太府卿李苖夜烧河桥世隆退走以子恭兼尚书仆射为大行台大都督节闵帝初以预定策勳封临汝县子永熙中入为吏部尚书以子恭前在豫州战功追赏襄城县男又论子恭余効封新城县子子恭寻表请转授第五子文盛许之天平初除中书监三年拜魏尹又为齐神武王军司卒赠司空公諡曰文献子彪列在齐史刘尼代人也本姓独孤氏曾祖敦有功于道武为方靣大人父娄为冠军将军尼壮健善射太武见而竒之拜羽林中郎加振威将军赐爵昌国子宗爱既杀南安王余于东庙秘之唯尼知状尼劝爱立文成爱自以负罪于景穆闻而惊曰君大痴人皇孙若立岂忘正平时事乎尼曰若尔今欲立谁爱曰待还宫擢诸王子贤者而立之尼惧其有变宻以状告殿中尚书源贺贺时与尼俱典兵宿衞仍共南部尚书陆丽谋曰宗爱既立南安还复杀之今不能奉戴皇孙以顺民望社稷危矣将欲如何丽曰唯有宻奉皇孙耳于是贺与尚书长孙渴侯严兵守衞尼与丽迎文成于苑中丽抱文成于马上入于京师尼驰还东庙大呼曰宗爱杀南安王大逆不道皇孙已登大位有诏宿衞之士皆可还宫众咸唱万嵗贺及渴侯登执宗爱贾周等勒兵而入奉文成于宫门外入登永安殿以尼为内行长迁防骑常侍安南将军进爵东安公寻迁尚书右仆射加侍中进爵为王出为定州刺史在州清愼然率多醉酒治日甚少文成末迁司徒献文即位以尼有大功于先朝特加尊重赐别户三十皇兴四年车驾北征帝亲誓众而尼昏醉兵阵不整帝以其功重特恕之免官而已延兴四年薨子社生袭
　　薛提太原人也皇始中补太学生拜侍御史累迁晋王丕衞兵参军冀州刺史封太原郡公有政绩征拜侍中摄都曹事太武崩秘不发丧尚书左仆射兰延侍中和延等议以皇孙幼冲宜立长君征秦王翰置之秘室提曰皇孙有世嫡之重人望所系春秋虽少令问闻于天下废所宜立而更别求必有不可延等未决中常侍宗爱知其谋矫皇后令徴提等入杀之文成即位以提有谋立之诚诏提弟浮子先袭爵太原公有司奏降为侯司马楚之字徳秀晋宣帝弟太常馗之八世孙也父荣期晋梁益二州刺史为其参军杨承祖所杀楚之时年十七送父丧还丹阳値刘裕诛夷司马氏叔父宣期兄贞之并遇害楚之乃亡匿诸沙门中济江自歴阳西入义阳竟陵蛮中及从祖荆州刺史休之为裕所败乃亡于汝颍之间楚之少有英气能折节待士与司马顺明道恭等所在聚党及刘裕受禅楚之规欲报复收众据长社归之者常万余人裕深惮之遣刺客沐谦图害楚之楚之待谦甚厚谦夜诈疾意楚之必自来因欲杀之楚之闻谦病果自赍汤药往省之谦感其意乃出匕首于席下以状告遂委身以事之其推诚信物得士心皆此类也明元末山阳公奚斤畧地河南楚之遣使请降于是假楚之使持节征西将军荆州刺史奚斤既平河南以楚之使率民户分置汝南汝阳南顿新蔡四郡以益豫州太武初楚之遣妻子内居于邺寻征入朝时南藩诸将表宋欲兴师乃以楚之为使持节安南大将军封琅邪王屯颍州以拒之楚之渡河百姓思奋义众云集汝颍以南望风从之帝闻而大悦玺书劳勉赐前后部鼓吹楚之破宋将到彦之别军于长社又与冠军将军安颉攻滑台拔之禽宋将朱修之李元徳及东郡太守申谟俘万余人上疏宜埽清东南齐一区宇帝以兵久劳不从以防骑常侍徴还从征凉州以功赐户一百宋遣将裴方明胡崇之冦仇池楚之与淮南公皮豹子等督闗中诸军从散闗西入轵地破方明禽崇之仇池平而还车驾伐蠕蠕诏楚之与济阴公卢中山等督运以继大军时鎭北将军封沓亡入蠕蠕说令击楚之等以絶粮运蠕蠕乃遣奸人觇楚之军截驴耳而去有告失驴耳者诸将莫能察楚之曰此必觇贼截之以为验耳贼将至矣即使军人伐栁为城灌水令冻城立而贼至冰峻城固不可攻逼贼乃走散帝闻而嘉之寻拜假节侍中鎭西大将军开府仪同三司云中鎭大将军朔州刺史王如故在边二十余年以清俭着闻和平五年薨年七十五文成悼惜之赠征南大将军领防西戎校尉扬州刺史諡曰贞王陪葬金陵长子宝允与楚之同入魏拜中书博士鴈门太守卒楚之后尚诸王女河内公主生子金龙字荣则少有父风后袭爵拜侍中鎭西大将军开府云中鎭大将朔州刺史吏部尚书薨赠司空諡康王金龙初纳大尉陇西王源贺女生子延宗次纂次悦后娶沮渠氏生子徽亮即河西王沮渠牧犍女太武妹武威公主所生也有宠于文明太后故以徽亮袭例降为公坐连穆泰罪失爵卒悦字庆宗歴位豫州刺史时有汝南上蔡董毛奴者赍钱五千死于道路郡疑县人张堤为刼又于堤家得钱五千堤惧掠自诬言杀至州悦观色疑其不实引见毛奴兄灵之谓曰杀人取钱当时狼狈应有所遗曾得何物灵之曰唯得一刀削悦取视之曰此非里巷所为也乃召州内刀匠示之有郭门前曰此刀削门手所作去嵗卖与郭人董及祖悦收及祖诘之及祖款引灵之又于及祖身上得毛奴所衣皂襦及祖伏法悦之察狱多此类也俄与鎭南将军元英攻克义阳诏改梁司州为郢州以悦为刺史改为豫州刺史论前勳封渔阳子永平元年城人白早生谋为叛逆遂斩悦首送梁诏扬州移购悦首赠靑州刺史諡曰庄子子朏袭爵尚宣武妹华阳公主拜驸马都尉员外防骑常侍卒赠沧州刺史子鸿字庆公性麄武袭爵位都水使者坐通西魏赐死子孝政袭齐受禅例降朏弟裔周史有传金龙弟跃字宝龙尚赵郡公主拜驸马都尉代兄为云中鎭将拜朔州刺史假安北将军河内公表求罢河西苑封丐人垦殖有司执奏此苑麋鹿所聚太官取给若以丐人惧有所阙跃固请孝文从之还为祠部尚书大鸿胪卿颍川王师卒楚之父子相继鎭云中朔土服其威徳司马氏桓元刘裕之际归北者又有司马景之叔璠天助位并崇显景之字洪畧晋汝南王亮之后明元时归阙赐爵苍梧公加征南大将军淸直有节操卒赠汝南王子师子袭爵景之兄凖字巨之以泰恒初归魏封新安公除广寗太守改密陵侯子安国袭爵叔璠晋安平献王孚之后父昙之晋河间王桓元刘裕之际叔璠与兄国璠奔慕容超后投姚灭奔屈丐统万卒兄弟俱入国国璠赐爵淮南公叔璠赐爵丹阳侯国璠坐为司马文思所防诛事在晋宗室传中天助自云晋骠骑将军元显之子归阙封东海公歴靑兖二州刺史











　　通志卷一百四十七
&lt;史部,别史类,通志&gt;
　　钦定四库全书
　　通志卷一百四十八
　　宋　右　迪　功　郎　郑　樵　渔　仲　撰列传第六十一
　　后魏
　　卢元【子度世　度世子渊　渊子道将　道将子懐仁　道将弟道防　渊弟子义僖　渊弟昶　昶子元明　元从祖元孙文伟　元族孙同同兄子景裕　景裕从弟勇　元族子诞　诞父叔仁】高允【孙绰　允弟推　推弟燮　刘模　允从祖弟祐　祐孙谅　谅从祖弟翼】崔鉴【子康】崔辩【子逸　逸子巨伦　逸弟楷】崔挺【子孝芬　孝芬子勉　孝芬弟孝伟　孝演　孝直　孝政　挺弟振　挺族子纂　纂族子游】李灵　李璨李顺【子敷　敷弟式　式子宪　式弟冏】李孝伯【父曽　兄祥　祥子安世　安世子玚　玚弟郁】李裔【族父焕】李义深【弟同轨】游雅【从祖弟明根明根子肇】高闾　赵逸　胡方回　胡叟　张湛　段承根【父晖】宗钦　阚骃　刘昞　赵柔　索敞【阴世隆】宋繇江式
　　卢元字子眞范阳涿人也曽祖谌晋司空刘琨从事中郎祖偃父邈并仕慕容氏偃为营邱太守邈为范阳太守皆以儒雅称神防四年太武辟召天下儒儁以元为首授中书博士迁侍郎本州大中正使冯令称臣内附司徒崔浩元之外兄也毎与元言輙叹曰对子眞使我懐古之情更深浩大欲齐整人伦分眀姓族元劝之曰创制立事各有其时乐为此者讵几人也宜三思之浩当时虽无异言而终不纳浩败颇亦由此后赐爵固安子拜宁朔将军兼散骑常侍使宋宋文帝与之言嘉叹良久曰中郎卿曽祖也既还病卒赠平东将军幽州刺史固安侯諡曰宣子度世字子迁防而聪达有计数为中书学生应选东宫弱冠与从兄遐俱以学行为时流所重遐特为崔浩所敬位至尚书光禄大夫范阳子度世后以崔浩事弃官逃于高阳郑罴家罴匿之使者囚罴长子将加捶楚罴戒其子曰君子杀身以成仁汝虽死勿言子奉父命遂被拷掠灼爇至死卒无所言度世后令弟娶罴妹以报其恩太武临江宋文使其殿上将军黄延年朝贡帝问延年曰范阳卢度世坐与崔浩亲通逃命江表应已至彼延年对曰都下无闻当必不至帝诏东宫赦度世宗族逃亡及籍没者度世乃出赴京拜中书侍郎袭爵兴安初兼太常卿立保太后父辽西献王庙进爵为侯后除散骑侍郎使宋应对宋侍中柳元景失衷还被禁劾经年乃释除济州刺史州接邉境将士数相侵掠度世乃禁勒所统还其俘虏二境以宁后坐事免寻除青州刺史未拜卒諡曰恵四子渊敏昶尚之初元有五子唯度世嫡余皆别生崔浩事难其庶兄弟恒欲危之度世常深忿恨及度世有子毎诫约令絶妾孽不得使长以防后患至渊兄弟婢妾生子虽形貌相类皆不举接为识者所非渊字伯源小名阳乌性温雅寡欲有祖父风敦尚学业闺门和睦袭爵降为伯累加秘书监本州大中正时孝文帝将立冯后先问渊渊请加简卜帝曰以先后之侄朕意已定渊曰虽奉勑如此然臣心实有未尽及朝臣集议执意如前冯诞有盛宠深以为恨渊不以介懐及孝文议伐齐渊表以为万乗亲戎转运难继诏虽不从而优答之寻以齐武帝殂停师时泾州羌叛残破城邑渊以歩骑六千号三万徐行而进未经三旬贼众逃防降者数万口唯枭首恶余悉不问诏兼侍中初渊年十四尝诣长安将还饯送者五十余人别于渭北有相者扶风人王逵曰诸君皆不如此卢郎虽位不副实然得声名甚盛望逾公辅后二十余年当制命关右愿不相忘此行也相者年过八十诣军门请见言叙平生未几守仪曹尚书及齐雍州刺史曹虎请降乃以渊为使持节安南将军督前锋诸军径赴樊邓辞以儒生不闲军事帝不许渊曰臣恐曹虎为周鲂耳陛下宜审之虎果伪降渊乃进攻赭阳师败坐免官爵寻遭母忧服阕兼太尉长史后为徐州刺史京兆王愉兼长史愉时年少事无巨细皆决于渊渊以诚信御物甚得东南人和南徐州刺史沈陵密谋叛渊屡以表闻朝廷不纳陵果逃叛陵之余党渊皆抚而赦之唯归罪于陵由是众心乃安景明初卒于秘书监年四十八赠幽州刺史复本爵固安伯諡曰懿初谌父志法钟繇书传业累世世有能名至邈以上兼善草迹渊习家法代京宫殿多渊所题白马公崔宏亦善书世传卫瓘体魏初工书者崔卢二门渊与仆射李冲特相友善冲重渊门风而渊私冲才官故结为婚姻往来亲密至于渊荷孝文意遇颇亦由冲渊有八子道将道亮道裕道防道偘道约道和道舒道将字祖业应袭父爵而让第八弟道舒诏不许道将引清河王国常侍韩子熙让弟采鲁阳男之例诏乃许之道将渉猎经史风气謇谔颇有文才为一家之冠诸父并敬惮之彭城王勰任城王澄皆虚襟相待勰为中军大将军辟行参军累迁燕郡太守道将下车表乐毅霍原之墓为之立祠优礼儒生励劝学业敦课农桑垦田岁倍卒于司徒司马赠太常卿諡曰献所为文笔数十篇子懐祖太学博士员外散骑侍郎子庄少有美名位都水使者卒官懐祖弟懐仁字子友渉学有辞性恬静萧然有闲雅致厯太尉记室农郡守不之官卜居陈留界所着诗赋铭颂二万余言撰中表实録二十卷懐仁有行检善与人交与琅邪王衍陇西李寿之情好相得常语衍云昔太邱道广许邵知而不顾嵇生峭立钟防遇而絶言吾处季孟之间去其太甚衍以为然子彦卿有学尚仕隋位御史撰后魏纪三十卷唐贞观中位石门令东宫学士道将弟道亮字仲业隠居不仕子思道列在隋史道亮弟道裕字寜祖少以学尚知名风仪兼美尚献文女乐浪长公主拜驸马都尉厯位中书侍郎太子中庶子幽州大中正卒于泾州刺史諡曰文道裕弟道防字庆祖粗闲经史兼通筭术尚孝文女济南长公主拜驸马都尉公主骄恣辱秽遐迩无疾暴薨时云道防所害宣武秘其事不苦穷之后灵太后追主薨事黜道防令终身不仕道防外生李彧尚孝庄姊丰亭公主因相借托永安中除辅国将军通直常侍以议厯勲赐爵临淄伯天平中歴都官尚书本州大中正幽州刺史加卫大将军卒官赠尚书右仆射司空公瀛州刺史諡曰文防道防好礼学难齐尚书令王俭丧服集记七十余条为尚书与同僚于草屋之下设鸡黍之馔谈者以为高昧旦将上省必见其弟然后去奴于马上弹琵琶道防闻之杖一百公主二子昌防昌仁昌防不慧昌仁早卒道防又娶司马氏有子昌裕后司马氏见出更聘元氏甚聪悟常升高座讲老子道防从弟元明隔纱帷以听焉元氏生二子昌期昌衡昌衡最知名列在隋史道防弟道偘字希祖沈雅有学尚位州主簿卒以弟道约子正逹为后道偘弟道和字叔雍兄弟之中人望最下位冀州中军府中兵参军卒子景猷农太守景猷子士彦有风槩隋开皇中为蜀王秀属以秀所为不轨辞疾终于家道和弟道约字季防位司徒属幽州大中正兴和末除卫大将军兖州刺史在州颇得人和卒赠仪同三司幽州刺史子正通少有令誉位开府谘议卒妻谢氏与正通弟正思滛乱为御史所劾人士疾之正思弟正山字公顺早以文学见知为符玺郎待诏文林馆正思兄弟以齐太后舅氏武平中并得优赠道约弟道舒字防安袭父爵位中书侍郎子熙裕袭熙裕清虚守道有古人风为亲表所敬渊弟敏字仲通小字洪崖少有大量孝文噐之纳其女为嫔位仪曹郎早卒赠威逺将军范阳太守諡曰靖五子长义僖字逺庆早有学尚识度沈雅年九嵗丧父便有至性少为仆射李冲所叹美起家秘书郎累迁冠军将军中防大夫以母忧去职幽州刺史王诵与之交款毎与故旧李神儁等书曰卢冠军在此时复恵存輙连数日得以谘询政道其见重若此后除征虏将军太中大夫防秩多年澹然自得李神儁劝其干谒当涂义僖曰既学先王之道贵行先王之志何得茍求富贵也孝昌中除散骑常侍时灵太后临朝黄门侍郎李神轨势倾朝野求结防姻义僖虑其必败拒而不许王诵谓义僖曰昔人不以一女易五男卿易之邪义僖曰所以不从正为此耳从之恐祸大而速诵乃坚握义僖手曰我闻有命不敢以告人女遂适他族临防之夕灵太后遣中常侍服景就家勑停内外惶怖义僖夷然自若普泰中除都官尚书骠骑大将军左光禄大夫义僖寛和畏愼不妄交款性清俭不营财利少时幽州频遭水旱先有数万石谷贷人义僖以年谷不熟乃燔其劵州闾懐其恩徳虽居显位毎至困乏麦饭疏食怡然甘之卒赠大将军仪同三司瀛州刺史諡曰孝简子逊之清靖寡欲位太尉记室参军义僖四弟并逺不逮兄也敏弟昶字叔达小字师顔学渉经史早有时誉太和初为太子舍人兼员外防骑常侍使于齐孝文诏昶曰卿使至彼勿存彼我密迩江扬不早当晚防是朕物卿等欲言便言无相疑难又勑副使王清石曰卿莫以南人语致疑卢昶若彼先有知识欲见但见须论即论昶正寛柔君子无多文才或主客命卿作诗莫以昶不作便罢也凡使人之体以和为贵勿迭相矜夸见于色貌失将命之体卿等各率所见以相规诲及昶至彼値齐明帝即位于是孝文南伐昶兄渊为别道将军而齐明以朝廷加兵遂酷遇之昶等本非骨鲠闻南人云兄既作仇弟为使者乃大恐怖泪汗交横齐明以腐米臭鱼莝豆供之而谒者张思宁辞气謇谔曽不屈挠遂以壮烈死于馆中昶还孝文责之曰衔命之礼有死无辱虽流放海隅犹宜抱节致殒卿不能长缨羁首已是可恨何乃俛首饮啄自同犬马有生必死修短几何卿若杀身成名贻之竹素何如甘彼刍菽以辱君父乎纵不能逺慙苏武宁不近愧思宁昶遂见罢黜景明初除中书侍郎迁给事黄门侍郎本州大中正防骑常侍兼尚书时洛阳县获白防昶奏曰谨按瑞典外鎭刺史二千石令长不祗上命刻暴百姓人民怨嗟则白防至斯乃万古千龄之鉴诫今郡阙黄霸之君县无鲁恭之宰不思所以治民止思所以润屋故士女呼嗟相望于道伏愿陛下垂叡喆之鉴察妖灾之由诏曰谠言有闻朕实嘉美转侍中又兼吏部尚书寻即正仍侍中昶守职而已无所激扬与侍中元晖更相朋附为宣武所宠时论鄙之出除鎭东将军徐州刺史经畧淮南昶既儒生本少将畧又羊祉子燮为昶司马专任戎事掩昶耳目将士怨之朐山戍主傅文骥粮樵俱罄以城降于梁昶见城降先走退诸军相寻奔遁遇大雪寒军人冻死及落手足者三分而二自魏经畧江右唯有中山王英败于钟离昶败于朐山最为甚焉宣武遣黄门甄琛驰驿鏁昶穷其败状诏以免官论自余将统以下悉听依赦复任未几拜太常卿仍除雍州刺史进号鎭西将军加散骑常侍卒官諡曰穆昶寛和矜恕善于绥懐其在徐州戍兵有疾亲自检防至番兵年满不归容充后役终昶一政然后始还人庶称之子元聿字仲训无他才能尚孝文女义阳公主拜驸马都尉位太尉司马光禄大夫卒赠中书监子士晟仪同开府掾元聿第五弟元明字防章渉歴羣书兼有文义风采闲润进退可观永安初长兼员郎尚书令临淮王彧善之及开府引为兼属仍领部曲孝武帝登阼以郎任行礼封城阳县子迁中书侍郎永熙末居洛东缑山乃作幽居赋以见志于时元明友人王由居颍川忽梦由擕酒就之言别赋诗为赠及明忆其诗十字云自兹一去后市朝不复游元明叹曰由性不狎俗旅寄人间乃有今梦诗复如此必有他故经三日果闻由为乱兵所害寻其亡日乃是发梦之夜天平中兼吏部郎中副李谐使梁南人称之还拜尚书右丞转防骑常侍监起居积年在史馆了不措意又兼黄门郎本州大中正元明善自标置不妄交游饮酒赋诗遇兴忘返性好元理作史子杂论数十篇诸文别有集録少时尝从乡还洛途遇相州刺史中山王熙熙博识之士见而叹曰卢郎有如此风神唯须诵离骚饮美酒自为佳噐遂留之数日赠帛及马而别元明凡三娶次妻郑氏与元明兄子士啓滛汚元明不能离絶又好以世地自矜时论以此败之元明弟元缉字防绪凶麤好酒曾于妇氏饮宴小有不平手刃其客位辅国将军司徒司马赠骠骑大将军吏部尚书幽州刺史諡曰宣昶弟尚之字季儒小字羡夏亦以儒素见重位司徒左长史前将军济州刺史光禄大夫长子文甫字元祐渉歴文史有名誉于时位司空行参军文甫弟文翼字仲祐少甚轻躁晚颇改节以军功赐爵范阳子位大中大夫文翼弟文符字叔伟性通率位通直散骑侍郎子潜仕齐有传初度世之为济州也魏初平升城无盐房崇吉母傅氏度世继外祖母兄之子妇也兖州刺史申纂妻贾氏崇吉之姑女也皆亡破老病憔悴而度世推计中表致其供恤每觐见傅氏跪问起居随时奉送衣被食物亦存赈贾氏供其服膳青州既防诸崔坠落多所收赎及渊昶等竝循父风逺亲疎属凡为尊行长者莫不毕拜致敬闺门之礼为世所推谦退简约不与世竞父母亡后同居共财自祖至孙家内百口在洛时有饥年无以自赡然尊卑怡穆丰俭同之亲从昆季常旦省诸父出坐别室暮乃归内朝府之外不妄交游其相朂以礼如此又一门三主当世以为荣渊兄弟亡及道将卒后家风衰替子孙多有非法帏簿混秽为时论所鄙度世从祖弟神寳位中书博士孝文为弟髙阳王雍纳其女为妃初元从祖兄溥慕容寳之末统摄乡部屯海濵杀其乡姻诸祖十余人称征北大将军幽州刺史攻掠郡县天兴中讨禽之溥元孙洪字曾孙太和中位中书博士乐陵阳平二郡太守幽州中正洪三子长子崇少立美名有识者许之以逺大卒于骠骑府法曹参军崇子柔周世通显自有传崇弟仲义字小黑知名于世位员外散骑侍郎幽州刺史崇兄弟官虽不甚达防姻常与元家齐等洪弟光宗位尚书郎光宗子观观弟仲宣皆有隽才并列在文苑传中仲宣弟叔彪仕齐厯官至太子詹事齐史有传洪从弟附伯附伯弟侍伯并有学识附伯位沧州平东府长史侍伯南岐州刺史侍伯从弟文伟字休族父敞位议郎后以文伟勲赠幽州刺史文伟少孤有志尚颇渉经史州辟主簿年三十八始举秀才除本州平北府长流参军説刺史裴隽案旧迹修督亢陂漑田万余顷人頼其利隽修立之功多以委之文伟既善于营理兼展私力家素贫俭因此致富及北方将乱文伟积稻谷于范阳城时经荒俭多所赈赡弥为乡里所归及韩楼据蓟城文伟鸠率乡闾守范阳楼平以功封大夏县男除范阳太守孝庄崩文伟与幽州刺史刘灵助同谋起义灵助克瀛州留文伟行州事自率兵赴定州为尔朱荣将侯深所败文伟走还本郡仍与髙干兄弟相影响属齐神武至信都文伟遣子懐道奉啓陈谢中兴初除安州刺史不之官寻转幽州刺史安州刺史卢胄亦从灵助举兵灵助败因据幽州降尔朱兆仍以为刺史据城不下文伟不得入后除青州刺史文伟轻财爱客善于抚接好为小惠是以所在颇得人情经纪生资常若不足致财积聚承宠要饷遗不絶卒赠司徒公尚书右仆射諡曰孝威子恭道性温良颇有文学位范阳太守有徳惠先文伟卒赠度支尚书諡曰定子询祖齐太子舍人司徒记室列在齐史恭道弟懐道性轻率好酒颇有慕尚既密预义举神武亲待之卒于乌苏鎭城都督懐道弟宗道性麤率颇事豪侠位南营州刺史尝于晋阳置酒宾防满座中书舍人马士达目其弹箜篌女妓云手甚纎素宗道即以遗之士达固辞宗道便命其家人将解其腕士达不得已而受之将赴营州于督亢城大集乡人杀牛聚防有一旧门人醉言疎失宗道令沉之于水后坐酷滥除名元族子通字显光本州别驾子同字叔伦身长八尺容貌魁伟善于处世太和中起家北海王详国常侍熙平初累迁尚书左丞时相州刺史奚康生征百姓嵗调皆长七八十尺以邀忧公之誉部内患之同于嵗禄得官给长绢乃举按康生度外征调书奏诏科康生罪兼襃同在公之绩明帝世朝政稍稀人多窃冒军功同因阅吏部勲书深加检覈得窃阶者三百余人乃表言吏部勲簿改换之弊又奏在军文案尤多虚诈乃为立格以杜奸罔诏并依行元义之废灵太后也相州刺史中山王熙起兵于邺兵败被执义以同为持节兼黄门侍郎慰劳使乃就州刑熙还授正黄门同善事在位为义所亲戮熙之日深穷党与以希义旨论者非之同兄琇少多大言常云公侯可致至此始为都水使者同啓求回身二阶以加琇琇遂除安州刺史亦为论者所称营州城人就徳兴谋反除同度支尚书持节使营州慰劳听以便宜从事同乃遣贼家口三十人幷免家奴为良赍书喻之徳兴乃降安辑其人而还徳兴复反诏同为幽州刺史兼尚书行台慰劳之同虑徳兴难信勒众而往为徳兴所击大败而还灵太后反政以同为义党除名孝庄践阼诏复本秩除都官尚书复兼七兵以前慰劳徳兴功封章武县伯正除七兵转殿中普泰初除侍中进号骠骑将军左光禄大夫同时久病牵彊啓乞仪同初同之为黄门也与节闵帝俱在门下同异其为人素相款托帝以恩旧许之除仪同三司永熙初薨赠尚书右仆射四子长子斐嗣斐性残忍齐天保中典京畿诏狱以酷称列在酷吏传中斐弟筠青州从事同兄静好学有风度饮酒至数斗不乱终于太常丞大统初赠太仆卿平州刺史静子景裕字仲孺小字白头少聪敏专精为学居拒马河将一老婢作食妻子不自随后又避地太宁山不营世事居无二业唯在注解其叔父同职居显要而景裕止于园舍情均郊野谦恭守道贞素自得由是世号居士节闵初除国子博士参议正声甚见亲遇待以不臣之礼永熙初以例解天平中还乡里与邢子才魏季景魏收邢昕等同征赴邺景裕寓托僧寺听讲不己未几归本郡河间邢摩纳与景裕从兄仲礼据乡作逆偪其同反以应西魏齐神武命都督贺防仁讨平之闻景裕经明行着驿马特征既而舍之使教诸子在馆中十日一归家随以鼎食景裕风仪言行雅见嗟赏先是景裕注周易尚书孝经论语礼记老子其毛诗春秋左氏未讫齐文襄入相于第开讲招延时儁令景裕解所注易景裕义理精微吐发闲雅时有问难或相诋诃大声厉色言至不逊而景裕神彩俨然风调如一从容往复无际可寻由是士君子嗟美之初元颢入洛以为中书郎普泰中复除国子博士进退其间未曽有得失之色性清静淡于荣利衣麤食恬然自安终日端严如对宾客兴和中补齐王开府属卒于晋阳神武悼惜之景裕虽不聚徒教授所注易大行于世又好释氏通其大义天竺胡沙门道悕毎译诸经论輙托景裕为之叙景裕之败也系晋阳狱至心诵经枷鏁自脱是时又有人负罪当死梦沙门教讲经觉时如所梦谓诵千遍临刑刀折主者以闻赦之此经遂行号曰高王观世音景裕弟辩仕周歴位大将军自有传景裕从弟勇字季礼父璧下邳太守勇初与景裕俱在学其叔同曰白头必以文通季礼必以武逹兴吾门者二子也幽州反者仆骨邢以勇为本郡范阳王时年十八后葛荣又以勇为燕王齐神武起兵卢文伟召之不应尔朱氏灭乃赴晋阳神武署丞相主簿属山西霜俭运山东租输皆令实载违者罪之令勇典其事南乡郡公主虚僦千余车勇劾之公主诉于神武而勇守法不亏神武谓郭秀曰卢勇懔有不可犯之色眞公直人也方当委之大事岂止纳租而已后行洛州事元象初官军围广州未防行台侯景闻西魏救兵将至集诸将议之勇请进观形势于是率百骑各拢一马至大騩山知西魏将李景和将至勇乃多置旛旗于树头分骑为数十队鸣角直前禽西魏仪同程华斩仪同王征蛮而还再迁扬州刺史镇宜阳叛人韩木兰陈忻等常为边患勇大破之啓求入朝神武赐勇书曰吾委卿扬州安枕髙卧无西南之忧矣表啓宜停当使汉儿之中无在卿前者卒年三十二勇有马五百匹私造甲仗遗唘尽献之赠司空冀州刺史諡曰武贞元族子诞本名恭祖曽祖晏博学善书有名于世仕慕容氏位给事黄门侍郎营邱成周二郡守祖夀太子洗马慕容氏灭入魏为鲁郡守父叔仁年十八州辟主簿举秀才除员外郎以亲老乃辞归就养父母既殁哀毁六年躬营坟垅遂有终焉之志景明中被征入洛授虎贲中郎将非其好也寻除鎭远将军通直散骑常侍并称疾不朝乃出为幽州司马又辞归乡里当时咸称其高尚焉诞于度世为族弟防而通亮博学有词彩郡辟功曹州举秀才不行起家侍御史累迁辅国大将军太中大夫幽州别驾北豫州都督府长史时刺史高仲密以州归西魏西魏遣大将军李逺率军赴援诞与文武二千余人奉大军以功授鎭东将军金紫光禄大夫封固安县伯寻加散骑侍郎拜给事黄门侍郎文帝诏曰经师易求人师难得朕诸儿稍长欲令卿为师于是亲幸晋王第勑晋王以下皆拜之于帝前因赐名曰诞加征东将军散骑常侍周文又以诞儒宗学府为当世所推乃启拜国子祭酒进车骑大将军仪同三司恭帝二年除秘书监后以疾卒高允字伯恭渤海蓨人汉太傅裒之后也曽祖庆慕容垂司空祖泰吏部尚书父韬少以英朗知名同郡封懿雅相推敬亦仕慕容垂为大尉从事中郎道武平中山以韬为丞相参军早卒允少孤夙成有奇度清河崔宏见而异之叹曰高子黄中内润文明外照必为一代伟噐但吾恐不见耳年十余嵗奉祖父泰丧还本郡推财与二弟而为沙门名法净未乆而罢性好文学担笈负书千里就业博通经史天文术数尤好春秋公羊曽作塞上公诗有混欣戚遗得丧之致神防三年太武舅阳平王杜超行征南大将军鎭邺以允为从事中郎年四十余矣超以方春而诸州囚不决表允与中郎吕熙等分诣诸州共评狱事熙等皆以贪秽得罪唯允以清平获赏府解还家教授受业千余人四年与卢元等俱被征拜中书博士迁侍郎与太原张伟并以本官领卫大将军乐安王范从事中郎范太武宠弟西镇长安允甚有隆益秦人称之寻被征还骠骑将军乐平王丕西讨上邽复以本官参丕军事凉州平以参谋之勲赐爵汶阳子后诏允与司徒崔浩述成国记与本官领著作郎时浩集诸术士考校汉元以来日月薄食五星行度并讥前史之失别为魏厯以示允允曰天文歴数不可空论夫善言逺者必先验于近且汉元年冬十月五星聚于东井此乃厯术之浅事今讥汉史而不觉此谬恐后之讥今还如今之讥古浩曰所谬云何允曰按星传金水二星常附日而行冬十月日旦在尾箕昬没于申南而东井方出于寅北二星何因背日而行是史官欲神其事不复推之于理浩曰欲为变者何所不可君独不疑三星之聚而怪二星之来允曰此不可以空言争宜更审之时坐者咸怪唯少傅游雅曰髙君长于厯数当不虚言也后嵗余浩谓允曰先所论者本不经心及更考究果如君语以前三月聚于东井非十月也又谓雅曰高允之术阳源之射也众乃叹服允虽明于厯数初不推歩有所论説唯游雅数以灾异问允允曰昔人有言知之甚难既知复恐漏泄不如不知也天下妙理至多何遽问此雅乃止寻以本官为秦王翰傅后勑以经授景穆甚见礼待又诏允与侍郎公孙质李灵胡方回更定律命太武引允与论刑政言甚称旨因问允曰万机之务何者为先是时多禁封良田又京师游食者众允因言曰臣少也贱所知唯田请言农事古人云方一里则为田三顷七十亩方百里则为田三万七千顷若劝之则亩益三升不劝则亩损三升方百里损益之率为粟二百二十二万斛况以天下之广乎若公私有储虽遇饥年复何忧乎帝善之遂除田禁悉以授民初崔浩荐冀定相幽并五州士数十人各起家为郡守景穆谓浩曰先召之人亦州郡选也在职已久勤劳未答今可先补前召外任郡县以新召者代为郎吏又守令宰人宜使更事者浩固争而遣之允闻之谓东宫博士管恬曰崔其不免乎茍逞其非而校胜于上何以能济辽东公翟黒子有宠于太武奉使并州受布千疋事觉黑子请计于允谓主上问我首乎讳乎允曰公帷幄宠臣答诏宜实又自告忠诚罪必无虑中书侍郎崔鉴公孙质等咸言首实罪不测宜讳之黒子以鉴等为亲已怒允曰如君言诱我入死故不以实对为帝所疎终获罪戮是时著作令史闵湛郗檦性巧佞为崔浩信待见浩所注诗书论语及易遂上疏言马郑王贾虽注述六经并多疏谬不如浩之精微乞收境内诸书蔵之秘府班浩所注令天下习业并求勅浩注礼传令后生得覩正义浩亦表荐湛有著述之才既而湛等又劝浩刋所撰国史于石以彰直笔允闻之谓著作郎宗钦曰闵湛所营分寸之间恐为崔门万世之祸吾徒无类矣未几而难作初浩之被收也允直中书省景穆使东宫侍郎吴延召允仍留宿宫内翌日命骖乘至宫门谓曰入当见至尊吾自卿脱至尊有问但依吾所对允请曰为何事景穆曰入自知之既入见帝景穆曰中书侍郎高允小心密慎臣所委悉虽与浩同事然允微贱制由于浩请赦其命帝召允谓曰国书皆崔浩作不允对曰太祖记前著作郎邓渊所撰先帝记及今记臣与浩同作然浩总裁而已至于注疏臣多于浩帝大怒曰此甚于浩安有生路景穆曰天威严重允是小臣迷乱失次耳臣向备问皆云浩作帝问如东宫不允曰臣罪应灭族不敢虚妄殿下以臣侍讲日久哀臣乞命耳实不问臣臣不敢迷乱帝谓景穆曰直哉此亦人情所难而能临死不移且对君以实贞臣也宁失一有罪宜宥之允竟得免于是召浩前使人诘浩浩惶惑不能对允事事申明皆有条理时帝怒甚勑允为诏自浩已下僮吏已上一百二十八人皆夷五族允持疑不为频诏催切允乞更一见然后为诏诏引前允曰浩之所坐若更有余舋非臣敢知直以犯触罪不至死帝怒命介士执允景穆拜请帝曰无此人忿朕当有数千口死矣浩竟族灭余皆身死宗钦临刑叹曰高允其殆圣乎景穆后让允曰人当知机不知机学复何益当尔之时吾卿端绪何故不从人言令帝怒如此毎一念之使人心悸允曰臣东野凡生本无宦意属休延之防应旌弓之举释褐凤池仍参麟阁夫史籍者帝王之实録将来之明戒今之所以观往后之所以知今是以言行举动莫不备载故人君慎焉然浩以蓬艾之才荷栋梁之重在朝无謇谔之节退私无逶迤之称私欲没其公亷爱憎蔽其直理此浩之责也至于书朝廷起居之迹言国家得失之事此亦为史之大体未为多违然臣实与浩同其事死生荣辱义无独殊诚荷殿下大造之慈违心茍免非臣之意景穆动容称叹允后与人言我不奉东宫旨者恐负翟黒子也景穆季年颇亲近左右营立田园以收其利允諌曰殿下国之储贰四海属心言行举动万方所则而营立私田畜养鸡犬乃至贩酤市防与人争利议声流布不可追掩夫天下者殿下之天下富有四海何求而不获何欲而弗从而与贩夫贩妇竞此尺寸愿殿下少察过言斥出佞邪所在田园分给贫下如此则休声日至谤议可除景穆不纳景穆之崩也允久不进见后进见升阶歔欷悲不能止太武为之流涕乃命允出左右莫知其故相谓曰允无何悲泣令至尊哀伤也帝闻之召而谓曰汝不知高允之悲乎崔浩诛时允亦应死东宫苦请以是得免今无东宫允见朕因悲耳允表曰往年被勑令臣集天文灾异使事类相从约而可观臣谨依洪范传天文志撮其事要畧其文辞凡为八篇帝览而善之曰高允之明灾异亦岂减崔浩乎及文成即位允颇有谋焉司徒陆丽等皆受重赏允既不防襃异又终身不言其忠而不伐皆此类也给事中郭善明性多机巧欲逞其能劝文成大起宫室允谏曰臣闻太祖道武皇帝既定天下始建都邑其所营立必因农隙今建国已久宫室已备永安前殿足以朝防万国西堂温室足以安御圣躬紫楼临望可以周视逺近若广修壮丽为异观者宜渐致之不可仓卒计斫材军士及诸杂役须二万丁夫充作老小供饷合四万人半年可讫古人有言一夫不耕或受其饥一妇不织或受其寒况数万之众其所损费亦已多矣帝纳之允以文成纂承平之业而风俗仍旧防娶丧不依古式乃谏曰前朝之世屡发明诏禁诸防娶不得作乐及送之日歌谣鼓舞杀牲烧瘗一切禁絶虽条旨久班而不革变将由居上者未能悛改为下者习以成俗教化陵迟一至于此诗云尔之教矣民胥效矣人君举动不可不愼礼云嫁女之家三日不息火娶妻之家三日不举乐今诸王纳室皆乐部给伎以为嬉戏而独禁细人不得作乐此一异也古之防者皆采徳义之门妙简贞闲之女先之以媒聘继之以礼物集僚友以重其别亲御轮以崇其敬今诸王十五便赐妻别居然所配者或长少差舛或罪入掖庭而以作合宗王妃嫔藩懿失礼之甚无复此过今皇子娶妻多出宫掖令天下之人必依礼限此二异也凡万物之生靡不有死然塟者藏也死者不可再见故深藏之昔尧谷林农不易亩舜塟苍梧市不改肆秦始皇作爲地市下锢三泉死不旋踵尸焚墓掘由此推之尧舜之俭始皇之奢是非可见今国家营塟费损巨亿一旦焚之以爲灰烬上爲之而不辍而禁下人之必止此三异也古者祭必立尸序其昭穆使亡者有冯致食飨之礼今之魂人直求貌类者事之如父母宴好如夫妻损败风化黩乱情礼莫此之甚上未禁之下不改絶此四异也夫大飨者所以定礼仪训万国故圣王重之至乃爵盈而不饮肴甘而不食乐非雅声则不奏物非正色则不列今之大会内外相混酒醉諠譊罔有仪式又俳优鄙防汚辱视听朝廷积习以为美而责风俗之清纯此五异也今陛下当百王之末踵乱晋之弊而不矫然厘革以厉頽俗臣恐天下苍生永不闻见礼教矣允言如此非一帝从容听之或有触迕帝所不忍闻者命左右扶出事有不便允輙求见帝知允意逆屛左右以待之礼敬甚重晨入暮出或积日居中朝臣莫知所论或有上事陈得失者帝省而谓羣臣曰君父一也父有是非子何为不作书于人中陈之使人知恶而于家内隠处谏也岂不以父亲恐恶彰于外也今国家善恶不能面陈而上表显谏此岂不彰君之短明己之美至如髙允者真忠臣矣朕有是非常正言面论至朕所以不忍闻者皆侃侃论説无所避就朕闻其过而天下不知其谏岂不忠乎汝等在左右不曽闻一正言但伺朕喜时求官乞职其以弓刀侍朕左右者徒劳立耳皆至公王此人执笔匡我国家不过著作郎汝等不亦愧乎于是拜允中书令著作如故司徒陆丽曰髙允虽防宠待而家贫布衣妻子不立帝怒曰何不先言今见朕用之方言其贫是日幸允第唯草屋数间布被緼袍厨中盐菜而已帝叹息曰古人之清贫岂有此乎即赐帛五百疋粟千斛拜长子忱为长乐太守允频表固让帝不许初与允同征游雅等多至通官封侯及允部下吏史百数十人亦至刺史二千石而允为郎二十七年不徙官时百官无禄允常使诸子樵采自给初尚书窦瑾坐事诛瑾子遵亡在山泽遵母焦没入县官后焦以老得免亲故莫有防者允愍焦年老保防在家积六年遵始防赦始得归养其笃行如此转太常卿本官如故允上代都赋因以规讽亦二京之流也时中书博士索敞与侍郎傅黙梁祚论名字贵贱着议纷纭允遂著名字论以释其惑甚有典证复以本官领秘书监解太常卿进爵梁城侯初允与游雅及太原张伟同业相友雅甞论允曰夫喜怒者有生所不能无也而前史载卓公寛中文饶洪量褊心者或弗之信余与高子游处四十余年未见是非喜愠之色不亦信哉高子内文明而外柔弱其言呐呐不能出口余常呼为文子崔公谓余云髙生丰才博学一代佳士所乏者矫矫风节耳余亦然之司徒之谴起于纎微及于诏责崔公声嘶股战不能一言宗钦以下伏地流汗都无人色髙子敷陈事理申释是非辞义清辩音韵髙亮明主为之动容听者无不称善仁及寮友保兹元吉向之所谓矫矫者更在斯乎宗爱之任势也威振四海尝召百司于都坐王公以下望庭毕拜髙子独升阶长揖由此观之汲长孺可卧见卫青何抗礼之有向之所谓风节者得不谓此乎知人故不易人亦不易知吾既失之于心内崔亦漏之于形外钟期止听于伯牙夷吾见明于鲍叔良有以也其为人物所推如此文成重允毎不名之恒称为令公令公之号播于四逺文成崩献文居谅闇乙弗浑专擅朝命谋危社稷文明太后诛之引允禁中参决大政又诏允曰朕稽之旧典欲置学官于郡国卿宗儒元老宜与中秘二省参议以闻允上表请制大郡立博士二人助教四人学生八十人中郡立博士一人助教二人学生六十人下郡立博士一人助教一人学生四十人其博士取博闗经典履行忠清堪为人师者年限四十以上助教亦与博士同年限四十以上若道业夙成才任教授不拘年齿学生取郡中清望人行修谨堪束修名教者先尽髙门次及中等帝从之郡国立学自此始也后允以老疾频上表乞骸骨诏不许于是乃着告老诗又以昔嵗同征零落将尽感逝懐人作征士颂盖止于应命其有命而不至则阙焉其着颂者中书侍郎固安侯范阳卢元子眞郡功曹史博陵崔绰茂祖河内太守下乐侯广燕崇元畧上党太守髙邑侯广寗常陟公山征南大将军从事中郎渤海髙毗子翼征南大将军从事中郎渤海李金道赐河西太守饶阳子博陵许堪祖根中书郎新丰侯京兆杜铨士衡征西大将军从事中郎韦阆友规京兆太守赵郡李诜令孙太常博士钜鹿公赵郡李灵武符中书郎中即邱子赵郡李遐仲熙营州刺史建安公太原张伟仲业辅国大将军从事中郎范阳祖迈征东大将军从事中郎范阳祖侃士伦东郡太守蒲隂子中山刘防濮阳太守眞定子常山许琛行司校尉中都侯西河宋宣道茂中书郎燕郡刘遐彦鉴中书郎武恒子河间邢頴宗敬沧水太守浮阳侯勃海髙济叔仁太平太守原平子鴈门李熙士元秘书监梁郡公广平游雅伯度廷尉正安平子博陵崔建兴祖广平太守列人侯西河宋愔州主簿长乐潘符郡功曹长乐杜熙征东大将军从事中郎中正张纲中书郎上谷张诞叔术秘书郎鴈门王道雅秘书郎鴈门闵弼卫大将军从事中郎中山郎苖大司马从事中郎上谷侯辩陈郡太守髙邑子赵郡吕季才合三十四人其词曰紫气干天羣雄乱夏王龚徂征戎车屡驾埽荡游氛克揃祅霸四海从风八垠渐化政教无外既宁且壹偃武櫜兵唯文是恤帝乃虚求搜贤采逸岩隠投竿异人并出亹亹卢生量逺思纯钻道据徳游艺依仁旌弓既招释褐投巾摄齐升堂嘉谋日陈自东徂南跃马驰轮僭冯影附刘以和亲茂祖防单夙离不造克已勉躬聿隆家道敦心六经游思文藻终辞宠命以之自保燕常笃信百行靡遗仕不茍进任理栖迟居冲守约好让善推思贤乐古如渴如饥子翼致逺道赐悟深相期以义和若瑟琴并参幕府俱发徳音优游卒嵗聊以寄心祖根运防克光厥猷仰縁朝恩俯因徳友功虽后建爵实先受班同旧臣位并羣后士衡孤立内省靡疚言不崇华交不遗旧以产则贫论道则富所谓伊人实邦之秀卓矣友规禀兹淑量存彼大方摈此细让神与理防形随流浪虽屈王侯莫废其尚赵实名区世多竒士山岳所钟挺生三李矫矫清风抑抑容止初九而潜望云而起诜尹西都灵惟作傅载训皇宫载理云雾熙虽中夭迹阶郎署余尘可挹终亦显著仲业深长雅性清到宪章古式绸缪典诰时逢多艰当一其操纳众以仁训下以孝化洽龙川人归其教迈则英贤侃亦称选闻逹邦家名行素显志在兼济岂伊独善防匠弗顾功不获展刘许履忠竭力致躬出则骋説入献其功輶轩一举桡燕下崇名彰魏世享业亦隆道茂夙成弱冠播名与朋以信行物以诚怡怡昆弟穆穆家庭发响九臯翰飞紫防频烦省闼亦司于京刑以之中政以之平猗欤彦鉴思参文雅率性任眞噐成非假靡矜于髙莫耻于下乃谢朱门归迹林野宗敬延誉号为四儁华藻云飞金声夙振中遇沈疴赋诗以讯忠显于辞理出于韵髙沧朗逹黙识该通领新悟异发自心胷质侔和璧文照雕龙燿姿天邑衣锦旧邦士元先觉介焉不惑振袂来庭始宾王国蹈方履正好是绳墨淑人君子其仪不忒孔称游夏汉美卿云越哉伯度出类逾羣司言秘阁作牧河汾移风易俗理乱解纷融彼滞义涣此潜文儒道以析九流以分崔宋二贤诞性英伟擢頴闾阎闻名象魏謇謇仪形邈邈风气逹而不矜素而能贵潘符檦尚杜熙好和清不洁流浑不同波絶悕龙津止分常科幽而逾显损而逾多张纲柔谦叔术正直道雅洽闻弼为兼识拔萃衡门俱渐鸿翼发愤忘餐岂要斗食率礼从仁罔愆于式失不系心得不形色郎苖始举用均已试智足周身言足为志性恊于时情敏于事与今而同与古而异物以利移人以酒昏侯生洁已唯义是敦日纵醇醪逾敬逾温其在私室如渉公门季才之性柔而执竞届彼南秦申威致命诱之以权矫之以正帝道用光邉王内庆羣贤遭世显名有代志竭其忠才尽其槩体袭朱裳腰纫防佩荣曜当时风髙千载君臣相遇理实难阶昔因朝命与之克谐披衿散想解带舒懐此昕犹昨存亡奄乖静言思之衷心九摧挥毫颂徳澘尔増哀皇兴中诏允兼太常至兖州祭孔子庙谓允曰此简徳而行勿有辞也后允从献文北伐大防而还至武川镇上北伐颂帝时有不豫以孝文冲防欲立京兆王子推集诸大臣以次召问允进跪上前涕泣曰臣不敢多言以劳宸听愿陛下上思宗庙付托之重追念周公抱成王之事帝于是传位于孝文赐允帛千疋以标忠亮又迁中书监加防骑常侍虽久典史事然不能専勤属述时与校书郎刘模有所缉缀大较依续崔浩故事凖春秋之体而时有刋正自文成迄于献文军国书檄多允作也末乃荐髙闾以自代以定议之勲进爵咸阳公寻授懐州刺史允秋月廵境问人疾苦至邵县见邵公庙废毁不立乃叹曰邵公之徳阙而不祀为善何望乃表修葺之允时年将九十矣劝人学业风化颇行然儒者优游不以断决为事后正光中中书舍人河内常景追思允率郡中故老为允立祠于野王之南树碑纪徳焉太和二年又以老乞还乡章十余上卒不听许遂以疾告归其年诏以安车征允勑州郡发遣及至都复拜镇军大将军领中秘书事固辞不许扶引就内改定皇诰又被勑论集往世酒之败徳以为酒训孝文览而悦之常置左右诏允乘车上殿朝贺不拜明年又诏允议定律令虽年渐期颐而志识无损犹心存旧职披考史书又诏曰允年渉危境而家贫薄可令乐部丝竹十人五日一诣允以娱其志特赐允蜀牛一头四望蜀车一乘素几杖各一蜀刀一口又赐珍味毎春秋致之寻诏朝晡给御膳朔望致牛酒衣服绵绢毎月给送允皆分之亲故是时贵臣之门皆罗列显官而允子弟皆无官爵其亷退若此迁尚书防骑常侍时延入备几杖询以政事十年加光禄大夫金章紫绶朝之大议皆谘访焉其年四月有事西郊诏御马车迎允就郊所板殿观瞩马忽惊奔车覆伤眉三处孝文文明太后遣医药防疗存问相望司驾将处重坐允启陈无恙乞免其罪先是命黄门苏兴寿扶侍允曽雪中遇犬惊倒扶者大惧允慰勉之不令闻彻兴夀称共允接事三年不曽见其忿色恂恂善诱诲人不倦昼夜手常执书吟咏寻览笃亲念故虚已存纳虽处贵重志同贫素性好音乐毎至伶人弦歌鼓舞常击节称善又雅信佛道时设斋讲好生恶杀魏初法严朝士多见杖罚允歴事五帝出入三省五十余年卒无谴咎初太平真君中以狱讼留滞始令中书以经义断诸疑事允据律评刑三十余载内外称平允以狱者人命所系常叹曰臯陶至徳也其后英蓼先亡刘项之际英布黥而王经世虽久犹有刑之余衅况凢人能无咎乎性简至不妄交游献文之平青齐徙其族望于代时诸士人流移远至率皆饥寒徙人之中多允姻媾皆徒歩造门允散财竭产以相赈赡慰问周至无不感其仁厚又随其才能表奏申用时议者皆以新附致异允谓取才任能无宜抑屈先是允被召在方山作颂志气犹不多损谈説旧事了无所遗十一年正月卒年九十八初允毎谓人曰吾在中书时有隂徳济救民命若阳报不差吾寿应享百年矣先卒旬外微有不适犹不寝卧呼医请药出入行止吟咏如常孝文文明太后闻而遣医李修往脉视之告以无恙修入密陈允荣卫有异惧其不久于是遣使备赐御饍珍羞自酒米至于盐醯百有余品皆尽时味及牀帐衣服茵被几杖罗列于庭王官往还慰问相属允喜形于色语人曰天恩以我笃老大有所赉得以赡客矣表谢而已不有他虑如是数日夜中卒家人莫觉诏给绢千疋布二千疋绵五百斤锦五十疋杂防百疋谷千斛以周丧用魏初以来存亡防赉者莫及焉朝廷荣之将赠侍中司空冀州刺史将军公如故諡曰文赐命服一袭允所制诗赋咏颂箴论表赞诔左氏释公羊释毛诗拾遗杂解议何郑膏肓事凡百余篇别有集行于世允尤明算法又为算术三卷子忱袭忱字士和位长安太守为政寛恵百姓安之后例降爵为侯卒子贵宾袭忱弟懐字士仁恬淡退静位太尉东阳王丕谘议参军子绰字僧裕少孤恭敏自立身长八尺腰带十围沈雅有度量博渉经史稍迁洛阳令为政彊直不避豪右京邑惮之延昌初迁尚书右丞后为御史中尉元匡奏髙聪及绰朋附髙肇诏并原罪厯豫并二州刺史卒諡文简允弟推字仲让早有名誉太延中以前后南使不称妙简行人游雅荐推应选诏兼防骑常侍使宋南人称其才辩卒于建业赠临邑子諡曰恭推弟燮字季和亦有文武才太武毎诏征辞疾不应恒笑允屈折久宦栖泊京邑常从容于家州辟主簿卒孙市宾永熙中开府从事中郎始神防中允与从叔济族兄毗及同郡李金俱被征济位沧水太守浮阳子卒赠冀州刺史諡曰宣子矫袭矫弟遵有能名莅官严酷列在酷吏传中毗字子翼乡邑称为长者位征南从事中郎初允所引刘模者长乐信都人颇渉经籍允修撰国记选为校书郎与其缉着常令模带持管籥毎日同入史阁接膝对筵属述时事允年已九十手目稍衰多遣模执笔而占授裁断之如此者五六嵗允所成篇卷模预有功太和中除南颍川太守王肃之归阙路经悬瓠覊旅穷悴时人莫识模独经给所须吊待以礼肃深感其意及肃临豫州模犹在郡征报复之由是为新蔡太守在二郡积十年寛猛相济颇有声称迁陈留太守时年七十余矣而饰老隠年昧禁自効遂家于南颍川不复归其旧乡矣允从祖弟祐字子集小字次奴本名禧以与咸阳王同名孝文赐名焉祖展慕容寳黄门郎道武平中山徙京师卒于三都大官父谠从太武灭赫连昌以功赐爵南皮子与崔浩共参著作位中书侍郎给事中冀青二州中正假散骑常侍蓨县侯使髙丽卒赠冀州刺史假沧水公諡曰康祐兄祚袭爵位东青州刺史祐博渉书史好文字杂説性通放不拘小节自中书学生再迁中书侍郎赐爵建康子文成末兖州东郡吏获一异兽送之京师时人咸无识者诏以问祐祐曰此是三吴所出厥名鲮鲤余域率无今我获之吴楚之地其有归国乎又有人于灵邱得玉印一以献诏以示祐祐曰印上有籀书二字文曰宋寿夀者命也我获其命亦是归我之征献文初宋义阳王昶来奔薛安都等以五州降附时谓祐言有验孝文初拜秘书令后与丞李彪等奏曰尚书者记言之体春秋者録事之辞寻览前志斯皆司勲之实録也惟圣朝创制上古开基长发自始祖以后至于文成其间世数久逺是以史弗能传臣等疎漏忝当史职披览国记窃有志焉愚谓自王业始基庶事草创皇始以降光宅中土宜依迁国大体令事类相从纪传区别表志殊贯如此修缀事可备书自著作郎以下请取有才用者参造国书如得其人三年有成帝从之孝文尝问祐比水旱不调五谷不熟何以止灾而致丰稔祐对曰昔尧汤之运不能去阳九之会陛下道同前圣其如水旱何但当旌贤佐政敬授民时则灾消穰至矣又问止盗之方祐曰昔宋均树徳害兽不过其乡卓茂善教蝗虫不入其境彼盗贼者人也茍训之有方宁不易息当须宰守循良则盗贼止矣祐又上疏云今之选举不采职治之优劣专简年劳之多少其非尽才之谓宜停此薄艺弃彼朽劳唯才是举则官方斯穆又勲旧之臣年勤可録而才非抚人者则可加以爵赏不宜委以方任所谓王者可私人以财不私人以官者也帝皆善之加给事中冀州大中正时李彪专统著作祐为令时闗豫而已出为辅国将军西兖州刺史假东光侯镇滑台祐以郡国虽有太学县党宜有黉序乃县立讲学党立教学村立小学又令一家之中自立一碓五家之外共造一井以给行客不听妇人寄舂取水又设禁贼之方令五五相保若盗发则连其坐初似烦碎后风化大行宼盗止息转宋王刘昶傅以参定律令赐帛粟马等昶以其旧官年耆雅相祗重拜光禄大夫傅如故昶薨征为宗正卿而祐留连彭城久不赴仆射李冲奏祐无事稽命处刑二嵗以赎论免卿任复为光禄卒赠太常諡曰炀侯诏曰不遵上命曰灵可諡为灵子和璧字僧夀有学尚位中书博士早卒和璧子颢字明贤学渉有时誉袭爵建康子位辅国将军朝防大夫赠沧州刺史諡曰惠子徳正仕齐列在齐史颢弟雅字兴贤有风度位定州抚军府长史天平中追赠冀州刺史子徳范早有令闻位任城太守雅弟谅字修贤少好学多识彊记居丧以孝闻太和末京兆王愉开府辟召孝文妙简僚佐谅与陇西李仲尚赵郡李凤起等同时应选正光中加骁骑将军为徐州行台至彭城属元法僧反逼谅同之不从见害赠沧州刺史又诏以谅临危授命复赠使持节平北将军幽州刺史优授一子出身諡曰忠侯谅造亲表谱録四十余卷自五世以下内外曲尽览者服其博记祐从父弟翼字次同豪侠有风神孝昌末葛荣作乱朝廷以翼山东豪右即家拜勃海太守翼率合境徙居河济间朝议因置东冀州以翼为刺史封乐城县侯俄除定州刺史以贼乱不行及尔朱兆弑孝庄翼保境自守卒中兴初赠使持节侍中太保録尚书六州诸军事冀州刺史諡曰文宣子干愼昻季式皆齐氏元功并列在齐史
　　崔鉴字神具博陵安平人也六世祖赞魏尚书仆射五世祖洪晋吏部尚书曾祖懿字世茂仕燕位秘书监祖遭字景遇位钜鹿令父绰少孤学行修明有名于世与范阳卢元勃海髙允赵郡李灵等俱被征寻以母老固辞后为郡功曹卒鉴颇有文学自中书博士转侍郎赐爵桐庐县子出为东徐州刺史鉴欲安新附人有年老者表求假以守令诏从之又于州内治铜为农具兵人获利卒赠青州刺史安平侯諡曰康子合字贵和少有时誉袭爵桐庐子位终常山太守合弟康少有志气阳平王顺之为定州康为卫军府録事带毋极令时甄琛为长史曾因公事言竞之间以拳击琛坠牀琛以本县长笑而不论其豪率若此彭城王勰行夀春康从行招致游侠以为部下勰目之谓左右曰吾甞寄胆气于此人累迁广平内史大纳财货为清论所鄙后为燕州刺史为杜洛周攻围坚守歴年朝廷遣都督元谭赴救谭败康奔定州坐免官太昌中除骠骑大将军仪同三司频以老病求解永熙三年去职薨赠尚书令司徒公諡曰靖穆长子忻字伯悦有世干以郑俨之甥累迁兼尚书左丞孝庄初遇害河隂追赠殿中尚书冀州刺史忻弟仲哲早丧所生母为祖母宋氏所养六嵗宋亡啼慕不止见者悲之性恢逹常以将畧自许以军功赐爵安平县男及父康于燕被围泣诉朝廷遂除别将与都督元谭赴援战没子长瑜位至开府中兵参军长瑜子子枢列在齐史仲哲弟叔彦位抚军将军叔彦弟季通位司农少卿季通子徳立好学爱属文预撰御览位济州别驾季通弟季良风望闲雅位太学博士以征讨功赐爵蒲隂县子累迁太尉长史及康东还乡季良亦去职归养后位中军将军光禄大夫先康卒于家赠尚书右仆射諡曰简康弟习字贵礼有世用卒于河东太守赠并州刺史鉴兄檦字洛祖行博陵太守檦子文业中书郎钜鹿太守文业子伯谦仕齐歴济北南钜鹿太守有善政列在良吏传中
　　崔辩字神通览之从祖弟也祖琨字景龙行本郡太守父经赠兖州刺史辩学渉经史风仪整峻献文征拜中书博士武邑太守政事之余专以劝学卒赠安南将军定州刺史諡曰恭长子景儁鲠正有髙风好古博渉以经明行修征拜中书博士歴侍御史主文中散孝文赐名为逸后为员外散骑侍郎与著作郎韩兴宗参定朝仪雅为孝文所知重迁国子博士毎有公事逸常被诏独进博士特命自逸始转通直防骑常侍廷尉少卿卒子巨伦字孝宗防孤及长歴渉经史有文学武艺叔楷为殷州巨伦乃为长史北道别将在州防贼敛恤存亡为贼所义葛荣闻其名欲用为黄门郎巨伦心恶之至五月五日会集官寮令巨伦赠诗巨伦乃曰五月五日时天气已大热狗便呀欲死牛复喘吐舌以此自晦获免结死士夜中南走逢贼俱恐不济巨伦曰宁南死一寸岂北死一尺便欺贼曰吾受勑而行贼爇火观勑火未然巨伦手刃贼十余人贼乃四溃得马数匹夜隂失道唯看佛塔户而行到洛阳持节别将北讨初楷丧之始巨伦收殡仓卒事不周固至是遂偷路改殡并窃家口以归寻授国子博士孝庄即位除东濮阳太守时河北纷更人避贼多入郡界嵗俭饥乏巨伦倾资赡恤务相全济时类髙之元颢入洛据郡不从孝庄还宫封渔阳县男后除光禄大夫卒子武袭初巨伦有姊明慧有才行因患眇一目内外亲族莫有求者其家议欲下嫁之巨伦姑赵国李叔允之妻闻而悲感曰吾兄盛徳不幸早世岂令此女屈事卑族乃为子翼纳之时人叹其义识逸弟模字叔轨身长八尺围亦如之出后其叔雅有志度萧寳夤讨闗陇引为西征别将屡有战功封槐里县伯后行岐州事击贼殁于阵永熙中赠骠骑大将军仪同三司都督相州刺史模弟楷字季则为广平王懐文学正始中以王国官非其人多被戮唯楷与杨昱数谏诤获免后为太子中舍人左中郎将以党附髙肇为中尉所劾事在髙聪传楷性严烈能摧挫豪彊时人语曰莫【郁买反】獬【孤楷反】付崔楷时冀定数州频遭水害楷上疏之便宜事遂施行孝昌初置殷州以楷为刺史加后将军楷将之州人皆劝单身述职楷曰单身赴任朝廷谓吾有进退之计将士又谁肯固志遂阖门赴州贼势已逼或劝减少弱以避之乃遣第四女第三男夜出既而曰一朝送免儿女人将谓吾心不固遂命追还及贼来攻楷率力拒抗莫不争奋咸称崔公尚不惜百口吾等何爱一身力竭城陷楷执节不屈贼遂害之楷兄弟父子并死王事朝野伤叹焉赠侍中鎭军将军定州刺史永熙中又特赠骠骑大将军仪同三司都督冀州刺史长子士元沉雅有学问州陷战没赠平州刺史子育王少以器干称仕齐至起部郎子文豹字蔚少有文才本州大中正士元弟士谦仕周为荆州刺史列在周史
　　崔挺字双根辩之从父弟也父郁濮阳太守挺防孤居丧尽礼少敦学业多所览究五世同居门有礼义于后频年饥家始分析挺与弟振推让田宅旧资唯守墓田而已家徒壁立兄弟怡然手不释卷乡人有赡遗挺辞而后受仍亦散之举秀才射筞髙第拜中书博士转侍郎以工书授勑于长安书文明太后父燕宣王碑赐爵秦昌子转登闻令迁典属国下大夫以参议律令赐帛谷马牛等尚书李冲甚重之孝文以挺女为嫔宋王刘昶南鎭彭城诏挺为长史以疾辞免乃以王肃为长史其被遇如此复拜昭武将军光州刺史威恩并着风化大行及车驾幸兖州召挺赴行在所问以治邉之畧因及文章帝甚悦之谓挺曰别卿以来倐焉二载吾所缀文已成一集今当给卿副本时可观之又顾谓侍臣曰拥旄者悉皆如此吾何忧哉复还州及散骑常侍张彞廵行风俗谓曰彜受使廵方采察谣诵入境观政实媿清使之名州旧掖城西北数里有斧山峯岭髙峻北临沧海南望岱岳为一邦游观之地挺于顶上欲营观宇故老曰此岭上秋夏之际常有暴雨迅风岩石尽落相传云是龙道恐此观不可久立挺曰人龙相去何逺之有虬龙倐忽岂唯一路乎遂营之数年间果无风雨之异挺既代即为风雨所毁于后作终不就众以为善化所感时以犯罪配邉者多有逃越遂立重制一人犯罪逋亡阖门充役挺上书以周书父子罪不相及以一人犯罪延及阖门岂不哀哉辞甚雅切帝纳之先是州内少鐡噐用皆求之他境挺表复鐡官公私有頼孝文将辨天下氏族仍亦访定乃遥授挺本州大中正掖县有人年逾九十扶舆造州自称少曽充使林邑得一美玉方尺四寸甚有光采藏之海岛垂六十载忻逢明政今愿奉之挺曰吾虽徳谢古人未能以玉为寳遣随取光润果然迄不肯受乃表送都景明初见代老防泣涕追随缣帛送赠悉不纳散骑常侍赵修得幸宣武挺虽同州壤未尝诣门北海王详为司徒録尚书事以挺为司马挺固辞不免世人皆叹其屈挺处之夷然后详摄选众人竞称考第以求迁叙挺独无言详曰崔光州考级并未加授宜投一牒当为申请蘧伯玉耻独为君子亦何故黙然挺曰阶级是圣朝大列考课亦国之常典至于自衒求进窃以为羞详大相称叹自其为司马详未曽呼名常称州号以示优礼景明四年卒时年五十九赠辅国将军幽州刺史諡曰景光州故吏闻凶问至莫不悲感共铸八尺铜像于城东广固寺起八关斋追奉防福其遗爱如此初崔光之在贫贱也挺赡遗衣服常亲敬焉又识邢峦宋弁于童稚终并逺致世称其知人歴官二十余年家资不益食不重味室无绮罗闺门之内雍雍如也欲诸子亷让恭敬因皆以孝为名及亲故多有赠赗诸子推挺素志一无所受有子六人长子孝芬字恭梓早有才识博学好文章孝文召见甚嗟赏之李彪谓挺曰比见贤子谒帝防喻殊优今当为絶羣耳挺曰卿自欲善处人父子之间然斯言吾不敢闻也后袭父爵累迁司空属定州大中正长于剖判甚有能名府主任城王澄雅重之澄奏地制八条孝芬所参定也迁廷尉少卿孝昌初梁将裴邃等宼淮南诏行台郦道元都督河间王荣讨之勑孝芬持节催令赴援贼退而还迁荆州刺史兼尚书南道行台领军司率诸将以援神儁因代焉孝芬遂从恒农道南入敌便奔散人还安堵明帝嘉劳之后以元义之党与卢同李奬等竝除名征还又除孝芬为廷尉章武王融以赃货被劾孝芬案以重法及融为都督北讨鲜于修礼时孝芬弟孝演率宗从在博陵为贼攻防遇害融密啓云孝演入贼为逆遂见收捕全家投梁遇赦乃还后梁将成景儁逼彭城孝芬兼尚书右丞为徐州行台孝芬将发入辞灵太后谓曰卿女今事我儿与卿是亲曽何相负而内头兀义车内称此妪须了却孝芬曰臣防国厚恩义无斯语假有斯语谁能得闻若有此闻即此人于元义亲密过臣逺矣乞对之足辨虚实太后乃有媿色孝芬既至景儁等力屈退走以孝芬兼尚书为徐兖二州行台建义初太山太守羊侃据郡反引南贼围兖州行台除孝芬散骑常侍鎭东将军金紫光禄大夫仍兼尚书东道行台与大都督刁宣往救援与行台于侃时相接至便围之侃突围奔梁永安中授西兖州刺史孝芬倦于外役固辞不行仍为太常卿太昌初兼殿中尚书后加仪同三司兼吏部尚书孝武帝入闗齐神武至洛与尚书辛雄刘廞等并被诛没其家口天平中乃免之孝芬博闻口辩善谈论爱好后进终日忻然商防古今间以嘲谑听者忘疲文笔数十篇有子八人长子勉字宣祖颇渉史传普泰中兼尚书右丞勉善附防世论以浮竞讥之为尚书令尔朱世隆所亲待而尚书魏季景尤为世隆所知勉与季景内颇不睦季景于世隆求右丞夺勉所兼世隆啓用季景勉遂怅怏自失太昌初除散骑常侍征东将军金紫光禄大夫定州大中正勑左右厢出入尔朱氏败被收逃免后见齐神武神武劳抚之天平初遣勉送勲贵妻子赴定州因得还属母李氏丧勉哀号过性遇病卒无子弟宣度以子龙子为后勉弟猷周少司徒列在周史孝芬弟孝伟赵郡太守郡经葛荣离乱人皆卖鬻儿女夏椹大熟孝伟劝户人多收之郡内乃安教其人种殖招抚遗散先恩后威一周之后流户大至兴立学校亲加劝励百姓頼之卒赠瀛州刺史諡曰简朝议谓为未申复赠安北将军定州刺史子昻齐祠部尚书齐史有传孝伟弟孝演字则伯出继伯父性通率羙须髯姿貌瓌杰少无宦情沈静乡里位瀛州安西府外兵参军因罢归及鲜于脩礼起逆遇害无子弟孝直以子士游为后孝直字叔广身长八尺眉目疎朗早有志尚稍迁直閤将军通直散骑常侍尔朱兆入洛孝直以天下未宁去职归里太昌中除卫将军右光禄大夫辞不赴卒于家诫诸子曰吾才疎効薄于国无功若朝廷复加赠諡宜循吾意不得祗受若致干求则非吾意子士顺位太府卿孝直弟孝政字季让十岁挺亡号哭不絶见者为之悲惨志尚贞立博学经史雅好词赋丧纪特所留情衣服制度手能执造位太尉汝南王悦行参军孝芬兄弟孝义慈厚弟孝演孝政先亡孝芬等号哭哀恸絶肉蔬食容貌毁瘠孝伟等奉孝芬尽恭顺之礼坐食进退孝芬不命则不敢也鸡鸣而起且温顔色一钱尺帛不入私房吉凶有须聚对分给诸妇亦相亲爱有无共之始挺兄弟同居孝芬叔振既亡后孝芬等承奉叔母李氏若事所生旦夕温凊出入啓觐家事巨细一以谘决毎兄弟出行有获财物尺寸以上皆入李之库四时分赉李氏自裁之如此二十余嵗抚从弟宣伯子朗如同气焉挺弟振字延根少有学行居家孝为宗族所称为秘书中防在内谨勑为孝文所知孝文南讨自髙阳内史征为尚书左丞留京振既才干被擢当世以为荣迁太子庶子景明初除长兼廷尉少卿振有公断以明察称河内太守陆琇与咸阳王禧同谋为逆禧败事发振穷案之时琇内外亲党及当朝贵要咸为言之振研覈切至终无纵缓遂毙之于狱其奉法如此除肆州刺史在任有政绩卒于河东太守赠南兖州刺史諡曰定振歴官四十余载考绩恒为称职议者善之子子朗羙容貌渉猎经史少温厚有风尚位侍御史加平东将军卒挺从父子瑜字仲琏少孤有学业位鸿胪少卿封髙邑男赠瀛州刺史子孟舒字长才袭父爵位广平太守卒赠殷州刺史鎭东将军諡曰康孟舒弟仲舒位邺令仲舒弟季舒最知名齐史有传挺从祖弟敬邕性长者为左中郎将以军功赐爵临淄男位营州刺史库莫奚国有马数百匹因风入境敬邕悉令送还于是夷人感附卒于太中大夫赠济州刺史諡曰恭敬邕从弟接字愿賔容貌魁伟放迈自髙不事拘检为中书博士乐陵内史雅为任城王澄所礼待及澄为本部接了无人王敬王忻然容下之后为乐陵太守还乡卒挺族子纂字叔则博学有文才既不为时知乃着无谈子论寻为廷尉正毎有大狱多有据明有当官之誉时太原王静自廷尉监迁少卿纂耻居其下乃与静书辞气抑扬无上下礼入啓求解位后为洛阳令卒赠司徒左长史纂兄穆字子和雅有度量州辟主簿卒穆子暹仕齐位尚书右仆射列在齐史暹从祖弟游字延叔少有风槩为东郡太守郡有盐户常供州郡为兵子孙见丁并从役游矜其劳苦乃为表闻请听更代郡内感之郡学旧在城内游移置城南闲敞处亲自説经当时学者无不劝勉号为良守正光中除南秦州刺史先是州人杨松栢洛徳兄弟数为反叛游深加招慰兄弟俱至郡谢松栢既郡之豪帅感恩奬喻郡贼咸来归欵且以过在前政不复自疑游乃因宴防一时俱斩于是外人以其不信合境皆反正光五年秦州城人杀刺史李彦为逆数日后游知必不安谋欲出外寻为城人韩祖香等所攻游事窘登楼慷慨悲叹乃推下小女而杀之义不为羣小所辱遂为祖香等害永安中赠散骑常侍鎭北将军定州刺史子伏防
　　李灵字武符赵郡平棘人也父勰字小同恬静好学有声赵魏间道武平中原闻其已亡哀惜之赠宣威将军兰陵太守神防中太武征天下才儁灵至拜中书博士再迁淮阳太守以学优选授文成皇帝经加中散内博士赐爵髙邑子文成践阼卒于洛州刺史赠定州刺史钜鹿公諡曰简子恢袭以师傅子拜长安镇副将进爵为侯假钜鹿公后东平王道符谋反遇害赠定州刺史钜鹿公諡曰贞恢弟综行河间郡早卒综孙浑列在齐史恢长子悦祖袭爵髙邑侯例降为伯卒悦祖子瑾字伯琼袭位大司农卿瑾淳谨好学老而不倦卒赠司空悦祖弟显甫显甫子元忠元忠齐史有传
　　李璨字世显灵弟赵郡太守均之子也身长八尺五寸容貌魁伟受学于梁祚位中书郎雅为髙允所知初宋徐州刺史薛安都举彭城降诏鎭南大将军博陵公尉元鎭东将军城阳公孔伯恭等迎之献文复以璨参二府军事安都率文武出迎元不加礼接安都还城遂不降宋将张永沈攸之等先屯下礚元令璨与中书郎髙闾入彭城説安都即与俱载赴军元等入城收管籥其夜永攻南门不克退还璨劝元乘张永失据攻永米船大破之于是遂定淮北加璨宁朔将军与张谠对为兖州刺史安帖初附以参定徐州功赐爵始封侯卒諡曰懿子元茂袭爵元茂以寛雅著称位司徒司马彭城镇副将民吏安之卒赠显武将军徐州刺史諡曰顺子秀之字凤起袭爵位尚书都官郎秀之弟子云字凤升子云弟子羽字凤降子羽弟子岳字凤跱秀之等并早孤事母孝谨兄弟容貌并魁伟风度审正而皆早卒凤升子道宗位直閤将军道宗弟徳林司徒中兵参军元茂弟宣茂太和初拜中书博士后兼定州大中正受乡人财货为御史所劾除名正始初除太中大夫迁光禄勲与游肇往复肇善之卒于幽州刺史遗令薄赠齐州刺史諡曰惠子籍之字脩远性谨正粗渉书史位司徒谘议参军太中大夫着忠诰一篇文多不载卒赠定州刺史子彻仕齐位尚书左丞彻子纯隋开皇中为介州长史纯子徳饶有至性列在孝友传中彻弟公绪齐初以侍御史征不就齐史有传
　　李顺字徳正灵之从父弟也父系慕容垂散骑侍郎东武城令治有能名道武定中原以为平棘令卒赠赵郡太守平棘男顺博渉经史有计防知名于世神瑞中拜中书博士转中书侍郎始光初从征蠕蠕以筹畧之功拜后军将军仍赐爵平棘子加奋威将军太武将讨赫连昌谓崔浩曰朕前北征李顺献防数事实合经畧大谋今欲使总摄前驱之事卿以为何如浩对曰顺智足周务实如圣旨但臣与之婚姻深知其行然性果于去就不可专委帝乃止初浩弟娶顺妹又以弟子娶顺女虽二门婚媾而颇轻顺顺又不伏由是潜相猜忌故浩毁之至统万大破昌军顺谋功居多右转拜左军将军后征统万迁前将军授之以兵昌出逆战顺督勒士众破其左军及克统万帝赐诸将珍寳杂物顺固辞唯取书数千卷帝善之迁给事黄门侍郎赐奴婢十五户帛千疋又从击赫连定于平凉三秦平进爵为侯迁四部尚书甚见宠待沮渠蒙逊以河西内附帝欲简行人崔浩曰宜令徳清重臣奉诏襃慰尚书顺即其人也帝曰顺纳言大臣固不宜方为此使若蒙逊身执玉帛而朝于朕复何以加之浩曰邢贞使吴亦魏之太常茍事是宜无嫌于重帝从之以顺为太常防拜蒙逊为太傅凉王使还拜使持节都督秦雍梁益四州诸军事宁西将军长安镇都大将军开府进爵髙平公未几复征为四部尚书加散骑常侍延和初复使凉州蒙逊辞以疾翌日延顺入至庭中而蒙逊箕坐隠几无起动之状顺正色大言曰不谓此叟无礼乃至于是握节而出蒙逊遽使中兵校郎杨定归追顺于庭曰太常既雅恕衰疾又传云朝廷有不拜之诏是以敢自安耳若太常曰尔拜尔跪而不祗命斯乃小臣之罪矣顺益怒曰齐桓公九合诸侯一匡天下周王赐胙命曰伯舅无下拜而桓公奉遵臣节降而拜受今君虽功髙勲厚未若齐桓之勤朝廷虽相崇重未有不拜之诏而便偃蹇自取此乃速祸之道蒙逊遂拜伏尽礼礼毕蒙逊曰夫恃徳者昌恃力者亡朝廷顷来征伐屡克恐不可常胜顺曰天兵四临昭徳罸罪何云恃力夫圣王之用兵也征南蛮则北狄怨讨西戎则东夷恨天子安得已哉顺既使还帝问与蒙逊往复之辞及蒙逊政教得失顺曰蒙逊专威河右三十许年经渉艰难粗识机变又绥集荒陬逺人颇亦畏服虽不能贻厥孙谋犹足以终其一世但前嵗表许十月送西域沙门昙无懴及臣往迎便乖本意不忠不信于是而甚礼者身之舆恭者行之本未有无礼不恭而能久享福禄以臣观之不复周嵗矣帝曰若如卿言効在无逺袭世之后早晚当灭顺对曰臣畧见其子并非才俊如闻敦煌太守牧犍噐性粗立若继蒙逊者必此人也然比之于父佥云不逮殆天所用资圣明也帝曰朕今方事于东未暇营西如卿所言三五年间不足为晚且停前计以为后图既而蒙逊死问至帝谓顺曰卿言蒙逊死今则验矣又言牧犍立何其妙哉朕克凉州亦当不逺于是赐绢千疋廐马一乘进号安西将军宠待弥厚政之巨细无所不参崔浩恶之顺凡使凉州十有二返太武称其能而蒙逊数与顺游宴颇有悖慢之言恐顺东还泄之寻以金寳纳顺懐中故蒙逊罪衅得不闻彻浩知之密言于帝帝未之信太延三年顺复使凉州及还帝问以将平河右之计顺对以民劳既久不可频动帝从之五年议征凉州顺以凉州乏水草不宜逺征浩固以为宜征帝从浩议及至姑臧甚丰水草帝与景穆书以言其事颇衘顺后谓浩曰卿昔所言今果验矣浩曰臣之所言虚实皆如此类初昙无懴微有方术帝诏顺令蒙逊送之京邑顺受蒙逊金听其杀之帝克凉州后闻而嫌顺然犹以宠旧未加其罪凉土既平诏顺差次羣臣赐以爵位顺颇受纳品第不平凉州人徐桀发其事浩又毁之帝大怒太平眞君三年遂刑顺于城西顺死后数年其从父弟孝伯为太武所知重居中用事及浩之诛帝怒甚谓孝伯曰卿从兄往虽误国朕意亦未至此由浩遂杀卿从兄皇兴初顺子敷等贵显追赠顺侍中鎭西大将军太尉髙平王諡曰宣王妻邢氏曰孝妃顺四子长子敷字景文太平眞君二年选入中书教学以忠谨给侍东宫又为中散与李防卢遐度世等并以聪敏内参机密敷性谦恭加有文学文成宠遇之迁秘书下大夫赐爵平棘子后兼録南部迁散骑常侍南部尚书中书监领内外秘书袭爵髙平公朝政大议事无不闗及宋徐州刺史薛安都司州刺史常珍竒等以彭城悬瓠降于时朝议谓未必可信敷乃固执必然及遣师接援淮海宁辑敷既见待二世兄弟亲戚在朝者十余人弟弈又有宠于文明太后李防列其隠罪二十余条献文大怒皇兴四年诛敷兄弟削顺位号为庶人敷从弟显徳妹夫广平宋叔玲等皆坐关乱公私同时伏法敷兄弟敦崇孝义家门有礼至于居丧法度吉凶书记皆合典则为北州所称美既致斯祸时人叹惜之敷弟式字景则以学业知名位西兖州刺史濮阳侯式自以家据权要心虑危祸常勑津吏台有使者必先啓然后度之既而使人卒至始云南过既济突入执式赴都与兄俱死子宪字仲轨清粹善风仪好学有噐度太和初袭爵又降为伯拜秘书中散雅为孝文知赏后拜赵郡太守赵脩与其州里脩归父母也牧守以下畏之累迹宪不为屈时人髙之后以党附髙肇为御史所劾正光五年行雍州刺史寻除七兵尚书孝昌中除征东将军扬州刺史淮南大都督及梁平北将军元树等来宼宪力屈而降因求还国既至勑付廷尉宪女壻安乐王鉴据相州反灵太后谓鉴心懐刼胁遂诏赐宪死永熙中赠仪同三司尚书令定州刺史諡曰文静子希逺字景冲早卒希逺子祖悛袭祖爵式弟弈字景世美容貌有才艺位都官尚书安平侯与兄敷同死太和初文明太后追念弈兄弟及诛李昕存问宪等一二家嵗时赐以布帛弈弟冏字道度少为中散逃避得免后歴位度支尚书太和二十一年孝文幸长安冏以咸阳山河崄固秦汉旧都劝帝去洛阳都之后孝文引见冏笑谓之曰昔娄敬一説汉祖即日西驾尚书今以西京説朕使朕不废东辕当是献可理殊所以今古相反耳冏曰昔汉祖起于布衣欲借崄以自固娄敬之言符于本旨今陛下徳洽四海事同隆周是以愚臣献説不能上动帝大悦冏性鲠烈敢直言常面折孝文弹駮公卿无所廻避百寮皆惮之孝文常加优礼每车驾廵幸恒兼尚书右仆射虽才学不及诸兄然公彊当世堪济过之卒子祐字长禧笃穆友于见称于世歴位给事中累迁博陵太守所在亦以清干著称顺弟脩基陈留太守卒子探幽髙平太守探幽兄子洪鸾河间太守希逺弟希宗字景元性寛和仪貌雅丽有才学位金紫光禄大夫齐神武擢为中外府长史文宣纳其第二女为皇后位上党太守卒赠司空公殷州刺史諡曰文简希宗长子祖升仪容瓌丽垂手过膝文学足以自通位齐州刺史滛于从兵妻见杀祖升弟祖勲位给事黄门侍郎齐文宣以其女为济南王妃除侍中封丹阳郡王寻改封公济南即位除赵州刺史济南废还除金紫光禄大夫太宁中昭信后有宠于武成除祖勲齐州刺史在州赃贿狼籍坐免官复起为光州刺史祖勲性贪慢兼其妻崔氏骄豪干政时论鄙之女侍中陆媪母元氏即祖勲之妻姨也由是附防又除西兖州刺史殿中尚书祖勲素无才干自少及长居官皆无可称述卒赠尚书右仆射武平中将封后兄君璧等为王还复祖勲王爵其弟祖钦封竟陵王位光禄卿祖勲第三弟祖纳兄弟中最有识尚以经史被知卒于散骑常侍希宗弟希仁字景山有学识卒于侍中太子詹事子公统仕齐位员外郎髙归彦之反公统为其谋主归彦败伏法其母崔氏当没入官其弟宣寳行赇改籍注老事发武成命掊杀之肝脑涂地希仁弟骞字希义博渉经史文藻富赡位散骑常侍殷州大中正尚书左丞以本官兼散骑常侍使于梁后坐事免论者以为非罪骞尝赠亲友卢元明魏收诗云监河爱升水苏子惜余明益州达友趣廷尉辨交情盖失职之志云后除给事黄门侍郎卒其文笔别有集録齐受禅赠开府仪同三司諡曰文惠希义弟希礼字景节性敦厚容止枢机动遵礼度起家著作佐郎脩起居注歴位太常少卿兼廷尉少卿行魏尹事豫州刺史仍居议曹与邢邵等议定礼律卒于信州刺史子孝贞列在隋史
　　李孝伯髙平公顺从父弟也父曽少治郑氏礼左氏春秋以教授为业郡三辟功曹并不就曰功曹之职虽曰乡选髙第犹是郡吏耳北面事人亦何容易州辟主簿到官月余乃叹曰梁敬叔云州郡之职徒劳人耳道之不行身之忧也遂还家讲授道武时征拜博士出为赵郡太守令行禁止幷州丁零数为山东害知曾能得百姓死力惮不入境贼于恒山界得一死鹿谓赵郡地也贼长责之令还送鹿故处邻郡为之謡曰诈作赵郡鹿犹胜恒山粟其见惮如此卒赠荆州刺史栢人子諡曰懿孝伯少传父业博综羣言羙风仪动有法则从兄顺言于太武征为中散帝见而异之谓顺曰眞卿家千里驹也迁秘书奏事中散转散骑侍郎光禄大夫赐爵魏昌子委以军国机密甚见亲宠谋谟切秘时人莫能知也迁北部尚书以频从征伐规畧功进爵夀光侯太平眞君末车驾南伐宋安北将军徐州刺史武陵王骏遣将冯文恭至萧城前军破之宋文帝又遣其弟太尉江夏王义恭率众赴彭城太武登亚父冢以望城内遣送其俘蒯应至小市门宣诏劳问义恭等义恭等问应士马数应曰中军四十万骏遣人献酒二噐甘蔗百挺并请骆驼明日太武遣孝伯至小市门骏亦使其长史张畅出对孝伯曰主上有诏诏太尉安北可暂出门欲与相见今遣赐骆驼及貂裘杂物畅曰有诏之言何得称之于此孝伯曰卿家太尉安北是人臣不纵为邻国之君何为不称诏于邻国之臣又何至杜门絶桥畅曰二王以魏帝营垒未立此有精甲十万恐相陵践故且闭城待彼休息兵士然后共修战场尅日交戏孝伯曰令行禁止主将常事何用废桥杜门又复何以十万夸大我亦有良马百万复可以此相矜邪既开门畅屏人却仗出受赐孝伯曰诏以貂裘赐太尉骆驼骡马赐安北义恭献皮袴褶一具骏奉酒二噐甘蔗百挺帝又遣赐义恭骏等氊及九种盐并胡豉义恭骏复献蜡炬锦等语具宋张畅传中孝伯风容闲雅应答如流畅及左右甚相嗟叹帝大喜进爵宣城公为使持节散骑常侍平西将军秦州刺史卒赠征南大将军定州刺史諡曰文昭公孝伯体度恢雅明逹政事朝野贵贱咸推重之景穆曾啓太武广征俊秀太武曰朕有一孝伯足治天下何用多为假复求访此人辈复亦何可得其见贵如此性方愼忠厚毎朝廷事有所不足必手自书表切言陈谏或不从者至于再三削灭藁草家人不见公廷议论常引纲纪或有言事者孝伯忿其所陈假有是非终不抑折及见帝言其所长初不隠人姓名以为己善故衣冠之士服其雅正自崔浩诛后军国谋谟咸出孝伯太武宠眷有亚于浩亦以宰辅遇之献替补阙其迹不见时人莫得而知卒之日逺近哀伤焉孝伯羙名闻于遐迩李彪使于江南齐武帝谓之曰北有李孝伯于卿逺近其为逺人所知若此孝伯妻崔赜女髙明妇人生一子元显崔氏卒后纳翟氏不以为妻憎忌元显后遇刼元显见害世云翟氏所为也元显志气甚髙为时人所伤惜翟氏二子安民安上并有风度安民袭爵寿光侯司徒司马无子爵除安上钜鹿太守亦早卒安民弟豹子后追理先封卒不得袭孝伯兄祥字元善学传家业乡党宗之位中书博士时尚书韩元兴率众出青州以祥为军司畧地至陈汝淮北之人诣军降者七千余户迁之兖豫之南置淮阳郡以抚之拜祥太守流人归者万余家百姓安业迁河间太守有威惠之称征拜中书侍郎郡人有千余上书乞留数年朝廷不许卒官追赠定州刺史平棘子諡曰宪子安世防聪悟兴安二年文成帝引见侍郎博士之子简其秀儁者欲以为中书学生安世年十一帝见其尚小引问之安世陈説父祖甚有次第即以为生帝毎幸国学常独被引问诏曰汝但守此至大不虑不富贵矣天安初拜中散以谨愼为帝所亲爱累迁主客令齐武帝使刘缵朝贡安世奉诏劳之安世羙姿貌善举止缵等自相谓曰不有君子其能国乎缵呼安世为典客安世曰三代不共礼五帝各异乐何以亡秦之官称于上国缵曰世异之号凡有几也安世曰周谓掌客秦改典客汉名鸿胪今曰主客君等不欲影响文武而殷勤于亡秦缵又指方山曰此山去燕然逺近安世曰亦犹石头之于番禺耳国家毎有江南使至多至出内蔵珍物令都下富室好容服者货之令使任情交易使至金玉肆问价缵曰北方金玉大贱当是山川所出安世曰圣朝不贵金玉所以价同瓦砾今皇上得通神明地不爱寳故无川无金无山无玉所以同于瓦砾缵初将大市得安世言慙而罢迁主客给事中时人民饥困流散豪右多有占夺安世乃上疏陈均量之制孝文深纳之后均田之制起于此矣出除安南将军相州刺史敦劝农桑禁断滛祀以西门豹史记有功于民者为之脩饰庙堂表荐广平宋翻阳平路恃庆皆为朝廷善士初广平人李波宗族彊盛残掠生民前刺史薛道檦亲往讨之波率其宗族拒战大破檦军遂为逋逃之薮公私咸患百姓为语曰李波小妹字雍容褰裙逐马如卷蓬左射右射必叠双妇人尚如此男子那可逄安世设方略诱波及诸子侄三十余人斩于邺市州内肃然病卒官安世妻博陵崔氏生一子玚崔氏以妬悍见出又尚沧水公主生二子谧郁玚字琚罗渉歴史传颇有文才气尚豪爽公彊当世太师髙阳王雍表荐玚为友时人多絶户为沙门玚上言三千之罪莫大于不孝不孝之大莫过于絶祀安得轻纵背礼之情而肆其向法之意缺当世之礼而求将来之益弃堂堂之政而从鬼教乎沙门都统僧暹等忿玚鬼教之言以玚为毁谤佛法泣诉灵太后太后责之玚自理曰鬼神之名皆是通灵达称佛非天非地本出于人名之为鬼愚谓非谤灵太后虽以玚言为允然不免暹等意犹罚玚金一两转尚书郎随萧寳夤西征以玚为统军玚徳洽乡闾招募雄勇其乐从者数百骑玚倾家赈恤率之西讨寳夤见玚至抚其肩曰子逺来吾事办矣故其下毎有战功军中号曰李公骑寳夤启玚为左丞仍为别将军机戎政皆与参决寳夤又启为中书侍郎还朝除岐州刺史坐辞不赴任免官建义初河阴遇害初赠尚书右仆射殷州刺史后又赠防骑常侍骠骑大将军仪同三司冀州刺史玚俶傥有大志好饮酒笃于亲知毎谓弟郁曰士大夫学问稽古博今而罢何用专经为老博士也与弟谧特相友爱谧在乡物故玚恸哭絶气久而方苏不食数日朞年形骸毁悴人伦哀叹之谧髙尚不就征辟列在隠逸传郁字永穆好学沈靖博通经史为广平王懐友深见礼遇时学士徐遵明教授山东生徒甚盛懐征遵明在馆令郁问其五经义例十余条遵明所答数条而已稍迁国子博士自国学之建诸博士率不讲説其朝夕教授唯郁而已谦虚寛雅甚有儒者之风再迁通直防骑常侍建义中以兄玚卒遂抚育孤侄归于乡里永熙初除散骑常侍卫大将军左光禄大夫兼都官尚书寻迁给事黄门侍郎三年于显阳殿讲礼记诏郁执经郁解説不穷羣难锋起无废谈笑孝武及诸王凡预听者莫不嗟善寻病卒赠散骑常侍骠骑大将军尚书左仆射仪同三司都督定州刺史李裔字承伯案赵郡李氏出自赵将武安君牧当楚汉之际广武君左车则其先也左车十四世孙恢字仲兴汉桓灵间髙尚不仕号有道大夫恢生定字文义仕魏位渔阳太守有子四人并仕晋平字伯括为乐平太守机字仲括位国子博士隠字叔括保字季括位竝尚书郎兄弟皆以儒素着知时谓之四括机子楷字雄方位书侍御史家于平棘南有男子五人辑晃防劲叡辑字防宗晃字仲黄防字季黄劲字少黄叡字防黄竝以友悌着羙为当世所宗时所谓四黄者也辑位髙密郡守二字慎敦晃位镇南府长史一子义劲位书侍御史四子盛敏隆喜叡位髙平太守二子朂充其后慎敦居栢人子孙甚微义南徙故垒世谓之南祖朂兄弟居巷东盛兄弟居巷西世人指其所居因以为目盖自此也义字敬仲位司空长史生东宫舍人吉字彦同吉生尚书郎聪字小时聪生真字义深事列于后朂字景贤位顿邱太守朂生赵郡太守颐字彦祖头生勰系曽各有令子事列于前盛位中书郎三子缵袭阁缵字伟业位太尉祭酒生四子诞休重苞诞字绍元假赵郡太守生四子建追确龟龟字神龟位州主簿生二子凤林秀林秀林小名榼性温直太和中自中书博士为顿邱相豪右畏之景明初试守博陵郡抑彊扶弱政以严威为名以母忧去职后为司徒司马定州大中正太中大夫卒赠齐州刺史裔秀林子也出后伯父凤林孝昌中为定州镇军长史带博陵太守于时逆贼杜洛周侵乱州界裔潜引洛周州遂防没洛周荡无纲纪至于市令驿帅咸以为王呼曰市王驿王乃封裔定州王洛周寻为葛荣所灭裔仍事荣尔朱荣禽葛荣遂絷裔及髙昻薛脩义李无为等于晋阳从荣至洛荣死乃免天平初以齐神武大丞相谘议参军参定防功封固安县伯为候卫大将军陜州刺史及周文攻克州城见害东魏赠尚书令司徒定州刺史子子旦袭子旦弟子雄仕周歴隋隋史有传裔从祖诜字令世诞弟休之子也休字绍则位散骑常侍诜与族兄灵族弟熙等俱同时被征髙允为征士传皆着其名诜位中书侍郎京兆太守诜从祖弟善见位赵郡太守善见子显进位州主簿濮阳太守显进子暎字晖道位相州中从事歩兵校尉赠殷州刺史暎子普济学渉有名性和韵位济北太守时人语曰入麤入细李普济武定中位北海太守暎弟育字仲逺位相州防城别将以拒葛荣之勲赐爵赵郡公后除金紫光禄大夫卒赠都官尚书諡曰贞子愔袭与从父兄普济并应秀才举时人谓其所居为秀才村愔位太子舍人愔族叔肃字彦雝位员外常侍初謟附侍中元晖后以左道事侍中穆绍常裸身被髪画腹衘刀于隠屏处为绍求福故绍爱之荐为黄门郎性酒狂从灵太后幸江阳王继第侍饮颇醉言辞不逊抗辱太傅清河王怿为有司弹劾太后恕之卒于夏州刺史肃从弟皦字景林有学识位廷尉少卿赠齐州刺史諡曰宣子慎武定中位东平太守皦从弟仲旋司徒左长史恒农太守先是宫牛二姓阻险为害仲旋示以威惠即竝归伏累迁右光禄大夫天平初迁都于邺以仲旋为营构将进号卫大将军出为兖州刺史还除将作大匠所厯竝着声绩卒赠骠骑大将军仪同三司青州刺史子希良侍御史焕字仲文小字丑瓌中书侍郎盛弟隆之后也隆字太彛位阜城令隆生幕县令谋谋生始平太守昺昺生东郡太守伯应伯应生焕焕有干用与郦道元俱为李彪所知恒州刺史穆泰据代都谋反焕以书侍御史与任城王澄推究之焕先驱至州宣旨晓喻乃执泰等景明初齐豫州刺史裴叔业以夀春归附焕以司空从事中郎为军司马与杨大眼奚康生逆接仍行扬州事赐爵容城伯及荆蛮扰动勑焕兼通直散骑常侍慰劳之降者万余家除梁州刺史时武兴氐杨集起举兵作逆勑假焕平西将军都督别将大破集起军又破秦州贼吕茍儿及斩氐王杨定还朝遇患卒赠幽州刺史諡曰昭子密字希邕少有节操母患积年名医疗之不愈乃精习经方洞闲鍼药母疾得除由是以医学知名属尔朱兆弑逆与勃海髙昻为报复计后从神武封容城县侯位襄州刺史
　　李义深赵郡髙邑人也祖真字令才位中书侍郎父绍字嗣宗殷州别驾义深有当世才用而心胷险峭时人语曰剑防森森李义深初以殷州别驾归齐神武再迁鸿胪少卿见尔朱兆兵盛叛归之兆平神武恕其罪迁齐州刺史好利多所受纳转行梁州刺史为阳夏太守段业告其在州聚敛被禁止卒于禁所子騊駼仕周歴隋列在隋史义深弟同轨体貌魁岸腰带十围学综诸经兼该释氏又好医术二十举秀才再迁著作佐郎典仪注兼国子博士兴和中兼通直散骑常侍使梁梁武深耽释学遂集名僧于其爱敬同泰二寺讲湼槃大品经引同轨豫席兼遣其朝士议共观听同轨论难久之道俗咸以为善卢景裕卒齐神武引同轨在馆教诸公子甚嘉礼之毎旦入授日暮始归缁素受业者同轨夜为解説四时恒尔不以为倦卒时人伤惜之神武亦嗟悼之赠瀛州刺史諡曰康同轨弟防举安徳太守以贪污弃市防举弟之良有干用位金部郎中之良弟稚亷齐史有传
　　游雅字伯度小名黄头广平任人也太武时与勃海髙允等俱知名征拜中书博士后使宋授散骑侍郎赐爵广平子稍迁太子少傅领禁兵进爵为侯受诏与中书侍郎胡方回等改定律制出为东雍州刺史假梁郡公在任亷白甚有惠政征为秘书监委以国史之任竟无所成雅性刚戆好自矜诞凌猎人物髙允重雅文学而雅轻允才允性柔寛不以为恨允将婚于邢氏雅劝允娶其族允不从雅曰人贵河间邢不胜广平游人自弃伯度我自敬黄头其贵己贱人皆此类也允着征士颂殊重雅雅因议论长短忿儒者陈竒遂防竒至族议者深责之卒赠相州刺史諡曰宣侯雅从祖弟明根字志逺祖鱓慕容熙乐浪太守父防冯跋假广平太守明根防年遭乱为栎阳王氏奴主使牧羊明根以浆壶倩人书字路边画地学之长安镇将窦瑾见之呼问知其姓名乃告游雅雅使人赎之教书年十六辞雅归乡里于白渠坎为窟室读书积嵗雅推荐之太武擢为中书学生性寡欲综习经史文成践阼为都曹主画帝以其敬慎毎嗟羙之假员外散骑常侍安乐侯使宋宋孝武称其长者迎送之礼有加常使献文时累迁东兖州刺史封新泰侯为政清平孝文时为仪曹长清约恭谨号为称职歴仪曹尚书加散骑常侍诏以与齐武帝絶使多年今宜通不羣臣防议尚书陆叡曰先以三吴不靖荆梁有难故权停之将观衅而动今彼方既靖宜还通使明根曰中絶行人是朝廷之事深筑醴阳侵彼境土二三之理直在萧氏我今遣使于理为长孝文从之后为大鸿胪卿河南王干师尚书如故随列降侯为伯又参律令屡进谠言明根以年逾七十求致仕前后频表乃许之引入陈谢悲泣不自胜帝言别殷勤亦为流涕赐青纱单衣委貌冠被褥锦袍等物其年以司徒尉元为三老明根为五更行礼辟雍赐歩挽一乘给上卿禄供食之味大官就第月送以定律令赐布帛等归本郡又赐安车两马幄帐被褥车驾幸邺明根朝于行宫诏曰游五更光素蓬檐归终衡里可谓朝之旧徳国之老成可赐以谷帛勑太官备送珍羞为造甲第国有大政恒玺书访之旧疾发动手诏问疾太医送药年八十一卒于家宣武吊祭赠赙甚厚赠光禄大夫金章紫绶諡靖侯明根歴官内外五十余年处身以仁接物以礼时论贵之孝文初明根与髙闾以儒老学业特被礼遇公私出入毎相追随而闾以才笔时侮明根世号髙游焉子肇袭肇字伯始防为中书学生博综经史孝文赐名焉孝文初为内秘书侍御中散稍迁典命中大夫车驾南伐肇表諌不纳寻迁太子中庶子肇谦素敦让以文雅见任以父老求解官扶侍孝文欲令禄养出为本州南安王桢镇北府长史带魏郡太守王薨复为髙阳王雍镇北府长史太守如故为政清简加以匡赞歴佐二王甚有声绩以父忧解任复授黄门侍郎兼侍中为畿内大使黜陟善恶赏罚分明歴太府廷尉卿兼御史中尉黄门如故肇儒者动存名教直绳所举莫非伤风败俗持法仁平断狱务于矜恕尚书令髙肇宣武之舅百僚慑惮以肇名与己同欲令改易肇以孝文所赐执志不许髙肇甚衘之宣武嘉其刚梗卢昶之在朐山也肇諌曰朐山蕞尔僻在海滨于我非急于贼为利如闻贼将屡以宿豫求易朐山持此无用之地复彼旧有之疆兵役时解其利为大帝将从之寻而昶败迁侍中梁军主徐元明斩其青冀二州刺史张稷首以郁州内附朝议遣兵赴援肇以为不宜劳师争海岛之地帝不纳及大将军髙肇伐蜀肇又陈愿俟后图又不纳明帝即位迁中书令相州刺史有惠政再迁尚书右仆射肇于吏事断决不速主者谘呈反覆至于再三必穷其理然后下笔虽宠势干请终无廻挠方正之操时人服之及元义废灵太后将害太傅清河王怿乃集公卿防议其事于时羣官莫不失色顺旨肇独抗言以为不可终不下署卒諡文贞公肇外寛柔内刚直耽好经传手不释书善周易毛诗尤精三礼为易集解撰冠昏仪白珪论诗赋表启凡七十五篇谦亷不竞曽撰儒碁以表其志清贫寡欲资仰俸禄而已为廷尉时宣武尝勑肇有所降恕执而不从曰陛下自能恕之岂可令臣曲笔也其执意如此及明帝初近侍羣官预在奉迎者自侍中崔光以下并加封封肇文安县侯肇独曰子袭父位古今之常因此获封何以自处固辞不应论者髙之子祥字宗良颇有才学袭爵新秦伯位国子博士领尚书郎中明帝以肇昔辞文安之封欲复封祥祥守其父志卒不受又追论肇前议清河守正不屈乃封祥髙邑县侯卒赠给事黄门侍郎幽州刺史諡曰文
　　髙闾字阎士渔阳雍奴人也五世祖原晋安北将军上谷太守闗中侯有碑在蓟中祖雅少有令名位州别驾父洪字季愿位陈留王从事中郎闾贵乃赠幽州刺史固安贞子闾早孤少好学博综经史下笔成章少为车子送租至平城脩刺诣崔浩浩与语竒之使为谢中书监表明日浩歴租车过驻马呼闾诸车子皆惊闾本名驴浩乃改为闾而字焉由是知名和平末为中书侍郎文成崩乙弗浑擅权内外忧惧文明太后临朝诛浑引闾与中书令髙允入禁中参决大政赐爵安乐子与镇南大将军尉元南赴徐州以功进爵为侯献文即位徙御崇光宫闾表上至徳颂髙允以闾文章富逸举以自代遂为献文所知参论政事永明初为中书令给事中委以机密文明太后甚重闾诏令书檄碑铭赞颂皆其文也太和三年出师讨河北闾表谏陈四疑请时速返斾文明太后曰六军电发有若摧朽何虑四难也迁尚书中书监淮南王他奏求依旧断禄闾表以为若不班禄则贪者肆其奸情清者不能自保诏从闾议孝文又引见王公以下于皇信堂令辩忠佞闾曰佞者饰智以行事忠者发心以谢道如玉石皦然可知帝曰玉石同体而异名忠佞异名而同理求之于同则得其所以异寻之于异则失其所以同出处同异之间交换忠佞之境岂是皦然易明哉或有托佞以成忠或有假忠以饰佞如楚之子綦后事虽忠初非佞也闾曰子綦諌楚初虽随述终致忠言此适欲讥諌非为佞也子綦若不设初权后忠无由得显帝善闾对后上表曰臣闻为国之道其要有五一曰文徳二曰武功三曰法度四曰防固五曰刑赏故逺人不服则脩文徳以来之荒狡放命则播武功以威之人未知战则脩法度以齐之暴敌轻侵则脩防固以御之临事制胜则明刑赏以劝之用能辟国宁方征伐四克北狄悍愚同于禽兽所长者野战所短者攻城若以狄之所短夺其所长则虽众不能成患虽来不能内逼又狄散居野泽随逐水草战则与室家并至奔则与畜牧俱逃是以古人伐北方攘其侵掠而已厯代为邉患者良以儵忽无常故也六镇势分倍众不鬬互相围逼难以制之昔周命南仲城彼朔方赵灵秦始长城是筑汉之孝武踵其前事此四代之君皆帝王之雄杰所以同此役者非智术之不长兵众之不足乃防狄之要事理宜然也今故宜于六镇之北筑长城以御北虏虽有暂劳之勤乃有永逸之益即于要害往往开门造小城于其侧因施却敌多置弓弩狄来有城可守有兵可捍既不攻城野掠无获草尽则走终始必惩又宜发近州武勇四万人及京师二万人合六万人为武士于苑内立征北大将军府选忠勇有志干者以充其选下置官属分为三军二万人专习弓射二万人专习刀楯二万人专习骑矟脩立战场十日一习采诸葛亮八阵之法为平地御宼之方使其解兵革之宜识旌旗之节兵噐精坚必堪御宼使将有定兵兵有常主上下相信昼夜如一七月发六郡兵万人各偹戎作之具勑台北诸屯仓库随近往来俱送北镇至八月征北部率所领与六镇之兵直至碛南扬威漠北狄若来拒与决战若其不来然后散分其地以筑长城计六镇东西不过千里若一夫一月之功当三歩之地三百人三里三千人三十里三万人三百里则千里之地彊弱相兼计十万人必就军粮一月不足为多人懐永逸劳而无怨计筑长城其利有五罢游防之苦其利一也北部放牧无抄掠之患其利二也登城观敌以逸待劳其利三也省境防之虞息无时之备其利四也嵗常游运永得不匮其利五也孝文诏曰比当与卿面论又诏闾为书问蠕蠕时蠕蠕国有丧而书不叙凶事帝曰卿职典文辞不论彼之凶事若知而不作罪在灼然若情思不至应谢所任对曰昔蠕蠕主敦崇和亲其子屡犯邉境如臣愚见谓不宜吊帝曰敬其父则子悦敬其君则臣悦卿云不合吊慰是何言欤闾遂免冠谢罪帝曰蠕蠕使牟提小心恭慎同行疾其敦厚恐其还北必致谤诬昔刘凖使殷灵诞毎禁下人不为非礼事及还果被谮愬以致极刑今书可明牟提忠于其国使蠕蠕主知之是年冬至孝文文明太后大飨羣官孝文亲舞于太后前羣臣皆舞帝乃长歌仍率羣臣皆再拜上夀闾进曰臣闻大夫行孝行合一家诸侯行孝声着一国天子行孝徳被四海今陛下躬行孝道臣等不胜庆跃谨上千万嵗夀帝大悦赐羣臣束帛又议政于皇信堂帝曰百揆多途万机事猥未周之阙卿等宜有所陈对曰臣伏思太皇太后十八条之令及仰寻圣朝所行事周于百揆愿终成其事帝曰刑法者王道之所用何者为法何者为刑施行之日何先何后闾对曰臣闻创制立防轨物齐众谓之法犯违制约致之于宪谓之刑然则法必先施刑必后着自鞭已下至于死罪皆谓之刑刑者成也一成而不可改帝曰论语称冉子退朝孔子问曰何晏也对曰有政子曰其事也如其有政虽不吾以吾其与闻之何者为政何者为事闾对曰臣闻政者君上所施行经国治民之属皆谓之政臣下奉教行之谓之事然则天下大同风轨齐一政出于天子王道衰政出于诸侯君道缺政出于大夫帝善之后诏闾与太常采雅乐以营金石又领广陵王师出除镇南将军相州刺史以参定律令之勤赐粟帛牛马等迁都洛阳闾表谏言迁有十损必不得已请迁于邺帝颇嫌之雍州刺史曹虎据襄阳请降车驾亲幸悬瓠闾表諌洛阳草创虎既不遣质任必非诚心帝不纳虎果虚诈诸将皆无功而还车驾还幸石济闾朝于行宫帝谓曰往年之意朕不欲决征但兵士已集恐为幽王之失不容中止遂至淮南而彼诸将并列州镇至无所获实由晚一月日故耳闾曰古攻战法倍则攻之十则围之圣驾亲征诚应大防所以无大获良由兵少故也今京邑甫尔庶事造创愿陛下当从容伊瀍使徳被四海帝曰愿从容伊瀍实亦不少但未获耳闾曰司马相如临终恨不封禅今虽江介不宾然中州地畧以尽平岂可圣朝之时而阙盛礼帝曰荆扬未一岂得如卿言也闾以江南非中国且三代之境亦不能逺帝曰淮海惟扬州荆及衡阳惟荆州此非近中国乎及车驾至邺孝文频幸其州馆下诏襃扬之闾毎请本州以自效诏曰闾以悬车之年方求衣锦知进忘退有尘谦徳可降号平北将军然朝之老成宜遂情愿徙授幽州刺史令惩劝兼行恩法并举闾以诸州罢从事依府置参军于政体不便表宜复旧帝不悦嵗余表求致仕优答不许征为太常卿频表陈逊不听及车驾南讨汉阳闾上表諌求廻师帝不纳汉阳平赐闾玺书闾上表陈谢宣武践阼闾累表逊位诏听之授光禄大夫金印紫绶使吏部尚书邢峦就家拜授及辞引见于东堂赐以肴羞访之大政以其先朝儒旧告老求归帝为之流涕诏曰闾歴官六朝着勲五纪年礼致辞义光进退归轩首路感怅兼懐安驷籝金汉世荣贶可赐安车几杖舆马缯防衣服布帛百寮饯之犹昔羣公之祖二疎也闾进陟北芒上望阙表以示恋慕之诚景明初卒于家諡文贞闾好为文章军国书檄诏令碑颂铭赞百有余篇集为四十卷其文亦髙允之流后称二髙为当时所服闾彊果敢直谏其在私室言裁闻耳及于朝廷广众之中则谈论锋起人莫能敌孝文以其文雅之羙毎优礼之然贪褊矜慢初在中书好骂辱诸博士学生百有余人有所干求者无不受其贿及老为二州乃更亷俭自谨有良牧之誉子元昌袭爵位辽西博陵二郡太守闾弟悦笃志好学有羙于闾早卒赵逸字思羣天水人也父昌石勒黄门郎逸好学夙成仕姚兴歴中书侍郎后为赫连屈丐所虏拜著作郎太武平统万见逸所着曰竖子无道安得为此言乎作者谁也速推之司徒崔浩进曰彼之谬述亦子云美新固宜容之帝乃止歴中书侍郎赤城镇将频表乞免久乃见许性好坟典白首弥勤年逾七十手不释卷凡所著述诗赋颂五十余篇
　　胡方回安定临泾人也父义周姚黄门侍郎方回仕赫连屈丐为中书侍郎渉猎史籍辞彩可观为屈丐统万城铭虵祠碑诸文颇行于世太武破赫连昌方回入魏未为时所知后为北镇司马为镇脩表有所称荐帝览其文嗟美问谁所为既知为方回召为中书博士赐爵临淄子迁侍郎与太子少傅游雅等改定律制司徒崔浩及当时朝贤并爱重之清贫守道以夀终
　　胡叟字伦许安定临泾人也世为西夏着姓叟少聪慧年十三辨疑释理知名乡国与成人交论尠有屈焉学不师授披读羣籍再阅于目皆诵焉好属文既善为典雅之词又工为鄙俗之句以姚氏将衰遂入长安观风化隠匿名行惧人见知时京兆韦祖思少阅典坟多蔑时彦待叟不足叟聊与凉温拂衣而出祖思固留之曰当与君论天人之际何遽返乎叟曰论天人者其亡久矣与君相知何夸言若是遂归主人赋韦杜二族一宿而成时年十八矣其述前载无违旧美叙中世有恊时事而末及鄙黩人皆竒其才而畏其笔叟孤飘坎未有仕路遂入汉中宋梁秦二州刺史冯翊吉翰颇相礼接授叟末佐不称其懐未几翰迁益州叟随入蜀时蜀沙门法成率僧数千人铸丈六金像宋文帝恶其聚众将加大辟叟闻之即赴丹阳啓申其羙遂免复还蜀法成遗其珍物价直千余匹叟一无所受后入沮渠牧犍牧犍遇之不重叟乃为诗示所知广平程伯达其畧曰羣犬吠新客佞暗排疎宾直途既已塞曲路非所遵望卫惋祝鮀眄楚悼灵均何用宣忧懐托翰寄辅仁伯达见诗谓曰凉州虽地居戎域然自张氏以来号有华风今则宪章无亏何祝鮀之有叟曰贵主奉正朔而弗淳慕仁义而未允吾之择木夙在大魏与子暂违非久濶也嵗余牧犍破降叟既先归魏朝廷以其识机拜虎威将军赐爵始复男家于密云蓬室草筵唯以酒自适谓友人金城宗舒曰我此生活似胜焦先志意所栖谢其髙矣文成时召叟及舒并使作檄檄宋蠕蠕舒文劣于叟叟寻归家不治产业常苦饥贫然不以为耻养子字螟蛉以自给养毎至贵胜之门常乗一防牛弊韦袴褶而已作布囊容三四斛饮噉醉饱便盛余肉饼以付螟蛉见车马荣华者视之蔑如也尚书李敷尝遗以财物都无所取初叟一见髙允曰吴郑之交以缟纻为羙谈吾之于子以韦为幽贽以此言之彼可无愧也于允馆中见中书侍郎赵郡李璨璨被服华靡叟贫老衣褐璨颇忽之叟谓之曰李子今若相脱体上袴褶衣防君欲作何许也谓其唯假盛服璨惕然失色叟少孤毎言及其父母则泪下若孺子号春秋当祭之时则先求旨酒羙膳将其所知广寗常顺阳冯翊田文宗上谷侯法儁提壶执俎至郭外空静处设坐奠拜尽孝思之敬时敦煌汜潜家善酿酒毎节送一壶与叟著作佐郎博陵许赤虎河东裴定宗等谓潜曰再三之惠以为过厚子惠于叟何其恒也潜曰我恒给祭者以其恒于孝思也论者以潜为君子矣顺阳等数子禀叟奬示颇渉文流髙闾曽造其家遇叟裋褐曵柴从田归舍为闾设浊酒蔬食皆手自办然案其馆宇卑陋园畴局褊而饭菜精洁醢酱调羙见其二妾并年衰跛眇衣布穿弊闾见其贫约以衣物直十余疋赠之亦无辞免闾作宣命赋叟为之序密云左右皆祗仰其徳嵗时遗以麻布谷麦叟随分散之家无余财年八十卒无子无家人营主凶事胡始昌迎殡之于家于墓次即令其弟继之袭其爵始复男武威将军叟与始昌虽宗室性气殊诡不相附其存时往来乃简及亡而收防至厚议者以为非必敦哀疎宗或縁求利品秩也
　　张湛字子然一字仲元敦煌酒泉人也魏执金吾恭九叶孙为河西着姓祖质仕凉位金城太守父显有逺量李暠据有西夏引为功曹甚器异之常称曰吾之臧子原也位酒泉太守湛弱冠知名凉土好学能属文冲素有大志仕沮渠蒙逊位兵部尚书太武平凉州拜宁逺将军赐爵南浦男司徒崔浩识而礼之浩注易叙曰国家西平河右敦煌张湛金城宋兴武威段承根三人皆儒者并有儁才见称于西州毎与余论易余以左氏传卦解之遂相劝以为注故为之解其见重如此湛至京师家贫不立而操尚无亏浩常给其衣食荐为中书侍郎湛知浩必败固辞毎赠浩诗颂多箴防之言浩亦钦敬其志每常报答极推崇之美浩诛湛惧悉焚之闭门却埽庆吊皆絶以夀终兄铣字懐义闲粹有才干仕沮渠蒙逊位建昌令性至孝母忧哀毁过人服制虽除而蔬粝弗改崔浩礼之与湛等卒于征西参军懐义孙通字彦绰博通经史沈冥不预时事顿邱李彪钦其徳行与之游款及彪用事言于中书令李冲冲召见甚噐重之太和中征为中书博士中书侍郎永平中又征为汾州刺史皆不赴终于家通四子彻麟俭凤皆传家业知名于世彻字方明位侍中卫尉卿封西平县公子敢之袭位太中大夫乐陵郡守麟字嘉应位广平太守俭字元慎位凉州刺史凤字孔鸾位国子博士散骑常侍着五经异同评十卷为儒者所称
　　段承根武威姑臧人自云汉太尉颎九世孙也父晖字长祚身长八尺余师事欧阳汤汤甚器爱之有一童子与晖同志后二年童子辞归从晖请马晖戏作木马与之童子甚悦谢晖曰吾太山府君子奉勑防学今将归损子厚赠无以报徳子后至常伯封侯非报也且以为好言终乘马腾虚而去晖乃自知必将贵仕乞伏炽盘为辅国大将军凉州刺史御史大夫西海侯炽盘子慕末袭位政乱晖父子奔吐谷浑慕容璝内附晖与承根归魏太武至长安人告晖欲南奔云置金于马韀中帝密遣视之果如告者言斩之于市暴尸数日时有儒生京兆林白奴钦晖徳音夜窃其尸置之枯井晖女为敦煌张氏妇闻之乃向长安收承根好学机辩有文思而性行疎薄有始无终司徒崔浩见而竒之与同郡阴仲逹俱被浩引以为俱凉土文华才堪著述言之太祖竝请为著作郎引与同事世咸重承根文而薄其行甚为敦煌公李寳所敬待浩诛承根与宗钦俱死
　　宗钦字景若金城人少好学有儒者风仕沮渠蒙逊为中书郎世子洗马上东宫侍臣箴太武平凉州入魏赐爵卧树男拜著作郎与髙允书赠诗允答书并诗甚相襃美在河西撰蒙逊记十卷无足可称
  </div>
  <div class="pagination">
   <a href="通志_page123.html">
    上一页
   </a>
   <span>
    ...
   </span>
   <a href="通志_page119.html">
    119
   </a>
   <a href="通志_page120.html">
    120
   </a>
   <a href="通志_page121.html">
    121
   </a>
   <a href="通志_page122.html">
    122
   </a>
   <a href="通志_page123.html">
    123
   </a>
   <span class="current-page">
    124
   </span>
   <a href="通志_page125.html">
    125
   </a>
   <a href="通志_page126.html">
    126
   </a>
   <a href="通志_page127.html">
    127
   </a>
   <a href="通志_page128.html">
    128
   </a>
   <a href="通志_page129.html">
    129
   </a>
   <span>
    ...
   </span>
   <a href="通志_page125.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
