<!DOCTYPE html>
<html>
<head>
    <meta charset="UTF-8">
    <title>路史 - 第 6 页/共 34 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>路史 - 第 6 页/共 34 页</h1>
    <div class="content">






　　路史卷十九
<史部,别史类,路史>
　　钦定四库全书
　　路史卷二十　　　　　　　宋　罗泌　撰后纪十一
　　疏仡纪
　　陶唐氏
　　帝尧陶唐氏姬姓【世谓尧生伊长孺家而姓伊祈妄也伊祈乃炎帝之姓尧姓姬出于唐喾不为伊盖皆以尧与炎帝俱火德王故谓尧为炎后自汉以来有是说世遂果以尧为炎帝子孙因云姓伊祈失之世纪云庆都寄于伊长孺家故尧从母所居为姓又云为祈氏或从母姓伊姓非其本姓亦自辨矣稽古録从之为祈姓误也灵台碑言昔者都庆兆防穹精氏姓曰伊则伊其母姓尔然亦不得为祈云】髙辛氏之第二子也母陈丰氏曰庆都【史作陈锋借】尝观三河之首【见春秋合诚图注云河东北端今荆州】赤帝显图奄然风雨庆都遇而萌之【帝尧碑云其先出自块防翼火之精有神龙首出于常羊庆都交之生伊尧不与凡等龙顔日角眉八彩谡自侯伯游于河龙负衔投钤授与然后受命按合诚图大帝之精起三河之州中土之腴流润大石之中而生庆都于斗维之野身形长大有似大帝蔑食不饥年二十寄伊长孺家观于三河之首常若神随赤龙负图出庆都读之云赤受天运其下图人衣赤衣光靣八彩鬓须尺余长七尺二寸兑上丰下足履翼星题曰赤帝起成天下寳奄然隂雨赤龙与婚龙消而乳尧既乳视尧如图及尧有知庆都以图与之此事正类后魏序纪诘汾力防之异】黄云覆之震十有四月而生于丹陵【见遁甲开山图及世纪汉钩弋夫人生昭帝姙身十四月上曰昔闻唐尧十四月而生乃命所居曰尧母门】曰尧【本只作壵三士为尧譲也惟士能让即为优饶后下加乃人字象引乞之出尧母碑尧尧碑尧可见即云士故有嶣嶤竨峣等说俱妄犹士尔魏周诉曰吾所贤者尧舜尧舜名世以为谥者非也详见发挥】是曰放勲【王功曰勲达于四方曰放或曰以帝徳偈后人则曰放勲所放在尧以帝德终前烈则曰重华所重在尧也】身侔十尺【孔丛子及世纪按合诚图云赤帝之为人视之丰长八尺七寸】丰下兊上龙顔日角八彩三眸【合诚图云光靣八彩谓八位皆有光彩注云彩色有八者非而孝经援神契及元命苞乃云眉有八彩书大传等遂以为眉如八字妄也王充宣汉云正使尧复佌齿舜复八日眉一作八月岂八眉哉】鸟庭荷胜琦表射出【援神契注云尧火精鸟庭庭有乌骨表取朱鸟与太防庭也朱鸟戴圣荷胜似之尧碑云性发兰石生自馥芬琦表射出双握嘉文手有文也】握嘉履翼窍息洞通【合诚图云足下五翼星】聪明密防其言不式其德不囘【大戴礼】仁如天智如神明如日而晦如隂【仁以莅之智以周之明以察之晦以蓄之】好谋能深和而不怒忧而畏祸快而愉【庄子虚静恬淡寂寞无为尧之为君也】年有十三佐挚封植受封于陶【摰为髙辛封植陶今广济治定陶故范晔谓定陶为陶尧所居皇甫谧缪为舜陶之所今夀光有尧水伏琛晏谟皆以为尧顿驾处】明人察物昭义崇仁禁诈伪正法度不废穷民不敖亡告苦死者而哀妇人底德靡解百姓和欣于是改国于唐【舆地广记尧为唐侯于此余详国名纪有说别见】勤劳不居俭而用礼不贵时巧不视文绣温饭煗羮不餧不易褍衣袿履不敝不更御□柈土朹夏葛衣而冬鹿裘栝柱采椽为人爱费【俭吉德也然世之言尧舜者多过实六韬计用云尧王天下世谓贤君其治则宫垣室屋不垩也金银珠玉弗服也锦绣文绮弗展也淫佚之乐弗听也桶椽楹柱非藻饰也茅茨之盖弗椾齐也褍衣袿履不敝不更为温饭煗羹不酸秽不易尸子云人君之有天下瑶台九累而尧白屋黼衣九种而尧大布宫中三市而尧□居珍羞百种而尧粝饭菜鬻骐驎青龙而尧素车璞马尧盖不尽然也由余亦言昔尧饭于土簋饮于土型而墨子且谓尧黍稷不式羹胾不重饭土啜土铏又淮南五术云大路不画越席不縁太羹不和粢食不毁布衣揜形韩非至谓粝粢之食藜藿之羹冬日麑裘夏日葛衣虽监门之养弗亏于此者故纡而非中道者悉不取】不以鹑居易九市不以私故防耕时水处者渔谷居者牧陵阪耕畬臯泽织罔是以地宜其事事宜其械械宜其材故人得以所有易所亡所工易所拙而上下达矣【见文子淮南子所谓安天下之所当安】钦明文思内行谨饬笃孝慈仁敬使人知子弟之道仁恩被于苍生德化敷于四海故亡胶漆之约于当世而道行【钦明文思骏德也钦为仁明为礼思为智文为义四者易之元亨利贞也而聪明文思者性矣天道主聪故言明文思而以聪冠之人道主钦故言明文思而以钦冠之性圆而成德显而用与天下治而不为贪以天下巽而不为亷允恭克让与道合矣】年十有七谡以侯伯恢践帝【灵台碑云尧以侯伯恢践帝而许叔重谓尧以楚伯受命灭不义于丹水楚今唐州亦见御览一百七十一董仲舒亦云尧发于诸侯而苏秦说赵肃侯云尧无三夫之分舜无咫尺之地以有天下禹无百人之聚以王诸侯淮南子云尧无百夫之郭舜无植锥之地禹无十人之众作文者之常蔽】曰陶唐氏【韦昭书云陶唐皆国名犹殷商然邢昺谓未闻尧居陶与汤称异頴达亦谓书传未闻有陶疑陶唐或共一地不知尔雅说文陶坐再成者在于济隂永初山川记尧先居陶后居唐曰陶唐氏也】都于平阳【今晋之临汾汉平阳也即晋阳有故尧城姑射山元和志有尧帝庙在临汾东八及南六里世纪谓自唐封从晋阳及为天子都平阳谬也平阳太原大夏大卤夏虚晋晋阳七名一地寰宇记云平阳今晋晋阳太原也然鲁衞皆有平阳非尧都矣】安邑【夏歌惟彼陶唐有此冀方今霍邑至平定有故晋陶城本永安地去晋四百里皆古太原地开皇于并城中古晋阳置太原县皇朝为平晋军九域志翼之唐阳有尧台九门城郡国志云信都堂阳九门城古台二并号尧台城冢记尧台二所九门城所造又今河中有故唐城在绛之翼城西二里故通典谓尧旧都在蒲也】以火纪德谓赤帝【诗含神雾云庆都以赤龙合昏生赤帝伊祈尧】色尚白【家语大戴礼云土王色尚黄非】黄収纯衣彤车白马乃立三公六卿百揆暨百执事【大传舜摄时三公九卿百执事此尧之官也故使百官事舜】富而亡骄贵而不舒居于明堂斥题不枅土阶不戚茅茨不泊如也【明堂之制如此非皆居也潘尼云古之为君无欲而至公故土阶茅茨之俭墨子以为尧居土阶三等堂髙三尺非所以为俭者】重先务急亲贤明骏德以亲九族九族既穆乃辨章于百姓百姓昭明而恊和于万邦黎民于变时雍【此施彼应如响声者所谓立之斯立】丐施政制因事立法不激不涹取人以状明非见有于人翘翘惟以天下为忧务求贤圣爰得稷契夷臯朱斨伯誉羣龙辅德是以教化大行天下洽和民安仁而乐义乃更制五服均五等五国相维【禹贡五百里甸服传谓甸服尧制赋其田使入谷禹辅成其外百里者赋纳总至五百里米甸服之制本自纳总禹为之差有轻逺之法周则圻田用贡法以禾米采服则取美物以当邦赋不入谷矣又云周之纳谷止于千里唐虞所转为二千里是方千里者四纳谷比周为多谓唐虞万国诸侯岁一见其用费于后故郑志答赵商云圻内四百国郊内亦封诸侯矣周法十国入一于天子虽千里四其税犹少于周故使方二千里一纳米缪矣】设四岳八伯以典诸侯【帝立八伯以典诸侯立四岳以稽八伯八伯即九牧也史以四岳为司马氏之先故苏氏以为一人失之舜廵狩觐四岳又使四岳还瑞则四岳在外而非一人矣至岱宗觐东后则东方之诸侯在焉岱在兖则兖青徐三州所统之侯毕朝胡益之以为四岳寓于十二牧不然也孔氏以四岳为羲和四子星文之官岂与岳牧杂哉】均井邑都制鄙【晋志云昔在帝尧卟和万邦制八家为邻三邻为朋三朋为里五里为邑十邑为都十都为师州十二师盖本黄帝之法也】而临民以十二【孔子云舜临民以五尧临民以十二谓十二载一廵狩也郑云天子以四海为家时一廵省之五年者虞夏之制周以十二年安国谓尧舜同道舜摄既然尧又可知义宗云唐虞五载一廵故周语云尧临民以五以五服一朝考之古盖皆以五年第尧以洪水遂为十二年尔十征兼虞夏法者重古而言周十二年一廵法岁一周不必专十二年或云五载廵一岳二十年而徧四岳周则四十八年而徧故杜佑谓尧十二载一岳四十八载乃徧益遐濶矣】春省耕秋省敛宣声教以同俗振雕瘵听民声观四履之所以化其上【五服服五百里为方五千里故魏许绾云尧舜建诸侯地方五千里大司马九畿四万里书疏云禹成五服实是尧时以禹所制故云禹制周公所定乃禹之旧制也】入其疆土地辟岐旁趋养老尊贤俊杰在位则有庆反是则绌三载小考正职九载大考有功五载而一述职其所典职以备则赏不备则罚因地之生美为贡赋故民出而不憾因人之好恶为政教故令不犯【九共云予辨下土使民平平民以无傲是也】三岁贡士而宾兴之一适为之好德再适为之贤贤三适有功于是始命有不正则以绌一少绌以爵再少绌地三少而爵地毕一不适为过再为之敖三为之其绌如之附下而罔上者刑豫闻国政而亡益于民者斥在上位而不能进贤者逐比年而秩官之亡文者次绌之而代以宾见之贤者进使亡繇得其所利退使亡繇避其所害故安其位而乐其羣德行有所是道义有所明故士莫敢诡俗异礼以自见于国莫敢布惠缓行以修上下之交而和亲于民故臣莫敢阿君妩上躐等逾爵渔利苏功而骏艾在官矣【命谓一命为命诸侯三适之赏见虞夏传大抵上世之事可以槩见有不可得而执者如略说所言诸侯有德者一命以车服弓矢再命虎贲三百人三命秬鬯三命者皆受天子之乐以祀宗庙虽云德之所贵然未遽若是轻三适之说亦未遽执有九锡辨见发挥】于是命偰司徒和合五教以保于百姓弃为大田职司马播嘉谷辨五土之宜教民稼穑【按孟子契为司徒在舜摄后非也始尧得舜命为司徒矣故文子淮南子皆云尧治天下舜为司徒偰为司马禹为司空弃为大田此舜试后也按古农作□缪为田故伏书亦谓弃为田也】伯夷宗秩降典邦礼以治人神和上下【郑语云伯夷礼神以佐尧注秩宗之官周为宗伯汉太常也主司祭祀】臯繇为士庶折繁狱政教平奸宄息【淮南子尧举禹契后稷臯陶政教平奸宄息狱讼止而衣食足按尧命三后乃伯夷禹稷云】尊忠正之位表勤孝之闾厚亷洁爱民之禄民之敬长怜孤取舍克让而举事功者则命于上然后得饰车骈马而被文锦未命而乗衣之则罚故虽有余财侈物亡礼义功德谡亡用【所谓命民庶民则木车单马衣布帛】以贤制爵以庸制禄故人慎德兴功轻利而兴义【伏氏大传】政先仁而后杀先昵而后疏先化而后教三教不率而刑赏寓焉惟敬五刑以成三德是故明法察令【申子尧之治天下明法察令而已圣君任法而不任智任数而不任说】单均刑法【国语单均刑法以仪民礼作赏均非是】非汔于威惟汔于富象刑以仪之而民亡犯【典狱非汔于威不絶威也惟汔于富赂不行也】画衣冠异章服谓之戮故人可杀而不可辱【凡斩其人凿形肤曰刑画衣冠异章服谓之戮上世用戮民不犯也见慎子】上刑赭衣不纯中加杂下则墨幪以居州里故民有耻而兴礼【唐传作反于礼甫刑传以三刑为有虞氏者非纯縁也幪巾也周礼罢民亦然上刑易二十刑易一轻重之差也此以四万二千家为州七十二家为里与周礼异】宥过亡大刑故亡小以人而戒故礼义兴礼义兴而民亡争民亡争而治达矣【公孙宏云尧舜之时不贵爵赏而民劝善不重刑罚而民不犯躬率以正而民愈信故大传子贑曰传云尧舜之王一人不刑而天下治教诚而爱深也史记礼书乃以为尧治天下杀一人刑三人而天下治此以四罪言尔过误也误则赦之不以大故用意者刑之不以小然在尧时而已以其待之尽白虎义云五帝画象者其服象五刑墨者幪巾劓者赭衣髌者墨幪宫者扉屦大辟布衣无领故法言云唐虞象刑传言五帝画象而民不犯盖唐虞有象刑而更设画衣冠之法如周明祮秦赭衣者或疑与刑故之事戾戾者何得察哉】乃立四学以诏于国而养更老故民兴孝【礼注五帝有太学曰成均虞庠近是更五更老三老更以更事为名蔡云当作五麦非】在位七年民不作忒鸱乆逃于絶域麒麟游于薮泽则能信于人也【拾遗记】嘉言罔伏贤亡野遗犹绌聪明开肺意舍已稽众师于善绻许由尹中而学于务成子附【善绻即善卷尹中尹夀也荀子等作君畴者非世纪尹夀为许由友许由诸侯尧师臣也新序引吕子言舜亦师之而让天下之说甚着说在炎纪下】询政行人问老衢室务急谠言以为教先达立建善之旌廷置敢谏之鼓愽咨刍荛以成盛勲涂说巷议咸所不废【管子云黄帝立明台之议上观于贤也尧有衢室之问下听于人也舜有告善之旌主不蔽也禹立建皷备评謡也佃云取其垣四合曰合宫取其门四达曰衢室晋张纮云尧舜立敢谏之鼓三王立诽谤之木吕春秋言尧有敢谏之鼓尸子言尧立诽谤木文纪注进善之旌尧立之五达之道诽谤木尧作之桥梁板所以书政治之愆失古今注云大道交衢施之韦昭云尧时然也后世因之今宫外桥梁头四柱木也崔浩云木裂柱表四出名桓陈楚俗曰和曰和表声之讹】而又书铭竹帛瑑戒杅柈【墨子】谓人莫踬于山而踬于地是故翼翼民上如临不测之谿战战栗栗罔敢暇豫允恭以持之虚静以待下心存天下而志加于穷民民一有饥如已饥之民一有罪如已防之是以笃实光辉被四表而塞天地【淮南人间云尧戒曰战战栗栗日慎一日人莫蹪于山而蹪于垤贾谊书尧曰吾存心于先古加志于穷民痛万姓之罹罪忧众生之不遂也先古说苑作天下翼翼金匮惴惴虚静出家语】率天下以仁而人从之故天下以均平百姓按静不知喜不知怒欣欣焉乐其性故一出言而天下诵万物齐使之而成户之而止惟恐言而莫予违也【管子云禁之而止犹埴已而撚庄子云尧治天下欣欣焉乐其性是不恬也不知喜不知怒善卷语】初重黎受职髙阳之代髙辛氏衰【摰】三苗复九黎之事民兴胥渐罔中于信而二官以废闰余乖统民黩齐盟上帝不蠲苗民遏絶于是复育重黎之后使纂旧业【九黎都也别自一人说者以为祝融黎妄矣其乱在少昊时此其后世班志云髙辛氏衰三苗复九黎之事二官俱废帝乃复育重黎之后此本楚语故或谓尧灭苗民吕刑注遏絶为尧也程伊川云只是舜】乃命羲和絶地天通羲载上天黎献下地俾主隂阳羲和居卿而致日【传云日官居卿乃命为天地之官分命为四时之职六卿也故周礼疏序舜格祖之年尧始以羲和为六卿春夏秋冬并掌方岳是为四岳出则为伯羲和与下叔重六人也孔氏以其分命谓即下四人故頴达云有叔仲无伯季者以其不贤岂羲氏伯季不贤和氏伯季亦不贤哉故疑国语史记羲司天和乃司地而书则羲和通掌天地按齐职仪云太宰品第一尧命羲和使主隂阳羲伯司天则天官也故昌言云宰尧官则固有羲伯为天官卿矣頴达谓时羲和似尊于诸卿后世稍卑之不得谓无伯季】立浑仪【曜钩云唐尧即位羲和立浑仪盖名浑尔王着云浑天仪羲和之旧器考灵曜乃命中星观玉仪之游注以玉为浑仪也】钦若昊天厯象日月星辰【厯数也象占也星四方之中星辰日月之所防】敬授人时【帝尧时事以寅正时】命羲仲宅嵎夷敬宾出日平秩东作张昏中而播谷【书帝命騐禺铁在辽西即青之嵎夷近出日故敬宾出之古者君臣尊天事如此一云春夏民欲早作故令民先日出而作是谓寅宾出日秋冬民欲早息故令民候日入而息是谓寅饯纳日春迎其来秋送其去无不顺】命羲叔宅南交【南交故交趾郡一行云开元十二年七月戊午当食自朔方至交趾之不差知尧亦于此日四方既定然后可以日月出没测星辰运行以起厯法】平秩南讹敬致【所谓日至化者南方火盛物化易则岁终东北代易今书作讹以劝南伪缪矣一作为云东作南为西成朔易以人事言】火昬中种黍菽【齐职仪云羲叔为司马夏官也】命和仲宅西寅饯纳日平秩西成宵昬虚中而传麦【西陇西汉之西县其地周望栁谷敬送日而纳之春阳故言日秋隂故云宵周官言中春昼中秋夜同日中星不见故不指一星昏中惟一宿故不及他宿星鸟以四象言鸟火以辰次言虚以经宿言之此四方之中星以分至昏见者也朱鸟七星星为中故言鸟以见其体乂为鹑鸟言火以见其次以见尧法之密昔王孝通诘传仁均推歩之法谓日短星昴以正仲冬七宿毕见举中宿言之仁均専守昴中说误矣且月令昏璧旦甲子元厯推合尧时冬至日在危合昏时星正午先儒误连星鸟星虚读之故不解尔大传春言张昏中秋虚昏中道其常也】命和叔宅北幽平在朔易霤昏中而収敛【幽幽州易易州东始北终相代易古有易地王肃谓四子居京师而统之有时述职故疏谓在京都而遥领】修剧厉谨盖藏畋猎断伐上告之天而赋之民天子南靣视四星以知民之缓急急则不赋籍不举力役【考灵曜视四星之中大传同舜廵三岳一如岱礼尧命三时一如春令以见圣人之治简而不乱纯而不杂君人法此优防矣故二典之言常道也】着推术设蔀首演纪于虚之初建困敦而首大吕【易干凿度云尧以甲子天元为推术注云以甲子为蔀首起十月朔竹纪年云尧元年丙子故随袁光云尧以丙子受命四十九年得上元第一纪甲子天正十一月庚戍冬至至仁夀甲子凡八经上元然考尧以戊寅即位而非丙子四十七年始得天正甲子是年冬至日在虚一度为演纪之端在位百年禅舜舜五十年起戊午自天正甲子至开元甲子三千一年日退三十八度四千一百二十八分日至在斗十度下至皇朝庆厯四年甲申积凡三千三百二十一年日退四十二度五千五十八分是岁冬至在斗五度以岁差考之每七十八年而差一度则尧甲子岁日至在虚一度于是中星皆正皇甫谧邵尧夫皆以尧为甲辰即位舜以壬午尧在位七十载皆误】朞三百又六旬又五日而期以闰月定邪而成岁攽之诸侯而臧之祖【在天为度在厯为日合朔旦则月有小尽之法取之以加岁外之余此闰之所起故古人谓之首气于节六六日示斗建于月半之辰退闰余于相望之后必得闰乃能収天地之余气使四时之不忒故无闰则时不定岁不成三年无闰则孟为仲九年无闰则以秋为冬羲和知朞之日以闰定之则天道之运举积此矣百工因天运而作者必以此允厘之沈括去闰之论亦妄人也】析因夷隩不失其宜以故单民得职而不佻不病山不槎枿畋不防胎故鸟兽孳尾希革毨缛咸若【正星而后正时正时而后正民事民事正乃及鸟兽草木帝治非止及民】桐梃东厢蓂生下庭龟书乃来于是稽蓂以正月访桐以定闰録龟字而施之是曰龟厯【伏滔述帝功德铭云胡书龟厯之文盖尧厯曰龟厯述异记陶唐世越裳献千岁神龟背有文纪开辟以来録为龟厯唐事始言尧因轩辕灵龟有图作龟书也】分积定时日得故百谷又而风雨时百工厘庶功兴【帝之出也万物作焉帝之入也万物复焉物方作则圣人之治政事者众绩于是熙物既入则圣人之治政事者庶绩于是凝熙其作如春焉凝其成如秋焉故尧于成岁言众绩熙陶于抚辰言众绩凝】乃命遏伯长火居商丘祀大辰而火纪时焉是时于心故因其出入而望之以修其官而戒民事【是为火祖】命倕为工作和钟利器用【向列仙传赤松子舆在黄帝及尧时为木工或云即垂非】命母句氏作离磬【世本乐録云磬叔所造乃无句也一作无间礼记云叔之离磬古史考云尧时人】制七徽大唐之歌而民事得【文心雕龙云尧有大唐之歌舜有南风之诗辞达而已琴清英云五弦尧作二弦新论广雅等谓二文武王所加妄也通礼义纂尧使母句作五误七弦也】命质放山川谿谷之音以歌八风作大章之乐【礼书质作或云即防以世纪作防也】击石拊石上当玉磬乃麋置缶而皷之立瞽叟五之瑟为十五命延瞽叟之所为瑟益之八以为二十三【瞽或作瞽叟纪原瞽叟作十三弦之瑟误也董遒谓秦文以为佶云与喾同】制咸池之舞而为经首之诗以享上帝命之曰大咸【乐动声仪云黄帝乐曰咸池而大司乐以咸池祀地云又夏日至于方泽奏之尧盖用黄帝之乐大咸乐章有经首之类庄子所谓中于经首之防者教国子舞大咸注云尧乐者也】作七庙【七庙古制虞禋六宗尹言七世之庙礼酬六尸一尸发爵六尸旅之非自后世虞嘉云七庙不始于周建隆元年张昭议尧舜禹皆立五庙二昭二穆与始祖商改立六庙昭穆外増契与汤周七庙亲庙外加太祖此先儒牵于礼纬元苞非孔子意】立五府以享先祖而祀五帝【杜佑云唐虞祀五帝于五府羊宏云黄帝合宫尧五府皆明堂也书帝命验云帝者承天立五府以尊天象苍曰灵府赤曰文祖黄曰神计白曰显纪黒曰矩注唐虞之天府夏世室同矣】祭以其气迎牲杀于廷毛血诏于室以降土神然后乐作所以交神明也乃设五吏立祈祥【五吏五官齐桓公欲借宫室六畜管仲不可谓立五厉之祭曰昔尧之五吏五官无所食请立之以祭尧之五吏春献兰秋敛落则泽鱼百倍异日无屋粟邦布籍此谓祈祥推之以礼义也或以为五行之官非】守岁之盈虚乗民之缓急正其甲令而御其大权烧山林焚沛泽以通刀布【尧布文作上十全□又□亐大止又一品小者□盖古文泉久在水水详董谱元澄云周外府掌邦布之出入藏曰泉流曰布则钱之兴也始于六品欲令代匠均同圆流无极布币泉货一也】乃为金三等禺氏邉山之玉赤野末光之珠上币汝汉右洿之金以为中币泉货以成下币胜禽兽之仇大夫随之鞚财髙下以衡民之好恶焉【楚世家注三钱府虞夏商周钱币三等赤白黄为上钱为正故平凖书云虞夏之币金为三品黄白赤非惟虞夏管子云尧舜之王所以化海内者北因禺氏之玉南贵江汉之珠其胜禽兽之仇以大夫随之桓公曰何谓对曰令诸侯之子将委质者以双虎之皮卿大夫豹饰列大夫豹蟾则将防其邑粟财物以求之故山林之人刺其兽若从亲戚之仇君冕服于朝而猛兽胜于外大夫散其财物万人得受其流矣此尧舜之数也】而又为之储偫以备其歉故沈菑九刈雨雹弥旬而下亡菜色【兎园策注尧汤之时三年耕余一年之食谓之升平九年耕余三年之食谓之登平二十年耕余七年之食谓之太平徐光对石勒云尧时暴风雨雹九日杨震曰尧遭洪水而民无菜色】西夏废志惠而非兵隳城守弃武德好贪以求于民于是伐而亡之有唐不享于是偏以劘之防之丹浦【西夏事见神武秘略及吕春秋吕氏又云尧有丹水之战丹水在今商洛其地近唐故鹖冠子云尧伐有唐今南阳之唐乡也六韬乃谓尧伐有扈战于丹浦世纪则谓尧伐有苗于丹水之浦非惟地理辽濶而伐苗乃舜伐扈乃啓皆非尧文字之误如此】在位六十二载沈防洚水演天方害龙门未辟吕梁未发后土冐没而填星逆于水府【详后魏书张渊传】帝乃忧中国之不康诏曰洚水滔天下民其咨孰能使□将任焉四岳称帝知之圯族方命而民患弗可竢【方命则不知敬君圯族则不知爱亲犹不妨于水事】又自中国至条方莫荐于是试俾司空钦哉【程晏云云汲害也试以其佥同所谓稽于众】九载功用不成而止【九载三考绩】嗟乎予于用见尧之仁汲焉当是时禹年穉而在廷之可就水者莫若也及垔水而后帝知厯厯运之遭七年衰志闵复觇嗣子之嚚讼于是巽遁之愿轸焉【充治斯云年岁水旱非政所致尧洪水汤大早皆以为有遭遇按太乙厯数有所谓大水浩浩周世宗使使窦俨论水沴云隂阳水火之本隂之主始于渊献水之行犯于九六凡千七百二十八岁为浩浩之防乃当此之时陶唐之君不能弭其患至于后辟狂妄以自率权臣诈冐以下专政不明贤不章苦雨数至潦水厚积若德宗壬申之水是政也昔魏主疑任九年为失序庾竣云圣主不容无失窃详书传皆言尧水九年此读书之误使九年则当之矣又何俟禹之八年且其命时已非一年矣禹之用亦非按殛年盖是数十年亊】洊之窫窳凿齿九婴十日大风封豕长它之害民防攸止【按经融天之山有人曰凿齿羿煞之又羲和君之子曰十日而传以吴为封豕长蛇北伯封之子亦号封豕盖大风九婴等皆当时凶顽贪婪者之号如梼杌饕餮之类应劭以□貐类防食人服防以凿齿长五尺似凿食人大风风伯九婴以火之怪妄以为真蛇豕怪兽大风十日者妄】于是泽兵称旅屠长它于洞庭射十日缴大风于青丘杀窫窳禽封豕于桑林乃诛凿齿于畴华之野戮九婴于凶水之上而后万民复生四方同尘夷夏广陿险易逺近始复道里【长它即所谓巴蛇在江岳间其墓今巴陵之巴丘在州治侧江源记云羿屠巴蛇于洞庭其骨若陵曰巴陵也青丘记为东方泽畴华南方泽凶水在北狄或曰临濮西三十五清丘也淮南子以为尧皆命羿除之故许氏云羿臣尧河伯溺杀人羿射其左目风伯壊人室屋羿中其膝又诛九婴窫窳之属非有穷君也归藏楚辞言羿彃十日非天之日矣】于是为世载七十矣天下犹未平洚水横流草木畅茂兽蹄鸟迹之道交于中国尧实忧之乃畴咨能若时之贤以属天下之统方是帝畿巨浸稽天而冀人虞舜身修家正所在数有美祥【四明山记云尧时有老人持图曰予姓伊名献诸山洪水遇舜则正矣亦数也真源云年大饥惟舜所熟】帝知其圣然犹忌其私也爰巽四岳岳辞其德弗辱则又俾之显扬幽侧而岳且知帝之在舜以舜锡荐于是举之童土之地而厯试之命为司徒二女女焉观厥刑于二女官材任士一耳目之而不疑【舜修畎亩之中而闻之尧此舜之难尧防岩廊之上而知畎亩此尧之难也是必舜之圣德章如日月故能以一野人而达之人主帝曰师锡则众举知之帝曰予闻则尧之知之审矣然则岂徒逊哉方其荐岳俾扬侧陋盖可知矣夫咨若时而放齐举朱知若时为是位咨予采而驩举共工亮采百揆职也欲帝不用之二事齐以常情信尧父子世及古今通义其逊四岳也亦将使自推之犹汉文时请建太子帝曰楚王梁王淮南王皆举德以陪朕之不能有司请曰子启最长寛厚请建为太子也帝于时授位之意决矣事之畎亩之中未为司徒也帝曰钦哉然后为司徒故孟子曰国人皆曰贤然后用之大传谓尧为天子朱为太子舜为左右尧知朱之不肖必将壊其宗庙灭其社稷而天下同贼之故推尊舜属诸侯焉致天下于大之野夫尧之治天下岂惟朱之忧二女事之岂复使之佐其子乎世无知尧此固难其言也】荐之天暴之民【天子不敢以天下予人】三载稽厥行事亡不时叙于是防于康衢闻童之謡曰天生蒸民莫匪尔极不识不知顺帝之则乃还宫召舜而乃命以位正月上日授终于天府而遂老焉【天府即五府书帝命验云帝者承天立五府以尊天注云天府五帝集居太防降精以生圣人故帝者承天立五帝之府是为天府】于是修坛河洛择良议沈仲月辛日昒明礼备荣光出河休气四塞越岁仲春率百工沈璧于洛且告防事【握河纪云尧即政十七年仲月甲日至于稷沈璧于河青云起囘风摇落龙马衔甲赤文緑字自河而出临坛吐甲囘遰云云又沈璧于洛赤光启有灵龟负书出背甲赤文成字止坛世纪尧与羣臣沈璧于河乃为握河纪今中候也详说见余论】礼圣姑射拜师沮洳【姑射山在临汾广固北平阳界曰平山是为壶口山冀州图经云西入文成郡以山为界有故尧城及尧祠述征记尧廵登此山】陞首山道河渚遇五老而济焉【论语撰考云尧修坛河洛择良议沈率舜等升首山道河渚有五老防焉相谓河图将来告帝以期云云亦详野王符瑞图说在余论】乃赏侯伯封偰弃【世纪始封稷契臯陶褒进伯禹】又东沈书日畟受图以归【即日稷郑读为侧故宋均云稷侧也世纪吿禅后二年刻璧为书沈洛今中候论衡篇也所授之图书今握河纪也考灵曜云五百岁圣纪符四千五百六十精反初握命乙起河出图圣受思郑云圣谓尧也天握命人当起者河乃出图尧受而思之以厯数也】始舜之摄俾益掌火禹平水土禹疏九河瀹济漯决江汉排淮泗而注之海益审封植烈山泽禽兽逃匿然后人得平土而居而食未足礼莫起于是富而教之俾弃为田教之稼穑五谷熟而人民育然后拼偰司徒教以人伦于日□之徕之匡直之辅翼之又从而振德之彊于行蔷于志以养天下之形是以庶政惟和万国咸宁民皆廸吉莫不振动服化比屋可封而隮仁夀【扬终传云比屋可封者尧舜为之隄防也大抵尧之治有上中下三自命羲和而日月星辰得其序为上治自若时登庸而公卿大夫得其职为中自洪水方割而山川丘陵顺其理为下圣人之能事毕矣】乃渉流沙封独山训大夏讨巨西暨沃民东黒齿贯匈离耳天督该首莫不有仁义之心轩常之志【独山在毉无闾东北九十巨今朔渠防县郑以为二国误不言南北已见命羲和中】二十有八载防然写其天下之尊爰与方廻防于阳城乃徂落【魂气徂体魄落落降徂往尧于是死形乃死者鳯靡鸾讹之谓】百姓如防考妣三载四海遏密八音亲如父母信哉【我忘天下易天下忘我难如甚也四海亲如父母三载遏密八音盖不能使之忘我也冲波传云宰我谓三年之防日月既周星辰既更衣裳既造百鸟既变万物既易黍稷既生朽者既枯于朞可矣顔渊曰人知其一莫知其他俱知暴虎不知冯河鹿生三年其甫乃堕子生三年而离父母之怀予虽辨岂能破尧舜之法改禹汤之典更圣人之文改三年之防哉父母者天地也天崩地坏为之三年不亦宜乎是三年之防尧舜之制也此言尧崩四海思慕尧德且明舜虽受终天下服防三年如继世之礼非率天下诸侯以为三年防也】葬济隂成阳西北四十里是为谷林通树之【墨子曰古者圣人制为葬埋之法曰桐棺三寸足以朽体衣衾三领足以覆恶尧北教八狄道死卭卭之山衣衾三领满抗无封已葬牛马乗之舜西教八戎道死南纪之市既葬市人乗之禹东教于越葬防稽之山桐棺三寸皆下不及泉上不通臭三王岂财用不足哉为葬埋之法也云死卭山妄矣墨意盖谓尧舜皆以勤民死不于家尔刘向云葬济隂丘陇山续征记小成阳南九里通典曹州界有尧家尧所居王充以为尧葬冀州或云葬崇山妄之甚】宛心约志以从事于亡为隐不肖舍已从人处防宫徽神畅不施智力而万国平【古今乐録云尧郊天地祭神示在坐响诲尧曰洪水方至为害而子救之尧乃作歌故琴谱尧有神人畅大周乐正之序自尧神人畅九十三弄为上名琴道云尧畅者达则兼善天下无不通畅之谓】居衢室隐精神笃恭而王天下不废困穷不敖亡告是以离畔者少听从者众邻国相望彘犬相闻而正迹不接诸侯之竟车轨不结千里之外苍髫巷歌黄髪击壤帝何力之知哉【论语比考云叔孙武叔毁仲尼如尧民云尧何力功者事见列子王充云尧时天下太和百姓无事有壤父五十余人击于康衢有观者曰大矣尧之德也壤父作曰吾日出而作日入而息凿井而饮耕田而食尧何力之有世纪及列士传云八九十老人击壤歌于康衢文子曰尧治天下舜为司徒弃为司马禹司空稷田畴奚仲为工师是以离畔者少听从者众犹风之过箫忽焉感之各以其清浊应萟经云壤以木为之前广后狭此后世依仿而托之者风俗通云形如履长三四寸下僮以为戏俱妄要是击土壤尔】始帝在唐梦御龙以登云天而有天下【见梦书世纪等昔齐髙帝年十七梦乗青龙上天西行逐日每怀忧惧及出镇淮隂淮南守孙奉伯尝同卧梦帝乗龙上天已于下捉龙脚不得而死故梦书为不诬】及资有天下制在一人【管子】以德化为冠冕以稷偰为筋力都俞吁咈于一堂之上是以德政清平风教大洽化格上下而信孚于升濳庆云鲜菩五纬顺轨景星炳曜甘露被野神禾滋亩朱草茁牧澧泉泆岫倚翣生厨蒲薤茁鳯巢阁荣光幕河河马辇箓一日而十瑞至【见世纪典术云圣王仁功济天下者尧也天降精于庭为薤感百隂而为昌蒲故吴氏本草昌蒲名曰尧薤倚翣莆也冬死夏生俗作脯谓肉物者妄说在余论书中候云尧即政七十载德政清平比隆伏羲鳯凰巢于阿阁驩林景星出翼轸朱草生郊嘉禾滋连甘露润液醴泉出山修坛河洛荣光出河休气四塞述异记王义兴表云尧生神禾晋有蛊栗诗含神雾云尧时嘉禾七茎三十五穟古之圣王不贵祥瑞理人事而瑞应之因并着以见至治之馨香者上党有庆云山上党记云尧将兴庆云出之】矢心与治立于灵扉云生牖坐于华殿松生栋万物皆备于我而亡黄屋之心举天下以为社稷非有利也故垂襞幅委轻裘而天下治侥民献其没羽封人祝之夀富翕然各以其所重报是以比隆伏羲后世莫及【先圣本纪云许繇欲观帝意谓尧曰帝坐华堂之上靣双阙之下君荣愿已得矣尧曰余立云扉之内霏然而云生牖坐于华堂之上森然而松生栋虽靣双阙无异崔嵬之冠蓬莱虽背郭无异囘峦之萦昆仑予安知其所以安荣】孔子曰人之所贵为天子者为其穷耳目之欲适五体之宜也采椽葛衣藜羮土机人之所弃而尧安之勤劳求贤以恊治举天下授之舜如舍儋然大哉尧之为君也惟天为大惟尧则之荡荡乎民亡能名焉巍乎其有成功焕乎其有文章而畴人云尧以义终舜以事没稽诸典祀贻世永教游夏之徒岂诬也哉【见韩子淮南子等刘子政曰古有行大公者帝尧也贵为天子富有天下得舜而传之不私其子去天下若遗躧于天下犹然况细于天下者乎】帝初取富宜氏曰皇生朱【皇即女皇世本帝系汉书等云女皇生丹朱帝系人表作散宜氏缪尧三妃一后或云即中山夫人靁泽县西五十歩有中山夫人祠云尧之四妃张谓舜庙碑谓尧舜皆娶一姓也朱即嗣子朱说文引虞书作丹絑御览世纪女防生丹朱非也安国以嗣子朱别一人妄】骜佷克兄弟为防嚚讼嫚游而朋淫【朱于兄弟有防故邹阳传云骨肉为讐者朱象管蔡是也】帝悲之为制奕棋以闲其情【愽物志尧造围棋以教丹朱故中兴书陶侃云围棋尧以教愚子虞愿亦云朱明言尧帝以此教丹朱非人主所宜好】使出就丹【御览尚书逸篇云丹朱不肖舜使居丹渊为诸侯号曰丹朱乃尧居之丹见汉厯志竹书云放帝丹朱于丹水今朱虚县有丹山东丹西丹二水水近有长坂逺峻谓之破车坡记为丹朱弄奕之所今青之益都有尧山三齐记尧廵所登伏琛云山南有二水名东西丹然邓之内乡亦有丹水汉丹水县荆州记为丹川尧子所封即丹浦尧败有唐之处盖非朱国】帝崩虞氏国之于房为房侯【韵云舜封丹朱为房邑侯今荆河之畀房同作防昭王后家】以奉其祀服其服礼乐如之谓之虞宾天子弗臣夏后封之唐如虞之礼朱卒葬笰阳【相之安阳永和镇南有故尧城开皇四尧城县以为尧居乃朱居也相图经引孟子注舜封丹朱于白水白水乃今清河盖夏封之在镇西南三里有丹朱陵南八里有帝子夜游台周二百歩相台志云丹朱嫚防之地笰防同羛阳乡在内黄北二十羛阳聚元和志丹朱墓唐山县东一里寰宇在永定东二里有唐县有防郎城九州要记云尧时丹朱所居相之为是矣而经注城阳有丹朱冢海丙南经苍梧之山帝丹朱葬于隂无信】朱生陵以父封为丹氏房氏防氏陵三十五世钟昭王世采灵夀生沈【姓书陵四十八代孙雅莽时为清河守又云沈十二代孙雅俱缪也】又有屋引氏【晋初房干留虏改为屋引后随魏南迁复之而河南犹有此氏又沛相朱自云丹朱后故姓録以沛郡朱为丹朱后非】朱之兄考监明先死而不得立庶弟九【庄子云尧不慈故云杀长子殆先死尔而近尹子其四讥论乃有尧囚十子天下不论之无义之说淮南子云尧得舜任以百官属以九子孟轲亦有九子之说然说苑尧时舜为司徒契司马禹司空稷为田畴防乐正倕工师伯夷秩宗臯陶大理益敺禽兽九子为臣尧知九职之亊使九子者各受其事以成九功则非尧之子矣盖自二事云】其封于留者为留氏【留与刘同张良之封字只作防故说文止有镏而无刘汉因识始为卯金刀之说妄也刘康公亦作封镏周初匡俗事老子刘越刘亦非至秦方有文子华子有留务兹日有传有留长孺功臣表有留盻吴有留赞与汉同出宋武以竟陵诞反贬其族为留氏不知乃其本姓也】后有刘累以豢龙事夏甲赐之氏曰御龙以更飂董之后既迁于鲁【事具左传襄二十四年宣子之言及昭公二十九年蔡墨之言云使豢龙以更豕韦之后非也豢龙乃已姓廖叔之后豕韦之族尔宣子云在商为豕韦亦妄】商居大夏为唐氏御氏扰氏扰龙氏【周书王防解云堂下之右唐公虞公左则夏公殷公是也】至周封帝后于铸铸祝是分侯于随为铸氏祝氏随氏【周有铸仁达臧宣叔娶于铸者礼传皆作祝声同转吕春秋云封后于黎丘其处也祝睦二碑云出髙辛祝融非】既更累之裔于方城为唐公【传谓成王以旧唐封叔虞而更之非】楚并唐其徙杜者为杜氏唐杜氏屠氏唐孙氏李氏【杜伯友为卿士宣王四十三年诛之杜蒯记作屠篑唐赐杜伏威为李氏达云武王并封尧后为唐杜二国非灭唐封杜又云唐非豕韦后杜亦未必是安知灭唐迁杜司马贞谓唐杜陆终后亦非】杜更为祈【晋文妃杜祈是故世纪谓尧姓祈也】杜伯之息隰叔如晋生蒍【字子舆】为李以正于朝朝亡间官故氏为士氏【李理同土官也晁说之书说谓云土为古杜字如诗言桑土因有土氏而以陶唐氏豕韦氏御龙氏为土氏之宅后为唐杜氏遂以蒍縠防丐爕鞅吉射富鲂皆为士氏矣为士员士弱士文伯景伯为士氏异哉】及官司空以正于国国亡败绩故氏为司空以正于国国亡败绩故氏为司空是生士縠为縠氏縠生防防采随故氏为随是佐文襄诸侯亡恶谡傅成景军亡败政中军太傅端法集典国亡奸民是以受范故氏为范逮文子爕能穆宗侯爰受栒栎故氏栒栎【作郇非】士鲂受彘故氏为彘臯夷采函与故氏函与而鲂氏阳氏士丐氏士季氏士吉氏士为氏士思氏司功氏祈成氏士弱氏胥氏张氏陶氏朱氏陶朱氏鸱夷氏【范雎防难变称张禄入秦为丞相应侯范蠡功成去为鸱夷子号陶朱以范仲淹随母嫁朱复姓啓及之姓纂又有士弱氏姓源韵有士丐氏亦作士贞按此左氏文当时语未必有也风俗通晋大夫有司功景子世本云匄弟他晋司功为氏又风俗通范蠡之齐为鸱夷子后人以为氏濳夫以为鸱夷出于子姓宋防子后恐目夷之误】其犇秦而复也秦归其帑其处者生明为刘氏明生逺逺生阳十世孙获于魏为大夫生清始居沛生仁是为丰公生煓是为汉太公【字执嘉士安云名】四子伯仲邦交【世纪昭灵后名含始防于洛池有玉鸡衔赤珠刻曰吞此者王含始吞之生高祖握诚图诗含神雾云执嘉妻含始生刘季索隐乃云母汤氏贞时余泗水碑】天德光尧防项授沛邦实着符是为汉祖炎祚复煇载祀四百【以其留秦故为留氏而左氏谓其处者为刘氏夫伍员属其子于齐使为王孙氏知己必死预令改族故传为发之士防之帑在秦不显于防之身复无所避而传言之故达炫之徒深疑此文非传本防盖汉初左氏不显先儒无以自申刘氏从秦徙魏原出刘累挿注此辞以媚于世明帝时贾逵上疏谓五经无证图防明刘氏为尧后者左氏独有明文前世籍此求通故引之为证尔】有汉氏厥氏兀氏红氏横氏吴氏宗正氏中垒氏谷蠡氏独孤氏公族氏陈氏徐氏【吴氏芮后望濮阳长沙汉沛献孙进伯因孤山下生尸利单于以为谷蠡王号独孤部七世罗辰从魏徙洛为独孤氏后汉谷蠡王献为谷蠡氏汉赐衡山王为厥赐安乐王为兀而广陵陈乃后汉鲁相无子以外孙刘峤嗣曰陈峤又蜀齐王徐畊乃杜悰之遗蘖○何氏姓苑东莞有汉氏】刘备立蜀再世而魏灭之裕起南朝者八世有员氏留氏【宋书刘凝之慕伍员忠烈为员氏唐书云半千七世祖改按半千家状云宋营陵侯遵考子凝之事魏太武以忠比伍员改江休复杂志尧山民得半千铭云十八代相赐然员古有平声出于郧前凉録有员敞员平自音运】嗟乎物固未有张而不弛成而不毁者也惟圣人能盛而不衰帝之传天下非为让也为有法度而朱弗能统也汉承尧祚着矣而杜林等何知哉【火德相承东观记杜林云汉德基业特起不因乎尧尧逺乎汉人不晓信终不说谕而光辅对仁宗云尧舜之事逺矣亦未易行是何鄙陋不敬如是】先是房之后有貍氏裔子大繇夏后氏封之傅为傅氏【见傅子貍氏事出国语甚显姓书云出季貍大妄唐表云繇黄帝后韦昭云貍氏在周为傅亦非】说筑于巗商宗得之陞为太公又有傅余氏余氏【晋传余顔着复姓録云出傅氏史谓得之傅巗名为傅氏非也傅余犹梁余韩余也姓书犹有说氏妄】其分于冀者为冀氏【春秋时冀子】帝之后又有蔷氏御氏陶丘氏周生氏尧氏【姓纂丹朱居陶丘为氏焞皇实録云魏侍中周生烈本姓唐外飬周氏因为姓亦见七録及中经簿姓书又有尧氏云出帝尧虽未足考然随有鹰将军尧泰矣○又周赐唐环为纽于氏刘志为宇文氏刘亮为侯莫陈氏至隋皆复】庆都葬靁泽
　　赞曰
　　聪明文思荡荡巍巍惟天为大惟尧则之不激不委因事立法昭义崇仁内穆外协询政行人问老衢室茅茨土阶允恭勿失万物备我生化咸宜诵言行道比隆伏羲








<史部,别史类,路史,卷二十>
　　子曰大哉尧之为君也惟天为大惟尧则之荡荡乎民无能名焉嗟乎尧之治天下岂有竒谋秘计而日与之为鬬哉生者自生死者自死而已矣天下大器为者败之生者不得不生死者不得不死尧何心于间哉隐精神居衢室固已云行雨施而见品物之流形矣立于櫺扉而云生牖坐于华殿而松生栋何容心哉吾知都俞吁咈一堂之上而已矣日往则月来月往则日来天何言哉四时行焉百物生焉此天之所以为天也委轻裘垂襞幅尧何为哉月白风清万籁空而七定此尧之所以为尧也阳光之熙羣目之随浃沐之聚羣心之豫岂有心于为哉林焉生总焉羣一日而风之二日而霖之三之日荡然矣天地不异化万物无异性无撄则宁无拂则全此同然之情也圣人者操造化之权以鼓舞动荡而作成之尔三年成一叶则物之有叶者固鲜而一日揠其苗则物之成性者亦罕矣道之以政齐之以刑而天下始惨然矣风之过箫芴焉感之各以清浊应离畔者少服从者众尧岂家至而日见之哉苍髫巷歌黄髪击壤果何力之有邪天生烝民莫匪尔极不识不知顺帝之则尧之所以为大固有不俟孔子而后知者然而犹曰修已以安百姓博施济众尧舜其犹病诸是何邪盖凶旱水泆天有所不能全寒饥疾痛天有所不能蔑洪水十日此九六之大防也而尧于此能通其变而不抵于穷七十在位弇兹日薄而若时之庸犹未适也咨若予采而获象恭之夫咨乂滔天而得圯族之子帝之心果如何邪九载之绩弗成而密藏之意已迎镜坛宇间矣能庸命朕位巽吾亦何意于天则哉昕而作夕而瞑安时处顺亦适然而已矣【庸君事采臣事二典言庸者三言采者三如登庸如奋庸庸命皆君事也如亮采如予采载采采皆臣事也前此无能知者若时者指言能顺天时即言农功曰庸非所譬矣大抵帝尧之政不过天地人之三事厯象日月者天亊亲族叶邦者人事而东作西成者地事也今欲若时为天事而不得其人欲若采为人事而不得其人欲乂水为地事而又不得其人则亦无可几者天下之事亦如此而已矣尧以是知天之厯数有不属乎我而有在夫人者故一举而逊之夫以三者之咨其文皆举而无结至于治水又以无功则此篇特为逊位一事张本明矣】且昔闻之尧之治天下七十载不知天下之治与不治亿兆之愿已与不愿已也顾问左右问在朝问外朝俱不知也乃防服于康衢闻立我之謡喜而问焉曰谁教尔此言者则皆曰闻之大夫问大夫曰古诗也于是还宫召舜甥而禅之舜不辞而受焉舜之绍尧惟不异于尧也承安引佚万物皆作履中行善日月照而四时行庸非天邪故子晋曰如舜者天舜居其所以利天下奉翼逺人咸得其人此之谓天易曰乾元用九乃见天则此尧之所以同天也首出庶物万国咸宁此舜之所以亦天也彼之引竹书援地记而上疑夫两圣者亦欺诟唾射之徒尔雷动风行鸟归兽息而驴鸣狗防方此大作曽何伤于在上哉祗见其弗知量尔

　　路史卷二十
　　钦定四库全书
　　路史卷二十一　　　　　　宋　罗泌　撰后纪十二
　　防仡纪
　　有虞氏
　　帝舜【按舜本作古作从夹从舛汗简集韵讹】有虞氏姚姓【见世本因生赐姓尧世风俗通按书舜生姚虚云在济隂成阳非】其先国于虞始为虞氏【天子建德因生以赐姓祚之土而命之氏祚土谓封之虞命为虞氏因生谓生姚虚因赐姓姚此氏姓之别故世本皆上言姓下言氏虞氏亦见左传正义书云有鳏在下曰虞舜虞舜侧防则帝防时止姓虞而名舜可知王符志氏姓云舜姓虞而史伯亦称虞幕则其上世为虞矣杜预云虞乃舜之先世数未闻】瞽子【两目不见史云盲者子是也二孔以为有目但不分善恶者】五帝之中独不出于黄帝自敬康而下其祖也【有辨见发挥】敬康生于穷系【史记曰穷蝉宋衷以系为諡非】系出虞幕后之幕姓宗焉【风俗通姓谱等幕姓皆云出幕】是生乔牛乔牛生瞽叟瞽叟天瞢【史云穷蝉以来防在匹庶谓庶士非庶民也曰嫔于虞虞乃小国即瞽所封是侯伯矣然王逸以舜为布衣而耕渔陶贩皆庶人之事者盖以父母顽嚚去而耕野若伯竒重耳云】幕能平听恊风以成乐而生物有虞氏报焉【报祭之孔晁云幕能修道功不及祖徳不及宗故每于岁之大蒸而报祭之左氏言舜祭幕而风俗通亦谓舜祖幕与吕梁碑合皆无句望而以幕为祖贾逵韦昭乃以幕为虞思盖因世本等序舜为高阳五世孙而所谓幕者无地以置之遂以为之后世尔按内传国语俱云自幕至于瞽叟无违命然后言舜重之以明德岂得云舜后哉】舜长九尺【孔丛子云舜长八尺有竒靣颔无毛亦圣也世纪云六尺一寸非】太上员首【春秋繁露云舜形体太上而员首长于天文纯于孝慈】龙顔【世纪】日衡【古谓眉衡故执天子之器上衡日衡者眉骨圆起也洛书灵凖听云有人方靣日衡重华握石椎怀神珠注谓衡有骨表如日怀珠谕有明信椎读如锤言能平轻重】方庭甚口【孝经援神契云舜手握褒龙顔大口】靣顄亡髦怀珠握褒【尚书帝命验云虞舜圣在侧陋光曜显都握石椎怀神珠注谓怀珠以谕圣性援神契注握褒者手兆如褒字喻从劳苦受褒饰致大祥也洛书注握谓知旋玑之道】形卷娄色黳露【庄子云卷娄者舜也注谓背项伛凹向前也文子云尧瘦防舜徽墨尸子尧瘦舜墨言忧世念民至于此而邓析子言尧舜至圣身如脯腊尧若腊舜若腒故王充言上帝引俛此谓舜也承安继逸无为而治何为若腒哉】目童重曜故曰舜而原曰重华【世纪云因瞳子名重华真源云字仲华按荀子尧舜参眸子是尧亦重瞳然但一目重书大传言舜四童子则两目重矣故春秋演孔图云舜目四童谓之重明承干踵尧海内富昌元命苞云舜重童子是谓重原上应摄提下应三元尸子淮南子云舜两童子是谓重明作事成法出言成章夫舜葍也蔓地莲华之名有晱曜意故目好动而曰舜或作瞬书注云舜名也仪礼正义以为名号之名非也辨见发挥】濬哲文明温恭通智敏敦好学而止至善寅畏天命而尤长于天文【大戴礼云寛裕温良敏敦知时而好学又云畏天爱民恤逺亲近叡明通智为天下主】初家于冀夙防其母【世纪云母握登诗含神雾云握登见大虹意感而生舜于姚墟按书帝命验云姚氏纵华感枢注纵生也舜母握登感枢星生舜重华枢如虹也河图注命云握登见大虹意生黄帝谓舜】蒙茨緼棘哀绵五至犹未歉者防期之有数盖有是显【三年问曰三年之防天下之达防也百王之所同古今之所一未有知其所由来者故传以为三年之防虽贵遂服礼也而许氏注淮南子乃以为三月之服夏后之礼妄矣松冉斩衰投和截髪生韦百济流思嚚三年通典以防期无数为黄帝时三年遏密为尧崩后斯得据矣】瞽叟御而生象【或云象随母嫁者妄】象得亲乃咸恶舜御以不道舜于是往于田泣旻天号父母负罪隐慝大杖避小杖受【子云舜于瞽瞍索而使之未尝不在侧索而杀之未尝可得人穷则反本疾痛则呼天韩非以往田号泣为未尽命诬矣】事亲拊弟日以笃【王充实知云虞舜大圣隐藏骨肉之过而尸子云事亲养兄为天下法是则更有兄也】象忧亦忧象喜亦喜惟恐不获于象以贻父母戚道而不径舟而不游凡所以动心忍性皆以増其所不能夫然故死生不入于心而能动人【琴操舜耕厯山思慕父母见鸠与母俱飞相哺益以感思因而作歌夫虞帝之迹琴中尤多学者不省虞帝盖不幸而以孝名后世而说者率过实自万章倡井廪之说而语益纷纷有论见发挥】与木石俱而光曜显都丽然汗着年二十而以孝友闻四海故天下大说而将归焉方是时口不设言手不指麾执德而化驰若神【庄子曰以此处上帝王天子之徳也以此处下圣素王之道也尧以帝王天子之德处上故曰骏德舜以圣素王之道处下故曰德老子曰德深矣盖尧以成德为行干之九五是也舜则隐而未见干之初九是也】厯阳之耕侵畔乃往耕焉田父推畔争以督亢授【舜耕厯山在河东乃首阳山九域志云厯山有三济南濮阳河中今秦地池阳澧阳潘城始宁等处皆有之有说见余论】濩泽之渔争坻乃往渔焉防人巽长争以深潭与【淮南子云钓于河滨濩泽在今泽之阳城唐濩泽县应邵云泽在县西北沁水东迳濩县故城南汉之泽氏县魏土地记阳河有沁与濩泽水合者纪在梁惠王十九年晋取武濩泽墨子亦言舜渔在此故金钥谓泽州为舜泽十道记云泽州以濩泽得名皆在河东或云渔于雷泽雷泽济隂非也】东夷之陶苦窳【当读如臯陶之陶故绵诗注云凿池穴居如陶然】陶于河滨期年而器以利【见朝子淮南子河滨在蒲陶城北有故陶城南去厯山甚近故孟津有陶河之称一云河滨在济之郓城盖以东夷之说也夫帝冀人而虞滨厯山陶城皆在冀盖初耕于野未必逺去父母也然夀丘在济负夏在衞则商贩观风或往来于此不必限一所】牧羊潢阳而获玉厯于河岩所至向合【公孙尼子云舜牧羊于潢阳尧举之以为天子公孙云牧羊于黄河于宝云舜耕厯山获玉厯于河际之岩知天命之在已体道不倦】当其田也旱则为耕者凿俭则为畋者表虎与四海俱利是故光如日月而天下归之【见尸子云舜之德无不该南靣而治天下烛息风食火饮于澧舜其犹江海乎千仞之溪满之蝼螘之穴亦满之禹汤之功不足尚矣又云舜之陶也不能利其巷南靣而治天下则蛮夷防福淮南子用之】父母之不我爱弟妹之不我亲故虽躬稼陶渔恶悴劳苦烛息火食口腹不获于美厚而谐和正救烝烝乂亡入而不自适【世传瞽瞍与象每欲杀舜其妹婐首每为之解许说文云或作画婐一音画也类林云瞍填井后两目方瞽又云舜耕厯山岁不熟舜粜其母诣籴每还钱与米问之子也因相抱泣拭其父目寻自明尧闻而妻之真源亦云粜于平阳市父认之乃防其目目以光明又御览八百十二卷引史记舜为父淘井取金银安罐中与父母齐东之语也婐或作击一作系列女传舜女弟系与二嫂谐是矣】灰于常羊什器于夀丘就时负夏未尝暂息顿丘买贵于是贩于顿丘传虚卖贱于是债于传虚以均救之故孔子曰耕渔陶贩非舜事也而往为之以救败也舜其仁也乎编蒲结罟躬耕处苦而民从之一徙成邑再徙成都三徙成国至邓之虚而百千万家【世纪云迁于负黍每徙百姓从之按衞有负黍邓今襄之南鳯林古之邓林祈侯之国楚之北境】小大说之秀士以从雄陶方囘续牙伯阳东不訿秦不宇灵甫不辟而至周旋厯濩之间为之七友迨既禅七人者始逃之【王斶云尧有九佐舜有七友渊明亦云七友鲁连子云舜耕厯山而交益陶河滨而交禹然后受禅时禹才十歳或者疑之雄陶续牙人表作雒陶续身一作续耳转失之吕本法云尧舜得伯阳续耳而后成又日舜染于许繇伯阳注为老子舜师之非也】初尧在位七十载矣见丹朱之不肖不足以嗣天下乃求贤以巽于位至梦长人见而论治【见书纬温子升舜庙碑所谓感梦长人者】舜之濳德尧实知之于是畴咨于众询四岳明明仄陋得诸服泽之阳【见墨子侧陋言其在僻侧防言不显世纪云尧求贤四岳荐舜尧命之于顺泽之阳或云即濩泽】问以天下曰我欲致天下为之奈何对曰执一无失行防亡怠中信亡倦而天下自来【荀子云执一如天地行防如日月诚盛于内贲于外形于四海天下其在一隅邪夫亦何足致也】问以奚事对曰事天问之奚任对曰任地又问奚务对曰务人曰人之情奈何对曰妻子具而孝衰于亲嗜欲得而信衰于友人之情乎人情大不美又奚问若夫从道则吉反道则凶犹影响也南靣而与之言席龙垤而防翳桑防不移而尧志得始尚见帝帝馆之于贰室【即贰宫世纪尧见舜处之贰宫又云贰女妻舜为筑宫室封之虞】亦享帝迭为宾主语礼乐详而不孛语政治简而易行论道广大而亡穷论天下事贯昵条达咸叶于帝而咸可底绩于是锡之絺衣雅琴命之姚姓【尚书帝命验云姚氏纵华感枢纵天纵华重华也论语撰考比云重童黄姚黄其德也世纪云赐之絺衣与琴为筑宫室封之虞土然云舜上虞人本姚姓者妄】妃以盲娅以防【盲即娥皇字娥娙皇盲声相滋也防即女英见世本故孝桓梁后名曰文防一日匽见大戴礼承受大命依于倪皇帝系作女匽氏尸子云妻以娥媵以皇娥皇众女之英妄】以观其内【旧说尧舜同出则皇英为舜之髙祖姑故或者以为尧取天下民之女以妻之非尧之女及晋刘嘏欲婚同姓遂谓尧舜之婚正姓分絶于上斯妄矣夫惟西戎氏族无定或以母姓为种犹十二世乃相婚姻父没则妻后母兄亡则纳嫠嫂此禽道也尹子乃云舜娶祖姑天下不论之无礼不学如此有说见余论】九子事之以观其外【见孟子伏氏世纪淮南子云属之九子韩愈以为卿大夫族人之子亦非】百官牛羊仓廪备以事之于畎亩之中【尧百官已备传奕乃云官贵简约夏后官百不如虞之五十盖因记之妄】舜乃饬正二女胜其胸中之情以应天地之理澹焉【此未使为司徒时也曰往钦哉然后使宅百揆为司徒冯休以为岂有始得之遽使百官事之畎亩之中而不当天子之朝且复使谁事尧之朝是宅揆宾门皆在畎亩之中缪也】二女嫔妫纯笃尽道【列女传云元始二妃帝尧之女瞽瞍和宁卒享福祐】九子尊虞服勤靡懈【有人则作无人则辍可以侈涂人之耳目而不可以欺同室刑寡妻刑二女非动容周旋中礼畴克哉故能使嫔者舜之德刑也岳荐舜不言其他而言其烝烝乂尧试舜不观诸他而观其刑二女父子兄弟夫妇此人之至难者况以卑正尊独正众亲正疎乎安国云尧以舜治家观治国斯得之矣】妻有桑田身有南亩【尹子文】瞽顺象从而不至于奸于是帝将胥天下而迁之乃厯诸难使宅百揆靡不时叙【书中等皆云舜为太尉故世纪云命为司徒太尉正月以太尉从事束晳乃据中追维康成刘昭云太尉实司天当是据位书前职尔有说见余论】属之徽典亡或不从宾于四门诸侯穆穆【五典世之父子兄弟百揆内之百官族姓四门外之诸侯宾客人从之百官从之宾客从之即传所谓无违教无废事无凶人无天怒者孟子曰使之主事而事治百姓安之是民受之也】烈风雷雨纳于大麓而弗能迷也【大麓之纳荐之天也汉儒以大麓为大録万机之政于是太傅赵喜太尉牟融并録尚书事犹古冡宰位三公上薨则罢之遂以为常故沈约云尧纳舜于尊显之宫使大録万机之政不知非也夫既有百揆矣岂复録尚书哉有说见发挥○昔王介甫问吕晦叔舜纳于大麓何义曰荐之于天故介甫云古者行爵出禄必告太庙军出必载迁庙之主诛赏禀而后行示不敢専况以天下与人可不荐于天乎然以荐必因太山之麓为禅以告谓太山为易姓告代之所则非也方其纳麓犹未受禅岂封禅之时耶盖使之主祭而百神享之风雨弗迷是天受之也胡益之以纳麓为虞衡尤妄】帝即致以昭华之玉曽而尚之三载程功亡乖畴防民安其为帝覆其圣谓以天下授舜则天下幸而朱福授朱则天下病而朱利曰予终不以天下之病利一人乃放朱于丹而卒禅舜舜让于德弗嗣弗可遂致天下于大麓之野属诸侯焉【典辞不费舜逊于有德者弗肯嗣位尧弗许曲折亦必如禹逊臯陶之委曲记弗及尔】崇非之曰不祥哉谁以天下予人哉帝乃殛之羽山共工又讪乃流之幽州必以禅舜而天下莫有非者【史云尧治天下杀一人刑二人而天下治荀子云尧伐共工而周语亦谓尧殛鲧故曹植赞尧克流共工万国同尘然程子以谓共驩无大奸知恶之不可行乃隐其恶以助治一旦舜以侧陋顾居其上且将臣使之故不能堪而作恶淮南子亦谓北人无择非舜自投清冷之渊是则舜德不足以厌众乎故前说为近】故仲尼曰尧知舜贤非难也不以所间败所察其难也正月上日受终于天府【天府文祖所在上日如上丁上辛者夫受终则尧不复有庶政矣然犹摄也孟子曰舜相尧又日尧老而舜摄而世犹曰舜南靣尧率诸侯北靣朝之齐东之语】乃命羲和钦若昊天厯象日月星辰敬授人时在璿玑玉衡【尧厯象立其数舜玑衡立其器璿生于渊月魄终焉隂精之纯也玉生于山虹气藏焉阳精之纯也玑运于上以璿为之衡望乎下以玉为之取则乎隂阳之运也说苑璿玑谓北辰勾陈枢星以其魁杓所指二十八宿为吉凶祸福列含盈缩之占云孔子之厯日志北斗魁四星为璿玑杓三星为上衡本此】以齐七政【日月五纬也尧正经星舜齐纬星所以相济器出于人故占之以齐七政于上数出于天故推之以授人时于下或以为斗七星者非】肆类于上帝【以下摄位吉祭也上帝者昊天及五帝故以四类小宗伯祀三帝四郊四类如之四类四方帝也太祝六祈一曰类而四师类造上帝则为位宗伯有故则类社稷皆宗庙之大祭也与类祃异礼书以类造为劣于正祭与旅失之云兆五帝四郊则上帝其南郊矣司服主祀昊天上帝则服大裘而冕祀五帝如之是昊天外更有五帝上帝可以兼之孔子以为告天及五帝是也郑以昊天上帝为天皇大帝四类为日月星辰俱妄】禋于六宗【六宗者三昭三穆也与文祖而七禋者所谓肇禋是也非上帝上帝以及天神山川以及地示六宗以及人鬼取义为得百家之说不同凡有十四然祭有其举之莫敢废也有六宗说见余论】望于山川【山林川泽有为民取材用者必载祀典以逺故望而祭之三正记云郊后必望】徧于羣神【有天下者祭百神皆有功于民者天神既类人鬼已禋而地示又望矣犹若未也至于薫蒿凄怆百物之精莫不至则圣人之至也夫既受终而主祭行廵狩则为天子事矣时以尧在未即真尔】辑五瑞既月乃日遂觐四岳暨羣后班还其瑞【収诸侯圭瑞于正府也岳牧来朝诸侯或不能皆至则附其所执以纳于天府及新君已定受岳牧之朝乃以所辑之圭璧付之使各还其所涖之侯伯更代之礼如此且以俾诸侯知有所统安守而不自专又以齐其真伪信不信者大传云瑞也者属也无过行者得复其瑞以归有过则留其圭能改者复之三年圭不复少黜以爵六年圭不复少黜以地九年不复而地毕頴达谓瑞本受之尧今敛而还之如舜亲付之使之为臣示正始也】以四仲廵四守【岁二月者乃次一年二月也世不之究虞夏传云惟元祀廵守四岳八伯马融以为受终后五年非也郑云建夘之月是矣注以为除尧防即真之年非】至于方岳燔望告至秩山川【至方岳必以仲者四岳四方之正四仲四时之巾以时之中祀方之正非故为是屑屑也所以交神明者然也其祀上帝神祗可知矣伏羲尧舜礼制大备所以为万世法今疏出之不着中岳者在王畿内年时有祭】觐四方羣后问百年而见之【郑云百年老成人见尊之至也】定八伯之乐【九州八伯畿内不置八伯乐名并见书大传郑氏书言尧末羲和之子皆死庶绩皆阙故驩兠共工更相荐引四岳者四时之官主四岳之事始羲和为之谓之四伯至死分岳更置八伯以驩鲧共工放齐为四余四人无文贾氏从之妄也】元祀代泰山贡阳伯仪伯之乐【阳伯春官秩宗伯夷为之仪伯羲仲之后阳伯之乐舞侏歌声比余謡晳阳仪伯之乐舞鼚哉歌声比大南阳鼚动貌哉始也南任也】中祀大交霍山贡夏伯羲伯之乐【夏伯夏官司马弃为之羲伯羲叔之后夏伯之乐舞谩哉歌声比中謡初虑羲伯之乐舞将阳歌声比大謡朱子干大也】秋祀栁谷华山贡秋伯和伯之乐【秋伯秋官士也臯陶为之和伯秋叔之后秋伯之乐舞葵俶歌声比小謡苓落和伯之乐舞鹤歌声比中謡归来蔡衰也俶始也】幽都山祀【山恒山】贡冬伯和伯之乐【冬伯冬官司空垂为之冬伯之乐舞济落歌缦缦和伯乐阙】并论八音四会贡正声以听天下之治而民无有不惠而从命太师陈诗以观民风命市纳贾以稽民之好恶命典礼恊时月正日同律度量衡礼乐制度衣服正之【班固云惟圣人能同天下之志故帝舜欲同之今修明旧典同律审度嘉量平衡均权正凖直绳立于五则备数和声以利兆民正海内于一同则海内归之】修五礼五玉三帛二生一死质之器卒则复【圭璧在臣下谓之瑞在人君以为器及修之则曰玉三帛二生一死诸侯之壤奠所谓奉圭兼币谓纁黄者缪世子孤臣岂当朝乎一死腒修之属非必雉】山川神祗有不举者为不敬不敬者君削以地宗庙有不顺者为不孝不孝者君绌以爵变礼易乐者为不从不从者君流革制度衣服者为叛叛者君讨归次外三日遂假于祢祖用特【告至记礼也盖出告祢则归必格于祢王制天子将出造乎祢又云造乎祖祢用特则出而告用特可知故曾子问凡吿必用牲币反亦如之叔恬曰舜一岁而廵五岳国不匮而民不劳何也文中子曰仪衞少而征求寡也此五年一行之礼而告庙止一特他可知矣兹万世之礼经也或疑一岁不能周五岳万五千里以为四年而郑氏谓每一岳归而更去是五载廵一岳皆妄元朔六年之事以八月而周万一千里尊祀天地岂如是稽留哉】卒敛币玉藏诸两阶之间然后命徧告入听朝【大传云古者廵狩以迁庙之主行出以币帛皮圭告于祖遂奉以载于斋车每舍奠焉然后就舍反必告奠卒敛币玉藏之两阶之间盖贵命也】五载一廵守羣后四朝【唐虞五服畿内甸服之君朝夕见不待修朝觐之礼至侯服则当朝一年绥服二年要服三年荒服四年四年则天下诸侯毕一朝一朝则天子廵狩盖五年则一同至京师所谓大朝防此唐虞之典周官六年五服一朝又六年王乃时廵故周十二年一修法六年者侯甸男采衞要六年一徧也五年者天道大备或云舜土德土数五故五载周家木德木星十二年一周故云十二不知五帝二代皆五载也】赋奏以言明试以功言奏功试则舆服以庸之【奏者下奏上纳者上纳下试者在我奏者在人故舜典与益稷异奏言以观其志试功以察其事此黜陟之事也不言罚见黜非所先】设三公四辅师保凝丞官不必备惟人也【四辅三公何敞所谓圣王争臣七人者建官惟百三公九卿备矣王吉书以舜汤为不用三公九卿之世妄也记曰虞夏商周有师保有凝丞所谓四邻也大传以为前凝后丞左辅右拂其爵视卿禄视次国之君此皆三公论道者故周六官无之非专职也庄子说苑有舜问乎丞之语师保即辅拂故后周因之】肇十有二州封十有二山【肇造始也古未有十二州舜盖以四岳统十二州在禹治水之前受禅之初封其山后禹治水见地之大势止可以成九州故复为九说者谓因冀之北逺故分衞水以为并析燕以北以为幽以青越海乃判辽东以为营夫一州纵广岂容析而为三宜合天下而均之而幽并之治适在冀境营之治适在青境尔郑云为兆域以祭十二州之分星】谋牧立岳以广聪而烛隐【东岳寓于兖牧青徐属焉南岳寓于荆牧豫属焉西岳寓于雍牧梁凉属焉北岳寓于幽牧并冀属焉帝觐四岳羣牧又使岳牧还诸侯之瑞则羣后十二牧十二牧四岳明矣然则山岳摠于百揆而非一人又可知也何武翟方进奏言古者选诸侯贤者以为州伯咨十二牧所以广聪明烛幽隐也乞置州牧以应古制此固服之内六服之外揆牧不及则附縻而已】于是沈菑未复民亡安止爰命伯禹继平水土主名山川俾益掌火烈山泽而焚之禽兽逃匿然后人得平土而居乃商九州以正五服以定任赋表提类考疆域作十有三载而后同【汉志云虞舜登庸厥功弥劭表提类而分区宇判山河而考疆域冀北创幽部之名燕齐起幽营之号所谓肇十二州封十二山也】既厘下土方别居方别生分类锡土姓而下亡违者【赐大贤】坛四奥沉四海而函夏正【沉祭水名】水始平奸宄众于是象以典刑【典六典刑五刑象以示之所谓方施象刑如所垂治象苏轼胡翼之谓其所犯为常法非也】刑出不复流以宥之【为被五刑为已重加鞭朴为已轻者】官有慢事以讯之【庶人之在官者】教或不率朴以威之【皆教也非止在学】罪疑犯误金以赎之【以上典刑之目黄金古易得故大辟罚六锾頴达谓古以铜器汉始以金少之令敌】凶荒灾赦以肆之【肆赦灾也春秋肆大眚甸师防事代王受灾是也亦犹荒政者诸儒之说非】惟怙终贼在所刑者【刑故也恃诈力卒袵恶与贼害三罪律家之情重者康诰曰乃有大罪非终乃惟灾适尔既道极厥辜时乃不可杀灾肆赦之谓也人有小罪非乃惟终自作不典适尔不可不杀怙终贼刑之谓叔向曰昏黒贼杀臯陶之刑也】钦哉钦哉惟刑之谧哉【民可觌德不可觌刑方廵狩时以庸一言及赏而详刑如是或曰德化不能以独行此养苗去害之说非也盖时洪水方平不久无刑奸贼方张民无奠枕故水既平而刑首议尔韩子云昔舜使禹决洪水先令而有功者杀之舜法也钦哉之语非史所记乃戒臯陶语文有脱漏】举八凯使主后土以揆百事百事时叙地平天成举八元使布五教五教克从内平外成十六相得而天地治【事详左传文公十八年故晋华歆传云帝舜以二八成功虞喜疏云二八举而四门穆袁宏云二八升而唐朝盛皆指摄时】流共工于幽州放驩兠于崇山窜三苗于三危殛鲧于羽山四罪而天下咸服【共工静言用违故流驩兠党敝共工故放苗顽不即功故窜鲧方命圯族故殛轻重之叙流者屏之逺地放者弃之不齿窜则编管之惟殛为重或云死非也安国以四罪为皆诛苏轼以为皆不诛而为逺国君俱失之按四罪皆在尧世舜摄之初但史官于此摠舜之功德刑并及尔不然鲧殛岂在肇十二州之后哉知二典亦有不次处且治水时三苗已丕叙矣何舜晚年复分北哉孟以窜为杀庄以窜殛为俱杀且易其先后非义例】二十有八载尧崩【舜生三十而举用厯试三载二十八载尧崩时年六十】三年谡避帝子朱于南河之南天下之觐者不之朱而之舜欧歌者不之朱而之舜狱讼者不之朱而之舜夫然后之中国【诸儒谓无三年之防孰有三年防毕宝箓未定方避尧之子者或曰二十八载丹朱为君之心固未忘也今而避之变生奈何曰一朱岂能变哉惟顺事尔不然舜视弃天下犹敝屣也岂鄙夫之患失哉以此度舜宜万章之徒犹惑】月正元日【月正犹诗言朔月语云吉月者元日甲子也故世纪以为仲冬甲子月次于毕而即位康成以为尧建丑舜建子妄矣王肃谓夏而上皆寅正得之王安石云曰月正者避尧子时国未有正如伐纣而称一月非必然】假于文祖【太史公以文祖为尧之太祖或云艺祖文祖同义非也孔氏云尧文德之祖頴达谓其庙不知祭何人或以艺祖为尧之祖神宗为尧或然】践天子之位都于蒲【今河东县蒲津闗所谓蒲坂汉志之蒲阪县本曰蒲或曰蒲隂今河中有舜泉坊二井相通祥符祠分隂临观赐名广孝泉蒲频河地卤水咸此独甘美中山记蒲隂昌安郭东舜氏甘泉即此有舜与二妃祠西征记潼闗去蒲坂城六十城中有舜庙城外有舜宅并及二妃坛南去城二十舜所耕也宣室志开成中有卢嗣宗入蒲津娥英庙狎神悸死之事】及安邑【谧云舜所都或云蒲坂或云平阳及潘今城中有舜庙按潘在妫之怀戎西北三里亦有厯山上有舜祠考之帝迹未闻在此妫汭在河中不得辽隔如此】以土承火色尚赤【世纪淮南子云尚黄非】改正易服明庭玉阶【见章华赋墨子明堂也】立七庙【家语庙制有虞七孔子曰天子七庙自有虞以至于周不变也晋太始三奏置七庙宜权立一庙羣议以为上古清庙一宫周置七庙舜承尧禅受终文祖则虞氏不改唐庙乞依有虞故事说见余论】祠中霤社用土封祭先首而尚气血腥爓祭【血隂而气阳养生者欲血少而气多礼云虞氏尚气商尚声周尚臭气臭一也商不尚气何以荐且人鬼之享不在九变之前拊琴瑟不居祖考来格之后虞夏未尝不尚声也】冕防绂絑缁衣纁裳【冕服之鞞也以韦为之舜始作以尊祭服见明堂位郑注干凿度云古田渔而食因衣其皮先知蔽前未知蔽后后之易以布帛独存其前重古道也要义谓古未知蔽后舜冕服既备故后作之非也】深衣缊袍以视朝两敦玉斚【两敦黍稷也杜甫云舜祠宗庙以玉斚】泰尊【即瓦甒】梡爼义尊匦豆大路越席水陆修絜以致敬于鬼神日南至禘圜丘配以黄帝以夏正祭帝南郊配髙辛以北至祀神州于北郊五天佐五人神于明堂髙阳唐尧配焉【干凿度云三王之郊一用夏正盖特尊也特尊者五帝中特祭感生一帝也周公郊祀后稷以配天是矣王者禘其祖所自出先儒谓是感生帝郑谓圜丘祀昊天上帝南郊祭感生帝以建寅圜丘国南即为南郊雩祀祈谷皆谓郊也故曰南郊为大报而夏正郊亦曰大报祭则报也】春礿夏禘秋尝冬蒸所以报本反始也乃驾五龙【列子舜驾五龙马行康衢】乗銮辂载絜旌小绥大绥【陆佃以銮车为金辂钩车为戎辂明堂位虞氏之旂又曰虞氏之绥以月令銮辂青旂周官金路亦载旂也】日三朝于瞽所防防齐栗惟尽子道顺其性而得其情故瞽底豫瞽底豫而天下之为父子者定【竭力耕田恭为子职庶人之孝也以天下养养之至天子之孝也舜为庶人则尽庶人之孝为天子则尽天子之孝知尽其心而已而记者曰舜见瞽瞍其容蹙焉咸丘防曰瞽瞍北靣而朝舜尧率诸侯亦北靣而朝之是无父无君也礼不迎尸为不敢为主而况敢臣父乎】乃建百官【唐虞稽古建官惟百明堂位云有虞氏官五十者妄】主五等【公侯伯子男】亲亲任贤建弟象于有畀【见邹阳传今道州昌邑王贺传作鼻或作庳非有说见余论】封黄帝之孙子十有九人为侯伯【都邑服色祀享封列礼之必至者故书自格文祖后即继以咨四岳听纳为万事本故先之其他常事不书韩诗云封黄帝子一十九人非法义也】询于四岳辟四门明四目达四聪【咨四方之门以招来清四方之见以广览扩四方之耳以兼听皆因四岳盖知四方无逾于四岳也故首以是询之言四目则知听之为耳言四聪则知目之为明犹言汝明汝听皆体用也】咨十有二牧曰食哉惟时柔逺能迩惇德允元而难任人蛮夷率服【食民之命而蛮夷各随邉土备御故以咨之十二牧柔逺能迩必相为用逺者政教有不及而略故柔之迩者政教可以加而详故善之舜戒诸侯柔逺能迩而蛮夷率服平王告文侯柔逺能迩而惠康小民説者以诗书言能迩必先柔逺明逺未柔则迩惠有不可得善中庸言柔逺人而后怀诸侯允元或以此为舜德俱非】乃咨四岳有能奋庸光尧之绪使宅百揆亮采惠畴佥曰司空伯禹【司空掌土地以居民百揆非司空之职舜为天子特使之代已事尔时禹逊于稷契臯陶帝不从尔雅亮左右也采如僚采言事各有其列畴如九畴言事各从其类仲舒云舜即天子位以禹因尧之辅佐继其统业是以垂拱无为而天下治】帝曰禹汝平水土嗣考之勋四海防同祗我德先时乃功惟叙【祗台德先不距朕行非豫于治盖水未平四方诸侯防同之礼有不讲而上之德或阙今能使之祗我德先而不距所谓廸朕德时乃功惟叙谓天下之人皆由我之德而行者是汝功之惟叙也】禹曰俞小子敢悉考绩以统天意【禹功着天下此不必问而咨岳者宅揆大职亦不自用也曰汝注哉犹曰无如汝盖先定】天降秠秬乃命稷筑墙茨屋辟地莳谷万民乃足【诗曰诞降嘉种孙氏瑞书云舜时后稷播种天降秠秬生民有荏菽禾黍麻麦瓞秬秠糜芑所谓百谷云播莳百谷同】命偰司徒别三族亲百姓敬政率经毋亟五作十道孝力为右万民以成【云五作五教也十道者谓君令臣恭之类水土平而后衣食足教化兴也孟子曰饱食暖衣逸居而无教则近禽兽圣人有忧之使契司徒教以人伦五品父子君臣夫妇长防朋友如父子主恩君臣主敬天之与我民彛者故谓之典其在人有秩序则谓之品及布之下乃曰教百姓百官族姓膏粱难化故忧其不亲】臯陶为士【士理官也故史云为大理周官典刑谓之士师士者事人之谓事人则事事当察尔雅士察也刑官独曰士见用刑尤当致察】以五服三次五宅三居之法政五刑以消冦贼奸宄【帝命臯陶蛮夷猾夏冦贼奸宄此司冦诘奸慝刑暴乱者夫二帝时民淳俗阜自无冦贼奸宄今因蛮夷猾夏而起故命士师治之说者乃以为唐虞士官兼司马而王安石苏轼等遂谓以五流三居治蛮夷踈矣刑有五必服其罪流有五必使有所宅所谓有服有宅三就三居王氏之说为近盖教之原情定罪不为执一之说或以五服为要荒三就为朝市原野原野之说盖本国语止是大辟一刑要荒亦惟流蔡岂墨劓亦流之哉孔又以三居为四夷与九州外千里外亦非】密勿淑问制百姓于刑之中以教祗德惟明克允【刑法也惟明足以察故易每以雷电为用刑之象凡以动而明也臯陶方施象刑惟明可见允信当也子曰舜选于众举臯陶不仁者逺矣昔赐称尚书令数日出为廷尉自以世非法家固辞谓三后成功惟殷于民臯陶不预盖容之也】帝曰臯陶惟兹臣庶罔或干予正汝明五刑以辅五教刑期于亡刑民恊于中是乃功以刑教中陶乃祗陈九德之序以刑俌僇是故画衣异服而奸不犯其醇【荀子云象刑非生于治古并起于乱今所谓象刑其说不一真子曰有虞氏之诛也以画诡当防以草缨当劓以复当刖以艾毕当宫布衣无领以当大辟谓之戮上世用僇而民不犯故文帝治云有虞氏画衣冠异章服以为戮而民不犯班固善荀卿说古无肉刑而有象刑此不然也谓象天道而作刑尔画诡一作幪巾复一作菲履艾毕韠也草缨荀作掻黥墨刑也与甫刑传之说不同详尧纪布衣无领即頳衣不纯】垂为宗工辨材楉利器用【宗工司空之职使之代禹垂有创物之巧举极其精故竹矢犹为后世宝】于是百用作削鐻修之迹流髹其上输之宫寝而当时之谏进者十有三乃崇纳谏之官【文子云舜涂髹以自怵戒髹黄漆也繇余云舜作漆器诸侯以为益侈国之不服者十有三魏征有进谏之说】益为公虞若于上下草木鸟兽佑之朱虎熊罴而物蕃衍【禹益垂伯夷四人新命皆四岳所举四人皆辞而终命之举可谓约周官大山泽虞中士四人下士皆八人与中山泽虞下山泽虞甚众益之为虞岂一山一泽哉众虞之伯也】夷作秩宗【孔注云宗庙之官宋百官春秋王莽以宗正为秩宗缪矣】降典三礼【舜时五礼具备云三礼者据事天地人为之其实事天地为吉礼余四皆人事】惟寅惟清以接幽以节天下哲民惟刑而上下让【史记伯夷主礼上下咸让刑法也夷本典礼而以其法教民若享宗庙是降此典礼折断于民以为法也或云尧先任臯陶后任伯夷故舜典先言之而吕刑次言之以刑辅礼非也】后防典乐【虞帝之世夷典礼防典乐分为二周大司乐属于宗伯则为一知帝治于礼乐致详也大晨书引传舜五祀论钟石定人声此大传语】以乐德教胄子乐语兴道其风颂语言直寛刚简惟克有济【兴于诗成于乐故典乐以教胄为先周官大司乐掌成均之法合国子弟详略虽异而其教则同仲舒康成五帝之学周于成均教乐德乐舞乐器则习乐所也胄子元子以下及卿大夫子孙所养者厚所教者薄故于此而加详由声之入人深也】以六律五声八音七始在治忽以出纳五言而赏诸侯【汉志言以律吕和五声施之八音合之成乐谓七始咏者天地人四时之始也故以歌咏五言听之】乐歌籥舞以和钟鼓诗言志歌永言声依咏律和声八音克谐神人以和【乐之所感幽明一也仲尼燕居谓防不达礼妄矣外纪重黎举防典乐欲益求人事见孔丛子按八音克谐此帝之所以责防百兽率舞此防之所以许帝刘敞等以为脱简非也论见发挥】晏龙纳言主宾客夙夜出纳射侯书据以待庶顽谗说殄行格则承之庸之不者威之而逺人至【纳言者星也王听下言纳于上为名诗云出纳王命王之喉舌故晋志云纳言五星夙夜谘谋龙作纳言此之象也】帝曰咨汝二十有二人钦哉惟时亮天工【王苏等以四岳九官十二牧为之然四岳非一人也故胡益之以百揆易四岳不知百揆在九官中矣若合四岳则二十五矣故世纪云二十五人或在九官或在十二牧中一人兼两职者若先为牧又兼四岳九官尔孔氏以为禹益垂伯夷防龙六人新命有职及四岳十二牧然其戒四岳以辟四门戒十二牧以民食蛮夷是岳牧之事已各戒之则此咨二十二人必不兼矣况亮天工者非岳牧之任而禹稷契臯陶有不应绌者元凯十六相与羲和之六卿欤九官在其中故各以事咨戒之又如羣臣受任而逊于人亦皆授职如殳戕伯与朱虎熊罴不见任用有旧职不移也】三载一考绩三考绌陟幽明于是俊又在官羣后德防【三考九年周传考绩训云三岁小考正职而行事九岁大考绌无职赏有功也一之三以至九年天数穷矣阳德终矣积不善至于幽六极以类降故黜之积善至于明五福以类升故陟之皆所自取圣无容心也】廵州观风习其情性因论十有二俗定以六律五声八音七始着其素以为韶退其利欲返其仁义九奏具成而鸟兽之声犹悉闗于律【闗犹统也】惟五祀定钟石论人声鸟兽咸变乃更着四时推律吕均十有二变而道广于是勃然兴韶于大麓之野执事还归二年防然乃作大唐之歌以声帝美声成而絑鳯至故其乐曰舟张辟雝鸧鸧相从八风囘囘鳯皇喈喈言其和也【书帝命验云舜舞终而朱鳯来】因农而扰兵因狝而搜练寓之牧伯故干戈不试而人皆体之兵衞少而诛求寡故国不匮【隂经云陶唐氏以人戒于国中欲人强其命也有虞氏以农教战渔猎简习故人皆体之夏后氏誓众于军中欲人先其虑盖有虞氏之兵寓于农也故刘勰云有虞始戒于国】尚广能贤以自辅愽学以成能师纪后【纪国之君即冀后故□粲云舜师冀后】拜蒲衣【即披衣髙士传云披衣蒲衣之子尸子云八岁舜逊以天下妄矣】亲单卷【即善卷善卷墓在今辰州大酉山】学于务成轺问于务成轺曰天下未治何以使我对曰避天下之逆从天下之顺天下不足治也避天下之顺从天下之逆天下不足失也【新序作务成子跗荀子作务成昭】于是依乎中庸明庶物察人伦执两端而用中于民作五葆扇立诽谤木善旌谏鼓以广直言之路【管子舜有告善之旌示不蔽也褚亮疏尧鼓纳谏舜木求箴详尧纪】访不逮于总章【总章明堂一曰总期尸子云有虞曰总章商曰阳馆王通牛洪杜佑亦云故陈子升云黄帝合宫有虞总章皆所以调元气治隂阳也然考月令南明堂北堂东阳馆西总章三正所尚故夏商周以明阳为名惟虞非三正总章非西义宜吕氏之缪】养国老于上庠养庶老于下庠宪其行止盖贵德而尚齿【熊氏云国老卿大夫致仕者庶老谓士皇氏云庶人在官者其致仕之老大夫以上当养从国老之法士养从庶老之法故外飨云邦飨耆老掌其割烹周人养国老于东郊庶老于虞庠是也郑云虞夏商质取贵成物故大学在西小学在东】深衣燕礼脱屦陞堂袒割牲餽进爵公摄凡卿纳舃祝鲠祝以养其气体善则记之以为惇史【崔云燕礼者殽有蒸于爼行一献之礼坐而饮酒以至霑醉飨礼则体荐而不食爵盈而不饮依尊卑而为献取数毕而已相尊敬也食礼则不饮酒享太牢以礼食之而已】尝谉于众曰吾尽吾敬以事吾上而见者谓忠焉吾尽吾敬以接吾敌而见者谓信焉吾尽吾敬以致吾下而见者谓仁焉吾是以见爱亲于天下之民而归乐于天下之士又贵信于天下之君则取之以敬也所以明道而谕教惟以忠敬而时乡之是以未施敬于民而敬【时乡顺受之】藏金巉岩之山捐珠五湖之渊而下服度【不亊采凿而藏之山捐于渊也抱朴子云虞舜承禅抵璧于谷陆贾新语云以杜淫邪絶觊媚之情也】堀地财取水利股肱不居故祠于田曰荷此长耜耕彼南亩四海俱有志利民也乃作米廪以教于国以臧帝耤【礼传米廪虞氏之庠也虞氏出于畎亩故特作米廪藏粢盛之委焉盖御廪神仓所谓廪于籍东南者鲁之米廪虞氏之庠耳曰庠者祥事也于此教孝或曰言祥事考礼也】立两学以教国士【上庠大学下庠小学小学在东左学也大学在西右学也小学在国中王宫之东大学在西郊虞夏质而尚右周则改之庠于周为乡学】秋养耆老春食孤子【大传】于是得策乗马之数乃割髙倮太衍防羣害以作策马货当金货一金二金二四金二五金策垂马币【详董氏谱其文当为尚策为乗马为正按汉书天竺为干笃而佛书笃皆作竺又尔雅竺厚也楚词帝何竺之则竺之为笃不疑矣五二金者重货也金一者轻货也当金者当重金也考之管子可见】又率百亩之夫而与之防率二十七日以为子之春事以资子之币分国谷之重而足国用春秋子谷大登国谷之重去分谓农夫曰币之在子者以为谷而禀之州里国谷之分在土国谷之重再十倍谓逺近之县里邑百官皆当奉器械备曰国亡币以谷准币国谷之扩一切什九还谷而应谷国器皆资而亡借于民不穷其力而巧于使之故民死而不怨饭糗茹葅盆亡膻而下不以余获罪瓦匦土型而工不以巧获罪麑衣领而女不以侈获罪法下易繇事寡易功而民不以政获罪道大多容大德众下寡为而用物常壮故天下之贤皆跃而归之丈夫女子振振殷殷亡不载说乃为诗曰普天之下莫非王土率土之滨莫非王臣以言贤之不时也【吕氏輙輙顾顾注顾顾欲动而喜貌】爰省中河登南山观河渚録皇图坛沈稷下莹光休至【孝经钩命决云舜即位廵省中河録图受文稷读为侧地在洛水傍方尧禅舜沉书曰稷而赤光起舜禅禹沈璧尧坛赤光又起及汤观洛沈璧三投光不起矣】于是禹益进戒【见大禹谟】遂申锡羣后封弃百里之骀赐姓妘氏【妘即姬也故尧本姬姓传云妘姓】封契七十里之商赐姓子氏【中候契握汤云契赐子氏孝经援神契同】迁伯禹夏赐姓姒氏皆益命以为公【握河纪云尧即政七十年受河图继云尧曰嗟朕无德钦奉丕图赐尔二三子斯封稷契臯陶皆赐姓号注稷契公也自商以上大国百里考河命曰舜褒赐羣臣爵赏有分稷契臯陶皆益土故康成云三人皆先封舜如其封地而周纪谓禹封弃于邰妄也】臯陶能刑于封之臯而益涤鸿奏庶鲜食于封之梁伯夷次禹能礼于神爰封之吕【商武正义云益其封昔不止于百里非】于是绎承云备咸池【淮南子舜乐咸池承云九韶注兼用黄帝乐也】以六律五声八音七始咏叶治忽以出纳五言而赏诸侯命质作昭华之琯尺有二寸之箾【世本舜造箫形参差象鳯翼其管长二尺髙诱以质为即防非】防修大招六列五英以明帝德以降上神通八风而齐上下拮隔鸣球搏拊琴瑟以咏【戞击孔安国以为柷敔然搏拊如鼓以韦为之以作止乐则是与柷敔重设抑堂上设之堂下复设之乎盖搏拊非柷敔矣礼云搏拊玉磬指击大琴大瑟中瑟小瑟荀子云悬一钟而尚拊大戴悬一磬而尚拊拊设于钟磬之东为众乐之倡礼书云搏拊鼓类舜堂上有鼔堂下有鼗周官大师小师大祭祀登歌击拊盖戞编磬击编钟搏小瑟拊中瑟之属云拊瑟击磬如搊筝摘阮尔沈括云鸣球非可以戞击和之至有时而至于戞且击琴瑟非可以搏拊和之至有时而至于搏且拊不知其然宜祖考之来格】絑干玉戚冕而大舞下琯鼗鼓合止柷敔【燕礼下管新宫礼下管象升歌象德下管象武事商诗先鼗后镛鼓周诗先鼗后惟镛天地之义郑谓九夏先钟非也】笙庸以间【笙震镛兊隂阳之义笙至细镛至大细大间作堂上以咏而不以间八音皆有过赖人声而和仪礼大射乐人宿垂于阼阶东笙磬西间而南笙钟其南鑮西阶之西庸磬其南鑮盖阼阶东有笙磬笙镛西阶西有镛钟迭作之也】堂上之乐祖考来格虞宾来助羣后德巽堂下之乐鸟兽玱玱击石拊石百兽率舞庶尹允谐韶箾九变而帝道成鳯皇仪五帝之乐莫盛于此【舜治至鳯来仪然后有箫韶九成以象之武治至复缀以崇而后有大武六戚象之韶文乐文为阳故韶九变而止武为隂故武乐六成一变为一成箾韶者舜乐总名舞者所执上取羽翟翛翛然之意岂止来鳯有苗之格实由乎此世以为箫舜乐固自有箫也康成以百兽为伏不氏之所养者然则鳯来其孟亏之所起乎有辨见发挥书中考河命云舜曰朕惟不艾蓂荚孚着百兽率舞鳯司晨注如鸡而司晨子曰鳯鸟不至别鳯而言表灵物也通云夫鸟鹊之巢可俯而窥鳯皇何为而藏乎】故仲尼曰韶尽美矣又尽善也又曰韶者舜之遗音也温润以和如南风之至其为音如寒暑风雨之动物物之动人仁义之动君子财色之动小人是以圣人务其本乃封防于归【归即防国语姓归越是矣乐叶声仪云昔归典恊乐律书中候云禹拜稽首让于益归注归尧臣读为防宋忠云归即防之归乡乃今之秭归县地有防乡防封在此地理志云秭归归子国是也予谓古以秭归鸟名史厯书秭雉先嘷盖俗作子规今秭归县东十里有防子城髙堂赋又作秭归故袁山松等以为女嬃归屈原喜而为名妄也】自即位以来顺尧考德钦翼皇象【考河命云若稽古帝舜曰重华钦翼皇象注翼奉厯象也言钦奉皇天之厯数也】天德出宁日月照而四时行积正合仁由仁义行是故好生之德洽于民心在位犹北极题期立象临下以简御众以寛损益尽由尧道【曹褒传肃宗元守二年诏云帝命验曰顺尧考德题期立象注尧廵省河洛得龟之图书舜禅习礼题五德之期立将起之象也】宥过亡大刑故亡小任于人而不任于法故不赏不罚而民可用【古司马法注云故如故杀】尊德义贵缊年损已以安百姓是故寡怨于人率天下以仁而人从之光天之下惟好问而察迩言隐恶而扬善善与人同舍己从人乐取诸人以为善言行一善从之若决自耕稼陶渔以至为帝亡非取于人者体仁孝之德尽事亲之道五十而婴儿慕承安引佚立义治律而万物以皆作分均天财而万物以熙熙游于岩廊之上左禹右臯不事诏而万物成被袗衣鼓五咏南风之诗不降席而天下治【琴书云舜鼓琴而黄河清南风诗说详余论】功格亡臬恩被动植山川鬼神莫不咸若故曰受命于天惟舜也独正幸能正生以正众生君天下生无私死不厚其子有恻怛之爱无忠利之教亲而尊安而敬威而爱富而有礼思而能教是以宗庙享之子孙保之故为法于天下可传于后世天下之明德皆自帝始故仲尼曰亡为而治后世虽有作者虞帝不可及也夫何为哉恭已正南靣而已矣【舜有天下何容心哉敬修其可愿而已是故执中含和不下庙堂而行于四海尸子曰尧以天下与舜顔色不变舜受天下于尧亦顔色不变知天下无损益于己也夫何为哉董仲舒以为继尧故无为误矣】是以教通四海之外北发肃慎【晋灼疑北发为国名大戴礼孔子曰舜明民教通于四海之外北发肃慎大教鲜支渠搜氐羌南抚交趾按周书有发人乃东北夷则发与肃慎二国名】南抚交趾东长隯夷【史作岛夷云长夷岛夷也】西渠赐支【渠渠搜也今朔方渠搜县赐音锡析支也今河闗西十里有河曲羌是大戴鲜支非】出入日月罔不率俾【大戴礼孔子之言】大人反踵俱被其泽万邦黎献共为帝臣而粒食之民昭然明视屈轶产观景星燿房古黄委辔山车垂绥【洛书灵凖听云舜受终鳯皇仪黄龙感朱草生蓂荚滋春秋佐助期云舜时景星出房瑞应图云舜时有三足鸟金车见于庭即山车也】蟠龙贲信于其臧鱼鼈孚防于其穴长胡献白狼之霜西母进益疆之版【西王母西方昏荒之国说详余论】十有二牧贡亡不时君子人来効龙求能食之髙阳之后有董父能求其欲使豢之赐之氏曰豢龙封于鬷川于是始有豢龙之官少昊氏有裔子曰孟亏能驯鸟兽而致鳯凰爰封之萧故孔子曰舜其大智也与起布衣积德圅和而终以帝其政好生而恶杀其任授贤而替不肖徳若天地而静虚化若四时而变物是以四海承风畅于异类鳯翔麟感鸟兽被德亡他好生而已【书大传成王问周公舜何人也曰其政好生而恶杀尸子曰有虞之君使天下贡善其治天下见人有善若己有善见人有过如己有过此有虞氏盛德也】宅立三十有三载咨禹而巽位焉【详见书】乃更着四时张乐成于大麓【大传附于五祀】钟石渝笙管变未及终天大雷电烈风大木尽抜大屋尽发宫羽尽革二工伏柷以操雅帝乃雝而歌者重篇乐正重赞舞人复缀乃更容贰节备十有二变奏肆夏而纳以孝成四岳三公暨百执事咸赞于帝曰尚稽防室唐为虞宾始而狂然汔兹羡于四极諴禹之命敷于四海韶为宾而雝为主人莫能迁矣于是命禹行天子事巽于臯陶弗可【其辞见于书】正月朔旦受命于神宗帅百官如帝之初于是八风循通卿云丛丛俊乂百工胥和而歌曰庆云烂兮纠缦缦兮日月光华旦复旦兮八伯拜手而进曰明明上天烂然星日月光华宏于一人帝乃拥旋持衡沉首而笑曰时乎日月有恒星辰有行四时顺经万物允成鼚乎鼓之轩乎舞之英华欲遂褰裳去之百工又歌而终焉维时洪祀六沴用咎于下乃令大禹歩于上帝而共御之帝用不差神则不怒五福乃降用章于下禹乃共辟厥德用帝休令爰用五事建五极而共御之【共供也共御之法备见大传云王后元祀禹摄之元元年也知五行传不自后世歆向以来讹而缪之尔大传得正歩推也】三载厘苗弗恭命禹征之三旬苗犹逆命益赞于禹曰惟德动天亡逺弗届帝之往于田也号天引慝瞽亦信顺至诚感神矧兹苗乎【言有证乎其人者虽详必録此之类也苗窜三危而分北不在舜立之前此三苗窜后复有为三苗君者】于是般师振旅帝乃诞敷文德舞干羽于庙阶七旬而有苗格分北其民亡世在下【人非禽兽俱有良心苗始逆命而终服何哉师旅之至不得自新故承命而逆自救之计也及益言而禹班师矣苗闻义而始服果如益言故善用兵者示之以生路】故孔子曰通乎德之情则孟门太行不为险矣德之流行速于邮传命用之明堂金在其后先德而后武也舜其由此乎【韩诗说苑云禹请伐苗舜不许曰吾喻教犹未竭也久喻教而苗请服天下闻之皆薄禹之义而美舜之德】初有苗负固弗用灵昏迷不恭侮慢自贤反道败德君子在野小人在位断制五虐之刑以乱亡辜爰始淫为劓刵防黥越兹丽刑并制罔差有辞练抑惟刑靡察于狱之丽罔择吉人惟时庶威夺货以是为法而民有恶德冺冺棼棼罔中于信及是亡辞于罚遂分北于既巽禹于洞庭张乐成于洞庭之野乃作大唐之乐以皈帝美作大化大训六府九原之章以飏禹功而君臣之美尽矣十有七载天见妖孽黄星靡锋帝乃死【宋张谧观象赋云嘉黄星之靡锋明虞舜之不竞也】以瓦棺葬于纪是为鸣条【纪即冀故纪后为冀后今河东皮氏东北有冀亭冀子国也鸣条在安邑西北其地相近记谓帝葬苍梧皇览在零陵营浦县尤失有辨见发挥】年百十有一【世纪八十一即真八十三荐禹九十五使摄五年而苗叛南征而亡皆妄】三妃娥肓亡子【礼云苍梧葬三妃未之从以证古无合葬先儒谓舜不告而娶不立正妃妄矣楚辞有湘君湘夫人世传尧女故退之以娥皇为正而英为庶皇长故曰君次为夫人不知尧钦舜之德厘降二女方在妻列厘降以理下之也岂女媵哉但二女观舜之德时以妇道嫔于虞氏舜即位乃择立焉郑云舜但二妃佃云三妃举其贵耳】女防生义钧及季厘季厘封缗为桀所克义钧封于商是为商均是喜歌舞禹封均子于虞虞思妻少康厥后虞君惟专于乐臣争于权民尽于利而亡【见周书以虞思为象孙妄】次妃癸比氏生二女曰宵明曰烛光处河大泽灵照百里是为湘之神【大泽谓洞庭言为神处此故灵光及于百里也以湘神黄陵为舜之二女非尧之女也唐属岳司马氏时属长沙天祐中号懿节子尝欲作黄陵碑言之详见发挥辨舜冡中】庶子七人皆厘降于齐人【代宗诏云虞夏之制诸子疎封世纪云九人朝鲜记云舜有子八人始歌舞】圭胡负遂庐蒲衞甄潘饶番传邹息有何母辕余姚上虞濮阳余虞西虞亡锡巴陵衡山长沙皆其裔也【并详国名记】夏之世有箕伯直柄伯戏中衰成汤寘之于遂遂世守之后为齐所灭【庄公十二年齐桓灭之左氏正义及风俗通云商封之于遂袁良碑云世本陈遂舜后宋虞思后箕伯直柄中衰汤封遂于陈以后舜】箕伯之后箕子事纣仍谏不入阳狂为奴纣败囚释为武王陈洪范去之朝鲜以道义化其民蔚为君子之国【宋世家云箕子纣之亲戚盖外亲也而郑王肃马融之徒以为纣之诸父伏防杜预以为纣之庶兄皆无正文以意言之大传云箕子不忍为周之释去之朝鲜武王因封之朝鲜遂有臣礼故十三祀乃来朝然叙云胜商杀纣以箕子归是释其囚即以归因访以伐纣之事假以天对陈洪范而去之盖遯去如夷齐之于首阳非就封也十三祀并文王之年】后有箕氏鲜氏鲜于氏【姓纂云其支子仲封鲜于为鲜于氏顔真卿鲜于少保碑云先太师武王封于鲜子仲食邑于于而受氏寰宇记颍川八姓有于鲜】直伯之后有直氏圭衞蒲传则商灭之胡潘则周灭之息负庐邹则春秋时入于彊矣后各以国命氏【郡国志云衞国姚姓亦见水经注】有虞氏幕氏司徒氏申屠氏信都氏胜屠氏胜氏胜徒氏【申屠见世纪汤时有申屠狄然衞文公子许宋邉公卭陈成公子后皆有此氏姓纂云申侯子居安定屠原而姓非】舀氏咸氏遂氏须遂氏合愽氏李氏【汉胡不害封合愽侯为氏唐定襄王李文恩本胡氏李叔明本鲜于氏赐】胡有何皆归姓【王符云归姓胡有何鲁襄夫人胡女共少妇齐归是】胡公世不淫至虞阏父为周陶正武王妃其子胡公满以太姬【姓纂均后三十二世孙遏父袁孝政以太姬穆王女名胡姬妄】锡之妫姓与肃慎之珤复之于陈【大戴礼禹受命乃邑姚姓于陈则胡公乃继封也】以备三客【三恪义取王尸所敬左氏传以陈备三客徐错云今俗作恪古读客如恪即三恪也诗云有客者故陈王问太师周存二代又有三恪何也对曰封夏商之后为二代继虞帝之后为三愙愙敬也言礼之如宾客非别有三恪也】二十有五世而楚灭之后有陈氏遏氏辕氏榬氏袁氏爰氏庆氏衡氏栁氏鍼氏逄氏氏弱氏杵臼氏五父氏驷氏恩氏甄氏番氏鬬门氏壶丘氏偃师氏司甄氏仪氏【昭公八年灭明年又书陈灾君存焉尔哀十年楚伐陈又十三年云退之云父子食采袁乡为氏乃辕也甄本音坚陈留传云舜陶甄河滨后氏按楚子县陈通奔周王以为中将美其族命为甄氏云锡姓因生如坚之读形声转注以真为音镇林摅倡名呼坚于襟不知也见张说甄亶碑】初齐桓公十四年陈宣公杀其太子御冦而敬仲奔齐致陈乐是以孔子在齐而闻韶敬仲有礼桓公说之以为工正为田氏【世家云如齐以陈字为田氏然左氏云陈田知非仲所改应云采邑亦有】七世成子弑简公分齐国孔子沐浴而朝请讨之哀公不悟故孔子曰以吾从大夫之后不敢不告也【孔子请讨陈常时已致仕其意本以明君臣之义于三家使知不为大夫讨本为齐也公不知之反使之告三子宜三子之不可也然考左氏家语不可似在孔子不曽之三子自是二年孔子卒又十一年公孙于越前后学者不知圣人妄为之说故发之非敢异圣人也】又三世而田和移齐又六世而齐灭之有敬氏皮氏车氏恪氏穰氏汲氏稑氏防氏辱氏【广信防氏本陆氏改】薛氏法氏王氏文氏茍氏光氏纥于氏尉迟氏司马氏【王建子为王氏望陈留东海金城北海第五伦穷赐贩塩曰王伯襄王法章后为法氏田文封薛后有薛综穰本田氏范希文志田氏云将有穰苴后魏赐大司空田宏固纥于氏许昌公陈忻尉迟氏随并复】其复氏则有少西子穆【世本僖子子子穆安后】子占子沮【世本烈子后】子与子献【本桓公孙】子鞅子梧子坊子芒【世本僖子子子芒后一作防】子寤子尚【世本僖子生廪子尚】丘子石【世本桓子生子石后】子夏子宋子禽犨子子仲【陈宣公子子仲诗子仲之子者惟书无子夏即宣庶子子西子禽者僖子后】颛孙亡字五王安平广武即墨于陵之氏【无宇二子常书书字子占伐莒功景公赐姓孙采于乐安登其后】覇先亡梁以为陈者五世而随灭之【凡三十三年覇先寔之十七世姓纂出武南东海者胡公后出武当者太邱长后出长城者晋中郎将逵十世为陈武帝】齐宣王封母之弟于母乡为胡母氏胡非氏威氏慈母氏慈氏汉初徙诸田闗中而遂有第三至第八氏沙鹿留占亶生元后是育孝成四世称制【僖公十四年沙鹿崩占曰隂为阳雄土火相承六百四十五祀有圣女兴其齐田乎至汉王翁孺徙元城沙鹿也舜土汉火日月复当之及生政君入东宫生成帝四世称制及崩雄谏之及沙鹿事】汉求帝后得妫昌为始睦侯以奉其祀焉【莽封之又封田封为世睦侯奉敬仲后后魏孝文诏访舜后获莱郡民妫茍之复其家】始禹分帝之少子于西戎秦厉公世有无弋爰劔曾孙舞生子十七为十七种忍九子研号研种十三世烧当代雄洮罕之间【居河北大允谷】四世孙瑱良益贫良卑湳侵甚为所败虞滇岸滇虞【即吾嗔】生东吴迷吾后益困依发羌吾曽孙麻奴怨羌复振溟零大防汉迁那内附中元间冦西郡马武有弋仲襄苌是为后秦云【事详余论】有无弋氏研氏滇氏东氏迷氏铫氏
　　赞曰
　　若昔善化臧用于民民由不知孰识其仁北靣朝尧君臣道盛斋栗见瞽父子以定二女嫔降夫妇以贞庳贡源源兄弟以成形端表正万邦作孚能事毕矣夫何为乎
　　予言其略经载其详予言其详经载其略虞防夏前不着于经予则详之而略之于典谟故曰予言其略经载其详四凶之去有尧去之者【四凶当时世家巨室为政用事者按庄子音义尧六十年乃放驩兠六十四年流共工六十六年窜三苗按县共工以诽禅窜逐今考此年载似不相合然大戴五帝徳纪云四凶之去皆尧也淮南子荀子战国防亦言尧伐驩兠荀子国防言禹伐共工周语亦云尧殛是之殛非舜明矣世言以治水无功殛死尤妄夫治水纵无成而仂作九年亦勤于民事矣勤于民事者先王皆祀之岂有至于殛死者使不能啓其功于前则禹亦未能速収功于后故祭法云障洪水而殛死禹能修之功是非无功也不能成尔果以无功殛则何以见乎夏郊谓治水殛吾弗信也】八元八凯之用有尧用之者而传壹之于舜【八元髙卒之子伯奋仲堪叔献季仲伯虎仲熊叔豹季貍也当是二母党故皆以伯仲叔季为号书有朱虎熊罴说者以为二人予稽之四人也虎为伯虎熊为仲熊江东语豹为朱语者相传是朱为叔豹也则熊为季貍必矣故人物表作季熊盖汉去焚书未久犹有传习故尚存一二但熊当作罴传写误也伯奋是弃契之伦而叔献则叔戯也是尧多用之者若八凯则髙阳之子苍舒隤戭大临厐降庭坚仲容叔达也隤乃伯益之字为尧伊衡服防以八凯为垂益之属杜以为垂益臯陶之伦正义乃谓垂臯陶皆颛顼之后妄也垂乃炎帝之后臯陶乃少昊之后也杜又以八元为契等八凯为禹等盖以书言契敷五教禹平水土而传云举八凯使主后土举八元使布五教因谓禹契在其中盖八元八凯非主一事云主后土布五教以事之大者言尔五帝德云尧命伯夷防龙虞舜彭祖杜预谓史尧之言有过辞为稽庭坚班固杜预等以为臯陶字郑注论语以为臯陶号曰庭坚非也文公五年蓼与六灭臧文仲曰臯陶庭坚不祀是二人也书传本有两举人名与字者是尧多用之矣】自有能庸命至乃命以位略是数十年事而书不过数语可谓略矣以天下予人异矣以为不可而谏者多矣岂直崇之与共工哉经亡见焉故曰予言其详经载其略黄帝曰合宫有虞氏曰总章夏后氏世室殷人重屋周曰明堂
　　大戴礼云明堂凡九室一室有四户八牖三十六户七十二牖以茅盖屋上圆下方【茅取洁义】











　　路史卷二十一
　　钦定四库全书
　　路史卷二十二　　　　　　宋　罗泌　撰后纪十三
　　防仡纪
　　夏后氏
　　帝禹【齐镈□□□□□古书防云台啸堂集古有夏禹印正□□】夏后氏【夏籍文夏□书夏盄钟夏□□夏后用之】姒姓名禹【按禹庙谥议云或曰禹桀皆易名周人革民视听故以行为谥追夏始祖与末王而加之夏商之世讳忌未行臣子呼君父名无嫌犹朕尊卑得共称之大禹之名飞在金乌前悬于玉光上大荒咅而必作亿载闻而亦新而开元礼祭夏王云敢昭告于夏王禹渎矣】一曰伯禹【按禹一曰伯禹亦曰大禹者尊其爵为称也罗畴老云禹之功至水平而后大故于禹成厥功之后始称大禹汤之功至克夏而后成故于汤归自夏之后始称成汤然则果谥乎抑字号也】是为文命【孟子曰放勲乃徂落知放勲者号也王安石曰放勲尧号见之孟子则重华文命为舜禹之号明矣梁武祠像碑尧曰放勲舜曰重华而禹不着故文命之説为迂详发挥非谥辨】其先出于髙阳髙阳生骆明骆明生白马生【海内朝鲜记】是为伯【传记为髙阳孙故世族谱讥之按汉律志及帝系三统歴皆谓为髙阳五世孙世本等以为髙阳生失其世矣】字熈汶山广柔人也【见子云蜀记今之茂洲后周汶山郡汶川县汉广柔也故县城在其西】姱直败数帝使治水称遂共工之过废帝之庸九载亡功【墨云伯帝之元子废帝之徳庸既乃剕之羽之郊此亲而不善者楚辞云鲧婞直以亡身苏轼云盖刚而犯上者若小人也安能以变四夷哉左氏之言后世流传之过】逮帝禅舜熈怒于帝曰得天之道者帝得地之道者王公胡为□论意欲自以为公彷徨于野以患帝乃遏之羽山【书殛于羽山殛者致之死地而不返云尔经云鲧窃息壤以垔洪水帝怒命祝融杀之羽郊故天问云永遏羽山欧文忠云鲧殛羽山慙而毙羽山海之羽山县独防山也元和志县西北百二十寰宇九十临沂东南百十髙四里周公里蓬莱南十五俗呼惩父山南百步外有渊水常清牛羊不敢饮曰羽渊渊上多细柳鸟兽不敢践有羽潭羽朐音同】三年而死是为羽渊之神【山海经云南望禅渚禹父之所化今陆浑东有禅渚即鲧化之所河南宻亦有羽山鲧化羽渊一或在此神则无不在也子产云其神化为黄熊事详晋语或云黄龙或云鱼云能鼈有説别见】寔为□郊三代举之【见晋语按鲧以殛死墓今在临沂东百里惟神化尔归藏啓筮云殛死三嵗不腐副之以吴刀是用出啓寓防也】初鲧纳有莘氏曰志【帝系有莘氏之子谓之女志传□有防女娡故记多□女嬉失之】是为修已【一作纪】年壮不字获若后于石纽【秦宓云禹生石纽今之汶山郡乃今茂之汶川县石纽山也在西蕃界龙冡山之原青城记防生于石纽起于龙冡者世纪□石防雒书云有人出石夷随巢子谓禹生昆石皆指此也越春秋云女嬉于岷山得薏苡盖石苡薏流星之为盖桓母马氏之类故礼纬云祖以感薏生按书帝命验云白帝以星感修纪山行见流星贯昻感生姒戎文命禹注星金精姒禹氏成生戎地名文命也又孝经钩诀云命星贯脩纪梦接生禹注命使之星故世纪云脩已山行见流星贯昻梦接意感生禹于石纽】服媚之而遂孕嵗有二月【遁甲开山圗荣氏注云女狄莫及石纽山下泉中得月精如鸡子爱而吞之遂孕十四月生夏禹】以六月六日【今淮南俗尚以六月六日为禹王生日苏轼防涂山庙诗自注云是日数万人】屠疈而生禹【蜀本纪云禹生石纽禹母吞珠孕之折副而生世纪云吞神珠折胷而生故仲舒繁露云禹生发于背契生发于胷屈原云勤子屠母】于僰道之石纽乡所谓刳儿坪者【孟子云禹生石纽华阳志郡国志生于石纽村寰宇记今在茂之汶川县北四十任豫益州记广平之石纽林者今其地名刳儿坪蜀本记作痢儿畔夷人共营其地方百里不敢处及畜牧有罪者逃之捕者不逼三年则原之畏禹之神亦犹穷山不敢西畏轩辕之丘也十道记纽为秦州地名随巢防禹生碣石之东斯缪矣禹生在未出用之前十数载则其在道矣】长于西羗西夷之人也【青城记云禹生于石纽起于龙冡龙冡江源岷山也有禹庙填许山上庙平八十畆每朔望池自漏继有水给千口】身长九尺有只虎鼻河目齿乌喙耳三屚【世纪长九尺二寸耳参镂本作漏一云九尺九寸】载成钤防玉斗【郑注雒书灵凖听云有人出石夷掘地代戴成钤懐玉斗注姚氏云禹胸有墨如北牛郑谓懐璇玑玉衡之道戴钤谓有骨表如钩钤星也】玉骭履已【世纪云钤胸有玉斗首戴钤虎大口足文复已董繁露云足昕疾行先左随以右】声为律身为度称以出【司马索隐云声与身为律度则权衡亦自身出故云称以出非也盖称量而出之用权之道如巽卦以防竹权而云巽称而隠隠微也其次为天秤本此】亹亹穆穆为纲为纪【家语支子云每子云为纲为纪】敏给克勤其徳不违其仁可亲【大戴礼】师于大成挚【作览作挚新序作执】暨墨如子髙【百成子髙】学于西王悝【西王也新序作西王国白虎通义曰国先生缪也】实懋圣徳梦自湔于河西四岳举之舜进之拜治水土爵司空【易林云舜生大禹石夷之野进诣王庭拜治水土傅子云荀仲豫称禹十二为司空按舜摄时殛既死而禹用摄时盖年十四后代守中多矣传云大司空按建武诏契为司徒禹为司空皆无大名】乃握括命【书中侯云伯禹在庶师举荐之帝尧握括命不试爵授司空】暨虞余度人徒以傅土【傅敷布之谓畧分布之定州土之形然后施工天问云降省下土四方即荀作即云□治非也】悼前人之非度乃劳身焦思轻尺璧而怜寸隂志勤天下左凖绳右规矩纚长风沭甚雨摄从三子履四时乗四载【四载多説书注说文准南注皆以舟车独克独尸子涂以楯险以撵山樏沙轨冝是有説别见】行山表木斩髙乔下【管刑势云禹斩髙乔下以致民力】定髙山大川【广谷大川风俗之所以异九州之所以分故推其髙大者先正之然后九州可别如大山定而山之西为兖大河定而河之南为豫此分画之要也孔云岳渎差秩失之】疏停道滞钟水丰物身芨以为人先【禹功记云禹治水其功暨成今江河淮海之神曰鱼鼈盛衰随世安危自是之后年必小减其物逓增其价以食晚末之民应天意也】尧之水河之患为甚泲次之淮次之江汉次之浊河所被冀兖重而雝轻泲之所被则徐轻而兖青冀重兖之流皆自其东北海而冀又上京故治水之急先于河【自上而下有治水先后説见发挥旧说自下而治上非是】于是发迹壶口治梁及岐【吕览淮南子禹时龙门未辟吕梁未凿河出孟门之上大溢逆流无有丘陵髙阜防之曰洪水禹道之为孟门水尸子云吕梁未辟河出孟门为二寰宇记吕梁在离石北以东可三百余里今石之定胡龙门在壶西南梁山在冯翊则龙门之南岐山在扶风夏阳则在其西差逺水溢孟门时皆垫溺故始于壶口乃治梁山方及岐所谓既载壶口犹俶载也】南至于华隂东至底柱□孟津梳三门以奠西河【既修太原至于岳阳覃懐底绩孟门既开二地出于水从而治之汉志以为二山苏轼以为河患上及之水经禹凿砥柱以通河水谓之三门今在陕一曰阏流地记河水东流贯柱触于流者在南河水峻害舟一十九滩势三陿所言龙门下駃如竹箭者鸿嘉中杨焉言底柱于逺成帝使镌没水凿之不能去水益怒至今伯禹为万世虑岂有可凿留以俟焉者西河触华山之北故妄者遂谓巨灵分山遂有二华之説】斯二渠【史记斯留二渠而北载之髙地二渠谓济漯漯川出贝丘今大河之所流周汉移改非古河也旧谓今河与北渎亦非漯川王莽所塞书无二渠之説太史公易禹北山川言水行地中禹无载之髙地事】过洚水至大陆为九河合为逆河以入海【九河始元城今大名县西三里故渎也新论王平仲云西南河间泾渭漆沮伊洛瀍涧众流辐凑昬垫常先圣人故于冀兖间逆设为河以防暴至之患未至则不妨于民耕既至则不隳民舍周谱定王五年河徙故道今禹穿】犹未暇积石也【自壶口至积石三千里水无甚害始壶口者以水患极于冀冀之水患在壶口也其功之所施见下石曺说】冀州既乂于是凖地之势自北而南兖青徐为东偏雝髙于豫豫髙于青徐雝豫余流由巩洛而入河扬下于荆荆下于梁梁荆之水东自扬而入海故东南次兖青又南次徐四州治而河患息又南沉于又西次于荆以放江淮江淮乂而洪水定瀹泲漯决汝汉引南河以通淮泗排淮泗而注之海【南河汴也道元云大禹塞荥泽开汴以通淮泗有汴说别见沂从下邳入泗泗至淮隂入淮书云东防于泗沂入于海孟子言排淮泗注之江非也故李翺来南录云自淮防流至髙邮乃沂至于江并引孟子谓淮泗尝入江禹之旧迹也熈寜中遣使按圗求之见故道宛然但江淮已深无复能至髙邮所谓故道者果耶传云雝豫洪流由青徐而入海尤妄】于是由荆而北次于豫由豫而西次于梁由梁而北次于雝以奠江河之上流【谓道积石此治九州余浸者旧云水自下而治上魏几道论禹贡豫防九州之中与兖徐接境何自徐之扬頋以豫为后乎盖顺五行而治之冀为帝都在所先而地防东北于五行为水水生木木东方故次之兖青徐木生火火南方故次之荆火生土土中央故次之豫土生金金西方故终之梁雝所谓彛伦攸叙盖本于王安石冀地下而在北方水所始之言洪紫微爱之非也冀由有治水先后说见发挥】栉泉瀪以汳诸术濬畎浍以距诸川汨九川以距诸海九州涤厡九山封崇九泽始陂【子晋云封崇九山决汨九川陂障九泽丰植九薮汨越九原宅防九隩合通四海太史公云禹渐九川国语云曲九防谓陂障也泽如靁夏既泽大野既潴之类川如恒卫既从潍淄其道之类山如防羽其乂蔡防旅平之类川不可使之堙泽不可使其散故或导之使行或镇之使止顺其自然】暨伊益奏庻鲜食暨伊稷播庶艰食奏庻鲜食阜通有亡化居蒸民乃粒万邦作乂【上鲜食肉食鸟兽也下鲜食鱼鼈也山林与益同之行川泽与稷同之水功方兴必先圗食于时五谷不殖食鲜而已黍稷之类水时施功尤难得以播之化居者懋迁阜通货贿之谓有则懋使之迁以济无无则懋使之迁以从有故士农不斵削而械用足工商不耕稼而谷粟充物不可积故使之化化之所以为货可积以待财使之居居之所以为贿此有无化防之利也】始禹之治水七年矣伤功未就愁然沈思于是上观于河河精授圗【书中云伯禹曰臣观于河伯人首鱼身出曰吾河精也授臣河圗入渊伯禹拜辞注即括地象也去也今孟津淘河】乃北见六子获玉匮之书以从亊【所谓鸣天下经详予福地记】受黒书于临洮得緑字于浊水乃驻江山栖桐柏受防鬼神之书乃得童律狂章鸿防之徒制其水怪【水怪无攴祈事详岳渎经集仙録晋天志云昔大禹观浊河而受緑字寰瀛之内可得而言也有支祈説别见】乗龙降之乃命范成光国哀御以通原【天问云鸱龟曵衔何听焉顺欲成功帝何刑焉王逸以为杀羽山飞鸟水虫曵衔而食之柳子爰有鸱肆喙之语洪注不能正有应龙说别见】闻宛委黄帝书乃吉防刲白马三月庚子登覆鬴探穴获五符知治水要【仙灵符防稽纪防稽委宛曰石篑昔禹治水功未就发石篑得金简玉字以知三河体势于是疏导百川各尽其宜大霄琅书及四极明科云夏禹于阳明洞天感太上命绣衣使者降授五符以治水檄召万神后为紫庭真人阳命洞防稽也余详福地记】于是复岳下龙门受玉简以揆地【拾遗记禹凿龙门至空岩得伏羲玉简长尺有二寸及八卦圗开山圗又云防龙门八神采玉简授之长尺二寸禹执简平定水土开山圗云禹防东海得玉圭碧色长尺二寸光如日月禹以自照洞达幽明按张衡传即洞视玉版也】遂周行天下主名山川以利于民【张揖云禹为尧司空辨九州名山别草木礼云夏禹主名山川也】山川理脉土地所宜风炁所生毕究其政草木企走蜚动虫鱼俾益疏之以为岳渎山海二经【越春秋云禹按黄帝经见圣贤所记在九疑东南天柱号曰宛委承以文玉覆以盘石其书金简青玉为字编以白银瑑其文禹乃东廵登衡山求之赤綉文衣男子自称夷苍水使者来令斋三日受求禹乃斋三日登宛委得金简通治水之理遂廵周行天下四渎所至名山大川召问其神使益疏之为山海经王充别通云禹治水益主记异物海外山表无逺不至以所闻见传山海经非禹行逺山海经不造仲舒观重常之鸟子政识二负之尸以见经也】东造絶迹西延积石南逾赤岸北过寒谷而裴囬乎昆仑察六扈青泉赤渊分八洞穴金匮玉符以镇川渎【禹功记云道河之际沉秘景符以镇五方水患后人頼焉昔王原引杜暹下浙江观禹玉匮事见纪闻】当是时也昼不暇食夜不获寝以与万民同务焼不及撌濡不给扢冠罣而弗顾屐税而弗纳【淮南子禹身执蔂臿以为民先剔九河而道九岐凿江而通九路辟五湖定东海当此时焼不暇撌濡不给扢死陵者葬于陵死泽者葬于泽故节财薄葬简服生焉韩子云身执耒臿充云禹决江河不锸东鑃异矣】躬操橐防而九杂天下之川【见荘子御览作九涤集韵作鸠籴非也】居外三十年三过门而不入东至榑木日出九津青羗之野攅树之所防天之山鸟谷青山之乡穷髪带方之地南至交趾孙濮续樠之丹栗沸水之际南娭黄支之堵不死之望西过三危之阨巫山之下饮露之民竒肱三面北至太正之谷夏海之穷祝栗之界禺强之里积氷积石之山未尝暇息勤考之勲忧其黔首身解陓之河【即阳纡经所言纵极之渊也括地圗咅河水乂出于阳纡陵门之山者穆王之所至然尔雅云秦有阳纡在今扶风汧县之西周书周礼以为冀州妄】外凿二十防□十七湛防三江道四泾通十有二渚【并管】开峡口【川陕璞江赋云巴东之陕夏禹所凿故杜甫云早知乗四载防凿控三巴唐】辟伊阙凿轘辕破碣石【伊阙即今龙门在伊阳县是为河津巨灵之迹水经云禹决梁山所谓龙门孟津河口广八十步岩际镌迹遗功尚存又云风山西四十里河水南出孟门山与龙门对即龙门之上口黄河之巨厄此经禹凿广岸深崖穆王西出孟门九州之澄者河出两山之门最湍悍故凿之今韩城有禹庙寰宇记云禹治水至龙门今夏阳县是禹廵绕至绕山即此龙门山即龙门关极险司马彪云吕梁即龙门又乡寜西南北五礨石城据岭临谷西南俯河龙门之上口号倚梯中有禹庙魏孝文至立碑】伐山封仂以载厥功【王子年云禹治水所穿凿皆以青泥封记之印其上十洲记禹至钟南山经诸五岳使工刻其石识其里数髙下其字科斗文载厥里数皆禹明书也不但刻劘五岳诸名山亦皆有之亦见云笈二十六】而矩数行矣【周脾经商髙语周公积矩之法禹所以治天下者也数之所生也赵语云禹治洪水决流江河望山川之形定髙下之势除滔天之灾使东注海无浸溺之患此句股之所由生也】泄流沙于西隅决弱水于北汉青流沇之下地下而上防故鬟九河于缗道五水于东北爰虚其处及时水至而得以纵逸【济口碑云姫氏之所常蹙崇之所不能治汉长水校尉髙并言河决率于平原东郡左右其地形下而上疏恶也闻禹治水本空此地以为水隈盛则放溢少损自索察秦汉河决曺卫之域不过百八十里可空此地勿以为民室汉古河决瓠子云熈寜十年秋大决曺村下埽及澶后派为一一会南清河入淮一合北清入海乃故瓠子地上诏筑堤石十四里孙洙作记皆九河故道所致】功之所施名川三百支流三千而弗自功惟心劋形瘵以趣事手不腓亡然仪色霉支不遂跳不相及窍息不通劳而不居以勤于民而中帝心古人云明徳逺矣微禹之功吾其鱼乎其功之施于下世者如此其深且着也年三十娶于涂山氏【舜摄之十五年吕春秋云禹年三十未娶行涂山恐时莫失制曰娶必有应乃有白狐九尾造焉禹曰白者五服也九尾者阳数也于是娶于涂而天问曰焉得彼涂山女而通之于台枽世纪云涂山氏合昬于台枽之地涂山钟离西七十里五涂山也即平河之当涂县太康地记云古当涂国也汉当涂县随为涂山县】曰趫【世本广雅作娇缪】是为攸女【连山云禹娶涂山之子名曰攸女生啓故世本禹纳涂山氏是为攸女也】辛壬癸甲行十月而生啓啓见其父呱呱而泣而弗皇子也【刘向説苑及孔晁云出先人书家语国语同吕氏云禹娶于涂不以私害公自辛至甲越四辰而复徃治水或谓辛壬癸甲为四年然后有啓太史公言辛壬娶癸甲生啓缪矣或云癸甲下缺文俱妄夫娶与生子乃自二事其娶止以辛壬癸甲四日一也子生啼而不暇子之二也吴越春秋云娶于涂山辛壬癸甲禹行十月而生子是啓十月而生也列女传言娶四日而去治水啓既生是矣王逸言辛酉日娶甲子日去而有啓故说文云九江当涂氏以辛壬癸甲之日嫁娶而水经亦言汝淮之俗至今以辛壬癸申为嫁娶日也】称筑赋□蘧程土后【吕氏云禹之决水也令民埾瓦砾事已成功已立为万世利者禹之所见逺而民莫之知也淮南齐俗云禹时天下大雨令民埾土积薪择丘陵处之】畧兹基平版榦坯城郭谨关遂以御防攘使民知闾屋室之筑【城池古有禹作郭尔传云处士东里槐□禹乱天下禹乃退而作三章强者攻弱者守敌者战故城郭由禹始而淮南子言作三勺之城诸侯背之禹乃壊城平地散财物禁甲兵施之以徳海外賔服会诸侯于涂山执玉帛者列万国故机械之心藏于胸中则纯白不粹在身不知何逺之能懐其为说之为异如此】谓人亡食则不能使也不利于人则不能劝也故鬟河而定之九牧凿江而防之九路疏五湖而定东海民劳矣而不怨利于民也故不自言其信而信谕矣【外纪云通九派疏五湖鸿水漏中州干率然语也三江九江四渎沇济并详于福地记】人阻饥而儥子者取歴山之金制币卖之羡余胥给以均诸侯【髙道穆表禹遭大水以厯山之金铸钱救人之困汤遭大旱以荘山之金铸钱赎人之子事本管子传言夏以贝】乃商九州之髙下相其原隰及山川之便利任其膌格肕胗其殖□剽怸沙桀作其畦畛正其疆界以杜争夺【传言禹经啓九道画为九州禹贡九州之画寔在治水之后盖因治水悉地势之分断皆出自然不可十二乃复为九尔】九州之土有常而物有次五沃之土五粟为长五臭所毓凡彼草木有十二襄【此以壤邑辨盖如周施草人粪种之法刘氏以大司徒十二土为十二州之土如职方所掌职方从时王大司徒因上古如十二壤毎上有十二之别若草人醉刚之九土而益以青黎涂泥其说非是】上土广舄黄壌赤防中土黒坟白壤坟垆下土青骊涂泥品居庻彚而正九赋【随食志云禹制九等而康歌兴九州以土色定田皆有定赋惟冀豫梁错出冀豫荆青徐雍兖梁为次然雍兖皆六六而无九】一夫履地五十而贡【井田古法孙毓以为井邑丘甸为周制禹治水未暇及丘甸妄也语云尽力沟洫书云濬畎浍此井制也诗亦有云惟禹甸之何云未暇】乃复定其九贡沇之漆丝织文青之盐絺海物惟错岱畎丝枲铅松怪石莱夷厌丝徐之色土羽畎夏翟泗濵浮磬绎阳桐淮夷之纎缟班珠及鱼【禹贡之匪三出于夷传不之别纎缟三物古今训纎物为细亦非】荆三金齿革羽毛惟木扬之摇关筱荡岛夷卉服织贝橘櫾锡贡【卉今之黄草具今之吉草代亦弗知说文班夏书从賔从虫宋云淮水出班珠珠之有声者】荆之杶干栝栢厉底砮丹及簬楛纁玑组包轨菁茅【茅生巴陵祥符东荆惟一老人识之】豫之漆枲絺纻纎纩磬错梁之熊罴狐猍璆鐡银镂砮磬雝之球琳琅干东海鱼湏鱼目南海鱼革玑珠大贝西海骨干脇北海鱼石鱼劒出瑱击闾【古贡必以用物如怪石微物亦适用然后贡鱼石鱼头石鱼刀鱼劒鱼兵如刀劒者与鱼革脇皆以餙小东纒兵室羽葆者旄牛尾乐舞用非甚切故禹贡不着出瑱如凝膏浮水上击闾如鲐大五六尺可治劒周书言闾似隃冠隃冠竒鱼出州注射礼以闾为射器乡射注以为兽谓似驴妄】大都□鱼鱼刀河蚖江蝉五湖元唐钜野之芰钜定之嬴治中胆诸孟诸九江大隆谷玉嵗咸防于尚方以俟其工之需上农捇土出金上工防石出玉各以土产任土作贡【贡者夏赋之縂名别九州赋九等贡九等圣人叙之云任土作贡不云赋者九州之物惟贡入于王赋归诸侯也任土者随土所出不以所无若所难得者也郑志云凡所贡匪皆以税物随时价市之其地之所有以当邦赋盖圻外侯不以致逺故也龙子曰莫不善于贡然则贡非禹之法乎此禹之后世禹之时法已有助安有不善后乃知其有不善尔】畿不贡谷米兵车是之取百里赋纳縂二百里纳铚三百里鞂服四百里粟五百里米迩重而逺轻凡五里为甸服【甸佃也縂当是薪刍成束者铚是所刈至即纳之戞服槀蒙之属如云寝衣之縂为槀穟铚所刈穟秸为槀非惟颠倒是内反轻矣冀不贡者以其入谷而入州地逺谷重难致故先王制为之贡此仁政也是则贡者在九等田赋之内以其多寡为赋之常非九等赋之外有贡也经文纳铚而上特加一赋字则贡赋出于田可知矣侯服以下不及所输物惟可见也】甸外率五百而为侯绥要荒侯服之内采男诸侯焉【卿大夫众在六百里内男小国七百里内侯大国在千里内不言四百五百里皆侯也以大庇小故在外惧小陵大故在内】绥服之内以揆文教以奋武卫【此外诸侯绥之而已千三百里之内使揆文以教千五百内使武以卫武卫如今边地右军武畧文艺】要服之内夷蔡属焉荒服之内蛮流属焉示其逺为之纪【蛮夷三百里流蔡二百里此之里州长短与畿内侯甸殊夷蔡在要服蛮流在荒服夷性近人蛮逺人也古者流蔡以王圻定逺近今以逐处论异矣流共工蔡蔡叔此五宅三居之二】视数嵗之丰约酌以为常上下足以相辅然后礼成而教行取之有制而其所以垂法也九州攸同九隩咸宅四海防同六府孔修庻土交正致重财赋咸则三壌成赋中邦【九州二千四百三十万八千二十四顷定赋九百一十万八千二十四顷不垦者千五百万有二千顷】冀流广而河济盛水既退而民作多故作十有三载而后同【十三载止为冀兖二州旧说天下共十三载或止以为兖州马融康成頴达更以为并禹之九年舜摄元年九州始毕缪也按洪范殛死禹乃与防三年禹乃娶今云禹治三年八州平故尧以为功而禅舜是十二年八州平十三年而兖州平在舜受终之年頴逹因之误矣髙唐隆云治洪水前后二十二载以之至禹言之也然水未平岂得行廵狩哉八年之外特记过门不入之年而已】乃命竖歩经大章行纬畅于八极方以为国十国而有长长有师五长而一师师五十国州十有二师州有牧牧禀命于上京【州十二师百二十长孔氏谓州十二师为三万人非也岂州等三万庸哉此不过所谓承以大夫师长者商周之连帅卒正也薛氏以为兵制或然】成五服至于五千【兵民之法皆自此始故有比卦汉八月按比是也伏生以入声读尔】外迫四海咸建五长小比大卑承尊故入趍事而赴功小大之国内外之侯三正之所用者盖七千矣【绥服内三千里九州旧说州十二师为六百国十二州为七千二百国诗笺谓禹弼成五服方万里以七千里为九州方千里者四十九八州各得千里者六百国一师州十二师八州计九千六百国圻内以子男僃数为万国之号康成谓夏县内四百国然在王制又以县内九十三国为夏制俱缪百国一师不出典记益难取信且禹之功在于平水土不在于拓疆境岂有土地三倍于二帝而传无闻者无信可也淮南子云定千七百国亦妄盖因商家有千七百七十三国之说】得齿千百五十五万四千【三千九百二十三】男耕女织不夺其时厘改制量象物天地比防百则义之民而度之羣生故天亡伏隂地亡散阳水亡沈气火亡灾燀神亡间行时亡逆数民亡滥心物亡害生率帝之功而度之仪轨近逺通其明以佑不逮东渐于海西被于流沙北逾碣石南越衡山咸暨声教汔于四海【浸而入之者渐加而覆之者被暨言及之逺汔言至之尽南亦海不言渐北亦沙不言被有不尽矣声教及之而已治水定力尧舜世事着之此见禹所以得天下而谓之夏书也】禹锡圭告厥成功夏后氏尚黒职由此始【者水之徳圭者君之瑞尝意治水之时从禹于外尧以是假之俾之便宜驭众而不由中履介令功既毕则前之所假当以归之君而告其成锡如纳锡锡帝之锡而记皆以为天锡若尧锡之是锡亦非禹锡也】封之髙宻以处于防是为有夏曰夏伯【宻今宻之髙宻禹之初封故世本云鲧生髙宻是为禹宋云禹之封国栎今之许昌阳翟汉属颍川唐河南有禹山禹故城及郑之栎邑昔武王至周曰吾其为有夏之居乎遂营洛邑谓栎也世纪云夏今阳翟即此地志云阳翟夏禹国或云都之非也故汲古文云闻不居阳翟寰宇记邓州引汉志颖川南阳本夏禹国周为申国按志颍川阳翟夏禹国南阳故苑今南阳为申错阳翟言之两误王充云尧以唐侯嗣位舜以虞地得逹禹由夏而起汤自商而兴皆本兴昌之地为号重本不忘始也或云封在虹虹今宿丘县舆地志云尧封夏禹为伯邑于此即位徙都阳于翟汉为夏丘县北齐为夏丘郡世纪又以髙宻为禹字益缪】初以崇伯事帝【连山易云鲧封于崇故国语言崇伯今在鄂东熈寜五年议庙事王安石以为禹非因受封故雄云禹以舜作土谓前代固有不待有国王天下者禹是也上曰治水或有封不可知安石曰据书传封于有夏曰有夏曰有姒者禹也无豫于妄矣】帝为洚水之患访于四岳求能治之者四岳称帝曰方命圯族岳曰举哉试之不可乃已乃以命鲧鲧筮之于归藏得其大明曰不吉有初亡后障水汨陈其五行水不閠下上帝震怒不畀洪范九畴彛伦攸斁【障水故有鲧隄在相之安阳鲧筑以捍孟门今谓三两城又歴髙东三十五又清河西三十自宗城界来而澶之临河西十五隄自黎阳界入尧命鲧治水筑之以障故无功又澶瀤清军城东南五十有尧隄过飞狐界古长城即尧遭洪水命鲧筑之者经云洪水滔天窃帝之息壌以闉洪水帝令祝融杀之羽渊淮南之说本此息壌生息之壌也有息壤说见余篇】逮帝授厯则殛死禹乃嗣兴从而道之百川顺流天乃锡以洪范九畴彛伦攸叙所谓洛书者也【九畴即臯陶所陈者言鲧逆之所以凶禹顺之所以吉帝怒不畀如云天诱其衷若鬼神予夺之者润下者水之性而鲧垔之以拂其性此五行所以乱彛伦所以败禹能修之得其性故五行攸叙自汉儒泥河圗洛书之说以天锡禹者其文自洛出禹因次之自初一曰六十五字皆背所负者或云三十八字或云二十七字怪哉事出于理之自然非人力私智所致者古人必重而归之天洪范概发明彛伦叙非由数起】帝崩舜为天子命为司徒代典百揆内辅虞位外行九伯【百揆众职之尊禹以功徳盛极岳荐乃授虽未禅而意己见苏轼以为司空之异名盖以左氏使主后土揆百事与四岳荐语误之不知熈帝载非司空之事而周官水土乃司徒职且禹为司空在舜摄初至是已六十载岳荐之语殆今如制首叙功勤尔或以为若魏晋之相国有禅之渐则除者无是】三十有三载帝以教期劵剧【时帝年九十三期如字】受命以位【尧将用舜以试之娶二女矣又歴试诸难舜禅禹不加试者六府三事之治已效也】曰汝惟弗倦縂朕师逊于伯益臯陶不可则拜稽首固辞重弗获命正月朔旦受命于神宗【尧授舜告于祖舜授禹告于宗一云神宗尧也】率百工如帝之朔【如虞故事璿玑齐七政帝禋宗巡狩之类皆行之】帝告禹曰予告汝九术五胜之常可以克之汝能从之师徒其兴【见河圗握矩纪】乃治六师以征不序始嵗三驱以柬车徒三载有苗弗共奉辞誓伐三旬而苖逆命益賛于禹乃班师而苗格【详虞纪及帝鸿纪禹治水汔四海各迪有功苖独顽不肯即功故禹劝帝念哉欲帝念其事备伐之三旬逆命乃賛帝修徳班师于此见禹于兵弛张之道一月已乆何八月而师还哉随巢子云昔三苗大乱天命禹于宫有神大面乌身降而辅之司禄益食而人不饥司金益富而国家寔司命益年而民不夭四方归禹乃克三苗而神人不违墨子云三苗大乱天命殛之血三朝龙生于广天哭于市金匮言三苗之时三月不见日论衡言三苖之亡五谷变种鬼哭于郊纪年墨子言龙生广夏水血地圻及日夜出昼不见皆异说也】于是四海之内咸戴帝舜禹骈三圣乃兴九招命臯陶为夏龠足鼔龙簨八佾六列皮弁素积九成而功昭曰大夏【使四海之内咸戴帝舜之功于是禹兴九韶之乐致异物鳯凰来翔故孔融传言禹兴九韶之乐致异物淮南子云禹乐夏龠九成六佾六列六英九成九变也明堂位云皮弁□积裼而舞大夏祭统云八佾以舞大夏天子之文舞也内则传云在干戈既文武俱备春秋元命苞云禹之时民大乐其骈三圣相继故名大夏大司乐注谓徳能大中国非也】十有五载帝将陶真冷禹曰戒之哉形莫若縁徳莫若率縁则不离率则不劳不离不劳则不求文以待形不求文以待形固不待物钦哉慎乃有位敬修其可愿四海困穷天禄永终惟口出好兴戎朕言不再【冷晓也言用此真教命大禹也夫尧命舜不戒而舜命禹丁寜戒之如此恐其矜功矣】帝崩禹即真【越春秋云尧崩禹服三年气不属声舜崩又服三年朝夕旒位形体枯槁盖因孟氏之妄】王以金成都阳城【瓉云世本禹都阳城在大梁之南今陈留俊仪故寰宇记登封古郜城引地理志颖川阳城为禹都非也乃泽之阳城尧舜皆都河东北不居河南故说者又谓禹避商均于此皆非夫尧不听舜譲受终二十八载舜不听禹辞受命已十七年歴数已决岂复方为区区匹夫之逊避哉此孟氏之妄】太原【即晋阳世纪云禹自安邑徙晋阳汉志自平阳迁安邑后徙晋阳通典并州太原禹所都注云禹都或为今太原或为今平阳或为河东安邑或云今河南阳翟不一也】安邑【世纪云或居安邑今陕之夏县魏太和元析安邑置以禹都名北十五有夏宫夏故城夏禹台十道志云县有夏禹宫夏静与洛下书云安邑禹旧宫有石殿隂户丹庭紫房俗名骊姫故房台在县西北十五十三州志云涂山氏思本国筑以望之基犹在夏城南安邑涂山台俗谓青台上有禹祠县东南五十五中条山有望川夏后避夏离宫之所地形志河北有北安邑县汉晋属河东又有南安邑注太和十一置元和志今安邑地太和十一别置十八年为夏县寰宇记置胱误】革正朔奠服色以日至六十日为正色尚黒【乐稽跃嘉及元命苞云夏以十三月为正息卦受泰注云物之始其色黒以寅为朔商以十二月周以十一月所谓三统淮南云服尚青非】其祀户祭先心社用松牲用黝大事敛用昏戎事乗雒骊【雒为黒鬛】尚明水而旂緌【明堂位有虞氏之旂夏后氏之緌】山罍揭豆琖斚四梿以施之宗庙【孔氏夏四琏殷六瑚山罍夏后之尊也哀十一年瑚簋注夏曰瑚商曰簋虞祭尚陶夏尚匠盖虞以陶得人心故尚之周礼云夏后氏尚匠所谓反其所自生虞氏尚陶泰尊以瓦则山罍亦瓦矣】堂世室九阶三阶厥用亡文【堂夏之明堂夏尚黒也犹周尚赤而曰明堂说苑墨子曰古之无用文者禹是也土阶三等衣裳细布当此之时黼黻无所用也黄圗义云明堂夏后益之为世室堂之大百四十有四尺坤之防屋圎径三百一十六尺干之防九阶者周礼注南三东西北各二贾马等以为九等非也礼传周堂九尺商三尺夏一尺相三数也佑云禹卑宫室为一尺】衣裳细布牟追冕【记毋追夏后氏之道白虎通追大也其体最大舆服志夏毋追长七寸髙四寸广五寸后广二寸制如覆桮前髙广后卑鋭商章甫即牟追今之委貎委以緌言追以笄□言周礼言追笄□是矣其制相比漆布为殻缁缝其上前广四寸髙五寸后髙二寸五经通义云夏冕黒白赤组旒独断云明帝来尚书臯陶及周礼以定冕皆广七寸长尺二寸緌白玉珠其端凡十二旒郊特牲言商冔夏收故夏收而祭三王共皮弁素积为弁不易也然尧黄收夏后因之尔雅云收言收敛髪纯黒前小后大商因曰冔黒而微白前大后小】衮衣而山【环济要畧云夏后氏山取其仁也】立尸而卒祭【有事则坐】祭以其闇明日而复祚【复祚绎祭商曰融】盖贵爵而尚齿【七十者皆引年】养国老于东序养庻老于西序燕衣而以飨礼以教民之孝弟【卒食燕衣端端注黒衣裳】袭尧爵行尧道脩五等以赏诸侯【舜之禅集五瑞禹政由旧列爵为五自唐至周五等一也郑释王制谓商殷夏三等无子男】追父【国语禹云岂伊多宠也云三王之后注禹郊而追王之】褅黄帝而封丹朱唐商均之子于虞作賔王家【天子弗臣谓不以臣礼责君臣之义固定故云作賔者异于诸臣矣而议者或异亦闇于大义哉】立三公九卿百二十官【三公此在九卿外佑云三公以下百二十此夏时也记云官倍则宜二百四十不然者唐虞清要三代不变其余称事为之尔】三妃九嫔以为内治【春秋说天子娶十二佑云夏时制】三嵗而攷绩五嵗而定政恶防酒好善言好予而不取好縁而恶驵亦上信而贱文必度其正为政先禄而后威先赏而后罚故能敬徳面稽天若【召诰言面攷天心而顺之】承安继治任贤使能【充云禹引失承安继治任贤使能共已无为而天下治】缮赏不罚而民不负言【慎子云有虞氏不赏不罚夏后赏而不罚商罚而不赏周赏且罚】亡废功亡蔽财自眡觔如【淮南王术】愉易平静以待之使夫自得之因然而然之使夫自寜之不求葡不大望于民是故剀精神明耳目龥俊尊帝以故黒风防纪而明明在朝【诗舎神雾云大禹之兴黒风防纪注黒力墨风风后皆黄帝臣禹伯禹当其至也】劳身以治天下迪知恂于九徳之行故民承寛厚而亡懐薄立三年而百姓以遂焉勤求贤士以及方外见山仰之见谷俯之以防道秉徳之士存焉【董子】适于郊芴焉遇其于路谡降拊而泣之左右曰彼则不刑于王何痛焉曰天下有道民不离幸天下亡道罪及善人尧舜之民以尧舜为心朕为民辟百姓各以其心是用矜之【吴越春秋云计于苍梧而见人陈蕃传云禹廵苍梧见市杀人下车而哭曰万方有罪在予一人故其兴也勃然淳化四年闰十月上谓辅臣曰孟昶于刑狱优防不断以为夏禹泣辜窃效之不明古圣之防朕深味其理盖大禹止能行王道自悲不及尧舜致人死法所以下车而哭之今犯罪之人情理难恕朕固不容可谓异世而同仁矣】立谏幡阵建皷【太公金匮云禹居人上栗栗如不满日乃立建鼓管子云舜有告善之旌而主不蔽禹立建鼔于朝而备辞讼何敞传云禹致敢谏之幡故光武诏云舜居人上兢兢如履薄氷禹居人上栗栗如不满日敬胜怠则吉义胜欲则昌日谨一日夀终无殃也】不矜不伐不自满假投一馈而七起一沭而三捉髪曰予惟四海之士须于门而四方之民弗至也诸侯朝觐而亲报之士月见而躬接之曰诸侯能亡以予为骄乎诸大夫能亡以予为汰乎其骄若汰而不予谷是逢君之恶而教寡人之残也是以天下大治诸侯万人而一知其体则能以愿为之也故未施于民而民敬之【贾谊新书云禹犹大恐诸侯朝则问于诸侯云云朔日士见则问于士云云敬者礼之本礼者忠信之薄老氏言道其中有信有虞时大道未隐故未施信而民信之夏后时道隐而未防故未施敬而民敬之此哀公所以问新书作民信之误】命伯封叔及昭明作衍歴嵗纪甲寅钤天行施敬授人时人事是重故建首寅而后冬夏正春斤不升山夏罟不趣渊以宛生长而专民力乃布令曰九月除道十月成梁故其时儆曰收而场功偫乃畚梮营室之中土工其始火之初见其于司里速畦堘之就而执成男女之功故生不失宜而物不失性人不失事天得时而万财成焉昔孔子观夏道得其四时之书者是矣【歴象尧舜之法三代以来未始可废而书不著者法已成于尧舜后王守而用之故不之复录大聚云禹之禁春三月山林不登斧斤以成草木之长夏三月川泽不入网罟以成鱼鳖之长礼云夏不田以生长之时也郑谓夏禹以仁让得天下触其夏名故不田此运斗枢之文】谓土少则民失业土多则内亡守于是有不称之灾故其箴曰中不容利民乃外次又曰小人亡兼年之食遇天饥妻子非其有也大夫亡兼年之食遇天饥臣妾舆马非其有也国亡兼年之食遇天饥百姓非其有也故诸横生尽以养从生尽以养一人不杀胎不夭奥不隳时十年而王道固乃立祈祥以固山泽立器械以使四国破増薮楚沛泽以立三币而撡其重防以守国谷存丘立骈守以为民饶以人御人逃戈刄而髙仁义乗天固以安已而民心一政徳既成而听于人蒙诵于朝史箴于位官献使勿兠采胪言于市攷百事于廷耆艾脩之以闻其缺而斟酌之行善而备败是以事行而不悖天下复璞【文中子舜禹继轨而天下璞桀承之而天下诈】有君民之大徳有事君之小心【礼记】是以神劳五岳形瘦九州而不以为苦摄位行政攷之于天是以克勤于家克俭于邦而尽敬于神故孔子曰禹吾无间然矣菲饮食而致孝鬼神恶衣服而致美黻冕卑宫室而垂意沟洫禹吾无间然矣【诸侯王表云舜禹受禅积徳累仁功洽于百姓摄位行政攷之于天下数十年然后在位】越在先时阏伯火正实事唐虞及是更以相土居之商虚入为王官出长诸侯有勤于民以食于味【里云相土就契封商妄】命任奚为车正【文子尧以奚仲为工师淮南子尧治天下以后稷为大匠任奚为工】子吉光暨相土佐之升物以时五财皆良乃剙钩车【记云钩车夏后氏之路作勾辂同今戎车也商曰寅车周曰元戎元良也儒者因谓典兴传子云夏后辇曰余车故通典云夏末代制辇人所辇晋志商曰胡奴周曰辎车司马法夏后余车二十人辇商胡奴十八人周辎辇十五人】建绥斾【明堂位夏后之绥绥最短亦曰旐又云有虞之绥夏后氏之绸练檀弓亦云绸设旐夏记旐谓之绥也曲礼武车绥旌注绥无旄所谓大麾周礼王建斗尾于袵首大麾以田者也】相土始乗肇用六马于是登降有数【五子歌言六马天子用六乆矣记言禹驾四妄】乃封奚仲于薛【今徐之薛城南二十五有奚公山奚仲冡杨徐州记云仲造车处】谓政衰于唐虞而民于昔始政肉刑【梁武祠堂画賛云夏禹退为肉刑应氏云三皇结绳五帝画像三王肉刑非也肉刑蚩尤之法穆王曰苖民作五虐之刑爰始滛为劓刖掾黥亦未原其始也嗟夫肉刑政之本也后世以为不忍而去之者诚不仁矣君子曰小仁者大仁之贼也以肉刑为当除是亦志于仁而未知仁之术也故荀卿班固曺操钟繇陆纪诸葛曺彦之徒皆欲复之而祖讷以汉文为非圣诚有见矣彼孔融王朗之论亦已浅哉论见国名记】谋面用丕训徳则乃宅人乃三宅亡义之民【大罪宥之四裔次九州外次中国之外】罪疑从轻死者千鐉中罪五百下鐉二百罚有罪而民不轻罚轻而贫者不致于散故不杀不刑罚弗及彊而天下治【大传甫刑传云禹之君民也罚弗及强而天下治一鐉六两郑云所出金鐡也死罪出三百七十五斤用财少尔】命孟涂为理刑正讼从以为神主【经云夏后啓之臣孟涂是司神于邑巴人讼于孟涂之所其衣有血者轨之是为主】乃备祭用簠簋嶡爼鸡彛龙勺【贺云直有脚曰梡脚中央横木曰嶡有虞上质未有饰始有四足夏渐文横木为矩于足中也】雕勒粉泽流髹其上蒋席袡鞇颇縁觞酌有采笾豆有践而当时之不内者三十有三国【韩子云禹作食器墨染其外朱画其内缦帛为防蒋席颇縁觞酌有采尊爼有饰康成云赤多黑少为髹韦云刷漆为髹墨子云禹造粉缪也唐虞已有粉未矣】为防灋曰死于陵者葬于陵死于泽者葬于泽桐棺三寸制防三日亡得而逾【见尸子淮南子云禹之时天下大水死陵者防陵死泽者葬泽节财也故节财薄葬简服生焉又云以洪水之患陂塘之事故朝死暮葬所以因时偶变见形施宜也】祝余鬻【以生事亲祝彻鬻余饭】饭九具作苇茭【通典夏后氏金行初作苇茭言气所交也商人水徳以螺首谨闭塞也周木徳以桃为梗风俗通萑苇有丛吕春秋言汤祓伊尹以萑苇欲子孙蕃不失类也】而墙置翣绸练设旐立凶门用明器有金革则殡而致事而人于死者益以致【王肃要记云鲁哀公葬其父孔子问曰设表门乎公曰夫表门起于禹禹治洪水故表其门以纪其功吾父无功何用焉孔琳之议曰凶门杓装不起自末代冝罢故礼论云改葬立凶门不蔡谟曰改葬若停防有凶门是惟防事用之故韦与蔡谟牋问父在母防及与父别止立凶门不曰礼命士以上父子异宫故卑私之防皆别凶门范坚答问谓凶门薄帐不出礼文有悬重于庭以席覆之形似于此后世于门外表防由是】命扶登氏为承夏之乐歌九叙以乐其成是谓九夏【六府三事所谓九功九功惟叙九叙惟歌此禹之九夏也钟师以钟鼓奏九夏即大夏也大宗伯奏九徳之歌九韶之舞瞽师掌九徳之歌以娱太师故左氏曰九功之徳皆可歌也谓之九歌犹言舜之韶谓之九韶尔烝民以王者为君九夏以王夏为首岂偶然】设五器于庭【一作门】而诏于曰有以道宪我者声鼔以义告我者鸣钟以事诏者振铎以忧闻者发磬以狱复者挥鼗政天下于五声后世寳用至于追蠡【鬻子禹治天下以五声聴治门悬钟鼓磬铎而置鼗以得四海之士为铭于笋云云淮南泛论注五声宫商之属妄矣】作栈钟于防稽以定奏【王澄云夏商之政九州贡金以定奏晋世剡县民于田得钟长七寸口径四寸铭曰栈小案尔雅钟之小者栈音盏】逺方圗物贡金九牧铸九鼎于紫金条荆之山鼎之为物左氏尝言之人得借口【旧云九鼎者所谓九州鼎寔则一鼎又别有九鼎圗九州之方物也】使人知神奸入川泽而不逢不若魑魅罔阆莫能逢之鼎成而太白见者九日【瑞圗云金铜之精知吉凶存亡不防自沸不汲自盈不举自藏不迁自行日移五步自郏鄏来日东南移今不知所孙畅之述书云道人商行传云今在剡賔神怪之说然今深山大泽徃徃有之晋阳秋咸康囬谷城门外有光取得九鼎一湘潭县兴唐寺在矶上泉流莫测石嵌旁入及法堂下有大鼎南迁录以为禹迹】帝女仪翟醖醸稷麦以为酒醴醪变五味进之帝饮而甘之折额而叹后世必有以酒亡国者遂防仪翟【战国防云鲁君语梁王昔帝女令仪狄作酒而美进之禹饮甘之防仪狄絶防酒或云初作酒非虞酒养老而岐雷有醪醴黄帝内传王母之酒而神农为醴酪其来尚矣本草夏禹仙经取昌蒲酒封百日緑叶色投黍米十四日出饮之去三十六种风不自后世】于是举臯陶而荐之将畀之政辞乃封之六其仲子克世使袭六奉其祀【文王之使编云编之太祖畴为禹占得臯陶繇比于此见六韬】宅立一十有五嵗七表承风化制殊类青萦九阳竒怪之所际莫不内拱八风循通而百谷用成木荣冬敷天稻蜚莵应【瑞圗云蜚莵日行三万里禹治水土勤劳歴年天应其徳而至駃蹄者后土之兽自能语言王者仁孝于民则出禹治水有功而来】騊駼出【即駃蹄见孙氏瑞应圗】方泽出马【随巢子禹方兴时】灵穴庭【宋书志者天符也徳至渊泉洛出书】龙御云【孔演圗云天命之见期门灵穴庭龙御云注灵虗虎也穴庭者星入太微】故孔子曰巍巍乎舜禹之有天下也而不与焉于是大宣教化【省方宣教化制殊类云五年一巡者虞夏之制虞五载一巡狩夏后因之】归元勲祠上帝【河圗云禹治水功大天帝以赘文火字赐禹佩免北海溺水之难故方朔十州记云禹治洪毕乗蹻度弱东至钟山祠上帝于北阿归功九天】乃大计治道外美州靡息慎之功内演龙徳以当天心撰要集天书【道学传云夏禹撰真灵之要集天官之寳书以南和绘封以金英涵检以元都印原禹之先得女之法标其二五九迹之术承舜命凿龙门开九江遇巨石则施之一鸣其术石立销金呼禹步修神仙之术开凿洞天尽立五岳名山形撰灵寳文】以藏南浮之洞【即宛委衡山也详于福地记禹功记云渡江河者以朱书禹字佩之免风涛保安吉】遂致羣臣于钟山【即会稽前山一曰拣山越絶书云拣犹镇也中茅传云禹诣钟山行九真此也亦曰茅山晋灼言防稽茅山是矣故越絶书越春秋皆言禹登茅山朝羣臣乃更名曰防稽即苖山矣今防稽有禹村禹虚然九江当涂界当涂故城云禹防处故涂山亦有会稽之名宋之问云朝王泉兮何地声存而处亡杜预以为防在夀春之涂妄矣】以观其用执玉帛且万数【执玉诸侯帛者小国之君禹之初进而受命者七千国左云万国者号数尔齐王斶云大禹之时诸侯万国非安石云不遇东方诸侯有天下皆防非也】防风氏后至戮之以徇于诸侯伐屈骜攻曺魏而万国定【舜之初正四罪末年分三苖禹初治水诛相繇至是四十年戳一防风天下可大治盖始之刑以立我之纲后之诛以立后世之纪后代圣王不可不知也】初来南涂山之女作歌以其伯姬曰人兮猗而南言自此始至周之君臣取风焉寔为周南召南正始之道王化之基也【南乐名胥鼓南以雅以南若象箾南籥是也岂得谓之风有乐有舞故曰人而不为周南召南其犹正墙面而立也未至于舞大夏知不特诵其诗而已周南天子之事故系之周周王室也召南诸侯之事故系之召召诸侯之伯也岂周公召公哉周自太王爰及姜女王季太任思媚周姜太姒嗣徽音世有贤妃之助文王刑于寡妻以御于家邦故诗以后妃夫人之徳为二南之首寔取效于涂山】自涂山南省南【南今之江陵秦昭防二十九年使白起抜鄢郢以汉南置南郡周书云南国名是也非南方】舟济于江黄龙负舟人甚恐帝清议亡易龙顾弭鳞而逝【事见吕春秋淮南子水经地记等诚有兹事矣说详余论中】乃巡大越见耆老纳诗书审铨衡平斗斛立典则以贻子孙【见越絶书禹救水至大越上茅山大防计及其王乃狩大越云云所谓关石和钧者】焚戈甲而夷人附【崔融四镇议神农修徳而夙沙至夏禹焚戈甲而夷人附舜舞干戚而苖民举】追思覆鬴之书复防诸侯于江南【盖九江浙江今所在古迹如杭之余杭即秦故谦之之吴兴记始皇二十七年上防稽涂山此因立县杭即航也史记亦明圗经不之知然郡国志以为夏禹东行舍舟航登陆于此盖乗海舎航皆在是董遒不知以为杭州当用所部属颍川音抗】作刀剑【刀剑录云髙宻在位十年以庚戌八月铸一剑藏之秦望山腹上面刻二十八宿比记山水日月】伐靡山而邑之【涂山之防禹志也非常之防传谓禹望九山之南苑宛中者则意在此乆矣故特为是防】寻崩因葬之【只即防稽山详予福地说天问何勤予屠毋而死分竟地补注云折副而产有之死分竟地未必然竟地犹言竟天今叚成式言从分竞地用此语】绞衾堲周葛以绷之其坎深不邸水上不通臭收壌为坟广终畆木不改列畬不易畆【世纪云衣衾三领桐棺三寸墨子云桐棺三寸绞衾三通其言大率如墨之俭本于大禹之致孝鬼神美黻冕故荘周曰禹堙洪水亲裳耜沐甚栉疾风置万国禹大圣也而形劳天下如此后世墨者多以裘褐为衣履蹻为服日夜不休以自为极曰不如此非禹道也不足为墨】年百有六实祀于社【淮南子禹劳天下而死为社汉兴立官仕复立官稷以禹配社以稷配稷】亦谓白帝【王符五徳云少昊其后白帝见流星意感生白帝文命】后趫生啓及均涂山于是独明教训而致其化乃立庻子之官嗟乎天下之命悬太子若涂山可谓知所本矣【趫世本世纪广雍列女传皆作娇帝系作文防属本纪云禹母坼疈生禹后于涂山娶妻生子名啓于涂山有禹庙亦为其母立庙寰宇记涂山在渝州巴县东南八里冺江南岸华阳国志以娶涂山为江州涂山皆非】后趫死塟阳城【倦防录三门禹庙神仪侍衞极严肃后殿为一胡人氊冠夷服侍衞皆胡人云禹妇翁俗有此】均生固固生伎来伎来生循鞈是杀绰大帝念之【大荒经固作国伎或作役】其裔居兠牟山北人号突厥寳【匃奴别种代居金山城状如兠鍪兠鍪俗呼突厥因号之先狼种也故施金狼头于纛衞上曰附离夏言狼也】歴魏晋十代而属蠕蠕是为阿史那徳那最为长宇文末灭蠕蠕百余年暨处罗苏尼先始归北号阿史那至开元为史氏帝之支子或封于辛辛甲事纣七十五谏不从文王以为史封之长子【见刘向别录】昭王南征辛繇靡为御右拯王而俱溺封其子西翟有辛氏计氏司空氏宇文氏【周赐辛弁】普屯氏【魏赐辛威随皆复】崇后灭于周文王【有崇危虎崇危】帝崩而啓立
　　賛曰
　　相彼夏后天地功深纂脩前绪载惜分隂斩髙乔下纚风沐身解扬口为百神主克勤克俭菲食恶衣奏艰鲜手足胼胝捉髪投馈为纲为纪河洛兴思明徳逺矣
　　天下公器不可得而私也主之必有道而处之也必有义主之不以其道则乱处之不合于义则争是故君天下为甚易而授天下为甚难丹朱商均不足以托天下而舜禹者可以托天下于从而授之时无舜禹之有可传而啓可传则从而授之啓是圣人之意矣战国之士不知乎此乃谓禹不胜其私而传子知啓之不足以任天下而私意胜阳以天下授益而尽以啓人为吏禹崩啓连党而攻益取之【此鹿毛夀等为苏代设辞以喻子哙使巽之子之者韩子外传亦有此说】故子车曰禹崩益避啓于箕隂而益佐帝之日浅泽未洽于天下天下之人不归益而归啓矣益暨禹同事唐虞而同功于水佐帝之日不为浅矣功施于人者不为不乆矣且啓之徳固无以尚于益而谓天下不归益而归啓其然乎【符子云禹逊天下于竒子竒子曰君之佐舜劳矣凿山川通河济首无髪股无毛故舜也以劳报子我生而逸不能为子之劳矣乃从去之而墨子云禹举益于隂方之中授之以政而九州成夫益虽寿年亦有禹死矣无从避啓辨见发挥】六经之存圣人固不以纎芥疑后世也尧受终舜受命一于文祖一于神宗而禹之末无是举也尧曰汝陟帝舜曰汝陟后而益之初无是语也禹之传盖天下之不复昔也【王充问孔云书言无若丹朱傲惟慢防是好故帝舜勑禹无与不肖子也舜重天命恐禹私其子故引丹朱以刺戒之禹曰予娶若时辛壬癸甲啓而泣予弗子此陈己行之事以推来见己之不私不肖子也夫若是则舜逆禹之将传子故谂之而禹之卒传子也有是哉毋若丹朱乃禹之诰诫舜语】始尧为世使民心亲民有为其亲杀其杀而民不非也舜之为世使民心竞故子生三月而言不至于孩而时谁而人始天也及禹治天下使人心变人有心而兵有顺杀盗非杀而人自为释矣盖三圣之季功美渐去而其世且然尔禹初尝以天下巺于竒子伯益竒子伯益辞焉而死矣啓可传而传之顾可以私召乱名啓争哉子不可传乃蔽于亲爱之私而必传子可传或贪于巽禅之名而不传均非天下之公行也方帝之授禹也柏成子臯擿语禹曰尧舜之治天下举天下传它人至无欲也择贤而与之其位至公也以至公至无欲之行示天下是以不赏而劝不罚而畏今君赏罚而民欲且多百姓知之徳自此衰贪争之端自此始矣然则啓之传禹顾任其私哉承百代之流而防其变不得而不然也子可传而传不失于公人不可传而必传不免于私圣人者知可不可传而已何计夫私若公与子之有天下末之思尔子孙虽不肖犹以必传为有后且人心天命既已俱去而且展转惴息而不肯瞑茍不以祸败夺则不止顾不谓大哀乎孔子曰巍巍乎舜禹之有天下而不与焉匹夫而有天下真可谓大异事矣然以道观之舜自舜禹自禹天下自天下果何与天与贤则与贤天与子则与子吾固因天而已与贤与子子车顾知之矣避啓之言殆为辩士设也















　　路史卷二十二
<史部,别史类,路史>
　　钦定四库全书
　　路史卷二十三　　　　　　宋　罗泌　撰后纪十四
　　防仡纪
　　夏后纪下
　　帝啓曰防【见纪年连山作余】一曰建【见年代歴按归藏郑母经明夷曰夏后啓筮御龙飞升于天山海经楚辞等引作夏后开避汉讳也故云啓之字开】伯禹之治水也娶于涂山生啓于行荒度土功三过门而弗入涂山氏能明训教而致其化【列女传云及长化其徳卒成令名】以故啓知王事达君臣义【越絶书】持禹之功【列女传云持禹之功而不殒】禹崩啓继世有天下户氏不恭【今鄠县姚察训纂云户扈鄠一也扈己姓乃髙阳氏之后也】信相失度威侮五行怠弃三正帝乃迁庙【挚虞要注云古者帝王征行以斋车载迁庙之主行故甘誓云用命赏于祖曾子问以迁庙之主行必有尊也庙无虚主故无迁主则主命】与有户大战甘泽乃召六卿而誓【郑谓三王同有六卿故大传夏书注以后稷司徒秩宗司马士共工为六卿按地官卿大夫自有六卿毎乡卿一人所谓军将皆今卿是也章懐云古者天子寄库政于六卿居则以田警则以战素信着与众相得也啓伐有户乃召六卿盖大夫之在军为将如齐以髙子国子各率五卿或六卿外别有此六人无事掌其乡之政属于大司徒有事则率其乡之万二千五百人为之军将属于大司马尔用兵之时事统司马孰有天官冡宰更从属于司马哉】整军实以伐之不胜六卿请攻之帝曰不可吾地非浅民非寡也兵刀接焉而不胜是吾徳薄而教不善也何以伐为于是般师琴瑟不张钟弗撞鼓弗攷不因席不仍味亲亲长长尊贤委能隐神期月而户来享【夏之失徳始于伐户孔子叙甘誓特以见夏之衰自此耳故冯衍云讯夏啓于甘泽兮知帝典之始倾注谓夏徳之薄同姓相攻失之魏霍性防云夏啓隐神三年而说苑乃云子贡谓禹与有扈战三阵而不服修教一年而请服吕春秋以为相伐扈六卿请复之云云荘子亦以为禹伐之皆非】遂灭之复昭夏功【文选啓灭有扈而夏功昭有扈之罪经无明文史记以为啓为天子而扈不服啓灭之頴达谓尧舜禅而啓独继故不服书云不恭其事亦可知矣周书言夏之兴也扈氏弱而不恭夫灭侮五行怠弃三正则不用正朔则其为罪甚明此其所以伐之而许叔重以为扈伐啓啓灭之吕春秋淮南子以为为义而亡胡益之更谓有归益之心而啓讨之抑又妄矣天问云有扈牧竖云何而逢击牀先出其命何从王逸以谓扈本牧人逢时为侯啓攻之于牀击杀之洪庆善谓啓灭之遂为牧人逸云扈浇之国故天对云浇扈爰踣承逸之误】既征西河【纪年在二十五年】能拘是达【天问啓惟忧而能拘是达言能忧勤拘执者变通之】敬承继禹之道商契之来孙曰冥寔喜水功命为司空勤其官而水死商人是郊【文武之功起于后稷故推以配天然祖有功有功而子孙不有天下亦不郊障水而殛死冥勤官而水死皆可郊故夏商郊之】孟涂敬职而能礼于神爰封于丹【今建平郡有丹阳城在秭归县之东七里丹山之西即孟涂之所理也丹山乃今巫山】乃立五庙筮迁鼎禘黄帝而郊【郑云夏无祖但宗禹而已并四亲为五商祖契而宗汤而汤不毁并四亲而六故王制云商六庙七庙出于周或引伊训七世之庙考之不然唐书云夏以大禹为始祖汉以髙祖为始祖非祖也】命大亷祭鼎昆吾之谿【墨子言夏后开命大亷折金山川铸陶于昆吾作九鼎鼎成而方不炊而自烹不举而自藏不动自响不迁自行圎象万物铸于鼎侧以祭昆吾之虚使翁鸡乙灼于白君之其兆曰蓬蓬白云一南一北一东一西九鼎成迁三国焉夏人失之商人受之商人失之周人受之一云禹也归藏云啓筮徙九鼎啓果徙之是则徙也】而莁享大阾之上是为钧台之享【连山阳文啓莁享神于大陵之上即钧台也钧台在阳翟地道记云下有钧台彼俗谓之台陂九域志有钧台驿】又筮于晋之墟作旋台于水之阳【在太原】爰棘賔商九辨九歌【天问骚经云啓九辨与九歌夏康豫以自纵王逸以九辨九歌为禹乐诸说皆妄予谓啓之所急在以商均作賔九辨即九韶盖商均以帝后得用备乐也辨当如遍夫禹九功之徳皆可歌也而王逸以为九州物可以辨治啓能承先徳育羣品而作之妄也】舞九招【纪年啓登后九年舞九韶】登嫔抃马秉翳执环而声九辨中声犹在而人皆仰夏之功【山海经云上三嫔于天得九辨与九歌以下天指舜禹尊其赐尔注谓天帝之乐啓登天窃之以下妄矣经言大乐之野夏后啓于此舞九伐马乗两龙云盖三层左手秉翳右手环佩玉横在大运山】在位十有六嵗年九十一【纪年啓二十九年年九十八按禹年三十而娶行十月而生啓年代厯啓夀九十在位十六年又十五年在父朝六十年在虞朝生当舜摄之二十一年与娶涂之年合纪运圗等云九年非】子太康立厥弟五人分封于卫是为五观【楚语观射父云夏有五观与朱均管蔡并列知为姒姓而左氏云观扈至商失国夫观与扈各国颍达引此为射父之言而以五观为观扈失之】其支于莘者为莘氏辛氏甡氏观氏卜氏【世本莘国姒姓禹后文王妃家诗传同楚武伐都俘观丁父归以为师故楚有观氏世掌问卜曰卜君为卜氏姓苑又有啓氏与姓纂之啓氏皆云出夏啓非】
　　以上讨下奉辞伐罪之谓征敌曰战是故春秋有书战而无征虞之于苖仲康之于羲和其事是也有户氏诸侯之国也啓禹子也以天子讨诸侯宜曰征矣而孔子序书乃曰啓与有户战于甘之野不谓之征有若敌然何也啓失其天子之礼也古者天子有六卿卿将一军诸侯有罪则奉词以讨之天子弗躬也茅戎不道定王伐之为戎所败春秋书曰王师败绩于茅戎言王者之师非戎之所可败取败而已王者之于天下也盖之如天容之如地岂可捐忿而与臣子争一决之功哉有户不恭则文徳以来之文徳而不至偏以劘之可也焉用战啓失其御乃至迁庙而临于小国之侯以至大战而军不胜予以是知夏徳之将衰矣甘誓之书所以及战而不一及成败成败不足言也然则圣人于此可删而反着之岂惟伤之哉又将以为万世戒也
　　帝太康太康既尸天子以佚豫蔑厥徳【尸犹尸素尸厥官者居位而矌职之谓孔苏训为主非】假国亡政不顾后圗防伯禹之命【周书】播弃五则而叶比于滛声【骚经云不顾难以圗后逸注太康不遵禹啓之乐更作滛声放纵情欲卒以失国】于是四夷背叛黎民咸贰爰大城筑【开封太康县理城夏后太康所筑汉为阳夏开皇七年改曰太康】作为刑人不堪命乃般防亡度求用益匮而贡以敝【孟子言夏后治地莫不善于贡谓后代之君非禹也若禹之为岂至于是有辨见发挥】畋于洛表厥弟五人御其母以从徯于洛汭过时弗反有穷氏羿于是因民弗忍距诸河太康失邦五子咸怨述皇祖之戒作歌闵焉【五歌之作在失邦后今按四子述禹之戒其五乃自述以伤己之亡攷之其一戒于微二言其亡三恨其亡国四恨其覆宗而五则痛追悔之无及从微至甚亦长防之序如此】夸翔河上众散亡归而其弟仲康立【汲冡古文太康居斟寻乃失邦斟寻今夀光汉之斟县　瓉以为河南有寻未考也孔安国云为羿所拒不得入国遂废之】在位盖十有九嵗失政又十嵗而死【废逐之后世莫知其死时代厯谓在位十二年按世纪云二十九年失政而崩外纪从之刀剑录云太康二十九年嵗次辛卯春铸一剑上有八方面长三尺一寸头方盖废逐之后然辛卯乃二十七年也】
　　帝仲康太康之弟也【太康之亡国人立之孔氏云羿立仲康古史从之非也左传屈骚皆不之及】自太康之失徳天厌灾流四国亡政不用其良日月告凶不用其行惟仲康肇位肘制于羿皇天哀禹锡以彭夀思以正夏【史彭祖也本云太康时】乃命侯大司马统六师【彻国之侯入为司马肇位时即命】于时羲和湎淫【夏世羲和之官合为一王者之代天事畧也或曰夏时羲和以官为族如仓庾氏非也】颠覆厥徳遐弃所司而酒荒于乃邑脇从枭嘑俶扰天纪【荒于邑则不在其位矣脇从则啸聚卒旅矣有邑有兵而为渠魁非防扈而何天纪谓五纪俶扰者始乱之也】乃季秋月朔辰不集于房瞽奏鼓啬夫驰庶人走【道人啬夫治官之属乡党宣令之官汉有郷啬郑立第五伦等皆尝为之云主币之官非】而羲和蔑闻知【唐书云五年此刘之说虞翻云无年非也盖误肇位之语尔肇位四海乃命侯掌师之嵗非辰不集房之嵗九月日月合辰今不集故或以为失閠而非食夫瞽奏鼓啬夫驰则食可知矣驰走者遑遽奔救以答天象若将失主而无归尔非谓取位币凡救食者出入不遇疾风暴雨有辰弗集房说别见】王命侯征之【苏轼谓书序羲和罪止废时乱日官为占天职甚轻诛之一法吏可辨何至命六师遂以后之命出于夷羿仲康所不能制说者皆从之至谓昬迷天象辰不集皆追数其前日之愆或谓子序惟言徃征之见非仲康之命皆妄按此篇与五子旅仲虺皆有两序承王命已详序故畧于新序且掌六师乃为司马时及征羲和六师岂尽出哉以先时不及时为指司厯之失时此本二孔尤害义】十有八嵗崩子相立【世系谱以相为啓之子误年代厯二十八年外纪绍运圗十三年俱非】其支封邓为邓氏【华夷国仲康子徙都邓寰宇记同】
　　学者复征其言有八妄夫羲和有夏之贼臣而仲康则刚明果断之主嗣后者忠亮有为之臣也説者乃谓羲和隽羿而忠夏谓仲康者夷羿之所立而后禀伪命以行诛是则仲康乃优柔失权之主嗣后者党奸怙恶之人而羲和诚有夏之忠臣也方夷羿之放其君也盖因民之不忍未必心乎操懿之行也然而天下之事多由驯致辨之不早则将搂其柄而号制于天下矣仲康于此乃能沉几先物于践位之初首反六师以命兹乃先汉文帝自代入立夜拜周昌投几之会也以故夷羿虽懐觖望汔仲康之代而弗得肆则仲康之辟得其御天下之柄归于夏羿不得有之也夫羲和蓄其反徳啸类囊槖而崇饮于私邑其将以俟衅而圗不轨也乆矣渠魁脇从叛夏之迹显矣岂直废时而乱日哉而苏轼乃以为命征作诰皆出后羿或者又从而増绎之谓之挟天子以令诸侯如司马懿之诛王陵诸葛诞萧道成之制沈攸之杨坚之讨尉迟廻皆以忠于王室而不顺己之所圗者至谓书有非圣人之所取而犹存者岂理也哉夫以先时后时为羿所以名羲和之罪玉石俱焚为羿所以状羲和之恶以威克厥爱为任刑之事以脇从汚染为文致之词其果然耶尔众士同力王室尚弼予钦承天子威命则侯之忠忱见矣岂搂诸侯假王命者一切之言哉政典之言尸司马法也其与玉石等语皆侯之所以戒敕吏士者也岂羿之所以数羲和哉威者果断之谓爱者姑息之名也岂刑与仁之谓耶始鲁昭公六月而食祝史请用币平子止之昭子知其异志盖小人之圗国未有不自蔽其君始此征之书所以着于百篇之内者诚以见仲康之能立而后之能职也使非圣人所取而且存则是王莽之大诰诛翟义者文致之语一切之言又得与将巽使之典并传不朽而侯之罪畧亡一句以示讥岂所以垂戒天下后世俾乱臣贼子之惧耶
　　帝相【史记帝太康崩子帝仲康立帝仲康崩子帝相立稽古录凡帝皆易曰王失之详谱圗】一曰相安【世纪】相安之立选蠕而佳兵征淮畎【淮夷畎夷纪年云元年】羿逐之播于商丘依斟灌斟寻氏【即介斟乃东郡之灌汲古文云相居斟灌盖被逐之后居于商丘依二国以为援】二年征风黄夷【范氏风夷黄夷】七年于夷来賔【并纪年衰乱之世夷戎之来不尽徳化非必系国盛衰通典谓相征畎夷七年然后来賔乐史因谓七年乃服非也】八年寒浞杀羿【太康后亊惟屈原叙之甚详与内传之说相表里班固以为刘安之说既升而子长纪全逸其事夫羿之簒夏盖在相世本以猥才贪于禄位逐相而后不复于意神器故相得以妄兴征役内传谓羿因夏之衰代夏政八年而遇烹得其寔记录咸云相十四年方为羿逐盖误】又二十有二嵗猗奡灭二斟而弑帝寒浞自立【马縂虞世南皆云羿弑后相非也年代厯相羿二十八年晁公迈云相二十八年羿二年相之下安得别出羿二年哉】后缗生少康【谱商丘有相氏】
　　自古国家丁中否艰难之运朝廷之政类皆茍且姑息之为以故豺狼枭獍跳梁防扈乗间并起而不可系止自非大有为之君奋其刚断揽权纲以离夺之其济鲜矣予读征见仲康之能以威胜爱而相遂以姑息失之未尝不痛之也夫兵权之失得社稷存亡之所系也尧帝之末不诛四凶而付之舜则唐之兵权在舜矣舜帝之末不征三苖而付之禹则虞之兵权在禹矣兹岂陋儒之所知哉春秋之代鲁人三弑其君盖未有不先有其兵权者【庆父帅师伐于余丘经必书者见庆父之得兵也夫以荘之防立而首以兵属庆父其所以致子般之祸有由矣公子翚再为主将专会诸侯而仲遂擅兵再出入杞伐邾救郑威令信于其军故翚弑隐而寪氏不能明其罪遂杀恶及亲而叔仲惠不能免其死庆父杀子般而成季非正其恶皆兵权之失也】秦汉而来魏晋齐梁隋唐之际其谁不然孝和以防冲即大位能遽诛鉏窦宪于是威权在手十六七年邦畿绥奠则兵制之不失也至宇文氏依周建号以宇文防为司马逮其归政犹属以兼司马緫军政以故周毓不制循致于难唐自中世一切姑息而强藩悍将擅杀主帅皆即授以节于是握兵方命至自相推与或甲乙相攘阙逼京显戮将相朝廷莫之或制自宪宗用刚断平江东夷泽潞易定魏清贝卫澶相淮蔡蜀夏一时率服而有唐遂以中振穆敬懿僖世益頽靡而藩镇益雄张卒以亡唐则不知果断而已向若后相综覈名寔蓄其威武权而用之则仲康之业何至是而覆哉优柔不断反受其乱此志士之所以长拂膺与
　　夷羿传
　　夷羿有穷氏穷国之侯也【作□同】偃【以女偃出臯陶或云姓鬲非也世纪云不闻其姓失之】左臂脩而善射【淮南子随巢子】五嵗得法于山中【括地象云羿五嵗父母与之入山处之木下以待蝉鸣还欲取之而羣蝉俱鸣遂捐而去羿为山间所飬年二十习于弓矢仰天叹曰我将射四方矢至吾门止因捍即射矢靡地截草径至羿之门乃随矢去】传楚弧父之道【吴越春秋云黄帝作弓后有楚弧父以其道传之羿以善射着】既学射于吉甫其词佐长故亦以善射着【见世纪】尝从吴贺北防见雀焉贺命之射羿曰生乎其杀之乎贺请左目羿中厥右耻之由是毎进妙中髙出天下迨事夏王王命射于方豕之皮征南之的曰中之赏子万金不中则削十邑羿援矢而色荡射之矢逸再之又不中焉王谓传弥仁曰斯羿也发无不中而今也不中何以对曰若羿者口惧之为灾而万金为之患也人能遗其喜惧之私若万金之患则天下亡愧于羿矣王曰善吾乃今知亡欲之道矣【符子】太康之立滔滛亡度娱以自纵民兴胥乱迷畋有洛之表十旬不反夷羿于是因民弗忍兵于河以距之太康失邦仲康立于时羲和沈湎于酒叛官离次将夷羿是与王命侯征之羿遽隐慝及相之立爰逐相而自立因夏民代夏政【论语兼义云羿逐相而自立苏轼云自立为帝】自鉏迁于穷石【鉏今澶之卫南穷石即有穷之地今夀之安豊地有穷谷穷水杜顺而来皆以为西郡删丹妄矣按汲书羿桀皆居斟寻则宜在此与鉏相近岂得逺出西塞因夏民乎天问云阻穷西征岩何越焉此谓羿也盖亦因误予有以知天问非屈原作注以为鲧阻羽山尤妄】灭乐正后防之子伯封【即伯封叔见禹纪】先有仍之女美而黰厥泽可鉴夔纳之是为妻生伯封贪惏忿纇寔有豕心人谓封豕羿灭之后夔是以不祀【即封狶史传尧有封狶羿射之于桑林此也骚经等多言之如又好射乎封狐天问云冯珧利决封狶是射说者俱以为豚猪殊为寡理】羿于是益时射不修民事忘其国防而蔽于从禽用不恢于夏家武罗伯因熊髠厐围皆贤臣也乃弃之而信相伯明氏之防子寒浞【伯明寒国之君猗姓】又以厐门是子为受教之臣【陈音父传羿羿传逢蒙论衡作厐门是子即逢门也孟子作逢蒙或作防门防蒙同炎帝之后】浞乃蒸取羿室纯狐爰谋杀羿【纯狐羿妻名天问云浞娶纯狐眩妻爰谋何羿之射革而交吞揆之言羿能贯革之射人揆度而交吞之又云胡射彼河伯而妻彼洛嫔盖有洛氏之女也注以为宓妃妄矣传言羿妻姮娥者字也窃药奔月之说特假类之言尔射河伯杀窫窳僇九婴等并见淮南子】植之诈慝内行媚外施赂而虞羿以于畋内外咸服而羿弗察也八年将归自畋厐门取桃棓杀之家众亨之以饮其子子不忍食死于穷门伯靡奔有鬲氏太康君也奚禄崩而出玦羿得之于是簒帝及是而灭【今江寜县北五十有射乌神庙羿祀也然射乌言尧时羿按九域志亳惟有羿庙】后有穷氏□氏羿氏
　　成败不难见哉夫与死同病者越人所不医与亡同政者屠黍所不处用贤则治有徳则昌此不易之理也是故古人论病以及国原诊以知政秦为暴虐羽亲灭之而暴虐益甚陈为滛侈隋亲灭之而滛侈益甚是安得不亡哉夫以继体之君艰难不知而抵于败是故不足怪今也躬自伐之而躬自为之躬自成之而躬自败之此何为也邪甚矣夫人之愚也湛于酒色小病大死人举知之而人举甘之好任小人大亡小乱理之必然而小人必用今世固有诲人以酒色亡身而自溺于酒色谏彼以小人破国而自惑于小人者矣是非不知戒也知思于忧患而死安佚也武王之镜铭曰以镜自照者见形容以人自照者见吉凶乡使文皇非魏徴之徒朝夕勉之以隋为监则唐之为唐未可知也太康以佚豫作禽荒般防亡度而亡其国此羿所亲灭也而羿不知戒复恃射而防国卹淫于原兽是又一太康也家众亨之顾非其不幸矣呜呼服留黄醉红裙岂其不知戒哉而卒自蹈之故君子非茍知之
　　寒浞传
　　寒浞者猗姓【潜夫论有猗姓括地象云过猗姓国是也本以寒为邙姓国者失之】寒君伯明氏之防子弟也好为防慝后寒恶之弃诸穷穷羿入之谡以为相而信使之方羿之逐后相相浞是从及羿立而荒防浞于是蒸其室而虞之以于畋内外从之则继杀而代之袭羿之号【盖循其所僭之名号外纪云不改有穷氏之号非也】且因其室生浇及豷浇惟恃力荡舟走陆是曰奡【奡一作敖说文云生敖及豷浇倪吊切集韵浇灌字一作荡】浞任诈伪而不徳于民使浇帅师灭斟灌斟寻氏处浇于过处豷于戈【过今□之旅县戈宋郑间邑】弑夏后相爰革夏命易天明四十有三年为伯靡所杀【羿距太康及相立始逐之而自立八年夏祚未絶及寒浞杀羿而代之盖二十余年始杀相代夏至是又四十三年计浞之簒盖六十余年夏之乱向百载矣年代厯云浞四十年其说为近续汉书羿浞簒夏数十年泛言之而通厯等云浞二年外纪云十二年晁纪年云十年纪运圗云三十年其踈甚矣夫浞之杀羿因其室而生浇浇长杀相相死少康始生少康复生四子逮事而后诱豷灭浞以中兴非数十年可知夏本纪言相崩子少康立益踈】浇恃多力从欲不忍恶虐以逞朋淫不义而通于丘防岐日康娱以自忘馆同所止【天问女岐绛裳而舘同爰止注女岐浇防也】少康灭之及女岐【天问何少康逐犬而殒厥首注少康因田猎逐犬袭杀浇断其首又云防易厥首注谓少康夜袭得女岐而断之】伯杼复诱豷杀之寒浞遂灭史臣言唐安史能以臣反君而其子亦能以子弑父以为天道之好还苏竣之乱桓彛涕遣俞纵遮守兰石竣数诱之纵益死守或劝以利纵曰吾徳桓侯惟有死报吾之不负桓侯犹桓侯之不负君也石演芬胡人也假父李懐光将遂与朱泚而演芬亦请讨之懐光骂曰若为我子奈何亡我家耶对曰若天子股肱我公之腹心若负天子我何得不负公吾尝言之造物者之报人也不报其人而报其人之天非惟报之其报之也必厚天道岂难知哉惟其效有迟速之不同尔而欧阳子遂有幸不幸之说恶可谓谊理也哉秦政焚书阬儒以愚黔首黔首未愚而其子胡亥已不分于鹿马曺操令不仁不孝而有兵政术者咸举无遗民俗未化而其子丕绖未反哭广设百戏显纳二女杀妻害弟不善之报如是岂有所谓幸免者耶舍人须騐商鞅法也而鞅竟以无验执纳瓮炽炭周兴计也而兴竟以炽瓮服索元礼作鐡笼以囚而卒自冐之李林甫好归狱于天下而国忠亦即其术以推治殷洪乔不作置书邮而子浩遂有竟达空函之厄小且若是秦宏违天地之道则天地违秦亦宏矣诗云敬之敬之天维显思命不易哉曽子曰戒之戒之出乎尔者反乎尔者也唐虞以逊禅帅天下而商汤去其所以帅而帅之以其非所帅然则周之于商奚间焉曺孟徳能欺孤儿而夺之司马仲达亦能绍其寡妇而攘取及刘裕之平逆乱则又司马徳宗之曺操也隋炀弑父杀兄及宇文之变而父子更相为疑此岂有所爱者晋能与白狄伐秦秦亦能与白狄伐晋杀人之父人亦杀其父杀人之兄人亦杀其兄石勒病遣二王俾之国虎留之而绍以遣及虎之病留二王使辅政妻逐之而绍以留虎之于勒侄也杀其子以及其母遵虎子也亦杀虎而及其母甄后之戕郭后康窒其口既甄之戮亦以康窒其口朱温令蒋煇弑昭宗昭宗环柱而走剑之击柱者三乃归狱于裴季暨友珪之逆俾冯廷谔以剑犯温温亦走旋柱剑之击柱者亦三乃归狱于王友文及末帝之讨逆友珪竟俾廷谔进刃而廷谔亦自杀矣夷羿之不道以臣逐君絶后夔而其妻与其相浞亦能赂厐而杀羿子亦死于穷门浞能弑相而伯靡卒能灭浞阳推五福以类升隂幽六极以类降天道好还岂不明甚矣哉予观庆封蒲嫳之于崔杼庆舍蒲癸之于庆封与夫元昊讹咙等亊而益叹羿浞之会举天理自然者故曰爱出者爱入福徃者福来鹤鸣于隂其子和之三后之裔皆王而有吴者卒夷昧之子孙视履考祥谌哉
　　帝少康初奡之弑相也后缗方震亟出自窦归于有仍【缗少昊后仍太昊后】生少康少长为仍牧正殊才异畧至徳正仁忌奡而能戒之奡使臣椒求之奔有虞为之庖正姚思妻之二姚而邑诸纶【纶今宋之虞城竹纪年楚吾得及秦师伐郑围庖纶氏者博物志谓汾隂古纶邑为少康邑踈矣方多艰之际何得近舍虞仍而逺即汾隂余详国名记】有田一成众一旅乃布徳兆谋抚其官职旋收夏众而用之【一成十里百井也九百夫地五百人为旅八百家而五百人有増常数众志叶也】庆得四息伯杼曲列龙留季杼俱贤逮亊乃俾女艾谍奡季杼诱豷伯靡自鬲收二斟之荩灭浞而立少康【汝国即女艾女□之封】猗奡被服彊围朋淫不义而弗豫不虞少康乗之灭于过而伯杼复灭豷于戈复禹之绩以绍都于栎【十道志云阳翟有少康城洛阳记云夏少康故邑水经頴水东歴康城　此又瀛有中水城圗经云夏少康所】于是方夷来賔献其乐舞【后汉书及汲纪年】祀夏配天不失旧物【左传晋志云禹五服至于五千里夏徳中衰有穷之乱少康中兴不失旧物】正法度振凋攰严祀崇礼抚药瘵而天下之民归心焉是以振祚四百后世莫及在位四十有六嵗陟年八十有八九子【漳浦县有九侯山旧经云禹子少康封于会稽有子九人流于此山而名新图经云少康九子今讹为鬼侯山以为山魈之居者妄矣】伯杼嗣
　　帝杼一曰松蔓【音设见代厯世纪云或作公孙蔓非】是为帝舆【世本云季杼作甲又云杼作矛注少康子舆也墨子亦云舆作甲中侯作予一作宁又作伫世纪一作后予集韵云予夏后名音宁又柠】始作矛甲灭戈豷及即位都于原【纪年帝子居原自原迁于老王老王地阙】五嵗征东海伐三夀【本作王寿纪年云夏伯杼子之东征获狐九尾】乃封其仲曲列于缯【是曰缯衍传作鄫】至周为莒所灭【鲁防四年】有缯氏鄫氏曽氏【宣室志有崇言曽氏陶唐氏之后以字为氏妄也】封云西瓯处于埤中髪文身以负俗曰无余无余者杼也【云即季杼少康之庶子传云季杼诱豷杼少康之长子不得谓季然姓书言少康崩时季杼尚少则灭豷非杼也寰宇记少康庶子无余封于会稽世为越侯云无余纣误】初禹之会稽山也复于众曰食其寔者不伤其枝吾获覆釜书以除天下民有庐里其徳矣死则予欲瘗焉于是邑之安民治屈以为之法及崩羣臣葬之至于太康嵗弗及祀方皇不忍去【人名其处为杼山颜真卿记山有夏王村其北有夏驾村张元之吴兴记曰稽留山】爰封杼以世祀盖十数传而与民编及周之东有无壬百姓奉而君之是为沤粤东粤【越也记云周迁时有人生而言曰鸟禽呼咽喋指天而向禹墓曰我无余君之裔末也将修前祀为民请命民喜而封之粤无壬生生夫谭谭之子为元常故越北界有语儿乡与万嵗厯之说异按国语通典作御而越人谓兵为儿盖御兵云】暨元常而始伯【元王命之或作允常非】其子执菼灭吴而遂霸【勾践也哀二十二年淮南子云胜夫差于五湖南面而霸天下泗上十二诸侯率九夷朝焉】七世菼夘逃位岩间寖罕越人熏而出之是为无颛【即子搜自勾践而下传无世次按纪年勾践以晋出公十年卒鹿郢立是为鼯与六年卒育姑立是为不夀十年卒朱句立是为王翳三十七年卒王翳立三十六年卒子诸咎杀之诸枝立是为孚错枝一年其大夫寺区定乱立初无余十二年寺区之弟思复弑其君莽而立无颛八年故子捜曰越人三弑其君】其弟无疆为楚所破【显王四十六年楚威防越尽有其地史云粤之纪年无欧文忠云句践五世王无疆非】族散江南海上于越东野句余姑妹姑于迭为伯长【王徳琏畨阳记云东野王夏后氏之苖裔秦末为百粤君长余并详国名纪】无疆之长王后去琅邪【王子尊尊子亲失其民见越春秋】其次子蹄守欧余之阳【欧余山在乌程欧文忠云诸子皆楚封之盖虽散处犹臣楚】为欧氏讴氏沤氏余氏乌氏乌余氏瓯氏欧侯氏欧阳氏欧羊氏【讴区瓯欧沤并同欧羊见熊乔碑】无诸保泉山汉帝王之闽中【汉五年立无诸为闽越王王闽故地都东冶建元三年闽越为东瓯王遣助救之未至止东瓯因请徙中国帅其众处江淮间此摇也后颇出因立冶冶之即东冶今福之闽县也按福圗经云勾践六世孙为楚倂其后无诸以其境南泉山都之称闽越王朱买臣云东越王保泉山在建安北界今衢之信安南二百里泉岭山】其季余善与孙摇又以海东隅地称王号三越【俱会稽之域见福圗经按欧摇佐汉平秦汉惠三年封为东海王居东瓯号东瓯王顾氏谱云勾践七世闽君摇寰宇记云疆七世殆俱非建元六闽越王郢击南越佗孙胡上书上遣将兵郢弟余善杀之降乃以为东越王郢举兵无诸子繇君丑独不预谋乃立为越繇君奉闽越祀元鼎六余善反元封元冬兵入东越繇君居服杀余善降上以东越陿多阻闽越数反覆徙之东越遂虚今之闽川也】以顾余王东越摇无余侯海阳奉越祀寻以汉兵众归分郡之【会稽郡吴郡】姑越沤句章吴门余复黄林余不瓯邓俱其羡也【越絶书云吴楼门外马寜溪止复城者故越王余复君所治门外鸿城故越王城也无余史表作母余并详国名纪】后有骆氏顾氏畴氏灵姑氏【史无诸及揺皆勾践后骆旧作驺其将有驺力徐广一作骆是为越驺无本齐有马繻矣】诸氏摇氏傜氏稽氏多氏植氏菼氏舌氏余氏越氏【羊姓诸越亦有越氏后魏越勒疆并为越氏姓书少康封少子会稽为会稽氏汉初徙谯稽山为稽氏汉功臣有多军封无锡越将子夘嗣云】龙苗居仍为窦氏六十有九世犨出北方仕晋二十世统以武诛入鲜卑拓拔部南竟代郡号没鹿囬为没鹿氏魏穆命为纥豆陆氏其归华也魏武又复之为窦氏【犨字鸣犊葬常山故姓书又有鸣氏纥豆或作纥旦非】懐正败溺僇尸为毒氏【唐相与太平公主谋逆】帝杼能帅禹者故夏氏报焉二十有七嵗陟子槐立
　　帝槐【世本外纪或作魁非】一曰芬是为祖武【并世纪】立三嵗而东九夷来御【畎十方黄白赤风阳凡九见竹书及后汉书】二十有六嵗陟【世纪二十八年纪年四十四年俱非】子芒如立
　　名以主谓字以尊徳名字不正则纪不顺而文不从帝芬帝槐也固未悉其名若字也班氏表古今乃列芬于上下置槐于中中【一作怀】非特是也夔后防也居防于上中居后防于下上韦豕韦也置韦于下上置豕韦于上下【韦在桀时豕韦在南庚时又出刘姓豕韦在武丁时居中上韦国名也此犹可诿】邮无防与王良并着【即尤旡恤王良也】范武子与士防俱垂此何为邪【武子列上中士会列中上】以至列帝柱冥之后而龚工与女娲齐等陋矣夫人物之表也
　　帝芒如【史记夏后芒邹诞生音荒】一曰和【世纪帝芒又曰和】芒如之元年首以圭賔于河【见纪年】乃东狩海【纪年云东狩于海获大鱼】十有八嵗陟【纪年后亡陟年五十八】子泄立
　　帝泄【一作泄】是为世宗二十有一嵗六夷来御于是始加爵命【畎白赤风阳之六夷也纪年云繇是服从故范氏后汉孙子经书云东夷自少康后而出服王化献其乐舞也】二十有六嵗陟【世纪同年代厯十六年纪年二十一皆非】子不降立帝不降是为帝江【史帝不降即帝降当音江山海经帝江也】一曰北成【世本世纪帝降或曰北成年代厯作江武一作江成非】六嵗伐九苑【纪年】五十有九嵗陟【纪年代厯同纪年六十九绍运圗六十三】弟扄嗣
　　帝扄【或作禺世纪乔云芬子帝芒芒子帝泄泄子帝不降不降弟帝乔乔子帝广年代厯作愚字之误】号曰髙阳【世纪年代厯云或名曰髙阳】二十有一嵗陟【世纪年代厯等同】子厪嗣
　　帝厪【太平御覧音近是也世纪作广年代厯云一曰厘乂曰量江皆字之误】一曰顿【见年代厯世纪云厪一曰顿一曰董江亦字之误】立二十嵗而陟【世纪同绍运圗二十二】子甲立【人表帝厪在孔甲后失之】
　　帝甲【见汲纪年左传作孔甲世遂从之非也按古有孔甲乃黄帝史官孔姓也无因以为名号】甲之立湎泮陂僻僾而不敏好方鬼神事淫乱夏后氏始衰诸侯叛之防畋黄萯之颜【东阳萯山也】天风晦冥遇神防而迷【字书云防黄萯山之神能动天地孔甲尝遇之吕氏春秋及地记皆作萯山】急趋民舍主人方乳皆曰后来不胜【句】之必殃帝取子之曰其谁敢殃及长幕动撩析而中厥足帝曰有命遂以守【御覧云以为守者守门之官刘子云析薪斩左足遂为大阍吕氏无此】取啴缓之声以为破斧之歌始为东音而民邪僻之心生矣【晏子春秋云桀为东音非】于是得乗龙于河灭【蔡墨云孔甲能扰于帝帝赐之言能顺于天而天赐之传者之妄】不能饮食有刘累者学扰龙于豢龙氏以服事之赐之氏曰御龙【左氏传】它日龙战于庭流漦椟之【详国语论衡如蛟妄事大似郭璞谏止任谷所化之女者】既一雌死累潜醢以奉甲巳而求之惧而之鲁【或云师门非向列仙传云啸父冀州人梁母推其使火去之三危介登师门者啸父之弟子也能使火为夏孔甲御龙不能顺其心意孔甲杀而埋之野外一旦风迎之山木皆焚孔甲祠之未至而道死异矣】甲在位四十嵗后居西河【刀剑录云孔甲四十年以九年甲辰采牛头之鐡作剑一铭之曰夹长四尺一寸黄伯思引孔甲剑一字铭曰甲以为之铭】天有妖孽十日并照于东阳【有十日说别见】其年甲陟【以上纪年年代歴云三十一非】子臯立帝臯【或作睾】是为简臯【世纪年代厯又作臯简】十有一嵗陟葬于殽所谓南陵【蹇叔曰殽有二陵其南陵夏后臯之墓今洛之永寜三崤山也说详余论】子敬发立
　　帝敬发【传多作帝发】一曰惠【见纪年年代厯作发惠】是为后敬其始即继诸夷式賔献其乐舞【纪年云元年】于是思禹之功庸意于治十有二嵗陟【帝王本纪十三外纪云十一】而弟履癸立【世本臯生发及履癸史记人表世纪皆以癸为发之子故杜预以为臯之孙非也】
</div>
    <div class="pagination">
<a href="路史_page5.html">上一页</a><a href="路史.html">1</a><a href="路史_page2.html">2</a><a href="路史_page3.html">3</a><a href="路史_page4.html">4</a><a href="路史_page5.html">5</a><span class="current-page">6</span><a href="路史_page7.html">7</a><a href="路史_page8.html">8</a><a href="路史_page9.html">9</a><a href="路史_page10.html">10</a><a href="路史_page11.html">11</a><span>...</span><a href="路史_page7.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
