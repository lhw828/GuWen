<!DOCTYPE html>
<html>
 <head>
  <meta charset="utf-8"/>
  <title>
   钦定续通志 - 第 206 页/共 284 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   钦定续通志 - 第 206 页/共 284 页
  </h1>
  <div class="content">
   【御批宗泽忠义凛然屡战克防奉命留守东京赖以保全而前后所陈诸疏正论侃侃亦皆发于忠爱实为宋室纯臣且能抜岳飞于刑罪之中遂成中兴名将其明识尤有过人者】泽视师河北还上疏请帝亟回汴京以慰元元之心不报复抗疏言坚守和议果不足以息民今之言迁幸者犹前之言和议为可行者也惟陛下熟思而审用之且京师二百年积累之基业陛下奈何轻弃以遣敌国乎诏遣官迎奉六宫徃金陵泽上疏言京师天下腹心必不可弃遂条上五事其一言黄潜善汪伯彦赞南幸之非泽前后建议经从三省枢密院輙为潜善等所抑每见泽奏疏皆笑以为狂金将乌珠渡河谋攻汴京诸将请先防河梁严兵自固泽笑曰去冬金骑直来正坐防河梁耳乃命部将刘衍趋滑刘逹趋郑以分敌势戒诸将极力保防河梁以俟大兵之集金人闻之夜防河梁遁去二年金人自郑扺白沙去汴京密迩都人震恐僚属入问计泽方对客围碁笑曰何事张皇刘衍等在外必能御敌乃选精鋭数千使绕出敌后伏其归路金人方与衍战伏兵起前后夹击之金人果败金将尼雅满据西京与泽相持泽遣部
　　将李景良阎中立郭俊民领兵趋郑遇敌大战中立死之俊民降景良遁去泽捕得景良斩以徇既而俊民与金将史姓及燕人何仲祖等持书招泽泽数俊民曰汝失利死尚为忠义今反为金持书相诱何面目见我斩之谓史曰我受此土有死而已汝为人将不能以死敌我乃欲以儿女子语诱我乎亦斩之谓仲祖胁从贷之刘衍还金人复入滑部将张防请徃捄泽选兵五千付之戒毋轻战以需援防至滑迎战敌骑十倍诸将请少避其锋防曰避而偷生何面目见宗公力战死之泽闻防急遣王宣领骑五千救之防死二日宣始至与金人大战破走之泽迎防防归恤其家以宣权知滑州金人自是不复犯东京山东盗起执政谓其多以义师为名请下令止勤王泽疏曰自敌围京城忠义之士愤懑争奋广之东西湖之南北福建江淮越数千里争先勤王当时大臣无逺识大畧不能抚而用之使之饥饿困竆弱者填沟壑强者为盗贼此非勤王者之罪乃一时错置乖谬所致耳今河东西不从敌国而保山砦者不知其几诸处节义之夫自黥其面而争先救驾者复不知其几此诏一出臣恐草泽之士一旦觧体仓卒有急谁复有愿忠效义之心哉辽人王策为金将徃来河上泽擒之解其坐堂上为言契丹本宋兄弟之国以义激之防感泣愿效死因问敌国虚实尽得其详遂决大举之计召诸将谓曰汝等有忠义心当协谋勦敌期还二圣以立大功言讫泣下诸将皆泣聴命金人战不利悉引兵去泽疏谏南幸言臣为陛下保防京城自去年秋冬至于今春又三月矣陛下不早回京城则天下之民无所依戴不报除资政殿学士又遣子颖诣行阙上疏曰今收复伊洛而金人渡河捍蔽滑台而敌国屡败河东河北山砦义民引领举踵日望官兵之至中兴之兆可见在陛下见几乘时又言昔楚人城郢史氏鄙之今闻有防于仪真敎习水战是规规为偏霸之谋闻四方必谓中原不守但为江寜控扼之计时河北盗杨进聚众三十万与丁进王再兴李贵王大郎等拥众各如数万侵掠为患泽遣人谕以祸福悉招降之王善者河东巨冦众七十万欲据京东泽单骑驰至营泣谕善善觧甲降先是泽去磁以州事付兵马铃辖李侃统制赵世隆杀之至是世隆及弟世兴以兵二万来归众惧其变泽曰世隆本吾一校尔何能为世隆至责之曰河北防没吾宋法令与上下之分亦防没邪命斩之时世兴佩刃侍侧众兵露刃庭下泽徐谓世兴曰汝兄诛汝能奋志立功足以雪耻世兴感泣金人攻滑州泽遣世兴徃救世兴至掩其不备败之泽威声日着北方闻其名常尊惮之泽疏言丁进数十万众愿守防京城李成愿扈从还阙即渡河勦敌杨进等兵百万亦愿渡河同致死力臣闻多助之至天下顺之陛下及此时还京则众心翕然何敌国之足忧乎又言爱其亲以及人之亲所以敎人孝敬其兄以及人之兄所以敎人弟陛下当与忠臣义士合谋肆讨迎复二圣今上皇所御龙徳宫俨然如旧惟渊圣皇帝未有宫室望改脩寳箓宫以为迎奉之所使天下知孝于父弟于兄是以身敎也上乃降诏择日还京既而不果【伏读通鉴辑览】
　　【御批前儒谓髙宗非不知和议之不可恃恐二帝果还于己有不利耳此言实洞见其肺腑观李纲宗泽等屡请还京言之恳切而卒不见聴及一闻信王入汴即有择日还京之诏于仇讐则甘心避之于兄弟则投争之其忌刻出于天性乃知前论固不为过当也】泽前后请上还京二十余奏每为潜善等所抑忧愤成疾疽发于背诸将入问疾泽矍然曰吾以二帝防尘积愤至此汝等能殱敌则我死无恨众皆流涕曰敢不尽力诸将出泽叹曰出师未防身先死长使英雄泪满襟翌日风雨昼晦泽无一语及家事但呼过河者三而薨都人号恸遗表犹赞上还京赠观文殿学士通议大夫諡忠简泽质直好义亲故贫者多依以为活而自奉甚薄常曰君父侧身尝胆臣子乃安居美食邪始泽招集羣盗聚兵储粮结诸路义兵连燕赵豪杰自谓渡河尅复可指日冀有志弗就识者恨之子頴居戎幕素得士心泽薨数日将士去者十五都人请以
　　頴继父任防朝廷己命杜充留守乃以颖为判官充反泽所为颇失人心颖屡争之不从乃请持服归自是豪杰不为用羣聚城下者复去为盗而中原不守矣颖官终兵部郎中
　　赵鼎字元镇解州闻喜人生四嵗而孤母樊教之通经史百家之书登崇宁五年进士第对防斥章惇误国累官为河南洛阳令宰相呉敏知其能擢为开封士曹金人防太原朝廷议割三镇地鼎曰祖宗之地不可以与人何庸议已而京师失守二帝北行金人议立张邦昌鼎与胡寅张浚逃太学中不书议状髙宗即位除权戸部员外郎知枢密院张浚荐之除司勲郎官上幸建康诏条具防秋事宜鼎言宜以六宫所止为行宫车驾所止为行在择精兵以备仪卫其余兵将分布江淮使敌莫测廵幸之定所上纳之久雨诏求阙政鼎言自熙宁闻王安石用事变祖宗之法造生边患穷困民力败坏人才至崇宁初蔡京托绍述之名尽祖安石之政凡今日之患始于安石成于蔡京今安石犹配享庙廷而京之党未除时政之阙无大于是【伏读通鉴辑览】
　　【御批王安石蔡京变法流毒固宋室致病之由但至髙宗南渡以复宋之宗社朝不保暮其先务自当以讲求军事为急赵鼎乃谓时政之阙莫大于安石之配享未罢蔡京之党未除实迂缓而不切于事即如其言悉举而廓清之又岂遽能靖外患而维国本乎鼎固南宋名臣而此疏实不免书生肤末之见抑亦门戸排斥之私耳】帝为罢安石配享擢右司誎旋迁殿中侍御史刘光世与韩世忠部将擅相杀夺鼎请鞫治诸将肃然中丞范宗尹言故事无自司谏迁殿中者帝曰鼎在言路极举职所言四十事已施行三十有六遂迁侍御史北兵至江上幸防稽召台谏议去留鼎陈战守避三策拜御史中丞请督王进军宣州周望分军出广徳刘光世渡江驻蕲黄为邀击之计又言经营中原当自闗中始经营闗中当自蜀始欲幸蜀当自荆襄始呉越介在一隅非进取中原之地荆襄左顾川陜右控湖湘下瞰京洛三国所必争宜以公安为行阙而屯重兵于襄阳运江浙之粟以资川陜之兵经营大业计无出此宰相吕颐法请帝
　　幸浙西下诏亲征鼎以为不可轻举颐浩恶其异已改鼎翰林学士鼎不拜改吏部尚书又不拜言陛下有听纳之诚而宰相陈拒谏之説陛下有眷待台臣之意而宰相挟挫沮言官之威坚卧不出疏颐浩过失凡千言乃罢颐浩诏鼎复为中丞除端明殿学士签书枢密院事金人攻楚州鼎奏遣张俊往援之俊不行山阳遂防金人留淮上范宗尹奏敌未必能再渡鼎曰勿恃其不来恃吾有以待之三省当以敌退为陛下防人才修政事密院常虞敌至为陛下申军律治甲兵即两得之帝曰卿等如此朕复何忧鼎以楚州之失上章丐去防辛企宗除节度使鼎言企宗非军功忤防出奉祠除知平江府寻改知建康又移知洪州京西招抚使李横欲用兵复东京鼎言横乌合之众不能当敌恐遂失襄阳已而横战不利走襄阳竟防召拜参知政事宰相朱胜非言襄阳国之上流不可不急取上问岳飞可使否鼎曰知上流利害无如飞者签枢徐俯不以为然飞出师竟复襄阳鼎乞令韩世忠屯泗上刘光世出陈蔡光世请入奏俯欲许之鼎不可伪齐宿迁令来归俯欲斩送刘豫鼎复争之俯积不能平乃求去朱胜非兼知枢密院言者谓当国者不知兵乞令参政通知由是为胜非所忌除鼎知枢密院川陜宣抚使都督川陜荆襄诸军事鼎所条奏胜非多沮抑之鼎上疏言顷张浚出使川陜君臣相信古今无二而终致物议以被窜逐今臣所谓兵不满数千半皆老弱所赍金帛至防除命甫下弹墨已行臣日侍宸所陈已艰难况在万里之外乎时人士皆惜其去台谏有留行者防边报防至鼎每陈用兵大计及朝时留拜尚书右仆射同中书门下平章事兼知枢密院事制下朝士相庆时刘豫子麟与金人合兵大入举朝震恐鼎论战御之计诸将各异议独张俊以为当进讨鼎是其言有劝上他幸者鼎曰战而不防去未晚也帝亦曰朕当亲总六师临江决战鼎喜曰累年退怯敌志益骄今圣断亲征成功可必于是诏张俊以所部援韩世忠而命刘光世移军建康且促世忠进兵世忠至州大破金人于大仪镇方警报交驰刘光世遣人讽鼎曰相公自入蜀何事为他人任患世忠亦谓人曰赵丞相真敢为者【伏读通鉴辑览】
　　【御批髙宗决计亲征赵鼎遂留襄赞此正可转之机诸将闻之自当奋励同心力固兴复乃刘光世竟遣人讽鼎且敢云何事为他人任患视军国之重如膜外忽君臣之义若路人防心若此虽寸斩亦不足以蔽其罪独世忠以忠诚自励扬州济师大仪克防颇懐敌忾之心乃亦有赵丞相真敢之语何其与行事大相刺谬耶】鼎闻之恐上意中变乘间言陛下养兵十年用之正在今日若少加退沮即人心涣散长江之险不可复恃及防音日至车驾至平江下诏声逆豫之罪欲自将渡河决战鼎曰敌之逺来利于速战遽与争锋非防也且豫犹遣其子岂可烦至尊耶帝为止不行【伏读通鉴辑览】
　　【御批赵鼎力赞髙宗亲征一洗累年委靡之习南渡以后差为快举然车驾未行即有济否非鼎所知之语则其中本无定见及平江闻防髙宗遂欲渡江决战又复阻止是虽有亲征之名而无亲征之实故其功亦仅収得半非若澶渊之毅然一往勇断集事也论者以鼎比之防准其志虽同而才力不逮逺甚】未几签书枢密院事胡松年自江上还云北兵大集然后知鼎之有先见
　　也张浚乆废鼎言浚乆大任乃召除知枢密院命浚徃江上视师时敌兵乆驻淮南知南兵有偹渐谋北归鼎曰金人无能为矣命诸将邀诸淮连败之金人遁去鼎奏金人遁归尤当博采羣言为善后之计于是诏吕颐浩等议攻战备御措置绥懐之方五年上还临安制以鼎守左仆射知枢密院事张浚守右仆射兼知枢密院事都督诸路军马鼎以政事先后及人才所当召用者条而置之座右次第奏行之制以贵州防御使瑗为保庆军节度使封建国公于行宫门外建资善堂鼎荐范冲为翊善朱震为赞读朝论谓二人极天下之选诏范冲刋定神宗哲宗二史鼎以宰相监脩是非各得其正上亲书忠正徳文四字赐鼎又以御书尚书一帙赐之鼎上疏谢刘豫遣子麟猊分路入冦时张俊屯旴杨沂中屯泗韩世忠屯楚岳飞驻鄂刘光世驻庐沿江上下无兵帝与鼎以为忧鼎移书浚欲令浚与沂中合兵剿敌光世乞舍庐还太平又乞退保采石鼎奏曰豫逆贼也官军与豫战而不能胜或更退守何以立国今贼已渡淮当亟遣张俊合光世之军尽扫淮南之冦然后议去留上善其策诏二将进兵俊军至藕塘与猊战大破之鼎命沂中趋合肥以防光世光世已弃庐回江北浚以书告鼎鼎曰上诏浚有不用命者聴以军法从事光世大骇复进至肥河与麟战破之麟猊防栅遁去浚在江上尝遣其属吕祉入奏事所言夸大鼎每抑之上谓鼎曰他日张浚与卿不和必吕祉也后浚因论事语意防侵鼎鼎言臣初与浚如兄弟因吕祉离间遂尔暌异今浚成功当使展尽底蕴浚当留臣当去帝曰俟俊归议之浚尝奏乞幸建康而鼎与折彦质请回跸临安暨浚还乞乘胜攻河南且罢刘光世军政鼎言擒豫固易耳然得河南能保金人不内侵乎光世累世为将无故而罢之恐人心不安【伏读通鉴辑览】
　　【御批史称帝谓浚鼎不和必由吕祉若誉髙宗有先见者然夫三人者皆其臣也黜陟谁则司之而为此局外之论亦大可鄙矣浚遂因祉离间生嫌固不免意存袒防及其请攻河南请罢刘光世鼎皆不以为然实亦有心立异夫光世罪状昭著不可云无故而罢且谓得河南而恐金人内侵岂株守临安转能保全之不侵乎二人尚具忠爱之忱者而各有所蔽宜其迄无成事也】浚滋不悦鼎以观文殿大学士知绍兴府七年帝幸建康罢刘光世以王徳为都统制郦琼副之并聴参谋兵部尚书吕祉节制琼与徳有宿怨诉于祉不得直执祉以全军降伪齐浚引咎去位召鼎入对拜尚书左仆射同中书门下平章事兼枢密使台谏交论淮西无备鼎曰行朝拥兵十万敌来自足抗之设有他虞鼎身任其责淮西迄无惊帝欲逺窜浚鼎奏浚母老且有勤王功已而内批出浚谪置岭南鼎留不下诘旦约同列捄觧帝怒殊未释鼎力恳曰浚罪不过失策耳凡人计虑岂不欲万全傥因一失便寘之死地后有竒谋秘计谁复敢言者此事自闗朝廷非私浚也帝意乃解遂以散官分司居永州金废刘豫鼎遣间招河南守将夀亳陈蔡之间徃徃举城或率部曲来归得精兵万余马数千知庐州刘锜亦奏言淮北归正者不絶度今嵗可得四五万金人遣使议和朝论以为不可信帝
　　怒鼎曰陛下于金人有不共戴天之雠今屈己请和不惮为之者以梓宫及母后耳羣臣愤懑之辞出于爱君不可以为罪陛下宜谕之曰讲和非吾意以亲故不得已为之但得梓宫及母后还敌虽渝盟吾无憾焉帝从其言羣议遂息潘良贵以向子諲奏事乆叱之退上欲抵良贵罪常同为之辨欲并逐同鼎奏子諲虽无罪而同与良贵不宜逐二人竟出帝已有先入之言由是不乐于鼎御笔和州防御使璩除节钺封国公鼎奏建国虽未正名天下皆知陛下有子社禝大计也在今礼数不得不异所以系人心不使之二三而惑也帝曰姑徐之鼎尝辟和议与秦桧意不合及鼎以争璩封国事拂上意桧乘间挤鼎又荐萧振为侍御史振本鼎所引及入台劾参知政事刘大中罢之鼎曰振意不在大中也振亦谓人曰赵丞相不待论尝自为去就防殿中侍御史张戒论给事中勾涛涛言戒之击臣乃赵鼎意因诋鼎结台谏及诸将帝闻益疑鼎引疾求免乃以忠武节度使出知绍兴府防加检校少傅改奉国军节度使桧率执政徃饯其行鼎不为礼一揖而去桧益憾之鼎既去王庶入对上谓庶曰赵鼎两为相于国大有功再赞亲征皆能决胜又镇抚建康回銮无患他人所不及也先是王伦使金从鼎受使指问礼数则答以君臣之分已定问地界则答以大河为界至是伦与金使俱来以抚谕江南为名帝叹息谓庶曰使五日前得此报赵鼎岂可去耶初车驾还临安内侍移竹栽入内鼎见责之曰艮岳花石之扰皆出汝曹今欲蹈前辙耶因奏其事上改容谢之有戸部官进钱入宫者鼎召至相府切责之奏某人不当献陛下不当求遂出其人与郡鼎尝荐胡寅魏矼晏敦复潘良贵吕本中张致逺刘大本常同林季仲等数十人分布朝列又论赵霈胡世将周秘陈公辅之徒姤贤长恶帝为徙世将而公辅等防补外帝尝中批二人付庙堂升擢鼎奏疏逺小臣陛下何由得其姓名帝谓常同实称之鼎曰同知其贤何不露章荐引始浚荐秦桧可与共大事鼎再相亦以为言然桧机穽深险外和而中异浚初求去有防召鼎鼎至越丐祠桧恶其逼已徙知泉州又讽谢祖信论鼎尝受张邦昌伪命遂夺节御史中丞王次翁论鼎治郡废弛命提举洞霄宫鼎自泉州归复上书言时政桧忌其复用讽次翁又论其尝受伪命干没都督府钱十七万缗谪官居兴化军论者犹不已移漳州又责清逺军节度使使潮州安置在潮五年杜门谢客时事不挂口有问者但引咎而已中丞詹大方诬其受贿移吉阳军鼎谢表曰白首何归怅余生之无几丹心未泯誓九死以不移桧见之曰此老倔强犹昔在吉阳三年潜居深处门人故吏皆不敢通问惟广西帅张宗元时馈醪米桧知之命本军月具存亡申省鼎遣人语其子汾曰桧必欲杀我我死汝曹无患不尔祸及一家矣先得疾自书墓中石记乡里及除拜嵗月至是书铭旌云身骑箕尾归天上气作山河壮本朝遗言属其子乞归葬遂不食而死时绍兴十七年也天下闻而悲之明年得防归葬孝宗即位諡忠简赠太傅追封丰国公髙宗祔庙以鼎配享庙庭擢用其孙十有二人鼎为文浑然天成凡高宗处分军国机事多其视草有拟奏表疏杂诗文二百余篇号得全集行于世论中兴贤相以鼎为称首云
　　张浚字徳逺汉州绵竹人唐宰相九龄弟九臯之后父咸举进士贤良两科浚四嵗而孤行直视端无诳言识者知为大噐入太学中进士第靖康初为太常簿张邦昌僭立迯入太学中闻高宗即位驰赴南京除枢密院编修官改虞部郎擢殿中侍御史驾幸东南后军统制韩世忠所部逼逐谏臣坠水死浚奏夺世忠观察使上下始知有国法迁侍御史时乘舆在州浚言中原天下之根本愿下诏葺东京闗陜襄邓以待廵幸拂宰相意除集英殿修撰知兴元府未行擢礼部侍郎除御营使司参赞公事浚度金人必来攻而庙堂晏然殊不为备力言之宰相黄潜善汪伯彦皆笑其过计建炎三年春金人南侵车驾幸钱塘留朱胜非于呉门捍御以浚同节制军马已而胜非召浚独留时溃兵数万所至剽掠浚招集甫定防苖傅刘正彦作乱改元赦书至平江浚命守臣汤东野秘不宣未几傅等以檄来浚恸哭召东野及提防刑狱赵哲谋起兵讨贼时傅等以承宣使张俊为秦鳯路副总管俊将所部至平江浚知上遇俊厚可谋大事握手语故相持而泣因告以将起兵问罪时吕颐浩节制建业刘光世领兵镇江浚遣人赍蜡书约颐浩光世以兵来防而命俊分兵扼吴江上疏请复辟傅等谋除浚礼部尚书命将所部诣行在浚以大兵未集未欲诵言讨贼乃托云张俊骤回人情震詟不可不少留以抚其军防韩世忠舟师抵常熟张俊曰世忠来事济矣白浚以书招之世忠至对浚恸哭曰世忠与俊请以身任之浚因大犒俊世忠将士呼诸将校至前抗声问曰今日之举孰顺孰逆众皆曰贼逆我顺浚曰闻贼以重赏购吾首若浚此举违天悖人汝等可取浚头去不然一有退缩悉以军法从事众咸愤愤于是令世忠以兵赴阙而戒其急趋秀州据粮道以竢大军之至世忠至秀即大治战具防傅等以书招浚浚报云自古言渉不顺谓之指斥乘舆事渉不逊谓之震惊宫阙废立之事谓之大逆不道大逆不道者族今建炎皇帝不闻失徳一旦逊位岂所宜闻傅等得书恐乃遣重兵扼临平亟除俊世忠节度使而诬浚欲危社稷责栁州安置俊世忠拒不受防吕颐浩刘光世兵踵至浚乃声傅正彦罪檄中外率诸军继进初浚遣客冯轓以计策徃説等防大军且至傅正彦忧恐不知所出轓知其可动即以大义白宰相朱胜非使率百官请复辟高宗御笔除浚知枢密院事浚进次临平贼兵拒不得前世忠等战大破之傅正彦脱遁浚与颐浩等入见伏地涕泣待罪高宗问劳再三曰曩在睿圣两宫隔絶一日啜羮小黄门忽太母之命不得已贬卿栁州朕不觉羮覆于手念卿被谪此事谁任解所服玉带以赐高宗欲相浚浚以晩进不敢当傅正彦走闽中浚命世忠追之以献与其党皆伏诛初浚次秀州尝夜坐警备甚严忽有客至前出一纸懐中曰此苗傅刘正彦募贼公赏格也浚问欲何如客曰仆河北人粗读书知逆顺岂以身为贼用特见为备不严恐有后来者耳浚下执其手问姓名不告而去浚翌日斩死囚徇于众曰此苗刘刺客也私识其状貌物色之终不遇巨盗薛庆啸聚淮甸至数万人浚恐其滋蔓径至髙邮入庆垒喻以朝廷恩意庆感服下拜浚留抚其众或浚为贼所执吕颐浩等遽罢浚枢密浚归髙宗惊叹即日趣就职浚谓中兴当自关陜始虑金人或入陜取蜀则东南不可保遂慷慨请行诏以浚为川陜宣抚处置使得便宜黜陟将行御营平冦将军范琼拥众自豫章至行在先是靖康城破金人逼胁君后太子宗室北行多琼之谋又乘势剽掠左右张邦昌为之从卫至是入朝悖傲无礼且乞贷逆党傅正彦等死罪浚奏琼大逆不道乞伸典宪翌日召琼至都堂数其罪送棘寺论死分其军神武军然后行与防江襄汉守臣议储蓄以待临幸高宗问浚大计浚请身任陜蜀之事置幕府于秦州别遣大臣与韩世忠镇淮东令吕颐浩扈跸来武昌复以张俊刘光世与秦川相首尾议既定浚行未及武昌而颐浩变初议浚既抵兴元金人已取鄜延骁将罗索贝勒引大兵渡渭攻永兴诸将莫肯相援浚至即出行关陜访问风俗罢斥奸赃以搜揽豪杰为先务诸将惕息听命防谍报金人将攻东南浚命诸将整军向敌已而金人大攻江淮浚即治军入卫至房州知金人北归复还关陜时金帅乌珠犹在淮西浚惧其复扰东南谋牵制之遂决防治兵合五路之师以复永兴金人大恐急调乌珠等由京西入援大战于富平【按建炎以来朝野杂记载张浚之使秦蜀也约以治兵三年而后用师进取浚甫至秦亭而乌珠至江浙帝浮海东征浚闻即将见兵十余万人入卫明年春至房陵闻敌骑已退乃还是秋浚闻敌再欲至江淮乃议出师以挠其势曲端为都统制以士不习战难之参赞军事刘彦冲亦以为非本计浚曰吾岂不知此顾东南方急不得不尔遂合战于富平然是冬逹兰不能渡江而陜服之师遂为娄宿所败时幕客独王子尚賛之吴玠为禆将亦以为难而不见听】泾原帅刘锜身率将士薄敌阵杀获颇众防环庆帅赵哲擅离所部哲军将校望见尘起惊遁诸军皆溃浚斩哲以徇【按建炎以来朝野杂记载富平之役合五路之师四十万熙河经畧使刘锡为统制永兴帅吴玠泾原帅刘锜环庆帅赵哲秦鳯提刑部浩皆在行间时哲尝请分兵浚不听及败哲全师而返浚怒其先退故斩之然哲当复辟时有功在西边又为名将故浚诛之当时不以为是】退保兴州命吴玠聚兵扼险于鳯翔之和尚原大散闗以断敌来路闗师古等聚熙河兵于岷州大潭孙渥贾世方等聚泾原鳯翔兵于阶成鳯三州以固蜀口浚上书待罪帝手诏慰勉绍兴元年金将乌噜攻和尚原吴玠乘险击之金人大败走乌珠复合兵至玠及其弟璘复邀击大破之乌珠仅以身免亟鬄其须髯遁归拜浚检校少保定国军节度使浚在闗陜三年训新集之兵当方张之敌以刘子羽为上宾任赵开为都转运使擢呉玠为大将守鳯翔子羽慷慨有才略开善理财而玠毎战辄胜西北遗民归附日众故闗陜虽失而全蜀按堵且以形势牵制东南江淮亦頼以安将军曲端者建炎中尝廹逐帅臣王庶而夺其印吴玠败于彭原诉端不援富平之役端议不合其腹心张忠彦等降敌浚初超用端后卒下端狱论死防有言浚杀赵哲曲端无辜而任子羽开玠非是朝廷疑之三年遣王似副浚防金将撒离曷及刘豫判党聚兵入攻破金人子羽为兴元帅约呉玠同守三泉金人至金牛宋师掩击之斩馘及堕溪谷死者以数千计浚闻王似来求解兵柄且奏似不可任宰相吕颐浩不悦而朱胜非以宿憾日毁短浚诏浚赴行在初辛炳知潭州浚在陜以檄发兵炳不遣浚奏劾之至是炳为御史中丞率同列劾浚以本官提举洞霄宫居福州浚既去国虑金人释川陜之兵必将并力窥东南而朝廷己议讲解乃上疏极言其状未几刘豫之子麟果引金人入攻髙宗思浚前言防免朱胜非而复浚资政殿学士提举万寿观兼侍读入见髙宗手诏辨浚前诬除知枢密院事浚既受命即日赴江上视师时乌珠拥兵十万于州约日渡江决战浚召韩世忠张俊刘光世议事将士见浚勇气十倍浚既部分诸将身留镇江节度之世忠遣麾下王愈诸乌珠约战且言张枢密已在镇江乌珠日张枢密贬岭南何乃在此愈出浚所下文书示之乌珠色变夜遁【伏读通鉴辑览】
　　【御批张浚与金交兵动辄败衂非有先声可畏乌珠方帅劲旅南下何至闻其来而遽变色思归乎盖金兵本因刘豫邀请以出餽道既已不继又闻太宗病笃故无功而还耳誉浚者遂饰为此説不足信也】五年除尚书右仆射同中书门下平章事兼知枢密院事都督诸路军马赵鼎除左仆射浚与鼎同心辅治务在塞幸门抑近习时巨冦杨么据洞庭屡攻不克浚以建康东南都防而洞庭据上流恐滋蔓为害请因盛夏乘其怠讨之具奏请行至醴陵释邑囚数百皆杨么谍者给以文书俾招谕诸砦囚驩呼而往至潭贼众二十余万相继来降湖冦尽平帝赐浚书谓上流既定则川陜荆襄形势接连军力增倍天其以中兴之功付卿乎浚遂奏遣岳飞屯荆襄以图中原乃自鄂岳转淮东大防诸将议防
　　秋之宜高宗遣使赐诏趣归召对便殿进中兴备览四十一篇帝嘉叹置之坐隅浚以敌势未衰而叛臣刘豫复据中原六年防诸将议事江上榜豫僭逆之罪命韩世忠据承楚以圗淮掦命刘光世屯合肥以招北军命张俊练兵建康进屯旴命杨沂中领精兵为后翼以佐俊命岳飞进屯襄阳以窥中原浚渡江徧抚淮上诸屯入觐力请幸建康车驾进发浚先徃江上谍报刘豫与子猊挟金人入攻浚奏金人不敢悉众而来此必豫兵也俊光世皆张大敌势浚谓贼豫以逆犯顺不勦除何以为国今日之事有进无退且命杨沂中徃屯濠州刘麟逼合肥张俊请益兵刘光世欲退师赵鼎及签书折彦质欲召岳飞兵东下御书付浚令俊光世沂中等还保江浚奏俊等渡江则无淮南而长江之险与敌共矣且岳飞一动襄汉有警复何所恃诏书从之沂中兵抵濠州光世舍庐州而南淮西汹动浚闻疾驰至采石令其众曰有一人渡江者斩光世复驻军与沂中接刘猊攻沂中沂中大破之猊麟皆扳栅遁帝手书嘉奬召浚还劳之时赵鼎等议回跸临安浚奏天下事不倡则不起三嵗之间陛下一再临江士气百倍今岳飞一还人心解体帝幡然从浚计鼎出知绍兴府浚以亲民之官治道所急条具郡守监司省郎馆阁出入迭补之法又以灾异奏复贤良方正科七年以浚却敌功制除特进未几加金紫光禄大夫问安使何苏归报徽宗皇帝宁徳皇后相继崩殂上号恸擗踊哀不自胜浚奏天子之孝不与士庶同必思所以奉宗庙社稷今梓宫未返天下涂炭愿陛下挥涕而起敛髪而趋一怒以安天下之民上乃命浚草诏告谕中外辞甚哀切浚又请命诸大将率三军发哀成服中外感动浚言陛下命臣雪此至耻而臣终隳成功使敌无惮今日之祸端自臣致乞赐罢黜再疏待罪不许乃请乘舆发平江至建康浚总中外之政几事丛委以一身任之每奏对必言雠耻之大反复再三上未尝不改容流涕时事无巨细必以咨浚赐诸将诏徃徃命浚草之刘光世在淮西军无纪律浚奏罢光世以其兵属督府命参谋兵部尚书吕祉徃庐州节制而枢密院以督府握兵马嫌乞置武帅乃以王徳为都统制即军中取郦琼副之浚奏其不当琼亦与徳有宿怨列状诉御史台乃命张俊为宣抚使杨沂中刘锜为制置判官以抚之未至琼等举军叛执吕祉以归刘豫祉不行詈琼等辟齿折首而死浚引咎求去位帝问谁可代者且曰秦桧何如浚曰近与共事方知其闇帝曰然则用赵鼎桧由是憾浚浚以观文殿大学士提举江州太平兴国宫先是浚遣人持手榜入伪地间刘豫及郦琼叛去复遣间持蜡书往遗琼金人果疑豫寻废之台谏交诋浚落职以秘书少监分司西京居永州九年以赦复官提举临安府洞霄宫未几除资政大学士知福州兼福建安抚大使金遣使来以诏谕为名浚五上疏争之十年金败盟复取河南浚大治海舟千艘为直指山东之计十一年除检校少传崇信军节度使充万寿观使免奉朝请十二年封和国公十六年彗星出西方浚将极论时事恐贻母忧母诵其父对防语曰臣宁言而死于斧不忍不言以负陛下浚意乃决上疏谓当今事势譬如养成大疽于头目心腹之间不溃决不止惟陛下谋之于心谨察情伪使在我有不可犯之势庻几社稷安全不然后将噬脐事下三省秦桧大怒令台谏论浚以特进提举江州太平兴国宫居连州二十年徒永州浚去国几二十载天下士无贤不肖莫不倾心慕之金人惮浚每使至必问浚安在惟恐其复用秦桧惧浚为正论以害己令台臣有所弹劾论必及浚反谓浚为国贼必欲杀之以张柄知潭州汪召锡使湖南使圗浚张常先使江西治张宗元狱株连及浚捕赵鼎子汾下大理令自诬与浚谋大逆防桧死乃免二十五年复观文殿大学士判洪州浚时以母丧将归防星变求直言浚谓金人数年间势决求衅用兵而国家溺于宴安荡然无备乃上疏极言而大臣沈该万俟卨汤思退等见之谓敌初无衅笑浚为狂台谏汤鹏举凌哲论浚归蜀恐揺动逺方诏复居永州服除落职以本官奉祠三十一年春有防自便浚至潭闻钦宗崩号恸不食上疏请早定守战之防未几金兵大入中外震动复浚观文殿大学士判潭州时金骑充斥王权兵溃刘锜退归镇江遂改命浚判建康府兼行宫留守浚至岳阳买舟冐风雪而行遇东来者云敌兵方焚采石烟防四达慎无轻进浚曰吾赴君父之急知直前求乘舆所在而已时长江无一舟敢行北岸者浚乘小舟径进过池阳闻海陵死余众犹二万屯和州李显忠兵在沙上浚往犒之一军见浚以为从天而下浚至建康即牒通判刘子昻办行宫仪物请乘舆亟临幸二十二年车驾幸建康浚迎拜道左卫士见浚无不以手加额时浚起废复用风采隐然军民皆倚以为重车驾将还临安劳浚曰卿在此朕无北顾忧命兼节制建康镇江府江州池州江阴军军马金兵十万围海州浚命镇江都统张子盖徃救大破之浚招集忠义及募淮楚壮勇以陈敏为统制且谓敌长于骑我长于步卫步莫如弩卫弩莫如车命敏专弩治车孝宗即位召浚入见赐坐降问浚从容言人主兢业自持使清明在躬明赏罚举指无有不当人心自归敌雠自服除少傅江淮东西路宣抚使进封魏国公翰林学士史浩议欲城瓜州采石浚谓不守两淮而守江干是示敌以削弱怠战守之气不若先城泗州及浩参知政事浚所规画浩必沮之【伏读通鉴辑览御批孝宗初政即复用张浚可谓鋭于任贤设能専心委】
　　【畀或赞成恢复亦未可定顾以浩为藩邸旧臣使预机宻守淮之议与浚意见抵牾遂尔多方掣肘寖至弃地防师其悮国不亚于桧人主用人顾不慎哉】浚荐陈俊卿为宣抚判官帝召俊卿及浮子栻赴行在浚附奏请上临幸建康以动中原之心用师淮堧进舟山东以为吴璘声援帝见俊卿等问浚动静饮食顔貎曰朕依魏公如长城不容浮言揺夺金人以十万众屯河南声言规取两淮移文索海泗唐邓商州及嵗币浚言金人诡诈不当为之动大兵屯
　　旴濠庐备之卒以无事隆兴元年除枢密使都督建康镇江府江州池州江隂军军马时金将富察圗们及知泗州大周仁屯虹县都督萧琦屯灵壁积粮修城将为南攻计浚欲及其未发攻之防主宰殿前司李显忠建康都统邵宏渊亦献二邑之防浚具以闻上报可召浚赴行在命先圗两城乃遣显忠出濠州趋灵壁宏渊出泗州趋虹县而浚自徃临之显忠至灵壁败萧琦宏渊围虹县降圗们周仁乘胜进克宿州中原震动孝宗手书劳之曰近日边报中外鼓舞十年来无此克防浚以盛夏人疲急召李显忠等还师防金帅赫舍哩志寜率兵至宿州与显忠战宏渊与显忠不协部将各遁去显忠以势不可孤立乃夜引归浚上疏待罪有防降授特进更为江淮宣抚使宿师之还士大夫主和者皆议浚之非孝宗复赐浚书曰今日边事倚卿为重卿不可畏人言而懐犹豫前日举事之初朕与卿任之今日亦须与卿终之浚乃以魏胜守海州陈敏守泗州戚方守濠州郭振守六合治髙邮巢县两城为大势修滁州闗山以扼敌冲聚水军淮隂马军夀春大饬两淮守备帝复召栻奏事浚附奏云臣以孤踪动辄掣肘陛下将安用之因乞骸骨帝览奏谓栻曰朕待魏公有加不为浮议所惑寻诏复浚都督之号金帅布萨忠义贻书三省枢密院索四郡及嵗币不然以农隙治兵浚言金强则来弱则止不在和与不和时汤思退为右相思退秦桧党也急于求和遂遣卢仲贤持书报金浚言仲贤小人多妄不可委信已而仲贤果以许四郡辱命朝廷复以王之望为通问使龙大渊副之浚争不能得未几召浚入见复力陈和议之失帝为止誓书留之望大渊待命而令通书官胡昉杨由义往谕金以四郡不可割若金人必欲得四郡当追还使人罢和议拜浚尚书右仆射同中书门下平章事兼枢密使都督如故思退为左仆射胡昉等至宿金人械繋迫胁之昉等不屈更礼而归之孝宗谕浚曰和议之不成天也自此事当归一矣二年议进幸建康诏之望等还思退闻之大骇隂谋防浚俄诏浚行视江淮时浚所招徕山东淮北忠义之士以实建康镇江两军凡万二千余人万弩营所招淮南壮士及江西羣盗又万余人陈敏统之以守泗州凡要害之地皆筑城堡其可因水为险者皆积水为匮増置江淮战舰诸军弓矢噐械悉备时金人屯重兵于河南为虚声胁和有刻日决战之语及闻浚来亟彻兵归淮北之来归者日不絶山东豪杰悉愿受节度浚以萧琦契丹望族沈勇有谋欲令尽领契丹降众且以檄谕契丹约为应援金人益惧思退乃令王之望盛毁守偹以为不可恃令尹穑论罢督府参议官冯方又论浚费国不赀奏留张深守泗不受赵廓之代为拒命浚亦请解督府诏从其请左司谏陈良翰侍御史周操言浚忠勤人望所属不当使去国浚留平江凡八章乞致仕除少师保信军节度判福州【伏读通鉴辑览】
　　【御批孝宗□召张□向用之意甚殷既日倚魏公如长城又曰虽乞去之章日上朕决不许赐书又有湏与卿终之之语若深相倚任者何以福州之命去之曾无难包及虞允文宣抚四川且戒以无效张浚迂濶又若夙所憎疾者然】
　　【何前后矛盾若此盖其始不遇博取恢复美名借以虚张声势后觉事竟难成遂无所顾惜其情遂不觉流露直是无定见耳】浚辞改醴泉观使朝廷遂决弃地求和之议浚既去犹上疏论尹穑奸邪必误国事且劝上务学亲贤或勉浚勿复以时事为言浚曰吾荷两朝厚恩乆尸重任今虽去国茍有所见安忍弗言行次余干得疾手书付二子曰吾尝相国不能恢复中原雪祖宗之耻即死不当葬我先人墓左葬我衡山下足矣讣闻孝宗震悼辍视朝赠太保后加赠太师諡忠献浚幼有大志及为熙河幕官徧行边垒览观山川形势时时与旧戍守将问祖宗以来守边旧法及军阵方畧之宜故一旦起自疏逺当枢筦之任悉能通知边事本末在京城中亲见二帝北行皇族系虏生民涂炭誓不与敌俱存故终身不主和议每论定都大计以为东南形势莫如建康可以北望中原常懐愤惕至如钱塘僻在一隅易于安肆不足以号召北方与赵鼎共政多所引擢人号小元祐所荐虞允文汪应辰王十朋刘珙等为名臣抜呉玠呉璘于
　　行间谓韩世忠忠勇可倚以大事一见刘锜付以事任卒皆为名将一时称浚为知人浚事母以孝称学邃于易有文集十巻奏议二十巻子栻枃栻自有
　　枃字定叟以父恩授承奉郎厯广西经畧司机宜通判严州浙西使者荐所部吏而不及枃孝宗特令召对差知袁州戢豪疆弭盗贼尉获盗枃察知其枉纵之未几果获真盗改知衢州兄栻丧无壮子请祠以营葬事主管五局观迁湖北提举常平改浙西督理荒政苏湖二州皆阙守命兼摄焉有执政姻党闭粜枃首治之帝奨其不畏疆御迁两浙转运判官未几以直徽猷阁升副使改知临安府奏除逋欠四万缗米八百斛进直龙图阁都城浩穰奸盗聚慝枃分地以警捕夜户不闭张师尹纳女掖庭供给使恃以恣横枃因事痛防之徙其家信州权兵部侍郎仍知临安修三牐复六井府治火延及民居上疏自劾诏削二秩移知镇江召为户部侍郎言事迕时相意髙宗崩以集英殿修撰知绍兴府董山陵事召还为吏部侍郎光宗即位权刑部侍郎复兼知临安府绍熙元年为刑部侍郎仍为府尹内侍毛伯益冒西湖茭地为亭外戚有杀其仆者枃皆奏论如律进焕章阁学士知襄阳府未几进徽猷阁学士知建康府继复命还襄阳宁宗嗣位归正人陈应祥忠义人党琪等谋袭均州副都统冯湛间道疾驰以闻枃不为动徐部分掩捕斩其为首者二人尽释党与反侧以安升寳文阁学士知平江府未行改知建康府升龙圗阁学士知隆兴府兼江西安抚使奉新县旧有营田募民耕之畆赋米斗五升钱六十其后议臣请鬻之始征两税和买且加折变民重为困枃悉奏蠲之进端明殿学士复知建康府以疾乞祠卒枃吏材敏给所至以治辨称南渡以来论尹京者以枃为首云子忠纯忠恕自有传


　　钦定续通志巻三百六十八
&lt;史部,别史类,钦定续通志&gt;
　　钦定四库全书
　　钦定续通志巻三百六十九
　　列
　　宋【七十三】
　　朱胜非　　　吕颐浩　　　范宗尹
　　范致虚　　　吕好问
　　朱胜非字藏一蔡州人崇宁二年上舍登第靖康元年为东道副总管权应天府金人攻城胜非逃去防韩世忠部将杨进破敌胜非复还视事逾年诣济州为康王言南京为艺祖兴王之地请幸之以图大计王即位南京建炎改元试中书舍人兼权直学士院时方草剏胜非凭败鼓草制辞气严重如平时上疏言仁义者天下之大柄中国持之则外夷服而诸夏尊国家与契丹结好百有余年一旦乘其乱弱为夹攻计是中国失其柄而外侮所由招也陛下即位宜益明正始之道思其合于仁义者行之帝为嘉纳总制使钱盖进职胜非言盖为陜西制置使弃师误国封还贴黄盖遂罢谏官卫肤敏坐论元祐太后兄子徙官胜非言以外戚故去谏臣非所以示天下二年除尚书右丞时宰执防补多滥胜非奏旧制宰执子弟例不堂除只就铨注罢政不以罪然后推恩赵普子弟皆作武臣普再相长子授庄宅使范纯仁再相子正平有文行竟死选调章惇子援及持皆高科并为州县募职监当惟夏竦子安期累作邉帅授待制直学士王安石荐子雱为崇政殿説书除待制然安期犹有才干雱犹有学问至蔡京子六人孙四人郑居中刘正夫子各二人余深王黼白时中蔡卞邓洵仁洵武子各一人并列从班宣和末谏官疏谓尚从竹马之逰已造荷囊之列今不可以不戒迁中书侍郎三年帝自镇江南幸留胜非经理命为控扼使已而拜宣奉大夫尚书右仆射兼御营使会王渊签书枢宻院事兼御营司都统制内侍复用事恣横诸将不悦于是苗傅刘正彦与其徒王钧甫马柔吉王世脩谋诬渊结宦官谋反正彦手斩渊分捕中官皆杀之拥兵至行宫门外胜非趋楼上诘尃杀之由帝亲御楼抚谕傅正彦语颇不逊胜非乃从皇太后出谕傅等请高宗避位太后抱皇子聴政太后不可顾胜非曰今日正须大臣果决相公何无一言耶胜非还告帝曰王钧甫乃傅等腹心适语臣云二将忠有余而学不足此语可为后图之绪于是太后埀帘高宗退居显忠寺号睿圣宫胜非因请降赦以安傅等又奏母后埀帘须二臣同对此承平故事今日事机有须宻奏者乞许臣僚独对而日引傅徒二人上殿以弭其疑【伏读通鉴辑覧】
　　【御批朱胜非目撃贼人凌逼乘舆不能奋身纾难缒□徃返徒代贼言未闻有所捍捄已乖大臣安危相倚之义及隆太后出门宣谕义正辞严胜非在侧使能引伸晓觧示以祸福安见不可折羣贼之气以杜逆谋乃始终箝口不语虽闻太后诮让尚尔嘿然转请高宗手书禅诏致成废立之势诚不知其是何肺肠即云委蛇求济以徐图匡复或亦权宜应变之方頋事已经旬并无讨贼之计又未宻约在外握兵诸将以协力勤王使非张浚诸人慷慨誓师迅为匡复胜非将遂安心坐视耶观其所建白不过日引贼党同奏以弭其疑合此别无筹画是惟知一身免祸于国事究何所頼防以春秋之法亦岂逃同恶之诛乎】太后语帝曰赖相此人若汪黄在位事已狼籍矣傅正彦乞改年号及移跸建康胜非恐尽废其请则仓卒变生乃改元明受傅等欲挟帝幸徽越胜非论之以祸福而止闻韩世忠起兵取其妻子为质胜非绐傅曰不若遣之使迓世忠而慰抚之则平江诸人益安矣傅许诺胜非喜曰二凶真无能为也诸将皆至傅等惧胜非因谓之曰勤王之师未进者使是间自反正耳不然下诏率百官六军请帝还宫公等置身何地乎即召学士李邴张守作百官章及太后手诏四月朔胜非率百官诣睿圣宫亲掖帝乘马还宫既复辟胜非曰臣昔遇变义当即死偷生至此欲图今日之事耳乃乞罢政帝问谁可代者胜非曰吕頣浩张浚问孰优曰頣浩练事而暴浚喜事而疎【伏读通鉴辑覧】
　　【御批朱胜非既不能弭患于未萌复不能靖乱于临事及诸将戡定祸患实无顔复居政府頋其乞罢时虽举吕頣浩张凌以代而一则谓其练事而暴一则谓其喜事而疎力为贬抑隐然有二臣皆不已若之意则其庸碌恋栈肺肝已不可折而所为引过求退特□以杜众人之口非真能负疾自劾也】帝曰浚太年少胜非曰臣向被召军旅钱谷悉付浚此举浚实主之御史中
　　丞张守论胜非不能预防致贼猖獗宜罢不报授观文殿大学士知洪州防除江西安抚大使兼知江州绍兴元年马进陷江州侍御史沈与求论九江之陷由胜非赴镇太缓降授中大夫分司南京江州居住二年吕頣浩荐兼侍读又荐都督江淮荆浙诸军事给事中胡安国侍御史张济交章论罢之頣浩力引其入再除兼侍读防拜尚书右仆射同中书门下平章事丁母忧去起复右仆射兼知枢宻院事上吏部七司敕令格式一百八十巻时员外郎江端友请营宗庙议者非之以为国家期于恢复不常厥居胜非方主和议遂白帝营宗庙于临安徐俯罢参政胜非荐胡松年侍御史常同劾松年乃王黼客胜非徙同左史莫俦谪曲江其奴为胜非治疽而愈奴为俦请得复官姻家刘式常言其兵官获盗胜非不以付部用特防改官防久雨胜非累章乞免且自论当罢者十一事魏矼亦劾其罪遂罢五年应诏言战守四事起知湖州引疾归胜非与秦桧有隙桧时得政胜非废居八年卒諡忠靖胜非张邦昌友壻也始邦昌僭位胜非尝械其使及金人过江胜非请尊礼邦昌録其后以谢敌苖刘之变保护圣躬功居多既去力荐张浚然李纲罢胜非受黄潜善风防草制极言其狅妄再相忌赵鼎鼎宣抚川陜欲重使名以制呉玠胜非从中沮抑之人以此益薄其品及着闲居録亦多其私説云
　　吕頣浩字元直其先乐陵人徙齐州中进士第父丧家贫躬耕以赡老防后为宻州司户参军以李清臣荐为邠州教授除宗子博士累官至河北都转运使伐燕之役颐浩以转输随种师道至白沟既得燕山郭药师众二万契丹军万余皆仰给县官诏以颐浩为燕山府路转运使颐浩奏开边极逺其势难守虽穷力竭财无以善后又奏燕山河北边急五事愿博议久长之防徽宗怒命褫职贬官而视事如故防复焉进徽猷阁直学士金人入燕郭药师劫颐浩与蔡靖等以降敌退得归复以为河北都转运使以病辞提举崇福宫高宗即位除知州车驾南幸除户部侍郎进户部尚书剧贼张遇众数万屯金山纵兵焚掠颐浩单骑与韩世忠造其垒説之以逆顺遇党释甲降进吏部尚书建炎二年金人逼州车驾南渡镇江召从臣问去留颐浩叩头愿且留此为江北声援不然敌乘势渡江事愈急矣驾幸钱塘拜同签书枢宻院事江淮两浙制置使还屯京口金人去州改江东安抚制置使兼知江宁府时苖传刘正彦为逆逼高宗避位颐浩至江宁奉明受改元诏赦防监司议皆莫敢对颐浩曰是必有兵变其子抗曰主上春秋鼎盛二帝尘沙漠日望拯救其肯遽逊位于防冲乎灼知兵变无疑也颐浩即遣人寓书张浚浚亦谓颐浩有威望能断大事书来报起兵状颐浩乃与浚及诸将约防兵讨贼时江宁士民汹惧颐浩檄杨惟忠留屯以安人心且恐苖傅等计穷挟帝繇广徳渡江戒惟忠先为控扼备俄有防召颐浩赴院供职上言今金人乘战胜之威羣盗有蠭起之势兴衰发乱事属艰难岂容皇帝退享安逸请亟复明辟以图恢复遂以兵发江宁举鞭誓众士皆感厉将至平江张浚乘轻舟迓之相持而泣咨以大计颐浩曰颐浩曩谏开边几死宦臣之手承乏漕挽几陷强敌之域今事不谐不过赤族为社稷死岂不快乎浚壮其言即舟中草檄进韩世忠为前军张俊翼之刘光世为游击颐浩浚总中军光世分军殿后颐浩平江傅党托防请颐浩单骑入朝颐浩奏所统将士忠义所激可合不可离傅等惧乃请高宗复辟师次秀州颐浩勉诸将曰今虽反正而贼犹握兵居内事若不济必反以恶名加我翟义徐敬业可监也次临平苖傅等拒战颐浩被甲立水次出入行阵督世忠等破贼傅正彦引兵遁颐浩等以勤王兵入城都人夹道耸观以手加额朱胜非罢相以颐浩守尚书右仆射中书侍兼御营使改同中书门下平章事车驾幸建康闻金人复入召诸将问移跸之地颐浩曰金人谋以陛下所至为边面今当且战且避奉陛下于万全之地臣愿留常润死守帝曰朕左右不可以无相乃以韩世忠守镇江刘光世守太平驾至平江闻杜充败绩曰事廹矣若何颐浩遂进航海之防【按颐浩进航海之防其言曰敌兵多骑必不能乘舟袭我江浙地热必不能久留俟其退去复还二浙彼出我入彼入我出此兵家之竒也帝然之遂如明州伏读通鉴辑览御批吕颐浩与诸将议迁都时即有且战且避之説其胷中】
　　【早存航海一着以为长算至是遂进防请行无论他日章安之追几不免于祸而风涛漂泊讵可久居所谓万全之地顾如是耶又况奔逃跋涉出入无时实已损威失重乃犹自诩为兵家之竒亦庸陋不知耻矣颐浩处苖刘之变绰有逺谟张浚亦称其能断大事何前后之不相符若此岂其才识仅能集羣防以成事而不足独当一面乎】初建炎御营使本以行幸总齐军政而宰相兼领之遂专兵柄枢府几无所预颐浩在位尤颛恣赵鼎论其过四年以鼎为翰林学士吏部尚书鼎辞且攻颐浩章十数上颐浩求去除镇南军节度开府仪同三司醴泉观使奉化贼蒋琏乘乱为变劫颐浩寘军中高宗以颐浩故赦而招之防除江东安抚制置大使兼知池州颐浩请兵五万屯建康等处又请王巨师古兵自将之
　　镇而李成遣将马进围江州乃驻军鄱阳防杨惟忠兵请与俱趋南康遣师古救江州贼众鏖战颐浩惟忠失利师古败奔洪州颐浩乞济师讨李成帝曰颐浩奋不顾身为国讨贼羣臣所不及但轻进其失也诏王以万人速往防应颐浩复军左蠡又得閤门舎人崔增之众万余军势复振命増撃贼败之乘胜至江州则马进已防城矣朝廷命张俊为招讨使俊既至遂败马进追斩之成以余众降刘豫诏以淮南民未复业须威望大臣措置以颐浩兼宣抚领寿春府徐庐和州无为军招降赵延寿于分宁得其精鋭五千分隶诸将张琪自徽犯饶州有众五万时颐浩自左蠡班师帐下兵不满万人郡人皇骇颐浩命其将阎臯姚端崔邦弼列阵以待琪犯臯军臯刀战端邦弼两军夹击大破之拜少保尚书左仆射同中书门下平章事兼知枢宻院事二年帝自越州还临安时桑仲在襄阳欲进取京城乞朝廷举兵为声援颐浩乃大议出师而身自督军北向高宗谕颐浩秦桧曰颐浩治军旅桧理庶务如种蠡分职可也二人同秉政桧知颐浩不为公论所与多引知名士为助欲倾之而擅朝权高宗乃下诏以戒朋党除颐浩都督江淮荆浙诸军事开府镇江颐浩辟文武士七十余人以神武后军及御前忠鋭崔增赵延寿二军从行百官班送颐浩次常州延寿军叛刘光世歼其众又闻桑仲已死遂不进引疾求罢诏还朝以知绍兴府朱胜非同都督诸军事颐浩既还欲倾秦桧乃引胜非为助给事中胡安国论胜非必误大计胜非复知绍兴府防以醴泉观使兼侍读安国持録黄不下颐浩特命检正诸房文字黄龟年书行安国以失职求去罢之桧上章乞留安国不报侍御史江跻左司谏呉表臣皆以论救安国罢程瑀胡世将刘一正张寿林待聘楼炤亦坐论桧党斥台省一空遂罢桧相颐浩独秉政屡请兴师复中原谓太祖取天下兵不过十万今有兵十六七万矣然自金人南牧莫敢婴其锋比年韩世忠张浚陈思防张崇屡奏人有战心天将悔祸又金人以中原付刘豫三尺童子知其不能立国愿睿断早定决防北向今之精鋭皆中原人恐久而消磨他日难以举事时盗贼稍息颐浩请遣使循行郡国平狱讼宣徳意李纲宣抚湖南颐浩言纲纵暴无善状请罢诸路宣抚之名纲止为安抚使时李光在江东与颐浩书言纲有大节逺人畏服颐浩称光结党言者因论光罢之时方审量滥赏颐浩时有纵舍右司郎官王冈持不可曰公秉国钧不平谓何颐浩再秉政凡二年高宗以水旱地震下诏罪已求言一日谓大臣曰近蘓湖地震泉州大水辄不以奏何也侍御史辛炳殿中常同论颐浩罪遂罢为镇南军节度使开府仪同三司提举洞霄宫改特进观文殿大学士五年诏问宰执以战方畧頣浩条十事以献除湖南安抚制置大使兼知潭州时郴衡桂阳盗起颐浩遣人悉平之帝在建康除颐浩少保浙西安抚制置大使知临安府行宫留守明堂礼成进封成国公八年上将还临安除少傅镇南定江军节度使江东安抚制置大使兼知建康府行宫留守颐浩引疾求去除醴泉观使九年金人归河南地高宗欲以颐浩徃陜西命中使召赴行在颐浩以老病辞且条陜西利害谓金人无故归地其必有意召趣赴阙既至以疾不能见乃聴归未几卒赠太师封秦国公諡忠穆颐浩有赡畧善鞍马弓剑当国歩艰难之际人倚之为重自江东再相胡安国以书劝其効法韩忠献以至公无我为先报复恩雠为戒颐浩不能用时军用不足颐浩与朱胜非剏立江浙湖南诸路大军月桩钱【伏读通鉴辑覧】
　　【御批宋自王安石蔡京相继言利横征重敛民不聊生邦本因而不固高宗亲见闾□疾苦定为差役法思欲与民休息曾几何时复有月椿之取百姓方凋敝已极区区免役小惠元气岂能遽复旋即加之朘削其何以堪况彼时仅余东南半壁尚使其罹于涂嵗更安望能复侵地以保遗黎頣浩軰谋国不臧罪固无可他诿高宗明知而复蹈之亦独何耶】于是郡邑多横赋大为东南患云
　　范宗尹字觉民襄阳邓城人宣和三年上舍登第累迁侍御史右諌议大夫王云使北还言金人必欲得三镇宗尹请弃之以纾祸言者非之宗尹罢归张邦昌僭位复其职遣同路允迪诣康王劝进建炎元年李纲拜右
　　仆射宗尹论其名浮于实有震主之威不报出知舒州言者论宗尹尝汚伪命责置鄂州既召为中书舍人迁御史中丞拜参知政事吕颐浩罢相宗尹摄其位时诸盗防有州县朝廷不能制宗尹言太祖收藩镇之权天下无事百五十年可谓良法然国家多难四方帅守兵力单寡束手环视此法之今当稍复藩镇之法裂河南江北数十州之地付以兵权俾蕃王室较之弃地北敌岂不相逺帝从其言授宗尹通议大夫守尚书右仆射同中书门下平章事兼御营使宗尹奏以京畿东西淮南湖北地并分为镇授诸将以镇抚使为名军兴聴便宜从事然李成薛庆孔彦舟桑仲軰起于羣盗翟兴刘位土豪李彦光郭仲威皆溃将又无总率统属且不遣援通饷故诸镇多不能守其地宗尹请有司讨论崇观以来滥赏修书营缮应奉开河免夫狱空之类皆厘正之宣靖执政围城时受伪命之人反用赦申雪徐秉哲呉幵莫俦等并量移呉敏王孝迪耿南仲孙觌蔡懋等并叙复侍郎季陵希宗尹意乞诏宰执于罪累中选材能量付以事沈与求劾陵因及宗尹宗尹求去帝为罢与求初宗尹廷对详定官李邦彦特取防寘宗尹乙科宗尹徳之赠邦彦观文殿大学士枢宻院副都承防阙宗尹拟邢焕蓝公佐辛道宗三人焕戚里公佐管客省道宗不知兵人以此咎宗尹宻院计议官王佾结公佐宗尹请除佾为宗正丞侍御史张廷寿劾之罢佾绍兴元年二月辛巳日有黑子宗尹以辅政无状请免帝不许又尝荐魏滂为江东通判谏官言其贪盗官钱滂遂罢李弼孺领营田谏官言其媚事朱勔二人俱罢论者以白州守晁公为扰民宗尹隂佑之防公为妻受囚金事觉帝罢公为宗尹不自安时明堂覃恩宗尹请举行讨论之事帝手劄云朕不欲归过君父敛怨士大夫始宗尹建此议秦桧力赞之及见上意坚反挤宗尹帝亦恶其与辛道宗兄弟徃来遂罢沈与求奏其罪状落职未几命知温州退居天台卒宗尹建议分镇以是得相位然其置帅多授剧盗为政多私屡为议者所诋云范致虚字谦叔建州建阳人举进士为太学博士坐祖送邹浩停官徽宗嗣位召见除左正言出通判郢州崇宁初以右司谏召道改起居舎人进中书舎人蔡京建请置讲议司引致虚为详定官议不合改兵部侍郎自是入处华要出典大郡者十五年以附张商英贬通州政和七年复官入为侍读修国史寻除刑部尚书提举南京鸿庆宫初致虚在讲议司延康殿学士刘昺尝乘蔡京怒挤之后王寀坐妖言繋狱事连昺论死致虚争之昺得减窜士论贤之迁尚书右丞进左丞母丧逾年起知东平府改大名府入见言不当用师契丹恐开边隙宰相谓其懐异遂聴终丧服除知邓州改河南府中人规景华苑欲夺故相富弼园宅致虚言其不可乃止复移邓州提举亳州明道宫帝方好老氏致虚希时好营饬道宇赐名谏真宫靖康元年召赴阙道除知京兆府时金人围太原声震闗中致虚修战守备甚力除陜西宣抚使京师被兵诏致虚防兵入援时陜西节制钱盖兵十万至颍昌闻京师破而遁西道总管王襄南走致虚独与西道副总管孙昭逺环庆帅王似河帅王倚合歩骑号二十万以右武大夫马昌祐统之命杜常将民万人俱趋京师夏俶将万人守陵寝致虚以僧赵宗印为知兵俾充宣抚司参议官兼节制军马致虚以大军遵陆宗印以舟师趋西京金人破京师遣人持登城不下之诏以止援兵致虚斩之遂夺潼闗作长城自闗迄龙门所筑仅及肩宗印又以僧为一军号尊胜队童子行为一军号净胜队致虚勇而无谋委己以聴宗印宗印徒大言实未尝知兵致虚军出武闗至邓州千秋镇金将罗索以精骑冲之不战而溃死者过半杜常夏淑先遁致虚斩之孙昭逺王似王倚等留陜府致虚收余兵入潼闗方致虚之鼓行出阙也禆将李彦仙曰行者利速多为支军则舎不至淹败不至覆若众羣聚而出殽渑一蹴于险则皆溃矣致虚不聴遂防于败高宗即位言者论其逗挠不进徙知邓州防加观文殿学士复知京兆府致虚力辞而荐席益李弥大唐重自代诏以重守京兆府致虚知邓州次年宗印领兵出武闗与致虚合金将伊珠兵压境致虚遁宗印兵不战走安抚使刘汲力战死焉致虚坐落职责授安逺军节度副使英州安置高宗幸建康召复资政殿学士知鼎州行至巴陵卒赠银青光禄大夫
　　吕好问字舜徒侍讲希哲子也以廕补官崇宁初治党事好问以元祐子弟坐废两监东岳庙司扬州仪曹时蔡卞为帅欲扳附善类待好问特异好问以礼自持卞不得亲及卞得政其党防擢畧尽独好问留滞卞讽之曰子少亲我即阶列矣好问笑不答靖康元年以荐召为左司谏谏议大夫擢御史中丞钦宗谕之曰卿元祐子孙朕特用卿令天下知朕意所向先是徽宗将内禅诏解党禁除新法尽复祖宗之故而蔡京党戚根据中外害其事莫肯行好问言时之利害政之闗失太上皇诏防备矣虽使直言之士抗疏论列无以过此愿一一施行之又言陛下宵衣旰食有求治之意号施令有求治之言逮今半载治效逾邈良由左右前后不能推广徳意而陛下过于容养臣恐淳厚之徳变为頽靡且今不尽革京贯等所为太平无由可致钦宗乡纳因疏蔡京过恶乞投海外黜朋附之尤者以厉其余又建白削王安石王爵正神宗配飨褒表江公望张庭坚任伯两龚夬等除青苖之令湔元符上书获谴者章前后数十上毎奏对帝虽当食辄使毕其説时金人既退大臣不复顾虑武备益弛好问言金人得志益轻中国秋冬必倾国复来御敌之备当速讲求今邉事经画旬月不见施设臣僚奏请皆不行下此臣所深惧也及邉警急大臣不知所出遣使讲解金人佯许而攻畧自如诸将以和议故皆闭壁不出好问言彼名和而实攻朝廷不谋进兵遣将何也请亟集沧滑邢相之戍以遏奔冲而列勤王之师于畿邑以卫京城疏上不省金人陷真定攻中山上下震骇廷臣狐疑相顾犹以和议为辞好问率台属劾大臣畏懦误国出好问知袁州钦宗悯其忠下迁吏部侍郎既而金人薄都城钦宗思好问言进兵部尚书都城失守召好问入禁中军民数万斧左掖门求见天子好问从帝御楼谕遣之卫士长蒋宣帅其徒数百欲邀乘舆犯围而出左右奔窜独好问与孙傅梅执礼侍宣抗声曰国事至此皆宰相信任奸臣不用直言所致傅呵之宣以语侵傅好问晓之曰若属忘家族欲冐重围卫帝以出诚忠义然乘舆将驾必甲乘无阙而后动讵可轻耶宣诎服曰尚书真知军情麾其徒退帝再幸金营好问实从帝既留遣好问还慰拊都城已而金人立张邦昌邦昌入居都省好问曰相公真欲立邪抑姑塞敌意而徐为之图尔邦昌曰是何言也好问曰相公知中国人情所向乎特畏金人兵威耳金人既去能保如今日乎大元帅在外元祐皇太后在内此殆天意盍亟还政可转祸为福且省中非人臣所处宜寓直殿庐毋令卫士夹陛敌所遗袍帯勿服车驾未还所下文书不当称圣防以好问摄门下省好问仍行旧职时邦昌虽不改元而百司文移必去年号独好问所行文书称靖康二年呉幵莫俦请邦昌见金使于紫宸埀拱殿好问曰宫省故吏骤见御正衙必将愤骇变且不测奈何邦昌矍然止始金人谋以五千骑取康王好问闻即遣人以书白王言大王之兵度能击则邀击之不然即宜逺避且言大王若不自立恐有不当立而立者既又语邦昌曰天命人心皆归大元帅相公先遣人推戴则功无在相公右者若迟疑不决他人声义致讨悔可追邪于是邦昌谋遣谢克家奉傅国寳往大元帅府须金人退乃金将将还议留兵以卫邦昌好问曰南北异宜北兵不习风土必不相安金人欲留一贝勒统之好问曰贝勒贵人有如触致疾则负罪益深乃不复留兵【伏读通鉴辑览】
　　【御批王时雍等拥戴邦昌已甘心为僭窃之臣好问小黠乃首康王正位之议且止金人之留兵通济州之声问得以渐杜奸】【谋其功固为可録但当议立邦昌时不闻好问畧为争执而权门下省之拜又受其为署而不辞则知后之所为非始终忠于宋葢觇知人心未厌宋故为急转之机以避祸邀名所谓小人之尤耳】金人既行好问趣遣使诸大元帅府劝进请元元祐太后垂帘邦昌易服归太宰位太后自延福宫入聴政高宗即位太后遣好问奉手书诣行在所高宗劳之曰宗庙获全卿之力也除尚书右丞丞相李纲以羣臣在围城中不能执节欲悉按其罪好问曰王业艰难政宜含垢防以峻法惧者众矣【伏读通鉴辑覧御批徽钦両朝一切委靡不振驯致于亡李纲欲悉按围城】
　　【中不能执节之罪非惟申严臣子大防且借此可以饬宪记而佐维新之治吕好问诡辞泣止不过以曾受伪职兾为自免地耳视从逆为无关轻重且倡为艰难含垢之言峻法滋恺之説则是怙终文过其心更不容诛矣】已而为侍御史王賔论劾高宗谓其心迹非他人比好问力求去且言邦昌僭号之时臣若闭门洁身实不为难徒以世被国恩所以受贤者之责冒围赍书于陛下疏入除资政殿学士知宣州提举洞霄宫以恩封东莱郡侯避地卒于桂州子本中揆中弸中用中忱中孙祖让祖俭本中祖让祖俭别有















　　钦定续通志巻三百六十九
　　钦定四库全书
　　钦定续通志巻三百七十
　　列
　　宋【七十四】
　　李光【孟】　许翰　　　　许景衡
　　张慤　　　张所　　　　陈禾
　　蒋猷
　　李光字泰发越州上虞人童穉不戏弄亲丧哀毁如成人有致赙者悉辞之及葬礼皆中节游太学登崇宁五年进士第调开元令有政声改秩知常熟县朱勔父冲倚势暴横光械治其家僮冲怒讽部使者移令呉江改京东西学事司管勾文字除太常愽士迁司封首论士大夫谀侫成风至妄引荀卿有聴从无谏诤之説以杜塞言路又言怨嗟之气结为妖沴王黼恶之徙桂州阳朔县刘安世闻光以论事贬贻书伟之李纲以论水灾去国居义兴光伺于水驿留数日定交而别除司勲员外郎迁符寳郎郭药师叛光知徽宗有内禅意因纳符谓知枢宻院蔡攸曰公家所为皆咈众心今日之事非皇太子则国家俱危攸矍然不敢为异钦宗受禅擢右司谏上皇东幸憸人间两宫光请集议奉迎典礼又奏东南财用尽于朱勔西北财用困于孝彦天下根本之财竭于蔡京王黼名为应奉实入私室公家无半嵗之储百姓无旬日之积乞依旧制三省枢宻院通知兵民财计与户部量一嵗之出入以制国用选吏考核使利源归一金人围太原援兵无功光言三镇之地祖宗百战得之一旦举以与敌何以为国望召大臣别议攻守之防仍间道遣使檄河东北两路尽起强壮防应首尾掩击迁侍御史时言者犹主王安石之学诏榜庙堂光又言祖宗规模宏逺安石欲尽癈法度则谓人主当制法而不当制于法欲尽逐元老则谓人主当化俗而不当化于俗蔡京兄弟祖述其説五十年间毒流四海今又风示中外鼓惑民聴岂朝廷之福蔡攸欲以扈卫上皇行宫因縁入都光奏攸若果入则百姓必致生变万一惊犯属车之尘臣坐不预言之罪望早黜责时已葺撷景园为宁徳宫而太上皇后乃欲入居禁中光奏禁中者天子之宫陛下欲便温凊奉迎入内亦当躬禀上皇下有司讨论典礼于是太上皇后居宁徳宫金人逼京城士大夫委职而去者五十二人罪同罚异士论纷然光请付理寺公行之太原围急奏乞就委拆彦质尽起晋綘磁隰潞威胜汾八州民兵及本路诸县弓手俾守令各自部辖其土豪士人愿为首领者假以官名应副器甲恊力赴援金人劫质亲王以三镇为辞势必深入请大修京城守御之备以伐敌人之谋又言朱勔托应奉胁制州县田园第宅富拟王室乞择清强官置司追摄勔父子及奉承监司守令如胡直孺卢宗原陆寘王仲闵赵霖宋晦等并根勘计资其强夺编户产业者还之李防李擢复以谏官召光奏蔡京复用时防擢迭为台官禁不发一语金人围城与白时中李邦彦专主避敌割地之谋乞寝成命不报先丐外亦不报彗出寅艮间耿南仲軰皆谓应在外裔不足忧光奏孔子作春秋不书祥瑞者盖欲使人君恐惧修省未闻以灾异归之外裔也疏入监汀州酒税高宗即位擢秘书少监除知江州未几擢侍御史皆以道梗不赴建炎三年车驾自临安移跸建康除知宣州时范琼过军光开门延劳留三日而去无敢哗者光以宻迩行都乃缮城池聚兵粮籍六邑之民保伍相比谓之义社择其健武者统以土豪保甲万余号精拣军又栅险要二十三所谨戍之厘城址为十地分分巡内外昼则自便夜则守城有警则战苖租嵗输邑者悉命输郡初讙言不便及守城之日瞻军养民迄頼以济事闻授管内安抚许便宜从事进直龙图阁杜充败降金御营统制王王珉素不相能至是各拥溃兵索鬭光亲至营谕以先国家后私讐之义皆感悟解去时奔将散卒至者光悉厚赀给遗有水军叛于繁昌逼宣境即遣出贼不意击之遂宵遁进右文殿修撰光奏金人虽深入江浙然违天时地利臣已移文刘光世领大兵赴州并力攻讨乞速委宣抚使周望约日水陆并进盗邵青自真州拥舟数百艘剽当涂芜湖间光招谕之遗米二千斛青喜谓李公不疑我于是秋毫无犯他日舟过繁昌或绐之曰宣境也乃掠北岸而去剧盗戚方破宁国县抵城下分兵四击光募勇敢劫之贼惊扰自相屠蹂朝廷遣统制官巨师古刘晏兼程来援贼急攻朝京门防竹木为浮梁以济须臾军城列炮具立石对楼光命编竹若揭之炮至即反坠不能伤取桱木为撞竿倚女墙以御对楼贼引却刘晏率赤心队直捣其砦贼阳退宴追之伏发遇害师古以中军大破贼贼遁去初戚方围宣与其副并马巡城指画攻具光以矢书射其副马前言戚方穷寇天诛必加汝为将家子何至附贼二人相疑攻稍缓始得为备而援师至矣尝寘首枕匣中与家人约曰城不可必保若使人取匕首我必死汝軰宜自杀无落贼手除徽猷阁待制知临安府绍兴元年除知洪州固辞提举临安府洞霄宫除知婺州甫至郡擢吏部侍郎上疏极论朋党之害议论之臣各怀顾避莫肯以持危扶颠为己任驻跸防稽首尾三载自去秋乞今敌人无复南渡之意淮甸咫尺了不经营长江千里不为限制惴惴焉日为乘桴浮海之计陛下驻跸防稽江浙为根本之地使进足以战退足以守者莫如建康建康至姑熟一百八十里其隘可守者有六曰江寜镇曰碙砂夹曰采石曰大信其上则有芜湖繁昌皆与淮南对境其余皆芦蓧之埸或碕岸水势湍悍难施舟楫莫若预于诸隘屯兵积粟命将士各管地分调发旁近乡兵恊力守御乞明诏大臣参酌施行时有诏金人深入诸郡守臣相度或守或避令得自便光言守臣任人民社稷之重固当存亡以之若预开迁避之门是诱之遁也愿追寝前诏帝欲移跸临安被防节制临安府见屯诸军兼户部侍郎督营缮事光经营撙节不扰而辨奏蠲减二浙积负及九邑科配以示施徳自近之意戚方降以管军属节制甚惧拜庭下光握手起之勉以忠义勿以前事为疑方谢且泣旋兼侍读因奏金人内冦百姓失业为盗贼本非获已尚可诚感自李成北走羣盗离心傥因斯时显用一二酋豪以风厉其党必更相效慕以次就降擢吏部尚书大将韩世清本苖傅余党久屯宣城擅据仓库调发不行光请先事除之乃授光淮西招抚使光假道至郡世清入谒防送阙下伏诛初光于上前面禀成算宰相以不预闻怒之未至道除端明殿学士江东安抚大使知建康府寿春滁濠庐和无为宣抚使时太平州卒陆徳囚守臣据城叛光多设方畧尽擒其党秦桧既罢吕頣浩朱胜非并相光议论素与不合言者指光为桧党落职奉祠寻复寳文阁待制知湖州除显谟阁直学士移守平江除礼部尚书光言驻跸东南两浙乃根本所因之地自冬及春雨雪不已百姓失业迄选台谏察实以闻兼比嵗福建湖南诸盗范汝为杨么相挺而起朝廷发大兵诛讨杀戮过当今诸路旱荒流丐满路宜选良吏招懐抚纳责诸路监司按贪赃恤流殍议臣欲推行四川交子法于江浙光言有钱则交子可行今已谓桩办若干钱行若干交子此议者欲欺陛下使陛下异时不免欺百姓也若已桩办见钱则目今所行闗子已是通快何至纷纷其工部铸到交子务铜印臣未敢给防除端明殿学士守台州俄改温州刘光世张俊连以防闻光言观金人布置必有主谋今已据东南形势敌人万里逺来利于速战宜戒诸将持重以老之不过数月彼食尽则胜算在我矣除江西安抚知洪州兼制置大使擢吏部尚书逾月除参知政事时秦桧初定和议将揭榜欲籍光名镇压帝意不欲用光桧言光有人望同郡杨炜上光书责以附时相取尊官坠敌计隳大节光本意谓可因和而为自治之计既而桧议撤淮南守备夺诸将兵权光极言和不可恃备不可撤桧恶之桧以亲党郑亿年为资政殿学士光于榻前面折之又与桧语难上前因曰观桧之意是欲壅蔽陛下耳目盗弄国权怀奸误国不可不察桧大怒明日光丐去章九上乃除资政殿学士知绍兴府改提举临安府洞霄宫十一年冬中丞万俟卨论光阴怀怨望责授建宁军节度副使琼州安置仲子孟坚坐陆升之诬以私撰国史狱成吕愿中又告光与胡铨诗赋倡和讥讪朝政移昌化军论文考史怡然自适年逾八十始以郊恩复左朝奉大夫任便居住至江州而卒孝宗即位复资政殿学士赐諡庄简幼子孟累官至太府丞韩侂胄愿见之孟曰行年六十去计已决不敢闻也出知江州以朝请大夫直寳谟阁致死卒年八十慱学多闻著述宏富
　　许翰字崧老拱州襄邑人中元祐三年进士第宣和七年召为给事中为书扺时相谓百姓困弊起为盗贼天下有危亡之忧愿罢云中之师修边保境与民休息髙丽入贡调民开运河民间骚然中书舍人孙傅论髙丽于国无功不宜兴大役傅坐罢翰谓傅不当黜时相怒落职提举江州太平观靖康初以给事中召时金人甫退翰造阙即日赐对除翰林学士寻改御史中丞上疏言边事因陈决胜之防张邦昌为太宰翰上疏力争之种师道罢为中太一宫使翰言师道名将沉毅有谋山西士卒人人信服不可使解兵柄钦宗谓其老难用翰曰秦始皇老王翦而用李信兵辱于楚汉宣帝不老赵充国而卒能成金城之功自吕望以来用老将收功者难一二数师道虽老可用且谓金人此行存亾所系令一大创使失利去则中原可保不然将来再举必有不救之忧宜起师道邀撃之帝不能用擢中大夫同知枢密院论益不合以病去除延康殿学士知亳州坐言者落职提举南京鸿庆宫高宗即位用李纲荐召复延康殿学士既至拜尚书右丞兼权门下侍郎时河北山东大盗李成孔彦舟等聚众各数十万皆以勤王为名愿得张所为帅所尝论黄潜善奸邪由此得罪李纲为相以所为河北等路招抚使率成等众渡河号召诸路为兴复计潜善力沮之宗泽论车驾不宜南幸宜还京师且诋潜善等潜善等请罢泽翰极论以为不可李纲罢翰言纲忠义英发舍之无以佐中兴今罢纲臣留无益力求去髙宗未许时潜善奏诛陈东翰谓所亲曰吾与东皆争李纲者东戮东市吾在庙堂可乎求去益力章八上以资政殿大学士提举洞霄宫复以言者落职绍兴元年召复端明殿学士提举万寿观辞不至二月复资政殿学士三年五月卒赠光禄大夫翰通经术正直不挠歴事三朝致位政府徒以黼攸潜善辈横遭口语志卒不展纲虽力引之不旋踵去翰亦斥逐而死云许景衡字少伊温州瑞安人登元祐九年进士第宣和六年召为监察御史迁殿中侍御史是时王黼蔡攸用事景衡言尚书省比阙长官而同知枢密院亦乆阙虽三公通治三省然文昌政事之本枢密本兵之地各有攸属安可乆虚其位愿博采公议遴选忠贤以补政府之阙遂大忤黼意朝廷用童贯为河东北宣抚使将北伐景衡论其贪缪不可用者数十事不报睦防年江浙郡县残燬而茶盐比较之法如故景衡奏茶盐之法当以食之众寡为嵗额之髙下今收复之后户版半耗民力萧然而茶盐比较不减于昔民欲无困得乎奏上遂得权免朝廷既兴燕云之师调度不继诛求益急景衡奏财力匮乏在节用民力困弊在恤民今不急之务若营缮诸役花石纲运其名不一吏员猥多军额冗滥又无名功赏非常赐予皆夤缘侥幸干请无厌宜节以祖宗之制而省去之且极论和买和籴盐法之害不报防知洋州呉岩夫以私书抵执政道景衡之贤从子壻符寳郎周离亨以逹离亨以其书误致王黼黼用是中景衡逐之钦宗即位以左正言召旋改太常少卿兼太子谕徳迁中书舍人侍御史李光正言程瑀以鲠亮忤执政斥景衡为辨白坐落职予祠髙宗即位以给事中召除御史中丞宗泽为东京留守言者附黄潜善等多攻其短欲逐去之景衡奏曰臣自浙渡淮以至行在闻泽之为尹威名政事卓然过人臣以为去冬京城内有如泽等数辈其祸变未至如是之酷今若较其小短不顾尽忠徇国之节则不恕已甚且开封宗庙社稷所在茍欲罢泽别遣留守不识搢绅中威名政事有加于泽者乎疏入上大悟封以示泽泽乃安杭州叛卒陈通作乱权浙西提刑赵叔近招防之请授以官景衡曰官吏无罪而受诛叛卒有罪而赏赏罚倒置莫此为甚卒奏罢之除尚书右丞有大政事必请间极论潜善伯彦共排沮之或言正二月之交乃太乙正迁之日宜于禁中设坛望拜高宗以问景衡对曰修徳爱民天自降福何迎拜太一之有初李纲议建都以闗中为上南阳次之建康为下纲既相遂主南阳之议景衡为中丞奏南阳无险阻且宻迩盗贼漕运不继不若建康天险可据请定计巡幸潜善等倾纲使去南阳之议遂格至是谍报金人攻河阳泥水景衡又奏请南幸建康已而有诏还京罢景衡为资政殿大学士提举杭州洞霄宫至京口卒年五十七諡忠简诏赐温州官舎一区
　　张慤字诚伯河间乐寿人登元祐六年进士第累迁龙图阁学士计度都转运使高宗为大元帅募诸道兵勤王慤飞挽踵道建议即元帅府印给盐钞以便商旅不阅旬得缗钱五十万以佐军高宗器重之命以便宜权大名尹兼北京留守马歩军都总管慤初闻二帝北行率副总管顔岐等三上牋劝进最后慤上书极论中原不可一日无君高宗为之感悟建炎改元为户部尚书除同知枢密院事措置户部财用兼御营副使建言三河之民怨敌深入骨髓请依唐人泽潞歩兵雄边子弟遗意募民聨以什兵而用兵于农使合力抗敌谓之巡社为法精详前此论民兵者莫及也诏集为书行之迁尚书左丞官至中书侍郎慤善理财论钱糓利害犹指诸掌在朝谔谔有大臣风节【伏读通鉴辑览】
　　【御批张慤官枢府首尾一年所与同列者黄潜善汪伯彦诸奸皆欲深锄异已慤苟少以名节自持则议论之间必当立见龃龉乃周旋既乆未尝失权则平日之依违固位已可概见且因刘豫乡曲情谊上荐于朝遂启伪齐悖逆之渐尤不免亍结党树私史称其谔谔有大臣风节诚何谓耶】然论议可否不形辞色未尝失同列之欢卒諡忠穆
　　张所青州人登进士第歴官监察御史髙宗即位遣所按视陵寝还上疏言河东河北天下之根本昨者误用奸臣之谋始割三镇继割两河其民怨入骨髓至今无不扼捥若因而用之则可借以守不则两河兵民无所系望陛下之事去矣且论还京之利谓国之安危在乎兵之弱强将相之贤不肖不在都之迁不迁又条上两河利害帝欲以其事付所防所言黄潜善奸邪不可用害新政乃罢所御史改兵部郎中寻责所鳯州练副使江州安置后李纲入相欲荐所经畧两河以其尝言潜善故难之一日与潜善从容言曰今河北未有人独一张所可用今以狂言得罪不得已收试用之使为招抚冒死立功以赎过不亦善乎潜善许诺乃借所直龙图阁充河北招抚使赐内府钱百万缗给空名告千余
　　道以京西卒三千为卫将佐官属许自辟置一切以便宜从事所入见条上利害上赐五品服遣行命直秘阁王圭为宣抚司参谋官佐之河北转运副使张益谦附黄潜善意奏所置司北京非是且言自置招抚河北盗贼愈炽不若罢之专以其事付帅司李纲言张所今留京师招集将佐尚未及行益谦何以知其扰朝廷以河北民无所归聚而为盗故置司招抚因其力而用之岂由置司乃有盗贼乎今京东西羣盗公行攻掠郡县亦岂招抚司过耶时方艰危朝廷欲有所经理益谦小臣乃以非理沮抑此必有使之者上乃命益谦分析命下枢密院汪伯彦犹用其奏诘责招抚司李纲与伯彦争于上前伯彦语塞所方招来豪杰以王彦为都统制岳飞为凖备将而李纲已罢相朝廷以王圭代之所落直龙图阁岭南安置卒于贬所子宗本以岳飞奏补官陈禾字秀实明州鄞县人举元符三年进士累迁辟雍博士时方以注记问为学禾始崇尚义理黜抑浮华入对契防擢监察御史殿中侍御史蔡京遣酷吏李孝寿穷治章綖铸钱狱连及士大夫甚众禾奏免孝寿京子儵为太常少卿何执中壻蔡芝为将作监皆疏其罪罢之时天下武偹废弛东南尤甚禾请増戍缮城壁以戒不虞或指为生事格不下其后盗起人服其先见迁左正言俄除给事中时童贯权益张与黄经臣胥用事御史中丞卢航表里为奸搢绅侧目禾曰此国家安危之本吾位言责此而不言一迁给舎则非其职矣未拜命首抗疏劾贯复劾经臣怙宠弄权夸衒朝列每云诏令皆出其手言上将用某人举某事已而诏下悉如其言夫发号施令国之重事黜幽陟明天子大权奈何使宦寺得与臣之所忧不独经臣此涂一开类进者众国家之祸有不可遏愿亟窜之逺方论奏未终上拂衣起禾引上衣请毕其説衣裾落上曰正言碎朕衣矣禾言陛下不惜碎衣臣岂惜碎首以报陛下此曹今日受富贵之利陛下他日受危亡之祸言愈切上变色曰卿能如此朕复何忧内侍请上易衣上却之曰留以旌直臣【伏读通鉴辑览】
　　【御批折槛牵裾纪载家共为美谈夫槛不治犹可也衣无裾其何以服御且既知旌直则何不去奸况不旋踵而禾乃以狂妄贬谪则此举之矫饰无味更不待言】翌日贯等相率前愬谓国家极治安得此不祥语卢航奏禾狂妄谪监信州酒税遇赦得自便还里初陈瓘归自岭外居于鄞与禾相好遣其子正彚从学后正彚告京罪执诣阙瓘亦就逮经臣涖其狱檄禾取证禾答以事有之罪不敢逃或谓其失对禾曰祸福死生命也岂可以死易不义也愿分贤者罪遂坐瓘党停官遇赦复起知广徳军移知和州寻遭内艰服除知秀州王黼新得政禾曰安能出黼门下力辞改汝州辞益坚曰宁饿死黼闻而衔之禾兄秉时为寿春府教授禾依之以居适童贯领兵道府下谒不得入餽之不受贯怒归而谮之帝曰此人素如此汝不能容耶乆之知舒州命下而卒赠中大夫諡文介着有易传九巻春秋传十二卷论语孟子解各十巻
　　蒋猷字仲逺润州金坛县人举进士政和四年拜御史中丞兼侍读有直声尝论士风浮薄廷臣伺人主意承宰执风防向背以特立不回者为愚此风不可长辅臣奏事殿上雷同唱和畧无所可否非论道献替之礼内侍省不隶台察紊元丰官制杨戬不当除节度使赵良嗣不宜出入禁中上皆嘉纳至揭其章内侍省且诏自今无得规图节越又疏孟昌龄徐铸等奸状迁兵部尚书兼礼制局详议官七年知贡举改工部吏部尚书以徽猷阁直学士知婺州明年请祠归宣和末召为刑部尚书兼资善堂翊善靖康初奉上表起居太上皇帝于淮阴且特诏贬童贯猷奏贯得罪天下愿黜逺之太上以为然亟令宣诏趣贯赴贬所遂奉太上还京移兵部尚书累官正议大夫引疾授徽猷阁直学士提举嵩山崇福宫卒赠特进

　　钦定续通志巻三百七十
&lt;史部,别史类,钦定续通志&gt;
　　钦定四库全书
　　钦定续通志巻三百七十一
　　列传
　　宋【七十五】
　　韩世忠【子彦直】　岳飞【子云】
　　韩世忠字良臣延安人风骨伟岸目瞬如电早年鸷勇絶人能骑生马驹家贫嗜酒尚气年十八以敢勇应募乡州赤籍挽强驰射勇冠三军崇徳四年西夏骚动郡调兵捍御世忠在遣中至银州夏人婴城自固世忠斩闗杀敌将掷首陴外诸军乗之夏人大败既而以重兵次蒿平岭世忠率精鋭鏖战解去俄复出间道世忠独部敢死士殊死鬭敌少却顾一骑士鋭甚问俘者曰监军驸马鄂伊特也跃马斩之敌众大溃经畧司上其功童贯董边事疑有所増饰止补一资众弗平从刘延庆筑天降山砦为敌所据世忠夜登城斩二级割防城毡以献继遇敌佛口砦又斩数级始补进义副尉至臧底河斩三级转进勇副尉宣和二年方腊反世忠以偏将从王渊讨之次杭州贼奄至势张甚渊惶怖无防世忠以二千兵伏北阙堰贼过伏发众蹂乱世忠追击贼败而遁渊叹曰真万人敌也尽以所随白金器赏之且与定交时有诏能得腊首者授两镇节钺世忠穷追至睦州清溪峒贼深据岩屋为三窟诸将继至莫知所入世忠潜行溪谷问野妇得径即挺身仗戈直前渡险数里其穴格杀数十人禽腊以出辛兴宗领兵截峒口掠其俘为己功故赏不及别帅惟忠还阙直其事转承节郎三年议复燕山调诸军至则皆溃世忠往见刘延庆与苏格等五十骑俱扺滹沱河逢金兵二千余骑格失措世忠从容令格等列髙冈戒勿动属燕山溃卒舟集即命舣河岸约鼓噪助声势世忠跃马薄敌回旋如飞敌分二队据髙阜世忠出其不意突前执旗者因奋撃格等夹攻之舟卒鼓噪敌大乱追斩甚众时山东河北盗贼蠭起世忠从王渊梁方平讨捕禽戮殆尽积功转武节郎钦宗即位从梁方平屯濬州金人压境方平备不严金人迫而遁王师数万皆溃世忠陷重围中挥戈力战突围出焚桥而还钦宗闻召对便殿询方平失律状条奏甚悉转武节大夫诏诸路勤王兵领所部入卫时胜防军张师正败宣抚副使李弥大斩之大校李复鼓众以乱淄青之附者合数万人山东复扰弥大檄世忠将所部追击至临淄河兵不满千分为四队布鐡蒺藜自塞归路令曰进则胜退则死走者命后队剿杀于是莫敢返顾皆死战大破之斩复余党奔溃乗胜逐北追至宿迁贼尚万人方拥子女椎牛纵酒世忠单骑夜迫其营呼曰大军至矣亟束戈卷甲吾能保全汝共功名贼骇栗请命因跪进牛酒世忠下马解鞍饮啖尽于是众悉就降黎明见世忠军未至始大悔以功迁左武大夫果州练使诏入朝授正任单州练使屯滹沱河时真定失守世忠知王渊守赵遂亟往金人至闻世忠在攻益急粮尽援絶人多勉其溃围去弗聴防大雪夜半以死士三百敌营敌惊乱自相撃刺及旦尽遁后有自金国来者始知其渠帅是日被创死故众不能支迁嘉州防御使还大名赵野辟为前军统制时康王如济州世忠领所部劝进金人纵兵逼城人心恟惧世忠据西王台力战金人少却翌日率众数万至时世忠麾下仅千人单骑突入斩其帅遂大溃康王即皇帝位授光州观察使带御器械世忠请移都长安下兵收两河时论不从初建御营授左军统制命讨鱼台贼解大刀世忠破鱼台又撃黎驿叛兵败之皆斩以献入备宿卫建炎二年升定国军承宣使帝如州世忠以所部从时张遇自金山来降抵城下不解甲人心危惧世忠独入其垒晓以逆顺众悉聴命李民众十万亦降比至有反覆状王渊遣世忠谕防世忠知其党刘彦异议即先斩彦驱李民出防小校二十九人送渊斩之事定授京西等路捉杀内外盗贼金人再攻河南翟进合世忠兵夜袭乌舎营不克时丁进失期陈思防先遁世忠被矢如棘力战得免还汴诘先退者皆斩进由是与世忠有隙寻以叛诛召世忠还授鄜延路副总管加平防左将军屯淮阳防山东兵拒敌尼雅满闻世忠扼淮阳乃分兵万人趋扬州自以大军迎世忠世忠不敌夜引归敌蹑之军溃于沭阳【伏读通鉴辑览】
　　【御批韩世忠方防兵援濮其兵力必不甚微临阵果奋勇争先未甞不可以寡敌众即不能与战岂并不足自守何遽弃军而走坐使金人乗胜长驱乎髙宗自是不复再至江北偏安之局实成于此世忠名将畏葸尚然刘光世之望风辄渍更不足责矣】閤门宣赞舎人张遇死之三年帝召诸将议移跸张浚辛企宗请往湖南世忠曰淮浙富饶今根本地讵可舎而之他人心怀疑一有退避则不逞者思乱重湖闽岭之遥安保道路无变乎淮江当留兵为守车驾当分兵为卫约十万人分半扈江淮上下止余五万可保防守无患乎在阳城收合散亡得数千人闻帝如钱塘即繇海道赴行在苗傅刘正彦反张浚等在平江议讨乱知世忠至更相庆慰世忠得书大恸举酒酹神曰誓不与此贼共戴天士卒皆奋见浚曰今日大事世忠
　　愿与张俊身任之公无忧欲即进兵浚曰投鼠忌器事不可急急则恐有不测已遣冯轓甘言诱贼矣三月戊戍以所部平江张浚虑世忠兵少以刘寳兵二千借之舟行载甲士绵亘三十里至秀州称病不行造云梯治器械传等始惧矫制除世忠及张浚为节度使皆不受时世忠妻梁氏及子亮为傅所质防守严宻朱胜非绐傅令白太后封梁氏安国夫人俾迓世忠速其勤王梁氏疾驱出城一日夜防世忠于秀州未防明受诏至世忠曰吾知有建炎不知有明受斩其使取诏焚之进兵益急傅等大惧次临平贼将苗翊马柔吉负山阻河为阵中流植鹿角梗行舟世忠合舟力战张浚继之刘光世又继之军少却世忠复舎舟操戈而前令将士曰今日当以死报国面不被数矢者皆斩于是士皆用命贼列神臂弩持满以待世忠瞠目大呼挺刃突前贼辟易矢不及遂败傅正彦拥精兵二千开涌金门以遁世忠驰入帝步至宫门握世忠手恸哭曰中军吴湛佐逆为最今尚留肘腋能先诛乎世忠即执湛戮于市又执贼谋主王世修以属吏诏授武胜军节度使御营左军都统制请于帝曰贼拥精兵距瓯闽甚迩傥成巢窟卒未可灭臣请讨之于是以为江浙制置使自衢信追击至渔梁驿与贼遇世忠步走挺戈而前贼望见咋曰此韩将军也皆惊溃擒正彦及傅弟翊送行在傅之建阳追禽之皆伏诛世忠初陛辞奏曰臣誓生获贼为社稷刷耻乞殿前二虎贲防俘来献至是卒如其言帝手书忠勇二字掲旗以赐授检校少保武寜昭庆军节度使乌珠将入侵帝召诸将问移跸之地张浚辛企宗劝自鄂岳幸长沙世忠曰国家已失河北山东若又弃江淮更有何地【伏读通鉴辑览】
　　【御批韩世忠谓不当更弃江淮最为切要即以将才而论世忠勦灭苗刘已着成效而杜充为东京留守粮絶遄归其优劣不啻霄壤乃以江东节制付之杜充用人已为失当迨后此间充败降而仓皇失据悔亦晩矣南宋是时势已颠蹶建康临安所争无防然长留淮南以为屏蔽不更愈于専恃长江乎而楼炤谬説顾以量力知已为辞视保淮为末务淮防既撤而江险亦不足慿其失筭更甚矣】于是以世忠为浙西制置使守
　　镇江既而乌珠分道渡江诸屯皆败世忠亦自镇江退保江隂杜充以建康降敌乌珠自广徳破临安帝如浙东世忠以前军驻青龙镇中军驻江湾后军驻海口俟敌归邀撃之帝召至行在奏方留江上截金人归师尽死一战帝谓辅臣曰比吕颐浩在防稽甞建此防世忠不谋而同赐亲札聴其留及金兵至则世忠军已先屯焦山寺金将李选降受之乌珠约战战将十合梁夫人亲执俘鼓金兵终不得渡尽归所掠假道不聴请以名马献又不聴达兰在潍州遣贝勒塔尼趋淮东以援相持黄天荡者四十八日塔尼贝勒军江北乌珠军江南世忠以海舰进泊金山下预以鐡绠贯大钩授骁健者明旦敌舟噪而前世忠分海舟为两道出其背毎缒一绠则曳一舟沉之乌珠穷蹙求防语祈请甚哀世忠曰还我两宫复我疆土则可以相全乌珠语塞又数日求再会言不逊世忠引弓射之亟驰去谓诸将曰南军使船如使马奈何募人献破海舟防闽人王某者教其舟中载土平版铺之穴船版以櫂桨风息则出江有风则勿出海舟无风不可动也又有献谋者曰凿大渠接江口则在世忠上流乌珠一夕潜凿渠三十里且用方士计刑白马剔妇人心自割其额祭天次日风止海舟不能运金人以小舟纵火矢下如雨孙世询严允皆战死敌得絶江遁去世忠收余军还镇江初世忠谓敌至必登金山庙观我虚实乃遣兵百人伏庙中百人伏岸浒约闻鼓声岸兵先入庙兵合撃之金人果五骑闯入庙兵喜先鼓而出仅得二人逸其三中有绛袍玉带既坠而复驰者诘之乃乌珠也【伏读通鉴辑览】
　　【御批金山屹峙江心何能驰骑且乌珠是时志在济江岂肯行次中流舎舟以临险地致有疑当日金山与南岸相连属者不知浮玉之名即取其无所附丽而树影中流钟声两岸唐时名句流苏轼亦有阻风金山之作则山之不能通陆自昔已然方与纪要因于金山下増对岸二字谓庙在银山殊无确据况世忠屯戍焦山与金山银山东西相距均逺登眺亦无所见其为傅防显然惟王象之及熊克皆云庙在北固较为可信盖北固踞江南岸既得振防以驰而山居东北与焦山正直故可登之以觇虚实二人皆以宋人纪宋事自当得实非若宋史成自元时仅据传闻而不详形势徒滋后世之拟议也至谓一人红袍玉带坠而复驰者即乌珠其説尤诞金源衣服至大定明昌间】
　　【始酌用中国制度其初必无襃衣博带之人况身临战阵安有服袍王以从事者其为宋人夸饰附会无疑即此可证金山驰马之荒唐矣】是役也乌珠兵号十万世忠仅八千余人帝凡六赐札褒奬拜检校少保武成感徳军节度使神武左军都统制建安范汝为反辛企宗等讨捕未克贼势愈炽以世忠为福建江西荆湖宣抚副使世忠曰建居闽岭上流贼沿流而下七郡皆血肉矣亟领步卒三万水陆并进次剑潭贼焚桥世忠防马先渡师遂济贼尽塞要路拒王师世忠命诸军偃旗仆鼓径抵凤凰山頫瞰城邑设云梯火楼连日夜并攻贼震怖五日城破汝为窜身自焚斩其弟岳吉以狥禽其谋主谢向施逵及裨将陆必彊等五百余人世忠初欲尽诛建民李纲自福州驰见世忠曰建民多无辜世忠令军士驻城上毋下聴民自相别农给牛谷商贾弛征禁胁从者汰遣独取附贼者诛之民感更生家为立祠防闻帝曰虽古名将何以加赐黄金器皿世忠因奏江西湖南防贼尚多乞乘胜讨平广西贼曹成拥余众在郴邵世忠旋师永
　　嘉若将就休息者怱由处信径至豫章连营江濵数十里羣贼不虞其至大惊世忠遣人招之成方为岳飞所追遂率众降得战士八万遣诣行在遂移师长沙时刘忠众数万据白面山营栅相望世忠至欲急击宣抚使孟庾不可世忠曰兵家利害防之审矣非参政所知请期半月效防遂与贼对垒奕棊张饮坚壁不动众莫测一夕与苏格聨骑穿贼营者呵问世忠先得贼军号随声应之周览以出喜曰此天赐也夜伏精兵二千于白面山与诸将防营而进贼兵方迎战所遣兵已驰入中军夺望楼植旗盖呼如雷贼回顾惊溃麾将士夹击大破之斩忠首湖南遂平授太尉赐带笏仍敕枢宻以功颁示内外诸将师还建康置背嵬军皆勇鸷絶伦者九月为江南东西路宣抚使置司建康三年三月进开府仪同三司充淮南东西路宣抚使置司泗州时李横进师讨伪齐议遣大将以世忠忠勇故遣之赐赉甚渥并命诸州督发军食李横兵败还镇世忠不果渡江四年以建康镇江江东宣抚使驻镇江是嵗金人与刘豫合兵分道入侵帝手札命世忠饬守备图进取辞防恳切世忠受诏感泣曰主忧如此臣子何以生为遂自镇江济师俾统制解元守承州侯金步卒亲提骑兵驻大仪当敌骑伐木为栅自断归路防遣魏良臣使金世忠撤炊爨绐良臣有诏移屯守江良臣疾驰去世忠度良臣已出境即上马令军中曰眡吾鞭所向于是引军次大仪勒五阵设伏二十余所约闻鼔即起击良臣至金军金人问宋师动息具以所见对聂呼贝勒闻世忠退喜甚引兵至江口距大仪五里别将托卜嘉拥鐡骑过五阵东世忠传小麾鸣鼓伏兵四起旗色与金人旗杂出金军乱宋军迭进背嵬军各持长斧上揕人胷下斫马足敌被甲陷泥淖世忠麾劲骑四面蹂躏人马俱毙遂擒托卜嘉等二百余人所遣董旼亦撃金人于天长县之鵶口桥金攻承州解元设水军夹河而阵曰合战十三相拒未决世忠遣成闵将骑士往援复大战俘获甚众世忠复亲追至淮金人惊溃相蹈借溺死无算防闻羣臣入贺帝曰世忠忠勇朕知其必能成功沈与求曰自建炎以来将士未甞与金人迎战今世忠连防以挫其锋厥功不细帝曰第优赏之于是部将董旼陈桷解元呼延通等皆峻擢有差论者以此举为中兴武功第一时达兰屯泗州乌珠屯竹塾镇为世忠所扼以书币约战世忠许之且使两伶人以橘茗报聘防雨雪金馈道不通野无所掠杀马而食蕃汉军皆怨乌珠夜引军还刘麟刘猊弃辎重遁五年进少保六年授武寜安化军节度使京东淮东路宣抚处制使置司楚州世忠披草莱立军府与士同力役夫人梁氏亲织薄为屋将士有怯战者世忠遗以巾帼设乐大宴俾妇人妆以耻之故人人奋厉抚集流散通商恵工山阳遂为重镇刘豫兵数入寇辄为世忠所败时张浚以右相视师命世忠自承楚图淮阳刘豫方聚兵淮阳世忠即引军渡淮旁符离而北至其城下为贼所围奋戈一跃溃围而出不遗一镞呼延通与金将雅哈贝勒战扼其吭而禽之乗鋭掩击金人败去既而围淮阳贼坚守不下乌珠与刘猊皆至世忠求援于张俊俊以世忠有见吞意不从世忠勒阵向敌遣人语之曰锦衣骢马立阵前者韩相公也或危之世忠曰不如是不足以致敌敌果至杀其导战二人遂引去寻诏班师复归楚州淮阳之民从而归者以万计三月除京东淮东宣抚处置使兼节制镇江府仍楚州置司赐号武翊运功臣加横海武寜安化三镇节度使九月帝在平江世忠自楚州来朝防边报急刘光世欲弃庐州还太平张俊亦请益兵都督张浚曰今日之事有进击无退保于是世忠引兵渡淮与金将额哩页力战刘猊将防淮东为世忠兵扼不得进初世忠移屯山阳遣间结山东豪杰约以缓急为应宿州马秦及太行羣盗多愿奉约束者金人废刘豫中原震动世忠谓机不可失请全师北讨招纳归附为恢复计会秦桧主和议命世忠徙屯镇江世忠言金人诡诈恐以计缓我师乞留此军蔽遮江淮又力陈和议之非愿效死节率先迎敌又言王伦蓝公佐交河南地界乞令明具无反覆文状为后证章十数上皆慷慨激切且请单骑诣阙面奏帝率优诏褒答后金果渝盟咸如其言金使萧哲之来以诏谕为名世忠闻之凡四上疏言不可许愿举兵决战兵势最重处臣请当之又言金人欲以刘豫相待举国士大夫尽为陪臣恐人心离散士气凋沮且请驰驿面奏不许既而伏兵洪泽镇将杀金使以壊和议不克九年授少师十年金人败盟乌珠率萨里罕李成等破三京分道深入八月世忠围淮阳金人来救世忠迎击于泇口镇败之又遣解元撃金人于潭城刘寳击于千秋湖皆防亲随将成闵从统制许世安夺淮阳门而入大战门内世安中四矢闵被三十余创复夺门出世忠奏其功擢武徳大夫闵由是知名世忠进太保封英国公兼河北诸路招讨使十一年乌珠耻顺昌之败复谋再入诏大合兵于淮西以待既而金败于柘臯复围濠州世忠受诏救濠以舟师至招信县夜以骑兵败金人于闻贤驿至濠州濠破已三日与金人战于淮岸夜遣刘寳泝流将刼之金人伐木塞赤龙洲扼其归路世忠知之全师而还金人自涡口渡淮北去自是不复入侵世忠在楚州十余年兵仅三万而金人不敢犯秦桧收三大将权四月拜枢宻使遂以所积军储钱百万贯米九十万石酒库十五归于国世忠既为桧所抑及魏良臣使金世忠又力言自此人情消弱国势委靡谁复振之北使之来乞与面议不许遂抗疏言桧误国桧讽言者论之帝格其奏不下世忠连疏乞解枢宻柄继上表乞骸十月罢为醴泉观使奉朝请进封福国公节钺如故自此杜门谢客絶口不言兵时跨驴携酒从一二奚童纵防西湖以自乐平时将佐罕得见其面十二年改潭国公显仁皇后自金还世忠诣临平朝谒后在北方闻其名慰问者良久十三年封咸安郡王十七年改镇南武安寜国节度使二十一年八月薨进拜太师追封通义郡王孝宗朝追封蕲王谥忠武配飨髙宗庙庭世忠初得疾敕尚医视疗将吏卧内问疾世忠曰吾以布衣百战致位王公赖天之灵保首领没于家诸君尚哀其死耶及死赐朝服貂蝉冠水银龙脑以敛世忠甞戒家人曰吾名世忠汝曹无讳忠字讳而不言是忘忠也性戆直勇敢忠义事关庙社必流涕极言岳飞寃狱举朝无敢出一语世忠独撄桧怒语在桧传又扺排和议触桧尤多或劝止之世忠曰今畏祸苟同他日瞑目岂可受鐡杖于大祖殿下时一二大将多曲徇桧茍全世忠与桧同在政地一揖外未甞与谈嗜义轻财锡赉悉分将士所赐田输租与编户等持军严重与士卒同甘苦器仗规画精絶过人今克敌弓连锁甲狻猊鍪及跳涧以习骑洞贯以习射皆其遗法也甞中毒矢入骨以彊弩括取之十指仅全四不能动刀痕箭瘢如刻画然知人善奬用部曲起行伍秉将旄皆其甄防云解兵政卧家凡十年澹然自如若未甞有权位者号清凉居士子彦直彦质彦古皆以才见用彦古户部尚书
　　彦直字子温生期年以父任补右承奉郎寻直秘阁六嵗从世忠入见髙宗命作大字即拜命跪书皇帝万嵗四字帝喜之拊其背曰他日令器也亲解孝宗丱角之繻傅其首赐金器笔研监书鞍马年十二赐三品服绍兴中登进士第调太社令父忧服除秦桧素衔世忠不附和议出彦直为浙东安抚司主管机宜文字桧死拜光禄寺丞迁屯田员外郎兼权右曹郎官张浚都督江淮军马檄权计议军事乾道二年迁户部郎官主管左曹总领淮东军马钱粮防大军仓给粮径乗小舆往察之给米不如数捕吏寘于理拜司农少卿进直龙图阁江西转运兼权知江州时朝廷还岳飞家赀产多在九江嵗久业数易主吏縁为奸彦直搜剔隐匿尽还岳氏复为司农少卿总领湖北京西军马钱粮寻兼发运副使防时相不乐密啓换武授利州观察使知襄阳府充京西南路安抚使七年授鄂州驻劄御前诸军都统制条奏军中六事乞备器械増战马革滥赏厉竒功选勇畧充亲随朝廷多从之先是军中骑兵多不能步战彦直命骑士被甲徒行日六十里令统制官以身帅之人人习于劳苦驰骋如飞事闻诏令三衙江上诸军仿行之八年匄归文班乃授左中奉大夫充敷文阁待制知台州匄祠养亲提举佑神观奉朝请进对乞复荆襄鄂渚为一军又乞并京西湖北转运为一司分官置司襄阳可一事体帝善之迁刑部侍郎明年兼工部侍郎同列议大辟三鞫之弗承宜令以众证就刑彦直持不可白丞相梁克家曰若是则善类被诬必多寃狱且笞杖之刑犹引伏方决况人命至重乎议卒格遣使于金方入境金使芬彻问接国书事论难往复数十芬彻理屈防罹祸者数主议不挠金卒礼遣之帝嘉叹迁吏部侍郎寻权工部尚书复中大夫改工部尚书兼知临安府以言罢提举太平兴国宫寻提举佑神观奉朝请出知湿州首捕巨猾王永年穷治之杖徙他州奏免民间积逋以郡余财代输然以累欠内帑坊塲钱不发鑴一官海防出没大洋刼掠彦直授将领土豪等方畧不旬日生禽贼首海盗为清奏功进敷文阁学士以弟彦质为两浙转运判官引嫌易泉府匄祠奉亲差提举佑神观仍奉朝请特令佩鱼示异数也入对乞搜访靖康以来死节之士以劝忠义又上荐举乞选人已经闗升实厯六考无赃私罪犯者杂试以经术法律限其员额定其髙下俾孤寒者得以自达定为改官之制帝悉嘉纳淳熙十年夏旱应诏言迩者滥刑为致旱之由明年入对论三衙皆所以拱扈宸居而司马乃逺在数百里外乞令归司久之再为户部尚书防嵗旱乞广籴为先备又乞追贬部曲曽诬陷岳飞者以慰忠魂以言降充敷文阁学士帝追感世忠元勲且谓彦直有才力言者诬之彦直感泣奏谢寻提举万夀观进显谟阁学士尝摭本朝事分为类目名水心镜为书百六十七巻礼部尚书尤袤修国史白于朝取是书以进光宗称善进龙图阁学士转光禄大夫致仕卒特赠开府仪同三司赐银绢九百爵至蕲春郡公
　　岳飞字鹏举相州汤隂人世力农父和能节食以济饥人有耕侵其地者割而与之飞生时有大禽若鹄飞鸣室上因以为名未弥月河决内黄水暴至母姚抱飞坐瓮中冲涛及岸得免人异之少负气节沈厚寡言家贫力学尤好左氏春秋孙吴兵法生有神力未冠挽弓三百斤弩八石学射于周同尽其术能左右射同死朔望设祭于其家父义之曰汝为时用其徇国死义乎宣和四年真定宣抚刘鞈募敢战士飞应募相有剧贼陶俊贾进和飞请百骑灭之遣卒伪为商入贼境贼掠以充部伍飞遣百人伏山下自领数十骑逼贼垒贼出战飞佯北贼追之伏兵四起先所遣卒擒二贼以归康王至相飞因刘浩见命招贼吉倩倩以众降补承信郎以鐡骑三百往李固渡甞敌败之从浩解东京围与敌相持于滑南领百骑习兵河上敌猝至飞麾其徒曰敌虽众未知吾虚实当及其未定撃之乃独驰迎敌有枭将舞刀而前飞斩之敌大败迁秉义郎留守宗泽战开徳曹州皆有功泽大竒之曰尔勇智才艺古良将不能过然好野战非万全计因授以阵图飞曰阵而后战兵法之常运用之妙存乎一心泽是其言康王即位飞上书数千言大略谓陛下已登大寳社稷有主已具伐敌之谋而勤王之师日集彼方谓吾素弱宜乘其怠撃之黄潜善汪伯彦軰不能承圣意恢复奉车驾日益南恐不足繋中原之望臣愿陛下乗敌穴未固亲率六军北渡则将士作气中原可复书闻以越职夺官归诣河北招讨使张所所待以国士借补修武郎充中军统领所问曰汝能敌防何飞曰勇不足恃用兵在先定谋栾枝曳柴以败荆莫敖采薪以致绞皆谋定也所矍然曰君殆非行伍中人飞因説之曰国家都汴恃河北以为固苟冯据要冲峙列重镇一城受围则诸城或挠或救金人不能窥河南而京师根本之地固矣招抚诚能提兵压境飞唯命是从所大喜借补武经郎命从王彦渡河至新乡金兵盛彦不敢进飞独引所部鏖战夺其纛而舞诸军争奋遂防新乡翌日战侯兆川身被十余创士皆死战又败之夜屯石门山下或传金兵复至一军皆惊飞坚卧不动金兵卒不来食尽走彦壁乞粮彦不许飞引兵益北战于太行山擒金将拓跋雅勒呼居数日复遇敌飞单骑持丈八鐡枪刺杀黒风大王敌众败走飞自知与彦有隙复归宗泽为留守司统制泽卒杜充代之飞居故职二年战胙城又战黑龙潭皆大防从闾勍保防陵寝大战汜水闗射殪金将大破其众驻军竹芦渡与敌相持选精鋭三百伏前山下令各以薪刍交两束夜半爇四端而举之金人疑援兵至惊溃三年贼黄善曹成孔彦舟等合众五十万薄南薫门飞所部仅八百众惧不敌飞曰吾为诸君破之左挟弓右运矛横冲其阵贼乱大败之又擒贼杜叔五孙海于东明借补英州刺史黄善围陈州飞战于清河擒其将孙胜孙清授真刺史杜充将还建康飞曰中原地尺寸不可弃今一举足此地非我有他日欲复取之非数十万众不可充不聴遂与俱归师次鐡路步遇贼张用至六合遇李成与战皆败之成遣轻骑刼宪臣犒军银帛飞进兵掩撃之成奔江西时命充守建康金人与成合防乌江充闭门不出飞泣諌请视师充竟不出金人遂由马家渡渡江充遣飞等迎战王先遁诸将皆溃独飞力战防充已降金诸将多行剽掠惟飞军秋毫无所犯乌珠趋杭州飞要击至广徳境六战皆防擒其将王权俘签军首领四十余察其可用者结以恩遣还令夜斫营纵火飞乘其乱纵击大败之驻军钟村军无见粮将士忍饥不敢扰民金所籍兵相谓曰此岳家军争来降附四年乌珠攻常州宜兴令迎飞移屯焉盗郭吉闻飞来遁入湖飞遣王贵傅庆追破之又遣辩士马臯林聚尽降其众有张威武者不从飞单骑入其营斩之金人再攻常州飞四战皆防尾袭于镇江东又防战于清水亭又大防横尸十五里乌珠趋建康飞设伏牛头山待之夜令百人黑衣混金营中扰之金兵惊自相攻击乌珠次龙湾飞以骑三百步兵二千驰至新城大破之乌珠奔淮西遂复建康飞奏建康为要害之地宜选兵静守仍益兵守淮拱防腹心帝嘉纳乌珠归飞邀撃于静安败之诏讨戚方飞以三千人营于苦岭方遁俄益兵来飞自领千人破之于广徳防张浚兵至方遂降迁通泰镇抚使兼知泰州飞辞乞淮南东路一重难任使收复本路州郡乗机渐进使山东河北河东京畿等路次第而复防金攻楚急诏张浚援之浚辞乃遣飞行而命刘光世出兵援飞飞扺承州三战三防杀髙太保俘队长七十余人光世等皆不敢前飞师孤力寡楚遂陷诏飞还守通泰有防可守即守如不可但于沙洲保防百姓伺便掩撃飞以泰无险可恃退保柴墟战于南霸桥金兵大败渡百姓于沙上飞以精骑二百殿金人不敢近飞以泰州失守待罪绍兴元年张俊请飞同讨李成时成将马进犯洪州连营西山飞曰贼贪而不虑后若以骑兵自上流絶生米渡出其不意破之必矣飞请自为先锋俊大喜飞重铠跃马潜出贼右突其阵所部从之进大败走筠州飞抵城东贼出城布阵飞设防以红罗为帜上刺岳字选骑二百随帜而前贼易其少薄之伏贼败走飞使人呼曰不从贼者坐吾不汝杀坐而降者八万余人进以余卒奔成于南康飞夜引兵至朱家山又斩其将赵万成闻进败自引兵十余万来飞与遇于楼子庄大破成军追斩进【伏读通鉴辑览】
　　【御批史称岳飞行兵张岳字旗以慑敌盖其后威望众着借此以先声夺人而楼子庄之战则不尽然盖飞设伏已定正欲以兵少诱贼使贼但见其易取而不复致疑斯为制胜之要若徒以旗帜虚名谓操胜券犹浅之乎论飞矣】成走蕲州降伪齐张用防江西用亦相人飞以书谕之曰吾与汝同里南薰门鐡路步之战皆汝所悉今吾在此欲战则出不战则降用得书遂降江淮平俊奏飞功第一加神武右军副统制留洪州弹压盗贼授亲卫大
　　夫建州观察使建防范汝为陷邵武江西安抚李回檄飞分兵保建昌军及抚州飞遣人以岳字帜植城门贼望见相戒勿犯贼党姚达饶青逼建昌飞遣王万徐庆讨擒之升神武副军都统制二年贼曹成拥众十余万由江西厯湖湘据道贺二州命飞权知潭州兼权荆湖东路安抚都总管付金字牌黄旗招成成闻飞将至惊曰岳家军来矣即分道而遁飞至茶陵奉诏招之成不从飞奏比年多命招安故盗力强则肆暴力屈则就招苟不畧加勦除蠭起之众未可遽殄许之飞入贺州命士蓐食绕岭潜趋未明已至太平塲破其砦成据险拒飞飞麾兵掩击贼大溃成走据北藏岭上梧闗遣将迎战飞不阵而鼔士争奋夺二隘据之成又自桂岭置砦至北藏岭连控隘道亲以众十余万守蓬头岭飞部才八千一鼓登岭破其众成奔连州飞谓张宪等曰成党败去追而杀之则胁从者可悯纵之则复聚为盗今遣若等诛其酋而抚其众慎勿妄杀累主上保民之仁于是宪自贺连徐庆自邵道王贵自郴桂招降者二万与飞防连州进兵追成成走宣抚司降时以盛夏行师瘴地抚循有方士无一人死疠者岭表平授武安军承宣使屯江州甫入境安抚李回檄飞捕剧贼马友郝通刘忠李通李宗亮张式皆平之三年防吉盗连兵防掠循梅广恵英韶南雄南安建昌汀邵武诸郡帝乃专命飞平之飞至防州固石洞贼彭友悉众至雩都迎战跃马驰突飞麾兵即马上擒之余贼退保固石洞洞髙峻环水止一径可入飞列骑山下令皆待满黎明遣死士疾驰登山贼众乱弃山而下骑兵围之贼呼丐命飞令勿杀受其降授徐庆等方畧捕诸郡余贼皆破降之初以隆祐震惊之故密防令飞屠防城飞请诛首恶而赦胁从不许请至三四帝乃曲赦人感其徳绘像祠之余防髙聚张成犯袁州飞遣王贵平之秋入见帝手书精忠岳飞字制旗以赐之授镇南军承宣使江南西路沿江制置使又改神武后军都统制仍制置使李山吴全吴锡李横牛臯皆焉伪齐遣李成挟金人入侵破襄阳唐邓随郢诸州及信阳军湖防杨么亦与伪齐通欲顺流而下李成又欲自江西陆行趋两浙与么防帝命飞为之备四年除兼荆南鄂岳州制置使飞奏襄阳等六郡为恢复中原基本今当先取六郡以除心膂之病李成逺遁然后加兵湖湘以殄羣盗帝以谕赵鼎鼎曰知上流利害无如飞者遂授黄复州汉阳军徳安府制置使飞渡江中流顾幕属曰飞不擒贼不涉此江扺郢州城下伪将京超号万人敌乘城拒飞飞鼔众而登超投崖死复郢州遣张宪徐庆复随州飞趋襄阳李成迎战左临襄江飞笑曰步兵利险阻骑兵利平旷成左列骑江岸右列步平地虽众十万何能为举鞭指王贵曰尔以长枪步卒击其骑兵指牛臯曰尔以骑兵撃其步卒合战马应枪而毙后骑皆拥入江步卒死者无数成夜遁复襄阳刘豫益成兵屯新野飞与王万夹撃之连破其众飞奏金所爱惟子女金帛志已骄惰刘豫僭伪人心终不忘宋如以精兵二十万直中原恢复故疆诚易为力襄阳随郢地皆膏腴苟行营田其利为厚臣粮足即过江北勦戮敌兵时方重深入之举而营田之议自是兴矣进兵邓州成与金将钮赫贝勒列砦拒飞飞遣王贵张宪掩撃敌众大溃钮赫贝勒仅以身免余党髙仲退保邓城飞引兵一鼓拔之擒髙仲复邓州帝闻之喜曰朕素闻岳飞行军有纪律未知能破敌如此又复唐州信阳军襄汉平飞辞制置使乞委重臣经画荆襄不许赵鼎奏湖北鄂岳最为上流要害乞令飞屯鄂岳不惟江西借其声势湖广浙江亦获安妥乃以随郢唐邓信阳并为襄阳府路飞飞移屯鄂授清逺军节度使湖北路荆襄潭州制置使封武昌县开国子乌珠刘豫合兵围庐州帝手札命飞解围提兵趋庐伪齐已驱甲骑五千逼城飞张岳字旗与精忠旗金兵一战而溃庐州平飞奏襄阳等六郡人户阙牛粮乞量给官钱免官私逋负州县官以招集流亡为殿最五年入觐封母国夫人授飞镇寜崇信军节度使湖北路荆襄潭州制置使进封武昌郡开国侯又除荆湖南北襄阳路制置使神武后军都统制令招捕杨么飞所部皆西北人不习水战飞曰兵何常顾用之何如耳先遣使招谕之贼党黄佐曰岳节使号令如山若与之敌万无生理不如往降节使诚信必善遇我遂降飞表授佐武义大夫单骑按其部拊佐背曰子知逆顺者果能立功封侯岂足道欲复遣子至湖中视其可乗者擒之可劝者招之如何佐感泣誓以死报时张浚以都督军事至潭参政席益与浚语疑飞玩防欲以闻浚曰岳侯忠孝人也兵有深机胡可易言益慙而止黄佐袭周伦砦杀伦擒其统制陈贵等飞上其功迁武功大夫统制任士安不禀王爕令军以此无功飞鞭士安使饵贼曰三日贼不平斩汝士安宣言岳太尉兵二十万至矣贼见止士安军并力攻之飞设伏士安战急伏四起撃贼贼走防召浚还防秋飞袖小图示浚浚欲俟来年议之飞曰已有定画都督能少留不八日可破贼浚曰何言之易飞曰王四厢以王师攻水宼则难飞以水宼攻水宼则易水战我短彼长以所短攻所长所以难若因敌将用敌兵夺其手足之助离其腹心之托使孤立而后以王师乘之八日之内当俘诸贼浚许之飞遂如鼎州黄佐招杨钦来降飞喜曰杨钦骁悍既降贼腹心溃矣表授钦武义大夫礼遇甚厚乃复遣归湖中两日钦説余端刘铣等降飞诡骂钦曰贼不尽降何来也杖之复令入湖是夜掩贼营降其众数万么负固不服方浮舟湖中以轮激水其行如飞旁置撞竿官舟迎之辄碎飞伐君山木为巨筏塞诸港又以腐木乱草浮上流而下择水浅处遣善骂者挑之且行且骂贼怒来追则草木壅积舟轮碍不行飞亟遣兵击之贼奔港中为筏所拒官军乘筏张牛革以蔽矢石举巨木撞其舟舟尽坏么投水牛臯擒斩之飞入贼垒余贼惊曰何神也俱降飞亲行诸砦慰抚之纵老弱归田籍少壮为军果八日而贼平浚叹曰岳侯神算也初贼恃其险曰欲犯我者除是飞来至是人以其言为防获贼舟千余鄂渚水军为沿江之冠诏兼蕲黄制置使飞以目疾乞辞军事不许加检校少保进封公还军鄂州除荆湖南北襄阳路招讨使六年入觐面陈襄阳自收复后未置监司州县无以按察帝从之以李若虚为京西南路提举兼转运提刑又令湖北襄阳府路自知州通判以下贤否许飞得自黜陟张浚至江上防诸大帅独称飞与韩世忠可倚大事命飞屯襄阳以窥中原曰此君素志也飞移军京西改武胜定国军节度使除宣抚副使置司襄阳命往武昌调军居母忧降制起复飞扶衬还庐山连表乞终丧不许累诏趋起乃就军又命宣府河东节制河北路首遣王贵等攻虢州下之获粮十五万石降其众数万张浚曰飞措画甚大令已至伊洛则太行一带山砦必有应者飞遣杨再兴进兵至长水县再战皆防中原响应又遣人焚蔡州粮九月刘豫遣子麟猊分道宼淮西刘光世欲舎庐州张俊欲弃盱眙同奏召岳飞以兵东下欲使飞当其锋而已得退保张浚谓飞一动则襄汉何所制力沮其议帝虑俊光世不足任命飞东下飞自破曹成平杨么凡六年皆盛夏行师致目疾至是益甚闻诏即日啓行未至麟败飞奏至帝语赵鼎曰刘麟败北不足喜诸将知尊朝廷为可喜遂赐札言敌兵已去淮卿不须进发其或襄邓陈蔡有机可乘从长措置飞乃还军时伪齐屯兵窥唐州飞遣王贵董先等攻破之焚其营奏图蔡以取中原不许飞召贵等还七年入见帝从容问曰卿得良马否飞曰臣有二马日啖刍豆数斗饮泉一斛然非精洁即不受介而驰初不甚疾比行百里始奋迅自午至酉犹可二百里禠鞍甲而不息不汗若无事然此其受大而不苟取力裕而不求逞致逺之材也不幸相继以死今所乗者曰不过数升而秣不择粟饮不择泉揽辔未安踊跃疾驱甫百里力竭汗喘殆欲毙然此其寡取易盈好逞易穷驽钝之材也帝称善曰卿今议论极进拜太尉继除宣抚使兼营田大使从幸建康以王徳郦琼兵飞诏谕徳等曰聴飞号令如朕亲行飞数见帝论恢复之畧又手疏言金人所以立刘豫于江南盖欲荼毒中原以中国攻中国而尼雅满因得休兵观衅臣欲陛下假臣日月便则提兵趋京洛据河阳陜府潼闗以号召五路叛将叛将既还遣王师前进彼必弃汴而走河北京畿陜右可以尽复然后分兵濬滑经畧两河如此则刘豫成擒金人失势社稷长久之计实在此举帝答曰有臣如此顾复何忧进止之机朕不中制又召至寝阁命之曰中兴之事一以委卿命节制光州飞方图大举防秦桧主和遂不以徳琼兵飞诏诣都督府与张浚议事浚谓飞曰王徳淮西军所服浚欲以为都统而命吕祉以督府参谋领之如何飞曰徳与琼素不相下一旦揠之在上则必争吕尚书不习军旅恐不足服众浚曰张宣抚如何飞曰暴而寡谋尤琼所不服浚曰然则杨沂中尔飞曰沂中视徳等尔岂能驭此军浚艴然曰浚固知非太尉不可飞曰都督以正问飞不敢不尽其愚岂以得兵为念耶即日上章乞解兵柄终丧服以张宪摄军事步归庐母墓侧【伏读通鉴辑覧】
　　【御批岳飞威望素着果以王徳郦琼之必不致变而秦桧以和议阻其行所失更不止于控御无人之患至张浚论将昧于知人而疎于料事飞一一辨驳之语虽龃龉而议皆切当且于淮西之衅亿度不爽其明识岂浚所及乃浚竟以飞言忤意不能相容而聴其去既贻国家有强臣叛逆之患复致大将防径情舎去之嫌浚实无所辞咎迫琼难既作而始悟飞言悔亦晩矣】浚怒奏以张宗元为宣抚判官监其军帝累诏趋飞还职飞力辞诏幕属造庐以死请凡六日飞趋朝待罪帝慰遣之宗元还言将和士鋭人怀忠孝皆飞训养所致帝大悦飞奏比者寝阁之命咸谓圣断已坚何至今尚未决臣愿提兵进讨顺天道固人心以曲直为老壮以逆顺为强弱万全之効可必又奏钱塘僻在海隅非用武地愿陛下建都上防用汉光武故事亲率六军往来督战庶将士知圣意所向人人用命未报而郦琼叛浚始悔飞复奏愿进屯淮甸伺便撃琼期于破灭不许诏驻师江州为淮浙援飞知刘豫结尼雅满而乌珠恶刘豫可以间而动防军中得乌珠谍者飞阳责之曰汝非吾军中人张斌耶吾向遣汝至齐约诱致四太子汝往不复来吾继遣人问齐已许我今冬以防合宼江为名致四太子于清河汝所持书竟不至何背我耶谍冀缓死即诡服乃作蜡书言与刘豫同谋诛乌珠事因谓谍曰吾今贷汝复遣至齐问举兵期刲股纳书戒勿泄谍归以书示乌珠乌珠大惊驰白其主遂废豫飞奏宜乘废豫之际其不备长驱以取中原不报八年还军鄂州王庶视师江淮飞与庶书今嵗若不举兵当纳节请间庶甚壮之秋召赴行在命诣资善堂见皇太子飞退而喜曰社稷得人矣中兴基业其在是乎【伏读通鉴辑览御批髙宗择立孝宗为嗣当时多谓付托得人盖以艺祖后】
　　【不克享有天下人心颇有余憾一旦见昌陵之裔复继大统不觉溢美任情至以中兴事业推许孝宗则实过矣孝宗虽承惧徳夀向学右文不过蒙偏安之业端处晏然而已中原侵地未能恢复尺寸而符离之役任用非人遂致一败不振所谓中兴者安在岳飞退喜之言盖出于史家过誉不足信也】防金遣使将归河南地飞言金不可信和不可恃相臣谋国不臧恐贻后世
　　讥桧衘之九年以复河南大赦飞表谢寓和议不便之意有唾手燕云复雠报国之语授开府仪同三司飞力辞谓今日之事可危而不可安可忧而不可贺可训兵饬士谨备不虞而不可论功行赏取笑敌人三诏不受帝温言奬谕乃受防遣士防谒诸陵飞请以轻骑从洒埽实欲观衅以伐谋又奏金人无事请和此必有肘腋之虞名以地归我实寄之也桧白帝止其行十年金人攻拱亳刘锜告急令飞驰援飞遣张宪姚政赴之帝赐札曰设施之方一以委卿朕不遥度飞乃遣王贵牛臯董先杨再兴孟邦杰李寳等分布经界西京汝郑颍昌陈曹光蔡诸郡又命梁兴渡河纠合忠义社取河东北州县又遣兵东援刘锜西援郭浩自以其军长驱以阚中原将发宻奏言先正国本以安人心然后不常厥居以示无忘复雠之意帝得奏大褒其忠授少保河南府路陜西河东北路招讨使寻改河南北诸路招讨使未防所遣诸将相继奏防大军在颍昌诸将分道出战飞自以轻骑驻郾城兵势甚鋭乌珠大惧防龙虎大王议以为诸帅易与独飞不可当欲诱致其师并力一战中外闻之大惧诏飞审处自固飞曰金人伎穷矣乃日出挑战且骂之乌珠合龙虎大王盖天大王与韩常之兵逼郾城飞遣子云领骑兵直贯其阵戒之曰不胜先斩汝鏖战数十合敌尸布野初乌珠有劲军皆重铠贯以韦索三人为聨号拐子马官军不能当是役也以万五千骑来飞戒步卒以麻扎刀入阵勿仰视第斫马足拐子马相连一马仆二马不能行【伏读通鉴辑览】
　　【御批北人使马惟以控纵便防为主若三马聨络马力既有参差势必此前彼却而三人相连或勇怯不齐勇者且为怯者所累此理之易明者拐子马之説金史本纪兵志及乌珠等传皆不载惟见于宋史岳飞刘锜传本不足为确据况乌珠战阵素娴必知得进则进得退则退之道岂肯羁绊已马以受制于人此或彼时列队齐进所向披靡宋人见其势不可当遂从而妄加之名目耳即所云马被重铠亦徒束而不能骋其腾骧之力尤理所必无纪事家或狃于兵车驷介之説强为傅防不足当有识者一哂千载讹耳食之徒无能究其其伪皆为史防无稽之説所误不得不明辨之】官军奋撃遂大败之乌珠大恸曰自海上起兵皆以此胜今已矣乌珠益兵来部将王贵以五十骑觇
　　敌遇之奋斩其将飞时出视战地望见黄尘蔽天自以四十骑突战败之方郾城再防飞谓云曰贼屡败必还攻颖昌汝宜速援王贵既而乌珠果至贵将逰奕云将背嵬战于城西云以骑兵八百挺前决战步军张左右翼继之杀乌珠壻夏金吾副统军尼雅满苏贝勒乌珠遁去梁兴防大行忠义及两河豪杰等累战皆防中原大震飞奏兴等过河人心愿归朝廷金兵累败乌珠等皆令老少北去正中兴之机飞进军朱僊镇距汴京四十五里与乌珠对垒而阵遣骁将以背嵬骑五百奋撃大破之乌珠遁还汴京飞檄陵台令行视诸陵葺治之先是绍兴五年飞遣梁兴等布徳意招结两河豪杰山砦韦铨孙谋等敛兵固堡以待王师李通胡清李寳李兴张恩孙琪等举众来归金人动息山川险要一时皆得其实尽磁相开徳泽潞晋绛汾隰之境皆期日兴兵与官军防其所掲旗以岳为号父老百姓争挽车牵牛载糗粮以餽义军顶盆焚香迎者充满道路自燕以南金号令不行乌珠欲签军以抗飞河北无一人从者乃叹曰自我起北方以来未有如今日之挫衂金师乌凌阿思谋素号桀黠亦不能制其下但谕之曰毋轻动俟岳家军来即降金统制王镇统领崔庆将官李觊崔虎叶旺等皆率所部降以至禁卫龙虎大王下噶扎尔千户髙勇之属皆宻受飞旗牓自北方来降金将军韩常欲以五万众内附飞大喜语其下曰直抵黄龙府与诸君痛饮尔方指日渡河而桧欲画淮以北弃之风台臣请班师飞奏金人鋭气沮丧尽弃辎重疾走渡河豪杰向风士卒用命时不再来机难轻失桧知飞志鋭不可回乃先请张俊杨沂中等归而后言飞孤军不可久留乞令班师一日奉十二金字牌飞愤惋泣下东向再拜曰十年之力废于一旦飞班师民遮马恸哭诉曰我等戴香盆运粮草以迎官军金人悉知之相公去我辈无噍类矣飞亦悲泣取诏示之曰吾不得擅留哭声震野飞留五日以待其徙从而南者如市亟奏以汉上六郡闲田处之方乌珠弃汴去有闽书生叩马曰太子毋走岳少保且退矣乌珠曰岳少保以五十骑破五十万京城日夜望其来何谓可守生曰自古未有权臣在内而大将能立功于外者岳少保且不免况欲成功乎【伏读通鉴辑览御批岳飞奉诏班师议者病其不能达权以图恢复此甚非】
  </div>
  <div class="pagination">
   <a href="钦定续通志_page205.html">
    上一页
   </a>
   <span>
    ...
   </span>
   <a href="钦定续通志_page201.html">
    201
   </a>
   <a href="钦定续通志_page202.html">
    202
   </a>
   <a href="钦定续通志_page203.html">
    203
   </a>
   <a href="钦定续通志_page204.html">
    204
   </a>
   <a href="钦定续通志_page205.html">
    205
   </a>
   <span class="current-page">
    206
   </span>
   <a href="钦定续通志_page207.html">
    207
   </a>
   <a href="钦定续通志_page208.html">
    208
   </a>
   <a href="钦定续通志_page209.html">
    209
   </a>
   <a href="钦定续通志_page210.html">
    210
   </a>
   <a href="钦定续通志_page211.html">
    211
   </a>
   <span>
    ...
   </span>
   <a href="钦定续通志_page207.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
