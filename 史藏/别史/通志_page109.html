<!DOCTYPE html>
<html>
 <head>
  <meta charset="utf-8"/>
  <title>
   通志 - 第 109 页/共 155 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   通志 - 第 109 页/共 155 页
  </h1>
  <div class="content">
   通志卷一百七上
&lt;史部,别史类,通志&gt;
　　钦定四库全书
　　通志卷一百七下
　　宋　右　廸　功　郎　郑　樵　渔　仲　撰
　　列传第二十下
　　冯衍字敬通京兆杜陵人也祖野王元帝时为大鸿胪衍幼有奇材年九歳能诵诗至二十而博通羣书王莽时诸公多荐举之者衍辞不肯仕时天下兵起莽遣更始将军防丹讨伐山东丹辟衍为掾与俱至定陶莽追诏丹曰仓廪尽矣府库空矣可以怒矣可以战矣将军受国重任不捐身于中野无以报恩塞责丹惶恐夜召衍以书示之衍因说丹曰衍闻顺而成者道之所大也逆而功者权之所贵也是故期于有成不问所由论于大体不守小节昔逢丑父伏轼而使其君取饮称于诸侯郑祭仲立突而出忽终得复位美于春秋盖以死易生以存易亡君子之道也诡于众意宁国存身贤智之虑也故易曰穷则变变则通通则久是以自天祐之吉无不利若夫知其不可而必行之破军残众无补于主身死之日负义于时智者不为勇者不行且衍闻之得时无怠张良以五世相韩椎秦始皇博浪之中勇冠乎贲育名髙乎泰山将军之先为汉信臣新室之兴英俊不附今海内溃乱小人懐徳甚于诗人之思召公也爱其甘棠而况子孙乎人所歌舞天必从之方今为将军计莫若屯据大郡镇抚吏士砥砺其节百里之内牛酒日赐纳雄桀之士询忠智之谋要将来之心待从横之变兴社稷之利除万人之害则福禄流于无穷功烈着于不灭何与军覆于中原身膏于草野功败名防耻及先祖哉圣人转祸而为福智士因败而为功愿明公深计而无与俗同丹不能从进入睢阳复说丹曰盖闻明者见于无形智者见于未萌况其昭晳者乎凡患生于所忽祸发于细微败不可悔时不可失公孙鞅曰有髙人之行负非于世有独见之虑见赘于时故信庸庸之论破金石之策袭当世之操失髙明之徳夫决者智之君也疑者事之役也时不重至公勿再计丹不听遂进及无盐与赤眉战死衍乃亡命河东更始二年遣尚书仆射鲍永行大将军事安集北方衍因以计说永曰衍闻明君不恶切慤之言以测幽之论忠臣不顾争引之患以达万机之变是故君臣两兴功名兼立铭勒金石令问不忘今衍幸蒙寛明之日将值危言之时岂敢拱黙被罪而不竭其诚哉伏念天下离王莽之害久矣始自东郡之师继以西海之役巴蜀没于南夷缘边破于北狄逺征万里兵累年祸挐未解兵连不息刑法弥深赋敛愈重众彊之党横击于外百僚之臣贪残于内元元无聊饥寒并臻父子流亡夫妇离散庐落邱墟田畴芜秽疾疫大兴灾异蜂起于是江湖之上海岱之濵风腾波涌更相骀借四垂之人肝脑涂地死亡之数不啻大半殃咎之毒痛入骨髓匹夫僮妇咸懐怨怒皇帝以圣徳灵威龙兴凤举率宛叶之众将散乱之兵挿血昆阳长驱武关破百万之陈摧九虎之军雷震四海席卷天下攘除祸乱诛灭无道一朞之间海内大定继髙祖之休烈修文武之絶业社稷复存炎精更辉徳冠往初功无与二天下自以去亡新就圣汉当蒙其福而赖其愿树恩布徳易以周洽其犹顺惊风而飞鸿毛也然而诸将虏掠逆伦絶理杀人父子妻人妇女燔其室屋掠其财产饥者毛食寒者裸跣寃结失望无所归命今大将军以明淑之徳秉大使之权统三军之政存抚并州之人恵爱之诚加乎百姓髙世之声闻乎羣士故其延颈企踵而望者非特一人也且大将军之事岂得珪璧其行束脩其心而已哉将定国家之大业成天地之元功也昔周宣中兴之主齐桓霸彊之君耳犹有申伯召虎夷吾吉甫攘其蝥贼安其疆宇况乎万里之汉明帝复兴而大将军为之梁栋此诚不可以忽也且衍闻之兵久则力屈人愁则变生今邯郸之贼未灭真定之际复扰而大将军所部不过百里守城不休战军不息兵革云翔百姓震骇奈何自怠不为深忧夫并州之地东带名关北逼彊胡年谷独熟人庶多资斯四战之地攻守之场也如其不虞何以待之故曰徳不素积人不为用备不豫具难以应卒今生人之命悬于将军将军所杖必须良材而改易非任更选贤能夫十室之邑必有忠信审得其人以承大将军之明虽则山泽之人无不感徳思乐为用矣然后简精鋭之卒发屯守之士三军既整甲兵已具相其土地之饶观其水泉之利制屯田之术习战射之敎则威风逺畅人安其业若镇太原抚上党收百姓之欢心树名贤之良佐天下无变则足以显声誉一朝有事则可以建大功惟大将军开日月之明发深渊之虑鉴六经之论观孙吴之防省羣议之是非详众士之白黑以超周南之迹垂甘棠之风令夫功烈施于千载富贵于无穷伊望之防何以加兹永既素重衍为且受使得自置偏裨乃以衍为立汉将军领狼孟长屯太原与上党太守田邑等缮甲养士扞衞并土及世祖即位遣宗正刘延攻天井关与田邑连战十余合延不得进邑迎母弟妻子为延所获后邑闻更始败乃遣使诣洛阳献璧马即拜为上党太守因遣使者招永衍永衍等疑不肯降而忿邑背前约衍乃遗邑书曰盖闻晋文出奔而子犯宣其忠赵武逢难而程婴明其贤二子之义当矣今三王背叛赤眉危困天下螘动社稷颠陨是忠臣立功之日志士驰马之秋也伯玉擢选剖符専宰大郡夫上党之地有四塞之固东带三关西为国蔽奈何举之以资彊敌开天下之匈假仇讐之刃岂不哀哉衍闻之委质为子无有二心挈瓶之智守不假器是以晏婴临盟拟以曲防不易其辞谢息守郕胁以晋鲁不防其邑由是言之内无钩颈之祸外无桃莱之利而被畔人之声防降城之耻窃为左右羞之且邾庶其窃邑叛君以要大利曰贱而必书莒牟夷以土地求食而名不灭是以大丈夫动则思礼行则思义未有背此而身名能全者也为伯玉深计莫若与鲍尚书同情戮力显忠贞之节立超世之功如以尊亲系累之故能捐位投命归之尚书大义既全敌人纾怨上不损剖符之责下足救老幼之命申眉髙谈无愧天下若乃贪上党之权惜全邦之实衍恐伯玉必懐周赵之忧上党复有前年之祸昔晏平仲纳延陵之诲终免栾髙之难孙林父违穆子之戒故陷终身之恶以为伯玉闻北至言必若刺心自非婴城而坚守则策马而不顾也圣人转祸而为福智士因败以成胜愿自彊于时无与俗同邑报书曰仆虽驽怯亦欲为人也岂茍贪生而畏死哉曲防在颈不易其心诚仆志也间者老母诸弟见执于军而邑安然不顾者岂非重其节乎若使人居天地夀如金石要长生而避死地可也今百龄之期未有能至老壮之间相去几何诚使故朝尚在忠义可立虽老亲受戮妻儿横分邑之愿也间者上党黠贼大众围城义兵两軰入据井陉邑亲溃敌围拒击宗正自试智勇非不能当诚知故朝为兵所害新帝司徒已定三辅陇西北地从风响应其事昭昭日月经天河海带定不足以比死生有命富贵在天天下存亡诚云命也邑虽没身能如命何夫人道之本有恩有义义有所宜恩有所施君臣大义母子至恩今故主已亡义无谁为老母拘执恩所当留而厉以贪权诱以防马抑其利心必其不顾何其愚乎邑年三十歴位卿士性少嗜欲情厌事为况今位尊身危财多命殆鄙人知之何疑君子君长敬通掲节垂组自相署立盖仲由使门人为臣孔子讥其欺天君长据位两州加以一郡而河东叛国兵不入彘上党见围不窥大谷宗正临境莫之能援兵威屈辱国权日损三王背叛赤眉害主未见兼行倍道之赴若墨翟累茧救宋申包胥重胝存楚卫女驰归唁兄之志主亡一歳莫知定所虚冀妄言茍肆鄙塞未能事生安能事死未知为臣焉知为主岂厌为臣子思为君父乎欲摇泰山而荡北海事败身危要思邑言衍不从或讹言更始随赤眉在北永衍信之故屯兵界休方移书上党云皇帝在雍以惑百姓永遣弟叔及子壻张舒诱降湼城舒家在上党邑悉击之又书劝永降永不答自是与邑有隙邑字伯玉冯翊人也后为渔阳太守永衍审知更始已殁乃共罢兵幅巾降于河内帝怨衍等不时至永以立功得赎罪遂任用之而衍独见黜永谓衍曰昔髙祖赏季布之罪诛丁固之功今遭眀主亦何忧哉衍曰记有之人有挑其邻之妻者挑其长者长者詈之挑其少者少者报之后其夫死而取其长者或谓之曰夫非骂尔者邪曰在人欲其报我在我欲其骂人也夫天命难知人道易守守道之臣何患死亡顷之帝以衍为曲阳令诛斩剧贼郭胜等降五千余人论功当封以谗毁故赏不行建武六年日食衍首陈八事一曰显文徳二曰襃武烈三曰修旧功四曰招俊杰五曰眀好恶六曰简法令七曰差禄秩八曰抚边境书奏帝将召见初衍为狼孟长以罪摧掐大姓令狐略是时略为司空长史防之于尚书令王护尚书周生丰曰衍所以求见者欲毁君也护等惧之即共排间衍不得入后卫尉阴兴信阳侯阴就以外戚贵重深敬重衍衍遂与之交结由是为诸王所聘请寻为司隶从事帝惩西京外戚宾客故皆以法绳之大者抵死徙其余至贬黜衍由此得罪尝自诣狱有诏赦不问西归故郡闭门自保不敢复与亲故通建武末衍上疏自陈曰臣伏念髙祖之略而陈平之谋毁之则疏誉之则亲以文帝之明而魏尚之忠绳之以法则为罪施之以徳则为功逮至晚世董仲舒言道徳见妒于公孙李广奋节于匈奴见排于衞青此忠臣之常所为流涕也臣衍自惟微贱之臣上无无知之荐下无冯唐之说乏董生之才寡李广之势而欲免防口济怨嫌岂不难哉臣衍之先祖以忠贞之故成私门之祸而臣衍复遭扰攘之时值兵革之际不敢回行求时之利事君无倾邪之谋将帅无虏掠之心卫尉阴兴敬慎周密内自修勅外逺嫌疑故敢与交通知臣之贫数欲本业之臣自惟无三益之才不敢处三损之地固让而不受之昔在更始太原执货财之柄居仓卒之间据位食禄二十余年而财产歳狭居处日贫家无布帛之积年无舆马之饰于今遭清眀之时饬躬力行之秋而怨讐丛兴讥议横世盖富贵易为善贫贱难为工也疏逺垅亩之臣无望髙阙之下惶恐自陈以救罪尤书奏犹以前过不用衍不得志退而作赋又自论曰冯子以为夫人之徳不碌碌如玉落落如石风兴云蒸一龙一蛇与道翺翔与时变化夫岂守一节哉用之则行舍之则蔵进退无主屈伸无常故曰有法无法因时为业有度无度与物趣舍常务道徳之实而不求当世之名濶略杪小之礼荡佚人间之事正身直行恬然肆志顾常好俶傥之策时莫能听用其谋喟然长叹自伤不遭久栖迟于小官不得舒其所懐抑心折节虑凄情悲夫伐冰之家不利鸡豚之息委积之臣不探市井之利况歴位食禄二十余年而财产益狭居处益贫惟夫君子之仕行其道也虑时务者不能兴其徳为身求者不能成其功去而归家复羁旅于州郡身愈据职家弥穷困卒离饥寒之灾有防元子之祸先将军渭陵哀帝之崩也营之以为园于是以新丰之东鸿门之上夀安之中地势髙敞四通广大南望郦山北属泾渭东瞰河华龙门之阳三晋之路西顾丰镐周秦之邱宫观之墟通视千里览见旧都遂定茔焉退而幽居盖忠臣过故墟而歔欷孝子入旧室而哀叹每念祖考着盛徳于前垂鸿烈于后遭时之祸坟墓芜秽春秋蒸尝昭穆无列年衰歳暮悼无成功将西田牧肥饶之野殖生产修孝道营宗庙简祭祀然后阖门讲习道徳览观乎孔老之论庶几乎松乔之福上陇阪陟髙冈游精宇宙流目八纮歴观九州山川之体追览上古得失之风愍道陵迟伤徳分崩夫覩其终必原其始故存其人而咏其道疆理九野经营五山然有思陵云之意乃作赋自厉命其篇曰显志显志者言光明风化之情昭章元妙之思也文多故不载显宗即位又多短衍以文过其实遂废于家衍娶北地女任氏悍忌不得畜媵妾儿女常自操井臼老竟出之遂埳于时然有大志不戚戚于贱贫居常慷慨叹曰衍少事名贤经歴显位懐金垂紫掲节奉使不求茍得常有凌云之志三公之贵千金之富不得其愿不槩于懐贫而不衰贱而不恨年虽疲曵犹庶几名贤之风修道徳于幽之路以终身名为后世法居贫年老卒扵家所着赋诔铭说问交徳诰慎情书记说自序官录说策五十篇肃宗甚重其文子豹字仲文年十二母为父所出后母恶之尝因豹夜寐欲行毒害豹走得免敬事愈慎而母疾之益深时人称其孝长好儒学以诗春秋教授丽山下乡里为之语曰道徳彬彬冯仲文举孝防拜尚书郎忠勤不懈每奏事未报尝伏省閤或从昬至明肃宗闻而嘉之使黄门持被覆豹勅令勿惊由是数加赏赐是时方平西域以豹有才谋拜为河西校尉和帝初数言边事奏置戊巳校尉城郭诸国复率旧职迁武威太守视事二年河西称之复徴入为尚书永平十四年卒于官
　　申屠刚字巨卿扶风茂陵人也七世祖嘉文帝时为丞相刚质性方直常慕史防汲黯之为人仕郡功曹平帝时王莽専政朝夕猜忌遂隔絶帝外家冯衞二族不得交宦刚常疾之及举贤良方正因对防曰臣闻王事失则神只怨怒奸邪乱正故阴阳谬错此天所以谴告王者欲令失道之君旷然觉悟懐邪之臣瞿然自刻者也今朝廷不考功校徳而虚纳毁誉数下诏书张设重法抑断诽谤禁割论议罪之重者乃至腰斩伤忠臣之情挫直士之锐殆乖建进善之旌县敢谏之鼓辟四门之路眀四目之义也臣闻成王幼少周公摄政听言下贤均权布宠无旧无新唯仁是亲动顺天地举措不失然近则召公不恱逺则四国流言夫子母之性天道至亲今圣主幼少始免襁褓即位已来至亲分离外戚杜隔恩不得通且汉家之制虽任英贤犹援姻戚亲疏相错杜塞间隙诚所以安宗庙重社稷也今冯衞无罪久废不录或处穷僻不若民庶诚非慈爱忠孝承上之意夫为人后者自有正义至尊至卑其势不嫌是以人无贤愚莫不为怨奸臣贼子以之为便不讳之变诚难其虑今之保傅非古之周公周公至圣犹尚有累何况事失其衷不合天心者哉昔周公先遣伯禽守封于鲁以义割恩宠不加后故配天郊祀三十余世霍光秉政辅翼少主修善进士名为忠直而尊其宗党摧抑外戚结贵据权至坚至固终没之后受祸灭门方今师傅皆以伊周之位据贤保之任以此思化则功何不至不思其危则祸何不到损益之际孔父攸叹持满之戒老氏所慎盖功冠天下者不安威震人主者不全今承衰乱之后继重敝之世公家屈竭赋敛重数苛吏夺其时贪夫侵其财百姓困乏疾疫夭命盗贼羣軰且以万数军行众止窃号自立攻犯京师燔烧县邑至乃讹言积弩入宫宿衞惊惧自汉兴以来诚未有也国家微弱奸谋不禁六极之效危于累卵王者承天顺地典爵主刑不敢以天官私其宗不敢以天罚轻其亲陛下宜遂圣眀之徳昭然觉悟逺述帝王之迹近遵孝文之业差五品之属纳至亲之序亟遣使者徴中山太后置之别宫令时朝见又召冯衞二族裁与冗职使得执防亲奉宿衞以防未然之符以抑祸患之端上安社稷下全保傅内和亲戚外絶邪谋书奏莽令元后下诏曰刚所言僻经妄说违背大义其罢归田里后莽簒位刚遂避地河西转入巴蜀往来二十许年及隗嚣据陇右欲背汉而附公孙述刚说之曰愚闻人所归者天所与人所畔者天所去也伏念本朝躬圣徳举义兵龚行天罚所当必摧诚天之福非人力也将军本无尺土孤立一隅宜推诚奉顺与朝并力上应天心下醻人望为国立功可以永年嫌疑之事圣人所絶以将军之威重逺在千里动作举措可不慎欤今玺书数到委国归信欲与将军共同吉凶布衣相与尚有没身不负然诺之信况于万乘哉今何畏何利久疑如是卒有非常之变上负忠孝下媿当世夫未至豫言固常为虚及其已至又无所及是以忠言至谏希得为用诚愿反覆愚老之言嚣不纳遂畔从述建武七年诏书徴刚刚将归与嚣书曰愚闻専己者孤拒谏者塞孤塞之政亡国之风也虽有眀圣之姿犹屈己以从众故虑无遗防举无过事夫圣人不以独见为明而以万物为心顺人者昌逆人者亡此古今之所共也将军以布衣为郷里所推庙堂之计既不豫定动军发众又不深料今东方政教日睦百姓平安而西州发兵人人懐忧骚动惶惧莫敢正言羣众疑惑人懐顾望非徒无精锐之心其患无所不至夫物穷则变生事急则计易其势然也夫离道徳逆人情而能有国有家者古今未有也将军素以忠孝显闻是以士大夫不逺千里慕乐徳义今茍欲决意徼幸此何如哉夫天所祐者顺人所助者信如未防祐助令小人受涂地之祸毁壊终身之徳败乱君臣之节污伤父子之恩众贤破胆可不慎哉嚣不纳刚到拜侍御史迁尚书令光武尝欲出游刚以陇蜀未平不宜宴安逸豫谏不见听遂以头轫乗舆轮帝遂为止时内外羣官多帝自选举加以法理严察职事过苦尚书近臣至乃捶扑牵曳于前羣臣莫敢正言刚毎輙极谏又数言皇太子宜时就东宫简任贤保以成其徳帝并不纳以数切谏失防数年出为平阴令复徴拜太中大夫以病去官卒于家
　　鲍永字君长上党屯留人也父宣哀帝时任司隶校尉为王莽所杀永少有志操习欧阳尚书事后母至孝妻尝于母前叱狗永即去之初为郡功曹莽以宣不附己欲灭其子孙都尉路平承望风防规欲害永太守茍谏拥护召以为吏尝置府中永因数为谏陈兴复汉室翦灭簒逆之策谏毎戒永曰君长几事不密祸倚人门永感其言及諌卒自送防归扶风路平遂收永弟升太守赵兴到闻而叹曰我受汉家茅土不能立节而鲍宣死之岂可害其子也即勅县出升复署永功曹时有矫称侍中止舍者兴欲谒之永疑其诈谏不听而出兴遂驾往永乃防佩刀截马当胷乃止后数日莽诏书果下捕矫称者永由是知名举秀才不应更始二年徴再迁尚书仆射行大将军事持节将兵安集河东并州朔部得自置偏裨輙行军法永至河东因击青犊大破之更始封为中阳侯永虽为将率而车服敝素为道路所识时赤眉害更始三辅道絶光武即位遣谏议大夫储大伯持节徴永诣行在所永疑不从乃收系大伯遣使驰至长安既知更始已亡乃发防出大伯封上将军列侯印绶悉罢兵但幅巾与诸将及同心客百余人诣河内帝见永问曰卿众所在永离席叩头曰臣事更始不能令全诚慙以其众幸富贵故悉罢之帝曰卿言大而意不恱时攻懐未防帝谓永曰我攻懐三日而兵不下关东畏服卿可且将故人自往城下譬之即拜永谏议大夫永至懐乃说更始河内太守于是开城而降帝大喜赐永洛阳商里宅固辞不受时董宪裨将屯兵于鲁侵犯百姓乃拜永为鲁郡太守永到击讨大破之降者数千人惟别帅彭丰虞休皮常等各千余人称将军不肯下顷之孔子阙里无故荆棘自除从讲堂至扵里门永异之谓府丞及鲁令曰方今危急而阙里自开斯岂夫子欲令太守行礼助吾诛无道邪乃会人众修郷射之礼请丰等防观欲因此禽之丰等亦欲图永乃持牛酒劳飨而潜挟兵器永觉之手格杀丰等禽破党与帝嘉其略封为关内侯迁扬州牧时南土尚多冦暴永以吏民痍伤之后乃缓其衔辔示诛彊横而镇抚其余百姓安之防遭母忧去官悉以财产与孤弟子建武十一年徴为司隶校尉帝叔父赵王良尊戚贵重永以事劾良大不敬由是朝廷肃然莫不戒慎永乃辟扶风鲍恢为都官从事恢亦抗直不避彊御帝曰贵戚且宜敛手以避二鲍其见惮如此永行县到霸陵路经更始墓引车入陌从事谏止之永曰亲北面事人宁有过墓不拜虽以获罪司隶无所避也遂下车拜哭尽哀而去西至扶风椎牛上茍谏冢帝闻之意不平问公卿曰奉使如此何如太中大夫张湛对曰仁者行之宗忠者义之主也仁不遗旧忠不忘君行之髙者也帝意乃释后大司徒韩歆坐事永固请之不得以此忤帝意出为东海相坐度田事不实被徴诸郡守多下狱永至城臯诏书迎拜为兖州牧便道之官视事三年病卒子昱字文泉少父学客授于东平建武初太行山中有剧贼太守戴涉闻昱有知畧乃就谒请署守髙都长昱应之遂讨击羣贼诛其渠帅道路开通由是知名后为泚阳长政化仁爱境内清静荆州刺史表上之再迁中元元年拜司隶校尉诏昱诣尚书使封胡降檄光武遣小黄门问昱有所怪否对曰臣闻故事通官文书不着姓又当司徒露布怪使司隶下书而着姓也帝报曰吾固欲令天下知忠臣之子复为司隶也昱在职奉法守正有父风永平五年坐救火迟免后拜汝南太守郡多陂池歳歳决壊年费常三千余万昱乃上作方梁石洫【犹今之水门】水常饶足溉田倍多民以殷富十七年代王敏为司徒赐钱帛什器帷帐除子徳为郎建初元年大旱谷贵肃宗召昱问曰旱既太甚将何以消复灾眚对曰臣闻圣人理国三年有成今陛下始践天位刑政未着如有失得何能致异但臣前在汝南典理楚事系者千余人恐未能尽当其罪先帝诏言大狱一起寃者过半又诸徙者骨肉离分孤魂不祀一人呼嗟王政为亏宜一切还诸徙家属蠲除禁锢兴灭继絶死生获所如此和气可致帝纳其言四年代牟融为太尉六年薨年七十余子徳修志操有名称累官为南阳太守时歳多荒灾唯南阳丰穰吏民爱恱号为神父时郡学久废徳乃修起横舍备爼豆黼冕行礼奏乐又尊飨国老宴防诸儒百姓观者莫不劝服在职九年徴大司农卒扵官子昻字叔雅有孝义节行初徳被病数年昻俯伏左右衣不缓带及处防毁瘠三年抱负乃行服阕遂潜扵墓次不关时务举孝防辟公府连徴不至卒扵家
　　郅恽字君章汝南西平人也年十二失母居防过礼及长理韩诗严氏春秋眀天文厯数王莽时恽仰占天象谓友人曰方今镇歳荧惑并在汉分翼轸之域去而复来汉必再受命福归有徳如有顺天发策者必成大功时左队大夫逯【音录姓也】并素好士恽说之曰当今上天垂象智者以昌愚者以亡昔伊尹自鬻辅商立功全人恽窃不逊敢希伊尹之踪应天人之变眀府倘不疑逆俾成天徳并奇之使署为吏恽不谒曰文王防吕尚于渭濵髙宗礼傅说于岩筑桓公取管仲于射钩故能立烈就元勲未闻师相仲父而可为吏位也非闚天者不可与图逺君不授骥以重任骥亦俛首裹足而去耳遂不受署西至长安乃上书王莽曰臣闻天地重其人惜其物故运玑衡垂日月含元包一甄陶品类显表纪世图录豫设汉厯久长孔为赤制不使愚惑残人乱时智者顺以成徳愚者逆以取害神器有命不可虚获上天垂诫欲悟陛下令就臣位转祸为福刘氏享天永命陛下顺节盛衰取之以天还之以天可谓知命矣若不早图是不免于窃位也且尧舜不以天显自与故禅天下陛下何贪非天显以自累也天为陛下严父臣为陛下孝子父教不可废子谏不可拒惟陛下留神莽大怒即收系诏狱劾以大逆犹以恽据经防难即害之使黄门近臣胁恽令自告狂病恍惚不觉所言恽乃瞠目詈曰所陈皆天文圣意非狂人所能造遂系须冬防赦得出乃与同郡郑敬南遁苍梧建武三年又至庐江因遇积弩将军傅俊东徇扬州俊素闻恽名乃礼请之上为将兵长史授以军政恽乃誓众曰无掩人不备穷人于戹不得断人肢体裸人形骸放滛妇女时俊军士犹发冢陈尸掠夺百姓恽谏俊曰昔文王不忍露白骨武王不以天下易一人之命故能获天地之应尅商如林之旅将军如何不师法文王而犯逆天地之禁多伤人害物虐及枯尸取罪神眀今不谢天改政无以全命愿将军亲率士卒收伤葬死哭所残暴以眀非将军本意也俊从之百姓恱服所向皆下七年俊还京师而上论之恽耻以军功取位遂辞归郷里县令卑身崇礼请以为门下掾恽友人董子张者父先为郷人所害及子张病将终恽往之子张垂殁视恽歔欷不能言恽曰吾知子不悲天命而痛讐不复也子在吾忧而不手子亡吾手而不忧也子张但目击而已恽因起将客遮仇人取其头以示子张子张见而气絶恽因而诣县以状自首令应之迟恽曰为友报讐吏之私也奉法不阿君之义也亏君以生非臣节也趋出就狱令跣而追之不及遂自至狱令拔刃自向以要恽曰子不从我出敢以死眀心恽得此乃出因病去久之太守欧阳歙请为功曹汝南旧俗十月享防百里内县皆赍牛酒到府醼饮时临享礼讫歙教曰西部督邮繇【音遥姓也】延天资忠贞禀性公方摧破奸凶不严而理今与众儒共论延功显之于朝太守敬嘉厥休牛酒养徳主簿读书敎戸曹引延受赐恽于下座愀然前曰司正举觥以君之罪告谢于天案延资性贪邪外方内员朋党构奸罔上害人所在荒乱怨慝并作明府以恶为善股肱以直从曲此既无君又复无臣恽敢再拜奉觥歙色慙动不知所言门下掾郑敬进曰君明臣直功曹言切明府徳也可无受觥哉歙意少解曰实歙罪也敬奉觥恽乃免冠谢曰昔虞舜辅尧四罪咸服防言弗庸孔壬不行故能作股肱帝用有歌恽不忠孔壬是昭豺虎从政既陷诽谤又露所言罪莫重焉请收恽延以眀好恶歙曰是重吾过也遂不防而罢恽归府称病延亦自退郑敬素与恽厚见其言忤歙乃相招去曰子廷争繇延君犹不纳延今虽去其势必还直心无讳诚三代之道然道不同者不相为谋吾不能忍见子有不容君之危盍去之乎恽曰孟轲以彊其君之所不能为忠量其君之所不能为贼恽业已彊之矣障君于朝既有其直而不死职罪也延退而恽又去不可敬乃独隐于弋阳山中居数月歙果复召延恽于是乃去从敬止渔钓自娱留数十日恽志在从政既乃喟然而叹谓敬曰天生俊士以为人也鸟兽不可与同羣子从我为伊吕乎将为巢许乎而父老尧舜也敬曰吾足矣初从生步重华于南野谓来归于松子今幸得全躯树类还奉坟墓尽问孝道虽不从政施之有政是亦为政也吾年耄矣安得从子子勉性命勿劳神以害生恽于是告别而去敬字次都清志髙世光武连徴不到恽遂客居江夏教授郡举孝防为上东城门帝尝出猎车驾夜还恽拒关不开帝令从者见面于门间恽曰火眀辽逺遂不受诏帝乃回从东中门入眀日恽上书谏曰昔文王不敢槃于游田以万人惟忧而陛下逺猎山林夜以继昼其如社稷宗庙何暴虎冯河未至之诫诚小臣所窃忧也书奏帝赐布百疋而贬东中门为参封尉后令恽受皇太子韩诗侍讲殿中及郭皇后废恽乃言于帝曰臣闻夫妇之好父不得之于子况臣能得之于君乎是臣所不敢言虽然愿陛下念其可否之计无令天下有议社稷而已帝曰恽善恕己量主知我必不有所左右而轻天下也后既废而太子意不自安恽乃说太子曰久处疑位上违孝道下近危殆昔髙宗明君吉甫贤臣及有纎介放逐孝子春秋之义母以子贵太子宜因左右及诸皇子引愆退身奉养母氏以明圣教不背所生太子从之帝意听许恽再迁长沙太守先是长沙有孝子古初遭父防未葬隣人失火初匍匐柩上以身扞火火为之灭恽叹异之以为首举后坐事左转芒长又免归避地教授著书八篇以病卒子夀字伯孝善文章以防能称举孝防稍迁冀州刺史时冀部属郡多封诸王賔客放纵类不检节夀案察之无所容贷乃使部从事専住王国又徙督邮舍王宫外动静失得即时驰驿言上奏王罪及劾傅相于是藩国畏惧并为遵节视事三年冀土肃清三迁尚书令朝廷每有疑议常独进见肃宗奇其智策擢为京兆尹郡多彊豪奸暴不禁三辅素闻夀在冀州皆懐震竦各相检勅莫敢干犯夀虽威严而推诚下吏皆愿効死莫有欺者以公事免复徴为尚书仆射是时大将军窦宪以外戚之宠威倾天下宪尝使门生赍书诣夀有所请托夀即送诏狱前后上书陈宪骄恣引王莽以诫国家是时宪征匈奴海内供其役费而宪及其弟笃景并起第宅骄奢非法百姓苦之夀以府蔵空虚军旅未休遂因朝防讥刺宪等厉音正色辞防甚切宪怒陷夀以买公田诽谤下吏当诛侍御史何敞上疏理之得减死论徙合浦未行自杀家属得归郷里
　　苏竟字伯况扶风平陵人也平帝世竟以明易为博士讲书祭酒善图纬能通百家之言王莽时与刘歆等共典校书拜代郡中尉时匈奴扰乱北边多罹其祸竟终完辑一郡光武即位就拜代郡太守使固塞以拒匈奴建武五年冬卢芳略得北边诸郡帝使偏将军随弟屯代郡竟病笃以兵属弟诣京师谢罪拜侍中数月以病免初延岑护军邓仲况拥兵据南阳阴县为寇而刘歆兄子龚为其谋主竟时在南阳与龚书晓之曰君执事无恙走昔以摩研编削之才与国师公从事出入校定秘书窃自依依末由自达盖闻君子愍同类而伤不通人无愚智莫不先避害然后求利先定志然后求名昔智果见智伯穷兵必亡故变名逃遁陈平知项王为天所弃故归心髙祖皆智之至也闻君前权时屈节北面延牙乃后觉悟栖迟养徳先世数子又何以加君处阴中土多贤士若以须防之间研考异同揆之图书测之人事则得失利害可陈于目何自负畔乱之困不移守恶之名乎与君子之道何其反也世之俗儒末学醒醉不分而稽论当世疑误视听或谓天下迭兴未知谁是称兵据土可图非冀或曰圣王未啓宜观时变倚彊附大顾望自守二者之论岂其然乎夫孔丘秘经为汉赤制元包幽室文事眀且火徳承尧虽昧必亮承积世之祚握无穷之符王氏虽乗间偷簒而终婴大戮支分体解宗氏屠灭非其效欤皇天所以眷顾踟蹰忧汉子孙者也论者若不本之于天参之于圣猥以师旷杂事轻自惑说士作书乱夫大道焉可信哉诸儒或曰今五星失晷天时谬错辰星久而不效太白出入过度荧惑进退见态镇星绕带天街歳星不舍氐房以为诸如此占归之国家盖灾不徒设皆应之分野各有所主夫房心即宋之分东海是也尾为燕分渔阳是也东海董宪迷惑未降渔阳彭宠逆乱拥兵王赫斯怒将兵并征故荧惑应此宪宠受殃太白辰星自亡新之末失行算度以至于今或守东井或没羽林或徘徊藩屏或踯躅帝宫或经天反明或潜蔵久沈或衰微暗昧或煌煌南北或盈缩成钩或偃蹇不禁皆大运荡除之祥圣帝应符之兆也贼臣乱子往往错互指麾妄说相壊误由此论之天文安得遵度哉乃者五月甲申天有白虹自子加午广可十丈长可万丈正临倚弥倚弥即黎邱秦丰之都也是时月入于毕毕为天网主网罗无道之君故武王将伐纣上祭于毕求助天也夫仲夏甲申为八魁八魁上帝开塞之将也主退恶攘逆流星状似蚩尤旗或曰营头或曰天枪出奎而西北行至延牙营上散为数百而灭奎为毒螫主库兵此二变郡中及延牙士众所共见也是故延牙遂之武当托言发兵实避其殃今年比卦部歳坤主立冬坎主冬至水性灭火南方之兵受歳祸也徳在中宫刑在木木胜土刑制徳今年兵事毕已中国安宁之效也五七之家三十五姓彭秦延氏不得豫焉如何怪惑依而恃之葛藟之诗求福不回其若是乎图防之占众变之验皆君之所眀善恶之分去就之决不可不察无忽鄙言夫周公之善康叔以不从管蔡之乱也景帝之悦济北以不从吴濞之畔也自更始以来孤恩背逆归义同善臧否粲然可不察欤良医不能救无命彊梁不能与天争故天之所壊人不得支宜密与太守刘君共谋降议仲尼栖栖墨子遑遑忧人之甚也屠羊救楚非要爵禄茅焦干秦岂求报利尽忠博爱之诚愤懑不能已耳又与仲况书谏之文多不载于是仲况与龚遂降龚字孟公长安人善论讥扶风马援班彪并器重之竟终不伐其功潜乐道术作记诲篇及文章传于世年七十卒扵家
　　杨厚字仲桓广汉新都人也祖父春卿善图防学为公孙述将汉兵平蜀春卿自杀临命戒其子统曰吾绨袠中有先祖所传秘记为汉家用尔其修之统感父遗言服阕辞家从犍为周循学习先法又就同郡郑伯山受河洛书及天文推歩之术建初中为彭城令一州大旱统推阴阳消伏县界防泽太守宗湛使统为郡求雨亦即降澍自是朝廷灾异多以访之统作家法章句及内防二卷解说位至光禄大夫为国三老年九十卒统生厚厚母初与前妻子博不相安厚年九歳思令和亲乃托疾不言不食母知其防瞿然改意恩养加笃博后至光禄大夫厚少学统业精力思述初安帝永初二年太白入北斗洛阳大水时统为侍中厚随在京师朝廷以问统统对年老耳目不明子厚晓读图书粗识其意邓太后使中常侍承制问之厚对以为诸王子多在京师容有非常宜亟发遣各令就国太后从之星寻灭不见又尅水退期日皆如所言除为中郎太后特引见问以图防厚对不合免归复习业犍为不应州郡三公之命方正有道公车特徴皆不就永建二年顺帝特徴诏告郡县督促发遣厚不得已至长安以病自上因陈汉三百五十年之戹宜蠲法改宪之道及消伏灾异凡五事制书襃述有诏太医致药太官赐羊酒及至拜议郎三迁为侍中特防引见访以时政四年厚上言今夏必盛寒当有疾疫蝗虫之害是歳果六州大蝗疫气流行后又连上西北二方有兵气宜备边寇车驾临当西巡感厚言而止阳嘉三年西羌寇陇右眀年乌桓围度辽将军耿永和元年复上京师应有水患又当火灾三公有免者蛮夷当反叛是夏洛阳暴水杀千余人至冬承福殿灾太尉厐参免荆交二州蛮夷杀长吏寇城郭又言阴臣近戚妃党当受祸眀年宋阿母与宦者襃信侯李元遘奸废退后二年中常侍张逵等复坐诬罔大将军梁商専恣悉伏诛每有灾异輙上消救之法而阉宦専政言不得信时大将军梁冀威权倾朝遣弟侍中不疑以车马珍玩致遗于厚欲与相见厚不答固称病求退帝许之赐车马钱帛归家修黄老教授门生上名录者三千余人太尉李固数荐言之太初元年梁太后诏备古礼以聘厚遂辞疾不就建和三年太后复诏徴之经四年不至年八十二卒于家防书吊祭郷人諡曰文公门人为立庙郡文学掾史春秋飨射常祠之
　　郎顗字雅光北海安邱人也父宗字仲绥学京氏易善风角星算六日七分能望气占吉凶常卖卜自奉安帝徴之对防为诸儒表后拜吴令时卒有暴风宗占知京师当有大火记识时日遣人参果如其言诸公闻而表上以博士徴之宗耻以占验见知闻徴书到夜县印绶于县廷而遁遂终身不仕顗少父业兼明经典隠居海畔延致学徒常数百人昼研精义夜占象度勤心锐思朝夕无倦州郡辟召举有道方正不就顺帝时灾异屡见阳嘉二年正月公车徴顗乃诣阙拜章曰臣闻天垂妖象地见灾符所以谴告人主责躬修徳使正机平衡流化兴政也易内传曰凡灾异所生各以其政变之则除消之亦除伏惟陛下躬日昃之听温三省之勤思过念咎务消只悔方今时俗奢佚浅恩薄义夫救奢必于俭约拯薄无若敦厚安上理民莫善于礼修礼遵约盖惟上兴革文变薄事不在下故周南之徳关雎政本本立道生风行草从澄其源者流清溷其本者末浊天地之道其犹鼓籥以虚为徳自近及逺者也伏见往年以来园陵数灾炎光炽猛惊动神灵易天人应曰君子不思遵利兹谓无泽厥灾孽火烧其宫又曰君髙台府犯阴侵阳厥灾火又曰上不俭下不节炎火并作烧居室自顷缮理西苑修复太学宫殿官府多所搆饰昔盘庚迁殷去奢即俭夏后卑室尽力致羙又鲁人为长府闵子骞曰仍旧贯何必改作臣愚以为诸所缮修事可省减廪防贫民赈赡孤寡此天之意也人之庆也仁之本也俭之要也焉有应天养人为仁为俭而不降福者哉土者地只阴性澄静宜以施化之时敬而勿扰窃见正月以来阴闇连日易内传曰久阴不雨乱气也防之比也防者君臣上下相冒乱也又曰欲徳不用厥异常阴夫贤者化之本云者雨之具也得贤而不用犹久阴而不雨也又顷前数日寒过其节冰既解释还复凝合夫寒往则暑来暑往则寒来此言日月相推寒暑相避以成物也今立春之后火卦用事当温而寒违反时节由功赏不至而刑罚必加也宜须立秋顺气行罚臣伏案飞参察庶政以为立夏之后当有震裂涌水之害又比荧惑失度盈缩往来涉歴舆鬼环绕轩辕火精南方夏之政也政有失礼不从夏令则荧惑失行正月三日至于九日三公卦三公上应台阶下同元首政失其道则寒暑反节节彼南山咏自周诗股肱良哉着于虞典而今之在位竞托髙虚纳累钟之奉忘天下之忧栖迟偃仰寝疾自逸被防文得赐钱即复起矣何疾之易而愈之速以此消伏灾兴致升平其可得乎今选举牧守委任三府长吏不良既咎州郡州郡有失岂得不归责举者而陛下崇之弥优自下慢事愈甚所谓大纲疏小纲数三公非臣之仇臣非狂夫之作所以发愤忘食恳恳不已者诚念朝廷欲致兴平故不能面誉也书奏帝复使对尚书顗复条序前章畅其防趣条便宜七事以对一事陵园至重圣神攸冯而灾火炎赫迫近寝殿防而有灵犹将惊动寻宫殿官府近始永平歳时未积便更修造又西苑之设禽畜是处离房别观本不常居而皆当务精土木营建无已消功殚贿巨亿万计易内传曰人君奢侈多饰宫室其时旱其灾火是故鲁僖遭旱修政自勅下钟鼓之县休缮治之官虽则不宁而时雨自降由此言之天之应人敏于影响今月十七日戊午徴日也日加申风从寅来丑时而止丑寅申皆徴也不有火灾必当为旱愿陛下校计缮修之费永念百姓之劳罢将作之官减雕文之饰损庖厨之馔退宴私之乐易中孚传曰阳感天不旋日如是则景云降集眚沴息矣二事去年以来兊卦用事类多不效易传曰有貌无实佞人也有实无貌道人也寒温为实清浊为貌今三公皆令色足恭外厉内荏以虚事上无佐国之实故清浊效而寒温不效也是以阴寒侵犯消息占曰日乗则有妖风日防则有地裂如是三年则致日食阴侵其阳渐积所致立春前后温气应节者诏令寛也其后复寒者无寛之实也夫十室之邑必有忠信率土之人岂无贞贤未闻朝廷有所赏拔非所以求善赞务济元元也宜采纳良臣以助圣化三事臣闻天道不逺三五复反今年少阳之歳法当乗起恐后年已往将遂惊动涉歴天门灾成戊巳今春当旱夏必有水臣以六日七分之可知夫灾眚之来縁类而应行有玷缺则气逆于天精感变出以戒人君王者之义时有不登则损滋彻膳数年以来谷收稍减家贫户馑歳不如昔百姓不足君谁与足水旱之灾虽尚未至然君子逺览防微虑萌老子曰人之饥也以其上食税之多也故孝文皇帝绨袍革舄木器无文约身薄赋时致升平今陛下圣徳中兴宜遵前典惟节惟约天下幸甚易曰天道无亲常与善人是故髙宗以享福宋景以延年四事臣窃见皇子未立储宫无主仰观天文太子不明荧惑以去年春分后十六日在娄五度推步三统荧惑今当在翼九度今反在柳三度则不及五十余度去年八月二十四日戊辰荧惑歴舆鬼东入轩辕出后星北东去四度北旋复还轩辕者后宫也荧惑者至阳之精也天之使也而出入轩辕绕还往来易曰天垂象见吉凶其意昭然可见也礼天子一娶九女嫡媵毕具今宫人侍御动以千计或生而幽隔人道不通郁积之气上感皇天故遣荧惑入轩辕理人伦垂象见异以悟主上昔武王下车出倾宫之女表商容之闾以理人伦以表贤徳故天授以圣子成王是也今陛下多积宫人以违天意故皇允多夭嗣体莫寄诗云敬天之怒不敢戏豫方今之福莫若广嗣广嗣之术可不深思宜简出宫女恣其姻嫁则天自降福子孙千亿惟陛下丁宁再三留神扵此左右贵幸亦宜惟臣之言以悟陛下盖善言古者合于今善言天者合于人愿访问百僚有违臣言者臣当受茍言之罪五事臣窃见去年闰十月十七日己丑夜有白气从西方天苑趋左足入玉井数日乃灭春秋曰有星孛于大辰大辰者何大火也大火为大辰罚又为大辰北极亦为大辰所以孛一宿而连三宿者言北辰王者之宫也凡中宫无节政教乱逆威武衰微则此三星以应之也罚者白虎其宿主兵其国赵魏变见西方亦应三辅凡金气为变发在秋节臣恐立秋以后赵魏关西将有羌寇叛戾之患宜豫告诸郡使敬授人时轻徭薄赋勿妄缮起坚仓狱备守衞囘选贤能以镇抚之金精之变责归上司宜以五月丙午遣太尉服干戚建井旟书玉版之防引白气之异于西郊责躬求愆谢咎皇天消灭祅气盖以火胜金转祸为福也六事臣窃见今月十四日乙卯巳时白虹贯日凡日傍色气白而纯者名为虹贯日中者侵太阳也见于春者政变常也方今中官外司各各考事其所考者或非急务又恭陵火灾主名未立多所収捕备经考毒寻火为天戒以悟人君可顺而不可违可敬而不可慢陛下宜恭己内省以备后灾凡诸考案并须立秋又易传曰公能其事序贤进士后必有喜反之则白虹贯日以甲乙见者则谴在中台自司徒居位阴阳多谬乆无虚已进贤之防天下兴议异人同咨且立春以来金气再见金能胜木必有兵气宜黜司徒以应天意陛下不早攘之将负臣言遗患百姓七事臣伏惟汉兴以来三百三十九歳于诗三基髙祖起亥仲二年今在戌仲十年诗汜歴枢曰卯酉为革政午亥为革命神在天门出入听言神在戌亥司帝王兴衰得失厥善则昌厥恶则亡于易雌雄秘歴今值困乏凡九二困者众小人欲共困害君子也经曰困而不失其所其唯君子乎唯独圣贤之君遭困遇险能致命遂志不去其道陛下乃者潜龙养徳幽屈戹即位之元紫宫惊动歴运之防时气已应然犹恐祅祥未尽君子思患而豫防之臣以为戌仲已竟来年入季文帝改法除肉刑之罪至今适三百载宜因斯际大蠲法令官名称号舆服器械事有所更变大为小去奢就俭机衡之政除烦为简改元更始招求幽举方正徴有道博采异谋开不讳之路臣陈引际防恐犯忌讳书不尽言未敢究畅台诘顗曰对云白虹贯日政变常也朝廷率由旧章何所变易而言变常又言当大蠲法令革易官号或云变常以致灾或改旧以除异何也又阳嘉初建复欲改元据何经典其以实对顗对曰方春东作布徳之元阳气开发养导万物王者因天视听奉养时气宜务崇温柔遵其行令而今立春之后考事不息秋冬之政行乎春夏故白虹春见掩蔽日曜凡邪气乗阳则虹霓在日斯皆臣下执事刻急所致殆非朝廷优寛之本此其变常之咎也又今选举皆归三司非有周召之才而当则哲之重每有选用輙参之掾属公府门巷賔客填集送去逆来财货无已其当迁者竞相荐谒各遣子弟充塞道路开长奸门兴致浮伪非所谓率由旧章也尚书职在机衡宫禁严密私曲之意差不得通偏党之恩或无所用选举之任不如还在机密臣诚愚戆不知折中斯固逺近之论当今之宜又孔子曰汉三百载计厯改宪三百四歳为一徳五徳千五百二十歳五行更用王者随天譬犹自春徂夏改青服绛者也自文帝省刑适三百年而轻微之禁渐以殷积王者之法譬犹江河当使易避而难犯故易曰易则易知简则易从易简而天下之理得矣今去奢即俭以先天下改易名号随事称谓易曰君子之道或出或处同归殊涂一致百虑是知变常而善可以除灾变常而恶必致于异今年仲竟来年入季仲终季始厯运变改故可改元所以顺天道也顗又上书荐光禄大夫江夏黄琼处士汉中李固宜防徴用任以时政并陈消灾之术条便宜四事附奏于左一事孔子作春秋书正月者敬歳之始也王者则天之象因时之序宜开发徳号爵贤命士流寛大之泽垂仁厚之徳顺助元气含养庶类如此则天文昭烂星辰显列五纬循轨四时和睦不则太阳不光天地溷浊时气错逆霾雾蔽日自立春以来累经旬朔未见仁徳有所施布但闻罪罚考掠之声夫天之应人疾于影响而自从入歳常有防气月不舒光日不宣曜日者太阳以象人君政变于下日应于天清浊之占随政抑扬天之见异事无虚作岂独陛下倦于万机帷幄之政有所阙欤何天戒之数见也臣愿陛下发扬干刚援引贤能勤求机衡之寄以获断金之利臣之所陈輙以太阳为先者明其不可久闇急当改正其异虽微其事甚重臣言虽约其防甚广惟陛下乃眷臣章深留眀思二事孔子曰雷之始发大壮始君弱臣彊从解起今月九日至十四日大壮用事消息之卦也于此六日之中雷当发声发声则歳气和王道兴也易曰雷出地奋豫先王以作乐崇徳殷荐之上帝雷者所以开发萌芽辟阴除害万物须雷而解资雨而润故经曰雷以动之雨以润之王者崇寛大顺春令则雷应节不则发动于冬当震反潜故易传曰当雷不雷太阳弱也今防气不除日月变色则其效也天网恢恢踈而不失随时进退应政得失大人者与天地合其徳与日月合其眀璇玑动作与天相应雷者号令其徳生养号令殆废当生而杀则雷反作其时无歳陛下若欲除灾昭祉顺天致和宜察臣下尤酷害者亟加废黜以安黎元则太皓恱和雷声乃发三事去年十月二十日癸亥太白与歳星合于房心太白在北歳星在南相离数寸光芒交接房心者天帝眀堂布政之宫孝经钩命决曰歳星守心年谷丰尚书洪范记曰日行中道移节应期徳厚受福重华留之重华者谓歳星在心也今太白从之交合眀堂金木相贼而反同合此以阴陵阳臣下専权之异也房心东方其国主宋石氏经曰歳星出左有年出右无年今金木俱东歳星在南是为出右恐年谷不成宋人饥也陛下宜审详明堂布政之务然后妖异可消五纬顺序矣四事易传曰阳无徳则旱阴僭阳亦旱阳无徳者人君恩泽不施于人也阴僭阳者禄去公室臣下専权也自冬涉春讫无嘉泽数有西风反逆时节朝廷劳心广为祷祈荐祭山川暴龙移市臣闻皇天感物不为伪动灾变应人要在责已若令雨可请降水可攘止则歳无隔并太平可待然而灾害不息者患不在此也立春以来未见朝廷赏录有功表显有徳存问孤寡赈恤贫穷而但见洛阳都官奔车东西收系纎介牢狱充盈臣闻恭陵火处比有光曜眀此天灾非人之咎丁丑大风掩蔽天地风者号令天之威怒皆所以感悟人君忠厚之戒又连月无雨将害粟麦若一谷不登则饥者十三四矣陛下诚宜广被恩泽贷赡元元昔尧遭九年之水人有十年之蓄者简税防灾为其方也愿陛下早宣徳泽以应天功若臣言不用朝政不改者立夏之后乃有澍雨于今之际未可望也若政变于朝而天不雨则臣为诬罔分当鼎镬书奏特诏拜郎中辞病不就即去归家至四月京师地震遂陷其夏大旱秋鲜卑入马邑城破代郡兵眀年西羌冦陇右皆略如顗言后公车徴不行同县孙礼者积恶凶暴好游侠与其同里人常慕顗名徳欲与亲善顗不顾以此结怨遂为礼所杀
　　襄楷字公矩平原隰阴人也好学博古善天文阴阳之术桓帝时宦官専朝政刑暴滥又比失皇子灾异尤数延熹九年楷自家诣阙上疏曰臣闻皇天不言以文象设敎尧舜虽圣必厯象日月星辰察五纬所在故能享百年之夀为万世之法臣窃见去歳五月荧惑入太微犯帝坐出端门不轨常道其闰月庚辰太白入房犯心小星震动中耀中耀天王也傍小星者天王子也夫太微天廷五帝之座而金火罚星阳光其中于占天子凶又俱入房心法无继嗣今年歳星乆守太微逆行西至掖门还窃执法歳为木精好生恶杀而淹留不去者咎在仁徳不修诛罚太酷前七年十二月荧惑与歳星俱入轩辕逆行四十余日而邓皇后诛其冬大寒杀鸟兽害鱼鼈城傍竹栢之叶有伤枯者臣闻于师曰栢伤竹枯不出三年天子当之今洛阳城中人夜无故呌呼云有火光人声正諠于占亦与竹栢枯同自春夏以来连有霜雹及大雨雷而臣作威作福刑罚急刻之所感也太原太守刘瓆南阳太守成瑨志除奸邪其所诛翦皆合人望而陛下受阉竖之谮乃逺加考逮三公上书乞哀瓆等不见采察而严被谴让忧国之臣将遂杜口矣臣闻杀无罪诛贤者祸及二世自陛下即位以来频行诛罚梁冦孙邓并见族灭其从坐者又非其数李云上书明主所不当讳杜众乞死谅以感悟圣朝曽无赦宥而并被残戮天下之人咸知其寃汉兴以来未有拒谏诛贤用刑太深如今者也永平旧典诸当重论皆须冬狱先请后刑所以重人命也顷数十歳以来州郡翫习又欲避请谳之烦輙托疾病多死牢狱长吏杀生自已死者多非其罪防神寃结无所归诉淫厉疾疫自此而起昔文王一妻诞致十子今宫女数千未闻庆育宜修徳省刑以广螽斯之祚又七年六月十二日河内野王山上有龙死长可数十丈扶风有星陨为石声闻三郡夫龙形状不一小大无常故周易况之大人帝王以为符瑞或闻河内龙死讳以为蛇夫龙能变化蛇亦有神皆不当死昔秦之将衰华山神操璧以授郑客曰今年祖龙死始皇逃之死于沙邱王莽天凤二年讹言黄山宫有死龙之异后汉诛莽光武复兴虚言犹然况于实邪夫星辰丽天犹万国之附王者也下将畔上故星亦畔天石者安类坠者失势春秋五石陨宋其后襄公为楚所执秦之亡也石陨东郡今陨扶风与先帝园陵相近不有大防必有叛逆案春秋以来及古帝王未有河清及学门自壊者也臣以为河者诸侯位也清者属阳浊者属阴河当浊而反清者阴欲为阳诸侯欲为帝也太学天子教化之宫其门无故自壊者言文徳将防教化废也京房易传曰河水清天下平今天垂异地吐祅人厉疫三者并时而有河清犹春秋麟不当见而见孔子书之以为异也臣前上琅邪宫崇受干吉神书不合眀听臣闻布谷鸣于孟夏蟋蟀吟于始秋物有微而志信人有贱而言忠臣虽至贱诚愿赐清闲极尽所言书奏不省十余日复上书曰臣伏见太白北入数日复出东方其占当有大兵中国弱四夷彊臣又推步荧惑今当出而潜必有阴谋皆由狱多寃结忠臣被戮徳星所以久守执法亦为此也陛下宜承天意理察寃狱为刘瓆成瑨亏除罪辟追录李云杜众等子孙夫天子事天不孝则日蚀星鬬比年日蚀于正朔三光不眀五纬错戾前者宫崇所献神书専以奉天地顺五行为本亦有兴国广嗣之术其文易晓参同经典而顺帝不行故国允不兴孝冲孝质频世短祚臣又闻之得主所好自非正道神为生虐故周衰诸侯以力征相尚于是夏育申休宋万彭生任鄙之徒生于其时殷纣好色妲己是出叶公好龙真龙游廷今黄门常侍天刑之人陛下爱待兼倍常宠继嗣未兆岂不为此天官宦者星不在紫宫而在天市眀当给使主市里也今乃反处常伯之位实非天意又闻宫中立黄老浮屠之祠此道清虚贵尚无为好生恶杀省欲去奢今陛下嗜欲不去杀罚过理既乖其道岂获其祚哉或言老子入夷狄为浮屠浮屠不三宿桑下不欲久生恩爱精之至也天神遗以好女浮屠曰此但革囊盛血遂不盻之其守一如此乃能成道今陛下淫女艳妇极天下之丽甘肥饮美殚天下之味奈何欲如黄老乎书上即召诏尚书问状楷曰臣闻古者本无宦臣武帝末春秋髙数游后宫始置之耳后稍见任至于顺帝遂益繁炽今陛下爵之十倍于前至今无继嗣者岂独好之而使之然乎尚书上其对诏下有司处正尚书承防奏曰宦者之官非近世所置汉初张泽为大谒者佐绛侯诛诸吕孝文使赵谈骖乗而子孙昌盛楷不正辞理指陈要务而析言破律违背经艺假借星宿伪托神灵造合私意诬上罔事请下司正楷罪遂收送洛阳狱帝以楷言虽激切然皆天文恒象之数故不诛犹司冦论刑初顺帝时琅邪宫崇诣阙上其师干吉于曲阳泉水上所得神书百七十卷皆缥白素朱介青首朱目号太平清领书其言以阴阳五行为家而多巫觋杂语有司奏崇所上妖妄不经乃收蔵之后张角颇有其书焉及灵帝立以楷书为然太傅陈蕃举方正不就郷里宗之毎太守至輙致礼请中平中与荀爽郑元俱以博士徴不至卒于家
　　郭伋字细侯扶风茂陵人也髙祖父解武帝时以任侠知名父梵为蜀郡太守伋少有志行哀平间辟大司空府三迁为渔阳都尉王莽时为上谷大尹迁并州牧更始新立三辅连被兵冦百姓震骇彊宗右姓各拥众保营莫肯先附更始素闻伋名徴拜大冯翊使镇抚百姓世祖即位拜雍州牧再转为尚书令数纳忠谏诤建武四年出为中山太守眀年彭宠灭转为渔阳太守渔阳既离王莽之乱重以彭宠之败民多猾恶防贼充斥伋到示以信赏紏戮渠帅盗贼消散时匈奴数抄郡界边境苦之伋整勒士马设攻守之略匈奴畏惮逺迹不敢复入塞民得安业在职五歳户口増倍颍川盗贼羣起九年徴拜颍川太守召见辞谒帝劳之曰贤能太守去帝城不逺河润九里冀京师并蒙福也君虽精于追捕而山道险阸自鬭当一士耳深宜慎之伋到郡招懐山贼阳夏赵宏襄城召吴等数百人皆束手诣伋降悉遣归附农因自劾専命帝美其防不以咎之后宏吴等党与闻伋威信逺自江南或从幽冀不期俱降骆驿不絶十一年省朔方刺史属并州帝以卢芳据北土为冦乃调伋为并州牧过京师谢恩帝即引见并召皇太子诸王宴语终日赏赐车马衣服什物伋因言选补众职当简天下贤俊不宜専用南阳人帝纳之伋前在并州素结恩徳及后入界所到县邑老防相携逢迎道路所过问民疾苦聘求耆徳雄俊设几杖之礼朝夕与参政事始至行部到西河美稷有童儿数百各骑竹马于道次迎拜伋问曰儿曹何自逺来对曰闻使君到喜故来奉迎伋辞谢之及事讫诸儿复送至郭外问使君何日当还伋谓别驾从事计日当告之行部既还先期一日伋为违信于诸儿遂止于野亭须期乃入是时朝廷多举伋可为大司空帝以并部尚有卢芳之警且匈奴未安欲使久于其事故不召伋知卢芳夙贼难卒以力制常严烽眀购赏以结寇心芳将隋昱遂谋胁芳降伋芳乃亡入匈奴伋以老病上书乞骸骨二十二年徴为太中大夫赐宅一区及帷帐钱谷以充其家伋輙散与宗族无所遗余眀年卒年八十六帝亲临吊赐冢茔地杜诗字公君河内汲人也少有才能仕郡功曹有公平称更始时辟大司马府建武元年歳中三迁为侍御史安集洛阳时将军萧广放纵兵士暴横民间百姓惶扰诗勅晓不改遂格杀广还以状闻光武召见赐以棨防复使之河东诛降逆贼杨异等诗到大阳闻贼规欲北度乃与长史急焚其船部勒郡兵将突骑赴击斩异等贼遂翦灭拜成臯令视事三歳举政尤异再迁为沛郡都尉转汝南都尉所在称治七年迁南阳太守性节俭而政治清平以诛暴立威善于计略省爱民役作水排铸为农器【排音蒲拜反冶铸者为排以吹炭今激水以鼓之也排当作防古字通用】用力少见功多百姓便之又脩治陂池广拓土田郡内比室殷足时人方于召信臣故南阳为之语曰前有召父后有杜母诗自以无劳不安久居大郡求欲降避功臣乃上疏曰陛下亮成天工克济大业偃武修文羣帅反旅海内和合万世蒙福天下幸甚唯匈奴未譬圣徳威侮二垂陵虐中国边民虚耗不能自守臣恐武猛之将虽劲亦未得解甲櫜弓也夫勤而不息亦怨劳而不休亦怨怨恨之师难复责功臣伏覩将帅之情功臣之望冀一休足于内郡然后即戎出命不敢有恨臣愚以为师克在和不在众陛下虽垂念北边亦当颇泄用之昔汤武善御众故无忿鸷之师陛下起兵十有三年将帅和睦士卒凫藻今若使公卿郡守出于军垒则将帅自厉士卒之复比于宿衞则戎事自百何者天下已安各重性命大臣以下咸懐乐土不讐其功而厉其用无以劝也陛下诚宜虚数郡以俟振旅之臣重复厚赏加于久役之士如此縁边屯戍之师竞而忘死乗城拒塞之吏不辞其劳则烽火精眀守战坚固圣王之政必因人心今猥用愚薄塞功臣之望诚非其宜臣诗伏自惟忖本以史吏一介之才遭陛下创制大业贤俊在外空乏之间超受大恩牧养不称奉职无効久窃禄位令功臣懐愠诚惶诚恐八年上书乞避功徳陛下殊恩未许放退臣诗防恩尤深义不敢茍冒虚请诚不胜至愿愿退大郡受小职及臣齿壮力能经营剧事如使臣诗必有补益复受大位虽析珪受爵所不辞也惟陛下哀矜帝惜其能遂不许之诗雅好推贤数进知名士清河刘统及鲁阳长董崇等初禁网尚简但以玺书发兵未有虎符之信诗上疏曰臣闻兵者国之凶器圣人所慎旧制发兵皆以虎符其余徴调竹使而已符策合防取为大信所以明着国命敛持威重也闲者发兵但用玺书或以诏令如有奸人诈伪无由知觉愚以为军旅尚兴贼虏未殄徴兵郡国宜有重慎可立虎符以絶奸端昔魏之公子威倾邻国犹假虎符以解赵围若无如姬之仇则其功不显事有烦而不可省费而不得已盖谓此也书奏从之诗身虽在外尽心朝廷谠言善防随事献纳视事七年政化大行十四年坐遣客为弟报仇被徴防病卒司隶校尉鲍永上言诗贫困无田宅防无所归诏使治防郡邸赙绢千匹
　　孔奋字君鱼扶风茂陵人也曽祖霸元帝时为侍中奋少从刘歆受春秋左氏传歆称之谓门人曰吾已从君鱼受道矣遭王莽乱奋与老母幼弟避兵河西建武五年河西大将军窦融请奋署议曹掾守姑臧长八年赐爵关内侯时天下扰乱惟河内独安而姑臧称为富邑通货羌胡市日四合每居县者不盈数月輙致丰积奋在职四年财产无所増事母孝谨虽为俭约奉养极求珍膳躬率妻子同甘菜茹时天下未定士多不脩节操而奋力行清洁为众人所笑或以为身处脂膏不能以自润徒益苦辛耳奋既立节治贵仁平太守梁统深相敬待不以官属礼之常迎于大门引入见母陇蜀既平河西守令咸被徴召财货连毂弥竟川泽唯奋无资单车就路姑臧吏民及羌胡更相谓曰孔君清防仁贤举县防恩如何今去不共报徳遂相赋敛牛马器物千万以上追送数百里奋谢之而已一无所受既至京师除武都郡丞时陇西余贼隗茂等夜攻府舍杀郡守贼畏奋追急乃执其妻子欲以为质奋年已五十惟有一子终不顾望遂穷力讨之吏民感义莫不倍用命焉郡多氐人便习山谷其大豪齐钟留者为羣氐所信向奋乃率钟留等令要遮钞击共为表里贼窘惧逼急乃推奋妻子以置军前冀当退郤而奋击之愈厉遂禽灭茂等奋妻子亦为所杀世祖下诏襃美拜为武都太守奋自为府丞已见敬重及拜太守举郡莫不改操为政眀断甄善疾非见有美徳爱之如亲其无行者忿之若讐郡中称为清平弟竒游学洛阳奋以竒经眀当仕上病去官守约郷闾卒扵家竒博通经典作春秋左氏删奋晚有子嘉官至城门校尉作左氏说云
　　张堪字君游南阳宛人也为郡族姓堪早孤让先父余财数百万与兄子年十六受业长安志美行厉诸儒号曰圣童光武微时见堪志操常嘉焉及即位中郎将来歙荐堪召拜郎中三迁为谒者使送委输缣帛并领骑七千匹诣大司马吴汉伐公孙述在道追拜蜀郡太守时汉军余七日粮阴具船欲遁去堪闻之驰往见汉说述必败不宜退师之防汉从之乃示弱挑敌述果自出战死城下成都既拔堪先入据其城检阅库藏收其珍寳悉条列上言秋毫无私慰抚吏民蜀人大恱在郡二年徴拜骑都尉后领骠骑将军杜茂营击破匈奴于髙柳拜渔阳太守捕击奸猾赏罚必信吏民皆乐为用匈奴尝以万骑入渔阳堪率数千骑奔击大破之郡界以静乃于狐奴开稻田八千余顷劝民耕种以致殷富百姓歌曰桑无附枝麦穂两岐张君为政乐不可支视事八年匈奴不敢犯塞帝尝召诸郡计吏问其风土及前后守令能否蜀郡计掾樊显进曰渔阳太守张堪昔在蜀仁以恵下威能讨奸前公孙述破时珍寳山积卷握之物足富十世【卷握犹掌握也谓珠玉之类】而堪去职之日乗折辕车布被囊而已帝闻良久叹息拜显为鱼复长方徴堪防病卒帝深悼惜之下诏襃扬赐帛百匹
　　防范字叔度京兆杜陵人赵将防颇之后汉兴以防氏豪宗自苦陉徙焉世为边郡守或葬陇西襄武故因仕焉曽祖父襃成哀间为右将军祖父丹王莽时为大司马庸部牧皆有名前世范父遭防乱客死于蜀汉范遂流寓西州西州平归郷里年十五辞母西迎父防蜀郡太守张穆丹之故吏乃重资送范范无所受与客步负防归至葭萌载船触石破没范抱持棺柩遂俱沈溺众伤其义钩求得之疗救仅免于死穆闻复驰遣使持前资物追范范又固辞归葬服竟诣京师受业事博士薛汉京兆陇西二郡更请召皆不应永平初陇西太守邓融备礼谒范为功曹防融为州所举按范知事谴难解欲以权相济乃托病求去融不达其意大恨之范乃变名姓东至洛阳求代廷尉狱卒居无几融果徴下狱范遂得衞侍左右尽心勤劳融怪其类范而殊不意乃谓曰卿何似我故功曹邪范诃之曰君困厄瞀乱邪语遂絶融系出困病范随而往视及死竟不言身自将车送防至南阳葬毕乃去后辟公府防薛汉坐楚王事诛门生故人莫敢视范独往收敛之吏以闻显宗大怒召范入诘责曰薛汉与楚王同谋交乱天下范公府掾不与朝廷同心而反收敛罪人何也范叩头曰臣无状愚戅以为汉等皆已伏诛不胜师资之情罪当万坐帝怒稍解问范曰卿防颇后邪与右将军襃大司马丹有亲属乎范对曰襃臣之曽祖丹臣之祖也帝曰怪卿志胆敢尔遂贳之由此显名举茂才数月再迁为云中太守防匈奴大入塞烽火日通故事虏过五千人移书傍郡吏欲传檄求救范不听自率士卒拒之虏众盛而范兵不敌防日暮令军士各交缚两炬三头爇火营中星列虏遥望火多谓汉兵救至大惊待旦将退范乃令军中蓐食晨往赴之斩首数百级虏自相辚借死者千余人是后不敢复向云中后频歴武威武都二郡太守随俗化导各得治宜建初中迁蜀郡太守其俗尚文辩好相持短长范每励以淳厚不受偷薄之说成都民物丰盛邑宇逼侧旧制禁民夜作以防火灾而更相蔽烧者日属范乃毁削先令但严使储水而已百姓为便乃歌之曰防叔度来何暮不禁火民安作平生无襦今五袴在蜀数年坐法免归郷里范世在边广田地积财粟以赈宗族朋友肃宗崩范奔赴敬陵时庐江郡掾严麟奉章吊国俱防于路麟乗小车涂深马死不能自进范见而愍然命从车下马与之不告而去麟事毕不知马所归乃縁踪访之或谓麟曰故蜀郡太守防叔度好周人穷急今奔国防独当是耳麟亦素闻范名以为然即牵马造门谢而归之世服其好义然依倚大将军窦宪以此为讥卒于家初范与洛阳庆鸿为刎颈交时人称曰前有管鲍后有庆防鸿慷慨有义节位至琅邪防稽二郡太守所在有异迹
　　王堂字敬伯广汉郪人也初举光禄茂才迁谷城令治有名迹永初中西羌冦巴郡为民患诏遣中郎将尹就攻讨连年不克三府举堂治剧拜巴郡太守堂驰兵赴贼斩虏千余级巴庸清静吏民生为立祠刺史张乔表其治能迁右扶风安帝西巡阿母王圣中常侍江京等并请属于堂堂不为用掾史固谏之堂曰吾防国恩岂可为权宠阿意以死守之即日遣家属归闭閤上病果有诬奏堂者防帝崩京等悉诛堂以中正见称永建二年徴入为将作大匠四年坐公事左转议郎复拜鲁相政存简一至数年无辞讼迁汝南太守捜贤礼士不茍自専乃敎掾史曰古人劳于求贤逸于任使故能化清于上事缉于下其宪章朝右简覈才识委功曹陈蕃匡政理务拾遗补阙任主簿应嗣庶循名责实察言观效焉自是委诚求当不复妄有辞敎郡内称治时大将军梁商及尚书令袁汤以求属不行并恨之后庐江贼迸入弋阳界堂勒兵追讨即使奔散而商汤犹因此讽州奏堂在任无警免归家年八十六卒遗令薄敛瓦棺以葬子穉清行不仕曽孙商益州牧刘焉以为蜀郡太守有治声
　　苏章字孺文扶风平陵人也八世祖建武帝时为右将军祖父纯字桓公有髙名性彊切而持毁誉士友咸惮之至乃相谓曰见苏桓公患其敎责人不见又思之三辅号为大人永平中从奉车都尉窦固军出击北匈奴车师有功封中陵郷侯官至南阳太守章少博学能属文安帝时举贤良方正对防髙第为议郎数陈得失言甚切直出为武原令时歳饥輙开仓廪活三千余户顺帝时迁冀州刺史故人为清河太守章行部按其奸臧乃请太守为设酒肴陈平生之好甚欢太守喜曰人皆有一天我独有二天章曰今夕苏孺文与故人饮者私恩也明日冀州刺史按事者公法也遂举正其罪州境知章无私望风畏肃换为并州刺史以摧折权豪忤防坐免隐身郷里不交当世后徴为河南尹不就时天下日敝民多愁苦论者举章有干国才朝廷不能复用卒扵家兄曽孙不韦字公先父谦初为郡督邮时魏郡李暠为美阳令与中常侍具瑗交通贪暴为民患前后监司畏其势援莫敢紏问及谦至部案得其臧论输左校谦累迁至金城太守去郡归郷里汉法免罢守令自非诏徴不得妄到京师而谦后私至洛阳时暠为司隶校尉收谦诘掠死狱中暠又因刑其尸以报宿怨不韦时年十八徴诣公车防谦见杀不韦载防归郷里而不葬仰天叹曰伍子胥独何人也乃蔵母于武都山中遂变名姓尽以家赀募劔客邀暠于诸陵间不尅防暠迁大司农时右校刍廥在寺北垣下不韦与亲从兄弟潜入廥中夜则凿地昼则逃伏如此经月遂得傍达暠之寝室出其牀下值暠在厠因杀其妾并及小儿留书而去暠大惊惧乃布棘于室以板借地一夕九徙虽家人莫知其处每出輙劒防随身壮士自衞不韦知暠有备乃日夜飞驰径到魏郡掘其父阜冢断取阜头以祭父坟又摽之于市曰李君迁父头暠匿不敢言而自上退位归郷里私掩塞冢椁捕求不韦歴歳不能得暠恚感伤发病欧血死不韦后遇赦还家乃始改葬行防士大夫多讥其发掘冢墓归罪枯骨不合古义惟任城何休方之伍员太原郭林宗闻而论之曰子胥虽云逃命而见用彊吴慿阖庐之威因轻悍之众雪怨旧郢曽不终朝而但鞭墓戮尸以舒其忿竟无手刃后主之报岂如苏子单特孑立靡因靡资彊讐豪援据位九卿城阙天阻官府幽絶埃尘所不能过雾露所不能沾不韦杀身焦虑出于百死冒触严禁陷族祸门虽不获逞为报已深况复分骸断首以毒生者使暠懐忿结不得其命犹假手神灵以毙之也力唯匹夫功隆千乗比之于员不以优乎议者于是贵之后太傅陈蕃辟不应为郡五官掾初农张奂睦于苏氏而武威叚颎与暠素善后奂颎有隙及颎为司隶以礼辟不韦不韦惧之称病不诣颎既积忿于奂因发怒乃追咎不韦前报暠事以为暠表治谦事被报见诛君命天也而不韦仇之又令长安男子告不韦多将賔客夺舅财物遂使从事张贤等就家杀之乃先以鸩与贤父曰若贤不得不韦便同饮此贤到扶风郡守使不韦奉谒迎贤贤即时收执并其一门六十余人尽诛灭之诸苏以是衰破及叚颎为杨球所诛天下以为苏氏之报焉
　　羊续字兴祖泰山平阳人也其先七世二千石卿校祖父侵安帝时司隶校尉父儒桓帝时为太常续以忠臣子孙拜郎中去官后辟大将军窦武府及武败坐党事禁锢十余年幽居守静及党禁解复辟太尉府四迁为庐江太守后扬州黄巾贼攻舒焚烧城郭续发县中男子二十以上皆持兵勒阵其小弱者悉使负水灌火防集数万人并势力战大破之郡界平后安风贼戴风等作乱续复击破之斩首三千余级生获渠帅其余党軰原为平民赋与佃器使就农业中平三年江夏兵赵慈反杀南阳太守秦颉攻没六县拜续为南阳太守当入郡界乃羸服闲行侍童子一人观歴县邑采问风謡然后乃进其令长贪洁吏民良猾悉逆知其状郡内惊悚莫不震慑乃发兵与荆州刺史王敏共击慈斩之获首五千余级属县余贼并诣续降续为上言宥其枝附贼既清平乃班宣政令民病利百姓欢服时权豪之家多尚奢丽续深疾之常敝衣薄食车马羸败府丞常献其生鱼续受而县于庭丞后又进之续乃出前所县者以杜其意续妻后与子秘俱诣郡舍续闭门不内妻自将秘行其资蔵唯有布衾敝袛裯【袛裯短衣也广雅云即襜褕也袛丁奚反裯丁劳反】盐麦数斛而已顾勅秘曰吾自奉若此何以资尔母乎使与母俱归六年灵帝欲以续为太尉时拜三公者皆输东园礼钱千万令中使督之名为左驺其所之往輙迎致礼敬厚加赠赂续乃坐使人于单席举緼袍以示之曰臣之所资唯斯而已左驺白之帝不恱以此故不登公位而徴为太常未及行防病卒年四十八遗言薄敛不受遗旧典二千石卒官赙百万府丞焦俭遵续先志一无所受诏书襃美勅泰山太守以府钱百万赐续家云
　　贾琮字孟坚东郡聊城人也举孝防再迁为京兆尹有政理迹旧交趾土多珍产眀玑翠羽犀象瑇瑁异香美木之属莫不自出前后刺史多无清行上承权贵下积私赂财计盈给輙复求见迁代故吏民怨叛中平元年交趾屯兵反执刺史及合浦太守自称柱天将军灵帝特勅三府精选能吏有司举琮为交趾刺史琮到部讯其反状咸言赋敛过重百姓空单京师遥逺告寃无所民不聊生自活故聚为盗贼琮即移书告示各使安其资业招抚荒散蠲复徭役诛斩渠帅为大害者简选良吏试守诸县歳间荡定百姓以安巷路为歌曰贾父来晚使我先反今见清平吏不敢饭在事三年为十三州最徴拜议郎时黄巾新破兵凶之后郡县重敛因縁生奸诏书沙汰刺史二千石更选清能吏乃以琮为冀州刺史旧典车骖驾垂赤帷裳迎于州界及琮之部升车言曰刺史当逺视广听紏察美恶何有反垂帷裳以自掩塞乎乃命御者褰之百城闻风自然竦震其诸臧过者望风解印绶去惟瘿陶长济阴董昭观津长梁国黄就当官待琮于是州界翕然灵帝崩大将军何进表琮为度辽将军卒官
　　陆康字季宁吴郡吴人也祖父续在独行父襃有志操连徴不至康少仕郡以义烈称刺史臧旻举为茂才除髙成令县在边垂旧制令户一人具弓弩以备不虞不得行来长吏新到輙发民缮修城郭康至皆罢遣百姓大恱以恩信为治寇盗亦息州郡表上其状光和元年迁武陵太守转守桂阳乐安二郡所在称之时灵帝欲铸铜人而国用不足乃诏调民田亩敛十钱而比水旱伤稼百姓贫苦康上疏谏曰臣窃闻诏书亩敛田钱铸作铜人伏读惆怅悼心失图夫什一而税周谓之彻彻者通也言其法度可通行万世也故鲁宣税亩而蝝灾自生哀公増赋而孔子非之岂有聚夺民物以劳无用之铜人舍圣戒自蹈亡王之法哉传曰君举必书书而不法后世何述焉书奏内幸因此谮康援引亡国以譬圣明大不敬槛车徴诣廷尉侍御史刘岱典考其事岱为表陈解释免归田里复徴拜议郎防庐江贼黄穰等与江夏蛮连结十余万人攻没四县拜康庐江太守康申眀赏罚击破穰等余党悉降帝嘉其功拜康孙尚为郎中献帝即位天下大乱康防险遣孝防计吏奉贡朝廷诏书防劳加忠义将军秩中二千石时袁术屯兵夀春部曲饥饿遣使求委输兵甲康以其叛逆闭门不通内修战备以御之术大怒遣其将孙防攻康围城数重康固守吏士有先受休假者皆遁伏还赴暮夜縁城而入受敌二年城陷月余发病卒年七十家族百余人遭离饥戹死者将半朝廷愍其守节拜子隽为郎中少子绩仕吴为郁林太守吴史有传













　　通志卷一百七下
&lt;史部,别史类,通志&gt;
　　钦定四库全书
　　通志卷一百八
　　宋　廸　右　功　郎　郑　樵　渔　仲　撰
　　列传第二十一
　　后汉
　　樊宏【子儵　族曾孙凖】阴识【弟兴】朱浮　冯鲂　虞延　郑　周章　梁统【子竦　曾孙商　元孙冀】张纯【子奋】曹褒　郑元　郑兴【子众】范升　陈元　贾逵　张霸【子楷楷子陵陵弟元】桓荣【子郁　孙焉　曽孙鸾　鸾子煜　元孙典　元孙彬】丁鸿
　　樊宏字靡卿南阳湖阳人也世祖之舅其先周仲山甫封于樊因而氏焉爲乡里着姓父重字君云世善农稼好货殖重性温厚有法度三世共财子孙朝夕礼敬常若公家其营理产业物无所弃课役童隶各得其宜故能上下戮力财利岁倍至乃开广田土三百余顷其所起庐舎皆有重堂髙阁陂渠灌注又池鱼牧畜有求必给尝欲作器物先种梓漆时人嗤之然积以岁月皆得其用向之笑者咸求假焉赀至巨万而赈赡宗族恩加乡闾外孙何氏兄弟争财重耻之以田二顷解其忿讼县中称美推爲三老年八十余终其素所假贷人间数百万遗令焚削文契责家闻者皆慙争往偿之诸子从勅竟不肯受宏少有志行王莽末义兵起刘伯升与族兄赐俱将兵攻湖阳城守不下赐女弟爲宏妻湖阳由是系宏妻子令出譬伯升宏因留不返湖阳军师欲杀其妻子长吏以下共相谓曰樊重子父礼义恩徳行于乡里虽有罪且当在后会汉兵日盛湖阳惶急未敢杀之遂得免脱更始立欲以宏爲将宏叩头辞曰书生不习兵事竟得免归与宗家戚属作营堑自守老弱归之者千余家时赤眉贼掠唐子乡多所残杀欲前攻宏营宏遣人持牛酒米谷劳遗赤眉赤眉长老先闻宏仁厚皆称曰樊君素善且今见待如此何心攻之引兵而去遂免宼难世祖即位拜光禄大夫位特进次三公建武五年封长罗侯十三年封弟丹爲射阳侯兄子寻元乡侯族兄忠更父侯十五年定封宏寿张侯八年帝南祠章陵过湖阳祠重墓追爵谥爲寿张敬侯立庙于湖阳车驾每南廵常幸其墓赏赐大会宏爲人谦柔畏慎不求茍进常诫其子曰富贵盈溢未有能终者吾非不喜荣势也天道恶满而好谦前世贵戚皆明戒也保身全己岂不乐哉每当朝会迎期先到俯伏待事时至乃起帝闻之勅驺骑临朝乃告勿令豫到宏所上便宜及言得失輙手自书写毁削草本公朝访逮不敢众对宗族染其化未尝犯法帝甚重之及病困车驾临视留宿问其所欲言宏顿首自陈无功享食大国诚恐子孙不能保全厚恩令臣魂神慙负黄泉愿还寿张食小乡亭帝悲伤其言而竟不许二十七年卒遗勅薄葬一无所用以爲棺柩一藏不宜复见如有腐败伤孝子之心使与夫人同坟异藏帝善其令以书示百官因曰今不顺寿张侯意无以彰其徳吾万岁之后欲以爲式赙钱千万布万疋諡爲恭侯赠以印绶车驾亲送葬子儵嗣帝悼宏不已复封少子茂爲平望侯樊氏侯者凡五国明年赐儵弟鲔及从昆弟七人合钱五千万儵字长鱼谨约有父风事后母至孝及母卒哀思过礼毁病不自支世祖常遣中黄门朝暮送饘粥服阕就侍中丁恭受公羊严氏春秋建武中禁网尚阔诸王既长各招引賔客以儵外戚争遣致之而儵清静自保无所交结及沛王辅事发贵戚子弟多见収捕儵以不豫得免帝崩儵爲复土校尉永平元年拜长水校尉与公卿杂定郊祀礼仪以防记正五经异説北海周泽琅邪承宫并海内大儒儵皆以爲师友而致之于朝上言郡国举孝亷率取年少能报恩者耆宿大贤多见废弃宜勅郡国简用良俊又议刑辟宜须秋月以顺时气显宗并从之二年以寿张国益东平王徙封儵燕侯其后广陵王荆有罪帝以至亲悼伤之诏儵与羽林监南阳任隗杂理其狱事竟奏请诛荆引见宣明殿帝怒曰诸卿以我弟故欲诛之即我子卿等敢尔邪儵仰而对曰天下髙帝天下非陛下之天下也春秋之义君亲无将将而诛焉是以周公诛弟季友鸩兄经传大之臣等以荆属托母弟陛下留圣心加恻隐故敢请耳如令陛下子臣等专诛而已帝叹息良乆儵益以此知名其后弟鲔爲子赏求楚王英女敬乡公主儵闻而止之曰建武时吾家并受荣宠一宗五侯时特进一言女可以配王男可以尚主但以贵宠过盛即爲祸患故不爲也且尔一子奈何弃之于楚乎鲔不从十年儵卒赠甚厚諡曰哀侯帝遣小黄门张愔问儵遗言先是河南县亡失官钱典负者坐死及罪徙者甚众遂委责于人以偿其耗乡部吏司因此爲奸儵常患之又野王岁献甘醪膏每輙扰人吏以爲利儵并欲奏罢之疾病未及得上愔归具以闻帝览之而悲叹勅二郡并令从之长子汜嗣以次子彬梵爲郎其后楚事发觉帝追念儵谨恪又闻其止鲔姻事故其诸子得不坐焉梵字文髙爲郎二十余年三署服其重慎悉推财物二千余万与孤兄子官至大鸿胪汜卒子时嗣时卒子建嗣建卒无子国絶永宁二年邓太后复封建弟盼盼卒子尚嗣初儵删定公羊严氏春秋章句世号樊侯学教授门徒前后三十余人弟子颍川李修九江夏勤皆爲三公勤字伯宗爲京宛二县令零陵太守所在有理能称安帝时位至司徒宏族曾孙凖字幼陵父瑞好黄老言清静少欲凖少励志行修儒术以先产业数百万让孤兄子永元十五年和帝幸南阳凖爲郡功曹召见帝器之拜郎中从车驾还宫特补尚书郎邓太后临朝儒学陵替凖乃上疏请博求幽隐发扬岩穴使公卿各举明经及旧儒子孙进其爵位使缵其业以推述先帝崇尚儒雅之道太后深纳其言是后屡举方正敦朴仁贤之士凖再拜御史中丞永元之初连年水旱灾异郡国多被饥困凖上疏曰臣闻传曰饥而不损兹曰太厥灾水春秋谷梁传曰五谷不登谓之大侵大侵之礼百官备而不制羣神祷而不祠犹是言之调和隂阳实在节俭朝廷虽劳心元元事从省约而在职之吏尚未奉承夫建化致理由近及逺故诗曰京师翼翼四方是则今可先令太官尚方考功上林池蘌诸官实减无事之物五府调省中都官吏京师作者如此则化及四方人劳省息伏见被灾之郡百姓凋残恐非赈给所能胜赡虽有其名终无其实可依征和元年故事遣使持节慰安尤困乏者徙置荆扬熟郡既省转运之费且令百姓各安其所今虽有西屯之役宜先东州之急如遣使者与二千石随事消息悉留富人守其旧土转尤贫者过所衣食诚父母之计也愿以臣言下公卿平议太后从之悉以公田赋与贫人即擢凖与议郎吕仓并守光禄大夫凖使冀州仓使兖州凖到部开仓廪食慰安生业流人咸得苏息还拜钜鹿太守时饥荒之余人庶流迸家户且尽凖课督农桑广施方略朞年间谷粟丰贱数十倍而赵魏之郊数爲羌所钞凖外御宼虏内抚百姓郡境以安五年转河内太守时羌复屡入郡界凖輙将兵讨逐修理坞壁威名大行视事三以疾徴三转爲尚书令明习故事遂见任用元初三年代周畅爲光禄勲五年卒于官
　　隂识字次伯南阳新野人光烈皇后之前母兄也其先出自管仲管仲七世孙修自齐适楚爲阴大夫因而氏焉秦汉之际始家新野及刘伯升起义兵识时游学长安闻之委业而归率子弟宗族賔客千余人徃诣伯升伯升乃以识爲校尉更始元年迁偏将军从攻宛别降新野淯阳杜衍冠军胡阳二年更始封识阴徳侯行大将军事建武元年光武遣使迎阴贵人于新野并徴识识随贵人至以爲骑都尉更封阴乡侯二年以征伐军功增封识叩头让曰天下初定将帅有功者众臣托属掖庭仍加爵邑不可以示天下帝甚美之以爲关都尉镇函谷迁侍中以母忧辞归十五年定封原鹿侯及显宗立爲皇太子以识守执金吾辅导东宫帝每廵郡国识常留镇守京师委以禁兵入虽极言正议及与賔客语未尝及国事帝敬重之常指识以勅戒贵戚激厉左右焉识所用掾吏皆简贤者如虞延傅寛薛愔等多至公卿校尉显宗即位拜爲执金吾位特进永平二年卒赠以本官印绶諡曰贞侯子躬嗣躬卒子璜嗣永初七年爲奴所杀无子国絶永宁元年邓太后以璜弟淑绍封淑卒子鲔嗣躬弟子纲女爲和帝皇后封纲吴房侯位特进三子轶辅敞皆黄门侍郎后坐巫蛊事废纲自杀辅下狱死轶敞徙日南识弟兴字君陵光烈皇后同母弟也爲人有膂力建武二年爲黄门侍郎守期门仆射典将武骑从征伐平定郡国每从出入常操持小盖障翳风雨躬履泥涂率先期门光武所幸之处輙先入清宫甚见亲信虽好施接賔然门无侠客与同郡张宗上谷鲜于裒不相好知其有用犹称所长而逹之友人张汜杜禽与兴厚善以爲华而少实但私之以财终不爲言是以世称其忠平第宅茍完裁蔽风雨九年迁侍中赐爵关内侯帝后召兴欲封之置印绶于前兴固让曰臣未有先登陷阵之功而一家数人并防爵土令天下觖望诚爲盈溢臣防陛下贵人恩泽至厚富贵已极不可复加至诚不愿帝嘉兴之让不夺其志贵人问其故兴曰贵人不读书邪亢龙有悔夫外戚之家不知谦退嫁女欲配侯王取妇眄睨公主愚心实不安也富贵有极人当知足夸奢益爲观聼所讥贵人感其言深自降挹卒不爲宗亲求位十九年拜卫尉亦辅导皇太子明年夏帝风疾甚复以兴领侍中受顾命于云台广室会疾瘳召见兴欲以代吴汉爲大司马兴叩头流涕固让曰臣不敢惜身诚亏损圣徳不可茍冒至诚发中感动左右帝遂听之二十三年卒时年三十九兴素与从兄嵩不相能然敬其威重兴疾病帝亲临问以政事及羣臣能不兴顿首曰臣愚不足以知之然伏见议郎席广谒者阴嵩并经行明深逾于公卿兴殁后帝思其言遂擢广爲光禄勲嵩爲中郎将监羽林十余年以谨勅见幸显宗即位拜长乐卫尉迁执金吾永平元年帝思舅氏之恩诏以汝南之鲖阳封兴子庆爲鲖阳侯庆弟博爲防彊侯博弟员丹并爲郎庆推田宅财物悉与员丹帝以庆义让擢爲黄门侍郎庆卒子琴嗣建初五年兴夫人卒肃宗使五官中郎将持节即墓赐防追谥兴曰翼侯琴卒子万全嗣万全卒子桂嗣兴弟就嗣父封宣恩侯后改封新阳侯就善谈论朝臣莫及然性刚慠不得众誉显宗即位以就爲少府特进就子丰尚郦邑公主公主娇妬丰亦狷急永平二年遂杀主被诛父母当坐皆自杀国除帝以舅氏故不极其刑阴氏侯者凡四人初隂氏世奉管仲之祀谓爲相君宣帝时阴子方者至孝有仁恩腊日晨炊而灶神形见子方再拜受庆家有黄羊因以祠之自是已后暴富至巨万田七百余顷舆马仆比于邦君子方常言我子孙必将彊大至识三世而遂繁昌故后常以腊日祀灶而荐黄羊焉朱浮字叔元沛国萧人也初从光武爲大司马主簿迁偏将军从破邯郸光武遣吴汉诛更始幽州牧苗曾乃拜浮爲大将军幽州牧守蓟城遂讨定北邉建武二年封武阳侯食三县浮少有才能颇欲励风迹收士心辟召州中名宿涿郡王岑之属以爲从事及王莽时故吏二千石皆引置幕府乃多发诸郡仓谷廪给其妻子渔阳太守彭宠以天下未定师旅方起不宜多置官属以损军实不从其令浮性矜急自多颇有不平因以峻文诋之宠亦佷彊兼负其功嫌怨转积浮密奏宠遣吏迎妻而不迎其母又受货贿杀害友人多聚兵谷意计难量宠既积怨闻遂大怒而举兵攻浮浮以书质责之曰盖闻知者顺时而谋愚者逆理而动常窃悲京城太叔以不知足而无贤辅卒自弃于郑也伯通以名字典郡有佐命之功临人视职爱惜仓库而浮秉征伐之任欲权时救急二者皆爲国耳即疑浮相谮何不诣阙自陈而爲族灭之计乎朝廷之于伯通恩亦厚矣委以大郡任以威武事有柱石之寄情同子孙之亲匹夫媵母尚能致命一餐岂有身帯三绶职典大邦而不顾恩义生心外畔者乎伯通与吏人语何以爲顔行歩拜起何以爲容坐卧念之何以爲心引镜窥影何施眉目举措建功何以爲人惜乎弃休令之嘉名造枭鸱之逆谋捐传世之庆祚招破败之重灾髙论尧舜之道不忍桀纣之性生爲世笑死爲愚鬼不亦哀乎伯通与耿侠游俱起佐命同被国恩侠游谦让屡有降挹之言而伯通自伐以爲功髙天下往时辽东有豕生子白头异而献之行至河东见羣豕皆白懐慙而还若以子之功论于朝廷则爲辽东豕也今乃愚妄自比六国六国之时其埶各盛廓土数千里胜兵将百万故能据国相持多歴年世今天下防里列郡防城奈何以区区渔阳而结怨天子此犹河濵之人捧土以塞孟津多见其不知量也方今天下适定海内愿安士无贤不肖皆乐立名于世而伯通独中风狂走自捐盛时内听骄妇之失计外信防邪之谀言长爲羣后恶法永爲功臣鉴戒岂不误哉定海内者无私讐勿以前事自误愿留意顾老母幼弟凡举事无爲亲厚者所痛而爲见讐者所快宠得书愈怒攻浮转急明年涿郡太守张丰亦举兵反时二郡畔戾北州忧恐浮以爲天子必自将兵讨之而但遣游击将军邓隆隂助浮浮懐惧以爲帝怠于敌不能救之乃上疏曰昔楚宋列国俱爲诸侯庄王以宋执其使遂有投袂之师魏公子顾朋友之要触冒彊秦之锋夫楚魏非有分职匡正之大义也庄王但爲争彊而发忿公子以一言而立信耳今彭宠反畔张丰逆节以爲陛下必弃捐他事以时灭之既歴时月寂寞无音从围城而不救放逆虏而不讨臣诚惑之昔髙祖圣武天下既定犹身自征伐未尝宁居陛下虽兴大业海内未集而独逸豫不顾北垂百姓遑遑无所繋心三河冀州曷足以传后哉今秋稼已熟复爲渔阳所掠张丰狂悖奸党日增连年拒守吏士疲劳甲胄生虮虱弓弩不得弛上下燋心相望救防仰希陛下生活之恩诏报曰往年赤眉跋扈长安吾防其无谷必东果来归降今度此反虏埶无乆全其中必有内相斩者今军资未充故须后麦矣浮城中粮尽人相食会上谷太守耿况遣骑来救浮浮乃得遁走南至良乡其兵长反遮之浮恐不得脱乃下马刺杀其妻仅以身免城降于宠尚书令侯霸奏浮败乱幽州构成宠罪徒劳军师不能死节罪当伏诛帝不忍以浮代贾复爲执金吾徙封父城侯后丰宠并自败帝以二千石长吏多不胜任时有纎防之过者必见斥罢交易纷扰百姓不宁六年有日食之异浮因上疏曰臣闻日者众阳之所宗君上之位也凡居官治民据郡典县皆爲阳爲上爲尊爲长若阳上不明尊长不足则干动三光垂示王者五典纪国家之政洪范别灾异之文皆宣明天道以徴来事者也陛下哀悯海内新离祸毒保宥生人使得苏息而今牧人之吏多未称职小违理实輙见斥罢岂不粲然黑白分明哉然以尧舜之盛犹加三考大汉之兴亦累功効吏皆积乆养老于官至名子孙因爲氏姓当时吏职何能悉理论议之徒岂不諠哗盖以爲天地之功不可仓卒艰难之业当累日也而间者守牧数见换易迎新相代疲劳道路寻其视事日浅未足昭见其职既加严切人不自保各相顾望无自安之心有司或因睚眦以骋私怨茍求长短求媚上意二千石及长吏廹于举劾惧于刺讥故争饰诈僞以希虚誉斯皆羣阳骚动日月失行之应夫物长者必夭折功卒成者必亟壊如摧长乆之业而造速成之功非陛下之福也天下非一时之用也海内非一旦之功也愿陛下游意于经年之外望化于一世之后天下幸甚帝下其议羣臣多同于浮自是易代颇简旧制州牧奏二千石长吏不任位者事皆先下三公三公遣掾史案验然后黜退帝时用明察不复委用三府而权归刺举之吏浮复上疏曰陛下清明履约率礼无违求之于事宜以和平而灾异犹见者岂徒然哉窃见陛下疾徃者上威不行下专国命即位以来不用旧典信刺举之官黜鼎辅之任至于有所劾奏便加退免覆案不关三府罪谴不蒙澄察陛下以使者爲腹心而使者以从事爲耳目是爲尚书之平决于百石之吏故羣下苛刻各自爲能兼以私情容长憎爱在职皆竞张空虚以要时利故有罪者心不厌服无咎者坐被空文不可经盛衰贻后王也夫事积乆则吏自重吏安则人自静曰五年再閠天道乃备夫以天地之灵犹五载以成其化况人道哉帝善其奏七年转太仆浮又以国学既兴宜广博士之选乃上书曰旧事防试博士必广求详选爰自畿夏延及四方是以博举明经唯贤是登学者精厉逺近同慕伏闻诏书更试五人唯取见在洛阳城者臣恐自今以往将有所失求之密迩容或未尽而四方之学无所劝乐凡防试之本贵得其真非有期会不及逺方也又诸所徴试皆私自发遣非有伤费烦扰于事也语曰中外失礼求之于野臣浮幸得与讲图防故敢越职帝然之二十年代窦融爲大司空二十二年坐卖弄国恩免二十五年徙封新息侯帝以浮陵轹同列每衔之惜其功能不忍加罪永平中有人单辞告浮事者显宗大怒赐浮死长水校尉樊儵言于帝曰唐尧大圣兆人获所尚优游四凶之狱厌服海内之心使天下咸知然后殛罚浮事虽昭昭而未逹人听宜下廷尉章着其事帝亦悔之
　　冯鲂字孝孙南阳湖阳人也其先魏之支别食菜冯城因以氏焉秦灭魏迁于湖阳爲郡族姓王莽末四方溃叛鲂乃聚賔客招豪杰作营堑以待所归是时湖阳大姓虞都尉反城称兵先与同县申屠季有仇而杀其兄谋灭季族季亡归鲂鲂将季还其营道逢都尉从弟长卿来欲执季鲂叱长卿曰我与季虽无素故士穷相归要当以死任之卿爲何言遂与俱归季谢曰防恩全死无以爲报恩有牛马财物愿悉献之鲂作色曰吾老亲弱弟皆在贼城中今日相与尚无所顾何云财物乎季惭不敢复言鲂自是爲县邑所敬信故能据营自固时天下未定而四方之士拥兵矫称者甚众唯鲂自守兼有方略光武闻而嘉之建武三年征诣行在所见于云台拜虞令爲政敢杀伐以威信称迁郏令后车驾西征隗嚻颍川盗贼羣起郏贼延褒等众三千余人攻围县舍鲂率吏士七十许人力战连日弩矢尽城陷鲂乃遁去帝闻郡国反即驰赴颍川鲂诣行在所帝按行鬭处知鲂力战乃嘉之曰此健令也所当讨击勿拘州郡褒等闻帝至皆自髠剔负鈇锧将其众请罪帝且赦之使鲂转降诸聚落县中定诏乃悉以褒等还鲂诛之鲂责让以行军法皆叩头曰今日受诛死无所恨鲂曰汝知悔过伏罪一切相赦听各反农桑爲令作耳目皆称万岁是时每有盗贼并爲褒等所发无敢动者县界清静十三年迁魏郡太守二十七年以髙第入代赵熹爲太仆中元元年从东封岱宗行卫尉事还代张纯爲司空赐爵关内侯二年帝崩使鲂持节起原陵更封杨邑乡侯食三百五十户永平四年坐考陇西太守邓融听任奸吏策免削爵土六年显宗幸鲁复行卫尉事七年代隂嵩爲执金吾鲂性公严方正在位数进忠言多见纳用十四年诏复爵土明年东廵郡国留鲂宿卫南宫建初三年以老病乞身肃宗许之其冬爲五更诏鲂朝贺就列侯位元和二年卒时年八十六子柱嗣尚显宗女获嘉长公主少爲侍中以恭肃谦约称位至将作大匠柱卒子定嗣官至羽林郎将定卒无子国除定弟石袭母公主封获嘉侯亦爲侍中稍迁卫尉能取悦当世爲安帝所宠帝尝幸其府留饮十许日赐驳犀具劔佩刀紫艾绶玉玦各一拜子世爲黄门侍郎世弟二人皆郎中自永初兵荒王侯租秩多不充于是特诏以他县租税足石令如旧限岁入谷三万斛钱四万迁光禄勲遂代杨震爲太尉及北乡侯立迁太傅与太尉东莱刘喜参录尚书事顺帝既立石与喜皆以阿党阎显江京等防免复爲卫尉卒子代嗣代卒弟承嗣爲歩兵校尉石弟珖和帝时诏封杨邑侯亦以石宠官至城门校尉卒子肃嗣爲黄门侍郎
　　虞延字子大陈留东昏人也延初生其上有物若一疋练遂上升天占者以爲吉及长身长八尺六寸腰带十围力能扛鼎少爲户牖亭长时王莽贵人魏氏賔客放纵延率吏卒突入其家捕之以此见怨故位不升性敦朴不拘小节又无乡曲之誉王莾末天下大乱延常婴甲胄拥卫亲族扞御钞盗赖其全者甚众延从女弟年在孩乳其母不能活之弃于沟中延闻其号声哀而收之养至成人建武初仕执金吾府除细阳令每至岁时伏腊輙休遣徒击各使归家并感其恩泽应期而还有囚于家被病自载诣狱既至而死延率掾吏殡于门外百姓感悦之后去官还乡里太守富宗闻延名召署功曹宗性奢靡车服器物多不中节延谏曰昔晏婴辅齐鹿裘不完季文子相鲁妾不衣帛以约失之者鲜矣宗不悦延即辞退居有顷宗果以侈纵被诛临当伏刑擥涕而叹曰恨不用功曹虞延之谏光武闻而竒之二十年东廵路过小黄髙帝母昭灵后园陵在焉时延爲部督邮诏呼引见问园陵之事延进止从容占拜可观其陵树株蘖皆谙其数爼豆牺牲颇晓其礼帝善之勅延从驾到鲁还经封邱城门门小不容羽盖帝怒使挞侍御史延因下见引咎以罪在督邮言辞激扬有感帝意乃制诏曰以陈留督邮虞延故贳御史罪延从送车驾西尽郡界赐钱及劔带佩刀还郡于是声名遂振二十三年司徒玊况【玉姓也音宿】辟焉时元正朝贺帝望而识延遣小黄门驰问之即日召拜公车令明年迁洛阳令是时隂氏有客马成者常爲奸盗延收考之隂氏屡请获一书輙加篣【捶也音彭】二百信阳侯隂就乃诉帝谮延多所寃枉帝乃临御道之馆亲录囚徒延陈其狱状可论者在东无理者居西成乃回欲趋东延前执之谓曰尔民之巨蠧乆依城社不畏熏烧今考实未竟宜当尽法成大呼称枉陛防郎以防刺延叱使置之帝知延不私谓成曰汝犯王法身自取之呵使速去后数日伏诛于是外戚敛手莫敢干法在县三年迁南阳太守永平初有新野功曹邓衍以外戚小侯每豫朝会而容姿趋歩有出于众显宗目之顾左右曰朕之仪貎岂若此人特赐舆马衣服延以衍虽有容仪而无实行未尝加礼帝既异之乃诏衍令自称南阳功曹诣阙既到拜郎中迁元武司马衍在职不服父丧帝闻之乃叹曰知人则哲惟帝难之信哉斯言衍慙而退由是以延爲明三年征代赵熹爲太尉八年代范迁爲司徒歴位二府十余年无异政绩会楚王英谋反隂氏欲中伤之使人私以楚谋告延延以英藩戚至亲不然其言又欲辟幽州从事公孙以交通楚王而止并不奏闻及英事发觉诏书切让延遂自杀家至清贫子孙不免寒馁延从曾孙放字子仲少爲太尉杨震门徒及震被防自杀顺帝初放诣阙追讼震罪由是知名桓帝时爲尚书以议诛大将军梁冀功封都亭侯后爲司空坐水灾免性疾恶宦官遂爲所陷灵帝初与长乐少府李膺等俱以党事诛郑字巨君会稽山隂人也从祖吉宣帝时爲西域都防少爲乡啬夫太守第五伦行春见而竒之召署督邮举孝亷师同郡河东太守焦贶楚王英谋反发觉以疏引贶贶被收捕疾病于道亡殁妻子闭系诏狱考掠连年诸生故人惧相连及皆改变姓名以逃其祸独髠头负鈇锧诣阙上章爲贶讼罪显宗觉悟即赦其家属躬送贶丧及妻子还乡里由是显名拜爲驺令政有仁惠民称苏息迁淮隂太守四迁建初初爲尚书令旧制尚书郎限满补县长令史丞尉奏以爲台职虽尊而酬赏甚薄至于开选多无乐者请使郎补千石令史爲长帝从其议前后所陈有补益王政者皆着之南宫以爲故事出爲平原相征拜侍中建初八年代郑众爲大司农旧交趾七郡贡献转运皆从东冶泛海而至风波艰阻沉溺相系奏开零陵桂阳峤道于是夷通至今遂爲常路在职二年所息省三亿万计时岁天下遭旱边方有警人食不足而帑藏殷积又奏宜省贡献减徭役以利饥民帝顺其议元和元年代邓彪爲太尉时举将第五伦爲司空班次在下每正朔朝见曲躬而自卑帝问知其故遂听置云母屛风分隔其间由此以爲故事在位四年奏尚书张林阿附侍中窦宪而素行赃秽又上洛阳令杨光宪之賔客在官贪残并不宜处位书奏吏与光故旧因以告之光报宪宪奏大臣漏泄密事帝诘让收上印绶自诣廷尉诏勅出之因乞骸骨归未许病笃上书陈谢并言宪之短帝省章遣毉占病比至已卒临殁悉还赐物勅妻子褐巾布衣素棺殡殓以还乡里
　　周章字次叔南阳随人也初仕郡爲功曹时大将军窦宪免封冠军侯就国章从太守行春到冠军太守犹欲谒之章进谏曰今日公行春岂可越仪私交且宪椒房之亲埶倾王室而退就藩国祸福难量明府剖符大臣千里重任举止进退其可轻乎太守不听遂便升车章前防佩刀絶马鞅于是乃止及宪被诛公卿以下多以交关得罪太守幸免以此重章举孝亷六迁爲五官中郎将延平元年爲光禄勲永初元年代魏霸爲太常其冬代尹勤爲司空是时中常侍郑众蔡伦等皆秉埶豫政章数进直言初和帝崩邓太后以皇子胜有痼疾不可奉承宗庙贪殇帝孩抱养爲己子故立之以胜爲平原王及殇帝崩羣臣以胜疾非痼意咸归之太后以前既不立恐后爲怨乃立和帝兄清河孝王子祐是爲安帝章以众心不附遂密谋闭宫门诛车骑将军邓骘兄弟及郑众蔡伦刼尚书废太后于南宫封帝爲逺国王而立平原王事觉胜防免章自杀家无余财诸子易衣而出并日而食
　　梁统字仲宁安定乌氏人晋大夫梁益耳即其先也统髙祖父子都自河东迁居北地子都子桥以赀十万徙茂陵至哀平之末归安定统性刚毅而好法律初仕州郡更始二年召补中郎将使安集凉州拜酒泉太守会更始败赤眉入长安统与窦融及诸郡起兵保境谋共立帅初以位次咸共推统统辞曰昔陈婴不受王者以有老母也今统内有尊亲又徳薄能寡诚不足以当之遂共推融爲河西大将军更以统爲武威太守爲政严猛威行邻郡建武五年统等各遣使随窦融长史刘钧诣阙奉贡愿得诣行在所诏加统宣徳将军八年夏光武自征隗嚻统与窦融等将兵会车驾及嚻败封统爲成义侯同产兄廵从弟腾并爲关内侯拜腾酒泉典农都尉悉遣还河西十二年统与融等俱诣京师以列侯奉朝请更封髙山侯拜太中大夫除四子爲郎统在朝廷数陈便宜以爲法令既轻下奸不胜宜重刑罚以遵旧典乃上疏曰臣窃见元哀二帝轻殊死之刑以一百二十三事手杀人者减死一等自是以后着爲常凖故人轻犯法吏易杀人臣闻立君之道仁义爲主仁者爱人义者政理爱人以诛残爲务政理以去乱爲心刑罚在无取于轻是以五帝有流殛放杀之诛三王有大辟刻肌之法故孔子称仁者必有勇又曰理财正辞禁民爲非曰义髙帝受命诛平荡天下约令定律诚得其宜文帝寛惠柔克遭世康平唯除省肉刑相坐之法他皆率由无革旧章武帝值中国隆盛财力有余征伐逺方军役数兴豪杰犯禁奸吏弄法故重首匿之科着知从之律以破朋党以惩隐匿宣帝聪明正直总御海内臣下奉宪无所失坠因循先典天下称理至哀平继体而即位日浅听断尚寡丞相王嘉轻爲穿凿亏除先帝旧约成律数年之间百有余事或不便于理或不厌民心谨表其尤害于体者傅奏于左惟陛下宣诏有司详择其善定不易之典施无穷之法天下幸甚事下三公廷尉议者以爲隆刑峻法非明王急务徳行日乆岂一朝所厘统今所定不宜开可统复上言曰有司以臣今所言不可施行寻臣之所奏非曰严刑窃谓髙帝以后至于孝宣其所施行多合经传宜比方今事验之往古聿遵前典事无难改不胜至愿愿得召见若对尚书近臣口陈其要帝令尚书问状统对曰闻圣帝明王制立刑罚故虽尧舜之盛犹诛四凶经曰天讨有罪五刑五庸哉又曰爰制百姓于刑之孔子曰刑罚不则人无所措手足之爲言不轻不重之谓也春秋之诛不避亲戚所以防患救乱坐安众庶岂无仁爱之恩贵絶残贼之路也自髙祖之兴至于孝宣君明臣忠谋谟深博犹因循旧章不轻改革海内称理断狱益少至初元建平所减刑罚百有余条而盗贼浸多岁以万数闲者三辅从横羣辈并起至燔烧茂陵火见未央其后陇西北地西河之贼越州度郡万里交结攻取库兵刼略吏人诏书讨捕连年不获是时以天下无难百姓安平而狂狡之埶犹至于此皆刑罚不中愚人易犯之所致也由此观之则刑轻之作反生大患惠加奸轨而害及良善也故臣统愿陛下采择贤臣孔光师丹等议议上遂寝不报后出爲九江太守定封陵乡侯统在郡亦有治迹吏人畏爱之卒于官子松嗣松字伯孙少爲郎尚光武女舞隂长公主再迁虎贲中郎将松博通经书明习故事与诸儒修明堂辟雍郊祀封禅礼仪当与论议宠幸莫比光武崩受遗诏辅政永平元年迁太仆松数爲私书请托郡县二年发觉免官遂懐怨望四年冬乃县飞书诽谤下狱死国除子扈后以恭懐皇后从兄永元中擢爲黄门侍郎歴位卿校尉温恭谦让亦敦诗书永初中爲长乐少府松弟竦字叔敬少习孟氏易弱冠能教授后坐兄松事与弟恭俱徙九真既徂南土歴江湖济沅湘感悼子胥屈原以非辜沉身乃作悼骚赋系元石而沉之显宗后诏听还本郡竦闭门自养以经籍爲娱著书数篇名曰七序班固见而称之曰孔子作春秋而乱臣贼子惧梁竦作七序而窃位素飡者慙性好施不事产业长嫂舞隂公主赡给诸梁亲疏有序特重敬竦虽衣食器物必有加异竦悉分亲族自无所服竦生长京师不乐本土自负其材郁郁不得志尝登髙逺望叹息言曰大丈夫居世生当封侯死当庙食如其不然闲居可以养志诗书足以自娱州郡之职徒劳人耳后辟命交至并无所就有三男三女肃宗纳其二女皆爲贵人小贵人生和帝窦皇后养以爲子而竦家私相庆后诸窦闻之恐梁氏得志终爲己害建初八年遂谮杀二贵人而防竦等以恶逆诏使汉阳太守郑据传考竦罪死狱中家属复徙九真辞语连及舞隂公主坐徙新城使者防守宫省事密莫有知和帝梁氏生者永元九年窦太后崩松子扈遣从兄防奏记三府以爲汉家旧典崇贵母氏而梁贵人亲育圣躬不防尊号求得申议太尉张酺引防讯问事理会后召见因白襢奏记之状帝感恸良乆曰于君意若何酺对曰春秋之义母以子贵汉兴以来母氏莫不隆显臣愚以爲宜上尊号追慰圣灵存录诸舅以明亲亲帝悲泣曰非君孰爲朕思之会贵人姊南阳樊调妻嫕上书自讼曰妾同产女弟贵人前充后宫防先帝厚恩得见宠幸皇天受命诞生圣明而爲窦宪兄弟所见谮诉使妾父竦寃死牢狱骸骨不掩老母孤弟逺徙万里独妾遗脱逸伏草野常恐没命无由自逹今遭值陛下神圣之运亲总万机羣物得所宪兄弟奸恶既伏辜诛海内旷然各获其宜妾得苏息拭目更视乃敢昧死自陈所天妾闻太宗即位薄氏防荣宣帝继统史族复兴妾门虽有薄史之亲独无外戚余恩诚自悼伤妾父既寃不可复生母氏年殊七十及弟棠等逺在絶域不知死生愿乞收竦朽骨使母弟得归本郡则施过天地存殁幸頼帝览章感悟乃下中常侍掖庭令验问之嫕辞证明审遂得引见具陈其状乃留嫕止宫中连月乃出赏赐衣被钱帛第宅奴婢旬月之间累赀十万嫕素有行操帝益爱之加号梁夫人擢樊调爲羽林左监调光禄大夫宏兄曾孙也于是追尊恭懐皇后其冬制诏三公大鸿胪曰夫孝莫大于尊尊亲亲其义一也诗云父兮生我母兮鞠我顾我复我出入腹我欲报之徳昊天罔极朕不敢兴事览于前世太宗中宗实我旧典追命外祖以笃亲亲其追封諡皇太后父竦爲襃亲愍侯比灵文顺成侯魂而有灵加兹宠荣好爵显服以慰母心遣中谒者与嫕及扈备礼西迎竦丧诣京师改殡赐东园畵棺玉匣衣衾建茔于恭懐皇后陵傍帝亲临送葬百官毕会征还竦妻子封子棠爲乐平侯棠弟雍乘氏侯雍弟翟单父侯邑各五千户位皆特进赏赐第宅奴婢车马兵弩什物以巨万计宠遇过于当世诸梁内外以亲疏并补郎谒者棠官至大鸿胪雍少府棠卒子安国嗣延光中爲侍中有罪免官诸梁爲郎吏皆免官雍子商字伯夏少以外戚拜爲郎中迁黄门侍郎永建元年袭父封乗氏侯三年顺帝选商女及妹入掖庭迁侍中屯骑校尉阳嘉元年女立爲皇后妹爲贵人加商位特进更增国土赐安车驷马其岁拜执金吾二年封子冀爲襄邑侯商让不受三年以商爲大将军固称疾不起四年使太常桓焉奉防就第即拜商乃诣阙受命明年夫人隂氏薨追号开封君赠印绶商自以戚属居大位每存谦柔虚已进贤辟汉阳巨览上党陈龟爲掾属李固周举爲从事中郎于是京师翕然称爲良辅帝委重焉每有饥馑輙载谷于城门赈与贫馁不宣己惠检御门族未曾以权盛干法而性慎弱无威断颇溺于内竖以小黄门曹节等用事于中遂遣子冀不疑与爲交友然宦者忌商宠任反欲陷之永和四年中常侍张逵蘧政内者令石光尚方令傅福冗从仆射杜永连谋共谮商及中常侍曹腾孟贲云欲征诸王子图议废立请收商等案罪帝曰大将军父子我所亲腾贲我所受必无是但汝曹共妬之耳逵等知言不用惧廹遂共矫诏收防腾贲于省中帝闻震怒勅宦者李歙急呼腾贲释之收逵等悉伏诛辞所连染及在位大臣商惧多侵枉乃上疏曰春秋之义功在元帅罪止首恶故赏不僭溢刑不滛滥五帝三王所以同致康乂也窃闻考中常侍张逵等辞语多所牵及大狱一起无辜者众死囚乆系纎防成大非所以顺迎和气平致化成也宜早讫竟以止逮捕之烦帝乃纳之罪止坐者六年秋商病笃勅子冀等曰吾以不徳享受多福生无以辅益朝廷死必耗费帑藏衣衾饭含玉匣珠贝之属何益朽骨百僚劳扰纷华道路秪增尘垢虽云礼制亦有权时方今邉境不宁盗贼未息岂宜重爲国损气絶之后载至冢舎即时殡殓敛以时服皆以故衣无更裁制殡以开冢冢开即葬祭食如存无用三牲孝子善述父志不宜违我言也及薨帝亲临丧诸子欲从其诲朝廷不听赐以东园朱夀之器银镂黄肠玉匣什物二十八种钱二百万布三千疋皇后钱五百万布万疋及葬赠轻车介士赐諡忠侯中宫亲送帝幸宣阳亭犹望车骑子冀嗣冀字伯卓爲人鸢肩豺目洞精矘眄【眄视也矘眄直视也】口吟舌言【谓语吃不能了明也】裁能书计少爲贵戚逸欲自恣性嗜酒能挽满弹棊格五六博蹴踘意钱之戏又好臂鹰走狗骋马鬭鸡初爲黄门侍郎转侍中虎贲中郎将越骑歩兵校尉执金吾永和元年拜河南尹冀居职恣多非法父商所亲客洛阳令吕放颇与商言及冀之短商以譲冀冀即遣人于道刺杀放而恐商知之乃推疑于放之怨仇请以放弟禹爲洛阳令使捕之尽灭其宗亲賔客百余人商薨未及葬顺帝乃拜冀爲大将军弟侍中不疑爲河南尹及帝崩冲帝始在襁褓太后临朝诏冀与太傅赵峻太尉李固参录尚书事冀虽辞不肯当而侈暴滋甚冲帝又崩冀立质帝帝少而聪慧知冀骄横常朝羣臣目冀曰此跋扈将军也冀闻深恶之遂令左右进鸩加煮饼帝即日崩复立桓帝而枉害李固及前太尉杜乔海内嗟惧语在李固传建和元年益封冀万三千户增大将军府举髙第茂才官属倍于三公又封不疑爲颍阳侯不疑弟蒙西平侯冀子允襄邑侯各万户和平元年重增封冀万户并前所袭合三万户农人宰宣素性佞邪欲取媚于冀乃上言大将军有周公之功今既封诸子则其妻宜爲邑君诏遂封冀妻孙夀爲襄城君兼食阳翟租岁入五千万加赐赤绂比长公主夀色美而善爲妖态作愁眉嗁妆堕马髻折腰歩龋齿笑以爲媚惑冀亦改易舆服之制作平上軿车埤帻狭冠折上巾拥身扇狐尾单衣夀性钳忌能制驭冀冀甚宠惮之初父商献美人友通期于顺帝通期有防过帝以归商商不敢留而出嫁之冀即遣客盗还通期会商薨冀行服于城西私与之居夀伺冀出多从苍头篡取通期归截髪刮面笞掠之欲上书告其事冀大恐顿首请于夀母夀亦不得已而止冀犹复与私通生子伯玉匿不敢出夀寻知之使子允诛灭友氏冀虑夀害伯玊常置复璧中冀爱监奴秦宫官至太仓令得出入夀所夀见宫輙屏御者托以言事因与私焉宫内外兼宠威权大震刺史二千石皆谒辞之冀用夀言多斥夺诸梁在位者外以谦让而实崇孙氏宗亲冐名而爲侍中卿校尉郡守长吏者十余人皆贪叨凶淫各遣私客籍属县富人被以他罪闭狱掠考使出钱自赎赀物少者至于死徙扶风人士孙奋居富而性吝冀因以马乗遗之从贷钱五千万奋以三千万与之冀大怒乃告郡县认奋母爲其守藏婢云盗白珠十斛紫金千斤以叛遂收考奋兄弟死于狱中悉没赀财亿七千余万其四方调发岁时贡献皆输上第于冀乘舆乃其次也吏民赍货求官请罪者道路相望冀又遣客出塞交通外国广求异物因行道路发取妓女御者而使人复乗埶横妻略妇女欧击吏卒所在怨毒冀乃大起第舎而夀亦对街爲宅殚极土木互相夸竞堂寝皆有隂阳奥室连房洞户柱壁雕镂加以铜漆窻牖皆有绮疎青图以云气仙灵台阁周通更相临望飞梁石磴陵跨水道金玉珠玑异方珍怪充积藏室逺致汗血名马又广开园囿采土筑山十里九坂以象二崤深林絶涧有若自然竒禽驯兽飞走其间冀夀共乗辇车张羽盖饰以金银游观第内多从倡妓鸣钟吹管酣讴竟路或连继日以骋娱恣客到门不得通皆请谢门者门者累千金又多拓林苑禁同王家西至农东界荥阳南极鲁阳北逹河淇包含山薮连带邱荒周旋封域殆将千里又起莵苑于河南城西经亘数十里发属县卒徒缮修楼观数年乃成移檄所在调发生莵刻其毛以爲识人有犯者罪至刑死尝有西域贾胡不知禁忌误杀一莵转相告言坐死者十余人冀二弟尝私遣人出猎上党冀闻而捕其賔客一时杀三十余人无生还者冀又别起第于城西以纳奸亡或取良人悉爲奴婢至数千人名曰自卖人元嘉元年帝以冀有援立之功欲崇殊典乃大会公卿共议其礼于是有司奏冀入朝不趋劒履上殿谒赞不名礼仪比萧何悉以定陶阳成余户增封爲四县比邓禹赏赐金钱奴婢防帛车马衣服田第比霍光以殊元勲每朝会与三公絶席十日一入平尚书事宣布天下爲万世法冀犹以所奏礼薄意不悦专擅威柄凶恣日积机事大小莫不谘决之宫卫近侍并所亲树禁省起居纎防必知百官迁召皆先到冀门牋檄谢恩然后敢诣尚书下邳人吴树爲宛令之官辞冀冀賔客布在县界以情托树树对曰小人奸蠧比屋可诛明将军以椒房之重处上将之位宜崇贤善以补朝阙宛爲大都士之渊薮自侍坐以来未闻称一长者而多托非人诚非敢闻冀黙然不悦树到县遂诛杀冀賔客爲人害者数十人由是深怨之树后爲荆州刺史临去辞冀冀爲设酒因鸩之树出死车上又辽东太守侯猛初拜不谒冀托以他事乃腰斩之时郎中汝南袁着年十九见冀凶纵不胜其愤乃诣阙上书曰臣闻仲尼叹凤鸟不至河不出图自伤卑贱不能致也今陛下居得致之位而有能致之资而和气未应贤愚失序者埶分权臣上下壅隔之故也夫四时之运功成则退髙爵厚宠鲜不致灾今大将军位极功成可爲至戒宜遵县车之礼髙枕颐神曰木实繁者披枝害心若不抑损权盛将无以全其身矣左右闻臣言将侧目切齿臣特以童防见防故敢忘忌讳昔舜禹相戒无若丹朱周公戒成王无如殷纣愿除诽谤之罪以开天下之口书得奏冀闻而密遣掩捕着着乃变易姓名后托病僞死结蒲爲人市棺殡送冀亷知其诈隂求得笞杀之隐蔽其事学生桂阳刘常当世名儒素善于着冀召补令史以辱之时太原郝絜胡武皆危言髙论与着友善先是絜等连名奏记三府荐海内髙士而不诣冀冀追怒之又疑爲着党勅中都官移檄捕前奏记者并杀之遂诛武家死者六十余人絜初逃亡知不得免因舆榇奏书冀门书入仰药而死家乃得全及冀诛有诏以礼祀着等冀诸忍忌皆此类也不疑好经书善待士冀隂疾之因中常侍白帝转爲光禄勲又讽众人共荐其子允爲河南尹允一名胡狗时十六容貎甚陋不胜冠带道路见者莫不嗤笑焉不疑自耻兄弟有隙遂让位归第与弟防闭门自守冀不欲令与賔客交通隂使人变服至门记往来者南郡太守马融江夏太守田明初除过谒不疑冀讽州郡以他事陷之皆髠笞徙朔方融自刺不殊明遂死于路永兴三年封不疑子马爲颍隂侯允子桃爲城父侯冀一门前后七封侯三皇后六贵人二大将军夫人女食邑称君者七人尚公主三人其余卿将尹校五十七人在位二十余年穷极满盛威行内外百僚侧目莫敢违命天子恭已而不得有所亲豫帝既不平之延熹二年太史令陈授因小黄门徐璜陈灾异日食之变咎在大将军冀闻之讽洛阳令收考授死于狱帝由此发怒初掖庭人邓香妻宣生女猛香卒宣更适梁纪梁纪者冀妻夀之舅也夀引进猛入掖庭见幸爲贵人冀因欲认猛爲其女以自固乃易猛姓爲梁时猛姊婿邴尊爲议郎冀恐尊沮败宣意乃遣刺客于偃城刺杀尊而又欲杀宣宣家在延熹里与中常侍袁赦相比冀使刺客登赦屋欲入宣家赦觉之鸣鼓防众以告宣宣驰入以白帝帝大怒遂与中常侍单超具瑗唐衡左悺徐璜等五人成谋诛冀语在宦者传冀心疑超等乃使中黄门张恽入省宿以防其变具瑗勅吏收恽以輙从外入欲图不轨帝因是御前殿召诸尚书入发其事使尚书令尹勲持节勒丞郎以下皆操兵守省閤敛诸符节送省中使黄门令具瑗将左右廐驺虎贲羽林都候劒防士合千余人与司校尉张彪共围冀第使光禄勲袁盱持节收冀大将军印绶徙封比景都乡侯冀及妻夀即日皆自杀悉收子河南尹允叔父屯骑校尉让及亲从卫尉淑越骑校尉忠长水校尉防等诸梁及孙氏中外宗亲送诏狱无少长皆弃市不疑防先卒其他所连及公卿列校刺史二千石者数十人故吏賔客免黜者三百余人朝廷爲空唯尹勲袁盱及廷尉邯郸义在焉是时事卒从中发使者交驰公卿失其度官府市里鼎沸数日乃定百姓莫不称庆收冀财货县官斥卖合三十余万万以充王府用减天下租税之半散其苑囿以业穷民录诛冀功者封尚书令尹勲以下数十人
　　张纯字伯仁京兆杜陵人也髙祖父安世宣帝时爲大司马卫将军封富平侯父放爲成帝侍中纯少袭爵土哀平中爲侍中王莾时至列卿遭值篡僞多亡爵土纯以敦谨守约保全前封建武初先诣阙故得复国五年拜太中大夫使将颍川突骑安集荆徐扬部督委输监诸将营后又将兵屯田南阳迁五官中郎将有司奏列侯非宗室不宜复国光武曰张纯宿卫十有余年其勿废更封武始侯食富平之半纯在朝歴世明习故事建武初旧章多阙每有疑议輙以访纯自郊庙婚嫁丧纪礼仪多所正定帝甚重之以纯兼虎贲中郎将数被引见一日或至数四纯以宗庙未定昭穆失序十九年乃与太仆朱浮各奏言陛下兴于匹庶荡涤天下诛鉏暴乱兴继祖宗窃以经义所纪人事众心虽实同创革而名爲中兴宜奉先帝恭承宗祀者也元帝以来宗祀髙皇帝爲受命祖孝文皇帝爲太宗孝武皇帝爲世宗皆如旧制又立亲庙四世推南顿君以上尽于舂陵节侯礼爲人后者则爲之子既事大宗则降其私亲今禘祫髙庙陈序昭穆而舂陵四世君臣并列以卑厠尊不合礼意设不遭王莾而国嗣无寄推求宗室以陛下继统者安得复顾私亲违礼制乎昔髙祖以自受命不由太上宣帝以孙后祖不敢私亲故爲父立庙独羣臣侍祠臣愚谓宜除今亲庙以则二帝旧章愿下有司博采其议诏下公卿大司徒戴渉大司空窦融议宜以宣元成哀平五帝四世代今亲庙宣元皇帝尊爲祖父可亲奉祠成帝以下有司行事别爲南顿君立皇考庙其祭上至舂陵节侯羣臣奉祠以明尊尊之敬亲亲之恩帝从之是时宗庙未备自元帝以上祭于洛阳髙庙成帝以下祠于长安髙庙其南顿四世随所在而祭焉明年纯代朱浮爲太仆二十三年代杜林爲大司空在位慕曹参之迹务于无爲选辟掾吏皆知名大儒明年上穿阳渠引洛水爲漕百姓得其利二十六年诏纯曰禘祫之祭不行已乆宜据经典定爲禘祫之制纯奏曰礼三年一祫五年一禘春秋传曰大禘者何合祭也毁庙及未毁庙之主皆登合食乎太祖五年而再殷汉旧制三年一祫毁庙主合食髙庙存庙主未尝合祭元始五年诸王公列侯庙会始爲禘祭又前十八年亲幸长安亦行此礼礼説三年一闰天气小备五年再闰天气大备三年一祫五年一禘禘之爲言谛也谛定昭穆尊卑之义也禘祭以夏四月夏者阳气在上隂气在下故正尊卑之义也祫祭以冬十月冬者五谷成熟物备礼成故合聚饮食也斯典之废于兹八年谓可如礼施行以时定议帝从之自是禘祫遂定时南单于及乌桓来降边境无事百姓新去兵革岁仍有年家给人足纯以圣王之建辟雍所以崇尊礼义既富而教者也乃按七经防明堂图河间古辟雍记孝武太山明堂制度及平帝时议欲具奏之未及上会博士桓荣上言宜立辟雍明堂章下三公太常而纯议同荣帝乃许之三十年纯奏上宜封禅以明中兴之功中元元年帝乃东廵岱宗以纯视御史大夫从并上元封旧仪及刻石文三月薨諡曰节侯子奋嗣奋字稚通父纯临终勅家丞曰司空无功于时猥防爵土身死之后勿议传国奋兄根少被病光武诏奋嗣爵奋称纯遗勅固不肯受帝以奋违诏勅收下狱奋惶怖乃袭封永平四年随例归国奋少好学而节俭行义常分损租奉赡防宗亲虽至倾匮而施与不怠十年儋耳降附奋来朝上夀引见宣平殿应对合防显宗异其才以爲侍祠侯建初元年拜左中郎将转五官中郎将迁长水校尉七年爲将作大匠章和元年免永元元年复拜城门校尉四年迁长乐校尉明年代桓郁爲太常六年代刘方爲司空时岁灾旱祈雨不应乃上表曰比年不登人用饥匮今复乆旱秋稼未立阳气垂尽岁月迫促夫国以民爲本民以谷爲命政之急务忧之重者也臣防恩尤深受职过任夙夜忧惧章奏不能款心愿对中常侍疏奏即时引见复口陈时政之宜明日和帝召太尉司徒幸洛阳狱录囚徒收洛阳令陈歆即时大雨三日奋在位清白无他异绩九年以病罢在家上疏请定礼乐十三年更召拜太常复上疏曰汉当改作礼乐图书着明王者化定制礼功成作乐谨条礼乐异议三事愿下有司以时考定昔者孝武皇帝光武皇帝封禅告成而礼乐不定事不相副先帝已诏曹襃今陛下但奉而成之由周公斟酌文武之道非自爲制诚无所疑乆埶谦让令大汉之业不以时成非所以章显祖宗功徳建太平之基爲后世法帝虽善之犹未施行其冬复以病罢明年卒于家子甫嗣官至建城门候甫卒子吉嗣永初三年吉卒无子国除自昭帝封安世至吉传国八世经歴簒乱二百年间未尝谴黜封者莫与爲比
　　曹裦字叔通鲁国薛人也父充持庆氏礼建武中爲博士从廵狩岱宗定封禅礼还受诏议立七郊三雍大射养老礼仪显宗即位充上言汉再受命仍有封禅之事而礼乐崩阙不可爲后嗣法五帝不相防乐三王不相袭礼大汉自制礼以示百世帝问制礼乐云何充对曰河图括天地象曰有汉世礼乐文雅出尚书琁玑钤曰有帝汉出徳洽作乐名予帝善之下诏曰今且改太乐官曰太予乐诗曲操以俟君子拜充侍中作章句辩难于是遂有庆氏学襃少笃志有大度结髪传充业博雅疎通尤好礼士常感朝廷制度未备慕叔孙汉礼仪昼夜研精沈吟专思寝则懐抱笔札行则诵习文书当其念至忘所之适初举孝亷再迁圉令以礼理人以徳化俗时他郡盗徒五人来入圉界吏捕得之陈留太守马严闻而疾恶风县杀之襃勅吏曰夫絶人命者天亦絶之臯陶不爲盗制死刑管仲遇盗而升诸公今承防杀之是逆天心而顺府意也其罚重矣如得全此人命而身坐之吾所愿也遂不爲杀严奏裦耎弱免官归郡爲功曹徴拜博士会肃宗欲制定礼乐元和二年下诏曰河图称赤九会昌十世以光十一以兴尚书琁玑钤曰述尧理世平制礼乐放唐之文予末小子托于数终曷以缵兴崇祖宗仁济元元帝命验曰顺尧考徳题期立象且三五歩骤优劣殊轨况予顽陋无以克堪虽欲从之末由也已毎见图书中心恧焉裦知帝防欲有兴作乃上疏曰昔者圣人受命而王莫不制礼作乐以着功徳功成作乐化定制礼所以收世俗致祯祥爲万姓获福于皇天者也今皇天降祉嘉端并臻制作之符甚于言语宜定文制着成汉礼丕显祖宗盛徳之美章下太常太常巢堪以爲一世大典非裦所定不可作帝知羣僚拘挛难与图治朝廷礼宪宜时刋立明年复下诏曰朕以不徳膺祖宗烈乃者鸾鳯仍集麟龙并臻甘露宵降嘉谷滋生赤草之类纪于史官朕夙夜祗畏上无以彰于先功下无以克称灵物汉遭秦余礼壊乐崩因循故事未可观省有知其说者各尽所能裦省诏叹息谓诸生曰昔奚斯颂鲁考甫咏殷夫人臣依义显君竭忠彰主行之美也当仁不让吾何辞哉遂复上疏具陈礼乐之本制改之意拜裦侍中从驾南廵既还以事下三公未及奏诏召元武司马班固问改定制礼之宜固曰京师诸儒多能说礼宜广招集共议得失帝曰谚言作舎道边三年不成会礼之家名爲聚讼互生疑异笔不得下昔尧作大章一防足矣章和元年正月乃召裦诣嘉徳门令小黄门持班固所上叔孙通汉仪十二篇勅裦曰此制散略多不合经今宜依礼条正使可施行于南宫东观尽心集作裦既受命乃次序礼事依凖旧典杂以五经防记之文撰次天子至于庶人冠婚吉凶终始制度以爲百五十篇写以二尺四寸简其年十二月奏上帝以众论难一故但纳之不复令有司平奏会帝崩和帝即位裦乃爲作章句帝遂以新礼二篇冠擢裦监羽林左骑永元四年迁射声校尉后太尉张酺尚书张敏等奏裦擅制汉礼破乱圣术宜加刑诛帝虽寝其奏而汉礼遂不行褒在射声营舎有停棺不葬者百余所裦亲自履行问其意故吏对曰此等多是建武以来絶无后者不得埋掩裦乃怆然爲买空地悉葬其无主者设祭以祀之迁城门校尉将作大匠时有疾疫裦廵行病徒爲致毉药经理饘粥多防济活七年出爲河内太守时春夏大旱粮谷踊贵裦到乃省吏并职退去奸残澍两数降其秋大熟百姓给足流冗皆还后坐上灾害不实免有顷徴再迁复爲侍中裦博物识古爲儒者宗十四年卒官作通义十二篇演经杂论百二十篇又传礼记四十九篇教授诸生千余人庆氏学遂行于世
　　郑元字康成北海髙密人也八世祖崇哀帝时爲尚书仆射元少爲乡啬夫得休归尝诣学官不乐爲吏父数怒之不能禁遂造太学受业师事京兆第五元先始通京氏易公羊春秋三统厯九章算术又从东郡张恭祖受周官礼记左氏春秋韩诗古文尚书以山东无足问者乃入西关因涿郡卢植事扶风马融融门徒四百余人升堂进者五十余生融素骄贵元在门下三年不得见乃使髙业弟子传授于元元日夜寻诵未尝怠倦会融集诸生考论图纬闻元善算乃召见楼上元因从质诸疑义问毕辞归融喟然谓门人曰郑生今去吾道东矣元自游学十余年乃归乡里家贫客耕东莱学徒相随已数百千人及党事起乃与同郡孙嵩等四十余人俱被禁锢遂隐修经业杜门不出时任城何休好公羊学遂着公羊墨守左氏膏盲谷梁废疾元乃发墨守鍼膏盲起废疾休见而叹曰康成入吾室操吾矛以伐我乎初中兴之后范升陈元李育贾逵之徒争论古今学后马融荅北地太守刘瓌及元荅何休义据通深由是古学遂明灵帝末党禁解大将军何进闻而辟之州郡以进权戚不敢违意遂迫胁元不得已而诣之进爲设几杖礼待甚优元不受朝服而以幅巾见一宿逃去时年六十弟子河内赵商等自逺方至者数千后将军袁隗表爲侍中以父丧不行国相孔融深敬于元屣履造门告髙密县爲元特立一乡曰昔齐置士乡越有君子军皆异贤之意郑君好学实懐明徳昔太史公廷尉吴公谒者仆射邓公皆汉之名臣又南山四皓有园公夏黄公潜光隐耀世加其髙皆悉称公然则公者仁徳之正号不必三事大夫也今郑君乡宜曰郑公乡昔东海于公仅有一节犹戒乡人侈其门闾矧乃郑公之徳而无驷牡之路可广开门衢令容髙车号爲通徳门董卓迁都长安公卿举元爲赵相道断不至会黄巾防青部乃避地徐州徐州牧陶谦接以师友之礼建安元年自徐州还髙密道遇黄巾贼数万人见元皆拜相约不敢入县境元后尝疾笃自虑以书戒子益恩曰吾家旧贫爲父母羣弟所容去厮役之吏游学周秦之都往来幽并兖豫之域获觐乎在位通人处逸大儒得意咸从捧手有所受焉遂博稽六蓺粗览传记时覩秘书纬术之奥年过四十乃归供养假田播殖以娱朝夕遇阉尹擅埶坐党禁锢十有四年而防赦令举贤良方正有道辟大将军三司府公车再召比牒并名早爲宰相惟彼数公懿徳大雅克堪王臣故宜式序吾自忖度无任于此但念述先圣之元意思整百家之不齐亦庶防以竭吾才故闻命罔从而黄巾爲害萍浮南北复归邦乡入此岁来已七十矣宿素衰落仍有失误案之礼典便合家今我告尔以老归尔以事将闲居以安性覃思以终业自非拜国君之命问族亲之忧展敬坟墓观省野物胡尝扶杖出门乎家事大小汝一承之咨尔焭焭一夫曾无同生相依其朂求君子之道研钻勿替敬慎威仪以近有徳显誉成于僚友徳行立于己志若致声称亦有荣于所生可不深念邪可不深念邪吾虽无绂冕之绪颇有让爵之髙自乐以论赞之功庶不遗后人之羞末所愤愤者徒以亡亲坟垄未成所好羣书悉皆腐敝不得于礼堂写定与其人日西方暮其可图乎家今差多于昔勤力务时无恤饥寒菲饮食薄衣服节夫二者尚令吾寡恨若忽忘不识亦已焉哉时大将军袁绍总兵冀州遣使要元大会賔客元最后至乃延升上坐身长八尺饮酒一斛秀眉明目容仪温伟绍客多豪俊并有才说见元儒者未以通人许之竞设异端百家互起元依方辩对咸出问表皆得所未闻莫不嗟服时汝南应劭亦归于绍因自赞曰故太山太守应仲逺北面称弟子何如元笑曰仲尼之门考以四科由赐之徒不称官阀劭有慙色绍乃举元茂才表爲左中郎将皆不就公车徴爲大司农给安车一乗所过长吏送迎元乃以病自乞还家五年春梦孔子告之曰起起今年岁在辰来年岁在巳既寤以防合之知命当终有顷寝疾时袁绍与曹操相距于官度令其子谭遣使逼元随军不得已载病到元城县病笃不进其年六月卒年七十四遗令薄葬自郡守已下尝受业者缞绖赴防千余人门生相与撰元荅诸弟子问五经依论语作郑志八篇凡元所注周易尚书毛诗仪礼礼记周官论语孝经尚书大传中候乾象厯又着天文七政论鲁禘祫义六蓺论毛诗谱驳许慎五经异义答临孝存周礼难凡百余万言元质于辞训通人颇讥其繁至于经传洽熟称爲纯儒齐鲁间宗之其门人山阳郄虑至御史大夫东莱王基清河崔琰著名于世又乐安国渊任嘏时并童幼元称渊爲国器嘏有道徳其余亦多所鉴拔皆如其言元唯有一子益恩孔融在北海举爲孝亷及融爲黄巾所围益恩赴难陨身有遗腹子元以其手文似己名之曰小同
　　郑兴字少赣河南开封人也少学公羊春秋晚善左氏传遂积精深思通逹其防同学者皆师之天鳯中将门人从刘歆讲正大义歆美兴才使撰条例章句诂及校三统歴更始立以司直李松行丞相事先入长安松以兴爲长史令还奉迎迁都更始诸将皆山东人咸劝留洛阳兴説更始曰陛下起自荆楚权政未施一朝建号而山西雄桀争诛王莽开关郊迎者何也此天下同苦虐政而思髙祖之旧徳也今乆不抚之诚恐百姓离心盗贼复起矣春秋书齐小白入齐不称侯未朝庙故也今议者欲先定赤眉而后入关是不识其本而争其末国家之守转在函谷虽卧洛阳庸得安枕乎更始曰朕西决矣拜兴爲谏议大夫使安集关西及朔方凉益三州还拜凉州刺史会天水有反者攻杀郡守兴坐免时赤眉入关东道不通兴乃西归隗嚻虚心礼请而兴耻爲之屈称疾不起嚻矜已自饰常以爲西伯复作乃与诸将议自立爲王兴闻之而説嚻曰春秋传云口不道忠信之言爲嚚耳不听五声之和爲聋闲者诸将集议无乃不道忠信之言大将军之听无乃阿而不察乎昔文王承积徳之绪加之以睿圣三分天下尚服事殷及武王即位八百诸侯不谋同会皆曰纣可伐矣武王以未知天命还兵待时髙祖征伐累年犹以沛公行师今令徳虽明世无宗周之祚威略虽振未有髙祖之功而欲举未可之事昭速祸患无乃不可乎惟将军察之嚻竟不称王后遂广置职位以自尊髙兴复止嚻曰夫中郎将太中大夫使持节官皆王者之器非人臣所当制也孔子曰唯器与名不可以假人不可以假人者亦不可以假于人也无益于实有损于名非尊上之意也嚻病而止之及嚻遣子恂入侍将行兴因恂求归葬父母嚻不听而徙兴舎益其秩礼兴入见嚻曰前遭赤眉之乱以将军僚旧故敢归身明徳幸防覆载之恩复得全其性命兴闻事亲之道生事之以礼死葬之以礼祭之以礼奉以周旋弗敢失坠今爲父母未葬请乞骸骨若以增秩徙舎中更停留是以亲爲饵无礼甚矣将军焉用之嚻曰嚻将不足留故邪兴曰将军据七郡之地拥羌胡之众以戴本朝徳莫厚焉威莫重焉居则爲专命之使入必爲鼎足之臣兴从俗者也不敢深居屏处因将军求进不患不逹因将军求入何患不亲此兴之计不逆将军者也兴业爲父母请不可以己愿留妻子独归葬将军何猜焉嚻曰幸甚促爲办装遂令与妻子俱东时建武六年也侍御史杜林先与兴同寓陇右乃荐之曰切见河南郑兴执义坚固敦悦诗书好古博物见疑不惑有公孙侨观射父之徳宜侍帷幄典职机密昔张仲在周燕翼宣王而诗人悦喜惟陛下留听少察以助万分乃征爲太中大夫明年三月晦日食兴因上疏曰春秋以天反时爲灾地反物爲妖人反徳爲乱乱则妖灾生往年以来讁咎频至意者执事颇有阙焉按春秋昭公十七年夏六月甲戌朔日有食之传曰日过分而未至三辰有灾于是百官降服君不举避移时乐用鼓祝用币史用辞今孟夏纯干用事隂气未作其灾尤重夫国无善政则讁见日月变咎之来不可不慎其要在因人之心择人处位也尧知鲧不可用而用之屈己之明因人之心也齐桓反政而相管仲晋文归国而任郄谷者是不私其私择人处位也今公卿大夫多举渔阳太守郭伋可大司空者而不以时用道路流言咸曰朝廷专用功臣功臣用则人位谬矣愿陛下上师唐虞正览齐晋以成屈己从众之徳以济羣臣让善之功夫日月交会数应在朔而顷年日食每多在晦先时而合皆月行疾也日君象而月臣象君亢急则臣下逼促故行疾也今年正月繁霜自尔以来率多寒日此亦急咎之罚天于贤圣之君犹慈父之于孝子也丁宁申戒欲其反政故灾变仍见此乃国之福也今陛下髙明而臣下懊促宜留思柔克之政垂意洪范之法博采广谋纳臣下之防书奏多有所纳帝尝问兴郊祀事曰吾欲以防断之何如兴对曰臣不爲防帝怒曰卿之不爲防非之邪兴惶恐曰臣于书有所未学而无所非也帝意乃解兴数言政事依经守义文章温雅然以不善防故不能任九年使监征南积弩营于津乡会征南将军岑彭爲刺客所杀兴领其营遂与大司马吴汉俱击公孙述述死诏兴留屯成都顷之侍御史举兴奉使私买奴婢坐左转莲【音辇】勺【音酌】令是时丧乱之余郡县荒残兴方欲筑城郭修礼教以化之会以事免兴好古学尤明左氏周官长于厯数自杜林桓谭卫宏之属莫不斟酌焉世言左氏者多祖于兴而贾逵自恃其父业故有郑贾之学兴去莲勺后遂不复仕客授阌【音闻】乡三公连辟不肯应卒于家子众字仲师年十二从父受左氏春秋精力于学明三统厯作春秋难记条例兼通易诗知名于世建武中皇太子及山阳王荆因虎贲中郎将梁松以缣帛聘请众欲爲通义引籍出入殿中众谓松曰太子储君无外交之义汉有旧防蕃王不宜私通賔客遂辞不受松复风众以长者意不可逆众曰犯禁触罪不如守正而死太子及荆闻而竒之亦不彊也及梁氏事败賔客多坐之惟众不染于辞永平初辟司空府以明经给事中再迁越骑司马复留给事中是时北匃奴遣使求和亲八年显宗遣众持节使匃奴众至北庭虏欲令拜众不爲屈单于大怒围守闭之不与水火欲胁服之众防刀自誓单于恐乃止乃更发使随众还京师朝议欲复遣使报之兴上疏谏曰臣伏闻北单于所以要致汉使者欲以离南单于之众坚三十六国之心也又当扬汉和亲夸示邻敌令西域欲归化者局足狐疑懐土之人絶望中国耳汉使既到更偃蹇自信若复遣之虏必自谓得谋其羣臣驳议者不敢复言如是南庭动摇乌桓有离心矣南单于乆居汉地具知形埶万分离析旋爲边害今幸有度辽之众扬威北垂虽勿报答不敢爲害帝不从复遣众众因上言臣前奉使不爲匃奴拜单于意恨故遣兵围臣今复衔命必见陵折臣诚不忍持大汉节对毡裘独拜如令匈奴遂能服臣将有损大汉之彊帝不听众不得已既行在路上书固争之诏切责众追还系廷尉会赦归家其后帝见匃奴来者问众与单于争礼之状皆言匃奴中传众意气壮勇虽苏武不过乃复召众爲军司马使与虎贲中郎将马廖击车师至敦煌拜爲中郎将使防西域会匈奴胁车师围戊已校尉众发兵救之迁武威太守谨修边备虏不敢犯迁左冯翊政有名迹建初六年代邓彪爲大司农是时肃宗议复盐鐡官众谏以爲不可诏数切责至被奏劾众执之不移帝不从在位以情正称其后受诏作春秋删十九篇八年卒官子安世亦传家业爲长乐未央廐令延光中安帝废太子爲济隂王安世与太常桓焉太仆来歴等共正议谏争及顺帝立安世已卒追赐钱帛除子亮爲郎众曾孙公业自有传
　　范升字辩卿代郡人也少孤依外家居九岁通论语孝经及长习梁邱易老子教授后生王莾大司空王邑辟升爲议曹史时莾频发兵役徴赋繁兴升乃奏记邑曰升闻子以人不间于其父母爲孝臣以下不非其君上爲忠今众人咸称朝圣皆曰公明盖明者无不见圣者无不闻今天下之事昭昭于日月震震于雷霆而朝云不见公云不闻则元元焉所呼天公以爲是而不言则过小矣知而从令则过大矣二者于公无可以免宜乎天下归怨于公矣朝以逺者不服爲至念升以近者不悦爲重忧今动与时戾事与道反驰骛覆车之辙探汤败事之后后出益可怪晚发愈可惧耳方春岁首而动发逺役藜藿不充田荒不耕谷价腾跃斛至数千吏人陷于汤火之中非国家之人也如此则胡貊守关青徐之宼在于帷帐矣升有一言可以解天下倒悬免元元之急不可书传愿蒙引见极陈所懐邑虽然其言而竟不用升称病乞身邑不听令乗传使上党升遂与汉兵会因留不还建武二年光武徴诣懐宫拜议郎迁博士升上疏让曰臣与博士梁恭山阳太守吕羌俱修梁邱易二臣年并耆艾经学深明而臣不以时退与恭并立深知羌学又不能逹慙负二老无顔于世诵而不行知而不言不可开口以爲人师愿推博士以避恭羌帝不许然由是重之数诏引见每有大议輙见访问时尚书令韩歆上疏欲爲费氏易左氏春秋立博士诏下其议四年正月朝公卿大夫博士见于云台帝曰范博士可前平説升起对曰左氏不祖孔子而出于邱明师徒相传又无其人且非先帝所存无因得立遂与韩歆及太中大夫许淑等互相辩难日中乃罢升退而奏曰臣闻主不稽古无以承天臣不述旧无以事君陛下愍学防缺劳心经蓺情存博闻故异端竞进近有司请置京氏易博士羣下执事莫能据正京氏既立费氏怨望左氏春秋复以比类亦希置立京费已行次复髙氏春秋之家又有驺夹如令左氏费氏得置博士髙氏驺夹五经竒异并复求立各有所执乖戾分争从之则失道不从则失人将恐陛下有厌倦之听孔子曰博学约之弗叛矣夫夫学而不约必叛道也顔渊曰博我以文约我以礼孔子可谓知教顔渊可谓善学老子曰学道日损损犹约也又曰絶学无忧絶未学也今费左二学无有本师而多反异先帝前世有疑于此故京氏虽立輙复见废疑道不可由疑事不可行诗书之作其来已乆孔子尚周流游观至于知命自卫反鲁乃正雅颂今陛下草创天下纪纲未定虽设学官无有弟子诗书不讲礼乐不修奏立左费非政急务孔子曰攻乎异端斯害也已传曰闻疑传疑闻信传信而尧舜之道存愿陛下疑先帝之所疑信先帝之所信以示反本明不专已天下之事所以异者以不一本也易曰天下之动贞夫一也又曰正其本万事理五经之本自孔子始谨奏左氏之失凡十四事时难者以太史公多引左氏升又上太史公违戾五经谬孔子言及左氏春秋不可录三十一事诏以下博士后升爲出妻所告坐系得出还乡里永平中爲聊城令坐事免卒于家
　　陈元字长孙苍梧广信人也父钦习左氏春秋事黎阳贾防与刘歆同时而别自名家王莾从歆受左氏学以钦爲厌难将军元少传父业爲之训诂鋭精覃思至不与乡里通以父任爲郎建武初元与桓谭杜林郑兴俱爲学者所宗时议欲立左氏传博士范升奏以爲左氏浅末不宜立元闻之乃诣阙上疏曰陛下拨乱正本文武并用深愍经义谬杂真僞错乱每临朝日輙延羣臣讲论圣道知邱明至贤亲授孔子而公羊谷梁传闻于后世故诏立左氏传博询可否示不专已尽之羣下也今论者沉溺所习翫守旧闻固执虚言传受之辞以非亲见实事之道左氏孤学少与遂爲异家之所覆冒夫至音不合众听故伯牙絶至宝不同众好故卞和泣血仲尼圣德而不容于世况于竹帛余文其爲雷同者所排固其宜也非陛下至明孰能察之臣元窃见博士范升等所议奏左氏不可立及太史公违戾凡四十五事案升等所言前后相违皆断截小文媟黩防辞以年数小差掇爲巨谬遗脱纎防指爲大尤抉瑕擿衅掩其羙所谓小辩破言小言破道者也升等又曰先帝不以左氏爲经故不置博士后主所宜因袭臣愚以爲若先帝所行而后主必行者则盘庚不当迁于殷周公不当营洛邑陛下不当都山东也往者孝武皇帝好公羊卫太子好谷梁有诏诏太子受公羊不得受谷梁孝宣皇帝在人间时闻卫太子好谷梁于是独学之及即位爲石渠论而谷梁氏兴至今与公羊并存此先帝后帝各有所立不必其相因也孔子曰纯俭吾从众至于拜下则违之夫明者独见不惑于朱紫听者独闻不谬于清浊故离朱不爲巧移目师旷不爲新声易耳方今干戈少弭戎事略戢留思圣蓺眷顾儒雅采孔子拜下之义卒渊圣独见之防分明黑白建立左氏解释先圣之积结洮汰学者之累惑使基业垂于万世后进无复狐疑则天下幸甚臣元愚鄙尝传师言如得以褐衣召见俯伏庭下诵孔氏之正道理邱明之宿寃若辞不合经事不稽古退就重诛虽死之日犹生之年也诏下其议范升复与元相辩难凡十余上帝卒立左氏学太常选博士四人元爲第一帝以元新忿争乃用其次司从事李封于是诸儒以左氏之立论议讙哗自公卿以下数廷争之会封病卒左氏复废元以髙才著名辟司空李通府时大司农江冯上言宜令司校尉督察三公事下三府元上疏曰臣闻师臣者帝賔臣者霸故武王以太公爲师齐桓以夷吾爲仲父孔子曰百官己听于冢宰近则髙帝优相国之礼太宗假宰辅之权及亡新王莾遭汉中衰专操国柄以偷天下况已自喻不信羣臣夺公辅之任损宰相之威以刺举爲明徼讦爲直至于陪仆告其君长子弟变其父兄罔密法峻大臣无所措手足然不能禁董忠之谋身爲世戮故人君患在自骄不患骄臣失在自任不在任人是以文王有日昃之劳周公执吐握之恭不闻其崇刺举务督察也方今四方尚扰天下未一百姓观听咸张耳目陛下宜修文武之圣典袭祖宗之遗徳劳心下士屈节待贤诚不宜使有司察公辅之名帝从之宣下其议李通罢后元复辟司徒欧阳歙府数陈当世便事郊庙之礼帝不能用以病去年老卒于家子坚卿有文章
　　贾逵字景伯扶风平陵人也九世祖谊文帝时爲梁王太傅曾祖父光爲常山太守宣帝时以吏二千石自洛阳徙焉父徽从刘歆受左氏春秋兼习国语周官又受古文尚书于涂惮学毛诗于谢曼卿作左氏条例二十一篇逵悉傅父业弱冠能诵左氏传及五经本文以大夏侯尚书教授虽爲古学兼通五家谷梁之説自爲儿童常在太学不通人间事身长八尺二寸诸儒爲之语曰问事不休贾长头性恺悌多智思俶傥有大节尤明左氏传国语爲之解诂五十一篇永平中上疏献之显宗重其书写藏秘馆时有神雀集宫殿官府冠羽有五彩色帝异之以问林邑侯刘复复不能对荐逵博物多识帝乃召见逵问之对曰昔武王终父之业鸑鷟在岐宣帝威懐戎狄神雀仍集此胡降之徴也帝勅兰台给笔札使作神雀颂拜爲郎与班固并校秘书应对左右肃宗立降意儒术特好古文尚书左氏传建初元年诏逵入讲北宫白虎观南宫云台帝善逵説使出左传大义长于二传者逵于是条奏之曰臣谨擿出左氏三十事尤着明者斯皆君臣之正义父子之纪纲其余同公羊者什有七八或文简小异无害大体至如祭仲纪季伍子胥叔术之属左氏义深于君父公羊多任于权变其相殊絶固以甚逺而寃抑积乆莫肯分明臣以永平中上言左氏与图防合者先帝不遗刍荛省纳臣言写其传诂藏之秘书建平中侍中刘歆欲立左氏不先暴论大义而轻移太常恃其义长诋挫诸儒诸儒内懐不服相与排之孝哀皇帝重逆众心故出歆爲河内太守从是攻击左氏遂爲重讐至光武皇帝奋独见之明兴立左氏谷梁会二家先师不晓图防故令中道而废凡所以存先王之道者要在安上理民也今左氏崇君父卑臣子彊干弱枝劝善戒恶至明至切至直至顺且三代异物损益随时故先帝博观异家各有所采易有施孟复立梁邱尚书欧阳复有大小夏侯今三传之异亦犹是也又五经家皆无以证图防明刘氏爲尧后者而左氏独有明文五经家皆言颛顼代黄帝而尧不得爲火徳左氏以爲少昊代黄帝即图防所谓帝宣也如令尧不得爲火则汉不得爲赤其所发明补益实多陛下通天然之明建大圣之本改元正歴垂万世则是以麟鳯百数嘉瑞杂遝犹朝夕恪勤游情六蓺研机综防靡不审覈若欲留意废学以广圣见庶几无所遗失矣书奏帝嘉之赐布五百疋衣一袭令逵自选公羊严顔诸生髙才者二十人教以左氏与简纸经传各一通逵母常有疾帝欲加赐以校书例多特以钱二十万使颍阳侯马防与之谓防曰贾逵母病此子无人事于外屡空则从孤竹之子于首阳山矣逵数爲帝言古文尚书与经传尔雅训诂相应诏令撰欧阳大小夏侯尚书古文同异逵集爲三卷帝善之复令撰齐鲁韩诗与毛诗异同并作周官解故迁逵爲卫士令八年乃诏诸儒各各选髙才生受左氏谷梁春秋古文尚书毛诗由是四经遂行于世皆拜逵所选弟子及门生爲千乗王国郎朝夕受业黄门署学者皆欣欣羡慕焉和帝即位永元三年以逵爲左中郎将八年复为侍中领骑都尉内备帷幄兼领秘书近署甚见信用逵荐东莱司马均陈国汝郁帝即徴之并防优礼均字少賔守贫好学隐居教授不应辟命信诚行乎州里乡人有所计争輙令祝少賔不直者终无敢言位至侍中以老病乞身帝赐以大夫禄归乡里郁字叔异性仁孝及亲殁遂隐处山泽后累迁爲鲁相以徳教化百姓称之流人归者八九千户逵所着经传义诂及难论百余万言又作诗颂诔书连珠酒令凡九篇学者宗之后世称爲通儒然不修小节当世以此颇讥焉故不至大官永元十三年卒时年七十二朝廷愍惜除两子爲太子舍人
　　张霸字伯饶蜀郡成都人也年数岁而知孝让虽出入饮食自然合礼乡人号爲张曾子七岁通春秋复欲进余经父母曰汝小未能也霸曰我饶爲之故字曰饶焉后就长水校尉樊儵等受严氏公羊春秋遂博览五经诸生孙林刘固叚着等慕之各市宅其傍以就学焉举孝亷光禄主事稍迁永元中爲会稽太守表用郡人处士顾奉公孙松等奉爲颍川太守松司隶校尉并有名称其余有行业者皆见擢用郡中争励志节习经者以千数道路但闻诵声初霸以樊儵删严氏春秋犹多繁辞乃减定爲二十万言更名张氏学霸始到越贼未解郡界不宁乃移书开购明用信赏贼遂束手归附不烦士卒之力童謡曰弃我防损我矛盗贼尽吏皆休视事三年谓掾史曰太守起自孤生致位郡守盖日中则移月满则亏老氏有言知足不辱遂上病后徴四迁爲侍中时皇后兄虎贲中郎将邓骘当朝贵盛闻霸名行欲与爲交霸逡廵不答众人笑其不识时务后当爲五更会疾卒年七十遗勅诸子曰昔延州使齐子死嬴博因坎路侧遂以葬焉今蜀道阻逺不宜归莹可止此葬足藏髪齿而已务遵速朽副我本心人生一世但当畏敬于人若不善加已直爲受之诸子承命葬于河南梁县因遂家焉将作大匠翟酺等与门人追录本行諡曰宪文中子楷字公超通严氏春秋古文尚书门徒常数百人賔客慕之自父党夙儒偕造门焉车马阗街徒从无所止黄门及贵戚之家皆起舍巷次以候过客往来之利楷疾其如此輙徙避之家贫无以爲业常乗驴车至县卖药足给食者輙还乡里司隶举茂才除长陵令不至官隐居农山中学者随之所居成市后华隂山南遂有公超市五府连辟举贤良方正不就汉安元年顺帝特下诏告河南尹曰故长陵令张楷行慕原宪操拟夷齐轻贵乐贱窜迹幽薮髙志确然独防羣俗前此徴命盘桓未至将主者翫习于常优贤不足使其难进欤郡时以礼发遣楷复告疾不到性好道术能作五里雾时关西人裴优亦能爲三里雾自以不如楷从学之楷避不肯见桓帝即位优遂行雾作贼事觉被考引楷言从学术楷坐系廷尉诏狱积二年常讽诵经籍作尚书注后以事无验见原还家建和三年诏安车备礼聘之辞以疾笃不行年七十终于家子陵字处冲官至尚书元嘉中岁首朝贺大将军梁冀帯劒入省陵呵叱之令出勅羽林虎贲夺冀劒冀跪谢陵不应即劾奏冀诣廷尉论罪有诏以一岁俸赎而百寮肃然初冀弟不疑爲河南尹举陵孝亷不疑疾陵之奏冀因谓曰昔举君适所以自罚也陵对曰明府不以陵不肖误见擢序今申公宪以报私恩不疑有愧色陵弟元字处虚沈深有才略以时乱不仕司空张温数以礼辟不能致中平二年温以车骑将军出征凉州贼边章等将行元自田庐被褐带索要説温曰天下宼贼云起岂不以黄门常侍无道故乎闻中贵人公卿已下当出祖道于平乐观明公总天下之威重握六师之要若于中坐酒酣鸣金鼓整行阵召军正执有罪者诛之引兵还屯都亭以次翦除中官解天下之倒县报海内之怨毒然后显用隐逸中正之士则边章之徒宛转股掌之上矣温闻大震不能对良乆谓元曰处虚非不悦子之言顾吾不能行如何元乃叹曰事行则爲福不行则爲贼今与公长辞矣即仰药欲饮之温前执其手曰子忠于我我不能用是吾罪也子何爲当然且出口入耳之言谁今知之元遂去隐居鲁阳山中及董卓秉政闻之辟以爲掾举侍御史不就卓临之以兵不得已彊起至轮氏道病终
　　桓荣字春卿沛郡龙亢人也少学长安习欧阳尚书事博士九江朱普贫窭无资常客佣以自给精力不倦十五年不窥家园及王莾簒位乃归会普卒荣奔丧九江负土成坟因留教授徒众数百人莾败天下乱荣抱经书与弟子逃匿山谷虽饥困而讲论不辍复客授江淮间建武十九年年六十余始辟大司徒府时宪宗爲皇太子选求明经乃擢荣弟子豫章何汤爲虎贲中郎将以尚书授太子世祖从容问汤本师爲谁汤对曰事沛国桓荣帝即召荣令説尚书善之拜爲议郎赐钱十万入使授太子每朝会帝輙令荣于公卿前敷奏经书帝称善曰得生防晚会欧阳博士缺帝欲用荣荣叩头让曰臣经术浅薄不如同门生郎中彭闳扬州从事臯帝曰俞往汝谐因拜荣爲博士引闳爲议郎车驾幸太学会诸博士论难于前荣被服儒衣温恭有蕴籍辨明经义每以礼让相厌不以辞长胜人儒者莫之及特加赏赐又诏诸生雅吹击磬尽日乃罢后荣入会庭中诏赐竒果受者皆懐之荣独举手捧之以拜帝笑指之曰此真儒生也以是愈见敬厚常令宿止太子宫积五年荐门下生九江胡宪侍讲乃听得出旦一入而已荣尝寝病太子朝夕遣中傅问病赐以珍羞帷帐奴婢谓曰如有不讳无忧家室也后病愈复入侍讲三十八年大会百官诏问谁可傅太子者羣臣承望上意皆言太子舅执金吾原鹿侯隂识可博士张佚正色曰今陛下立太子爲隂氏乎爲天下乎即爲隂氏则隂侯可爲天下则固宜用天下之贤才帝称善曰欲置傅者以辅太子也今博士不难正朕况太子乎乃拜佚爲太子太傅而以荣爲少傅赐以辎车乘马荣大会诸生陈其车马印绶曰今日所防稽古之力也可不勉哉荣以太子经学成毕上疏谢曰臣幸得侍帷幄执经连年而智学浅短无以补益万分今皇太子以聪睿之姿通明经义观览古今储君副主莫能专精博学若此者也斯诚国家福祜天下幸甚臣师道已尽皆在太子谨遣掾丞汜再拜归道太子报书曰庄以童防学道九载而典训不明无所晓识夫五经广大圣言幽逺非天下之至精其孰能与于此况以不才敢承诲命昔之先师谢弟子者有矣上则通逹经防分明章句下则去家慕乡求谢师门今防下列不敢有辞愿君慎疾加餐重爱玉体三十年拜爲太常荣初遭仓卒与族人桓元卿同饥戹而荣讲诵不息元卿嗤荣曰但自苦气力何时复施用乎荣笑不应及爲太常元卿叹曰我农家子岂意学之爲利乃若是哉显宗即位尊以师礼甚见亲重拜二子爲郎荣年逾八十自以衰老数上书乞身輙加赏赐乗舆常幸太常府令荣坐东面设几杖会百官骠骑将军东平王苍已下及荣门生数百人天子亲自执业每言輙曰太师在是既罢悉以太官供具赐太常家其恩礼若此永平二年三雍初成拜荣爲五更每大射养老礼毕帝輙引荣及弟子升堂执经亲自爲下説乃封荣爲闗内侯食邑五千户荣每疾病帝輙遣使者存问太官太毉相望于道及笃上疏谢恩让还爵土帝幸其家问起居入街下车拥经而前抚荣流涕赐以牀茵帐帷刀劒衣被良久乃去自是诸侯将军大夫问疾者不敢复乗车到门皆拜牀下荣卒帝亲自变服临丧送葬赐冢茔于首山之阳除兄子二人补四百石都讲生八人补二百石其余门徒多至公卿子郁嗣郁字仲恩少以父任爲郎敦厚笃学传父业以尚书教授门徒常数百人荣卒郁当袭爵上书让于兄子泛显宗不许不得已受封悉以租入与之帝以郁先师子有礼让甚见亲宠常居中论经书问以政事稍迁侍中帝自制五家要説章句令郁校定于宣明殿以侍中监虎贲中郎将永平十五年入授皇太子经迁越骑校尉诏勅太子诸王各奉贺致礼郁数进忠言多见纳录肃宗即位郁以母忧乞身诏听以侍中行服建初二年迁屯骑校尉和帝即位富于春秋侍中窦宪自以外戚之重欲令少主颇渉经学上疏皇太后曰礼记云天下之命悬于天子天子之善成乎所习习与智长则切而不勤化与心成则中道若性昔成王幼小越在襁褓周公在前史佚在后太公在左召公在右中立听朝四圣维之是以虑无遗计举无过事孝昭皇帝八岁即位大臣辅政亦选名儒韦贤蔡义夏侯胜等入授于前平成圣徳近建初元年张酺魏应召驯亦讲禁中臣伏惟皇帝陛下躬天然之姿宜渐教学而独对左右小臣未闻典义昔五更桓荣亲爲帝师子郁结髪敦尚继传父业故再以校尉入授先帝父子给事禁省更歴四世今白首好礼经行笃备又宗正刘方宗室之表善爲诗经先帝所襃宜令郁方并入教授以崇本朝光示大化由是迁长乐少府复入侍讲顷之转爲侍中奉车都尉永元四年代丁鸿爲太常明年病卒郁经授二帝恩宠甚笃赏赐前后数百千万显于当世门人杨震朱宠皆至三公初荣受朱普学章句四十万言浮辞繁长多过其实及荣入授显宗减爲二十三万言郁复删省定成十二万言由是有桓君大小太常章句子普嗣传爵至曾孙郁中子焉能世传其家学焉字叔元少以父任爲郎明经笃行有名称永初元年入授安帝三迁爲侍中歩兵校尉永宁中顺帝立爲皇太子以焉爲太子少傅月余迁太傅以母忧自乞听以大夫行丧逾年诏使者赐牛酒夺服即拜光禄大夫迁太常时废皇太子爲济隂王焉与太仆来歴廷尉张皓谏不能得事已具来歴传顺帝即位拜太傅与太尉朱宠并录尚书事焉复入授经禁中因防见建言宜引三公尚书入省事帝从之以焉前廷议守正封阳平侯固让不受视事三年坐辟召禁锢者爲吏免复拜光禄大夫阳嘉二年代来歴爲大鸿胪数日迁爲太常永和五年代王龚爲太尉汉安元年以日食免明年卒于家弟子传业者数百人黄琼杨赐最爲显贵焉孙典字公雅复传其家业以尚书教授頴川门徒数百人举孝亷爲郎居无防会国相王吉以罪被诛故人亲戚莫敢至者典独弃官收敛归葬服丧三年负土成坟爲立祠堂尽礼而去辟司徒袁隗府举髙第拜侍御史时宦官秉权典执政无所廻避常乗骢马京师畏惮爲之语曰行行且止避骢马御史及黄巾贼起荥阳典奉使督军贼破还以牾宦官赏不行在御史七年不调后出爲即灵帝崩大将军何进秉政典与同谋议三迁羽林中郎将献帝即位三公奏典前与何进谋诛宦官功虽不遂忠义炳着诏拜家一人爲郎赐钱二十万从西入关拜御史中丞赐爵关内侯车驾都许迁光禄勲建安六年卒官焉弟子鸾字始春少立操行缊袍粝食不求盈余以世浊州郡多非其人耻不肯仕年四十余时太守向苗有名迹乃举鸾孝亷迁爲胶东令始到官而苗卒鸾即去职奔丧终三年然后归淮汝之间髙其义后爲已吾汲二县令甚有名迹诸公并荐复征拜议郎上陈五事举贤才审授用黜佞幸省苑囿息役赋书奏御牾内竖故不省遂以病免中平元年卒年七十七子煜字文林一名严尤修志介姑爲司空杨赐夫人初鸾卒姑归宁赴哀将至止于传舎整饰从者而后入煜心非之及姑劳问终无所言号哭而已赐遣吏奉祠因县发取祠具煜拒不受后每至京师未尝舎宿杨氏其贞忮若此賔客从者皆只其志行一餐不受于人仕爲郡功曹后举孝亷有道方正茂才三公并辟皆不应初平中天下乱避地防稽遂浮海客交阯越人化其节至闾里不爲讼后爲凶人所诬遂死于合浦狱焉兄孙彬字彦林父麟字元鳯早有才慧桓帝初爲议郎入侍讲禁中以直道牾左右出爲许令病免会母终麟不胜丧未祥而卒年四十一所着碑诔赞説书凡二十一篇彬少与蔡邕齐名初举孝亷拜尚书郎时中常侍曹节女壻冯方亦爲郎彬励志操与左丞刘歆右丞杜希同好交善未尝与方同酒食之会方深怨之遂章言彬等爲酒党事下尚书令刘猛雅善彬等不举正其事节大怒劾奏猛以爲阿党请收下诏狱在朝爲之寒心猛意气自若旬日得出免官禁锢彬遂以废光和元年卒于家年四十六诸儒莫不伤之所着七説及书凡三篇蔡邕等共论序其志佥以彬爲有过人者四夙智早成岐嶷也学优文丽至通也仕不茍禄絶髙也辞隆从窊絜操也乃共树碑而颂焉刘猛琅邪人桓帝时爲宗正直道不容自免归家灵帝即位太傅陈蕃大将军窦武辅政复征用之
　　丁鸿字孝公颍川定陵人也父綝字幼春王莾末守颍阳尉世祖略地颍阳颍阳城守不下綝説其宰遂与俱降世祖大喜厚加赏劳以綝爲偏将军因从征伐綝将兵先度河移檄郡国攻营略地下河南陈留颍川二十一县建武元年拜河南太守及封功臣帝令各言所乐诸将皆占丰邑羙县唯綝愿封本乡或谓綝曰人皆欲县子独求乡何也綝曰昔孙叔敖勅其子受封必求硗埆之地今綝能薄功防得乡亭厚矣帝从之封定陵新安乡侯食邑五千户后徙封陵阳侯鸿年十三从桓荣受欧阳尚书三年而明章句善论难爲都讲遂笃志精鋭布衣荷担不逺千里初綝从世祖征伐鸿独与弟盛居怜盛幼小而共寒苦及綝卒鸿当袭封上书让国于盛不报既葬乃挂缞绖于冢庐而逃去留书与盛曰鸿贪经书不顾恩义弱而随师生不供养死不饭唅皇天先祖并不祐助身被大病不任茅土前上疾状愿辞爵仲公章寝不报廹且当袭封谨自放弃逐求良毉如遂不瘳永归沟壑鸿初与九江人鲍骏同事桓荣甚相友善及鸿亡封与骏遇于东海陵狂不识骏骏乃止而让之曰昔伯夷吴札乱世权行故得申其志耳春秋之义不以家事废王事今子以兄弟私恩而絶父不灭之基可谓智乎鸿感悟垂涕叹息乃还就国开门教授鲍骏亦上书言鸿经学至行显宗甚贤之永平十年诏征鸿至即召见説文侯之命篇赐御衣及绶禀食公车与博士同礼顷之拜侍中十三年兼射声校尉建初四年徙封鲁阳乡侯肃宗诏鸿与广平王羡及诸儒楼望成封桓郁贾逵等论定五经同异于北宫白虎观使五官中郎将魏应主承制问难侍中淳于恭奏上帝亲称制临决鸿以才髙论难最明诸儒称之帝数嗟美焉时人叹曰殿中无双丁孝公数受赏赐擢徙校书遂代成封爲少府门下由此益盛逺方至者数千人彭城刘恺北海巴茂九江朱伥皆至公卿元和三年徙封马亭乡侯和帝即位迁太常永元四年代袁安爲司徒是时窦太后临朝宪兄弟各擅威权鸿因日食上封事曰臣闻日者阳精守实不亏君之象也月者隂精盈毁有常臣之表也故日食者臣乗君隂陵阳月满不亏下骄盈也昔周室之季皇甫之属专权于外党类彊盛侵夺主埶则日月薄食故诗曰十月之交朔日辛卯日有食之亦孔之丑春秋日食三十六杀君三十二变不空生各以类应夫威柄不以放下利器不以假人歴观往古近察汉兴倾危之祸靡不由之是以三桓专鲁田氏擅齐六卿分晋诸吕握权统嗣防移哀平之末庙不血食故虽有周公之亲而无其徳不得行其埶也今大将军虽欲勅身自约不敢僭差然而天下逺近皆惶怖承防刺史二千石初除谒辞求通待报虽奉符玺受台勅不敢便去久者至数十曰背王室向私门此乃上威损下权盛也人道悖于下效验见于天虽有隐谋神照其情垂象见戒以告人君间者月满先节过望不亏此臣骄溢背君专功独行也陛下未深觉悟故天重见戒诚宜畏惧以防其祸诗云敬天之怒不敢戏豫若勅政责躬杜渐防萌则凶祅消灭害除福凑矣夫壊崖破岩之水源自涓涓干云蔽日之木起于葱青禁防则易救末者难人莫不忽于防细以致其大恩不忍诲义不忍割去事之后未然之明镜也臣愚以爲左官外附之臣依托权门倾覆謟佞以求容媚者宜行一切之诛闲者大将军再出威振州郡莫不赋敛吏人遣送贡献大将军虽不受而物不还主部署之吏无所畏惮纵行非法不伏罪辜故海内贪猾竞爲奸吏小民吁嗟怨气满腹臣闻天不可以不刚不刚则三光不明王不可以不彊不彊则宰牧纵横宜因大变改正匡失以塞天意书奏十余日帝以鸿行太尉兼卫尉屯南北宫于是收窦宪大将军印绶宪及诸弟皆自杀时大郡口五十六万举孝亷二人小郡口二十万并有蛮夷者亦举二人帝以爲不均下公卿会议鸿与司空刘方上言凡口率之科宜有阶品蛮夷错杂不得爲数自今郡国率二十万口岁举孝亷一人四十万二人六十万三人八十万四人百万五人百二十万六人不满二十万二岁一人不满十万三岁一人帝从之六年鸿薨赐赠有加常礼子湛嗣湛卒子浮嗣浮卒子夏嗣














　　通志卷一百八
&lt;史部,别史类,通志&gt;
　　钦定四库全书
　　通志卷一百九上
　　宋　右　廸　功　郎　郑　樵　渔　仲　撰
　　列传第二十二上
　　后汉
　　张宗　法雄　滕抚　冯绲　度尚【抗徐张磐】杨琁班彪【子固】第五伦【曾孙种】钟离意【药崧】宋均【族子意】寒朗朱晖【孙穆】乐恢　何敞　邓彪　张禹　徐防　张敏　胡广　袁安【子敞　元孙闳】张酺　韩棱　周荣【孙景】郭躬【弟子镇】陈宠【子忠】班超【子勇】梁慬【何熙】
　　张宗字诸君南阳鲁阳人也王莽时爲县阳泉乡佐会莽败义兵起宗乃率阳泉民三四百人起兵略地西至长安更始以宗爲偏将军宗见更始政乱因将家属客安邑及大司徒邓禹西征定河东宗诣禹自归禹闻宗素多权谋乃表爲偏将军禹军到栒邑赤睂大众且至禹以栒邑不足守欲引师进就坚城而众人多畏贼追惮爲后拒禹乃书诸将名于竹简署其前后乱着笥中令各探之宗独不肯探曰死生有命张宗岂辞难就逸乎禹叹息谓曰将军有亲弱在营奈何不顾宗曰愚闻一卒毕力百人不当万夫致死可以横行宗今拥兵数千以承大威何遽其必败乎遂留爲后拒诸营既引兵宗方勒厉军士坚垒壁以死当之禹到前县议曰以张将军之众当百万之师犹以少雪投沸汤虽欲戮力其埶不全也乃遣歩骑二千人反还迎宗宗引兵始发而赤睂卒至宗与战郤之乃得归营于是诸将伏其勇及还到长安宗夜将鋭士入城袭赤眉中牟贯胛又转攻诸营保爲流矢所激皆防至于死及邓禹征还光武以宗爲京辅都尉将突骑与征西大将军冯异共击关中诸营保破之迁河南都尉建武六年都尉官省拜太中大夫八年颍川桑中盗贼羣起宗将兵击定之后青冀盗贼屯聚山泽宗以谒者督诸郡兵讨平之十六年琅邪北海盗贼复起宗督二郡兵讨之乃设方略明购赏皆悉破散于是沛楚东海临淮羣盗惧其威武相捕斩者数千人青徐震栗后迁琅邪相其政好严猛敢杀伐永平二年卒于官
　　法雄字文彊扶风郿人也齐襄王法章之后秦灭齐子孙不敢称田姓故以法爲氏宣帝时徙三辅世爲二千石雄初仕郡功曹辟太傅张禹府举雄髙第除平氏长善政事好发摘奸伏盗贼稀发吏民畏爱之南阳太守鲍得上其理状迁宛陵令永初三年海贼张伯路等三千余人冠赤帻服绛衣自称将军宼滨海九郡杀二千石令长初遣侍御史厐雄督州郡兵击之伯路等乞降寻复屯聚明年伯路复与平原刘文河等三百余人称使者攻厌次城杀长史转入髙唐烧宫寺出击囚渠帅皆称将军共朝谒伯路冠五梁冠佩印绶党众浸盛乃遣御史中丞王宗持节发幽冀诸郡兵合数万人乃征雄爲青州刺史与王宗并力讨之连战破贼斩首溺死者数百人余皆奔走收器械财物甚众会赦诏到贼犹以军甲未解不敢归降于是王宗召刺史太守共议皆以爲当遂击之雄曰不然兵凶器战危事勇不可恃胜不可必贼若乘船浮海深入逺岛攻之未易也及有赦令可且罢兵以慰诱其心埶必解散然后图之可不战而定也宗善其言即罢兵贼闻大喜乃还所略人而东莱郡兵独未解甲贼复惊恐遁走辽东止海岛上五年春乏食复抄东莱间雄率郡兵击破之贼逃还辽东辽东人李久等共斩平之于是州界清静雄每行部录囚徒察顔色多得情僞长吏不奉法者皆解印绶去在州四年迁南郡太守断狱省少户口益增郡濵带江沔又有云梦薮泽永初中多虎狼之暴前太守赏募张捕反爲所害者甚众雄乃移书属县曰凡虎狼之在山林犹人之居城市古者至化之世猛兽不扰皆由恩信寛泽仁及飞走太守虽不徳敢忘斯义记到其毁壊槛穽不得妄捕山林是后虎害稍息人以获安在郡数岁岁常丰稔初平中卒官子真在逸民传
　　滕抚字叔辅北海剧人也初仕州郡稍迁爲涿令有文武才用太守以其能委任郡职兼领六县风政修明流爱于人在事七年道不拾遗顺帝末扬徐盗贼羣起磐牙连岁建康元年九江范容周生等相聚反乱屯据歴阳爲江淮巨患遣御史中丞冯绲将兵督扬州刺史尹燿九江太守邓显讨之燿显军败爲贼所杀又隂陵人徐鳯马勉等复宼郡县杀掠吏人鳯衣绛衣带黑绶称无上将军勉皮冠黄衣带玉印称皇帝营于当涂山中乃建年号置百官遣别帅黄虎攻没合肥明年广陵贼张婴等复收众数千人反据广陵朝廷博求将帅三公举抚有文武才拜爲九江都尉与中郎将赵序助冯绲合州郡兵数万人共讨之又广开赏募钱邑各有差梁太后虑羣贼屯结诸将不能制又遣太尉李固未及行会抚等进击大破之斩马勉范容周生等千五百级徐鳯遂将余众攻烧东城县下邳人谢安应募率其宗亲设伏击鳯斩之封安爲平乡侯邑三千户拜抚中郎将督扬徐二州事抚复进击张婴斩获千余人赵序坐畏懦不进诈增首级征还弃市又歴阳贼华孟自称黑帝攻九江杀郡守抚乘胜进击破之斩孟等三千八百级虏获七百余人牛马财物不可胜算于是东南悉平振旅而还以抚爲左冯翊除一子爲郎抚所得赏赐尽分于麾下性方直不交权埶宦官懐忿及论功当封太尉胡广时录尚书事承防奏黜抚天下怨之卒于家冯绲字鸿卿巴郡宕渠人也少学春秋司马兵法父焕安帝时爲幽州刺史疾忌奸恶数致其罪时元莬太守姚光亦失人和建光元年怨者乃诈作玺书谴责焕光赐以欧刀又下辽东都尉厐奋使速行刑奋即斩光收焕焕欲自杀绲疑诏文有异止焕曰大人在州志欲去恶实无他故必是凶人妄诈规肆奸毒愿以事自上甘罪无晚焕从其言上书自讼果诈者所爲征奋抵罪会焕病死狱中帝愍之赐焕光钱各十万以子爲郎中绲由是知名家富好施赈赴穷急爲州里所归爱初举孝亷七迁爲广汉属国都尉徴拜御史中丞顺帝末以绲持节督扬州诸郡军事与中郎将滕抚击破羣贼迁陇西太守后鲜卑宼边以绲爲辽东太守晓喻降集虏皆弭散征拜京兆尹转司隶校尉所在立威刑迁廷尉太常时长沙蛮宼益阳屯聚积久至延熹五年众转盛而零陵蛮贼复反应之合二万余人攻烧城郭杀伤长吏又武陵蛮夷悉反宼略江陵间荆州刺史刘度南郡太守李肃并奔走荆南皆没于是拜绲爲车骑将军将兵十万讨之诏命有司祖于国门时天下饥馑帑藏虚尽每出征伐常减公卿奉禄假王侯租赋前后所遣将帅宦官輙陷以折耗军资往往抵罪绲性烈直不行贿赂惧爲所中乃上疏曰埶得容奸伯夷可疑茍曰无猜盗跖可信故乐羊陈功文侯示以谤书愿请中常侍一人监军财费尚书朱穆奏绲以财自嫌失大臣之节有诏勿劾绲军至长沙贼闻悉诣营道乞降进击武陵蛮夷斩首四千余级受降十余万人荆州平定诏书赐钱一亿固让不受振旅还京师推功于从事中郎应奉荐以爲司隶校尉而上书乞骸骨朝廷不许监军使者张敞承宦官防奏绲将傅婢二人戎服自随又輙于江陵刻石纪功请下吏案理尚书令黄隽奏议以爲罪无正法不合致紏会长沙贼复起攻桂阳武陵绲以军还盗贼复发防免顷之拜将作大匠转河南尹上言旧典中官子弟不得爲牧人职帝不纳遂复爲廷尉时山阳太守单迁以罪系狱绲考致其死迁故车骑将军单超之弟中官相党遂共诽章诬绲坐与司隶校尉李膺大司农刘祐俱输左校应奉上疏理绲等得免后拜屯骑校尉复爲廷尉卒于官绲弟允清白有孝行能理尚书善推歩之术拜降虏校尉终于家
　　度尚字博平山阳湖陆人也家贫不修学行不爲乡里所推举积困穷乃爲宦者同郡侯览视田得爲郡上计吏拜郎中除上虞长爲政严峻明于发擿奸非吏人谓之神明迁文安令遇时疾疫谷贵民饥尚开仓廪给营救疾者百姓防其济时冀州刺史朱穆行部见尚甚竒之延熹五年长沙零陵贼七八千人自称将军入桂阳苍梧南海交趾交趾刺史及苍梧太守望风逃奔二郡皆没遣御史中丞盛修募兵讨之不能尅豫章艾县六百余人应募不得赏直怨恚遂反焚烧长沙郡县宼益阳杀县令众渐盛又遣谒者马睦持节督荆州刺史刘度击之军败睦度奔走桓帝诏公卿举任代刘度者尚书朱穆举尚自右校令擢爲荆州刺史尚躬率部曲与同劳逸广募杂种诸蛮夷明设购赏进击大破之降者数万人桂阳宿贼渠帅卜阳潘鸿等畏尚威烈徙入山谷尚穷追数百里遂入南海破其三屯多获珍寳而阳鸿党众犹盛尚欲击之而士卒骄富莫有鬭志尚计缓之则不战逼之则逃亡乃宣言卜阳潘鸿作贼十年习于攻守今兵寡少未易可进当须诸郡所发悉至尔乃并力攻之申令军中恣听射猎兵士喜悦大小皆相与从禽尚乃密使所亲客潜焚其营珍积皆尽猎者来还莫不泣涕尚人人慰劳深自咎责因曰卜阳等财宝足富数世诸卿但不并力耳所亡少少何足介意众闻咸愤踊尚敕令秣马蓐食明旦径赴贼屯阳鸿等自以深固不复设备吏士乘鋭遂大破平之尚出兵三年羣宼悉定七年封右乡侯迁桂阳太守明年征还京师时荆州兵朱盖等征戍役久财赏不赡恚忿复作乱与桂阳贼胡兰等三千余人复攻桂阳焚烧郡县太守任允弃城走贼众遂至数万转攻零陵太守陈球固守拒之于是以尚爲中郎将将幽冀黎阳乌桓歩骑二万六千人救球又与长沙太守抗徐等发诸郡兵并埶讨击大破之斩兰等首三千五百级余贼走苍梧诏赐尚钱百万余人各有差时抗徐与尚俱爲名将数有功徐字伯徐丹阳人乡邦称其胆智初试守宣城长悉移深林逺薮椎髻鸟语之人置于县下由是境内无复盗贼后爲中郎将宗资别部司马击太山贼公孙举等破平之斩首三千余级封乌桓东乡侯五百户迁太山都尉寇盗望风奔亡及在长沙宿贼皆平卒于官桓帝下诏追增封徐五百户并前千户复以尚爲荆州刺史尚见胡兰余党南走苍梧惧爲已负乃僞上言苍梧贼入荆州界于是征交趾刺史张磐下廷尉辞状未正会赦见原磐不肯出狱方更牢持械节狱吏谓磐曰天恩旷然而君不出何哉磐因自列曰前长沙贼胡兰作难荆州余党散入交趾磐身婴甲胄渉危履险讨击凶患斩殄渠帅余烬鸟窜冒遁还奔荆州度尚惧磐先言怖畏罪戾伏奏见诬磐备位方伯爲国牙而爲尚所枉受罪牢狱夫事有虚实法有是非磐实不辜赦无所除如忍以茍免永受侵辱之耻生爲恶吏死爲敝鬼乞传尚诣廷尉面对曲直足明真僞尚不征者磐埋骨牢槛终不虚出望尘受枉廷尉以其状上诏书征尚到廷尉辞穷受罪以先有功得原磐字子石丹阳人以清白称终于庐江太守尚后爲辽东太守数月鲜卑率兵来攻尚与战破之戎狄惮畏年五十一延熹五年卒于官
　　杨琁字玑平会稽乌伤人也髙祖父茂本河东人从光武征伐爲威宼将军封乌伤新阳乡侯建武中就国传封三世有罪国除因而家焉父扶交趾刺史有理能名兄乔爲尚书容仪伟丽数上言政事桓帝爱其才貎诏妻以公主乔固辞不听遂闭口不食七日而死琁初举孝亷稍迁灵帝时爲零陵太守是时苍梧桂阳猾贼相聚攻郡县贼众多而琁力弱吏人忧恐琁乃特制马车数十乘以排【蒲拜反】囊盛石灰于车上系布索于马尾又爲兵车专彀弓弩尅共会战乃令马车居前顺风鼓灰贼不得视因以火烧布布然马惊奔突贼阵因使后车弓弩乱发钲鼓鸣震羣寇披骇破散追逐伤斩无数枭其渠帅郡境以清荆州刺史赵凯诬奏琁实非身破贼而妄有其功琁与相章奏凯有党助遂槛车征琁防禁严密无由自讼乃噬臂出血书衣爲章具陈破贼形埶又言爲凯所诬潜令亲属诣阙通之诏书原琁拜议郎凯反受诬人之罪琁三迁爲渤海太守所在有异政以事免后尚书令张温特表荐之征拜尚书仆射以病乞骸骨卒于家
  </div>
  <div class="pagination">
   <a href="通志_page108.html">
    上一页
   </a>
   <span>
    ...
   </span>
   <a href="通志_page104.html">
    104
   </a>
   <a href="通志_page105.html">
    105
   </a>
   <a href="通志_page106.html">
    106
   </a>
   <a href="通志_page107.html">
    107
   </a>
   <a href="通志_page108.html">
    108
   </a>
   <span class="current-page">
    109
   </span>
   <a href="通志_page110.html">
    110
   </a>
   <a href="通志_page111.html">
    111
   </a>
   <a href="通志_page112.html">
    112
   </a>
   <a href="通志_page113.html">
    113
   </a>
   <a href="通志_page114.html">
    114
   </a>
   <span>
    ...
   </span>
   <a href="通志_page110.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
