<!DOCTYPE html>
<html>
<head>
    <meta charset="UTF-8">
    <title>钦定续通志 - 第 24 页/共 284 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>钦定续通志 - 第 24 页/共 284 页</h1>
    <div class="content">



　　钦定续通志卷六十二
<史部,别史类,钦定续通志>
　　钦定四库全书
　　钦定续通志卷六十三
　　元纪【七】
　　武宗
　　武宗皇帝讳哈尚世祖皇太子珍戬第二子逹尔玛巴拉之子成宗兄子也母鸿吉哩氏初摠兵北邉与叛王海都战屡败之海都走死大徳八年封怀宁王置王傅官食瑞州六万五千戸寻执叛王伊苏托噶等又俘获海都之子彻伯尔家属于都勒斡部防王图沙玛复叛与战败之北邉悉平成宗晚年皇后巴约特氏与政忌帝兄弟乃出帝母弟阿裕尔巴里巴特喇与帝母居怀州无何太子徳寿卒成宗寝疾后恐帝立修前怨召安西王阿南逹及诸王莽赉特穆尔入朝而阴属意安西十一年正月成宗崩丞相阿固岱平章赛音谔徳齐巴特玛琳沁巴延与莽赉特穆尔谋奉后垂听政援立安西王潜遣师防帝归路时帝适遣喀喇托克托入京计事丞相哈喇哈斯急令还报且恐帝不时至内难将作乃先遣使迎阿裕尔巴里巴特喇于怀州监国至则定计诛阿固岱巴特玛琳沁赛音谔徳齐巴延等并执阿南逹莾赉特穆尔归于上都遣使迎帝三月帝自阿勒台山至和琳诸王勲戚毕防合辞劝进帝谢曰吾母吾弟在大都俟宗亲毕会再议耳夏五月乙丑至上都阿裕尔巴里巴特喇侍母来防左右部诸王毕至乃废皇后巴约特氏出居东安州寻与阿南逹莽赉特穆尔并赐死甲申帝即位于上都大赦追尊皇考曰皇帝尊母元妃曰皇太后壬辰加知枢密院事托多尔海太傅中书右丞相哈喇哈斯逹尔罕太保并録军国重事知枢密院事塔喇海为中书左丞相预枢密院宣徽院事同知徽政院事绰和尔伊克扎尔古齐阿实克布哈江浙行省平章政事莽赉布哈并为中书平章政事江浙行省左丞刘正为中书左丞遥授中书左丞奇彻福建道宣慰使额森特穆尔并为中书参知政事中书右丞行御史中丞塔斯布哈为御史大夫平章政事绰和尔为知枢密院事特授竒塔特布济克中书平章政事延庆使绰尔齐中书右丞同知和琳等处宣慰司事塔尔海中书右丞阿里中书左丞托克托御史大夫是月封皇太子乳母李氏为寿国夫人其夫燕嘉努为寿国公以中书平章政事哈克繖为辽阳行省平章政事六月癸巳朔立弟阿裕尔巴里巴特喇为皇太子甲午建行宫于翁果察图之地立宫阙为中都己亥以拱卫直都指挥使茂穆苏角觝屡胜遥授平章政事壬寅塔喇海加太保録军国重事太子太师甲辰以平章政事行和琳等处宣慰使都元帅哈喇格尔通政使武备卿特穆尔布哈并知枢密院事乙巳中书省臣言中书宰臣十四员御史大夫四员前制所无诏与翰林集贤诸老臣议拟以闻戊申特授尚乗卿布哷齐绰和尔并平章政事大同屯储军民摠管府逹噜噶齐克尔格木腾中书右丞辛亥以中书平章政事托克托为江西行省平章政事甲寅敕内郡江南髙丽四川云南诸寺僧诵藏经为三宫祈福丙辰塔斯布哈托克托并遥授左丞相戊午进封髙丽王王昛为沈阳王加太子太傅驸马都尉己未封宁逺王库库楚为宁王庚申遥授左丞相行御史大夫塔斯布哈右丞相秋七月癸亥朔封诸王图喇为越王甲子命御史台大夫特古勒徳尔知枢密院事塔尔呼岱中书平章政事绰和尔以即位告谢南郊丙寅以中书参知政事赵仁荣为太子詹事以阿保功授莽赉大司徒封其妻梅仙为顺国夫人遣丕勒雅尔迈逹哩及逹克丹诣西域取佛鉢舍利丕勒雅尔迈逹哩遥授宣政使逹克丹遥授平章政事并命太傅右丞相哈喇哈斯逹尔罕太保左丞相塔喇海综理中书庶务诏谕中外壬申命御史大夫特古勒徳尔中书平章政事绰和尔枢密副使布哷齐以即位祗谢太庙以安西平江吉州三路为皇太子分地越州路为越王图喇分地癸酉罢和琳宣慰司置行中书省及青海等处宣慰司都元帅府和琳摠管府以太师伊彻察喇为和琳行省右丞相中书右丞相哈喇哈斯逹尔罕为和琳行省左丞相依前太傅録军国重事丙子以江浙行省平章政事塔斯哈雅知枢密院事绰和尔并为中书平章政事丁丑封诸王班布尔实为齐王图烈纳为济王徳勒徳尔布哈为北宁王太师伊彻察喇为淇阳王加平章政事托克托太尉以中书左丞相塔喇海为中书右丞相监修国史御史大夫塔斯布哈为中书左丞相江浙行省平章政事嘉珲河南江北行省平章政事帕哈哩鼎并为中书平章政事平章政事特们徳尔为江西行省平章政事戊寅以仪鳯司大使和斯哈雅特穆尔布哈教坊司逹噜噶齐实廸并遥授平章政事为玊宸乐院使己夘以集贤院使拜布哈为中书平章政事庚辰以御史中丞济尔噶朗为御史大夫辛巳加封至圣文宣王为大成至圣文宣王敕中书省庶政非公议者勿奏以遥授左丞相同知枢密院事额尔吉讷知枢密院事御史中丞王寿江浙行省左丞郝天挺并为中书左丞壬午命御史大夫特古勒徳尔知枢密院事塔尔呼岱中书平章政事绰和尔以即位告社稷丙戌御史大夫阿尔娄言旧制中书省枢密院御史台宣政院许得自选其人他司悉从中书铨择近臣不得辄奏如此则纪纲不紊帝嘉纳之以同知宣徽院事巴勒逹实为中书左丞中书参知政事奇彻为四川行省左丞赈浙江湖广江西属郡饥己丑赈安西等郡饥八月甲午中书省臣言内降防与官者八百八十余人已除三百未除者犹五百余请自今越奏者勿与诏自今不由中书奏者勿与官又言外任官带相衘非制也请勿与从之乙未以治书侍御史额卜徳哷勒为中书参知政事戊戌御史大夫托克托封秦国公辛亥中书右丞博啰特穆尔以国字译孝经进诏中书省刻板模印诸王以下皆赐之丁巳以中书左丞王寿为御史中丞戊午中书平章政事奇塔特布济克绰和尔拜布哈并加太尉中书右丞塔喇海加太尉平章政事以中书左丞博啰特穆尔为中书右丞九月甲子车驾至大都辛未加塔喇海塔斯布哈并太尉丁丑中书省臣言比议省臣员数奉防依旧制定为十二员右丞相塔喇海左丞相塔斯布哈平章绰和尔奇塔特布济克如故余令臣等议臣等请以阿实克布哈塔斯哈雅为平章政事巴勒逹实刘正为右丞郝天挺额森特穆尔为左丞于璋额卜徳哷勒为参知政事其班朝诸司冗员并宜拣汰从之甲申诏立尚书省分理财用命塔喇海塔斯布哈仍领中书以托克托嘉珲帕哈哩鼎任尚书省仍使自举官属己丑以中书平章政事拜布哈为浙江行省平章政事辛夘御史台臣言至元中阿哈玛特综理财用立尚书省三载并入中书其后僧格用事复立尚书省事败又并入中书粤自大徳五年以来四方地震水灾歳仍不登百姓重困便民之政正在今日顷又闻为摠理财用立尚书省如是则必増置所司滥设官吏殆非益民之事也且综理财用在人为之若止命中书整饬未见不可帝曰卿言良是此三臣愿任其事姑听其行冬十月庚子中书省奏初置中书省时裕宗为中书令尝至省署敕其后僧格迁立尚书省不四载而罢今复迁中书于旧省乞徙中书令位仍请皇太子一至中书从之壬寅封知枢密院事绰和尔为容国公乙巳敕方士日者毋游诸王驸马之门丙午封御史大夫特古勒徳尔为郓国公以中卫亲军都指挥使迈努知枢密院事丙辰以行省平章摠督军马得佩虎符其左丞等所佩悉追纳中书省奏常歳海漕粮百四十五万石今江浙歳俭不能如数请仍旧例湖广江西各输五十万石并由海道逹京师从之十一月癸亥封诸王伊克图为楚王辛未以塔喇海领中政院事乙亥中书省臣言大都路供亿浩繁槩于属郡取之其军站鹰坊控鹤等户恃其杂徭无与冒占编氓请降玺书依祖宗旧制悉令均当或辄奏请者亦宜禁止免建康路所属今年酒醋课乙酉诏皇太后军民人匠等户租赋徭役并徽政院庚寅赐太师伊彻察喇江南田四十顷时赐田悉夺还官中书省为言有防伊彻察喇自世祖时积有勲劳非余人比宜以前后所赐合百顷与之仍敕行省平章拜布哈领其歳入十二月壬辰朔中书省臣言旧制金虎符及金银符典瑞院掌之给则由中书事已则复归典瑞院今出入多不由中书下至商人结托近侍奏请以致泛滥出而无归臣等请覈之自后除官及奉使应给者非由中书省勿给从之辛丑如大圣寿万安寺授吏部尚书察纳平章政事领工部事癸夘命留守司以来歳正月十五日起灯山于大明殿后延春阁前庚戌以山东河南江浙饥禁民酿酒丁巳诏宣政院并省佛事中书省臣言各处民饥除行宫外工役请悉停罢从之又言律令者治国之急务当以时损益世祖尝有防金防和律勿用令老臣通法律者参酌古今从新定制至今尚未行臣等为律令重事未可轻议请自世祖即位以来所行条格校雠归一遵而行之从之庚申诏明年改元至大元年春正月辛酉朔曲赦御史台见系犯赃官吏罢止徴赃罢职癸亥敕枢宻院发六卫军万八千五百人供翁果察图建宫工役甲子授中书平章政事阿实克布哈右丞相行御史大夫丙寅从江浙行省请罢行都水监以其事有司丁夘以中书右丞伊克徳济为平章政事己巳绍兴台州庆元广徳建康镇江六路饥户月给米六斗以没入朱清张瑄物货徽政院者鬻钞三十万锭赈之特授乳母夫寿国公杨燕嘉努开府仪同三司甲戌中书省臣言进海东青鹘者当乗驿马五百不敷敕遣奇英通括民间车马兵部请以各驿马陆续而进勿括为便从之戊子皇太子请以阿实克布哈复入中书托克托复入御史台己丑中书省臣言阿实克特穆尔请遣嘉珲逹诣河西地采玉防攻玊沙需马四十余匹采玉人千余臣等以为不急之务劳民乞罢之又言近百姓艰食盗贼充斥茍不严治将至滋蔓宜遣使廵行遇有罪囚即行决遣与随处官吏共议弭盗方畧明立赏罚或匿盗不闻或期防不至或逾期不获者官吏连坐有防宜即议行之封诸王额森特穆尔为营王以乳母夫鄂尔多为司徒二月癸巳立鹰坊为仁虞院以右丞相托克托遥授左丞相推勒特穆尔伊克扎尔古齐伊尔齐并为仁虞院使赈汝宁归徳路饥民甲午赈益都济宁等路饥戊戌以上都卫军三千人赴翁果察图行宫工役壬寅诏以开成路地震前已免租二年今再免一年甲辰发军千五百人修五台山佛寺甲寅赈和琳贫民北来者仍于大同隆兴等处籴粮以赈就令屯田己未以皇太子建佛寺立营缮署三月丁夘建兴圣宫【为皇太后所居】遣使祀五岳四渎名山大川复立白云宗摄所戊寅车驾如上都建佛寺于大都城南封中书右丞相行平章政事阿实克布哈为康国公以肃行省右丞托克托穆尔为中书平章政事加大司徒壬午嗣汉天师张与材来朝加金紫光禄大夫封留国公夏四月戊戌封三寳努为渤国公希沙为賔国公加特们徳尔右丞相都防迈珠中书右丞癸夘加授平章政事嘉珲太子太保太尉平章军国重事魏国公甲辰知枢密院事额尔吉讷遥授右丞相辛亥枢密院臣言诸王各用其印符乗驿使臣旁午驿户困乏宜凖旧制量其马数降以玺书从之乙夘遣米楫等使苏鲁国丙辰髙丽国王王昛请罢征东行省五月丙寅知枢密院事塔尔呼岱遥授左丞相乙亥知枢密院事哈喇格尔遥授左丞相丙子禁白莲社毁其祠以其人还民籍授右丞相塔斯布哈上柱国监修国史加左丞相奇塔特布济克太子太傅甲申立大同侍卫亲军都指挥使司以丞相齐勤特穆尔为使摘通惠河漕卒九百余人之漕事如故六月己丑渤国公三寳努加録军国重事中书右丞相应国公太子詹事平章军国重事大司农库春加太子太保左丞相托克托加上柱国太尉遥授参知政事行詹事丞逹实多加平章军国重事戊戌以大都饥发官廪减价粜之封永和尔为定王驸马阿实克为昌王并赐金印加宦者李邦宁大司徒遥授左丞相仍领太医院事辛丑以没入朱清张瑄田产中宫立江浙财赋总管府提举司己酉以河南山东饥即以两道没入赃钞赈之加奇塔特布济克録军国重事秋七月庚申敕以金银歳入数少自今有以金银奏请及托人转奏者皆抵罪壬戌禁鹰坊于大同隆兴等处纵猎扰民筑呼鹰台于漷州泽中翁果察图行宫成立中都留守司兼开宁路都摠管府丁夘【元史作辛夘误今改】赈济宁水灾己巳赈真定及藁城水灾癸酉弛上都酒禁壬午封柰曼岱为寿王癸未枢密院臣言世祖时枢密院臣六员成宗时増至十三员今署事者三十二员乞省之敕罢塔斯岱等一十一人乙酉以豢虎人彻尔济苏为监察御史是月以左丞相塔斯布哈为中书右丞相太保奇塔特布济克为中书左丞相内外大小事务并听中书省区处诸王公主驸马势要人等毋得沮挠近侍官属及内外诸衙门毋得隔越闻奏各处行省宣慰司及在外诸衙门等官非奉防并中书省明文毋得擅自离职乗驿赴京营干私事八月辛丑以中都行宫成赏官吏有劳者癸夘加中书右丞领将作院吕天麟大司徒戊申立中都万亿库乙夘中书省臣言外台行省及诸人应诏言事未敢一一上烦圣听请集朝臣议择其切于事者小则辄行大则以闻从之九月丙辰髙丽国王王昛卒命萨纳台特黙彻勒使赛玛尔堪部壬戌太尉托克托奏泉州大商哈苏台吉噜进异木沉檀可构宫室者敕江浙行省驿致之癸亥万戸伊拉玛和斯来自赛玛尔堪等城进呈太祖时所造戸口清册赐银钞币帛有差乙亥帝还大都弛诸路酒禁戊寅泉州大商玛哈丹逹尔进珍异及寳带西域马庚辰以髙丽国王王章嗣髙丽王诸王图们进所藏太宗玉玺封图们为阳翟王冬十月甲午以阿实克布哈知枢密院事丁酉罢大都榷酤癸夘中书省臣请以湖广米十万石贮于扬州江西江浙海漕三十万石内分五万石贮朱汪利津二仓以济山东饥民从之甲辰从帝师请以释教都摠管多尔济巴勒兼领诺尔布地产钱物为都摠管府逹噜噶齐总其财赋以西番僧嘉勒干巴勒为翰林承防左丞相知枢密院事特穆尔布哈加録军国重事中书右丞司徒图古勒河南江北行省右丞伊苏内史托卜华并知枢密院事乙巳改防国仁王寺照应规运摠管府为防福院丙午立兴圣宫掌医监十一月己未中书省臣言世祖时省院台及诸司皆有定员迩者诸司递陞一司多至二三十员事不改旧而官日増请依大徳十年员数冗滥者悉行减汰从之庚申増官吏俸以至元钞依中统钞数给之止其禄米嵗省米四十万石吏员以九十月出身如旧制丁夘中书省臣言今铨选钱粮之法尽壊廪藏空虚中都筑城大都建寺及为诸贵近营私第军民不得休息迩者用度愈广毎赐一人辄至万锭惟陛下矜察又言铨选钱粮诸司乞毋干预帝曰已降制书令诸人毋干中书之政他日或有乗朕忽忘持内降文记及传防至中书省其执之以来朕将加罪以额尔吉讷为御史大夫己巳以奇塔特布济克为右丞相托克托为左丞相既又从托克托言以塔斯布哈与奇塔特布济克俱为右丞相中书省臣言国用不给请沙汰宣徽太府利用等院籍定应给人数其在上都行省者委官裁省又天下屯田百二十余所由所用者多非其人以致废弛除四川甘州应昌府云南为地絶逺余当选习农务者往与行省宣慰司亲履其地可兴者兴可废者废各具籍以闻并从之诏开宁路及宣徳云州工役供亿浩繁其赋税除前诏已免三年外更免一年辛巳罢益都诸处哈喇齐等狩猎以银七百五十两钞二千二百锭币帛三百匹施昊天寺为水陆大防癸未皇太后造寺五台山摘军六千五百人供其役閠月己丑以大都米贵发廪十万石减价以粜其贫民有鬻子者官为赎之丙申罢江南进沙糖止富民输粟赈饥补官丁酉禁江西湖广汴梁私捕鴐鹅己亥罢辽阳省进雕豹乙巳中书省臣言回回商人持玺书佩虎符乗驿马名奉敕求珍异或以一豹上献亦邀回赐虎符国之信器驿马使臣所需畀诸商人诚非所宜乞一防追之从之丁未敕河西僧戸凖先朝定制从军输税一与民同甲寅逹尔罕哈喇哈斯卒十二月庚申封哈喇繖为陇王甲戌以平章政事商议中书省事太子賔客王太亨行太子詹事平章军国重事太子少詹事逹实多为太子詹事赐御史台官及监察御史宴服
　　二年春正月庚寅越王图喇有罪赐死禁日者方士出入诸王公主近侍及诸官之门辛夘皇太子诸王百官上尊号曰统天继圣钦文英武大章孝皇帝丙申诏天下弛山泽之禁恤流移毋令见戸包纳差税被灾百姓内郡免差税一年江淮免夏税内外官加恩有差己亥封知枢密院事容国公绰和尔为句容郡王乙巳塔斯布哈竒塔特布济克言诸人恃恩径奏玺书不由中书直下翰林院给与者今覈其数自大徳六年至至大元年所出凡六千三百余道皆干田土户口金银鐡冶増余课程进贡奇货钱谷选法词讼造作等事害及于民请尽追夺之今后有不由中书者乞勿与从之丙午定制大成至圣文宣王春秋二丁释奠用太牢二月癸亥罢行泉府院以市舶归行省壬申令各卫董屯田官三年一易甲戌弛中都酒禁三月己丑以梁王在云南有风疾命诸王罗丹代之庚寅车驾如上都封诸王额布根为襄宁王辛夘罢杭州白云宗摄所立湖广头陀禅録司甲辰中书省臣言国家歳赋有常顷以歳俭所入曽不及半而去歳所支钞至千万锭粮三百万石陛下尝命汰其求刍粟者而宣徽院博克逊竟不能行视去歳反多三十万石请用知钱谷者二三员于宣徽院佐而理之又中书省防事官大徳十年四十三员今皇太子位増二员诸王库库楚喇嘛噶图勒亦各増一员非旧制臣等以为皇太子位所増宜存诸王者宜罢并从之夏四月辛酉立兴圣宫江淮财赋摠管府癸亥摘汉军五千给田十万顷于直沽沿海口屯种又益以喀喇军二千立镇守海口屯储亲军都指挥使司五月丁亥以通政院使哈喇格尔知枢密院事董建兴圣宫丁酉以阴阳家言自今至圣诞节不宜兴土功敕权停新寺工役甲辰御史台臣言乗舆北幸而京师工役正兴加之歳旱乏食民愚易惑乞留一丞相镇京师后为例从之六月癸亥从皇太子言禁诸赐田者驰驿徴租扰民庚午中书省臣言奉防既停新寺工役其停苑鹰坊诸役乞并罢又太医院遣使取药材于陜西四川云南费公帑劳驿传臣等议事干钱粮隔越中书省径行乞禁止并从之以大都儒籍者四十户充文庙乐工甲戌以宿卫之士比多冗杂遵旧制存防古色目之有阀阅者余皆革去皇太子言宣政院先奉防殴西番僧者截其手詈之者防其舌此法昔所未闻乞更其令又言宣政院文案不检覈于宪章有碍遵旧制为宜并从之乙亥中书省臣言河南江浙省言宣政院奏免僧道伊噜勒昆逹实密租税臣等议田有租商有税乃祖宗成法今宣政院一体奏免非制有防依旧制徴之秋七月壬辰改松潘叠宕威茂州安抚司为宣抚司迁治茂州汶川县乙未约苏请更钞法图新钞式以进又与保巴议立尚书省诏与奇塔特布济克塔斯布哈齐勤特穆尔托克托集议以闻甲辰改实保齐巴勒噶逊摠管府为奉时院乙巳保巴言臣与塔斯布哈奇塔特布济克等集议立尚书省事政事得失皆前日中书省臣所为今欲举正彼惧有累孰愿行者臣请旧事从中书新政从尚书尚书请以奇塔特布济克托克托为丞相三寳努约苏为平章保巴为右丞王罴参知政事姓江者画钞式以为印钞库大使并从之塔斯布哈言此大事遽尔更张乞与老臣更议帝不从八月癸酉复立尚书省以奇塔特布济克为太傅右丞相托克托为左丞相三寳努约苏为平章政事保巴为右丞孟克特穆尔为左丞王罴为参知政事中书左丞刘楫授尚书左丞商议尚书省事诏告天下甲寅敕以海拉逊昔与巴延阿珠平江南知兵事可授平章政事商议枢密院事己未尚书省臣言中书省尚有逋欠钱粮应追理者宜存防事官十人余皆并入尚书省又言往者大辟狱具尚书省议定令中书省裁酌以闻宜依旧制从之以江西等处行中书省参知政事郝彬为尚书省参知政事甲戌赐太师奎腾名多尔济戬巳夘三寳努言尚书省立更新庶政变易钞法用官六十四员其中宿卫之士有之品秩未至者有之未歴仕者有之此皆素习于事既已任之乞勿拘例授以宣敕诏天下敢有沮挠尚书省事者罪之九月庚辰朔以尚书省条画诏天下改各行中书省为行尚书省诏朝廷得失军民利害臣民有上言者皆得实封上闻在外者赴所属转逹各处人民复业者免一切逋欠仍除差税三年诏颁行至大银钞壬午平章政事嘉珲以罪夺爵癸未尚书省臣言方今地大民众事益繁冗若使省臣摠挈网领庶官各尽厥职其事岂有不治顷歳省务壅塞朝夕惟署押文案事皆废弛天灾民困职此之由自今省部一切皆令从宜处置大事或须上请得防即行用成至治上顺天道下安民心又言国家地广民众古所未有累朝格例前后不一法吏轻重任意请自太祖以来所行政令九千余条删除繁冗使归于一编为定制并从之以大都城南建佛寺立行工部领行工部事三人行工部尚书二人仍令尚书右丞相托克托兼领之丙戌车驾至大都癸巳三寳努言冀宁大同保定真定以五台建寺所须皆直取于民宜免今年租税从之丁酉御史台言比者近幸奏请江南田千二百三十顷乞拘还官从之己亥尚书省臣言今国用需中统钞五百万锭前者尝借支钞本至千六十万三千一百余锭今乞罢中统钞以至大银钞为母至元钞为子仍拨至元钞本百万锭以给国用大都立资国院山东河东辽阳江淮湖广川汉立泉货监六产铜之地立提举司十九尚书省臣言三宫内防之防曩中书省奏请勿行臣等谓宜仍旧行之倘于大事有害则复奏请帝是其言又言中书之务乞以尽归臣等至元二十四年凡宣敕亦尚书省掌之今臣等议乞从尚书省任人而以宣敕散官委之中书从之以陜西行台大夫大司徒实廸为左丞相行土蕃等处宣慰使都元帅丁未禁贵戚家养豹冬十月庚戌朔命皇太子兼尚书令以行铜钱法诏天下辛亥皇太子言旧制百官宣敕散官皆归中书以臣为中书令故也自今敕牒宜令尚书省给降宣命仍委中书从之丙辰约苏言江南平垂四十年其民止输地税商税余皆无与其富室有蔽占王民奴使之者动輙百千家有多至万家者乞自今有歳収粮满五万石以上者令石输二升于官仍质一子为军所输之粮半入京师以养御士半留于彼以备凶年从之辛酉弛酒禁立酒课提举司尚书省以钱谷繁剧増戸部侍郎员外郎各一员又增礼部侍郎郎中各一员凡言时政者属之癸亥以翰林学士承防布琳尼敦为御史大夫乙丑以皇太后有疾诏天下释大辟百人丁夘以御史大夫济尔噶朗及中书左丞相托克托尚服院使逹都并知枢密院事癸酉加知枢密院事图古勒左丞相丁丑以辽阳行尚书省平章政事哈克繖为左丞相行中书省平章政事中书参知政事巴图为平章政事行中书右丞商议中书省事和尔多卜丹为右丞行中书省左丞参议中书省事特里托欢贾钧并中书参知政事戊寅御史台臣言常平仓本以益民然歳比不登遽立之必反害民又至大银钞始行品目繁碎民犹未悟而又兼行铜钱虑有相妨又民间拘铜器甚急弗便乞与省臣详议又言歳凶乏食不宜遽弛酒禁帝令与省臣议之十一月庚辰朔增吏部郎中员外郎主事各一员令考功以行黜陟乙酉尚书省及太常礼仪院言郊祀者国之大礼今南郊之礼已行而未备北郊之礼尚未举行今年冬至祀天南郊请以太祖皇帝配明年夏至祀地北郊请以世祖皇帝配从之丁亥以湖广行省左丞沙卜珠岱为平章政事商议枢宻院事丁未择卫事子弟充国子学生十二月乙夘亲飨太庙执事者陞赏有差丙辰并中书省左右司辛酉申禁汉人执弓矢兵仗壬戌封西僧玛尔布允则为宁国公赐金印丁丑诏増百官俸定流官封赠等第内外百官三品以上者许请諡勲戚大臣奉防赐諡者不在此例三年春正月癸未省中书官吏自客省使以下一百八十一员乙酉特授李孟平章政事集贤大学士同知枢密院事【按枢密元纪作徽政考元典章及续通鉴网目诸书皆作同知枢密院事元史百官志大徳九年罢徽政院此时已不设是官矣李孟授平章政事集贤大学士自应作同知枢密院事方与品秩相协今据改】己丑以耨埒参议尚书省事辛夘立皇后鸿吉哩氏乙未定税课法丙申立资国院泉货监命以厯代铜钱与至大钱相参行用复立广平顺徳路鐡冶都提举司戊戌诏湖广行省招谕叛人上思州知州黄圣许辛丑降诏招谕大彻里小彻里壬寅诏谕八百媳妇遣云南行省右丞索勒济尔威招抚之乙巳令中书省官吏如安图居中书时例存设其已汰者尚书省迁叙二月己未浚防通河甲子以上皇太后尊号告祀南郊乙丑复以签枢密院事贾钧为中书参知政事丁夘从尚书省臣言以至元钞输万亿库销毁其板止以至大钞与钱相权通行己巳宁王库库楚与越王图喇子喇特纳实哩谋为不轨事觉库库楚下狱赐其妻谔勒哲死窜喇特纳实哩及其祖母母妻于拜特穆尔所以辉和尔僧锡哩等二十四人同谋或知谋不首并磔于市辛未多尔济戬加録军国重事壬申以约苏为尚书左丞相驸马都尉封齐国公乙亥以上皇太后尊号告祀太庙三月己夘朔枢密院臣言国家设官分职都省治金谷枢密治军旅各有定制迩者尚书省弗遵成宪易置本院官令依大徳十年员数闻奏臣等议以特穆尔布哈托卜齐延绰和尔伊苏托克托额尔吉讷图卜布哈逹都知枢宻院事萨题勒宻实史弼同知枢宻院事吴元珪枢宻副使塔喇海姑令为副枢帝令枢密院如旧制设官十七员乙酉以知枢宻院事济尔噶朗为陜西行尚书省平章政事遣刑部尚书玛尔往甘肃和市羊马庚寅尚书省臣言昔世祖令以叛王海都分地五户丝为币帛俟彼来降赐之藏二十余年今其子彻伯尔向慕徳化归觐阙廷请以赐之帝曰世祖谋虑深逺若是待诸王朝防颁赏既毕卿等备述其故然后与之使彼知愧壬辰车驾如上都夏四月己酉容米洞官田墨纠众为乱遣永顺安抚副使梓材往招之赐髙丽国王王章功臣号改封沈王改大承华普庆寺縂管府为崇祥监丙子立管领军匠千户所増国子生为三百员五月甲申封诸王谔勒为衞王乙未加尚书参知政事王罴大司徒六月丁未朔诏太尉尚书右丞相托克托太保尚书左丞相三寳努縂治百司庶务并従尚书省奏行戊申省上都留守司官七员以行中书左丞和尔多卜丹为中书右丞己酉立上都中都等处银冶提举司庚戌立规运都縂管府领大崇防福元寺钱粮置提举司资用库大益仓之甲子以太子詹事库春为中书左丞集贤使领典医监事戊辰遣使诸道审决重囚壬申以西北诸王彻伯尔等来朝告祀太庙赐托克托三寳努珠衣封三寳努为楚国公以常州路为分地秋七月丙戌以循州大水赈之癸己给亲民长吏考功印厯令监治官嵗终騐其行迹书而上之防访司御史台尚书礼部考校以为陞黜増尚书省客省使副各一员直省舍人十四员立河南打捕鹰坊鱼课都提举司乙未中都立光禄寺己亥禁权要商贩挟圣旨懿旨令旨阻碍防通河民船八月丁未以江浙行尚书省左丞相呼喇珠遥授中书右丞相哩日并为御史大夫九月己夘平伐蛮酋不老丁遣其侄与甥十人来降陞平伐等处蛮夷军民安抚司同知陈思诚为安抚使佩金虎符丙戌帝还大都保巴遥授平章政事壬辰皇太子言司徒刘防乘驿省亲江南大扰平民二年不归诏罢之壬寅敕诸司官滥设者毋给月俸诏谕三寳努等去嵗中书省奏诸司官员遵大徳十年定制滥者汰之今闻员冗如故有不以闻而径之任者有旨不奏而擅令之任及之任者并逮捕之冬十月甲寅敕谕中外民户托名诸王妃主贵近臣僚规避差徭者俾充军驿及筑城中都郡县官不觉察者罢职封僧额琳沁防喇实为文国公赐金印丁巳尚书省臣言宣嶶院廪给日増储防虽广亦不能给宜加分减帝曰比见后宫饮膳与朕无异有是理耶其令博迪苏与宣徽院官覈实分减之庚申敕尚书事繁重诸司有才识明达者并从尚书省选任枢宻院事御史台及诸有司毋辄奏用违者论罪辛酉以皇太后受尊号赦天下大都上都中都较他郡供给繁扰与免至大三年秋税其余至大二年以前民间负欠差税课程并行蠲免三寳努言省部官不肯勤恪署事敕自今晨集暮退茍或怠弛不必与闻便宜罪之其到任或一再月辞以病者杖罢不叙従之丁夘封诸王舒巴勒子满济勒噶为兖王壬申以玛哈穆特丹达为遥授右丞海外诸蕃宣慰使都元帅领海道运粮都漕运万户府事以丞相特古勒徳尔为陜西行御史台御史大夫诏谕大司农司劝课农桑十一月辛巳加托克托为太师録军国重事封义国公壬午改大崇防福元寺规运搃管府为隆禧院戊子以益都宁海等处连嵗饥罢鹰坊縦猎容米洞田墨来降授黄沙寨千户以朱清子虎张瑄子文龙往治海漕以所籍宅一区田百顷给之城中都丙申有事于南郊尊太祖皇帝配享昊天上帝己亥尚书省以武卫亲军都指挥使郑阿尔斯兰与兄郑荣祖段叔仁等图为不轨置狱鞫之皆诬服叔仁等十七人并就诛籍没其家十二月甲辰朔以建大崇防福元寺遥授竒彻勒左丞防凌刘良叅知政事并领行工部事
　　四年春正月癸酉朔帝不豫大赦庚辰崩于玉徳殿年三十一葬起辇谷諡曰仁惠宣孝皇帝庙号武宗国语曰库鲁克皇帝
　　武宗至大四年












　　钦定续通志卷六十三
　　钦定四库全书
　　钦定续通志卷六十四
　　元纪【八】
　　仁宗
　　仁宗皇帝讳阿裕尔巴里巴特喇武宗母弟也武宗为懐宁王总兵北边而成宗崩后巴约特氏与左丞相阿固岱等议立安西王阿南达右丞相哈喇哈斯知其谋急遣使迎帝时帝方奉母鸿吉哩氏居懐州使者至即奉母进发至卫辉抵漳水值大风雪田叟有以盂粥进者近侍郤不受帝曰昔汉光武为冦兵所逼尝食豆粥大丈夫不备尝艰阻庸知稼穑艰难命取食之赐叟束帛慰遣之行次邯郸谕守令曰吾虑卫士不法胥吏科敛重为民困乃命王传沿途巡察二月辛亥至大都与母入哭尽哀仍出居旧邸朝夕入奠特哈喇哈斯称疾守宿掖门夜遣人启曰懐宁王逺不能猝至恐变生不测当先事而发三月丙辰【丙辰元史作丙寅按成宗纪是年正月丙辰朔则丙寅当在三月初旬以外考哈喇哈斯云三月朔日列牍请署后决以三月三日御殿聴政明日迎仁宗入执阿固岱等诛之是仁宗之入在三月二日不应为丙寅明矣今改】帝率卫士入内召阿固岱等责以乱祖宗家法命执之鞫问辞服皆伏诛诸王库库楚伊克圗等曰今罪人斯得太子实世祖之孙宜早正天位帝曰王何为出此言彼恶人潜结宫壸搆乱我家故诛之岂欲作威觊望神器耶怀宁王吾兄也正位为宜乃遣使迎武宗于北边五月乙丑帝与母防武宗于上都武宗即位立帝为皇太子受金寳乃遣使四方旁求经籍识以玉刻印章命近侍掌之时有进大学衍义者命詹事王约等节而译之帝曰治天下此一书足矣因命与图象孝经列女传并刋行以赐近臣寻受玉册领中书省枢宻院至大二年立尚书省帝兼尚书令詹事院臣启金州献瑟瑟洞请遣使采之帝曰所寳惟贤瑟瑟何用焉若此者后勿复闻有近侍言贾人售美珠者帝曰吾服御不喜饰珠玑以生民膏血不可轻耗汝等当广进贤才以恭险爱人相规不可以奢靡蠧财相导也四年春正月庚辰武宗崩帝入居内殿壬午即罢尚书省以丞相托克托三寳努平章约蘓右丞保巴左丞孟克特穆尔参政王罴变乱旧章流毒百姓命中书右丞相塔斯布哈知枢宻院事特穆尔布哈等参鞫丙戌托克托三寳努约苏保巴王罴伏诛杖孟克特穆尔流海南壬辰罢城中都召世祖朝谙知政务老臣平章程鹏飞董士选太子少傅李谦少保张律右丞陈天祥尚文刘正左丞郝天挺中丞董士珍太子賔客萧参政刘敏中王思防韩从益侍御赵君信亷访使程钜夫杭州路达噜噶齐阿哈玛特给传诣阙同议庻务乙未禁百官役军人营造及守防私第丁酉以云南行中书省左丞相特们徳尔为中书右丞相太子詹事谔勒哲集贤大学士李孟并平章政事戊戌以塔斯布哈及徽政院使实沙并为御史大夫己亥改行尚书省为行中书省庚子停各处营造罢广武康里卫追还印符驿劵玺书及其万户等官宣敕辛丑以达实特穆尔知枢密院事壬寅禁鹰坊驰驿扰民敕中书凡传防非亲奉者勿行二月乙巳命和琳江浙行省依前设左丞相余省惟置平章二员遥授职事勿与戊申罢运江南所印佛经辛亥禁诸王驸马权豪擅据山场及宣政院违制度僧甲寅司徒萧珍以城中都徼功毒民命追夺其符印令百司禁锢之还中都所占民田罢江南行通政院行宣政院甲子命中书平章李孟领国子监学谕之曰学校人材所自出卿等宜数诣国学课试诸生勉其徳业敕诸王驸马食户在缙山怀来等县者与民均服徭役诸司擅奏除官者毋给宣敕御史台臣言白云宗总摄所统江南为僧之有发者不养父母避役损民乞追收所受玺书银印勒还民籍从之罢福建绣匠河南鱼课两提举司省宣徽院参议防事官丁夘命西畨僧非奉玺书驿劵及无西蕃宣慰司文牒者勿辄至京师仍戒黄河津吏验问禁止罢总统所及各处僧録僧正都纲司凡僧人诉讼悉归有司罢仁虞院复置鹰坊总管府庚子【按丁卯庚辰间不应有庚子日非庚午即丙子之讹无可据改姑仍其旧】命广西静江融州军民官镇守三载无虞者民官减一资军官升一阶着为令三月庚辰召前枢密副使吴元珪左丞贝降额卜徳哷勒至京师同诸老臣议事丙戍罢五台行工部己丑命毋赦十恶大逆等罪庚寅即皇帝位于大明殿大赦辛卯禁民间制金箔销金织金以御史中丞李士英为中书左丞丁酉命伊彻察喇依前太师宣徽使特尔格为太傅集贤大学士库春为太保敕百司改升品级者悉复至元旧制是月帝谕省臣曰卿等裒集中统至元以来条章择晓法律老臣斟酌重轻折衷归一颁行天下俾有司遵行则抵罪者庶无寃抑又谕太府监臣曰财用足则可以养万民给军旅自今虽一缯之微不言于朕毋辄与人以陜西行尚书省左丞额卜徳哷勒为中书右丞昭文馆大学士察罕参知政事中书平章政事知枢宻院事绰和尔钦察亲军都指挥使托和齐巴圗尔中书右丞相知枢宻院事特穆尔布哈録军国重事知枢密院事伊苏知枢密院事兼山东河北防古军都万户额森特穆尔遥授左丞相仁虞院使额尔吉太子詹事伊噜特穆尔并知枢密院事夏四月壬寅诏分汰宿卫士汉人高丽南人冒入者还其原籍丁未以太子少保张律为江浙平章戊申以即位告天地于南郊戊午告于太庙辛酉敇国子监师儒之职有才徳者不拘品级虽布衣亦选用癸亥敕诸使臣非军务急速者母给金字圆牌定四宿卫士嵗赐钞二十四万二百五锭罢中都留守司复置隆兴路总管府乙丑封知枢密院事特穆尔布哈为宣宁王丁夘罢至大钱钞罢僧道伊噜勒昆达实密头陀白云宗诸司改封亲王徳勒格尔布哈为湘宁王罢囘回哈达司属五月壬申以宦者塔舒尔为利用监卿癸酉八百媳妇蛮与大小彻里蛮寇边命云南王及右丞阿固岱以兵讨之改封乳母夫夀国公杨徳荣为云国公丙子命翰林国史院纂修先帝实録及累朝皇后功臣列俾百司悉上事迹庚辰敕中书省裁省冗司壬午拘诸王驸马及有司驿劵自今遣使悉从中书省给降是月禁民捕驾鵞六月癸夘敇宣政院凡西番军务必移文枢密院同议以闻吐蕃犯永福镇敕宣政院与枢密院遣兵讨之乙巳命侍臣咨访内外才堪佐国者悉以名闻丙午以内侍杨光祖为秘书卿谭振宗为武备卿闗居仁为尚乗卿并授文馆学士甲寅封伊苏台为懐仁郡王丁巳敕翰林国史院春秋致祭太祖太宗睿宗御容嵗以为常命和琳行省右丞巴喇玛索和尔经理青海屯田大同路宣宁县民家牸牛产犊颇类麒麟车载以献左右曰古所谓瑞物也帝曰五谷丰熟百姓安业乃为瑞也此何为哉己未封枢密使博啰为泽国公庚申敕自今诸司白事须殿中侍御史侍侧癸亥复云州银场提举司丙寅拘收泉府司原给诸商取玺书丁夘罢扎哈齐巴勒噶逊所造上供酒己巳卫王阿穆尔克入见帝谕省臣曰朕与阿穆尔克同父而异母朕不抚育彼将谁赖其赐钞二万锭他勿援例帝览贞观政要谕翰林侍讲额琳特穆尔曰此书有益于国家其译以国语刋行俾防古色目人诵习之秋七月辛未朔拘还辽阳省官提调诸事圆符玺书驿劵裁减虎贲司职员己亥诏谕省臣曰朕前戒近侍母辄以文记防中书自今敢有犯者不须奏闻直捕其人付刑部究治敕御史台臣选更事老成者为监察御史闰月辛丑命国子祭酒刘赓诣曲阜以太牢祠孔子甲辰车驾将还大都太后以秋稼方盛勿令鹰坊駞人卫士先往庻免害稼扰民敕禁止之戊申封李孟秦国公命额琳沁防喇实为司徒己酉吐蕃寇礼店文州命总帅额琳沁等讨之辛亥以西僧藏布班巴尔为国师己未诏谕省臣曰国子学世祖皇帝深所注意如平章博果密等皆防古人而教以成才朕今亲定国子生额为三百人仍增陪堂生二十人通一经者以次补伴读着为定式敕军官七十致仕始聴子弟承袭其有未老即托疾引年令幼弱子弟袭职者除名不叙其巧计求迁者以违制论乙丑遣使招谕黑水白水等蛮十二万余户来降丁夘谔勒哲李孟等言方今进用儒者而老成日以凋谢四方儒士成才者请擢任国学翰林秘书太常或儒学提举等职俾学者有所激劝帝曰卿言是也自今勿限资级果才而贤虽白身亦用之禁医人非选试及着籍者母行医药八月己巳朔裁定京朝诸司员数并依至元三十年旧额以近侍吹喇实为户部尚书九月己亥朔遥授左丞相布哈进太尉丙午安南国王陈益稷入见言臣自世祖朝来归妻子皆为国人所害朝廷因遥授湖广平章仍与王爵赐汉阳田五百顷俾自赡以终余年今臣年几七十而有司拘臣所授田就食无所帝谓省臣曰安南国王慕义来归宜厚其赐以懐逺人其进勲爵受田如故戊申禁民弹射飞鸟杀马牛羊当乳者庚戍命枢密院大阅各省军马壬子诏改明年为皇庆元年都水监卿茂巴尔斯防给驿往取杭州所造龙舟省臣諌曰陛下践阼诞告天下凡非宣索毋得擅进诚取此舟有乖前诏诏止之复置中宫位下齐哩克昆诸色民匠打捕鹰坊都总管府丙寅敕省部官勿托以宿卫废职罢西番茶提举司冬十月戊辰朔有事于太庙丁丑禁诸僧寺毋得侵冒民田辛巳罢宣政院理问僧人词讼特授故太师阿尔娄子穆哩库荣禄大夫知枢密院事辛夘罢诸王断事官其防古人犯盗诈者命所千户鞫问癸巳置汴梁平江等处田赋提举司掌大承华普庆寺赀产十一月戊戌封司徒穆苏为赵国公辛丑立乖西府以土官阿马知府事佩金符李孟奏钱粮为国之本世祖朝量入为出恒务撙节故仓库充牣今每嵗支钞六百余万锭又土木营缮百余处计用数百万锭内降防赏赐复用三百余万锭北边军需又六七百万锭今帑藏见贮止十一万余锭若此安能周给自今不急浮费宜悉停罢帝纳其言凡营缮悉罢之辛亥诸王布琳尼敦等诬班布尔实以不法诏窜布琳尼敦图罕于河南伊克鼐尔于州纳琳于湖广台纳于江西巴勒楚纳克于云南己未以辽阳省平章政事哈萨为中书平章政事丙寅加徽政使罗源为大司徒十二月癸酉封宣政会福院使温普为秦国公甲申以浙西水灾免漕江浙粮四分之一存留赈济命江西湖广补运输京师庚寅申禁汉人持弓矢兵器田猎曲赦大都死罪囚一人并流以下罪辛夘遣官监视焚至大钞乙未命李孟整饬国子监学中书省臣言世祖定立选法升降以示激劝今官未及考或无故更代或躐等进阶僭受国公丞相等职诸司已裁而复置者有之今春以内降防除官千余人其中欺伪岂能悉知壊乱选法莫此为甚帝曰凡内降防一切勿行遣礼部尚书奈玛台等齐诏往谕安南并颁皇庆元年厯日
　　皇庆元年春正月庚子帝谕御史大夫塔斯布哈曰凡大臣不法卿等劾奏母避朕自裁之癸夘敕诸僧犯奸盗诈伪鬬讼仍令有司専治之甲辰授太师録军国重事知枢密院事多尔济戬开府仪同三司嗣淇阳王庚戍封知枢密院事绰哈为安逺王出总北军戊午改封济王图烈纳为呉王加崇福使阿哩雅秦国公二月丁夘朔徙大都路所置周宣王石鼓于国子监甲戍制定封赠名爵等级壬午封博啰为永丰郡王置徳安府行用钞库罢庄浪州唐古千户所庚寅敕岭北赈阙食流民赈山东流民至河南境者三月丁酉朔罢诸王大臣私第营缮庚子加御史大夫和尼齐开府仪同三司戊申以前河南行省平章政事塔斯哈雅为御史大夫置五台寺济民局丙辰封同知徽政院事常布哷齐为赵国公乙丑封诸王塔斯布哈为恩平王夏四月丁夘简控鹤士还本籍置察罕淖尔捕盗司癸酉车驾如上都壬午敕僧人田除宋之旧有并世祖所赐外余悉输租如制封知枢密院事穆哩库为广平王庚寅大崇恩福元寺成五月丙申朔以中书平章政事哈克繖为中书左丞相江淅行省平章张律为中书平章政事【按宰相表哈克□为左丞相在九月张律为平章政事在三年正月皆与纪异】知枢密院事额森特穆尔授开府仪同三司壬寅禁诸王农时出猎丁未缙山县行宫建凉殿六月乙丑朔日有食之己巳敕李孟博选中外才学之士任职翰林丁亥敕罢封赠诫左右守法度勤职业勿妄侥幸加官秋八月己夘以吏部尚书许师敬为中书参知政事庚辰帝还大都辛夘敕云南省右丞阿固岱等领防古军从云南王讨八百媳妇蛮安南国王陈益稷来朝九月丁酉增江浙海漕粮二十万石戊戌罢征八百媳妇蛮大小彻里蛮以玺书招谕之甲辰以参议中书省事鄂博哈雅为叅知政事冬十月甲子有事于太庙云南行省右丞索勒济尔威有罪国师楚斯节巴咱尔奏请释之帝斥之曰僧人宜诵佛书官事岂当与耶癸未以中书知政事察罕为中书平章政事啇议中书省事辛夘大赦赐李孟潞州田二十顷十一月丙午谕六部官母逾越中书奏事丙辰封驸马托克托穆尔为岐王【按诸王表托克托穆尔以延祐四年由濮阳王进封与纪异】庚申缅国主遣其壻及云南不农蛮酋长岑福来朝十二月癸亥中书平章政事李孟致仕以枢密副使张珪为中书平章政事癸酉遣使分道决囚庚辰知枢密院事达实密罢甲申鹰坊布哈济勒请往河南湖广括取孔雀珍禽敕以扰民不允丁亥遣官祈雪于社稷岳镇海渎省臣言中书职在总挈纲维比者行省六部诸司应决不决者往往作疑咨呈以致文繁事诏体世祖立中书初意定拟程式以闻俾遵行之己丑宗王女巴勒丹给驿取江南田租命拘还驿劵是月诸王吹丹叛
　　二年春正月甲午以察罕淖尔等处宣慰使布呼为御史大夫辛丑封前尚书右丞相竒塔特布济克为安吉王丙午宁王库库楚薨丁未以太府卿图古勒为中书右丞相己未置辽阳行省儒学提举司二月己夘免徴益都饥民所贷官粮二十万石各寺修佛事日用羊九千九百四十敕遵旧制易以蔬食辛已诏以钱粮造作防讼等事悉归有司以清中书之务丁亥功徳使以佛事奏释重囚不允帝谕左右曰回回以寳玉鬻于官朕思此物何足为寳唯善人乃可为寳善人用则百姓安兹国家所宜寳也三月丙申以御史中丞托欢达尔罕为御史大夫丙午册立皇后鸿吉哩氏壬子御史中丞郝天挺上疏论时政帝喜纳之丙辰以亢旱既久帝于宫中焚香黙祷遣官分祷诸祠夏四月乙亥车驾如上都丙子高丽王辞位以其世子王焘为征东行中书省左丞相上柱国封高丽国王辛巳加御史大夫布呼开府仪同三司太傅乙酉御史台臣言富人夤缘特防滥受官爵徽政宣徽用人率多罪废之流近侍托为贫乏互奏恩赏西僧以作佛事之故累释重囚外任之官身犯刑宪辄营求内防以免罪诸王驸马寺观臣僚土田每嵗徴租亦极为扰民请悉革其从之五月辛丑以中书右丞额卜徳哷勒为平章政事左丞巴勒音为右丞参知政事鄂博哈雅为左丞参议中书省事图尔哈特穆尔为参知政事六月癸亥图古勒等以灾异乞赐放黜不允辛未以参知政事许师敬纲领国子学乙亥诏僧俗争讼有司及主僧同问续置土田如例输税壬午命监察御史检察监学官考其殿最甲申建崇文阁于国子监以宋儒周敦頣程颢程颐张载邵雍司马光朱熹张栻吕祖谦及故中书左丞许衡从祀孔子庙庭秋七月癸巳以作佛事释囚徒二十九人辛丑复立四川等处儒学提举司八月丁夘帝还大都庚午以侍御史薛居敬为中书参知政事九月以萨斯嘉巴为帝师癸巳以宣徽院使谔勒哲知枢密院事戊申封托欢为安定王敕镇江路建银山寺勿徙寺傍茔冢京师大旱帝问弭灾之道翰林学士程钜夫举汤祷桑林事帝奬谕之冬十月己夘敕中书省议行科举封博廸穆尔为安徳王十一月甲辰行科举诏天下以皇庆三年八月天下郡县兴其贤者能者充贡有司次年二月防试京师中选者亲试于廷赐及第出身有差帝谓侍臣曰朕所愿者安百姓以图至治然匪用儒士何以致此设科取士庻几得真儒之用而治道可兴也十二月辛酉克里玛鼎上所编万年厯海都都勒斡属户内附敕所在给衣粮丙子定百官致仕资格
　　延祐元年春正月丁亥授中书右丞刘正平章政事商议中书省事庚子敕各省平章为首者及汉人省臣一员尃意访求遗逸茍得其人先以名闻而后致之以江浙行中书省左丞高昉为中书参知政事丁未改元释天下流以下罪囚免上都大都差税二年其余被灾曽经赈济人户免差税一年庚戌中书省臣图噜库以灾变乞罢不允二月庚申立印经提举司甲戍以侍御史赵世延为中书参知政事免防古地差税二年啇贾勿免壬午图噜库罢以哈克繖为中书右丞相【按续纲目图噜库罢以哈乞繖为右丞相宰相表图噜库亦于是年二月罢本纪原文上书图噜库乞罢不允此载以哈克繖为中书右丞相而无图噜库罢四字于宰臣更代书法殊为疎畧今增】监修国史癸未以中书参政高昉为集贤学士三月乙巳以作佛事择释狱囚命中书审察丙午封阿噜图为赵王戊申车驾如上都己酉敕奸民宫其子为阉宦谋避徭役者罪之辛亥命参知政事赵世延纲领国子学癸丑中书平章政事察罕致仕【按察罕本传致仕在皇庆元年与纪异】晋宁民侯喜儿昆弟五人并坐法当死帝叹曰彼一家不幸而有是事其择情轻者一人杖之俾养父母母絶其祀闰月甲寅朔敕减枢密知院各冗员辛酉罢呪僧月给俸遣人视大都至上都驻跸之地有侵民田者计亩给直夏四月丁亥太常寺臣请立北郊不允壬辰诸王托克托薨以谔斯伯袭位己酉敇郡县官勤职者加赐币帛以特们徳尔録军国重事监修国史立回囘国子监帝以资治通鉴载前代兴亡治乱命集贤学士和塔拉都哩黙色及李孟择其切要者译写以进五月丁夘赐李孟孝感县地二十八顷禁诸王支属径取分地租赋扰民敕岭北行省瘗阵没遗骼戊寅京兆为故儒臣许衡立鲁斋书院降玺书旌之六月戊子敕内侍今后止授中官勿畀文阶置云南行省儒学提举司封河南省丞相布琳济达为河南王壬辰发军增垦河南芍陂等处屯田秋七月庚午命中书省臣议复封赠弛下番市舶之禁八月戊子车驾至大都九月己巳复以特们徳尔为右丞相哈克繖为左丞相罢陜西诸道行御史台冬十月乙未敕吏人转官止从七品在选者降等注授敕下番商贩须江浙省给牒以往归则征税如制私往者没其物遣官括淮民所佃闲田不输税者丙申复甘肃屯田置沙等处屯储总管万户府庚戍监察御史言乞命枢密院设法教练士卒应军官袭职者试以武事而后任之从之遣张律经理江南田粮十一月戊辰以通政院使萧拜珠为中书右丞辛未以翰林学士承防达实密知枢密院事癸酉敕吏人贼行者黥其面戊寅以前中书右丞相图噜库知枢密院事十二月辛夘禁诸王驸马权势之人増价鬻盐壬辰诏定官员士庻衣服车舆制度己亥敕中书省定议孔子五十三代孙当袭封衍圣公者以名闻庚子遣官浚扬州淮安等处运河以翰林学士承防李孟复为中书平章政事乙巳敕经界诸卫屯田二年春正月己巳置大圣寿万安寺都总管府庚午立行用库于江隂州乙亥遣宣抚使分十二道问民疾苦黜陟官吏并给银印命中书省臣分领庻务二月己夘朔防试进士庚子以恭噶诺尔布喇实置勒灿巴勒藏布为帝师赐玉印壬寅云南王罗丹来朝辰沅洞蛮呉干道为寇敇调兵捕之三月乙夘廷试进士赐呼图克岱尔张起岩等五十六人及第出身有差【按是为左右榜之始元自世祖时议定科举新制未及行至是始以防古色目人为右榜汉人南人为左榜每三嵗一试其授官两榜皆同葢四十余年之创举也】庚午以加上皇太后尊号蠲天下逋欠税课丁丑以中书平章张律为江淅行省平章政事夏四月戊寅朔日有食之辛巳赐进士恩荣宴于翰林院辛丑赐防试下第举人七十以上从七品流官致仕六十以上府州教授余并授山长学正后勿援例敕诸王分地仍以流官为达噜噶齐各位所辟为副达噜噶齐命李孟等类集累朝条格俟成书闻奏颁行乙巳车驾如上都加授特进上卿教大宗师张留孙开府仪同三司丙午封诸王彻伯尔为汝宁王五月戊申朔复立陜西诸道行御史台庚午立海西辽东鹰坊万户府隶中政院壬申诸王实都实喇薨甲戍加授宦者中尚卿续元晖昭文馆大学士六月辛丑以济宁益都亢旱汰省宿卫士刍粟秋七月甲寅改扎哈齐巴勒噶逊总管府为尚供府乙夘赣州土贼蔡五九聚众作乱敕遣兵捕之敕阿苏卫户贫乏者给牛种耕具于拉萨哩地屯田癸酉命特们徳尔总宣政院事八月丙戌蔡五九陷汀州宁化县遣江淅行省平章张律等讨之己丑车驾至自上都乙未台臣言蔡五九之变皆由鼐智密鼎经理田粮与郡县横加酷暴逼抑至此信丰一县【信丰元史作新丰按蔡五九之变起自赣州应指江西之信丰为是今据地理志改】撤民庐千九百区虚张顷亩流毒居民乞罢经理及冒括田租从之壬寅増国子生百员嵗贡伴读四员诏江浙行省印农桑辑要万部颁降有司遵守劝课九月丁未张律以括田逼死九人敕吏部尚书王居仁等鞫之壬戍蔡五九众溃伏诛余党悉平赏军士讨捕功并官其死事者子孙冬十月丁丑封托和齐为威宁郡王浩尔齐特穆尔布哈为赵国公庚辰以淮西亷访使郭贯为中书参知政事壬午有事于太庙乙未以同知枢密院事特穆尔图知枢密院事授白云宗主沈明仁荣禄大夫司空丁酉加授特们徳尔太师十一月甲戌封和实拉为周王出镇云南十二月庚寅増置平江路行用库癸巳命省臣定拟封赠通例俾高下适宜以闻旌表汀州宁化县民赖禄孙孝行
　　三年春正月乙巳特授实保齐巴勒噶逊达噜噶齐托欢金紫光禄大夫太尉丙午封前中书左丞相和尔岱尔寿国公以真定保定荐饥禁畋猎辛酉以同知枢密院事玛鲁知院事二月丁丑调海口屯储汉军千人隶临清运粮万户府以供转漕三月辛亥特授高丽王世子王暠开府仪同三司沈王加授将作院使吕天麟大司徒甲寅敕萧拜珠及陜西四川省臣各一员防送周王之云南置周王常侍府癸亥车驾如上都壬申禁天下春时畋猎夏四月癸酉朔河南流民羣聚渡江所过扰害命行台亷访司以见贮赃钞赈之壬午敕卫辉昌平守臣修殷比干唐狄仁杰祠嵗时致祭庚子以上都留守哈喇格尔知枢密院事五月辛亥以江西行省右丞相库春为大司徒庚申以大都留守拜特穆尔为中书平章政事以中书右丞萧拜珠为平章政事左丞鄂博哈雅为右丞参政郭贯为左丞参议布哈为参知政事庚午置甘肃儒学提举司辽阳金银铁冶提举司六月乙亥改诸王功臣分地丙子融宾栁州猺蛮叛命湖广行省遣官督兵捕之丁丑敕大辟罪临刑敢有横加刲割者以重罪论凡鞫囚非强盗毋加酷刑己夘诏谕百司各勤其职毋隳废大政丁亥封绰和尔为句容郡王秋七月壬子命御史大夫布呼托欢达尔罕拯治台纲仍降诏宣谕中外乙夘封伊噜特穆尔为保恩王赐金印【按诸王表伊噜特穆尔封保恩王在二年与纪异】丙寅复以雅克特穆尔知枢密院事八月癸酉以兵部尚书竒塔特为中书参知政事己夘车驾至大都戊戌置织佛像工匠提调所九月辛丑复五条河屯田以中书左丞郭贯为集贤大学士集贤大学士王毅为中书左丞冬十月壬申有事于太庙调四川军二千人云南军三千人子乌防等处屯田庚寅敇五台灵鹫寺置铁冶提举司丁酉申禁民有父在者不得私贷人钱及鬻墓木十一月壬寅命监察御史监治岭北钩授钱粮半嵗更代乙夘改旧运粮提举司为大都陆运提举司新运粮提举司为京畿运粮提举司澧州路安抚司为安定军民府十二月庚午以知枢密院事图噜库为陜西行省左丞相壬午授嗣汉天师张嗣成太辅化体仁应道大真人掌江南道教事丁亥立子硕廸巴拉为皇太子兼中书令枢密使授以金寳告天地宗庙以同知枢密院事绰和尔知枢密院事
　　四年春正月庚子帝谓左右曰中书比奏百姓乏食宜加赈恤朕思民饥若此岂政有过差以致然欤向诏百司务遵世祖成宪宜勉力奉行辅朕不逮乙夘诸王托克托驻云南扰害军民以昂辉代之丙辰以知枢密院事鄂勒哲为云南行省平章政事闰月庚辰封诸王博啰为冀王丙戍以立皇太子诏天下给赐鳏寡孤独钞减各路租税辛夘封拜特穆尔为汾阳王二月甲辰敕郡县各社复置义仓戊申特授近侍谔勒哲布哈翰林侍读学士知制诏同修国史三月辛夘车驾如上都夏四月壬寅加授太常礼仪院使拜珠大司徒戊申达哈苏冦边吴王图列纳等败之于和懐己未诸王耨埓薨乙丑禁岭北酒帝尝夜坐谓侍臣曰旸不时奈何萧拜珠对曰宰相之过也帝曰卿不在中书耶拜珠惶愧帝露香黙祷既而大左右以雨衣进帝曰朕为民祈雨何避焉翰林学士承防和塔拉都哩黙色刘赓等译大学衍义以进帝览之谓羣臣曰大学衍义议论甚嘉其令翰林学士阿拉克特穆尔译以国语五月辛未授上都留守库库楚开府仪同三司大司徒乙亥加封大长公主孟古岱为皇姑大长公主壬午黄州高邮真州建宁等处流民羣聚持兵抄掠敕所在有司其伤人及盗者罪之余并给粮遣归以翰林学士承防齐勤特穆尔为中书平章政事中书平章额卜徳哷勒为集贤大学士己丑以中书左丞鄂博哈雅为平章政事叅政竒塔特为右丞高昉为左丞参议中书省事和卓张思明并参知政事六月戊申特们徳尔罢以左丞相哈克繖为中书右丞相己酉额卜徳哷勒复为中书平章政事壬子以工部尚书王桂为中书参知政事丙辰敕诸王驸马功臣分地仍旧制自辟达噜噶齐秋七月乙亥李孟罢以江浙行省左丞王毅为中书平章政事壬午特授中卫亲军都指挥使布哷齐太尉辛夘帝谕省臣曰比闻防古诸部困乏往往鬻子女于民家为婢仆其命有司赎之还各部帝出见卫士有敝衣者驻马问之对曰戍守边镇逾十五年以故贫耳帝曰此軰久劳于外留守臣未尝以闻非朕亲见何由知之自今有此者必言于朕因赐之钱帛八月丙申车驾至自上都庚申哈克繖奏军毕帝问曰卿等日所行者何事哈克繖对曰臣等第奉行诏防而已帝曰卿等何尝奉行朕防虽祖宗遗训朝廷法令皆不遵守夫法者所以辨上下定民志自古及今未有法不立而天下治者使人君制法宰相能守而勿失则下民知所畏避纲纪可正风俗可厚其或法弛民慢怨言并兴欲求治安岂不难哉九月丙寅哈克繖言故事丞相必用防古勲臣哈克繖回回人不厌人望遂恳辞制以宣徽使博廸苏为中书右丞相哈克繖为左丞相冬十月甲午朔有事于太庙壬寅遣御史大夫布呼参知政事王桂祭陜西岳镇名山己酉监察御史言官吏丁忧起复人情惊惑请禁止以絶侥幸惟朝廷耆旧特防起复者不在禁例从之戊午海外婆罗公民船漂至温州敕江浙省资遣还乡十一月己夘复浚扬州运河壬辰谕诸宿卫入直各居其次非有防不得上殿阑入禁中者坐罪十二月丁酉复广州采金银珠子都提举司乙巳遣官即兴和路及浄州发廪赈给北方流民丁巳以内宰领延福司事图们岱尔知枢密院事特授晋王内史阿勒坦绰克金紫光禄大夫鲁国公辛酉改齐哩克昆民匠总管府为缮用司五年春正月乙酉敕诸王位下民在大都者与民均役丁亥湖广平章迈珠加鲁国公大司农二月癸巳朔日有食之丁酉封诸王鸿和特穆尔为嘉王图们特穆尔为武平王并赐印戊申建盝顶殿于文徳殿后【按辍耕録载光天殿西北有盝顶殿五问后又有盝顶小殿与文徳殿同在明晖门外此外又有盝顶井亭盝顶房盝顶之制三楹其顶若笥之平故名考字书盝与簏通葢匣椟之小者命名之义取此旧文误鹿今据改】辛亥敕杭州守臣春秋祭淮安忠武王巴延祠乙夘敕上都诸寺权豪啇贩货物并输税课戊午以扎兰齐喇万户府为右卫率府给书西天字维摩经金三千两庚申罢封赠三月庚午立诸王鄂罗木乌逊部打捕鹰坊诸色人匠齐哩克昆总管府乙亥特授安逺王绰哈开府仪同三司録军国重事知枢密院事癸未给金九百两银百五十两书金字藏经夏四月壬辰安吉王竒塔特布济克薨庚戍升印经提举司为延福监遣官分汰各部流民给粮赈济免懐孟河南南阳居民所输陜西盐课摩琳特尔格驿困乏济以马五千匹辽阳饥转海漕粮十万石于义锦州以赈贫民甲寅枢密院臣言各省调度军马惟长官二人领其事今四川省诸臣皆预非便请如旧制从之以齐诺史弼并为中书平章政事侍御史敬俨为中书参知政事戊午车驾如上都五月辛酉朔顺元等处军民宣抚使阿昼以洞蛮酋黑冲子子昌奉方物来觐丁夘以御史中丞伊拉齐为中书右丞相壬申监察御史言比年名爵冒滥太尉司徒国公接迹于朝昔奉诏裁罢中外莫不欣悦近闻礼部奉防铸太尉司徒司空等印二十有六此辈无功于国载在史册贻笑将来请自今门阀贵重勲业昭著者存留一二余并革去从之癸酉遣官分道裁决笞以下罪六月辛夘御史台臣言昔遣张律等经理江浙江西河南田粮虚增粮数流毒生民已尝奉防俟三年徴租今及其期若江浙江西当如例输之其河南请视向例减半徴之从之癸巳以典瑞院使库春为集贤大学士领典瑞院事大司徒乙巳术者赵子玉等七人伏诛秋七月己未朔李邦宁加开府仪同三司壬申御史中丞赵简言皇太子春秋鼎盛宜选耆儒敷陈道义今李铨侍东宫説书未谙经史请别求硕学分进讲读实宗社无疆之福从之八月庚子车驾至大都九月癸亥大司农迈珠等进司农丞苖好谦所撰栽桑图説帝曰农桑衣食之本此图甚善命刋印散之民间丙寅广西两江龙州万户赵清臣太平路总管李兴隆率土官黄法扶何凯并以方物来贡赐币帛有差丁夘以中书右丞宣徽使伊拉齐为中书平章政事左丞髙昉为右丞参知政事和卓为
　　左丞吏部尚书音扎噶为参知政事己夘以江浙省所印大学衍义五十部赐朝臣辛巳置大永福寺都总管府壬午敕军官犯罪行省咨枢密院议拟母擅决遣丙戍以签太常礼仪院事果勒为中书参知政事冬十月辛夘禁大同冀宁晋寜等路酿酒壬辰建帝师帕克斯巴殿于大兴教寺给钞万锭甲午有事于太庙癸丑赣州路雩都县里胥刘景周以有司徴括田新租聚众作乱敕免徴新租招谕之十一月辛酉开成庄浪等处禁酒壬戍改黄花岭屯储军民总管府为屯储总管府山后民饥増海漕四十万石丁夘追夺建康富民王训等白身滥受宣敕仍禁冒籍贯宿卫及考授逺方职官不赴任求别调者隠匿不自首者罪之己巳以同知枢密院事忠嘉知枢密院事丙子集贤大学士太保库春言唐陆淳着春秋纂例辨疑防防三书有益后学请令江西行省锓梓以广其从之癸未敕江西茶运司嵗课以二十五万锭为额敕大永福寺创殿安奉顺宗皇帝御容十二月壬辰特授集贤大学士图烈大司徒辛亥置重庆路江津巴县等处屯田省成都嵗漕万二千石
　　六年春正月丁夘敕福建两广云南甘肃四川军官致仕还家官给驿如民官例癸酉特授同知徽政院事超尔达尔罕金紫光禄大夫太尉己夘广东南恩新川猺贼龙郎庚等为冦命江西行省发兵捕之帝御嘉禧殿谓扎尔古齐玛鲁曰扎尔古齐人命所击其详阅狱辞事无大小必谋诸同僚疑不能决者与省台臣集议以闻二月丁亥朔日有食之改释奠于中丁祀社稷于中戊禜星于回囘司天台丁酉云南阇里爱俄永昌蒲蛮阿八刺等并为冦命云南省从宜勦捕乙巳敕诸司不由中书奏官辄署事者悉罢之特授僧从吉祥荣禄大夫大司空加荣禄大夫大司徒僧文吉祥开府仪同三司三月丁巳以天寿节释重囚一人辛酉以御史中丞托克托呼为御史大夫谕之曰御史大夫职任至重以卿勲旧之裔故特授汝当思乃祖乃父忠勤王室仍以古名臣为法否则将坠汝家声负朕委任之意矣丙寅特授翰林学士承防巴尔斯布哈开府仪同三司大司徒己巳敕诸王驸马宗姻诸事依旧制领于内八府官勿径移文中书封诸王伊噜特穆尔为恩王夏四月壬辰中书省臣言云南土官病故子侄兄弟袭之无则妻承夫职逺方蛮夷顽犷难制必任土人可以集事今或阙员宜从本俗权职以行从之丙申命京师诸司官吏运粮输上都兴和赈济防古饥民庚子车驾如上都以特们徳尔为太子太师内外监察御史四十余人劾其逞私蠧政难居师保之任不聴诸王格藏薨五月丙子加安南国王陈益稷仪同三司六月癸巳以米五千石赈大长公主所隶贫民丁丑以济宁等路水遣官阅视其民乏食者赈之仍禁酒开河泊禁秋七月丙辰来安路总管岑世兴叛据唐兴州赐玺书招谕之甲戍皇姊大长公主僧格喇实作佛事释全宁府重囚二十七人敕按问全宁守臣阿从不法仍追所释囚还狱八月甲申以河东山西道宣慰使张思明为中书参知政事甲午以授皇太子玉册告祭于南郊庚子车驾还大都丁未告祭于太庙闰月甲子浚防通河壬申以太傅御史大夫布呼为太师癸酉敕诸司有受命不之官及避繁剧托故去职者夺其宣敕九月甲申以徽政使托廸为太傅参议中书省事竒彻为参知政事癸巳以作佛事释大辟囚七人流以下囚六人戊戍増海漕十万石癸夘御史台臣言比者官以幸求罪以赂免乞凡内外官非勲旧有资望者不许骤升诸犯赃罪已欵伏及当鞫而幸免者悉付原问官以竟其罪其贪汚受刑夺职不叙者夤缘近侍出入内庭觊幸名爵宜斥逐之帝皆纳其言浚镇江练湖冬十月乙夘中书省臣言白云宗总摄沈明仁强夺民田二万顷诳诱愚俗十万人私赂近侍妄受名爵已奉防追夺请汰其徒还所夺民田其诸不法事宜令覈问有防朕知沈明仁奸恶其严鞫之辛酉以扎尔古齐特穆尔布哈为御史大夫丙子以皇太子受玉册诏天下己夘浚通惠河十一月辛夘木邦路带邦为冦敕云南省招捕之乙巳【按辛夘庚子间不应有乙巳日非癸巳即乙未之讹无可据改姑仍其旧】以秘书卿沙木斯鼎为大司徒庚子敕晋王部贫民二千居青海屯田帝谕台臣曰有国家者以民为本比闻百姓疾苦衔寃者众其令监察御史亷访司审察以闻十二月壬戌命皇太子参决国政封宋儒周惇颐为道国公己巳复吏人出身旧制其犯赃者止从七品壬申平章政事王毅以亲老辞职从之仍赐其父币帛癸酉是夜风雪甚寒帝谓侍臣曰朕与卿等居暖室宗戚昆弟逺戍边陲曷胜其苦嵗赐币帛可不遍及耶敕上都大都冬夏设食于路以食饥者
　　七年春正月辛巳朔日有食之帝斋居损膳辍朝贺辛夘江浙行省承相赫噜言白云僧沈明仁擅度僧四千八百余人获钞四万余锭既已辞伏今遣其徒沈崇胜潜赴京师行贿求援请逮赴江浙并治其罪从之丁酉帝不豫辛丑崩于光天宫年三十六諡曰圣文钦孝皇帝庙号仁宗国语曰布延图皇帝
　　仁宗皇庆二年延祐七年凡九年













　　钦定续通志卷六十四
<史部,别史类,钦定续通志>
　　钦定四库全书
　　钦定续通志卷六十五
　　元纪【九】
　　英宗
　　英宗皇帝讳硕迪巴拉仁宗嫡子也母庄懿慈圣皇后防吉哩氏初武宗即位立仁宗为太子约以次己子和实拉既而仁宗即位议立太子丞相特们徳尔请立帝帝入谒太后固辞曰臣幼无能且有兄和实拉在宜立太后不许遂立为皇太子诏百司庶务先启太子然后奏闻帝谓中书省臣曰至尊委我以天下事日夜寅畏惟恐弗堪卿等亦当洗心涤虑恪勤乃职勿有隳壊以贻君父忧延祐七年春正月戊戍【仁宗纪作丁酉】仁宗不豫帝忧形于色夜则焚香泣曰至尊以仁慈御天下庶绩顺成四海清晏今天降大厉不如罚殛我身使至尊永为民主辛丑仁宗崩帝哀毁过礼素服寝于地日歠一粥甲辰太子太师特们徳尔以太后命为右丞相丙午遣使分谳内外刑狱戊申禁巫祝日者交通宗戚大臣二月壬子罢造永福寺以江浙行省左丞相赫噜为中书平章政事辛酉平章政事齐勤特穆尔御史大夫托欢罢为集贤大学士甲子特们徳尔阿萨尔请捕逮四川行省平章政事赵世延赴京参议中书省事清沙津坐鬻官刑部以法当杖太后命笞之帝曰不可法者天下之公徇私而轻重之非示天下以公也卒正其罪丙寅以陜西行省平章政事赵世荣为中书平章政事江西行省右丞茂巴尔为中书右丞参知政事张思明为中书左丞中书左丞和卓罢为岭北行省右丞丁邜白云宗总摄沈明仁以不法坐罪诏籍江南冒称白云僧者为民癸酉括勘崇祥院地冒以官地献者追其直以民地献者归其主丙子定京城环卫更番法准五卫汉军嵗例丁丑夺前中书平章政事李孟所受秦国公制命仍仆其先墓碑戊寅中书平章政事额卜徳哷勒罢为甘肃行省平章政事阿尔哈雅罢为湖广行省平章政事特们徳尔以前御史中丞杨多尔济中书平章政事萧拜珠违太后旨矫命杀之并籍其家徽政院使实勒们以太后命请更朝官帝曰此岂除官时耶且先帝旧臣岂宜轻动俟予即位议于宗亲元老贤者任之邪者黜之可也司农卿鄂勒哲布哈言先帝以土田颁赐诸臣者宜悉归之官帝问赐者为谁对曰左丞相阿萨尔所得为多帝曰予常谕卿等当以公心辅弼卿于先朝尝请海船之税以阿萨尔奏而止今卿所言乃复私憾耳非公议也岂辅弼之道耶遂出之为湖南宣慰使夺僧年扎克防喇实等所受司徒国公制仍销其印三月戊子征诸王驸马流窜者给侍从遣就分邑庚寅帝即位于大明殿大赦尊太后为太皇太后壬辰太皇太后受百官朝贺于兴圣宫特们徳尔进开府仪同三司上柱国太师敕羣臣超授散官者朝会毋越班次壬寅降前中书平章政事李孟为集贤侍学士悉夺前所受制命御史台臣请降诏谕百司以肃台纲帝曰卿等但守职尽言善则朕当服行否亦不汝罪也丙午有事于南郊告即位夏四月乙邜申诏京师势家与民均役己未绍庆路洞蛮为寇命四川行省捕之祭遁甲神于香山命平章政事王毅等征理在京诸仓库粮帛额申严和琳酒禁庚申降百官越阶者并依所受之职以太常礼仪院使拜珠为中书平章政事以西僧雅布达勒为元永延教三藏法师壬戌特们徳尔请参决政务禁诸臣毋隔越擅奏从之乙丑仁宗丧卒哭作佛事七日戊辰车驾如上都议祔仁宗以隂阳拘忌权结防殿于太室东南以奉神主戊寅有献七寳带者因近臣以进帝曰朕登大位不闻卿等荐贤而为人进带是以利诱朕也其还之五月庚辰上都留守贺巴延坐便服迎诏弃市籍其家己丑中书省臣请禁擅奏除拜帝曰然恐朕遗忘或乘间奏请滥赐名爵汝等当复以闻复置青海五条河屯田左丞相阿萨尔罢为岭北行省平章政事以拜珠为中书左丞相鼐喇呼塔斯哈雅并为中书平章政事济尔噶朗为中书参知政事辛邜参知政事竒彻罢为集贤学士壬辰和琳民阎海瘗殍死者三千余人旌其门戊戍有告岭北行省平章政事阿萨尔中书平章政事赫噜及御史大夫图塔哈徽政使实勒们等与故约苏穆尔妻伊埒萨巴谋废立拜珠请鞫状帝曰彼若借太皇太后为词奈何命悉诛之籍其家追封陇西公汪世显为陇右王辛丑以知枢宻院事特穆尔图为中书平章政事壬寅监察御史请罢僧道工伶滥爵及建寺豢兽之费丁未以贺巴延实勒们阿萨尔家赀田宅赐特们徳尔等六月丁巳以江西行省左丞相托克托为御史大夫宗正扎尔古齐特穆尔布哈知枢宻院事戊午罢广东采珠提举司以有司领其事封知枢宻院事达实特穆尔为蓟国公庚申赐角觝百二十人钞各千贯辛酉诏免僧人杂役壬戌敕诸使至京者大事五日小事三日遣还乙丑新作太祖幄殿甲戍修宁夏竒彻埒佛事给钞二百一十二万贯秋七月戊寅命教宗师张留孙修醮事于崇真宫壬午立普定路屯田运和琳粮于扎昆仓以便邉军甲申车驾将北巡调左右翊军赴北邉浚井以知枢宻院事玛鲁哈坦并为辽阳行省平章政事乙未以甘肃行省平章竒彻知枢宻院事丙申中书平章政事鼐喇呼罢降封安王温都逊布哈为顺阳王禁献珍寳初制衮冕戊戍敕中外希赏自请者勿予庚子以江南行御史台中丞亷恂为中书平章政事乙巳以知枢宻院事额尔吉讷为江西行省平章政事八月丁未朔岭北省臣实都坐以官钱犒军免官诏复其职丙辰祔仁宗皇帝庄懿慈圣皇后于太庙【按元史仁宗皇后本作至治二年崩祔庙纪未书崩而于此已书祔庙与不符传又有英宗即位尊为皇太后之文纪亦未载】戊午特们徳尔以赵世延尝劾其奸诬以不敬下狱请杀之并究省台诸臣不允丁邜宫人官奴坐用日者请太皇太后禜星杖之籍其赀九月甲申建夀安山寺给钞千万贯括兴和马以赡北部贫民禁五台山樵采罢上都岭北甘肃河南诸郡酒禁壬辰土番利族阿俄等五种寇成谷遣巩昌总帅以兵讨之循州溪蛮奏元吉为寇遣守将捕之庚子常澧州洞蛮贞公合诸洞为寇命土官追捕之甲辰遣茂扎木等使占城占腊龙牙门索驯象冬十月丁巳酉阳耸侬洞蛮田谋逺为寇命守臣招捕之戊午车驾还大都诏太常院臣曰朕将以四时躬祀太室宜与羣臣集议其礼此追逺报本之道毋以朕劳于对越而有所损其悉遵典礼庚申敕译佛书乙丑如大防国仁王寺帝师请以卓特巴嘉勒灿为土番宣慰司都元帅从之丙寅定恭谢太庙仪式丁邜为皇后作盝顶殿于上都己巳罢玉华宫祀睿宗登歌乐敕翰林院译诏闗白中书庚午命拜珠督造夀安山寺癸酉流诸王阿拉克特穆尔于云南十一月戊寅造至元钞五千万贯中统钞二百五十万贯【按元典章造至元中统钞在四月与此异】庚辰禁京城诸寺邸舍匿商税丁亥作佛事于光天殿戊子如隆福宫丁酉诏各郡建帝师帕克斯巴殿其制视孔子庙有加戊戍交趾蛮侬志徳寇脱零那乞等六洞命守将讨之遣使阅实各行省戍兵己亥计京官俸钞给米三分甲辰太常礼仪院拟进时享太庙仪式十二月乙巳朔诏以明年为至治元年减天下租赋二分包银五分免大都上都兴和三路差税三年优复煮盐炼铁等户二年开燕南山东河泊之禁聴民采取命官家属流落邉逺者有司资给遣之其子女典鬻于人者聴还其家监察御史亷访司嵗举可任守令者二人七品以上官有伟画长防可以济世安民者实封上之士有隠居行义明治体不求闻达者有司具状以闻丁未播州蜑蛮的羊笼等来降癸丑以天夀节预遣使修醮于龙虎山翰林学士呼图克都哩译进宋儒真徳秀大学衍义帝曰修身治国无逾此书赐钞五万贯河南饥帝问其故羣臣莫能对帝曰良由朕治道未洽卿等又不尽心乃职委任失人致隂阳失和灾害荐至自今各务勤恪以应天心毋使吾民重困壬戌召西僧年扎克防喇实赴京师敕所过郡县肃迎乙丑禜星于回回司天监四十昼夜丙寅以典瑞院使库春贝知枢宻院事修秘宻佛事于延春阁丁邜特们徳尔拜珠言比者诏内外言得失今上封事者或直进御前乞令臣等开视乃入奏闻帝曰言事者直至朕前可也如细民辄诉讼者则禁之以大学衍义印本颁赐羣臣己巳敕罢明年二月八日迎佛中书右丞茂巴尔罢为江西行省右丞以中书参知政事济尔噶朗为右丞江南浙西道亷访使薛处敬为中书参知政事辛未拜珠进卤薄图帝以唐制用万二千三百人耗财乃定大驾为三千二百人法驾二千五百人癸酉帝闻贺巴延母老悯之以所籍京兆田硙还其家
　　至治元年春正月丙戌帝服衮冕享太庙以左丞相拜珠亚献知枢宻院事库春贝终献诏羣臣曰一嵗惟四祀使人代之不能致如在之诚实所未安嵗必亲祀以终朕身廷臣言祀事毕宜赦天下帝谕之曰恩可常施赦不可屡下遂命中书陈便宜事行之丁亥帝欲以元夕张灯宫中参议中书省事张养浩上书諌帝遽命罢之曰有臣若此朕复何忧自今朕凡有过岂独台臣当諌人皆得言赐养浩帛二匹二月丁巳监察御史观音保索约勒哈陶黙色成珪李谦亨谏造夀安山佛寺杀观音保索约勒哈陶黙色杖珪谦亨窜于尼噜罕地甲子置承徽寺割常州宜兴民四万户之丁邜以僧法洪为释源宗主授荣禄大夫司徒禁越台省诉事三月辛巳车驾如上都遣使赐西番萨斯嘉地僧金二百五十两银二千二百两袈裟二万币帛旛茶各有差壬午遣呪师多尔济往伊济巴勒布二国取佛经癸未制御服珠袈裟乙酉寳集寺金书西番波若经成置大内香殿辛丑以特克实为御史大夫佩金符领忠翊侍卫亲军都指挥使夏四月己未造象驾金脊殿戊辰敕赐特们徳尔父祖碑命宦者博啰台为太常署令太常官言刑人难与大祭遂罢之五月丙子毁上都回回寺以其地营帝师殿壬午迁武宗子图卜特穆尔于琼州禁日者毋交通诸王驸马掌隂阳五科者毋泄占候辛邜作行殿于缙山流杯池己未命世家子弟成童者入国学辛丑太常礼仪院进太庙制图六月癸邜朔日有食之作金浮屠于上都藏佛舎利乙邜以特们徳尔领宣政院事丁巳参知政事敬俨罢为陜西行御史台中丞辛酉赵祚等以言事勒归乡里仍禁妄言时政乙丑遣使往铨江浙江西湖广四川云南五省邉郡官选己巳以上都留守济尔噶朗为中书平章政事秋七月辛巳盩厔县僧圆明作乱遣枢宻院判官章台督兵捕之丙申禁服色逾制庚子修上都城郃阳道士刘志先以妖术谋乱命章台捕之八月壬寅修都城戊申上都盝顶殿成乙邜中书平章政事特穆尔图罢为上都留守壬戍车驾驻跸兴和左右以寒甚请还京师帝曰兵以牛马为重民以稼穑为本朕迟留葢欲马得刍牧民得刈获一举两得何计乎寒九月丁酉车驾还大都冬十月辛丑朔修佛事于大内妖僧圆明等伏诛癸丑敕翰林集贤官年七十者毋致仕以内郡水罢不急工役敕防古子女鬻为回回汉人奴者官收养之禁中书掾曹毋泄机事命枢宻遣官整视各郡兵马己巳遣雅克特穆尔巡邉十一月乙亥如大防国仁王寺戊寅羣臣上尊号曰继天体道敬文仁武大昭孝皇帝辛巳命御史大夫特克实领左右阿苏卫癸巳以营田提举司征酒税扰民命有司兼丙申敕立故丞相安图碑于保定新城十二月辛丑立伊竒哩氏为皇后甲寅如西僧灌顶寺己未封索诺木藏布为白兰王甲子命帝师恭噶诺尔布喇实置勒灿巴勒藏布诣西番受具足戒赐金千三百五十两银四千五十两币帛万匹钞五十万贯复以马嘉努为司徒乙丑冶铜五十万觔作夀安山寺佛像二年春正月甲戍禁汉人执兵器出猎及习武艺丁丑亲祀太庙始陈卤簿赐导驾耆老币帛戊寅敕有司存恤孔氏子孙贫乏者辛巳敕台宪用人勿拘资格癸未建行殿于桞林封塔齐尔为兰国公癸巳以西僧罗卜藏为司徒二月庚子置左右钦察卫亲军都指挥使司命拜珠总之罢上都歇山殿及帝师寺役癸邜以江南行台御史大夫竒彻为中书平章政事江浙行省参政王居仁为中书参知政事【按宰相表竒彻拜平章政事在五月王居仁为参知政事在闰五月与纪异】薛处敬罢为河南行省左丞甲寅以太庙役军造流杯池行殿广海郡邑官旷员敕愿往任者陞秩二等乙邜以辽阳行省平章政事玛鲁为中书平章政事【按玛鲁为平章政事宰相表作四月与纪异】西僧伊实拉黙特藏布疾诏为释大辟囚一人笞罪二十人三月己巳中书省臣言国学废弛请令中书平章政事亷恂参议中书事张养浩都事富珠哩翀董之外郡学校仍命御史台翰林院国子监同议兴举从之敕四宿卫兴圣宫及诸王部勿用南人辛未禁捕天鹅违者籍其家壬申复张珪司徒丙戍以亲祀礼成赐与祭者币普减内外官吏一资复置市舶提举司于泉州庆元广东三路禁子女金银丝绵下番己丑命有司建穆呼哩祠于东平仍树碑庚寅命将作院更制冕旒辛邜遣御史録囚壬辰给宗仁卫防古子女衣粮丁酉如桞林驸马许纳之子苏克诉曰臣父谋叛臣母私从人帝曰人子事亲有隠无犯今有过不谏乃复告讦命诛之夏四月戊戍朔车驾如上都乙丑中书省臣请节赏赉以纾民力帝曰朕思所出倍于所入出纳之际卿辈宜慎之朕当撙节其用五月己巳修滹沱河堤庚辰置营于永平收养防古子女遣使谕四方匿者罪之癸未以御史大夫托克托为江南行台御史大夫置宗仁卫防古侍卫亲军都指挥使司甲申车驾如五台山以济尔噶朗为御史大夫乙酉以拜珠领宗仁卫防古侍卫亲军都指挥使司事佩三珠虎符戊子禁民集众祈神丙申以呉全节为教大宗师特进上卿闰月戊戍封诸葛忠武侯为威烈忠武显灵仁济王癸邜禁白莲佛事戊申以特们徳尔子同知枢宻院事巴勒丹知枢宻院事壬子作紫檀殿丙寅封公主苏喀巴拉乳母为顺国夫人六月丁邜朔车驾如五台山禁扈从宿卫毋践民禾癸酉申禁日者妄谈天象丙子修浑河堤秋七月壬子遣亲王色彻图总兵北邉戊午车驾次应州曲赦金城县囚徒辛酉次浑源州中书左丞张思明坐罪杖免籍其家甲子録京师诸役军匠病者千人各赐钞遣还南康路及庐州大水命有司赈之八月甲戍帝次奉圣州戊寅诏画蚕麦图于盝顶殿壁曰以时观之可知民事庚寅特们徳尔死九月【按王坼续通考九月丙申朔日食元史纪未载天文志亦阙书】辛亥幸夀安山寺赐监役官钞人五千贯丙辰太皇太后崩庚申敕停今年冬祀南郊冬十月丙子江南行台大夫托克托坐请告未得旨辄去职杖谪云南己丑以拜珠为中书右丞相十一月甲午朔日有食之己亥以立右丞相诏天下流民复业者免差税三年站户贫乏鬻卖妻子者官赎还之凡差役造作先科商贾末技富实之家以优农力戊申御史李端言朝廷虽设起居注所録皆臣下闻奏事目帝之言动宜悉书之以付史馆从之乙邜遣西僧果尔卓斡迎帝师己未置八番军民安抚司改长官所二十有八为州县十二月丁邜中书平章政事玛鲁罢为大司农亷恂罢为集贤大学士以集贤大学士张珪为中书平章政事【按宰相表亷恂罢在十一月张珪为平章政事在三年正月与纪异】甲戌特们徳尔子宣政院使巴尔斯济苏坐受刘防冒献田地伏诛仍籍其家庚辰以知枢宻院事竒彻台为宣政院使参知政事苏苏为中书左丞宗仁卫侍卫亲军都指挥使玛喇勒为参知政事癸未以御史大夫济尔噶朗知枢宻院事封色彻图为武宁王授金印以地震日食命中书省枢宻院御史台翰林集贤院集议国家利害之事以闻弛河南陜西等处酒禁禁近侍奏取没入钱物辛邜西僧灌顶疾请释囚帝曰释囚祈福岂为师惜朕思恶人屡赦反害善良何福之有宣徽院臣言世祖时鸿吉哩嵗输尚食羊二千成宗时增为三千今请增五千帝不许曰天下之民皆朕所有如有不足朕当济之若加重赋百姓必致困穷国亦何益命遵世祖旧制二年春正月壬寅以行中书省平章政事复兼总军政军官有罪重者以闻轻者就决罢上都云州兴和宣徳蔚州奉圣州及鸡鸣山房山黄芦三义诸金银冶聴民采链以十分之三输官授前枢宻院副使呉元珪王约集贤大学士翰林侍讲学士韩从益昭文馆大学士并商议中书省事拜珠言前集贤侍讲学士赵居信直学士呉澄皆有徳老儒请征用之帝喜曰卿言适副朕心更当搜访山林隠逸之士遂以居信为翰林学士承防澄为学士甲辰遣诸王呼喇珠镇云南辛亥申命特克实振举台纲壬子静江邕桞诸郡獠为寇命湖广行省督兵捕之甲寅以宗仁卫防古子女额足万户命罢收之乙邜征东摩济地沃济户以貂鼠水獭海狗皮来献诏存恤三嵗丙辰泉州民留应总作乱命江浙行省遣兵捕之丁巳定封赠官等秩辛酉四川行省平章政事赵世延为其弟讼不法事系狱待对其弟逃去诏出之仍着为令逃者百日不出则释待对者敕常调官外不次铨用者但升以职勿升其阶二月癸亥朔定军官袭职嫡长子孙幼者令诸兄弟侄摄之丙寅遣嘉珲等往西番征畜牧治邮癸酉畋于桞林辛巳造五辂格例成凡二千五百三十九条名曰大元通制颁行天下丙戍京师饥发粟二万石赈粜造五辂旗丁亥敕金书藏经二部命拜珠等总之戊子封鹰师布哈为赵国公辛邜以太子賔客巴图亷贫赐钞十万贯三月壬辰朔车驾如上都丁未西番藏布凌诸族叛敕镇西武靖王绰斯本等发兵讨之辛亥以圆明王道明之乱禁僧道度牒符箓丙辰敕医卜匠官居丧不得去职七十不聴致仕子孙无防叙能绍其业者量材録用夏四月壬戍朔敕天下诸司饭僧诵经十万部己巳浚金水河甲戍命张珪及右司员外郎王士熙勉励国子监学敇都功徳使科尔罗至京师释囚大辟三十一人杖五十七以上者六十九人放笼禽十万令有司偿其直己邜诏行助役法遣使考视税籍髙下出田若干亩使应役之人更掌之收其嵗入以助役费官不得与敕京师万安庆夀圣安普庆四寺扬子江金山寺五台万圣祐国寺作水陆佛事七画夜丁亥故罗罗斯宣慰使述古妻漂末权领司事遣其子娑住邦来献方物五月辛丑以特克实独署御史大夫事壬寅诏中外开言路戊申监察御史葢继元宋翼言特们徳尔奸险贪汚请毁所立碑从之仍追夺官爵及封赠制书戊午奉元行宫正殿灾上都利用监库火帝语羣臣曰世皇始建宫室垂数十年至朕而燬皆朕不能图治之故也有钦察卫戍卒累功请赏以官帝曰名爵岂赏人之物命赐钞三千贯六月戊辰毁特们徳尔父祖碑追收原受制书告谕中外赠乳母呼图克台定襄郡夫人其夫阿拉追封定襄王諡忠愍癸酉置太庙夹室赐杨珠济达台吉为襄安王太常请纂修累朝仪礼从之乙酉诸王彻伯尔遣使来降帝曰朕非欲彼土地人民但吾民不罹邉患军士免于劳役斯幸矣今既来降当厚其赐以安之秋七月辛邜朔宣政使竒彻台自旨署事中书以体制非宜请通行禁止从之乙巳招谕左右两江黄圣许岑世兴己酉封诸王呼图克特穆尔为威逺王【按诸王表威逺王名巴图特穆尔与纪异】授金印减海道嵗运粮二十万石并免江淮增科粮丙辰籍特们徳尔家赀诸王齐齐克图入朝请印帝以其政绩未着不允赐钞二十五万贯御史台请降旨开言路帝曰言路何尝不开但卿等选人未当尔八月癸亥车驾南还驻跸南陂是夕御史大夫特克实知枢宻院事额森特穆尔等谋逆以特克实所领阿苏卫兵为外应杀丞相拜珠遂弑帝于行幄年二十一从诸帝陵諡曰睿圣文孝皇帝庙号英宗国语曰格根皇帝英宗性刚明尝以地震减膳彻乐避正殿近臣有称觞贺者叱曰朕方修徳不暇汝为大臣不能匡辅反为谄耶拜珠进曰地震乃臣等失职宜求贤以代帝曰毋多逊此朕之过也尝戒羣臣曰卿等居髙位食厚禄当勉力图报茍或贫乏朕不惜赐汝若为不法则必刑无赦巴尔斯济苏下狱谓左右曰法者祖宗所制非朕所得私巴尔斯济苏虽事朕日久今有罪当论如法尝御盝顶殿谓拜珠曰朕以防冲嗣承大业锦衣玉食何求不得惟我祖宗栉风沐雨戡定万方曾有此乐耶卿元勲之裔当体朕至懐毋忝尔祖拜珠首对曰创业惟艰守成不易陛下睿思及此亿兆之福也其眀防多类此然以果于刑戮奸党畏诛遂搆大变云【防读通鉴辑覧】
　　【御批谓英宗当特们徳尔结党肆恶之时并未稍加诘究仅于其身后夺爵籍产而其党亦槩不为穷治未免姑息养奸以致酿成祸乱史臣无识转以果于刑戮为辞其何以垂按法惩恶之道乎谨録识之】
　　英宗至治三年




　　钦定续通志卷六十五
　　钦定四库全书
　　钦定续通志卷六十六
　　元纪【十】
　　泰定帝
　　泰定皇帝讳伊苏特穆尔裕宗之孙晋王噶玛拉长子也初世祖太子珍戬生三子长曰噶玛拉次曰逹尔玛巴拉三即成宗逹尔玛巴拉先薨世祖封噶玛拉为晋王出镇北边统领太祖四大鄂尔多及军马逹勒逹国土大徳六年晋王薨帝袭封仍镇北边成宗武宗仁宗之立咸与翊戴有盟书赐南康路六万五千户为食邑英宗时所部告饥赈钞百万贯后遣使以地七千顷归朝廷请有司徴租嵗给粮钞执藩臣礼甚谨先是王府内史都尔苏得幸于帝常侦伺朝廷事机以其子哈克繖事丞相拜珠得入宿卫乆之哈克繖脱归言御史大夫特克实与拜珠意相忤欲倾害之至治三年三月宣徽使塔坦来王邸为都尔苏言主上将不利于晋王由此二人深相要结八月二日帝猎于图喇之地特克实宻遣乌鲁斯来告曰我与哈克繖额森特穆尔实达尔谋已定事成推立王为皇帝【按续宏简録实达尔下尚有章台一人考章台亦于下十月被诛其与谋可知纪失载】帝大惊命囚乌鲁斯遣巴勒宻实特等赴上都以逆谋告未至英宗遇弑于是诸王谙达布哈及额森特穆尔奉皇帝玺绶来迎九月癸巳即位于龙居河【伏读通鉴辑覧】
　　【御批谓晋王初囚乌鲁斯而告逆谋正也及闻英宗遇弑即当入朝讨贼以伸大义乃因逆党奉迎遽践大位后虽从曼努之请骈戮羣凶惟计彰一已之善名不务戡国家之大难律以春秋直笔其能免耶谨録识之】颁蒙古诏大赦以知枢宻院事淇阳王额森特穆尔为中书右丞相诸王伊噜特穆尔袭封安西王甲午以内史都尔苏为中书平章政事奈玛台为中书右丞特克实知枢宻院事巴苏呼同知枢宻院事博啰为宣徽院使舒玛尔节为宣政院使乙未以枢宻院副使阿萨尔为御史中丞内史舒苏为中书左丞丁酉以鄂勒哲知枢宻院事图们同签枢宻院事戊戌以萨题勒宻实知枢宻院
　　事章台同知枢宻院事己亥敕谕百司凡铨授官遵世祖旧制惟枢宻院御史台宣政院宣徽院得自奏闻余悉由中书辛丑以茂穆苏知枢宻院事实逹尔为大司农召诸王官属流徙逺地及还原籍者二十四人还京师冬十月癸亥修佛事于大明殿甲子诛逆贼额森特穆尔鄂勒哲索诺木图们等于行在所以舒玛尔节为中书右丞相陜西行中书省左丞相图噜通政院使寕珠并为御史大夫苏苏为御史中丞遣舒玛尔节寕珠诛逆贼特克实实逹尔齐勤特穆尔托和齐章台等于大都并戮其子孙籍入家产壬申以内史阿勒坦绰克为太师知枢宻院事丙戍以江浙行省平章政事额卜徳哷勒为中书平章政事十一月己丑朔车驾次中都修佛事于昆刚殿辛丑车驾至大都丁未御大明殿受诸王百官朝贺癸丑遣使请曲阜以太牢祀孔子祭遁甲五福神丁巳诏有罪自首者防与原宥十二月己未御史台经歴多尔济巴勒御史实勒塔克谔都玛克额森呼图克并坐党特克实免官御史言曩者特们徳尔専政诬杀杨多尔济萧拜珠贺巴延观音保索约尔哈陶黙色黥窜李谦亨成珪罢免王毅髙昉张志弼四川行省平章赵世延受祸尤惨天下咸知其寃请昭雪之诏存者召还録用死者赠官有差庚申以宦者噶逹尔为中政院使壬戍浚镇江路漕河及练湖役丁万三千五百人戊辰追尊皇考晋王噶玛拉曰光圣仁孝皇帝庙号顕宗皇妣晋王妃曰宣懿淑圣皇后庚午遣使祀海神天妃盗入太庙窃仁宗及庄懿慈圣皇后金主壬申作仁宗主仍督有司捕盗乙亥太常院臣言世祖以来太庙嵗惟一享先帝始复古制一嵗四祭请裁择之帝曰祭祀大事也朕何敢简其礼命仍四祭监察御史托克托赵成庆等言特们徳尔在先朝包藏祸心离间亲藩诛戮大臣使先帝孤立卒罹大祸其子索诺木亲与逆谋乆逭天宪乞正其罪伊噜托克托哈苏台皆特克实之党不宜寛宥遂并伏诛丙子命岭北守边诸王齐齐克图月修佛事以却寇兵己邜命僧作佛事于大内以厌雷癸未流逆党诸王伊噜特穆尔于云南谙逹布哈于海南库鲁克布哈于尼噜罕博啰及乌鲁斯布哈于海岛丙戍舒玛尔节言南坡之变诸王迈努逃赴潜邸愿効死力且请诛戮元凶上契圣衷尝防奬谕今臣等议宗戚之中能自拔逆党尽忠朝廷者惟有迈努请加封赏以示激劝遂以泰寕县五千戸封迈努为泰宁王知枢宻院事大司徒库春贝授开封仪同三司以前太师巴古商议军国重事丁亥议赏讨逆功赐舒玛尔节金十锭银三十锭钞七十锭都尔苏为中书左丞相知枢宻院事茂穆苏御史大夫宁珠宣政院使索多并加授光禄大夫仍赐金银钞有差塑玛哈噶拉佛像于延春阁之徽清亭诏以明年为泰定元年免大都兴和差税三年八番思播两广洞寨差税一年江淮剙科包银三年四川云南甘肃秋粮三分河南陜西辽阳丝钞三分除虚增田税免鄂拓克逋钱赈恤云南广海八番等处戍军求直言赐髙年帛禁献山塲湖泊之利定吏员出身者秩许至四品
　　泰定元年春正月乙未以奈玛台为平章政事舒苏为右丞壬寅命僧讽西番经于光天殿甲辰敕译列圣制诏及大元通制刋本赐百官戊申八番生蛮韦光正等及杨黄五种人以其戸二万七千来附置长官司以抚之己酉命诸王逺徙者悉还其部召亲王图卜特穆尔于琼州阿穆尔克于大同甲寅敕髙丽王还国仍归其印二月丁巳朔作顕宗影堂甲子作佛事命僧百八人及倡优百戏导帝师游京城庚午选守令推官旧制台宪嵗举守令推官二人有罪连坐至是言其不便复命中书于常选择人用之甲戍江浙行省左丞赵简请开経筵及择师傅令太子及诸王大臣子孙受学遂命平章政事张珪翰林学士承防和塔拉都哩黙色学士呉澄集贤直学士邓文原以帝范资治通鉴大学衍义贞观政要等书进讲复敕右丞相舒玛尔节兼领之三月丁亥朔以同知宣政院事杨廷玉为中书参知政事乙未以江西行省平章政事额尔吉讷知枢宻院事给防古流民粮钞遣还所部有擅徙者斩藏匿者杖之中书省臣请禁横奏赏赉及逾越奏事者从之庚子竒彻罢为陜西行台御史大夫以四川行中书省平章政事囊嘉特兼宣政院使往征西番寇藏布凌癸邜命中书平章政事奈玛台摄祭南郊知枢宻院事库春贝摄祭太庙以册皇后皇太子告丙午御大明殿册鸿吉哩氏为皇后皇子喇实晋巴为皇太子己酉以皇子巴特玛雅尔藏布嗣封晋王遣湘宁王巴拉实哩出镇察罕淖尔罢宣慰司立王傅府以知枢宻院事额尔吉讷为云南行省右丞相召流人还京师夏四月辛酉亲王图卜特穆尔至自潭州甲子车驾如上都以诸王库春布哈实喇平章政事额卜徳哷勒右丞舒苏等居守以岭北行中书省左丞普尔普为中书左丞江南行台中丞托多为中书参知政事玛喇勒罢为太史院使发兵民筑浑河堤癸酉以太子詹事图们岱尔为中书平章政事庚辰以风烈月食地震手诏至大都戒饬百官五月丁亥监察御史董鹏南等言平章奈玛台宣徽院使特穆尔布哈詹事图们岱尔党附逆徒有亏臣节太常守庙不谨辽王擅杀宗亲布哈济兰矫制乱法皆防寛宥甚为失刑乞定其罪以销天变不允己丑帝谕都尔苏曰朕即位以来无一人能执成法为朕言者知而不言则不忠且陷人于罪自今凡有所知宜悉以闻使朕明知法度断不敢自纵非独朕身凡天下一切政务能守法以行则众皆乂安反是则天下罹于忧苦又曰凡事防之于小则易救之于大则难尔其以朕言明告于众俾知所慎壬辰省臣以灾异屡见皆抗疏乞罢帝曰卿等皆辞去国家大事朕孰与图优诏慰留之戊戌迁列圣神主于太庙新殿丙午侍御史髙奎上书请求直言辨邪正明赏罚帝善其言赐以银币癸丑以中书平章政事图们岱尔领宣徽使詹事丞和和请如裕宗故事择名儒辅太子敇中书省臣访求以闻六月戊午云南防化州髙兰神塲寨主照明罗九等寇威楚庚申张珪至上都以守臣集议事言逆党未讨奸恶未除忠愤未雪寃枉未理政令不信赏罚不公赋役不均财用不节请裁择之不允癸亥作礼拜寺于上都及大同路给钞四万锭丙寅广西两江土官黄圣许岑世兴乞遣其子弟朝贡许之丁卯大幄殿成作镇雷坐静佛寺癸酉帝受佛戒于帝师己邜诏疏决繋囚存恤军士免天下和买杂役三年蜑戸差税一年百官四品以下普覃防官一等三品递进一阶逺仕瘴地身故不得归葬妻子流落者有司资给还乡仍着为令秋七月丙戌思州平茶杨大车酉阳州冉世昌寇小石耶凯江等寨调兵捕之作楠木殿庚子诸王巴延特穆尔出镇库棱东部喇特纳实哩出镇沙州各赐钞三千锭萨题勒宻实率卫士佐太师阿勒坦绰克行边赐钞千锭癸邜罢广州福建等处采珠蜑戸为民仍免差税一年丙午以辉和尔字译西番经丁未以山东盐运司判官马合谟为吏部尚书佩虎符翰林修撰杨宗瑞为礼部郎中佩金符奉即位诏往谕安南中书省臣言东宫卫士先朝止三千人今増至万七千请命詹事院汰去仍依旧制从之八月乙夘敕以刑狱复隶宗正府依世祖旧制刑部勿与【按元史刑法志元世祖时宗正府置札尔古齐理诸王驸马防古色目人奸盗诈伪及汉人杂犯仁宗时罢之至是増札尔古齐为四十二员复世祖旧制元纪统言之似刑部槩不与刑狱矣】庚午作中宫金脊殿辛未绘帝师帕克斯巴像十一颁各行省俾塑祀之敕武官坐罪制授者以闻敕授者从行省处决丁丑罢浚玉泉山河役车驾至大都癸未敕枢宻役军凡三百人以上奏闻九月乙酉封伊苏伯竒为荆王辛卯罢哈斯徳济鲁斯本布总统所更置临洮总管府乙巳昭献元圣皇后忌日修佛事饭僧万人敕存恤武卫军一年冬十月戊午立夀福总管府典累朝神御殿祭祀庚申命左右相日直禁中有事则赴中书壬申真州珠金沙河松江府呉江州诸河淤塞诏所在有司佣民丁浚之丁丑封亲王图卜特穆尔为懐王十一月癸巳遣兵部员外郎宋本吏部员外郎郑立鄂尔和工部主事张成太史院都事费着分铨闽海两广四川云南选己亥以准台知枢宻院事辛丑造金寳盖餙以七寳贮佛舍利甲辰作歇山盝顶楼于上都十二月癸丑朔以岑世兴为懐逺大将军遥授沿边溪洞军民安抚使佩虎符仍来安路总管黄圣许为懐逺大将军遥授沿边溪洞军民安抚使佩虎符致仕其子志熟袭为上思州知州降诏宣谕仍各赐弊帛二乙邜云南猺阿吾及歪閙为寇行省督兵捕之癸亥盐官州海水溢屡壊隄障侵城郭遣使祀海神仍与有司视形势所便还请叠石为塘诏曰筑塘是重劳吾民也其増石囤扞御庶天其相之辛未新作椶殿成乙亥曲赦重囚三十八人为三宫祈福二年春正月乙未禁后妃诸王驸马毋通星术之士非司天官不得妄言祸福中书省臣言江南民贫僧富诸寺观田土非宋旧置并累朝所赐者请仍旧制与民均役从之戊戌藏布凌来降辛丑懐王图卜特穆尔出居建康戊申以防喇实班巴尔藏布为土番等路宣慰使都元帅往镇藏布凌之地庚戍诏谕宰臣曰向者珠尔罕楚古尔苏及山后皆地震内郡大小民饥朕惟太祖开创之艰世祖混一之盛期与人民共享安乐常懐祗惧灾沴之至莫测其由岂朕思虑有所不及而事或僭差天故以此示儆其与诸司集议便民之事定议以闻闰月壬子朔大赦除江淮剙科包银免被灾地差税一年庚申修野狐色泽桑干三岭道丁邜中书省臣言国用不足请罢不急之费从之置惠逺仓永需库于哈喇图总管府己巳修滹沱河堰壬申罢永兴银塲聴民采链以十分之二输官罢松江都水庸田使司命州县正官领之仍加兼知渠堰事癸酉作棕毛殿己邜山东亷访使许师敬请颁族葬制禁用隂阳相地邪説二月丙戌颁道经于天下名山宫观丁亥平伐苖酋率其戸十万来降自请入觐从之己丑加嗣汉天师张嗣成太辅化体仁应道大真人己亥封阿尔黙色为和国公张珪为蔡国公仍知经筵事以中书右丞舒苏为平章政事【按宰相表舒苏为平章政事在五月与纪异】参知政事普尔普为右丞御史大夫图古勒加太保仍御史大夫庚子姚炜以河水屡决请立行都水监于汴梁仿古法备捍仍命濒河州县正官皆兼知河防事从之戊申命道士祭五福太一神三月癸丑修曹州济隂县河堤役民丁一万八千五百人甲寅禁捕天鹅辛酉咸平府清河寇河合流失故道壊堤堰敕防古军千人及民丁修之乙丑车驾如上都夏四月癸巳敕宿卫駞马散牧民间者归官廐饲之丁未封后父浩里乌齐尔为威靖王戊申以许师敬为中书左丞中政使冯亨为中书叅知政事仍中政使五月壬子车里陶剌孟及大阿哀蛮兵万人乗象寇陷朶剌等十四寨木邦路蛮八庙率僰夷万人寇陷倒八汉寨督边将严备之癸酉融州否泉洞吉龙洞洞村山黑江诸猺为寇广西元帅府发兵讨之丙子舒玛尔节等以国用不足请减廏马汰卫士及节诸王滥赐从之置谏议书院于昌平祀唐刘蕡六月癸未浔州平南县猺作乱【按平南史文误作平甫今据地理志改】逹噜噶齐都尔嘉都监姚泰亨死之丙申中书叅政左塔布台言大臣兼领军务前古所无特克实以御史大夫额森特穆尔以知枢宻院事皆领卫兵如虎而翼故成逆谋今军衞之职乞勿以大臣领之庶勳旧之家得以保全从之仍赐币帛以旌其直丁酉息州民赵丑厮郭布萨妖言弥勒佛当有天下有司以闻命宗正府刑部枢宻院御史台及河南行省官杂鞫之丁未敕营造毋役五卫军士止以武卫虎贲二卫给之秋七月庚戌遣阿尔萨巴祀宅神于北部行幄甲寅遣使奉诏分谕猺蛮镇康路土官你囊谋粘路土官赛丘罗出降宁珠许师敬编类帝训成请于经筵进讲仍俾皇太子观覧有防译其书以进戊午遣使代祀龙虎武当二山己未置车里军民总管府以土人寒赛为总管佩金虎符癸亥修大乾元寺以许师敬及郎中玛鲁兼经筵官广西诸猺寇城邑遣湖广行省左丞克楚兵部尚书李大成中书舍人玛鲁将兵讨之仍以诸王乌尔图罕监其军海北猺酋盘吉祥寇阳春县命江西行省督兵捕之庚午以国用不足罢书金字藏经封驸马博啰特穆尔知枢宻院事和斯并为郡王壬申御史台臣言防访司莅军非世祖旧制贾胡鬻寳西僧修佛事所费不支于国无益并宜除罢从之敕太傅托迪太保图古勒日至禁中集议国事八月戊子修上都香殿辛丑敕诸王私入京者勿供其所用诸部曲宿卫私入京者罪之九月戊申朔分天下为十八道遣使宣抚分行诸道按问官吏不法询民疾苦审理寃滞凡可以兴利除害从宜举行有罪者四品以上停职申请五品以下就便处决其有政绩尤异暨晦迹丘园才堪辅治者具以名闻以郡县饥诏运粟十五万石贮濒河诸仓以备赈救仍敕有司治义仓募冨民入粟拜官不愿仕者旌其门诸王沃济遣使贡金浮图己酉海运江南粮百七十万石至京师癸丑车驾至大都遣使祀海神天妃甲寅禁饥民结扁担社伤人者杖一百着为令丁丑浚河间陈玉带河冬十月戊寅朔岑世兴及子特穆尔率众寇上林等州命抚谕之癸未以都尔苏为御史大夫乙未皇后额琳沁巴拉受佛戒于帝师丁酉广西獠酋何童降请防边自効从之十一月戊申周王和寳拉遣使以豹来献丙辰郭布萨等伏诛诏并杖流其党丁巳如大承华普庆寺祀昭献元圣皇后于影堂赐僧钞千锭庚申广西道宣慰使获猺酋潘寳下狱其弟潘见遂寇栁州命湖广行省左丞克楚捕之壬戍敕军民官防袭者由本贯图宗支申请铨授丙寅都尔苏复为中书左丞相加开府仪同三司録军国重事壬申诸王乌尔图罕遣使以追捕广西猺寇上闻帝曰朕自即位累诏天下悯恤黎元惟广猺屡叛杀掠良民故命乌尔图罕等讨之今闻迎降者甚众宜更以恩抚之若果不悛严兵追捕勿纵十二月戊寅以逹实特穆尔为中书右丞相癸未加逹实特穆尔开府仪同三司上柱国録军国重事监修国史封蓟国公乙酉帝复受佛戒于帝师丁亥中书省臣言山东陜西湖广地接戎夷请议选宗室往镇从之申禁图防私藏不献者罪之癸巳京师多盗逹实特穆尔请处决重囚増调逻卒仍立捕盗赏格从之丁酉加宁珠知枢宻院事与茂穆苏并开府仪同三司壬寅右丞赵简请行区田法于内地以宋董煟所编救荒活民书颁州县
　　三年春正月丙午朔髙丽国王王章遣使贺正旦【自世祖至元二十一年正旦髙丽使者不防至是复至然其后亦不数见云】播州蛮酋黎平庆等来降壬子封诸王库春布哈为威顺王镇湖广迈努为宣靖王镇益都【按诸王表迈努封宣靖王作泰定二年与纪异】徴前翰林学士呉澄不起置都水庸田司于松江掌江南河渠水利己未以湘寜王巴拉实哩镇俄罗斯部癸亥封图烈讷为国公以知枢宻院事萨题勒宻实为岭北行中书省平章政事戊辰缅国乱其主答里也伯遣使来乞师二月庚辰命诸王罗本为大宗正壬午广西全茗州土官许文杰宼茗盈州杀知州事李徳卿等命湖广行省督兵捕之以奈玛台知枢宻院事甲申祭太祖太宗睿宗御容于翰林国史院丁亥中书请罢征猺敕乌尔图罕等班师其镇戍者如故庚子以通政院使察纳为中书平章政事甲辰车驾如上都命诸王谔特古布哈及中书省臣额卜徳哷勒察纳舒苏许师敬托多居守三月乙巳朔帝以不雨自责命审决重囚遣使分祀五岳四渎名山大川及京城寺观丁未敕百官集议急务中书省臣等请汰卫士节滥赏罢营缮防猺寇诸寺官署坑冶等事归中书并从之癸丑八番岩霞洞蛮来降愿嵗输布二千五百匹设蛮夷官镇抚之丁巳遣诸王实喇镇北边甲子命功徳使司简嵗修佛事一百二十七丙寅翰林承防额琳特穆尔许师敬译帝训成更名曰皇图大训辛未泉州民阮鳯子作乱寇陷城邑军民官以失讨坐罪夏四月丙戍镇安路总管岑修广为弟修仁所攻来告命湖广行省辨治之壬寅米洞蛮田先什用等结十二洞蛮寇长阳县湖广行省遣九姓长官招降之修夏津武河堤三十三所役丁万七千五百人五月乙巳修镇雷佛事三十一所罢福建嵗供蔗饧以西僧驰驿扰民禁之甲寅八百媳妇蛮招南通遣其子招三聴奉方物来朝乙卯以帝师兄索诺木藏布领西番三道宣慰司事尚公主锡王爵给夀寜公主印仍赐田百顷钞三万锭甲子中书防嵗钞出纳之数请节用以补不足从之丁夘岑世兴及镇安路岑修文合山獠角蛮六万余人入寇命湖广云南行省招谕之遣指挥使谔都玛勒镌西畨咒语于居庸闗崖石庚午克楚招谕永明县五洞猺河西加木笼四部来降各立其土官领之六月癸未播州蛮黎平爱复叛合谢乌穷为寇宣抚使杨伊埒布哈招平爱出降乌穷不附命湖广行省讨之丁亥命湘寜王巴拉实哩出镇阿南逹实廸之地乙未命梁王旺沁及诸王齐齐克图镇抚北军赐旺沁钞五千锭币帛各二百匹丁酉遣道士呉全节修醮事于龙虎三茆阁皂三山己亥纳皇姊夀寜公主女萨都巴拉于中宫秋七月甲辰车驾发上都禁车骑践民禾造豢豹氊车三十两丁未绍庆酉阳寨冉世昌及何惹洞蛮入寇辛亥封阿都齐为绥寜王壬子皇后受雅满逹噶戒于水精殿甲寅如大乾元寺敕铸五方佛铜像乙夘诏翰林侍讲学士阿噜威直学士雅竒译世祖圣训以备経筵进讲戊午敕入粟拜官者准致仕铨格乙丑发兵修野狐色泽桑干三岭道庚午广西宣慰副使王瑞请益戍兵及以土民屯田备蛮仍置南宁安抚司八月乙亥大天源延圣寺神御殿成甲午罢行宣政院及功徳使司丁酉藩王保赛音遣使献玉及独峯驼以星变下诏恤民辛丑次中都畋于翁果察图之地盝顶殿成作天妃宫于海津镇九月辛亥命帝师还京修洒浄佛事于大明兴圣隆福三宫庚申车驾至大都壬戌以察纳领度支事戊辰湖广云南各寨土官奉方物来献即其地置木朶路木来州孟隆路及哀培各甸冬十月辛未朔发卒四千治通州道甲戌宁珠陞右御史大夫癸未河水溢汴梁路乐利堤壊役丁夫六万四千人筑之赐大天源延圣寺吉安临江二路田千顷十一月庚子陜西行防中丞姚炜请集世祖嘉言善行以时省览从之癸邜中书省臣言西僧每假元辰疏释重囚有乖政典请罢之有防自今当释者敕宗正府审覆己酉作盝顶棕楼辛亥追复前平章政事李孟官乙邜广西透江团猺为寇宣慰使迈努谕降之扶灵青溪栎头等洞蛮为寇湖南道宣慰司遣使谕降之戊午封诸王特穆尔布哈为镇南王镇州辛酉加御史大夫寕珠开府仪同三司己巳徙上都清宁殿于巴雅尔行宫十二月壬午御史贾垕请祔武宗皇后于太庙不报【按后妃载武宗皇后泰定四年崩本纪称是年请祔与不符】敕以来年元夕搆灯山于内廷御史赵师鲁以水旱请罢其事从之甲申师鲁又请亲祀郊庙帝嘉纳之丙戌以回回隂阳家言天变给钞二千锭施有道行者及乞人繋囚以禳之庚寅召江浙行省右丞赵简为集贤大学士领经筵事癸巳作盝顶殿己亥命帝师修佛事释重囚三人置大承华普庆寺总管府罢规运提防所御史言比年营缮以卫军供役废武事不讲请遵世祖旧制教习五卫亲军以备扈从不报湖广屯戍千户济雅干布哈招谕扶灵洞蛮刘季等来降四年春正月乙巳御史台臣请亲祀郊庙帝曰朕遵世祖旧制其命大臣摄之壬子以中政院金银铁冶归中书靖安王扣布哈出镇陜西庚申皇子允丹藏布受佛戒于智泉寺甲子武龙洞蛮寇武縁县诸堡丁卯浚防通河筑漷州防仓堤役丁夫三万人二月乙亥亲王额森特穆尔出镇北边丙子命伊拉齐领仁宗神御殿事大司徒额琳沁防喇实为大承华普庆寺总管府逹噜噶齐仍大司徒壬午狩于漷州诸王呼实噶温都尔出镇北边赐金银币钞有差帝师灿黙特伊实结卜姜楚卜扎卜卒命逹实特穆尔寜珠监修佛事丙戌诏同签枢宻院事雅克特穆尔教阅诸卫军戊子进袭封衍圣公孔思晦阶嘉议大夫以玛古斯为云南行省平章政事提调乌蒙屯田三月辛丑皇子允丹藏布出镇北边以诺海齐为惠国公啇议内史府事丙午命西僧作止风佛事庚申遣使往江南求竒花异果辛酉以太传托迪为太师太保图古勒为太傅伊克扎尔古齐博迪苏为太保敕前太师布呼与议大事食其俸终身召翰林学士承防蔡国公张珪集贤大学士防恂太子賔客王毅悉复旧职陜西行台中丞敬俨为集贤大学士并啇议中书省事珪仍预经筵事中书省臣请酬哈克繖等累朝售寳价钞十万二千锭从之壬戌车驾如上都命亲王巴拉实哩出镇察罕淖尔封库春为国公以阿繖和卓知枢宻院事浑河决发军民万人塞之夏四月辛未盗入太庙窃武宗金主及祭器壬申作武宗主癸巳高州猺寇电白县千戸张额力战死之甲午以西僧恭噶伊实巴忠喇实罝勒灿巴勒藏布为帝师赐玉印仍诏谕天下僧乙未以武备寺卿阿萨尔逹尔罕为御史大夫五月辛丑太尉超尔卒甲子以典守宗庙不严罢太常礼仪院官丁夘修佛事于贺兰山及诸行宫罢诸王分地州县长官世袭俾如常调官以三载为考元江路总管普双坐赃免遂结蛮兵作乱敕复其旧职徳庆路猺来降归所掠男女悉给其亲六月辛未翰林侍讲学士阿噜威直学士雅竒等进讲仍命译资治通鉴以进丁丑罢两都营缮工役録诸郡繋囚辛巳造象舆六乗癸未遣察纳巴延赴大都铨选甲申广西花角蛮为寇命所部讨之乙未绍庆路四洞酋阿者等降并命为蛮夷长官仍设廵检司以抚之秋七月丁酉元江路普双复叛己亥御史台臣言内郡江南旱蝗荐至非国细故丞相逹实特穆尔都尔苏参知政事布哈史惟良参议迈努并乞解职慰遣之丁未敕经筵讲读官非有代不得去职甲寅遣使市旄牛于西城丙寅籍僧道有妻者为民塞保安镇渠役民丁六千人八月癸酉奉元路治中单鹄言令民采捕珍禽异兽不便请罢之敕应猎者其捕以进乙亥苖人祭伯秧寇李陀寨命湖广行省捕之乙酉巴雅尔鄂尔多作钦明殿成癸巳发卫军八千修白浮瓮山河堤九月丙申朔日有食之阿恰齐徳济献木绵大行帐禁僧道买民田违者坐罪没其直甲子御史言广海古流放之地请以职官赃汚者处之以示惩戒从之闰月己巳车驾至大都壬申以灾变大赦冬十月己酉以治书侍御史王士熙为参知政事丁巳以御史中丞赵世延为中书右丞戊午命太常纂修累朝礼仪壬戍开南州土官阿只弄率蛮兵为寇云南行省招捕之十一月庚午以思州土官田仁为思州宣慰使辛邜以降蛮谢乌穷为蛮夷官云南蒲蛮来附十二月庚子定捕盗令限内不获者偿其赃乙邜蔡国公张珪卒致和元年春正月甲戌命绘蚕麦图乙亥诏谕百司凡不赴任及擅离职者夺其官避差遣者笞之御史邹惟亨言时享太庙三献官旧皆勳戚大臣而近以戸部尚书为亚献人既踈逺礼难严肃请仍旧制以省台枢宻宿卫重臣为之丁丑颁农桑旧制十四条于天下仍诏励有司以察勤惰己夘帝将畋桞林御史王献等以嵗饥谏帝曰其禁卫士毋扰民家命御史二人巡察之戊子罢河南铁冶提举司免陜西捞盐一年罢益都诸属县食盐二月庚申改元免河南自实田粮一年被灾州郡税粮一年流民复业者差税三年疑狱繋三嵗不决者咸释之三月庚午云南安隆寨土官岑世忠与其兄世兴相攻籍其民三万二千戸来附嵗输布三千匹请立宣抚司以总之不允置州一以世兴知州事置县二聴世忠举人用之仍谕其兄弟共处立万戸府二领征西红胖袄军逹实特穆尔都尔苏言灾异未弥由官吏以罪黜罢者怨诽所致请量才叙用从之乙夘帝御兴圣殿受无量夀佛戒于帝师甲申遣户部尚书李嘉努往盐官祀海神仍集议修海岸丙戌命帝师修佛事于盐官州造浮屠二百一十六以厌海溢戊子车驾如上都徙懐王图卜特穆尔于江陵以赵世延知经筵事赵简阿噜威同知经筵事曹元用呉秉道虞集叚辅马祖常雅竒富珠哩翀并兼经筵官云南土官撒加布降置州一以撒加布知州事隶罗罗宣慰司夏四月己亥逹实特穆尔都尔苏请凡蒙古色目人效汉法丁忧者除其名从之五月丙寅广西普宁县僧陈庆安作乱建国改元癸酉大理怒江甸土官阿哀你寇乐辰诸寨命云南行省督兵捕之戊子以岭北行省平章政事逹实特穆尔为中书平章政事秋七月庚午帝崩于上都年三十六葬起辇谷称为泰定帝【终元之世不为帝立庙上諡故止称泰定帝】
　　泰定帝泰定四年致和一年凡五年




　　钦定续通志卷六十六
　　钦定四库全书
　　钦定续通志卷六十七
　　元纪【十一】
　　明宗　　　　文宗
　　明宗皇帝讳和实拉武宗子也母伊奇哩氏武宗生二子长即帝次图卜特穆尔成宗无子武宗入继大统立弟仁宗为皇太子约以次传于帝及仁宗即位乃立英宗为太子于是封帝为周王出镇云南置常侍府官属以遥授中书左丞相图古勒大司徒鄂尔多中政使尚嘉努山北辽阳等路防古军万戸博啰翰林侍讲学士嘉珲等并为常侍中卫亲军都指挥使唐古兵部尚书赛罕巴图尔为中尉仍置谘议记室各二员俱遣就镇帝至延安图古勒尚嘉努博啰及武宗旧臣哩日沙布鼎哈玛尔图等皆来防嘉珲谋曰天下者我武皇之天下也出镇之事本非帝意由特们徳尔及左右搆间致然请以其故白行省俾闻之朝廷庻可杜塞离间遂与数骑驰去先是阿斯罕为太师特们徳尔夺其位出为陜西行省丞相及嘉珲等至即与平章政事塔齐尔行台御史大夫图鲁卜中丞托欢悉发阙中兵分道自潼闗河中府而东已而塔齐尔托欢中变袭杀阿斯罕嘉珲于河中帝遂西行至北邉金山西北诸王察克台等咸率众来附帝至其部与定约束每嵗冬居扎延夏居阿噜噶察山春则命从者耕于约尼十余年间邉境宁谧及英宗嗣位以帝逺居沙漠不足忌而特克实等复搆帝弟图卜特穆尔徙之琼州英宗遇弑晋王以大宗入继泰定元年改封图卜特穆尔为懐王命居建康致和元年三月徙居江陵七月泰定帝崩于上都都尔苏专权自用逾月不立君朝野疑惧时签枢宻院事雅克特穆尔留守京师乃谋举义八月甲午黎明召百官集兴圣宫兵皆露刃号于众曰武皇有圣子二人孝友仁文天下归心大统所在当迎立之不从者死乃防平章额卜徳哷勒巴延彻尔二人下中书左丞托多参知政事王士熙等于狱雅克特穆尔与西安王喇特纳实哩固守内廷以帝逺在沙漠猝未能至虑生他变乃迎帝弟懐王于江陵且宣言巳遣使北迎帝以安众心复矫称帝所遣使者自北方来云周王从诸王兵南下且夕即至矣丁巳懐王入京师九月壬申懐王即位于大都是为文宗改元天厯时都尔苏在上都立泰定帝子喇实晋巴为帝改元天顺遣兵分道攻大都而梁王旺沁右丞相达实特穆尔御史大夫宁珠太尉布哈等兵皆次于榆林雅克特穆尔与其弟萨都子腾吉斯等帅师与战屡败之上都兵皆溃十月辛丑齐王伊噜特穆尔元帅布哈特穆尔以兵围上都都尔苏乃奉皇帝寳出降【事详文宗纪】两京道路始通于是文宗遣哈克繖及萨题等相继来迎帝遂发北邉诸王及旧臣博啰尚嘉努哈玛尔图皆从至金山武宁王齐齐克图签枢宻院事特穆尔布哈继至乃命博啰如京师诸王旧臣争先迎谒所至成聚天厯二年正月乙丑文宗复遣中书左丞伊尔特穆尔来迎乙酉萨题等至入见帝于行幄以文宗命劝进丙戌帝即位于和宁之北乃遣萨题等还京师命之曰朕弟曩尝览观书史迩者得无废乎听政之暇宜亲贤士大夫讲论史籍以知古今治乱得失卿等至京师当以朕意谕之二月壬辰宣靖王迈努自京师来觐辛丑追尊皇妣伊奇哩氏曰仁献章圣皇后是月文宗立奎章阁学士院于京师遣人以除目来奏帝并从之三月辛酉文宗遣右丞相雅克特穆尔奉皇帝寳来上御史中丞巴济拉知枢宻院事图勒噶特穆尔等各率其属以从四月癸巳雅克特穆尔见帝于行在率百官上皇帝寳帝嘉其勲拜太师仍命为中书右丞相开府仪同三司上柱国録军国重事监修国史达尔罕太平王并如故复谕雅克特穆尔等曰凡京师百官朕弟所用者并仍其旧卿等其以朕意谕之雅克特穆尔奏国家大事所系者中书省枢宻院御史台而已宜择人居之帝然其言以武宗旧人哈玛尔图为中书平章政事前中书平章政事拜特穆尔知枢宻院事常侍博啰为御史大夫甲午立行枢宻院命昭武王赫伯知枢宻院事和硕领行枢宻院事赛音特穆尔迈努并同知行院事是日帝宴诸王大臣于行殿雅克特穆尔哈玛尔图拜特穆尔博啰等侍帝谕台臣曰太祖有训美色名马人皆悦之然方寸一有系累即能坏名败徳卿等居风纪之司亦尝念及此乎天下国家譬犹一身中书枢宻左右手也左右手有病治之以良医省院阙失不以御史台治之可乎凡诸王百司违法越礼一听举劾风纪重则贪墨惧犹斧斤重则入木深其势然也朕有阙失卿等亦以闻朕不尔责也乙未特命博啰等传防宣谕诸司曰世祖皇帝立中书省枢宻院事御史台及百司庻府其治天下大小职掌已有定制世祖命廷臣集律令章程以为万世法成宗以来列圣相承罔不恪遵成宪朕今居太祖世祖所居之位凡省院台百司庶政询谋佥同标译所奏以告于朕军务机宻枢宻院当即以闻母以夙夜为间而稽留之其他事务果有所言必先中书院台其下百司及暬御之臣毋得隔越陈请傥违朕意必罚无赦丁酉以陜西行台御史大夫特穆尔图为上都留守辛丑文宗立都督府于京师遣使来奏又以台宪官除目来上并从之癸卯遣使如京师卜日命中书左丞相特穆尔布哈摄告即位于郊庙社稷遣武宁王齐齐克图及哈玛尔图立文宗为皇太子仍立詹事院以彻尔特穆尔为中书平章政事奇尔济苏为中书右丞乙巳监察御史言岭北行省控制一方广轮万里实为太祖肇基之地国家根本繋焉方面之寄岂可轻任平章塔奇济素非勲旧奴事都尔苏崛起宿卫辄为右丞俄升平章年已七十眊昬殊甚左丞玛们本晋邸部民以女妻都尔苏引为都水遂除左丞郎中罗里市井小人图噜库乃晋邸卫卒不谙政务并宜黜退台臣以闻帝曰御史言甚善其并黜之五月戊午封特穆尔为保徳郡王辛酉御史大夫博啰中政使尚嘉努并特授开府仪同三司典四番宿卫庚午命雅克特穆尔升用岭北行省官吏其余并赐防官一级选用潜邸旧臣及扈从士受制命者八十有五人六品以下二十有六人壬申封额琳沁巴勒为柳城郡王【按元史诸王表琳沁巴勒封桞城郡王在天厯三年与纪不符】以巴济拉为陜西行台御史大夫仲嘉努为御史中丞乙亥敕大都省臣铸皇太子寳时求太子故寳不知所在乃命更铸之丁丑皇太子发京师诸王驸马及扈卫百官悉从行戊寅京师市马二百八十匹载乘舆服御送行在所己邜加翰林学士承防唐古为太尉壬午左丞相特穆尔布哈等以帝即位摄告南郊六月丁亥朔特穆尔布哈等以帝即位摄告于宗庙社稷戊子雅克特穆尔等奏中政院越中书省擅奏除授移文来征制敕已如所请授之然于大体非宜乞申命禁止庻使政权归一从之壬寅戒近侍毋得辄有奏请辛亥召谕中书省臣凡国家钱谷铨选诸政大事先启皇太子然后以闻是月特穆尔布哈以久旱启于皇太子辞相位乞更选贤徳委以爕理皇太子遣使以闻帝谕奇尔济苏等曰修徳应天乃君臣当为之事特穆尔布哈所言良是天明可畏朕未尝斯湏忘于懐也皇太子来防当与共图其可以泽民利物者行之卿等其以朕意谕羣臣七月丙辰朔日有食之壬申监察御史巴勒丹伊实言朝廷自去秋命将出师戡定祸乱其供给军需赏赉将士所费不可胜纪若以嵗入经赋较之则其所出已过数倍况今诸王朝防旧制一切供亿俱尚未给而陜西等处饥馑荐臻饿殍枕藉加以冬春之交雪雨愆期麦苖槁死秋田未种民庻遑遑流移者众臣伏思之此正国家节用之时也如果有功必当赏赉者宜视其官之崇卑而轻重之不惟省费亦可示劝其近侍诸臣奏请恩赐宜悉停罢以纾民力帝嘉纳之仍敕中书省以其所言示百司丙子授皇太子寳壬午遣使诣京师敇中书平章政事哈玛尔图同翰林国史院官致祭太祖太宗睿宗三朝御容发诸卫军六千完京城八月乙酉朔次翁果察图之地丙戌皇太子入见是日宴皇太子及诸王大臣于行殿庚寅帝暴崩年三十葬起辇谷諡曰翼献景孝皇帝庙号明宗国语曰胡土克图皇帝后至元六年十月加上尊号曰顺天立道睿文智武大圣孝皇帝
　　明宗一年【即文宗天厯二年】
　　文宗皇帝讳图卜特穆尔武宗次子明宗弟也母唐古氏延祐中仁宗封明宗为周王命镇云南而帝尚留京师至治元年中政使耀珠告托欢彻尔等交通亲王将搆异图于是出帝居于琼州泰定初召帝北还行至潭州复止之居数月乃还大都改封懐王仍命出居建康以殊祥院使额森纽尔掌其卫士时都尔苏为相狠愎自用灾异数见而帝兄弟播越南北人心思之致和元年春泰定帝出畋桞林以疾还宫诸王们都阿穆尔台太常礼仪使噶海宗正扎尔古齐库库楚等与签枢宻院事雅克特穆尔谋曰主上之疾日臻今且往上都如有不讳吾党扈从者执上都诸王大臣杀之居大都者即缚大都省台官宣言武宗子当正位传檄诸闗守帅则大事济矣三月泰定帝如上都们都库库楚等从西安王喇特纳实哩居守雅克特穆尔亦留大都于时额森纽尔私至上都与都尔苏等图弗利于帝乃复迁帝居江陵七月泰定帝崩于上都都尔苏及梁王旺沁辽王托克托结党害政人皆不平之时雅克特穆尔掌大都枢宻符印谋于西安王喇特纳实哩集百官告以欲立武宗二子意即遣前河南行省参知政事明埓克栋阿前宣政使达尔玛实哩驰驿迎帝于江陵宻以意谕河南行省平章政事巴延令简兵以备扈从是日推前湖广行省左丞相拜布哈为中书左丞相太子詹事塔斯哈雅为中书平章政事【按塔斯哈雅为平章政事元史宰相表载在九月与纪异】前湖广行省右丞苏苏为中书左丞前陜西行省参知政事王布琳济达为枢宻副使与中书右丞赵世延同签枢宻院事雅克特穆尔翰林学士承防伊拉齐通政院使哈沙分典机务调兵守御闗要征诸卫兵屯京师出府库犒军士乙未以西安王令给宿卫京城军士钞有差调诸卫兵守居庸闗及卢儿岭丙申遣左卫率使图噜将兵屯白马甸隆镇卫指挥使阿都玛勒将兵屯泰和岭丁酉发中卫兵守迁民镇又遣萨里布哈等往迎帝且令达实特穆尔矫为使者自南来言帝已次近郊使民无惊疑戊戌征宣靖王迈努诸王雅克布哈于山东己亥征兵辽阳明埓克栋阿至汴梁执行省臣皆下之狱又收亷访司万戸府及郡县印庚子发宗仁卫兵増守迁民镇辛丑遣万戸彻尔特穆尔将兵屯河中癸邜雅克特穆尔之弟萨敦子腾吉斯自上都来归河南行省杀平章库哩右丞拜特穆尔是日明埓克栋阿等至江陵甲辰帝发江陵遣使召镇南王特穆尔布哈威顺王库春布哈湖广行省平章政事髙昌王特穆尔布哈来防执湖广行省左丞玛哈穆特送京师以布色代之乙巳遣隆镇卫指挥使伊苏岱尔将兵守碑楼口河南行省杀其参政图卜台召陜西行台侍御史满济尔噶台及行省平章政事特黙齐不至丙午诸王阿固察至京师遣前西台御史喇嘛凯巴等谕陜西丁未以萨都守居庸闗腾吉斯屯古北口戊申帝命河南行省平章政事巴延为本省左丞相河南行省遣前万戸博啰等将兵守潼闗己酉诸王们都阿穆尔台宗正扎尔古齐库库楚前河南行平章政事玛鲁集贤侍读学士乌鲁斯布哈太常礼仪院使噶海齐等十八人谋附雅克特穆尔事觉都尔苏杀之庚戍帝至汴梁巴延等扈从北行以前翰林学士承防鄂博哈雅为河南行省平章政事发平滦民堑迁民镇以御辽东军辛亥以雅克特穆尔知枢宻院事伊拉齐为御史中丞癸丑上都诸王及用事臣以兵分道犯京畿甲寅喇嘛凯巴等至陜西皆见杀乙邜托克托穆尔及上都诸王实喇平章政事奈曼台詹事奇彻战于宜兴斩奇彻于阵禽奈曼台送京师戮之实喇脱走丙辰雅克特穆尔等奉法驾郊迎丁巳帝至京师入居大内戊午以苏苏为中书平章政事前御史中丞曹立为中书右丞江浙行省参知政事张友谅为中书参知政事【按元史宰相表苏苏为平章在九月张友谅为参政在十月曹立为右丞表不载】河南行省左丞相巴延为御史大夫中书右丞赵世延为御史中丞己未以河南万戸伊苏岱尔同知枢宻院事上都梁王旺沁右丞相达实特穆尔太尉布哈平章政事玛鲁御史大夫宁珠等以兵次榆林隆镇卫指挥使黒汉谋附上都杀之籍其家九月庚申朔雅克特穆尔督师居庸闗遣萨都以兵袭上都兵于榆林败之追至懐来而还隆镇卫指挥使阿都玛勒以兵袭上都诸王穆尔特穆尔特黙齐于托啰克台执之归于京师陜西兵入河中府劫行用库钞万八千锭杀同知府事布琳图壬戌命苏苏宣谕中外曰昔在世祖以及列圣临御咸命中书省纲维百司总裁庻政凡钱谷铨选刑罚兴造罔不司之自今除枢宻院御史台其余诸司及左右近侍敢有隔越中书奏请政务者以违制论监察御史其纠言之以髙昌王特穆尔布哈知枢宻院事额森纽尔为宣徽使召雅克特穆尔赴阙上都诸王额森特穆尔平章图们岱尔自辽东以兵入迁民镇诸王巴喇玛额森特穆尔以所部兵入管州杀掠吏民丁邜雅克特穆尔率诸王大臣请早正大位以安天下帝固辞曰大兄在朔方朕敢紊天序乎雅克特穆尔曰人心向背之机间不容髪一或失之噬脐无及帝曰必不得已必明着朕意以示天下而后可乃遣萨都拒辽东兵于蓟州东流沙河元帅敖拉守居庸闗上都军攻碑楼口指挥使伊苏岱尔御之不克戊辰以大司农明埒克栋阿大都留守库库台并为中书平章政事命襄阳万户杨克忠邓州万戸孙节以兵守武闗己巳铸御寳成立行枢宻院于汴梁以同知枢宻院事伊苏岱尔知行枢宻院事将兵行视太行诸闗西撃河中潼闗军上都诸王呼喇台等引兵犯崞州庚午遣军民守归峡诸隘辛未帝常服谒太庙额卜徳哷勒特黙格弃市托多王士熙巴延彻尔托欢等各流于逺州并籍其家同知枢宻院事托克托穆尔与辽东图们岱尔战于蓟州两家店壬申帝即位于大明殿诏以致和元年为天厯元年大赦仍诏天下曰谨俟大兄之至以遂朕固让之心癸酉命雅克特穆尔将兵撃辽东军封雅克特穆尔为太平王以太平路为食邑中书右丞曹立为江浙行省平章政事福建亷访使伊实栋阿为右丞前中书左丞张思明为左丞甲戍雅克特穆尔加开府仪同三司上柱国録军国重事中书右丞相监修国史依前知枢宻院事巴延加太尉征左右两阿苏卫军老幼赴京师不行者斩籍其家乙亥上都旺沁兵袭破居庸闗闗兵皆溃雅克特穆尔军次三河丙子旺沁游兵至大口雅克特穆尔还军次榆河帝出齐化门视师丁丑还宫戊寅谕中外曰近以奸臣都尔苏额卜徳哷勒潜道隂谋变易祖宗成宪既已明正其罪凡回回种人不预其事者其安业勿惧有因而扇惑者罪之敕军中逃归及京城游民敢攘民财者斩命留守司完京城军士乘城守御雅克特穆尔与旺沁前军战于榆河败之【按雅克特穆尔榆河之战在己卯日与纪异】追奔至红桥北其枢宻副使阿拉克特穆尔指挥使呼图克特穆尔以兵会旺沁复来战又败之辛巳以拜布哈知枢宻院事依前中书左丞相雅克特穆尔与上都军大战于白浮之野败之托克托穆尔与辽东军战于蓟州之檀子山壬午大雾旺沁等遁昆山州获上都颁诏使者及辽东征兵使者以闻诏诛之癸未以同知枢宻院事图尔噶特穆尔知枢宻院事中书平章政事明埒克栋阿为江浙行省平章政事【按元史宰相表明埒克楝阿未尝出为行省平章盖癸未有是命至乙酉即复留之中书也谨识】旺沁收集防亡复来迎战萨敦托克托穆尔夹击败之追及于昌平北又大败之靖安王扣布哈等将陜西兵潜由潼闗南水门入分据陜州乙酉以明埓克栋阿为中书平章政事岭北行省左丞雅克布琳知枢宻院事上都兵入古北口分掠石槽雅克特穆尔遣萨都由昌平倍道袭击之【按萨都倍道趋石槽雅克特穆尔传载在丙戌日与纪异】复自以大兵继至转战至牛栏山【牛栏山元史本纪作牛头山考昌平山水记顺义县有牛栏山与石槽同在县之西北又辽史百官志有牛栏都统领司亦因山得名以今道里计之适相符合谨据改】擒驸马博啰特穆尔平章防古达实伊实特穆尔【按逹实伊实特穆尔系二人盖达实以防古人官平章其明证也原文脱伊实二字今增】将作院使苏尔塔珲送阙下戮之托克托穆尔与辽东军战蓟州南屡败之调河南防古军五万人増守京师临清万戸府运粮军三千五百并御河分守山东丁壮万人守御益都般阳诸处海港丁亥辽东军京城雅克特穆尔引兵拒之募丁壮乘城守御戊子上都诸王呼喇台等入紫荆关行枢宻院官布延阿都玛勒指挥使伊苏岱尔以兵援之陜西行台御史大夫额森特穆尔引兵从大庆闗渡河擒河中府官杀之河东官吏皆弃城走额森特穆尔悉以其党代之召云南行省左丞相额尔吉讷不至冬十月己丑朔雅克特穆尔引兵至通州击辽东军败之遣托克托穆尔等将兵援紫荆闗调江浙兵御潼闗河南行省调兵守虎牢闗庚寅雅克特穆尔与辽东军夹潞水而阵辽东军宵遁辛卯紫荆闗兵进逼涿州同知州事嘉珲达调丁壮御之壬辰额森纽尔以军至保定杀阿里沙等及张景武兄弟五人癸巳呼喇台游兵进逼南城令京城戸出壮丁一人持兵仗从军士乘城仍于诸门列瓮贮水以防火雅克特穆尔及阳翟王太平国王多罗台等战于檀子山之枣林斩太平于阵甲午托克托穆尔章吉特与额森纽尔合击上都军于良乡转战至卢沟桥乙未雅克特穆尔率军循北山西趣良乡时诸将与呼喇台阿拉克特穆尔等战于卢沟桥声言雅克特穆尔大军至上都兵溃遣使颁诏至陜西陜西省台官械使者送上都湘寕王巴拉实哩引兵入冀寕敕万户和尚将兵由故闗援之防上都兵大至和尚退保故闗冀寕遂陷戊戍命湖广行省平章政事奇珠调兵守归峡左丞布色守八番以御四川军诸将追阿拉克特穆尔等至紫荆闗获之送京师皆弃市己亥图们岱尔军复入古北口雅克特穆尔与战于檀州南败之走还辽东辛丑以同知枢宻院事托克托穆尔通政使额布勒并知枢宻院事御史中丞伊拉齐为御史大夫齐王伊噜特穆尔东路防古元帅布哈特穆尔等以兵围上都都尔苏防奉皇帝寳出降梁王旺沁遁辽王托克托为齐王伊噜特穆尔所杀遂收上都诸王符印喇实晋巴不知所终【按泰定帝乃裕宗嫡孙晋王长子于属为宗子非不当立也英宗遇弑既不与其谋又为诸王所迎立即位之初即立喇实晋巴为太子至是五年名分已定图卜特穆尔遣兵攻之以致于死史不明言其致死之由然所以致之死地者谁也伏读通鉴辑览】
　　【御批谓图卜特穆尔搆变窃位兵犯上都实与弑逆无异洵为春秋直笔谨录识之】壬寅以宣徽使额森纽尔知行枢宻院事副使章吉特为行枢宻院副使与知枢宻院事伊苏岱尔等将兵西击潼闗军癸卯额森特穆尔军至晋寕本路官皆遁甲辰晋邸及辽王所辖路府州县达噜噶齐并罢免禁锢选流官代之丙午中书省臣言凡有罪者既籍其家赀又没其妻子非古者罪人不孥之意今后请勿没人妻子从之丁未以
　　中书平章政事塔斯哈雅为大司农复以奇彻台为中书平章政事侍御史伊噜布哈为中丞以度支刍豆经用不足凡诸王驸马来朝并节其给宿卫官已有廪禄者及内侍宫人歳给刍豆皆权止之陜西兵至巩县黒石渡遂据虎牢己酉陜西军夺武闗万戸杨克忠等兵溃庚戌帝御兴圣殿齐王伊噜特穆尔等奉上皇帝寳都尔苏等从至京师下之狱分遣使者檄行省内郡罢兵癸丑雅克特穆尔辞知枢宻院事命其叔父东路防古元帅布哈特穆尔代之覈上都仓库钱谷命御史台择人充各道亷访司官遣官赈良乡涿州定兴保定驿户之被兵者甲寅元帅伊苏岱尔执湘寕王巴拉实哩及赵王满济勒噶诸王呼喇台于马邑归于京师遣使止江浙军士之往潼闗者就还镇额森特穆尔兵至潞州丙辰特黙格兵入邓州丁巳毁显宗室戊午诏谕廷臣曰凡今臣僚唯丞相雅克特穆尔大夫巴延许兼三职署事余者并从简省百司事当奏者共议以闻或私任已意者不许独请上都官吏自八月二十一日以后擢用者并追收其制敕天下僧道有妻者皆令为民额森纽尔军次顺徳盗杀太尉布哈十一月己未重给内外百司印命太保博廸苏总兵北邉给辽东降军行粮遣还庚申汰近歳白身入官者辛酉额森纽尔兵至武安额森特穆尔以军降河东州县尽杀其所署官吏癸亥帝宿斋宫甲子服兖冕享于太庙辛未特黙格兵入襄阳知县谷庭珪主簿张徳死之癸酉雅克特穆尔言向者上都举兵诸王实喇枢宻同知阿齐拉等十人南望宫阙鼓噪其党拒命逆战情不可恕诏各杖一百七流之远方甲戌安置泰定后昻吉尔氏于东安州丁丑荆王伊苏额布根遣使檄至襄阳特黙格引兵走庚辰遣使奉迎周王于漠北以中政院使敬俨为中书平章政事同知枢宻院事彻尔特穆尔为中书左丞壬午以御史中丞伊噜布哈为中书右丞癸未都尔苏伏诛磔其尸于市旺沁亦赐死玛哈穆特寕珠萨题勒宻实额森特穆尔等皆弃市甲申命威顺王库春布哈还镇湖广丙戍遣诸卫兵各还镇左丞相拜布哈罢四川行省平章囊嘉特自称镇西王以其省左丞托克托为平章前云南亷访使杨静为左丞杀其省平章库春等官称兵烧絶栈道十二月丙申如大崇恩福元寺谒武宗神御殿御史台臣言额森纽尔将兵所至擅杀官吏俘掠子女货财诏籍其家杖之窜于南寕庚子大赦追赐诸王们都为果王阿穆尔台为毅王宗正扎尔古齐库库楚等十七人并赐功臣号及阶官爵諡仍命有司刻其功于碑赐钞防其家中书省臣言陜西行省行台官焚弃诏书坐罪当流虽经赦宥永不録用为宜从之乙巳巴延加太尉开府仪同三司与伊拉齐并为御史大夫戊申加巴延为太保知枢宻院事布哈特穆尔为太尉希沙为司徒甲寅复遣治书侍御史萨题内侍布延特古斯奉迎周王于漠北丁巳封西安王喇特纳实哩为豫王赐南康路为食邑以彻尔特穆尔为右丞参知政事伊尔特穆尔为左丞参议省事赵世安为参知政事戊午免被兵郡县杂役弛山塲河泺之禁私贷者俟秋成责偿防古色目人愿丁父母忧者听如旧制是月复遣使者召云南行省左丞相额尔吉讷不至天厯二年【按文宗得位本为不顺然泰定之子立未逾年明宗又未改元元之统绪不得不以属之
　　伏读　　　　　　　　　　　　御批通鉴辑览书法大义昭垂谨録识之】春正月庚申封知枢宻院事和硕为昭武王辛酉封图烈特穆尔复为楚王髙昌王特穆尔布哈为中书左丞相大司农王毅为平章政事奇彻台知枢宻院事武寕王齐齐克图遣使来言周王启行之期乙丑中书省言度支今歳刍槀不足常例支给外凡陈乞者宜勿予从之丁丑四川囊嘉特攻破播州猫儿垭隘庚辰赐潜邸説书刘道衡等官辛巳起复中书左丞史惟良为御史中丞上都官吏惟初入仕及骤升者黜之余听叙复壬午以陜西行台御史大夫鄂博哈雅为中书平章政事周王遣常侍博啰及特节齐先至京师赏以金币居宅仍遣内侍屯嘉珲
　　往迎癸未遣宣靖王迈努如周王所丙戍周王即皇帝位于和寕二月己丑曲赦四川囊嘉特庚寅雅克特穆尔复为中书右丞相辛卯帝御大明殿立妃鸿吉哩氏为皇后壬辰囊嘉特据鸡武闗夺三义柴闗等驿癸巳遣翰林侍讲学士曹元用祀孔子于阙里囊嘉特以书诱巩昌总帅汪延昌丁酉囊嘉特以兵至金州据白工闗陜西行省督军御之枢宻院言囊嘉特阻兵四川其乱未已请命镇西武靖王绰斯本等皆调兵以湖广行省官托欢布色博啰及郑昂霄总其兵进讨从之戊戍命察罕淖尔宣慰使萨题勒宻实将本部防古军防镇西武靖王等讨四川颁行农桑辑要及栽桑图辛丑中书省议追尊皇妣伊奇哩氏曰仁献章圣皇后唐古氏曰文献昭圣皇后命有司具册寳丙午囊嘉特分兵逼襄阳湖广行省调兵镇播州及归州辛亥帝谓廷臣曰萨题还言大兄已即皇帝位凡二月二十一日以前除官者速与制敇后凡铨选其诣行在以闻甲寅立奎章阁学士院以翰林学士承防和塔拉都哩黙色集贤大学士赵世延并为大学士侍御史萨题翰林直学士虞集并为侍书学士三月辛酉遣雅克特穆尔奉皇帝寳诣明宗行在复命有司赍金千五百两银七千五百两币帛各四百匹及金腰带二十以备赐予癸亥命造乘舆服御北迎大驾改潜邸所在诸路名建康曰集庆江陵曰中兴琼州曰干寕潭州曰天临戊辰云南诸王达实布哈图沁布哈及平章黙古斯等集众五万数丞相额尔吉讷専擅十罪将杀之额尔吉讷遁走八番达实布哈等伪署参知政事等官壬申以去冬无雪今春不雨命中书及百司官分祷山川羣祀设奎章阁授经郎二员以勲旧贵戚子孙及近侍年防者肄业【按元史百官志设挍经郎在至顺元年与纪异】乙亥置行枢宻院以山东都万戸伊苏岱尔知行枢宻院事与湖广河南两省官进兵平四川伊苏岱尔以病不往夏四月己丑时享于太庙辛卯命伊尔特穆尔王布琳济达代伊苏岱尔讨四川布琳济达以母老辞同签枢宻院事傅岩起请往从之壬辰浚漷州漕运河己亥湖广行省参知政事博啰奉诏至四川赦囊嘉特等罪囊嘉特等听命蜀地悉定诸省兵皆罢癸卯明宗遣武寕王齐齐克图中书平章政事哈玛尔图来锡命立帝为皇太子丙午封博啰布哈为镇南王戒诸王分邑达噜噶齐受代不得仍留官所其父兄所居官子弟不得再任辛亥赈邓州诸县被兵逃戸粮壬子赈通州诸县被兵民并令有司防送被俘者归其家五月己未遣翰林学士承防额琳特穆尔北迎明宗甲戍命中书省臣拟注中书六部官奏于行在所丙子改储庆使司为詹事院丁丑帝发京师北迎明宗戊寅次于大口庚辰次香水园六月丁酉特穆尔布哈以旱乞避宰相位谕之曰皇帝逺在沙漠未能即至是以暂摄大位今亢阳为灾皆予阙失所致汝其勉効厥职只修实政庻可以上答天变仍命驰奏于行在庚戌次于上都之六十里店壬子赐鳯翔府岐阳书院额祀周文宪王仍命设学官春秋释奠如孔子庙仪秋七月丙辰朔日有食之丁巳次上都之三十里店己未更定迁徙法凡应徙者验所居逺近移之千里在道遇赦皆得放还所迁人死妻子听归土著着为令辛巳令诸王封邑达噜噶齐推择本部识达治体亷慎无过者以充或有冒滥罪及王傅八月乙酉朔明宗次于翁果察图丙戍帝入见明宗宴帝及诸王大臣于行殿庚寅明宗暴崩雅克特穆尔以明宗后命奉皇帝寳授于帝遂还【伏读通鉴辑览】
　　【御批谓图卜特穆尔非能让国之人其推奉周王特以其序次居兄恐为公论所不容故阳为劝进以饰人耳目冀其固逊而后取之则既弋虚名复享厚实此逆贼本懐也周王不察诚伪遽受尊称遂兆翁果察图之祸图卜特穆尔固罪无可逃周王亦智不足以保身矣圣谕昭揭既可以正当时君臣之罪又可以见作史者不敢明言之非谨録识之】壬辰次博啰察罕以巴延为中书左丞相奇彻台阿尔斯兰哈雅赵世延并中书平章政事甘肃行省平章多尔济为中书右丞中书参议阿荣太子詹事丞赵世安并中书参知政事前右丞相达实特穆尔知枢宻院事特穆尔布哈及上都留守特穆尔图并为御
　　史大夫癸巳帝至上都丙申流诸王呼喇珠于海南戊戌四川囊嘉特以指斥乘舆坐大不道弃市己亥帝复即位于上都大安阁大赦庚子命阿荣赵世安督造建康龙翔集庆寺甲辰遣奇彻台先还京师经理政务雅克特穆尔阿荣留上都监给恩赉金币发诸卫军浚通恵河丁未以满济勒噶台为上都留守戊申封诸王库春为肃王己酉车驾发上都庚戌改詹事院为储政院以巴延兼储政使中政使哈扎尔布哈太子詹事丞赛音约苏前储庆使姚炜并储政使【按巴延于是年二月加授储庆使此时詹事院未立也四月明宗罢储庆司仍立詹事至是复改为储政巴延亦系改授不特姚炜一人为前储庆使也谨识】甲寅置隆祥总管府总监大承天防圣寺工役前丞相拜布哈坐潜与日者推测圣算命安置集庆九月乙卯朔市故宋太后全氏田为大承天防圣寺永业己未立龙翔万寿营缮提防所海南营缮提所隆祥总管府【按百官志海南营缮提防所作规运提防所与纪异】庚申加封故领诸路道教事张留孙为上卿大宗师辅成赞化保运神徳真君辛酉命凡前往明宗行在所送寳官吏越次超升者皆从黜降丁卯大驾至大都戊辰敕翰林国史院官同奎章阁学士采辑本朝典故准唐宋防要着为经世大典敕使者颁诏赦率日行三百余里既受命逗留三日及所至饮宴稽期者治罪取赂者以枉法论癸酉帝御大明殿受诸王百官朝贺丙子特穆尔布哈加録军国重事以翰林学士承防额尔吉讷元帅梁国公图烈纳并知行枢宻院事论额森纽尔以不忠不敬伏诛壬午封知枢宻院事雅克布琳为兴国公以大司农卿雅齐为司徒癸未建顔子庙于曲阜所居陋巷冬十月甲申朔帝服衮冕享于太庙辛卯立元江宣慰司于云南封太禧宗禋使图沁特穆尔为梁国公甲午中书省臣言旧制朝官以三十月为一考外任则三年为满比年朝官率不久于其职或数月即改迁于典制不类且治迹无从考验请如旧制为宜敕除风宪官外其余朝官不许二十月内迁调命江西湖广分漕米四十万石以纾江浙民力辛丑诏诸王公主官府寺观拨赐田租除鲁国大长公主听遣人征收外其余悉输于官给钞酬其直戊申以江淮财赋都总管府储政院供皇后汤沐之用征托多王士熙等十二人于贬所放还乡里庚戍以亲祀太庙礼成诏天下罢大承天防圣寺工役囚在狱三年疑不能决者释之民间拖欠官钱无可追征者尽行蠲免命通政院官分职往所在官司佥补逃亡驿戸大都至上都诸驿供给繁重官为应付免征奉元路民间商税一年命所在官司设置常平仓云南八番为囊嘉特所诖误反侧未安者并贳其罪免各处煎盐灶戸杂泛夫役二年免永平屯田总管府田租申禁天下私杀马牛十一月丙辰诏列圣诸宫后妃陪从之臣永给衣廪刍粟戊午以多尔济亦都防为河南行省丞相癸亥以翰林学士承防库春贝知枢宻院事位居众知院事上己巳以萨题为中书右丞命中书左丞赵世安提调国子监学丁丑造青木绵衣万领赐围宿军【旧制大朝防时皇城外皆无墙垣故用军围绕名曰围宿】己卯翰林国史院臣言纂修英宗实録请具都尔苏款伏付史馆从之髙丽国王王焘久病不能朝请命其子桢袭位十二月甲申以西僧年扎克策喇实为帝师诏僧尼徭役一切无有所与丙戍诏百官言朝政得失録所上章疏善者即议举行庚寅以摩济为大司徒定风宪官赴任毋拘逺近均给驿乙未诏诸僧寺田自金宋所有及累朝赐予者悉除其租其有当输租者仍免其役僧还俗者听复为僧壬寅命江浙行省印佛经二十七藏丁未罢土番廵捕都元帅府戊申以伊噜布哈为御史大夫兼领隆祥总管府事



</div>
    <div class="pagination">
<a href="钦定续通志_page23.html">上一页</a><span>...</span><a href="钦定续通志_page19.html">19</a><a href="钦定续通志_page20.html">20</a><a href="钦定续通志_page21.html">21</a><a href="钦定续通志_page22.html">22</a><a href="钦定续通志_page23.html">23</a><span class="current-page">24</span><a href="钦定续通志_page25.html">25</a><a href="钦定续通志_page26.html">26</a><a href="钦定续通志_page27.html">27</a><a href="钦定续通志_page28.html">28</a><a href="钦定续通志_page29.html">29</a><span>...</span><a href="钦定续通志_page25.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
