<!DOCTYPE html>
<html>
 <head>
  <meta charset="utf-8"/>
  <title>
   建康实录 - 第 4 页/共 9 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   建康实录 - 第 4 页/共 9 页
  </h1>
  <div class="content">
   孝武皇帝讳曜字昌明太宗第三子也初太宗见防云晋祚尽昌明及帝在孕李太后梦神人曰汝生子男必昌明为字及产东方始明因名之太宗后闻悟乃泣曰昌明在尔耶兴宁三年封防稽王咸安二年秋七月己未立为皇太子是日太宗崩太子即皇帝位九月甲寅追尊皇妣王氏为顺皇后后讳简姬太原人父遐字桓子少以华族仕至光禄大夫追赠特进后初为防稽王妃生子道生以穆帝永和四年母子失意俱废至是追尊之冬十一月妖贼彭城卢悚自广莫入殿庭诈云海西公遣防击将军毛安之擒之是嵗三吴大旱人多饿诏所在赈给
　　宁康元年春正月己丑朔大赦改元戊申月掩心大星二月大司马桓温来朝有簒夺之志顿兵新亭欲诛执政而废帝召侍中王坦之吏部尚书谢安将害之坦之恐将欲出奔谢安止之曰晋祚存亡在此一行君何所逃既见温坦之前大惧仓惶倒执手板流汗霑衣谢安后至从容髙视良久坐定谓温曰安闻诸侯有道守在四方明公何须壁后置人温笑曰不能不尔遂却兵欢语移日而罢丁亥温拜髙陵为先帝灵责遇疾而去【案晋书温初废海西公兼害殷涓曹秀庾倩等及太宗崩入拜山陵左右觉其有异频言臣不敢既登车失色顾谓从者曰向见先帝因问涓形状答曰肥短温曰向见亦在侧归遂惧而为疾也】三月丙午月犯南斗第五星占以大臣之忧忧在死亡癸丑诏除丹阳竹格等四航税【案晋书王敦作逆贼从竹格度即此航也今县城西南二里案地舆志六代自石头东至运署揔二十四所渡皆浮船往来以税行直淮对编门大航用杜预河桥之法其本吴时南淮大桥也一名朱雀桥当朱雀门下渡淮水王敦作逆温峤烧絶之是后权以舶船为浮桥成帝咸康二年侍中孔坦议复税桥行者收直以具其材但苑宫初理不暇遂浮航相仍至陈每有不虞则烧之复有骠骑航在东府城门渡淮会稽王道子立并竹格航丹阳郡城后航摠四航在晋时并收税至是年诏皆除税不收放民之往来也】秋七月使持节侍中都督中外诸军事丞相録尚书大司马州牧平北将军徐兖二州刺史南郡公桓温薨扵姑孰　温字元子谯人汉五更荣之后父彛宣城太守温生未周而温太真见之曰此儿有竒骨可使试啼及闻其声曰真英物也彛见峤所叹赏故遂以温为名峤闻之笑曰后将易吾姓也及长豪爽有风槩姿貌充伟面有七星文眼如紫石棱须作猬毛磔而尚明帝南康长公主拜驸马都尉庾翼荐扵肃宗曰桓温有雄畧愿陛下不以常婿畜之帝遇焉累迁至琅琊内史咸康七年出镇江乘之金城【案图经金城吴筑在今县城东北五十里中宗初扵此立琅琊郡也】建元元年出都督青徐诸军事寻转安西将军荆州刺史永和二年西伐巴蜀行见诸葛亮八阵图指谓诸将曰此常山虵势也【案蜀书八阵图诸葛武侯所作在鱼复平沙上皆聚细石为八阵行列相去各三丈许在今防州白帝城下江水次毎至冬月水小行人防江践踏毁散殆尽至夏五六月间淤潦淹没其图复如故及冬水退次序宛然寔灵异也】既定蜀还江陵进位征西大将军开府闻朝廷以殷浩为州刺史仗其北征甚不平遂率所统顺流至武昌浩惧为逼奏请驺虞幡住温军时简文作相为书与温言社稷计温还军拜表陈时利祸福进位太尉固让不受及浩北伐败扵洛阳遂奏废浩自此内外权归扵温遂统步骑四万发江陵水军自襄阳入均口至南乡步自淅川以征闗中大破伪秦进军防上百姓皆持牛酒迎温于路耆老咸相泣曰不图今日复见官军初温恃麦熟取以为军资及入关而符健尽芟麦苖野无可收军粮不继而还进位大都督委任専征寻又北伐经金城见少为琅琊时所种栁皆已十围慨然叹曰树犹如此人何以堪因攀枝涕泣遂渡淮泗长驱大破姚襄扵伊水引军入洛修谒先帝诸陵置令检校乃旋军上表请迁都诏改授并司冀三州刺史温辞不受又加侍中大司马都督中外诸军事假黄钺寻加羽葆鼓吹置左右长史司马从事中郎四人受鼓吹余皆辞复率舟军次合淝加扬州牧録尚书事使侍中顔旄宣防诏入叅朝政温固辞内録遂城赭圻居之及鲜卑攻防洛阳时简文为相出防温于洌州议征讨温因移镇姑孰自以雄武専朝窥窬非望或卧对亲僚曰为尔寂寂将为文景所笑既而抚枕起曰既不能流芳后代不足复遗臭万载邪时逺方一比丘尼有道术至姑孰求浴温窃视之尼倮身先以刀破腹次断两足温见恶之浴竟问尼尼曰君若作天子亦当如是曾经行王敦墓望曰可人可人其心迹若是太和四年又北伐为燕将慕容垂追败死者过半甚耻之引归表罪袁真真怒以夀春叛明年平夀春愠形扵色参军郗超谋劝废立以益雄威温从其计乃诣阙诬废海西公而立太宗多行杀戮威势翕赫侍中谢安见而遥拜温惊曰安石何事乃尔安曰未有君拜扵前臣揖扵后既还姑孰帝使侍中王坦之数征为相辞不受寻而太宗崩遗诏以辅少主同诸葛亮王导故事时温志在簒夺望简文临终禅位扵已不尔便为周公居摄事既不允所望愤怨与弟冲书曰遗诏使吾依武侯王公故事尔及帝即位使谢安征之入朝赴山陵既至新亭盛气召侍臣将移晋鼎不果因拜陵感疾归姑孰病甚讽朝廷加已九锡谢安等知病笃宻缓其事锡文未成而薨时年六十二诏依霍光故事有六子少子嗣【案晋书郭璞防云赖子之薨延我国祚痛子之殒皇运其暮二子谓元子道子也及桓得志杀司马道子晋祚自此倾矣初温以雄姿风气是宣帝刘琨之俦有以比王敦者意甚不平及北征还得一巧作老婢问之乃刘琨妓女每见温便泣问其故答曰公甚似刘司空温大恱温出外整衣冠呼婢问之答曰面甚似恨薄眼甚似恨小须甚似恨赤形甚似恨短声甚似恨雌温不恱】八月壬子崇徳太后临朝摄政九月复置光禄勲大司农少府等官冬十月西平公张天锡贡方物是嵗南郡州陵女唐氏渐化为丈夫
　　二年春正月北中郎将徐兖二州刺史刁彛卒三月丙戌彗星见扵氐夏四月壬戌皇太后诏三吴义兴晋陵及防稽遭水之县尤甚者全除一年租布其次聴除半年受赈贷者即以赐之八月以长秋将建权停婚姻九月丁丑有星孛扵天市冬十一月长城人钱步射钱等作乱吴兴太守朱序讨平之
　　三年春正月大赦夏五月丙午中书令徐兖二州刺史北中郎将蓝田侯王坦之卒　坦之字文度太原人祖承以永嘉乱渡江中宗拜从事中郎承性寛恕自东渡江毎遇艰险人懐危惧承夷然无忧喜色既至下邳登山北望叹曰人言愁我始欲愁矣及至建邺众亲爱之渡江名臣王导卫玠周顗庾亮之徒皆出其下为中兴第一年四十六卒朝野痛惜之自昶至承世有髙名论者以为祖不及孙孙不如父父述性沉静位至尚书令坦之弱冠俊茂与郗超俱有重名时人为之语曰盛徳絶伦郗嘉賔江东独步王文度时仆射江虨领选将拟为尚书郎坦之曰尚书郎正用第二人何得以此见拟虨乃止累迁侍中左卫将军为人有风格尤非时俗之辈不敦儒教颇尚刑名学着废庄论以荀卿称庄子蔽扵天而不知人雄言庄周放荡而不法何晏云鬻庄躯放虚而不周乎时变引三贤之说以为理当简文即位朝事委之帝临崩受遗诏及桓温薨坦之与谢安共辅幼主迁中书令都督徐兖青三州诸军事北中郎将徐兖二州刺史镇广陵时谢安石好声律朞功之惨不废妓乐颇以成俗坦之遗书苦谏之往返数四【案晋书谢安与坦之书曰仆所求者声谓称情义无所不可为复聊以自娱耳若洁轨迹崇世教亦非所屑常谓君粗得鄙趣者犹未悟之濠上耶故知莫逆未易为人坦之答曰具君雅防此是诚心而行独往之美然恐非大雅中庸之谓意者以为人之体韵犹器之有方圎方圆不可错用体韵岂可易处各顺其方以其业则嵗寒之功宿有成矣吾子少立徳行体义淹允加以令地优防自居佥曰之谈咸以清逺相许至扵此事实有疑焉公私二三莫见其可以此为濠上悟之者得无鲜乎且天下之实故为天下所惜天下之所非何为不可以天下为心乎想君幸复三思安竟不从也】坦之初与沙门竺法师甚厚毎共论幽明报应便要先死者当报其事后经嵗师忽来云贫道已死罪福皆不虚唯当勤修道徳以升济神明尔言讫不见坦之寻亦病卒临终与谢安桓冲书言不及私唯忧国家之事朝野痛惜之四子恺愉国寳忱秋八月癸巳立皇后王氏大赦加文武位一等冬十月癸酉朔日有蚀之十二月帝释奠扵中堂祠孔子以顔囬配甲申神虎门灾
　　太元元年春正月壬寅朔帝加元服见扵太庙皇太后归政甲辰大赦改元丙午帝始临朝迁改官镇甲子谒建平等四陵夏五月癸丑地震甲寅诏议狱缓刑大赦天下秋九月苻坚将茍苌收陷张天锡虏之尽有凉州之地乙巳除度田收租之制王公已下口税米三斛蠲在役之身冬十月移淮北流人扵淮南十一月己巳朔日有蚀之诏太官彻膳是嵗给事中散骑常侍防军长史许穆卒　穆字思一名谧祖尚父副穆少知名简文在藩为世表之交起家为太学博士累迁位散骑常侍防军长史虽居蝉冕心在道徳以第四兄逺逰嘉遁不返遂表辞荣太宗不夺其志许穆乃宅扵茅山与杨义遍该灵奥天降玉札所授为上清真人年七十二解驾违世【案晋书许长史生四子第三子翽字道翔母陶氏早亡亦得在洞府易迁宫中翽幼清洁絶世研精上业恒居茅山宅太和中真诰云后十六年当度东华为上清青童当侍帝农受书为上清仙公与希子并职北帝城为侍中翽长兄揆一名阙次兄虎牙一名阙并得道揆孙灵真又得道梁髙祖为扵山别立祠真馆长史本宅梁天监十三年立为阙阳观今之紫阳观是也宅南一井即长史所穿南一塘郭朝阙以雍阙曰公阙案茅山记小茅山北有一山名雷阙山山西北有上清真人许长史宅宅今为观观前有真人灵坛其山东北又接方隅山山有燕口洞洞下有宫室方阙舘真诰云许阙以太和五年扵茅山北隐化居此馆也】二年春正月诏继絶世绍功臣之后闰三月壬午地震暴风折木发屋沙石秋尚书令王彪之卒　彪之字叔武琅琊人也父彬少雅正与兄廙俱渡江中宗引为典兵叅军中兴建累位侍中初从兄敦举兵入石头帝使彬劳敦防周顗遇害彬素相善先往哭顗甚恸而见敦怪其有惨容而问其所以彬曰向哭伯仁情不得已敦怒曰伯仁自致刑戮且凡人遇汝复何为者哉彬曰伯仁长者君之亲友在朝虽无謇谔亦非阿党而赦后加之极刑所以伤其死因勃然数敦曰兄抗旌犯顺杀戮忠良谋图不轨祸及门戸而音辞慷慨声涙俱下敦大怒厉声曰尔狂悖奈何至此谓吾不能杀汝邪时王导在坐为之惧劝彬起谢曰有脚疾已来见天子尚欲不拜跪此复何谢敦曰脚痛孰若颈痛意气自若殊无惧容后敦议举兵向京师彬切谏敦变色目左右收彬彬正色曰君昔嵗害兄今又杀弟耶【案晋书敦从兄棱为豫章太守敦害之故彬有是言】敦平迁至尚书右仆射彪之年二十须鬓皓白时人谓之王白须起家为东海王文学时从伯导谓曰选官欲以汝为尚书郎汝幸可作诸王佐耶彪之曰位之多少既不足计自当任之扵时至扵超迁是所不愿复累迁进位侍中吏部尚书时简文执政当南郊访彪之应有赦彪之答云中兴已来郊祀往往有赦愚意常谓非宜何者黎庶不达其意将谓郊祀必赦至此时凶愚之辈复生心扵侥幸矣帝遂从之时太尉欲北伐輙下武昌人情震惧或説州刺史殷浩引身告退彪之议且当静以待之请相王作手书示以成败浩曰决大事正自难顷日来欲使人闷闻卿谋意始得了温亦奉帝防不进既而长安人雷弱儿梁安等诈云杀苻健苻眉请兵应接防殷浩出镇夀阳便进据洛营彪之上防弱儿梁安等容有诈伪浩未宜轻进寻而弱儿果诈姚襄反叛浩大败退帝笑谓彪之曰果如卿言卿自顷已来谋无遗防除尚书仆射出为防稽内史居郡八年豪右屏迹亡戸归者三万余口桓温下至姑孰坐免彪之去郡顷之召为仆射及温将废海西公百僚震栗温亦色动莫知所为彪之知温不臣迹已着理未可夺乃谓温曰公阿衡皇家便可倚傍先代耳命取霍光传看之礼度仪注定扵须防曾无惧容温叹曰作元凯不当如是耶时废立之仪既絶扵旷代朝臣莫有识其典故者彪之神彩毅然朝服当堦文武仪准莫不取定朝廷以此服之及简文帝崩羣臣疑惑未敢立嗣或云当须大司马处分彪之正色曰君崩太子代立大司马何容得异扵是朝议乃定及孝武即位太皇太后令以帝幼冲加在谅闇令温依周公居摄故事彪之不奉命谨具封还内请停事遂不行温薨后太皇临朝迁尚书令与谢安共掌朝政既老乞骸骨不许转防军将军谢安欲更营宫室彪之曰中兴初即位东府殊为俭陋元明二朝亦不改制苏峻之乱成帝止兰台都坐殆不蔽寒暑是以更营修筑方之汉魏诚为俭狭复不至陋殆合丰约之中今自可随宜增修彊寇未殄不可大兴功力安曰宫室不壮后世谓人无能彪之曰任天下事当保国寜家朝政惟允岂以修屋宇为能耶安无以夺之故终彪之世不改宫室彪之当朝纲纪皆如此也疾笃诏赐钱三十万以营药卒年五十二子越之临之
　　三年春正月尚书仆射谢安石以宫室朽壤启作新宫帝权出居防稽王邸二月始工内外日役六千人安与大匠毛安人决意修定皆仰模象体合辰极并新制置省阁堂宇名署时政构太极殿欠一梁乃有梅木流至石头津津主启闻取用之因画花扵梁之上以表瑞焉又起朱雀门重楼皆绣栭藻井门开三道上重名朱雀观观下门上有两桐雀悬楣上刻木为龙虎左右对【案地图朱雀门北对宣门相去六里名为御道夹开御沟植栁朱雀门南渡淮出国门去园门五里吴时名为大航门亦名朱雀门南临淮水俯枕朱雀桥亦名大航桥也】夏六月荧惑守羽林秋七月新宫成内外殿宇大小三千五百间【案苑城记城外壍内并种橘树其宫墙内则种石榴其殿庭及三防三省悉列种槐树其宫南夹路出朱雀门悉垂杨与槐也】辛巳帝居新宫乙酉老人星见于南方八月氐贼韦钟入汉中
　　四年春正月丙子谒建平等七陵二月戊午伪秦苻坚使其子丕攻陷襄阳执我南中郎将梁州刺史朱序三月大疫壬戌诏曰狡寇纵逸藩守倾没疆埸之虞事兼平日其内外众官各悉心戮力以康庶事又年谷不登百姓多匮其诏御所供事从俭约九亲供给众官廪俸权可减半凡诸役自非军国事要皆宜停省以周时务夏五月苻坚频冦郡县六月大旱戊子征虏将军兖州刺史谢讨秦将句难彭超扵君川大破之余党皆走秋八月乙未暴风沙走石冬十二月己酉朔日有蚀之五年夏四月大旱赦五嵗刑已下六月甲寅震含章殿四柱并杀内侍二人甲子以比嵗荒俭大赦天下自太元三年已前逋租宿债皆蠲除之其鳏寡穷独孤老不能自存者赐米人五斛八月太常韩伯卒　伯字康伯颍川人母殷浩姊贤明有行伯早孤少家贫年数嵗母为作襦子令康伯捉熨斗谓曰且着寻为汝作袴伯曰已足不复烦母母问其故答曰如火在熨斗中而柄亦热今既着襦皆当暖也母异之及长好学清洁注周易下系同郡庾龢目之曰思理伦和我敬韩康伯志力彊正吾愧王文度累迁位至吏部尚书改授太常卒时年四十九九月癸未皇后王氏崩冬十一月乙酉定皇后于隆平陵后讳法慧哀靖皇后之侄父蕴蕴子恭弱冠见仆射谢安安深敬重之因帝纳后乃访选蕴女帝遂纳焉后性嗜酒骄妬帝患之乃召蕴于东堂具説后过令加训诫蕴免冠谢后扵是少自改饬年二十一崩在位五年蕴字叔仁司徒长史蒙之子累迁尚书吏部郎性平和不抑寒素毎一官缺求者十辈蕴无所是非连状白之某人有地某人有才务存进达各随其方故不得者无怨焉出为吴兴太守属郡荒人饥輙开仓赈防而后表请罪性亦嗜酒定后立迁五兵尚书本州大中正封建昌侯蕴固辞不受乃授都督京口诸军事左将军徐州刺史假节镇于京口后为都督浙江东五郡镇军将军防稽内史卒年五十五次子恭恭弟爽甞与防稽王道子饮道子醉呼爽为小子爽曰亡祖长史与简文皇帝为布衣之交亡姑姊伉俪二宫何小子之有道子衔之及兄恭败同被诛
　　六年春正月帝初奉佛法立精舍扵殿内引诸沙门居之丁酉初置督运御史官夏六月己巳诏改制度减烦费损吏士贠七百人秋九月辛未卫将军谢安石习水军扵石头冬十月乙夘有奔星东南经翼轸声如雷【星说曰星迹相连曰流絶迹而去曰奔】十一月襄阳太守桓石防大破苻坚将阎震梁成扵竟陵生擒震斩首七千余级俘获万人无麦禾天下大饥
　　七年秋八月东夷五国遣使来贡方物冬十一月太白昼见在斗是嵗梓潼太守周虓卒扵秦之太原　虓字孟威汝南安人镇西将军抚之曾孙少有节操累迁梓潼太守宁康初前秦苻坚使杨安冦梓潼虓固守治城遣步骑数千送母妻从汉水将投江陵为坚将朱彤邀而获之虓遂降于安送虓于苻坚坚欲以为尚书郎虓曰防国厚恩以至今日但老母见获失节扵此母子获全秦之恵也虽公侯之贵不以为荣况郎任乎坚乃止自是毎入见坚箕踞而坐呼之为氐贼坚不悦属元防仪甚整令舆虓来谓曰晋家元防何如此虓攘袂厉声曰戎狄集聚譬犹犬羊相羣何敢比天子乃使吕光征西域坚自出饯之戎士二十万旌旗数百里又问虓曰朕众力何如虓曰戎夷已来未之有也坚左右以虓不逊屡请除之坚待之弥厚太元三年虓母终既殡遂潜归至汉中坚得之与苻苞谋袭坚事泄引虓讯之虓曰昔渐离豫让燕晋之微臣犹漆身吞炭不忘忠节况虓世荷晋恩岂敢忘也生为晋臣死为晋鬼复何问焉有司请法之坚曰杀之适成其名乃挞一百徙于太原后坚复陷顺阳魏兴二守皆执节不挠坚叹曰周孟威不屈扵前丁彦逺洁已扵后吉祖冲不食而死皆晋忠臣也虓竟病卒信至谢亲临哭之因上防曰旌表节义国之典也帝悲之追赠益州刺史是嵗三吴士大夫置东冶以为饯送所【案地图名东冶即国之置冶铸防在汝南邸东南西临淮水去今县城东八里桃花园东二里汝南邸即晋汝南王初过江家扵此也】
　　八年春二月癸未黄雾四塞三月始兴南康庐陵大水平地五丈夏四月甲子太白昼见在参秋九月伪秦苻坚大举兵自来冦众号百万九月诏司徒琅琊王道子录尚书六条事以卫将军谢安石为征讨大都督安乃假弟石为都督举冠军将军谢为前锋元帅西中郎将桓伊辅国将军谢琰等摠戎八万拒秦军扵淮南冬十月苻坚至项城使弟融及张地等二十万先过淮攻防夀春遣梁成王显慕容屈等别屯洛涧既渡江使鹰将军广陵相刘牢之领锐卒五千直指洛涧大破秦军斩梁成及弟云生擒王显慕容屈等尽收军实甲戌大军逼夀春初秦之入也谢安先遣龙骧将军胡彬援夀春夀春既防彬粮尽路絶乃使人间行送书扵石等言今贼盛粮尽恐不见大军秦人逻遮得之驰白坚云晋惧恐谢石等逸宜速进军坚大恱自项城亲率轻骑八万兼道赴夀春勅军人有言吾至者拔其舌而族之既至登夀春城壁见晋军众整齐又看八公山草木皆类人形顾谓弟融曰此乃勍敌何谓少乎怃然有惧色乃使朱序来说谢石广称兵威欲胁降之序至宻谓石等曰今苻坚已入夀春若百万悉到则莫可与敌及其未防击之可得志石与琰等闻坚在夀春请战秦许之乙亥琰进淝北坚使苻融结阵临淝水不得渡使人谓融曰君逺涉吾境而临水为阵是不欲速战请君稍却令将士得周旋仆与诸君缓辔而观之不亦乐乎融众不许使白坚坚曰但却军令得过我自以铁骑十万向水逼而杀之融遂麾军退众因乱不能止琰与桓伊等涉淝水鼓噪决战大破秦军扵淝南临阵斩苻融坚中流矢众奔溃自相践借投水死者不可胜计淝水为之不流坚与数骑弃甲宵遁闻风声鹤唳皆以为王师至草行露宿饥冻死者十七八获坚乘舆云母车仪服噐械军资山积牛马駞驴十余万而朱序张天锡俱奔归冬十一月庚申诏卫将军谢安劳旋师于金城壬午立陈留王世子灵诞为陈留王乙未拜朱序为龙骧将军以张天锡为贠外散骑常侍十二月以寇难初平大赦开酒禁始增百姓税米口五石仇池公杨世奔还陇右遣使称藩诏诸将分令进取
　　九年春正月辛亥谒建平等四陵是月刘牢之克谯城车骑将军桓冲拔上庸魏兴新城三郡二月辛巳使持节都督荆江梁宁益交广七州诸军事车骑将军荆州刺史桓冲卒　冲字幼子大司马温弟也有武干温甚异之初父亡后兄弟并少家贫母患须羊以解无由得之温乃以冲质羊羊主不欲为质乃言曰幸为养买徳郎买徳郎冲小字也及冲为江州刺史厚报之温亡后冲进位豫二州刺史代温秉政冲尽忠王室或劝冲诛时望専执权衡冲不从及谢安辅政乃自解州求出外镇桓氏党以为非计莫不扼腕苦谏郗超亦深言之冲不纳处之淡然不以为恨忠言嘉谟恒尽心力専都督荆江梁宁益交广七州诸军事荆州刺史将之镇武帝饯扵西堂赐钱五十万酒三百四十石牛五十头犒赐文武祖道谢安自送至溧州冲遂表移镇上明时苻坚举国内侵冲深以为根本之虑也以兵三千来赴京师谢安谓三千人不足为损益外示闲暇固不聴下遣报朝廷处分已定兵革无阙宜以防西蕃冲闻谓左右曰谢安有廊庙之量不娴将畧使少年御大敌吾其左袵矣俄闻破秦军内慙恚发病卒时年五十七嵗冲性俭素而谦虚爱士甞浴妻送新衣冲大怒促令持去妻复送之曰衣不经新何縁得故冲笑而服之在荆州命处壬南阳刘驎之为长史驎之不屈亲自往迎之礼甚恭逸人刘驎之住在南平阳歧村冲将造之值驎之在树采桑冲遣通驎之驎之曰使君忘其陋贱猥赐光临请先诣家君冲因诣其父父命驎之扵内取浊酒菜葅冲令人代驎之斟酌其父辞曰若使官人非野民之意冲为尽欢而去驎之甞赈穷济急以身亲其事村民感焉逺村有一独妪病将死谓人曰谁当埋我唯有刘长史驎之往看自为治棺殡之侍中张奉诏至江陵经阳歧村见一人持生鱼半笼来造舩寄作鲙及维舟取之问姓名即驎之也素闻其名甚礼重驎之飡罢即返竟弗留焉又辟处士长沙邓粲为别驾备礼尽恭粲感其好贤乃起应命及临卒言不及私唯与谢安书云妙灵灵寳尚小亡兄寄托不终以此为恨论者益嘉之及防下江陵士女临江号送有七子案晋书嗣谦脩崇羡怡七人三月进卫将军谢安为太保苻坚将姚苌背坚扵北地自号秦王夏四月己夘增置太学生一百人封张天锡为西平公使竟陵太守赵统取襄阳克之六月癸丑崇徳太后禇氏崩　后讳蒜子河南阳翟人征北大将军开府仪同三司徐州刺史都乡侯裒女少聪明有噐识康帝即位立为皇后穆帝即位尊后曰皇太后帝幼冲未亲国政羣臣上奏请后临朝称制及帝乃归政居崇徳宫戒宫卿戮力辅翼以匡不逮哀帝海西之世太后复临朝称制及海西废简文即位尊为崇徳太后及帝崩孝武帝即位幼冲桓温又薨羣臣再启后临朝帝冠归政至是年六十一崩在位四十年凢三临朝摄政事初康帝建元二年十月卫将军营兵士陈凟女台有文在足曰天下之母灸之愈明京邑諠哗有司收系以闻俄自建康县狱亡去明年康帝崩献后临朝此其祥也七月戊戍使兼司空髙宻王纯之往洛阳修谒五陵己酉康献皇太后于崇平陵八月诏谢出屯彭城经畧中原率诸军堰吕梁水树栅立七埭为拥二岸之流以利运漕进伐青州故谓之青州时苻丕为慕容垂所逼自邺遣叅军焦逺进谢青铜镜黄金椀宛转绳牀玉如意请救使送扵京师戊寅司空郗愔薨　愔字方囬髙平金乡人太尉鉴之长子善草书常与姊夫王羲之髙士许度等栖心絶谷十许年方起至司空卒愔子超字嘉賔少卓荦有旷世之度桓温辟为参军累迁中书侍郎先父卒案三十国春秋超既与桓温善而温有不臣之心愔深恶以诫超超临亡谓门人曰吾有与桓温书疏草一箱本欲焚恐大人年尊必悲伤为敝我死后若大损眠食可呈此箱书及卒愔果悲恸成疾门人呈此书皆是与桓温谋事大怒遽焚之曰小子死恨晚矣初王献之兄弟自超未亡见愔常蹑履问讯甚修舅甥之礼及超死后见愔怠慢屐而命席便迁延辞避愔甚不平叹曰使嘉賔不死防子敢尔耶九月甲午加太保谢安为大都督州江荆司豫徐兖青冀幽并梁益雍凉十五州诸军事冬十月辛亥朔日有食之己丑以象乖度大赦天下中书侍郎车上表议立明堂辟雍事庚午伪秦青州刺史苻朗来降是月前荥阳太守习凿齿卒　凿齿字彦威襄阳人宗族富盛世为乡豪凿齿少博学洽闻以文笔称桓温为荆州刺史辟为从事寻转西曹主簿累位迁荥阳太守以尺牍称善既罢郡与桓秘书曰吾以去年五月三日来达襄阳定省舅家从北门入西望隆中想卧龙之吟东眺白沙思凤雏之声北临樊墟存邓老之髙南眷城邑懐羊公之风纵目檀溪念崔徐之友肆睇鱼梁追二徳之逺未甞不徘徊移日惆怅极多时有桑门释道安与凿齿初相见道安曰弥天释道安四海习凿齿时人以为佳对时桓温觊觎非望凿齿在郡着汉晋春秋以裁正之起汉光武终扵晋愍帝凡五十四卷以为三国之时蜀以宗室为主魏武虽受汉禅晋尚为簒逆至文帝平蜀乃为汉亡而晋始兴焉引世祖讳炎兴而为禅授明天心不可以势力彊也凿齿寻以脚疾废居于里巷及苻坚陷襄阳与道安俱获扵秦秦主与语大恱赐遣甚厚又以其蹇疾与征镇东曰昔晋氏平吴利在二陆今破汉南获士裁一人有半尔后苻坚败归襄阳襄邓反正朝廷欲征凿齿使典国史未行防卒临终上疏并写所著论一篇陈自晋超继扵汉不应以魏后为三恪子辟彊才学有父风位至骠骑从事中郎【案晋书凿齿为桓温西曹主簿时温有大志既平蜀召蜀人知天文者至夜执其手问国祚脩短答曰世祀方永温疑其难言乃饰辞云如君言岂独吾福乃苍生之幸然今日之语自可令尽必有小小厄运亦宜说之星人曰太微紫微文昌三宫气如此必无忧虞五十年外不论耳温不恱乃止异日送绢一匹钱五千以与之星人驰诣习曰家在益州被命逺下今受防自裁无由致其骸骨縁君仁厚乞为标碣棺木耳凿齿问其故星人曰赐绢一匹令仆自裁恵钱五千以买棺耳凿齿曰君防误死君甞闻于知星宿有不覆之义乎以此绢戯君以钱供道中资是聴君去耳星人大喜明日便诣温别温问去意乃以凿齿言答温笑曰凿齿忧君误死君定是误活然徒三十年看儒书不如一诣习主簿】十二月伪秦将吕光自称制扵河右号酒泉公是嵗慕容冲僣皇帝位扵阿房十年春尚书令谢石以学校陵迟上疏请兴复国学扵太庙之南【案舆地志在江宁县东南二里一百步古御街东东逼淮水当时人呼为国子学西有夫子堂尽夫子及十弟子像西又有皇太子堂南有诸生中省门外有祭酒省二博士省旧置博士二人梁大同中又置正言博士一人加助教理礼初显宗咸康三年立太学在秦淮水南今升桥地对东府城南小航道西在今县城东七里废丹阳郡城东至徳观西其地犹名故学江左无两学及武帝置国学并入扵今防也】三月蜀郡守任权斩苻坚将益州刺史李丕益州平夏四月苻坚为姚苌慕容冲所逼遣使求救诏太保谢安率众救秦帝自行西池宴羣臣饯安赋诗者五十八人【案地志西池吴宣明太子孙登所创谓之西苑中宗即位明帝为太子更加修之多养武士扵池内筑土为台时人呼为太子西池今恵日寺后池也】甲子安发自石头五月苻坚奔五将山六月坚太子宏自长安来奔慕容冲入长安秋七月老人星见大旱井渎皆竭太官共膳皆资天泉池八月丁酉使持节侍中中书监大都督荆等十五州诸军事卫将军太保谢安薨　安字安石镇西将军尚从弟父裒太常卿安年四嵗时桓彜见而叹曰此儿风神秀澈不减王东海及总角神识沉敏风韵调畅善行书弱冠诣王蒙清言良久安既去蒙子脩曰向客如何蒙曰此客亹亹为来逼人王导亦深器之由是少有重名初辟司徒府除佐著作郎并以疾辞寓居防稽与王羲之许度支遁等游处出则渔弋山水入则言咏属文州刺史庾冰以安有重名必欲致之累征为尚书郎不起后吏部尚书范汪举安为吏部尚书以书距絶之有司奏安被召累年不至禁锢终身遂栖迟东土每往临安山中坐石室临濬谷悠然叹曰此亦伯夷何逺甞与孙绰等泛海风起浪涌诸人并惧安吟啸自若舟人以安为恱犹去不止安徐曰如此将何归耶舟人承言即回众咸服其雅量安虽放情邱壑然每逰赏必以妓女从时安弟万为西中郎将摠藩任之重安虽处衡门其名犹出万之右自然有公辅之望其妻刘惔妹也既见家门富贵而安独静退乃谓安曰丈夫不如此安掩鼻曰恐不免耳及万黜废安始有仕进之心时年已四十余矣征西大将军桓温请为司马将发新亭朝士咸祖送中丞髙崧戯之曰卿屡违诏防髙卧东山诸人每相与言安石不肯出将如苍生何今苍生亦将如安石何安有愧色既到温甚喜言生平欢笑竟日安出温问左右颇尝见我有如此客否温后诣安值其理髪安性迟缓久而方罢使取帻温见留之曰令司马着帽其见重如此寻为吴兴太守在官无当时誉去后为人所思顷之征拜侍中迁吏部尚书中防军受简文顾命时桓温望简文禅已及此疑安与王坦之等改遗诏甚怒入赴山陵止新亭大陈兵卫将移晋室使召公卿伏勇士扵坐将害执政王坦之甚惧安神色自若言笑折之谋竟不行初坦之与安齐名至是方知优劣温尝以安所作简文諡议以示坐客曰此安石碎金也及帝富于春秋政不自已温振威内外物情噂互有异同唯安与王坦之尽忠匡翼及温病笃讽朝廷加九锡使袁宏具草安欲缓其事见辄改之由是歴旬不就防温薨锡命遂寝【案王彪之传桓温既病讽朝廷求九锡袁宏为文以示彪之彪之叹美其文谓曰卿固大才安可以此示人时谢安见其文又频使宏改之宏乃逡巡其事既屡引日乃谋扵彪之彪之曰闻彼病日增亦当不复支久自可更少迟廻宏从之温亦寻薨宏字彦伯少有逸才曽扵牛渚夜自诵所作咏史诸诗时风清月朗宏音韵清致谢尚出为镇西夜同渚泊寻声曽所未闻奨叹久之遂访问乃袁宏甚重之为桓温记室叅军尝着东征赋赋末悉列过江诸贤而不及桓彜人或语温温憾之召扵幕府因游青山命宏同乘行数里而问曰闻君作东征赋多称先贤何不及吾家君宏答曰贤尊君称谓非下官敢自专故未遑启不敢显之耳温疑不实命言之宏即曰风鉴散朗或摉或引身虽可亡道不可殒则宣城节信也温然】安太元初进位尚书仆射代王坦之总关中事安义存辅导虽防稽王道子亦赖弼谐之益时彊冦敌境边书续至安镇以和静御以长筭徳政既行文武用命不存小察以大理人皆比之王导而文雅过之毎与王羲之登冶城悠然遐想有髙世之志羲之曰夏禹勤王手足胼胝文王旰食日不暇给今四郊多垒冝思自効而虚谈废务浮文妨要恐非当今所宜安曰秦任啇鞅二世而亡岂清言致患耶又领州刺史及帝亲庶政迁中书监骠骑将军録尚书事固让军号顷之加司徒后军文武尽配大府又让不拜复加侍郎都督扬豫徐兖青五州幽州之燕国诸军事太元八年秦苻坚率众号百万次扵淮淝京师震恐加安征讨大都督入问计安夷然无惧色答曰已别有防既而寂然不敢复言乃令张重请安乃命驾出土山墅宴亲朋毕集方留围棋赌别墅安常棊劣扵是日有惧心便不胜安顾外甥羊昙曰以墅乞汝【今俗谓檀城是也在今墅城东八里案地图云谓之城子墅宋时属檀道济谓之檀城自兴业寺过清溪东二里】安游陟至夜方还府内逮明指授将帅各当其任等既破秦军有驿书至时安方对客围碁防书既竟便摄放牀上了无喜色碁如故客问之徐曰小儿軰已破贼既罢还内过户限心喜甚不觉屐齿之折以揔统功进拜太保既破苻坚方欲混方文轨上疏求自北征乃进都督荆等十五州诸军事加黄钺其本官悉如故性好音乐自弟石防遂十年不聴及登台辅朞功不废乐衣冠效之乃以成俗又扵土山营墅楼馆植林竹甚盛每携中外子侄往来逰集肴馔日费百金世颇以此讥之安殊不屑意常疑刘牢之既不可独任又知王味之不宜専城牢之既以乱终而味之亦以贪败由是识者服其知人后防稽王道子専权而奸谄颇相扇构安遂出镇广陵之步丘筑垒曰新城而避之安虽受朝寄然东山之志始末不渝欲须经畧海内而归老东山未就本志遂遇疾笃上疏请量宜旋斾并召子琰解甲息徒诏遣侍中慰劳遂还都闻当舆入西州门自以本志不遂因怅然谓所亲曰昔桓温在时吾常惧不全忽梦乘温舆行十六里见一白鸡而止乘温舆者代其位也十六里者止今十六年矣白鸡主酉今太嵗在酉吾病殆不起乎乃上疏逊位诏遣侍中尚书谕防先是安发石头金鼓忽破又语未尝谬而忽一误众怪异之寻薨时年六十六诏赠太傅諡曰文靖【案晋书谢安少有盛名时多爱慕乡人有罢中宿县者还诣安安问其归资答曰有蒲葵扇五万安乃取其中者捉之京师士庶竞市价数倍安本能为洛下诸生咏有鼻疾故其音浊名流爱其咏而弗能及或以手掩鼻以斆之及至新城筑埭扵城北后人追思之因名此地为邵伯埭案三十国春秋王珣妻谢石女珣弟珉妇即安女并以大义不终遂与王氏有隙珣数辞职珣母茍氏谓珣曰茍职非其好自可固执天下岂有不死郎谢安薨珣往哭之乃先过族兄献之叙其哭安之意献之投起曰吾所望扵汝也既至安门谓曰公平生时不见此何由而来乎珣披拨彊前恸哭而退】是月姚苌杀苻坚而僣皇帝位扵渭北亦伪号秦九月坚子丕僣帝位于晋阳冬十月诏论淮淝功追封谢安为庐陵郡公谢石为南康郡公谢为康乐郡公谢琰为望蔡郡公桓伊为永脩郡公余封进各有差十二月太白犯嵗星天下大饥是嵗乞伏国仁自称大单于秦河二州牧
　　十一年春正月辛未伪后燕慕容垂僣皇帝位扵中山是月冠军将军豫州刺史桓石防卒　石防小字镇恶征西将军豁之子少有材干趫捷絶伦从父在荆州扵猎围中见猛兽被数箭而伏诸督将素知其勇戏令拔箭石防因急往拔得箭猛兽跳起石防亦跳髙扵猛兽猛兽伏复拔一箭以归时人服之后随伯父温讨关中时叔父冲为苻健所围垂没石防跃马赴之拔冲扵数万众之中三军叹息威振敌国时有患疟疾者谓曰桓石防来以怖之病者多愈其见畏如此后除竟陵太守以父忧去职寻而苻坚又寇淮南诏絶哭起为奋威将军南平太守寻进冠军将军破坚将阎震冲卒以冠军将军监豫州州五郡军事豫州刺史乆之命移镇马头求停歴阳许之卒后追论平阎震功进爵作塘侯二月戊申太白昼见在东井夏四月代王拓拔圭始自改称魏八月庚午诏封孔靖之为奉圣亭侯奉宣尼祀立宣尼庙在故丹阳郡城前隔路东南【案地志齐移庙过淮水北将山置之以其旧防立孔子寺亦呼其巷为孔子巷在今县东南五里二百步长乐桥东一里】冬十月后燕慕容垂使将军冯该追斩苻丕扵东垣传首京师甲申海西公奕薨十一月苻丕将苻登僣即帝位扵陇东是嵗辽东表送孙盛魏晋春秋三十卷　盛字安国太原人盛以学知名累迁位袐书监着魏晋等二国春秋词直而理正咸称良史焉温见言枋头失利之过大怒盛子放叩头扵父请改之本遂两存以正本寄扵前燕慕容隽至是始求得之案晋书孙盛子孙放字齐庄年数嵗父在荆州时庾翼子爰客盛见放而问曰安国何在放答曰在庾稚恭家爰客大笑曰诸孙甚盛有儿如此放曰未若诸庾翼翼也
　　十二年春正月乙巳以朱序为青兖二州刺史镇淮隂丁未大赦天下壬子暴风发屋折木二月戊寅荧惑入月夏四月戊辰尊夫人李氏为皇太妃六月束帛聘防士戴逵　逵字安道谯国人少博学好谈论善属文能鼓琴工书画其余巧艺莫不毕综摠角时以鸡卵汁溲白瓦屑作郑碑又为文而自镌之见者莫不惊叹其词丽其噐妙太武陵王晞闻其善鼓琴使人召之逹对使者破琴曰戴安道不为王门伶人晞怒乃更引其兄述述闻命欣然抱琴而往逵后居防稽之剡县性髙洁常以谨度自防深以放达为非道乃著论云夫亲殁而采药不返者不仁之子也君危而屡出近关者茍免之臣也古之人未始以彼害名教之体者何达其防故也今之人可谓好遯迹而不求其本故有捐本徇末之弊舍实逐声之行是犹美西施而学其颦眉慕有道而折其巾角可无察乎太元中帝连征郡县敦迫不已乃逃于吴吴内史王珣有别馆在虎邱山逵潜往与珣逰防积旬防稽内史谢虑其不返乃上疏请絶其召命帝许之秋八月辛巳立皇子徳宗为皇太子大赦天下增文武位二等大酺五日赐百官布帛各有差冬十月太白昼见扵南斗
　　十三年夏六月旱乞伏国仁死弟干归嗣伪位僣号河南王闰月戊辰天狗北下有声如雷秋八月戊子朔宁二州刺史费统奏言嘉瓠生扵州界冬十二月戊子涛水入石头毁大航杀人乙未大风昼晦延贤堂灾丙申螽斯百堂客馆骠骑库皆灾庚子尚书令卫将军仪同三司谢石薨　石字石奴太傅谢安之弟也起家秘书郎累迁尚书左仆射以将军假节征讨大都督与兄子琰破苻坚扵淮淝先有童謡云谁谓尔坚石打碎故桓豁以石名子邀其功及坚之败功虽始扵刘牢之洛涧捷而成于琰然石时为都督焉竟是谢安石石奴等破苻坚迁尚书令封南康公兄安薨后石迁卫将军加散骑常侍以疾辞不许疾笃进位开府仪同三司加鼓吹未拜卒时年六十二追赠司空諡曰襄子汪嗣【案晋书石少患面疮疗之莫愈乃自匿夜有物来防其疮随防即差防防甚白呼为谢白面而在职务存文刻无他才望直以宰相弟兼冇大勲遂居清显而聚敛无厌取讥扵世】是嵗散骑常侍左将军防稽内史康乐公谢薨　字幼度安西将军豫州刺史奕之子少頴悟与从兄朗俱为叔父安所器重安常戒约子侄因曰子弟亦何预人事而正欲使其佳诸人莫有言者答曰譬如芝兰玉树欲使其生扵庭阶耳安恱少好佩紫罗香嚢垂履首安患之而不欲伤其意因戯赌取即焚之扵此遂止及长有经国才畧起家桓温府为掾转征西将军桓豁司马领南郡相监北征诸军事时伪秦苻坚彊盛边境数被侵冦朝廷求文武良将可以镇御北方者安乃以应举中书郎郗超虽素与不善闻而叹之曰安违众举亲明也必不负举才也时咸以为不然超曰吾尝共在桓公府见其使才虽履屐间亦得其任所以知之扵是征还拜建武将军兖州刺史领广陵相监江北诸军事次泗口进救戴大破苻坚将彭超扵白马及苻坚自率渡淮以八千破之扵淝水诏以功加都督徐兖青司冀幽并七州诸军事封康乐县公住彭城北固河上西援洛阳内藩朝廷后防翟辽反黎阳河北骚动自以处分失所上疏送节尽求解所职诏慰劳令且还镇淮隂以朱序代镇彭城寻疾笃苦上表乞归诏慰劳给医一人疗疾奉诏便还病久不差上疏久之乃转授散骑常侍左将军防稽内史舆疾之郡卒时年四十六子瑍嗣【案晋书瑍位秘书郎早卒子灵运嗣瑍少不恵而灵运幼有文藻艳逸常称曰我尚生瑍瑍郍得不生灵运初之会稽也吏部尚书张之亦出为吴兴太守张之名亚扵时人称为南北二论者美之】十四年春正月癸亥诏淮南所获俘虏付诸作部者一皆散遣男女自相配匹赐百日廪其没为军赏者悉赎出之襄阳淮南饶沃之地各立一县以居之龙骧将军刘牢之讨彭城妖贼刘黎扵皇邱平之二月伪秦将吕光僣号为三河王是月扶南贡方物三月张道反太山太山太守向钦击走之夏四月甲辰翟辽冦荥阳执太守张卓六月防稽王道子移州理扵东第七月旱甲寅雷震宣阳门四柱灾冬十月己巳雨木冰
　　十五年春正月征虏将军朱序破慕容永扵太行三月己酉朔地震东北有声如雷戊辰大赦天下徒囚秋七月壬申有星孛扵西北经太微三台入文昌北斗色白长十余丈至后月戊戍入紫微乃灭八月己丑京师地震冬十月朱序刘牢之等大破翟辽扵滑台张援来降十六年春正月诏徐广校秘阁四部见书凡三万六千卷壬辰鹊巢太极东鸱吻二月庚申改筑太庙秋九月新庙成【案地志太庙中宗置郭璞迁卜定在今防事具元帝卷内及帝即位常嫌庙东迫淮水西逼路至此年因修筑欲依洛阳改入宣阳门内尚书仆射王珣奏以为筮弗违帝从之扵旧地不移更开墙埤东西四十丈南北九十丈五代仍之至陈乃废】冬十月新作朱雀门十一月江州刺史护军将军永脩侯桓伊卒　伊字叔夏谯国铚人父景侍中长社侯伊有武干起家累迁建威将军歴阳太守进都督豫州诸军事西中郎将豫州刺史与谢等俱破苻坚扵淝水以功封永脩侯伊性谦素虽有大功而终始不替善音乐尽一时之妙为江左第一有蔡邕柯亭笛常自吹之王徽之赴召京师泊舟扵溪素不与伊相识伊扵岸上过舩中客称伊小字曰桓野王也徽之便令人谓伊曰闻君善吹笛试为我一奏伊时已贵显素闻徽之名便下车踞胡牀而作三调防毕便上车而去客主不交一言时上嗜酒司马道子専政昏乱谢安女壻王国寳谄媚扵道子安恶其为人毎抑制之国寳防谀稍行扵主相之间以安功名盛极而构防之嫌隙遂成帝时召伊饮宴安侍坐帝命伊吹笛即为一防乃放笛云臣扵筝分乃不及笛然自足以韵合歌管请以筝歌并请一吹笛人帝善其调达乃勅御妓奏笛伊又云御府人扵臣必自不合臣有一奴善相便串帝弥赏其放率乃许召之奴既吹笛伊便抚筝而歌怨诗曰为君既不易为臣良独难忠信事不显乃有见疑患周旦佐文武金縢功不刋推心辅王政二叔反流言声节慷慨俯仰可观安泣下沾襟乃越席而就之捋其须曰使君扵此不凡帝甚有愧色桓冲卒后代冲为都督荆江十郡豫州四郡诸军事江州刺史将军如故假节在任数年征拜护军将军卒官赠右将军加散骑常侍諡曰烈临死为表上马具装百具歩铠五百领诏嘉其忠诚深以伤悼子肃之嗣【三十国春秋云桓伊好挽歌羊昙善唱乐袁山松能行路时人以为三絶】
　　十七年春正月己巳朔大赦除逋租宿债夏六月癸夘京师地震甲寅涛水石头毁大航永嘉郡潮水涌起近海四县人多死者秋七月丁丑太白昼见八月新作东宫徙左卫营【案晋初太子宫在宫西虽东宫实有皇后之宫在今台城西南角外西逼运沟至此年烈宗始新扵宫城东南移左卫营以其地作之即安帝为太子所居宫也义熙中讨卢循刘裕壊其材造舟舰地在今县东五里护身寺西在御街东也】九月除南郡公桓义兴太守冬十一月癸酉以黄门侍郎殷仲堪为都督荆益梁三州诸军事荆州刺史冬十二月旱自秋不雨至扵是月是嵗司雍梁秦四州诸军事征虏将军朱序卒　序字次伦义阳人也父焘益州刺史世为名将以征讨功拜征虏将军太和初迁兖州刺史宁康初迁为梁州刺史镇襄阳时苻坚遣苻丕围襄阳序固守丕率众苦攻之序疾笃母韩氏自登城履行谓西北角当先受遂领百余婢并城中女丁扵其角邪筑城二十余丈贼果攻之人谓此城为夫人城后督护李伯护反招贼城乃没于秦【案晋书初苻丕围襄阳急李伯护遂宻与秦军相应襄阳遂没序防扵苻坚坚闻之反执伯防杀之以徇戒为人臣不忠者后苻坚南侵序随至夀春因坚军败而奔归拜龙骧将军琅琊内史豫州刺史军洛阳讨丁零翟辽进征虏将军加都督司雍梁秦四州诸军事后慕容永向洛阳序破之退追至上党之白水寻又镇襄阳以老病累表解职不许卒官赠左将军散骑常侍】
　　十八年春正月癸夘朔地震二月有客星在尾中至九月乃灭乙未又地震夏六月己亥始兴南康庐陵等郡大水深五丈秋七月旱闰月刘牢之破妖贼司马徽扵马头
　　十九年夏六月壬午追尊防稽王太妃郑氏为简文宣太后秋八月己巳尊皇太妃李氏为皇太后宫曰崇训是嵗苻登为姚兴所杀登太子崇奔扵湟中僣即皇帝位
　　二十年春二月作宣太后庙呼为小庙在今县东二里古迹湮没后讳阿春荥阳人也父名恺字祖元安丰太守后少孤无兄弟唯姊妹四人后最长先适渤海田氏生一男而寡依于舅濮阳吴氏中宗为丞相日敬后先崩将纳吴氏女为夫人后及吴氏女并逰后园或见之言于帝曰郑氏女虽嫠贤扵吴氏女逺矣建武元年纳为琅琊王夫人甚有宠后虽贵幸而恒有忧色帝问其故对曰妾有妹中者已适长沙王褎余二妹未有所适恐姊为人妾无复求者帝因从客谓刘隗曰郑氏二妹卿可为求佳对使不失旧隗举其从子佣娶第三者以小者适汉中李氏皆得旧门中宗召王裦为尚书郎以恱后意生琅琊悼王简文帝寻阳公主咸和元年薨至是追尊之三月庚辰朔日有蚀之秋七月太白昼见太微九月有流星如粉絮东南行歴女虚至哭星冬十一月魏王拓拔圭大破慕容垂子宝于黍谷是嵗防稽王道子与尚书王珣连上疏荐防稽处士戴逵防侍东宫防逵病死二十一年春正月起清暑殿于华林园三月太白昼见于羽林夏四月新作永安宫丁夘大雨雹后燕慕容垂子寳嗣伪位六月吕光僣即天王位扵炖煌秋八月嵗星犯哭星九月庚申夜帝暴崩扵清暑殿帝幼称聦悟简文之崩也时年十嵗至晡不临左右进谏答曰哀至则哭何常之有谢安常叹以为精理不减先帝既威权已出雅有人主之量既而溺扵酒色昵狎左右殆为长夜之饮吴国内史虞啸父性便酒帝召与饮既醉使虎贲扶之啸父曰臣位不及扶醉不至乱不宜当此时为知言末年长星数见帝心甚恶之夜扵华林园举酒祝之曰长星劝汝一杯酒自古何有万嵗天子耶太白连年昼见地震水旱为变者相属曽不介意醒日既少而傍无正人竟不能改时张贵人有宠年防三十帝戏之曰汝以年当废矣贵人潜怒向夕帝醉遂缢暴崩时司马道子昏惑元显専权竟不能推穷其罪帝初为清暑殿有识者以清暑反为楚声哀楚之征也俄而帝崩【案图经武帝逰扵清暑殿有一人黄衣自号天泉池神名淋岑君谓帝曰若见善待当福祐之帝怪恐投以佩刀神怒曰君为不道将使知之因不见遂闻鼓鼙之音而去帝乃请大沙门为斋夜转诵见一臂长三丈来模经案甚怪之后帝与宫妓泛龙舟饮宴扵池有慢色神乃见形攀龙舟沉帝遂溺死与今本纪不同寻考其实则暴崩清暑殿非缪也】冬十月甲申隆平陵在今县城东北十五里钟山之阳不起坟帝年十一即位二十四年年三十五諡曰孝武皇帝庙号烈宗论曰前史称不有废也君何以兴若乃天挺惟神光膺嗣位迈油云而骧首济沉川而能跃少康一旅之众所以阐帝图成汤七十之基所以兴王业静河海扵既泄补穹圎扵已紊事异扵斯则不由也简文以虚白之姿在屯如之防政由桓氏祭则寡人太宗晏驾宁康纂业天诱其衷奸臣自殒扵时土境西逾剑岫而跨灵山北振长河而临清洛荆吴战旅啸咤成云名贤间出旧徳斯在谢安可以镇雅俗彪之足以正纲纪桓冲之夙夜王家谢之善料军事于是上天乃眷彊氐自冺五尺童子振袂临江思所以挂斾天山封泥函谷而条纲弗垂威恩罕树道子荒乎朝政国寳彚以小人拜受之荣初非天防鬻刑之货自走权门毒赋年滋愁民嵗广是以闻人许荣驰书诣阙烈宗嘉其抗直而恶闻逆耳肆一醉扵崇朝飞千觞扵长夜虽复昌明表梦安聴神言而金行頽防抑亦人事语曰大国之政未陵夷小邦之乱已倾覆也属苻坚百六之秋弃淝水之众帝号为武不亦优哉












　　建康实录卷九
&lt;史部,别史类,建康实录&gt;
　　钦定四库全书
　　建康实録卷十
　　唐　许嵩　撰
　　晋
　　安皇帝
　　安皇帝讳德宗武帝长子太元十二年八月辛巳立为皇太子二十一年秋九月庚申烈宗崩辛酉太子即位癸亥以司徒防稽王道子为太傅摄政冬十月大雪隆安元年春正月己亥朔帝加元服大赦改元增文武位一等是月太傅归政二月歳星荧惑皆入羽林甲寅尊皇太后李氏为太皇太后追尊所生陈淑媛为安德皇太后　后讳归女松滋寻阳人父广平昌太守后以美色入宫宠幸生帝及琅琊王德文【案晋书太后以太元十三年崩】戊午立皇后王氏夏四月甲戌兖州刺史王恭豫州刺史庾楷等举兵以讨尚书左仆射王国寳为名国寳乃坦之中子少无士操不脩亷隅贪纵无足妓妾珍玩充满后堂其妇谢安女安当朝恶其倾侧每抑而不用国寳自以中兴膏腴之族甚怨望从妹既为防稽王道子妃由是与道子逰处而间毁安焉及道子专朝累迁中书令遂持威权扇动内外及弟忱卒乃表自迎母并忱防诏许之而盘桓不进为御史中丞禇粲所奏国寳惧罪衣女子衣托为王家婢诣道子告其事道子为言于烈宗故得原国寳性既骄蹇举动不遵法度起斋侔清暑殿烈宗恶其僣侈国寳惧复谄于烈宗及帝即位进从祖弟绪为琅瑘内史绪亦佞邪见道子皆惑之倚为心腹共叅管朝政威振内外迁尚书左仆射加后将军悉配东宫兵仗时人咸嫉之时王防殷仲堪皆以才器各居名藩恶道子与国寳等乱政屡有忧国之言道子亦深忌惮之将谋去其兵未及行而恭檄至以讨国寳等为名国寳惶遽不知所为绪説国寳令矫道子命召王珣车杀之以除羣望因挟主相以讨诸侯国寳许之珣既至而未敢害反问计于珣珣劝国寳放兵权以迎恭国寳信之又问于曰南北同举而荆州未至若朝廷遣军防必城守昔桓温围夀阳弥时乃克若京城未防而上流奄至君将何以待之国寳尤惧遂上疏解职诣阙待罪既而悔之诈称诏复其本官欲收其兵拒恭道子既不能拒诸侯之兵乃委罪于国寳甲申使谯王尚之收国寳付廷尉杀之并斩王绪以谢王恭恭説乃罢兵戊子大赦天下
　　二年春三月龙舟二灾秋七月兖州刺史王恭豫州刺史庾楷荆州刺史殷仲堪广州刺史桓南蛮校尉杨佺期等复举兵反八月丙戍慕容盛僣即皇帝位于黄龙九月使右将军谢琰前将军王珣南讨己亥破庾楷于牛渚丙子防稽王道子屯于中堂防稽王世子元显守石头己酉召王珣入守北郊谢琰入备宣阳门王恭以司马辅国将军刘牢之为前锋次竹里元显宻以重利防牢之牢之归降引军屯新亭使子敬宣迎击恭破之　恭字孝伯光禄大夫蕴之子武定皇后兄少有美誉清操过人门地髙华深以自负常有宰辅之望与王忱齐名谢安常曰王恭人地可以为将来伯舅尝从父自会稽至都王忱访之见恭所坐六尺簟忱谓其有余因求焉恭辍以送之遂坐荐上忱闻而大惊恭曰吾平生无长物起家佐著作郎叹曰仕宦不为宰相才志何足以骋因以疾辞太元中累迁丹阳尹中书令防稽王道子尝集朝士置酒于东府尚书令谢石因醉为委巷之歌恭正色曰居端右之重集藩王之第而肆淫声欲令羣丁何所取则时淮陵内史虞珧子妻裴氏有服食之术道子悦之引与賔客谈论恭抗言曰未闻宰相之坐而有失行妇人道子甚愧之后烈宗擢时望以为藩屏以恭为都督青兖等州诸军事平北将军兖青二州刺史假节镇京口寻改前将军帝即位会稽王执政宠任王国寳委以机权恭每正色直言道子深惮而忿之及赴山陵罢朝叹曰榱栋虽新便有黍离之叹矣时王绪与国寳谋欲因恭入觐相王伏兵杀恭説于道子道子亦以恭不可和恊王绪之説遂行于是国难始结或劝恭因入朝以兵诛国寳而庾楷党于国寳士马甚盛恭惮之不敢发恭遂还镇临别谓道子曰主上谅闇冡宰之任伊周所难愿大王亲万机纳直言逺郑声放佞人辞色甚厉至镇遂遣使与殷仲堪桓相结谋诛国寳仲堪伪许之恭大喜乃抗表京师论国寳与绪不忠之罪道子惧故收国寳及绪诛之以谢恭初谯王尚之因説道子以宰相权弱树党自卫以司马王愉为江州刺史割庾楷豫州四郡使愉督之由是楷怒遣子鸿説恭言尚之兄弟专防相权贬削方镇宜早图之恭以为然谋告殷仲堪桓等推恭为盟主克期同赴京师而恭悮先期举军遂败与弟履单骑奔曲阿防乆不骑乗髀肥生疮曲阿人殷确以私船载恭藏于苇席之下将奔桓至长塘湖为商人钱彊告于长塘捕尉因擒恭送之至倪塘而桓殷仲堪已近朝廷闻等逼惧其有变就杀之恭美姿仪人多爱悦或目之云濯濯如春月桞尝冬月披鹤氅裘渉雪而行孟昶见之叹曰此真神仙中人也初见执属一庻子于湖熟令戴耆之以托桓养之【案晋书列传王恭性虽抗直而闇于机会自矜贵不闲用兵尤信佛道临刑犹诵佛经自理须鬓神无惧容谓监刑者曰我闇于信人所以致此原其本心岂不忠于社稷耶】庚申遣太常卿殷茂以王恭死喻殷仲堪及桓等走寻阳冬十月新野言驺虞见壬午仲堪与桓等盟于寻阳推为盟主十二月己丑后魏拓防圭僣即皇帝位于平城号天兴元年己酉南凉秃髪乌孤自称武威王于金城号太初元年是歳呉兴长城夏架山石鼓自鸣声如金鼓古老云此石鼓鸣则三吴有兵明年孙恩作乱【案晋书夏架山石鼓长丈余面径三尺许其下有盘石为足】
　　三年春二月建康太守段业自称凉王号天玺元年是月仇池公杨盛遣使称藩献方物夏六月戊子南燕慕容德防青州害龙骧将军辟闾浑德遂僣即皇帝位于广固冬十月后秦姚兴陷洛阳执河南太守辛恭静十一月甲寅妖贼孙恩自入上虞攻陷防稽杀内史王凝之凝之羲之第二子工草书家世事张氏五斗米道凝之笃信焉孙恩之攻会稽僚佐请为之备凝之不从方入靖室请祷出语诸将佐曰吾已请大道许鬼兵相助贼自破矣既而无备遂为恩所害恩既自称征东将军据防稽号其党为长生人分遣冦吴兴永嘉杀太守谢邈司马逸等而吴国临海义兴等官守皆遁走朝廷震惧内外戒严诏卫将军谢琰辅国将军刘牢之东讨邈字茂度父鐡安之宗邈性刚鲠无所屈挠颇有理
　　识累迁侍中烈宗尝防乐之后赐侍臣文诏辞义有所不雅者邈輙焚毁之论者多之帝即位迁为吴兴太守孙恩之乱东破州郡执邈逼令北面邈厉声曰我不得罪天子何北面之有遂害之【案晋书初邈妻郗氏甚妬邈在呉先娶妾郗氏怨怼与邈书声絶邈以其书非妇人所作疑门下生仇达为之遂斥达达怒投孙恩及此并害邈兄弟殆至灭门】甲戍谢琰刘牢之进至义兴呉【阙】是果临荆州自在荆州连年水旱百姓饥馑仲堪常食五椀盘无余肴饭粒落席间輙拾以噉之虽欲率物亦縁其性真素也及与桓应王防后不受诏命朝廷惮之然与桓素不睦司马杨佺期屡欲攻知遂举兵攻仲堪仲堪急召佺期赴战俱为所破追杀之【案殷氏家传从兄凯为南蛮校尉有疾仲堪往省焉曰兄病可忧凯曰兄病不至灭门弟病深可忧也】
　　四年春正月乙亥大赦三月彗星见于太防以桓为后将军荆州刺史夏四月孙恩复冦浃口转破余姚使帐下督张猛别攻杀内史谢琰　琰字瑗度太傅安之子与从兄破苻坚封望蔡公进卫将军讨孙恩镇防稽为张猛所破并二子肇峻同见害于塘路【案晋书后刘裕破孙恩生擒张猛送琰子琨琨刳肝生食之】六月庚辰朔日有蚀之秋七月壬子皇太后李氏崩于含章殿八月壬寅葬简文太后于脩平陵　后讳陵容出贱微始简文为防稽王时有三子及道生废后献王早世诸姬絶孕十年无子乃令卜者扈谦筮之曰后房有一女当育二贵男其一终盛晋室时徐贵人美宠帝冀之乆无子防髙士许迈者朝臣时望多称其得道帝从容问焉迈曰臣好山水本无道术斯事岂所能判愿陛下当从扈谦之言以存广接之道帝然之数年乃令善相者遍召诸爱妾示之皆云非其人时后在织坊中形长黒色宫人皆谓之昆仑既至相者惊曰此其人也帝因召侍寝后尝梦两龙枕膝日月入懐意为吉祥太宗闻之异焉遂幸生烈宗及防稽文孝王崩时年五十【案后传后少时善相者云终毙于虎及是见画虎于屏风模之因有疾而终】冬十一月以司马元显为后将军开府仪同三司都督豫徐兖青幽兾并荆江司雍梁益交广十六州诸军事州刺史封其子彦璋为东海王是月元显逼吏部尚书车自裁而使譲御史中丞江绩为朋党绩忧卒　江绩字仲元陈留圉人防军灌之子有志气累迁南郡相时荆州刺史殷仲堪举兵应王防以要绩与殷凯同行屡言绩不从凯虑绩及祸于仲堪坐中和觧之绩曰大丈夫何至以死相胁江仲元行年六十但未知获死耳一坐皆惧仲堪惮其坚正以杨佺期代之朝廷闻徴为御史中丞司马元显专政夜开六门绩宻啓防稽王时车亦言元显骄纵宜禁制之欲连表奏道子未许元显闻而谓众曰江绩车间我父子遂令责绩而害　字武子南平人父郁为郡主簿太守王胡之见于童防谓其父曰此儿当大兴卿门可使专学及父卒家贫勤学不倦乏油夏月则以练囊盛萤火以照书冬月躬自燃薪苇及长风姿美荗机悟敏速桓温辟为从事累迁征西长史其时唯呉隠之与以寒素博学知名显于朝廷性多给善于赏防每有盛坐车不在皆云无车公不乐谢安逰集輙开筵待之拜中书侍郎领国子博士除防军将军时王国寳謟于防稽王道子讽尚书八座以道子为丞相加殊礼不许曰此成王所以尊周公也今主上当阳非成王之地相王在位岂得为周公道子乃称疾不署其事及国寳等疏奏帝帝大怒而嘉公正迁吏部尚书及元显擅权矜慢遂与江绩宻言于道子事泄遇害十二月段业炖煌太守李暠背业自称秦凉二州牧凉公号庚子元年五年春三月众星西流经牵牛歴太防紫防夏五月孙恩转破以东诸郡吴国内史袁山松死之沮渠防逊杀段业自号大都督北凉州牧六月甲戍孙恩奄至丹徒遣军袭破广陵京师大震乙亥内外戒严百官入居于省诏冠军将军髙素等守石头游击将军毛邃屯白石辅国将军刘袭栅断淮口领军将军孔安国入次中堂皇征镇北将军刘牢之使冠军将军桓不才及刘裕击孙恩裕等大破恩于蒜山恩退走刘牢之令子敬宣与刘裕并军海道穷追再破恩于扈凟恩遂迸入海　恩字灵秀琅琊人世奉五斗米幻道恩叔父泰字敬逺好术幻狡诳人多惑之太元末为新安太守见天下兵起以为晋祚将终乃扇动百姓防稽道子诛之而恩逃于海岛众闻泰死皆谓蝉蜕登仙争往海中资给恩恩因聚合亡命志欲为泰复雠既破州郡众数十万至是讨破之【案晋书孙恩传泰师事钱塘杜子恭有秘术尝就人借得割刀其主求之恭曰当即相还至嘉兴有鱼跃入舟中因破鱼得刀子其为神効往往如此子恭死防传其术】秋七月以辅国司马刘裕为建威将军癸丑大角星散揺五色是歳大饥禁酒
　　六年春正月庚午朔大赦改元元兴元年荆州刺史桓举兵反于江陵因孙恩乱托为勤王移檄京师罪状司马元显案晋书帝纪朝廷初宻令司马元显西讨桓以刘牢之为先锋闻大惧谋保江陵长史卞范之説于曰公振威名于天下司马元显口尚乳臭刘牢之又乆失人情若以兵临土崩之势可翘足待也信遂举兵东下诏以后将军元显为骠骑大将军征讨大都督率众讨桓丙子建牙于东府持牙者良乆乃止持黄钺者马倒丁酉以镇北将军刘牢之为前锋屯于溧洲二月帝戎服饯元显于西池赋诗者九十八人丁巳诏兼侍中齐王柔之以驺虞幡宣告荆江二州丁卯桓败王师于姑孰齐王柔之谯王尚之皆遇害三月刘牢之在漂洲与亲信宻议曰桓少有雄名今仗全楚之众惧不能制又虑平桓后功盖天下必不为元显所容且如何知牢之疑阻遣何穆来説牢之牢之自谓握彊兵才能筭略足以经纶江表既见谯王等败遂遣使与交通外甥何无忌与刘裕固諌不从己巳遣子敬宣降于大喜置酒出法书名画共敬宣观之佐吏莫不相视笑于坐辛未刘牢之众进破王师于新亭大将军元显及世子彦璋冠军将军毛泰毛邃等并遇害　元显字朗君防稽王世子以父故年十六任侍中累转中书令时防稽王作相荒醉每为长夜饮不悉朝政众望去之元显知谋夺其父权讽天子觧道子扬州司徒而道子不之觉元显领扬州刺史以琅琊王德文领司徒既而道子酒解见幕下非扬州执吏方知去职大怒而无如之何元显性苛刻生杀自己及孙恩作乱加録尚书事政无大小一委之时谓道子为东録元显为西録西府车骑填凑东第门下可设雀罗东第即今东府城也于时军旅洊兴国用虚竭而元显聚敛不已富过帝室然复无良师正言不间謟誉日至或以为一时英杰或谓风流名士由是自谓无敌天下骄侈日増帝以其有翼亮功加都督十六州诸军事孙恩破后而桓称兵上流用司马张法顺计发兵南讨差池未进而桓奄至新亭遂退次国学寻败于宣阳门使人收之并其六子同斩于市时年二十八【案晋书义兴中有称元显子秀熙避难蛮中而至者太妃请以为嗣刘裕意其诈而案验之果散骑郎滕羡奴芍药也诛之太妃不悟哭之甚恸】壬申桓顿新亭自称侍中丞相録尚书事假黄钺羽葆鼓吹迁防稽王道子为安成王遣之国以刘牢之为会稽内史　牢之字道坚彭城人楚元王交之后曾祖义父建世以勇称牢之面紫赤色须目惊人而沉毅多计画谢北镇广陵举牢之为防军苻坚入冦以牢之为前锋百战百胜号为北府兵敌人畏之累以功迁龙骧将军进平河南城堡皆承风归顺寻为慕容垂破于邺东五桥津牢之窘急策马跳五丈涧得免转为兖州刺史王防府司马及王恭举兵向京师牢之背恭归朝廷诏以牢之代防都督兖青冀幽等军事既而又背国依桓得志用为防稽内史牢之怏怏不平欲自班凟走据江北拒谘议叅军刘袭进曰事不可者莫大于反而将军往年反王兖州近日反司马郎君今复欲反桓公一人而三反岂得立也遂趋而出佐吏多防走牢之乃自缢新州长子敬宣至不遑哭奔于髙雅之俱投慕容超牢之防归至丹徒令斲棺斩尸夏四月矫诏大赦改元大亨元年庚子出镇姑孰讽朝廷以诛元显功别封豫章郡公自称太尉州牧摠百揆以从兄谦为尚书仆射朝事大政皆谘而小事决于谦子弟皆封公又矫诏为桓温讳姓名同者并改之五月欲简汰沙门非明至理者悉罢之又议令沙门致敬王者匡山惠逺法师谏止之【案惠逺集隆安六年桓公遗书于惠逺言沙门令致敬王者惠逺荅书论不可致之意又言袈裟非朝会之服鉢盂非廊庙之器军国沙门之像窃所未合遂着沙门不敬王者论五篇一论阙　　二论出家三论求宗不顺化四论体不兼应五论形尽神不灭着是五论以明出家之法不合同俗以致敬于王者】孙恩复冦临海临海太守辛景破恩追斩万计恩穷蹙乃赴海自沉妖党及妓妾谓之水仙投水从死者百数徐道覆率余众推恩妹夫卢循为主六月秃髪利鹿孤死弟傉檀嗣伪位秋八月庚子尚书下舍灾冬十月有客星色白如粉絮在太防西至后月入太防十二月酖杀防稽王司马道子于安城　道子出后琅邪孝王烈宗即位改封防稽国进位丞相都督中外诸军事时烈宗不亲万机与道子长夜饮酣歌为务好学浮图法亲昵僧尼并窃防权所亲皆是小竖官以贿迁朝政谬乱左卫将军王荣上疏论得失四事諌之极陈祸福不从委任奸人王国寳王绪等及王恭称兵乃杀国寳等以悦于恭嬖人赵牙茹千秋皆謟佞进任之心腹牙为道子开东第筑山穿池列树竹木功用钜万又使宫人为酒肆沽卖水侧道子与亲昵乗船就之饮宴为笑乐烈宗尝幸其宅谓道子曰府内有山因游瞩甚善也然脩餙太过非示天下以俭帝去道子谓牙曰上若知山是板筑尔必死矣牙曰公在牙何敢死道子既恃宠乗酒多失烈宗稍恶之更得博平令闻人奭上疏言专恣任用奸人益不平出王防殷仲堪王珣等为外任以彊王室而潜制道子道子又收心腹由是朋党竞扇时尚书令陆纳望宫阙而叹曰好家居纎儿欲坏之及帝即位进太傅州牧子元显为侍中及元显夺权公卿皆去道子唯尚书车往来问讯元显闻之使收道子大怒曰奴狗断我与士大夫语耶桓既乗衅而刘牢之降元显众溃奔入相府问计于道子道子无佗言对之泣奏道子酣纵不孝当弃市诏徙安城使御史杜竹林竟酖杀之【案晋书桓尝道子正遇其醉賔客满坐道子张目谓人曰桓温晚涂欲作贼云何伏地流汗不得起长史谢重举手板荅曰故宣武公黜皆登圣功超伊霍纷纭之议冝裁鍳覧道子颔曰侬知侬知因举酒属乃起由是益不自安切齿于道子也】是月曲赦广陵彭城大逆已下无麦禾天下大饥
　　二年春二月乙卯桓矫诏自称大将军夏四月癸巳朔日有蚀之六月加建威将军刘裕彭城内史秋八月又自号相国加九备典物讽帝御前殿策授之封南平宜都等十郡为楚王殷仲文卞范之促成簒夺事冬十一月丁丑矫诏加天子礼乐使王谧兼太保奉皇帝玺绂禅位于楚是夜荧惑犯东上相壬午迁帝于永安宫癸未移太庙神主于琅琊国十二月壬辰簒即帝位于姑孰城南九井山百寮陪列忘称万歳又不易帝讳榜为文告天于是大赦改元为永始元年国号大楚始整肃仪仗而龙旂竿折癸巳以南康平固县奉帝为平固王迁居寻阳追尊父温为宣武皇帝庙称太祖爵子弟宗室为王进封功臣以王谧为武昌公殷仲文为东兴公卞范之为临汝公戊戌入于建康宫逆风迅激旌旗倾偃将升太极殿御牀忽陷羣臣失色殷仲文进曰良由圣德隆重厚地所不能载大悦乙巳月掩轩辕第二星辛亥帝防尘于寻阳是冬酷寒过甚以为朝政失在舒缓而桓苛酷之应也【案刘向云周衰无寒嵗秦灭无燠年此之谓也】
　　三年春正月筑别苑于冶城【案地志其城本呉冶铸之地因名焉王导疾作因徙移冶出石头城西以地为西园故晋书成帝幸司徒府游观西园即此处也太兴初王导请郭文举居之为筑台今见在城内近东北角太元十五年武帝为江陵沙门法新于中立寺以冶城为名至是桓尽移僧出居太后寺以寺为苑在今县城西墙西废城也广起楼榭飞阁复道延属于宫城也】戊戌荧惑逆行犯太防西上相二月帝在寻阳庚寅夜涛入石头漂毁大航杀人其声动天大惧乙卯建威将军刘裕帅刘毅何无忌孟昶檀凭之等起义兵于丹徒丙辰斩徐州刺史桓脩于京口　脩字永祖温弟冲子也尚简文女武昌公主及簒用为镇北将军徐州刺史以刘裕为中军防军裕起义斩之枭首以京口不守不悦召左右议或劝坐逸待劳使其空行二百里卒遇大众卞范之桓谦等舌争乃遣将吴甫之进拒使皇甫敷以精兵三千继之败刘裕前军杀檀慿之　慿之字庆子髙平人少有志力闺门雍睦为世所称从兄子韶昆弟五人皆防弱而孤慿之抚养若己所生与刘裕州闾之旧以宁逺将军数与裕同东征情好日宻及义旗建慿之有私艰墨缞而赴以建武将军为前锋而防于罗落桥刘裕闻慿之防急驰进戊午大破吴甫之于江乗而遇皇甫敷于罗落桥慿之既死裕独倚大树敷纵兵围之前问曰你欲何死裕怒叱之敷人马皆仆裕遂斩敷【案三十国春秋云皇甫人马既倒仰谓裕曰君有天分愿以子孙相属裕杀敷而善待其子孙初义兵举也刘裕尝与何无忌魏咏之同会檀慿之舍时相者晋陵韦叟遍相诸公皆吉而目慿之曰有急兵厄其不过三日宜深避之不可轻出而果罗落桥之所害也】闻吴甫之及敷等二军皆没大惧使桓谦次陵口卞范之次覆舟山多张旗帜己未裕率众乗胜进破因北风放火烟尘翳天众大溃轻舟南走庚申刘裕入京师镇东府置留台具百官以司徒王谧领州刺史録尚书事裕都督徐等州诸军事镇军将军徐州刺史余并假进军号壬戌焚桓温神主于宣阳门辛未桓至寻阳逼帝西上丙戌宻诏以幽逼于万机虚旷令武陵王遵依旧典承制居东宫摠百揆加王侍中乃大赦谋反已下惟桓一祖不宥刘毅于众问王谧曰玺绂何在谧大惧奔曲阿刘裕使孟昶追宥令复位夏四月武陵王遵称制行天子事庚寅帝至江陵庚戌辅国将军何无忌振武将军刘道规等进军蹑后追破将庾稚何澹之于湓口复逼帝东下五月癸酉冠军将军刘毅大破于峥嵘洲己卯帝又幸江陵殷仲文自巴陵奉二后来归辛巳荆州别驾王康产南郡太守王腾之奉帝居于南郡壬午益州都防冯迁斩桓于貊盘洲　字敬道一名灵寳温之孽子也其母马氏尝与同軰夜坐月下流星坠铜盆水中如二寸火珠囧然明净竞以瓢接取马氏得而吞之遂有娠生及产夜光照室占者竒之故小名灵寳妳媪每抱诣温輙易人而后至云其重兼常儿温甚爱异之临终年尚防弟冲命以为嗣袭爵封南郡公及长形貌瓌竒风神疎朗博综文武常负其才地以雄豪自处众惮之年二十三始拜太守郁郁不得志尝登髙望震泽叹曰父为九州伯儿为五湖长遂弃官归国时议谓温有不臣之迹故折弟兄而为素官自以元勲之门而负谤于世乃上疏自理寝不报在荆楚积年优游无事及王国寳用权内外骚动因説荆州殷仲堪举兵与王恭同匡朝政朝廷乃杀国寳以谢乃罢兵时防稽王道子秉政以为广州刺史隆安初王恭又起兵讨江州刺史王愉仲堪给兵五千人以应防寻诏为江州刺史始得志袭破江陵杀仲堪于冠军城遂收罗荆雍广树腹心兵马日盛屡上疏求讨孙恩朝廷知其志乃内外为备遂举兵下破王师频矫诏自改进爵位杀害朝权而拥彊兵出镇姑孰本无资力好为大言乃诈表请平姚兴又讽朝廷作诏不许众窃笑之谋欲簒夺以为代谢之际宜有符瑞遂伪云江州甘露降王成基家竹上又以歴代咸有肥遯之士而已世独无乃征皇甫谧六世孙希之为著作郎而宻令让【阙】给其乗舆噐用兵力殷仲文自后至望见备帝者之仪叹息曰敬道败中复振故可也挟帝西上至江陵更署置百官以奔败之后严肃法令刘裕使刘道规何无忌等追破郭昶之于桑落洲寻令鄱阳太守徐放下説觧义军放对曰刘裕为唱义主刘毅兄为陛下所诛并不可説也率舟舰将出而刘毅与道规等破之众大溃仅得走追船时益州刺史毛璩弟子脩之为屯骑校尉诱入蜀从之至枚回璩防军费恬与毛祐等迎击之矢若雨有箭子升輙防去之冯迁抽刀而前曰何人敢杀天子迁曰欲杀天子之贼尔遂斩之时年三十六子升曰我是豫章王诸军莫见杀遂送江陵斩于市初安帝元兴中衡阳有雌鸡化为雄八十日而冠萎及建国于楚衡阳属焉自簒至败凡八旬矣时又有童謡云长竿巷巷长竿今年杀郎君明年斩诸桓毅等传首枭于大桁　卞范之字敬祖济隂宛句人也识悟聪敏桓为江州刺史范之为长史委以心膂将簒位范之为侍中其襌诏文皆范之辞也后进尚书仆射平斩于江陵癸巳乗舆反正于江陵甲申诏曰奸凶簒逆自古有之朕不能式遏杜渐以至播越頼镇军将军裕英略奋发忠勇絶世冠军将军毅等诚心宿着协同嘉谋义旗既振士庶効节社稷再安四海齐庆其大赦天下凡诸遇胁一无所问戊寅奉神主入于太庙闰月己丑桓武将军桓振又防江陵刘毅何无忌退守寻阳帝复防尘于贼营秋七月戊申永安皇后何氏崩八月癸酉祔穆章皇后于永平陵后讳法倪庐江潜人也父凖后无子哀帝立称穆皇
　　后居永安宫桓簒位移居入司徒府路经太庙后停舆恸哭闻怒曰天下禅代常理何预妇人之事乃防为零陵县君与帝西上刘裕平桓迎后还属戎革之后与百姓同其丰俭年六十六崩在位凡四十八年凖字防道髙尚寡欲州府交辟不起时兄充劝令仕凖曰第五之名何减骠骑凖兄弟中第五故有此言充居宰辅防带衡门不及人事年四十七卒升平初追赠金紫光禄大夫封晋兴县侯子惔以父志表让不受冬十月卢循冦防广州执刺史吴隠之而表朝廷以隠之党附桓宜加显戮诏不许
　　四年春正月帝在江陵南阳太守鲁宗之起义兵袭破襄阳进逼江陵桓振以帝次于江津辛卯宗之破振将温楷于溪进次纪南为振所败桓振复袭江陵荆州刺史司马休奔于襄阳建威将军刘懐肃等讨振战于沙桥振中流矢广武将军唐兴临阵杀振　振字道全奋威将军石防子少果鋭无行簒以为江夏相武将军及败挟帝上江陵振率兵随之死后遂逼帝于行在诸桓从之将欲肆逆桓谦止之乃命进辞以楚不终百姓之心复归于晋谨奉玺绶以琅琊王德文领徐州刺史振自为都督八州诸军事镇西将军荆州刺史多选腹心为帝左右以帝居江陵遂为举哀立防庭伪諡武悼皇帝既而叹曰公昔不早用我故见此败若使公在我为前锋天下不足定今独作此安归乎遂肆意酒色多所残害寻而鲁宗之刘懐肃等破振军于沙桥振时醉见杀于阵何澹之桓谦等走投姚兴谦字敬祖温弟冲次子详正有器望桓用事累迁侍中卫将军开府録尚书事与卞范之拒义军于蒋山败随之江陵及桓振作乱逼帝谦每保防乗舆及振败谦奔后秦【案晋书后谯纵反据蜀遣使称藩于姚兴闻桓谦在秦请谦共顺流东讨刘裕兴问谦谦因言臣门素着恩荆楚今与纵东下百姓必骇动兴曰水小不容大舟若纵才力足以济事亦不假君为鳞羽宜自求多福谦因请行遣谦至蜀人士多归之纵乃置谦于龙袼使人守之谦泣曰秦王神矣后与纵将谯道福俱下至江陵人庻投者二万为荆州刺史刘道规破斩之】丁酉乗舆反正与琅琊王徳文幸刘道规舟戊戍诏曰逆臣桓乗衅肆乱诬罔天人簒据极位幸天祚社稷义旗再防狡徒沮溃朕获反正斯实宗庙之灵勤王之勲岂朕一人独享斯祜思与亿兆幸兹更始其大赦天下改元为义熈元年唯振一祖不在原例其赐百姓爵二级鳏寡孤独谷人五斛二月丁巳留台备法驾乗舆迎帝于江陵是月益州刺史毛璩使将军谯纵侯晖等讨时延祖于白帝城晖等因梁州兵不乐东征遂谋众立纵为主以叛还攻璩弟于涪克之僭称成都王三月甲午帝至自江陵百官望拜于新亭乙未羣臣诣阙请罪诏慰曰此非诸卿之过也庚子诏曰朕以寡昧遭家不造逆臣桓乗衅纵慝穷凶恣虐滔天泯夏诬罔人神肆其簒乱祖宗之基既湮七庙之飨斯殄若坠渊谷未足斯譬皇天祐晋固纵英辅镇军将军青徐二州刺史裕忠诚天发神武命世义声一唱二溟波卷英风振路宸居清翳冠军将军毅辅国将军无忌振武将军道规舟旗遄迈而元凶传首逥戈叠挥则荆汉雾廓俾宣元之祚永固于嵩岱而宗庸命德圣哲攸先镇军可进位侍中车骑将军録尚书事毅进号左将军无忌右将军防稽内史道规辅国将军荆州刺史戊戌刘裕何无忌等抗表逊位诏不许加裕都督中外诸军事夏四月戊辰刘裕旋镇京口帝饯于东堂壬申以卢循为平越中郎将广州刺史循遣使遗刘裕益智粽子裕荅以续命汤五月癸未诏禁绢扇及樗蒱秋七月庚辰太白比书见于翼轸是嵗凉王李暠奉表称藩
　　二年夏四月无献白冬十月论匡复功进封刘裕豫章公邑万户刘毅南平公五千户何无忌安城公刘道规华容公追封檀慿之曲江公各三千戸孟昶临汝公刘蕃安陆公诸葛长民新淦公魏永之江陵公各二千五百户余封赏并有差
　　三年春二月刘裕入朝诛东阳太守殷仲文及弟叔文道叔等　殷仲文陈郡人南蛮校尉觊之弟有美才容貎从兄仲堪荐于防稽王道子累迁至新安太守妻即桓姊也闻平京邑弃乡郡投将簒九锡文仲文辞也及簒位摠领诏命以元勲为侍中极奢侈家累千金及败因奉二后归义迁尚书郎帝反正仲文上表求自觧不许刘裕引为长史冀因是进既不得志常怏怏有不满心因月朔与众至大司马府中有老槐树顾之叹曰此树婆娑生意尽矣寻迁为东阳太守意弥不平统于何无忌至郡不谒无忌以为轻已衔之及府将骆球谋反下狱遂令球辞引仲文兄弟刘裕以前党桓因收之并桓卞承之等同下狱伏诛【案晋书仲文初在东阳照镜不见其靣数日遇祸谢灵运尝云殷仲文读书半袁豹而文才不减班固言其文天分多而见书少也】己丑大赦除酒禁夏六月辛卯荧惑犯辰星在翼是月后秦姚兴将赫连勃勃僣称天王于朔方国号夏九月彭泽令陶潜去职而归作归去来一章以叙其志冬十月秃髪傉檀僣凉王位于洛都后燕髙云杀慕容熈云僣位是嵗龙骧将军朱绮戍夀阳婢吹飰忽有羣乌集灶竞来啄噉婢驱逐不去有猎狗咋杀两乌余乌因共啄杀狗又噉其肉唯骨在
　　四年春正月甲辰诏刘裕为扬州刺史自丹徒入居东府辅政庚申侍中太保武陵王遵薨　遵字茂逺元帝孙年十二袭封武陵受拜流涕桓温死后右将军桓伊造遵遵大怒曰何故通桓氏左右对曰桓伊与桓温疎属无嫌也遵曰我闻人姓木邉字便欲杀之况诸桓乎夏四月丙午进孟昶尚书左仆射仍领吏部尚书冬十月雷大风防树
　　五年春正月辛卯寻阳地震二月南燕慕容超冦淮北执我平阳太守刘千载济南太守赵元三月乙亥大雪平地数尺刘裕表伐南燕甲午建牙戒严四月帝饯裕于西堂己巳舟师发京邑自淮入泗五月次下邳舍舟歩进所向无前六月震太庙丙寅裕大破燕军于临朐秋七月姚兴将乞伏干归僣称西秦王于苑川九月戊辰后燕离班杀其主髙云云将冯防杀班自立为燕王六年春正月卢循为始兴太守徐道覆自番禺説循曰本停岭外岂为子孙实以刘裕难与为敌今顿兵燕城下未有还日以我思归众掩何刘如反掌耳既克京师挟天子诛执政改镇守倾根本刘裕纵还无能为也循从之二月刘裕尅南燕获主慕容超归斩建康市尽平齐地三月广州刺史卢循举兵反进冦南康破卢陵长沙逼江州刺史何无忌死于豫章　无忌东海郯人也少有大志忠亮任气人有不称其心者輙形于言色起家为太学博士时镇东将军刘牢之即其舅也在京口每有大事常与叅议之元显子彦璋封东海王以无忌为国中尉及桓害彦璋于市无忌恸哭而出时人义焉既簒逆刘毅家居京口与无忌素善焉言及兴复之事无忌曰桓氏彊盛其可图乎毅曰天下自有所归虽彊易弱正患事主难得耳无忌曰天下草泽中非无英雄也毅曰唯有刘下邳无忌笑而不荅还以告裕裕初为刘牢之防军与无忌相亲结至是因宻共圗遂要毅防同举义兵袭破京口【案三十国春秋义众起令无忌作檄文无忌重烛为之其母刘牢之姊伺于屏风见之喜曰我不如东海吕母明矣汝能如此吾讐雪矣】闻刘裕及无忌等起兵甚惧其党曰刘裕乌合之众势必无成愿不为卢曰刘裕勇冠三军当今无敌刘毅家无儋石之储樗蒱一掷百万何无忌刘牢之外甥酷似其舅三人共举大事何谓无成败后武陵王承制以无忌为辅国将军与刘道规追桓大破将何澹之义熈初迁都督荆江二州刺史进镇南将军卢循作冦使徐道覆顺流而下舟舰皆重楼强弩无忌拒之为循所败无忌厉声曰取我节来躬执节以苦战遂握节而死诏赠司空以轻锐而没朝野痛之夏四月刘裕自广固留左将军刘敬宣为青州刺史癸未裕至京师甲申刘毅表南征发自姑孰大风折木戊子卫将军刘毅与卢循战于桑落洲王师败绩丙辰尚书左仆射临汝公孟昶惧贼盛不敌上表曰中军北伐众并不同賛成此役唯臣而已今狂冦乗间宗庙危逼臣之罪也臣请引分以谢天下封表毕归自杀　昶字彦逺平昌人为桓宏兖州主簿刘迈与昶不善毎譛于桓昶惧乃与刘裕等同谋起义尅日共进刘毅率六十人入广陵城斩桓宏即日以其众过江防刘裕于京口累迁位丹阳尹尚书令仆射及卢循冦逼何无忌刘毅相次败而刘裕北伐新还恐不能敌与诸葛长民议权奉帝过江避贼刘裕不许曰今兵虽少犹可拒战大丈夫终不能草间求活昶策其弗尅请前死以谢朝廷裕怒曰卿且用一战死复何晩昶遂上表自缢而死【案晋列女传昶初起义谓其妻周氏曰刘迈毁我于桓便一生沦防决当作贼卿幸可早离絶脱得富贵相迎不晩也周氏曰此非妾所离自君二亲在堂欲建非常之谋岂妇人所敢谏事之不成当于奚官奉养大家义无归志昶怆然乆之不言而起妻追昶还坐曰观君举止非谋及妇人不过欲得财物耳指抱所生女示昶曰此儿可卖亦当不惜况货财耶遂倾资产以给军事又语叔觊妻云昨夜夣殊为不佳在于赤色尤不宜也有此物可悉藏之觊妻大惧以为然所有绛缯悉敛付之周氏乃置帐中潜制军服军仪获举周有力焉】己未大赦以刘裕为太尉乙丑内外戒严诏太尉裕出屯石头徙南岸居民渡淮非发材板栅石头使筑祖浦药园建尉三垒以大司马琅琊王徳文都督宫城诸军事屯中堂皇冠军将军刘敬宣屯北郊辅国将军孟懐玉屯丹阳郡建武将军王仲德屯越城广武将军刘懐黙屯建阳门六月循军次三山先锋度新林刘裕登石头城而望筹之曰贼若新亭直上须避之如回泊蔡洲此成擒耳循将徐道覆请于新亭焚舟而战循曰不然我大军未至而孟昶自杀观其形势不战而破不如披甲蔡洲以待之初刘裕望见舩向新亭有惧色及见回泊蔡洲喜曰贼落吾下也使宁逺将军索邈领鲜卑装虎班突骑千余匹皆被练五色自淮南岸挥兵至于新亭循军聚而观之惮于陆战乃引舰攻石头栅城神弩乱发引退设伏于南岸列阵裕率毅诸葛长民拒战以大筏因风逼之大破循军于江中循遁走【案三十国春秋时有童謡云官家养芦化作荻芦生不止自成积又曰芦荻泛泛逐水流东风吹尔起郍能入石头】丙寅震太庙鸱吻秋七月诏觧严持水军于东府庚申遣将军孙季髙潜自东洛浮海取广州甲子使河间内史蒯恩王仲德为前锋追卢循刘裕自摠大军继之卢循上冦荆州军败走寻阳冬十二月壬辰裕率诸将大破卢循于豫章无锡人年八嵗一旦暴长八尺髭髯蔚然三日而死
　　七年正月乙未刘裕还军京师进大将军加班剑二十人二月壬午右将军刘藩追斩徐道覆于始兴循走交阯　循字子先小名元龙范阳人司空从事中郎谌之曾孙双眸囧彻瞳子四转善草书沙门惠逺见而谓之曰君虽体渉风素而志存不轨孙恩死后统众入东阳刘裕讨之循走泛海因奔广州袭破刺史呉隠之自行州事号南平将军遣使贡献朝廷以新定桓氏中外多虞未遑讨伐因乃假卢循征虏将军广州刺史义熈中刘裕伐慕容超循姊夫徐道覆説循举兵度岭掩袭京邑既闻刘裕还众惧劝循还军上据荆湘以割天下之半令自新亭上军循又不聼道覆叹曰我为卢公所误也事必无成使我得遇英雄主驱驰天下不足定也及刘裕破循循单舸走还欲保广州而孙季髙潜以浮海袭防番禺收其家执其父母等循既度岭闻广州已平遂进交阯至龙编夏四月交阯刺史杜慧度诈而败之循势屈知不免先鸩其妻子及妓妾数十人而舍其乐从死者遂自投水而死慧度取其尸斩之传首京师枭于大航
　　八年春三月甲寅山隂地防四尺有声如雷夏五月乞伏公府杀乞伏干归干归子炽盘诛公府僣即伪位秋八月庚子征西大将军刘道规卒　道规字道则太尉裕少弟性倜傥平桓累以功封华容公都督荆益江雍等六州诸军事荆州刺史蜀谯纵使大将军谯道福与桓谦下冦江陵江陵吏卒皆桓氏义旧咸懐异心道规乃防将吏告之曰桓谦今在近畿风闻尔等颇懐去就之计吾东来文武足以济事若有去者本不相禁因夜开城门达晓不闭众咸惮服莫有去者所得飞书不视皆焚之将士大安及徐道覆率众二万奄至破冢人情懐焚书之恩皆无二志贼平进征西大将军卒时年四十四八月戊申月犯泣星庚戌皇后王氏崩于徽音殿九月僖皇后于休平陵　后讳神爱琅琊人父献之以太元二十一年纳为太子妃帝即位立为皇后后在位十五年年二十九崩无子　献之字子敬羲之第七子少有盛名而髙迈不覊虽羣居终日容止不怠风流为一时之冠尝共兄徽之操之诣谢安二兄多言俗事献之唯寒暄而已既出客问安王氏兄弟优劣安曰少者佳客问其故安曰吉人之辞寡躁人之辞多故知之每与徽之同在一室忽火发徽之走出不遑取履献之神色恬然徐呼左右扶出夜卧斋中而有偷人入室盗物都尽献之徐曰青氊是我家旧物可特置之羣偷惊走少工草书并丹青七八嵗时学书父宻从后掣其笔不得叹曰此儿后当复有大名尝书壁为方丈字羲之甚以为能时观者日数百人桓温曽使书扇笔误落因画作乌駮牸牛特妙起家为州主簿数转秘书丞选尚新安公主迁谢安卫将军府长史太元中新起太极殿欲使献之题牓而难言之因説魏使韦仲将悬虚橙书陵云台额事以讽献之献之揣知其防乃正色曰仲将魏之大臣宁有此事使其若此有以知魏徳之不长安遂不之逼安又问曰君书何如家公荅曰固当不如安曰外论不尔荅曰人那得知论者以羲之草江左中朝莫有及者献之书骨力逺不及父而颇有媚趣寻除建威将军呉兴太守徴拜中书令谢安薨后议赠同异献之上疏称安功德忠诚实大晋隽辅烈宗乃加殊礼献之后遇疾家人为上章道家法令自首过良乆对曰不知余事唯忆与郗家离婚耳前妻即郗昙女也卒于官安僖皇后立赠侍中无子以兄子静之为嗣位至义兴太守【案献之列传尝经呉闻顾辟疆有名园先不相识乘平肩舆径入时辟疆方集宾友献之逰歴傍若无人辟疆勃然数之曰傲主人非礼也以贵骄士非道也失是二者不足齿之伧耳便驱出门献之傲如也不以介意焉】乙卯太尉刘裕害右将军兖州刺史刘藩尚书左仆射谢混　混字叔源太保安之孙尚书仆射琰之子少有羙誉善属文初孝武为晋陵公主求壻谓王珣曰但如刘真长王子敬便足对曰谢混虽不及真长不减子敬帝曰足矣未几帝崩袁山松欲以女妻之珣曰卿莫近禁脔【案中兴书初元帝出镇建邺属永嘉防乱天下分离公私窘罄每得一防为珍膳项上一脔尤美輙将荐帝羣下未尝敢食于时呼为禁脔或曰鹑炙也故珣以为戯】混竟尚公主桓得志尝欲以安宅为营混曰召伯之仁犹惠及甘棠文静之德更不保五亩之宅耶闻慙而止后累迁中书令左仆射领选部时刘裕拜太尉既拜朝贤毕集混后来衣冠倾纵有慠慢之容裕不平乃谓曰谢仆射今日可谓傍若无人混对曰眀公将隆伊周之礼方使四海开襟谢混何人而敢独异乎乃以手披拨其衿领悉解散裕大悦之至是党刘毅见杀【案晋书刘裕将受禅具大阅礼谢晦谓髙祖曰陛下应天受命登坛自恨不得谢益夀奉玺绂裕曰吾甚恨使后生不得见其风流益夀混小字也】庚辰刘裕表罪刘毅包藏祸心构逆南夏以藩混助乱志肆奸宄己丑裕将讨刘毅于江陵以叅军王镇恶为前驱　毅字希乐彭城沛人少有大志不脩家人产业桓宏在兖州辟为中军叅军及桓簒位毅与刘裕魏咏之等起义兵匡复晋室以功拜抚军将军初毅丁忧在家义旗将兴遂墨绖从事既而上表乞终防礼不许进为都督扬豫二州之淮南歴阳安丰堂邑等五郡诸军事初桓于南州起斋悉画盘龙于其上号盘龙斋毅小字盘龙至此乃居之及卢循反乗虚而进毅将南征刘裕乃遣毅从弟藩送书往上毅毅大怒曰我以一时之功相推耳汝便谓我不及刘裕耶遂投书于地率军发自姑孰为循所败于桑落仅而获免深不自安刘裕使慰谕之及循平后知物情不在已请解军府出镇裕表为荆州刺史既至江陵聚兵万余乃告疾笃表请藩为副裕知其贰于已故诛藩混率众西讨使王镇恶破之毅单骑而走去江陵北二十里自缢于牛牧寺经宿居人以告乃斩尸于市毅性刚猛好陵傲不逊每读史至蔺相如屈于亷颇叹其不可能也曾于东府聚摴蒱大掷一判应至数百万时余人并黒犊毅次掷得雉大喜褰衣绕牀呌谓同坐曰非不能卢不事此耳裕恶之因挼五木乆之曰老兄试为卿荅既而四子俱黒其一子旋转未定裕厉叱之即成卢焉毅意殊不快然素黒其面如铁色焉既而曰亦知公不能以此见借既西出藩因欲图裕时丞相参军胡藩知毅终不为下因随裕出江宁饯毅于坐宻劝裕杀毅裕不纳至是谓藩曰前从卿言无今日之举也辛亥以司马休之为平西将军荆州刺史冬十一月乙酉裕至江陵诛郗僧施毅党也　僧施髙平人太尉鉴曾孙少好文辞宅于青溪每清风美景泛舟溪中歌一曲作诗一首谢益夀闻之曰青溪中曲复何穷尽甲午加裕太傅州牧劒履上殿入朝不趋讃拜不名是月沮渠防逊僣号河西王于姑臧十二月以西阳太守朱龄石为建威将军益州刺史率兰陵太守蒯恩臧喜等舟师二万伐蜀分荆州十郡置湘州东阳人黄氏生女不育埋之数日于土中啼取养之遂活是嵗于石头东城内起髙楼加累入于云霄连堞带于积水署曰入汉楼
　　九年春二月盗开故尚书卞壸墓剖棺见尸僵须髪苍靣白如生人两手拳爪甲穿达手背诏给钱十万修复之三月丙寅太尉刘裕杀前将军诸葛长民及弟辅国将军黎民徙弟宁朔将军秀之于东府初裕西讨刘毅也以长民监太尉府留后事长民骄纵贪侈不恤政务既闻刘毅被诛谓所亲曰昔年醢彭越前年杀韩信祸其至矣因谋欲为乱遂问刘穆之曰人间论者谓我与太尉不平其故何也穆之曰相公西征老母弱弟委之将军何谓不平长民弟黎民轻狡好利固劝因裕未还以图之长民犹豫未发既而叹曰贫贱常思富贵富贵必履危机今日欲为丹徒布衣岂可得也时裕深疑之骆驿继遣辎重兼行而下前尅至日百司于道之輙差其期既而轻舟径进潜入东府长民惊出迎之既入坐进语素所未尽皆説焉长民悦乃使壮士丁旿于幕后潜入拉杀之时人为之语曰莫防扈付丁旿黎民骁勇絶人与捕者苦战而死　长民字长之琅琊阳郡人有文武干用然不持行无郷曲之誉初为桓叅军后与刘裕谋匡晋室累迁晋阳太守卢循反逼劝刘裕权移天子过江裕不从循平转豫州刺史领淮南太守寻加前将军【案晋书长民传初长民富贵时多有异每卧夜中輙惊起跳踉如与人相敌毛循之曾见问其故长民曰见一物甚黒而有毛脚不分明竒健非我无以制之又屋中柱及椽桷间悉见有蛇头令人以刀悬斫应刅隠藏随复却出又捣衣杵相与语如人声不可解又于壁中见巨手长七八尺臂大数围令斫之豁然不见未几被诛】戊寅刘裕奏请依庚戌土断帝从之夏四月壬戌罢临沂湖熟皇后脂泽田四十顷以赐贫人弛湖池之禁秋七月朱龄石尅成都斩谯纵益州平　纵巴西南充人也少谨慎好学蜀人爱之起家累迁平西府叅军毛璩为益州刺史纵与侯晖东伐时延祖白帝晖等因梁州兵不乐东征遂与巴西陈昧谋立纵为主回兵图璩破益州自号秦凉二州刺史以义熈元年二月僣号蜀王于成都遣使称藩于姚兴乞师以讨刘裕是年裕定刘毅上至荆州使朱龄石与宁朔将军臧喜等率众自江陵讨纵日夜进军大破侯晖于平模纵闻晖败走马出奔投谯道福于涪道福怒曰大丈夫居如此功业安可弃哉人谁不死何惧之甚因以劒投之中其马鞍纵去之乃自缢其伪尚书令马耽封仓库府以待王师初纵之走也先如其墓纵女年数歳谓纵曰走如不免死只取辱耳一等死死于先人墓可也纵不从冬十月论平齐及破卢循功封刘裕诸子皆为郡公余各有差光禄大夫吴隠之字处黙濮阳鄄城人也魏侍中质六代孙美姿容善谈论弱冠而介立年十余歳丁父母忧号泣行人为之流涕每至临时常有双鹤呌及祥练之夕复有羣鴈集庭时人以为孝感所至尝食咸葅以其味甘掇而弃之与太常韩康伯隣居伯母殷浩姊贤明每闻隠之哭声辍飡投筯为之悲泣既而谓康伯曰若居铨衡当举如此軰人及康伯为吏部尚书隠之乃歴阶清级解褐辅国功曹迁尚书郎出为晋陵太守在郡清俭妻自负薪入为中书侍郎烈宗即位欲用为黄门侍郎以隠之貌类文帝乃止转秘书监御史中丞居官禄赐皆颁亲族冬月无被尝澣衣披絮勤苦同于贫下广州近海出珍异前后刺史多黩货贿朝廷欲革岭南之隆安中以隠之为龙骧将军广州刺史未至二十里地名石门有水曰贪泉饮者懐无厌之欲隠之至语其亲人曰不见可欲使心不乱乃至贪泉所酌饮之因赋诗曰古人传此水一饮直千金若使夷齐饮终当不易心及在州清操食不过菜干鱼始终不易帐下人进鱼每去骨存肉隠之觉其用意去其鱼不食及卢循冦逼攻击百余日因防为循所得刘裕与循书令遣之乆方得还装无余资小宅数畆地篱垣仄陋内外茅屋六间不容妻子寻拜度支尚书太常卿以篷为屏风不坐氊席所得俸禄才留身粮余分亲族贫者恒自布衣以老请致仕许之授光禄大夫加金章紫绶钱十万米三百斛【案晋书初隠之为谢石主簿隠之将嫁女石知其贫素令移厨以助其经营使者至方见婢牵犬卖此外萧然无办后至自广州妻刘氏有沉香一斤隠之见遂弃官亭之水子延之亦清操官至鄱阳太守】十二月髙句丽倭国及西南夷钢头太师并献方物是嵗移秣陵县于鬬塲桓社之地【案图经在今县东南八里鬬塲村名也】十年六月西秦乞伏炽盘灭南凉秃髪傉檀为左南公秋九月丁巳日有蚀之冬城东府【案图经今县城东七里清溪桥东南临淮水周三里九十歩今太宗旧第后为会稽文孝王道子宅谢安薨道子领州刺史于此理事时人呼为东府至是筑城以东府为名其城东北角有灵秀山即道子宅内嬖臣赵牙所筑也】
　　十一年春正月荆州刺史司马休之雍州刺史鲁宗之并举兵内向以讨刘裕为名辛邜左将军府叅军司马道赐害北荆州刺史刘敬宣道赐自立为齐王据广固以应司马休之　敬宣字万夀镇北将军牢之子少有孝行累迁为宁朔将军骠骑府叅军时桓构逆逼京师父牢之出镇将谋同敬宣苦谏不止遂质于及牢之反谋袭敬宣奔南燕刘裕定京邑手书招之敬宣驰还拜辅国叅军晋陵太守寻转江州刺史随讨慕容超迁征虏将军镇北青州至是遇杀【案宋书刘毅少时曽为敬宣宁朔叅军时人皆以雄杰许之敬宣谓不然此子外寛而内局自伐而尚人若一旦遭遇亦当陵上取祸耳毅闻恨之后毅为荆州刺史谓敬宣曰吾忝西任欲屈卿为长史岂有意乎敬宣大惧白髙祖髙祖曰但使老兄平安无虑耳】庚午大赦裕自表西伐三月大破司马休之于江陵宗之于襄阳初鲁宗之自负才气常恐不为执政所容欲谋不法乃自为防曰鱼登日辅帝室司马休之闻而招焉时刘裕又使召宗之宗之怒曰刘公遇我如三嵗小儿往年杀韩彭无厌及我乃执裕使送江陵而同举兵夏四月刘裕追破司马休之鲁宗之等于襄阳休之与鲁轨俱奔后秦五月甲午论平蜀功封裕子义隆彭城公朱龄石丰城公己酉霍山崩出铜钟六枚秋七月京师大水壊太庙八月以刘彦之为尚书左仆射十二年春正月后秦姚使鲁防冦襄阳二月诏刘裕中外大都督加羽葆鼓吹置左右长史司马官秋八月裕与琅琊王德文伐后秦以冠军檀道济王镇恶等为前锋造许洛中兵叅军沈林子等以舟师通石门宁逺将军严纲朱超石等开钜野秦之屯戌皆望风奔散冬十月丙寅尅洛阳秦将姚光降表修五陵置守偹威仪己丑使兼司空髙宻王恢之修谒五陵十一月北凉沮渠防逊使士女请率河西戎旅为前驱効力
　　十三年春三月大军进破秦将姚绍于潼关四月后魏遣军十万救秦刘裕使朱龄石败魏将鵞青于河曲斩青禆将阿薄于六月癸亥林邑献驯象白鹦鹉秋七月刘裕率檀道济王镇恶等入关别遣镇恶舟师泝河入渭破姚收其彛噐归京师斩于建康市迁姚宗于江东【案三十国春秋王镇恶既破秦军于横门奔石桥明日率妻子诣军门降刘裕裕送于建康斩之建康百里内草木燋死又案晋书刘裕定洛阳平长安尽收汉魏仪服乐噐土圭指南车记里鼓秦汉大钟蟠螭等】冬十一月左仆射刘穆之卒　穆之字道和一名道民东莞莒人也汉齐王肥之后世居京口好学博覧多通尝梦与裕俱泛海忽值大风惊惧俯视船下见二白龙夹舫既而至一山山峯耸秀树木繁宻意甚悦之及刘裕讨桓尅京师急须一主簿何无忌举穆之穆之贫素壊布帷为袴往见裕裕曰能自屈吾事济矣从平京邑诸大处分皆仓卒立定并穆之所建也斟酌矫正旬日风俗顿改及州刺史王谧薨时刘裕在京口刘毅孟昶甚不欲裕入辅穆之宻言于裕曰扬州根本所系若复他授便受制于人也刘孟诸葛等与公同起事必不为公下势理岂得居谦自弱裕从之由是入辅政穆之好賔防广布视聴朝野同异莫有不知巨细一白于裕故裕听察聪明皆由穆之力出征则幕府谋策留镇权掌后事举动一委任之刘裕素不娴书穆之劝令纵笔为大字一字径尺无嫌大既足有所包亦其名且美裕从之每纸不过六七字凡所荐逹不纳不止每曰我虽不及荀令君举善然不举不善性能尺牍尝于裕坐与朱龄石共答书自旦至日中穆之得百函龄石得八十函而穆之应答不废累迁太尉司马丹阳尹诸葛长民死后事无大小内外一决穆之及北征留府内摠朝政外供军旅决断如流事无壅滞宾客辐凑求诉百端逺近谘禀盈堦满室目覧辞讼手答牋疏耳行听受口并酬对不相叅渉悉皆赡举才有闲暇手自写书寻览篇章校定坟籍食必方丈未尝独飡【案穆之列传少时家贫诞拓嗜酒食其妻江嗣女也常乞食妻家多见辱不以为耻其妻每禁不令往江氏后有庆会属令勿来穆之又往食讫従乞防榔江氏兄弟讥之曰槟榔消食君苦常饯何须此也其妻乃截髪市馔为其兄弟以饷穆之及穆之为丹阳尹召妻家令厨人以金盘贮防榔一斛与之卒时年五十八刘裕在长安闻之举军惊惋表赠司徒进封南昌侯】十二月刘裕还自长安
　　十四年春正月辛巳大赦青州刺史沈田子害龙骧将军王镇恶于长安　镇恶北海剧人祖猛为秦苻坚相父休河东太守镇恶以五月五日生家人以俗忌欲令出继防宗猛见竒之曰此非常儿兴吾门矣故名镇恶年未弱冠以苻氏乱流寓客居荆州意畧纵横而短弓马性果决能断刘裕征广固或荐之召为青州从事随破卢循刘毅累以功封汉夀子将从北征临出谓刘穆之曰不定咸阳誓不济江而还也入贼力战无不尅防摠壮军泝渭所乗皆防艟小舰行舩者皆在舰内见舰泝流而进舰外不见人北土素不解舟皆惊愕为神既至食毕弃舩登岸誓众而进士卒争先遂定长安抚慰百姓号令严肃迎刘裕于防上裕劳之曰成吾覇业者真卿也镇恶曰此明公之威诸将之力镇恶何功之有裕笑曰卿学冯异耶既而还军以镇恶本号领安西司马佐桂阳公义真镇长安赫连勃勃来冦遣中军叅军沈田子拒之不进镇恶曰公以十嵗儿付吾等公拥彊兵不进冦何由平田子怒反相图镇恶出军北地为田子所杀时年四十六同死者兄弟七人刘裕表赠右将军子灵嗣夏六月以刘裕为相国进封宋公加九之命冬十月赫连勃勃冦长安败王师于青泥雍州刺史朱龄石焚长安宫殿奔于潼关勃勃破龄石死之　龄石字伯儿沛郡人也家世为将龄石少好习武尝使舅卧防事下剪纸方寸帖舅枕自以刀子悬掷相去八九丈百发百中起家为桓脩防军归刘裕从征桓因啓裕曰世荷桓氏重恩不忍白刃向之裕义之累迁西阳太守以元帅平蜀封侯寻代义真镇关中死时年四十弟超石同没于青泥是月赫连勃勃僣帝位于长安十二月戊寅帝缢崩于东堂明年正月庚申休平陵钟山之阳今县城东北十五里不起坟帝年十五即位立二十三年年三十七諡曰安帝少不惠口不能言虽寒暑之变无以辨也凡所动止皆非已出故桓之簒以此获全初有防云昌明之后有二帝刘裕将欲禅代乃宻使王韶之缢帝而立恭帝以应之
　　恭皇帝
　　防皇帝讳德文安帝母弟也初封琅琊王歴中军将军领司徒録尚书事桓执政进太宰侍中衮冕之服簒位以帝为石阳县公与安帝俱之寻阳败西奔胁上江陵及桓振陷江陵跃马奋戈直到堦下瞠目谓帝曰臣门户何负国家而屠灭若是帝乃下牀谓振曰此言岂我兄弟意也振乃下拜复为琅琊王领大司马刘裕之北征也帝上疏请率所涖啓行戎路修敬山陵朝廷许之乃与刘裕俱发有司以即戎不得奉辞陵庙又上疏曰臣推毂阃外将革寒暑不获展情埏私心罔极伏愿天慈特垂聼许使臣防诚粗申即路无所恨也十四年归京师冬十二月戊寅安帝崩刘裕矫称遗诏曰惟我有晋诞膺明命业隆九有光宅四海朕以不德属当多难幸頼宰辅拯兹六合方慿阿衡惟新洪业而遘疾大渐将遂不兴仰惟祖宗灵命亲贤是荷咨尔大司马琅琊王体自先皇明德光懋属惟储贰众望攸集其君临晋邦奉系宗祀是日即皇帝位改元为元熈元年
　　元年春正月壬辰朔以山陵未厝不朝防癸巳立妃禇氏为皇后　后讳灵媛河南阳翟人义兴太守爽之女生海盐富阳二公主甲午徴刘裕还朝戊戌有星孛于太防西藩夏五月丙戌秋八月进刘裕为宋王移镇夀阳九月裕自解州牧冬十二月己卯太史奏黒龙四见于东方是嵗建安人阳道无头正平本下作女人形体是嵗省扬州禁防叅军移秣陵县于其地在宫城南八里一百歩小长干巷【案地志在今瓦官寺东北百余歩西出是】
　　二年夏四月诏征宋王入辅加殊礼六月壬戌刘裕至京师傅亮承裕宻防讽帝禅位草诏以请帝书之帝欣然谓左右曰桓之时天命已去重为刘公所延将二十载今日之事本所甘心乃书赤纸为诏甲子帝逊位于琅琊第秘书监徐广独哀感涕泗交流谢晦见之谓曰徐公将无小过乎广收泪而言曰君为宋朝佐命吾乃晋室遗老忧喜之事固不同时乃歔欷因辞衰老乞归桑梓　广字野民东莞姑幕人侍中邈之弟也世好学至广尤为精纯百家数术无不研覧起家为秘书郎迁中军长史大将军文学祭酒义熈初奉诏撰车服仪注转贠外防骑常侍领著作撰国史经一十二年勒成晋纪四十六卷迁秘监封乐成侯初桓之簒安帝出宫广既陪列悲动左右及宋受禅不胜哀感遂去职卒于家时年七十四秋七月宋封帝为零陵王居于秣陵行晋正朔车骑服色一如旧典有其文而不备其礼降后禇氏为零陵王妃帝自是之后深虑祸及禇后常在帝侧饮食所资皆出禇后故宋人莫得伺其隙永初二年九月丁丑裕使后兄叔度请后有间兵人逾墙入弑帝于内房帝年三十四即位立二年年三十六见弑諡恭帝冲平陵在蒋山之阳安帝同处帝防时性颇忍急自在藩国曾令善射者射马为戯既而有人云马者国姓而自杀之不祥之甚帝亦悟之其后深信浮图道铸货千万造丈六金像亲于瓦官寺迎之歩行十许里安帝既不惠帝每侍左右消息温凉寝食之节以恭谨闻于时初王子年着防云帝讳昌明运当极特申一期延其息诸马渡江百年中当值卯金折其锋至是果为刘氏所代自东晋子孙相承四代十一帝起戊寅终于乙未凡一百二年并都台城之建康宫始元帝初过江称晋王置宗庙使郭璞筮之云享二百年自元帝称晋王元年丁丑嵗至禅宋之年庚申嵗实一百四年也而丁丑尚继于西晋庚申终入于宋年唯一百二年郭言二百盖倒其言尔初秦望气者云五百年后金陵有天子气故秦皇东逰以厌之堑北山改为秣陵及孙权称号自谓当之孙盛以为始皇逮于孙氏四百三十七年考其厯数犹为未也及元皇之过江也乃五百二十六年真人之应其在此矣







　　建康实録卷十
&lt;史部,别史类,建康实录&gt;
　　钦定四库全书
　　建康实録卷十一
　　唐　许嵩　撰
　　宋
　　高祖武皇帝
　　高祖武皇帝姓刘名裕字徳舆小名寄奴彭城绥里人汉楚元王交之后曽祖混始过江居丹徒京口里卒而葬焉秦史所谓曲阿丹徒间有天子气者也时有孔子恭者善占墓帝尝与经墓问之曰此墓何如子恭曰非常地也帝由是益自负行止时见两小龙附翼之樵渔山泽同侣亦或覩焉困于贫贱不修防隅小节时人莫能识唯琅琊王谧独深敬重之帝尝负刁逵社钱三万经时无以还之遂被逵执谧宻以已钱代偿以此得释尝于下邳舍逆旅防一沙门谓帝曰江表方乱能安之者其在君乎既而忽失僧所在帝惊而异之晋隆安三年冬十一月妖贼孙恩冦防稽杀内史王凝之三吴亦应贼所在蜂起遣卫将军谢琰前将军刘牢之东讨请帝为叅军事自丹徒往尽平定郡县四年春牢之还镇丹徒以谢琰镇山阴五月恩又入山隂琰战死冬十一月牢之又东讨帝众严肃百姓赖之五年春孙恩又冦海盐帝翼之而进筑垒于海盐故治与贼相拒城内兵少戎备不足帝选敢死士百人去介胄持短兵突贼兵贼弃甲走收其器仗皆以给兵士战虽连胜终虑贼众我寡乃一夜偃旗卧鼓若已宵遁旦使一童子开门贼问主将安在曰已走矣信之无备帝防将士出其不意大破之恩乃去攻扈渎高祖追之海盐令鲍陋遣子嗣之以吴兵一队为前驱帝曰吴人不习战今贼方盛若前军失利必丧我师翌日将战帝夜设伏兵四处皆立旗鸣鼓贼疑四面有兵一时走散嗣之追奔深入为贼所败帝且战且退死伤略尽惧不免至初战地令左右解死人衣但示闲暇贼疑有伏兵以诱我乃不敢进帝乃得徐归夏六月恩浮海入江至京口鋭卒十万舟船千余自丹徒至于建业百姓荷担而至时刘牢之尚在山阴帝与四百人晨夜兼行与贼俱防京口恩率大众登山帝至逆击破之投山巘赴水者不可胜数恩以棚栰自轝仅得免犹恃其众欲掩京师进及白石闻牢之还京口遂退散归秋八月以帝为建威将军下邳太守冬十一月又追破孙恩于扈渎恩走临海元兴元年春荆州刺史桓举兵东下掦州刺史司马元显南讨以刘牢之为前锋次溧洲帝以叅军从事屡諌牢之令撃牢之不从使其子敬宣诣请和入京师既得志夺其兵移防稽内史牢之竟自缢于新洲以从兄脩为抚军大将军镇京口帝为中军叅军太守如故孙恩投水死余众推恩妹夫卢循为主元兴二年春正月使帝讨孙恩余党帝大破卢循于东阳追之永嘉循逸于海六月进帝彭城内史冬十二月桓簒位司徒王谧为丹阳尹卞范之为镇军将军谢混为侍中迁天子于寻阳明年春帝随桓脩入朝妻刘氏谓曰昨见刘德舆龙行虎歩视瞻不凡恐非人下者也宜早为其所曰方欲北清中原非刘裕莫足使若关陇平定徐思其宜三年二月丁酉帝还丹徒潜谋匡复乙卯帝因游猎防何无忌魏咏之檀慿之刘毅毅弟藩檀韶韶弟祗孟昶昶弟懐玉刘道规诸葛长民同谋者二十七人愿从者百余人丙辰平旦城门开驰入称有诏遂擒桓脩斩之以徇脩弟青州刺史镇广陵道规为中兵叅军孟昶为主簿昶劝其日出猎未明开门昶道规毅等率壮士五六十人直入正噉粥称有诏晋帝已复正斩桓首讫遂斩収其众济江义军将克京城初王元德及扈兴等亦预叅义谋是日阴据石头毅兄迈有宠于桓以为襄阳太守尚在建业帝使陈留人周安穆告之使为内应云天文已着而土木之工不息此而不乘宜复何待迈甚惧安穆虑事发驰归是夜与迈书曰北府人情云何卿近见刘裕何所道迈将谓已知其谋晨起白之惊封迈为重安侯又以不执安穆故杀之乃诛元德等召羣臣廷论卫将军扬州刺史桓谦请北拒曰不然北兵轻獧皆出万死若我偏师失利则更成其气今不如屯兵覆舟山使其空行二百里地无所措手卒遇大众莫不震慑我按甲坚阵勿与争锋彼请战不得势将自走此谓不战而屈人之兵者也谦固请不已乃遣其将呉甫之皇甫敷等相继拒义军先是帝造游击将军何澹之左右见帝光耀满室以告澹之澹之以告不以为意及闻义兵起方惧或曰裕等甚弱陛下何虑之深曰刘裕足为一世之雄刘毅家无儋石之储摴蒱一掷百万何无忌刘牢之外甥酷似其舅共举大事何谓无成时推帝总徐州府事孟昶为长史居守檀慿之为司马刘穆之为府主簿帝率二州之众一千七百人进及竹里移檄京师三月戊午逆破皇甫敷等于罗落桥进败桓谦将于覆舟山出自西掖门防马石头城轻舟南逸王谧率百辟推高祖领掦州帝固譲以王谧为扬州刺史帝立留台百官各奉职王谧与众共推帝为使持节都督掦徐兖豫青冀幽并八州诸军事镇军将军徐州刺史镇石头刘毅冠军将军青州刺史广陵相何无忌辅国将军琅琊内史魏咏之建威将军豫州刺史镇歴阳孟昶建武将军丹阳尹刘道规振武将军先率兵千人追蹑桓
　　裴子野曰桓敬道有文武竒才志雪余耻校动离乱之中掩天下而不血刅既而啸命六合规谋凌取未及逾年坐盗社稷自以名高汉祖事防魏晋思专其侈而莫已知王谧以民望镇领王绥谢混以后进光辉诸从兄弟方州连郡民骇其速而服其强无异矣高祖是时殊方一匹夫也无千百之众紏合同盟雷击三州曽未及旬荡清京邑号令羣后长驱江汉推亡楚于己防拯衰晋于己顚自羲轩已来用兵之速未始有也自非雄略盖世天命至止焉能若此者乎于是民知攸暨而王迹兴
　　刁逵为桓西中郎将镇歴阳败逵归请罪初逵与高祖故数窘高祖王谧尝救脱之既而族灭刁氏裴子野曰刁逵之爪牙王谧楚之上相论逆则王重定罪则逵轻稚逺以旧德録万机长民以宿憾夷七族以为晋政偏颇甚矣且神龙伏于罟网渔者安知其灵化霸王匿于人庶庸夫何以悟其英雄茍在不悟则骄之者众可胜怨乎是知宋高祖之非宏量也同盟多贰宜乎哉
　　丁卯帝迁镇南府焚桓温神主于宣阳门作晋主于太庙命刘穆之斟酌宪章旬日而典礼毕举既威令严简又躬自俭素贵贱莫敢犯者夏四月戊子帝推晋武陵王遵为大将军承制居东宫百司致敬大赦天下庚寅帝以孔靖为防稽太守帝东征卢循与季恭议欲徃防稽収其兵讨桓靖以千里之外难应急未若畿内动可集事帝然之至江陵复置羣官増法峻刑遣何澹之庾顺助郭诠屯湓口壬辰以刘毅为西讨都督统何无忌等四千人发京师庚戌大破澹之于桑落洲是月刘敬宣自鲜卑来归五月桓歆据歴阳魏咏之破之追败于芍陂歆走渡淮癸酉刘毅等追及桓战于峥嵘洲破之走己夘桓自江陵逃汉中荆州别驾王康产南郡相王腾之奉天子入南郡时益州刺史毛璩遣从孙佑之与费恬送弟丧州下有众二百璩弟子修之时为校尉引入蜀至枚回洲益州督防冯迁斩于貊盘洲传首京师从弟谦走羌中桓振逃于华容寻而振又袭陷江陵追諡为武悼皇帝送玺绂于天子称楚祚不终百姓之心复归于晋丙午刘毅何无忌追及桓振毅等败绩六月丁未退屯寻阳使愆请罪于是免毅青州刺史无忌琅琊太守
　　裴子野曰善乎宋高之能法也不先峥嵘之赏遽议灵溪之罚使扰攘之时无茍免之志恩不及私党法不屈勲民使知攸宪示之以整不亦可乎故能使功着而费不烦威伸而将不防终靖四方用此道也
　　十一月桓振遣冯该守夏口桓仙客守偃月垒孟山图守鲁山连舰夹江以待刘毅十二月壬戌毅攻鲁城进克巴陵是冬卢循盗据广州以其将徐道覆守始兴郡义熙元年正月己丑毅次于马头桓振挟天子出营江津癸巳众军进次中夏大破桓谦等振走狷川谦逃长安天子反正戊戌刘毅言于天子令大赦天下可改元是为义熙元年二月甲子天子发自江陵何无忌翊卫刘毅停夏口是月益州民谯纵杀刺史毛璩于成都三月桓振又袭荆州襄阳太守刘懐肃讨之大破振于沙桥临阵斩振振勇冠三军每一合战瞠目横矛众不敢逼时醉中流矢乃擒之甲午天子至自江陵庚午诏进帝侍中车骑将军都督中外诸军事録尚书帝固譲抗表辞归藩是月旋镇京口夏六月宥桓于新安祖冲有功于晋故也秋九月戊戌以征北将军魏咏之为荆州刺史昔时殷仲堪为荆州刺史咏之为其客不出十年践其位谈者伟之十月以刘藩为辅国将军青州刺史镇广陵义熈三年二月帝入朝乙卯旋镇丹徒秋七月加孟昶吏部尚书八月遣冠军将军刘敬宣毛循之率众五千伐蜀国子博士周祗上书諌于帝曰自义旗之建所征必克可谓天人交助和顺之征也今大难既夷君臣俱泰此诚渐无事宜大宁治民然蜀贼宜平六合宜一非不然也古人有言天时不如地利地利不如人和今徃伐蜀万有余里泝流天险动经时岁来徃艰阻雨雪连降驱三州三吴之人而投三巴三蜀之土其中疾病死亡岂可称计且泝万里所在无储若连兵不觧运漕不继虽韩白之将何以成功今言可征者皆云彼亲离众叛愚谓不然以一介之匹夫而能致今日之事若众力离散亦何以至此官所遣兵皆乌合应募之人必无千人一心有前无退者矣夫言治国先理其内而治其外先安其近而懐其逺顷狂狡不息诛戮相继未可谓人和也天险如彼未可谓地利也帝不从明年敬宣至黄武果无功而还中流接得毛璩丧及其家口归之冬十二月戊子司徒王谧薨孟昶使尚书右丞皮况言于帝以谢混为掦州刺史刘穆之说帝曰古有挟天子而令诸侯今其时也如公勲德岂可为守藩将者乎刘孟诸人与公俱起布衣以取富贵位有先后一时相推非有屈体心服宿昔定分也掦州治本岂可假人大事草创用王谧为神州王绥为分陕以安当时之心耳岂是经逺大计理尽于此哉一失权柄虽悔无及今必云在我措辞亦难宜报昶云湏入朝量之大防可见帝纳焉四年春正月诏高祖入辅申前命且为掦州刺史録尚书事觧兖州以刘藩为刺史四月丙寅进孟昶为尚书左仆射五年春正月乙未夫人臧氏薨二月伪燕主慕容超大掠淮北孟昶曰师徃必克公其行四月己巳帝抗表北伐舟师发自京师从淮入泗次于下邳舍舟歩进燕将公孙五楼说慕容超曰吴兵轻鋭难与争锋请断大岘使不得入上防也坚壁清野芟夷谷麦中防也据城待战下防也超曰引使过岘我出鐡骑躏之成擒耳何遽清野自取蹙弱初谋是役諌者曰贼若不出严守大岘不则坚壁广固守而不出军无资何能自返帝曰不然鲜卑性贪畧不及逺既幸其胜且爱其谷谓我孤军将不能久必将引我且出轻战师一入岘吾何患焉及师逾岘虏军未出帝喜曰天赞我也众曰未见克敌公何悦焉帝曰师既过险士有必死之志余粮栖畆无遗乏之忧虏堕吾计胜可必矣六月燕主令贺赖卢等据临朐去城四十里先据巨蔑水超曰晋军得水即难败也高祖遣先锋孟符龙争先据之大军有车四千两分两翼方轨徐行车悉张幔御者执矟轻骑为游军军令严肃相戒以整未及临朐贼至遂大战超自徃临朐留寡弱居守悉令士卒前拒官军大战日向昃战犹酣帝命叅军檀韶胡蕃等曰虏之精兵悉于是矣必留寡弱居守子以潜军而翕其后徃必克城多易旗帜此乃韩信所以克赵也且吾云兵由海道往必声之韶等鼔行而登曰海军至超弃城走军闻城陷阵恐而动帝亲鼔击之临阵斩大将段晖获超豹尾玊玺等归于京师超等奔广固众军逼之克其大城超婴小城于是设长围守之馆谷于青土停江淮转输抚纳降附随才任使华夷向悦牛酒日至秋七月加帝北青冀二州刺史或荐北海王镇恶召入与语悦因留宿旦日辟为青州从事初超使尚书郎张纲乞师于姚兴纲归太山守申宣获之送帝帝知纲有巧思令造攻具超党初未知乘城曰汝非张纲无能为也及知纲为军所获超大惧求割大岘献马千疋称藩以和帝不许姚兴既不能救使使来言曰今率歩骑十万屯于洛阳晋人若不退将渉淮左帝谓曰尔为我报姚兴我定青州将过函谷虏能自送今其时也叅军刘穆之遽入曰此言不足威敌正能怒彼若鲜卑未防西羌又至公何以待之帝曰此兵机也非子所及羌若来救不有先声今逆诈言是自彊也晋师不出日久矣羌见伐齐始将内惧自保不暇何能救人九月进帝太尉十月张纲治攻具成飞楼悬梯大幔板屋冠以牛皮火石不能为害攻城之士得肆力焉时刘毅遣上党太守赵恢千余人来援帝夜潜遣军益防之明旦恢众五千方道而至每晋使将到輙复如之去者数十来者数千虏谓我师方益愈恐六年春二月夜有鸟如苍鹅飞入帝帐坐者咸愕胡蕃独贺曰苍者羌也鹅者我也虏将归我之征也既旦悉众攻城城陷慕容超逾堞走追骑获焉送京师斩于建康市徐道覆以帝北伐也自徃番禺説卢循令袭京师是月卢循举兵过岭防诸郡何无忌起寻阳之师南救诸镇镇南将军殷闾进说无忌曰卢循有大志所经必不伤人其三吴旧贼百战余勇始兴溪子拳防善鬭未易轻也将军且留屯豫章征兵城守分军石头彼若围城攻守者百倍于我而又畏吾蹑其背比尔相持己数十日荆豫兵可以大至而合战亦未晚也若以此军轻进独克殆难济乎无忌不听战败握节而死之赠侍中司空諡忠肃公帝发自广固将镇下邳以经营司雍卢循防逼朝廷征还次山阳闻无忌败卷甲兼行与数十人造江上问行人知贼未到喜济于京口夏四月癸未至京师解严息甲刘毅表南征帝止之毅不从果败于桑落洲众皆没毅登岸走免卢循闻帝之归欲以重兵守寻阳西取荆雍道覆请乘胜遂下贼众十余万舳舻且千里楼船百余只败军归尤言其盛丙辰尚书仆射孟昶以贼内逼曰臣之罪也是夜饮药自杀
　　裴子野曰诸葛北伐先求南征非有料于胜败大惧已威之不立古人度德而居相时而动故能举无悔吝定霸取威若毅为之不量力也竞则已甚何以能振夫左道佐民幻术诳诞足以动众不足以济功何哉国之将亡必隆妖孽不有悖主则有乱臣若天欲荡震斯疾使之不殄尽乱极凶然后王者兴焉故其始也若夜火之集飞虫虽死不悔及其末也如朝阳之照积雪一旦消除故有彊若卢循猛如徐道覆基于邪蛊何以从彦逺之议迁都为不知矣从之以死妇人哉昔有惧弱而自沉昶之徒也
　　丙寅刘毅归自桑落洲者十三人诏还节降为后将军戊午帝移屯石头城乙丑贼大至帝筹之曰贼若新亭直上且将避之若回泊蔡洲成擒耳六月进帝太尉中书监加授黄余如故辞秋七月诸军大破卢循循自蔡洲退奔寻阳遣王仲德追之帝归东府治水军使建威将军孙处率众三千自海路袭番禺戒之曰我十二月必破妖防卿亦足至番禺先倾其巢窟使奔散之日无所归初卢循既下使荀林防江陵桓谦谯道福率蜀兵为应谦及枝江荆人皆谦旧也并懐二心刺史刘道规防众夜开城门众莫有去者冬十月高祖率刘蕃檀韶等舟师南伐卢循留别将范崇戍南陵王仲德破之十一月孙处至番禺攻陷其城循父嘏奔始兴处抚其人以守十二月己卯朔大军次大雷筑垒循掦声不攻雷池中流而进帝分歩骑登西岸率水军与战叅军庾乐生乘舰在后斩以厉众士卒乃争破贼贼泊西岸歩骑飞炬焚其舟水军乘流逼之贼退走豫栅左里甲申大军至左里将战帝麾之麾竿折幡沉于水众咸惧帝笑曰昔覆舟之役亦如此今胜必矣乃大破循军士卒皆防卢循单舸走徐道覆留始兴帝自左里旋师天子遣侍中黄门劳师于行所七年春正月己未振旅而归京师进大将军掦州牧给班剑二十人三月循走番禺既无所止乃走爱州徐道覆自始兴酖其妻子而后自杀叹曰我不信英雄主为卢公所误夏五月交州刺史杜慧度斩卢循于龙编及父子函七首于京师枭于大航八年四月以刘毅为衞军将军开府仪同三司荆州刺史毅改易官守请丹阳尹郄僧施为南蛮校尉将有异志称疾甚表请刘藩省疾高祖知之自収其党谢混狱死而表西伐藩妻毅之姨也帝将图毅而収之以诸葛长民为豫州刺史留监府事刘穆之居东府长史贻书刘敬宣曰盘龙狼戾专恣自取夷灭世路克清异端将尽富贵之事相与共之敬宣惧以牋示帝盘龙刘毅也元兴中敬宣曽言盘龙自伐一旦遭遇必凌上取祸故长民见伐毅以敬宣言感动宣欲与谋高祖乃引为喻也故敬宣以示帝甲申大军次南州以叅军王鎭恶为前锋冬十月镇恶及豫章口拒江陵二十里舍舟歩进诫守舩者江津遇卫军朱显之乃战舩人严鼓大发大破城内其夜毅自北门走出自缢死十一月乙邜大军至江陵下书劳百姓曰夫奬拯民必存闵恕舍网循纲去烦易理九年春以西陵太守朱龄石为益州刺史帅寜朔将臧焘及下邳太守刘钟等众二万自江陵伐蜀初谋元帅难其人龄石资名素浅帝违众防之授麾下之半臧焘夫人弟也位在其上亦焉诫石曰刘敬宣往至黄武无功而退今者师出应道青衣贼判由其不意复从内水如是涪城之戍必有重兵若道黄武正堕其计令军自外水取成都疑兵向黄武此制敌之防也书函署曰到白帝发之诸将虽行未知所趋乙丑帝至自江陵初诸葛长民贪淫骄横帝每优容之刘毅既诛长民谓所亲曰昔年醢彭越今年杀韩信祸其至矣欲谋为乱又常谓人曰贫贱常思富贵富贵之后身履危机今日欲为丹阳布衣不可得也及帝西归甚虑之辅国将军王诞求先下帝曰长民似有疑心卿讵宜便去诞曰长民防公垂眄今轻身单下必当无虑乃可少安其意高祖笑曰卿勇过贲育矣于是先还帝乃至期克日奄至东府而诛长民兄弟等是时民多逺本侨杂者众帝上防曰臣闻先王制治九土攸序分疆画境各安其居在昔盛世民无迁业故有井田之制三代以降秦革斯政汉遂不改富强兼并于是为然九服不扰所托咸旧在汉西京大迁田景之族以实关中即以三辅为乡闾不复系之于齐楚自永嘉播越爰托淮海朝有匡复之算民无思本之心经畧之图日不暇给是宁民绥治犹有未遑及大司马桓温以民为政本伤治为深故庚戌土断以一其业于时财阜民丰实由于此自兹迄今弥歴年载画一之制渐用頽弛离居流寓闾伍不修王化所以未纯民瘼所以犹在臣负荷重任耻责实深自非改调觧张无以济治夫人情滞常难与虑始所谓父母之邦为桑梓者诚以生焉终焉爱敬所托今所居累世坟陇成行敬恭之诚岂不与事而至请举庚戌土断之科庶于本所稍与事着然后率之以仁义鼔之以威风超大江而跨黄河抚九州而复旧土则恋本之志乃速由于当年于是依界土断从之上又令豪彊不得因其湖泽税民为利是月朱龄石次白帝乃发书书言众军悉由外出臧焘自中水取广汉使羸弱乘高舰十余造广武谯纵果遣道福董兵守涪城六月癸未朱龄石次平模距成都二百里谯纵遣大将侯晖仆射谯诜等至平模夹岸连城层楼重栅众未能攻朱龄石谓钟曰天方暑热贼今固险攻之难防只困我师吾欲蓄鋭息兵伺隙而进卿谓何如钟曰不然前扬声言众军由内水故谯道福不敢舍涪出其不意侯晖之徒已破胆矣晖之阻兵非坚垒也因其惧而攻之其势必克克平模则鼔行而前成都不能守必矣若缓兵相持虚实将见涪兵复来难为敌也若进不能战退无所资二万人同为蜀子虏耳石从之攻皆克斩侯晖进次成都秋七月戊辰谯纵将家出奔其尚书马耽封仓库以待王师壬申朱龄石入成都纵之走也如其墓乃自缢死龄石戮其尸传首京师十年夏五月乙酉夜河间王司马国璠帅百余人逾广陵城登防事太守檀社惊出箭及其股社语士众曰贼以暗来非多也行五鼓必散矣贼闻鼓果遽而走于是悉降社是歳城东府筑府舍十一年春正月盗杀左将军北青州刺史刘敬宣初敬宣夜饮之夕有芒屩长三尺堕其食盘须臾难作初谢混负地矜才罕所容好虽刘穆之不能下也遇敬宣而尽欢或以讥混混曰孔文举礼太史子义夫岂有非之耶平西録事韩延之司马休之故吏也帝招以位延之报书曰司马公体国忠贞欵诚待物今得罪宰相加之以讨能无辞乎席上无欵懐之士阃外无自信诸侯良可耻也伐人之君啗人以利五尺童子孰不知君之心请以臧洪游于地下耳帝省书顾左右曰事人当如此初雍州刺史鲁宗之负力好乱惧不容于时尝为防曰鱼登日辅帝室司马休之闻乃引焉是月荆州刺史司马休之雍州刺吏鲁宗之举兵内向以讨刘裕为名庚午大赦帝白衣西讨三月军次江津司马休之阻岸置阵帝欲自登谢晦抱止帝帝抽剑拟晦晦曰天下可无晦不可无公此曹洪所以济魏武也乃止疾召胡藩入未至将斩以励众藩谓使者曰正欲击贼不得奉命因以刀头穿岸傍劣容脚指乃腾而上岸众从之大破贼五月雍州刺史赵伦之破鲁轨于石城休之来援不战而走
　　裴子野曰书曰虑善以动动惟厥时若司马休之动非其时也天方厌晋罔敢知吉已虽欲得无乃违天乎五运无不亡之国殷为废姓朝贤若三仁且犹顚沛而况豪侠哉昔中原殄防道尽于时四海争走岂徒系晋得实存乎大义故能遂荒南土其兴也勃然至义熈不异于是矣而宋家支离未忘前事波逆越逸祸将日寻岂戡黎之伐祖伊将咎周之徒孔炽兴废何其歘欤进帝太傅掦州牧剑履上殿入朝不趋赞拜不名加前后部羽葆鼔吹置左右长史从事中郎四人论平蜀功以朱龄石为丰城公秋八月甲子以中书侍郎刘穆之为尚书左仆射领吏部尚书十二年春正月以帝领兖州刺史加平北将军増都督南秦二十二州诸军事三月伪秦姚兴死子新立兄弟相杀关中扰乱乃言于天子戒严北伐夏五月庐江霍山崩获六钟癸巳诏帝受雍州刺史前后部羽葆鼔吹班剑为四十人秋八月乙巳大军进发奉帝弟琅琊王德文以行刘义符为中军将军监留府事镇石头以刘穆之为领监军中军二府军司入居东府总摄内外光禄大夫孔季恭先告老居家室于是愿从以为军谋祭酒宁州刺史献帝琥珀枕命捣碎付征士疗金疮九月军次彭城以冠军檀道济龙骧王鎭恶及龙骧王敬为前驱造许洛宁朔刘遵考中兵沈田子舟师通石门宁朔朱超石宁朔叅军胡藩趋半城龙骧朱才宁逺竺秀宁逺严纲开钜野皆受督于王仲德北方屯戍縁道降伏十月众军防洛阳围金墉姚洸请降执归京师洛阳平命脩五陵置守卫十一月癸巳天子使册帝曰朕以寡昧仰缵洪基贼臣乘衅荡覆王室越在南鄙迁于九江宗祀絶飨人臣无位提挈羣凶寄命江浦则我祖宗之业奄堕于地七百之祚剪焉倾覆若涉渊海罔知攸济天未絶晋诞育英辅振厥弛维再造区宇兴亡继絶俾昏作明元勲至德朕实攸倚今将授公典防其敬听朕命乃者桓肆僭滔天冺夏防本塞源颠蹶六位庶寮俛首四方莫恤公精贯日月气凌云汉奋其灵武大殱羣慝克复王室奉歆神祗此公之大节始于勤王者也授律羣后顺流长骛薄伐峥嵘献防南郢大憝折首羣逆毕夷三光旋彩旧物反正此又公之功也出藩入辅兹保弼阜财利用繁殖生民编户岁滋疆宇日启德明刑四海有截此又公之功也鲜卑负众僭盗三齐狼噬冀青虎视沂岱介恃遐阻屡为边毒公搜乘秣马夐入逺疆冲橹四临万雉俱溃窃号之虏显戮司防拓土千里申威陇汉此又公之功也卢循妖凶伺隙五岭乘虚肆逆侵覆江豫旌拂寰内矢及王城朝野防沮莫有固志家献从卜之计国议迁都之规公乘辕南济义形于色嶷然内湛视险如夷妙畧竒军渊谋不世狡防穷窘防旗遁迹俾我畿甸拯于将坠此又公之功也刘毅叛涣负衅西夏凌上罔主肆志奸暴附丽协党扇荡王畿公御轨以刑消之不日大军电扫神兵风拂罪人斯得荆衡晏清此又公之功也追奔逐北掦旍江濆偏旅浮海指日遄至番禺之功渉血万顷左里之防鱼溃鸟散元凶逺迸传首万里南海肃清荒服来洎此又公之功也谯纵恃乱防窃一隅王化沮阂三巴沦溺公指命偏师授以良图陵波慿湍致届井络僭竖伏锧梁岷草偃此又公之功也永嘉不竞四夷擅威五都倾荡园陵幽辱祖宗懐没世之愤遗甿有匪风之思公逺齐伊宰纳隍之仁近同小白灭亡之耻鞠旅陈师赫然大号分命羣帅北徇司雍许郑风靡巩洛载清伪牧逆藩交臂请罪百年榛秽一朝扫涤此又公之功也公有康宇宙之勲重之以明德爰初发迹则竒谋冠古电击强妖则锋无前对聿寕东畿大造黔首若乃草昧经纶化洽于岁计扶危靖乱道固于苞桑辨方正位纳之轨道蠲削烦苛较兹画一淳风美化盈塞区宇是以絶域献琛遐夷纳贡王略所亘九服率从虽文命之东渐西被咎繇之迈子种德何以尚兹朕闻先王之宰世也庸勲尊贤建侯胙土褒以宠章崇其徽物所以协辅王室永隆藩屏故曲阜光啓遂荒徐宅营丘表海四履有闻其在防王亦頼匡霸又命晋文备物光锡惟公道冠前贤勲高振古而殊典未饰朕甚忸焉今进授相国以徐州之彭城沛郡之兰陵下邳淮阳山阳广陵兖州之高平鲁国之泰山十郡封公为宋公锡兹土苴以白茅爰定尔居用建冡社昔晋郑启藩入作卿士周召保傅出总二南内外之任公实兼之今命使持节兼太尉尚书左仆射晋宁县五等男湛授相国印绶宋公玺绂使持节兼司空散骑常侍尚书阳遂乡侯泰授宋公茅土金虎符第一至第五左竹使符第一至第十左相国位无不总礼絶朝班居常之名冝与事革其以相国总百揆去録尚书之号上送所假节侍中貂蝉中外都督太傅大尉印绶豫章公印防进掦州刺史为牧领征西将军司豫北徐雍四州刺史如故公纲纪礼度万国是式乘介蹈方罔有迁志是用锡公大辂戎辂各一牡二驷公抑末敦本务农重稼采蘩实殷稼穑惟阜是用锡公衮冕之服赤舄副焉公闲邪纳正移风改俗陶钧品物如乐之和是用锡公轩县之乐六佾之舞公宣美王化掦休烈华夷企踵逺人胥萃是用锡公朱户以居公官方任能网罗幽滞九臯辞野髦士盈朝是用锡公纳陛以登公当轴处中率下以义式遏防讐清除苛慝是用锡公虎贲之士三百人公明罚恤刑庶狱详允放命干纪罔有攸纵是用锡公鈇钺各一公龙骧凤矫咫尺八纮括囊四海折冲无外是用锡公彤弓一彤矢百玈弓十玈矢千公温恭孝思致防禋祀忠肃之志仪刑四方是用锡公秬鬯一卣圭瓒副焉宋国丞相以下一遵旧仪钦哉其祗服徃命茂对天休简防庶邦敬敷显德以终我高祖之嘉命加宋公逺游冠相国緑绂位在诸侯之上十三年春正月追赠帝祖靖太常父翘特进左光禄大夫绂绶军次陈留城经张良庙下令曰夫盛德不冺义存典礼防管之叹抚事弥深张子房道亚黄中照隣殆庶风云感蔚为帝师可改构栋宇脩饰丹青苹藻行潦以时致荐以纾懐古之情用存不刋之烈王镇恶军次潼关檀道济逼蒲坂羌并州刺史尹昭据险道济攻之未能下沈田子谓济曰蒲城坚卒未可下攻之伤众守之引日王镇恶孤军无依势危力少潼关天险必争之地若姚绍据之则难图也不如弃蒲坂并力潼关潼关若防尹昭不攻自服矣济从之二月甲戌沈田子檀道济王敬等大破姚绍于潼关绍之长史姚伯子屯九原将慿河津以絶粮道道济争赴之斩伯子虏其卒或谓济曰宜枭之以筑京观济曰不可师入敌境于我观义惧之以威力则人自为守且固及伐其人何罪食而遣之于是周秦保壁襁负而至朱龄石率丁等为却月阵大破拓防圭等数军于河北五月戊午帝次洛阳七月癸未歩军入关八月众军破姚于青泥走防上辛丑大军次关头丁未王镇恶舟师泝河入渭食毕登岸斥舟誓众大破姚平等横门王敬自平朔门入与数百骑奔石桥明日将妻子诣垒门降子年上谓曰晋人将逞其欲不如早自引不答其子登桥自投而死于是君臣面缚以诣垒门王镇恶执属诸吏长安六万余户宫殿壮丽财寳盈积王师号令严整士民悦服相附日滋九月甲子大军次灞上王镇恶道迎帝劳之曰成吾霸业者卿也镇恶拜曰明公之力镇恶何功之有帝笑曰卿欲效冯异耶是日帝入长安収其彛器浑天仪玊圭指南车记里鼔秦汉大钟魏铜蟠螭等献于天子其余珍寳颁赐将帅拜汉长陵大防文武于未央殿执姚归诣京师斩于建康市迁姚宗于江东天子使使劳师于咸阳冬十月进帝爵为王増国十郡帝譲不受以桂阳公义真行安西将军雍州刺史镇京兆以王循为长史王镇恶为司马留兵万人以傅之领之将班师长安父老谓帝曰残民不见王师百年于兹矣始覩衣冠人人相贺长安十陵是公家坟垄千门万户是公家府殿舍此欲安归乎帝为之悯然镇恶五月五日生故名镇恶尝客于渑池渑池人李方厚遇之后入关防方为渑池令初谓方曰吾忽値英雄主取万户封侯当厚报卿十一月丁亥尚书左仆射丹阳尹中军西华子刘穆之卒赠卫将军开府仪同三司以左司马徐羡之领丹阳尹帝闻穆之卒哭之恸上疏于天子曰臣闻崇贤旌善王敎所先念功简劳义深追逺故司勲秉防在勤必书德之休明没而弥着故尚书左仆射臣穆之忠规逺画潜虑宻谋造膝诡辞莫见其际于是重赠侍中司徒南昌侯封一千五百户諡文宣公穆之既贵食必方丈尝白帝曰穆之本贫贱赡生多阙比来所资殊为丰泰自此之外无一毫负公帝亦推心委頼如左右手尔穆之外所知闻无不毕白虽同闾里戏谑道途细事皆具闻帝多识情伪穆之之由也及居东府副上相帝任内则穆之外则谢晦然二人素不相叶及穆之卒谢晦喜形于色自是朝廷大政皆谘受帝小事则决之于徐羡之十二月旋长安自洛入河开汴河以归十四年正月师次彭城觧严息甲后沈田子自与王镇恶争功且王猛之相苻坚也北人以比诸葛亮入关之功又镇恶为首于时论者深惮焉故田子因众惧袭杀镇恶于傅之垒之告义真义真率王智王脩被甲俄而田子言镇恶反脩乃执田子专戮斩之自是胡马慿凌咸阳危矣二月嵩山获玉璧三十二黄金一饼汉中成故县水崖崩获钟十二枚巩县民宗曜获嘉禾九穗同颖献诸天子诏归于帝帝固辞以中军将军刘义符为荆州刺史中军议郎张节諌曰储贰至重四海所系古来冡子在外未有为国福者乃止夏六月庚寅始诏受相国九锡之命引晋使陈备物于庭帝顾僚佐曰孤本布衣始愿不及此众人敛袵将军王率尔而言曰此之谓神物求【阙】十二月戊寅天子崩琅琊王德文即位改号元熈元年春正月甲子诏征帝入辅又申前命进爵为王以徐州之海陵北东海北谯北梁豫州之新蔡兖州之北陈留司州之陈郡汝南颍川荥阳十郡以増宋国庚申葬安帝于休平陵秋八月丁巳迁都寿阳始受王爵赦国内五岁刑以傅亮为中书令九月帝觧扬州牧冬十月以义真为扬州刺史十二月天子命帝冕十有二旒建天子旌旗出警入跸乘金根驾六马备五时副车置旄头云罕乐舞八佾设钟簴宫悬进王太妃为太后王妃为王后世子为太子王子王孙爵命之号一如旧仪二年正月帝表譲殊礼是月竟陵郡江濵自开出古铜礼器十余枚帝献之天子譲不受归诸瑞物藏于相府二年夏四月又征入辅五月己亥发自寿阳六月壬辰舟舆泊于石头津渚恭帝诏曰夫天造草昧树之司牧所以陶钧三极统天成化故大道之行选贤与能隆替无常期禅代非一族贯之百王其来尚矣晋道凌迟仍属多故安皇播越宗嗣坠冺则我宣元之祚永坠于地顾瞻区宇剪焉已倾相国宋王天纵圣德灵武秀出一匡頽运再造区夏固已兴亡继絶舟航沦溺矣故四灵効瑞川岳启图象表革命之期华裔注乐推之愿代德之符着于幽显瞻乌爰止爰集明哲夫岂延康有归咸熈告谢而已哉昔汉德既衰魏祖继其緖黄运不竞三后肆其勤故天之厯数定有攸在朕虽庸闇昧于大道永鉴废兴为日已久念四代之高踪稽天人之至望予其逊位别宫敬禅于宋草诏既成请帝书之帝欣然操笔谓左右曰桓之时天命已改重为刘公所延二十载今日之事本所甘心甲子遣使奉防曰咨尔宋王夫古权舆悠哉邈矣其详靡得而闻爰自书契降逮三五莫不以上圣君四海以止戈定大业然则帝王者宰物之通器君道者天下之至公在昔上叶深鍳兹道是以天禄既终唐虞不得传其嗣符命来格舜禹不得全其谦所以经纬三才澄序彛化作范振古埀风万叶莫尚于兹昔我宗祖钦明辰居其极而明晦代序盈亏有期翦商兆祸非惟一世惟王体上圣之姿包二仪之德明齐日月道合四时岂伊博施于民济兹黔庶固已化洽四海道备八荒图纬之文既明人神之望已改百工歌于朝庶民诵于野亿兆忭蹈倾伫维新自非百姓乐推天命攸集岂伊在予所得独专是用仰应皇灵俯顺羣议敬禅神器授帝位于尔躬天祚告穷天禄永终于戏王其允执其中敬遵典训副率土之嘉愿恢洪业于无穷时膺休祐以答三灵之眷命是日使持节兼太保散骑常侍光禄大夫谢澹兼太尉尚书刘宣范奉皇帝玺绂受终之礼一如唐虞汉魏故事帝奉表陈譲晋帝已逊于琅琊王第百辟拜辞秘书监徐广独流涕歔欷谢晦止之广曰君为宋朝佐命吾乃晋室遗老忧喜之事固不同时抗表陈譲表不获通羣臣上防劝进不许太史令骆达奏曰自晋义熈元年至元熈元年太白昼见经天凡七占曰太白经天民更主异姓兴焉义熈七年五虹见于东方占曰五虹见天子黜圣人出十三年镇星入太防有立王徙主之兆元熈元年冬有黒龙四登于天易传曰冬龙见天子亡社稷大人受命冀州道人释法称告其弟子曰嵩神言江东有刘将军汉家苖裔当受天命吾以璧三十二镇金一饼与之刘氏卜世之数也后汉建武至建安末一百九十六年而禅魏魏自黄初至咸熈末四十六年而禅晋晋自太始至今百五十六年三代揖譲咸穷于六于是羣公卿士固请乃从之初汉光武立社于南阳汉末而其树死刘备有蜀乃应之而兴及晋末年旧根复萌至是而茂盛乃受法驾于南郊坛柴燎祭于上帝礼毕严驾还宫御太极殿大赦改元
　　永初元年封晋帝为零陵王食邑一郡载天子旌旗乘五时副车行晋正朔郊祀天地礼乐皆用晋典上书不言表答表不称诏宫于秣陵封道怜及义庆等五王二年以义真为司徒以仆射徐羡之为尚书令听讼华林园禁淫祀九月晋零陵王殂车驾率百寮临于朝堂三日葬以晋礼以凉州帅大沮渠防逊为镇军大将军凉州刺史尚书令司空以太子詹事傅亮为仆射上不豫以道怜徐羡之傅亮檀道济入侍医药羣臣请祈祷上不许以义真为侍中豫州刺史上瘳封仇池公杨盛为武都王
　　三年五月上疾甚召太子诫之曰檀道济虽有干畧而无逺志非如兄韶有御难之气徐羡之傅亮当无异图谢晦数从征伐颇识机变若有异必此人也又为手诏朝廷不须复有别府大臣中亦宜有爪牙以备不祥后起若有少主朝事一委宰相母后不烦临朝癸亥上崩于西殿时年六十七葬丹阳建康县蒋山初宁陵【在县东北二十里周回三十五歩高一丈四尺】諡曰武皇帝庙号高祖上清简寡欲严整有法度未尝视珠玉舆马之饰后庭无纨绮丝竹之音初朝廷未备音乐殷仲文言之帝曰日不暇给且所不觧仲文曰屡听自然觧之帝曰政以觧则好之故不习耳宁州尝献琥珀枕光色甚丽价盈百金时将北征或曰疗金疮上大悦命碎之分赐诸将平关中得姚兴从女有盛宠以之废事谢晦諌之即时遣出财帛皆在外府内无私藏宋台諌有司奏东西堂施局脚牀银涂钉上不许用直脚牀钉用鐡广州常献入筒布一端上恶其精丽劳人即付所司弹太守以布还之帝素有热疾并病金疮末年尤剧坐卧常须冷物后有人献石牀寝之极以为佳乃叹曰木牀且费而况石乎即令毁之制诸主出适不过二十万无锦绣金玉性尤简易尝着连齿木屐好出神武门逍遥左右从者不过数十人时徐羡之住西州尝思羡之便歩出西掖门羽仪络绎追之已出西明门外矣诸子旦问起居入閤脱公服止着裙帽如家人之礼焉帝防时躬于丹徒业农及受命后耨耜之具颇有存者皆命藏之留于后及文帝幸旧宫见而问焉左右以实对帝有慙色有近侍进曰大舜躬耕歴山伯禹亲事土木陛下不睹列圣之遗物何以知稼穑之艰难何以知先帝之至德乎及孝武大明中壊上所居治室于其处起玊烛殿与羣臣观之牀头有土障壁上挂葛灯笼麻绳拂侍中袁顗称上俭素之德武帝不答独言曰田舎翁得此己过矣故能光有天下克成大业盛矣哉
　　废帝荥阳王
　　废帝讳义符小字车兵武帝长子也晋元熈元年进为宋王太子武帝受禅立为皇太子永初三年五月癸亥武帝崩是日太子即皇帝位大赦制服三年六月壬申以尚书仆射亮为中书监尚书令司空徐羡之领军将军谢晦及亮辅政以永初四年春正月己亥朔大赦改元为景平元年文武各赐位二等乙巳敌将达奚印破金墉进围虎牢毛德祖于城内掘地深七尺旁穿二道出城外又分为大道出贼后募敢死士数百人随叅军范通基出自围外鼔噪斩敌敌阵扰乱斩首数百级燔其攻具敌虽暂退众还复合拓防圭又遣平安公渉归防青州己未诏征豫章太守蔡廓为吏部尚书廓至谓尚书傅隆曰选皆出我乎隆言执政徐羡之云黄门以下专以委蔡以上众干也廓曰我不能为徐干木署纸尾遂不就二月丁丑太皇太后崩遗令曰先皇弃世五十载古不封树汉亦异陵今将外营别圹亦无不可塟兴宁陵沮渠防逊吐谷浑阿豺遣使贡献庚辰爵防逊为河西王以阿豺为安西将军封浇河公辛未富阳人孙法光宗亲反自号冠军大将军防山隂山隂令陆劭拒之战柯亭贼败走甲子豫州刺史刘粹遣将军袭许昌杀西颍川太守庾龙乙丑虏骑掠高平初虏自河北次临朐虏焚攻具去青州孙琳为御史中丞以事忤徐羡之羡之遣琳弟璩自释琳曰我触忤宰相罪止一身差不及尔无忙惧遂劾免羡之虽不获命朝廷惮之己未虎牢城陷虏执司州刺史毛德祖归初虎牢围急城内无水士马皆渴皮肤黒爆人皆患疮至死无血城溃左右扶德祖使逃德祖曰义不使城亡而身存与众俱执七月癸酉尊帝所生张夫人曰皇太后宫曰永乐丁丑以旱故诏赦五岁刑已下罪人冬十月己未有星孛于氐指尾贯摄提向大角仲月在尾季月扫天仓而后防帝既即位多不率礼范防上封事深言其不道及多言曰王言如丝其出如纶下观而化疾于影响臣防先朝厚遇思竭狂瞽陛下若能留心覧察则臣无恨九泉辅国将军交州刺史龙编侯杜惠之卒赠左将军惠之为刺史也布衣防食治国如家岁荒民饥以私禄赋给城门夜不闭道不拾遗海表大治十二月丙寅省宁州之江阳犍为安上三郡合为宋昌郡是嵗魏主拓防嗣死子焘代立
　　二年春正月癸巳朔日有蚀之徐羡之傅亮谢晦奏曰先朝不豫已至大渐车骑将军义真酣酒日夜不辍兼恶言讪主谤朝并辄匿甲卒请遵武陵王故事废为庶人流于新安郡前吉阳令魏郡张约之上疏諌曰臣虽草芥备充黔首少不自量髙殉义之风伏惟高祖武皇帝诞兹神武抚运龙跃仰清天歩则齐德有虞俯廓地基则侔功大夏故防顺天人享有万国虽灵祚攸长而圣躬不永陛下继明绍统遐迩一心藩王义真天姿夙茂素有卓然之美宜在容养掩瑕宥过训以义方伏思大宋之兴虽叶应符纬而开基造次根条未丰宜广藩屏使兄弟盛比姬氏伏愿上考前代兴亡之由中存武皇缔构之业下顾苍生颙颙之望时开曲宥谨冒死诣阙惟愿丹诚一经天听退就斧镬无愧地下执政徙约之梁州道追杀之初高祖既缔构而副贰未育帝始义熈二年生于京口及封王恣其志欲膂力絶人觧音律善骑射于是羣小左右多进异端义真好文爱士而性又浮躁谢晦尝言于高祖曰陛下春秋既高宜思存万世神器至重不可使负荷非才高祖曰庐陵何如晦曰臣请视之晦造义真义真盛欲与谈晦不甚答遂言德轻于才非人主也由是出居于外及羡之等专政王愈不悦与前太子左卫率谢灵运散骑常侍顔延之昵狎过甚故吏范晏戒之义真曰灵运空踈延之隘薄魏文帝云鲜能以名节自立者但情性所得未能忘言于悟赏故与之游耳及废立谋定故先黜义真乙未以皇弟义恭为冠军将军南徐刺史丁未大风天有五色云占曰天锦有兵高丽国使贡献发使诛皇弟义真于新安夏五月江州刺史王南兖州刺史檀道济来朝执政讽之乙酉皇太后令曰王室不造天祸未悔先帝创业不永弃世登遐义符长副属当大位穷荒极悖一至于此大行在殡幸灾肆于悖辞嘉容表于在戚至三召乐府鸠集伶官倡优管靡不备发珍羞甘膳有加平日采择媵妾产子就宫腼然无怍丑声四逺臣子痛心及懿后崩背重加天罚亲与左右执绋歌呼手推梓宫抚掌笑谑殿省备闻加复日夜媟狎羣下慢戏兴造万计费用万端帑藏空虚人力殚尽刑罚苛酷幽囚日増居帝王之位好皁之役处万乘之尊悦厮养之事亲执鞭朴欧击无辜穿池筑观朝成暮毁征发工匠疲极兆民逺迩叹嗟人怨神怒社稷将坠岂可嗣守洪业君临万邦可废为荥阳王一依汉昌邑晋海西故事镇西将军宜都王仁明尤笃孝弟自幼及长德业冲粹识心明允宜纂承皇统光临亿兆主者详行旧典以时奉迎未亡人婴此百罹虽存若陨永悼往事抚心崩塞徐傅等将废帝讽王檀道济求赴国许等来朝谢晦移家出镇军府将治府舍而实伏甲士出于外屋以谋告中书舍人邢安泰潘盛等为内应夜邀道济谢晦领兵居前羡之等随后因东掖门开入自云龙门盛等先戒宿卫莫有御者时帝于华林园为列肆亲自沽卖又开渎聚土以象破冈埭与左右引船唱呼以为欢乐夕逰天渊池即龙舟而寝其朝未兴兵士进杀二侍人于帝侧帝伤指扶出东閤就収玺绂羣臣拜送辞于东宫遂幽于吴郡是日赦死罪已下檀道济入守朝堂六月傅亮率台迎宜都王于江陵徐羡之使邢安泰杀荥阳王于金昌亭王有勇力不即受制突走出昌门追者以门关踣之致殒乃加刑时年十九南郡太守江夷临哭尽哀裴子野曰昔汉武为卫武太子置博望园延异能之士而长安阙下竟有流血之衅高祖宠树荥阳恣其嗜欲羣小竞进亦有金昌之祸茍不纳于义方必异世而同失古者人君养子能言而师授之辞能行而傅相之礼其衣服饮食则保节其身三师并辅其志进退俯仰如値绳准骄奢滛佚无自入矣故以仪刑四海君临万国奕世休嘉不陨令问宋失敎诲则异于斯居中则任仆妾处外则近趋走太子皇子有师傅二职者皆台也制其行止授其礼法则达臧否罔弗由之言不及于礼义识无近于今古谨勅者既训之以啬陋愚戆者又诱之以凶慝兴置太子太傅而无师保其他职掌率由旧章诸王无相置师一人多耆大夫领之王临州则长史行宣通敎令又师傅之流甚有专恣独擅威权由是而言君子勿用老成硕德多见严踈是以本枝虽茂而端茎实寡嗣君防主淫纵奸回虽性由于天赋然习则生常其来逺矣夫木击折轴水戻破舟不以水木而过工匠者何本其所以然也降及太宗举天下而弃之亦昵比之为力宋以此终焉呜呼有国有家其鉴之矣先是有龙见西方中天腾上上防五色彩云太史奏西方有天子气秋七月丙寅法驾自江陵至行宫傅亮率百官奉玺绂诣台门上疏伏惟陛下君临自然圣明在御孝悌着于邦家风猷宣于藩牧宗庙神灵乃眷西顾臣奉荷朝列再覩太平行台至止瞻望城阙不胜喜悦鳬藻之情谨诣閤门拜表以闻王答书使召见傅亮哭甚哀既而问二王薨故悲感呜咽左右掩泣莫能仰视亮流汗不能答既出布腹心于镇西司马王华南蛮校尉刘彦之于时权臣用命人懐疑惧议者谓有异图王华进説曰先帝有大功于天下四海所服虽嗣主不纲而人望未改徐羡之中才寒士傅亮布衣诸生非有晋宣王敦之心明矣畏庐陵严断将来必不见容陛下寛恩仁慈众所知也是以越次奉迎冀以见听悠悠之论必不然矣羡之亮晦王道济五人同功孰肯相譲就懐不允势必不尔殿下但是驱六辔以副天人之心耳王曰君复为吾宋昌也留王华以守甲寅舟舆发自江陵中流有黒龙跃负王舟左右失色王顾长史王昙首曰此大禹所以受天命也吾何德以堪之八月丙申舟舆入于京师丁酉谒初宁陵进入中堂百辟奉玺绂劝进至三乃许之




　　建康实録卷十一
　　钦定四库全书
　　建康实録巻十二
　　唐　许嵩　撰
　　宋
　　太祖文皇帝
  </div>
  <div class="pagination">
   <a href="建康实录_page3.html">
    上一页
   </a>
   <a href="建康实录.html">
    1
   </a>
   <a href="建康实录_page2.html">
    2
   </a>
   <a href="建康实录_page3.html">
    3
   </a>
   <span class="current-page">
    4
   </span>
   <a href="建康实录_page5.html">
    5
   </a>
   <a href="建康实录_page6.html">
    6
   </a>
   <a href="建康实录_page7.html">
    7
   </a>
   <a href="建康实录_page8.html">
    8
   </a>
   <a href="建康实录_page9.html">
    9
   </a>
   <a href="建康实录_page5.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
