<!DOCTYPE html>
<html>
<head>
    <meta charset="UTF-8">
    <title>通志 - 第 106 页/共 155 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>通志 - 第 106 页/共 155 页</h1>
    <div class="content">




　　通志卷九十八上
<史部,别史类,通志>
　　钦定四库全书
　　通志卷九十八下
　　宋　右　廸　功　郞　郑　樵　渔　仲　撰
　　列传第十一下
　　司马相如字长卿蜀郡成都人也少时好读书学击劒其亲名之曰犬子相如既学慕蔺相如之为人更名相如以赀为郎事孝景帝为武骑常侍非其好也防景帝不好辞赋是时梁孝王来朝从游说之士齐人邹阳淮隂枚乘呉严忌夫子之徒相如见而说之因病免客游梁得与诸侯游士居数嵗乃着子虚之赋防孝王薨相如归而家贫无以自业素与临卭令王吉相善吉曰长卿乆宦游不遂而困来过我于是相如徃舍都亭临卭令缪为防敬日徃朝相如相如初尚见之后称病使从者谢吉吉愈益谨肃临卭多富人而卓王孙家僮八百人程郑亦数百人二人乃相谓曰令有贵客为具召之并召令令既至卓氏客以百数至日中请司马长卿长卿谢病不能临临卭令不敢尝食身自徃迎相如相如为不得已而彊徃一座尽倾酒酣临卭令前奏琴曰窃闻长卿好之愿以自娱相如辞谢为鼓一再行是时卓王孙有女文君新寡好音故相如缪与令相重而以琴心挑之相如时从车骑雍容闲雅甚都及饮卓氏弄琴文君窃从戸窥心说而好之恐不得当也既罢相如乃令侍人重赐文君侍者通殷勤文君夜亡奔相如相如与驰归成都家徒四壁立卓王孙大怒曰女不材我不忍杀一钱不分也或谓王孙王孙终不听文君乆之不乐谓长卿曰第俱如临卭从昆弟假贷犹足以为生何至自苦如此相如与俱之临卭尽卖车骑置酒舍乃令文君当鑪相如身自着犊鼻裈与庸保杂作涤器于市中卓王孙耻之为杜门不出昆弟诸公更谓王孙曰有一男两女所不足者非财也今文君既失身于司马长卿长卿故倦游虽贫其人材足依也且又令客奈何相辱如此王孙不得已分与文君僮百人钱百万及其嫁时衣被财物文君乃与相如归成都买田宅为富人居乆之蜀人杨得意为狗监【主天子田猎犬】侍上上读子虚赋而善之曰朕独不得与此人同时哉得意曰臣邑人司马相如自言为此赋上惊乃召问相如相如曰有是然此乃诸侯之事未足观请为天子游猎之赋上令尚书给笔札相如以子虚虚言也为楚称乌有先生者乌有此事也为齐难亡是公者亡是人也欲明天子之义故空借此三人为辞以推天子诸侯之苑囿其卒章归之于节俭因以风谏奏之天子大说其辞曰楚使子虚使于齐齐王悉发车骑与使者出田田罢子虚过姹乌有先生亡是公存焉坐定乌有先生问曰今日田乐乎子虚曰乐获多乎曰少然则何乐对曰仆乐王之欲夸仆以车骑之众而仆对以云梦之事也曰可得闻乎子虚曰可王驾车千乘选徒万骑田于海濵列卒满泽罘防弥山掩兔辚鹿射麋格麟骛于盐浦割鲜染轮射中获多矜而自功顾谓仆曰楚亦有平原广泽游猎之地饶乐若此者乎楚王之猎孰与寡人仆下车对曰臣楚国之鄙人也幸得宿卫十有余年时从出游游于后园览于有无然犹未能徧睹也又乌足以言外泽乎齐王曰虽然畧以子之所闻见言之仆对曰唯唯臣闻楚有七泽尝见其一未睹其余也臣之所见盖特其小小者耳名曰云梦云梦者方九百里其中有山焉其山则盘纡茀鬰隆崇律崒岑崟参差日月蔽亏交错纠纷上干青云罢池陂陁下属江河其土则丹青赭垩雌黄白坿锡碧金银众色燿照烂龙鳞其石则赤玉玫瑰琳珉昆吾瑊玏元厉礝石武夫其东则有蕙圃衡兰芷若穹穷昌蒲江离蘪芜诸柘巴且其南则有平原广泽登降阤靡案衍坛曼缘以大江限以巫山其髙燥则生葴析苞荔薜莎青薠其埤湿则生藏莨蒹葭东蘠雕胡莲藕觚卢奄闾轩于众物居之不可胜图其西则有涌泉清池激水推移外发夫容防华内隠钜石白沙其中则有神龟蛟鼍毒冒鼈鼋其北则有隂林巨树楩柟豫章桂椒木兰檗离朱扬樝梨梬栗橘柚芳芬其上则有宛雏孔鸾腾逺射干其下则有白虎元豹蟃蜒防豻于是乎乃使剸诸之伦手格此兽楚王乃驾驯駮之驷乘雕玉之舆靡鱼须之桡旃曵明月之珠旗建干将之雄防左乌号之雕弓右夏服之劲箭阳子骖乘阿为御案节未舒即陵狡兽蹵蛩蛩辚距虚轶野马騊駼乘遗风射游骐儵胂倩浰雷动焱至星流电击弓不虚中必决眦洞胷达掖絶乎心系获若雨兽揜草蔽地于是楚王乃弭节徘徊翺翔容与览乎隂林观壮士之暴怒与猛兽之恐惧徼□受诎殚覩众物之变态于是郑女曼姬被阿锡扬纻缟杂纎罗埀雾縠襞积褰绉纡徐委曲鬰桡谿谷衯衯裶裶扬衪戍削蜚襳埀髾扶舆猗靡翕呷萃蔡下摩兰蕙上拂羽盖错翡翠之葳防缪绕玉绥眇眇忽忽若神之髣髴于是乃羣相与獠于蕙圃媻姗勃窣上于金隄揜翡翠射鵔鸃防矰出孅缴施弋白鹄连鴐鹅防鸧下元鹤加怠而后游于清池浮文鹢扬旌枻张翠帷建羽盖防毒冒钓紫贝摐金鼓吹鸣籁榜人歌声流喝水虫骇波鸿沸涌泉起奔扬防礧石相击琅琅礚礚若雷霆之声闻乎数百里外将息獠者击灵鼓起熢熢车案行骑就队纚乎淫淫般乎裔裔于是楚王乃登阳云之台泊乎无为澹乎自持勺药之和具而后御之不若大王终日驰骋曾不下舆脟割轮焠自以为娯臣窃观之齐殆不如于是王无以应仆也乌有先生曰是何言之过也足下不逺千里来况齐国王悉境内之士备车骑之众与使者出田乃欲戮力致获以娯左右也何名为夸哉问楚地之有无者愿闻大国之风烈先生之余论也今足下不称楚王之徳厚而盛推云梦以为骄奢言滛乐而显侈靡窃为足下不取也必若所言固非楚国之羙也有而言之是章君之恶也无而言之是害足下之信也章君恶伤私义二者无一而可先生行之必且轻于齐而累于楚矣且齐东陼钜海南有琅邪观乎成山射乎之罘浮勃澥游孟诸邪与肃慎为邻右以汤谷为界秋田于青邱仿偟乎海外吞若云梦者八九其于匈中曾不蔕芥若乃俶傥瑰玮异方殊类珍怪鸟兽万端鳞崪充牣其中者不可胜纪禹不能名卨不能计然在诸侯之位不敢言游戏之乐苑囿之大先生又见客是以王辞不复何为无以应哉亡是公听然而笑曰楚则失矣而齐亦未为得也夫使诸侯纳贡者非为财帛所以述职也封疆画界者非为守御所以禁滛也今齐列为东藩而外私肃慎捐国隃限越海而田其于义固未可也且二君之论不务明君臣之义正诸侯之礼徒事争于游戏之乐苑囿之大欲以奢侈相胜荒滛相越此不可以扬名发誉而适足以□君自损也且夫齐楚之事又乌足道乎君未覩夫巨防也独不闻天子之上林乎左苍梧右西极丹水更其南紫渊径其北终始霸产出入泾渭酆镐潦潏纡余委蛇经营其内荡荡乎八川分流相背异态东西南北驰骛徃来出乎椒邱之阙行乎州淤之浦径乎桂林之中过乎泱莾之壄汨乎混流顺阿而下赴隘陿之口触穹石激堆埼沸乎怒汹涌彭湃滭弗宓汨偪侧泌瀄横流逆折转腾潎洌滂濞沆溉穹隆云桡宛潬胶盭逾波趋浥涖涖下瀬批岩冲拥奔扬滞沛临坻注壑瀺灂霣队沈沈隠隠砰磅訇礚潏潏淈淈湁潗鼎沸驰波跳沫汨防漂疾悠逺长懐寂憀无声肆乎永归然后灏溔潢漾安翔徐佪翯乎滈滈东注大湖衍溢陂池于是蛟龙赤螭防防渐离鰅鰫鰬魠禺禺魼鳎揵鳍掉尾振鳞奋翼潜处乎深岩鱼鼈讙声万物众伙明月珠子的皪江靡蜀石黄碝水玉磊砢磷磷烂烂采色澔汗丛积乎其中防鹔鹄鸨鴐鵞属玉交精旋目烦鹜庸渠箴疵防卢羣浮乎其上泛滛汜滥随风澹淡与波摇荡奄薄水陼唼喋菁藻咀嚼菱藕于是乎崇山矗矗巃嵸崔巍深林巨木崭岩参差九嶻嶭南山峩峩岩阤甗锜槯崣崛﨑振谿通谷蹇产沟渎呀豁閜阜陵别隝崴磈嵔廆邱墟堀礨隠辚鬰防登降施靡陂池貏豸允溶淫鬻散涣夷陆亭臯千里靡不被筑揜以绿蕙被以江离糅以蘼芜杂以留夷布结缕攒戾莎揭车衡兰槀本射干茈姜蘘荷葴持若荪鲜支黄砾蒋芧青薠布濩闳泽延曼太原离靡广衍应风披靡吐芳扬烈郁郁菲菲众香发越肹蠁布写晻薆咇茀于是乎周览汜观缜纷轧芴芒芒怳忽视之无端察之无涯日出东沼入虖西陂其南则隆冬生长涌水跃波其兽则庸旄貘犛沈牛麈麋赤首圜题穷竒象犀其北则盛夏含冻裂地渉氷揭河其兽则麒麟角端騊駼橐驼蛩蛩驒騱駃騠驴防于是乎离宫别馆弥山跨谷髙廓四注重坐曲阁华榱璧珰辇道纚属歩櫩周流长途中宿夷筑堂絫台増成岩突洞房頫杳眇而无见仰艸橑而扪天奔星更于闺闼宛虹拖于楯轩青龙蚴蟉于东箱象舆婉僤于西清圉燕于闲馆偓佺之伦暴于南荣醴泉涌于清室通川过于中庭磐石裖崖嵚岩倚倾嵯峨防嶫刻削峥嵘玫瑰碧琳瑚丛生珉玉旁唐玢豳文磷赤瑕驳荦杂臿其间鼂采琬琰和氏出焉于是乎卢橘夏熟黄甘橙楱枇杷橪柿亭奈厚朴梬枣杨梅樱桃蒲萄隠夫薁棣答遝离支罗乎后宫列乎北园貤邱陵下平原扬翠叶扤紫茎发红华埀朱荣煌煌扈扈照耀钜野沙棠栎槠华风枰栌留落胥邪仁频并闾欃檀木兰豫章女贞长千仞大连抱夸条直畅实叶葰楙攒立丛倚连卷欐佹崔错癹骫坑衡閜砢埀条扶踈落英幡纚纷溶萷参猗柅从风藰莅芔歙盖象金石之声管籥之音柴池茈旋还乎后宫杂袭累辑被山缘谷循阪下隰视之无端究之亡穷于是乎元猨素雌蜼玃飞蠝蛭蜩玃蝚獑胡豰蛫栖息乎其间长啸哀鸣翩幡互经夭蟜枝格偃蹇秒颠隃絶梁腾殊榛捷埀条掉希间牢落陆离烂漫逺迁若此者数百千处娯游徃来宫宿馆舍庖厨不徙后宫不移百官备具于是乎背秋渉冬天子校猎乘镂象六玉虬拖蜺旌靡云旗前皮轩后道游孙叔奉辔卫公参乘扈从横行出乎四校之中鼓严簿纵猎者江河为阹泰山为橹车骑靁起殷天动地先后陆离离散别追滛滛裔裔缘陵流泽云布雨施生貔豹搏豺狼手熊罴足壄羊防鹖苏绔白虎被斑文跨壄马陵三之危下碛歴之坻径峻赴险越壑厉水推蜚亷弄解廌格虾蛤鋋猛氏羂騕褭射封豕箭不茍害解脰防脑弓不虚发应声而倒于是乘舆弭节徘徊翺翔徃来睨部曲之进退览将帅之变态然后侵滛促节儵夐逺去流离轻禽蹵履狡兽白鹿捷狡兎轶赤电遗光耀追怪物出宇宙弯蕃弱满白羽射游枭栎蜚遽择肉而后发先中而命处矢分蓻殪仆然后扬节而上浮陵惊风歴骇焱乘虚亡与神俱蔺元鹤乱昆鸡遒孔鸾促鵔鸃拂翳鸟捎鳯凰捷鹓雏揜焦明道尽涂殚回车而还消摇乎襄羊降集乎北纮率乎直指揜乎反乡蹷石关歴封峦过防鹊望露寒下棠梨息宜春西驰宣曲濯鹢牛首登龙台掩细柳观士大夫之勤畧钧猎者之所获徒车之所閵轹骑之所蹂若人之所蹈借与其穷极倦惊惮詟伏不被创刃而死者它它借借填阬满谷掩平弥泽于是乎游戏懈怠置酒乎颢天之台张乐乎胶葛之防撞千石之钟立万石之虡建翠华之旗树灵鼍之鼓奏陶唐氏之舞听葛天氏之歌千人倡万人和山陵为之震动川谷为之荡波巴俞宋蔡淮南干遮文成颠歌族居递奏金鼓迭起铿锵闛鞈洞心骇耳荆呉郑卫之声韶濩武象之乐隂滛案衍之音鄢郢缤纷激楚结风俳优侏儒狄鞮之倡所以娯耳目而乐心意者防靡烂漫于前靡曼美色于后若夫青琴虙妃之徒絶殊离俗妖冶闲都靓庄刻饰便嬛繛约柔桡嬛嬛妩媚弱曵独茧之褕袣眇阎易以恤削便姗嫳屑与世殊服芬芳沤鬰酷烈淑郁皓齿粲烂宜笑的皪长眉连娟防睇緜藐色授魂与心愉于侧于是酒中乐酣天子芒然而思似若有亡曰嗟乎此泰奢侈朕以览听余间无事弃日顺天道以杀伐时休息于此恐后世靡防遂徃而不返非所以为继嗣创业埀统也于是乎乃解酒罢猎而命有司曰地可以垦辟悉为农郊以赡氓隤墙填堑使山泽之民得至焉实陂池而勿禁虚宫馆而勿仞仓廪以救贫穷补不足恤鳏寡存孤独出徳号省刑罚改制度易服色革正朔与天下为始于是歴吉日以齐戒袭朝服乘法驾建华旗鸣玉鸾游乎六蓺之囿骛乎仁义之涂览观春秋之林射貍首兼驺虞弋元鹤舞干戚载云防揜羣雅悲伐檀乐乐胥修容乎礼园翺翔乎书圃述易道放怪兽登明堂坐清庙恣羣臣奏得失四海之内无不受获于斯之时天下大说乡风而听随流而化芔然兴道而迁义刑错而不用徳隆于三皇功羡于五帝若此故猎乃可喜也若夫终日驰骋劳神苦形罢车马之用杭士卒之精费府库之财而无徳厚之恩务在独乐不顾众庶忘国家之政贪雉兔之获则仁者不繇也从此观之齐楚之事岂不哀哉地方不过千里而囿居九百是草木不得垦辟而民无所食也夫以诸侯之细而乐万乘之所侈仆恐百姓被其尤也于是二子愀然改容超若自失逡廵避席曰鄙人固陋不知忌讳乃今日见教谨受命矣赋奏天子以为郎亡是公言上林广大山谷水泉万物及子虚言云梦所有甚众侈靡多过其实且非义理所止故删取其要归正道而论之相如为郎数嵗防唐防使畧通夜郎僰中发巴蜀卒吏千人郡又多为发转漕万余人用军兴法诛其渠率巴蜀民大惊恐上闻之乃遣相如责唐防等因谕告巴蜀民以非上意檄曰告巴蜀太守蛮夷自擅不讨之日乆矣时侵犯边境劳士大夫陛下即位存抚天下集安中国然后兴师出兵北征匈奴单于怖骇交臂受事屈膝请和康居西域重译纳贡稽首来享移师东指闽越相诛右吊番禺太子入朝南夷之君西僰之长常效贡职不敢惰怠延颈举踵喁喁然皆乡风慕义欲为臣妾道里辽逺山川阻深不能自致夫不顺者已诛而为善未赏故遣中郎将徃赏之巴蜀之士各五百人以奉币卫使者不然靡有兵革之事战鬭之患今闻其乃发军兴制惊惧子弟忧患长老郡又擅为转粟运输皆非陛下之意也当行者或亡逃自贼杀亦非人臣之节也夫边郡之士闻烽举燧燔皆摄弓而驰荷兵而走流汗相属惟恐居后触白刃冒流矢议不反顾计不旋踵人懐怒心如报私雠彼岂乐死恶生非编列之民而与巴蜀异主哉计深虑逺急国家之难而乐尽人臣之道也故有剖符之封析圭而爵位为通侯居列东第终则遗显号于世传土地于子孙事行甚忠敬居位甚安佚名声施于无穷功烈着而不灭是以贤人君子肝脑涂中原膏液润埜而不辞也今奉币使至南夷即自贼杀或亡逃抵诛身死无名諡为至愚耻及父母为天下笑人之度量相越岂不逺哉然此非独行者之罪也父兄之教不先子弟之率不谨寡廉鲜耻而俗不长厚也其被刑戮不亦宜乎陛下患使者所司之若彼悼不肖愚民之如此故遣信使暁谕百姓以发卒之事因数之以不忠死亡之罪让三老孝弟以不教诲之过方今田时重烦百姓已亲见近县恐逺所谿谷山泽之民不徧闻檄到亟下县道咸谕陛下意毋忽相如还报唐防已畧通夜郎因通西南夷道巴蜀广汉卒作者数万人治道二嵗道不成士卒多物故费以亿万计蜀民及汉用事者多言其不便是时卭莋之君长闻南夷与汉通得赏赐多多欲愿为内臣妾请吏比南夷上问相如相如曰卭莋冉駹者近蜀道易通异时尝通为郡县矣至汉兴而罢今诚复通为置县愈于南夷上以为然乃拜相如为中郎将建节徃使副使者王然于壶充国吕越人驰四乗之传因巴蜀吏币物以赂西南夷至蜀太守以下郊迎县令负弩矢先驱蜀人以为宠于是卓王孙临卭诸公皆因门下献牛酒以交驩卓王孙喟然而叹自以得使女尚司马长卿晚乃厚分与其女财与男等相如使畧定西南夷卭莋冉駹斯榆之君皆请为臣妾除边关边关益斥西至沫若水南至牂柯为徼通灵山道桥孙水以通卭莋还报天子大说相如使时蜀长老多言通西南夷之不为用大臣亦以为然相如欲諌业已建之不敢乃著书籍蜀父老为辞而已诘难之以风天子且因宣其使诣令百姓皆知天子意其辞曰汉兴七十有八载徳茂存乎六世威武纷云湛恩汪濊羣生霑濡洋溢乎方外于是乃命使西征随流而攘风之所被防不披靡因朝冉从駹定莋存卭畧斯榆举苞蒲结轨还辕东乡将报至于蜀都耆老大夫搢绅先生之徒二十有七人俨然造焉辞毕进曰盖闻天子之于夷狄也其义羁縻勿絶而已今罢二郡之士通夜郎之涂三年于兹而功不竟士卒劳倦万民不赡今又接之以西夷百姓力屈恐不能卒业此亦使者之累也窃为左右患之且夫卭莋西僰之与中国并也歴年兹多不可记已仁者不以徳来彊者不以力并意者殆不可乎今割齐民以附夷狄弊所恃以事无用鄙人固陋不识所谓使者曰乌谓此乎必若所云则是蜀不变服而巴不化俗也仆尚恶闻若说然斯事体大固非观者之所觏也余之行急其详不可得闻已请为大夫粗陈其畧盖世必有非常之人然后有非常之事有非常之事然后有非常之功非常者固常人之所异也故曰非常之元黎民惧焉及臻厥成天下晏如也昔者洪水沸出汜滥衍溢民人升降移徙﨑岖而不安夏后氏戚之乃堙洪源决江疏河洒沈澹灾东归之于海而天下永宁当斯之勤岂惟民哉心烦于虑而身亲其劳躬傶骿胝无胈肤不生毛故休烈显乎无穷声称浃乎于兹且夫贤君之践位也岂特委握拘文牵俗循诵习传当世取说云尔哉必将崇论谹议创业埀统为万世规故驰骛乎兼容并包而勤思乎参天贰地且诗不云乎普天之下莫非王土率土之濵莫非王臣是以六合之内八方之外浸淫衍溢懐生之物有不浸润于泽者贤君耻之今封疆之内冠带之伦咸获嘉祉靡有阙遗矣而夷狄殊俗之国辽絶异党之域舟车不通人迹罕至政教未加流风犹防内之则犯义侵礼于边境外之则邪行横作放杀其上君臣易位尊卑失序父兄不辜防孤为奴虏系絫号泣内乡而怨曰盖闻中国有至仁焉徳洋恩普物靡不得其所今独曷为遗已举踵思慕若枯旱之望雨盭夫为之埀涕况乎上圣又乌能已故北出师以讨彊胡南驰使以诮劲越四靣风徳二方之君鳞集仰流愿得受号者以亿计故乃关沬若徼牂柯镂灵山梁孙原创道徳之涂埀仁义之綂将博恩广施逺抚长驾使疏逖不闭曶爽暗昧得燿乎光明以偃甲兵于此而息讨伐于彼遐迩一体中外禔福不亦康乎夫拯民于沈溺奉至尊之休徳反衰世之陵夷继周氏之絶业乃天子之急务也百姓虽劳又恶可以已哉且夫王者固未有不始于忧勤而终于逸乐者也然则受命之符合在于此方将增泰山之封加梁父之事鸣和鸾扬乐颂上咸五下登三观者未覩指听者未闻音犹焦朋已翔乎寥廓而罗者犹视乎薮泽悲夫于是诸大夫茫然丧其所懐来失厥所以进喟然并称曰允哉汉徳此鄙人之所愿闻也百姓虽劳请以身先之敞防靡徙迁延而辞避其后人有上书言相如使时受金失官居嵗余复召为郎相如口吃而善著书常有消渴疾与卓氏防饶于财故其仕宦未尝肯与公卿国家之事常称疾闲居不慕官爵尝从上至长杨猎时天子方好自击熊豕驰逐壄兽相如因上疏谏其辞曰臣闻物有同类而殊能者故力称乌获捷言庆忌勇期贲育臣之愚窃以为人诚有之兽亦宜然今陛下好陵阻险射猛兽卒然遇逸材之兽骇不存之地犯属车之清尘舆不及还辕人不暇施巧虽有乌获逢防之技不得用枯木朽株尽为难矣是胡越起于毂下而羗夷接轸也岂不殆哉虽万全而无患然本非天子之所宜近也且夫清道而后行中路而驰犹时有衔橜之变况乎渉丰草骋邱虚前则有利兽之乐而内无存变之忧其为害也不亦难矣夫轻万乘之重不以为安乐出万有一危之涂以为娯臣窃为陛下不取盖明者逺见于未萌而智者避危于无形旤固多藏于隠微而发于人之所忽者也故鄙谚曰家絫十金坐不埀堂此言虽小可以谕大臣愿陛下留意幸察上善之还过宜春宫相如奏赋以哀二世行失其辞曰登陂陁之长阪兮坌入曾宫之嵯峨临曲江之隑州兮望南山之参差岩岩深山之谾谾兮通谷乎谺汨淢靸以永逝兮注平臯之广衍观众树之蓊薆兮览竹林之榛榛东驰土山兮北揭石濑弭节容与兮歴吊二世持身不谨兮亡国失势信谗不寤兮宗庙灭絶乌乎操行之不得墓芜秽而不修兮魂无归而不食相如拜为孝文园令上既羙子虚之事相如见上好神僊因曰上林之事未足美也尚有靡者臣尝为大人赋未就请具而奏之相如以为列僊之儒居山泽间形容甚癯此非帝王之僊意也乃遂奏大人赋其辞曰世有大人兮在乎中州宅弥万里兮曾不足以少留悲世俗之逼隘兮朅轻举而逺游乘绛幡之紫蜺兮载云气而上浮建格泽之修竿兮总光燿之采旄埀旬始以为防兮曵彗星而为髾掉指桥以偃寋兮又猗抳以招摇防搀抢以为旌兮靡屈虹而为绸红杳眇以元湣兮焱风涌而云浮驾应龙象舆之蠖畧委丽兮骖赤螭青虵之蚴蟉宛蜒低卬夭蹻裾以骄骜兮诎折隆穷躩以连卷沛艾﨣螑仡以佁儗兮放散畔岸骧以孱顔跮踱輵螛以骫防兮蜩蟉偃寋怵防以梁倚紏蓼奡踏以朡路兮薎防踊跃腾而狂趭莅飒芔歙焱至电过兮焕然雾除霍然云消邪絶少阳而登太隂兮与真人乎相求互折窈窕以右转兮横厉飞泉以正东悉徴灵圉而选之兮部署众神于摇光使五帝先导兮反大壹而从陵阳左元防而右黔雷兮前长离而后矞皇厮征伯侨而役羡门兮诏岐伯使尚方祝融警而跸御兮清气氛而后行屯余车而万乘兮綷云盖而树华旗使勾芒其将行兮吾欲徃乎南娭歴唐尭于崇山兮过虞舜于九疑纷湛湛其差错兮杂遝胶輵以方驰骚扰冲苁其纷挐兮滂濞泱轧防以林离攒罗列聚丛以茏茸兮衍曼流烂痑以陆离径入雷室之砰磷鬰律兮洞出鬼谷之崛礨崴魁徧览八纮而观四海兮朅度九江越五河经营炎火而浮弱水兮杭絶浮渚渉流沙奄息葱极汜滥水娭兮使灵娲鼓琴而舞冯夷时若暧暧将混浊兮召屛翳诛风伯刑雨师西望昆仑之轧沕荒忽兮直径驰乎三危排阊阖而入帝宫兮载玉女而与之归登阆风而遥集兮亢鸟腾而壹止低徊隂山翔以纡曲兮吾乃今日覩西王母暠然白首戴胜而穴处兮亦幸有三足乌为之使必长生若此而不死兮虽济万世不足以喜囬车朅来兮絶道不周防食幽都呼吸沆瀣兮餐朝霞咀噍芝英兮叽琼华僸祲寻而髙纵兮纷鸿溶而上厉贯列缺之倒景兮渉丰隆之滂濞骋游道而修降兮骛遗雾而逺逝迫区中之隘陜兮舒节出乎北垠遗屯骑于元阙兮轶先驱于寒门下峥嵘而无地兮上嵺廓而无天视泯而亡见兮听敞怳而亡闻乘虚亡而上遐兮超无友而独存相如既奏大人赋天子大说飘飘有陵云气游天地之闲意相如既病免家居茂陵天子曰司马相如病甚可徃悉取其书书若后之矣使所忠徃而相如已死家无遗书问其妻对曰长卿未尝有书也时时著书人又取去长卿未死时为一卷书曰有使来求书奏之其遗札书言封禅事所忠奏焉天子异之其辞曰伊上古之初肇自颢穹生民歴选列辟以迄于秦率迩者踵武听逖者风声纷轮威防堙灭而不称者不可胜数也继昭夏崇号諡畧可道者七十有二君罔若淑而不昌畴逆失而能存轩辕之前遐哉邈乎其详不可得闻已五三六经载籍之维见可观也书曰元首明哉股肱良哉因斯以谈君莫盛于尭臣莫贤于后稷后稷创业于唐公刘发迹于西戎文王改制爰周郅隆大行越成而后陵迟衰防千载亡声岂不善始善终哉然无异端慎所由于前谨遗教于后耳故轨迹夷易易遵也湛恩厐洪易丰也宪度着明易则也埀綂顺理易继也是以业隆于繦褓而崇冠乎二后揆厥所元终都攸卒未有殊尤絶迹可考于今者也然犹蹑梁甫登太山建显号施尊名大汉之徳逢涌原泉沕潏曼羡旁魄四塞云布雾散上畅九垓下泝八埏懐生之类沾濡浸润恊气横流武节焱逝迩陿游原迥濶泳末首恶鬰没暗昧昭晰昆虫闿怿囬首面内然后囿驺虞之珍羣徼麋鹿之怪兽导一茎六穗于庖牺防觡共抵之兽获周余放于岐招翠黄乘龙于沼鬼神接灵圉賔于间馆竒物谲诡俶傥穷变钦哉符瑞臻兹犹以为薄不敢道封禅盖周跃鱼陨杭休之以燎防夫斯之为符也以登介邱不亦恧乎进攘之道何其爽与于是大司马进曰陛下仁育羣生义征不譓诸夏乐贡百蛮执贽徳侔徃初功无与二休烈液洽符瑞众变期应绍至不特创见意者泰山梁父设坛塲望幸盖号以况荣上帝埀恩储祉将以庆成陛下嗛让而弗发也挈三神之欢缺王道之仪羣臣恧焉或谓且天为质闇示珍符固不可辞若然辞之是泰山靡记而梁甫罔几也亦各并时而荣咸济厥世而屈说者尚何称于后而云七十二君哉夫修徳以锡福奉符以行事不为进越也故圣王弗替而修礼以祗谒欵天神勒功中岳以章至尊舒盛徳号荣受厚福以浸黎民皇皇哉斯事天下之壮观王者之卒业不可贬也愿陛下全之而后因杂缙绅先生之畧术使获曜日月之末光絶焱以展采错事犹兼正列其义祓饰厥文作春秋一蓺将袭旧六为七摅之无穷俾万世得激清流扬防波蜚英声腾茂实前圣之所以永保鸿名而常为称首者用此宜命掌故悉奏其仪而览焉于是天子沛然改容曰俞乎朕其试哉乃迁思囬虑总公卿之议询封禅之事诗大泽之愽广符瑞之富遂作颂曰自我天覆云之油油甘露时雨厥壤可游滋液渗漉何生不育嘉谷六穗我穑曷蓄匪唯雨之又润泽之匪唯偏我汜布濩之万物熙熙懐而慕之名山显位望君之来君兮君兮侯不迈哉之兽乐我君圃白质黒章其仪可喜旼旼穆穆君子之态盖闻其声今视其来厥涂靡从天瑞之徴兹尔于舜虞氏以兴濯濯之麟游彼灵畤孟冬十月君徂郊驰我君舆帝用享祉三代之前盖未尝有宛宛黄龙兴徳而升采色元耀焕炳煇煌正阳显见觉寤黎烝于传载之云受命所乘厥之有章不必谆谆依类托寓谕以封峦披蓺观之天人之际已交上下相允答圣王之事兢兢翼翼故曰于兴必虑衰安必畏危是以汤武至尊严不失肃祗舜在假典顾省厥遗此之谓也相如既卒五嵗上始祭后土八年而遂礼中岳封于太山至梁甫禅肃然相如他所着若遗平陵侯书与五公子相难木书篇不采采其尤着公卿者云
　　公孙字季齐菑川薛人也少时为薛狱吏有辠免家贫牧豕海上年四十余乃学春秋杂说武帝初即位招贤良文学之士是时年六十以贤良征为博士使匈奴还报不合意上怒以为不能乃移病免归元光五年复征贤良文学菑川国复推上谢曰前已尝西应命以不能罢归愿更推选国人固推至太常上防诏诸儒制曰盖闻上古至治画衣冠异章服而民不犯隂阳和五谷登六畜蕃甘露降风雨时嘉禾兴朱草生山不童泽不涸麟鳯在郊薮龙游于沼河洛出图书父不防子兄不哭弟北发渠搜南抚交阯舟车所至人迹所及跂行喙息咸得其宜朕甚嘉之今何道而臻乎此子大夫修先圣之术明君臣之义讲论洽闻有声乎当世敢问子大夫天人之道何所本始吉凶之效安所期焉禹汤水旱厥咎何由仁义礼智四者之宜当安设施属统埀业物鬼变化天命之符废兴何如天文地理人事之纪子大夫习焉其悉意正议详具其对着之于篇朕将亲览焉靡有所隠对曰臣闻上古尭舜之时不贵爵赏而民劝善不重刑罚而民不犯躬率以正而遇民信也末世贵爵厚赏而民不劝深刑重罚而奸不止其上不正遇民不信也夫厚赏重刑未足以劝善而禁非必信而已矣是故因能任官则分职治去无用之言则事情得不作无用之器则赋敛省不夺民时不妨民力则百姓富有徳者进无徳者退则朝廷尊有功者上无功者下则羣臣逡罚当罪则奸邪止赏当贤则臣下劝凡此八者治民之本也故民者业之即不争理得则不怨有礼则不暴爱之则亲上此有天下之急者也故法不逺义则民服而不离和不逺礼则民亲而不暴故法之所罚义之所去也和之所赏礼之所取也礼义者民之所服也而赏罚顺之则民不犯禁矣故画衣冠异章服而民不犯者此道素行也臣闻之气同则从声比则应今人主和徳于上百姓和合于下故心和则气和气和则形和形和则声和声和则天地之和应矣故隂阳和风雨时甘露降五糓登六畜蕃嘉禾兴朱草生山不童泽不涸此和之至也故形和则无疾无疾则不夭故父不防子兄不哭弟徳配天地明并日月则麟鳯至龙在郊河出图洛出书逺方之君莫不说义奉币而来朝此和之极也臣闻之仁者爱也义者宜也礼者所履也智者术之原也致利除害兼爱无私谓之仁明是非立可否谓之义进退有度尊卑有分谓之礼擅杀生之柄通壅塞之涂权轻重之数论得失之道使逺近情伪必见于上谓之术凡此四者治之本道之用也皆当设施不可废也得其要则天下安乐法设而不用不得其术则主蔽于上臣乱于下此事之情属綂埀业之本也臣闻尭遭鸿水使禹治之未闻禹之有水也若汤之旱则桀之余烈也桀纣行恶受天之罚禹汤积徳以王天下因此观之天徳无私亲顺之和起逆之害生此天文地理人事之纪臣愚戆不足以奉大对时对者百余人太常奏第居下防奏天子擢对为第一召见容貎甚防拜为博士待诏金马门复上疏曰陛下有先圣之位而无先圣之名有先圣之民而无先圣之吏是以势同而治异先世之吏正故其民笃今世之吏邪故其民薄政而不行令倦而不听夫使邪吏行政用倦令治薄民民不可得而化此治之所以异也臣闻周公旦治天下朞年而变三年而化五年而定唯陛下之所志书奏天子以册书答曰问称周公之治之材能自视孰与周公贤对曰愚臣浅薄安敢比材于周公虽然愚心暁然见治道之可以然也夫虎豹马牛禽兽之不可制者也及其教驯服习之至可牵持驾服唯人之从臣闻揉曲木者不累日销金石者不累月夫人之于利害好恶岂比禽兽木石之类哉朞年而变臣尚且迟之上异其言时方通西南夷巴蜀苦之诏使视焉还奏事盛毁西南夷无所用上不聼每朝防议开陈其端使人主自择不肯靣折廷争于是上察其行慎厚辩论有余习文法吏事缘饰以儒术上说之一嵗中至左内史奏事有不可者不肯庭辩尝与主爵都尉汲黯请间汲黯先发之推其后天子常说所言皆听以此日益亲贵尝与公卿约议至上前皆背其约以顺上防汲黯庭诘曰齐人多诈而无情实始为与臣等建此议今皆背之不忠上问谢曰夫知臣者以臣为忠不知臣者以臣为不忠上然言左右幸臣每毁上益厚遇之为人谈笑多闻常称以为人主病不广大人臣病不节俭养后母孝谨后母卒服防三年为内史数年为御史大夫时又东置苍海北筑朔方之郡数谏以为罢敝中国以奉无用之地愿罢之于是天子乃使朱买臣等难置朔方之便发十防不得一乃谢曰山东鄙人不知其便若是愿罢西南夷苍海而专奉朔方上乃许之汲黯曰位在三公奉禄甚多然为布被此诈也上问谢曰有之夫九卿与臣善者无过黯然今日庭诘诚中之病夫以三公为布被诚饰诈欲以钓名且臣闻管仲相齐有三归侈拟于君桓公以霸亦上僭于君晏婴相景公食不重肉妾不衣丝齐国亦治亦下比于民今臣位为御史大夫而为布被自九卿已下至于小吏无差诚如黯言且无黯陛下安闻此言天子以为有让愈益贤之元朔五年代薛泽为丞相先是汉常以列侯为丞相唯无爵上于是下诏以髙成之平津乡六百五十戸封为平津侯其后以为故事至丞相封侯自始也时上方兴功业屡举贤良自见为举首起徒歩数年至宰相封侯于是起客馆开东阁以延贤人与参谋议身食一肉脱粟饭故人賔客仰衣食奉禄皆以给之家无所余然其性意急外寛内深诸尝与有隙无逺近虽阳与善后竟报其过杀主父偃徙董仲舒胶西皆之力也后淮南衡山谋反治党与方急病甚自以为无功而封侯居宰相位宜佐明主镇抚国家使人由臣子之道今诸侯有畔逆之计此皆大臣奉职不称也恐病死无以塞责乃上书曰臣闻天下通道五所以行之三君臣父子夫妇长防朋友之交五者天下之通道也仁智勇三者所以行之故曰好问近乎知力行近乎仁知耻近乎勇知此三者知所以自治知所以自治然后知所以治人未有不能自治而能治人者也陛下躬孝弟监三王建周道兼文武招徕四方之士任贤序位量能授官将以厉百姓劝贤材也今臣愚驽无汗马之劳陛下过意擢臣卒伍之中封为列侯致位三公臣行能不足以称加有负薪之疾恐先狗马填沟壑终无以报徳塞责愿归侯印乞骸骨避贤者路上报不许因赐告牛酒杂帛居数月有瘳视事凡为丞相御史六嵗年八十终丞相位其后李蔡严青翟赵周石庆公孙贺刘屈继踵为丞相自蔡至庆丞相府客馆邱虚而已至贺屈牦时壊以为马廐车库奴婢室矣惟庆以惇谨复终相位其余尽伏诛云子度嗣侯为山阳太守十余嵗坐法失侯元始中修功臣后赐后子孙之次见为适者爵关内侯食邑三百戸
　　卜式河南人也以田畜为事有少弟弟壮式脱身出独取畜羊百余田宅财物尽与弟式入山牧十余年羊致千余头买田宅而弟尽破其产式輙复分与弟者数矣时汉方用事匈奴式上书愿输家财半助边上使使问式欲为官乎式曰自小牧羊不习仕宦不愿也使者曰家岂有寃欲言事乎式曰邑人贫者贷之不善者教之所居人皆从式式何故见寃使者曰茍子何欲式曰天子诛匈奴愚以为贤者宜死节有财者宜输之如此而匈奴可灭也使者以闻上以语丞相曰此非人情不轨之臣不可以为化而乱法愿陛下勿许上不报数嵗乃罢式式归复田牧嵗余防浑邪等降县官费众仓府空贫民大徙皆卬给县官无以尽赡式复持钱二十万与河南太守以给徙民河南上富人助贫民者上识式姓名曰是固前欲输其家财半助边乃赐式繇四百人式又尽复与官是时富豪皆争匿财唯式尤欲助费上于是以式终长者乃召拜式为中郎赐爵左庶长田十顷布告天下尊显以风百姓初式不愿为郎上曰吾有羊在上林中欲令子牧之式既为郎布衣草蹻而牧羊嵗余羊肥息上过其羊所善之式曰非独牧羊也治民亦犹是矣以时起居恶者輙去无令败羣上竒其言欲试使治民拜缑氏令缑氏便之迁成臯令将漕最上以式朴忠拜为齐王太傅转为相会吕嘉反式上书曰臣闻主愧臣死羣臣宜尽死节其驽下者宜出财以佐军如是则彊国不犯之道也臣愿与子男及临菑习弩博昌习船者请行死之以尽臣节上贤之下诏优奨式赐爵关内侯黄金四百斤田一十顷布告天下使明知之元鼎中徴式代石庆为御史大夫式既在位言郡国不便盐铁而船有筭可罢上由是不说式明年当封禅式又不习文章贬秩为太子太傅以儿寛代之式以夀终
　　儿寛千乘人也治尚书事欧阳生以郡国选诣博士受业孔安国贫无资用常为弟子都养时行赁作带经而鉏休息輙读诵其精如此以射防为掌故功次补廷尉文学卒史寛为人温良有亷知自将善属文然懦于武口弗能发明也时张汤为廷尉廷尉府尽用文史法律之吏而寛以儒生在其间见谓不习事不署曹除为从史【从史者但只随官僚不主文书】之北地视畜数年【畜谓廷尉之畜在北地者若今诸司公廨牛羊】还至府上畜簿会廷尉时有疑奏已再见郤矣掾史莫知所为寛为言其意掾史因使寛为奏奏成读之皆服以白廷尉汤汤大惊召寛与语乃竒其材以为掾上寛所作奏即时得可异日汤见上问曰前奏非俗吏所及谁为之者汤言儿寛上曰吾故闻之乆矣汤由是乡学以寛为奏谳掾以古法义决疑狱甚重之及汤为御史大夫以寛为掾举侍御史见上语经学上曰吾始以尚书为朴学弗好及闻寛说可观乃从寛问尚书一篇上说之擢为中大夫迁左内史寛既治民劝农桑缓刑罚理狱讼卑体下士务在于得人心择用仁厚士推情与下不求名声吏民大信爱之寛表奏开六辅渠定水令以广溉田收租税时裁阔狭与民相假贷以故租多不入后有军发左内史以负租课殿当免民闻当免皆恐失之大家牛车小家担负输租繦属不絶课更以最上由此愈竒寛及议欲放古廵狩封禅之事诸儒对者五十余人未能有所定先是司马相如病死有遗书颂功徳言符瑞足以封泰山上竒其书以问寛寛对曰陛下躬发圣徳统辑羣元宗祀天地荐礼百神精神所向徴兆必报天地并应符瑞昭明其封泰山禅梁父帝王之盛节也然享荐之仪不着于经以为封禅告成合袪于天地神祗祗戒精专以接神明总百官之职各称事宜而为之节文唯圣王所由制定其当非羣臣之所能列今将举大事优游数年使羣臣得人自尽终莫能成唯天子建中和之极兼总条贯金声而玉振之以顺成天庆埀万世之基上然之乃自制仪采儒术以文焉既成将用事拜寛为御史大夫从东封泰山还登明堂寛上夀曰臣闻三代改制属象相因间者圣统废絶陛下愤合指天地祖立明堂辟雍宗祀泰一六律五声幽赞圣意神乐四合各有方象以承嘉祀为万世则天下幸甚将建太元本瑞登告岱宗发祉闿门以候景至癸亥宗祀日宣重光上元甲子肃邕永亨光辉充塞天文灿然见象日昭报降符应臣寛奉觞再拜上千万嵗夀制曰敬举君之觞后太史令司马迁等言歴纪壊废汉兴未改正朔宜可正上乃诏寛与迁等共定汉太初歴初梁相褚大通五经为博士时寛为弟子及御史大夫缺徴褚大大自以为得御史大夫至洛阳闻儿寛为之乃大笑及至与寛议封禅于上前大不能及退而服曰上诚知人寛为御史大夫以称意任职故乆无有所匡谏于上官属易之居位九年以官卒
　　张汤杜陵人也其父为长安丞出汤为儿守舍还防盗肉父怒笞汤汤掘熏得防及余肉劾防掠治传爰书讯鞫论报并取防与肉具狱磔堂下父见之视其文辞如老狱吏大惊遂使书狱父死后汤为长安吏周阳侯为诸卿时尝系长安汤倾身事之及出为侯大与汤交徧见贵人汤给事内史为寗成掾以汤为无害言大府调茂陵尉治方中武安侯为丞相徴汤为史荐补侍御史治陈皇后巫蛊狱深竟党与上以为能迁太中大夫与赵禹共定诸律令务在深文拘守职之吏已而禹至少府汤为廷尉两人交驩兄事禹禹志在奉公孤立汤为人多诈舞智以御人始为小吏干没【干音干干没者豫居物以待之得利为干失利为没】与长安富贾田甲鱼翁叔之属交私及列九卿收接天下名士大夫已心内虽不合然阳浮道与之是时上方乡文学汤决大狱欲傅古义乃请博士弟子治尚书春秋补廷尉史平亭疑法奏谳疑事必奏先为上分别其原上所是受而着谳法廷尉挈令扬主之明奏事即谴汤摧谢乡上意所便必引监掾史贤者曰固为臣议如此上责臣臣弗用愚抵此罪常释间即奏事上善之曰臣非知为此奏乃监掾史某所为其欲荐吏扬人之善解人之过如此所治即上意所欲罪予监史深刻者即上意所欲释予监史轻平者所治即豪必舞文巧诋即下戸羸弱时口言虽文致治上裁察于是徃徃释汤所言汤至于大吏内行修交通賔客饮食于故人子弟为吏及贫昆弟调防之尤厚其造请诸公不避寒暑是以汤虽文深意忌不专平然得此声誉而深刻吏多为爪牙用者依于文学之士丞相数称其美及治淮南衡山江都反狱皆穷根本严助伍被上欲释之汤争曰伍被本造反谋而助亲幸出入禁闼腹心之臣乃交私诸侯如此弗诛后不可治上可论之其治狱所巧排大臣自以为功多此类由是益尊任迁御史大夫防浑邪等降汉大兴兵伐匈奴山东水旱贫民流徙皆卬给县官县官空虚汤承上防请造白金及五铢钱笼天下盐铁排富啇大贾出告緍令鉏豪彊兼并之家舞文巧诋以辅法汤每朝奏事语国家用日旰天子忘食丞相取充位天下事皆决于汤百姓不安其生骚动县官所兴未获其利奸吏并侵渔于是痛绳以罪自公卿已下至于庶人咸指汤汤尝病上自至舍视其隆贵如此匈奴求和亲羣臣议前博士狄山曰和亲便上问其便山曰兵凶器未易数动髙帝欲伐匈奴大困平城乃遂结和亲孝惠髙后时天下安乐及文帝欲事匈奴北边萧然苦兵孝景时呉楚七国反景帝徃来东宫间天下寒心数月呉楚破竟景帝不言兵天下富实今自陛下兴兵击匈奴中国以空虚边大困贫由此观之不如和亲上问汤汤曰此愚儒无知狄山曰臣固愚忠若御史大夫汤乃诈忠汤之治淮南江都以深文痛诋诸侯别疏骨肉使藩臣不安臣固知汤之诈忠于是上作色曰吾使生居一郡能无使虏入盗乎山曰不能曰居一县曰不能复曰居一鄣间山自度辩穷且下吏曰能乃遣山乘鄣至月余匈奴斩山头而去是后羣臣震詟汤客田甲虽贾人有贤操始汤为小吏时与钱通及为大吏而甲所以责汤行义有烈士之风汤为御史大夫七嵗败河东人李文故尝与汤有隙已而为御史中丞荐数从中文事【荐数犹简阅也数音色主反】有可以伤汤者不能为地汤有所爱史鲁谒居知汤弗平乃使人上飞变告文奸事事下汤汤治论杀文而汤心知谒居为之上问变事从迹安起汤阳惊曰此殆文故人怨之谒居病卧闾里主人汤自徃视病为谒居摩足赵国以冶铸为业王数讼铁官事汤常排赵王赵王求汤隂事谒居尝案赵王赵王怨之并上书告汤大臣也史谒居有病汤至为摩足疑与为大奸事下廷尉谒居病死事连其弟弟系导官汤亦治他囚导官见谒居弟欲隂为之而阳不省谒居弟不知而怨汤使人上书告汤与谒居谋共变告李文事下减宣宣尝与汤有隙及得此事穷竟其事未奏也防人有盗发孝文园瘗钱丞相青翟朝与汤约俱谢至前汤念独丞相以四时行园当谢汤无与也不谢丞相谢上使御史案其事汤欲致其文丞相见知丞相患之三长史皆害汤欲防之始长史朱买臣素怨汤语在其传王朝齐人以术至右内史边通学短长刚暴人也官至济南相故皆居汤右已而失官守长史诎体于汤汤数行丞相事知此三长史素贵常陵折之故三长史合谋曰始汤约与君谢已而卖君今欲劾君以宗庙事此欲代君耳吾知汤隂事使吏部案汤左田信等曰汤且欲为请奏信輙先知之居物致富与汤分之及他奸事事辞颇闻上问汤曰吾所为贾人輙知益居其物是类有以吾谋告之者汤不谢又阳惊曰固宜有减宣亦奏谒居事上以汤懐诈面欺使使八軰簿责汤汤具自道无此不服于是上使赵禹责汤禹至让汤曰君何不知分也君所治夷灭者几何人矣今人言君皆有状天子重致君狱欲令君自为计何多以对为汤乃为书谢曰汤无尺寸之功起刀笔吏陛下幸置位三公无以塞责然谋防汤者三长史也遂自杀汤死家产直不过五百金皆所得奉赐无他赢昆弟诸子欲厚葬汤汤母曰汤为天子大臣被恶言而死何厚葬为载以牛车有棺无椁上闻之曰非此母不生此子乃尽按诛三长史丞相青翟自杀出田信上惜汤复稍进其子安世安世字子孺少以父任为郎用善书给事尚书精力于职休沐未尝出上行幸河东尝亡书三箧诏问莫能知惟安世识之具作其事后购求得书以相比校无所遗失上竒其材擢为尚书令迁光禄大夫昭帝即位大将军霍光秉政以安世笃行光亲重之防左将军上官桀父子及御史大夫桑羊皆与燕王盖主谋反诛光以朝无旧臣白用安世为右将军光禄勲以自副焉乆之天子下诏曰右将军光禄勲安世辅政宿卫肃敬不怠十有三年咸以康宁夫亲亲任贤唐虞之道也其封安世为富平侯明年昭帝崩未葬大将军光白太后徙安世为车骑将军与共征立昌邑王王行淫乱光复与安世谋废王尊立宣帝帝初即位襃赏大臣下诏益封安世万六百戸功次大将军光安世子千秋延夀彭祖皆中郎将侍中大将军光薨后数月御史大夫魏相上封事言安世事孝武皇帝三十余年忠信谨厚勤劳政事夙夜不怠与大将军定防天下受其福国家重臣也宜尊其位以为大将军毋令领光禄勲事使专精神忧念天下思惟得失安世子延夀重厚可以为光禄勲领宿卫臣上亦欲用之安世闻指惧不敢当请间求见免冠顿首曰老臣耳妄闻言之为先事不言情不达诚自量不足以继大将军唯天子财哀以全老臣之命上笑曰君言泰谦君而不可尚谁可者安世深辞弗能得后数日竟拜为大司马车骑将军领尚书事数月罢车骑将军屯兵更为卫将军两宫卫尉城门北军兵属焉时霍光子禹为右将军上亦以禹为大司马罢其右将军屯兵以虚尊加之而实夺其众后嵗余禹谋反夷宗族安世素小心畏忌已内忧矣其女孙敬为霍氏外属妇当相坐安世瘦惧形于顔色上怪而怜之以问左右乃赦敬以慰其意安世防恐职典枢机以谨慎周宻自着外内无间每定大政已决輙移病出闻有诏令乃惊使吏之丞相府问焉自朝廷大臣莫知其与议也尝有所荐其人来谢安世大恨以为举贤达能岂有私谢邪絶弗复为通有郎功髙不调自言安世曰君之功髙明主所知人臣执事何长短而自言乎絶不许已而郎果迁莫府长史迁辞去之官安世问以过失长史曰将军为明主股肱而士无所进论者以为讥安世曰明主在上贤不肖较然臣下自修而已何知士而荐之其欲匿名迹逺权势如此为光禄勲郎有醉小便殿上主事白行法安世曰何以知其不反水浆邪如何以小过成罪郎淫官婢婢兄自言安世曰奴以恚怒诬污衣冠自署适奴其隐人过失皆此类也安世自见父子尊显懐不自安为子延寿求出补吏上以为北地太守嵗余上闵安世年老复徴延夀为左曹太仆初安世兄贺幸于卫太子太子败賔客皆诛安世为贺上书得下蚕室后为掖庭令而宣帝以皇曾孙收养掖庭贺内伤太子无辜而曾孙孤防所以视养拊循恩甚宻焉及曾孙壮大贺教书令受诗为取许妃以家财聘之曾孙数有徴怪语在宣纪贺闻知为安世道之称其材美安世輙絶止以为少主在上不宜称述曾孙及宣帝立而贺已死上谓安世曰掖庭令平生称我将军止之是也上追思贺恩欲封其家为恩徳侯置守冡二百家贺有一子蚤死无子子安世小男彭祖彭祖又小与上同席研书指欲封之先赐爵关内侯故安世深辞贺封又求损守冢戸数减至三十戸上曰吾自为掖庭令非为将军也安世乃止不敢复言遂下诏为贺置守冢三十家上自处置其里居冢西鬭鸡翁舍南上少时所尝游处也明年复下诏封贺弟子侍中关内侯彭祖为阳都侯赐贺諡曰阳都哀侯时贺有孤孙霸年七嵗拜为散骑中郎将赐爵关内侯食邑三百戸安世以父子封侯在位太盛乃辞禄诏都内别藏张氏无名钱以百万数安世尊为公侯食邑万戸然身衣弋绨夫人自纺绩家童七百人皆有手技作事内治产业累积纎防是以能殖其货富于大将军光天子甚尊惮大将军然内亲安世心密于光焉元康四年春安世病上疏归侯乞骸骨不许复彊起视事至秋薨天子赠印绶送以轻车介士諡曰敬侯赐茔杜东将作穿复土起冢祠堂子延夀嗣延夀已歴位九卿既嗣侯国在陈留别邑在魏郡租入嵗千余万延夀自以身无功徳何以能乆堪先人大国数上书让减戸邑又因弟阳都侯彭祖口陈至诚天子以为有让乃徙封平原并一国戸口如故而租税减半薨諡曰爱侯子勃嗣为散骑諌大夫元帝初即位诏列侯举茂材勃举太官献丞陈汤汤有罪勃坐削戸二百会薨故赐諡曰缪侯后汤立功西域世以勃为知人子临嗣临亦谦俭每登阁殿常叹曰桑霍为我戒岂不厚哉且死分施宗族故旧薄葬不起坟临尚敬武公主【公主元帝妹也】薨子放嗣鸿嘉中上欲遵武帝故事与近臣游宴放以公主子开敏得幸放取皇后弟平恩侯许嘉女上为放供张赐甲第充以乘舆服饰号为天子取妇皇后嫁女大官私官【私官皇后之官也】并供其第两宫使者冠盖不絶赏赐以千万数放为侍中中郎将监平乐屯兵置莫府仪比将军与上卧起宠爱殊絶常从为防行出游北至甘泉南至长杨五莋鬭鸡走马长安中积数年是时上诸舅皆害其宠白太后太后以上春秋富动作不节甚以过放时数有灾异议者归咎放等于是丞相宣御史大夫方进奏放骄蹇纵恣奢淫不制前侍御史修等四人奉使至放家逐名捕贼时放见在奴从者闭门设兵弩射吏距使者不肯内知男子李游君欲献女使乐府音监景武彊求不得使奴康等之其家贼伤三人又以县官事怨乐府游徼莽而使大奴骏等四十余人羣党盛兵弩白昼入乐府攻射官寺缚束长吏子弟斫破器物宫中皆犇走伏匿莽自髠钳衣赭衣及守令史调等皆徒跣叩头谢放放乃止奴从者支属并乘权势为暴虐至求吏妻不得杀其夫或恚一人妄杀其亲属輙亡入放第不得幸得勿治放行轻薄连犯大恶有感动隂阳之咎为臣不忠首罪名虽显前防恩骄逸悖理与背畔无异臣子之恶莫大于是不宜宿卫在位臣请免放归国以销众邪之萌厌海内之心上不得已左迁放为北地都尉数月复徴入侍中太后以放为言出放为天水属国都尉永始元延间比年日蚀故乆不还放玺书劳问不絶居嵗余徴放归第视母公主疾数月主有瘳出放为河东都尉上虽爱放然上迫太后下用大臣故常涕泣而遣之后复徴放为侍中光禄大夫秩中二千石嵗余丞相方进复奏放上不得已免放赐钱五百万遣就国数月成帝崩放思慕哭泣而死初安世长子千秋与霍光子禹俱为中郎将将兵随度辽将军范明友击乌桓还谒大将军光问千秋战鬬方畧山川形势千秋口对兵事画地成图无所忘失光复问禹禹不能记曰皆有文书光由是贤千秋以禹为不材叹曰霍氏世衰张氏兴矣及禹诛灭而安世子孙相继自宣元已来为侍中中常侍诸曹散骑列校尉者一十余人功臣之世惟有金氏张氏亲近贵宠比于贵戚放子纯嗣侯防俭自修明习汉家制度故事有敬侯之遗风王莽时不失爵建武中歴位至大司空更封富平之别乡为武始侯张汤本居杜陵安世武昭宣世輙随所事帝徙处其陵凡三徙复还杜陵杜周南阳杜衍人也义纵为南阳太守以周为爪牙荐之张汤为廷尉史使案边失亡所论杀甚多奏事中意任用与减宣更为中丞者十余嵗周少言重迟而内深次骨宣为左内史周为廷尉其治大抵放张汤而善候司上所欲挤者因而防之上所欲释乆系待问而防见其寃状客有谓周曰君为天下决平不循三尺法专以人主意指为狱狱者固如是乎周曰三尺安出哉前主所是着为律后主所是疏为令当时为是何古之法乎至周为廷尉诏狱亦益多矣二千石系者新故相因不减百余人郡吏大府举之廷尉一嵗至千余章章大者连逮证案数百小者数十人逺者数千里近者数百里会狱吏因责如章告劾不服以掠笞定之于是闻有逮证皆亡匿狱乆者至更数赦十余嵗而相告言大氐尽诋以不道以上廷尉及中都官诏狱逮至六七万人吏所增加十有余万周中废后为执金吾逐捕桑羊卫皇后昆弟子刻深上以为尽力无私迁为御史大夫始周为廷尉史有一马及乆任事列三公而两子夹河为郡守家訾累巨万矣治皆酷暴惟少子延年寛厚云延年字防公亦明法律昭帝初立大将军霍光秉政以延年三公子吏材有余补军司空始元四年益州蛮夷反延年以校尉将南阳士击益州还为諌大夫左将军上官桀父子与盖主燕王谋为逆乱假稻田使者燕仓知其谋以告大司农杨敞敞惶惧移病以语延年延年以闻桀等伏辜延年封为建平侯延年本大将军霍光吏首发大奸有忠节由是擢为太仆右曹给事中光持刑罚严延年辅之以寛治燕王狱时御史大夫桑羊子迁亡过父故吏侯史呉后迁捕得伏法会赦侯史呉自出系狱廷尉王平与少府徐仁杂治反事皆以为桑迁坐父谋反而侯史呉藏之非匿反者乃匿为随者也即以赦令除呉罪后侍御史治实以桑迁通经术知父谋反而不谏争与反者身无异侯史呉故三百石吏首匿迁不与庶人匿随从者等呉不得赦奏请覆治劾廷尉少府纵反者少府徐仁即丞相车千秋女壻也故千秋数为侯史呉言恐光不听千秋即召中二千石博士防公车门议问呉法议者知大将军指皆埶呉为不道明日千秋封上众议光于是以千秋擅召二千石以下外内异言遂下廷尉平少府仁狱朝廷皆恐丞相坐之延年乃奏记光争以为吏纵罪人有常法今更抵呉为不道恐于法深又丞相素无所守持而为好言于下尽其素行也至擅召中二千石甚无状延年愚以为丞相乆故及先帝用事非有大故不可弃也间者民颇言狱深吏为峻诋今丞相所议又狱事也如是以及丞相恐不合众心羣下讙哗庶人私议流言四布延年窃重将军失此名于天下也光以廷尉少府弄法轻重皆论弃市而不以及丞相终与相竟延年论议持平合和朝廷皆此类也延年见国家承武帝奢侈师旅之后数为大将军光言年嵗比不登流民未尽还宜修孝文时政示以俭约寛和顺天心说民意年嵗宜应光纳其言举贤良议罢酒防盐铁皆自延年发之吏民上书言便宜有异輙下延年平处复奏言可官试者至为县令或丞相御史除用满嵗以状闻或抵其罪法常与两府及廷尉分章昭帝末寝疾徴天下名医延年典领方药帝崩昌邑王即位废大将军光车骑将军张安世与大臣议所立时宣帝养于掖庭号皇曾孙与延年中子佗相爱善延年知曾孙徳羙劝光安世立焉宣帝即位襃赏大臣延年以定防安宗庙益戸二千三百与始封所食邑凡四千三百戸诏有司论定防功大司马大将军光功徳过太尉绛侯周勃车骑将军安世丞相杨敞功比丞相陈平前将军韩增御史大夫蔡谊功比颍隂侯灌婴太仆杜延年功比朱虚侯刘章后将军赵充国大司农田延年少府史乐成功比典客刘揭皆封侯益土延年为人安和备于诸事乆典朝政上任信之出即奉驾入给事中居九卿位十余年赏赐赂遗訾数千万光薨后子禹与宗族谋反诛上以延年霍氏旧人欲退之而丞相魏相奏延年素贵用事官职多奸遣吏考案但得苑马多死官奴婢乏衣食延年坐免官削戸二千后数月复召拜为北地太守延年以故九卿外为边吏治郡不进上以玺书让延年延年乃选用良吏捕击豪彊郡中清静居嵗余上使谒者赐延年玺书黄金二十斤徙为西河太守治甚有名五鳯中徴入为御史大夫延年居父官府不敢当旧位坐卧皆易其处是时四夷和海内平延年视事三嵗以老病乞骸骨天子优之使光禄大夫持节赐延年黄金百斤牛酒加致医药延年遂称病笃赐安车驷马罢就第后数月薨諡曰敬侯子缓嗣缓少为郎本始中以校尉从蒲类将军击匈奴还为諌大夫迁上谷都尉鴈门太守父延年薨徴视防事拜为太常治诸陵县每冬月封具狱日常去酒省食官属称其有恩元帝初即位糓贵民流永光中西羌反缓輙上书入钱谷以助用前后数百万缓六弟五人至大官少弟熊歴五郡二千石三州牧刺史有能名惟中弟钦官不至而最知名钦字子夏少好经书家富而目偏盲故不好为吏茂陵杜邺与钦同姓字俱以材能称京师故衣冠谓钦为盲杜子夏以相别钦恶以疾见诋乃为小冠髙广财二寸由是京师更谓钦为小冠杜子夏而邺为大冠杜子夏云时帝舅大将军王鳯以外戚辅政求贤知自助鳯父顷侯禁与钦兄缓相善故鳯深知钦能奏请钦为大将军武库令职间无事钦所好也钦为人深博有谋自上为太子时以好色闻及即位皇太后诏采良家女钦因是说大将军鳯曰礼壹娶九女所以极阳数广嗣重祖也必乡举求窈窕不问华色所以助徳理内也娣侄虽缺不复补所以养夀塞争也故后妃有贞淑之行则允嗣有贤圣之君制度有威仪之节则人君有夀考之福废而不由则女徳不厌女徳不厌则夀命不究于髙年书云或四三年言失欲之生害也男子五十好色未衰妇人四十容貌改前以改前之容侍于未衰之年而不以礼为制则其原不可救而后徕异态后徕异态则正后自疑而支庶有间适之心是以晋献被纳谗之谤申生防无罪之辜今圣上富于春秋未有适嗣方乡术入学未亲后妃之议将军辅政宜因始初之隆建九女之制详择有行义之家求淑女之质母必有声色技能为万世大法夫少戒之在色小卞之作可为寒心唯将军常以为忧鳯白之太后太后以为故事无有钦复重以为言鳯不能自立法度循故事而已会皇太后女弟司马君力与钦子私通事上闻钦慙惧乞骸骨去后有日蚀地震之变诏举贤良方正能直言士合阳侯梁放举钦钦上对曰臣闻日蚀地震阳防隂盛也臣者君之隂也子者父之隂也妻者夫之隂也夷狄者中国之隂也春秋日蚀三十六地震五或夷狄侵中国或政权在臣下或妇乘夫或臣子背君父事虽不同其类一也臣窃观人事以考变异则本朝大臣无不自安之人外戚亲属无乖剌之心关东诸侯无彊大之国三埀蛮夷无逆理之节殆为后宫何以言之日以戊申蚀时加未戊未土也土者中宫之部也其夜地震未央宫殿中此必适妾将有争宠相害而为患者唯陛下深戒之变感以类相应人事失于下变象见于上能应之以徳则异咎消亡不能应之以善则祸败至髙宗遭雊雉之戒饬已正事享百年之夀殷道复兴要在所以应之应之非诚不立非信不行宋景公小国之诸侯耳有不忍移祸之诚出人君之言三荧惑为之退舍以陛下圣明内推至诚深思天变何应而不感何摇而不动孔子曰仁逺乎哉唯陛下正后妾抑女宠防奢泰去佚游躬节俭亲万事数御安车由辇道亲二宫之饔膳致昬晨之定省如此即尭舜不足与比隆咎异何足消灭如不留听于庶事不论材而授位殚天下之财以奉滛侈匮万姓之力以从耳目近謟谀之人而逺公方信谗贼之臣以诛忠良贤俊失在嵓穴大臣怨于不以虽无变异社稷之忧也天下至大万事至众祖业至重诚不可以佚豫为不可以奢泰持也唯陛下忍无益之欲以全众庶之命臣钦愚戆言不足采其夏上尽召直言之士诣白虎殿对防防曰天地之道何贵王者之法何如六经之义何上人之行何先取人之术何以当世之治何务各以经对钦对曰臣闻天道贵信地道贵贞不信不贞万物不生生天地之所贵也王者承天地之所生理而成之昆虫草木靡不得其所王者法天地非仁无以广施非义无以正身克己就义恕以及人六经之所上也不孝则尽君不忠涖官不敬战陈无勇朋友不信孔子曰孝无终始而患不及者未之有也孝人行之所先也观本行于乡党考功能于官职达观其所举富观其所予穷观其所不为乏观其所不取近观其所为主逺观其所主孔子曰视其所以观其所由察其所安人焉廋哉取人之术也殷因于夏尚质周因于殷尚文今汉家承周秦之敝宜抑文尚质废奢长俭表实去伪孔子曰恶紫之夺朱当世治之所务也臣窃有所忧言之则拂心逆指不言则渐日长为祸不细然小臣不敢废道而求从违忠而耦意臣闻玩色无厌必生好憎之心好憎之心生则爱宠偏于一人爱宠偏于一人则继嗣之路不广而嫉妬之心兴矣如此则匹妇之说不可胜也唯陛下纯徳普施无欲是从如此则众庶咸说继嗣日广而海内长安万事之是非何足备言钦以前事病赐帛罢后为议郎复以病免徴诣大将军莫府国家政谋鳯常与钦虑之数称达名士王骏韦安世王延世等救解冯野王王尊胡常之罪过及继功臣絶世塡抚四夷当世善政多出于钦者见鳯专政泰重戒之曰昔周公身有至圣之徳属有叔父之亲而成王有独见之明无信谗之听然管蔡流言而周公惧穰侯昭王之舅也权重于秦威震邻国有旦莫偃伏之爱心不介然有间然范雎起徒歩由异国无雅信开一朝之说而穰侯就封及近者武安侯之见退三事之迹相去各数百嵗若合符节甚不可不察愿将军由周公之谦惧损穰侯之威放武安之欲毋使范雎之徒得间其说顷之复日蚀京兆尹王章上封事求见果言鳯专权蔽主之过宜废勿用以应天变于是天子感寤召见章与议欲退鳯鳯甚忧惧钦令鳯上疏谢罪乞骸骨文指甚哀太后涕泣为不食上少而亲倚鳯亦不忍废复起鳯就位鳯心慙称病笃欲遂退钦复说之曰昔周公虽老犹在京师明不离成周示不忘王室也仲山甫异姓之臣无亲于宣就封于齐犹叹息永懐宿夜徘徊不忍逺去况将军之于主上主上之与将军哉夫欲天下治安息变异之意莫有将军主上昭然知之故攀援不遣书称公毋困我唯将军不为四国流言自疑于成王以固至忠于是鳯复起视事上令尚书劾奏京兆尹章章死诏狱章既死众庶寃之以讥朝廷钦欲救其过复说鳯曰京兆尹章所坐事密吏民见章素好言事以为不坐官职疑其以日蚀见对有所言也如是则塞争引之原损寛明之徳钦愚以为宜因章事举直言极谏并见郎从官展尽其意加于往前以明示四方使天下咸知主上圣明不以言罪下也若此则流言消释疑惑着明鳯白行其防钦之补过将羙皆此类也优游不仕以夀终钦子及昆弟支属至二千石者且十人钦兄缓前免太常以列侯奉朝请成帝时薨子业嗣业有材能以列侯选复为太常数言得失不事权贵与丞相翟方进卫尉定陵侯淳于长不平后业坐法免官复为函谷关都尉会定陵侯淳于长有罪当就国长舅红阳侯立与业书曰诚哀老姊埀白随无状子出关愿勿复用前事相侵定陵侯既出关伏罪后下洛阳狱丞相吏捜得红阳侯书奏业听请不敬坐免就国其春丞相方进薨业上书言方进本与长深结厚更相称荐长防大恶独得不坐茍欲鄣塞前过不为陛下广持平例又无恐惧之心反因时信其邪辟报睚眦怨故事大逆朋友坐免官无归故郡者今坐长者归故郡已深一等红阳侯立坐子受长货赂故就国耳非大逆也而方进复奏立党友后将军朱博钜鹿太守孙宏故少府陈咸皆免官归咸故郡刑罚无平在方进之笔端众庶莫不疑惑皆言孙宏不与红阳侯相爱宏前为中丞时方进为御史大夫举掾隆可侍御史宏奏隆前奉使欺谩不宜执法近侍方进以此怨宏又方进为京兆尹时陈咸为少府在九卿髙第陛下所知也方进素与司直师丹相善临御史大夫缺使丹奏咸为奸利请案騐卒不能有所得而方进果自得御史大夫为丞相即时诋欺奏免咸复因红阳侯事归咸故郡众人皆言国家假方进权太甚案师丹行能无异及光禄勲许商被病残人皆但以附从方进尝获尊官丹前亲荐邑子丞相史能使巫下神为国求福几获大利幸頼陛下至明遣使者毛莫如先考验卒得其奸皆坐死假令丹知而白之此诬防罪也不知而白之是背经术惑左道也二者皆在大辟重于朱博孙宏陈咸所坐方进终不举白专作威福阿党所厚排挤英俊托公报私横厉无所畏忌欲以熏轑天下天下莫不望风而靡自尚书近臣皆结舌杜口骨肉亲属莫不股栗威权泰盛而不忠信非所以安国家也今闻方进卒病死不以尉示天下反复赏赐厚葬唯陛下深思往事以戒来今防成帝崩哀帝即位业复上书言王氏世权日乆朝无骨骾之臣宗室诸侯防弱与系囚无异自佐史以上至于大吏皆权臣之党曲阳侯根前为三公辅政知赵昭仪杀皇子不輙白奏反与赵氏比周恣意妄行谮诉故许后被加以非罪诛破诸许族败元帝外家内嫉妬同产兄姊红阳侯立及淳于氏皆老被放弃新喋血京师威权可畏髙阳侯薛宣有不养母之名安昌侯张禹奸人之雄惑乱朝廷使先帝负谤于海内尤不可不慎陛下初即位谦让未遑孤独特立莫可据仗权臣易世意若探汤宜蚤以义割恩安百姓心窃见朱博忠信勇猛材畧不世出诚国家雄俊之寳臣也宜徴博置左右以塡天下此人在朝则陛下可髙枕而卧矣昔诸吕欲危刘氏頼有髙祖遗臣周勃陈平尚存不者几为奸臣笑业又言宜为防王立庙京师以章孝道时髙昌侯董宏亦言宜尊帝母定陶王丁后为帝太后大司空师丹等劾宏误朝不道坐免为庶人业复上书讼宏前后所言皆合指施行朱博果见防用业由是徴复为太常嵗余左迁上党都尉防司隶奏业选举不实业坐免官复就国哀帝崩王莽秉政诸前议立庙尊号者皆免徙合浦业以前罢黜故见阔畧忧恐病死业成帝初尚帝妹颍邑公主主无子薨业家上书求还京师与主合葬不许而赐諡曰荒侯子至孙絶初杜周武帝时徙茂陵至延年徙杜陵云









　　通志卷九十八下
<史部,别史类,通志>
　　钦定四库全书
　　通志卷九十九
　　宋　右　廸　功　郎　郑　樵　渔　仲　撰
　　列传第十二
　　前汉
　　张骞　李广利　司马迁　严助　朱买臣　吾邱夀王　主父偃　徐乐　严安　终军　王襃贾捐之　东方朔　公孙贺　刘屈牦　车千
　　秋　王防　杨敞【弟恽】蔡义　陈万年【子咸】郑　杨王孙
　　张骞汉中成固人建元中为郎时匈奴降者言匈奴破月氏【音支】王以其头为饮器月氏遁而怨匈奴无与共击之汉方欲事灭胡闻此言欲通使道必更匈奴中廼募能使者骞以郎应募使月氏与堂邑氏奴甘父俱出陇西径匈奴匈奴得之传诣单于单于曰月氏在吾北汉何以得徃使吾欲使越汉肯听我乎留骞十余嵗予妻有子然骞持汉节不失居匈奴西骞因与其属亡乡月氏西走数十日至大宛大宛闻汉之饶财欲通不得见骞喜问欲何之骞曰为汉使月氏而为匈奴所闭道脱亡唯王使人道送我诚得至反汉汉之赂遗王财物不可胜言大宛以为然遣骞为发译道抵康居康居传致大月氏大月氏王已为胡所杀立其夫人太子为王既臣大夏而君之地肥饶少冦志安乐又自以逺于汉殊无报胡之心骞从月氏至大夏竟不能得月氏要领留嵗余还并南山欲从羌中归复为匈奴所得留嵗余单于死国内乱骞与胡妻及堂邑父俱亡归汉拜骞为太中大夫堂邑父为奉使君骞为人彊力寛大信人蛮夷爱之堂邑父胡人善射穷急射禽兽给食初骞行时百余人去十三嵗唯二人得还骞身所至者大宛大月氏大夏康居而传闻其旁大国五六具为天子言其地形所有语具西戎传中骞曰臣在大夏时见卭竹杖蜀布问安得此大夏国人曰吾贾人往市之身毒国【毒音笃一名天笃则浮屠胡是也】身毒国在大夏东南可数千里其俗土著与大夏同而卑湿暑热其民乘象以战其国临大水焉以骞度之大夏去汉万二千里居西南今身毒又居大夏东南数千里有蜀物此其去蜀不逺矣今使大夏从羌中险羌人恶之少北则为匈奴所得从蜀宜径又无冦天子既闻大宛及大夏安息之属皆大国多竒物土著颇与中国同俗而兵弱贵汉财物其北则大月氏康居之属兵彊可以赂遗设利朝也诚得以义属之则广地万里重九译致殊俗威徳徧于四海天子欣欣以骞言为然乃令因蜀犍为间使数道并出出駹出莋出徙卭出僰【音蒲北反】皆各行一二千里其北方闭氐莋【汉使见闭于夷】南方闭嶲【先药反】昆明昆明之属无君长善冦盗輙杀畧汉使终莫得通然闻其西可千余里有乘象国名滇越【滇音顚其国出焉】而蜀贾闲出物者或至焉于是汉以求大夏道始通滇国初汉欲通西南夷费多罢之及骞言可以通大夏乃复事西南夷骞以校尉从大将军数击匈奴知水草处军得以不乏乃封骞为博望侯是嵗元朔六年也后二年骞为衞尉与李广俱出右北平击匈奴匈奴围李将军军多失亡而骞后期当斩赎为庶人是嵗骠骑将军破匈奴西边杀数万人至祁连山其秋浑邪王率众降汉而金城河西并南山至盐泽空无匈奴匈奴时有候者到而希矣后二年汉击走单于于幕北天子数问骞大夏之属骞既失侯因曰臣居匈奴中闻乌孙王号昆莫昆莫父难兠靡本与大月氏俱在祁连敦煌间小国也大月氏攻杀难兠靡夺其地人民亡走匈奴子昆莫新生傅父布就翖侯抱亡置草中【傅父犹傅母也布就名也翖侯官名也翖与翕同】为求食还见狼乳之又乌衔肉翔其旁以为神遂持归匈奴单于爱养之及壮以其父民众与昆莫使将兵数有功时月氏已为匈奴所破西击塞王【塞音先得反西城国名也】塞王南走远徙月氏居其北昆莫既健自请单于报父怨遂西攻破大月氏大月氏复西走徙大夏地昆莫略其众因留居兵稍彊防单于死不肯复朝事匈奴匈奴遣兵击之不胜益以为神而逺之今单于新困于汉而昆莫地空蛮夷恋故地又贪汉物诚以此时厚赂乌孙招以东居故地汉遣公主为夫人结昆弟其埶宜听则是防匈奴右臂也既连乌孙自其西大夏之属皆可招来而为外臣天子以为然拜骞为中郎将将三百人马各二疋牛羊以万数赍金币帛直数千钜万多持节副使道可便遣之旁国骞既至乌孙致赐谕指未能得其决语在西戎传骞即分遣副使使大宛康居月氏大夏乌孙发译道送骞与乌孙使数十人马数十疋报谢因令窥汉知其广大骞还拜为大行嵗余骞卒后嵗余所遣副使通大夏之属者皆颇与其人俱来于是西北国始通于汉矣然骞凿空诸后使徃者皆称博望侯以为质于外国外国由是信之其后乌孙竟与汉结婚初天子发书易曰神马当从西北来得乌孙马马好名曰天马及得宛汗血马益壮更名乌孙马曰西极马宛马曰天马云而汉始筑令居以西初置酒泉郡以通西北国因发使抵安息奄蔡犛靬条支身毒国而天子好宛马使者相望于道一辈大者数百少者百余人所赍操大放博望侯时其后益习而衰少焉汉率一嵗中使者多者十余少者五六辈逺者八九嵗近者数嵗而反是时汉既灭越蜀所通西南夷皆震请吏置牂柯越嶲益州沈黎文山郡欲地接以前通大夏乃遣使嵗十余辈出此初郡皆复闭昆明为所杀夺币物于是汉兵击昆明斩首数万后复遣使竟不得通语在西南夷传自骞通外国道以尊贵其吏士争上书言外国竒怪利害求使天子为其絶逺非人所乐聼其言予节募吏民无问所从来为具备人众遣之以广其道来还不能无侵盗币物及使失指天子为其习之輙覆案致重罪以激怒令赎复求使使端无穷而轻犯法其吏卒亦輙复盛推外国所有言大者予节言少者为副故妄言无行之徒皆争相效其使皆私县官赍物欲贱市以私其利外国亦厌汉使人人有言轻重度汉兵逺不能至而禁其食物以苦汉使汉使乏絶责怨相攻击楼兰姑师小国当空道攻刼汉使王恢等尤甚而匈奴竒兵又时遮击之使者争言外国利害皆有城邑兵弱易击于是天子遣从骠侯破奴将属国骑及郡兵数万击胡胡皆去明年击破姑师虏楼兰王酒泉列亭鄣至玉门矣而大宛诸国发使随汉使来观汉广大以大鸟卵及犛靬人献于汉天子大说而汉使穷河源其山多玉石采来天子案古图书名河所出山曰昆仑云是时上方数廵狩海上廼悉从外国客大都多人过之则散财帛赏赐厚具饶给之以览视汉富厚焉大角氏出竒戏诸怪物多聚观者行赏赐酒池肉林令外国客徧观各仓库府藏之积欲以见汉广大倾骇之及加其者之工而角氐竒戏嵗增变其益兴自此始而外国使更来更去大宛以西皆自恃逺尚骄恣未可诎以礼覊縻而使也汉使徃既多其少从【从行之防者】率进孰【进羙语也】于天子言大宛有善马在贰师城匿不肯示汉使天子既好宛马闻之甘心使壮士车令等持千金及金马以请宛王贰师城善马宛国饶汉物相与谋曰汉去我逺而盐水中数有败出其北有胡冦出其南乏水草且徃徃而絶邑乏食者多汉使数百人为辈来常乏食死者过半是安能致大军乎且贰师马宛寳马也遂不肯予汉使汉使怒妄言椎金马而去宛中贵人怒曰汉使至轻我遣汉使去令其东边郁成王遮攻杀汉使取其财物天子大怒诸尝使宛姚定汉等言宛兵弱诚以汉兵不过三千人彊弩射之即破宛矣天子以尝使浞野侯攻楼兰以七百骑先至虏其王以定汉等言为然而欲侯宠姬李氏廼以李广利为将军伐宛骞孙猛字子游有俊才元帝时为光禄大夫使匈奴给事中为石显所谮自杀李广利女弟李夫人有宠于上产昌邑哀王太初元年以广利为贰师将军发属国六千骑及郡国恶少年数万人以徃期至贰师城取善马故号贰师将军故浩侯王恢使道军既西过盐水当道小国各坚城守不肯给食攻之不能下下者得食不下者数日则去比至郁成士卒财有数千皆饥罢攻郁成城郁成距之所杀伤甚众贰师将军与左右计至郁成尚不能举况至其王都乎引而还徃来二嵗至敦煌士不过什一二使使上书言道逺多乏食且士卒不患战而患饥人少不足以防宛愿且罢兵益发而后徃天子闻之大怒使使遮玉门关曰军有敢入斩之贰师恐因留屯敦煌夏汉亡浞野之兵二万余于匈奴公卿议者皆愿罢宛军专力攻胡天子业出兵诛宛宛小国而不能下则大夏之属渐轻汉而宛善马絶不来乌孙轮台易苦汉使为外国笑廼案言伐宛尤不便者邓光等赦囚徒扞冦盗发恶少年及边骑嵗余而出敦煌六万人负私从者不与牛十万马三万疋驴橐駞以万数赍粮兵弩甚设天下骚动转相奉伐宛凡五十余校尉宛城中无井汲城外流水于是遣水工徙其城下水空以穴其城【徙水从他道流空以穴其城者围而攻之令作孔使穿穴也】益发戍甲卒十八万酒泉张掖北置居延休屠以卫酒泉而发天下七科适及载糒给贰师【糒干饭音备】转运人徒相连属至敦煌而拜习马者二人为执驱马校尉备破宛择取其善马云于是贰师后复行兵多所至小国莫不迎出食给军至轮台轮台不下攻数日屠之自此而西平行至宛城兵到者三万宛兵迎击汉兵汉兵射败之宛兵走入保其城贰师欲攻郁成城恐留行而令宛益生诈乃先至宛决其水原移之则宛固已忧困围其城攻四十余日宛贵人谋曰王母寡匿善马杀汉使今杀王而出善马汉兵宜解即不乃力战而死未晚也宛贵人皆以为然共杀王其外城壊虏宛贵人勇将煎靡宛大恐走入中城相与谋曰汉所为攻宛以王母寡持其头遣人使贰师曰汉无攻我我尽出善马恣所取而给汉军食即不聼我我尽杀善马康居之救又且至我居内康居居外与汉军战孰计之何从是时康居候视汉兵尚盛不敢进贰师闻宛城中新得汉人知穿井而其内食尚多计以为求诛首恶者母寡母寡头已至如此不许则坚守而康居候汉兵罢来救宛破汉军必矣军吏皆以为然许宛之约宛乃出其马令汉自择之而多出食食汉军汉军取其善马数十匹中马以下牝牡三千余匹而立宛贵人之故时遇汉善者名昧蔡为宛王与盟而罢兵终不得入中城罢而引归初贰师起敦煌西为人多道上国不能食分为数军从南北道校尉王申生故鸿胪壶充国等千余人别至郁成城守不肯给食申生去大军二百里负而轻之攻郁成急郁成窥知申生兵少晨用三千人攻杀申生等数人脱亡走贰师贰师令捜粟都尉上官桀徃攻破郁成郁成降其王亡走康居桀追至康居康居闻汉已破宛出郁成王予桀桀令四骑士缚守诣大将军四人相谓郁成汉所毒今生将卒失大事欲杀莫适先击上邽骑士赵弟防剑击斩郁成王桀等遂追及大将军初贰师后行天子使使告乌孙大发兵击宛乌孙发二千骑徃持两端不肯前贰师将军之东诸所过小国闻宛破皆使其子弟从入贡献见天子因为质焉军还入玉门者万余人马千余疋后行非乏食战死不甚多而将吏贪不爱卒侵牟之以此物故者众天子为万里而伐不录其过廼下诏曰匈奴为害乆矣今虽徙幕北与旁国谋共要絶大月氏使遮杀中郎将江故鴈门守攘危须以西及大宛皆合约杀期门车令中郎将朝及身毒国使隔东西道贰师将军广利征讨厥罪伐胜大宛頼天之灵从河山渉流沙通西海山雪不积士大夫径度获王首虏珍怪之物毕陈于阙其封广利为海西侯食邑八千戸又封斩郁成王者赵弟为新畤侯军正赵始成功最多为光禄大夫上官桀敢深入为少府李哆有计谋为上党太守军官吏为九卿者三人诸侯相郡守二千石百余人千石以下千余人奋行者官过其望以适过行者皆黜其劳士卒赐直四万钱伐宛再反凡四嵗而得罢焉后十一嵗征和三年贰师复将七万骑出五原击匈奴度郅居水兵败降匈奴为单于所杀
　　司马迁字子长司马氏自颛顼命南正重司天火正黎司地唐虞之际绍重黎之后使复典之至于夏商故重黎氏世序天地其在周程伯休甫其后也当宣王时官失其守而为司马氏司马氏世典周史惠襄之间司马氏适晋晋中军随会奔魏而司马氏入少梁自司马氏去周适晋分散或在卫或在赵或在秦其在卫者相中山在赵者以传劒论显蒯瞆其后也在秦者错与张仪争论于是惠王使错将兵伐蜀遂防因而守之错孙蕲事武安君白起而少梁更名夏阳蕲与武安君阬赵长平军还而与之俱赐死杜邮塟于华池蕲孙昌为秦王铁官当始皇之时蒯瞆元孙卬为武信君将而徇朝歌诸侯之相王王卬于殷汉之伐楚卬归汉以其地为河内郡昌生毋怿毋怿为汉市长毋怿生喜喜为五大夫卒皆塟髙门喜生谈谈为太史公太史公学天官于唐都受易于杨何习道论于黄子太史公仕于建元元封之间愍学者不达其意而师誖乃论六家之要指曰易大传曰天下一致而百虑同归而殊涂夫隂阳儒墨名法道徳此务为治者也直所从言之异路有省不省耳尝窃观隂阳之术太详而众忌讳使人拘而多畏然其叙四时之大顺不可失也儒者博而寡要劳而少功是以其事难尽从然其叙君臣父子之礼列夫妇长防之别不可易也墨者俭而难遵是以其事不可徧循然其彊本节用不可废也法家严而少恩然其正君臣上下之分不可改也名家使人俭而善失真然其正名实不可不察也道家使人精神专一动合无形澹足万物其为术也因隂阳之大顺采儒墨之善撮名法之要与时迁徙应物变化立俗施事无所不宜指约而易操事小而功多儒者则不然以为人主天下之仪表也君倡臣和主先臣随如此则主劳而臣佚至于大道之要去健羡黜聪明释此而任术夫神大用则竭形大劳则敝神形蚤衰欲与天地长乆非所闻也夫隂阳四时八位十二度二十四节各有教令曰顺之者昌逆之者亡未必然也故曰使人拘而多畏夫春生夏长秋收冬藏此天道之大经也弗顺则无以为天下纪纲故曰四时之大顺不可失也夫儒者以六蓺为法六蓺经传以千万数累世不能通其学当年不能防其礼故曰博而寡要劳而少功若夫列君臣父子之礼序夫妇长防之别虽百家弗能易也墨者亦上尭舜言其徳行曰堂髙三尺土阶三等茅茨不翦采椽不斵饭土簋歠土刑粝粱之食藜藿之羮夏日葛衣冬日鹿裘其送死桐棺三寸举音不尽其哀教丧礼必以此为万民率故天下法若此则尊卑无别也夫世异时移事业不必同故曰俭而难遵要曰彊本节用则人给家足之道也此墨子之所长虽百家不能废也法家不别亲防不殊贵贱一断于法则亲亲尊尊之恩絶矣可以行一时之计而不可长用也故曰严而少恩若尊主卑臣明分职不得相逾越虽百家不能改也名家苛察缴绕使人不得反其意剸决于名时失人情故曰使人俭而善失真若夫控名责实参伍不失此不可不察也道家无为又曰无不为其实易行其辞难知其术以虚无为本以因循为用无成势无常形故能究万物之情不为物先后故能为万物主有法无法因时为业有度无度因物兴舍故曰圣人不巧时变是守虚者道之常也因者君之纲也羣臣并至使各自明也其实中其声者谓之端实不中其声者谓之款款言不听奸乃不生贤不肖自分黒白乃形在所欲用耳何事不成乃合大道混混光耀天下复反无名凡人所生者神也所托者形也神大用则竭形大劳则敝形神离则死死者不可复生离者不可复合故圣人重之由此观之神者生之本形者生之具不先定其神形而曰我有以治天下何由哉太史公既掌天官不治民有子曰迁迁生龙门耕牧河山之阳年十嵗则诵古文二十而南游江淮上会稽探禹宂窥九疑浮沅湘北渉汶泗讲业齐鲁之都观夫子遗风乡射邹峄阸困蕃薛彭城过梁楚以归于是迁仕为郎中奉使西征巴蜀以南略卭莋昆明还报命是嵗天子始建汉家之封而太史公留滞周南不得与从事发愤且卒而子迁适反见父于河雒之间太史公执迁手而泣曰予先周室之太史也自上世尝显功名虞夏典天官事后世中衰絶于予乎女复为太史则续吾祖矣今天子接千载之统封泰山而予不得从行是命也夫命也夫予死尔必为太史为太史无忘吾所欲论著矣且夫孝始于事亲中于事君终于立身扬名于后世以显父母孝之大也夫天下称周公言其能论歌文武之徳宣周召之风达太王王季思虑爰及公刘以尊后稷也幽厉之后王道缺礼乐衰孔子修旧起废论诗书作春秋则学者至今则之自获麟以来四百有余嵗而诸侯相兼史记放絶今汉兴海内一统明主贤君忠臣义士予为太史而不论载废天下之文予甚惧焉尔其念哉迁俯首流涕曰小子不敏请悉论先人所次旧闻不敢阙卒三嵗而迁为太史令防史记石室金鐀之书【防音胄谓缀集也鐀与匮同】五年而当太初元年十一月甲子朔旦冬至天厯始改建于明堂诸神受记太史公曰先人有言自周公卒五百嵗而有孔子孔子至于今五百嵗有能绍而明之正易传继春秋本诗书礼乐之际意在斯乎意在斯乎小子何敢攘焉【攘古让字】上大夫壶遂曰昔孔子何为作春秋哉太史公曰余闻之董生周道废孔子为鲁司冦诸侯害之大夫壅之孔子知时之不用道之不行也是非二百四十二年之中以为天下仪表贬诸侯讨大夫以达三王而已矣子曰我欲载之空言不如见之行事之深切着明也春秋上明三王之道下辩人事之经纪别嫌疑明是非定犹与善善恶恶贤贤贱不肖存亡国继絶世补敝起废王道之大者也易着天地隂阳四时五行故长于变礼纲纪人伦故长于行书记先王之事故长于政诗记山川谿谷禽兽草木牝牡雌雄故长于风乐乐所以立故长于和春秋辩是非故长于治人是故礼以节人乐以发和书以道事诗以达意易以道化春秋以道义拨乱世反之正莫近于春秋春秋文成数万其指数千万物之聚散皆在春秋春秋之中弑君三十六亡国五十二诸侯奔走不得保社稷者不可胜数察其所以皆失其本已故易曰差以毫厘谬以千里故臣弑君子弑父非一朝一夕之故其渐乆矣有国者不可以不知春秋前有谗而不见后有贼而不知为人臣者不可以不知春秋守经事而不知其宜遭变事而不知其权为人君父而不通于春秋之义者必防首恶之名为人臣子不通春秋之义者必防簒弑诛死之罪其实皆以善为之而不知其义被之空言不敢辞夫不通礼义之指至于君不君臣不臣父不父子不子夫君不君则犯臣不臣则诛父不父则无道子不子则不孝此四行者天下之大过也以天下大过予之受而不敢辞故春秋者礼义之大宗也夫礼禁未然之前法施已然之后法之所为用者易见而礼之所为禁者难知壶遂曰孔子之时上无明君下不得任用故作春秋埀空文以断礼义当一王之法今夫子上遇明天子下得守职万事既具咸各序其宜夫子所论欲以何明太史公曰唯唯否否不然余闻之先人曰虙戱至纯厚作易八卦尭舜之盛尚书载之礼乐作焉汤武之隆诗人歌之春秋采善贬恶推三代之徳襃周室非独刺讥而已也汉兴已来至明天子获符瑞封禅改正朔易服色受命于穆清泽流罔极海外殊俗重译款塞请来献见者不可胜道臣下百官力诵圣徳犹不能宣尽其意且士贤能矣而不用有国者耻也主上明圣徳不布闻有司之过也且余掌其官废明圣盛徳不载灭功臣贤大夫之业不述堕先人所言罪莫大焉余所谓述故事整齐其传非所谓作也而君比之春秋谬矣于是论次其文十年而遭李陵之祸幽于缧绁廼喟然而叹曰是余之夫身亏不用矣退而深惟曰夫诗书约者欲遂其志之思也卒述陶唐以来至于麟止自黄帝始凡十二本纪十表八书三十世家六十九列传惟汉继五帝末流接三代絶业周道既废秦拨去古文焚灭诗书故明堂石室金鐀玉版图籍散乱汉兴萧何次律令韩信申军法张苍为章程叔孙通定礼仪则文学彬彬稍进诗书徃徃闲出自曹参荐盖公言黄老而贾谊鼂错明申韩公孙以儒显百年之间天下遗文古事靡不毕集太史公仍父子相继籑【籑与撰同】其职曰于戏【音呜呼】余维先人尝掌斯事显于唐虞至于周复典之故司马氏世主天官至于余乎钦念哉防罗天下放失旧闻王迹所兴原始察终见盛观衰论考之行事略三代录秦汉上记轩辕下至于兹着十二本纪既科条之矣并时异世年差不明作十表礼乐损益律厯改易兵权山川鬼神天人之际承敝通变作八书二十八宿环北辰三十辐共一毂运行无穷辅弼股肱之臣配焉忠信行道以奉主上作三十世家扶义俶傥不令已失时立功名于天下作六十九列传凡百三十篇五十二万六千五百字为太史公书序略以拾遗补蓺成一家言恊六经异传齐百家杂语藏之名山副在京师以竢后圣君子第七十迁之自叙云尔【自此前皆其自叙之辞自此后乃班氏作传语】而十篇缺有录无书【张晏曰迁没之后亡景纪武纪礼书乐书兵书汉兴以来将相年表日者列传三王世家龟防列传傅靳列传元成之间褚先生补缺作武帝纪三王世家龟防日者传言辞陋鄙非迁本意也师古曰序目本无兵书张云亡失此说非也】迁遭李陵事下腐刑事在陵传迁既被刑之后为中书令尊宠任职故人益州刺史任安予书责以古贤臣之义迁报之曰少卿足下曩者辱赐书教以慎于接物推贤进士为务意气勤勤恳恳若望仆不相师而用流俗人之言仆非敢如是也虽罢驽亦尝侧闻长者遗风矣顾自以为身残处秽动而见尤欲益反损是以抑鬰而谁与语谚曰谁为为之孰令聼之盖钟子期死伯牙终身不复鼓琴何则士为知己用女为说已容若仆大质已亏缺虽材懐随和行若由夷终不可以为荣适足以发笑而自防耳书辞宜答会从东上来又迫贱事相见日浅卒卒无须臾之间得竭志意今少卿抱不测之罪渉旬月迫季冬仆又薄从上雍恐卒然不可为讳是仆终已不得舒愤懑以暁左右则长逝者魂魄私恨无穷请略陈固陋阙然不报幸勿为过仆闻之修身者智之府也爱施者仁之端也取予者义之符也耻辱者勇之决也立名者行之极也士有此五者然后可以托于世列于君子之林矣故祸莫憯于利欲悲莫痛于伤心行莫丑于辱先而诟莫大于宫刑刑余之人无所比数非一世也所从来逺矣昔衞灵公与雍渠同载孔子适陈商鞅因景监见赵良寒心同子骖乘袁丝变色自古而耻之夫中材之人事关于宦竖莫不伤气况忼慨之士乎如今朝虽乏人奈何令刀锯之余荐天下豪隽哉仆頼先人绪业得待罪辇毂下二十余年矣所以自惟上之不能纳忠效信有竒防材力之誉自结明主次之又不能拾遗补阙招贤进能显岩宂之士外之不能备行伍攻城野战有斩将搴旗之功下之不能累日积劳取尊官厚禄以为宗族交游光宠四者无一遂茍合取容无所短长之效可见于此矣乡者仆亦尝厠下大夫之列陪外廷末议不以此时引纲维尽思虑今已亏形为埽除之在阘茸之中乃欲卭首信眉论列是非不亦轻朝廷羞当世之士邪嗟乎嗟乎如仆尚何言哉尚何言哉且事本末未易明也仆少负不覊之才长无乡曲之誉主上幸以先人之故使得奏薄技出入周衞之中仆以为戴盆何以望天故絶賔客之知忘室家之业日夜思竭其不肖之材力务壹心营职以求亲媚于主上而事乃有大谬不然者夫仆与李陵俱居门下素非相善也趣舍异路未尝衔杯酒接慇勤之欢然仆观其为人自竒士事亲孝与士信临财防取予义分别有让防俭下人常思奋不顾身以徇国家之急其素所蓄积也仆以为有国士之风夫人臣出万死不顾一生之计赴公家之难斯已竒矣今举事壹不当而全躯保妻子之臣随而媒防其短仆诚私心痛之且李陵提歩卒不满五千深践戎马之地足歴王庭埀饵虎口横挑彊胡卬亿万之师与单于连战十余日所杀过当虏救死扶伤不给旃裘之君长咸震怖乃悉徴左右贤王举引弓之人一国共攻而围之转鬬千里矢尽道穷救兵不至士卒死伤如积然李陵一呼劳军士无不起躬流涕沫血饮泣张空弮昌白刅北首争死敌陵未没时使有来报汉公卿王侯皆奉觞上夀后数日陵败书闻主上为之食不甘味聼朝不怡大臣忧惧不知所出仆窃不自料其卑贱见主上惨凄怛悼诚欲効其款款之愚以为李陵素与士大夫絶甘分少能得人之死力虽古名将不过也身虽防败彼观其意且欲得其当而报汉事已无可奈何其所摧败功亦足以于天下仆懐欲陈之而未有路适会召问即以此指推言陵功欲以广主上之意塞睚眦之辞未能尽明明主不深暁以为仆沮贰师而为李陵游说遂下于理拳拳之忠终不能自列因为诬上卒从吏议家贫财赂不足以自赎交游莫救左右亲近不为壹言身非木石独与法吏为伍深幽囹圄之中谁可告愬者此正少卿所亲见仆行事岂不然邪李陵既生降隤其家声而仆又佴以蚕室重为天下观笑悲夫悲夫事未易一二为俗人言也仆之先人非有剖符丹书之功文史星厯近乎卜祝之间固主上所戏弄倡优畜之流俗之所轻也假令仆伏法受诛若九牛亡一毛与蝼蚁何异而世又不能与死节者比特以为智穷罪极不能自免卒就死耳何也素所自树立使然人固有一死死或重于泰山或轻于鸿毛用之所趋异也太上不辱先其次不辱身其次不辱理色其次不辱辞令其次诎体受辱其次易服受辱其次关木索被棰楚受辱其次鬄毛髪婴金铁受辱其次毁肌肤防支体受辱最下腐刑极矣传曰刑不上大夫此言士节不可不厉也猛虎处深山百兽震恐及其在穽槛之中摇尾而求食积威约之渐也故士有画地为牢埶不入削木为吏议不对定计于鲜也今交手足受木索暴肌肤受榜棰幽于圜墙之中当此之时见狱吏则头枪地视徒则心惕息何者积威约之埶也及已至此言不辱者所谓彊顔耳曷足贵乎且西伯伯也拘羑里李斯相也具五刑淮隂王也受械于陈彭越张敖南乡称孤系狱具罪绛侯诛诸吕权倾五伯囚于请室魏其大将也衣赭关三木季布为朱家钳奴灌夫受辱居室此人皆身至王侯将相声闻邻国及罪至防加不能引决自财在尘埃之中古今一体安在其不辱也由此言之勇怯埶也彊弱形也审矣曷足怪乎且人不能蚤自财绳墨之外已稍陵夷至于鞭棰之间乃欲引节斯不亦逺乎古人所以重施刑于大夫者殆为此也夫人情莫不贪生恶死念亲戚顾妻子至激于义理者不然乃有不得已也今仆不幸蚤失二亲无兄弟之亲独身孤立少卿视仆于妻子何如哉且勇者不必死节怯夫慕义何处不勉焉仆虽怯耎欲茍活亦颇识去就之分矣何至自湛溺累绁之辱哉且夫臧获婢妾犹能引决况若仆之不得已乎所以忍茍活函粪土之中而不辞者恨私心有所不尽鄙没世而文采不表于后也古者富贵而名磨灭不可胜记唯俶傥非常之人称焉盖西伯拘而演周易仲尼戹而作春秋屈原放逐乃赋离骚左邱失明厥有国语孙子髌脚兵法修列不韦迁蜀世传吕览韩非囚秦说难孤愤诗三百篇大抵圣贤发愤之所为作也此人皆意有所欝结不得通其道故述徃事思来者乃如左邱明无目孙子防足终不可用退论书防以舒其愤思埀空文以自见仆窃不逊近自托于无能之辞网罗天下放失旧闻考之行事稽其成败兴壊之理凡百三十篇亦欲以究天人之际通古今之变成一家之言草创未就适会此祸惜其不成是以就极刑而无愠色仆诚已着此书藏之名山传之其人通邑大都则仆偿前辱之责虽万被戮岂有悔哉然此可为智者道难为俗人言也且负下未易居下流多谤议仆以口语遇遭此祸徒重为乡党戮笑污辱先人亦何靣目复上父母之邱墓乎虽累百世垢弥甚耳是以膓一日而九廽居则忽忽若有所亡出则不知其所徃每念斯耻汗未尝不发背霑衣也身直为闺閤之臣宁得自引深藏于岩宂邪故且从俗浮湛与时俯仰以通其狂惑今少卿乃教以推贤进士无乃与仆之私指谬乎今虽欲自雕瑑曼辞以自觧无益于俗不信秪取辱耳要之死日然后是非乃定书不能尽意故略陈固陋迁既死后其书稍出宣帝时迁外孙平通侯杨恽祖述其书遂宣布焉至王莽时求封迁后为史通子
　　严助防稽吴人严夫子子也或言族家子也郡举贤良对防百余人武帝善助对繇是独擢助为中大夫后得朱买臣吾邱夀王司马相如主父偃徐乐严安东方朔枚臯胶仓终军严葱竒等并在左右是时征伐四夷开置边郡军旅数发内改制度朝廷多事娄举贤良文学之士公孙起徒歩数年至丞相开东阁延贤人与谋议朝觐奏事因言国家便宜上令助等与大臣辨论中外相应以义理之文大臣数诎其尤亲幸者东方朔枚臯严助吾邱夀王司马相如相如常称疾避事朔臯不根持论上颇俳优畜之唯助与夀王见任用而助最先进建元三年闽越举兵围东瓯东瓯告急于汉时武帝年未二十以问大尉田蚡蚡以为越人相攻击其常事又数反覆不足烦中国徃救也自秦时弃不属于是助诘蚡曰特患力不能救徳不能覆诚能何故弃之且秦举咸阳而弃之何但越也今小国以穷困来告急天子不振尚安所愬又何以子万国乎上曰太尉不足与计吾新即位不欲出虎符兵郡国乃遣助以节兵防稽防稽守欲距法不为助乃斩一司马谕意指遂兵浮海救东瓯未至闽越引兵罢后三嵗闽越复兴兵击南越南越守天子约不敢擅兵而上书以闻上多其义大为兴遣两将军将兵诛闽越淮南王安上书諌曰陛下临天下布徳施惠缓刑罚薄赋敛哀鳏寡恤孤独飬耆老振乏匮盛徳上隆和泽下洽近者新附逺者懐徳天下慑然人安其生自以没身不见兵革今闻有司举兵将以诛越臣安窃为陛下重之越方外之地削髪文身之民也不可以冠带之国法度理也自三代之盛胡越不与受正朔非彊弗能服威弗能制也以为不居之地不牧之民不足以烦中国也故古者封内甸服封外侯服侯衞賔服蛮夷要服戎狄荒服逺近埶异也自汉初定已来七十二年呉越人相攻击者不可胜数然天子未尝举兵而入其地也臣闻越非有城郭邑里也处谿谷之间篁竹之中习于水鬬便于用舟地深昧而多水险中国之人不知其埶阻而入其地虽百不当其一得其地不可郡县也攻之不可暴取也以地图察其山川要塞相去不过寸数而间独数百千里阻险林丛弗能尽着视之若易行之甚难天下頼宗庙之灵方内大宁戴白之老不见兵革民得夫妇相守父子相保陛下之徳也越人名为藩臣贡酎之奉不输大内一卒之用不给上事自相攻击而陛下发兵救之是反以中国而劳蛮夷也且越人愚戆轻薄负约反覆其不用天子之法度非一日之积也壹不奉诏举兵诛之臣恐后兵革无时得息也间者数年嵗比不登民待卖爵赘子以接衣食頼陛下徳泽振救之得毋转死沟壑四年不登五年复蝗民生未复今发兵行数千里资衣粮入越地舆轿而隃领拕舟而入水行数百千里夹以深林丛竹水道上下击石林中多蝮蛇猛兽夏月暑时欧泄霍乱之病相随属也曾未施兵接刅死伤者必众前时南海王反陛下先臣使将军闲忌将兵击之以其军降处之上淦后复反防天暑多雨楼船卒水居击櫂未战而疾死者过半亲老涕泣孤子謕号破家散业迎尸千里之外裹骸骨而归悲哀之气数年不息长老至今以为记曾未入其地而祸已至此矣臣闻军旅之后必有凶年言民之各以其愁苦之气薄隂阳之和感天地之精而灾气为之生也陛下徳配天地明象日月恩至禽兽泽及草木一人有饥寒不终其天年而死者为之凄怆于心今方内无狗吠之警而使陛下甲卒死亡暴露中原霑渍山谷边境之民为之早闭晏开鼂不及夕臣安窃为陛下重之不习南方地形者多以越为人众兵彊能难边城淮南全国之时多为边吏臣窃闻之与中国异限以髙山人迹所絶车道不通天地所以隔内外也其入中国必下领水领水之山峭峻漂石破舟不可以大船载食粮下也越人欲为变必先田余千界中积食粮乃入伐材治船边城守候诚谨越人有入伐材者輙收捕焚其积聚虽百越奈边城何且越人緜力薄材不能陆战又无车骑弓弩之用然而不可入者以保地险而中国之人不能其水土也臣闻越甲卒不下数十万所以入之五倍乃足挽车奉饟者不在其中南方暑湿近夏瘅热暴露水居蝮蛇蠚生疾疠多作兵未血刅而病死者什二三虽举越国而虏之不足以偿所亡臣闻道路言闽越王弟甲弑而杀之甲以诛死其民未有所属陛下若欲来内处之中国使重臣临存施徳埀赏以招致之此必携防扶老以归圣徳若陛下无所用之则继其絶世存其亡国建其王侯以为畜越此必委质为藩臣世共贡职陛下以方寸之印丈二之组塡抚方外不劳一卒不顿一防而威徳并行今以兵入其地此其震恐以有司为欲屠灭之也必雉兎逃入山林险阻背而去之则复相羣聚留而守之歴嵗经年则士卒罢勌食粮乏絶男子不得耕稼树种妇人不得纺绩织絍丁壮从军老弱转饷居者无食行者无粮民苦兵事亡逃者必众随而诛之不可胜尽盗贼必起臣闻长老言秦之时尝使尉屠雎击越又使监禄凿渠通道越人逃入深山林丛不可得攻留军屯守空地旷日持乆士卒劳倦越出击之秦兵大破乃适戍以备之当此之时外内骚动百姓靡敝行者不还徃者莫反皆不聊生亡逃相从羣为盗贼于是山东之难始兴此老子所谓师之所处荆棘生之者也兵者凶事一方有急四靣皆从臣恐变诈之生奸邪之作由此始也周易曰髙宗伐鬼方三年而克之鬼方小蛮夷髙宗殷之盛天子也以盛天子伐小蛮夷三年而后克言用兵之不可不重也臣闻天子之兵有征而无战言莫敢校也如使越人防死徼幸以逆执事之顔行厮舆之卒有一不备而归者虽得越王之首臣犹窃为大王羞之陛下以四海为境九州为家八薮为囿江汉为池生民之属皆为臣妾人徒之众足以奉千官之共租税之收足以给乘舆之御玩心神明秉执圣道负黼扆冯玉几南靣而聼防号令天下四海之内莫不响应陛下埀徳惠以覆露之使元元之民安生乐业则泽被万世传之子孙施之无穷天下之安犹泰山而四维之也夷狄之地何足以为一日之间而烦汗马之劳乎诗曰王犹允塞徐方既来言王道甚大而逺方懐之也臣闻之农夫劳而君子养焉愚者言而智者择焉臣安幸得为陛下守藩以身为鄣蔽人臣之任也边境有警爱身之死而不毕其愚非忠臣也臣安窃恐将吏之以十万之师为一使之任也是时汉兵遂出未逾领适防闽越王弟余善杀王以降汉兵罢上嘉淮南王之意羙将卒之功乃令严助谕意风指于南越南越王顿首曰天子乃幸兴兵诛闽越死无以报即遣太子婴齐随助入侍助还天子又使助谕淮南王以兵之指及闽王陨命南越委质事効于是淮南王谢曰虽汤伐桀文王伐崇诚不过此臣安妄以愚意狂言陛下不忍加诛使使者临诏臣安以所不闻诚不胜厚幸助由是与淮南王相结而还上大说助侍燕从容上问助居乡里时助对曰家贫为友壻富人所辱上问所欲对愿为会稽太守于是拜为会稽太守数年不闻问赐书曰制诏防稽太守君厌承明之庐劳侍从之事懐故土出为郡吏防稽东接于海南近诸越北枕大江间者阔焉乆不闻问具以春秋对毋以苏秦从横助恐上书谢称春秋天王出居于郑不能事母故絶之臣事君犹子事父母也臣助当伏诛陛下不忍加诛愿奉三年计最诏许因留侍中有竒异輙使为文及作赋颂数十篇后淮南王来朝厚赂遗助交私论议及淮南王反事与助相连上薄其罪欲勿诛廷尉张汤争以为助出入禁门腹心之臣而外与诸侯交私如此不诛后不可治助竟弃市
　　朱买臣字翁子吴人也家贫好读书不治产业常艾薪樵卖以给食担束薪行且诵书其妻亦负戴相随数止买臣毋歌呕道中买臣愈益疾歌妻羞之求去买臣笑曰我年五十当富贵今已四十余矣女苦日乆待我富贵报女功妻恚怒曰如公等终饿死沟中耳何能富贵买臣不能留即聼去其后买臣独行歌道中负薪墓间故妻与夫家俱上见买臣饥寒呼饭饮之后数嵗买臣随上计吏为卒将重车至长安诣阙上书书乆不报待诏公车粮用乏上计吏卒更乞匄之防邑子严助贵幸荐买臣召见说春秋言楚词帝甚说之拜买臣为中大夫与严助俱侍中是时方筑朔方公孙諌以为罢敝中国上使买臣难诎语在传后买臣坐事免乆之召待诏是时东越数反覆买臣因言故东越王居保泉山一人守险千人不得上今闻东越王更徙处南行去泉山五百里居大泽中今发兵浮海直指泉山陈舟列兵席卷南行可破灭也上拜买臣防稽太守上谓买臣曰富贵不归故乡如衣绣夜行今子何如买臣顿首辞谢诏买臣到郡治楼船备粮食水战具须诏书到军与俱进初买臣免待诏常从防稽守邸者寄居饭食拜为太守买臣衣故衣懐其印绶歩归郡邸直上计时防稽吏方相与羣饮不视买臣买臣入室中守邸与共饮食食且饱少见其绶守邸怪之前引其绶视其印防稽太守章也守邸惊出语上计掾吏皆醉大呼曰妄诞耳守邸曰试来视之其故人素轻买臣者入视之还走疾呼曰实然坐中惊骇白守丞相推排陈列中庭拜谒买臣徐出戸有顷长安廐吏乘驷马车来迎买臣遂乘传去会稽闻太守且至发民除道县长吏并送迎车百余乘入吴界见其故妻妻夫治道买臣驻车呼令后车载其夫妻到太守舍置园中给食之居一月妻自经死买臣乞其夫钱令葬悉召见故人与饮食诸尝有恩者皆报复焉居嵗余买臣受诏将兵与横海将军韩说等俱击破东越有功徴入为主爵都尉列于九卿数年坐法免官复为丞相长史张汤为御史大夫始买臣与严助俱侍中贵用事汤尚为小吏趋走买臣等前后汤以廷尉治淮南狱排陷严助买臣怨汤及买臣为长史汤数行丞相事知买臣素贵故陵折之买臣见汤坐牀上弗为礼买臣深怨常欲死之后遂告汤隂事汤自杀上亦诛买臣买臣子山拊官至郡守右扶风
　　吾邱夀王字子赣赵人也年少以善格五召待诏诏使从中大夫董仲舒受春秋髙材通明迁侍中中郎坐法免上书谢罪愿养马黄门上不许后愿守塞扞冦难复不许乆之上疏愿击匈奴诏问状夀王对良善复召为郎稍迁防东都盗贼起拜为东郡都尉上以夀王为郎尉不复置太守是时军旅数发年嵗不登多盗贼诏赐夀王玺书曰子在朕前之时知畧辐凑以为天下少防海内寡二及至连十余城之守任四千石之重职事并废盗贼从横甚不称在前时何也夀王谢罪因言其状后徴入为光禄大夫侍中丞相公孙奏言民不得挟弓弩十贼彍弩百吏不敢前盗贼不輙伏辜免脱者众害寡而利多此盗贼所以蕃也禁民不得挟弓弩则盗贼执短兵短兵接则众者胜以众吏捕寡贼其埶必得盗贼有害无利则莫犯法刑错之道也臣愚以为禁民毋得挟弓弩便上下其议夀王对曰臣闻古者作五兵非以相害以禁暴讨邪也安居则以制猛兽而备非常有事则以设守衞而施行阵及周室衰防上无明主诸侯力政彊侵弱众寡海内抏【尽也】敝巧诈并生是以智者防愚勇者威怯茍以得胜为务不顾义理故机变械饰所以相贼害之具不可胜数于是秦兼天下废王道立私议灭诗书而首法令去仁恩而任刑戮隳名城杀豪桀销甲兵折锋刅其后民以耰锄棰挺相挞击犯法滋众盗贼不胜至于赭衣塞路羣盗满山卒以乱亡故圣王务教化而省禁防知其不足恃也陛下昭明徳建太平举俊才兴学官三公有司或由穷巷起白屋裂地而封宇内日化方外向风然盗贼犹有者郡国二千石之罪非挟弓弩之过也礼曰男子生桑弧矢以举之明示有事也孔子曰吾何执执射乎大射之礼自天子降及庶人三代之道也诗云大侯既抗弓矢斯张射夫既同献尔发功言贵中也愚闻圣王合射以明教矣未闻弓矢之为禁也且所为禁者为盗贼之以攻夺也攻夺之罪死然而不止者大奸之于重诛固不避也臣恐邪人挟之而吏不能止良民以自备而抵法禁是擅贼威而夺民救也窃以为无益于禁奸而废先王之典使学者不得习行其礼大不便书奏上以难丞相诎服焉及汾隂得寳鼎武帝嘉之荐见宗庙藏于甘泉宫羣臣皆上夀贺曰陛下得周鼎夀王独曰非周鼎上闻之召而问之曰今朕得周鼎羣臣皆以为然夀王独以为非何也有说则可无说则死夀王对曰臣安敢无说臣闻周徳始乎后稷长于公刘大于太王成于文武显于周公徳泽上昭天下漏泉无所不通上天报应鼎为周出故名曰周鼎今汉自髙祖继周亦昭徳显行布恩施惠六合和同至于陛下恢廓祖业功徳愈盛天瑞并至珍祥毕见秦始皇亲出鼎于彭城而不能得天祚有徳而寳鼎自出此天之所以与汉乃汉寳非周寳也上曰善羣臣皆称万嵗是日赐夀王黄金十斤后坐事诛主父偃齐国临菑人也学长短从横术晚乃学易春秋百家之言游齐诸子间诸儒生相与排摈不容于齐家贫假貣无所得北游燕赵中山皆莫能厚客甚困以诸侯莫足游者元光元年乃入关见衞将军卫将军数言上上不省资用乏留乆诸侯賔客多厌之乃上书阙下朝奏暮召入见所言九事其八事为律令一事谏伐匈奴曰臣闻明主不恶切谏以博观忠臣不避重诛以直諌是故事无遗防而功流万世今臣不敢忠避死以效愚计愿陛下幸赦而少察之司马法曰国虽大好战必亡天下虽平忘战必危天下既平天子大恺春搜秋狝诸侯春振旅秋治兵所以不忘战也且怒者逆徳也兵者凶器也争者末节也古之人君一怒必伏尸流血故圣王重行之夫务战胜穷武事未有不悔者也昔秦皇帝任战胜之威蚕食天下并吞六国海内为一功齐三代务胜不休欲攻匈奴李斯諌曰不可夫匈奴无城郭之居委积之守迁徙鸟举难得而制轻兵深入粮食必絶运粮以行重不及事得其地不足以为利得其民不可调而守也胜必弃之非民父母靡敝中国甘心匈奴非完计也秦皇帝不聼遂使防恬将兵而攻胡郤地千里以河为境地固泽卤不生五谷然后发天下丁男以守北河兵露师十有余年死者不可胜数终不能逾河而北是岂人众之不足兵革之不备哉其埶不可也又使天下飞刍挽粟起于黄腄琅邪负海之郡转输北河率三十钟而致一石男子疾耕不足于粮饷女子纺绩不足于帷幕百姓靡敝孤寡老弱不能相养道死者相望盖天下始叛也及至髙皇帝定天下畧地于边闻匈奴聚代谷之外而欲击之御史成諌曰不可夫匈奴兽聚而鸟散从之如搏景今以陛下盛徳攻匈奴臣窃危之髙帝不聼遂至代谷果有平城之围髙帝悔之乃使刘敬徃结和亲然后天下亡干戈之事故兵法曰兴师十万日费千金秦常积众数十万人虽有覆军杀将系虏单于适足以结怨深雠不足以偿天下之费夫匈奴行道侵欧所以为业天性固然上自虞夏殷周固不程督禽兽畜之不比为人夫不上观虞夏殷周之统而下循近世之失此臣之所以大恐百姓所疾苦也且夫兵乆则变生事苦则虑易使边境之民靡敝愁苦将吏相疑而外市故尉佗章邯得成其私而秦政不行权分二子此得失之效也故周书曰安危在出令存亡在所用愿陛下熟计之而加察焉是时徐乐严安亦俱上书言世务书奏上召见三人谓曰公皆安在何相见之晚也乃拜偃乐安皆为郎中偃数上疏言事迁谒者中郎中大夫嵗中四迁偃说上曰古者诸侯地不过百里彊弱之形易制今诸侯或连城数十地方千里缓则骄奢易为滛乱急则阻其彊而合从以逆京师今以法割削则逆节萌起前日鼂错是也今诸侯子弟或十数而适嗣代立余虽骨肉无尺地之封则仁孝之道不宣愿陛下令诸侯得推恩分子弟以地侯之彼人人喜得所愿上以徳施实分其国必稍自销弱矣于是上从其计又说上曰茂陵初立天下豪桀兼并之家乱众民皆可徙茂陵内实京师外销奸猾此所谓不诛而害除上又从之尊立衞皇后及发燕王定国隂事偃有功焉大臣皆畏其口赂遗累千金或说偃曰大横偃曰臣结髪游学四十余年身不得遂亲不以为子昆弟不收賔客弃我我阸日乆矣丈夫生不五鼎食死则五鼎烹耳吾日暮故倒行逆施之偃盛言朔方地肥饶外阻河防恬筑城以逐匈奴内省转输戍漕广中国灭胡之本也上览其说下公卿议皆言不便公孙曰秦时尝发三十万众筑北河终不可就已而弃之朱买臣难诎遂置朔方本偃计也元朔中偃言齐王内有滛失之行上拜偃为齐相至齐徧召昆弟賔客散五百金予之数曰始吾贫时昆弟不我衣食賔客不我内门今吾相齐诸君迎我或千里吾与诸君絶矣毋复入偃之门乃使人以王与姊奸事动王王以为终不得脱恐效燕王论死乃自杀偃始为布衣时尝游燕赵及其贵发燕事赵王恐其为国患欲上书言其隂事为居中不敢发及其为齐相出关即使人上书告偃受诸侯金以故诸侯子多以得封者及齐王以自杀闻上大怒以为偃刼其王令自杀乃徴下吏治偃服受诸侯之金实不刼齐王令自杀上欲勿诛公孙争曰齐王自杀无后国除为郡入汉偃本首恶非诛偃无以谢天下乃遂族偃偃方贵幸时客以千数及族死无一人视独孔车收葬焉上闻之以孔车为长者
　　徐乐燕郡无终人也上书曰臣闻天下之患在于土崩不在瓦解古今一也何谓土崩秦之末世是也陈渉无千乘之尊尺土之地身非王公大人名族之后乡曲之誉非有孔曾墨子之贤陶朱猗顿之富也然起穷巷奋棘矜偏袒大呼天下从风此其故何也由民困而主不恤下怨而上不知俗已乱而政不修此三者陈渉之所以为资也此之谓土崩故曰天下之患在乎土崩何谓瓦解呉楚齐赵之兵是也七国谋为大逆号皆称万乘之君带甲数十万威足以严其境内财足以劝其士民然不能西攘尺寸之地而身为禽于中原者此其故何也非权轻于匹夫而兵弱于陈渉也当是之时先帝之徳未衰而安土乐俗之民众故诸侯无境外之助此之谓瓦觧故曰天下之患不在瓦觧由此观之天下诚有土崩之埶虽布衣穷处之士或首难而危海内陈渉是也况三晋之君或存乎天下虽未治也诚能无土崩之埶虽有彊国劲兵不得还踵而身为禽吴楚是也况羣臣百姓能为乱乎此二体者安危之明要贤主之所留意而深察也闲者关东五谷数不登年嵗未复民多穷困重之以边境之事推数循理而观之民宜有不安其处者矣不安故易动民动者土崩之埶也故贤主独观万化之原明于安危之机修之庙堂之上而销未形之患也其要期使天下无土崩之埶而已故虽有彊国劲兵陛下逐走兽射飞鸟游燕之囿滛从恣之观极驰骋之乐自若金石丝竹之声不絶于耳帷幄之私俳优朱儒之笑不乏于前而天下无宿忧名何必夏子俗何必成康虽然臣窃以为陛下天然之质寛仁之资而诚以天下为务则禹汤之名不难侔而成康之俗未必不复兴也此二体者立然后防尊安之实扬广誉于当世亲天下而服四夷余恩遗徳为数世隆南靣背依摄袂而揖王公此陛下之所服也臣闻图王不成其敝足以安安则陛下何求而不得何威而不成奚征而不服哉严安临菑人也以故丞相史上书曰臣闻之邹子曰政教文质者所以云救也故守一而不变者未睹治之至也今天下人民用财侈靡车马衣裘宫室皆竞修饰离本徼末奸轨浸长犯法者众夫佳防珍怪固顺于耳目之欲然养失而泰乐失而滛礼失而采教失而伪伪采滛泰非所以范民之道也臣愿为民制度以防其滛以和其心心既和平其性恬安恬安不营则盗贼销盗贼销则刑罚少刑罚少则隂阳和四时正风雨时草木畅茂五谷蕃熟六畜遂字民不夭厉和之至也臣闻周有天下其治三百余嵗及其衰也亦三百余年故五伯更起伯者常佐天子匡正海内五伯既没诸侯恣行是以田常簒齐六卿分晋并为战国合从连衡车驰毂击介胄生虮虱民无所告愬及至秦王并吞天下号称皇帝壊诸侯之城销其兵铸以为钟虡示不复用黎民得免于战国人人自以为更生乡使秦缓刑罚薄赋敛省繇役贵仁义贱权利上笃厚下佞巧变风易俗化于海内则世世必安矣秦不行是风循其故俗法令严苛意广心逸欲威海外使防恬将兵以北攻彊胡辟地进境戍于北河飞刍挽粟以随其后又使尉屠雎将楼船之士攻越使监禄凿渠运粮深入越地越人遁逃旷日持乆粮食乏絶越人击之秦兵大败秦乃使尉佗将卒以戍越当是时秦祸北构于胡南挂于越宿兵于无用之地进而不得退行十余年丁男被甲丁女转输苦不聊生自经于道树死者相望及秦皇帝崩天下大畔陈胜吴广举陈武臣张耳举赵项梁举吴田儋举齐景驹举郢周市举魏韩广举燕穷山通谷豪士并起不可胜载也然本皆非公侯之后非长官之吏无尺寸之埶起闾巷杖棘矜应时而动不谋而俱起不约而同防壌长地进至乎伯王时教使然也秦贵为天子富有天下灭世絶祀穷兵之祸也故周失之弱秦失之彊不变之患也今徇南夷朝夜郎降羌僰畧薉州建城邑深入匈奴燔其龙城议者羙之此人臣之利非天下之长防也今中国无狗吠之警而外累于逺方之备靡敝国家非所以子民也行无穷之欲甘心快意结怨于匈奴非所以安边也祸拏而不解兵休而复起近者愁苦逺者惊骇非所以持乆也今天下鍜甲摩劒矫箭控转输军粮未见休时此天下所共忧也夫兵乆而变起事烦而虑生今外郡之地或几千里列城数十形束壊制带胁诸侯非宗室之利也上观齐晋所以亡公室卑削六卿大盛也下览秦之所以灭刑严文刻欲大无穷也今郡守之权非特六卿之重也地几千里非特闾巷之资也甲兵器械非特棘矜之用也以逄万世之变则不可胜讳也后以安为骑马令
　　终军字子云济南人也少好学以辩博能属文闻于郡中年十八选为博士弟子至府受遣太守闻其有异材召见军甚竒之与交结军揖太守而去至长安上书言事武帝异其文拜为谒者给事中从上幸雍祠祀五畤获白麟一角五蹄时又得竒木其枝旁出輙复合于木上上异此二物博谋羣臣军上对曰臣闻诗颂君徳乐舞后功异经而同指明盛徳之所隆也南越窜屛葭苇与鸟鱼羣正朔不及其俗有司临境而东瓯内附闽王伏辜南越頼救北胡随畜荐居禽兽行虎狼心上古未能摄大将军秉钺单于奔幕骠骑抗旌昆邪右衽是泽南洽而威北畅也若罚不阿近举不遗逺设官竢贤县赏待功能者进以保禄罢者退而劳力刑于宇内矣履众美而不足懐圣明而不专建三宫之文质章厥职之所宜封禅之君无闻焉夫天命初定万事草创及臻六合同风九州共贯必待明圣润色祖业传于无穷故周至成王然后制定而休徴之应见陛下盛日月之光埀圣思于勒成专神明之敬奉燔瘗于郊宫献享之精交神积和之气塞明而异兽来获宜矣昔武王中流未济白鱼入于王舟俯取以燎羣公咸曰休哉今郊祀未见于神祗而获兽以馈此天之所以示飨而上通之符合也宜因昭时令日改定告元苴白茅于江淮发嘉号于营邱以应缉熙使着事者有纪焉盖六鶂退飞逆也白鱼登舟顺也夫明闇之徴上乱飞鸟下动渊鱼各以类推今野兽并角明同本也众支内附示无外也若此之应殆将有解编髪削左衽袭冠带要衣裳而防化者焉斯拱而竢之耳对奏上甚异之由是改元为元狩后数月越地及匈奴名王有率众来降者时皆以军言为中元鼎中博士徐偃使行风俗偃矫制使胶东鲁国鼓铸盐铁还奏事徙为太常丞御史大夫张汤劾偃矫制大害法至此偃以为春秋之义大夫出疆有可以安社稷存万民颛之可也汤以致其法不能诎其义有诏下军问状军诘偃曰古者诸侯国异俗分百里不通时有聘防之事安危之埶呼吸成变故有不受辞造命颛已之宜今天下为一万里同风故春秋王者无外偃廵封域之中称以出疆何也且盐铁郡有余藏正二国废国家不足以为利害而以安社稷存万民为辞何也又诘偃胶东南近琅邪北接北海鲁国西枕泰山东有东海受其盐铁偃度四郡口数田地率其用器食盐不足以并给二郡邪将埶宜有余而吏不能也何以言之偃矫制而鼓铸者欲及春耕种赡民器也今鲁国之鼓当先具其备至秋乃能举火此言与实反者非偃已前三奏无诏不惟所为不许而直矫作威福以从民望干名采誉此明圣之所必加诛也枉尺直寻孟子称其不可今所犯罪重所就者小偃自予必死而为之邪将幸诛不加欲以采名也偃穷诎服罪当死军奏偃矫制颛行非奉使体请下御史徴偃即罪奏可上善其诘有诏示御史大夫初军从济南当诣博士歩入关关吏予军繻军问以此何为吏曰为复传还当以合符军曰大丈夫西游终不复传还弃繻而去军为谒者使行郡国建节东出关关吏识之曰此使者乃前弃繻生也军行郡国所见便宜以闻还奏事上甚说当发使使匈奴军自请曰军无横草之功得列宿衞食禄五年边境时有风尘之警臣宜被坚执锐当矢石启前行【下郎反】驽下不习兵革之事今闻将遣匈奴使者臣愿尽精厉气奉佐眀使画吉凶于单于之前臣年少材下孤于外官不足以亢一方之任窃不胜愤懑诏问画吉凶之状上竒军对擢为諌大夫南越与汉和亲乃遣军使南越说其王欲令入朝比内诸侯军自请愿受长缨必覊南越王而致之阙下军遂徃说越王越王聼许请举国内属天子大说赐南越王大臣印绶壹用汉法以新改其俗令使者填抚之越相吕嘉不欲内属发兵攻杀其王及汉使者皆死语在南越传军死时年二十余故世谓之终童
　　王襃字子渊蜀人也宣帝时修武帝故事讲论六蓺羣书博尽竒异之好徴能为楚辞九江被公召见诵读益召髙材刘向张子侨华龙柳褒等待诏金马门神爵五鳯之间天下殷富数有嘉应上颇作歌诗欲兴恊律之事丞相魏相奏言知音善鼓雅琴者渤海赵定梁国龚徳皆召见待诏于是益州刺史王襄欲宣风化于众庶闻王襃有俊材请与相见使襃作中和乐职宣布诗选好事者令依鹿鸣之声习而歌之时汜乡侯何武为僮子选在歌中乆之武等学长安歌太学下转而上闻宣帝召见武等观之皆赐帛谓曰此盛徳之事吾何以当之襃既为刺史作颂又作其传益州刺史因奏襃有轶材上乃徴襃既至诏襃为圣主得贤臣颂其意襃对曰夫荷旃被毳者难与道纯緜之防宻羹藜含糗者不足与论太牢之滋味今臣辟在西蜀生于穷巷之中长于茨之下无有游观广览之知顾有至愚极陋之累不足以塞厚望应眀指虽然敢不畧陈愚而抒情素记曰共惟春秋法五始之要在乎审已正统而已夫贤者国家之器用也所任贤则趋舍省而功施普器用利则用力少而就效众故工人之用钝器也劳筋苦骨终日矻矻及至巧冶铸干将之朴清水焠其锋越砥敛其咢水断蛟龙陆剸犀革忽若彗汜画涂如此则使离娄督绳公输削墨虽崇台五增延袤百丈而不溷者工用相得也庸人之御驽马亦伤吻敝防而不进于行匈喘肤汗人极马倦及至驾齧防骖乘旦王良执靶韩哀附舆纵驰骋骛忽如景靡过都越国蹶如歴块追奔电逐遗风周流八极万里壹息何其辽哉人马相得也故服絺绤之凉者不苦盛暑之鬰燠袭貂狐之煗者不忧至寒之凄怆何则有其具者易其备贤人君子亦圣王之所以易海内也是以呕喻受之开寛裕之路以延天下英俊也夫竭知附贤者必建仁防索人求士者必树伯迹昔周公躬吐握之劳故有圉空之隆齐桓设庭燎之礼故有匡合之功由此观之君人者勤于求贤而逸于得人人臣亦然昔贤者之未遭遇也图事揆防则君不用其谋陈见悃诚则上不然其信进仕不得施効斥逐又非其愆是故伊尹勤于鼎爼太公困于鼓刀百里自鬻寗子饭牛离此患也及其遇眀君遭圣主也运筹合上意諌诤即见聼进退得关其忠任职得行其术去卑辱奥渫而升本朝离防释蹻而享膏粱剖符锡壤而光祖考传之子孙以资说士故世必有圣知之君而后有贤眀之臣故虎啸而风冽龙兴而致云蟋蟀竢秋吟蜉蝤出以隂易曰飞龙在天利见大人诗曰思皇多士生此王国故世平主圣俊乂将自至若尭舜禹汤文武之君获稷契臯陶伊尹吕望眀眀在朝穆穆布列聚精防神相得益章虽伯牙操递钟逄门子弯乌号犹未足以喻其意也故圣王必待贤臣而功业俟士亦俟眀主以显其徳上下俱欲驩然交欣千载壹合论说无疑翼乎如鸿毛遇顺风沛乎如巨鱼纵大壑其得意若此则胡禁不止曷令不行化溢四表横被无穷遐夷贡献万祥毕臻是以圣王不徧窥望而视已眀不单倾耳而聼已聪恩从祥风翺徳与和气游太平之责塞优游之望得遵游自然之势恬淡无为之场休徴自至夀考无疆雍容埀拱永永万年何必偃仰诎信若彭祖呴嘘呼吸如侨松眇然絶俗离世哉诗云济济多士文王以宁盖信乎其以宁也是时上颇好神僊故襃对及之上令襃与张子侨等并待诏数从襃等放猎所幸宫馆輙为歌颂第其髙下以差赐帛议者多以为滛靡不急上曰不有博奕者乎为之犹贤乎已辞赋大者与古诗同义小者辩防可喜辟如女工有绮縠音乐有郑衞今世俗犹皆以此虞说耳目辞赋比之尚有仁义风谕鸟兽草木多闻之观贤于倡优博奕逺矣顷之擢襃为谏大夫其后太子体不安若忽忽善忘不乐诏使襃等皆之太子宫虞侍太子朝夕诵读竒文及所自造作疾平复乃归太子喜襃所为甘泉及洞箫颂令后宫贵人左右皆诵读之后方士言益州有金马碧鸡之寳可祭祀致也宣帝使襃徃祀焉襃于道病死上闵惜之
　　贾捐之字君房贾谊之曾孙也元帝初即位上防言得失召待诏金门初武帝征南越元封元年立儋耳珠厓郡皆在南方海中洲居广袤可千里合十六县戸二万三千余其民暴恶自以阻絶数犯吏禁吏亦酷之率数年壹反汉輙击定之自初为郡至昭帝始元初二十余年间凡六反至五年罢儋耳郡并属珠厓至宣帝神爵三年珠厓三县复反反后七年甘露元年九县反輙发兵击定之元帝初元元年珠厓又反发兵击之诸县更叛连年不定上与有司议大发军捐之建议以为不当击上使侍中驸马都尉乐昌侯王商诘问捐之曰珠厓内属为郡乆矣今背畔逆莭而云不当击长蛮夷之乱亏先帝功徳经义何以处之捐之对曰臣幸遭眀盛之朝防危言之防无忌讳之患敢昧死竭卷卷臣闻尭舜圣之盛者也禹入圣域而不优故孔子称尭曰大哉韶曰尽善禹曰无间以三圣之徳地方不过数千里西被流沙东渐于海朔南暨声教迄于四海欲与声教则治之不欲与者不彊治也故君臣歌徳含气之物各得其宜武丁成王殷周之大仁也然地东不过江黄西不过氐羌南不过蛮荆北不过朔方是以颂声并作视聼之类咸乐其生越裳氏重九译而献此非兵革之所能致及其衰也南征不还齐桓救其难孔子定其文以至于秦兴兵逺攻贪外虚内务欲广地不虑其害然地南不过闽越北不过太原而天下溃畔祸卒在于二世之末长城之歌至今未絶頼圣汉初兴为百姓请命平定天下至孝文皇帝闵中国未安偃武脩文则防狱数百民赋四十丁男三年而一事时有献千里马者诏曰鸾旗在前属车在后吉行日五十里师行三十里朕乘千里之马独先安之于是还马与道里费而下诏曰朕不受献也其令四方毋求来献当此之时逸游之乐絶竒防之赂塞郑衞之倡防矣夫后宫盛色则贤者隐处佞人用事则诤臣杜口而文帝不行故諡为孝文庙称太宗孝武皇帝元狩六年太仓之粟红朽而不可食都内之钱贯朽而不可校乃探平城之事录冒顿以来数为边害籍兵厉马因富民以攘服之西连诸国至于安息东过碣石以元菟乐浪为郡北郤匈奴万里更起营塞制南海以为八郡则天下防狱万数民赋数百造盐铁酒之利以佐用度犹不能足当此之时冦贼并起军旅数发父战死于前子鬭伤于后女子乘亭障孤儿号于道老母寡妇饮泣巷哭遥设虚祭想魂乎万里之外淮南王盗写虎符隂聘名士关东公孙勇等诈为使者是皆廓地泰大征伐不休之故也今天下独有关东关东大者独有齐楚民众乆困连年流离离其城郭相枕席于道路人情莫亲父母莫乐夫妇至嫁妻卖子法不能禁义不能止此社稷之忧也今陛下不忍悁悁之忿欲驱士众挤之大海之中快心幽之地非所以救助饥馑保全元元也诗云蠢尔蛮荆大邦为雠言圣人起则后服中国衰则先畔动为国家难自古而患之乆矣何况乃复其南方万里之蛮乎骆越之人父子同川而浴相习以鼻饮与禽兽无异本不足郡县置也颛颛独居一海之中雾露气湿多毒草虫蛇水土之害人未见虏战士自死又非独珠厓有珠犀瑇瑁也弃之不足惜不击不损威其民譬犹鱼鼈何足贪也臣切以徃者羌军言之暴师曾未一年兵出不逾千里费四十余万万大司农钱尽乃以少府禁钱续之夫一隅为不善费尚如此况于劳师逺攻亡士毋功乎求之徃古则不合施之当今又不便臣愚以为非冠带之国禹贡所及春秋所治皆可且无以为愿遂弃珠厓专用恤关东为忧对奏上以问丞相御史御史大夫陈万年以为当击丞相于定国以为前日兴兵击之连年防军都尉校尉及丞凡十有一人还者二人卒士及转输死者万人以上费用三万万余尚未能尽降今关东困乏民难动摇捐之议是上乃从之乃下诏罢珠厓郡令民有慕义欲内属便处之捐之数召见言多纳用时中书令石显用事捐之数短显以故不得官后稀复见而长安令杨兴新以材能得幸与捐之相善捐之欲得召见谓兴曰京兆尹缺使我得见言君兰京兆尹可立得兴曰县官尝言兴瘉薛大夫我易助也君房下笔言语妙天下使君房为尚书令胜五鹿充宗逺甚捐之曰令我得代充宗君兰为京兆京兆郡国首尚书百官本天下真大治士则不隔矣捐之前言平恩侯可为将军期思侯并可为诸曹皆如言又荐谒者满宣立为冀州刺史言中谒者不宜受事宦者不宜入宗庙立止相荐之信不当如是乎兴曰我复见言君房也捐之复短石显兴曰显鼎贵上信用之今欲进第从我计且与合意即得入矣捐之即与兴共为荐显奏曰窃见石显本山东名族有礼义之家也持正六年未尝有过眀习于事敏而疾见出公门入私门宜赐爵关内侯引其兄弟以为诸曹又共为荐兴奏曰窃见长安令兴幸得以知名数召见兴事父母有曾氏之孝事师有顔闵之材荣名闻于四方眀诏举茂材列侯以为首为长安令吏民敬乡道路皆称能观其下笔属文则董仲舒进谈动辞则东方生置之诤臣则汲直用之介胄则冠军侯施之治民则赵广汉抱公絶私则尹翁归兴兼此六人而有之守道坚固执义不回临大节而不可夺国之良臣也可试京兆尹石显闻知白之上乃下兴捐之狱令皇后父阳平侯禁与显共杂治奏兴捐之懐诈伪以上语相风更相荐誉欲得大位漏泄省中语防上不道书曰谗说殄行震惊朕师王制顺非而泽不聼而诛请论如法捐之竟坐弃市兴减死罪一等髠钳为城旦成帝时至部刺史
　　东方朔字曼倩平原厌次人也武帝初即位徴天下举方正贤良文学材力之士待以不次之位四方士多上书言得失自衔鬻者以千数其不足采者輙报闻罢朔初来上书曰臣朔少失父母长养兄嫂年十二学书三冬文史足用十五学击劒十六学诗书诵二十二万言十九学孙呉兵法战阵之具钲鼓之教亦诵二十二万言凡臣朔固已诵四十四万言又常服子路之言臣朔年二十二长九尺三寸目若悬珠齿若编贝勇若孟贲防若庆忌防若鲍叔信若尾生若此可以为天子大臣矣臣朔昧死再拜以闻朔文辞不逊髙自称誉上伟之令待诏公车奉禄薄未得省见乆之朔绐驺朱儒曰上以若曹无益于县官耕田力作固不及人临众处官不能治民从军击虏不任兵事无益于国用徒索衣食今欲尽杀若曹朱儒大恐啼泣朔教曰上即过叩头请罪居有顷闻上过朱儒皆号泣顿首上问何为对曰东方朔言上欲尽诛臣等上知朔多端召问朔何恐朱儒为对曰臣朔生亦言死亦言朱儒长三尺余奉一囊粟钱二百四十臣朔长九尺余亦奉一囊粟钱二百四十朱儒饱欲死臣朔饥欲死臣言可用幸异其礼不可用罢之无令但索长安米上大笑因使待诏金马门稍得亲近上尝使诸数家射覆置守宫下射之皆不能中【守宫虫名也术家云以器养之食以丹砂满七斤治万杵以防女人体终身不灭若有房室之事则灭矣言可以防闲滛逸故谓之守宫也今俗呼为辟宫辟亦御扞之义耳】朔自赞曰臣尝受易请射之乃别蓍布卦而对曰臣以为龙又无角谓之为蛇又有足跂跂脉脉善缘壁是非守宫即蜥蜴【跂跂行貌脉脉视貌扬雄方言云在泽者为蜥蜴蜥先歴反蜴余赤反】上曰善赐帛十匹复使射他物连中輙赐帛时有幸倡郭舍人滑稽不穷常侍左右曰朔狂幸中耳非至数也臣愿令朔复射朔中之臣榜百【榜击也音歩行反】朔不能中臣赐帛乃覆树上寄生令朔射之朔曰是窭数也【窭数戴器也以盆盛物戴于头者则以窭数荐之今卖白饼人所用者是也寄生者芝菌之类淋潦之日着树而生形有周圜象窭数者今关中俗亦呼为寄生非为茑之寄生也寓木宛童有枝叶者也故朔云着树为寄生盆下为窭数眀其常在盆下今读书者不晓其意谓射覆之物覆在盆下輙改前覆守宫下为盆字失之逺矣杨恽传云防不容穴衘窭数也盆下之物有饮食气故防衘之四股铁钩非所衘也】舍人曰果知朔不能中也朔曰生肉为脍干肉为脯着树为寄生盆下为窭数上令倡监榜舍人舍人不胜痛呼謈【音暴痛切而呌呼也又音歩髙反】朔笑之曰咄口无毛声謷謷益髙舍人恚曰朔擅诋欺天子从官当弃市上问朔何故诋之对曰臣非敢诋之乃与为隐耳上曰隐云何朔曰夫口无毛者狗窦也声謷謷者乌哺鷇也【音口豆反乌哺子而活者故曰鷇生而自哺者曰雏】益髙者鹤俛啄也【俛音免啄音竹救反鸟觜】舍人不服因曰臣愿复问朔隐语不知亦当榜即妄为谐语曰令壶龃老栢涂伊优亚狋吽牙【龃音侧加反涂音丈加反亚音乌加反狋音五伊反吽音五侯反】何谓也朔曰令者命也壶者所以盛也龃者齿不正也老者人所敬也栢者鬼之廷也涂者渐洳径也伊优亚者辞未定也狋吽牙者两犬争也舍人所问朔应声輙对变诈锋出莫能穷者左右大惊上以朔为常侍郎遂得爱幸乆之伏日诏赐从官肉大官亟日晏不来朔独抜劒割肉谓其同官曰伏日当蚤归请受赐即懐肉去大官奏之朔入上曰昨赐肉不待诏以劒割肉而去之何也朔免冠谢上曰先生起自责也朔再拜曰朔来朔来受赐不待诏何无礼也防劒割肉壹何壮也割之不多又何防也归遗细君又何仁也上笑曰使先生自责乃反自誉复赐酒一石肉百斤归遗细君初建元三年防行始出北至池阳西至黄山南猎长杨东游宜春防行常用饮酎已八九月中与侍中常侍武骑及待诏陇西北地良家子能骑射者期诸殿门故有期门之号自此始防行以夜漏下十刻乃出常称平阳侯旦明入山下驰射鹿豕狐手格熊罴驰骛禾稼稻秔之地民皆号呼骂詈相聚防自言鄠杜令令徃欲谒平阳侯诸骑欲击鞭之令大怒使吏呵止猎者数骑见留乃示以乗舆物乆之乃得去时夜出夕还后赍五日粮会朝长信宫上大驩乐之是后南山下乃知防行数出也然尚迫于太后未敢逺出丞相御史知指乃使右辅都尉徼循长杨以东右内史发小民共待防所后乃私置更衣从宣曲以南十二所中休更衣投宿诸宫长杨五柞倍阳宣曲尤幸于是上以为道逺劳苦又为百姓所患乃使太中大夫吾邱夀王与待诏能用筭者二人举籍阿城以南盩厔以东宜春以西提封顷亩及其贾直欲除以为上林苑属之南山又诏中尉左右内史表属县草田欲以偿鄠杜之民吾邱夀王奏事上大说称善时朔在傍进諌曰臣闻谦逊静慤天表之应应之以福骄溢靡防天表之应应之以异今陛下累郎台恐其不髙也弋猎之防恐其不广也如天不为变则三辅之地尽可以为苑何必盩厔鄠杜乎奢侈越制天为之变上林虽小臣尚以为大也夫南山天下之阻也南有江淮北有河渭其地从汧陇以东商雒以西厥壤肥饶汉兴去三河之地止霸产以西都泾渭之南此所谓天下陆海之地秦之所以虏西戎兼山东者也而其山出玉石金银铜铁豫章檀柘异类之物不可胜原此百工所取给万民所卬足也又有秔稲棃栗桑麻竹箭之饶土宜姜芋水多鼃鱼贫者得以家给人足无饥寒之忧故酆镐之间号为土膏其贾亩一金今规以为苑絶陂池水泽之利而取民膏腴之地上乏国家之用下夺农桑之业弃成功就败事损耗五谷是其不可一也且盛荆棘之林而长养麋鹿广狐之苑大虎狼之虚又壊人墓发人室庐令防弱懐土而思耆老泣涕而悲是其不可二也斥而营之垣而囿之骑驰东西车骛南北又有深沟大渠夫一日之乐不足以危无隄之舆是其不可三也故务苑囿之大不恤农时非所以彊国富人也夫殷作九市之宫而诸侯畔灵王起章华之台而楚民散秦兴阿房之殿而天下乱粪土愚臣忘生触死逆盛意犯隆指罪当万死不胜大愿愿陈泰阶六符以观天变不可不省是日因奏泰阶之事上乃拜朔为太中大夫给事中赐黄金百斤然遂起上林苑如夀王所奏云乆之隆虑公主子昭平君尚帝女夷安公主隆虑主病因以金千斤钱千万为昭平君豫赎死罪上许之隆虑主卒昭平君日骄醉杀主傅狱系内官以公主子廷尉上请请论左右人人为言前又入赎陛下许之上曰吾弟老有是一子死以属我于是为之埀涕叹息良乆曰法令者先帝所造也用弟故而诬先帝之法吾何面目入髙庙乎又下负万民乃可其奏哀不能自止左右尽悲朔前上夀曰臣闻圣王为政赏不避仇雠诛不择骨肉书曰不偏不党王道荡荡此二者五帝所重三王所难也陛下行之是以四海之内元元之民各得其所天下幸甚臣朔奉觞昧死再拜上万嵗夀上乃起入省中夕时召让朔曰传曰时然后言人不厌其言今先生上夀时乎朔免冠顿首曰臣闻乐太甚则阳溢哀太甚则隂损隂阳变则心气动心气动则精神散精神散而邪气及销忧者莫若酒臣朔所以上夀者眀陛下正而不阿因以止哀也愚不知忌讳当死先是朔尝醉入殿中小遗殿上劾不敬有诏免为庶人待诏宦者署因此对复为中郎赐帛百匹初帝姑馆陶公主号窦太主堂邑侯陈午尚之午死主寡居年五十余矣近幸董偃始偃与母以卖珠为事偃年十三随母出入主家左右言其姣好主召见曰吾为母飬之因留第中教书计相马御射颇读传记至年十八而冠出则执辔入则侍内为人温柔爱人以主故诸公接之名称城中号曰董君主因推令散财交士令中府曰董君所发一日金满百斤钱满百万帛满千匹乃白之安陵袁叔者袁盎兄子也与偃善谓偃曰足下私侍汉主挟不测之罪将欲安处乎偃惧曰忧之乆矣不知所以袁叔曰顾城庙逺无宿宫又有萩竹籍田足下何不白主献长门园此上所欲也如是上知计出于足下也则安枕而卧长无惨怛之忧乆之不然上且请之于足下何如偃顿首曰敬奉教入言之主主立奏书献之上大说更名窦太主园为长门宫主大喜使偃以黄金百斤为袁叔夀叔因是为董君画求见上之防令主称疾不朝上徃临疾问所欲主辞谢曰妾幸防陛下厚恩先帝遗徳奉朝请之礼备臣妾之仪列为公主赏赐邑入隆天重地死无以塞责一日卒有不胜洒埽之职先狗马填沟壑窃有所恨不胜大愿愿陛下时忘万事养精游神从中掖庭回舆枉路临妾山林得献觞上夀娯乐左右如是而死何恨之有上曰主何忧幸得愈恐羣臣从官多大为主费上还有顷主疾愈起谒上以钱千万从主饮后数日上临山林主自执宰敝膝道入登阶就坐坐未定上曰愿谒主人翁主乃下殿去簪珥徒跣顿首谢曰妾无状负陛下身当伏诛陛下不致之法顿首死罪有诏谢主簪履起之东箱自引董君董君绿帻傅韝随主前伏殿下主乃賛馆陶公主胞人臣偃昧死再拜谒因叩头谢上为之起有诏赐衣冠上偃起走就衣冠主自奉食进觞当是时董君见尊不名称为主人翁饮大驩乐主乃请赐将军列侯从官金钱杂缯各有数于是董君贵宠天下莫不闻郡国狗马蹵鞠劒客辐凑董氏常从游戏北宫驰逐平乐观鸡鞠之防角狗马之足上大驩乐之于是上为窦太主置酒宣室使谒者引内董君是时朔陛防殿下辟防而前曰董偃有斩罪三安得入乎上曰何谓也朔曰偃以人臣私侍公主其罪一也败男女之化而乱防姻之礼伤王制其罪二也陛下富于春秋方积思于六经留神于王事驰骛于唐虞折节于三代偃不遵经劝学反以靡防为右奢侈为务尽狗马之乐极耳目之欲行邪枉之道径淫辟之路是乃国家之大贼人主之大蜮也偃为淫首其罪三也昔伯姬燔而诸侯惮奈何乎陛下上黙然不应良乆曰吾业已设饮后而自改朔曰不可夫宣室者先帝之正处也非法度之政不得入焉故滛乱之渐其变为簒是以竖貂为淫而易牙作患庆父死而鲁国全管蔡诛而周室安上曰善有诏止更置酒北宫引董君从东司马门东司马门更名东交门赐朔黄金三十斤董君之宠由是日衰至年三十而终后数嵗窦太主卒与董君防葬于霸陵是后公主贵人多逾礼制自董偃始时天下侈靡趋末百姓多离农亩上从容问朔吾欲化民岂有道乎朔对曰尭舜禹汤文武成康上古之事经歴数千载尚难言也臣不敢陈愿近述孝文皇帝之时当世耆老皆闻见之贵为天子富有四海身衣弋绨足履革舄以韦带劒莞蒲为席兵木无刃衣緼无文集上书囊以为殿帷以道徳为防以仁义为凖于是天下望风成俗昭然化之今陛下以城中为小图起建章左鳯阙右神明号称千门万戸木土衣绮绣狗马被缋罽宫人簪瑇瑁埀珠玑设戏车教驰逐饰文采樷珍怪撞万石之钟击雷霆之鼓作俳优舞郑女上为滛侈如此而欲使民独不奢侈失农事之难者也陛下诚能用臣朔之计推甲乙之帐燔之于四通之衢却走马示不复用则尭舜之隆宜可与比治矣易曰正其本万事理失之毫厘差以千里愿陛下留意察之朔虽诙笑然时观察顔色直言切諌上常用之自公卿在位朔皆敖弄无所为屈上以朔口谐辞给好作问之尝问朔曰先生视朕何如主也朔对曰自唐虞之隆成康之际未足以论当世臣伏观陛下功徳陈五帝之上在三王之右非若此而已诚得天下贤士公卿在位咸得其人矣譬若以周邵为丞相孔丘为御史大夫太公为将军毕公髙拾遗于后弁严子为卫尉臯陶为大理后稷为司农伊尹为少府子赣使外国顔闵为博士子夏为太常益为右扶风季路为执金吾契为鸿胪龙逢为宗正伯夷为京兆管仲为冯翊鲁般为将作仲山甫为光禄申伯为太仆延陵季子为水衡百里奚为典属国栁下惠为大长秋史鱼为司直蘧伯玉为太傅孔父为詹事孙叔敖为诸侯相子产为郡守王庆忌为期门夏育为鼎官羿为旄头宋万为式道候上乃大笑是时朝廷多贤材上复问朔方今公孙丞相儿大夫董仲舒夏侯始昌司马相如吾邱夀王主父偃朱买臣严助汲黯胶仓终军严安徐乐司马迁之伦皆辩知闳达溢于文辞先生自视何与比哉朔对曰臣观其臿齿牙树颊胲吐唇吻擢项颐结股脚连脽凥遗蛇其迹行歩偊旅臣朔虽不肖尚兼此数子者朔之进退澹辞皆此类也武帝既招英俊程其器能用之如不及时方外事胡越内兴制度国家多事自公孙以下至司马迁皆奉使方外或为郡国守相至公卿而朔尝至太中大夫后常为郎与枚臯郭舍人俱在左右诙啁而已乆之朔上书陈农战彊国之计因自讼独不得大官欲求试用其言专商鞅韩非之语也指意放荡颇复诙谐辞数万言终不见用朔因著论设客难已用位卑以自慰谕其辞曰客难东方朔曰苏秦张仪一当万乘之主而都卿相之位泽及后世今子大夫修先王之术慕圣人之义讽诵诗书百家之言不可胜数着于竹帛唇腐齿落服膺而不释好学乐道之效眀白甚矣自以智能海内无防则可谓博闻辩智矣然悉力尽忠以事圣帝旷日持乆官不过侍郎位不过执防意者尚有遗行邪同胞之徒无所容居其故何也东方先生喟然长息仰而应之曰是固非子之所能备也彼一时也此一时也岂可同哉夫苏秦张仪之时周室大壊诸侯不朝力政争权相禽以兵并为十二国未有雌雄得士者彊失士者亡故谈说行焉身处尊位珍寳充内外有仓廪泽及后世子孙长享今则不然圣帝流徳天下震慑诸侯賔服连四海之外以为带安于覆盂动犹运之掌贤不肖何以异哉遵天之道顺地之理物无不得其所故绥之则安动之则苦尊之则为将卑之则为虏抗之则在青云之上抑之则在深泉之下用之则为虎不用则为防虽欲尽节效情安知前后夫天地之大士民之众竭精谈说并进辐凑者不可胜数悉力募之困于衣食或失门戸使苏秦张仪与仆并生于今之世曾不得掌故安敢望常侍郎乎故曰时异事异虽然安可以不务修身乎哉诗云鼓钟于宫声闻于外鹤鸣于九臯声闻于天茍能修身何患不荣太公体行仁义七十有二乃设用于文武得信厥说封于齐七百嵗而不絶此士所以日夜孶孶敏行而不敢怠也辟若□鸰飞且鸣矣传曰天不为人之恶寒而辍其冬地不为人之恶险而辍其广君子不为小人之匈匈而易其行天有常度地有常形君子有常行君子道其常小人计其功诗云礼义之不愆何恤人之言故曰水至清则无鱼人至察则无徒冕而前旒所以蔽眀黈纩充耳所以塞聪眀有所不见聪有所不闻举大徳赦小过无求备于一人之义枉而直之使自得之优而柔之使自求之揆而度之使自索之盖圣人之教化如此欲自得之自得之则敏且广矣今世之处士块然无徒廓然独居上观许由下察接舆计同范蠡忠合子胥天下和平与义相扶寡耦少徒固其宜也子何疑于我哉若夫燕之用乐毅秦之任李斯郦食其之下齐说行如流曲从如环所欲必得功若邱山海内定国家安是遇其时也子又何怪之邪语曰以管闚天以蠡测海以莛撞钟岂能通其条贯考其文理发其声音哉繇是观之譬如鼱鼩之袭狗孤豚之咋虎至则靡耳何功之有今以下愚而非处士虽欲勿困固不得已此适足以眀其不知权变而终惑于大道也又设非有先生之论其辞曰非有先生仕于呉进不称徃古以厉主意退不能扬君美以显其功黙然无言者三年矣吴王怪而问之曰寡人获先人之功寄于众贤之上夙兴夜寐未尝敢怠也今先生率然髙举逺集吴地将以辅治寡人诚窃嘉之体不安席食不甘味目不视靡曼之色耳不聼钟鼓之音虚心定志欲闻流议者三年于兹矣今先生进无以辅治退不扬主誉窃不为先生取之盖懐能而不见是不忠也见而不行主不眀也意者寡人殆不眀乎非有先生伏而唯唯吴王曰可以谈矣寡人将竦意而览焉先生曰于戏可乎哉可乎哉谈何容易夫谈有悖于目拂于耳谬于心而便于身者或有说于目顺于耳快于心而毁于行者非有眀王圣主孰能聼之吴王曰何为其然也中人已上可以语上也先生试言寡人将聼焉先生对曰昔者关龙逢深諌于桀而王子比干直言于纣此二臣者皆极虑尽忠闵主泽不下流而万民骚动故直言其失切諌其邪者将以为君之荣除主之祸也今则不然反以为诽谤君之行絶无人臣之礼果纷然伤于身防不辜之名戮及先人为天下笑故曰谈何容易是以辅弼之臣瓦解而邪謟之人并进遂及蜚防恶来辈等二人皆诈伪巧言利口以进其身隂奉雕琢刻镂之好以纳其心务快耳目之欲以茍容为度遂徃不戒身没被戮宗庙崩阤国家为虚放戮贤圣亲近谗夫诗不云乎谗人防极交乱四国此之谓也故卑身贱体说色防辞愉愉呴呴终无益于主上之治则志士仁人不忍为也将俨然作矜严之色深言直谏上以拂主之邪下以损百姓之害则忤于邪主之心歴于衰世之法故养夀命之士莫肯进也遂居家山之间积土为室编蓬为戸弹琴其中以咏先王之风亦可乐而忘死矣是以伯夷叔齐避周饿于首阳之下后世称其仁如是邪主之行固足畏也故曰谈何容易于是吴王惧然易容捐荐去几危坐而聼先生曰接舆避世箕子被髪阳狂此二人者皆避浊世以全其身者也使遇眀王圣主得赐清燕之间寛和之色发愤毕诚图画安危揆度得失上以安主体下以便万民则五帝三王之道可几而见也故伊尹防耻辱负鼎爼和五味以干汤太公钓于渭之阳以见文王心合意同谋无不成计无不从诚得其君也深念逺虑引义以正其身推恩以广其下本仁祖义襃有徳禄贤能诛恶乱总逺方一统类美风俗此帝王所由昌也上不变天性下不夺人伦则天地和洽逺方懐之故号圣王臣子之职既加矣于是裂地定封爵为公侯国子孙名显后世民到于今称之以遇汤与文王也太公伊尹以如此龙逢比于独如彼岂不哀哉故曰谈何容易于是吴王穆然俛而深惟仰而泣下交颐曰嗟乎余国之不亡也緜緜连连殆哉世之不絶也于是正眀堂之朝齐君臣之位举贤材布徳惠施仁义赏有功躬节俭减后宫之费捐车马之用放郑声逺佞人省庖厨去侈靡卑宫馆壊苑囿填池堑以予贫民无产业者开内藏振贫穷存耆老防孤独薄赋敛省刑辟行此三年海内晏然天下大洽隂阳和调万物咸得其宜国无灾害之变民无饥寒之色家给人足畜积有余囹圉空虚鳯皇来集麒麟在郊甘露既降朱草萌芽逺方异俗之人乡风慕义各奉其职而来朝贺故治乱之道存亡之端若此易见而君人者莫肯为也臣愚窃以为过故诗云王国克生惟周之桢济济多士文王以宁此之谓也朔之文辞此二篇最善其余有封泰山责和氏璧及皇太子生禖屏风殿上栢柱平乐观赋猎八言七言上下从公孙借车凡刘向所录朔书具是矣世所他事皆非也
　　公孙贺字子叔北地义渠人也贺祖父昆邪景帝时为陇西守以将军击吴楚有功封平曲侯著书十余篇贺少为骑士从军数有功自武帝为太子时贺为舍人及武帝即位迁至太仆贺夫人君孺卫皇后姊也贺由是有宠元光中为轻车将军军马邑后四嵗出云中后五嵗以车骑将军从大将军青出有功封南窌侯后再以左将军出定襄无功坐酎金失侯复以浮沮将军出五原二千余里无功后八嵗遂代石庆为丞相封葛绎侯时朝廷多事督责大臣自公孙后丞相李蔡严青翟赵周三人比坐事死石庆虽以谨得终然数被谴初贺引拜为丞相不受印绶顿首涕泣曰臣本边鄙以鞌马骑射为官材诚不任宰相上与左右见贺悲哀感动下泣曰扶起丞相贺不肯起上乃起去贺不得已拜出左右问其故贺曰主上贤眀臣不足以称恐负重责从是殆矣贺子敬声代贺为太仆父子并居公卿位敬声以皇后姊子骄奢不奉法征和中擅用北军钱千九百万觉下狱是时诏捕阳陵朱安世不能得上求之急贺自请逐捕安世以赎敬声罪上许之后果得安世安世者京师大侠也闻贺欲以赎子罪笑曰丞相祸及宗矣南山之竹不足受我辞斜谷之木不足为我械安世遂从狱中上书告敬声与阳石公主私通及使人巫祭祠诅上且上甘泉当驰道埋偶人祝诅有恶言下有司案验贺穷治所犯遂父子死狱中家族巫蛊之祸起自朱安世成于江充遂及公主皇后太子皆败语在江充戾园传
　　刘屈武帝庶兄中山靖王子也不知其始所以进公孙贺诛征和二年春制诏御史以涿郡太守屈为左丞相分丞相长史为两府以澎戸二千二百封屈为澎侯其秋戾太子为江充所谮杀充发兵入丞相府屈挺身逃亡其印绶是时上避暑在甘泉宫丞相长史乘疾置以闻上问丞相何为对曰丞相秘之未敢发兵上怒曰事籍籍如此何谓秘也丞相无周公之风矣周公不诛管蔡乎乃赐丞相玺书曰捕斩反者自有赏罚以牛车为橹毋接短兵多杀伤士众坚闭城门毋令反者得出太子既诛充发兵宣言帝在甘泉病困疑有变奸臣欲作乱上于是从甘泉来幸城西建章宫诏发三辅近县兵部中二千石以下丞相兼将太子亦遣使者矫制赦长安中都官囚徒发武库兵命少傅石徳及賔客张光等分将使长安囚如侯持节发长水及宣曲胡骑皆已装会侍郎莽通使长安因追捕如侯告胡人曰节有诈勿聼也遂斩如侯引骑入长安又发辑濯士以予大鸿胪商邱成初汉节纯赤以太子持赤节故更为黄旄加上以相别太子召监北军使者任安发北军兵安受节已闭军门不肯应太子太子引兵去敺四市人凡数万众至长乐西阙下逢丞相军合战五日死者数万人血流入沟中丞相附兵浸多太子军败南奔覆盎城门得出会夜司直田仁部闭城门坐令太子得出丞相欲斩仁御史大夫胜之谓丞相曰司直吏二千石当先请奈何擅斩之丞相释仁上闻而大怒下吏责问御史大夫曰司直纵反者丞相斩之法也大夫何以擅止之胜之惶恐自杀及北军使者任安坐受太子节懐二心司直田仁纵太子皆要斩上曰侍郎莽通获反将如侯长安男子景建从通获少傅石徳可谓元功矣大鸿胪商邱成力战获反将张光其封通为重合侯建为徳侯成为秺侯诸太子賔客尝出入宫门皆坐诛其随太子兵以反法族吏士刼略者皆徙敦煌郡以太子在外始置屯兵长安诸城门后二十余日太子得于湖语在太子传其眀年贰师将军李广利将兵出击匈奴丞相为祖道送至渭桥与广利辞决广利曰愿君侯早请昌邑王为太子如立为帝君侯长何忧乎屈许诺昌邑王者贰师将军女弟李夫人子也贰师女为屈子妻故共欲立焉是时治巫蛊狱急内者令郭穰告丞相夫人以丞相数有谴使巫祠社祝诅主上有恶言及与贰师共祷祠欲令昌邑王为帝有司奏请案验罪至大逆不道有诏载屈牦厨车以徇要斩东市妻子枭首华阳街贰师妻子亦収贰师闻之降匈奴宗族遂灭车千秋本姓田氏其先齐诸田徙长陵千秋为髙寑郎防衞太子为江充所谮败乆之千秋上急变讼太子寃曰子弄父兵罪当笞天子之子过误杀人当何罪哉臣尝梦见一白头翁教臣言是时上颇知太子惶恐无他意乃大感悟召见千秋至前千秋长八尺余体貌甚防武帝见而说之谓曰父子之间人所难言也公独眀其不然此髙庙神灵使公教我公当遂为吾辅佐立拜千秋为大鸿胪数月遂代刘尾牦为丞相封富民侯千秋无他材能术学又无伐阅功劳特以一言寤意旬月取宰相封侯世未尝有也后汉使者至匈奴单于问曰闻汉新拜丞相何用得之使者曰以上书言事故单于曰茍如是汉置丞相非用贤也妄一男子上书即得之矣使者还道单于语武帝以为辱命欲下之吏良乆乃贳之然千秋为人敦厚有智居位自称逾于前后数公初千秋始视事见上连年治太子狱诛罚尤多羣下恐惧思欲寛广上意慰安众庶乃与御史二千石共上夀颂徳羙劝上施恩惠缓刑罚玩聼音乐养志和神为天下自虞乐上报曰朕之不徳自左丞相与贰师隂谋逆乱巫蛊之祸流及士大夫朕日一食者累月乃何乐之聼痛士大夫常在心既事不咎虽然巫蛊始发诏丞相御史督二千石求捕廷尉治未闻九卿廷尉有所鞫也曩者江充先治甘泉宫人转至未央椒房以及敬声之畴李禹之属谋入匈奴有司无所发今丞相亲掘兰防蛊验所眀知也至今余巫颇脱不止隂贼侵身逺近为蛊朕媿之甚何夀之有敬不举君之觞谨谢丞相二千石各就馆书曰毋偏毋党王道荡荡毋有复言后嵗余武帝疾立皇子钩弋夫人男为太子拜大将军霍光车骑将军金日防御史大夫桑羊及丞相千秋并受遗诏辅道少主武帝崩昭帝初即位未任聼政政事壹决大将军光千秋居丞相位谨厚有重徳毎公卿朝会光谓千秋曰始与君侯俱受先帝遗诏今光治内君侯治外宜有以教督使光无负天下千秋曰唯将军留意即天下幸甚终不肯有所言光以此重之毎有吉祥嘉应数襃赏丞相讫昭帝世国家少事百姓稍益充实始元六年诏郡国举贤良文学士问以民所疾苦于是盐铁之议起焉千秋为相十二年薨諡曰定侯初千秋年老上优之朝见得乘小车入宫殿中故因号曰车丞相子顺嗣侯官至云中太守宣帝时以虎牙将军击匈奴坐盗增卤获自杀国除桑羊为御史大夫八年自以为国家兴筦之利伐其功欲为子弟得官怨望霍光与上官桀等谋反遂诛灭
　　王防济南人也以郡县吏积功稍迁为被阳令武帝末军旅数发郡国盗贼羣起绣衣御史暴胜之使持斧逐捕盗贼以军兴从事二千石以下胜之过被阳欲斩防防已解衣伏质仰言曰使君颛杀生之柄威震郡国今复斩一防不足以増威不如时有所寛以眀恩贷令尽死力胜之壮其言贳不诛因与防相结厚胜之使还荐防征为右辅都尉守右扶风上数出幸安定北地过扶风宫馆驰道修治供张办武帝嘉之驻车拜防为真视事十余年昭帝时为御史大夫代车千秋为丞相封宜春侯眀年薨諡曰敬侯子谭嗣以列侯与谋废昌邑王立宣帝益封三百戸薨子咸嗣王莽妻即咸女莽簒位宜奉氏以外戚宠自防传国至元孙莽败乃絶
　　杨敞华隂人也给事大将军莫府为军司马霍光爱厚之稍迁至大司农元鳯中稲田使者燕苍知上官桀等反谋以告敞敞素谨畏事不敢言乃移病卧以告谏大夫杜延年延年以闻苍延年皆封敞以九卿不輙言故不得侯后迁御史大夫代王防为丞相封安平侯眀年昭帝崩昌邑王征即位滛乱大将军光与车骑将军张安世谋欲废王更立议既定使大司农田延年报敞敞惊惧不知所言汗出洽背徒唯唯而已延年起至更衣敞夫人遽从东箱谓敞曰此国大事今大将军议已定使九卿来报君侯君侯不疾应与大将军同心犹与无决先事诛矣延年从更衣还敞夫人与延年参语许诺请奉大将军教令遂共废昌邑王立宣帝即位月余敞薨谥曰敬侯子忠嗣以敞居位定防安宗庙益封三千五百戸忠弟恽字子防以忠任为郎补常侍骑恽母司马迁女也恽始读外祖太史公记颇为春秋以材能称好交英俊诸儒名显朝廷擢为左曹霍氏谋反恽先闻知因侍中金安上以闻召见言状霍氏伏诛恽等五人皆封恽为平通侯迁中郎将郎官故事令郎出钱市财用给文书乃得出名曰山郎移病尽一日輙偿一沐或至嵗余不得沐其豪富郎日出游戏或行钱得善部货赂流行传相放效恽为中郎将罢山郎移长度大司农以给财用其疾病休谒洗沐皆以法令从事郎谒者有罪过輙奏免荐举其髙第有行能者至郡守九卿郎官化之莫不自厉絶请谒货赂之端令行禁止宫殿之内翕然同声由是擢为诸吏光禄勲亲近用事初恽受父财五百万及身封侯皆以分宗族后母无子财亦数百万死皆予恽恽尽复分后母昆弟再受訾千余万皆以分施其轻财好义如此恽居殿中防絜无私郎官称公平然恽伐其行治又性刻害好发人隂伏同位有忤己者必欲害之以其能髙人由是多怨于朝廷与太仆戴长乐相失卒以是败长乐者宣帝在民间时与相知及即位防擢亲近长乐尝使行事肄宗庙还谓掾史曰我亲靣见受诏副帝肄秺侯御人有上书告长乐非所宜言事下廷尉长乐疑恽教人告之亦上书告恽罪髙昌侯车奔入北掖门恽语富平侯张延夀曰闻前曾有犇车抵殿门门关折马死而昭帝崩今复如此天时非人力也左冯翊韩延夀有罪下狱恽上书讼延夀郎中邱常谓恽曰闻君侯讼韩冯翊当得活乎恽曰事何容易胫胫者未必全也我不能自保真人所谓防不容宂衘窭数者也又中书谒者令宣持单于使者语视诸将军中朝二千石恽曰冐顿单于得汉美食好物谓之殠恶单于不来眀甚恽上观西阁上画人指桀纣画谓乐昌侯王武曰天子过此一二问其过可以得师矣画人有尭舜禹汤不称而举桀纣恽闻匈奴降者道单于见杀恽曰得不肖君大臣为画善计不用自令身无处所若秦时但任小臣诛杀忠良竟以灭亡令亲任大臣即至今耳古与今如一邱之貉恽妄引亡国以诽谤当世无人臣礼又语长乐曰正月以来天隂不此春秋所记夏侯君所言也行必不至河东矣以主上为戏语尤悖逆絶理事下廷尉廷尉定国考问左騐眀白奏恽不服罪而召戸将尊欲令戒饬富平侯延夀曰太仆定有死罪数事朝暮人也恽幸与富平侯昬姻今独三人坐语侯言时不闻恽语自与太仆相触也尊曰不可恽怒持大刀曰防富平侯力得族罪毋泄恽语令太仆闻之乱余事恽幸得列九卿诸吏宿衞近臣上所信任与闻政事不竭忠爱尽臣子义而妄怨望称引为訞恶言大逆不道请逮捕治上不忍加诛有诏皆免恽长乐为庶人恽既失爵位家居治产业起室宅以财自娱嵗余其友人安定太守西河孙防宗知畧士也与恽书諌戒之为言大臣废退当阖门惶惧为可怜之意不当治产业通賔客有称誉恽宰相子少顕朝廷一朝以晻昧语言见废内懐不服报防宗书曰恽材朽行秽文质无所底幸頼先人余业得备宿衞遭遇时变以获爵位终非其任卒与祸防足下哀其愚防赐书教督以所不及殷勤甚厚然窃恨足下不深惟其终始而猥随俗之毁誉也言鄙陋之愚心若逆指而文过黙而息乎恐违孔氏各言尔志之义故敢略陈其愚惟君子察焉恽家方隆盛时乘朱轮者十人位在列卿爵为通侯总领从官与闻政事曾不能以此时有所建眀以宣徳化又不能与羣僚同心并力陪辅朝廷之遗忘已负窃位素餐之责乆矣懐禄贪势不能自退遭遇变故横被口语身幽北阙妻子满狱当此之时自以夷灭不足以塞责岂意得全首领复奉先人之邱墓乎伏惟圣主之恩不可胜量君子游道乐以防忧小人全躯说以防罪窃自思念过已大矣行已亏矣长为农夫以没世矣是故身率妻子戮力耕桑灌园治产以给公上不意当复用此为讥议也夫人情所不能止者圣人弗禁故君父至尊亲送其终也有时而既臣之得罪已三年矣田家作苦嵗时伏腊烹羊炰羔斗酒自劳家本秦也能为秦声妇赵女也雅善鼓瑟奴婢歌者数人酒后耳热仰天拊缶而呼乌乌其诗曰田彼南山芜秽不治种一顷豆落而为萁人生行乐耳湏富贵何时是日也拂衣而喜奋褏卬顿足起舞诚滛荒无度不知其不可也恽幸有余禄方籴贱贩贵逐什一之利此贾竖之事污辱之处恽亲行之下流之人众毁所归不寒而栗虽雅知恽者犹随风而靡尚何称誉之有董生不云乎眀眀求仁义常恐不能化民者卿大夫之意也眀眀求财利常恐困乏者庶人之事也故道不同不相为谋今子尚安得以卿大夫之制责仆哉夫西河魏土文侯所与有叚干木田子方之遗风然皆有节槩知去就之分顷者足下离旧土临安定安定山谷之间昆戎旧壤子弟贪鄙岂习俗之移人哉于今乃覩子之志矣方当盛汉之隆愿勉旃毋多谈又恽兄子安平侯谭为典属国谓恽曰西河太守建平杜侯前以罪过出今徴为御史大夫侯罪薄又有功且复用恽曰有功何益县官不足为尽力恽素与盖寛饶韩延夀善谭即曰县官实然盖司韩冯翊皆尽力吏也俱坐事诛防有日食变驺马猥佐成上书告恽骄奢不悔过日食之咎此人所致章下廷尉按騐得所予防宗书宣帝见而恶之廷尉当恽大逆无道要斩妻子徙酒泉郡谭坐不谏正恽与相应有怨望语免为庶人召拜成为郎诸在位与恽厚善者未央卫尉韦元成京兆尹张敞及孙会宗等皆免官
　　蔡义河内温人也以明经给事大将军莫府家贫常歩行资礼不逮众门下好事者相合为义买犊车令乘之数嵗迁补覆盎城门候乆之诏求能为韩诗者征义待诏乆不进见义上疏曰臣山东草莱之人行能亡所比容貌不及众然而不弃人伦者窃以闻道于先师自托于经术也愿赐清闲之燕得尽精思于前上召见义说诗甚说之擢为光禄大夫给事中进授昭帝数嵗拜为少府迁御史大夫代杨敞为丞相封平阳侯又以定防安宗庙益封加赐黄金二百斤义为丞相时年八十余短小无湏眉貌似老妪行歩俛偻常两扶夹夹乃能行时大将军光秉政议者或言光置宰相不选贤茍用可颛制者光闻之谓侍中左右及官属曰以为人主师当为宰相何谓云云此语不可使天下闻也义为相四嵗薨谥曰节侯无子国除
　　陈万年字防公沛郡相人也为郡吏察举至县令迁广陵太守以髙第入为右扶风迁太仆万年防平内行修然善事人赂遗外戚许史倾家自尽尤事乐陵侯史髙丞相丙吉病中二千石上谒问疾遣家丞出谢谢已皆去万年独留昬夜乃归及吉病甚上自临问以大臣行能吉荐于定国杜延年及万年万年竟代定国为御史大夫八嵗病卒子咸字子康年十八万年任为郎有异材抗直数言事刺讥近臣书数十上迁为左曹万年尝病召咸教戒于牀下语至夜半咸睡头触屛风万年大怒欲杖之曰乃公教戒汝汝反睡不聼吾言何也咸叩头谢曰具暁所言大要教咸讇也万年乃不复言万年死后元帝擢咸为御史中丞总领州郡奏事课第诸刺史内执法殿中公卿以下皆敬惮之是时中书令石显用事颛权咸颇言显短显等恨之时槐里令朱云残酷杀不辜有司举奏未下咸素善云云从刺候教令上书自讼于是石显防伺知之白奏咸漏泄省中语下狱掠治减死髠为城旦因废成帝初即位大将军王鳯以咸前指言石显有忠直节奏请咸补长史迁冀州刺史奉使称意徴为谏大夫复出为楚内史北海东郡太守坐为京兆尹王章所荐章诛咸免官起家复为南阳太守所居以杀伐立威豪猾吏及大姓犯法輙论输府以律程作司空为地臼木杵舂不中程或私解脱钳衣服不如法輙加罪笞督作剧不胜痛自绞死者嵗数百千人乆者虫出腐烂家不得收其治放严延年其防不如所居调发属县所出食物以自奉养奢侈玉食然操持掾史郡中长吏皆令闭门自敛不得逾法公移勅书曰即各欲求索自快是一郡百太守也何得然哉下吏畏之豪彊执服令行禁止然亦以此见废咸三公子少显名于朝廷而薛宣朱博翟方进孔光等仕宦絶在咸后皆以防俭先至公卿而咸滞于郡守时车骑将军王音辅政信用陈汤咸数赂遗汤予书曰即防子公力得入帝城死不恨后竟徴入为少府少府多寳物属官咸皆钩校发其奸臧没入辜财物官属及诸中宫黄门钩盾掖庭官吏举奏按论畏咸皆失气为少府三嵗与翟方进有隙方进为丞相奏咸前为郡守所在残酷毒螫加于吏民主守盗受所监而官媚邪臣陈汤以求荐举茍得无耻不宜防位咸坐免顷之红阳侯立举咸方正为光禄大夫给事中方进复奏免之后数年立有罪就国方进奏归咸故郡以忧死
　　郑字穉卿泰山刚人也兄昌字次卿亦好学皆明经通法律政事次卿为太原郡太守为南阳太守皆着治迹条教法度为后所述次卿用刑罚深不如平迁淮阳相以髙第入为右扶风京师称之代韦元成为御史大夫六嵗坐与京房论议免语在房传
　　杨王孙者孝武时人也学黄老之术家业千金厚自奉养生亡所不致及病且终先令其子曰吾欲臝葬以反吾真必亡易吾意死则为布囊盛尸入地七尺既下从足引脱其囊以身亲土其子欲黙而不从重废父命欲从之心又不忍乃徃见王孙友人祁侯祁侯与王孙书曰王孙苦疾仆迫从上祠雍未得诣前愿存精神省思虑进近医药厚自持窃闻王孙先令臝葬令死者无知则已若其有知是戮尸地下将臝见先人窃为王孙不取也且孝经曰为之棺椁衣裳是亦圣人之遗制何必区区独守所闻愿王孙察焉王孙报曰盖闻古之圣王缘人情不忍其亲故为制礼今则越之吾是以臝将以矫世也夫厚葬诚无益于死者而俗人竞以相髙靡财殚币腐之地下或乃今日入而眀日发此真与骸于中野何异且夫死者终生之化而物之归者也归者得至化者得变是物各反其真也反真防防亡形亡声乃合道情夫饰外以华众厚葬以鬲真使归者不得至化者不得变是使物各失其所也且吾闻之精神者天之有也形骸者地之有也精神离形各归其真故谓之鬼鬼之为言归也其尸块然独处岂有知哉裹以币帛鬲以棺椁支体络束口含玉石欲化不得鬰为枯腊千载之后棺椁朽腐乃得归土就其真宅繇是言之焉用乆客昔帝尭之葬也窾木为匵葛藟为缄其穿下不乱泉上不泄殠故圣王生易尚死易葬也不加功于亡用不损财于亡谓今费财厚葬留归鬲至死者不知生者不得是谓重惑于戏吾不为也祁侯曰善遂臝葬




　　通志卷九十九
<史部,别史类,通志>
　　钦定四库全书
　　通志卷一百
　　宋　右　廸　功　郎　郑　樵　渔　仲　撰
　　列传第十三
　　前汉
　　霍光【禹】金日防【赏　敞钦】赵充国　辛庆忌　傅介子　常惠　郑吉　甘延夀　陈汤　段会宗胡建　朱云　梅福　云敞　隽不疑　疎广【受】于定国【于公】薛广徳　平当【晏】彭宣　王吉【骏】贡禹两龚　鲍宣
　　霍光字子孟骠骑将军去病弟也父中孺河东平阳人以县吏给事平阳侯家与侍者卫少儿私通而生去病中孺吏毕归家娶妇生光因絶不相闻久之少儿女弟子夫得幸于武帝立为皇后去病以皇后姊子贵幸既壮大乃自知父为霍中孺未及求问防为骠骑将军击匈奴道出河东河东太守郊迎负弩矢先驱至平阳传舍去病遣吏迎霍中孺中孺趋入拜谒将军迎拜因跪曰去病不早自知为大人遗体也中孺扶服叩头曰老臣得托命将军此天力也去病大为中孺买田宅奴婢而去还复过焉乃将光西至长安时年十余岁任光为郎稍迁诸曹侍中去病死后光为奉车都尉光禄大夫出则奉车入侍左右出入禁闼二十余年小心谨慎未尝有过甚见亲信征和二年卫太子为江充所败而燕王旦广陵王胥皆多过失是时上年老宠姬钩弋赵偼伃有男上心欲以为嗣命大臣辅之察羣臣唯光任大重可属社稷上廼使黄门画者画周公负成王朝诸侯以赐光后元二年春上游五柞宫病笃光涕泣问曰如有不讳谁当嗣者上曰君未谕前画意邪立少子君行周公之事光顿首让曰臣不如金日防日防亦曰臣外国人不如光上以光为大司马大将军日防为车骑将军及太仆上官桀为左将军捜粟都尉桑羊为御史大夫皆拜卧内牀下受遗诏辅少主明日武帝崩太子袭尊号是为孝昭皇帝帝年八岁政事壹决于光先是后元年侍中仆射莽何罗与弟重合侯通谋为逆时光与金日防上官桀等共诛之功未录武帝病封玺书帝崩发书以从事遗诏封金日防为秺侯上官桀为安阳侯光为博陆侯皆以前捕反者功封时衞尉王莽【天水人字推叔】子男忽侍中扬语曰帝病忽常在左右安得遗诏封三子事羣儿自相贵耳光闻之切责王莽莽酖杀忽光为人沈静详审长财七尺三寸白晳疏眉目美须每出入下殿门止进有常处郎仆射窃识视之不失尺寸其资性端正如此初辅幼主政自己出天下想闻其风采殿中尝有怪一夜羣臣相惊光召尚符玺郎郎不肯授光光欲夺之郎按劒曰臣头可得玺不可得也光甚义之明日诏増此郎秩二等众庶莫不多光光与左将军桀结婚相亲光长女为桀子安妻有女年与帝相配桀因帝姊鄂邑盖主内安女后宫为倢伃数月立为皇后父安为骠骑将军封桒乐侯光时休沐出桀輙入代光决事桀父子既尊盛而徳长公主公主内行不脩幸河间丁外人桀安欲为外人求封幸依国家故事以列侯尚公主者光不许又为外人求光禄大夫欲令得召见又不许长主大以是怨光而桀安数为外人求官爵弗能得亦慙自先帝时桀已为九卿位在光右及父子并为将军有椒房中宫之重皇后亲安女光廼其外祖而顾专制朝事繇是与光争权燕王旦自以昭帝兄常懐怨望及御史大夫桑羊建造酒盐鐡为国兴利伐其功欲为子弟得官亦怨恨光于是盖主上官桀安及羊皆与燕王旦通谋诈令人为燕王上书言光出都肄郎羽林道上称太官先置又引苏武前使匈奴二十年不降还乃为典属国而大将军长史敞亡功为搜粟都尉又擅调益莫府校尉光专权自恣疑有非常臣旦愿归符玺入宿衞察奸臣变司光出沐日奏之桀欲从中下其事桑羊当与诸大臣共执退光书奏帝不肯下眀旦光闻之止画室中不入上问大将军安在桀对曰以燕王告其罪故不敢入有诏召大将军光入免冠顿首谢上曰将军冠朕知是书诈也将军亡罪光曰陛下何以知之上曰将军之广眀都郎属耳调校尉以来未能十日燕王何以得知之且将军为非不须校尉是时帝年十四尚书左右皆惊而上书者果亡捕之甚急桀等惧白上小事不足遂上不听后桀党与有谮光者上輙怒曰大将军忠臣先帝所属以辅朕身敢有谮光者坐之自是桀等不敢复言乃谋令长公主置酒请光伏兵格杀之因废帝迎立燕王为天子事发觉光尽诛桀安羊外人宗族燕王盖主皆自杀光威震海内昭帝既冠遂委任光讫十三年百姓充实四夷宾服元光元年昭帝崩无嗣武帝六男独有广陵王胥在羣臣议所立咸持广陵王王本以行失道先帝所不用光内不自安郎有上书言周太王废太伯立王季文王舍伯夷考立武王唯在所宜虽废长立少可也广陵王不可以承宗庙言合光意光以其书视丞相敞等擢郎为九江太守即日受皇太后诏遣行大鸿胪事少府乐成宗正徳光禄大夫吉中郎将利汉迎昌邑王贺贺者武帝孙昌邑哀王子也既至即位行滛乱光忧懑独以问所亲故吏大司农田延年延年曰将军为国柱石审此人不可何不建白太后更选贤而立之光曰今欲如是于古尝有此不延年曰伊尹相殷废太甲以安宗庙世称其忠将军若能行此亦汉之伊尹也光乃引延年给事中阴与车骑将军张安世圗计遂召丞相御史将军列侯中二千石大夫博士会议未央宫光曰昌邑王行昏乱恐危社稷如何羣臣皆惊愕失色莫敢发言但唯唯而已田延年前离席按劒曰先帝属将军以幼孤寄将军以天下以将军忠贤能安刘氏也今羣下鼎沸社稷将倾且汉之传諡常为孝者以常有天下令宗庙血食也如令汉家絶祀将军虽死何面目见先帝于地下乎今日之议不得旋踵羣臣后应者臣请斩之光谢曰九卿责光是也天下匈匈不安光当受其难于是议者皆叩头曰万姓之命在于将军唯大将军令光即与羣臣俱见白太后具陈昌邑王不可以承宗庙状皇太后廼车驾幸未央承眀殿诏诸禁门毋纳昌邑羣臣王入朝太后还乘辇欲归温室中黄门宦者各持门扇王入门闭昌邑羣臣不得入王曰何为大将军跪曰有皇太后诏毋内昌邑羣臣王曰徐之何廼惊人如是光使尽驱出昌邑羣臣置金马门外车骑将军安世将羽林骑收防二百余人皆送廷尉诏狱令故昭帝侍中中臣侍守王光勑左右谨宿衞卒有物故自裁令我负天下有杀主名王尚未自知当废谓左右我故羣臣从官安得罪而大将军尽系之乎顷之有太后诏召王王闻召意恐廼曰我安得罪而召我哉太后被珠襦盛服坐武帐中侍御数百人皆持兵期门武士陛防陈列殿下羣臣以次上殿召昌邑王伏前聼诏光与羣臣连名奏王尚书令读奏曰丞相臣敞大司马大将军臣光车骑将军臣安世度辽将军臣眀友前将军臣増后将军臣充国御史大夫臣谊宜春侯臣谭当涂侯臣圣随桃侯臣昌乐杜侯臣屠耆堂太仆臣延年太常臣昌大司农臣延年宗正臣徳少府臣乐成廷尉臣光执金吾臣延夀大鸿胪臣贤左冯翊臣广明右扶风臣德长信少府臣嘉典属国臣武京辅都尉臣广汉司隶校尉臣辟兵诸吏文学光禄大夫臣迁臣畸臣吉臣赐臣管臣胜臣梁臣长幸臣夏侯胜太中大夫臣德臣卬昧死言皇太后陛下臣敞等顿首死罪天子所以永保宗庙总壹海内者以慈孝礼谊赏罚为本孝昭皇帝早弃天下亡嗣臣敞等议礼曰为人后者为之子也昌邑王宜嗣后遣宗正大鸿胪光禄大夫奉节使徴昌邑王典丧服斩缞亡悲哀之心废礼谊居道上不素食使从官畧女子载衣车内所居传舍始至谒见立为皇太子常私买鸡豚以食受皇帝信玺行玺大行前就次发玺不封从官更持节引内昌邑从官驺宰官奴二百余人常与居禁闼内敖戏自之符玺取节十六朝暮临令从官更持节从为书曰皇帝问侍中君卿使中御府令高昌奉黄金千斤赐君卿取十妻大行在前殿发乐府乐器引内昌邑乐人击鼓歌吹作俳倡会下还上前殿击钟磬召内泰壹宗庙乐人辇道牟首鼓吹歌舞悉奏众乐发长安厨三太牢具祠阁室中祀已与从官饮防驾法驾皮轩鸾旗驱驰北宫桂宫弄彘鬭虎召皇太后御小马车使官奴骑乘游戏掖庭中与孝昭皇帝宫人防等淫乱诏掖庭令敢泄言要斩太后曰止为人臣子当悖乱如是邪王离席伏尚书令复读曰取诸侯王列侯二千石绶及墨绶黄绶以并佩昌邑郎官者免奴变易节上黄旄以赤御府金钱刀劒玉器采缯赏赐所与游戏者与从官官奴夜饮湛沔于酒诏太官上乗舆食如故食监奏未释服未可御故食复诏太官輙具无闗食监太官不敢具即使从官出买鸡豚诏殿门内以为常独夜设九賔温室延见姊夫昌邑闗内侯祖宗庙祠未举为玺书使使者持节以三太牢祠昌邑哀王园庙称嗣子皇帝受玺以来二十七日使者傍午持节诏诸官署徴凡一千一百二十七事文学光禄大夫夏侯胜等及侍中傅嘉数进諌以过失使人簿责胜缚嘉系狱荒滛迷惑失帝王礼谊乱汉制度臣敞等数进諌不变更日以益甚恐危社稷天下不安臣敞等谨与博士臣覇臣隽舍臣徳臣虞舍臣射臣仓议皆曰髙皇帝建功业为汉太祖孝文皇帝慈仁节俭为太宗今陛下嗣孝昭皇帝后行滛辟不轨诗云借曰未知亦既抱子五辟之属莫大不孝周襄王不能事母春秋曰天王出居于郑繇不孝出之絶之于天下也宗庙重于君陛下未见命于高庙不可以承天序奉祖宗庙子万姓当废臣请有司御史大夫臣谊宗正臣徳太常臣昌与太祝以一太牢具告祠高庙臣敞等昧死以闻皇太后诏曰可光令王起拜受诏王曰闻天子有争臣七人虽亡道不失天下光曰皇太后诏废安得天子廼即持其手解脱其玺组奉上太后扶王下殿出金马门羣臣随送王西靣拜曰愚戆不任汉事起就乗舆副车大将军光送至昌邑邸光谢曰王行自絶于天臣等驽怯不能杀身报德臣寜负王不敢负社稷愿王自爱臣长不复见左右光涕泣而去羣臣奏言古者废放之人屏于逺方不及以政请徙王贺汉中房陵县太后诏归贺昌邑赐汤沐邑二千戸昌邑羣臣坐无辅导之谊陷王于恶光悉诛杀二百余人出死号呼市中曰当断不断反受其乱光坐庭中防丞相以下议定所立广陵王已前不用及燕刺王反诛其子不在议中近亲唯有衞太子孙号皇曽孙在民间咸称述焉光遂复与丞相敞等上奏曰礼曰人道亲亲故尊祖尊祖故敬宗太宗亡嗣择支子孙贤者为嗣孝武皇帝曽孙病已武帝时有诏掖庭飬视至今年十八师受诗论语孝经躬行节俭慈仁爱人可以嗣孝昭皇帝后奉承祖宗庙子万姓臣昧死以闻皇太后诏曰可遣宗正刘徳至曽孙家尚冠里洗沐赐御衣太仆以軨猎车迎曽孙就斋宗正府入未央宫见皇太后封为阳武侯已而光奉上皇帝玺绶谒于高庙是为孝宣帝明年下诏曰夫襃有徳赏元功古今通谊也大司马大将军光宿衞忠正宣徳眀恩守节秉谊以安宗庙其以河北东武阳益封光万七千户与故所食邑凡二万户赏赐前后黄金七千斤钱六千万杂缯三万匹奴婢百七十人马二千匹甲第一区自昭帝时光子禹及兄孙云皆中郎将云弟山奉车都尉侍中领胡越兵光两女壻为东西宫衞尉昆弟诸壻外孙皆奉朝请为诸曺大夫骑都尉给事中党亲连体根据于朝廷光自后元秉持万机及上即位乃归政上谦让不受诸事皆先闗白光然后奏御天子光每朝见上虚己敛容礼下之己甚光秉政前后二十年地节二年春病笃车驾自临问光病上为之涕泣光上书谢恩曰愿分国邑三千户以封兄孙奉车校尉山为列侯奉兄骠骑将军去病祀事下丞相御史即日拜光子禹为右将军光薨上及皇太后亲临光防大中大夫任宣与侍御史五人持节防防事中二千石治莫府冢上赐金钱缯絮绣被百领衣五十箧璧珠玑玉衣梓宫【棺也】便房黄肠题凑各一具枞木外藏椁十五具【以柏木黄心累棺外故曰黄肠木头皆内向故曰题凑便房小曲室也】东园温明【东园造比器形如方漆桶开一靣以鉴置其中悬尸上大敛并盖之】皆如乘舆制度载光尸柩以輼辌车【车有窓闭之则輼开之则辌】黄屋左纛发材官轻车北军五校士军陈至茂陵以送其葬諡曰宣成侯发三河卒穿复土起祠堂置园邑三百家长丞奉守如旧法既葬封山为乐平侯以奉车都尉领尚书事天子思光功徳下诏曰故大司马大将军博陆侯宿卫孝武皇帝三十余年辅孝昭皇帝十有余年遭大难躬秉谊率三公九卿定万世防以安社稷天下蒸庶咸以康宁功徳茂盛朕甚嘉之复其后世畴其爵邑世世无有所与功如萧相国眀年夏封太子外祖父许广汉为平恩侯复下诏曰宣成侯光宿衞忠正勤劳国家善善及后世其封光兄孙中郎将云为冠阳侯禹既嗣为博陆侯太夫人显改光时所自造茔制而侈大之起三出阙筑神道北临昭灵南出承恩【皆馆名】盛饰祠室辇阁通属永巷而幽良人婢妾守之广治第室作乗舆辇加昼绣絪冯黄金涂韦絮荐轮侍婢以五防丝挽显游戏第中初光爱幸监奴冯子都常与计事及显寡居与子都乱而禹山亦并缮治第宅走马驰逐平乐馆云当朝请数称病私出多从賔客张围猎黄山苑中使苍头奴上朝谒莫敢谴者而显及诸女昼夜出入长信宫殿中无期度宣帝自在民间知霍氏尊盛日久内不能善光薨上始躬亲朝政御史大夫魏相给事中显谓禹云山女曹不务奉大将军余业今大夫给事中他人壹间女能复自救邪后两家奴争道霍氏奴入御史府欲躢大夫门御史为叩头谢乃去人以谓霍氏显等始知忧防魏大夫为丞相数燕见言事平恩侯与侍中金安上等径出入省中时霍山自若领尚书上令吏民得奏封事不闗尚书羣臣进见独徃来于是霍氏甚恶之宣帝始立微时许妃为皇后显爱小女成君欲贵之私使乳医淳于衍行毒药杀许后因劝光内成君代立为后语在后妃传始许后暴崩吏捕诸医劾衍侍疾亡状不道下狱吏簿问急显恐事败即具以实语光光大惊欲自发举不忍犹与会奏上因署衍勿论光薨后语稍泄于是上始闻之而未察乃徙光女壻度辽将军未央衞尉平陵侯范明友为光禄勲次壻诸吏中郎将羽林监任胜出为安定太守数月复出光姊壻给事光禄大夫张朔为蜀郡太守羣孙壻中郎将王汉为武威太守顷之复使光长女壻长乐衞尉邓广汉为少府更以禹为大司马冠小冠亡印绶罢其右将军屯兵官属特使禹官名与光俱大司马者又收范明友度辽将军印绶但为光禄勲及光中女壻赵平为散骑都尉光禄大夫将屯兵又收平骑都尉印绶诸领胡越骑羽林及两宫卫将屯兵悉易以所亲信许史子弟代之禹为大司马称病禹故长史任宣问禹曰我何病县官【谓天子也】非我家将军不得至是今将军坟墓未干尽外我家反任许史夺我印绶令人不省死宣见禹恨望深乃谓曰大将军时何可复行持国权柄生杀在手中廷尉李种王平左冯翊贾胜胡及车丞相女壻少府徐仁皆坐逆将军意下狱死使乐成小家子得幸将军至九卿封侯百官以下但事冯子都王子方等视丞相无如也各自有时今许史自天子骨肉贵正宜耳今大司马欲用是怨恨愚以为不可禹黙然数日起视事显及禹山云自见日侵削数相对涕泣自怨山曰今丞相用事县官信之尽变易大将军时法令以公田赋与贫民发扬大将军过失又诸儒生多窭人子逺客饥寒喜妄説狂言不避忌讳大将军常雠之今陛下好与诸儒生语人人自使书对事多言我家者尝有上书言大将军时主弱臣彊专制擅权今其子孙用事昆弟益骄恣恐危宗庙灾异数见尽为是也其言絶痛山屏不奏其书后上书者益黠尽奏封事輙下中书令出取之不闗尚书益不信人显曰丞相数言我家独亡罪乎山曰丞相亷正安得罪我家昆弟诸壻多不谨又闻民间讙言霍氏毒杀许皇后寜有是邪显恐急即具以实告山云禹山云禹惊曰如是何不早告禹等县官离散斥逐诸壻用是故也此大事诛罚不小奈何于是始有邪谋矣初赵平客石夏善为天官语平曰荧惑守御星御星太仆奉车都尉也不黜则死平内忧山等云舅李竟所善张赦见云家卒卒谓竟曰今丞相与平恩侯用事可令太夫人言太后先诛此两人移徙陛下在太后耳长安男子张章告之事下廷尉执金吾捕张赦石夏等后有诏止勿捕山等愈恐相谓曰此县官重太后故不竟也然恶端已见又有弑许后事陛下虽寛仁恐左右不听久之犹发发即族矣不如先也遂令诸女各归报其夫皆曰安所相避防李竟坐与诸侯交通辞语及霍氏有诏云山不宜宿卫免就第光诸女遇太后无礼冯子都数犯法上并以为让山禹等甚恐显梦第中井水溢流庭下灶居树上又梦大将军谓显曰知捕儿不亟下捕之第中防暴多与人相触以尾画地鸮数鸣殿前树上第门自壊【古者宫室高大则通呼为殿非止天子宫中也】云尚冠里宅中门亦壊巷端人共见有人居云屋上彻瓦投地就视亡有大怪之禹梦车骑声正讙来捕禹举家忧愁山曰丞相擅减宗庙羔莬可以此罪也谋欲令太后为博平君置酒【博平君宣帝外祖母也】召丞相平恩侯以下使范眀友邓广汉承太后制引斩之因废天子而立禹约定未发云拜为莬太守太中大夫任宣为代郡太守山又坐冩秘书显为上书献城西第入马千匹以赎山罪书报闻防事发觉云山眀友自杀显禹广汉等捕得禹要斩显及诸女昆弟皆弃市唯独霍后废处昭台宫与霍氏相连坐诛防数千家上乃下诏曰乃者东织室令史张赦使魏郡豪李竟报冠阳侯云谋为大逆朕以大将军故抑而不扬冀其自新今大司马博陆侯禹与母宣成侯夫人显及从昆弟子冠阳侯云乐平侯山诸姊妹壻谋为大逆欲诖误百姓赖宗庙神灵先发得咸伏其辜朕甚悼之诸为霍氏所诖误事在丙申前未觉在吏者皆赦除之男子张章先发觉以语期门董忠忠告左曹杨恽恽告侍中金安上恽召见对状后章上书以闻侍中史高与金安上建发其事言无入霍氏禁闼不不得遂其谋皆雠有功封章为博成侯忠高昌侯恽平通侯安上都成侯高乐陵侯初霍氏奢侈茂陵徐生曰霍氏必亡夫奢则不逊不逊必侮上侮上者逆道也在人之右众必害之霍氏秉权日久害之者多矣天下害之而又行以逆道不亡何待乃上疏言霍氏太盛陛下即爱厚之宜以时抑制无使至亡书三上輙报闻其后霍氏诛防而吿霍氏者皆封人为徐生上书曰臣闻客有过主人者见其灶直突傍有积薪客谓主人更为曲突逺徙其薪不者且有火患主人嘿然不应俄而家果失火邻里共救之幸而得息于是杀牛置酒谢其邻人灼烂者在于上行余各以功次坐而不録言曲突者人谓主人曰乡使听客之言不费牛酒终无火患今论功而请宾曲突徙薪无恩泽燋头烂额为上客邪主人乃寤而请之今茂陵徐福数上书言霍氏且有变宜防絶之乡使福説得行则国无裂土出爵之费臣无逆乱诛防之败徃事既已而福独不防其功唯陛下察之贵徙薪曲突之防使居焦髪灼烂之右上乃赐福帛十匹后以为郎宣帝始立谒见高庙大将军光骖乗上内严惮之若有芒刺在背后车骑将军张安世代光骖乗天子从容肆体甚安近焉及光身死而宗族竟诛故俗传之曰威震主者不畜霍氏之祸萌于骖乘至成帝时为光置守冡百家吏卒奉祠焉元始二年封光从父昆弟曽孙阳为陆侯千户
　　金日防字翁叔本匈奴休屠王太子也武帝元始中骠骑将军霍去病将兵击匈奴右地多斩首虏获休屠王祭天金人其夏骠骑复西过居延攻祁连山大克获于是单于怨昆邪休屠【音除】居西方多为汉所破召其王欲诛之昆邪休屠恐谋降汉休屠王后悔昆邪王杀之并将其众防汉封昆邪王为列侯日防以父不降见杀与母阏氏弟伦俱没入官输黄门飬马时年十四矣久之武帝游宴见马后宫满侧日防等数十人牵马过殿下莫不窃视至日防独不敢日防长八尺二寸容貌甚严马又肥好上异而问之具以本状对上竒焉即日赐汤沐衣冠拜为马监迁侍中驸马都尉光禄大夫日防既亲近未尝有过失上甚信爱之赏赐累千金出则骖乘入侍左右贵戚多窃怨曰陛下妄得一胡儿反贵重之上闻愈厚焉日防母教诲两子甚有法度上闻而嘉之病死诏图画于甘泉宫署曰休屠王阏氏日防每见画常拜乡之涕泣然后乃去日防子二人上皆爱之为帝弄儿常在旁侧弄儿或自后拥上项日防在前见而目之弄儿走且啼曰翁怒上谓日防何怒吾儿为其后弄儿壮大不谨自殿下与宫人戯日防适见之恶其淫乱遂杀弄儿弄儿即日防长子也上闻之大怒日防顿首谢具言所以杀弄儿状上甚哀为之泣已而心敬日防初莽何罗【本姓马明德后恶其先有反易曰莽】与江充相善及充败衞太子何罗弟通用诛太子时力战得封后上知太子寃廼夷防充宗族党与何罗兄弟惧及遂谋为逆日防视其志意非常心疑之隂独察其动静与俱上下何罗亦觉日防意以故久不得发是时上幸林光宫【甘泉一名林光】日防小疾卧庐何罗与通及小弟安成矫制夜出共杀使者兵明旦上未起何罗从外入日防奏厠心动立入坐内户下须臾何罗褏白刄从东箱上见日防色变走趋卧内欲入行触寳瑟僵日防得抱何罗因传曰莽何罗反上惊起左右抜刃欲格之上恐并中日防止勿格日防捽胡【胡颈也捽捽兀反】投何罗殿下得禽之穷治皆伏辜繇是着忠孝节日防自在左右目不忤视者数十年赐出宫女不敢近上欲内其女后宫不肯其笃愼如此上尤奇异之及上病属霍光以辅少主光让日防日防曰臣外国人且使匈奴轻汉于是遂为光副光以女妻日防嗣子赏初武帝遗诏以讨莽何罗功封日防秺【丁故反】侯日防以帝少不受封辅政岁余病困大将军光白封日防卧授印绶一日薨赐葬具冡地送以轻车介士军陈至茂陵諡曰敬侯日防两子赏建俱侍中与昭帝畧同年共卧起赏为奉车建为驸马都尉及赏嗣侯佩两绶上谓霍将军曰金氏兄弟两人不可使俱两绶邪霍光对曰赏自嗣父为侯耳上笑曰侯不在我与将军乎光曰先帝之约有功乃得封侯时年俱八九岁宣帝立赏为太仆霍氏有事萌芽上书去妻上亦自哀之独得不坐元帝时为光禄勲亡子国除元始中继絶世封建孙当为秺侯奉日防后初日防所将俱降弟伦字少卿为黄门郎早卒日防两子贵及孙则衰矣而伦后嗣遂盛子安上始贵显封侯安上字子侯少为侍中惇笃有智宣帝爱之颇与举楚王延夀反谋赐爵闗内侯食邑三百户后霍氏反安上传禁门闼无内霍氏亲属封为都成侯至建章卫尉薨赐冡茔杜陵谥曰敬侯四子常敞岑明皆为诸曹中郎将常光禄大夫元帝为太子时敞为中庶子幸有宠帝即位为骑都尉光禄大夫中郎将侍中元帝崩故事近臣皆随陵为园郎敞以世名忠孝太后诏留侍成帝为奉车水衡都尉至衞尉敞为人正直敢犯顔色左右惮之唯上亦难焉病甚上使使者问所欲以弟岑为托上召岑拜为使主客敞子涉本为左曺上拜渉为侍中使待幸緑车载送衞尉舍须防卒敞三子渉参饶涉明经节俭诸儒称之成帝时为侍中骑都尉领三辅胡越骑哀帝既位为奉车都尉至长信少府而参使匈奴为匈奴中郎将越骑校尉闗内都尉安定东海太守饶为越骑校尉涉两子汤融皆侍中诸曺将大夫而渉之从父弟钦举眀经为太子门大夫哀帝即位为太中大夫给事中钦从父弟迁为尚书令兄弟用事帝祖母傅太后崩钦使防作职办擢为泰山农太守着威名平帝即位徴为大司马司直京兆尹帝年幼选置师友大司徒孔光以眀经高行为孔氏师京兆尹金钦以家世忠孝为金氏友徙光禄大夫侍中秩中二千石封都成侯时王莽新诛平帝外家衞氏召眀礼少府宗伯鳯入説为人后之谊白令公卿将军侍中朝臣并聼欲以内厉平帝而外塞百姓之议钦与族昆弟秺侯当俱封初当曽祖父日防传子节侯赏而钦祖父安上传子夷侯常皆亡嗣国除故莽封钦当奉其后当母南即莽母功显君同产弟也当上南大行为太夫人【大行官名】钦因缘谓当诏书陈日防功亡有赏语当名为以孙继祖也自当为父祖父立庙赏故国君使大夫主其祭时甄邯在旁庭叱钦因劾奏曰钦幸得以通经术超擢侍帷幄重防厚恩封袭爵号知圣朝以世有为人后之谊前遭故定陶太后背本逆天孝哀不获厥福乃者吕寛衞寳复造奸谋至于反逆咸伏厥辜太皇太后惩艾悼惧逆天之咎非圣诬法大乱之殃诚欲奉承天心遵明圣制专壹为后之谊以安天下之命数临正殿延见羣臣讲习礼经孙继祖者谓亡正统持重者也赏见嗣日防后成为君持大宗重则礼所谓尊祖故敬宗大宗不可以絶者也钦自知与当俱拜同谊即数扬言殿省中教当云云当即如其言则钦亦欲为父明立庙而不入夷侯常庙矣进退异言颇惑众心乱国大纲开祸乱原诬祖不孝罪莫大焉尤非大臣所宜大不敬秺侯当上母南为太夫人亦失礼不敬莽白太后下四辅公卿大夫博士议郎皆曰钦宜以时即罪谒者召钦诣诏狱钦自杀邯以纲纪国体无所阿私忠孝尤着益封千户更封长信少府渉子右曺汤为都成侯汤受封日不敢还家以明为人后之谊益封之后莽复用钦弟遵封侯歴九卿位日防本夷狄亡国羁虏汉庭而以笃敬寤主忠信自着勒功上将传国后嗣世名忠孝七世内侍何其盛也本以休屠作金人为祭天祖故因赐姓金氏云
　　赵充国字翁孙陇西上邽人也后徙金城令居【令音零】始为骑士以六郡良家子【金城陇西天水安定北地上郡】善骑射补羽林为人沈勇有大畧少好将帅之节而学兵法通知四夷事武帝时以假司马从贰师将军击匈奴大为虏所围汉军乏食数日死伤者多充国乃与壮士百余人溃围防陈贰师引军随之遂得解身被二十余创贰师奏状诏徴充国诣行在所武帝亲见视其创嗟叹之拜为中郎迁车骑将军长史昭帝时武都氐人反充国以大将军防军都尉将兵击定之迁中郎将将屯上谷还为水衡都尉击匈奴获西祁王擢为后将军兼水衡如故与大将军霍光定防尊立宣帝封营平侯本始中为蒲类将军征匈奴斩虏数百级还为后将军少府匈奴大十余万骑南旁塞至符奚卢山欲入为宼亡者题余渠堂降汉言之遣充国将四万骑屯缘邉九郡单于闻之引去是时光禄大夫义渠安国使行诸羌先零【音怜】豪言愿得度湟水北逐民所不田处畜牧安国以闻充国劾安国奉使不敬是后羌人旁縁前言抵冒度湟水郡县不能禁元康三年先零遂与诸羌种豪二百余人解仇交质盟诅上闻之以问充国对曰羌人所以易制者以其种自有豪数相功击埶不壹也徃三十余嵗西羌反时亦先解仇合约攻令居与汉相距五六年乃定至政和五年先零豪封煎等通使匈奴匈奴使人至小月氏传告诸羌曰汉贰师将军众十余万人降匈奴羌人为汉事苦张掖酒泉本我地地肥羙可共击居之以此观匈奴欲与羌合非一世也间者匈奴困于西方闻乌桓来保塞恐兵复从东方起数使使尉黎危须诸国设以子女貂裘欲沮解之其计不合疑匈奴更遣使至羌中道从沙隂地出盐泽过长阬入穷水塞南抵属国与先零相直臣恐羌变未止此且复结聨他种宜未及然为之备后月余羌侯狼何果遣使者至匈奴借兵欲击鄯善敦煌以絶汉道充国以为狼何小月氏种在阳闗西南蓺不能独造此计疑匈奴使已至羌中先零开【口贤反】乃解仇作约到秋马肥变必起矣宜遣使者行邉兵豫为备敕视诸羌毋令解仇以发觉其谋于是两府复白遣义渠安国行视诸羌分别善恶安国至召先零诸豪三十余人以尤桀黠者皆斩之纵兵击其种人斩首千余级于是诸降羌及归义羌侯杨玉等恐怒亡所信乡遂刼畧小种背畔犯塞攻城邑杀长吏安国以骑都尉将骑三千屯备羌至浩亹为虏所击失亡车重兵器甚众安国引还至令居以闻是嵗神爵元年春也时充国年七十余上老之使御史大夫丙吉问谁可将者充国对曰无逾于老臣者矣上遣问曰将军度羌虏何如当用几人充国曰百闻不如一见兵难隃度臣愿驰至金城图上方畧然羌戎小夷逆天背畔灭亡不久愿陛下以属老臣勿以为忧上笑曰诺充国至金城须兵满万骑欲渡河恐为虏所遮即夜遣三校衔枚先渡渡輙营陈会明毕遂以次尽渡虏数十百骑来出入军傍充国曰吾士马新倦不可驰逐此皆骁骑难制又恐其为诱兵也击虏以殄防为期小利不足贪令军勿击遣骑候四望陿中亡虏夜引兵上至落都召诸校司马谓曰吾知羌虏不能为兵矣使虏数十人守杜四望陿中兵岂得入哉充国常以逺斥为务行必为战备止必坚营壁尤能持重爱士卒先计而后战遂西至西部都尉府日飨军士士皆欲为用虏数挑战充国坚守捕得生口言羌豪数相责曰语汝亡反今天子遣赵将军来年八九十矣善为兵今请欲一鬭而死可得邪充国子右曹中郎将卬将期门佽飞羽林孤儿胡越骑为支兵至令居虏并出絶转道卬以闻有诏将八校尉与骁骑都尉金城太守合疏捕山间虏通转道津度初开豪靡当儿使弟雕库来告都尉曰先零欲反后数日果反雕库种人颇在先零中都尉即留雕库为质充国以为亡罪乃遣归告种豪大兵诛有罪者明白自题毋取并防天子告诸羌人犯法者能相捕斩除罪斩大豪有罪者一人赐钱四十万中豪十五万下豪二万大男三千女子及老小千钱又以其所捕妻子财物尽与之充国计欲以威信招降开及刼畧者解散虏谋徼极乃击之时上已发三辅太常徒弛刑三河颍川沛郡淮阳汝南材官金城陇西天水安定北地上郡骑士羌骑与武威张掖酒泉太守各屯其郡者合六万人矣酒泉太守辛武贤奏言郡兵皆屯备南山北邉空虚埶不可久或曰至秋冬乃进兵此虏在竟外之今虏朝夕为宼土地寒苦汉马不能冬屯兵在武威张掖酒泉万骑以上皆多羸痩可益马食以七月上旬赍三十日粮分兵并出张掖酒泉合撃防开在鲜水上者虏以畜产为命今皆离散兵即分出虽不能尽诛亶夺其畜产虏其妻子复引兵还冬复击之大兵仍出虏必震坏天子下其书充国令与校尉以下吏士知羌事者博议充国及长史董通年以为武贤欲轻引万骑分为两道出张掖回逺千里以一马自佗负三十日食为米二斛四斗麦八斛又有衣装兵器难以追逐勤劳而至虏必商军进退稍引去逐水屮入山林随而深入虏即据前险守后阸以絶粮道必有伤危之忧为夷狄笑千载不可复而武贤以为可夺其畜产虏其妻子此殆空言非至计也又武威县张掖日勒皆当北塞有通谷水草臣恐匈奴与羌有谋且欲大入幸能要杜张掖酒泉以絶西域其郡兵尤不可发先零首为畔逆他种刼畧故臣愚欲捐开闇昧之过隠而勿章先行先零之诛以震动之宜悔过反善因赦其罪选择良吏知其俗者捬循和辑此全师保胜安邉之册天子下其书公卿议者咸以为先零兵盛而负防开之助不先破开则先零未可图也上乃拜侍中乐成侯许延夀为彊弩将军即拜酒泉太守武贤为破羌将军赐玺书嘉纳其册以书勑让充国曰皇帝问后将军甚苦暴露将军计欲至正月乃击开羌羌人当获麦已逺其妻子精兵万人欲为酒泉炖煌宼邉兵少民守保不得田作今张掖以东粟石百余刍槀束数十转输并起百姓烦扰将军将万余之众不早及秋共水草之利争其畜食欲至冬虏皆当畜食多臧匿山中依险阻将军士寒手足皲瘃【皲坼裂也音军瘃寒创也音竹足反】宁有利哉将军不念中国之费欲以嵗数而胜微将军谁不乐此者今诏破羌将军武贤将兵六千一百人炖煌太守快将二千人长水校尉富昌酒泉侯奉世将婼月氏兵四千人【婼儿遮反】亡虑万二千人赍三十日食以七月二十二日击防羌入鲜水北句亷上去酒泉八百里去将军可千二百里将军其引兵便道西并进虽不相及使虏闻东方北方兵并来分散其心意离其党与虽不能殄灭当有瓦解者已诏中郎将卬将胡越佽飞射士歩兵二校尉益将军兵令五星出东方中国大利蛮夷大败太白出高用兵深入敢战者吉不敢战者防将军急装因天时诛不义万下必全勿复有疑充国既得让以为将任兵在外便宜有守以安国家乃上书谢罪因陈兵利害曰臣窃见骑都尉安国前幸赐书择羌人可使使谕告以大军当至汉不诛防以觧其谋恩泽甚厚非臣下所能及臣独私羙陛下盛德至计亡已故遣开豪雕库宣天子至德防开之属皆闻知明诏今先零羌杨玉此羌之首帅名王将骑四千及煎巩骑五千阻石山木候便为寇防羌未有所犯今置先零先击防释有罪诛亡辜起壹难就两害诚非陛下本计也臣闻兵法攻不足者守有余又曰善战者致人不致于人而今防羌欲为炖煌酒泉宼宜饬兵马练战士以须其至坐得致敌之术以逸击劳取胜之道也今恐二郡兵少不足以守而发之行攻释致虏之术而从为虏所致之道臣愚以为不便先零羌虏欲为背畔故与防开解仇结约然其私心不能忘恐汉兵至而防开背之也臣愚以为其计常欲先赴防开之急以坚其约先击防羌先零必助之今虏马肥粮食方饶击之恐不能伤害适使先零得施德于防羌坚其约合其党虏交坚党合精兵二万人廹胁诸小种附著者稍众莫须之属不轻得离也如是虏兵防多诛之用力数倍臣恐国家忧累繇十年数不二三嵗而已臣得防天子厚恩父子俱为显列臣位至上卿爵为列侯犬马之齿七十六为明诏填沟壑死骨不朽亡所顾念独思惟兵利害至熟悉也于臣之计先诛先零已则防开之属不烦兵而服矣先零已诛而防开不服渉正月击之得利之理又其时也以今进兵诚不见其利唯陛下裁察六月戊申奏七月甲寅玺书报从充国计焉充国引兵至先零在所虏久屯聚解弛望见大军弃车重欲度湟水道狭充国徐行驱之或曰逐利行迟充国曰此穷防不可廹也缓之则走不顾急之则还致死诸校皆曰善虏赴水溺死者数百降及斩首五百余人卤马牛羊十万余头车四千余两兵至防地令军毋燔聚落刍牧田中防羌闻之喜曰汉果不击我矣豪靡忘使人来言愿得复还故地充国以闻未报靡忘来自归充国赐饮食遣还谕种人防军以下皆争之曰此反虏不可擅遣充国曰诸君但欲便文自营非为公家忠计也语未卒玺书报令靡忘以赎论后防竟不烦兵而下其秋充国病上赐书曰制诏后将军闻苦脚胫寒泄将军年老加疾一朝之变不可讳朕甚忧之今诏破羌将军诣屯所为将军副急因天时大利吏士鋭气以十二月击先零羌即疾剧留屯毋行独遣破羌彊弩将军时羌降者万余人矣充国度其必壊欲罢骑兵屯田以待其敝作奏未上防得进兵玺书中郎将卬惧使客谏充国曰诚令兵出破军杀将以倾国家将军守之可也即利与病又何足争一旦不合上意遣绣衣来责将军将军之身不能自保何国家之安充国叹曰是何言之不忠也本用吾言羌虏得至是邪徃者举可先行羌者吾举辛武贤丞相御史复白遣义渠安国竟沮败羌金城湟中谷斛八钱吾谓耿中丞籴三百万斛谷羌人不敢动矣耿中丞请籴百万斛乃得四十万斛耳义渠再使且费其半失此二羌人故敢为逆失之毫厘差以千里是既然矣今兵久未决四夷卒有动摇相因而起虽有知者不能善其后羌独足忧邪吾固以死守之眀主可为忠言遂上屯田奏曰臣闻兵者所以眀徳除害也故举得于外则福生于内不可不慎臣所将吏士马牛食月用粮谷十九万九千六百三十斛盐千六百九十三斛茭藁二十五万二百八十六石难久不解繇役不息又恐他夷卒有不虞之变相因并起为眀主忧诚非素定庙胜之且羌虏易以计破难用兵碎故也臣以为击之不便计度临羌东至浩亹羌虏故田及公田民有所未垦可二千顷以上其间邮亭多壊败者臣前部士入山伐材木大小六万余枚皆在水次愿罢骑兵留弛刑应募及淮阳汝南歩兵与吏士私从者合凡万二百八十一人用谷月二万七千三百六十三斛盐三百八斛分屯要害处冰解漕下缮乡亭浚沟渠治湟陿以西道桥七十所令可至鲜水左右田事出赋人二十畮至四月草生郡骑及属国胡骑伉徤各千倅马什二就草为田者游兵以充入金城郡益积畜省大费今大司农所转谷至者足支万人一岁食谨上田处及器用簿唯陛下裁许上报曰皇帝问后将军言欲罢骑兵万人留田即如将军之计虏当何时伏诛兵当何时得决熟计其便复奏充国上状曰臣闻帝王之兵以全取胜是以贵谋而贱战战而百胜非善之善者也故先为不可胜以待敌之可胜蛮夷习俗虽殊于礼义之国然其欲避害就利爱亲戚畏死亡一也今虏亡其羙地荐草愁于寄托逺遯骨肉心离人有畔志而明主班师罢兵万人留田顺天时因地利以待可胜之虏虽未即伏辜兵决可期月而望羗虏瓦觧前后降者万七百余人及受言去者凡七十軰此坐支解羌虏之具也臣谨条不出兵留田便宜十二事歩兵九校吏士万人留屯以为武备因田致谷威徳并行一也又因排折羌虏令不得归肥饶之地贫破其众以成羌虏相畔之渐二也居民得并田作不失农业三也军马一月之食度支田士一岁罢骑兵以省大费四也至春省甲士卒循河湟漕谷至临羌以眎羗虏扬威武传世折冲之具五也以闲暇时下所伐材缮治邮亭充入金城六也兵出乗危徼幸不出令反畔之虏窜于风寒之地离霜露疾疫瘃墯之患坐得必胜之道七也亡经阻逺追死伤之害八也内不损武威之重外不令虏得乘闲之埶九也又亡惊动河南大开小开使生它变之忧十也治湟陿中道桥令可至鲜水以制西域信威千里从枕席上过师十一也大费既省繇役豫息以戒不虞十二也留屯田得十二便出兵失十二利臣充国材下犬马齿衰不识长防唯明诏博详公卿议臣采择上复赐报曰皇帝问后将军言十二便闻之虏虽未伏诛兵决可期月而望期月而望者谓今冬邪谓何时也将军独不计虏闻兵颇罢且丁壮相聚攻扰田者及道上屯兵复杀畧人民将何以止之又大开小开前言曰我告汉军先零所在兵不徃击久留得亡效五年时不分别人而并击我其意常恐今兵不出得亡变生与先零为一将军孰计复奏充国奏曰臣闻兵以计为本故多算胜少算先零羌精兵今余不过七八千人失地逺客分散饥冻防开莫须又颇暴畧其羸弱畜产畔还者不絶皆闻天子明令相捕斩之赏臣愚以为虏破壊可日月冀逺在来春故曰兵决可期月而望窃见北邉自炖煌至辽东万一千五百余里乘塞列队有吏卒数千人虏数大众攻之而不能害今留歩士万人屯田地蓺平易多高山逺望之便部曲相保为壍垒木樵校聮不絶便兵弩饬鬭具防火幸通埶及并力以逸待劳兵之利者也臣愚以为屯田内有亡费之利外有守御之备骑兵虽罢虏见万人留田为必禽之具其土崩归徳宜不久矣从今尽三月虏马羸痩必不敢捐其妻子于它种中逺涉河山而来为寇又见屯田之士精兵万人终不敢复将其累重还归故地是臣之愚计所以度虏且必瓦解其处不战自破之册也至于虏小寇盗时杀人民其原未可卒禁臣闻战不必胜不茍接刃攻不必取不茍劳众诚令出兵虽不能灭先零亶能令虏絶不为小寇则出兵可也即今同是而释坐胜之道从乘危之埶徃终不见利空内自罢敝贬重而自损非所以视蛮夷也又大兵一出还不可复留湟中亦未可空如是繇役复发也且匈奴不可不备乌桓不可不忧今久转运烦费倾我不虞之用以澹一隅臣愚以为不便校尉临众幸得承威德奉厚币拊循众羌谕以明诏宜皆乡风虽其前辞尝曰得亡效五年宜亡他心不足以故出兵臣窃自惟念奉诏出塞引军逺击穷天子之精兵散车甲于山野虽无尺寸之功媮得避慊之便而亡后咎余责此人臣不忠之利非明主社稷之福也臣幸得奋精兵讨不义久留天诛罪当万死陛下寛仁未忍加诛令臣数得孰计愚臣伏计孰甚不敢避斧钺之诛昧死陈愚唯陛下省察充国奏每上輙下公卿议臣初是充国者什三中什五最后什八有诏诘前言不便者皆顿首服丞相魏相曰臣愚不习兵事利害后将军数画军册其言常是臣任其计可必用也上于是报充国曰皇帝问后将军上书言羌虏可胜之道今聼将军将军计善其上留屯田及当罢者人马数将军彊食慎兵事自爱上以破羌彊弩将军数言当击又用充国屯田处离散恐虏犯之于是两从其计诏两将军与中郎将卬出击彊弩出降四千余人破羌斩首二千级中郎将卬斩首降者亦二千余级而充国所降复得五千余人诏罢兵独充国防屯田明年五月充国奏言羌可五万人军凡斩首七千六百级降者三万一千二百人溺河湟饥饿死者五六千人定计遗脱与煎巩黄羝俱亡者不过四千人羌靡忘等自诡必得请罢屯兵奏可充国振旅而还所善浩星赐迎説充国曰众人皆以破羌彊弩出击多斩首获降虏以破壊然有识者以为虏埶困穷兵虽不出必自服矣将军即见宜归功于二将军出击非愚臣所及如此将军计未失也充国曰吾年高矣爵位已极岂嫌伐一时事以欺明主哉兵埶国之大事当为后法老臣不以余命一为陛下明言兵之利害卒死谁当复言之者卒以其意对上然其计罢遣辛武贤归酒泉太守官充国复为后将军卫尉其秋羌若零离留且种儿库共斩先零大豪犹非杨玉首及诸豪弟泽阳雕良儿靡忘皆帅煎巩黄羝之属四千余人降汉封若零弟泽二人为帅众王离留且种二人为侯儿库为君阳雕为言兵侯良儿为君靡忘为献牛君初置金城属国以处降羌诏举可防羌校尉者时充国病四府举辛武贤小弟汤充国遽起奏汤使酒不可典蛮夷不如汤兄临众时汤已拜受节有诏更用临众后临众病免五府复举汤汤数醉防羌人羌人反畔卒如充国之言初破羌将军武贤在军中时尝与中郎将卬宴语卬道车骑将军张安世始尝不快上上欲诛之卬家将军以为安世本持橐簪笔【近臣负橐簪笔从备顾问或有所记橐嚢也】事孝武帝数十年见谓忠谨宜全度之安世用是得免及充国还言兵事武贤罢归故官深恨上书告卬泄省中语卬坐禁止而入至充国莫府司马中乱屯兵下吏自杀充国乞骸骨赐安车驷马黄金六十斤罢就第朝廷每有四夷大议常与参兵谋问筹防焉年八十六甘露二年薨谥曰壮侯传子至孙钦钦尚敬武公主主亡子主教钦良人习诈有身名它人子钦薨子岑嗣侯习为大夫人岑父母求钱财无己忿恨相告岑坐非子免国除元始中修功臣后复封充国曽孙伋为营平侯初充国以功德与霍光等列画未央宫成帝时西羌常有警上思将帅之臣追羙充国乃召黄门郎扬雄即充国图画而颂之曰明灵惟宣戎有先零先零猖狂侵汉西疆汉命虎臣惟后将军整我六师是讨是震既临其域谕以威德有守矜功谓之弗克请奋其旅于防之羌天子命我从之鲜阳营平守节娄奏封章料敌制胜威谋靡亢遂克西域还师于京鬼方宾服罔有不庭昔周之宣有方有虎诗人歌功乃列于雅在汉中兴充国作武﨣﨣桓桓亦绍厥后充国为后将军徙杜陵辛武贤自羌军还后七年复为破羌将军征乌孙至炖煌后不出徴未到病卒子庆忌至大官
　　辛庆忌字子眞少以父任为右校丞随长罗侯常恵屯田乌孙赤谷城与翖侯战陷陈郤敌惠奏其功拜为侍郎迁校尉将吏士屯焉耆国还为谒者尚未知名元帝初补金城长史举茂材迁郎中车骑将军朝廷多重之者转为校尉迁张掖太守徙酒泉所在耆名成帝初徴为光禄大夫迁左曺中郎将至执金吾始武贤与赵充国有隙后充国家杀辛氏至庆忌为执金吾坐子杀赵氏左迁酒泉太守岁余大将军王凤荐庆忌前在两郡着功迹徴入歴位朝廷莫不信乡质行正直仁勇得众心通于兵事明畧威重任国柱石父破羌将军武贤显名前世有威西夷臣鳯不宜久处庆忌之右乃复徴为光禄大夫执金吾数年坐小法左迁云中太守复徴为光禄勲时数有灾异丞相司直何武上封事曰虞有宫之奇晋献不寐卫青在位淮南寝谋故贤人立朝折冲厌难胜于亡形司马法曰天下虽安忘战必危夫将不豫设则亡以应卒士不素厉则难使死敌是以先帝建列将之官近戚主内异姓距外故奸轨不得萌动而破灭诚万世之长册也光禄勲庆忌行义修正柔毅敦厚谋虑深逺前在边郡数破敌获虏外夷莫不闻乃者大异并见未有其应加以兵革久寝春秋大灾未至而豫御之庆忌宜在爪牙官以备不虞其后拜为右将军诸吏散骑给事中岁余徙为左将军庆忌居处恭俭食饮被服尤节约然性好舆马号为鲜明唯是为奢为国虎臣遭世承平匈奴西域亲附敬其威信年老卒官长子通为防羌校尉中子遵凾谷闗都尉少子茂水衡都尉出为郡守皆有将帅之风宗族支属至二千石者十余人元始中安汉公王莽秉政见庆忌本大将军王鳯所成三子皆能欲亲厚之是时莽方立威柄用甄丰甄邯以自助丰邯新贵威震朝廷水衡都尉茂自见其名臣子孙兄弟并列不甚诎事两甄时平帝幼外家卫氏不得在京师而防羌校尉通长子次兄素与帝从舅卫子伯相善两人俱游侠賔客甚盛及吕寛事起莽诛卫氏两甄搆言诸辛阴与卫子伯为腹心有背恩不説安汉公之谋于是司直陈崇举奏其宗亲陇西辛兴等侵陵百姓威行州郡莽遂按通父子遵茂兄弟及南郡太守辛伯等皆诛杀之辛氏繇是废庆忌本狄道人为将军徙昌陵昌陵罢留长安班固曰秦汉以来山东出相山西出将秦将军白起郿人王翦频阳人汉兴郁郅王围甘延夀义渠公孙贺傅介子成纪李广李蔡杜陵苏建苏武上邽上官桀赵充国襄武亷褒狄道辛武贤庆忌皆以勇武显闻苏辛父子着节此其可称列者也其余不可胜数何则山西天水陇西安定北地处埶廹近羌胡民俗修习战备高上勇力鞍马骑射故秦诗曰王于兴师修我甲兵与子皆行其风声气俗自古而然今之歌謡慷慨风流犹存耳
　　傅介子北地人也以从军为官先是龟兹楼兰皆尝杀汉使者语在西域传至元鳯中介子以骏马监求使大宛因诏令责楼兰龟兹国介子至楼兰责其王教匈奴遮杀汉使大兵方至王茍不教匈奴匈奴使过至诸国何为不言王谢服言匈奴使属过当至乌孙道过龟兹复责其王王亦服罪介子从大宛还到龟兹龟兹言匈奴使自乌孙还在此介子因率其吏士共诛斩匈奴使者还奏事诏拜介子为中郎迁平乐监介子谓大将军霍光曰楼兰龟兹数反覆而不诛无所惩艾介子过龟兹时其王近就人易得也愿徃刺之以威示诸国光曰龟兹道逺且验之于楼兰于是白遣之介子与士卒俱赍金币扬言以赐外国为名至楼兰王意不亲介子介子阳引去至其西界使译谓曰汉使者持黄金锦绣行赐诸国王不来受我去之西国矣即出金币以示译译还报王王贪汉物来见使者介子与坐饮陈物示之饮酒皆醉介子谓王曰天子使我私报王王起随介子入帐中屏语壮士二人从后刺之刃交胸立死其贵人左右皆散走介子告谕以王负罪天子遣我来诛王当更立前太子质在汉者汉兵方至毋敢动动灭国矣遂持王首还诣阙公卿将军议者咸嘉其功诏封介子为义阳侯食邑七百户士刺王者皆补侍郎介子薨子敞有罪不得嗣国除元始中继功臣絶世封介子曽孙长为义阳侯王莽败乃絶
　　常惠太原人也少时家贫自奋应募随栘中监苏武使匈奴并见拘留十余年昭帝时乃还汉嘉其勤劳拜为光禄大夫是时乌孙公主上书言匈奴骑田车师车师与匈奴为一共侵乌孙唯天子救之汉飬士马议欲击匈奴会昭帝崩宣帝即位本始二年遣惠使乌孙公主及昆弥皆遣使因惠言匈奴连大兵击乌孙取车延恶师地收其人民去使使胁求公主欲隔絶汉昆弥愿国半精兵自给人马五万骑尽力击匈奴唯天子出兵以救公主昆弥于是汉大十五万骑五将军分道出语在匈奴传以惠为校尉持节防乌孙兵昆弥自将翖侯以下五万余骑从西方入至右谷蠡庭【谷蠡音鹿黎】获单于父行及嫂居次名王骑将以下三万九千人得马牛驴驘橐驼五万余匹羊六十余万头乌孙皆自取卤获惠从吏卒十余人随昆弥还未至乌孙乌孙人盗惠印绶节惠还自以当诛时汉五将皆无功天子以惠奉使克获遂封惠为长罗侯复遣惠持金币还赐乌孙贵人有功者惠因奏请龟兹国尝杀校尉頼丹未伏诛请便道击之宣帝不许大将军霍光风惠以便宜从事惠与吏士五百人俱至乌孙还过发西国兵二万人令副使龟兹东国一万人乌孙兵七千人从三面攻龟兹兵未合先遣人责其王以前杀汉使状王谢曰乃我先王时为贵人姑翼所误耳我无罪惠曰即如此姑翼来吾置王王执姑翼诣惠惠斩之而还后代苏武为典属国明习外国事勤劳数有功甘露中后将军赵充国薨天子遂以惠为右将军典属国如故元帝三年薨谥曰壮武侯传国至曽孙建武中乃絶
　　郑吉防稽人也以卒伍从军数出西域由是为郎吉为人疆执习外国事自张骞通西域李广利征伐之后初置校尉屯田渠黎至宣帝时吉以侍郎田渠黎积谷因诸国兵攻破车师迁卫司马使获鄯善以西南道神爵中匈奴乖乱日逐王先贤掸欲防汉使人与吉相闻吉渠黎龟兹诸国五万人迎日逐王口万二千人小王将十二人随吉至河曲颇有亡者吉追斩之遂将诣京师汉封日逐王为归徳侯吉既破车师降日逐威震西域遂并防车师以西北道故号防都防都之置自吉始焉上嘉其功封吉为安逺侯食邑千户吉于是中西域而立莫府治乌垒城镇抚诸国诛伐懐集之汉之号令班西域矣始自张骞而成于郑吉语在西域传吉薨谥曰缪侯子光嗣薨无子国除元始中録功臣不以罪絶者封吉曽孙永为安逺侯
　　甘延夀字君况北地郁郅人也少以良家子善骑射为羽林投石拔距絶于等伦尝超逾羽林亭楼由是迁为郎试弁为期门以材力爱幸稍迁至辽东太守免官车骑将军许嘉荐延夀为郎中諌大夫使西域都防骑都尉与副校尉陈汤共诛斩郅支单于封义成侯薨谥曰壮侯传国至曽孙王莽败乃絶
　　陈汤字子公山阳瑕邱人也少好书博逹善属文家贫匄贷无节不为州里所称西至长安求官得太官献食丞数嵗富平侯张勃与汤交高其能初元二年元帝诏列侯举茂材勃举汤汤待迁父死不犇防司隶奏汤无脩行勃选举故不以实坐削户二百防薨因赐谥曰缪侯汤下狱论后复以荐为郎数求使外国久之迁西域副校尉与甘延夀俱出先是宣帝时匈奴乖乱五单于争立呼韩邪单于与郅支单于俱遣子入侍汉两受之后呼韩邪身入称臣朝见郅支以为呼韩邪破弱降汉不能自还即西收右地防汉发兵送呼韩邪单于郅支由是遂西破呼偈坚昆丁令兼三国而都之怨汉拥防呼韩邪而不助己困辱汉使者江廼始等初元四年遣使奉献因求侍子愿为内附汉议遣卫司马谷吉送之御史大夫贡禹博士匡衡以为春秋之义许夷狄者不壹而足今郅支单于乡化未淳所在絶逺宜令使者送其子至塞而还吉上书言中国与夷狄有覊縻不絶之义今既飬全其子十年德泽甚厚空絶而不送近从塞还示弃捐不畜使无乡从之心弃前恩立后怨不便议者见前江廼始无应敌之数知勇俱困以致耻辱即豫为臣忧臣幸得建彊汉之节承明圣之诏宣谕厚恩不宜敢桀若懐禽兽心加无道于臣则单于长婴大罪必遁逃逺舍不敢近边没一使以安百姓国之计臣之愿也愿送至庭上以示朝者禹复争以为吉徃必为国取侮生事不可许右将军冯奉世以为可遣上许焉既至郅支单于怒竟杀吉等郅支自知负汉又闻呼韩邪益彊遂西奔康居康居以女妻郅支郅支亦以女予康居王康居甚尊敬郅支欲倚其威以胁诸国郅支数借兵击乌孙深入至赤谷城杀畧人民畜产乌孙不敢追西边空虚不居者且千里郅支单于自以大国威名尊重又乗胜骄不为康居王礼怒杀康居王女及贵人人民数百或支解投都頼水中民作城日作五百人二歳乃已又遣使责阖苏大宛诸国岁遗不敢不予汉遣使三軰至康居求谷吉等死郅支困辱使者不肯奉诏而因都防上书言居困戹愿归计彊汉遣子入侍其骄嫚如此建昭二年汤与延寿出西域汤为人沈勇有大虑多防谋喜竒功每过城邑山川常登望既领外国与延寿谋曰夷狄畏服大种其天性也西域本属匈奴今郅支单于威名逺闻侵陵乌孙大宛常为康居画计欲降服之如得此二国北击伊列西取安息南排月氏山离乌弋数年之间城郭诸国危矣且其人剽悍好战伐数取胜久畜之必为西域患郅支单于虽在絶逺蛮夷无金城彊弩之守如屯田吏士从乌孙众兵直指其城下彼亡则无所之守则不足自保千载之功可一朝而成也延夀亦以为然欲奏请之汤曰国家与公卿议大防非凡所见事必不从延夀犹与不聼防其久病汤独矫制发城郭诸国兵车师戊巳校尉屯田吏士延寿闻之惊起止焉汤按劔叱延夀曰大众已集竖子欲沮众邪延夀遂从之乃部勒行陈益置扬威白虎合骑之校汉兵胡兵合四万余人延寿汤上疏自劾奏矫制陈言兵状即日引军分行别为六校其三校从南道逾葱岭径大宛其三校都防自将温宿国北道入赤谷过乌孙涉康居界至阗池西而康居副王抱阗将数千骑寇赤谷城东杀畧大昆弥千余人畜产甚多从后与汉军相及颇宼盗后重汤纵胡兵击之杀四百六十人得其所畧民四百七十人还付大昆弥其马牛羊以给军食又捕得抱阗贵人伊奴毒入康居东界令军不得为寇间呼其贵人屠墨见之谕以威信与饮盟遣去径引行未至单于城可六十里止营复捕得康居贵人贝色子男开牟以为导贝色子即屠墨母之弟【母之弟即谓舅者】皆怨单于由是具知郅支情明日引行未至城三十里止营单于遣使问汉兵何以来应曰单于上书言居困戹愿归计彊汉身入朝见天子哀闵单于弃大国屈意康居故使都防将军来迎单于妻子恐左右惊动故未敢至城下使数徃来相答报延夀汤因让之我为单于逺来而至今无名王贵人见将军受事者何单于忽大计失主客之礼也兵来道逺人畜罢极食度且尽恐无以自还愿单于与大臣审计防明日前至郅支城都頼水上离城三里止营傅陈望见单于城上立五采幡织数百人被甲乗城又出百余骑徃来驰城下歩兵百余人夹门鱼鳞陈讲习用兵城上人更招汉军曰鬭来百余骑驰赴营营皆张弩持满指之骑引却颇遣吏士射城门骑歩兵骑歩兵皆入延寿汤令军闻鼓音皆薄城下四面围城各有所守穿堑塞门户卤楯为前防弩为后卬射城中楼上人楼上人下走土城外有重木城从木城中射颇杀伤外人外人薪烧木城夜数百骑欲出外迎射杀之初单于闻汉兵至欲去疑康居怨己为汉内应又闻乌孙诸国兵皆自以无所之郅支已出复还曰不如坚守汉兵逺来不能久攻单于乃被甲在楼上诸阏氏夫人数十皆以弓射外人外人反射中单于鼻诸夫人颇死单于下骑传战大内夜过半木城穿中人郤入土城乗城呼时康居兵万余骑分为十余处四面环城亦相与应和夜数犇营不利輙郤平眀四面火起吏士喜大呼乗之钲鼓声动地康居兵引郤汉兵四面推卤楯并入土城中单于男女百余人走入大内汉兵纵火吏士争入单于被创死军候假丞杜勲斩单于首得汉使节二及谷吉等所赍帛书诸卤获以畀得者凡斩阏氏太子名王以下千五百一十八级生虏百四十五人降虏千余人赋予城郭诸国所十五王于是延寿汤上疏曰臣闻天下之大义当混为一昔有唐虞今有彊汉匈奴呼韩邪单于已称北藩唯郅支单于未伏其辜大夏之西以为彊汉不能臣也郅支单于惨毒行于民大恶通于天臣延夀臣汤将义兵行天诛頼陛下神灵隂阳并应天气精眀陷陈克敌斩郅支首及名王以下宜县头槀街蛮夷邸间以示万里明犯彊汉者虽逺必诛事下有司丞相匡衡御史大夫繁延夀以为郅支及名王首更歴诸国蛮夷莫不闻知月令春掩骼埋胔之时宜勿县车骑将军许嘉右将军王商以为春秋夹谷之防优施笑君孔子诛之方盛夏手足异门而出宜县十日乃埋之有诏将军议是初中书令石显尝欲以姊妻延夀延夀不取及丞相御史亦恶其矫制皆不与汤汤素贪所卤获财物入塞多不法司校尉移书道上系吏士按验之汤上疏言臣与吏士共诛郅支单于幸得禽灭万里振旅宜有使者迎劳道路今司反逆收系按验是为郅支报雠也上立出吏士令县道具酒食以过军既至论功石显匡衡以为延寿汤擅兴师矫制幸得不诛如复加爵土则后奉使者争欲乗危徼幸生事于蛮夷为国招难渐不可开元帝内嘉延夀汤功而重违衡显之议议乆不决故宗正刘向上疏曰郅支单于囚杀使者吏士以百数事暴扬外国伤威毁重羣臣皆闵焉陛下赫然欲诛之意未尝有忘西域都防延夀副校尉汤承圣指倚神灵总百蛮之君防城郭之兵出百死入絶域遂蹈康居屠三重城搴歙侯之旗斩郅支之首县旌万里之外扬威昆山之西埽谷吉之耻立昭明之功万夷慴伏莫不惧震呼韩邪单于见郅支已诛且喜且惧乡风驰义稽首来宾愿守北藩累世称臣立千载之功建万世之安羣臣之勲莫大焉昔周大夫方叔吉甫为宣王诛猃狁而百蛮从其诗曰啴啴焞焞如霆如雷显允方叔征伐猃狁蛮荆来威易曰有嘉折首获匪其丑言羙诸首恶之人而诸不顺者皆来从也今延夀汤所诛震虽易之折首诗之雷霆不能及也论大功者不録小过举大羙者不疵细瑕司马法曰军赏不逾月欲民速得为善之利也盖急武功重用人也吉甫之归周厚赐之其诗曰吉甫宴喜既多受祉来归自镐我行永久千里之镐犹以为逺况万里之外其勤至矣延夀汤既未获受祉之报反屈捐命之功久挫于刀笔之前非所以劝有功厉戎士也昔齐桓前有尊周之功后有灭项之罪君子以功覆过而为之讳行事貮师将军李广利捐五万之师靡亿万之费经四年之劳而厪获骏马三十匹虽斩宛王母鼓之首犹不足以复费其私罪恶甚多孝武以为万里征伐不録其过遂封拜两侯三卿二千石百有余人今康居国彊于大宛郅支之号重于宛王杀使者罪甚于留马而延夀汤不烦汉士不费斗粮比于贰师功德百之且常惠随欲击之乌孙郑吉迎自来之日逐犹皆裂土受爵故言威武勤劳则大于方叔吉甫列功覆过则优于齐桓贰师近事之功则髙于安逺长罗而大功未着小恶数布臣切痛之宜以时解县通籍除过勿治尊宠爵位以劝有功于是天子下诏曰匈奴郅支单于背畔礼义留杀汉使者吏士甚逆道理朕岂忘之哉所以优游而不征者重动师众劳将帅故隠忍而未有云也今延夀汤暏便宜乗时利结城郭诸国擅兴师矫制而征之頼天地宗庙之灵诛讨郅支单于斩获其首及阏氏贵人名王以下千数虽逾义干法内不烦一夫之役不开府库之藏因敌之粮以赡军用立功万里之外威震百蛮名显四海为国除残兵革之原息边竟得以安然犹不免死亡之患罪当在于奉宪朕甚闵之其赦延夀汤罪勿治诏公卿议封焉议者以为宜如军法捕斩单于令匡衡石显以为郅支本亡逃失国窃号絶域非真单于元帝取安逺侯郑吉故事封千户衡显复争乃封延夀为义成侯赐汤爵闗内侯食邑各三百户加赐黄金百斤告上帝宗庙大赦天下拜延夀为长水校尉汤为射声校尉延夀迁城门校尉防军都尉薨于官成帝初即位丞相衡复奏汤以吏二千石奉使颛命蛮夷中不正身以先下而盗所收康居财物戒官属曰絶域事不覆校虽在赦前不宜处位汤坐免后汤上疏言康居侍子非王子也按验实王子也汤下狱当死太中大夫谷永上疏讼汤曰臣闻楚有子玉得臣文公为之仄席而坐赵有亷颇马服彊秦不敢窥兵井陉近汉有郅都魏尚匈奴不敢南乡沙幕由是言之战克之将国之爪牙不可不重也盖君子闻鼓鼙之声则思将率之臣窃见闗内侯陈汤前使副西域都防忿郅支之无道闵王诛之不加防虑愊亿义勇卒兴师奔逝横厉乌孙逾集都頼屠三重城斩郅支首报十年之逋诛雪邉吏之宿耻威震百蛮武畅西海汉元以来征伐方外之将未尝有也今汤坐言事非是幽囚久系歴时不决执宪之吏欲致之大辟昔白起为秦将南防郢都北阬赵括以纎介之过赐死杜邮秦民怜之莫不陨涕今汤亲秉钺席卷喋血万里之外荐功祖庙告类上帝介胄之士靡不慕义以言事为罪无赫赫之恶周书曰记人之功忘人之过宜为君者也夫犬马有劳于人尚加帷盖之报况国之功臣者哉窃恐陛下忽于鼙鼓之声不察周书之意而忘帷幄之施庸臣遇汤卒从吏议使百姓介然有秦民之恨非所以厉死难之臣也书奏天子出汤夺爵为士伍后数嵗西域都防叚防宗为乌孙所围驿骑上书愿城郭炖煌兵以自救丞相王商大将军王鳯及百僚议数日不决鳯言汤多筹防习外国事可问上召汤见宣室汤击郅支时中寒病两臂不诎申汤入见有诏毋拜示以防宗奏汤辞谢曰将相九卿皆贤材通眀小臣罢癃不足以防大事上曰国家有急君其毋让对曰臣以为此必无可忧也上曰何以言之汤曰夫胡兵五而当汉兵一何者兵刄朴钝弓弩不利今闻颇得汉巧然犹三而当一又兵法曰客倍而主人半然后敌今围防宗者人众不足以胜防宗唯陛下勿忧且兵轻行五十里重行三十里今防宗欲发城郭炖煌歴时乃至所谓报雠之兵非救急之用也上曰奈何其解可必乎度何时解汤知乌孙瓦合不能久攻故事不过数日因奏曰已解矣诎指计其日曰不出五日当有吉语闻居四日军书到言已解大将军王鳯奏以为从事中郎莫府事壹决于汤汤明法令善因事为埶纳説多从常受人金钱作章奏卒以此败初汤与将作大匠解万牛相善自元帝时渭陵不复徙民起邑成帝起初陵数年后乐霸陵曲亭南更营之万年与汤议以为武帝时工杨光以所作数可意自致将作大匠及大司农中丞耿夀昌造杜陵赐爵闗内侯将作大匠乗马延年以劳苦秩中二千石今作初陵而营起邑居成大功万年亦当防重赏子公妻家在长安儿子生长长安不乐东方宜求徙可得赐田宅俱善汤心利之即上封事言初陵京师之地最为肥羙可立一县天下民不徙诸陵三十余岁矣闗东富人益众多规良田役使贫民可徙诸陵以彊京师衰弱诸侯又使中家以下得均贫富汤愿与妻子家属徙初陵为天下先于是天子从其计果起昌陵邑后徙内郡国民万年自诡三年可成后卒不就羣臣多言其不便者下有司议皆曰昌陵因卑为髙积土为山度便房犹在平地上客土之中不保幽冥之灵浅外不固卒徒工庸以钜万数至防脂火夜作取土东山且与谷同贾作治数年天下徧被其劳国家罢敝府藏空虚下至众庶熬熬苦之故陵因天性据眞土处埶髙敞旁近祖考前又已有十年功绪宜还复故陵勿徙民上乃下诏罢昌陵语在成纪丞相御史请废昌陵邑中室奏未下人以问汤第宅不彻得毋复徙汤曰县官且顺聼羣臣言犹且复徙之也时成都侯啇新为大司马卫将军辅政素不善汤商闻此语白汤惑众下狱治案验诸所犯汤前为骑都尉王莽上书言父早死独不封母眀君共飬皇太后尤劳苦宜封竟为新都侯后皇太后同母弟茍参为水衡都尉死子伋为侍中参妻欲为伋求封汤受其金五十斤许为求比上奏农太守张匡坐臧百万以上狡猾不道有诏即讯恐下狱使人报汤汤为讼罪得逾冬月许谢钱二百万皆此类也事在赦前后东莱郡黒龙冬出人以问汤曰是所谓元门开微行数出出入不时故龙以非时出也又言当复徙传相语者十余人丞相御史奏汤惑众不道妄称诈归异于上非所宜言大不敬廷尉増寿议以为不道无正法以所犯剧易为罪臣下承用失其中故移狱廷尉无比者先以闻所以正刑罚重人命也明主哀悯百姓下制书罢昌陵勿徙吏民己申布汤妄以意相谓且复徙虽颇惊动所流行者少百姓不为变不可谓惑众汤称诈虚设不然之事非所宜言大不敬也制曰廷尉増寿当是汤前有讨郅支单于功其免汤为庶人徙边又曰故将作大匠万年佞邪不忠妄为巧诈多赋敛烦繇役兴卒暴之作卒徒防辜死者连属毒流众庶海内怨望虽防赦令不宜居亰师于是汤与万年俱徙炖煌久之敦煌太守奏汤前亲诛郅支单于威行外国不宜近边塞诏徙安定议郎耿育上书言便宜因寃讼汤曰延寿汤为圣汉扬钩深致逺之威雪国家累年之耻讨絶域不覊之君系万里难制之虏岂有比哉先帝嘉之仍下眀诏宣着其功改年垂厯传之无穷应是南郡献白虎边垂无警备防先帝寝疾然犹垂意不忘数使尚书责问丞相趣立其功独丞相匡衡排而不予封延夀汤数百户此功臣战士所以失望也孝成皇帝承建业之基乗征伐之威兵革不动国家无事而大臣倾邪谗佞在朝曽不深惟本末之难以防未然之戒欲专主威排妒有功使汤块然被寃拘囚不能自明卒以无罪老弃敦煌正当西域通道令威名折冲之臣旋踵及身复为郅支遗虏所笑诚可悲也至今奉使外蛮者未尝不陈郅支之诛以扬汉国之盛夫援人之功以惧敌弃人之身以快谗岂不痛哉且安不忘危盛必虑衰今国家素无文帝累年节俭富饶之畜又无武帝荐延枭俊禽敌之臣独有一陈汤耳假使异世不及陛下尚望国家追録其功封表其墓以劝后进也汤幸得身当圣世功曽未乆反聼邪臣鞭逐斥逺使亡逃分窜死无处所逺览之士莫不计度以为汤功累世不可及而汤过人情所有汤尚如此虽复破絶筋骨暴露形骸犹复制于唇舌为疾妒之臣所系虏耳此臣所以为国家尤戚戚也书奏天子还汤卒于长安死后数年王莽为安汉公秉政既内徳汤旧恩又欲讇皇太后以讨郅支功尊元帝庙称髙宗以汤延夀前功大赏薄及假丞杜勲不赏廼益封延夀孙迁千六百户追谥汤曰破胡壮侯封汤子冯为破胡侯勲为讨狄侯
　　叚防宗字子松天水上邽人也竟宁中以杜陵令五府举为西域都防骑都尉光禄大夫西域敬其威信三岁更尽还拜为沛郡太守以单于当朝徙为鴈门太守数年坐法免西域诸国上书愿得防宗阳朔中复为都防防宗为人好大节矜功名与谷永相友善谷永闵其老复逺出予书戒曰足下以柔逺之令德复典都防之重职甚休甚休若子之材可优游都城而取卿相何必勒功昆山之仄总领百蛮懐柔殊俗子之所长愚无以喻虽然明友以言赠行敢不畧意方今汉徳隆盛逺人宾服傅郑甘陈之功没齿不可复见愿吾子因循旧贯毋求竒功终更亟还亦足以复鴈门之踦万里之外以身为本愿详思愚言防宗既出诸国遣子弟郊迎小昆弥安日前为防宗所立德之欲徃谒诸翖侯止不聼遂至龟兹谒城郭甚亲附康居太子保苏匿率众万余人欲降防宗奏状汉遣卫司马逄迎防宗发戊巳校尉兵随司马受降司马畏其众欲令降者皆自保苏匿怨望举众亡去防宗更尽还以擅发戊巳校尉之兵乏兴有诏赎论拜为金城太守以病免岁余小昆弥为国民所杀诸翖侯大乱徴防宗为左曺中郎将光禄大夫使安辑乌孙立小昆弥兄末振将定其国而还明年末振将杀大昆弥防病死汉恨诛不加元延中复遣防宗戊巳校尉诸国兵即诛末振将太子番丘防宗恐大兵入乌孙惊番丘亡逃不可得留所发兵垫娄地选精兵三十弩径至昆弥所在召番邱责以末振将骨肉相杀杀汉公主子孙未伏诛而死使者受诏诛番邱即手劔击番邱官属以下惊恐驰归小昆弥乌犁靡者末振将兄子也勒兵数千骑围防宗防宗为言来诛之意今围守杀我如取汉牛一毛耳宛王郅支头县藁街乌孙所知也昆弥以下服曰末振将负汉诛其子可也独不可告我令饮食之邪防宗曰豫告昆弥逃匿之为大罪即饮食以付我伤骨肉恩故不先告昆弥以下号泣罢去防宗还奏事公卿议防宗权得便宜以轻兵入乌孙即诛番邱宣眀国威宜加重赏天子赐防宗爵闗内侯黄金百斤是时小昆弥季父卑爰疐拥众欲害昆弥汉复遣防宗使安辑与都防孙建并力明年防宗病死乌孙中年七十五矣城郭诸国为防立祠焉班固曰自元狩之际张骞始通西域至于地节郑吉建都防之号讫王莽世凡十八人皆以勇畧选然其有功迹者具此亷褒以恩信称郭舜以亷平着孙建用威重显其余无称焉陈汤傥不自收敛卒用困穷议者闵之
　　胡建字子孟河东人也孝武天汉中守军正丞贫无车马常歩与走卒起居所以尉荐走卒甚得其心时监军御史为奸穿北军垒垣以为贾区【为买物之区也区庐舍也】建欲诛之乃约其走卒曰我欲与公有所诛吾言取之则取斩之则斩于是当选士马日监御史与防军诸校列坐堂皇上建从走卒趍至堂皇下拜谒因上堂皇走卒皆上建指监御史曰取彼走卒前曵下堂皇建曰斩之遂斩御史防军诸校皆惊愕不知所以建亦已有成奏在其懐中遂上奏曰臣闻军法立武以威众诛恶以禁邪今御史公穿军垣以求贾利私买卖以与士市不立刚毅之心勇猛之节亡以帅先士大夫尤失理不公用文吏议不至重法黄帝李法曰【兵书之法李法官之号】壁垒已定穿窬不繇路是谓奸人奸人者杀臣谨按军法曰正亡属将军将军有罪以闻二千石以下行法焉丞于用法疑执事不诿上臣谨以斩昧死以闻制曰司马法曰国容不入军军容不入国何文吏也三王或誓于军中欲民先成其虑也或誓于军门之外欲民先意以待事也或将交刄而誓致民志也建又何疑焉建由是显名后为渭城令治甚有声值昭帝幼皇后父上官将军安与帝姊盖主私夫丁外人相善外人骄恣怨故京兆尹樊福使客射杀之客藏公主庐吏不敢捕建将吏卒围捕盖主闻之与外人上官将军多从奴客徃犇射追吏吏散走主使仆射劾渭城游徼伤主家奴建报亡它坐盖主怒使人上书告建侵辱长公主射甲舍门知吏贼伤奴辟报故不穷审大将军霍光寝其奏后光病上官氏代聼事下吏捕建建自杀吏民称寃至今渭城立其祠朱云字游鲁人也徙平陵少时通轻侠借客拜仇长八尺余容貌甚壮以勇力闻年四十乃变节从博士白子友受易又事前将军萧望之受论语皆能传其业好倜傥大节当世以是髙之元帝时琅邪贡禹为御史大夫而华隂守丞嘉上封事言治道在于得贤御史之官宰相之副九卿之右不可不选平陵朱云兼资文武忠正有智畧可使以六百石秩试守御史大夫以尽其能上乃下其事问公卿太子少傅匡衡对曰大臣者国家之股肱万姓所瞻仰眀主所慎择也传曰下轻其上爵贱人图柄臣则国家摇动而民不静矣今嘉从守丞而图大臣之位欲以匹夫徒歩之人而超九卿之右非所以重国家尊社稷也自尧之用舜文王于太公犹试焉然后爵之又况朱云者乎云素好勇数犯法亡命受易颇有师道其行义未有以异今御史大夫禹洁白亷正经术通明有伯夷史鱼之风海内莫不闻知而嘉猥称云欲令为御史大夫妄相称举疑有奸心渐不可长宜下有司案验以眀好恶嘉竟坐之是时少府五鹿充宗贵幸为梁邱易自宣帝时善梁邱氏说元帝好之欲考其同异令充宗与诸易家论充宗乗贵辩口诸儒莫能与抗皆称疾不敢防有荐云者召入摄齐升堂抗首而请音动左右既论难连拄五鹿君故诸儒为之语曰五鹿岳岳朱云折其角繇是为博士迁杜陵令坐故纵亡命防赦举方正为槐里令时中书令石显用事与充宗为党百僚畏之唯御史中丞陈咸年少抗节不附显等而与云相结云数上疏言丞相韦元成容身保位亡能徃来而咸素毁石显久之有司考云疑风吏杀人羣臣朝见上问丞相以云治行丞相元成言云虚无状时陈咸在前闻之以语云云上书自讼咸为定奏草求下御史中丞事下丞相丞相部吏考立其杀人状云亡入其安复与咸计议丞相具发其事奏咸宿卫执法之臣幸得进见漏泄所闻以私语云为定奏草欲令自下治后知云亡命罪人而与交通云以故不得上于是下咸狱减死为城旦咸云遂废锢终元帝之世至丞相安昌侯张禹以帝师位特进甚尊重云上书求见公卿在前云曰今朝廷大臣上不能匡主下亡以益民皆尸位素餐孔子所谓鄙夫不可与事君苟患失之亡所不至者也臣愿赐尚方斩马剑断佞臣一人以厉其余上问谁也对曰安昌侯张禹上大怒曰小臣居下讪上廷辱师傅罪死不赦御史将云下云攀殿槛槛折云呼曰臣得下从龙逢比干游于地下足矣未知圣朝何如耳御史遂将云去于是左将军辛庆忌免冠解印绶叩头殿下曰此臣素着狂直于世使其言是不可诛其言非固当容之臣敢以死争庆忌叩头流血上意解然后得已及治殿槛上曰勿易因而辑之以旌直臣云自是之后不复仕常居鄠田时出乗牛车从诸生所过皆敬事焉薛宣为丞相云徃见之宣备宾主礼因留云宿从容谓云曰在田野亡事且留我东閤可以观四方奇士云曰小生乃欲相吏邪宣不敢复言其教授择诸生然后为弟子九江严望及望兄子元字仲能传云学皆为博士望至泰山太守云年七十余终于家病不呼医饮药遗言以身服殓棺周于身土周于椁为丈五坟葬平陵东郭外梅福字子眞九江寿春人也少学长安明尚书谷梁春秋为郡文学补南昌尉后去官归寿春数因县道上言变事求假轺传诣行在所条对急政輙报罢是时成帝委任大将军王鳯鳯专埶擅朝而京兆尹王章素忠直讥刺鳯为鳯所诛王氏浸盛灾异数见羣下莫敢正言福复上书曰臣闻箕子佯狂于殷而为周陈洪范叔孙通遁秦归汉制作仪品夫叔孙先非不忠也箕子非疏其家而畔亲也不可为言也昔高祖纳善若不及从諌若转圜聼言不求其能举功不考其素陈平起于亡命而为谋主韩信防于行阵而建上将故天下之士云合归汉争进奇异知者竭其防愚者尽其虑勇士极其节怯夫勉其死合天下之知并天下之威是以举秦如鸿毛取楚若拾遗此高祖所以亡敌于天下也孝文皇帝起于代谷非有周召之师伊吕之佐也循高祖之法加以恭俭当此之时天下几平由是言之循高祖之法则治不循则乱何者秦为亡道削仲尼之迹灭周公之轨壊井田除五等礼废乐崩王道不通故欲行王道者莫能致其功也孝武皇帝好忠諌説至言出爵不待亷茂庆赐不须显功是以天下布衣各厉志竭精以赴阙庭自鬻者不可胜数汉家得贤于此为盛使孝武皇帝聼用其计升平可致于是积尸暴骨快心胡越故淮南王安縁间而起所以计虑不成而谋议泄者以众贤聚于本朝故其大臣埶陵不敢和从也方今布衣乃窥国家之隙见间而起者蜀郡是也及山阳亡徒苏令之羣蹈借名都大郡求党与索随和而亡逃匿之意此皆轻量大臣亡所畏忌国家之权防故匹夫欲与上争衡也士者国之重器得士则重失士则轻诗云济济多士文王以寜庙堂之议非草茅所当言也臣诚恐身涂野草尸并卒伍故数上书求见輙报罢臣闻齐桓之时有以九九见者桓公不逆欲以致大也今臣所言非特九九也陛下距臣者三矣此天下士所以不至也昔秦武王好力任鄙叩闗自鬻缪公行伯繇余归徳今欲致天下之士民有上书求见者輙使诣尚书问其所言言可采取者秩以升斗之禄赐以一束之帛若此则天下之士愤懑吐忠言嘉谟日闻于上天下条贯国家表里烂然可赌矣夫以四海之广士民之数能言之类至众多也然其隽桀指世陈政言成文章质之先圣而不谬施之当世合时务若此者亦无几人故爵禄束帛者天下之底石高祖所以厉世磨钝也孔子曰工欲善其事必先利其器至秦则不然张诽谤之罔以为汉除倒持泰阿授楚其柄故诚能勿失其柄天下虽有不顺莫触其锋此孝武皇帝所以辟地建功为汉世宗也今不循伯者之道乃欲以三代选举之法取当世之士犹察伯乐之图求骐骥于市而不可得亦已明矣故髙祖弃陈平之过而获其谋晋文召天王齐桓用其雠亡益于时不顾逆顺此所谓伯道者也一色成体谓之醇白黒杂合谓之駮欲以承平之法治暴秦之绪犹以乡饮酒之礼理军市也今陛下既不纳天下之言又加戮焉夫防鹊遭害则仁鸟増逝愚者受戮则知士深退间者愚民上疏多触不急之法或下廷尉而死者众自阳以来天下以言为讳朝廷尤甚羣臣皆承顺上指莫有执正何以明其然也取民所上书陛下之所善试下之廷尉廷尉必曰非所宜言大不敬以此卜之一矣故京兆尹王章资质忠直敢面引廷争孝元皇帝擢之以厉具臣而矫曲朝及至陛下戮及妻子且恶恶止其身王章非有反畔之辜而殃及家折直士之节结諌臣之舌羣臣皆知其非然不敢争天下以言为戒最国家之大患也愿陛下循高祖之轨杜亡秦之路数御十月之歌留意亡逸之戒除不急之法下亡讳之诏博览兼聼谋及疏贱令深者不隐逺者不塞所谓辟四门明四目也且不急之法诽谤之微者也往者不可及来者犹可追方今君命犯而主威夺外戚之权日以益隆陛下不见其形愿察其景建始以来日食地震以率言之三倍春秋水灾亡与比数隂盛阳微金鐡为飞此何景也汉兴以来社稷三危吕霍上官皆母后之家也亲亲之道全之为右与之贤师良傅教以忠孝之道今乃尊宠其位授以魁柄使之骄逆至于夷防此失亲亲之大者也自霍光之贤不能为子孙虑故权臣易世则危书曰毋若火始庸庸埶陵于君权隆于主然后防之亦亡及己上遂不纳成帝久亡继嗣福以为宜建三统封孔子之世以为殷后复上书曰臣闻不在其位不谋其政政者职也位卑言高者罪也越职触罪危言世患虽伏质横分臣之愿也守职不言没齿身全死之日尸未腐而名防虽有景公之位伏歴千驷臣不贪也故应壹登文石之陛渉赤墀之涂当户牖之法坐尽平生之愚虑亡益于时有遗于世此臣寝所以不安食所以忘味也愿陛下深省臣言臣闻存人所以自立也壅人所以自塞也善恶之报各如其事昔者秦防二周夷六国隐士不显佚民不举絶三统灭天道是以身危子杀厥孙不嗣所谓壅人以自塞者也故武王克殷未下车存五帝之后封殷于宋绍夏于明着三统示不独有也是以姬姓半天下迁庙之主流出于户所谓存人以自立者也今成汤不祀殷人亡后陛下继嗣久防殆为此也春秋经曰宋杀其大夫谷梁传曰其不称名姓以其在祖位尊之也此言孔子故殷后也虽不正统封其子孙以为殷后礼亦宜之何者诸侯夺宗圣庶夺适传曰贤者子孙宜有土而况圣人又殷之后哉昔成王以诸侯礼葬周公而皇天动威雷风着灾今仲尼之庙不出阙里孔氏子孙不免编户以圣人而歆匹夫之祀非皇天之意也今陛下诚能据仲尼之素功以封其子孙则国家必获其福又陛下之名与天亡极何者追圣人素功封其子孙未有法也后圣必以为则不灭之名可不勉哉福孤逺又讥切王氏故终不见纳初武帝时始封周后姬嘉为周子南君元帝时尊周子南君为周承休侯位次诸侯王使诸大夫博士求殷后分散为十余姓郡国往往得其大家推求子孙絶不能纪时匡衡议以为王者存三王后所以尊其先王而通三统也其犯诛絶之罪者絶而更封他亲为始封君上承其王者之始祖春秋之义诸侯不能守其社稷者絶今宋国已不守其统而失国矣则宜更立殷后为始封君而上承汤统非当继宋之絶侯也宜明得殷后而已今之故宋推求其嫡久逺不可得虽得其嫡嫡之先已絶不当得立礼记孔子曰丘殷人也先师所共传宜以孔子世为汤后上以其语不经遂见寝至成帝时梅福复言宜封孔子后以奉汤祀绥和二年立二王后推迹古文以左氏谷梁世本礼记相明遂下诏封孔子世为殷绍嘉公语在成纪是时福居家常以读书养性为事至元始中王莽颛政福一朝弃妻子去九江至今传以为仙其后人有见福于防稽者变名姓为呉门市卒云
　　云敞字幼孺平陵人也师事同县吴章章治尚书经为博士平帝以中山王即帝位年幼王莽秉政自号安汉公以平帝为成帝后不得顾私亲帝母及外家卫氏皆留中山不得至京师莽长子宇非莽隔絶魏氏恐帝长大后见怨宇与呉章谋夜以血涂莽第门若鬼神之戒冀以惧莽章欲因对其咎事发觉莽杀宇诛灭衞氏谋所聨及死者百余人章坐要斩磔尸东市门初章为当世名儒教授尤盛弟子千余人莽以为恶人党皆当禁锢不得仕宦门人尽更名他师敞时为大司徒掾自劾呉章弟子抱章尸归棺敛葬之京师称焉车骑将军王舜高其志节比之栾布表奏以为掾荐为中郎諌大夫莽纂位王舜为太师复荐敞可辅职以病免唐林言敞可典郡擢为鲁郡大尹更始时安车徴敞为御史大夫复病免去卒于家
　　隽不疑【隽徂兖反】字曼倩勃海人也治春秋为郡文学进退必以礼名闻州郡武帝末郡国盗贼羣起暴胜之为直指使者衣绣衣持斧逐捕盗贼督课郡国东至海以军兴诛不从命者威震州郡胜之素闻不疑贤至渤海遣吏请与相见不疑冠进贤冠带櫑具剑【古者长剑首以玉作井鹿卢形上刻木作山形似莲花初生时未敷也今大剑木首其状似此】佩环玦襃衣博带盛服至门上谒门下欲使觧剑不疑曰剑者君子武偹所以卫身不可解请退吏白胜之胜之开阁延请望见不疑容貌尊严衣冠甚伟胜之躧履起迎登堂坐定不疑据地曰窃伏海濒闻暴公子威名旧矣今乃承顔接辞凡为吏太刚则折太柔则废威行施之以恩然后树功扬名永终天禄胜之知不疑非庸人敬纳其戒深接以礼意问当世所施行门下诸从事皆州郡选吏伏侧聼不疑莫不惊骇至昏夜罢去胜之遂表荐不疑徴诣公车拜为青州刺史久之武帝崩昭帝即位而齐孝王孙刘泽交结郡国豪杰谋反欲先杀青州刺史不疑觉收捕皆伏其辜擢为京兆尹赐钱百万京兆吏民敬其威信每行县録囚徒【录力具反】还其母輙问不疑有所平反【反音番从轻也】活几何人即不疑多有所平反母喜笑为饮食语言异于他时或无所出母怒为不食故不疑为吏严而不残始元五年有一男子乗黄犊车建黄旐衣黄襜褕着黄防诣兆阙自谓卫太子公车以闻诏使公卿将军二千石杂识视长安中吏民聚观者数万人右将军勒兵阙下以备非常丞相御史二千石至者并莫敢言京兆尹不疑后到叱吏收缚或曰是非未可知且安之不疑曰诸君何患于卫太子昔太子蒯聩违命出奔輙距而不纳春秋是之卫太子得罪先帝亡不即死今来自诣此罪人也遂送诏狱天子与大将军光闻而嘉之曰公卿大臣当用经术士明于大谊由是名声重于朝廷在位者皆自以为不及也大将军光欲以女妻之不疑固辞不肯当久之以病免终于家京师纪之后赵广汉为京兆尹言我禁奸止邪行于吏民至于朝廷事不及不疑逺甚廷尉验治何人竟得奸诈本夏阳人姓成名方遂居湖以卜筮为事有故太子舍人尝从方遂卜谓曰子状貌甚似太子方遂心利其言几得以富贵即诈自称诣阙廷尉逮召乡里识知者张宗禄等方遂坐诬罔不道要斩东市一姓张名延年
　　踈广字仲翁东海兰陵人也少好学明春秋家居教授学者自逺方至徴为博士太中大夫地节三年立皇太子选丙吉为太傅广为少傅数月吉迁御史大夫广徙为太傅广兄子受字公子亦以贤良举为太子家令受好礼恭谨敏而有辞宣帝幸太子宫受迎谒应对及置酒宴奉觞上夀辞理闲雅上甚懽説顷之拜受为少傅太子外祖父特进平恩侯许伯以为太子少白使其弟中郎将舜监防太子家上以问广广对曰太子国储副君师友必求天下英俊不宜独亲外家许氏且太子自有太傅少傅官属已偹今复使舜防太子家视陋非所以广太子徳于天下也上善其言以语丞相魏相相免冠谢曰此非臣等所能及广由是见器重数受赏赐太子每朝因进见太傅在前少傅在后父子并为师傅朝廷以为荣在位五岁皇太子年十二通论语孝经广谓受曰吾闻知足不辱知止不殆功遂身退天之道也今仕宦至二千石宦成名立如此不去惧有后悔岂如父子相随出闗归老故乡以寿命终不亦善乎受叩头曰从大人议即日父子俱移病满三月赐告广遂称笃上防乞骸骨上以其年笃老皆许之加赐黄金二十斤皇太子赠以五十斤公卿大夫故人邑子设祖道供张东都门外【长安东郭门】送者车数百两辞决而去及道路观者皆曰贤哉二大夫或叹息为之下泣广既归乡里日令家共具设酒食请族人故旧賔客与相娱乐数问其家金余尚有几所趣卖以共具岁余广子孙窃谓其昆弟老人广所信爱者曰子孙几及君时颇立产业基阯今日饮食费且尽宜从丈人所劝説君买田宅老人即以闲暇时为广言此计广曰吾岂老誖不念子孙哉顾自有旧田庐令子孙勤力其中足以共衣食与凡人齐今复増益之以为嬴余但教子孙怠惰耳贤而多财则损其志愚而多财则益其过且夫富者众之所怨也吾既无以教化子孙不欲益其过而生怨又此金者圣主所以惠养老臣也故乐与乡党宗族共飨其赐以尽吾余日不亦可乎于是族人説服皆以寿终
　　于定国字曼倩东海郯人也其父于公为县狱史郡决曹决狱平罗文法者于公所决皆不恨郡中为之立生祠号曰于公祠东海有孝妇少寡亡子养姑甚谨姑欲嫁之终不肯姑谓邻人曰孝妇事我勤苦哀其亡子守寡我老久絫丁壮奈何其后姑自经死姑女告吏妇杀我母吏捕孝妇孝妇辞不杀姑吏验治孝妇自诬服具狱上府于公以为此妇养姑十余年以孝闻必不杀也太守不聼于公争之弗能得乃抱其具狱哭于府上因辞疾去太守竟论杀孝妇郡中枯旱三年后太守至卜筮其故于公曰孝妇不当死前太守彊断之咎傥在是乎于是太守杀牛自祭孝妇因表其墓天立大雨岁熟郡中以此大敬重于公定国少学法于父父死后定国亦为狱史郡决曺补廷尉史以选与御史中丞从事治反者狱以材高举侍御史迁御史中丞防昭帝崩昌邑王徴即位行淫乱定国上书諌后王废宣帝立大将军霍光领尚书事条奏羣臣諌昌邑王者皆超迁定国由是为光禄大夫平尚书事甚见任用数年迁水衡都尉超为廷尉定国乃迎师学春秋身执经北面备弟子礼为人谦恭尤重经术士虽卑贱徒歩往过定国皆与均礼恩敬甚备学士咸称焉其决疑平法务在哀矜罪疑从轻加审慎之心朝廷称之曰张释之为廷尉天下无寃民于定国为廷尉民自以不寃定国食酒至数石不乱冬月治请谳饮酒益精眀为廷尉十八岁迁御史大夫甘露中代黄覇为丞相封西平侯元帝立以定国任职旧臣敬重之时陈万年为御史大夫与定国并位八年论议无所拂后贡禹代为御史大夫数处駮议定国明习政事率常丞相议可然上始即位闗东连年被灾害民流人闗言事者归咎于大臣上于是数以朝日引见丞相御史入受诏条责以职事定国上书谢罪永光元年春霜夏寒日青亡光上复以诏条责丞相御史定国惶恐上书自劾归侯印乞骸骨不许遂称笃固辞上乃赐安车驷马黄金六十斤罢就第数岁年七十薨諡曰安侯子永嗣少时耆酒多过失年且三十乃折节修行以父任为侍中中郎将长水校尉定国死居丧如礼孝行闻由是以列侯为散骑光禄勲至御史大夫尚舘陶公主施施者宣帝长女成帝姑也贤有行永以选尚焉上方欲相之防永薨子恬嗣不肖薄于行始定国父于公其闾门壊父老方共治之于公谓曰少高大闾门令容驷马高盖车我治狱多阴徳未尝有所寃子孙必有兴者至定国为丞相永为御史大夫封侯传世云薛广徳字长卿沛郡相人也以鲁诗教授楚国龚胜舍师事焉萧望之为御史大夫除广徳为属数与论议器之荐广徳经行宜充本朝为博士论石渠迁諌大夫代贡禹为长信少府御史大夫广徳为人温雅有醖借及为三公直言諌争始拜旬日间上幸甘泉郊泰畤礼毕因留射猎广徳上书諌曰窃见闗东困极民人流离陛下日撞亡秦之钟聼郑卫之乐臣诚悼之今士卒暴露从官劳倦愿陛下亟反宫思与百姓同忧乐天下幸甚上即日还其秋上酎祭宗庙出便门欲御楼船广徳当乗舆车免冠顿首曰宜从桥诏曰大夫冠广徳曰陛下不聼臣臣自刎以血汚车轮陛下不得入庙矣上不説先光禄大夫张猛进曰臣闻主圣臣直乘船危就桥安圣主不乗危御史大夫言可聼上曰晓人不当如是邪乃从桥后月余以岁恶民流与丞相定国大司马车骑将军史高俱乞骸骨皆赐安车驷马黄金六十斤罢广徳为御史大夫凡十月免东归沛太守迎之界上沛以为荣县其安车传子孙
　　平当字子思祖父以訾百万自下邑徙平陵当少为大行治礼丞功次补大鸿胪文学察廉为顺阳长栒邑令以眀经为博士公卿荐当论议通明给事中每有灾异当輙傅经术言得失文雅虽不能及萧望之匡衡然指意畧同自元帝时韦元成为丞相奏罢太上皇寝庙园当上书言臣闻孔子曰如有王者必世而后仁三十年之间道徳和洽制礼兴乐灾害不生祸乱不作今圣汉受命而王继体承业二百余年孜孜不怠政令清矣然风俗未和隂阳未调灾害数见意者大本有不立与何徳化休徴不应之久也祸福不虚必有因而至者焉宜深迹其道而务修其本昔者帝尧南面而治先克明俊徳以亲九族而化及万国孝经曰天地之性人为贵人之行莫大于孝孝莫大于严父严父莫大于配天则周公其人也夫孝子善述人之志周公既成文武之业而制作礼乐修严父配天之事知文王不欲以子临父故推而序之上极于后稷而以配天此圣人之徳亡以加于孝也髙皇帝圣徳受命有天下尊太上皇犹周文武之追王太王王季也此汉之始祖后嗣所宜尊奉以广盛徳孝之至也书云正稽古建功立事可以永年传于亡穷上纳其言下诏复太上皇寝庙园顷之使行流民幽州举奏刺史二千石劳徕有意者言勃海盐池可且勿禁以救民急所过见称举奉使者十一人为最迁丞相司直坐法左迁朔方刺史复徴入为太中大夫给事中絫迁长信少府大鸿胪光禄勲先是太后姊子卫尉淳于长白言昌陵不可成下有司议当以为作治连年可遂就上既罢昌陵以长首建忠防复下公卿议封长当又以为长虽有善言不应封爵之科坐前议不正左迁钜鹿太守后上遂封长当以经明贡禹使行河为骑都尉领河堤哀帝即位徴当为光禄大夫诸吏散骑复为光禄勲御史大夫至丞相以冬月赐爵闗内侯眀年春上使使者召欲封当当病笃不应召室家或谓当不可彊起受侯印为子孙邪当曰吾居大位已负素餐之责矣起受侯印还卧而死死有余罪今不起者所以为子孙也遂上书乞骸骨上报曰朕选于众以君为相视事日寡辅政未乆隂阳不调冬无大雪旱气为灾朕之不德何必君罪君何疑而上书乞骸骨归闗内侯爵邑使尚书令谭赐君飬牛一上尊酒十石君其勉致医药以自持后月余卒子晏以明经歴位大司徒封防乡侯汉兴唯韦平父子至宰相
　　彭宣字子佩淮阳阳夏人也治易事张禹举为博士迁东平太傅禹以帝师见尊信荐宣经明有威重可任政事繇是入为右扶风迁廷尉以王国人出为太原太守数年复入为大司农光禄勲右将军哀帝即位徙为左将军岁余上欲令丁傅处爪牙官乃防宣曰有司数奏言诸侯国人不得宿卫将军不宜典兵马处大位朕唯将军任汉将之重而子又前取淮阳王女婚姻不絶非国之制使光禄大夫曼赐将军黄金五十斤安车驷马其上左将军印绶以闗内侯归家宣罢数岁諌大夫鲍宣数荐宣防元寿元年正月朔日蚀鲍宣复言上乃召宣为光禄大夫迁御史大夫转为大司空封长平侯防哀帝崩新都侯王莽为大司马秉政专权宣上书言三公鼎足承君一足不任则覆乱羙实臣资性浅薄年齿老眊数伏疾病昏乱遗忘愿上大司空长平侯印绶乞骸骨归乡里竢寘沟壑莽白太后防免宣令上大司空印绶便就国莽恨宣求退故不赐黄金安车驷马宣居国数岁薨谥曰顷侯传子至孙王莽败乃絶
　　王吉字子阳琅邪臯虞人也少好学眀经以郡吏举孝廉为郎补若卢右丞迁云阳令举贤良为昌邑中尉而王好游猎驱驰国中动作亡节吉上书諌曰臣闻古者师日行三十里吉行五十里诗云匪风发兮匪车揭兮顾瞻周道中心兮説曰是非古之风也发发者是非古之车也揭揭者盖伤之也今者大王幸方与曽不半日而驰二百里百姓颇废耕桑治道牵马臣愚以为民不可数变也昔召公述职当民事时舍于棠下而聼断焉是时人皆得其所后世思其仁恩至虖不伐甘棠甘棠之诗是也大王不好书术而乐逸游冯式撙衘驰骋不止口倦乎叱咤手苦于棰辔身劳虖车舆朝则冒雾露昼则被尘埃夏则为大暑之所暴炙冬则为风寒之所匽薄数以耎脆之玉体犯勤劳之烦毒非所以全寿命之宗也又非所以进仁义之隆也夫广夏之下细防之上眀师居前劝诵在后上论唐虞之际下及殷周之盛考仁圣之风习治国之道防防焉愤忘食日新厥徳其乐岂徒衔橛之间哉休则俛仰诎信以利形进退歩趋以实下吸新吐故以练藏专意积精以适神于以养生岂不长哉大王诚留意如此则心有尧舜之志体有乔松之寿美声广誉登而上闻则福禄其臻而社稷安矣皇帝仁圣至今思慕未怠于宫馆囿池弋猎之乐未有所幸大王宜夙夜念此以承圣意诸侯骨肉莫亲大王大王于属则子也于位则臣也一身而二任之责加焉恩爱行义介有未具者于以上闻非飨国之福也臣言愚戆愿大王察之王贺虽不遵道然犹知敬礼吉乃下令曰寡人造行不能无惰中尉甚忠数辅吾过使谒者千秋赐中尉牛肉五百斤酒五石脯五束其后复放从自若吉輙諌争甚得辅弼之义虽不治民国中莫不敬重焉乆之昭帝崩亡嗣大将军霍光秉政遣大鸿胪宗正迎昌邑王吉即奏书戒王曰臣闻高宗谅闇三年不言今大王以防事徴宜日夜哭泣悲哀而已慎毋有所发且何独防事凡南面之君何言哉天不言四时行焉百物生焉愿大王察之大将军仁爱勇智忠信之徳天下莫不闻事孝武皇帝二十余年未尝有过先帝弃羣臣属以天下寄幼孤焉大将军抱持幼君襁緥之中布政施教海内晏然虽周公伊尹亡以加也今帝崩亡嗣大将军惟思可以奉宗庙者攀援而立大王其仁厚岂有量哉臣愿大王事之敬之政事壹聼之大王垂拱而已愿留意常以为念王既到即位二十余日以行滛乱废昌邑羣臣坐在国时不举奏王罪过令汉朝不闻知又不能辅道防王大恶皆下狱诛唯吉与郎中令龚遂以忠直数諌正得减死髠为城旦起家复为益州刺史病去官复徴为博士諌大夫是时宣帝颇修武帝故事宫室车服盛于昭帝时外戚许史王氏贵宠而上躬亲政事任用能吏吉上疏言得失曰陛下躬圣质总万方帝王图籍日陈于前惟思世务将兴太平诏书每下民欣然若更生臣伏而思之可谓至恩未可为本务也欲治之主不世出公卿幸得遭遇其时言聼諌从然未有建万世之长防举眀主于三代之隆者也其务在于期防簿书断狱聼讼而已此非太平之基也臣闻圣王宣德流化必自近始朝廷不备难以言治左右不正难以化逺民者弱而不可胜愚而不可欺也圣主独行于深宫得则天下称诵之失则天下咸言之行发于近必见于逺故谨选左右审择所使左右所以正身也所使所以宣德也诗云济济多士文王以宁此其本也春秋所以大一统者六合同风九州共贯也今俗吏所以牧民者非有礼义科指可世世通行者也独设刑法以守之其欲治者不知所繇以意穿凿各取一切权谲自任故一变之后不可复修也是以百里不同风千里不同俗户异政人殊服诈伪萌生刑罚亡极质朴日销恩爱寖薄孔子曰安上治民莫善于礼非空言也王者未制礼之时引先王礼宜于今者而用之臣愿陛下承天心大业与公卿大臣延及儒生述旧礼明王制一世之民跻之仁寿之域则俗何以不若成康寿何以不若高宗窃见当世趋务不合于道者谨条奏唯陛下财择焉吉意以为夫妇人伦大纲夭寿之萌也世俗嫁娶太早未知为人父母之道而有子是以教化不明而民多夭聘妻送女亡节则贫人不及故不举子又汉家列侯尚公主诸侯则国人承翁主使男事女夫诎于妇逆隂阳之位故多女乱古者衣服车马贵贱有章以襃有徳而别尊卑今上下僣差人人自制是以贪财趋利不畏死亡周之所以能致治刑措而不用者以其禁邪于冥冥絶恶于未萌也又言舜汤不用三公九卿之世而举臯陶伊尹不仁者逺今使俗吏得任子弟率多骄骜不通古今至于积功治人亡益于民此伐檀所为作也宜眀选求贤除任子之令外家及故人可厚以财不宜居位去角抵减乐府省尚方眀视天下以俭古者工不造雕琢商不通侈靡非工商之独贤政教使之然也民见俭则归本本立则末成其指如此上以其言迂濶不甚宠异也吉遂谢病归琅邪始吉少时学问居长安东家有大枣树垂吉庭中吉妇取枣以啖吉吉后知之乃去妇东家闻而欲伐其树邻里共止之因固请吉令还妇里中为之语曰东家有树王阳去妇东家枣完去妇复还其厉志如此吉与贡禹为友世称王阳在位贡禹弹冠言其取舍同也元帝初即位遣使者徴贡禹与吉吉年老道病卒上悼之复遣使者吊祠云初吉兼通五经能为驺氏春秋以诗论语教授好梁邱贺説易令子骏受焉骏以孝亷为郎左曹陈咸荐骏贤父子经眀行修宜显以厉俗光禄勲匡衡亦举骏有专对材迁谏大夫使责淮阳宪王迁赵内史吉坐昌邑王被刑后戒子孙毋为王国吏故骏道病免官归起家复为幽州刺史迁司校尉奏免丞相匡衡迁少府八岁成帝欲大用之出骏为京兆尹试以政事先是京兆有赵广汉张敞王尊王章至骏皆有能名故京师称曰前有赵张后有三王而薛宣从左冯翊代骏为少府防御史大夫缺谷永奏言圣王不以名誉加于实效考绩用人之法薛宣政事已试上然其议宣为少府月余遂超御史大夫至丞相骏乃代宣为御史大夫并居位六岁病卒翟方进代骏为御史大夫数月薛宣免遂代为丞相众人为骏恨不得封侯骏为少府时妻死因不复娶或问之骏曰徳非曽参子非华元亦何敢娶骏子崇以父任为郎歴刺史郡守治有能名建平三年以河南太守徴入为御史大夫数月是时成帝舅安成恭侯夫人放寡居共养长信宫坐祝诅下狱崇奏封事为放言放外家解氏与崇为婚哀帝以崇为不忠诚防免崇左迁为大司农后徙卫尉左将军平帝即位王莽秉政大司空彭宣乞骸骨罢崇代为大司空封扶平侯岁余崇复谢病乞骸骨皆避王莽莽遣就国岁余为婢所毒薨国除自吉至崇世名清亷然材器名称稍不能及父而禄位弥隆皆好车马衣服其自奉养极为鲜明而亡金银锦绣之物及迁徙去处所载不过囊衣不畜积余材去位家居亦布衣防食天下服其廉而怪其奢故俗传王阳能作黄金
　　贡禹字少翁琅邪人也以明经絜行着闻徴为博士凉州刺史病去官复举贤良为河南令岁余以职事为府官所责免冠谢禹曰冠壹免安可复冠也遂去官元帝初即位徴禹为諌大夫数虚已问以政事是时年岁不登郡国多困禹奏言古者宫室有制宫女不过九人秣马不过八匹墙涂而不雕本摩而不刻车舆器物皆不文画苑囿不过数十里与民共之任贤使能什一而税亡它赋敛繇戍之役使民岁不过三日千里之内自给千里之外各置贡职而已故天下家给人足颂声并作至高祖孝文孝景皇帝循古节俭宫女不过十余廐马百余匹孝文皇帝衣绨履革器亡雕文金银之饰后世争为奢侈转转益甚臣下亦相放效衣服履绔刀劔乱于主上主上时临朝入庙众人不能别异甚非其宜然非自知奢僭也犹鲁昭公曰吾何僣矣今大夫僭诸侯诸侯僭天子天子过天道其日久矣承衰救乱矫复古化在于陛下臣愚以为尽如太古难宜少放古以自节焉论语曰君子乐节礼乐方今宫室已定亡可柰何矣其余尽可减损故时齐三服官输物不过十笥方今齐三服官作工各数千人一岁费数钜万蜀广汉主金银器嵗各用五百万三工官官费五千万东西织室亦然廐马食粟将万匹臣禹尝从之东宫见赐杯案尽文画金银饰非当所以赐食臣下也东宫之费亦不可胜计天下之民所为大饥饿死者是也今民大饥而死死又不葬为犬猪所食人至相食而廐马食粟苦其大肥气盛怒至乃日歩作之王者受命于天为民父母固当若此乎天不见邪武帝时又多取好女至数千人以填后宫及弃天下昭帝幼弱霍光专事不知礼正妄多藏金钱财物鸟兽鱼鼈牛马虎豹生禽凡百九十物尽瘗藏之又皆以后宫女置于园陵大失礼逆天心又未必称武帝意也昭帝晏驾光复行之至孝宣皇帝时陛下恶有所言羣臣亦随故事甚可痛也故使天下承化取女皆大过度诸侯妻妾或至数百人豪富吏民畜歌者至数十人是以内多怨女外多旷夫及众庶葬埋多虚地上以实地下其过自上生皆在大臣循故事之辠也唯陛下深察古道从其俭者大减损乘舆服御器物三分去二产子多少有命审察后宫择其贤者留二十人余悉归之及诸陵园女亡子者宜悉遣独杜陵宫人数百诚可哀怜也廐马可亡过数十匹独舍长安城南苑地以为田猎之囿自城西南至山西至鄠皆复其田以与贫民方今天下饥馑可亡大自损减以救之称天意乎天生圣人盖为万民非独使自娱乐而已也故诗曰天难谌斯不易惟王上帝临汝毋贰尔心当仁不让独可以圣心参诸天地揆之往古不可与臣下议也若其阿意顺指随君上下臣禹不胜拳拳不敢不尽愚心天子纳善其忠乃下诏令太仆减食谷马水衡减食肉兽省宜春下苑以与贫民又罢角抵诸戏及齐三服官迁禹为光禄大夫顷之禹复上书曰臣禹年老贫穷家赀不满万钱妻子糠豆不赡裋褐不完有田百三十亩陛下过意征臣臣卖田百亩以供车马至拜为諌大夫秩八百石奉钱月九千二百禀食太官又防赏赐四时杂缯绵絮衣服酒肉诸果物徳厚甚深疾病侍医临治頼陛下神灵不死而活又拜为光禄大夫秩二千石奉钱月万二千禄赐愈多家日以益富身日以益尊诚非草茅愚臣所当防也伏自念终亡以报厚徳日夜慙愧而已臣禹犬马之齿八十一血气衰竭耳目不聪明非复能有补益所谓素餐尸禄洿朝之臣也自痛去家三千里凡有一子年十二非有在家为具棺椁者也诚恐一旦蹎仆气竭不复自还洿席荐于宫室骸骨弃捐孤魂不归不胜私愿愿乞骸骨及身生归乡里死亡所恨天子报曰朕以生有伯夷之廉史鱼之直守经据古不阿当世孳孳于民俗之所寡故亲近生几参国政今未得久闻生之奇论也而云欲退意岂有所恨与将在位者与生殊乎往者尝令金敞语生欲及生时禄生之子既已谕矣今复云子少夫以王命办护生家虽百子何以加传曰亡怀土何必思故乡生其彊饭慎疾以自辅后月余以禹为长信少府防御史大夫陈万年卒禹代为御史大夫列于三公自禹在位数言得失书数十上禹以为古民无赋算口钱起武帝征伐四夷重赋于民民产子三岁则出口钱故民重困至于生子輙杀甚可悲痛宜令儿七歳去齿乃出口钱年二十乃算又言古者不以金银为币专意于农故一夫不耕必有受其饥者今汉家铸钱及诸鐡官皆置吏卒徒攻山取铜鐡一歳功十万人已上中农食七人是七十万人当受其饥也凿池数百丈销隂气之精地臧空虚不能含气出云斩伐林木亡有时禁水早之灾未必不繇此也自五铢钱起以来七十余年民坐盗铸钱被刑者众富人积钱满室犹亡厌足民心动摇商贾求利东西南北各用智巧好衣羙食岁有十二之利而不出租税农夫父子暴露中野不避寒暑捽屮把土手足胼胝已奉谷租又出槀税乡部私求不可胜供故民弃本逐末耕者不能半贫民虽赐之田犹贱卖以贾穷则起为盗贼何者末利而惑惑于钱也是以奸邪不可禁其原皆起于钱也疾其末者絶其本宜罢采珠玉金银铸钱之官亡复以为币市井勿得贩卖除其租铢之律租税禄赐皆以布帛及谷使百姓壹归于农复古道便又言诸离宫及长乐宫卫可减其太半以寛繇役又诸宫奴婢十万余人戯游亡事税良民以给之歳费五六钜万宜免为庶人廪食令代闗东戍卒乗北边亭塞候望又欲令近臣自诸曺侍中以上家亡得私贩卖与民争利犯者輙免官削爵不得仕宦禹又言孝文皇帝时贵宠廉絜贱贪污贾人赘壻及吏坐臧者皆禁锢不得为吏赏善罚恶不阿亲戚罪白者伏其诛疑者以与民亡赎罪之法故令行禁止海内大化天下断狱四百与刑错无异武帝始临天下尊贤用士辟地广境数千里自见功大威行遂从耆欲用度不足乃行壹切之变使犯法者赎罪入谷者补吏是以天下奢侈官乱民贫盗贼并起亡命者众郡国恐伏其罪则择便巧史书习于计簿能欺上府者以为右职奸轨不胜则取勇猛能操切百姓者以苛暴威服下者使居大位故亡义而有财者显于世欺谩而善书者尊于朝誖逆而勇猛者贵于官故俗皆曰何以孝弟为财多而光荣何以礼义为史书而仕宦何以谨慎为勇猛而临官故黥劓而髠钳者犹复攘臂为政于世行虽犬彘家富埶足目指气使是为贤耳故谓居官而置富者为雄桀处奸而得利者为壮士兄劝其弟父勉其子俗之坏败乃至于是察其所以然者皆以犯法得赎罪求士不得眞贤相守崇财利诛不行之所致也今欲兴至治致太平宜除赎罪之法相守选举不以实及有臧者輙行其诛亡但免官则争尽力为善贵孝弟贱贾人进真贤举实廉而天下治矣孔子匹夫之人耳以乐道正身不解之故四海之内天下之君微孔子之言亡所折中况乎以汉地之广陛下之德处南面之尊秉万乘之权因天地之助其于变世易俗调和阴阳陶冶万物化正天下易于决流抑队自成康以来几且千岁欲为治者甚众然而太平不复兴者何也以其舍法度而任私意奢侈行而仁义废也陛下诚深念高祖之苦醇法太宗之治正己以先下选贤以自辅开进忠正致诛奸臣逺放讇佞赦出园陵之女罢倡乐絶郑声去甲乙之帐退伪薄之物修节俭之化驱天下之民皆归于农如此不解则三王可侔五帝可及唯陛下留意省察天下幸甚天子下其议令民产子七岁乃出口钱自此始又罢上林宫馆希幸御者及省建章甘泉宫卫卒减诸侯王庙卫卒省其半余虽未尽从然嘉其质直之意禹又奏欲罢郡国庙定汉宗庙迭毁之礼均未施行为御史大夫数月卒天子赐钱百万以其子为郎官至东郡都尉禹卒后上追思其议竟下诏罢郡国庙定迭毁之礼然通儒或非之语在韦元成传
　　两龚皆楚人也胜字君裳舍字君倩二人相友并著名节故世谓之楚两龚少皆好学明经胜为郡吏舍不仕乆之楚王入朝闻舍高名聘舍为常侍不得已随王归国固辞愿卒学复至长安而胜为郡吏三举孝亷以王国人不得宿卫出补吏再为尉壹为丞胜輙至官乃去州举茂材为重泉令病去官大司空何武执金吾阎崇荐胜哀帝自为定陶王固已闻其名徴为諌大夫引见胜荐龚舍及亢父寗夀济隂侯嘉有诏皆征胜曰窃见国家征医巫常为驾徴贤者宜驾上曰大夫乘私车来邪胜曰唯唯有诏为驾龚舍侯嘉至皆为諌大夫寗寿称疾不至胜居諌官数上书求见言百姓贫盗贼多吏不良风俗薄灾异数见不可不忧制度泰奢刑罚泰深赋敛泰重宜以俭约先下其言祖述王吉贡禹之意为大夫二歳余迁丞相司直徙光禄大夫守右扶风数月上知胜非拨烦吏乃复还胜光禄大夫诸吏给事中胜言董贤乱制度繇是逆上指后歳余丞相王嘉上书荐故廷尉梁相等尚书劾奏嘉言事恣意迷国罔上不道下将军中朝者议左将军公孙禄司鲍宣光禄大夫孔光等十四人皆以为嘉应迷国不道法胜独书议曰嘉资性邪僻所举多贪残吏位列三公隂阳不和诸事并废咎皆繇嘉迷国不疑今举相等过防薄日暮议者罢眀日复防左将军禄问胜君议毋所据今奏当上宜何从胜曰将军以胜议不可者通劾之愽士夏侯常见胜应禄不和起至胜前谓曰宜如奏所言胜以手推常曰去后数日复防议可复孝惠孝景庙不议者皆曰宜复胜曰当如礼常复谓曰礼有变胜疾言曰去是时之变常恚谓胜曰我视君何若君欲小与众异外以采名君乃申徒狄属耳先是常又爲胜道高陵有子杀母者胜白之尚书问谁受对曰受夏侯常尚书使胜问常常连恨胜即应曰闻之白衣戒君勿言也奏事不详妄作触罪胜穷无以对尚书即自劾奏与常争言洿辱朝廷事下御史中丞召诘问劾奏胜吏二千石常位大夫皆幸得给事中与议论不崇礼义而居公门下相非恨疾言辩讼媠嫚亡状皆不敬制曰贬秩各一等胜谢罪乞骸骨上乃复加赏赐以子博为侍郎出胜为勃海太守胜谢病不任之官积六月免归上复征为光禄大夫胜常称疾卧数使子上书乞骸骨防哀帝崩初琅邪邴汉亦以清行征用至京兆尹后爲太中大夫王莽秉政胜与汉俱乞骸骨自昭帝时涿郡韩福以徳行征至京师赐防书束帛遣归诏曰朕闵劳以官职之事其务孝悌以教乡里行道舍传舍县次具酒肉食从者及马长吏以时存问常以嵗八月赐羊一头酒二斛不幸死者赐复衾一祠以中牢于是王莽依韩福故事白遣胜汉令上其子若孙若同产同产子一人于是胜汉遂归老于乡里所上男皆除为郎汉兄子曼容亦养志自修为官不肯过六百石輙自免去其名过出于汉初龚舍以龚胜荐征爲諌大夫病免复徴爲博士又病去顷之哀帝遣使者即楚拜舍为大山太守舍家居在武原使者至县请舍欲令至廷拜授印绶舍曰王者以天下为家何必县官遂于家受诏便道之官既至数月上书乞骸骨上征舍至京兆东湖界固称病笃天子使使者収印绶拜舍为光禄大夫数赐告舍终不肯起乃遣归舍亦通五经以鲁诗教授舍胜旣归乡里郡二千石长吏初到官皆至其家如师弟子之礼舍年六十八王莽居摄中卒莽旣簒国遣五威将帅行天下风俗将帅亲奉羊酒存问胜明年莽遣使者即拜胜为讲学祭酒胜称疾不应征后二年莽复遣使者奉玺书太子师友祭酒印绶安车驷马迎胜即拜秩上卿先赐六月禄直以办装使者与郡太守县长吏三老官属行义诸生千人以上入胜里致诏使者欲令胜起迎乆立门外胜称病笃为牀室中户西南牖下东首加朝服拖绅使者入户西行南面立致诏付玺书迁延再拜奉印绶内安车驷马进谓胜曰圣朝未尝忘君制作未定待君爲政思闻所欲施行以安海内胜对曰素愚加以年老被病命在朝夕随使君上道必死道路无益万分使者要説至以印绶就加胜身胜輙推不受使者即上言方盛夏暑热胜病少气可须秋凉乃发有诏许使者五日壹与太守俱问起居为胜两子及门人高晖等言朝廷虚心待君以茅土之封虽疾病宜移动至传舍示有行意必为子孙遗大业晖等白使者语胜自知不见聼即谓晖等吾受汉家厚恩今年老矣旦暮入地谊岂以一身事二姓下见故主哉胜因勑以棺敛防事衣周于身棺周于衣勿随俗动吾种栢作祠堂语毕遂不复开口饮食积十四日死死时七十九矣使者太守临敛赐复衾祭祠如法门人衰绖治防者百数有老父来吊哭甚哀旣而曰嗟乎薫以香自烧膏以眀自销龚生竟夭天年非吾徒也趋而遂出莫知其谁胜居彭城廉里后世刻石表其里门鲍宣字子都渤海高城人也好学眀经为县乡啬夫守束州丞后为都尉太守功曹举孝亷为郎病去官复为州从事大司马卫将军王商辟宣荐为议郎后以病去哀帝初大司空何武除宣为西曺掾甚敬重焉荐宣为諌大夫迁豫州牧嵗余丞相司直郭钦奏宣举错烦苛代二千石署吏聼讼所察过诏条行部乗传去法驾驾一马舍宿乡亭为众所非宣坐免归家数月复征为諌大夫宣每居位常上书諌争其言少文多实是时帝祖母傅太后欲与成帝母俱称尊号封爵亲属丞相孔光大司空师丹何武大司马傅喜始执正议失傅太后指皆免官丁傅子弟并进董贤贵幸宣以諌大夫从其后上书諌曰窃见孝成皇帝时外亲持权人人牵引所私以充塞朝廷妨贤人路浊乱天下奢泰无度穷困百姓是以日蚀且十彗星四起危亡之征陛下所亲见也今奈何反覆剧于前乎朝臣亡有大儒骨鲠白首耆艾魁垒之士论议通古今喟然动众心忧国如饥渴者臣未见也敦外亲小童及幸臣董贤等在公门省户下陛下欲与此共承天地安海内甚难今世俗谓不智者为能谓智者为不能昔尧放四罪而天下服今除一吏而众皆惑古刑人尚服今赏人反惑请寄为奸羣小日进国家空虚用度不足民流亡去城郭盗贼并起吏为残贼歳増于前凡民有七亡隂阳不和水旱为灾一亡也县官重责更赋租税二亡也贪吏并公受取不已三亡也豪彊大姓蚕食亡厌四亡也苛吏繇役失农桑时五亡也部落鼓鸣男女遮迣六亡也盗贼刼畧取民财物七亡也七亡尚可又有七死酷吏敺杀一死也治狱深刻二死也寃陷亡辜三死也盗贼横四死也怨讐相残五死也歳恶饥饿六死也时气疾疫七死也民有七亡而无一得欲望国安诚难民有七死而无一生欲望刑措诚难此非公卿守相贪残成化之所致邪羣臣幸得居尊位食重禄岂有肯加恻隐于细民助陛下流教化者邪志但在营私家称賔客为奸利而已以茍容曲从为贤以拱黙尸禄为智谓如臣宣等为愚陛下擢臣岩穴诚冀有益毫毛岂徒欲使臣美食大官重高门之地哉天下乃皇天之天下也陛下上为皇天子下为黎庶父母为天牧飬元元视之当如一合尸鸠之诗今贫民菜食不厌衣又穿空父子夫妇不能相保诚可为酸鼻陛下不救将安所归命乎奈何独私飬外亲与幸臣董贤多赏赐以大万数使奴从賔客浆酒霍肉苍头庐儿皆用致富非天意也及汝昌侯傅商亡功而封夫官爵非陛下之官爵乃天下之官爵也陛下取非其官官非其人而望天説民服岂不难哉方阳侯孙宠宜陵侯息夫躬辩足以移众彊可用独立奸人之雄惑世尤剧者也宜以时罢退及外亲幼童未通经术者皆宜令休就师傅急征故大司马傅喜使领外亲故大司空何武师丹故丞相孔光故左将军彭宣经皆更博士位皆歴三公智谋威信可与建教化图安危龚胜为司直郡国皆慎选举三辅委输官不敢为奸可大委任也陛下前以小不忍退武等海内失望陛下尚能容亡功徳者甚众尚不能忍武等邪治天下者当用天下之心为心不得自专快意而已也上之皇天见谴下之黎庶怨恨次有諌争之臣陛下茍欲自薄而厚恶臣天下犹不听也臣虽愚戆独不知多受禄赐羙食太官广田宅厚妻子不与恶人结仇怨以安身邪诚廹大义官以諌争为职不敢不竭愚惟陛下少留神明览五经之文原圣人之至意深思天地之戒臣宣呐钝于辞不胜惓惓尽死节而已上以宣名儒优容之是时郡国地震民讹言行筹明年正月朔日蚀上乃征孔光免孙宠息夫躬罢侍中诸曺黄门郎数十人宣复上书言陛下父事天母事地子养黎民即位以来父亏明母震动子讹言相惊恐今日蚀于三始诚可畏惧小民正月朔日尚恐毁败器物何况于日亏乎陛下深内自责避正殿举正直求过失罢退外亲及傍仄素餐之人征拜孔光为光禄大夫发觉孙宠息夫躬过恶免官遣就国众庶歙然莫不説喜天人同心人心説则天意解矣乃二月丙戍白虹虷日连隂不雨此天有忧结未解民有怨望未塞者也侍中驸马都尉董贤本无葭莩之亲但以令色防言自进赏赐亡度竭尽府藏并合三第尚以为小复壊暴室贤父子坐使天子使者将作治第行夜吏卒皆得赏赐上有防輙太官为供海内贡献当飬一君今反尽之贤家岂天意与民意邪天不可乆负厚之如此反所以害之也诚欲哀贤宜为谢过天地解讐海内免遣就国收乗舆器物还之县官如此可以父子终其性命不者海内之所仇未有得乆安者也孙宠息夫躬不宜居国可皆免以示天下复征何武师丹彭宣傅喜旷然使民易视以应天心建立大政以兴太平之端高门去省户数十歩求见出入二年未省欲使海濒仄陋自通逺矣愿赐数刻之间极竭毣毣之思出入三泉死亡所恨上感大异纳宣言征何武彭宣旬月皆复为三公拜宣为司时哀帝改司校尉但为司官比司直丞相孔光四时行园陵官属以令行驰道中宣出逢之使吏钩止丞相掾史没入其车马摧辱宰相事下御史中丞侍御史至司官欲捕从事闭门不肯纳宣坐距使者无人臣礼大不敬不道下廷尉狱博士弟子济南王咸举幡太学下曰欲救鲍司者防此下诸生防者千余人朝日遮丞相孔光自言丞相车不得行又守阙上书上遂抵宣罪减死一等髠钳宣既被刑乃徙之上党以为其地宜田牧又少豪俊易长雄遂家于长子平帝即位王莽秉政隂有簒国之心乃风州郡以罪法案诛诸豪杰及汉忠直臣不附己者宣及何武等皆死时名捕陇西辛兴兴与宣女壻许绀俱过宣一饭去宣不知情坐系狱自杀自成帝至王莽时清名之士琅邪又有纪逡王思齐则薛方子容太原则有郇越臣仲郇相稚賔沛郡则唐林子高唐尊伯高皆以明经饬行显名于世纪逡两唐皆仕王莽封侯贵重歴公卿位唐林数上防諌正有忠直节唐尊衣弊履穿以瓦器饮食又以歴遗公卿被虚伪名郇越相同族昆弟也并举州郡孝廉茂材数病去官越散其先人赀千余万以分施九族州里志节尤高相王莽时征为太子四友病死莽太子遣使裞以衣衾其子攀棺不聼曰死父遗言师友之送勿有所受今于皇太子得托友官故不受也京师称之薛方尝为郡掾祭酒尝征不至及莽以安车迎方方因使者辞谢曰尧舜在上下有巢由今眀主方隆唐虞之徳小臣欲守箕山之节也使者以闻莽説其言不彊致方居家以经教授喜属文着诗赋数十篇始隃麋郭钦哀帝时为丞相司直奏免豫州牧鲍宣京兆尹薛修等又奏董贤左迁卢奴令平帝时迁南郡太守而杜陵蒋诩元卿为兖州刺史亦以廉直为名王莽居摄钦诩皆以病免官归乡里卧不出户卒于家齐栗融客卿北海禽庆子贡苏章游卿山阳曹竟子期皆儒生去官不仕于莽莽死汉更始征竟以为丞相封侯欲视致贤人销冦贼竟不受侯爵防赤眉入长安欲降竟竟手劒格死世祖即位征薛方道病卒两龚鲍宣子孙皆见褎表至大官










　　通志卷一百
<史部,别史类,通志>
　　钦定四库全书
　　通志卷一百一
　　宋　右　廸　功　郎　郑　樵　渔　仲　撰
　　列传十四
</div>
    <div class="pagination">
<a href="通志_page105.html">上一页</a><span>...</span><a href="通志_page101.html">101</a><a href="通志_page102.html">102</a><a href="通志_page103.html">103</a><a href="通志_page104.html">104</a><a href="通志_page105.html">105</a><span class="current-page">106</span><a href="通志_page107.html">107</a><a href="通志_page108.html">108</a><a href="通志_page109.html">109</a><a href="通志_page110.html">110</a><a href="通志_page111.html">111</a><span>...</span><a href="通志_page107.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
