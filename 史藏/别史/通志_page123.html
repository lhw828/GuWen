<!DOCTYPE html>
<html>
 <head>
  <meta charset="utf-8"/>
  <title>
   通志 - 第 123 页/共 155 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   通志 - 第 123 页/共 155 页
  </h1>
  <div class="content">
   侯安都字师成始兴曲江人也为郡着姓父捍少仕州郡以忠谨称安都贵后官至光禄大夫始兴内史安都工书能鼓琴渉猎书传为五言诗颇清靡兼善骑射为邑里雄豪侯景之乱招集兵甲至三千人髙祖入援台城安都引兵从髙祖攻蔡路养破李迁仕平侯景皆力战有功梁元帝授猛烈将军封富春县子随髙祖镇京口除兰陵太守髙祖谋袭王僧辩诸人莫知唯与安都定计乃使率水军自京口趣石头城髙祖自率马歩从江乘罗落会之安都至石头北弃舟登岸僧辩不之觉也石头城北接岗阜雉堞不甚危峻安都被甲帯长刀军人捧之投于女垣内众随而入进逼僧辩卧室髙祖大军亦至与僧辩战于防事前安都自内閤出腹背击之遂禽僧辩以功除仁威将军南徐州刺史髙祖东征杜龛安都留台居守徐嗣徽任约等引齐兵入据石头防骑至于阙下安都闭门偃旗示之以弱令城中曰有登陴防贼者斩及夕贼收军还石头安都夜令士卒密营御敌之具将旦贼骑至安都率五百人开东西掖门与战大败之贼乃退据石头不敢逼台城及髙祖至以安都为水军于中流断贼粮运又袭秦郡破嗣徽栅收其家口并马驴辎重得嗣徽所弹琵琶及所养鹰遣信饷之曰昨至弟处得此今以相还嗣徽等见之大惧乃请和髙祖听其还北及嗣徽等济江齐之余军犹据采石守备甚严又遣安都攻之多所俘获眀年春诏安都率兵镇梁山以备齐徐嗣徽等复入丹阳至湖熟高祖遣安都拒之战于耕坛南安都率十二骑突其阵破之生禽齐仪同乞伏无芳又刺齐将东方老堕马会贼骑至救老得免贼北度蒋山安都又与齐将王敬寳战于龙尾使从弟晓军主张纂前犯其阵晓被创坠马张纂死之安都驰往救晓斩其骑士十二人取纂尸而还齐军不敢逼髙祖与齐军战于莫府山命安都领歩骑千余自白下横击其后齐军大败以功进爵为侯又进号平南将军改封西江县公仍督水军至豫章助豫州刺史周文育讨萧勃安都未至文育已斩勃并禽其将欧阳頠傅防等唯余孝顷与勃子孜犹于豫章之石头作两城孝顷与孜各据其一又多设船舰夹水而阵安都至乃衔枚夜烧其舰文育率水军安都领歩骑登岸结阵孝顷俄断后路安都乃令军士竖栅引营渐进频致尅获孜乃降孝顷奔归新吴请入子为质许之以功加开府仪同三司仍率众会武昌与周文育西讨王琳将发公卿饯于新林安都跃马度桥人马俱坠水中又坐防内坠于橹井时以为不祥至武昌琳将樊猛弃船走文育亦自豫章至时两将俱行不相统摄因部下交争稍不平军至郢州琳将潘纯于城中遥射官军安都怒围之未克而王琳至弇口安都乃释郢州悉众往沌口以御之遇风不得进琳据东岸官军据西岸相持数日乃合战安都等败绩安都与文育徐敬成并为琳所囚琳总以一长鎻系之置于防下令宦者王子晋掌视之琳下至湓城白水浦安都等甘言许厚赂子晋子晋乃伪以小船依防而钓夜载安都文育敬成上岸入深草歩投官军还都自劾诏并赦之复其官爵寻为丹阳尹出为南豫州刺史令继周文育攻余孝劢及王琳将曹庆常爱众等安都自宫亭湖出松门蹑爱众后文育为熊昙朗所害安都回取大舰遇琳将周炅周协南归与战破之禽炅恊孝劢弟孝猷率部下四千家欲王琳遇炅乃诣安都降安都又进军于禽竒州破曹庆常爱众等焚其船舰爱众奔庐山为村人所杀余众悉平还军至南皖而髙祖崩安都随文帝还朝乃与羣臣议翼奉文帝时帝谦让不敢当太后又以衡阳王故未肯下令羣臣不能决安都曰今四方未定何暇及逺临川王有功天下须共立之今日之事后应者斩便按剑上殿白太后出玺义手解文帝髪推就防次文帝即位迁司空仍授南徐州刺史给扶王琳下至栅口大军出顿芜湖时侯瑱为大都督而指麾经畧多出安都及王琳入齐安都进军湓城讨琳余党所向皆下仍别奉中防迎衡阳王昌初昌之将入也致书于文帝辞甚不逊文帝不怿乃召安都从容而言曰太子将至须别求一藩吾其老焉安都对曰自古岂有被代天子臣愚不敢奉诏因自迎昌济汉中流而杀之以功进清逺郡公邑五千户自是威名甚重羣臣无出其右安都父捍为始兴内史卒于官文帝征安都为发防寻起复本官赠其父散骑常侍金紫光禄大夫拜其母为清逺国太夫人仍迎赴都母固求停乡里上乃下诏改封郡之汝城县为庐阳郡分衡州之始兴安逺二郡合三郡为东衡州以安都从弟晓为刺史安都第三子秘年九岁上以为始兴内史并令在乡侍奉改封安都桂阳郡公王琳败后周兵入据巴湘安都奉诏西捍及留异据东阳安都又奉诏东讨异本谓台军自钱唐江上安都乃歩由会稽之诸暨出永康异大恐奔桃枝岭处岩谷间竖栅以自守安都躬自接战为流矢所中血流至踝安都乗舆麾军容止不变因其山垅为堰属夏潦水涨安都引船入堰接舰与异城等放拍碎其楼异与第三子忠臣脱身奔晋安安都虏其妻子振旅而还加侍中征北大将军仍还本镇吏民诣阙表请立碑颂羙安都功绩诏许之自王琳平后安都勲庸转大又自以功安社稷渐用骄矜数招聚文武之士或射驭驰骋或命以诗笔第其髙下以差次赏赐之文士则褚玠马枢隂铿张正见徐伯阳刘删祖孙登武士则萧摩诃裴子烈等为之宾客斋内动至千人部下将帅多不遵法度检问收摄则奔归安都文帝性严察深衘之安都不之改日益骄横表唘封讫有事未尽乃开封自书之云又唘某事及侍醼酒酣或箕踞倾倚尝陪乐游禊饮乃白帝曰何如作临川王时帝不应安都再三言之帝曰此虽天命抑亦眀公之力醼讫又唘便借供帐水饰将载妻妾于御堂欢会文帝虽许其请甚不怿眀日安都坐于御坐列宾客居羣臣位称觞上夀初重云殿灾安都率将士带甲入殿帝甚恶之自是隂为之备又周廸之反朝望当使安都讨之帝乃使吴眀彻往又频遣台使按问安都部下检括亡叛安都内不自安天嘉三年冬遣其别驾周实自托于舎人蔡景歴并问省中事景歴録其状奏之称安都谋反帝虑其不受召眀年春乃除安都为征南大将军江州刺史自京口还都部伍入于石头帝引安都醼于嘉徳殿又集其部下将帅会于尚书朝堂于坐收安都囚于西省又收其将帅尽夺马仗而释之因出景歴表以示于朝乃下诏暴其罪眀日于西省赐死时年四十四寻有诏宥其妻子家口以士礼初髙祖尝与诸将醼杜僧眀周文育侯安都为夀各称功伐帝曰卿等悉良将也而并有所短杜公志大而识闇狎于下而骄于尊矜其功不收其拙周侯交不择人而推心过差居危履险猜防不设侯郎慠诞而无厌轻佻而肆志并非全身之道卒皆如言太建三年宣帝追封安都陈集县侯子亶为嗣
　　欧阳頠字靖世长沙临湘人也为郡豪族少质直有思理以言行着于岭表父防哀毁甚至家产累积悉让与诸兄州郡频辟不应乃庐于麓山寺傍专精习业博通经史年三十其兄逼令从宦梁左卫将军兰钦少与頠相善頠常随钦征讨南征夷獠禽陈文彻所获不可胜计大献铜鼔累代所无頠预其功还为直閤将军除天门太守钦征交州复唘頠同行钦度岭而卒頠除临贺内史唘乞送钦防然后之任时湘衡之界五十余洞不宾勑衡州刺史韦粲讨之粲委頠为都督悉皆平殄粲唘梁武帝加頠超武将军讨广衡二州山贼侯景构逆粲自解还都征景以頠监衡州台城陷后岭南互相吞并兰钦弟前高州刺史裕攻始兴内史萧昭基夺其郡以兄钦与頠旧遣招之頠不从谓其使曰髙州昆季隆显莫非国恩今应赴难援都岂可自为防扈及高祖入援都将至始兴頠乃深自结托裕遣兵攻頠高祖援之裕败髙祖以王懐眀为衡州刺史迁頠为始兴内史髙祖之讨蔡路养李迁仕也頠助帝平之梁元帝承制以始兴郡为东衡州授頠持节云麾将军东衡州刺史封新丰县伯侯景既平元帝徧问朝宰今天下始定极须良才卿等各举所知羣臣未对帝曰吾已得一人矣欧阳頠是也公正有济世之才恐萧广州不肯致之乃授武州刺史寻授郢州欲令出岭萧勃留之不获拜命寻授衡州刺史进封始兴县侯时萧勃在广州兵彊位重元帝深患之遣王琳代为刺史琳已至小桂岭勃遣其将孙玚监州尽率部下至始兴避琳兵锋頠别据一城不往谒勃勃闭门髙垒亦不拒战勃怒遣兵袭頠尽收其赀财马伏寻赦之还复其所复与结盟魏平荆州頠委质于勃及勃度岭出南康以頠为前军都督周文育破之禽頠送于髙祖髙祖释之深加礼接萧勃死后岭南扰乱頠有声南土且与髙祖有旧乃授頠安南将军衡州刺史封始兴县侯未至岭頠子纥已尅定始兴及頠至岭南皆慑伏乃进广州尽有越地改授都督交广等十九州诸军事镇南将军平越中郎将广州刺史王琳据有中流頠自海道及东岭奉使不絶永定三年即本号开府仪同三司文帝嗣位进号征南将军改封阳山郡公邑二千户给鼓吹初交州刺史袁昙缓密以金五百两寄頠令以百两还合浦太守龚蔿四百两付儿智矩余人不知也頠寻为萧勃所破赀财并尽唯所寄金独存昙缓亦寻卒至是頠并依信还之时人莫不叹伏之时頠弟盛为交州刺史次弟邃为衡州刺史合门贵显威振南土又多致铜鼔生口献奉珍异前后委积颇有助军国天嘉四年薨于广州年六十六赠司空諡曰穆子纥嗣纥字奉圣颇有干畧袭父官爵在州十余年威恵着于百越宣帝以纥乆在南服颇疑之太建元年征为左卫将军其下多劝之反纥遂举兵攻衡州刺史钱道戢诏仪同章昭达讨禽之送至都伏诛子询以年防免
　　黄法字仲昭巴山新建人也少劲防有胆力日歩行二百里能距跃三丈颇便书疏闲眀簿领出入州郡中为乡里所惮侯景之乱于乡里合徒众太守贺诩下江州法监知郡事髙祖将逾岭入援建邺李迁仕作梗中途髙祖命周文育屯西昌法遣兵助文育时法出顿新淦县景遣行台于庆来袭新淦法败之梁元帝承制授交州刺史资领新淦县令封巴山县子敬帝即位改封新建县侯太平元年割江西四郡置髙州以法为刺史镇巴山萧勃欧阳頠来攻法破之永定三年王琳遣李孝钦樊猛余孝顷攻周廸且谋法法援廸禽孝顷等三将以功授平南将军开府仪同三司熊昙朗于金口害周文育法共周廸讨平之天嘉三年周廸反法与吴眀彻讨平廸法功居多废帝即位进爵为公大建五年大举北侵法为都督出歴阳于是为抛车及歩舰竖拍以逼之炮加其楼堞尅之尽诛其戍卒进兵合肥望旗降欵法禁侵掠躬自劳抚而与之盟并放还北以功加侍中改封义阳郡公七年为豫州刺史镇夀阳薨赠司空諡曰威子玩嗣淳于量字思眀其先济北人也世居建邺父文成仕梁为将帅位梁州刺史量少善自居处伟姿容有干畧便弓马梁元帝为荆州刺史文成分量人马令往事焉以军功封广晋县男侯景之乱梁元帝凡遣五军入援台量预其一台城陷量还荆州元帝承制以为巴州刺史侯景西上攻巴州元帝使都督王僧辩入据巴陵量与僧辩并力拒景大败之禽其将任约进攻郢州获宋子僊仍随僧辩平侯景封谢沐县侯寻出为都督桂州刺史及魏尅荆州量保桂州王琳拥割湘郢累遣召量量外虽与琳往来而别遣使归髙祖髙祖受禅进位镇西大将军开府仪同三司天嘉五年征为中抚军大将军量所部将率多恋本土欲并逃入山谷不愿入朝文帝使湘州刺史华皎征衡州且以兵迎量天康元年至都以在郡淹留为有司奏免仪同余如故华皎构逆以量为征南大将军西讨大都督总率大舰自郢州樊浦拒之皎平并降周将长湖公元定等以功授侍中中军大将军开府仪同三司进封醴陵县公未拜出为南徐州刺史太建元年进号征北大将军给扶三年就江隂王萧季卿买梁陵中树季卿坐免量免侍中寻复侍中吴眀彻之北侵也量赞成其事又遣第六子岑率所领从军淮南尅定量改封始安郡公及周获吴眀彻乃以量为都督水陆诸军事车骑将军都督南兖州刺史十四年薨赠司空
　　章昭达字伯通吴兴武康人也家世冠族性倜傥轻财尚气少时遇相者谓曰卿容貌甚善须小亏则当富贵梁大同中昭达为东宫直后因醉堕马鬓角小伤昭达喜之相者曰未也及侯景之乱昭达率乡人援台城为流矢所中眇其一目相者见之曰卿相善矣不久当富贵台城陷昭达还乡里与文帝游因结君臣之分侯景平文帝为吴兴太守昭达仗防来谒文帝见之大喜因委以将帅恩宠优渥超于侪等髙祖诛讨王僧辩令文帝还长城招聚兵众以备杜龛频使昭达往京口禀承计画僧辩诛后杜龛遣其将杜防来攻长城昭达因从文帝进军吴兴以讨龛龛平又从讨张彪于会稽尅之累功除定州刺史时留异拥据东阳髙祖患之乃使昭达为长山令居其心腹天嘉元年追论长城功封昭达欣乐县侯寻随侯安都拒王琳战于芜湖昭达乗平虏大舰中流而进先锋发拍中贼舰王琳平昭达册勲第一二年除都督郢州刺史周廸据临川反诏昭达便道征之廸败走征为防军将军给鼓吹改封邵武县侯四年陈寳应纳周廸共宼临川又以昭达为都督讨廸廸走昭达乃逾岭讨陈寳应与战不利因据上流为筏施拍其上壊其水栅又出兵攻其歩军方大合战会文帝遣余孝顷出海道适至因并力乗之遂定闽中尽禽留异寳应以功授镇军将军开府仪同三司初文帝常梦昭达升于台及旦以吿之至是侍宴酒酣文帝顾昭达曰卿忆梦不何以偿梦昭达对曰当効犬马之用以尽臣节自余无以奉偿寻授镇南大将军都督江州刺史废帝即位改封邵陵郡公华皎之反其移文并假以昭达为辞又颇遣使招之昭达尽执其使送都秩满征为中抚军大将军宣帝即位进号车骑大将军以还朝迟留为有司所劾降号车骑将军欧阳纥据岭南反诏昭达都督众军讨之纥闻昭达奄至惶扰不知所为乃出顿洭口多聚沙石盛以竹笼置于水栅之外用遏舟舰昭达居其上流装舰造拍以临贼栅又令军人衔刀濳行水中以斫竹笼笼篾解因纵大舰随流突之贼大败禽纥送京师广州平以功进位司空太建二年率师征梁眀帝于江陵是时眀帝与周军大蓄舟舰于青泥中昭达分遣偏将钱道戢程文季乗轻舟焚之周又于峡口南岸筑垒名曰安蜀城于江上横引大索编苇为桥以度军粮昭达乃命军士为长防施于楼船上仰割其索索断粮絶因纵兵攻其城降之三年于军中病薨赠大将军昭达性严刻每奉命出征必尽夜倍道然其尅防必归功将帅厨膳饮食并同于羣下将士亦以此附之每饮食必盛设女伎杂乐备羌胡之声音律姿容并一时之妙虽临敌不之废也四年诏配享文帝庙庭子大寳袭邵陵郡公位丰州刺史在州贪纵百姓怨酷后主以太仆卿李晕代之乃袭杀晕而反寻被禽枭首朱雀航夷三族
　　吴眀彻字通炤秦郡人也父树梁右军将军眀彻防孤性至孝年十四感坟茔未脩家贫无以取给乃勤力耕种时天下亢旱苖稼焦枯眀彻哀愤每之田中号哭仰天自诉居数日有自田还者云苖已更生眀彻疑其绐已及往如言秋而大获足充用时有伊氏者善占墓谓其兄曰君之日必有乗白马逐鹿者经坟所此是最小孝子大贵之征至时果有此应眀彻即树之小子也及侯景宼京师天下大乱眀彻有粟麦三千余斛而邻里饥馁乃白诸兄曰今世乱如此人不图久柰何不与乡里共此于是计口平分同其丰俭羣盗闻而避焉赖以存者甚众髙祖出镇京口深相要结眀彻乃诣髙祖髙祖为之降阶执手即席与论当世之务眀彻亦微渉书史经传就汝南周正学天文孤虚遁甲畧通其术颇以英雄自许髙祖亦深竒之绍防初随周文育讨撃功髙授东兖州刺史髙祖受禅授安南将军与侯安都周文育将兵讨王琳及众军败没眀彻自防还都文帝即位以本官加右卫将军及周廸反诏以眀彻为江州刺史领豫章太守总众军以讨廸眀彻雅性刚直统内不甚和文帝闻之遣安成王顼代眀彻令以本号还朝天嘉五年迁镇东将军吴兴太守及引辞之郡文帝谓曰吴兴虽郡帝乡之重故以相授君其勉之及废帝即位拜领军将军丹阳尹仍诏以甲仗四十人出入殿省到仲举之矫令出宣帝也毛喜知其诈宣帝疑惧遣喜与眀彻筹焉眀彻曰嗣君谅闇万机多阙外隣彊敌内有大防殿下亲实周召徳冠伊霍社稷至重愿留中深计愼勿致疑及湘州刺史华皎隂有异志诏授眀彻都督湘州刺史仍与征南大将军淳于量等讨皎皎平授开府仪同三司进爵为公宣帝大建五年朝议北伐公卿互有同异眀彻决策请行诏加侍中都督征讨诸军事赐女乐一部眀彻总统诸军十余万发自京师縁江城镇相续降款军至秦郡齐大将军尉破胡将兵为援眀彻破走之秦郡降宣帝以秦郡为眀彻旧邑诏具太牢令拜祠上冡文武羽仪甚盛乡里荣之进尅仁州授征北大将军改封南平郡公进逼夀阳齐遣王琳拒守王贵显保其外郭眀彻以琳初入众心未附乗夜攻之中宵而溃齐兵退据相国城及金城眀彻令军中益脩攻具又遏肥水以灌城城中苦湿多腹疾手足皆肿死者十六七会齐又遣大将皮景和率兵数十万来援去夀春三十里顿军不进诸将咸曰坚城未防大援在近不审眀公计将安出眀彻曰兵贵在速而彼结营不进自挫其锋吾知其不敢战眀矣于是躬擐甲胄四面疾攻城中震恐一鼓而禽王琳琳之获也其旧部曲多在眀彻军琳素得士卒心见者皆歔欷不能仰视眀彻虑其有变即斩琳传其首于建邺景和惧而遁走诏以眀彻都督豫合等六州诸军事车骑大将军豫州刺史增封并前三千五百户诏遣谒者萧淳就夀阳授册眀彻于城南设坛列卒二十万陈旗鼓戈甲登坛拜受成礼而退将校莫不踊跃焉六年自夀阳入朝舆驾幸其第赐赏万计七年进攻彭城军至吕梁齐遣援兵前后至者数万眀彻皆大破之八年进位司空诏给大都督鈇钺龙麾寻授都督南兖州刺史其次将校除授各有差会周氏灭齐宣帝将事徐兖九年诏眀彻进军北伐令其世子慧觉摄行州事军至吕梁周徐州总管梁士彦率众拒战眀彻频破之士彦守城不出眀彻仍迮清水以灌其城环列舟舰于城下攻之甚急周遣上大将军王轨救之轻行自清水入灌口横流树木以铁鎻贯车轮遏断船路诸将闻之甚恐议欲破堰防军以舫载马马眀戍主裴子烈曰君若决堰下船船必倾倒岂可得乎不如前遣马出适会眀彻苦背疾甚笃知事不济遂从之乃遣萧摩诃率马军数千前还眀彻乃自决其堰乗水势以追军至清水口水势渐防舟舰并不得渡众军皆溃眀彻穷蹙乃就执周封懐徳郡公位大将军以忧遘疾卒于长安后故吏盗其柩归至徳元年诏追封邵陵侯以其息慧觉嗣裴子烈字大士河东闻喜人梁员外散骑常侍猗之子少孤有志气以骁勇闻位北谯太守岳阳内史封海安伯
　　胡颖字方秀吴兴人也伟姿容性寛厚梁末髙祖时在广州颖深自结托从克元景平蔡路养李迁仕皆有功髙祖进军顿西昌以颖为巴邱令镇大臯督粮运下至豫章以颖监豫章郡髙祖率众与王僧辩会白茅湾同讨侯景以颖知留府事梁承圣初元帝授颖罗州刺史封汉阳县侯寻除豫章内史随髙祖镇京口齐遣郭元建出东关髙祖令颖率府内骁勇随侯瑱于东关大破之后从髙祖袭王僧辩又随周文育于吴兴讨杜龛髙祖受禅兼左卫将军天嘉元年除散骑常侍吴兴太守卒官諡曰壮二年配享髙祖庙庭子六同嗣
　　徐度字孝节安陆人也世居京师少倜傥不拘小节姿貎瓌伟嗜酒好博常使僮仆屠酤为事梁始兴内史萧介之郡度从之将领士卒征诸山洞以骁勇闻髙祖时征交趾厚礼招之度乃委质侯景之乱髙祖尅广州平蔡路养破李迁仕计画多出于度兼统兵甲每战有功归自白茅湾梁元帝授宁朔将军合州刺史侯景平后追録前后战功加通直散骑常侍封广徳县侯髙祖镇朱方除度兰陵太守髙祖遣衡阳献王往荆州度率所领从焉江陵陷间行东归髙祖平王僧辩度与侯安都为水军绍防元年髙祖东讨杜龛奉敬帝幸京口以度领宿卫并知留府事徐嗣徽任约等来宼髙祖与敬帝还都时贼已据石头城市防居民并在其路去台遥逺恐为贼所乘乃使度将兵镇于治城寺筑垒以断之眀年嗣徽等又引齐宼济江度随众军破之于北郊坛以功除信威将军郢州刺史兼领吴兴太守文帝即位迁侍中中抚军将军开府仪同三司进爵为公重出为吴郡太守天嘉元年以平王琳功改封湘东郡公及太尉侯瑱薨于湘州乃以度代瑱为湘州刺史秩满复为侍中中军大将军文帝崩度豫顾命许以甲仗五十人入殿省废帝即位进司空华皎据湘州反引周兵下至沌口与王师相持乃加度使持节车骑将军督歩军自安成郡由岭路出于湘东以袭湘州尽获其所留军人家口以归光大二年薨时年六十赠太尉諡曰忠肃太建四年配享髙祖庙庭子敬成嗣敬成幼聪慧好读书起家著作佐郎永定元年领度所部士卒随周文育侯安都征王琳于沌口败绩为琳所絷二年随文育安都得归父度为吴郡太守以敬成监郡光大元年为巴州刺史寻为水军随吴眀彻平华皎太建二年以父忧去职寻起为南豫州刺史袭爵湘东郡公太建五年除吴兴太守随都督吴眀彻北讨出秦郡别遣敬成为都督乘金翅自欧阳引埭泝江由广陵齐人皆城守弗敢出自繁梁湖下淮尅淮隂山阳盐城三郡仍进尅郁洲进号壮武将军镇胊山坐于军中輙科订并诛新附者免官寻除安州刺史镇宿豫卒諡曰思子敞嗣
　　杜棱字雄盛吴郡钱唐人也世为县着姓棱颇涉书传少落泊不为当世所知遂游岭南事梁广州刺史新渝侯萧映映卒为髙祖府典书记从髙祖平蔡路养李迁仕皆有功梁元帝承制授仁威将军石州刺史上陌县侯侯景平髙祖镇朱方以棱监义兴琅邪二郡髙祖谋诛王僧辩引棱与侯安都等共议棱难之髙祖惧其泄已乃以手巾绞棱棱闷絶于地因闭于别室军发召与同行及僧辩平后髙祖东征杜龛等留棱与安都居守徐嗣徽任约引齐兵济江攻台城安都与棱随方抗拒棱昼夜廵警绥抚士卒未尝解帯贼平以功除通直散骑常侍右卫将军丹阳尹永定元年位侍中中领军三年髙祖崩文帝在南皖时内无嫡嗣外有彊敌侯瑱侯安都徐度并在军中朝廷宿将唯棱在都独典禁兵乃与蔡景歴等秘不发丧奉迎文帝文帝即位迁领军将军天嘉元年以预建立之功改封永成县侯出为云麾将军晋陵太守加秩中二千石二年召为侍中丹阳尹废帝即位加特进侍中光大元年解尹量置佐史给扶太建元年出为吴兴太守二年征为侍中寻加特进防军将军三年以公事免侍中防军四年复为侍中右光禄大夫将军佐史扶并如故棱歴事三帝并见宠遇末年不预征役优游京师赏赐优洽卒于官年七十赠开府仪同三司防事所须并令官给諡曰成配享髙祖庙庭子安世嗣
　　周铁虎不知何许人也语音伧重膂力过人便马槊仕梁河东王萧誉以勇敢闻誉为湘州以为临蒸令侯景之乱元帝遣世子方等伐誉誉拒战大防方等死铁虎功最及王僧辩讨誉于阵获之将烹焉铁虎呼曰侯景未灭柰何杀壮士僧辩竒其言宥之还其麾下及侯景西上铁虎从僧辩尅任约获宋子僊每战有功元帝承制授潼州刺史封沌阳县子又从僧辩定建邺降谢答仁平陆纳于湘州録前后功进爵为侯髙祖既诛僧辩铁虎率所部降因复其本职徐嗣徽引齐宼度江铁虎破其水军嗣徽平迁太子左卫率寻随周文育拒萧勃文育命铁虎偏军袭勃禽勃前军欧阳頠又随文育西征王琳于沌口败绩与文育侯安都并为琳所禽琳见诸将与语唯铁虎辞气不屈故琳尽宥文育之徒独铁虎见害赠侍中防军天嘉三年文帝又诏配食髙祖庙庭子瑜嗣
　　程灵洗字元涤新安海宁人也少以勇力闻歩行日二百里便骑善游素为乡里畏伏侯景之乱据黟歙聚徒党以拒景景军据有新安新安太守湘西乡侯萧隠奔依灵洗灵洗奉以主盟梁元帝授灵洗谯州刺史资领新安太守封巴邱县侯后助王僧辩镇防及髙祖诛僧辩灵洗率所领来援其夜力战于石头西门髙祖军不利遣使招喻久之乃降髙祖义之授兰陵太守仍助防京口及平徐嗣徽灵洗有功除南丹阳太守封遂安县侯随周文育西讨王琳军败为琳所拘寻与侯安都等逃归累迁太子左卫率髙祖崩王琳前军东下灵洗于南陵破之虏其兵士并获青龙十余乗以功授都督南豫州刺史侯瑱等败王琳于栅口灵洗逐北据有鲁山征为左卫将军天嘉四年周廸重宼临川以灵洗为都督自鄱阳别道击之廸又走山谷间迁中防军出为都督郢州刺史废帝即位进号云麾将军华皎之反遣使招灵洗灵洗斩皎使以闻朝廷深嘉其忠因推心待之使其子文季领水军助防时周将元定率歩骑二万助皎围灵洗灵洗婴城固守及皎败乃出军蹑定定不获济江以其众降因进攻尅沔州禽其刺史裴寛以功改封重安县公灵洗性严急御下甚苛刻士卒有小罪必以军法诛之号令分眀与士卒同甘苦众亦以此徳之性好播植躬勤耕稼至于水陆所宜刈获早晚虽老农不能及也妓妾无游手并督之纺绩至于散用资财亦弗俭吝卒赠镇西将军开府仪同三司諡曰忠壮太建四年配享髙祖庙庭子文季嗣文季字少卿防习骑射多干畧果决有父风灵洗与周文育侯安都等败于沌口为王琳所执髙祖召陷贼诸子弟厚遇之文季最有礼容深见赏文帝嗣位除宣惠始兴王府限内中直兵参军累迁临海太守后乗金翅助父镇郢城华皎平灵洗及文季并有扞御之功及灵洗卒文季尽领其众起为超武将军仍助防郢州文季性至孝虽军旅夺礼而毁瘠甚至服阕袭封重安县公随都督章昭达率军往荆州征梁梁人与周军多造舟舰置于青泥水中昭达遣文季共钱道戢尽焚其舟舰既而周兵大出文季仅以身免以功加通直散骑常侍太建五年都督吴眀彻北讨至秦郡秦郡前江浦通涂水齐人并下大柱为杙栅水中文季乃前领骁勇防开其栅眀彻率大军自后而至攻尅秦郡又别遣文季攻泾州屠其城进防盱眙乃随眀彻围夀阳文季临事谨饬御下严整前后所尅城垒率皆迮水为堰土木之工动逾数万置阵役人文季必先于诸将夜则早起迄暮不休军中莫不服其勤干每战为前锋齐军深惮之谓为程虎以功除散骑常侍带新安内史累迁北徐州刺史加都督后随眀彻北侵军败为周所囚仍授开府仪同三司十一年自周逃归至涡阳为边吏执送长安死于狱是时朝廷与周絶不之知至徳元年后主知之赠散骑常侍又下诏伤其废絶降封重安县侯以子响袭封
　　沈恪字子防吴兴武康人也深沈有干局初从梁新渝侯萧映之广州讨伐俚洞有功除中兵参军髙祖与恪同郡情好甚昵萧映卒后武帝南讨李贲仍遣妻子附恪还乡寻补东宫直后以岭南勲除员外散骑侍郎仍令招集宗从子弟侯景围台城起东西二土山以逼城城内亦作土山以应之恪为东土山主昼夜拒战以功封东兴县侯京城陷恪间行归乡里髙祖之讨侯景遣使报恪恪乃于东起兵相应贼平谒髙祖于京口即日授都军副及髙祖谋讨王僧辩恪预其谋髙祖使文帝还长城立栅备杜龛使恪还武康招集兵众及僧辩诛龛果遣副将杜防袭文帝于长城恪时已出县诛龛党与髙祖寻遣周文育来援长城文育至泰乃走及龛平文帝袭东扬州刺史张彪以恪监吴兴郡髙祖受禅时恪自吴兴入朝髙祖使中书舍人刘师知引恪令勒兵入因卫敬帝如别宫恪乃排闼入见髙祖叩头谢曰恪身经事萧家来今日不忍见此事分受死耳决不奉命髙祖嘉其意乃不复逼更以荡主王僧志代之髙祖践阼除吴兴太守永定二年除散骑常侍会稽太守歴事文帝及废帝累迁防军将军至宣帝即位迁平越中郎将都督广州刺史恪未至岭前刺史欧阳纥举兵拒险恪不得进朝廷遣司空章昭达讨纥纥平乃得入州州罹兵荒所在残毁恪绥懐安辑被以恩惠岭表頼之及代还以途逺不时至为有司所奏免太建十三年迁防军将军后主即位以疾拜特进金紫光禄大夫卒时年七十四赠翊左将军诏给东园秘器后主仍出举哀事所须并令资给諡曰元子法兴嗣
　　陆子隆字兴世吴郡人也祖敞之梁嘉兴令父悛封氏令子隆少慷慨有志功名侯景之乱于乡里招聚徒党时张彪为吴郡太守引为将帅仍随彪徙镇会稽及文帝讨彪彪将沈泰吴寳真申缙等皆降而子隆力战败绩文帝义之复使领其部曲及文帝嗣位征子隆领甲仗宿卫封益阳县子累迁庐陵太守周廸据临川反子隆随章昭达讨廸廸退走因随昭达讨陈应寳晋安平子隆功最迁武州刺史改封潮阳县伯华皎防湘州反以子隆居其心腹皎深患之频遣使招子隆不从攻又不尅及皎败于郢州子隆出兵袭其后因与大军相会进爵为侯寻迁都督荆州刺史荆州新置居公安城池未固子隆脩立城郭绥集夷夏甚得人和号为称职吏民诣阙求立碑颂羙功绩诏许之卒諡曰威子之武嗣之武年十六领其旧军后为农太守乃吴眀彻于吕梁军败逃归为人所害子隆弟子才亦有干畧从子隆征讨有功除始平太守封始康县子卒于信州刺史钱道戢字子韬吴兴长城人也父景深梁汉夀令道戢少以孝行着闻及长颇有才干髙祖微时以从妺妻焉髙祖辅政道戢随文帝平张彪于会稽以功拜东徐州刺史封永安县侯天嘉元年为临海太守侯安都之讨留异道戢帅军出松阳以断其后异平以功拜都督衡州刺史领始兴内史后与章昭达讨欧阳纥纥平除左卫将军太建二年又随昭达征江陵以功加散骑常侍后为都督郢州刺史与仪同黄法攻下歴阳因以道戢镇之卒官諡曰肃子邈嗣
　　骆牙字旗门吴兴临安人也父裕梁鄱阳嗣王中兵参军事牙年十二宗人有善相者云此郎容貌非常必将逺致梁大清末文帝避地临安牙母陵覩帝仪表知非常人宾待甚厚及帝为吴兴太守引牙为将帅从平杜龛张彪勇冠众军文帝即位封临安县侯位越州刺史初牙母卒时兵荒至是始诏赠临安国太夫人諡曰恭太建八年牙累迁散骑常侍入直殿省十年授丰州刺史至徳二年卒赠广州刺史子义嗣
　　孙玚字徳琏吴郡吴人也世为冠族父脩道梁中散大夫以雅素知名玚少倜傥好谋畧博涉经史尤便书翰仕梁为邵陵王中兵参军太清之难授假节宣猛将军军主王僧辩之讨侯景也王琳为前军琳与玚亲娅乃表荐为宜都太守后以军功封富阳侯敬帝立累迁巴州刺史及髙祖受禅王琳立梁永嘉王萧庄于郢州征玚为少府卿寻以玚为安西将军都督郢州刺史总留府之任周遣大将军史宁乗虚而至起土山髙梯日夜攻逼因风纵火烧其城楼玚兵不满千人乗城拒守亲自抚廵行酒赋食士卒皆为之用周人苦攻不能尅及王琳乗胜而进周兵乃解玚于是尽有中流之地王僧辩诛玚集其将士而谓之曰吾与王公陈力协义同奬梁室亦已勤矣今时如此天可违乎乃奉表归陈天嘉元年授安南将军湘州刺史封定襄县侯玚懐不自安乃固请入朝征为侍中领军将军未拜而文帝谓玚曰昔朱买臣愿为本郡卿岂有意授乎乃改授安东将军吴郡太守给鼓吹一部将之镇乗舆幸近畿饯送乡里荣之秩满征拜散骑常侍中防军及留异反据东阳诏玚督舟师进讨异平迁镇右将军顷之出为建安太守太建四年为都督荆州刺史出镇公安玚增浚城池懐服边逺为隣境所惮居职六年以公事免及吴眀彻军败吕梁诏授都督缘江水陆诸军事寻授都督郢州刺史十二年坐疆埸交通抵罪后主嗣位复爵邑歴位度支尚书侍中祠部尚书后主频幸其宅赋诗述勲徳之羙展君臣之意焉迁五兵尚书领左军将军侍中如故祯眀元年卒官后主临哭尽哀諡曰桓玚事亲以孝闻于诸弟甚笃睦性通泰有财散之亲友其自居处颇失于奢家庭穿筑极林泉之致歌童舞女当世罕俦宾客塡门轩盖不絶及出镇郢州乃合十余船为大舫于中立亭池植荷芰每良辰羙景宾僚并集泛长江而置酒亦一时之胜赏焉常于山斋设讲肆集贤儒之士冬夏资奉为学者所称而处已率易不以名位骄物时兴皇寺朗法师该通释典玚每造讲筵时有抗论法侣莫不倾心又巧思过人为起部尚书军国器械多所创立有鉴识男女防姻皆择素贵及卒尚书令江总为之铭志后主又题铭后四十字遣左户尚书蔡征宣敇就宅防之其词曰秋风动竹烟水惊波防人樵径何处山阿今时日月宿昔绮罗天长路逺地久灵多功臣未勒此意如何时论以为荣玚二十一子咸有父风第二子训颇知名位髙唐太守陈亡入隋
　　徐世谱字兴宗巴东鱼复人也世居荆州为主帅征伐蛮蜑至世谱尤勇敢有膂力善水战梁元帝之为荆州世谱将领乡人事焉侯景之乱因预征讨累迁至员外散骑常侍寻领水军从司徒陆法和与景战于赤亭湖时景军盛世谱乃别造楼船拍舰火舫水车以益军势将战又乗大舰居前大败景军生禽景将任约景退走因随王僧辩攻郢州世谱复乗大舰临其仓门贼将宋子僊据城降以功除信州刺史封鱼复县侯邑五百户仍随僧辩东下常为军锋侯景平以功除通直散骑常侍衡州刺史资领河东太守增邑并前一千戸西魏攻荆门世谱镇马头岸据有龙洲梁元帝授侍中使持节都督江南诸军事镇南将军防军将军给鼓吹一部江陵陷没世谱东下依侯瑱绍泰元年征为侍中左卫将军髙祖之拒王琳其水战之具悉委世谱世谱性机巧解旧法所造器械并随机损益妙思出人永定二年迁防军将军文帝嗣位加特进右光禄大夫寻以疾失眀谢病不朝卒諡曰桓
　　周敷字仲逺临川人也为郡豪族敷形貎眇小如不胜衣胆力劲果超出时辈性豪侠轻财重士乡党少年任气者皆归之侯景之乱乡人周续合众以讨贼为事梁内史始兴蕃王萧毅以郡让续续所部有欲侵掠毅者敷拥防之亲率其党捍送至豫章时梁观宁侯萧永长乐侯萧基丰城侯萧泰避难流寓闻敷信义皆往依之敷愍其危惧屈体崇敬厚加给防送之西上俄而续部下将帅争权杀续以降周廸廸素无薄阀又失众心倚敷族望深求交结敷未能自固事廸甚防廸大凭仗之廸据临川之土塘敷镇临川故郡侯景平梁元帝授敷宁州刺史封西丰县侯髙祖受禅王琳据有上流余孝顷与琳党李孝钦等共围周廸敷助于廸廸禽孝顷等敷功最多熊昙朗之杀周文育据豫章将兵袭敷敷大破之昙朗走巴山郡敷与周廸黄法进兵撃之王琳平授散骑常侍豫章太守时江南酋帅并顾恋巢窟唯敷独先入朝天嘉二年诣阙进号安西将军令还镇豫章周廸以敷素出已下超致显达深不平乃举兵反遣弟方兴袭敷敷大破之仍从都督吴眀彻攻破廸禽方兴再迁都督南豫州刺史廸又收余众袭东兴文帝遣都督章昭达征廸敷又从军至定川县与廸相对廸绐敷求还朝欲立盟敷许之方登坛为廸所害諡曰脱子智安嗣位至太仆卿
　　荀朗字深眀颍川颍隂人也祖延祖梁颍川太守父伯通卫尉卿朗少慷慨有将帅大畧侯景之乱据巢湖无所属台城陷没后梁简文帝密诏授朗豫州刺史令与外蕃讨侯景景使其仪同宋子僊任约等频征之不能尅时都下饥朗更招致部曲众至数万侯景败于巴陵朗截破其后军景平后又别破齐将郭元建于踟蹰山及魏尅荆州髙祖入辅齐遣萧轨东方老等来宼据石头朗自宣城来赴与侯安都大破之髙祖受禅赐爵兴宁县侯以朗兄昻为左衞将军弟晷为太子左卫率髙祖崩宣太后与舎人蔡景歴秘不发防朗弟晓在都防知之谋率其家兵袭台事觉景歴杀晓仍繋其兄弟文帝即位并释之因厚抚朗令与侯安都等拒王琳琳平迁都督合州刺史卒諡曰壮子法尚嗣法尚少俶傥有文武干畧祯眀中为都督郢州刺史及隋军济江法尚降入隋歴邵观绵丰四州刺史巴东敦煌二郡太守周炅字文昭汝南安成人也祖强齐梁州刺史父灵起梁庐桂二州刺史保城县侯炅少豪侠任气有将帅才梁太清元年为弋阳太守侯景之乱元帝承制改授西阳太守封西陵县伯以军功累迁都督江州刺史进爵为侯髙祖践阼王琳拥据上流炅以江州从之后为安都所禽送都文帝释之授定州刺史帯西阳武昌二郡太守太建五年为都督安州刺史改封龙源县侯其年随都督吴眀彻北讨所向尅防一月之中获十二城败齐尚书左丞陆骞军进攻巴州尅之于是江北诸城及谷阳土人并诛其渠帅以城降进号和戎将军仍敇追炅入朝后梁定州刺史田龙升以城降诏以为定州刺史封赤圡亭王及炅入朝龙升以江北六州七镇叛入于齐齐遣歴阳王髙景安应之于是令炅为江北道大都督总统众军以讨龙升斩之尽复江北之地进号平北将军卒于官赠司州刺史改封武昌郡公諡曰壮鲁悉达字志通扶风郿人也祖斐齐衡州刺史阳塘侯父益之梁云麾将军新蔡义阳二郡太守悉达防以孝闻起家为梁南平嗣王中兵参军侯景之乱悉达糺合乡人保新蔡力田蓄谷时兵荒京都及上川饿死者十八九有得存者皆携老幼以归焉悉达分给粮廪济活甚众仍于新蔡置顿以居之招集晋熙等五郡尽有其地使其弟广达领兵随王僧辩平侯景梁元帝授持节仁威将军北江州刺史敬帝即位王琳据有上流留异余孝顷周廸等所在锋起悉达抚绥五郡甚得民和士卒乐为之用琳授悉达镇北将军髙祖时亦遣赵知礼授征西将军江州刺史各送鼔吹女乐悉达两授之迁延顾望髙祖遣安西将军沈泰濳谋袭之不克齐遣行台慕容绍宗以众三万来攻郁口诸镇兵甲甚盛悉达与战大败齐军绍宗仅以身免王琳欲图东下以悉达制其中流遣使招诱悉达终不从琳不得下乃连结于齐共为表里齐遣清河王髙岳助之相持嵗余会禆将梅天养等惧罪乃引齐军入城悉达勒麾下数千人济江而归髙祖髙祖见之甚喜曰来何迟也对曰臣镇抚上流愿为藩屏陛下授臣以官恩至厚矣沈防袭臣威亦深矣然臣所以自归于陛下者诚以陛下豁达大度同符汉祖故也髙祖笑曰卿言得之矣授平南将军北江州刺史封彭泽县侯悉达仗气任侠不以富贵骄人雅好词赋招礼才贤与之赏会文帝即位迁安南将军吴州刺史遭母忧哀毁过礼因遘疾卒时年三十八赠安左将军諡曰孝侯子览嗣悉达弟广达台城防战败被执以忧愤卒列在忠义
　　萧摩诃字元允兰陵人也父谅梁始兴郡丞摩诃随父之郡年数嵗而父卒其姊夫蔡路养时在南康乃收养之稍长果毅有勇力侯景之乱髙祖赴援京师路养起兵拒髙祖摩诃时年十三单骑出战军中莫有当者及路养败摩诃归侯安都常从征讨安都遇之甚厚及任约徐嗣徽等引齐兵为宼髙祖遣安都北拒齐军于钟山龙尾及北郊坛安都谓摩诃曰卿骁勇有名千闻不如一见摩诃对曰今日令公见之及战安都坠马被围摩诃独骑大呼直冲齐军齐军稍解去安都乃免以平留异欧阳纥功累迁巴山太守太建五年众军北伐摩诃随都督吴眀彻济江攻秦郡时齐遣大将尉破胡等率众十万来援其前队有苍头犀角大力之号皆身长八尺膂力绝伦其锋甚鋭又有西域胡妙于弓矢无虚发众军惮之及将战眀彻谓摩诃曰若殪此胡则彼军夺气君有关张之名可斩顔良矣摩诃曰愿得识其形状当为公取之眀彻乃召降人有识胡者云胡着绛衣桦皮装弓两端骨弭眀彻遣人觇伺知胡在阵乃自酌酒以饮摩诃摩诃饮讫驰马冲齐军胡挺身出阵前十余歩彀弓未发摩诃遥掷铣鋧正中其额应手而仆齐军大力十余人出战摩诃又斩之于是齐军退走以功授眀毅将军封亷平县伯寻进为侯位太仆卿又随眀彻进围宿豫撃走齐将王康徳以功除晋熙太守九年眀彻进军吕梁与齐人大战摩诃帅七骑先入手夺齐军大旗齐众大溃以功授谯州刺史及周武帝灭齐遣其大将军宇文忻率众争吕梁忻有精骑数千摩诃以十二骑深入周军纵横奋撃斩馘甚众周又遣大将王轨来赴结长围连鎻于吕梁下流断大军还路摩诃谓眀彻曰闻王轨始鎻下流其两头筑城今尚未立公若见遣撃之彼必不敢相拒水路未断贼势不坚彼城若立则吾属虏矣眀彻乃奋髯曰搴旗陷阵将军事也长算逺畧老夫事也摩诃失色而退一旬之间水路遂断周兵益至摩诃又谓眀彻曰今求战不得进退无路若潜军突围未足为耻愿公率歩卒乗马舆徐行摩诃领铁骑数千驱驰前后必使公达京邑眀彻曰弟计乃良图也然老夫受脤专征不能战胜攻取今被围逼寘慙无地且歩军既多吾为总督必须身居其后相率兼行弟马军宜须在前不可迟缓摩诃因率马军夜发先是周长围既合又于要路下伏数重摩诃选精骑八千冲突自后众骑继之比旦达淮南宣帝征还诏授摩诃右卫将军及宣帝崩始兴王叔陵于殿内手刃后主遂奔东府摩诃入受敇乃率马歩数百趣东府城斩之以功授车骑大将军封绥建郡公叔陵素所蓄聚金帛累巨万后主悉以赐之改授侍中骠骑大将军左光禄大夫旧制三公黄閤听事置鸱尾后主特诏摩诃开黄閤门施行马听事寝堂并置鸱尾仍以其女为皇太子妃会隋遣总管贺若弼镇广陵窥江左后主委摩诃备御之授徐州刺史祯眀三年元会征摩诃还朝贺若弼乗虚济江袭京口摩诃请率兵逆战后主不许及弼进钟山摩诃又曰弼悬军深入声援犹逺且其垒堑未坚人情惶惧出兵掩袭必大尅之后主又不许及隋军大至后主谓曰公可为我一决摩诃曰从来行阵为国为身今日之事兼为妻子后主多出金帛赋诸军以充赏赐令中领军鲁广达陈兵白土冈居众军之南镇东大将军任忠次之防军将军樊毅都官尚书孔范又次之摩诃军最居北众军南北亘二十里首尾进退各不相知贺若弼初谓未战将轻骑登山望见众军因驰下置阵后主通于摩诃之妻故摩诃虽领劲兵八千初无战意唯鲁广达田端以其徒力战贺若弼及所部行军七总管杨牙韩洪员眀黄昕张黙言达奚隆张辩等甲士凡八千各各勒阵以待之弼躬当鲁广达麾下战死者二百七十三人弼纵烟以自隠窘而复振陈兵得人头皆走献后主求赏金银弼更趣孔范范兵暂交便败走陈军尽溃死者五千人诸门卫皆走黄昕驰烧北掖门而入员眀禽摩诃以送弼以刀临颈词色不挠乃释而礼之及京城陷贺若弼置后主于徳教殿令兵卫守摩诃请于弼曰今为囚虏命在斯须得一见旧主死无所恨弼哀而许之摩诃入见后主俯伏号泣仍于旧厨取食而进之辞诀而出守卫者皆不能仰视隋文帝闻摩诃抗答贺若弼曰壮士也此亦人之所难其年入隋授为开府仪同三司寻从汉王谅向并州同谅作逆伏诛年七十三摩诃讷于言恂恂然若长者至于临戎对宼志气奋发所向无前年未弱冠随侯安都在京口性好猎无日不畋游及安都征伐摩诃功常居多子世亷有父风性至孝及摩诃凶终服阕后追慕弥切其父时宾故脱有所言及世亷对之哀恸不自胜言者为之歔欷终身不执刀斧时人嘉焉摩诃有骑士陈智深者勇力过人以平叔陵功为巴陵内史摩诃之戮也其子先已籍没智深收摩诃尸手自殡敛哀感行路君子义之颍川陈禹亦随摩诃征讨有识量涉猎经史解风角兵书颇能属文便骑射官至王府谘议
　　任忠字奉诚小名蛮奴汝隂人也少孤微不为乡党所齿及长谲诡多计畧膂力过人尤善骑射州里少年皆附之梁鄱阳王萧范为合州刺史闻其名引置左右侯景之乱忠率乡党数百人随晋熙太守梅伯龙讨景将王贵显于夀春每战却敌会土人胡通聚众寇抄范命忠与主帅梅思立并军讨平之仍随范世子嗣率众入援会京城陷旋戍晋熙侯景平授荡寇将军王琳立萧庄署忠为巴陵太守琳败还朝授明毅将军安湘太守仍随侯瑱进讨巴湘累迁豫宁太守衡阳内史华皎之举兵也忠豫其谋及皎平宣帝以忠先有密啓于朝廷释而不问太建初随章昭达讨欧阳纥于广州以功授直閤将军迁武毅将军庐陵内史秩满入为右军将军五年众军北伐忠将出西道击走齐歴阳王髙景安于大岘逐北至东关仍尅其东西一城进军攻蕲谯并防之径袭合肥入其郛进尅霍州以功授员外散骑常侍封安乐县侯吕梁之防师也忠全军而还寻授忠都督夀阳新蔡霍州缘淮众军霍州刺史入为左卫将军迁平南将军西豫州刺史加都督率步骑趣歴阳周遣王延贵为援忠大破之生禽延贵后主嗣位进号征南将军给鼔吹一部入为领军将军加侍中改封梁信郡公出为吴兴内史及隋兵济江忠自吴兴入赴屯军朱雀门后主召萧摩诃以下于内殿定议忠曰兵法客贵速战主贵持重今国家足食足兵固宜守台城缘江立栅北军虽来勿与交战分兵断江路无令彼信得通给臣精兵一万金翅三百艘下江径掩六合彼大军必言其渡江将士已被获自然挫气淮南土人与臣旧相知悉今闻臣往必皆景从臣复扬声欲往徐州断彼归路则诸军不击而自去待春水长上江周罗防等众军必沿流赴援此良计也后主不能从眀日歘然曰腹烦杀人唤萧郎作一打忠叩头苦请勿战后主从孔范言乃战于是赴白土冈阵及军败忠驰入台见后主言败状啓云官好住无所用力后主与之金两縢曰为我于南岸收募人犹可一战忠曰陛下唯当具舟檝就上流众军臣以死奉卫后主信之敇忠出部分忠辞云臣处分讫即当奉迎后主令宫人装束以待忠乆望不至时隋将韩擒虎自新林进军忠率数骑往石子冈降之仍引擒虎军共入南掖门台城陷随例入长安授开府仪同三司卒年七十七隋文帝后以散骑常侍袁元友能直言于后主擢拜主爵侍郎谓羣臣曰平陈之初我悔不杀任蛮奴受人荣禄兼当重寄不能横尸云无所用力与演纳肝何其远也子防武位仪同三司
　　樊毅字智烈南阳湖阳人也祖方兴梁散骑常侍司州刺史鱼复县侯父文炽梁散骑常侍东益州刺史新蔡县侯毅家本将门少习武善骑射侯景之乱率部曲随叔父文皎援台城文皎于青溪战死毅赴江陵乃王僧辩讨河东王萧誉以功除右中郎将代兄俊为梁兴太守领三州游军随宜丰侯萧脩讨陆纳于湘州军次巴陵营顿未立纳潜军夜至薄营大噪军中将士皆惊扰毅独与左右数十人当营门力战斩十余级击鼓申令众乃定焉以功封夷道县伯寻除天门太守进爵为侯及西魏围江陵毅率郡兵赴援会魏尅江陵为后梁所俘久之遁归髙祖受禅毅与弟猛举兵应王琳琳败奔齐太尉侯瑱遣使招毅毅率子弟部曲还朝太建初为丰州刺史封髙昌县侯入为左卫将军五年众军北伐毅攻广陵楚子城防之击走周军及吕梁防师诏以毅为大都督率众度淮对清口筑城与周人相抗霖雨城壊毅全军自防寻迁中领军十一年周将梁士彦围夀阳诏以毅为都督北讨前军事十三年为荆州刺史后主即位改封逍遥郡公入为侍中防军将军及隋师济江毅谓仆射袁宪曰京口采石俱是要所宜各领卒数千金翅二百都下江中上下防捍如其不然大事去矣诸将咸从其议会施文庆等寝隋兵消息毅计不行台城平随例入关卒毅弟猛字智武防俶傥有干畧及长便弓马胆气过人青溪之战猛自旦讫暮与侯景军短兵接战杀伤甚众台城平随兄毅西上梁南安侯方矩为湘州以猛为司马防武陵王纪举兵自汉江东下方矩遣猛随都督陆法和进军拒之猛手禽纪父子三人斩于防中尽收其船舰器械以功封安山县伯进军抚定梁益还迁司州刺史进爵为侯永定二年周文育等败于沌口为王琳所获琳乗胜将争南中诸郡遣猛与李孝钦等将兵攻豫章进逼周廸军败为廸所执寻遁归王琳琳败还朝天嘉二年授永阳太守太建中以军功封富川县侯歴散骑常侍荆州刺史入为左卫将军后主即位为南豫州刺史隋将韩擒虎之济江猛在都下第六子廵摄行州事擒虎进军攻陷之廵及家口并见执时猛与左卫将军蒋元逊领青龙八十艘为水军于白下游弈以御隋六合兵后主知猛妻子在隋惧有异志欲使任忠代之令萧摩诃徐喻毅毅不悦摩诃以闻后主重伤其意乃止祯眀三年入隋
　　裴忌字无畏河东闻喜人也祖髦梁中散大夫叔祖邃梁豫州刺史邃自有传父之平字如原少倜傥有志畧以军功封费县侯承圣中累迁散骑常侍太子詹事文帝初除光禄大夫慈训宫征卫尉并不就天康元年卒于家諡曰禧忌少而聪敏有识量颇涉史传为当时所称侯景之乱招集勇力乃随髙祖征讨及髙祖诛王僧辩僧辩弟僧智举兵据吴郡髙祖遣黄佗攻之不能尅命忌勒部下精兵自钱唐直趣吴郡夜至城下鼓噪薄之僧智疑大军至轻舟奔杜龛忌入据吴郡髙祖嘉之表授吴郡太守天嘉五年累迁卫尉卿封东兴县侯及华皎称兵上流宣帝时为録尚书辅政尽命众军出讨委忌总知中外城防诸军事宣帝即位改封安乐县侯歴位都官尚书及吴眀彻督众北伐诏忌以本官监眀彻军淮南平授豫州刺史忌善于抚绥甚得人和及眀彻进军彭汴以眀彻为都督忌与眀彻俱进吕梁军败见囚于周授上开府隋开皇十四年卒于长安
　　韩子髙会稽山隂人也家世微贱侯景之乱寓都下景平文帝出守吴兴子髙年十六尚总角容貎羙丽状似妇人于淮渚附部伍寄载欲还乡里文帝见而问曰能事我乎子髙许诺子髙本名蛮子帝改名之性恭谨恒执备身刀及传酒炙帝性急子髙恒会意防稍长习骑射颇有胆决愿为将帅及平杜龛配以士卒文帝甚爱之未尝离左右帝尝梦骑马登山路危欲堕子髙推捧而升文帝之讨张彪也沈泰等先降帝据有州城周文育镇北郭香岩寺张彪自剡县夜还袭城文帝自北门出仓卒闇夕军人扰乱唯子髙在侧文帝乃遣子髙自乱兵中徃见文育反命酬答于闇中又徃慰劳众军文帝散兵稍集子髙引入文育营因共立栅明日败彪彪奔松山浙东平文帝乃分麾下多配子髙子髙亦轻财礼士归之者甚众文帝嗣位除右军将军封文招县子及王琳平子髙所统益多将士依附之其有所论进帝皆任使焉天嘉六年为右卫将军文帝不豫入侍医药废帝即位加散骑常侍宣帝入辅子髙兵权过重深不自安好参访台阁又求出为衡广诸镇光大二年八月前上虞县令陆昉及子髙军主告其谋反宣帝在尚书省因召文武在位议立皇太子子髙预焉执送廷尉其夕与到仲举同赐死父延庆及子弟并原宥
　　华皎晋陵既阳人也世为小吏皎梁代为尚书比部令史侯景之乱事景之党王伟髙祖南下文帝为景所囚皎遇文帝甚厚及景平文帝为吴兴太守以皎为都録事深见委任及文帝平杜龛仍配以甲兵御下分眀善于抚接解衣推食多少必均天嘉元年封懐仁县伯王琳东下皎随侯瑱拒之琳平知江州事后随都督吴眀彻征周廸廸平以功进爵为侯仍授都督湘州刺史皎起自下吏善营产业又征川洞多致铜鼓及生口并送都下废帝即位改封重安县公韩子髙诛后皎内不自安光大元年密啓求广州以观时主意宣帝伪许之而诏书未出皎亦遣使引周兵又崇奉梁眀帝士马甚盛诏乃以吴眀彻为湘州刺史实欲以轻兵袭之虑皎先发乃前遣眀彻众三万乗金翅直趣郢州又遣抚军大将军淳于量率众五万乗大舰继之时梁眀帝遣水军为皎声援周武帝遣卫公宇文直顿鲁山又遣柱国长湖公元定攻围郢州梁眀帝授皎司空巴州刺史戴僧朔衡阳内史任蛮奴巴陵内史潘智防岳阳太守章昭裕桂阳太守曹宣湘东太守钱眀并皎又长沙太守曹庆等本皎下因为之用帝恐上流宰守并为皎扇惑乃下诏曲赦湘巴二州其贼主帅节将并许开恩出首皎以大舰载薪因风放火俄而风转自焚皎大败乃与戴僧朔奔江陵元定等无复船涉步趣巴陵巴陵城已为官军所据乃降送于建邺皎遂终于江陵其党并诛唯任蛮奴章昭裕曹宣刘广业获免
　　孔奂字休文会稽人也世为冠族六世祖靖宋开府仪同三司祖臻齐太子舎人三公郎父幼孙梁宁逺枝江公主簿无锡令奂数歳而孤为叔父防孙所养好学善属文经史百家莫不通涉沛国刘显以博学称每共奂谈论深相叹羙乃执奂手曰昔伯喈坟素悉与仲宣吾当希彼蔡君足下无媿王氏所保书籍寻以相付仕梁州举秀才射策髙第起家扬州主簿不就后迁尚书仪曹侍郎时左户郎沈烱为飞书所谤将陷重辟连官台阁人懐忧惧奂廷议理之竟得眀白侯景陷建邺朝士并被拘絷或荐奂于贼帅侯子鉴乃脱桎梏厚遇之令掌书记子鉴景之腹心朝士莫不卑屈奂独无所下或谏奂曰不宜髙抗奂曰吾性命有在岂可取媚凶丑以求全乎时贼徒剥掠子女拘逼士庶奂保持得全者甚众寻遭母忧时天下防乱皆不能终三年之防唯奂及吴国张种在寇乱中守法度并以孝闻及景平司徒王僧辩先下辟书引奂为左西掾梁元帝于荆州即位征奂及沈烱并令西上僧辩累表请留之帝手敇报曰孔沈二士今且借公其为朝廷所重如此僧辩为扬州刺史又补从事史时景新平每事草创宪章故事无复存者奂博物彊识甄眀故实问无不知仪注体式牋表书翰皆出于奂髙祖作相除司徒左长史迁给事黄门侍郎齐遣东方老萧轨来寇军至后湖都邑掻扰四方壅隔粮运不继三军取给唯在都下乃除奂为建康令时累歳兵荒户口流散勍敌忽至征求无所髙祖克日决战乃令奂多营麦饭以荷叶裹之一宿之间得数万裹军人旦食讫决战大破贼髙祖受禅迁太子中庶子二年除晋陵太守晋陵自宋齐已来为大郡虽经寇扰犹为全实前后二千石多行侵暴奂清白自守妻子并不之官唯以单船临郡所得秩俸随即分赡孤寡郡中号曰神君曲阿富人殷绮见奂居处俭素乃饷以衣氊一具奂曰太守身居羙禄何为不能办此但百姓未周不容独享温饱劳卿厚意幸勿为烦文帝即位征为御史中丞奂性刚直善持理多所糺刻朝廷甚敬惮之又达于政体每所奏未尝不称善百司滞事皆付奂决迁散骑常侍领步兵校尉中书舎人重除御史中丞寻为五兵尚书掌诏诰时文帝不豫台阁众事并令仆射到仲举共奂决之及帝疾笃奂与宣帝及到仲举并吏部尚书袁枢中书舍人刘师知等入侍医药文帝尝谓奂等曰今三方鼎峙生民未辑四海事重宜湏长君朕欲近则晋成逺隆殷法卿等须遵此意奂乃流涕欷歔跪而对曰陛下御膳违和痊复非久皇太子春秋鼎盛圣徳日跻安成王介弟之尊足为周旦废立之事臣不敢闻文帝曰古之遗直复见于卿矣乃用奂为太子詹事文帝崩废帝即位除散骑常侍国子祭酒出为南中郎康乐侯长史寻阳太守行江州事宣帝即位为始兴王长史奂在职清俭多所规正宣帝嘉之赐米五百斛并累降勑书殷勤劳问太建六年为吏部尚书八年加侍中时有事北边尅复淮泗徐豫守长降附相继封赏选叙纷纭重叠奂应接引进门无停宾加以鉴识人物详练百氏凡所甄拔衣冠搢绅莫不悦服性耿介絶请托虽储副之尊公侯之重溺情相及终不为屈始兴王叔陵之在湘州累讽有司固求台铉奂曰衮章之职本以徳举未必皇枝因抗言于宣帝帝曰始兴郍忽望公且朕儿为公须在鄱阳王后奂曰臣之所见亦如圣防后主时在东宫欲以江緫为太子詹事令管记陆瑜言之于奂奂谓瑜曰江有潘陆之华而无园绮之实辅弼储贰窃谓非才瑜具以白后主后主深以为恨乃自言于宣帝帝许之奂乃奏曰江总文华之人今太子文华不少无借于总如臣愚见愿选敦重之才以居辅导帝曰即如卿言谁当居此奂曰都官尚书王廓世有懿徳识性敦敏可以居之后主时亦在侧乃曰廓王泰之子不可居太子詹事奂又奏曰宋朝范煜即范泰之子亦为太子詹事后主固争之帝以总为詹事由是忤防其正直如此初后主欲官其私宠微讽于奂奂不从及左仆射陆缮迁职宣帝欲用奂代缮已草诏讫为后主所抑遂不行十四年为散骑常侍金紫光禄大夫领前军将军未行改领范宫卫尉至徳元年卒年七十余有集十五卷弹文四卷子绍安绍新绍忠绍忠字孝扬亦有才学位太子洗马鄱阳王东曹掾
　　王冲字长深琅邪临沂人宋太保元孙也祖僧衍位侍中父茂璋字允光仕梁位给事黄门侍郎尚梁武帝妺新安公主卒于齐世梁武深钟爱冲赐爵东安亭侯寻迁侍中南郡太守习于法令政号平理虽无赫赫之誉久而见思喜聼音乐习歌舞善与人交贵游之中声名籍甚侯景之乱元帝承制冲求解南郡让王僧辩并献女妓十人以助军赏侯景平授丹阳尹魏平江陵敬帝为太宰承制以冲为左长史绍泰中累迁光禄大夫尚书左仆射开府仪同三司给扶髙祖受禅领太子少傅加特进左光禄大夫领丹阳尹参撰律令帝以冲前代旧臣特申长幼之敬文帝即位益加尊重尝从幸司空徐度宅宴筵之上赐以几光大元年薨年七十六赠司空諡曰元简冲有子三十人并致通官第十二子玚字子璵沈静有器局羙风仪梁元帝时位太子中庶子髙祖入辅以为司徒左长史文帝即位累迁太子中庻子散骑常侍侍中父冲尝为玚辞领中庶子文帝顾冲曰所以久留玚于承华正欲使太子微有玚风法耳宣帝即位歴中书令吏部尚书玚性寛和务清静无所抑扬迁尚书左仆射加侍中参选事玚居家笃睦毎岁时馈遗徧及近亲敦诱诸弟禀其规训卒赠特进諡曰光子玚弟瑜字子珪亦知名羙容仪年三十官至侍中永定元年使齐以陈郡袁宪为副齐以王琳故囚之齐文宣每行载死囚以从齐人呼曰供御囚每盛怒则召杀之瑜及宪并危殆者数矣齐仆射杨遵彦每救护之天嘉二年还朝复为侍中卒諡曰贞子
　　王通字公达琅邪临沂人也祖份梁侍中特进父琳司徒左长史母梁武帝妺义兴公主通兄弟九人并知名兄铨锡佥前史俱有传通仕梁为黄门侍郎敬帝承制以为尚书右仆射髙祖受禅迁右仆射太建元年位左光禄大夫六年加特进侍中将军光禄佐吏扶并如故未拜卒諡曰成通弟劢字公齐羙风仪博涉书史恬然清简未尝以利欲干懐仕梁为轻车河东王功曹史王出镇京口劢将随之蕃范阳张缵时典选举劢造缵言别缵嘉其风采乃曰王生才地岂可游外府乎奏为太子洗马后为南徐州别驾从事史大同末梁武谒园陵道出朱方劢随例迎勑令从辇侧所经山川莫不顾问劢随事应对咸有故实又从登北顾楼赋诗辞义清典帝甚嘉之时河东王为广州刺史乃以劢为冠军河东王长史南海大守王至岭南多所侵掠因惧罪称疾委州还朝劢行府州事越中饶沃前后守宰例多贪纵劢独以清白着闻入为给事黄门侍郎侯景之乱奔江陵歴位晋陵太守时兵饥之后郡中凋弊劢为政清简吏民便安之征为侍中迁五兵尚书会魏军至元帝征湘州刺史宜丰侯萧修入援以劢监湘州及魏平江陵敬帝承制以为中书令加侍中歴髙祖司空丞相长史侍中中书令并如故及萧勃平以劢为广州刺史未行改为衡州刺史王琳据有上流衡广携贰劢不得之镇留于大庾岭太建元年累迁尚书右仆射时东境大水以劢为晋陵太守在郡甚有威恵郡人表请立碑颂劢政徳诏许之征为中书监重授尚书左仆射领右军将军卒諡曰温子劢弟质字子贞少慷慨涉猎书史梁世以武帝甥封甲口亭侯位太子中舎人庶子侯景济江质领步骑顿于宣阳门外景军至都质不战而溃为桑门潜匿人间城陷后西奔荆州元帝承制歴位侍中吴州刺史领鄱阳内史魏平荆州侯瑱镇盆城与质不恊质率所部依于留异永定二年髙祖命质率所部随都督周文育讨王琳质与琳素善或谮云于军中潜信交通髙祖命文育杀质文育啓救之获免文帝嗣位以为五兵尚书宣帝辅政为司徒左长史坐招聚博徒免官后为都官尚书卒諡曰安子质弟固字子坚少清正颇渉文史梁时以武帝甥封莫口亭侯位丹阳丞梁元帝承制以为相国户曹属掌管记寻聘魏魏人以其梁氏外戚待之甚厚承圣元年为太子中庶子迁寻阳太守魏尅荆州固之鄱阳随兄质度东岭居信安县永定中移居吴郡文帝以固清静且欲申以防姻天嘉中歴位中书令散骑常侍国子祭酒以其女为皇太子妃礼遇甚重废帝即位授侍中金紫光禄大夫宣帝辅政固以废帝外戚妳媪恒来往禁中颇宣密防事泄比党皆诛宣帝以固本无兵权且居处清素止免所居官禁锢太建中卒于太常卿諡防子固清静寡欲居防以孝闻又信佛法及丁所生母忧终身蔬食夜则坐禅昼诵佛经尝聘魏因宴飨际请停杀一羊羊于固前跪拜又宴昆眀池魏人以南人嗜鱼大设罟网固以佛法咒之遂一鳞不获子寛位侍中
　　王猛字世雄本名勇琅邪临沂人宋赠太常准之元孙也祖进之梁左卫将军父清镇东府长史新野东阳二郡太守承圣末为欧阳頠所杀事具清本传清之遇害也猛时年五岁文帝渡浙江访之将加夷灭母韦氏携之遁于会稽遂免及长勤学不倦博涉经史兼习孙吴兵法以父遇酷终文帝之世不听音乐蔬食布衣以防礼自处宣帝立乃始求位太建初释褐鄱阳王府中兵参军再迁永阳王府録事参军猛慷慨常慕功名先是上疏陈安边拓境之策甚见嘉纳至是诏随大都督吴眀彻畧地以军功封应阳县子累迁太子右卫率徙晋陵太守威恵兼举奸盗屏迹富商野次云以付王府君郡人歌之以比汉之赵广汉至徳初征为左骁骑将军加散骑常侍深见信重时孔范施文庆等并相比周害其梗直议将出之而未有便会广州刺史马靖不受征乃除猛都督东衡州刺史领始兴内史与广州刺史陈方庆共取靖猛至即禽靖送建邺进爵为公加先胜将军平越中郎将大都督发广桂等二十州兵讨岭外荒梗所至皆平祯眀二年招授镇南大将军都督二十四州诸军事寻命徙镇广州未之镇而隋师济江猛总督所部赴援时广州刺史临汝侯方废西衡州刺史衡阳王伯信并猛督府各观望不至猛使髙州刺史戴智烈清逺太守曾孝逺各以轻兵就斩之而发其兵及闻台城不守乃举哀素服借藁不食叹曰申包胥独何人哉因勒兵缘江拒守以固诚节及审后主不死乃遣其部将辛昉驰驿赴京师归欵隋文帝大悦谓昉曰猛懐其旧主送故情深即是我之诚臣保守一方不劳兵甲又是我之功臣即日拜昉开府仪同三司仍诏猛与行军总管韦洸便留岭表经畧猛母妻子先留建邺因随后主入京诏赐宅及什物甚厚别赉物一千段又遣玺书劳猛仍讨平山越驰驿奏闻时文帝幸河东会猛使至大悦杨素贺因曰昔汉武此地闻喜用改县名王猛今者告防逺符前事于是又降玺书褒赏以其长子缮为开府仪同三司猛寻卒于广州文帝闻而痛之遣使吊祭赠上开府仪同三司封归仁县公命其子缮袭仍授普州刺史仁夀元年缮弟续表陈猛志求葬关中诏许之仍赠使持节大将军宋州刺史三州军事諡曰成到仲举字徳言彭城武原人宋防军将军彦之元孙也父洽梁赠侍中仲举无他艺业而立身耿正仕梁为长城令政号亷平文帝居乡里尝诣仲举时天隂两仲举独坐斋内闻城外有箫鼔声俄而文帝至仲举异之乃深自结纳帝又尝因饮夜宿仲举帐中忽有神光五采照于室内由是祗事益恭及侯景平文帝为吴兴太守以仲举为郡丞与颍川庾持俱为文帝宾客文帝嗣位授侍中参掌选事天嘉元年守都官尚书封寳安县侯三年迁尚书左仆射丹阳尹参掌如故改封建昌县侯仲举既无学术朝章非其所长选举引用皆出自袁枢性疎简不干时务与朝士无所亲狎但聚财酣饮而已文帝积年寝疾不亲万机尚书中书事皆使仲举断决天康元年迁侍中尚书仆射文帝疾甚入侍医药及帝崩宣帝受遗诏为尚书令入辅仲举与左丞王暹中书舎人刘师知殷不佞以朝望有归仍遣不佞宣防遣宣帝还东府事发师知下狱赐死暹不佞并付推乃以仲举为贞毅将军金紫光禄大夫初仲举子郁尚文帝妺信义长公主官至中书侍郎出为宣城太守文帝配以士马是年迁南康内史以国哀未之任仲举既废居私宅与郁皆不自安时韩子髙在都人马素盛郁每乗小舆防妇人衣与子髙谋子髙军主告其事宣帝收子髙仲举及郁并于狱赐死郁诸男女以帝甥获免
　　庾持字元徳颍隂人也父沙弥梁邵陵王参军沙弥有至性列在孝友持少孤性亦至孝父忧居防过礼笃志好学仕梁为尚书左丞户郎后兼建康监文帝为吴兴太守以为郡丞兼掌书翰天嘉初为尚书左丞封崇徳县子拜封之日请令史为客受其饷遗文帝怒之因坐免后为临安令坐杖杀人免还为给事黄门侍郎歴盐官令秘书监知国史事又为少府卿迁太中大夫领步兵校尉卒持善字书每属辞好为竒字文士亦以此讥之有集十卷子自直在文苑传
　　许亨字亨道髙阳新城人也父懋梁太子中庶子自有传亨少家业孤介有节行博通羣书多识前代旧事甚为南阳刘之遴所重梁太清初为西中郎记室兼太常丞侯景之乱避地郢州会梁邵陵王自东至引为谘议参军王僧辩之袭郢州素闻其名召为仪同从事中郎迁太尉从事中郎与吴兴沈烱对掌书记府政朝务一以委之晋安王承制授给事黄门侍郎髙祖受禅为太中大夫领大著作知梁史事初髙祖之诛王僧辩也以僧辩及其子頠尸于方山掘坎埋瘗至是无敢言改之者亨乃表请葬之与故义徐陵张种孔奂等相率以家财营凡七柩皆改窆焉光大中宣帝入辅以亨贞正有古人风甚相钦重常以师礼事之及到仲举之谋出宣帝宣帝问亨亨劝勿奉诏宣帝即位拜卫尉卿卒于官亨初撰齐书并志五十卷遇乱亡失后撰梁史成者五十八卷梁太清之后所制文笔六卷子善心位尚书度支侍郎入隋位终通议大夫行给事中列在文苑传
　　禇玠字温理河南阳翟人也祖澐字士洋仕梁为曲阿令歴晋安王中録事正员郎乌程令兄游亡弃县还为太尉属延陵令中书侍郎太子率更令御史中丞湘东王府谘议参军卒澐之为县令清愼可纪好学解音律重宾客雅为湘东王所亲爱澐生防防位太子舎人防生玠玠九岁而孤为叔父骠骑从事中郎随所养早有令誉先达多以才器许之及长羙风仪善占对博学能属文词义典实不尚淫靡起家王府记室天嘉中兼通直散骑常侍聘齐还迁中书侍郎太建中山隂县多豪猾前后令皆以赃汚免宣帝谓中书舎人蔡景歴曰稽隂大邑久无良宰卿于文士之内试思其人景歴曰禇玠亷俭有干用未审堪其选不帝曰善卿言与朕意同乃除戎昭将军山隂令县人张次的王休达等与诸猾吏贿赂通奸全丁亡户类多隠没玠鏁次的等具状啓台宣帝手勑慰劳并遣使助玠搜括所出军人八百余户时舎人曹义达为宣帝所宠县人陈信家富谄事义达父显文恃势横暴玠乃遣使执显文鞭之一百于是吏民股栗莫敢犯者帝手勑慰劳后为义达所谮坐免官玠在任嵗余守禄俸而已去官之日不堪自致因留县境种蔬菜以自给或嗤玠非百里才玠答曰吾委输课最不后列城除害去暴奸吏局蹐若谓其不能自润脂膏则如来命以为不达从政吾未服也时人以为信然皇太子知玠无还装手书赐米二百斛于是勑还都太子爱其文辞令入直殿省掌东宫管记迁御史中丞卒玠刚毅有胆决善骑射尝从司空侯安都于徐州出猎遇虎玠射之载发皆中口入腹俄而虎毙及为御史中丞甚有绳糺之称自梁末防乱朝章废弛司宪因循守而勿革玠方欲改张大为条例纲维略举而卒皇太子亲制志铭以表惟旧至徳二年赠秘书监玠所制杂文二百余篇皆切事理由是见重于世子亮位尚书殿中侍郎



　　通志卷一百四十四
&lt;史部,别史类,通志&gt;
　　钦定四库全书
　　通志卷一百四十五
　　宋　右　廸　功　郎　郑　樵　渔　仲　撰列传第五十八
　　陈
　　袁枢【弟宪　宪叔父敬　敬弟泌】蔡凝　沈众　萧允【弟引】韦载【弟鼎】赵知礼　蔡景歴【子防】宗元饶　刘师知　谢岐毛喜　沈君理【弟君髙君公】陆山才　沈烱　虞荔
　　【弟寄】傅縡【章华　沈客卿　施文庆】顾野王【萧济】姚察　江总　徐陵【子俭　份　仪陵弟孝克】周正【弟让直】陆缮【从祖孙琼琼子从典　琼从父弟琰　琰弟瑜瑜从父兄玠　瑜从父弟琛】　张种　隂铿　陈暄　杜龛　熊昙朗　周廸　留异　陈宝应
　　袁枢字践言陈郡阳夏人也祖昂梁司空自有父君正吴郡太守枢羙容仪性沉静好学手不释卷家本显贵赀产充积而枢独处率素傍无交往非公事未尝出游荣利之懐淡如也侯景之乱枢往吴郡省父父卒于官时四方扰乱人求茍免枢居丧以至孝闻王僧辩平侯景鎭建邺衣冠争往造请枢杜门静居不求闻逹绍泰中歴吏部尚书吴兴郡太守永定中征为侍中掌选迁都官尚书掌选如故枢博学明悉旧章初髙祖长女永嗣公主先适陈留太守钱蒇生子岊主及岊并卒于梁时髙祖受命唯主追封至是将葬尚书请议加蒇驸马都尉并赠岊官枢议曰昔王姬下嫁必适诸侯同姓为主闻于公羊之说车服不系显于诗人之篇汉氏初兴列侯尚主自斯以后降嫔素族驸马都尉置由汉武或以假诸功臣或以加于戚属是以魏曹植表驸马奉车取为一号齐职仪曰凡尚公主必拜驸马都尉魏晋已来因为瞻凖盖以王姬之重庶姓之轻若不加其等级宁可合而酳所以假驸马之位乃宗于皇女也今公主早薨伉俪已絶既无礼数致疑何须驸马之授案杜预尚晋宣帝第二女晋武践阼而主已亡泰始中追赠公主元凯无复驸马之号梁文帝女新安穆公主早薨天监初王氏无追拜之事逺近二例足以校明无劳此授今宜追赠亭侯时议以为当天嘉三年为吏部尚书领丹阳尹以父拜表自解诏令讫停宅视郡事服阕还职时仆射到仲举虽参掌选事铨衡汲引并出于枢举荐多防上防谨愼周宻清白自居文武职司鲜有游其门者废帝即位迁尚书左仆射卒諡曰简懿有集十卷行于世弟宪字徳章防聪敏好学有雅量梁武帝修建庠序别开五舘其一舘在宪宅西宪常招引诸生与之谈论每有新义出人意表同軰咸嗟赏焉大同八年武帝撰孔子正言章句诏下国学宣制防义宪时年十四被诏为国子正言生谒祭酒到溉溉目送之爱其神彩在学一岁国子博士周正谓宪父君正曰贤子今兹欲防试不君正曰经义犹浅未敢令试居数日君正遣门下客岑文豪与宪候正防正将升讲坐弟子毕集乃延宪入室授以麈尾令宪竖义时谢岐何妥在坐正谓曰二贤虽穷奥赜得无惮此后生邪何谢于是乃递起义端深极理致宪与往复数番酬对闲敏正谓妥曰恣卿所问勿以童防期之时学众满堂观者重防而宪神色自若辩论有余正亦起数难终不能屈因吿文豪曰卿还谘袁吴郡此郎已堪见代为博士矣时生徒对防多行贿赂文豪请具束修君正曰我岂能用钱为儿买第邪学司衔之及宪试争起剧难宪随问随对剖析如流到漑顾宪曰袁君正其有后矣及君正将之吴郡漑祖道于征虏亭谓君正曰昨防生萧敏孙徐孝克非不解义至于风神器局去贤子远矣寻举高第以贵公子选尚南沙公主梁简文帝女也大同元年释褐袐书郎迁太子舍人侯景防逆宪东之吴郡寻丁父忧哀毁过礼高祖作相除司徒户曹初谒遂抗礼长揖中书令王劢谓宪曰卿何矫众不拜录公宪曰于理不应致拜衞尉赵知礼曰袁生举止详中故有陈汝之风陈受命授中书侍郎兼散骑常侍与黄门郎王瑜使齐数年不遣天嘉初乃还太建三年累迁御史中丞羽林监文帝时豫章王叔英不奉法度逼取人马宪劾奏免叔英自是朝野严惮宪详练朝章尤明听断至有狱情未尽而有司具法者即伺闲为帝言之所申理甚众尝陪醼承香阁賔退之后宣帝留宪与衞尉樊俊徙席山亭谈宴终日帝目宪而谓俊曰袁家故为有人其见重如此自侍中迁吴郡太守以父任固辞改授南康内史迁吏部尚书宪以久居清宪累表自求解任帝曰诸人在职屡有谤书卿处事已多可谓清白别相甄录且勿致辞迁右仆射参掌选事先是宪长兄枢为左仆射至是宪为右仆射故台省目枢为大仆射宪为小仆射朝廷荣之及宣帝不豫宪与吏部尚书毛喜俱受顾命始兴王叔陵之肆逆也宪指麾部分预有力焉后主被创病笃执宪手曰我儿尚防后事委卿宪曰羣情喁喁冀圣躬康复后事之防未敢奉诏以功封建安县伯领太子中庶子寻除侍中太子詹事及太子加元服行释奠礼宪表请解职不许寻给扶二人皇太子颇不率典训宪手表陈谏十条皆援引古今言辞切直太子虽外示容纳心无悛改后主欲立宠姬张贵妃子始安王为嗣尝从容言之吏部尚书蔡征顺防称赞宪厉色折之曰皇太子国家储副亿兆宅心卿是何人轻言废立然竟废太子为吴兴王后主知宪有规谏之事叹曰袁徳章骨鲠之臣即日诏为尚书仆射祯明三年隋军来伐隋将贺若弼进烧宫城北掖门兵衞皆散朝士各藏匿唯宪侍左右后主谓宪曰我从来待卿不先余人今日见卿可谓岁寒知松栢后凋也非惟由我无徳亦是江东衣冠道尽后主遑遽将避匿宪正色曰北兵之入必无所犯大事如此陛下安之臣愿陛下正衣冠御前殿依梁武帝见侯景故事以待之不从因下榻驰去宪从出后堂景阳殿后主投井中宪拜哭而出及至长安隋文帝重其雅操下诏以为江表称首授开府仪同三司昌州刺史开皇十四年授晋王广府长史十八年卒时年七十赠大将军安成郡公諡曰简长子承业仕隋至秘书丞国子司业宪叔父敬字子恭纯素有风格防便好学老而无倦仕梁位太子中舍人魏尅江陵流寓岭表髙祖受禅敬在广州依欧阳頠頠卒其子纥据州将有异志敬累諌不从宣帝即位遣章昭逹讨纥纥将败恨不纳敬言朝廷义之征为太子中庶子歴左戸都官二尚书太常卿散骑常侍金紫光禄大夫加特进至徳三年卒諡靖徳子子元友嗣敬弟泌字文洋清正有干容体魁岸志行修谨仕梁歴诸王府佐侯景之乱泌兄君正为吴郡太守梁简文帝在东宫版泌为东宫领直令往吴中召募士卒及景围台城泌率所领赴援城防依鄱阳嗣王范范卒泌降景景平王僧辩表泌为富春太守兼丹阳尹贞阳侯萧渊明僭位以为侍中使于齐髙祖受禅泌自齐从梁永嘉王庄往王琳所及庄称尊号以泌为侍中丞相长史琳败众皆散唯泌轻舟送逹于北境属庄于御史中丞刘仲威然后拜辞归陈请罪文帝深义之累迁通直散骑常侍兼侍中聘周及宣帝入辅以泌为司徒左长史卒于官临终戒其子芳华曰吾于朝廷素无功绩瞑目之后敛手足还葬无得受赠諡其子述泌遗意朝廷不许赠金紫光禄大夫諡曰质
　　蔡凝字子居济阳考城人也祖撙梁吴郡太守自有传父彦髙给事黄门侍郎凝羙容止及长博渉经有文词尤工草太建元年累迁太子中舍人以名公子选尚信义公主拜驸马都尉中书侍郎迁晋陵太守及将之郡更令左右修中书廨宇谓賔友曰庶来者无劳寻授吏部侍郎凝年位未髙而才地为时所重常端坐西斋自非素贵名流罕所交接趣时者多讥焉宣帝尝谓凝曰我欲用义兴主壻钱肃为黄门侍郎卿意如何凝正色曰帝乡旧戚恩由圣防则无所复问若格以佥议黄散之职故须人门兼美帝黙然而止肃闻而不平义兴公主日谮之寻免官迁交趾顷之追还后主嗣位为给事黄门侍郎后主尝置酒欢甚将移宴范宫众人咸从唯凝与袁宪不行后主曰何为凝曰长乐尊严非酒后所过臣不敢奉诏众人失色后主曰卿醉矣令引出他日后主谓吏部尚书蔡征曰蔡凝负地矜才无所用也寻迁信威晋熙王府长史郁郁不得志乃喟然叹曰天道有废兴夫子云乐天知命斯理庶几可逹因着小室赋以见志陈亡入隋道病卒年四十七子君知颇知名
　　沈众字仲兴吴康武兴人梁尚书令约之孙也父旋南康内史众好学颇有文词仕梁为太子舍人时梁武帝制千文诗众为之注解与陈郡谢景同时召见于文徳殿帝令众为竹赋赋成奏之手勑答曰卿文体翩翩可谓无忝尔祖累迁太子中舍人兼散骑常侍聘魏还为骠骑庐陵王谘议参军侯景之乱表求还吴兴召募故义部曲以讨贼梁武许之及景围台城众率宗族及义附五千余人入援都军容甚整景深惮之梁武于城内遥授太子右衞率台城防众乃降景景平元帝以为司徒左长史魏尅江陵见虏寻而逃归髙祖受命位中书令帝以众州里知名甚敬重之赏赐超于时軰性吝啬财帛亿计无所分遗自奉甚薄毎朝防中衣裳破裂或躬提冠履永定二年兼起部尚书监起太极殿恒着布袍芒屩以麻绳为帯又囊麦饭防以噉之朝士咸共诮其所为众性狷急因忿恨遂歴诋公卿非毁朝廷髙祖大怒以众素有令望不欲显诛因其休假还武康遂于吴中赐死
　　萧允字叔佐兰陵人也祖惠蒨齐左戸尚书父介梁光禄大夫附从兄眎素允少知名风神凝远通逹有识鉴容止温借动合规矩仕梁累迁太子洗马侯景攻防台城百僚奔散允独整衣冠坐于宫坊景军人敬焉弗之逼也寻出居京口时防贼纵横百姓波骇衣冠士族四出奔散允独不行人问其故允答曰性命有常分岂可逃而获免但患难皆生于利茍不求利祸从何生方今百姓争欲奋臂而论大功一言而取卿相亦何事于一书生哉庄周所谓畏影避迹吾弗为也乃闭门静处并日而食卒免于患侯景平后髙祖以书召之辞以疾永定中侯安都为南徐州刺史躬造其庐以申长防之敬宣帝即位为黄门侍郎晋安王为南豫州以为长史时王尚少未亲民务故委允行府事入为光禄卿允性敦重未尝以荣利干懐及晋安王出鎭湘州又苦擕允允少与蔡景歴善景歴子征修父党之敬闻允将行乃诣允曰公年徳并髙国之元老从容坐鎭旦夕自为列曹何为方辛苦蕃外答曰已许晋安岂可忘信其恬退类如此鄱阳王出鎭防稽允又为长史帯防稽郡丞行经延陵季子庙设苹藻之荐托异代之交为诗以叙意词理清典后主尝问蔡征允之为人征曰允清虚元逺殆不可测至于文章可得而言因诵允诗以对后主嗟赏久之拜光禄大夫及隋师济江允迁于关右是时南士至长安者例皆授官唯允与尚书仆射谢伷辞以老病隋文帝义之并厚赐帛寻卒年八十四弟引字叔休方正有器度望之俨然虽造次之间必修法度性聪敏博学善属文仕梁释褐著作佐郎西昌侯仪同府主簿侯景之乱元帝为荆州朝士多归之引曰诸王力争祸患方始今日逃难未是择君之秋吾家再世为始兴郡遗爱在民可南行以存家门耳于是乃与弟肜及宗亲等百余人南奔岭表时始兴人欧阳頠为衡州刺史引往依焉頠迁广州病死子纥领其众引疑纥异图因事规正由是情礼渐踈及纥反时都下士人岑之敬公孙挺等并惶骇唯引徐谓之曰管防安袁曜卿亦但安坐耳君子正身以明道直已以行义亦何忧乎及番禺平引始北还宣帝召引问岭表事引具陈之帝甚悦拜金部侍郎引善书为当时所重宣帝尝披奏事指引署名曰此字笔势翩翩似鸟之欲飞引谢曰此乃陛下假其毛羽耳帝又谓引曰我每有所忿见卿輙意解何也引曰此陛下不迁怒臣何预此恩引性抗直不事权贵宣帝每欲迁用輙为用事者所裁及吕梁覆师戎储空匮转引为库部郎掌知营造引在职一年而器械充足歴中书黄门吏部侍郎时广州刺史马靖甚得岭表人心而兵甲精练每年深入俚峒又数有战功朝野颇生异议宣帝以引悉岭外物情且遣引观靖审其举措讽令送质引奉宻防南行外托收督赕物既至番禺靖即悟防遣儿弟为质还至灨水而帝崩后主即位转引为中庶子以疾去官复起为建康令时殿内队主吴璡及宦者李善度蔡脱儿等多所请属引一皆不许引始族子宻时为黄门侍郎谏引曰李蔡之势在朝皆惮之宜亦少为身计引曰吾之立身自有本末亦安能为李蔡致屈就令不平不过改职耳吴璡竟作飞书李蔡证之坐免卒于家子徳言最知名引弟肜位太子中庶子南康王长史
　　韦载字徳基京兆杜陵人梁侍中车骑将军叡之孙也叡自有传父正给事黄门侍郎载少聪慧笃志好学年十二随叔父棱见沛国刘显显问汉书十事载随问应无疑滞及长博渉文史沉敏有器局仕梁为尚书三公郎侯景之乱元帝承制以为中书侍郎寻为寻阳太守随都督王僧辩东讨侯景景平歴位琅邪义兴太守髙祖诛王僧辩乃遣周文育袭载载婴城自守载所属县并髙祖旧兵多善用弩载收得数十人系以长鎻令所亲监之使射文育军约曰十发不两中者死每发輙中所中皆毙相持数旬髙祖闻文育不利以书喻载以诛王僧辩意并奉梁敬帝勑勑载解兵载得书乃以众降髙祖恒引置左右与之谋议徐嗣徽任约等引齐军济江据石头城帝问计于载载曰齐军若分兵先据三吴之路畧地东境则时事去矣今可即于淮南即侯景故垒筑城以通东道转输别令轻兵絶其粮运使进无所虏退无所资则齐将之首旬日可致帝从之永定中位散骑常侍太子右衞率天嘉元年以疾去官载有田十余顷在江乘县之白山至是遂筑室而居屛絶人事吉凶庆吊无所往来不出篱门者几十载卒于家载弟鼎字超盛少通晓博渉经史明隂阳逆刺尤善相术仕梁起家湘东王法曹参军遭父忧水浆不入口者五日哀毁过礼殆将灭性服阕为邵陵王主簿侯景之乱鼎兄昻于京口战死鼎赍尸出寄于中兴寺求棺无所得鼎哀愤恸哭忽见江中有物流至鼎所窃异之往视乃一新棺也因以充敛元帝闻之以为精诚所感侯景平司徒王僧辩以为户曹属累迁中书侍郎髙祖在南徐州鼎望气知其当王遂寄孥焉因谓髙祖曰眀年有大臣诛死后四岁梁其代兴天之歴数当归舜后昔周灭殷氏封妫汭于宛邱其裔子孙因为陈氏仆观明公天纵神武继絶统者无乃是乎帝隂有图僧辩意闻其言大喜因而定策及受禅拜黄门侍郎太建中以廷尉卿为使聘周加散骑常侍后为太府卿至徳初鼎尽货田宅寓居僧寺友人大匠卿毛彪问其故答曰江东王气尽于此矣吾与尔当葬长安期运将及故破产尔初鼎之聘周也尝遇隋文帝谓曰观君容貌不久必大贵贵则天下一家岁一周天老夫将委贽愿深自爱及陈亡驿召入京授上仪同三司待遇甚厚每公宴鼎恒预焉性简贵虽为亡国之臣未尝俯仰当世时吏部尚书韦世康兄弟显贵隋文帝从容谓鼎曰世康与公逺近对曰臣宗族南徙昭穆非臣所知帝曰卿百代卿族岂忘本也命官给酒肴遣世康请鼎还杜陵乃自楚太傅孟以下二十余世并考论昭穆作韦氏七卷示之欢饮十余日乃还时兰陵公主寡上为之求夫选亲衞栁述及萧玚等以示鼎鼎曰玚当封侯而无贵妻之相述亦通显而守位不终上曰位由我尔遂以主降述上又问鼎诸儿谁得嗣位答曰至尊皇后所最爱者当与之非臣敢预知也上笑曰不肯显言乎开皇十三年除光州刺史以仁义教导务引清静州中有土豪外修边幅而内行不轨常为刼盗鼎于都防时谓之曰卿是好人那忽作贼因条其徒党奸谋逗遛其人惊惧即自首伏又有人客游通主家之妾及其还去妾盗珍物于夜逃亡寻于草中为人所杀主家知客与妾通因告客杀之县司鞫问具得奸状因断客死狱成上于鼎鼎览之曰此客实奸而不杀也乃某寺僧詃妾盗物令奴杀之赃在某处即放此客遣人掩僧幷获其赃物自是部内肃然咸称其神道无拾遗寻追入京顷之卒于长安年七十九赵知礼字齐旦天水陇西人父孝穆梁侯官令知礼渉猎文史善书翰髙祖之讨元景仲也或荐之引为记室知礼为文赡速每占授军书下笔便就率皆称防由是常侍左右深被委任当时计画莫不预焉知礼亦多所献替髙祖平侯景军至白茅湾上表于梁元帝及与王僧辩论述军事其文并知礼所制侯景平授中书侍郎封始平县子陈受命授通直散骑常侍直殿省迁太府卿权知领军事天嘉元年进爵为伯王琳平授吴州刺史知礼沉静有谋谟每军国大事文帝輙令玺书问之再迁右将军领前军将军卒赠侍中諡曰忠子元恭嗣蔡景歴字茂世济阳考城人也祖防梁尚书左民侍郎父大同轻车岳阳王记室参军景歴少俊爽有孝行家贫好学善尺牍工草隶解褐诸王府佐出为海阳令为政有能名梁简文帝为侯景所幽景歴与南康嗣王萧防理谋欲挟简文出奔事泄见执贼党王伟保防之获免因客游京口髙祖鎭朱方素闻其名以书要之景歴对使人答书笔不停辍文不重改髙祖得书甚加叹赏即日版授征北府中兵参军仍领记室衡阳献王昌为吴兴太守帝以乡里父老尊卑有数恐昌年少接对乖礼乃遣景歴辅之承圣中还掌记室髙祖将讨王僧辩独与侯安都等数人谋之景歴弗之知部分既毕召令草檄景歴援笔立成辞义感激事皆称防及帝受禅迁秘书监中书通事舍人掌诏诰永定二年坐妻弟刘淹诈受周寳安饷马为御史中丞沈烱所劾降为中书侍郎舍人如故三年髙祖崩时外有彊防文帝镇南皖朝无重臣宣后呼景歴及江大权杜棱定议秘不发丧疾呼文帝景歴躬共宦者及内人宻营敛服时既暑热须治梓宫恐斤斧之声或闻于外仍以蜡为秘器文书诏诰依旧宣行文帝即位复为秘书监舍人如故以定防功封新丰县子累迁散骑常侍文帝诛侯安都景歴劝成其事以功迁太子左衞率进爵为侯常侍舍人如故六年坐妻兄刘洽依倚景歴权势前后奸诡并受欧阳威饷绢百疋免官华皎反以景歴为武胜将军吴明彻军司皎平明彻于军中輙戮安成内史杨文通又受降人马仗有不分明景歴又坐不能匡正被收久之获宥宣帝即位累迁通直散骑常侍中书通事舍人掌诏诰仍复封邑太建五年都督吴明彻北侵所向克防与周将梁士彦战于吕梁斩获万计方欲进图彭城时宣帝锐意河南以为指麾可定景歴称师老将骄不宜过穷逺畧帝恶其沮众大怒犹以朝廷旧臣不深罪之出为豫章内史未行为飞章所劾以在省之日赃污狼藉帝令有司按问景歴但承其半于是御史中丞宗元饶奏免景歴所居官徙居会稽下鸿胪削爵土及吴明彻败帝追思景歴前言即日追还复以为征南鄱阳王谘议参军数日迁员外散骑常侍兼御史中丞复本爵封入守度支尚书旧式拜官在午后景歴拜日适値舆驾幸元武观在位皆侍宴帝恐景歴不豫特令早拜其见重如此卒官年六十赠太常卿諡曰敬十三年改重赠中领军祯眀元年配享髙祖庙庭二年车驾幸其宅重赠景歴侍中抚军将军諡曰忠敬给鼓吹一部勑于墓所立碑景歴属文不尚雕靡而长于叙事应机敏速为当世所称有文集三十卷子征嗣江大权字伯谋济阳考城人位少府封四防县伯太建二年卒于通直散骑常侍征字希祥防聪敏精识彊记年六岁诣梁吏部尚书禇翔翔嗟其頴悟七岁丁母忧居丧如成人礼继母刘氏性悍视之不以道征供侍益谨初无怨色征本名览景歴以为有王祥之性故为之更名字焉髙祖为南徐州召补迎主簿寻授太学博士太建中累迁太子中舍人兼东宫领直袭封新丰侯至徳中位太子中庶子中书舍人掌制诰寻授左户尚书与仆射江总知撰五礼事后主器其材干任寄日隆迁吏部尚书每十日一徃东宫于皇太子前论述古今得丧及当时政务又勑以廷尉寺狱事无大小取征议决俄有勑遣收募兵士自为部曲征善抚卹得物情旬月之间有众近一万征位望既重声位熏灼物议咸忌惮之寻徙中书令中书清简无事或云征有怨言后主闻之大怒收夺人马将诛之左右致谏获免祯明二年隋军济江后主以征有干用令权知中领军事征日夜勤苦备尽心力后主嘉焉谓曰事宁有以相报及决战于钟山南冈勅征守宫城西北大营寻令督众军战事京城防入长安征美容仪有口辩多所详究至于士流宦官皇家戚属及当朝制度宪章仪范户口风俗山川土地问无不对然颇便佞进取不能以退素自业初拜吏部尚书启后主借鼓吹后主谓所司曰鼓吹军乐有功乃授蔡征不自量揆紊我朝章然以其父景歴有缔构之功宜且如所启拜讫即追还征不修廉隅皆此类也隋文帝闻其敏赡召见顾问言輙防防然累年不调久之除太常丞歴尚书戸部仪曹郎转给事郎卒子翼位司徒属入隋为东宫学士
　　宗元饶南郡江陵人也少好学以孝谨闻解褐仕梁为征南府外兵参军及司徒王僧辩幕府初建元饶与沛南刘师知同为主簿髙祖受禅稍迁廷尉尚书左丞中书通事舍人宣帝初即位迁左丞军国务广事无巨细一以责之台省号为称职迁御史中丞知五礼事时合州刺史陈褎赃汚狼籍遣使就渚敛鱼又令人于六郡乞米百姓甚苦之元饶劾奏免之吴兴太守武陵王伯礼豫章内史南康嗣王方泰等骄蹇放横元饶案奏皆见黜削元饶性公平善持法谙晓故事明练政体吏有犯法政不便民及于名教不足者随事糺正多所禆益迁南康内史以秩米三千余斛助民租课存问髙年拯救乏絶百姓甚頼焉以课最入朝诏加散骑常侍后为吏部尚书卒
　　刘师知沛国相人也家本素族祖奚之齐淮南太守以善政闻父景彦梁司农卿师知本名思智以与敬帝讳同改焉好学有当务才博渉书史工文笔善仪礼台阁故事多所详悉绍泰初髙祖入辅以师知为中书舍人掌诏诰是时兵乱之后朝仪多阙髙祖为丞相及加九锡并受禅其仪注并师知所定梁敬帝在内殿师知常侍左右及将加害师知诈帝令出帝觉绕牀走曰师知卖我陈霸先反我本不须作天子何意见杀师知执帝衣行事者加刃焉既而报髙祖曰事已了髙祖曰卿乃忠于我后莫复尔师知不对髙祖受命仍兼舍人性踈简与物多忤虽位官不迁而任遇甚重其所献替皆有益及髙祖崩六日成服时朝臣共议大行皇帝灵坐侠御人衣服吉凶之制博士沈文阿议宜服吉服师知议云既称成服本备丧礼灵筵服物皆悉缟素按梁昭明太子薨成服侠侍之官悉着缞斩唯着铠不异此即可拟愚谓六日成服侠灵坐须服缞绖中书舍人蔡景歴江徳藻谢岐等与师知同议时以二议不同乃启取左丞徐陵决断陵云梓宫祔山陵灵筵祔宗庙有此分判便验吉凶按山陵卤簿吉部伍中公卿已下导引者爰及虎贲鼓吹执盖奉车并是吉服岂容侠御独为缞绖若言公卿胥吏并服缞绖此与梓宫部伍有何差别若言文物并吉司事者凶岂容袵绖而奉华盖缞衣而升玉路邪博士谢岐议曰灵筵祔宗庙梓宫还山陵实如左丞议但山陵卤簿备有吉凶从灵舆者仪服无变从梓宫者皆服苴缞爰至士礼悉同此制此自是山陵之仪非关成服今谓梓宫灵扆共在西阶称为成服亦无卤簿直是爰自胥吏上至王公四海之内必备缞绖案梁昭明太子薨畧是成例岂容凡百士庶悉此日服重而侍中至于武衞最是近官反鸣玉纡青与平吉不异左丞既推以山陵事愚意或谓与成服有殊陵重答云老病属纩不能多说古人争议多成怨府傅元见尤于晋代王商取防于汉朝谨自三缄敬同髙命若万一不死犹得展言庶与羣贤更申扬防文阿犹执所见众议不能决乃具録二议奏闻上从师知议迁鸿胪卿舍人如故天嘉元年坐事免寻起为中书舍人复掌诏诰天康元年文帝不豫师知与仆射到仲举等入侍医药帝崩豫受顾命及宣帝入辅师知与仲举等遣舍人殷不佞矫诏令宣帝还东府事觉于北狱赐死初文帝勑师知撰起居注自永定二年秋至天嘉元年为十卷谢岐防稽山隂人也父逹梁太学博士岐少机警好学仕梁为山隂令侯景乱流寓东阳景平依于张彪彪在吴郡及防稽庶事委之彪每征讨恒留岐监郡知后事彪败髙祖引参机宻为兼尚书右丞时军旅屡兴粮储多阙岐所在干理深被知遇永定元年为给事黄门侍郎中书舍人兼右丞如故天嘉二年卒赠通直散骑常侍弟峤笃学为通儒
　　毛喜字伯武荥阳阳武人也祖称梁散骑侍郎父栖忠中权司马喜少好学善草隶起家王府参军髙祖素知之及鎭京口命与宣帝往江陵仍勑宣帝谘禀之及梁元帝即位以宣帝为领直喜为尚书功论侍郎及魏平江陵喜与宣帝俱迁关右文帝即位喜自周还进和好之防朝廷乃遣周正等通聘及宣帝反国又遣喜入关以家属为请周冢宰宇文防执喜手曰能结二国之好者卿也仍迎栁皇后及后主还天嘉三年至都宣帝时为骠骑将军仍以喜为府记室谘议参军府朝文翰皆喜词也文帝尝谓宣帝曰我诸子皆以伯为名汝诸儿宜以叔为称宣帝以访于喜喜即条目古名贤杜叔英虞叔卿等二十余人以启之文帝称善文帝崩废帝冲昧宣帝录尚书辅政仆射到仲举等知朝望有归乃矫太后令遣宣帝还东府当时疑惧无敢措言喜即驰入谓宣帝曰今日之言必非太后之意宗社至重愿加三思须臾闻奏果如其防右衞将军韩子髙始与仲举通谋其事未发喜谓宣帝曰宜简人马配与子髙并赐铁炭使修器甲宣帝曰子髙即欲收执何更如是喜曰山陵始毕边防尚多而子髙受委前朝名为杖顺宜推心安诱使不自疑徐而图之一壮士之力耳宣帝卒行其计及帝即位除给事黄门侍郎兼中书舍人典军国机宻宣帝将议北侵勑喜撰军制十三条诏颁天下文多不载论定防功封东昌县侯以太子右衞率右将军行江夏武陵桂阳三王府国事母忧去职诏赠其母庾氏东昌国太夫人赐钱布三十万遣员外散骑常侍杜缅图其墓田上亲与缅按图指画其见重如此歴位御史中丞五兵尚书参掌选事及众军北伐得淮南之地喜陈安边之术宣帝纳之即日施行宣帝又问喜曰我欲进兵彭汴如何对曰淮左新平边民未乂周氏始吞齐国难与争锋且弃舟檝之工践车骑之地去长就短非吴人所便臣愚以为未若安民保境顺时而动斯久长之术也宣帝不从吴明彻卒俘于周喜后歴丹阳尹吏部尚书及宣帝崩叔陵搆逆勑中庶子陆琼宣防令南北诸军皆取喜处分贼平加侍中初宣帝委政于喜喜亦勤心纳忠数有谏争事并见从由是十余年间江东狭小遂称全盛自淮北败不用喜谋帝深悔之谓袁宪曰一不用毛喜计遂令至此由是益见亲重言无廻避而皇太子好酒徳毎共亲幸人为长夜之宴喜尝言之宣帝故太子衔之后主即位遂见疎逺及被始兴王所伤创愈置酒于后殿引江总以下展乐赋诗醉酣而命喜于时山陵初毕未及逾年喜见之不怿欲谏之而后主已醉喜升阶阳为心疾仆于阶下移出省中后主醒乃疑之谓江总曰我悔召毛喜知其无病但欲阻我懽宴非我所为耳乃与司马申谋曰此人负气吾欲将乞鄱阳兄弟听其报雠可乎对曰喜终不为官用愿如圣防縡争之曰不然若许报雠欲置先皇何地后主曰当乞一小郡勿令见人事耳至徳元年乃以喜为永嘉内史喜至郡不受俸秩政务清静民吏安之遇丰州刺史章大寳举兵反郡与丰州接而素无备喜乃修城隍器械又遣兵援建安贼平授南安内史祯明元年征为光禄大夫领左骁骑将军道卒有集十卷子处冲嗣沈君理字仲伦吴与人也祖僧畟梁左户尚书父廵元帝时位少府卿魏平荆州梁宣帝署金紫光禄大夫君理羙风仪博渉有识鉴髙祖鎭南徐州廵遣君理致谒深见器重命尚会稽长公主及帝受禅拜驸马都尉封永安亭侯为吴郡太守时兵革未宁百姓荒弊君理总集士卒修饬器械深以干理见称文帝嗣位累迁左户尚书天嘉六年为东阳太守天康元年以父忧去职自请往荆州迎柩朝议以在位重臣难令出境乃遣长兄君严往焉及还将诏赠廵侍中领军将军諡曰敬子太建中歴位太子詹事吏部尚书宣帝以君理女为皇太子妃赐爵望蔡县侯位侍中尚书右仆射卒赠翊左将军开府仪同三司諡曰贞宪君理弟君髙君公君髙字季髙少知名性刚直有吏能位衞尉卿平越中郎将都督广州刺史甚得人和卒諡祁子君公自梁元帝败后常在江陵祯明中与萧瓛萧岩叛隋归陈后主擢为太子詹事君公博学有才辩善谈论后主深器之陈亡入隋文帝以其叛亡命斩于建康君理弟叔迈方正有干局位通直散骑常侍侍东宫
　　陆山才字孔章吴郡吴人也祖翁寳梁尚书水部郎父泛中散大夫山才倜傥好尚文史范阳张缵缵弟逭并钦重之绍泰中都督周文育出鎭南豫州不知书疏以山才为长史政事悉以委之文育南讨尅萧勃禽欧阳頠计画多出山才后文育重鎭豫章金口山才复为鎭南长史豫章太守文育为熊昙朗所害昙朗囚山才等送于王琳未至而侯安都败琳将常众爱由是山才获反累迁度支尚书坐侍宴与蔡景歴言语过差为有司所奏免官寻授散骑常侍迁西阳武昌二郡太守諡曰简子
　　沈烱字初明吴兴武康人也祖瑀梁寻阳太守父续王府记室参军烱少有儁才为当时所重仕梁释褐王国常侍累迁尚书左户郎吴令侯景之难吴郡太守袁君正入援建邺以烱监吴郡台城陷景将宋子仙据吴兴遣使召烱委以书记之任烱固辞以疾子仙怒命斩之烱解衣就戮碍于路间桑树乃更牵往他所或救之仅而获免子仙爱其才卒逼令掌书记及子仙为僧辩所败僧辩素闻其名于军中购得之酬所获者钱十万自是羽檄军书皆出于烱及简文遇害四方岳牧皆上表于江陵劝进僧辩令烱制表其文甚工当时莫有逮者髙祖南下与僧辩防于白茅湾登坛设盟烱为其文及侯景东奔至吴郡获烱妻虞氏及子行简并杀之烱弟擕其母逃免侯景平梁元帝愍其妻子婴戮特封原乡侯僧辩为司徒以烱为从事中郎梁元帝征为给事黄门侍郎领尚书左丞魏尅荆州为西魏所虏魏人甚礼之授以仪同三司烱以母在东恒思归国恐魏人爱其文才留之闭门却埽无所交接时有文章随即毁弃不令流布尝独行经汉武通天台为表奏之陈已思乡之意曰臣闻桥山虽掩鼎河之灶可祠有鲁遂荒大庭之迹无泯伏惟陛下降徳猗兰纂灵丰谷汉道既登神仙可望射之罘于海浦礼日观而称功横中流于汾河指栢梁而髙宴何其甚乐岂不然欤既而运属上僊道穷晏驾甲帐珠帘一朝零落茂陵玉盌遂出人间凌云故基与原田而膴膴别风余迹帯陵阜而芒芒羁旅缧臣岂不落涙昔承明见厌严助冬归驷马可乘长卿西反恭闻故实窃有愚心黍稷非馨敢望徼福但雀台之吊空怆魏君雍邱之祠未光夏后瞻仰烟霞伏增凄恋奏讫其夜梦有宫禁之所兵衞甚严烱便以情事陈诉闻有人言甚不惜放卿还几时可至少日便与王克等并放东归绍泰二年至都歴司农卿御史中丞髙祖受禅加通直散骑常侍表求归养诏不许文帝嗣位又表求去诏答曰当勑所由相迎尊累使卿公私无废也初髙祖尝称烱宜居王佐军国大政多预谋谟文帝又重其才欲宠贵之防王琳入宼大雷留异据东境帝欲使烱因是立功乃解中丞加明威将军遣还乡里收合徒众以疾卒于吴中年五十九赠侍中諡曰恭子有集二十卷行于世
　　虞荔字山披防稽余姚人也祖权梁廷尉卿永嘉太守父检平北始兴王谘议参军荔防聪敏有志操年九歳随从伯阐太常陆倕倕问五经十事荔随问輙应无有遗失倕甚异之又尝诣徴士何允时太守衡阳王亦造焉允言于王王欲见荔荔辞曰未有版刺无容拜谒王以荔有髙尚之志雅相钦重还郡即辟为主簿荔又辞以年小不就及长羙风仪博览坟籍善属文仕梁释褐为西中郎法曹外兵参军兼丹阳诏狱正梁武帝于城西置士林馆荔乃制碑奏上帝命勒之于舘仍用荔为士林学士寻为司文郎迁通直散骑侍郎兼中书舍人时左右之任多参权轴内外机务互有帯掌惟荔与顾协泊然靖退居于西省俱以文史见知号为清白寻领大著作及侯景之乱荔率亲属入台除鎭西谘议参军舍人如故台城陷逃归乡里侯景平元帝征为中书侍郎不就贞阳侯僭位授扬州别驾并不就张彪之据会稽荔时在焉及文帝平彪髙祖及文帝并以书招之廹切不得已乃应命至都而髙祖崩文帝嗣位除太子中庶子仍侍太子读寻领太著作杨州大中正初荔母随荔入台卒于台内寻而城陷情礼不申由是终身蔬食布衣不听音乐虽任遇隆重而居止俭素澹然无营文帝深器之常引在左右朝夕顾访荔性沉宻少言论凡所献替莫有见其际者时荔第二弟寄寓于闽中依陈寳应荔每言之輙流涕文帝哀之而谓曰我亦有弟在远此情甚切他人岂知乃勅寳应求寄寳应终不遣荔因以感疾帝欲数往临视令将家口入省荔以禁中非私居之所乞停城外帝不许乃令住兰台乘舆再三临问手勅中使相望于道又以荔蔬食积久非羸疾所堪乃手勅曰卿年事已多气力衰减方欲委仗良须克壮今给卿鱼肉不得固从所执荔终不从卒赠侍中諡曰徳子及丧柩还乡里帝亲出临送当时荣之子世基世南并少知名寄字次安少聪敏年数歳有客造其父遇寄于门因嘲之曰郎子姓虞必当无智寄应声曰文字不辨岂得非愚客大慙入谓其父曰此子非常人文举之对不是过也及长好学善属文性冲静有栖遁之志弱冠举秀才对策髙第起家梁宣城王国左常侍大同中尝骤雨殿前往往有杂色寳珠梁武观之甚有喜色寄因上瑞雨颂帝谓寄兄荔曰此颂典裁清拔卿之士龙也将如何擢用寄闻之叹曰羙盛徳之形容以申击壤之情耳吾岂买名求仕者乎乃闭门称疾唯以书籍自娱岳阳王詧为防稽太守以寄为中记室领郡五官掾在职简畧烦苛务存大体曹局之内终日寂然侯景之乱随兄荔入台除正威将军城防遁还乡里张彪往临川彊寄俱行寄与彪将郑玮同舟而载玮尝忤彪意乃刼寄奔晋安时陈寳应据有闽中得寄甚喜髙祖平侯景寄劝令自结寳应从之乃遣使归诚承圣元年除中书侍郎寳应爱其才托以道阻不遣每欲引寄为僚属委以文翰固辞获免及寳应结婚留异潜有逆谋寄微知其意言说之际每陈逆顺之理微以讽谏寳应輙引他事以拒之又尝令左右读汉书卧而听之至蒯通説韩信曰相君之背贵不可言寳应蹶然起曰可谓智士寄正色曰覆郦骄韩未足称智岂若班彪王命识所归乎寄知寳应不可谏虑祸及已乃为居士服以拒絶之常居东山寺称东山居士伪以脚疾不复起寳应以为假托遣人烧寄所卧屋寄安卧不动亲近将扶寄出寄曰吾命有所悬避欲安往所纵火者旋自救之寳应自此乃信及留异称兵寳应资其部曲寄乃因书极谏为陈祸福凡有十事言甚激切寳应览书大怒或谓寳应曰虞公病笃言多错谬寳应乃小释亦以寄人望且优容之及寳应败走夜至蒲田顾谓其子扞秦曰早从虞公计不至今日扞秦但泣而已寳应既禽凡诸宾客微有交渉者皆诛唯寄以先识免祸初沙门慧标渉猎有才思及寳应起兵作五言诗以送之曰送马犹临水离旗稍引风好看今夜月当照紫微宫寳应得之甚悦慧标以示寄寄一览便止正色无言慧标退寄谓所亲曰标公既以此始必以此终后竟坐是诛文帝寻勅章昭逹发遣寄还朝及至引寄曰管寜无恙甚慰劳懐顷之帝谓到仲举曰衡阳王既出閤虽未置府僚然须得一人旦夕游处兼掌书记宜求宿士有行业者仲举未知所对帝曰吾自得之乃手勅用寄寄入谢帝曰所以蹔屈游藩者非止以文翰相烦乃令以师表相事也顷之表求解职归乡里优诏答之许其东还后除东中郎谘议加戎昭将军寄又辞以疾不堪旦夕陪列上于是令长停公事其有疑议就以决之但旦夕牋修而已太建八年加太中大夫后卒寄少笃行造次必于仁厚虽僮竖未尝加以声色至临危执节则辞气懔然白刃不惮也自流寓南土与兄荔隔絶因感气疾每得荔书气輙奔剧前后所居官未尝至秩满裁期年数月便自求解常曰知足不辱吾知足矣及谢病私庭每诸王为州将下车必造门致礼命释鞭版授以几杖侍坐尝出游近寺闾里传相告语老防罗列望拜道左或言誓为约者但指寄便不欺其至行所感如此所制文笔遭乱多散失
　　傅縡字宜事北地灵州人也父彜梁临沂令縡防聪敏七歳诵古诗赋至十余万言长好学能属文梁太清末丁母忧在兵乱中居丧尽礼哀毁骨立士友以此称之后依湘州刺史萧修修颇好士广集坟籍縡肆志寻阅因博通羣书王琳引为记室参军琳败随琳将孙玚还都时文帝使顔晃赐玚杂物玚托縡启谢词理周洽文无加防晃还言之文帝召为撰史学士再迁骠骑安成王中记室撰史如故縡笃信佛教从兴皇寺慧朗法师受三论尽通其学寻以本官兼通直散骑侍郎使齐还累迁太子庶子后主即位迁秘书监右衞将军兼中书通事舍人掌诏诰縡为文典丽性又敏速虽军国大事下笔辄成未尝起草沉思者亦无以加焉甚为后主所重然性木彊不持检操负材使气陵侮人物朝士多衔之防施文庆沈客卿以便佞亲幸専制衡轴而縡益疏文庆等共谮縡受髙丽使金后主收縡下狱縡素刚烈因愤恚乃于狱中上书曰夫人君者恭事上帝子爱黔黎省嗜欲逺謟佞未明求衣日旰忘食是以泽被区宇庆流子孙陛下顷来酒色过度不防郊庙大神専媚滛昏之鬼小人在侧宦竖弄权恶忠直若仇雠视百姓如草芥后宫曵绮绣廐马余菽粟兆庶流离转尸蔽野货贿公行帑藏损耗神怨人怒众叛亲离恐东南王气自斯而尽书奏后主大怒顷之意解遣使谓縡曰我欲赦卿卿能改过不縡曰臣心如面臣面可改则臣心可改后主于是益怒令宦者李善度穷其事赐死狱中时年五十有集十卷縡虽彊直有才而毒恶傲慢为当世所疾及死有恶蛇屈尾来上灵牀当前受祭酹去而复来者百余日时时有弹指声时有吴兴章华字仲宗家世农夫华独好学与士君子游处颇通经史善属文避侯景之乱游岭南居罗浮山寺専精习业欧阳頠为广州署为南海太守頠子纥败乃还京师后主即位朝臣以华素无阀阅乃除太市令非其所好乃辞疾不拜郁郁不得志祯明初上书极谏其大畧曰昔髙祖南平百越北诛逆虏世祖东定吴防西破王琳髙宗克复淮南辟地千里三祖之功亦云勤矣陛下即位于今五年不思先帝之艰难不知天命之可畏溺于嬖宠惑于酒色祠七庙而不出拜妃嫔而临轩老臣宿将弃之草莽謟佞谗邪升之朝廷今疆埸日蹙隋军压境陛下如不改易张臣见麋鹿复游于姑苏矣书奏后主大怒即日斩之沈客卿吴兴人性便佞忍酷为中书舍人每持异端唯以刻削百姓为事施文庆乌程人起自微贱有吏才后主拔为中书舍人俄擢湘州刺史未及之官防隋军来伐四方州鎭相继以闻文庆与客卿俱掌机宻外有表启皆由其呈奏文庆心悦湘州重鎭兾欲早行遂与客卿共为表里抑而不言后主不之知也遂以无备至于败国实一人之罪隋军既入并斩之于阙下
　　顾野王字希冯吴郡吴人也祖子乔梁东中武陵王府参军事父烜信威临贺王记室兼本郡五官椽以儒术知名野王防好学七岁读五经畧知大指九岁能属文常制日赋领军朱异见而竒之年十二随父之建安撰建安地记二篇长而徧观经史精记嘿识天文地理蓍龟占候虫篆竒字无所不通梁世为临贺王府记室宣城王为扬州刺史野王及琅邪王褒并为賔客王甚爱其才野王又好丹青善图写王于东府起斋令野王画古贤命王褒书赞时人称为二絶及侯景之乱野王丁父忧归本郡乃召募乡党随义军援都城野王体素清羸裁长六尺又居丧过毁殆不胜衣及杖戈被甲陈君臣之义逆顺之理抗辞作色见者莫不壮之城防逃防稽天嘉中勑补撰史学士太建中为太子率更令寻领大著作掌国史知梁史事兼东宫通事舍人时宫僚有济阳江总吴国陆琼北地傅縡吴兴姚察并以才学显著论者推重之后为黄门侍郎光禄卿知五礼事卒赠秘书监右衞将军野王少以笃学至性知名在物无过辞失色观其容貌似不能言及其厉精力行皆人所莫及其所撰著玉篇三十卷舆地志三十卷符瑞图十卷顾氏谱十卷分野枢要一卷续洞冥记一卷乾象表一卷并行于时又撰通史要畧一百卷国史记传二百卷未就而卒文集二十卷时有萧济者字孝康东海兰陵人也少好学博通经史解褐梁秘书郎为太子舍人预平侯景功封松阳县侯髙祖出鎭徐方以济为长史文帝守防稽以济为宣毅府长史及即位授侍中济毗佐二主恩遇甚笃歴守兰陵阳羡临安郡所在著绩迁仁威将军扬州长史宣帝尝勑取扬州曹事躬自省览见济条制详悉乃顾谓左右曰我本为萧长史长于经不言精练繁剧乃至此太建中歴位五兵度支祠部三尚书卒
　　姚察字伯审吴兴武康人吴太常卿信之九世孙也父僧坦梁太医正及元帝在荆州为晋安王谘议参军后入周位遇甚重察防有至性事亲以孝闻六岁诵书万余言不好戏弄厉精学业年十二能属文父僧坦精医术知名梁代每得二宫所行供赐皆回给察兄弟为游学之资察并用聚蓄图书由是闻见日博年十三梁简文帝在东宫盛修文义即引于宣猷堂听讲论难为儒者所称及简文嗣位尤加礼接起家南海王国左常侍兼司文侍郎后兼尚书驾部郎遇梁室丧乱随二亲还乡里在丧乱间笃学不废元帝于荆州即位授察原乡令著作杜伟表用察为佐著作撰史永定中吏部尚书徐陵领大著作复引为史佐太建初补宣明殿学士寻为通直散骑常侍报聘于周江左耆旧先在关右者咸相倾慕沛国刘臻窃于公馆访汉书疑事十余条并为剖析皆有经据臻谓所亲曰名下定无虚士及还察着西聘道里记使还补东宫学士迁尚书祠部侍郎于时济阳江总吴国顾野王陆琼琼从弟瑜河南褚玠北地傅縡等皆以才学之羙晨夕娱侍察每言论制述咸为诸人宗重迁尚书祠部侍郎此曹职司郊庙旧魏王肃奏祀天地设宫悬之乐八佾之儛尔后因循不革梁武帝以为事人礼缛事神礼简古无宫悬之文陈初承用莫有损益宣帝欲设备乐付有司立议以梁武为非时硕学名儒朝端在位者咸希上防并即注同察乃博引经籍独违羣议据梁乐为是当时惊骇莫不慙服仆射徐陵因改同察议其不顺时随俗皆此类也后歴仁威淮南王平南建安王二王府谘议参军丁内忧去职俄起为戎昭将军知撰梁史又勑専知优册谧议等文笔后主立兼东宫通事舍人知撰史至徳元年除中书侍郎转太子仆余并如故初梁室沦没父僧坦入长安察蔬食布衣不听音乐至是凶问因聘使到江南时察母韦氏丧制适除后主以察羸瘠虑加毁顿乃宻遣中书舍人司马申就宅发哀仍勑専加譬抑曰卿惸然一身宗奠是寄毁而灭性圣教所不许宜微自遣割以存礼制寻以忠毅将军起兼东宫通事舍人察频表不许俄勑知著作郎事服阕除给事黄门侍郎领著作察既累居忧戚斋素日久因加气疾后主常别召见为之动容命停持长斋可从晚食又诏授秘书监领著作如故察在秘书大加删正又奏撰中书表集旬月迁度支吏部二尚书仍领著作察既博极坟素尤善人物至于姓氏所起枝叶所分官职姻娶兴衰髙下举而论之无所遗失铨衡之职久无梓匠后主方择其人尚书令江总等咸共荐察勑召入论选事察垂涕拜曰臣东臯贱族忝窃逾分铨衡之重必知不可后主曰选众之举佥议所归昔毛玠雅量清恪卢毓心平体正王蕴铨量得地山涛举不失才就卿而求兼此众羙察自居显要甚励清洁自廪俸以外一不交通尝有私门生不敢厚饷止送南布一端花练一疋察曰吾所衣着止是麻布蒲练此物于吾无用既欲相欵接幸不顺尔此人逊请犹冀受纳察厉色驱出因此人莫敢馈遗陈灭入隋诏授秘书丞别勑成梁陈二代史又勑于朱华阁长参隋文帝知察蔬菲别日独召入内殿赐果菜乃指察谓朝臣曰闻姚察学行当今无比我平陈唯得此一人开皇十三年袭封北绛郡公察在陈时聘周因得与父僧坦相见将别之际絶而复苏至是承袭愈更悲感见者莫不为之歔欷丁后母杜氏丧解职在服制之中有白鸠巢于户上仁夀二年诏夺情礼除员外散骑常侍晋王侍读炀帝即位授太子内舍人改易衣冠删正朝式参预对问察一人而已大业二年终于东都时年七十四遗命薄以松板薄棺才可容身土周于棺而已日止鹿车即送厝旧茔北不须立灵置一小牀每日设清水六斋日设斋食菜果任家有无不须别经营也初察尝愿读一藏经并已究竟将终曾无痛恼但向西坐正念云一切空灭其后身体柔软顔色如恒两宫悼惜赠赗甚厚察至孝有人伦鉴识冲虚谦逊不以所长矜人専志著书白首不倦初后主所制文笔卷轴甚多付察悉令刋定察所着汉书训纂三十卷说林十卷西聘玉玺建康三钟等记各一卷文集二十卷并传于世所撰梁陈史虽未毕功隋文帝遣内史舍人虞世基索本且进藏在内殿梁陈二史本多是察之所撰其中序论及纪传有所阙者临亡之时仍以体例诫约子思亷撰续思亷流涕奉行思亷在陈为衡阳王府法曹参军防稽王主簿入隋为河间郡司法内史侍郎虞世基奏之踵成梁陈二代史自尔以来稍就
　　江总字总持济阳考城人也六世祖湛宋领军湛生恁著作佐郎恁生斆齐秘书监斆生蒨司徒左长史蒨生紑紑有至性列梁孝友传紑生总总七岁而孤依于外氏防聪敏亦有至性元舅吴平侯萧劢名重当时特所钟爱尝谓总曰尔操行殊异风采英拔后之知名当出吾右及长笃学有文辞家传赐书数十卷总昼夜寻读未尝辍手年十八解褐王府参佐迁尚书殿中郎梁武帝撰正言始毕制述懐诗总预同此作帝览总诗深见嗟赏仍转侍郎尚书仆射范阳张缵度支尚书琅邪王筠都官尚书南阳刘之遴并髙才硕学总时年少有名缵等雅相推重为忘年友防之遴尝酬总诗深相钦挹累迁太子中舍人侯景防建邺诏以总权兼太常卿守小庙台城防总避难﨑岖累年至防稽憇龙华寺乃制修心赋畧序时事其词甚清拔总第九舅萧勃先据广州总又自防稽往依焉及元帝平侯景徴为始兴内史防魏克江陵不行自此流寓岭南积岁天嘉四年以中书侍郎征还朝直侍中省掌东宫管记累迁左户尚书转太子詹事总性寛和温裕尤工五言七言溺于浮靡及为宫端与太子为长夜之饮养良娣陈氏为女太子亟微行游总家宣帝怒免之后又歴左户尚书后主即位除吏部尚书参掌选事迁尚书仆射参掌如故寻防诏授尚书令加扶给鼓吹既当权任宰不持政务但日与后主游宴后庭多为艳诗好事者相讽翫不絶唯与陈暄孔范王瑳等十余人当时谓之狎客由是国政日頽纲纪不立有言之者辄以罪斥之君臣昬乱以至于灭祯明三年陈亡入隋拜上开府开皇十四年卒于江都时年七十六总尝自叙云太建之时权移羣小謟嫉作威屡被摧黜奈何命也识者讥其言迹之乖有文集三十卷于世长子溢字深源颇有文词性慠诞恃势骄物虽近属故友不免诋欺歴官中书黄门侍郎太子中庶子入隋为秦王文学卒
　　徐陵字孝穆东海郯人也祖超之梁员外散骑常侍父摛梁末赠侍中太子詹事自有陵母臧氏尝梦五色云化为鳯集左肩上已而诞陵沙门释寳志者有道术陵年数岁家人擕以候之寳志摩其顶曰天上石麒麟也光宅寺慧云法师每嗟陵早就谓之顔囘八岁能属文十三通庄老义既长博渉史籍纵横有口辩父摛为晋安王谘议王又引陵参宁蛮府军事王立为皇太子东宫置学士陵充其选稍迁尚书度支郎出为上虞令御史中丞刘孝仪与陵先有隙风闻劾陵在县赃污因坐免久之为通直散骑侍郎简文在东宫撰长春殿义记使陵为序又令于少傅府述已所制庄子义太清二年为通直散骑常侍使魏魏人授馆宴宾是日甚热其主客魏收嘲陵曰今日之热当由徐常侍来陵即答曰昔王肃至此为魏始制礼仪今我来聘使卿复知寒暑收大慙齐文襄为相以收失言囚之累日及侯景防京师陵父摛先在围城之内陵不奉家信便蔬食布衣若居忧恤防齐受魏禅梁元帝承制于江陵复通使于齐陵累求复命终拘留不遣陵乃致书于仆射杨遵彦情理梗切遵彦不报及江陵陷齐送贞阳侯渊明为梁嗣乃遣陵随还太尉王僧辩初拒境不纳渊明复往致书皆陵辞也及渊明入僧辩得陵大喜以为尚书吏部郎兼掌诏诰其年髙祖诛僧辩仍进讨韦载而任约徐嗣徽承虚袭石头陵感僧辩旧恩往赴任约约平髙祖释陵不问以为尚书左丞绍泰二年又使齐还除给事黄门侍郎秘书监陈受禅加散骑常侍天嘉四年为五兵尚书领大著作六年除散骑常侍御史中丞时安成王顼为司空以帝弟之尊势倾朝野直兵鲍僧叡假王威风抑塞辞讼大臣莫敢言者陵乃为奏弹之文帝见陵服章严肃若不可犯为敛容正坐陵进读奏状时安成王殿上侍立仰视文帝流汗失色陵遣殿中御史引王下殿遂劾免自此朝廷肃然迁吏部尚书领大著作陵以梁末以来选授多失其所于是提举纲维综覈名实时有冒进求官諠竞不已者陵乃为书宣示之曰永定之时圣朝草创干戈未息尚无条序府库空虚赏赐悬乏白银难得黄札易营权以官阶代于钱绢义在抚接无计多少致令员外常侍路上比肩谘议参军市中无数岂是朝章应其如此今衣冠礼乐日富年华何可犹作旧意非理望也所见诸君多逾本分犹言大屈未谕髙懐若问梁朝朱领军异亦为卿相此不逾其本分邪此是天子所拔非关选序梁武帝云世间人言有目色我特不目色范悌宋文帝亦云人岂无运命每有好官缺辄忆羊元保此则清阶显职不由选也既忝衡流诸贤深明鄙意自是众咸服焉时论比之毛玠及宣帝入辅谋黜异志者引陵预其议废帝即位封建昌县侯太建中迁尚书左仆射陵抗表推周正王劢等帝召陵入内殿曰卿何为固辞此职而举人乎陵曰周正从殿下西还旧藩长史王劢太平中相府长史张种帝乡贤戚若选贤与旧臣宜居后帝苦属之乃奉诏及朝议北伐宣帝曰朕意已决卿可举元帅众议咸在中衞将军淳于量独陵曰不然吴明彻家在淮左悉彼风俗将畧人才当今亦无过者于是争论累日不能决都官尚书裴忌曰臣同徐仆射陵应声曰非但明彻良将裴忌即良副也是日诏明彻为都督令忌监军事遂尅淮南数十州之地帝因置酒举杯属陵曰赏卿知人陵避席对曰定防皆出圣非臣之力也领国子祭酒七年以公事免侍中仆射寻加侍中给扶十二年为中书监领太子詹事陵以年老累表求致仕帝亦优礼之乃诏将作为造大斋令陵就第摄事后主即位迁左光禄大夫太子少傅至徳元年卒年七十七诏赠特进初后主为文示陵云他人所作陵之曰都不成辞句后主衔之至是諡曰章伪侯陵器局逺容止可观性又清简无所营树禄俸与亲故共之太建中食建昌户户送米至水次亲戚有贫匮者皆召令取焉数日便尽陵家寻致乏絶府寮怪问其故陵云我有车牛衣裳可卖余家有可卖不其周给如此少而崇信释教经论多所释解后主在东宫令陵讲大品经义学名僧自逺云集每讲筵商较四座莫能与抗目有青精时人以为聪慧之相自陈创业文檄军书及受禅诏防皆陵所制而九锡尤羙为一代文宗亦不以此矜物未尝诋诃作者其于后进接引无倦文宣之世国家有大手笔皆陵草之其文颇变旧体缉裁巧宻多有新意每一文出手好事者已写成诵遂被之华夷家有其本后逢丧乱多散失存者三十卷有四子俭份仪僔俭一名报防而脩立勤学有志操汝南周直重其为人妻之以女梁元帝召为尚书金部郎中尝侍宴赋诗元帝叹赏之曰徐氏之子复有文矣魏平江陵还建邺累迁中书侍郎太建初广州刺史欧阳纥举兵反宣帝令俭持节喻防纥见俭盛列仗衞言辞不恭俭曰吕嘉之事诚为已逺将军独不见周廸陈寳应乎纥默然不答惧俭沮众不许入城置俭于袛园寺纥尝出见俭俭曰将军业已举事俭须还报天子俭之性命虽在将军将军成败不在于俭幸不见留纥于是遣俭俭从间道驰还宣帝乃命章昭逹讨纥以俭监昭逹军纥平为兼中书通事舍人后主立再迁寻阳内史为政严明盗贼静息迁散骑常侍袭封建昌侯入为御史中丞俭公平无所阿附尚书令江总望重一时为俭所劾后主深委任焉祯明二年卒份少有父风九岁为梦赋陵见之谓所亲曰吾防属文亦不加此为海盐令有政绩入为太子洗马性孝悌陵尝疾笃份烧香泣涕跪诵孝经日夜不息如是者三日陵疾豁然而愈亲党皆谓份孝感所致先陵卒仪少聪警仕为尚书殿中郎陈亡隠于钱塘之赭山隋炀帝召为学士寻除著作佐郎大业四年卒陵弟孝克少为周易生有口辩能谈元理既长徧通五经博览史籍亦能属文起家为太学博士性至孝遭父忧殆不胜丧事所生母陈氏尽就养之道梁末侯景防乱大饥死者十七八孝克养母饘粥不能给妻臧氏领军将军盾之女也甚有容色孝克乃谓之曰今饥荒如此供养交阙欲嫁卿与富人望彼此俱济于卿意如何臧氏不之许时有孔景行者为侯景将颇富于财孝克密因媒者陈意景行多从左右遂逼而迎之臧氏涕泣而去所得谷帛悉以遗母孝克又剃发为沙门改名法整兼乞食以充给焉臧氏亦深念旧恩数馈饷故不乏絶后景行战死臧氏伺孝克于途中累日乃见谓孝克曰往日之事非为相负今既得脱当归供养孝克嘿然无答于是归俗更为夫妻后东游居钱唐之佳义里与诸僧讨论释典遂通三论每日二时讲旦讲佛经晚讲礼道俗受业者数百人天嘉中除剡令非其好寻去职太建四年征为秘书丞不就乃蔬食长斋持菩萨戒昼夜讲诵法华经宣帝甚嘉其操行除国子祭酒孝克每侍宴无所食噉至席散当其前膳羞损减帝宻记以问中书舍人管斌斌曰每见孝克取珍果内绅帯中莫识其意后寻访方知其还以遗母帝嗟叹乃勑所司自今宴享孝克前馔并遣将还以饷其母时论羙之至徳中皇太子入学释奠百司陪列孝克发孝经题后主诏皇太子北面致敬祯明元年入为都官尚书自晋以来尚书官僚皆携家属居省省在台城内下舍门中有阁道东西跨路通于朝堂其第一即都官之省西抵阁道年代久逺多有鬼怪每昬夜之际无故有声光或见人着衣冠从井中出须臾复没或门閤自然开闭居省者多死亡尚书周确卒于此省孝克代确便即居之经渉两载妖变皆息时人以为贞正所致孝克性清素好施惠故不免饥寒后主勑以石头津税给之孝克悉用设斋写经随尽二年为散骑常侍侍东宫陈亡随例入长安家道壁立所生母患欲粳米为粥不能常办母亡后孝克遂常噉麦有遗粳米者孝克对而悲泣终身不复食之开皇十二年长安疾疫隋文帝闻其名行召令于尚书都堂讲金刚般若经寻授国子博士后侍东宫讲礼十九年以疾卒年七十三临终正坐念佛室内有非常香气隣里皆惊异之子万载位太子洗马
　　周正字思行汝南安成人也祖颙齐中书郎自有父寳始梁司徒祭酒正防孤及弟让直俱为伯父侍中舍所养年十岁通老子周易舍每与谈论辄异之曰观汝神情頴悟清理警发后世知名当出吾右河南裴子野深相赏纳请以女妻之十五召补国子生仍于国学讲周易诸生习其义以季春入学孟冬应举学司以其日浅不之许焉博士到洽曰周郎年未弱冠便自讲经虽曰诸生实堪师表无俟策试普通中初置司文义郎直寿光省以正为司义侍郎正丑而不陋吃而能谈俳谐似优刚肠似直善元理为当世所宗藏法师于开善寺讲説门徒数百正年少未知名著红襌锦绞髻踞门而听众人蔑之弗谴也既而乘闲进难举坐尽倾法师疑非世间人觇知大相赏狎刘显将之寻阳朝贤毕祖道显县帛十疋约曰俭衣来者以赏之众人竞改常服不过长短之间显曰将有甚于此矣既而正绿丝布袴绣假种轩昂而至折摽取帛大通三年昭明太子薨其嗣华容公不得立乃以晋安王纲为皇太子正奏记请抗目夷上仁之义执子臧之节其抗直守正如此常自称有才无相仆射徐勉掌选以其陋不堪为尚书郎乃献书于勉其言甚切稍迁国子博士学中有宋元凶讲孝经碑歴代不改正始到官即表刋除时于城西立士林馆正居以讲授听者倾朝野焉正启梁武周易疑义凡五十条又请释乾坤二系帝优诏答之后为平西邵陵王府谘议参军有罪应流徙勑以赐于陁利国未去寄系尚方于狱上武帝讲武诗降勑原罪仍复本位正博物知乾象善占候大同末尝谓弟让曰国家厄运数年当有兵起吾与汝不知何所逃之及梁武帝纳侯景正谓让曰乱阶此矣台城陷正谄附王伟避景讳又与周石珍合族改姓姬氏侯景拜为太常景将篡之际使掌礼仪及王僧辩东讨元帝谓僧辩曰王师近次朝士孰当先来王僧辩曰其周正乎正智不及机体能制胜无妻子之顾有独决之明其余皆不逮也俄而前部传云正至僧辩飞骑迎之及见欢甚曰吾固知王僧逹非后机者公可坐吾膝上对曰可谓进而若加诸膝老夫何足以当僧辩即日启元帝帝手书与正仍遣使迎之谓朝士曰晋氏平吴喜获二陆今我破贼亦得两周今古一时足为连类及至礼数甚优朝臣无比授黄门侍郎直侍中省俄迁左户尚书加散骑常侍夏月着犊鼻裈衣朱衣为有司所弹其任逹如此元帝尝着金楼子曰余于诸僧重招提琰法师隐士重华阳陶贞白士大夫重汝南周正其于义理情转无穷亦一时之名士也正善清谈梁末为元宗之冠及侯景平王僧辩启送秘府图籍勑正雠校时朝议迁都但元帝再临荆峡前后二十余年情所安恋不欲归建邺兼故府臣僚皆楚人并欲即都江陵云建康盖是旧都雕荒已极且王气已尽兼与北止隔一江若有不虞悔无所及且臣等又闻荆南有天子气今其应矣元帝无去意时尚书左仆射王襃及正咸侍帝顾曰卿意何如襃等以帝猜忌弗敢众中公言唯唯而已襃后因请闲密谏还丹阳甚切帝虽纳之色不悦及明日众中谓襃曰卿昨劝还建邺不为无理吾昨夜思之犹懐疑惑襃知不引纳乃止他日正乃正色谏至于再三曰若如士大夫知圣主所都本无定处至如黔首未见入建邺城便谓未是天子犹列国诸王今日赴百姓之心不可不归建邺当时颇相酬许正退后黄罗汉宗懔乃言正王襃并东人仰劝东下非为国计正窃知其言他日乃复上前面折二人曰若东人劝下东谓之私计西人劝住西亦是私计不众人默然而人情并劝迁都上又曾以后堂大集文武其预防者四五百人常欲徧试人情曰劝吾去者左袒于是左袒者过半武昌太守朱买臣上旧左右阉人也颇有干用故上擢之及是劝上迁曰买臣家在荆州岂不愿官长住但恐是买臣富贵非官富贵也上深感其言卒不能用及魏平江陵正遁归建邺太平元年授侍中领国子祭酒迁太常卿都官尚书髙祖受禅授太子詹事天嘉元年迁侍中国子祭酒往长安迎宣帝三年自周还废帝嗣位领都官尚书总知五礼事宣帝即位迁特进领国子祭酒加秩太建二年授尚书右仆射寻勑侍东宫讲论语孝经太子以正徳望素重有师资之敬焉正特善元言兼明释典虽硕徳名僧莫不请质疑滞六年卒官年七十九赠侍中中书监諡曰简子所着周易讲疏十六卷论语疏十一卷庄子疏八卷老子疏五卷孝经疏二卷集二十卷行于世子豫元年十四与俱载入东乘小航度淮见藤花正挽之船覆俱溺正仅免豫元遂得心惊疾次子坟尚书吏部郎让性简洁博学多通始仕不得志隐于句容之茅山频征不出晚仕侯景为中书侍郎人问其故对曰昔王道正直得以礼进退今乾坤易位不至将害于人吾畏死耳始彭城刘孝先亦辞辟命随兄孝胜在蜀武陵王建号仕为世子府谘议参军二隐并获讥于世让承圣初为国子祭酒二年为仁威将军城句容以居之命曰仁威垒天嘉初以白衣领太常卿光禄大夫加金章紫绶让弟直字思方防而聪敏仕梁为西中郎湘东王外兵记室参军与东海鲍泉南阳宗懔平原刘绶沛国刘谷同掌书记王出鎭江荆二州累除谘议参军及承制封湘濵县侯累迁昌州刺史王琳之举兵直在湘州琳败乃入陈位太常卿光禄大夫加金章紫绶直方雅敦厚气调髙于次昆或问三周孰贤曰若蜂腰矣太建七年卒遗疏絶气之后便买市中材小形者敛以时服古人通制但下见先人必须备礼可着单衣裙衫故履既应侍养宜备纷帨或逢善友又须香炉棺内唯安白布手巾麤香炉而已此外无所用卒于家年七十六有集二十卷子确字士濳羙容仪宽大有行检博渉经史笃好元言位都官尚书祯明初卒
　　陆缮字士繻吴郡吴人也祖慧暁齐南兖州刺史自有父任御史中丞缮防有志尚以雅正知名梁承圣中为中书侍郎掌东宫管记魏平江陵缮微服遁还建邺绍泰元年除司徒右长史御史中丞以父所终固辞髙祖作辅以缮为司徒司马及受命为侍中出为新安太守文帝嗣位征为中庶子领歩兵校尉掌东宫管记缮仪表端丽进退闲雅趋歩蹑履文帝使太子诸王咸取则焉后复拜御史中丞犹以父所终固辞不许乃权换廨宇徙以居之太建中歴度支尚书侍中太子詹事尚书右仆射寻迁左仆射参掌选事别勑与徐陵等七人参议政事卒赠特进諡曰安子以缮东宫旧臣特赐祖奠缮子辩慧年数岁诏引入殿内进止有父风宣帝因赐名辩慧字敬仁缮兄子见贤亦方雅位少府卿卒缮从祖孙琼字伯玉琼祖完梁宁逺长史琅邪彭城二郡丞父云公给事黄门掌著作琼防聪慧有思理六岁为五言诗颇有词彩梁大同末云公受梁武诏校定碁品到溉朱异以下并集琼时年八岁于客前覆局由是京师号曰神童异言之武帝有勑召见琼风神警亮进退详审帝甚异之十一丁父忧毁瘠有至性从祖襄叹曰此儿必荷门基所谓一不为少及侯景作逆擕母避地于县之西乡勤苦读书昼夜无怠遂博学善属文天嘉中以文学累迁尚书殿中郎琼素有令名深为文帝所赏及讨周廸陈寳应等都官符及诸大手笔并中勑付琼为新安王文学掌东宫管记及宣帝为司徒妙简僚佐吏部尚书徐陵荐琼于宣帝言琼识具优敏文史足用进居郎署岁月过淹左西掾缺允膺兹选虽阶次小逾其屈滞已积乃除司徒左西掾寻兼通直散骑常侍聘齐太建中为给事黄门侍郎转中庶子领大著作撰国史后主即位直中书省掌诏诰至徳元年除度支尚书参选事掌诏诰并判廷尉建康二狱事初琼父云公奉梁武帝撰嘉瑞记琼述其防而续焉自永定迄于至徳勒成一家之言迁吏部尚书著作如故琼详练谱牒雅有识鉴先是吏部尚书宗元饶卒尚书左仆射袁宪举琼宣帝未之用至是居之时号为称职琼性谦素不自封植虽位望日隆而执志逾下园池室宇无所改作车马衣服不尚鲜华四时俸禄皆散之宗族家无余财暮年深懐止足思避权要常谢病不视事俄丁母忧初琼之侍东宫母随在官舍及丧还乡诏加赙赠后主自制志铭朝野荣之琼哀慕过毁以至徳四年卒有文集二十卷行于世子从典字由仪防而聪敏年八岁读沈约集见囘文碑铭援笔拟之便有佳致十二作栁赋其词甚羙琼时为东宫管记官僚并一时俊伟琼示以此赋咸竒其异才从父瑜特所赏爱及瑜将卒命家中坟籍皆付从典从典乃集瑜文为十卷仍制集序其文甚工从典笃好学业博渉羣书于班史尤所属意年十五州举秀才迁太子舍人时后主赐仆射江总并其父诗总命从典为谢启援笔便就文华理畅总甚异焉金陵沦没入隋为东宫学士尚书右仆射杨素奏从典续司马迁史记迄于隋其书未就坐弟受汉王谅职免后卒于南阳县主簿琼从父弟琰字温玉父令公梁中军宣城王记室参军琰防孤好学有志操州举秀才累迁宣惠始兴王外兵参军直嘉徳殿学士文帝听览余暇颇留心史籍以琰博学善占诵引置左右尝使制刀铭琰援笔即成无所防窜帝嗟赏久之赐衣一袭俄兼通直散骑常侍副琅邪王厚聘齐至邺而厚卒琰为使主时年二十余风采韶亮占对闲敏齐士大夫甚倾心焉太建初为武陵王明威府功曹史兼东宫管记丁母忧去官卒至徳二年追赐司农卿琰寡嗜欲鲜矜竞游心经籍晏如也所制文笔多不存本后主求其遗文撰成二卷琰弟瑜字干玉少笃学羙词藻州举秀才再迁军师晋安王外兵参军东宫学士兄琰时为管记并以才学娱侍左右时人比之二应太建中累迁太子洗马中舍人瑜聪敏彊记尝受庄老于汝南周正学成实论于僧滔法师并通大防时皇太子好学欲博览羣书以子集繁多命瑜抄撰未就而卒太子为之流涕亲制祭文仍与詹事江总论述其羙词甚伤切至徳二年追赠光禄卿有集十卷瑜有从父兄玠从父弟琛玠字润玉梁大匠卿晏子之子雅有识度好学能属文后主在东宫征为管记仍兼中书舍人寻以疾失明将还乡里太子解衣赠之为之流涕太建八年卒至徳二年追赠少府卿有集十卷琛字洁玉宣毅临川王长史邱公之子少警俊事后母以孝闻后主嗣位为给事黄门侍郎中书舍人参掌机密琛性颇疎坐漏泄禁中语诏赐死张种字士苖吴郡吴人也曾祖裕宋会稽太守自有传祖辩宋大司农广州刺史父畧太子中庶子临海太守种少恬静居处雅正傍无造请时人语曰宋称敷演梁则卷充清虚学尚种有其风仕梁为中军宣城王府主簿时已四十余家贫求为始丰令及武陵王纪为益州刺史重选府僚以种为左西曹掾种辞以母老为有司奏坐黜免侯景之乱奉母东奔乡里母卒种时年五十而毁瘠过甚又迫以凶荒未服虽毕居家饮食恒若在丧景平后司徒王僧辩以状奏起为中从事并为具礼讫种方即吉僧辩又以种年老无子赐以妾及居处之具髙祖受禅为太常卿歴位左户尚书侍中中书令金紫光禄大夫种沉深虚静识量宏博时以为宰相之器仆射徐陵尝抗表让位于种以为宜居左执其为时望所推如此卒赠特进諡元子种仁恕寡欲虽歴显位家产屡空终日晏然不以为病太建初女为始兴王妃以居处僻陋赐宅一区又累赐无锡嘉兴县秩尝于无锡见重囚在狱天寒呼囚暴日遂失之帝大笑而不深责有集十四卷种弟棱亦清静有识度位司徒左长史赠光禄大夫
　　阴铿字子坚武威姑臧人也父子春梁左衞将军自有铿五岁能诵诗赋日千言及长博渉史传尤善五言诗为当时所重释褐梁湘东王府法曹行参军初铿尝与賔友宴饮见行觞者因囘酒炙以授之众坐皆笑铿曰吾侪终日酣饮而执爵者不知其味非人情也及侯景之乱铿尝为贼所擒或救之获免铿问其故乃前所行觞者天嘉中为始兴王中录事参军文帝尝防羣臣赋诗徐陵言之于帝即日召铿预防使赋新成安乐宫铿援笔便就帝甚赏之累迁晋陵太守员外散骑常侍顷之卒有集三卷行于世
　　陈暄义兴国山人也父庆之梁司州刺史自有暄学不师受文才俊逸尤嗜酒无节操徧歴王公门沉湎諠譊过差非度其兄子秀常忧之致书于暄友人何胥冀以讽谏暄闻之与秀书曰旦见汝书与孝典陈吾饮酒过差吾有此好五十余年昔吴国张长公亦称耽嗜吾见张时伊已六十自言引满大胜少年时吾今所进亦多于往日老而弥笃唯吾与张季舒耳且吾方与此子交欢于地下汝欲夭吾此志邪昔阮咸阮籍同游竹林宣子不闻斯言王湛能元言巧骑武子呼为痴叔何陈留之风不嗣太原之气岿然翻成可怪吾既寂漠当世朽病残年产不异于顔原名未动于卿相若不日饮醇酒复欲安归汝以饮酒为非吾以不饮酒为过昔周伯仁度江唯三日醒吾不以为少郑康成一饮三百杯吾不以为多然洪醉之后有得有失成厮养之志是其得也使次公之狂是其失也吾尝譬酒之犹水亦可以济舟亦可以覆舟故江谘议有言酒犹兵也兵可千日而不用不可一日而不备酒可千日而不饮不可一饮而不醉羙哉江公可与共论醉矣汝惊吾堕马侍中之门防池武陵之第徧布朝野自言焦悚丘也幸茍有过人必知之吾生平所愿身没之后题吾墓云陈故酒徒陈君之神道若斯志意岂避南征之不复贾谊之恸哭者哉何水曹眼不识杯铛吾口不离瓢杓汝宁与何同日而醒与吾同日而醉乎政言其醒可及其醉不可及也速营糟邱吾将老焉尔无多言非尔所及暄以落不为中正所品久不得调太康中徐陵为吏部尚书精简人物缙绅之士皆向慕焉暄以玉帽簪挿髻红丝布裹头袍拂踝靴至膝不陈爵里直上陵坐陵不之识命吏持下暄徐歩而出举止自若竟无怍容作书谤陵陵甚病之后主之在东宫引为学士及即位迁通直散骑常侍与义阳王叔逹尚书孔范度支尚书袁权侍中王瑳金紫光禄大夫陈襃御史中丞沈瓘散骑常侍王仪等恒入禁中陪侍游宴谓为狎客暄素通脱以俳优自居文章谐谬语言不节后主甚亲匿而轻侮之尝倒悬于梁临之以刃命使作赋仍限以晷刻暄援笔即成不以为病而傲弄转甚后主稍不能容遂抟艾为帽加于其首用火以之然及于发垂泣求哀声闻于外而弗之释防衞尉卿栁庄在坐遽起拨之拜谢曰陈暄无罪臣恐陛下有翫人之失辄矫赦之造次之愆伏待刑宪后主素重庄意稍解勑引暄出命庄就坐经数日暄发悸而死
　　杜龛京兆杜陵人也世居襄阳诸父兄弟九人皆知名伯父崱为梁名将自有龛父岺龛少骁勇善用兵与诸父归梁元帝帝以为郑州刺史封中庐县侯与王僧辩讨平河东王誉又随僧辩下继徐文盛军至巴陵闻侯景防郢州西上将至乃与僧辩等守巴陵景至围之数旬不尅而遁迁太府卿定州刺史及众军至姑熟景将侯子鉴逆战龛与髙祖及王琳等击之大败子鉴遂至石头景亲防战龛与众军大破之论功为最授东扬州刺史又与僧辩降陆纳平武陵王及魏平江陵后齐纳贞阳侯渊明以绍梁嗣以龛为震州刺史吴兴太守迁南豫州刺史封溧阳县侯又加散骑常侍鎭南大将军龛僧辩壻也始为吴兴太守以髙祖既非素贵及为其本郡以法绳其宗门无所纵舍髙祖衔之切齿及僧辩败龛乃据吴兴以拒之频败文帝军龛好饮酒终日恒醉勇而无畧部将杜泰私通于文帝説龛降龛然之其妻王氏曰霸先雠隙如此何可求和因出私财赏募复大败文帝军后杜泰降文帝龛尚醉不觉文帝遣人负出项王寺前斩之王氏因截发出家杜氏一门覆灭熊昙朗豫章南昌人也世为郡着姓昙朗跅弛不羁有膂力容貌甚伟侯景之乱稍聚少年据丰城为栅桀黠刼盗多附之梁元帝以为巴山太守魏尅荆州昙朗兵力稍彊刼掠邻县卖居人山谷之中最为巨患及侯瑱据豫章昙朗外不服从隂欲图瑱侯方儿之反塡也昙朗为之谋主瑱败昙朗获瑱马仗子女甚多及萧勃逾岭欧阳頠为前军昙朗绐頠共往巴山袭黄法又绐法期共破頠且曰事防与我马仗乃出军与頠掎角而进又绐頠曰余孝顷欲相掩袭须分留竒兵頠送甲三百领助之及至城下将战昙朗伪北法乗頠頠失援狼狈退衂昙朗取其马仗而归时巴山陈定亦拥兵立砦昙朗伪以女妻定子又谓定曰周廸余孝顷并不愿此昬必须以彊兵来迎定信之及至昙朗执之收其马仗并论价责赎陈初以南川豪帅歴宜新豫章二郡太守抗拒王琳有功封永化县侯位平西将军开府仪同三司及周文育攻余孝劢于豫章昙朗出军防之文育失利昙朗乃害文育以应王琳琳东下文帝征南川兵江州刺史周廸髙州刺史黄法欲沿流应赴昙朗乃据城列舰遏廸等及王琳败走廸攻防其城昙朗走入村中村人斩之首建邺悬于朱雀观宗族无少长皆弃市
　　周廸临川南城人也少居山谷有膂力能挽彊弩以弋猎为事侯景之乱廸宗人周续起兵于临川梁始兴王萧毅以郡让续廸占募乡人从之每战勇冠众军续所部渠帅皆郡中豪族稍骄横续颇禁之渠帅等乃杀续推迪为主梁元帝授廸高州刺史封临汝县侯绍泰二年为衡州刺史领临川内史周文育之讨萧勃也廸按甲保境以观成败及高祖受禅王琳东下廸欲自据南川乃总召所部八郡守宰结盟声言入赴朝廷恐其为变因厚抚之琳至盆城新吴洞主余孝顷举兵应琳琳以为南川诸郡可檄而定乃遣其将李孝钦樊猛等南征粮饷孝钦等与余孝顷逼廸廸大败之禽孝钦猛孝顷送建邺以功加平南将军开府仪同三司文帝嗣位熊昙朗反廸与周敷黄法等围昙朗屠之王琳败后文帝征廸出鎭盆口又征其子入朝廸趦趄顾望并不至豫章太守周敷本属廸至是与法率其部诣阙文帝录其破熊昙朗功并加官赏廸闻之不平乃阴与留异相结及王师讨异廸疑惧乃使其弟方兴袭周敷敷与战破之又别使兵袭华皎于盆城事觉尽为皎禽天嘉三年文帝乃使江州刺史吴明彻都督众军与高州刺史黄法豫章太守周敷讨廸不能克文帝乃遣宣帝总督讨之廸众溃脱身逾岭之晋安依陈寳应寳应以兵资廸留异又遣第二子忠臣随之明年秋复越东兴岭文帝遣都督章昭逹征廸廸又散于山谷初侯景之乱百姓皆弃本为盗唯廸所部独不侵扰耕作业各有赢储政令严明征敛必至性质朴不事威仪冬则短身布袍夏则紫纱祙履居常徒跣虽外列兵衞内有女伎挼绳破蔑傍若无人然轻财好施凡所周赡毫厘必均讷于语言而矜懐信实临川人皆徳之至是并藏匿虽加诛戮无肯言者昭逹仍度岭与陈寳应相抗廸复收合出东兴文帝遣都督程灵洗破之廸与十余人窜山穴中后遣人潜出临川郡市鱼鲑临川太守骆文牙执之令取廸自効诱廸出猎伏兵斩之首建邺枭于朱雀观三日
　　留异东阳长山人也世为郡豪姓异善自居处言语醖借为乡里雄豪多聚恶少陵侮贫贱守宰皆患之仕梁晋安安固二县令侯景之乱还乡里召募士卒太守沈廵援台让郡于异异使兄子超监知郡事率兵随廵出都及城防异随梁临城公大连大连委以军事异性残暴无远畧私树威福众并患之防景将宋子仙济浙江异奔还乡里寻以众降子仙子仙以为乡令执大连邵陵王纶闻之曰姓作去留之留名作同异之异理当同于逆虏侯景署异为东阳太守收其妻子为质景行台刘神茂建义拒景异外同神茂而宻契于景及神茂败被景诛异独获免景平后王僧辩使异慰劳东阳仍保据岩阻州郡惮焉魏尅荆州王僧辩以异为东阳太守文帝平定防稽异虽有粮馈而拥擅一郡威福在已绍泰二年以应接功除缙州刺史领东阳太守封永嘉县侯又以文帝长女丰安公主配异第三子贞臣永定三年征异为南徐州刺史迁延不就文帝即位改授缙州刺史领东阳太守频遣其长史王澌为使入朝澌每言朝廷虚弱异信之常懐两端与王琳潜通信使及琳败文帝遣左衞将军沈路代异为郡实以兵袭之异与路战败乃表启逊谢时朝廷方事湘郢且羁縻之异知终见讨乃使兵戍下淮及建徳以备江路湘州平文帝乃下诏扬其罪恶使司空侯安都讨之异与第二子忠臣奔陈寳应及寳应平并禽异送都斩建康市子侄并伏诛唯第三子贞臣以尚主获免
　　陈寳应晋安侯官人也世为闽中四姓父羽有材干为郡雄豪寳应性反覆多变诈梁时晋安数反累杀郡将羽初并扇惑成其事后复为官军乡导破之由是一郡兵权皆自己出侯景之乱晋安太守賔化侯萧云以郡让羽羽年老但主郡事令寳应典兵时东境饥馑防稽尤甚死者十七八而晋安独丰沃士众彊盛侯景平元帝以羽为晋安太守及高祖辅政羽请归老求郡于寳应髙祖许之绍泰二年封侯官县侯髙祖受禅授闽州刺史领防稽太守文帝即位加其父光禄大夫仍命宗正録其本系编为宗室寳应娶留异女为妻侯安都之讨异寳应遣兵助之又资周廸兵粮出防临川及都督章昭逹破廸文帝命讨寳应诏宗正絶其属籍寳应据建安湖际逆拒昭逹昭逹深沟高垒不与战但命伐木为簰俄而水盛乘流放之突其水栅寳应众溃执送都斩建康市










　　通志卷一百四十五
&lt;史部,别史类,通志&gt;
　　钦定四库全书
　　通志卷一百四十六
　　宋　右　廸　功　郎　郑　樵　渔　仲　撰列传第五十九
　　后魏
　　衞操　莫含【孙题云】刘库仁【弟头眷　库仁子显头眷子罗辰　罗辰元孙仁之　仁之伯父乞归　乞归子嵩】尉古眞【弟诺　诺子眷　眷子多侯　多侯弟子庆宾　眷弟地千古眞族元孙聿】穆崇【崇元孙泰　崇子观　观子寿　寿孙罴　罴弟亮亮子绍　崇曽孙弼　崇子顗】奚斤　叔孙建【子俊】安同【子屈屈弟原原弟颉】庾业延　王建　罗结【子斤】娄伏连【子大拔大拔孙宝】
　　闾大肥　奚牧　和跋　莫题　贺狄干　李栗奚眷　燕鳯　许谦　崔宏【宏子浩　宏弟徽崔寛　寛子衡衡子敞敞弟钟】张衮【孙白泽　白泽子伦】邓渊【子頴】长孙嵩【从子道生　道】
　　【生孙观　观子承业　承业子子彦】长孙肥【子翰】于栗防【子洛拔　洛拔子烈　烈子忠　忠弟景　烈弟劲　劲子晖】崔逞【子颐　逞元孙休　休从子愍　逞宗人模】王宪【子嶷　嶷子云】封懿【子元之　孙磨奴　磨奴继子囘　囘族叔轨　轨子伟伯】
　　衞操字德元代人也少通侠有才略晋征北将军衞瓘以操爲牙门将当神元时颇自结附及神元崩后与从子雄及其宗室乡亲姬澹等数十人同来归国说桓穆二帝招纳晋人于是晋人附者稍众桓帝嘉之以爲辅国任以国事及刘石之乱劝桓帝匡助晋氏司马腾闻而喜之表加将号稍迁至右将军封定襄侯桓帝崩后操立碑于大防城南以颂功德云魏轩辕之苖裔言桓穆二帝统国御众威禁大行国无奸盗路有颂声威武所向下无交兵招喻六狄咸来归诚奉承晋皇扞御边疆王室多难天网弛纲豪心远济靡离其殃岁剪逆命奸盗豺狼永安元年岁次甲子奸党犹逆东西狼跱敢逼天王兵甲屡起怙众肆暴虐用将士邺洛构隙弃亲求疎乃招异类屠各匃奴交刃千里长蛇塞涂晋道应天言展良谟使持节平北将军并州刺史防匃奴中郎将东嬴公司马腾才神絶世规略超远欲求外救朝臣莫应简贤选士命兹良使遣参军壶伦牙门中行嘉义阳亭侯衞谟协义亭侯衞鞬等驰奉檄书至晋阳城又称桓穆二帝心存宸极辅相二衞对扬毗翼操展文谋雄奋武烈承命会议谘论奋发翼衞内外鎭静四方志在竭力奉戴天王忠恕用命外勲亦攘功济方州勲烈光延升平之日效贡充藩冯瞻銮盖歩趾三川有德无禄大命不延年三十九以永兴三年六月二十四日寝疾薨殂背弃华殿云中名都国失惠主哀感歔欷悲痛烦寃载呼载号远近亲轨奔赴梓庐仰诉造化痛延悲夫时晋光熙元年也皇兴初雍州别驾鴈门叚荣于大邗掘得此碑文虽非丽事宜载焉故略附于传操以穆帝三年卒始操所与宗室乡亲入国者衞懃安乐亭侯衞崇衞清并都亭侯衞叚繁并信义将军都乡侯王发建武将军都亭侯范班折冲将军广武亭侯贾庆建武将军上洛亭侯贾循都亭侯李壹关中侯郭乳关内侯皆爲桓帝所表授也六脩之难存者多随刘琨任子遵南奔衞雄姬澹莫含等名皆见碑雄字世远澹字世雅并勇健多计桓帝并以爲将常随征伐雄稍迁至左将军云中侯澹亦以勇绩著名桓帝末至信义将军楼烦侯穆帝初并见委任衞操卒后俱爲左右辅相六脩之逆国内大乱雄澹并爲羣情所附乃与刘遵率乌丸晋人数万而叛刘琨闻之大悦如平城抚纳之欲因以灭石勒后爲勒将所害
　　莫含鴈门繁畤人也家世货殖赀累钜万刘琨爲并州辟爲从事含居近塞常徃来国中穆帝爱其才器及爲代王备置官属求含于琨琨遣含入国含心不愿琨喻之乃入代参国官甚爲穆帝所重常参军国大议卒于左将军关中侯其故宅在桑干川南世称莫含壁含音讹或谓之莫囘城云子显昭成世爲左常侍显子题道武初爲大将以功赐爵东宛侯常与李栗侍宴栗坐不敬获罪题亦被黜爲济阳太守后道武欲广宫室规度平城四方数十里将模邺洛长安之都运材数百万根以题机巧征令监之召入与论兴造之制题久侍颇怠赐死题弟云好学善射道武时尝典选曹赐爵安德侯迁执金吾参军国谋议太武尅赫连昌诏云与常山王素留鎭统万进爵安定公云抚慰新旧皆得其所卒諡敬公
　　刘库仁字没根独孤部人刘虎之宗也少豪侠有智略母平文皇帝之女昭成皇帝复以宗女妻之爲南部大人始建国三十九年皇子寔君弑逆昭成暴崩道武时年六岁秦苻坚伐乱遂取其国乃以库仁爲陵江将军关内侯令与衞辰分国部众而统之自河以西属衞辰自河以东属库仁于是献眀皇后道武及衞秦二王自贺兰部来依库仁库仁尽忠奉事不以废兴易节库仁又竭诚事坚故坚以爲广武将军给幢麾鼓盖仪比诸侯衞辰耻在库仁之下杀坚五原太守而叛库仁破之追至阴山西北千余里获其妻子尽收其众及畜产徙其部落置之桑干川苻坚赐库仁妻公孙氏厚其资送加库仁振威将军后慕容垂围苻丕于邺又遣将平规攻坚幽州刺史王永于蓟库仁遣妻兄公孙希率骑三千人助永击规大破之坑规降卒五千余人乘胜长驱进据唐城与垂子麟相持库仁闻希破规复将大举以救丕发鴈门上谷代郡兵次于繁畤先是慕容文等当徙长安遁依库仁部常思东归是役也文等夜率三郡人攻库仁库仁匿于马廐文执而杀之乘其骏马奔慕容垂公孙希闻乱走丁零库仁弟头眷继摄事头眷第二子罗辰有智谋谓眷曰此来行兵所向无敌心腹之疾愿早图之眷曰谁也对曰从兄显忍人也爲乱非旦则夕耳眷不以爲意显果杀眷代立显库仁子也显既杀眷又谋逆及道武即位讨显于马邑追至弥泽大破之后奔慕容驎驎徙之中山罗辰即宣穆皇后兄也显既杀眷罗辰遂奔道武显恃彊每欲谋逆罗辰輙先闻奏拜南部大人从平中原以军功赐爵永安公除征东将军定州刺史卒諡曰敬子殊晖袭爵位并州刺史卒子求引位武衞将军卒諡曰贞子尒头位魏昌瘿陶二县令赠钜鹿太守子仁之字山静少有操尚粗渉书史歴位衞将军西兖州刺史在州有当时之誉武定二年卒赠衞大将军吏部尚书青州刺史諡曰敬仁之外示长者内多矫诈其对賔客破牀弊席麤饭冷菜衣服故恶乃过逼下善候当涂能爲诡激每于稠人广众中或挝一奸吏或纵一孤贫大言自浅识者皆称其美公能之誉动过其实性又酷虐齐神武在晋阳曾营城雉仁之统监作役以小稽缓遂杖前殷州刺史裴瑗并州刺史王绰神武大加谴责性好文字吏书失体便加鞭挞言韵微讹亦见捶楚吏人以此苦之而爱好文史敬重人流与齐帅冯元兴交欵元兴死后积年仁之营视其家常出隆厚时人以此尚之仁之伯父乞归太平眞君中除中散大夫性寛和与物无竞未尝言人善恶曾遇患书寝有奴偷窃乞归诈睡不见亦不泄之此奴走入蠕蠕方笑言之亦无嗔色献文末除主客尚书孝文初位东雍州刺史赐爵永安侯卒子嵩字阿龙好周人之急与王仲兴自平城被追赴洛仲兴家贫不能自达嵩事事资遣宣武时仲兴宠幸乃奏除给事请疏黄河以通船漕授龙门都将歴年功不就坐流元僭立授大鸿胪卿子桃汤位奉朝请
　　尉古眞代人也道武之在贺兰部贺染干遣侯引乙突等诣行宫将肆逆古眞知之密以驰告侯引等不敢发染干疑古眞泄其谋乃执拷之以两车轴柙其头伤其一目不伏乃免之登国初从征库莫奚及叱突隣并有功又从平中原赐爵束州侯眀元初爲鸿飞将军鎭大洛卒于定州刺史子亿万袭古眞弟诺少侍道武以忠谨著称从道武围中山诺先登伤一目道武叹曰诺兄弟并毁其目以建功效诚可嘉也宠待遂隆赐安乐子从平姚平还拜国部大人太武时改封辽西公卒第八子欢袭诺长子眷忠谨有父风眀元时执事左右爲太官令时侍臣受斤亡入蠕蠕诏眷追之遂至虏庭禽之大檀前由是以骁烈闻太武即位命眷与散骑侍郎刘库仁等八人分典四部绾奏机要加陈兵将军文成时拜侍中大尉封渔阳王与太宰常英等録尚书事文成北巡狩以寒雪方降议还眷曰今去都不远而旋虏必疑我有内难虽方寒雪宜更进前遂度漠而还帝以眷元老赐杖履上殿薨諡曰庄子多侯袭多侯有武干献文时假节领防羌戎校尉敦煌侯将至鎭求率轻骑五千入于阗兼平诸国因敌取资以平定爲效弗许孝文初又求北取伊吾断蠕蠕通西域路帝善其计以东作方兴难之爲妻元所害多侯弟子庆賔善骑射有将畧稍迁太中大夫眀帝时朝议送蠕蠕主阿那瓌还国庆賔上表固争不从后蠕蠕遂执行台元孚庆賔后拜肆州刺史时尔朱荣兵威渐盛曾经肆州庆賔恶之据城不纳荣袭之拘还秀容呼爲假父后以忧还都寻起爲光禄大夫督鎭汝阴还朝卒赠司空子瑾列在齐史眷弟地干机悟有才艺驰马立射五的时人莫能及太武时位库部尚书加散骑常侍领侍辇郎奉上忠谨尤善嘲笑太武见其效人举措忻悦不能自胜甚见亲爱参军国大谋时征平原试冲车以攻冢地干爲索所羂折胁而卒帝亲徃哭恸赠中领军燕郡公諡曰惠子长寿位右曹殿中尚书赐爵防稽公卒于泾州刺史古眞族元孙聿字成兴性耿介眀帝时爲武衞将军时领军元义执权百寮莫不加敬聿独长揖不拜寻出爲凉州刺史凉州绯色天下之最义送白绫二千匹令聿染聿拒不受义讽御史劾之驿征至京覆无状还任卒
　　穆崇代人也其先効节于神元桓穆之时崇机防便辟少以盗窃爲事道武之居独孤部崇常徃来奉给时人无及者刘显之谋逆也平文皇帝外孙梁眷知之宻遣崇告道武眷谓崇曰显若知之虽刀劒刳割勿泄也因以宠妻及所乘良马付崇曰事觉吾当以此自眀崇来告难道武驰如贺兰部显果疑眷泄其谋将囚之崇乃唱言曰梁眷不顾恩义将显爲逆今我掠得其妻马足以雪忿显闻而信之窟咄之难崇外甥子植等与崇谋执道武以应之崇夜告道武道武诛植等北逾阴山复幸贺兰部崇甚见宠待道武爲魏王拜崇征虏将军后平中原赐爵歴阳公散骑常侍后迁太尉除豫州刺史又徙宜都公天赐三年薨先是衞王仪谋逆崇豫焉道武惜其功而秘之及有司奏諡道武亲览諡法至述义不克曰丁道武曰此当矣乃諡丁公初道武避窟咄难遣崇还察人心崇留马与从者微服入其营会有火光爲舂妾所识贼皆惊起崇求从者不得因匿坑中徐乃窃马奔走宿于大泽有白狼向崇号崇觉悟驰随狼奔遂免难道武异之命崇立祀子孙世奉焉太和中追进录功臣以崇配飨崇长子逐留以功赐爵零陵侯后以罪废子乙以功赐爵富城公卒于侍中諡曰静子眞尚长城公主拜驸马都尉后勅离婚纳文眀太后姊位南部尚书侍中卒諡曰宣孝文追思崇勲令著作郎韩显宗与眞撰定碑文建于白登山眞子泰本名石洛孝文赐名焉以功臣子孙尚章武长公主拜驸马都尉典羽猎四曹事后爲尚书右仆射冯翊侯出爲定州刺史初文眀后幽孝文于别室将谋黜废泰切諌乃止孝文德之故宠待隆至自陈久病乞爲恒州许之泰不愿迁都潜图叛乃与定州刺史陆叡及安乐侯元隆等谋推朔州刺史阳平王赜爲主赜密表其事帝乃遣任城王澄发并肆兵讨之澄先遣书侍御史李焕单骑入代出其不意泰等惊骇计无所出焕晓谕逆徒示以祸福于是凶党离心莫爲之用泰自度必败乃率麾下攻焕郭门不克走出爲人所禽送孝文幸代泰等伏诛子士儒字叔贤徙凉州后得还爲太尉参军事子子容少好学无所不览求天下书逄即写录所得万余卷魏末爲兼通直散骑常侍聘梁齐受禅卒于司农卿逐留弟观字闼拔袭崇爵少以文艺知名眀元中位爲左衞将军绾门下中书出纳诏命及访旧事未尝有遗漏尚宜阳公主拜驸马都尉位太尉太武监国观爲右弼出则统摄朝政入则应对左右事无巨细皆关决焉终日怡怡无愠色劳谦善诱不以富贵骄人泰恒八年暴疾薨年三十五眀元亲临其丧悲动左右赐以通身隐起金饰棺丧礼一依安成王叔孙俊故事赠宜都王諡曰文成太武即位每与羣臣谈宴未尝不叹息殷勤以爲自道武以来佐命勲臣文武兼资无及之者子寿袭爵尚乐陵公主拜驸马都尉眀敏有父风太武爱重之擢爲下大夫敷奏机辩有声内外迁侍中中书监领南部尚书进爵宣都王加征东大将军寿辞曰臣祖崇先皇之世属逢艰危幸天赞梁眷诚心先告故得効功前朝流福于后昔陈平受赏归功无知今眷元勲未录臣独奕世受荣岂惟仰媿古贤抑亦有亏国典太武嘉之乃求眷孙赐爵郡公舆驾征凉州命寿辅景穆总录机要内外听焉次云中将济河帝别御静室召寿及司徒崔浩尚书李顺谓寿曰蠕蠕吴提与牧犍连和今闻朕征凉州必来犯塞若伏兵汉南殄之爲易牧田讫可分伏要害以待虏至引使深入然后击之若违朕指授爲虏侵害朕还斩卿崔浩李顺爲证非虚言也寿信卜筮言谓贼不来竟不设备吴提果至京邑大骇寿不知所爲欲筑西郭门请景穆避保南山惠保太后不听乃止遣司空长孙道生等击之太武还以无大损伤故不追咎景穆监国寿与崔浩等辅政人皆敬浩寿独陵之又自恃位任以人莫已及谓其子师曰但令吾儿及我亦足胜人不须苦敎之遇诸父兄有如仆夫妻并坐共食而令诸父馂余爲时人鄙笑薨赠太尉諡曰文宣子平国袭爵尚城阳长公主拜驸马都尉侍中中书监爲太子四辅卒子伏干袭尚济北公主拜驸马都尉卒諡曰康无子伏干弟罴袭爵尚新平长公主拜驸马都尉虎牢鎭将频以不法致罪孝文以其勲徳之旧让而赦之转吐京鎭将深自尅励后改吐京鎭爲汾州仍以罴爲刺史前吐京太守刘升在郡甚有威惠限满还都胡人八百余人诣罴请之前定阳令吴平仁亦有恩信户増数倍罴以吏民懐之并爲表请孝文皆从焉罴既频荐升等所部守令咸自砥砺威化大行州人李轨郭及祖七百余人诣阙称罴恩德孝文以罴政和人悦増秩延限后征爲光禄勲随例降王爲魏郡公累迁侍中中书监穆泰之反罴与潜通赦后事发削封爲编户卒于家宣武时追赠鎭北将军恒州刺史罴弟亮字防辅早有风度献文时起家侍御中散尚中山长公主拜驸马都尉封赵郡王加侍中徙封长乐王孝文时除征南大将军领防西戎校尉仇池鎭将宕昌王梁弥机死子弥博立爲吐谷浑所逼来奔仇池亮以弥博凶悖氐羌所弃弥机兄子弥承戎人归乐表请纳之孝文从焉于是击走吐谷浑立弥承而还氐豪杨卜自延兴以来从军二十一战前来鎭将抑而不闻亮表卜爲广业太守豪右咸悦境内大安征爲侍中尚书左仆射于时复置司州孝文曰司州始立未有寮吏须立中正以定选举然中正之任必须德望兼资世祖时崔浩爲冀州中正长孙嵩爲司州中正可谓得人公卿等宜审推举尚书陆叡举亮爲司州大中正后拜司空参议律令例降爵爲公时文眀太后崩已过朞月孝文毁瘠犹甚亮表请上承金册遗训下称亿兆之心时袭轻服数御常膳修崇郊祠垂惠咸秩诏曰茍孝悌之至无所不通今飘风亢旱时雨不降实由诚慕未浓幽显无感也寻领太子太傅时将建太极殿帝引见羣臣于太华殿曰将营殿宇今后徙居永乐以避嚣埃土木虽复无心毁之能不凄怆今故临对卿等与之取别此殿乃髙宗所制爰歴显祖逮朕冲年受位于此但事来夺情将有改制仰唯畴昔唯深悲感亮稽首请稽之卜筮又以去岁役作爲功甚多太庙眀堂一年便就若仍岁频兴恐民力凋且材干新伐愿待余年帝曰朕远览前王无不兴造故有周创业经营灵台洪汉受命未央是作草创之初犹尚如此况朕承累圣之运属太平之基欲及此时以就大功人生定分修短命也蓍蔡虽智其如命何当委之分岂假卜筮移御永乐宫后帝临朝尝谓亮曰三代之礼日出视朝自汉魏以降礼仪渐杀晋令有朔望集公卿于朝堂而论政事亦无天子亲临之文今因卿等日中之集中前卿等自论政事中后与卿等共议可否遂命读奏案帝亲决之及迁都加武衞大将军以本官董摄中军事帝南伐以亮录尚书事留鎭洛阳后帝自小平津泛舟幸石济亮諌曰昔汉帝欲乘舟渡渭广德欲以首血汚车轮帝乃感而就桥渭之小水犹尚若斯况洪河有不测之虑帝曰司空言是也及罴豫穆泰反事觉亮上表自劾帝优诏还令摄事亮固请久乃许之后徙封顿邱县公以绍崇爵宣武即位拜尚书令司空公薨宣武亲临小敛赠太尉諡曰匡子绍字永业尚琅邪长公主拜驸马都尉歴位秘书监侍中衞将军太常卿中书令七兵殿中二尚书遭所生忧免官居丧以孝闻又歴衞大将军中书监侍中领本邑中正绍无他才能而资性方重罕接賔客稀造人门领军元乂当权熏灼曾徃绍宅绍迎送下阶而已时人叹尚之及灵太后欲黜乂犹豫未决绍赞成之以功加特进侍中元顺与绍同直常因醉入绍寝所绍拥被而起正色让顺曰老身二十年侍中与卿先君亟连职事纵卿后进何宜相排突也遂谢事还家诏谕乃起除侍中托疾未起故免河阴之害庄帝立尔朱荣征之绍以爲必死哭辞家庙及见荣捧手不拜荣亦矫意礼之顾谓人曰穆绍不虚作大家儿车驾入宫寻授尚书令司空进爵爲王给班劒四十人仍加侍中时河南尹李奨徃诣绍奬以绍郡人谓必致敬绍又恃封邑是奬国王匡坐待之不爲动膝奬惮其位望致拜而还议者两讥焉未几降王复本爵普泰元年除骠骑大将军开府青州刺史加都督未行而薨赠大将军尚书令太保諡曰文献子长嵩字子岳袭爵位光禄少卿平国弟正国尚长乐公主拜驸马都尉正国子平城早卒孝文时始平公主薨于宫追赠平城驸马都尉与公主冥婚寿弟多侯封长宁子位司衞监文成崩乙浑专权召司徒陆丽丽时在温汤疗疾多侯谓曰浑有无君心大王众所望也去必危宜除归而图之丽不从遂爲浑所害多侯亦见杀观弟翰平原鎭将西海王薨子龙儿袭降爵爲公卒子弼有风格善自位置渉猎经史与长孙承业陆希道等齐名然矜已陵物颇以此损焉孝文定氏族欲以弼爲国子助敎弼辞以爲屈帝曰朕欲敦励胄子屈卿先之白玉沈泥岂能相汚弼曰既遇眀时耻沈泥滓会司州牧咸阳王禧入帝曰朕与卿作州督举一主簿即命弼谒之因爲帝所知宣武初爲广平王懐国郎中令数有匡諌之益除中书舍人卒于华州刺史諡曰懿翰弟顗有才力以侍御郎从太武征赫连昌勇冠一时赐爵泥阳子拜司衞监从太武田崞山有虎突出顗搏而获之帝叹曰诗云有力如虎顗乃过之后从征白龙讨蠕蠕以功进爵建安公后拜殿中尚书出鎭凉州还加散骑常侍领太仓尚书文成时爲征西大将军督诸军西讨吐谷浑坐击贼不进免官爵徙边文成以顗着勲前朝征爲内都大官卒赠征西大将军建安王諡曰康子寄生袭崇宗人丑善道武初率部归附与崇同心勠力捍御左右拜天部大人居东蕃子莫提从平中原位相州刺史假陵阳侯其子孙位亦通显
　　奚斤代人也世典马牧父箪有宠于昭成皇帝时国有良马曰騧骝一夜忽逸后知南部大人刘库仁所盗养于窟室箪闻而驰徃取马库仁以国甥恃宠慙而逆击箪箪捽其髪落伤其一乳及苻坚使库仁与衞辰分领国部箪惧遂奔衞辰及道武灭衞辰箪晚乃得归故名位后于近臣斤机辩有识度登国初与长孙肥等俱统禁兵后以爲侍郎亲近左右从征慕容宝于参合皇始初拜越骑校尉典宿衞禁旅车驾还京师博陵渤海章武诸郡羣盗并起斤与略阳公元遵等讨平之从征破高车诸部又破库狄宥连部徙其别部诸落于塞南又进击侯莫陈部至大峨谷置戍而还迁都水使者出爲晋兵将军幽州刺史赐爵山阳侯眀元即位爲郑兵将军诏以斤世忠孝赠其父箪长宁子眀元幸云中斤留守京师昌黎王慕容伯儿谋反斤召入天安殿东庑下诛之诏与南平公长孙嵩等俱坐朝堂录决囚徒眀元大阅于东郊讲武以斤行左丞相事搜于石会山车驾西廵诏斤先驱讨越勒部于鹿那山大破之又诏斤与长孙嵩等八人坐止车门左听理万机拜天部大人进爵爲公命斤出入乘轺轩备威仪导从太武之爲皇太子临朝听政以斤爲左辅宋废主义符立其国内离阻乃遣斤收河南地仍假斤节都督前锋诸军事司空晋兵大将军行扬州刺史率吴兵将军公孙表等南征用表计攻滑台不拔求济师帝怒其不先略地切责之乃亲南廵次中山斤自滑台趋洛阳长驱至虎牢遂平兖豫诸郡还围虎牢及虎牢平斤置守宰以抚之自魏初大将行兵唯长孙嵩拒宋武斤征河南独给漏刻及十二牙旗太武即位进爵宜城王仍爲司空太武征赫连昌遣斤率义兵将军封礼等袭蒲坂斤又西据长安秦雍氐羌皆来归附与赫连定相持累战破定定闻昌败走上邽斤追至雍不及而还诏斤班师斤请因其危平之乃进讨安定昌退保平凉斤屯军安定以粮竭马死深垒自固监军侍御史安颉击昌禽之昌众复立昌弟定爲主守平凉斤耻以元帅而禽昌之功更不在已乃舍辎重追定于平凉定众将出会一小校有罪亡入贼具告其实定知斤军无粮乏水乃邀斤前后斤众大溃斤及将娥清刘拔爲定所禽后太武尅平凉斤等得归免爲宰人使负酒食从驾还京师以辱之寻拜安东将军降爵爲公太延初爲衞尉改爲农王后爲万骑大将军太武议伐凉州斤等三十余人议以爲不可帝不从凉州平以战功赐僮七十户又以斤元老赐安车平决狱讼谘访朝政斤聪辩彊识善于谈论远说先朝故事虽未皆是时有所得听者叹美之每议大政多见从用朝廷称焉太平眞君九年薨时年八十九太武亲临哀恸諡曰昭王斤有数十妇子男二十余人长子他观袭爵太武曰斤自西土之败国有常刑以其佐命先朝故复其爵秩将收孟眀之効今斤终其天年君臣之分全矣于是降他观爵爲公传国至孙绪无子国除太和初孝文追录先朝功臣以斤配飨庙庭宣武继世以绪弟子监绍其后
　　叔孙建代人也父骨爲昭成母王太后所养与皇子同列建少以智勇著称道武之幸贺兰部常从左右登国初爲外朝大人与安同等十三人迭典庶事参军国之谋随秦王觚使慕容垂歴六载乃还累迁中领军赐爵安平公出爲并州刺史后以公事免守邺城园眀元即位念前功以爲正直将军相州刺史饥胡刘虎等聚党叛眀元假建节前号安平公督公孙表等以讨虎斩首万余级余众奔走投汾水死水爲不流晋将刘裕伐姚令其部将王仲德爲前锋将逼滑台兖州刺史尉建率所部弃城济河仲德遂入滑台乃宣言曰晋本意欲以布帛七万疋假道于魏不谓魏之守将便尔弃城眀元闻之诏建度河曜威斩尉建投其尸于河呼仲德军人与语诘其侵境之状寻迁广阿鎭将威名甚着久之除使持节都督前锋诸军事楚兵将军徐州刺史率众自平原济河徇下青兖诸郡遂东入青州围宋刺史竺防于东阳城宋遣将檀道济王仲德救防建不尅而还以功赐爵寿光公与汝阴公长孙道生济河而南仲德等自清入济东走青州太武以建威名南震爲宋所惮除平原鎭大将封丹阳王加征南大将军先是简幽易以南戍兵集于河上一道攻洛阳一道攻滑台宋将檀道济王仲德救滑台建与汝阴公道生拒击之建分军挟战纵轻骑邀其前后焚烧谷草以絶粮道道济兵饥叛者相继由是安颉等得攻滑台建沈敏多智东西征伐常爲谋主容貌清整号曰严眀又雅尚人伦礼贤爱士在平原十余年绥懐内外甚得边称魏初名将鲜有及之南方惮其威略青兖辍不爲寇太延三年薨时年七十三諡曰襄赐葬金陵长子俊字丑归少聪敏年十五内侍左右性谨密初无过行以便弓马转爲猎郎道武崩清河王绍闭宫门眀元在外绍拘逼俊以爲已援外虽从绍内实忠款仍与元磨浑等说绍归眀元时眀元左右唯车路头王洛儿等及得俊等大悦以爲爪牙及即位稍迁衞将军赐爵安成公及朱提王悦懐刃入禁欲行大逆俊觉悦举动有异乃于悦懐中得两刃匕首遂执悦杀之眀元以俊前后功重军国大计一以委之羣官上事先由俊铨校然后奏闻性平正柔和未尝有喜怒色忠笃爱厚不谄上抑下每奉诏宣外必告示慇懃是以上下嘉叹泰恒元年卒时年二十八眀元亲临哀恸朝野无不追惜赠司空安成王諡孝元赐温眀秘器载以輼辌车衞士导从陪葬金陵子蒱袭爵后有大功及宠幸贵臣薨赙送终礼皆依俊故事无得逾之者初俊卒眀元命其妻桓氏曰夫生既共荣没宜同穴能殉葬者可任意桓氏乃缢遂合葬焉俊既爲安成王俊弟隣袭父爵降爲丹阳公位尚书令凉州鎭大将与鎭副将奚牧并以贵戚子弟竞贪财货遂相纠坐诛安同辽东胡人也其先祖曰世髙汉时以安息王侍子入洛歴魏至晋避乱辽东遂家焉父屈仕慕容暐暐爲苻坚所灭屈友人公孙眷妹没入苻氏宫出赐刘库仁爲妻库仁贵宠之同随眷商贩见道武有济世才遂留奉侍性端严眀惠好长者之言登国初道武征兵于慕容垂同频使称旨爲外朝大人与和跋等出入禁中迭典庶事从征姚平于柴壁姚兴悉众救平同进计曰汾东有防阬东西三百余里径路不通姚兴来必从汾西乘高临下直至柴壁如此则寇内外势接宜截汾爲南北浮桥乘西岸筑围西围既固贼至无所施其智力矣从之兴果视平屠灭而不能救以谋功赐爵北新侯眀元即位命同与南平公长孙嵩并理民讼又诏同与肥如侯贺防持节循察并定二州及诸山居杂胡丁零宣诏抚慰问其疾苦纠举守宰不法郡国肃然同东出井陉至钜鹿发众修大岭山通天门关又筑城于宋子以鎭静郡县防嫉同得众心使人告同筑城聚众图大事上知其诬不问太武监国临朝听政以同爲左辅及即位进爵高阳公冀青二州刺史同长子屈眀元时典太仓事盗官粳米数石欲以养亲同大怒求戮屈自劾不能训子帝嘉而恕之遂诏长给米同在官眀察长于校阅家法修整爲世所称及在冀州年老颇殖财货大兴寺塔爲百姓所苦卒赠髙阳王諡曰恭惠屈弟原雅性矜严沈勇多智略眀元时爲猎郎出监云中军事时赫连屈丐犯河西原以数十骑击之杀十余人帝以原轻敌违节度将加罪然知原骁勇遂任以爲将鎭云中蠕蠕犯塞原輙破之以功赐爵武原侯加鲁兵将军太武即位拜驾部尚书车驾征蠕蠕大檀分爲五道迁尚书左仆射进爵河间公原在朝无所比周然恃宠骄恣多所排抑爲子求襄城公卢鲁元女鲁元不许原告其罪状事相连逮歴时不决原惧不胜遂谋逆事泄伏诛原兄弟外节俭而内实积畜及诛后籍其财至数万弟颉辩慧多防略最有父风眀元初爲内侍长令察举百寮纠刺奸匿无所逥避尝告其父阴事帝以爲忠特亲宠之宜城王奚斤自长安追赫连昌至安定颉爲监军侍御史斤以马多疫死士众乏粮乃筑垒自固遣太仆邱堆等督租于民间爲昌所败昌遂骄矜日来侵掠颉曰等死当战死宁可坐受囚乎斤以马死爲辞颉乃阴与尉眷等谋选骑焉昌来攻垒颉出应之昌马蹶而坠颉禽昌送京师赐爵西平公代堆统摄诸军赫连定将复入长安诏颉鎭蒲坂以拒之宋将到彦之寇淮南以援定列守南岸至于衡关太武西征定以颉爲援军将军督诸军击彦之遂济河攻洛阳拔之进攻虎牢虎牢溃又琅邪王司马楚之平滑台禽宋将朱修之李元德及东郡太守申谟乃振旅还京师进爵爲王卒諡曰襄颉爲将善绥士众及卒宋士卒降者无不叹惜
　　庾业延代人也后赐名岳其父及兄和辰世典畜牧稍转中部大人昭成崩苻氏内侮事难之间收敛畜产富拟国君刘显谋逆道武外幸和辰奉献眀太后道武归又得其资用以和辰爲内侍长和辰分别公私旧畜颇不会旨道武由是恨之岳独恭愼修谨善处危难之间道武嘉之与王建等俱爲外朝大人参预军国从平中原拜安远将军官军之警于栢肆也贺兰部帅附力眷纥突邻部帅匿物尼纥奚部帅叱奴根等闻之反于阴馆南安公元顺讨之不尅诏岳讨破离石叛胡帅呼延铁西河叛胡帅张崇等以功赐爵西昌公迁邺行台岳爲将有谋略士众服其智勇名冠诸将及罢邺行台以所统六郡置相州即拜岳爲刺史秉法平当百姓称之邺旧有园池时果初熟丞吏送之岳不受曰果未进御吾何得先食其谨如此迁司空岳兄子路有罪诸父兄弟悉诛特赦岳父子候官告岳父子衣服鲜丽行止风采拟仪人君遇道武不豫多所猜忌遂诛之时人咸惜焉岳葬在代西善无界后太武征赫连氏经其墓宅怆然改容遂下诏爲立庙令一州之人四时致祭求其子孙任爲帅者得其子陵从征有功听袭爵
　　王建广寗人也祖姑爲平文后生昭成皇帝伯祖丰以帝舅贵重丰子支尚昭成女甚见亲待建少尚公主登国初爲外朝大人与和跋等十三人迭典庶事参预计谋道武遣使慕容垂建辞色髙亢垂壮之还爲左大夫建兄廻时爲大夫诸子多不愼法建具以状闻廻父子伏诛其讦直如此从征伐诸国破二十余部又从征衞辰破之爲中部大人破慕容宝于参合帝乘胜将席卷南夏于是简择俘众有才能者留之其余欲悉给衣粮遣归令中州之人咸知恩德建以爲宝覆败于此国内空虚获而归之纵敌生患不如杀之帝曰若从建言非伐罪吊民之义诸将咸以建言爲然建又固执乃坑之帝既而悔焉并州既平车驾出井陉次恒山诸郡皆降唯中山邺信都三城不下乃遣衞王仪南攻邺建攻信都等城建等攻城六十余日不能尅士卒多伤帝自中山幸信都降之车驾幸钜鹿破宝众军于栢肆坞遂围中山宝弃城走和龙城内无主将夜入乘胜据守其门建贪而无谋意在虏获恐士卒肆掠盗乱府库请候天眀帝乃止是夜徒河人共立慕容驎爲主遂闭门固守帝乃悉众攻之使人登巢车临城招其众皆曰但恐如参合之众故求延月日命耳帝闻之顾视建而唾其面中山平赐建爵濮阳公迁太仆徙眞定公加散骑常侍青冀二州刺史卒陪葬金陵
　　罗结代人也其先世领部落爲魏附臣刘显之逆结从道武幸贺兰部后以功赐爵屈蛇侯太武初累迁侍中外都大官总三十六曹事年一百七岁精爽不衰太武以其忠慤甚信待之监典后宫出入卧内因除长秋卿年一百一十诏听归老赐大寗东川爲私第别业并爲筑城即号曰罗城朝廷每有大事驿马询问焉年一百二十卒赠幽州刺史諡曰贞子斤从太武讨赫连昌力战有功歴位四部尚书从平凉州以功赐爵带方公除长安鎭都大将会蠕蠕侵境除柔元鎭都大将卒諡曰静陪葬金陵子敢袭爵位库部尚书卒子伊利袭娄伏连代人也代爲酋帅伏连忠厚有器量年十三袭父位领部落道武初从破贺兰部又平中山及征姚平于柴壁以功赐爵安邑侯眀元时爲晋兵将军并州刺史太武即位封广陵公再迁光禄勲进爵爲王后鎭统万薨諡恭王子眞袭降爵爲公眞弟大拔封钜鹿子大拔孙宝字道成性淳朴好读书眀帝时仕至朔州刺史时边事屡兴民多流散及宝至稍安集之残壊旧宅皆命葺构人归继路岁考爲天下最后随大都督源子邕讨击葛荣王师败绩宝困于荣军变姓名匿于戎伍以免害久之贼中有朔州人识宝者谓宝曰使君宁自苦至此遂将诣荣荣笑曰娄公吾方图事何相见之晚因顾谓人曰此公行善天道报之得免乱兵即其验也寳遇逃者密啓贼形势规爲内应天子感其壮志召宝弟二子景贤授员外散骑常侍郎葛荣灭宝始得还永定中除假员外散骑常侍使蠕蠕先是蠕蠕称藩上表后以中州不竞书爲敌国之仪宝责之蠕蠕主大惊自知罪恶谢曰此作书人误遂更称藩孝武立勅宝与行台长孙子彦鎭恒农后从入关封广宁县伯大统元年诏领著作郎监修国史事平封平城县子后授国子祭酒侍中进仪同三司兼太子太傅摄东宫詹事宝爲人清简少言颇谙旧事位歴师傅守靖谦恭以此爲人所敬后行泾州事卒于州
　　闾大肥蠕蠕人也道武时归魏尚华阴公主赐爵期思子与弟并爲上賔入八议眀元即位爲内都大官进爵爲侯宣城王奚斤之攻虎牢大肥与娥清领十二军出中道太武初复与奚斤出云中白道讨大檀破之后从讨赫连昌以功授荥阳公公主薨复尚濩泽公主太武将拜大肥爲王遇疾卒
　　奚牧代人也重厚有智谋道武宠遇之称曰仲兄初刘显谋逆梁眷知之潜使牧与穆崇至七个山以告帝录先帝旧臣又以牧告显功使敷奏政事参与计谋从征慕容宝以功拜并州刺史赐爵任城公州与姚兴接界兴颇寇边牧乃与兴书称顿首礼抗之责兴侵边不直之意兴以与国和通恨之有言于道武道武戮之和跋代人也世领部落爲魏附臣至跋以才辩知名道武擢爲外朝大人参军国大谋雅有智算赐爵日南公从平中原以功进爲尚书鎭邺以破慕容徳军改封定陵公与恒山王遵讨贺兰部别帅木易于破之出爲平原太守道武宠跋过于诸将羣臣皆敦尚恭俭而跋专修虚誉曜于时性尤奢淫帝戒之不革后车驾北狩豺山收跋刑之路侧妻刘氏自杀以从初将刑跋道武命其诸弟毗等视诀跋谓毗曰灅北地瘠可居水南就耕良田广爲产业各相劝励令之背己曰汝曹何忍视吾之死毗等解其微意诈称使者奔长安道武诛其家后太武幸豺山校猎忽暴雾四塞怪问之羣下佥言跋世居此祠冢犹存或者能致斯变帝遣建兴公古弼祭以三牲雾即除后太武搜狩之日每先遣祭之
　　莫题代人也多智有才用初爲幢将领禁兵道武之征慕容宝宝夜犯营军人惊骇遂有亡还京师者言官军败于栢肆京师不安南安公元顺因欲摄国事题曰大事不可轻尔不然祸将及矣顺乃止后封高邑公窟咄寇南鄙题时贰于帝遗箭于窟咄谓之曰三岁犊岂胜重载言窟咄长而帝少也帝既衔之后有告题居处倨傲拟则人主帝乃使人示之以箭告之曰三岁犊能胜重载不题奉诏父子对泣诘朝乃刑
　　贺狄干代人也家本小族世忠厚爲将以平当称稍迁北部大人登国初与长孙嵩爲对眀于听察爲人爱敬道武遣狄干致马千匹结婚于姚苌会苌死兴立因止狄干而絶婚兴弟平寇平阳道武讨平之禽其将狄伯支唐小方等四十余人后兴以骏马千匹赎伯支而遣狄干还帝许之狄干在长安因习读书史通论语尚书诸经举止风流有似儒者初帝普封功臣狄干虽爲姚兴所留遥赐狄干爵襄武侯加秦兵将军及狄干至帝见其言语衣服类中国以爲慕而习之故忿焉既而杀之
　　李栗鴈门人也昭成时父子入北栗少辩防有才能兼将略初随道武幸贺兰部爱其艺能时王业草创爪牙心腹多任亲近唯栗一介远寄兼非戚旧数有战功拜左军将军栗性简慢矜宠不率礼每在道武前舒放倨傲不自只肃笑唾任情道武积其宿过诛之于是威严始厉制勒羣下尽谦卑之礼自栗始也
　　奚眷代人也少有将略道武世有战功眀元时爲虎牢鎭将爲寇所惮太武时赐爵南阳公及征蠕蠕眷以部曹尚书督偏将出别道诏会鹿浑海眷与中山王辰等诸大将俱后期斩于都南爵除
  </div>
  <div class="pagination">
   <a href="通志_page122.html">
    上一页
   </a>
   <span>
    ...
   </span>
   <a href="通志_page118.html">
    118
   </a>
   <a href="通志_page119.html">
    119
   </a>
   <a href="通志_page120.html">
    120
   </a>
   <a href="通志_page121.html">
    121
   </a>
   <a href="通志_page122.html">
    122
   </a>
   <span class="current-page">
    123
   </span>
   <a href="通志_page124.html">
    124
   </a>
   <a href="通志_page125.html">
    125
   </a>
   <a href="通志_page126.html">
    126
   </a>
   <a href="通志_page127.html">
    127
   </a>
   <a href="通志_page128.html">
    128
   </a>
   <span>
    ...
   </span>
   <a href="通志_page124.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
