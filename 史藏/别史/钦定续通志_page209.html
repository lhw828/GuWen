<!DOCTYPE html>
<html>
 <head>
  <meta charset="utf-8"/>
  <title>
   钦定续通志 - 第 209 页/共 284 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   钦定续通志 - 第 209 页/共 284 页
  </h1>
  <div class="content">
   卢知原【法原】　陈桷　　　李璆
　　李朴　　　　王庠　　　王衣
　　卫肤敏　　　刘珏　　　胡舜陟
　　沈晦　　　　刘一止【宁止】
　　胡交修　　　綦崇礼
　　向子諲字伯恭临江人敏中孙钦圣宪肃皇后再从侄也元符三年以后恩补假承奉郎歴迁知咸平县豪民席势犯法狱具上开封尹盛章方以狱空觊赏却不受子諲以闻诏许自论决章大怒劾以他事勒停宣和初复官除江淮发运司主管文字淮南歳旱漕不通有欲濬河与江淮平者内侍主其议子諲言河高江淮数文决难濬之使平曩三日一启闸复作澳储水故水不乏比年行直逹之法加以应奉徃来启闭无节堰闸率不存今复故制严禁约则无患使者用其言漕复通进秩一等召对除淮南转运判官以起发上供不及数降一官七年以直袐阁为京畿转运副使寻兼发运副使康王次济州子諲遣进士李植献金帛及本司钱糓之在济州者以助军费张邦昌僭位遣人持敇书往庐州问其家安否子諲檄郡守冯询提举范仲使拘之以俟王命邦昌又使其甥刘逹赍手书来子諲不启封焚之械系达于狱遣子澹请康王率诸将渡河出其不意以救二帝遣将王仪统勤王兵至城下高宗即位迁直龙图阁江淮发运副使言去嵗刘顺奉渊圣蜡诏令监司帅守募兵勤王臣即镂板徧檄所部而六路之间漠无应者间有团结起发者类如儿戏陛下复欲起天下之兵而诸路翫习故常恬不知畏将何恃以济艰难哉愿明诏大臣按劾诸路监司向承蜡诏废格不勤王及名为勤王而稽缓者悉加显黜命诸路提刑司究实以闻初邦昌为平章军国事子諲乞致仕避之坐言者降三官起复知潭州【按宋名臣言行别录载以宋良事降三官知袭庆府丁父忧明年夺防知潭州据此非由降官起复也】禁卒为乱纵火掠市出浏阳县子諲遣通判孟彦卿等进及攸县平之金人破江西移兵湖南子諲闻警报率军民以死守金人围八日豋城纵火子諲率官吏夺南楚门遁坐敌至失守落职【按宋名臣言行别录载外援不至凢八日而外城破子諲率众入子城巷战两日乃焚敌栅夺门以出遂渡水军于湘西郡人以忠义自奋无一人降者敌以故不敢离城纵掠留四日而去子諲即入城抚安上章自劾云云宋史本传不载附识以为下文贾收言张本也】罢转运副使贾收言子諲督兵巷战又收溃卒复入治事帝亦以子諲与他守臣望风遁者殊科诏复职绍兴元年移鄂州主管荆湖东路安抚司剧盗曹成据攸县子諲军于安仁遣使招之成聴命子諲又遣将西扼衡阳南守宜章成逡巡不敢南向者百余日诸郡遂得割获既而援兵不至成忿子諲扼已拥众而南子諲率兵拒之官军溃度不可遏单骑入贼中谕以国家威灵成不服执子諲去防宣抚司都统制马广遣人持胡敏檄谕成成许受招始释子諲诏提举江州太平观胡安国方避地湖南以书抵秦桧言子諲忠节以无救而陷于贼愿复加收用起知广州时恐贼度岭故就用子諲守之又以言者罢遂致仕寻起知江州改江东转运使进秘阁修撰江东当饷刘光世军适刘豫入冦光世军合淝以乏饷告亟退师子諲驰至合淝具见粮以闻光世由是得罪进徽猷阁待制徙两浙路为都转运使除户部侍郎入见论京都旧事颇及珍玩起居郎潘良贵闻其言甚怒既而子諲奏金国报聘及奠朱震事反复良乆良贵径至榻前厉声叱之子諲欲退上谓良贵曰是朕问之也又谕子諲欵语子諲复语乆不止良贵叱之退者再上色变欲抵良贵罪中丞常同言良贵无罪愿许子諲补外上并怒同张九成言士大夫所以嘉子諲者以其能眷眷于善类今以子諲故逐柱史又逐中司非所以爱子諲也上意稍解批谕同同言不已于是三人俱罢子諲以徽猷阁直学士知平江府金使议和将入境子諲不肯拜金诏上章请却勿受忤秦桧意乃致仕子諲友爱诸弟置义庄赡宗族贫者初漕淮南时张邦昌伪诏至独武尉徐端益不拜而走子諲言于朝易端益文资退闲十五年号所居曰芗林【按宋名臣言行别录载毎入觐皆求归帝髙之亲书芗林二字以赐据此非自号所居为芗林也】卒年六十八
　　陈规字元则宻州安丘人中明法科为安陆令以勤王兵赴汴至蔡州道梗而还防祝进攻徳安府守弃城遁父老请规摄守事规遣射士张立率兵讨进却之既而王在复与进合以炮石鹅车攻城规连战败之贼引去建炎元年除直龙图阁知徳安府李孝义张世以步骑数万薄城阳称受诏招规登城视其营垒曰此诈也亟为备夜半孝义兵围城遂大败之与羣盗杨进相持十八日进技穷以百人自卫抵濠上求和规出城与语进感之折箭为誓而去董平引众窥城遣其党李居正黄进入城求犒规斩进授居正兵为前锋大破之升秘阁修撰寻除徳安府复州汉阳军镇抚使赐三品服俄升徽猷阁待制时桑仲剽畧襄汉间其副霍明屯兵郢上规请于朝就以明守郢张浚都督行蜀道仲引兵窥之为王彦所败仲怒从百骑来谯明明杀之奔刘豫【按三朝北盟防编载王彦败桑仲于房州在建炎四年十一月霍明杀桑仲在绍兴二年四月霍明弃郢州走在绍兴二年五月宋史本似是仲为彦所败因而谯明明因而杀之既杀仲因而奔其实各事并不聨属明之弃郢因李横围城不退粮尽水乏郢城西壁乃石产号为石城城下即汉江敌兵不能近夜半缒石城而下与其众数百泛舟顺流而去附识】以书招规规械其使以闻李横围城造天桥填濠鼓噪临城规帅军民御之炮伤足神色不变围急粮尽出家财劳军士气益振防濠桥陷规以六十人持火枪自西门出焚天桥以火牛助之湏臾皆尽横拔砦去累陞显谟阁直学士徙知池州入对首言镇抚使当罢诸将跋扈请用偏裨以分其势上皆纳之迁龙图阁直学士改知庐州寻召赴行在以疾辞提举江州太平观复起知徳安府金人南侵改知顺昌府葺城壁招流亡立保伍防刘锜领兵赴东京留守过郡规出迎坐未定金人已入东京即告锜城中有粟数万斛勉同为死守计相与登城区画分命诸将守四门且明斥募土人乡导间谍布设粗毕金逰骑已薄城矣金龙虎大王者提重兵踵至规躬擐甲胄与锜廵城督战用神臂弓射之稍引退复以步兵邀击溺于河者甚众规曰敌志屡挫必思出竒困我不若潜兵斫营使彼昼夜不得休可养吾鋭也锜然之劫其砦杀伤甚众乌珠拥精兵且至规大飨将士酒半问防将安出诸将或谓今已累防宜乗势全师而归规日朝廷养兵十五年正欲为缓急用况屡挫其锋军声稍振规已分一死锜叱诸将曰府公文人犹誓死守况汝曹邪已而乌珠至下令晨饭府庭并兵十余万攻城规与锜行城勉激诸将流矢及衣无惧色军殊死鬬时方剧暑规谓锜无多出军第更队易器以逸制劳蔑不胜矣遂大败金兵锜奏功诏襃谕之迁枢宻直学士规初至顺昌即广籴粟麦实仓廪防计议司移粟赴河上规请以金帛代输至是得其用移知庐州兼淮西安抚既至疾作而卒年七十赠右正议大夫有攻守方略于世初规守徳安时尝条上营屯田事宜欲仿古制合射士民兵分地耕垦军士所屯之田皆相险隘立堡砦冦至则堡聚捍御无事则乗时田作射士皆分半以耕民户所营之田水田畆赋粳米一斗陆田赋麦豆各五升满三年无逋输给为永业流民自归者以田还之凢屯田事营田司兼行营田事府县官兼行皆不更置官吏诏嘉奬之仍下其法于诸镇自绍兴以来文臣镇抚使有威声者惟规而已规端毅寡言笑待人和易以忠义自许好振施家无赢财尝为女求从婢得一妇甚闲雅怪而询之乃云梦张贡士女也乱离夫死无所托鬻身求活规即辍女奁嫁之规功名与诸将等而位不酬劳时共惜之乾道八年诏刻规徳安守城录颁天下为诸守将法立庙徳安赐额贤守追封忠利侯后加封智敏
　　季陵字延仲处之龙泉人登政和二年上舍第三迁太学博士论学术邪正异同长官怒谮之执政谪知舒城县未几除太常寺簿迁北部员外郎高宗即位从至州歴太常少卿金人南侵帝幸杭州朝廷仪物皆委弃之陵奉九庙神主负之以行拜起居郎迁中书舍人三年六月淫雨诏求直言陵言今将帅拥兵自卫浸成防扈苖刘窃发勤王之兵一至凌轹官吏莫敢谁何此将帅之权太盛有以干阳也宦寺纵横上下共愤卒碎贼手可为戒矣比闻复召蓝珪党与相贺此宦寺之习未革有以干阳也洪范休徴曰肃时雨若谋时寒若咎徴曰狂恒雨若急恒寒若自天子之出必载庙主示有尊也前日仓卒迎奉不能如礼既至钱塘置太庙于道宫荐享有阙留神御于河浒安奉后时此不肃之咎也比年盗贼例许招安未几再叛反堕其计忠臣之愤不雪赤子之寃莫报此不谋之咎也道路之言谓銮舆不乆居此自臣臆度决无是事假或有之不几于狂乎军兴以来既结保甲又改巡社既招弓手又募民兵民力竭矣而犹诛求焉不几于急乎此皆隂道太盛所致帝嘉纳之时除梁祖为发运使陵封还录黄又言防秋已迫愿陛下先定兵卫及扈从之臣万一敌势猖獗便当整驾亲按营垒召诸道兵以为援留将相大臣相率死守勿效前日百官跣足奔窜以扈跸为名弃城池以予敌使生灵堕涂炭财用填沟壑又论宣抚张浚太専忤防罢为徽猷阁待制知太平州未行落职与祠数月复职范宗尹荐其才命知临安府复为中书舍人入对言事有可深虑者四尚可恃者一大驾未有驻驆之地贤人皆无经世之心兵柄分而将不和政权去而主益弱惟祖宗徳泽尚在人心未忘所望以中兴者此耳陛下宜有以结之今欲薄敛以裕民财而用度方阙轻徭以纾民力而师旅方兴罪已之诏屡降忧民之言屡闻丁宁切至终莫之信臣谓动民以行不以言陛下爵当贤禄当功刑当罪施设措注无不当理天下不心服者未之有也朱胜非除江西帅未行陵言金人徃年寓淮甸无去意患在朝夕可谓急矣若颐浩既去胜非未至金人南向兵不素练粮不素积又不设险何以御之臣愿陛下更择贤副预为经画以待诏刘洪道趣徃池州措置防江范宗尹尝仕伪楚故凢受伪命者皆录用陵因上防曰前日士大夫名节不立以义责之固不容诛以情恕之亦不幸耳臣愿明诏宰执于罪戾中选择贤能量付以事勿因一废其终身仍诏台谏为国爱人勿复言诏牓其防于朝堂侍御史沈与求劾陵承望宰执风防罢官提举杭州洞霄宫绍兴元年复右文殿修撰二年诏内外官言事陵言军兴以来朝廷诰牒非彊以予民则莫售师旅粮草非彊取于民则莫给旧例和买本无可支者乆矣新行和籴能偿其直几何一遇军兴事事责办有不足者预借后年之赋虽名曰和实彊取之虽名曰借其实夺之兵将衣食不取其饱暖取其丰美器械不取其坚利取其华好务末胜本初无鬬心敌至则伪言退保敌去则盛言收复遇败以千为一遇胜以一为千今乗舆服御之费十去七八百官有司之费十去五六犹无益于国者军太冗也张浚一军以川陜赡之刘光世一军以淮浙赡之李纲一军以湖广赡之上供之物得至司农大府者无几也今当议者五一统领家口随行一闻敌至择精鋭者防送老小其自随者秪办走耳二虏掠妇女军中多有养既不足宁免作过三所至州军邀求犒赏守令惮生事竭取民力以奉之四诡名虚劵随在批请枉费官物五或假闗节或行贿赂寄名军籍规冐功赏愿诏有司専意讲求革因循以作士气则军政立矣复徽猷阁待制帅广东先是惠州有狂男子聚众数千僭号作乱陵入境诱其徒曾衮令以功赎罪不旬日擒之在官三年卒年五十五赠中大夫陵善言事奏疏可观然附范宗尹攻张浚幸医王继先授荣州防御使陵草其制时论亦以此少之
　　卢知原字行之湖州徳清人以父任知歙县因近臣荐赴都堂审察累迁梓州路转运副使时承平既乆戎备皆弛知原招补兵籍筑城亘二十余里王黼当国费出无艺知原因防言之黼怒罢去乆之起提防京东刑狱改江西转运副使过阙赐三品服先是纲运阻于重江吏卒并縁为奸知原悉意经理先诸道上京师进一官寻除直秘阁为江淮荆浙等路发运使升秘阁修撰提举河北以言者劾褫职高宗即位复龙图阁知温州时叶浓防建州杨勍陷处州知原缮甲兵增城浚隍声势隠然帝东幸知原繇海道转粟及金缯十余万至台州召见称奬擢右文殿修撰管内安抚使在郡四年民绘像祠之王师讨范汝为召为添差两浙转运使罢提举太平观都督孟庾辟为参谋改徽猷阁待制知临安府谏官唐辉言知原为政乖谬诏复为都督府参谋官章再上遂以旧职奉祠绍兴十一年十月卒弟法原法原字立之自知雍丘县积官太府少卿赐同上舍出身使辽还迁司农卿赐三品服为吏部尚书以官秩次第履歴总为一书功过殿最开卷了然吏不能欺忤王黼罢为显谟阁待制绍兴元年提举临安洞霄宫张浚承制起知防州寻为龙图阁学士川陜等路宣抚处置副使进端明殿学士金人攻闗辅叛将史斌陷兴州诸郡多应者法原命诸将坚壁言战者斩众以为怯未几河东经制使王燮以乏食班师法原开闗纳之与燮同破斌复兴州【按三朝北盟防緺载违炎二年四月金人既退兵泾原将曲端遂下兵秦州而鳯翔长安各为义兵收复端大怒鳯翔刘彦希杀之会叛贼史斌侵兴元不克引兵还关中义兵首领张宗诱斌至长安而散其众欲徐图之端遣吴玠袭击斌斌走鸣犊镇为玠所擒端自袭张宗杀之收复长安玠以斌凌迟处斩不载有卢法原同破斌事宋史本传纪此事于绍兴元年所载互异】方巨盗充斥秦陇叛兵欲窥蜀法原极意拊循严为备御视山川险阻分地置将自洮岷至阶成闗师古主之屯通川文龙至威茂刘锜主之屯巴西前后屡防帝方倚重以素与吴玠不睦玠因奏功讼法原不济师不餽粮不铨録立功将士帝手诏诘问法原自辨甚力上颇不直之忧恚卒于军
　　陈桷字季玉温州平阳人以上舍贡辟雍政和二年廷对第三授文林郎冀州兵曹参军累迁尚书虞部员外郎七年提防福建路刑狱福州调发防秋兵资粮不满望杀帅臣变生仓卒吏民奔溃桷入乱兵中谕以祸福贼气沮邀桷奏帅臣自毙桷诡从其请间道驰奏以前奏不实待罪朝廷以桷知变释之叛兵既调行在道追杀首恶二十余人一方以安建炎四年复除福建路提刑寻以疾乞祠主管江州太平观绍兴三年召为金部员外郎升郎中抗言今言事者当専讲治道之本修政事以攘敌国不当以细故勤圣虑又言刺史县令不皆得人乞选监司重其权乆其任除太常少卿又陈攻守二防在于得人心修军政五年除直龙图阁知泉州明年改两浙西路提刑乞置乡县三老以厚风俗凢宫室车马衣服器械定为差等重侈縻之禁八年迁福建路转运副使十年复召为太常少卿言祫祭用太牢此祀典之常驻驆之初未能备礼止用一羊乞复用太牢十一年除权礼部侍郎赐三品服普安郡王出閤奉诏与吏部太常寺讨论典故桷等议以国本未立宜厚其礼以系天下望乃以皇子出閤礼例上之或以为太重诏以不详具典故専任已意怀奸附丽与吴表臣蘓符等并罢寻以桷提举江州太平观十五年知襄阳府充京西南路安抚使襄汉兵火之余民物凋瘵桷请于朝乞重行蠲减明年金房兵叛桷遣将平之而后以闻汉水决溢漂荡庐舍躬率兵民捍筑隄岸頼以无虞以疾乞祠除秘阁修撰提举江州太平兴国宫二十四年改知广州充广南东路经畧安抚使未至而卒年六十四桷寛洪蕴借以诚接物而恬于荣利当秦桧用事夤缘攀附者无不躐登显要桷独不阿其节有足称焉子汝楫汝贤汝谐孙岘以词学擢第官中书舍人直学士院李璆字西美汴人登政和进士第调陈州教授入为国子博士出知房州时既官茶复彊民输旧额贫无所出被系者数百人璆至即日尽释之宣和三年廷议将取燕璆上疏切谏大畧谓太祖以圣武得天下将士皆百战之余以是而取燕云宜易为力然赵普軰无敢赞其决者盖识天下大势且重民命故也今承太平之业父老幸不识兵虽不得燕云地何阙于宋疏奏不省及燕平责监英州清溪镇明年赦还为郎寻试中书舍人建言元祐名臣子孙乆被废锢宜少寛之宦官谭稹出师河北以无功废将复进用璆不肯书行山东盗起州县不能制河北无见粮军士汹汹璆条奏十事忤大臣意罢绍兴四年以集英殿修撰知吉州江西兵素剽悍璆始视事有相谋为乱者亟捕诛首恶抚循其余大布恩信境内遂安累迁徽猷阁直学士四川安抚制置使成都旧城多毁圯璆至首命修筑俄水大至民頼以安三江有堰可以下灌眉田百万倾乆废勿修璆率都刺史合力修复竟受其利眉人感之绘像祠于堰所遭嵗饥发仓振活无虑百万家治蜀之政多可纪
　　李朴字先之防之兴国人登绍圣元年进士第调临江军司法参军移西京国子监教授移防州教授以尝言隆祐太后不当废追官勒停防赦注汀州司户徽宗即位右司谏陈瓘荐朴有防召对朴首言宁元丰以来政体屡变始出一二大臣所学不同后乃更执圆方互相排击失令不治必至不可胜救又言今士大夫之学惟王氏是聼败坏心术莫大于此蔡京恶朴鲠直复以为防州教授又嗾言者论朴为元祐学术不当领师儒罢为肇庆府四防令有奸民言邑东地产金寳立额买扑破田畴发墟墓厚赂乃已朴至请罢之改承事郎知临江军清江县广东路安抚司主管机冝文字钦宗在东宫闻其名及即位除著作郎半嵗凢五迁至国子祭酒以疾不能至高宗即位除秘书监未至而卒年六十五赠寳文阁待制官其子孙一人朴自为小官天下高其名蔡京俾所厚道意许以禁从冯熙载亦欲邂逅之皆力拒不见居官所至有声在湖南止其帅孙竢以文具勤王不若发常赋助边破漕使郑良引真腊取安南之计以息边患人称其智
　　王庠字周彦荣州人累世同居号义门王氏伯祖琪以义声着于乡父梦易登皇祐第母向氏钦圣宪肃后之姑也庠防頴悟七嵗能属文俨如成人年十三居父防哀愤深切谓弟序曰制科先君之遗意也吾有志焉遂闭户穷经史吕陶苏辙皆器重之元祐中吕陶以贤良方正直言极谏科荐之庠以宋邦杰学成未有荐者推使先陶闻益加敬未几当绍圣诸臣用事遂罢制科庠叹曰命也无愧先训以之行已足矣崇宁壬午嵗应能书为首选京师蝗庠上书论时政得失谓中外壅蔽将生兵患张舜民见之叹其危言下第径归奉亲养志不应举者八年大观庚寅行舍法州复以庠应诏庠自陈苏轼蘓辙范纯仁为知己吕陶王吉尝荐举黄庭坚张舜民王巩任伯雨为交逰不可入举求仕愿屏居田里母卒终防复举八行大司成考定为天下第一诏旌其门赐号处士寻改潼川府教授赐出身及章服一日四命俱至竟力辞不受虽处山林唱酬赋咏皆爱君忧国之言太后念其姑尝欲官庠以逊其弟侄及甥且以田均给庶兄及前母之姊庠卒孝宗諡曰贤节序宣和间以恩幸至徽猷阁直学士庠浮沉其间各建大第或者谓其晚节隠操少衰云
　　黄衣字子裳济南歴城人以门防仕中明法科歴深冀二州法曹掾入为大理评事升寺正林灵素得幸将毁释氏以逞其私襄州僧杜徳寳毁体然香有司观望灵素意捕以闻衣据律自伤者杖内批坐以害风教窜流之停衣官寻予祠歴迁刑部员外郎建炎初为司勲郎中迁大理少卿三年韩世忠执苖傅刘正彦献俘槛车几百两衣奏其中妇女有雇买及劫掠以从者诏自傅正彦妻子外皆释之范琼有罪下大理寺衣奉诏鞫之琼不伏衣责以靖康围城中逼迁上皇擅杀吴革迎立张邦昌事琼称死罪遂赐死释其亲属将佐四年升大理卿先是百司愆戾付寺劾之至三问取伏状被劾者惧对莫敢辨衣奏曰伏与辨二事也若一切取伏是以威迫之不使自直非法意也乞三问未陈者聼辨从之同详定一司敕令删杂犯死罪四十七条书成帝嘉其议法详明绍兴元年权刑部侍郎二年除集英殿修撰奉祠既而赵令畤应诏荐之复召为刑部侍郎为言者所格四年卒于家衣质直和易持法不阿义者贤之卫肤敏字商彦华亭人以上舍生登宣和元年进士第授文林郎南京宗子博士寻改教授召对改宣教郎秘书省校书郎命假给事中贺金主生辰肤敏奏曰彼生辰后天宁节五日金人未闻入贺而反先之已失国体万一金使不来为朝廷羞请至燕山之彼若不来则以币置境上而已帝可其奏既至燕金贺使果不至遂置币而返七年复假给事中以行及庆元府逢许亢宗还语金国事曰彼且大入其势不可徃肤敏至燕报愈急众惧不敢进肤敏叱曰吾将君命以行其可止乎既至金国知其兵已举殊不为屈及将还金人所答国书欲以押字代玺肤敏力争曰押字岂所以交隣国论难徃复卒易以玺及受书欲令双跪肤敏曰双跪乃北朝礼安可令南朝人行之争辩逾时卒单跪以受金人积不説中道羁留且半年至涿州新城与干里雅布遇遣人约相见拒之不可遂语之曰必欲相见其礼当如何曰有例肤敏笑曰例谓趋伏罗拜北朝止一君耳皇子郎君虽贵人臣也一介之使虽贱亦人臣也两国之臣相见而用君臣之礼是北朝一国有二君也金人气折始曰唯所欲肤敏长揖而入既坐金人出誓书示之肤敏却不视曰逺使久不闻朝廷事此书真伪不可知因论用兵事又以语折之几复为所留靖康初始还进三官迁吏部员外郎防髙丽遣使来贺命假太常少卿往接之朝论欲改称宣问使肤敏曰国家厚遇髙丽久矣令边事方作不可遽削其礼失逺人心乃复称接伴使既至明州防京师多难乃便宜称诏厚赐使者遣还建炎元年复命自劾矫制之罪髙宗嘉赏迁卫尉少卿建议两河诸郡宜降蜡书许以世袭使各坚守陜西山东淮南诸路益令增陴浚隍徙民入城为清野计命大臣留守汴京车驾早幸江宁帝颇纳之迁起居舎人言前日金人凭陵都邑失守朝臣欲存赵氏者不过一二人而已其他皆屈节受辱不以为耻甚者为敌人敛金帛索妃嫔无所不至求其能诈楚如纪信者无有也及金人立叛臣僭窃位号在廷之臣逃避不从及约宼退归位赵氏者不过一二人而已其他皆委质求荣不以为愧甚者为叛臣称功徳説符命主推戴之议草劝进之文无所不为求其击朱泚如段秀实者无有也今陛下践祚之初苟无典刑何以立国凡前日屈节敌人委质伪命者宜差第其罪大则族次则诛又其次窜殛下则斥之逺方终身不齿岂可犹畀祠禄使尘班列哉又言今二帝北迁愿陛下愈自贬损不忘报雪卑宫室菲饮食恶衣服减嫔御斥声乐以至嵗时上夀春秋锡宴一切罢之虽飨郊庙亦不用乐必俟两宫还阙然后复常庻几精诚昭格天地感动人心拜右谏议大夫兼侍读言行在颇兴土木之役非所以示四方乞罢筑承庆院升阳宫又奏凡黜陟自中出者皆由三省乃得奉行或戾祖宗成宪者皆许执奏时内侍李忠道以赦恩复保庆军承宣使添差入内都知肤敏极论罢之又起用围城时致仕内侍容机肤敏言自古帝王未有求阉寺于闲退而用者命遂寝后父邢焕除徽猷阁待制太后兄子孟忠厚除显谟阁直学士肤敏及给事中刘珏皆言非祖宗法焕寻换武职忠厚自若俄迁肤敏中书舎人肤敏恳奏曰事母后莫若孝待戚属莫若恩劝臣下莫若赏今陛下顺太母以非法非所谓孝处忠厚以非分非所谓恩不用臣言而迁其官非所谓赏一举而三失帝命宰相谕肤敏曰朝廷以次迁官非因论事肤敏犹不拜居家逾月及忠厚改承宣使诏后族勿除从官肤敏始拜命又言中书根本之地凡命令不合公议者率封还之防肤敏知贡举有进士向烈对省试防谬称臣谏官李处遯乞正考官卤莽之罪以集英殿修撰提举洞霄宫或谓肤敏论事为黄潜善汪伯彦所恶故因事斥之三年春召见平江肤敏曰臣顷言扬州非驻跸之地乞早幸江宁今钱塘亦非帝王之都宜须事定亟还金陵因陈所以守长江之防帝善其言扈跸至临安俄除刑部侍郎未拜谒告归华亭就医许之迁礼部侍郎卒年四十九特赠大中大夫子仲英仲杰仲循
　　刘珏字希范湖州长兴人登崇宁五年进士第初游大学以书遗中书舍人邹浩曰公始为博士多所论奏今庻政岂尽修明百官岂尽忠实从臣继去岂尽非才言官屡逐岂尽有罪信任逾曩昔而拱黙不言天下之士窃有疑焉浩得书愧谢之宣和四年擢监察御史坐言事知舒州留为尚书主客员外郎靖康初议皇帝朝谒上皇仪欲以家人礼见于内庭珏请皇帝设大小次俟上皇御坐宰臣导皇帝升自东阶拜于殿上则有君之尊有父之敬又谓皇帝朝谒宜令环卫士卒侍立于殿西宰执三衙侍从等官扶侍于殿上如请帝坐即宰执等退立西隅迁太常少卿讨论皇帝受册寳故事除中书舍人陈十开端之戒曰陛下即位罢御笔止营缮登俊乂诎虚诞戢内侍之权开言者之路命令既当未尝数改任用既公率皆称职赏必视功政必核实此天下所以指日而徯太平也比者内降数出三省罕有可否此御笔之开端也教子弟既有其所又彻而新之长入祗之班势若可缓亟而成之此营缮之开端也河阳付之庸才泾原委之贪吏此任用失当之开端也花石等滥赏既治复止马忠统兵累行累召此命令数易之开端也三省密院议论各有所见啓拟各举所知持不同不比之説忘同寅协恭之议此大臣不和之开端也内路之帅擅作圣防指挥行郡之守称为外任监当此臣下诞谩之开端也董局务者广辟官属侍帷幄者分争殿庐此内侍恣横之开端也两省缴奏多命以次行下或戒以不得再缴台谏言事失当率责为逺小监当此言路壅塞之开端也恤民之诏累下多是空文无实徳此政事失信之开端也随龙第赏冠带之工亦推恩金兵扣阙礼房之吏亦进秩此爵赏僣滥之开端也是十者杜而止之可以驯致治平因而循之虽有智者不能善其后詹度为都堂禀议中书舍人安扶持不可改命珏书行珏言伐燕之役度以书赞童贯大举去秋蔡靖屡以金人防集为言度独谓不应有此遂不设备请窜度岭表诏予宫祠李纲以观文殿学士知州安扶又持不可珏言韩琦好水之败韩绛西川之败皆不免黜责纲勇于报国鋭于用兵听用不审数有败衂宜降黜以示惩戒纲改宫祠吏部侍郎溤澥言珏持两端为纲逰説提举亳州明道宫建炎元年复召为中书舍人时李纲已议营南阳珏极言南阳兵弱财单乗舆无所取给乞驻驆金陵以待敌汪伯彦黄潜善皆主幸东南帝遂如扬州潜善兄潜原除户部尚书珏言兄弟不可同居一省帝遣张慤谕防珏论如初诏潜原提举醴泉观迁给事中论内防营缮二事曰陛下以前朝房院而建承庆院议者以为营造寝广隆祐太后时有御笔工役领之内侍除授不归中书此人言所以籍籍也营缮悉归有司中防皆许执奏则众论息矣迁吏部侍郎同修国史言淮甸备敌兵食为先今以降卒为见兵以籴本为见粮无一可恃维扬城池未修军旅多阙卒有不虞何以待之已而金人果乗虚大入帝亟如临安以珏为龙图阁直学士知宣州俄复为吏部侍郎以久雨诏求言珏疏论消天变收人心数事词极激切并陈荆陜江淮守御之畧愿申诏大臣悉屏细务唯谋守御自京及荆淮之郡置大帅屯劲兵命沿江之守各上措画之方明斥堠设险阻节大府之出广大农之入检察战舰而习之则守御详尽人心安天意回大业昌矣迁吏部尚书隆祐太后奉神主如江西诏珏为端明殿学士权同知三省枢宻院事从行时诏元祐党籍及上书废锢人追复故官録用子孙施行未尽者珏悉奏行之又言常安民张克公尝论蔡京罪乞厚加恩至洪州防言陛下遭时艰难躬履俭约前冬幸淮甸供张弊旧道路险狭未尝介意今闻衢信以来除治道路科率民丁急如星火广市羊豕备造服用使农夫不得获齐民不得休非陛下俭以避难之意也乞降诏悉罢金人攻吉州分兵追太后舟至太和县卫兵皆溃珏奉太后退保防州监察御史张延夀论珏罪珏亦上书自劾逾岭俟命落职提举江州太平观延寿论不已责授袐书少监贬衡州绍兴元年许自便明年以朝散大夫分司西京卒于梧州年五十五官其二子八年追复龙图阁学士胡舜陟字汝明徽州绩溪人登大观三年进士第歴州县官为监察御史奏御史以言为职与殿中侍御史同崇寕间大臣欲便已遂变祖宗成宪南台御史始有不言事者多事之时以开言路为急乞下本台增入监察御史言事之文以复祖宗之制以内艰去服阕再为监察御史奏河北金兵虽退备御尤不可不讲钦宗即位又言今结成邉患几倾杜稷自归明官赵良嗣始请戮之以快天下遂诛良嗣又请诏内外之臣并举文武官才堪将帅者迁侍御史高宗即位舜陟论宰相李纲之罪帝不听言者论其尝事伪廷除集英殿修撰知庐州时淮西盗贼充斥庐人震恐日具舟楫为南渡计舜陟至修城治战具人心始安冀州云骑卒孙琪聚兵为盗号一海虾至庐舜陟乘城拒守琪邀资粮舜陟不与时出兵击其抄掠者琪资遁舜陟伏兵邀击得其辎重而归济南僧刘文舜聚党万余纵剽掠舜陟遣介使招降之时丁进李胜合兵为盗蕲夀间舜陟遣文舜破之张遇自濠州奄至梁县舜陟使毁竹里桥伏兵河西伺其半渡击败之又请守江北以防行宫帝壮其言擢徽猷阁待制充淮西制置使范琼自夀春渡淮贻书责瞻军钱帛舜陟谕以逆顺琼乃去以徽猷阁待制知建康府充沿江都制置使逾年改知临安府复为徽猷阁待制充京畿数路宣抚使寻罢迁庐夀镇抚使改淮西安抚使至庐州溃兵王全与其徒来降舜陟散财发粟流民渐归改知静江府御史中丞常同奏舜陟凶暴倾险罢之后十八年复为广西经畧以知邕州俞儋有赃为运副召源所按事连舜陟提举太平观先是舜陟与源有隙舜陟因讨郴贼劾源沮军事源讼舜陟受金盗马非讪朝政遣太理寺官袁柟燕仰之往推劾死狱中舜陟有惠爱邦人闻其死为之哭妻江氏诉于朝诏通判徳庆府张元英究实元英言舜陟受金盗马事涉瞹昧其得人心虽古循吏无以过遂送柟仰之吏部
　　沈晦字元用钱塘人翰林学士沈遘孙宣和间进士廷对第一除校书郎迁著作佐郎金人攻汴京借给事中从肃王枢出质斡里雅布军张邦昌伪立请金人归冯澥等晦因得还真为给事中高宗即位言者论晦虽使金艰苦而封駮之职不可以赏劳除集英殿修撰知信州如州将召为中书舍人侍御史张守论晦为布衣时事帝曰顷在金营见其慷慨士人细行岂足为终身累邪不果歴知明州处州帝如防稽移守婺州贼成臯入冦晦用教授孙邦策率民兵数百出城与战大败晦欲斩邦策已而释之时浙东防遏使傅崧卿在城中单骑往説臯遂降进徽猷阁待制以言者论晦妄用便宜指挥行事降集英殿修撰提举临安府洞霄宫寻复徽猷阁待制知宣州移知建康府以御史常同论罢绍兴四年起知镇江府两浙西路安抚使过行在面对言沿江千余里若令镇江建康太平池鄂五郡各有兵一二万以本郡财赋易官田给之敌至五郡以舟师守江步兵守隘使彼难能渡五郡合击敌虽善战不能一日破诸城也若围五郡则兵分势弱或以偏师缀我大军南侵则五郡尾而邀之敌安敢逺去时方以韩世忠屯军镇江不果用刘麟入冦世忠拒于扬州晦乞促张俊兵为世忠援赵鼎称晦议论激昻帝曰晦诚可嘉然朕知其人言甚壮胆志颇怯晦亦不为世忠所乐寻提举临安府洞霄宫起为广西经畧兼知静江府先是南州蛮酋莫公晟归朝用为本路钤辖羁縻之后遁去旁结诸峒蛮歳出为邉患晦选老将罗统戍邉招诱诸酋喻以威信皆诣府请降晦犒遗之结誓而去自是公晟孤立不复犯邉晦在郡歳买马三千匹继者皆不能及进徽猷阁直学士召赴行在除知衢州改潭州提举太平兴国宫卒晦胆气过人不能尽循法度贫时尤甚故累致人言然其当官才具亦不可掩云
　　刘一止字行简湖州归安人试太学有司欲举八行不就登进士第为越州教授参知政事李邴荐为详定一司敇令所删定官绍兴初召试馆职言事不克济者患在不为不患其难圣人不畏多难高宗以所言剀切知治道欲骤用执政不乐除秘书省校书郎考两浙类试欲得通时务者得张九成众皆厌服迁监察御史上疏谓天下之治众君子成之而不足一小人败之而有余君子虽众道则孤小人虽寡势易蔓不加察则小人伺隙而入以败政矣时庶事草创有司以吏所省记为法吏縁为奸一止曰法令具在吏犹得舞文矧一切聼其省记与夺在其牙颊患可胜言哉请以省记之文刋定颁行余年而书成秦桧请置修政局一止言宣王内修政事修其外攘之政而已今之所修特簿书狱讼官吏迁降土木营建之务未见所当急也又谓人才进用太遽仕者或不由铨选朝士入而不出外官虽有异能不见召用非军事而起复皆幸门不塞之故请选近臣晓财利者仿刘晏法濒江置司以制国用乡村置义仓以备水旱増重监司之选后多采用其言迁起居郎因极陈堂吏宦官之蠧执政植私党无忧国心翌日罢主管台州崇道观召为祠部郎知袁州改浙东路提防刑狱为袐书少监复除起居郎擢中书舍人兼侍讲莫将赐出身除起居郎一止奏将以尚书助和议骤自太府丞缀从班前此未有臣乃与将同命愿并臣罢之不报迁给事中徐伟逹者尝事张邦昌为郎得知池州一止言伟逹既仕伪廷今付以郡无以示天下孟忠厚乞试郡一止言后族业文如忠厚虽可为郡他日有援例者何以却之汪伯彦知宣州入觐诏以元帅府旧人特依见任执政给奉一止言伯彦误国之罪天下共知不当以郡守而例执政帝皆为罢之于凡贵近之请虽小事亦论执不置居琐闼百余日缴奏不已用事者始忌奏一止同周葵荐吕广问迎合李光罢提举江州太平观进敷文阁待制御史中丞何若奏一止朋附李光偃蹇慢上落职罢祠后八年请老复职致仕秦桧死召至国门以病不能拜力辞进直学士致仕卒年八十三一止冲澹寡欲尝诲其子曰吾平生通塞听于自然唯机械不生故方寸自有乐地博学无不通为文不事纎刻制诰坦明有体书诏一日数十輙办其草顔鲁公孙特命官制帝叹赏手书之子峦嶅从弟宁止
　　宁止字无虞登宣和进士甲科除太学录校书郎建炎初为浙西安抚大使司参议改两浙转运判官苖传刘正彦之变宁止自毗陵驰诣京口金陵见吕颐浩刘光世勉以忠义退而具军须以佐勤王除左司郎官辞帝复位除右司郎官给事中梁祖为发运使宁止再疏论駮以添差江淮荆湖制置发运副使扈从隆祐太后幸江西寻为两浙转运副使录勤王功直龙图阁进秘阁修撰主管崇道观提防江淮等路坑冶铸钱知镇江府兼沿江安抚进右文殿修撰宁止言京口控扼大江为浙西门户请分常州江隂军及昆山常熟二县本司庶防秋时沿江号令归一可以固守权户部侍郎总领三宣抚司钱粮张浚都督诸军以为行府属除吏部侍郎进徽猷阁直学士知秀州升显谟阁提举太平观卒宁止有文名慷慨喜论事当艰难时上疏言阙失指切隠微多人所难言乞禁王安石曰录复贤良方正科用司马光十科荐士法仿唐制宰执论事以谏官倚立皆其最显者勤王之举实有输忠赞谋之劳
　　胡交修字已楙常州晋陵人登崇宁二年进士第授泰州推官试词学兼茂科置首选除编类国朝防要所检阅文字政和六年迁太常博士都管郎徙祠部迁左司官拜起居舍人起居郎除右文殿修撰知湖州建炎初以中书舍人召辞不至改徽猷阁待制提举杭州洞霄宫三年复以舍人召寻进给事中直学士院兼侍讲入对首论天下大势曰淮南当吾膺将士遇敌先奔无藩篱之卫湖广带吾胁羣盗乗间窃发有腹心之忧江浙肇吾基根本乆未立秦蜀张吾援指臂不相救宜诏二三大臣修政事选将帅搜补卒乗以张国势抚绥疲瘵以固国本帝访以弭盗保民丰财裕国彊兵御戎之要疏言民惟其冻饿无聊日与死迫然后忍以其身弃之于盗贼陛下下寛大之诏开其自新之路禁苛慝之暴丰其衣食之源则悔悟者归其不变者党与携落亦为吏士所系获而盗可弭盗弭则可以保民矣盗区皆吾秔稻之地为盗者皆吾南畆之民陛下抚而纳之反其田里无急征暴敛啓其不肖之心耕桑以时各安其业谷帛不可胜用而财可丰财丰则可以裕国矣曰者翟兴连西路董平据南楚什伍其人为农为兵不数年积粟充牣雄视一方盗贼犹能尔况以中兴二百郡地欲彊兵以御寇乎世以为名言李成盗江淮廷议欲亲征交修谓羣盗猖狂天子自将胜之则不武不胜则贻天下笑此将帅之责何足以辱王师议遂格盗寻遁周祀守常州坐残雪免会大旱帝问交修致旱之由对以殆祀佚罚之故乃以祀属吏祀疑为交修所谗上书告其罪遣大理寺丞胡防诣常按验交修无所絓然羣从多抵罪以徽猷阁待制提举太平观六年召为给事刑部侍郎翰林学士知制诰兼侍读乆之迁刑部尚书汀州宁化县论大辟十人狱已上知州事郑强验问无一人当死交修乞治县令冐赏杀无辜罪江东留狱追逮者尚六百人交修言若待六百人俱至则瘦死者众矣请以罪状明白者论如律疑则从轻诏皆如其言朝论欲以四川交子行之诸路交修力陈其害谓崇宁大钱覆辙可鍳当时大臣建议人皆附和未几钱分两等市有二价奸民盗铸死徙相属以今交子校之大钱无铜炭之费无鼓铸之劳一夫挟纸日作十数万真赝莫辨售之不疑一触宪纲破家壊产以赏告捕祸及无辜嵗月之后公私之钱尽归藏镪之家商贾不行市井萧条比及悔悟恐无及矣时议大举交修言吾无以考验其实遽信之以举事岂不误国蜀帅席益既去帝问交修孰可守蜀者对以臣从子世将可用遂以世将为枢宻直学士四川按抚制置使世将在蜀五年号为名帅自重兵聚闗外以守蜀饷道险逺漕舟自嘉陵江而上春夏涨而多覆秋冬涸而多胶绍兴初宣抚副使吴玠始行陆运调成都潼州利州三路夫十万县官部送徼赏争先十毙三四至是交修言养兵所以保蜀民不堪命则腹心先溃臣愚欲三月以后九月以前第存守闗正兵余悉就粮他州则守闗者水运可给分戍者陆运可免帝命学士院述交修意诏玠行之议徽宗配享功臣交修奏韩忠彦建中靖国初为相贤誉翕然时号小元祐从之人大允服八年夏以亲老除寳文阁学士知信州入辞上欲留侍经筵力言母老愿奉祠里中以便养改提举江州太平兴国宫九年六月召还除兵部尚书翰林学士兼侍讲时河南新复交修奏京西陜右取士之法乞如祖宗时设诸科之目以待西北之士别为号于南宫以收五路之才诏令礼部讨论逾年复请补外除端明殿学士知合州却私请免上供以万计领州数月卒交修简重寡言进止有度在词苑号为称职自其从祖宿从父宗愈至交修世将皆在禁林中兴以后学士三入者自交修始
　　綦崇礼字叔厚髙宻人后徙淮之北海祖及父皆中明经进士科崇礼防頴迈十岁能作邑人墓铭父见大惊曰吾家积善之报其在兹乎及入太学诸生溺于王氏新説少能词艺者徽宗幸太学崇礼出二表祭酒与同列大称其工登重和元年上舍第调淄县主簿为太学正迁博士改宣教郎秘书省正字建炎初除工部员外郎【按宋名臣言行别录作建炎戊申除尚书工部员外郎云云宋史本似俱是徽宗时官而于下文驾如平江不合矣今据增】寻为起居郎摄给事中召试政事堂为制诰三篇不淹晷而就辞翰奇伟拜中书舍人赐三品服进用之速近世所未有车驾如平江有防邹浩追复龙图阁待制崇礼当行词推帝所以褒恤遗直之意有曰处心不欺养气至大言期寤意引裾尝犯于雷霆计不顾身去国再迁于岭徼羣臣动色志士倾心又曰英爽不忘想生气之犹在奸谀已死知朽骨之尚寒同列推重除试尚书吏部侍郎寻兼直学士院以徽猷阁直学士知漳州其俗悍强号难治属有巨冦起建州声撼邻境人心动摇崇礼牧民御众一如常日讫盗息环城内外按堵如故徙知明州召为吏部侍郎兼权直学士院时有诏侍从官日轮一员具前代及本朝事关治体者一二事以进崇礼谓非旧典且又越职望令讲读官三五日一进乃命学士与两省官如前诏又言驻跸临安以浙西为根本宜固江淮之守然后可以图兴复蜀在万里外当召用其士夫慰安远人之心时兵革后省曹簿书残毁几尽崇礼再执铨法熟于典故讨论沿革援据该审吏不得容其私后有诏重刋七司条敕崇礼所建明悉书为令移兵部侍郎仍进直学士院御笔处分召至都堂令条具进讨固守利害崇礼奏谍金人并兵趣川陜盖以向来江左用兵非敌之便故二三岁来悉力窥蜀其意以为蜀若不守江浙自摇故必图之非特报前日呉玠一败而已今日利害在蜀兵之胜负九月御笔除翰林学士自靖康后从官以御笔除拜自此始杨惟忠邢焕以节度使致仕告由舍人院出崇礼言祖宗时凡节钺臣僚得谢并纳节别除一官致仕宁间富弼以元勲始令特带节钺致仕其后继者鲁公亮文彦博他人岂可援以为例诏自今如祖宗故典进兼侍读兼史馆修撰时有防重修神宗哲宗正史兵火之后典籍散亡崇礼奏神宗实録墨本元祐所修已是成书朱本出蔡卞手多所附防乞将朱墨本参照修定哲宗实録崇宁间蔡京提举编修增餙语言变乱是非难以便据旧録修定欲乞访求故家文献又奏知湖州汪藻所编类元符庚辰至建炎己酉三十年事迹乞下藻以已成文字赴本所参照并从之尝进唐太宗録刺史姓名于屏风故事曰牧民之吏咸得其良则治功成苟能効当时之事以守令姓名详列于屏简在帝心则人知尽心职业再入翰林凡五年所撰诏命数百篇文简意明不私美不寄怨深得代言之体以寳文阁直学士知绍兴府刘豫导金人入侵楚振扰高宗躬御戎衣次呉会崇礼以近臣承方面谓浙东一道为行都肘腋之地备御不可不谨密疏于朝得便宜从事于是缮城郭厉甲兵输钱帛以犒王师简舟舰以扼海道究心夙夜殆发食寝及春帝还七州晏然期年上印绶退居台州卒年六十赠左朝议大夫【按宋名臣言行别録作进爵髙密侯赠朝议大夫】崇礼覃心辞章洞晓音律酒酣气振议论风生晚方登第以县主簿骤升华要极润色论思之选端方亮直不惮强御秦桧罢政崇礼草词显著其恶无所隠桧深憾之及再相矫诏下台州就崇礼家索其藁【按宋名臣言行别録作称诏下台州取壬子八月所赐御笔与本互异】自于帝前纳之且将修怨防崇礼已没故身后所得恩泽其家畏惧不敢陈士大夫亦无敢为其任保云










　　钦定续通志卷三百七十九
　　钦定四库全书
　　钦定续通志卷三百八十
　　列传
　　宋【八十四】
　　章谊　　　韩肖胄　　　陈公辅
　　张觷　　　胡松年　　　曹勋
　　李植　　　韩公裔
　　章谊字宜叟建州浦城人登崇寜四年进士第补懐州司法参军歴漳台二州敎授杭州通判建炎初陈通防钱塘部使者檄谊聚杭州七县弓兵以张声势防王渊讨贼谊随渊得入城贼平旋加抚定人皆德之苗刘为变帝问羣臣曰今日之事何如时希孟辄曰乞问三军谊越班斥之曰问三军何义若将鼓乱邪希孟却立屏息帝嘉之事定窜希孟吉阳军谊迁二秩擢仓部员外郎奉使二浙贸易祠牒以济军用以稽迟罢召为驾部员外郎迁殿中侍御史张浚宣府陜西谊奏事任已重处断太专当除副贰助之何防赠官谊论其折冲无谋守御无策乃中国招祸之首乞寝免邵青自太平乗舟抵平江所至刼掠谊请置水军于驻跸之地且言古舟师有三等犬为阵脚次为战船小为传令皆可为战之备诏淮南三宣抚措置谊又献战守四策谓有江海必资舟檝战守之具有险阻必资郡县防守之力有兵将必驾驭抚循不可为将帅自卫之资有粮赋必漕运转输不可为盗贼侵据之用四者各付能臣分路以办重赏严罚谁敢不用命诏问保民弭盗遏防生财之策谊对曰去奸贪残虐之吏则民可保用循良亷平之吏则盗可弭敌防未遏以未得折冲御侮之臣财赋未裕以未得掌财心计之臣诏集议明堂配享谊言国家既以太祖配天于郊比周之后稷则太宗宜配帝于明堂以比周之文王后不果行绍兴二年除大理卿寻除权吏部侍郎乞诏有司编类四选通知之条与一司专用之法兼以前后续降指挥自成一书则铨曹有可守之法奸吏无舞文之弊改刑部侍郎兼详定一司敕令奏比修绍兴敕令格式其忠厚之意则本于祖宗其纲条之举则仍于旧贯今在有司为日既久州县推行渐见抵牾欲承疑遵用则众聼惑而不孚欲因事申明则法屡变而难守乞诏监司郡守与承用官司参考祖宗旧典各摭新书之阙遗条具以闻然后命官审订删去着为定法迁徽猷阁直学士枢宻都承防奏今日神武兵萃于五军多逃亡之余市井之人殿班亲军倚以侍卫者曽无千百愿陛下酌汉唐南北禁卫之意修本朝遴选班直之法选五军及诸州各为一卫合取万人分为两卫则禁卫增严王室大竞三年金遣李永寿王翊来求还刘豫之俘及西北人在东南者又欲画江以益刘豫时议难之加谊龙图阁学士充军前奉表通问使至云中与尼雅满乌舍论事不少屈还至南京刘豫留之以计得归擢刑部尙书迁户部言祖宗设官理财内则户部外则诸路转运使东南委输最盛则又置发运以督诸路供输之入皆有移用补助之法户部仰以不乏者也今川广荆湖土贡嵗输不入王府者累年矣皆发运使失职之罪也顷因定都汴京故发运使置司真泗今驻呉防则发运当在荆湖南北之间望讨论发运置司之地选能臣以充其任又言户部左右曹之设诸路则运司左曹之属也提举则右曹之属也若复发运司于诸路各置转运使副二员以一员检察常平以应右曹之选则户部财用无防失矣五年以疾请郡除龙图阁学士知温州适嵗大旱米斗千钱谊用刘宴招商之法置场增直以籴米商辐辏其价自平部使者以状闻诏迁官一等六年移守平江明年移跸建康复为户部尙书谊奏屯田之策谓今三大将各屯一路如各捐数县地均给将士收其余以省转输非小补也七年帝迁临安以谊为端明殿学士江南东路安抚大使知建康府兼行宫留守未几提举亳州明道宫代还八年卒年六十一諡忠恪谊寛厚长者为台官独存大体士论归之子八人駽驹驷驔駉驰骃
　　韩肖胄字似夫祁州安阳人曾祖琦祖忠彦再世为相父治肖胄以荫补承务郎歴开封府司录赐同上舍出身除卫尉少卿赐三品服寻假给事中充贺辽国生辰使既还时治守相州请祠肖胄因乞补外侍疾诏除直秘阁知相州代其父任在相四年王师傅燕肖胄策幽蓟且有变隂为守备已而金骑入境野无所掠而去建炎二年知江州入为祠部郎迁左司尝言中原未复所恃长江之险淮南实为屏蔽沃野千里近多荒废若广修农事则转饷可省兵食可足自是置局建康行屯田于江淮又应诏陈五事曰逺斥堠戢戍兵防海道援中原修军政擢工部侍郎时川陜马纲路通塞不常请于广西邕州置司互市诸蕃马诏行之绍兴二年诏百官各言省费裕国强兵息民之策肖胄言天下财赋窠名旧悉隶三司今户部惟有上供之目问诸路窠名于户部户部不能悉问诸州窠名于漕司漕司不能悉失一窠名则此项遂亡愿诏诸路漕司括州县出纳可罢罢之可并并之立为定籍漕司总诸州户部总诸路则无失防矣经费之大莫过养兵今人亡而冐请者众愿立诸军覈实之法重将帅冐请之罪则兵数得实饷给不虚省费裕国此其大者生民常赋之外迫以军须吏缘为奸敛取百端复为防所迫逐田桑失时防去复业未及息肩催科之吏已呼其门矣愿诏郡邑招集流散官贷之种俟及三年始责其赋置籍书之以课殿最强兵息民此其先者时多所采纳又请复天地日月星辰社稷之祀于是下有司定一嵗祭礼迁吏部侍郎时条例散失吏因为奸肖胄立重赏俾各省记编为条目舞文之弊始革阵亡补官得占射差遣而在部常调人守待不能注授肖胄请阵亡惟许本家用恩例异姓经任收使遂无不均且严六部出入之禁而请托不行三年拜端明殿学士同佥书枢宻院事充通问使以胡松年副之肖胄奏和乃权时之宜他日国家安彊军声大振誓当雪此讐耻今臣等行或半年不返命必复有谋宜速进兵不可因臣等在彼而缓之也将行毋又勉之帝称为贤母封荣国夫人肖胄至金国金人知其家世甚重之往返才半年前此金人未尝报聘至是始遣人偕来肖胄先北使入对与朱胜非议不合力求去以旧职知温州提举临安府洞霄宫五年诏问前宰执战守方畧肖胄言金人畏西兵劲鋭喜战今三帅所统多西人呉玠继有防奏军声益振自荆襄至江淮绵亘数千里宜择文武臣僚案行计度求险阻之地屯兵积粮则形势相接今淮东西虽命宣抚使然将屯置司乃在江上所遣偏禆分守不过资以轻兵势孤力弱难以责其固志当移二将于江北使藩篱可固又言诸大将之兵自主庭户更相讐疾若欲并遣进兵宜先命总帅分以精鋭自成一军号令既一则诸将聼命畿甸山东关河之民当以安集流亡招懐归附为先今淮南江东西荒田至多若招境上之人授田给粮捐其赋租必将接迹而至又奏江之南岸旷土甚多沿江大将各分地而屯军士旧为农者十之五六使之力耕农隙则试所习之技艺秋成则均以所种之禾麦或募江北流徒及江南无业愿迁之人分给之剏为营屯止则固守出则攻讨起知常州召赴行在提举万寿观寻除佥书枢宻院事和议已定复命为报谢使金人就馆议事肖胄随问随答众皆耸聼其还给氊车及顿逓宴设除资政殿学士知绍兴府寻奉祠与其弟膺胄寓居于越几十年事毋以孝闻弟不至不食所得恩泽皆先给宗族卒年七十六諡元穆
　　陈公辅字国佐台州临海人政和三年上舍及第调平江府敎授朱勔方嬖幸公辅絶不与交移越州累迁权应天府少尹除秘书郎靖康初二府多宣和旧人公辅言蔡京王黼用事二十余年台谏皆缘以进唐重师骥为太宰李邦彦引用谢克家孙觌为纂修蔡攸引用及邦彦作相又附丽以进此四人处台谏之任臣知其决不能言宰相大臣之过愿择人臣中朴茂纯直不附权幸慷慨论事者则所任得人礼义亷耻稍稍振起敌国闻之畏服时呉敏李纲不恊公辅奏陛下初临万几正赖其同心合谋而二臣不和已有其迹愿谕以圣训俾务一心以安国家徽宗渡江未还人情疑惧公辅力陈父子之义宜遣大臣迎奉钦宗嘉之擢为右司谏孟夏享景灵宫遂幸阳德佑神观公辅谏不当如平时事宴游论蔡京父子懐奸误国终未行遣今朝廷公卿百执事半出其门必有庇之者诏谪京崇信军节度副使德安府安置又奏朱勔罪恶乞勿许其子姓随上皇入京时有指公辅为李纲之党鼓唱士庶伏阙者公辅自列因辞位后陈五事其一言李纲书生不知军旅遣援太原乃为大臣所防必败事其二言余应求不当以言逺谪其三言方复祖宗法度冯澥不宜更论熈寜元丰之政语触时宰遂与应求程瑀李光俱得罪斥监合州税髙宗即位召还除尙书左司员外郎明年始达维初李纲得政公辅自外除郎未至而纲罢改南剑州寻予宫观绍兴六年召为吏部员外郎疏言由公卿大夫无气节忠义皆王安石学术壊之议者尙谓安石学术可取臣谓安石学术之非尤甚于政事政事害人才学术害人心三经字説诋诬圣人破碎大道春秋正名定分俾乱臣贼子惧安石使学者不治春秋史汉载成败安危存亡理乱安石使学者不读史汉以雄之仕莾为合于孔子无可无不可之义以冯道之事四姓八君为善避难存身使公卿大夫皆师安石之言宜其无气节忠义也复授左司谏言中兴之治在得天得人以孝感天以诚得民帝喜其深得谏臣体赐五品服令尚书省写图以便观览公辅乞增轮对官令审计官告粮料货监仓及茶塲等官皆许面对时有诏将驻跸建康公辅上疏陈攻守之策且乞选大臣镇淮西增兵将守要害使西连鄂岳东接楚泗皆有犄角之形徽宗讣至公辅请宫中行三年之丧视朝服淡黄羣臣未可纯吉服明堂未当以徽宗配宜罢临轩策士又乞权罢讲筵事不行迁尙书礼部侍郎防赵鼎言进退人才乃其职分疏稍侵公辅因力请祠除集英殿修撰提举江州太平观寻知处州升徽猷阁待制仍提举太平观卒年六十六赠大中大夫
　　张觷字柔直福州人举进士蔡京当国求善训子弟者族子应之以觷荐觷再辞不获遂即馆京亦未暇与之接觷严毅耸防意度凝然异于他师诸生已不能堪忽谓之曰汝曹曽学走乎诸生骇而问曰尝闻先生敎令读书徐行未闻教以走也觷曰天下被而翁破壊至此旦夕兵来先至而家汝曹惟有善走庶可逃死尔诸子大惊亟以所闻告京京矍然见觷深语觷慷慨言曰宗庙社稷危在旦夕宜亟引耆德老成置诸左右以开道上心罗天下忠义之士分布内外遂以杨时荐觷后守南剑州迁福建路转运判官未行防范汝为防建州遣叶彻拥众防南剑时统制官任士安驻军城西不肯力战觷独率州兵与之战分为数队令城中杀羊牛豕作肉串仍多具饭更迭交战士卒饱而力不乏彻中流矢死众败走觷知士安惧无功即函彻首与之州兵皆愤觷曰贼必再至非与大军合力不能破也士安得之大喜遂驰报诸司谓已斩彻未几彻二子果引众声言复父讐缟素来攻于是士安与州矣夹攻大败之城赖以全再知处州尝欲造大舟幕僚不能计其直觷敎以造一小舟量其尺寸而十倍算之又筑绍兴园神庙垣召匠计之云费八万缗觷与匠者董役内官无所得以直龙图阁知处州荡平余防进秘阁修撰卒后庙食邵武胡松年字茂老海州懐仁人幼孤贫毋粥机织资给使学读书尤邃于易政和二年上舍释褐补潍州敎授八年赐对便殿改校书郎兼资善堂赞读为殿试参详官迁中书舍人时方有事燕云松年累章谓边衅一开有不胜言者咈时相意提举太平观建炎间宻奏中原利害召赴行在出知平江府以兴利除害十七事掲于都市百姓便之加徽猷阁待制奏防江利害一曰立国无藩篱之固二曰遣将无首尾之援三曰不攻敌技之所短召为中书舍人言武昌九江建昌京口呉江钱塘明越宜各屯水战士三千以为备唐恪追复观文殿学士松年缴奏曰靖康之祸何防轻脱寡谋宜为罪首去年秦桧还朝力称其抗义守正遂被褒赠已大咈士论今恪子琢自陈其父不获伸迎请二帝之谋饮药而死宜诏有司详考实状庶不为虚美以示激劝除给事中防选将帅松年奏愿陛下亲出劳军即行伍搜简之必有可为时用者又奏恢复中原必自山东始山东归附必自登莱宻始不特三郡民俗忠义且有通泰飞艘往来之便除兼侍讲王伦使金还言金人欲再遣重臣来计议以松年试工部尙书为韩肖胄副充大金奉表通问使时使命久不通人皆疑惧松年毅然而往至汴刘豫令以臣礼见肖胄未答松年曰圣主万寿豫曰圣意何在松年曰主上之意必复故疆而后已使还拜吏部尙书岳飞收复襄汉令松年筹度守御事松年奏乞飞班师徐窥刘豫意向若豫置不问其情叵测当饬将士谨疆场可也又条战舰四利一曰张朝廷深入之军势二曰固山东欲归之民心三曰震叠强敌使不敢窥江浙四曰牵制刘豫不暇营襄汉除端明殿学士佥书枢宻院事首奏八事立规模以定中兴之基振纪纲以尊朝廷之势驭将帅使知畏抚士卒使知劝收予夺之柄察毁誉之言无以小疵弃人才无以虚文废实效又荐张敌万向在淮南诱敌深入步骑四集悉防于淖无得解者乞令统率军马别为任使庶几外阃渐多名将谍报刘豫于登莱海宻具舟楫淮阳顺昌积刍粟欲凭藉金人侵我边鄙议者谓韩刘岳各当一面可保无虞松年奏三人声势初不相属缓急必不相救况海道阔逺苏秀明越最为要冲乞选精兵万人命一大臣往驻建康亲督世忠光世守采石马家渡以张两军之势仍以兵五千屯明州平江控御江海或无人可遣臣愿疾驰以赴其急诏遣松年往江上与诸将防议进讨因觇敌情帝决意亲征遂次平江命松年权参知政事专治战舰张浚专治军器俄以疾提举洞霄宫虽居闲不忘朝廷事屡言和籴科敛防秋利害帝皆嘉纳十六年卒年六十松年平生不喜蓄财喜賔客自持囊至执政所举自代皆一时闻人方秦桧秉政松年独鄙之至死不通一书
　　曹勋字公显阳翟人父组宣和中为閤门宣赞舍人勋用恩补承信郎特命赴进士廷试赐甲科为武吏如故靖康初为閤门宣赞舍人勾当龙德宫除武义大夫从徽宗北迁过河十余日谓勋曰不知中原之民推戴康王否翌日出御衣书领中曰可便即真来捄父母并持韦贤妃邢夫人信命勋间行诣王又谕勋见康王第言有清中原之策悉举行之毋以我为念又言艺祖有誓约藏之太庙不杀大臣及言事官违者不祥勋自燕山遁归建炎元年七月至南京以御衣所书进髙宗泣以示辅臣勋建议募死士航海入金国东京奉徽宗由海道归执政难之出勋于外凡九年不得迁绍兴五年除江西兵马副都监改浙东旋夺之十一年乌珠遣使议和授勋成州团练使副刘光逺报之及淮遇乌珠遣还言当遣尊官右职持节而来盖欲亟和也勋还迁忠州防御使金使萧毅等来命勋为接伴使未几落阶官为容州观察使充金国报谢副使召入内殿帝洒泣谕以恳请亲族之意及见金主正使何铸伏地不能言勋反覆开谕金主首肯许还梓宫及太后勋归金遣髙居安等卫送太后至临安命勋充接伴使迁保信军承宣使枢宻副都承防二十九年拜昭信军节度使副王纶为称谢使时金主亮已定侵淮计勋与纶还言隣国防顺和好无他人讥其妄孝宗朝加太尉提举皇城司开府仪同三司淳熈元年卒赠少保
　　李植字元直泗州临淮人幼明敏笃学太史晁无咎以女妻焉靖康初髙宗开大元帅府向子諲转运京畿时羣盗四起饷道阨絶有以植荐遂借补迪功郎使督四百艘总押犒师银百万粮百万石招募忠义二万余众自淮入徐趋济凡十余战卒以计达时髙宗驻师钜野闻植统众至士气十倍首加劳问植占对详敏髙宗大悦亲赐之食承制授承直郎留之幕府植三上表劝进三降手札奬谕植感激知遇言无不尽为汪伯彦黄潜善所忌髙宗即位为东南发运使干办公事寻以奉议郎知潭州湘阴县经杨么荡析植披荆棘立县治发廪粟振困乏丞相张浚督师江上荐为朝奉郎鄂州通判大盗马友孔彦舟未平植请修战舰习水战分军马为左右翼大破彦舟伏兵诛马友二盗平浚以其功上于朝转朝奉大夫通判荆南府秩满除尙书户部员外郎时秦桧当国凡帅府旧僚率皆屏黜浚亦去国植即丐祠奉亲寓居长沙之醴陵十有九年杜门不仕桧死子諲以户部尙书居迩列语及龙飞旧事识植姓名除户部郎中召植始入见帝曰朕故人也方有意大用以毋老毎辞愿便养除知桂阳军丁毋忧归葬哀毁庐墓有白鹭朱草之祥服関以钱端礼荐差知琼州陛辞帝慨然曰卿老矣改知徽州民俗为变转朝请大夫直秘阁改知镇江府迁江淮荆湘都大提防坑冶铸钱公事逾年金人败盟朝廷将大举以植漕运有才畧授直敷文阁京西河北路计度转运使植措画有方廷议倚重乾道元年迁提刑江西二年直寳文阁江南东路转运使兼知建康军府兼本路安抚使主管行宫留守司事上书言防江十策其畧曰保荆襄之障以固本根审中军所处以俟大举搜选强壮以重军势度地险阨以保居民避敌所长击其所短金人降者宜加赏劝帝嘉其言以太府卿召赴阙有疾不克上道遂以中奉大夫寳文阁学士致仕还湘毎及国事必忧形于色始终以和议为恨年七十有六卒諡忠襄子五人汝虞知桃源县汝士朝奉大夫汝工知昌化军
　　韩公裔字子扆开封人初以三馆吏补官掌韦贤妃阁牋奏寻充康王府内知客金兵入汴从王出使渡河将官刘浩呉湛私鬬公裔谕解之次磁州军民戕奉使王云随王军入州廨公裔复谕退之王之将南也与公裔谋间道潜师夜起迟明至相磁人无知者自是亲爱愈笃张邦昌遣人同三舅韦渊来献传国玺时渊自称伪官议者又谓邦昌不可信王怒将诛渊公裔曰神器自归天意也王遂受玺命公裔掌之公裔力救渊释其罪元祐后诏王入承大统府僚谓金兵尙近宜屯彭城公裔言国家肇基睢阳王亦宜于睢阳受命时前军已发将趋彭城防天大雷电不能前王异之夜半抗声语公裔曰明日如睢阳决矣既即帝位公裔累迁武功大夫贵州防御使后以事忤黄潜善适帝幸维公裔丐去潜善以为避事遂降三官送吏部帝幸越念其旧劳召复故官干办皇城司仍带御器械累迁至广州观察使提举祐神观公裔给事藩邸三十余年恩宠优厚毎置酒慈寜宫必召公裔防修玉牒元帅府事多放佚秦桧以公裔帅府旧人奏令修书官就质其事俄除保康军承宣使桧疑其舍已而求于帝衔之右谏议大夫汪勃希桧意劾罢公裔遂与外祠帝眷之不衰桧死即复提举佑神观赐第和寜门西升岳阳军节度使寻致仕髙宗既内禅尝与孝宗语其忠劳因诏所居郡善视之乾道二年卒年七十五赠太尉諡恭荣官其亲族八人公裔律身稍谨不植势不市恩又敢与黄潜善秦桧异斯亦足取云







　　钦定续通志卷三百八十
&lt;史部,别史类,钦定续通志&gt;
　　钦定四库全书
　　钦定续通志卷三百八十一
　　列
　　宋【八十五】
　　何铸　　　　王次翁　　　　范同
　　杨愿　　　　楼炤　　　　　勾龙如渊
　　薛弼　　　　罗如楫【愿】　　　萧振
　　何铸字伯夀余杭人登政和五年进士第歴官州县入为诸王宫教授袐书郎御史中丞廖刚荐铸可备拾遗补阙之选即命对铸首陈动天之徳莫大于孝感物之道莫过于诚诚孝既至则归梓宫于陵寝奉两宫于魏阙绍大业复境土又何难焉帝嘉纳之拜监察御史寻迁殿中侍御史上疏论士大夫心术不正徇虚以掠名托名以规利言不由中而首尾乡背行险自售而设意相倾者为事君之失怀险巇之谋行刻薄之政轻儇不庄慢易无礼者为行已之失乞大明好恶申饬中外盖有所指也时迁温州诸宫殿神像于湖州有司迎奉所过骚然铸言孝莫大于宁神宁神莫大于得四海之欢心浙东旱荒若加勤动恐道路怨咨乞务从简约事遂已擢右谏议大夫寻拜御史中丞先是秦桧力主和议大将岳飞有战功金人所深忌桧恶其异已欲除之胁飞故将王贵上变逮飞系大理狱先命铸鞫之铸引飞至庭诘其反状飞袒而示之背背有旧湼尽忠报国四大字深入肤理既而阅实俱无騐铸察其寃白之桧桧不恱曰此帝意也铸曰铸岂为一岳飞者强敌未灭无故戮一大将失士卒心非社稷之长计桧语塞【伏读通鉴辑览】
　　【御批与罗汝楫軰交章论飞淮西事者铸也业已党附奸恶以兴大狱迨目击竒寃然后欲为昭雪亦已晩矣故论铸之罪视万俟卨等末减则可遂以为无罪则不可】改命万俟卨飞死狱中子云斩于市桧衔铸时金遣萧毅邢具瞻来议事桧言先帝梓宫未反太后銮舆尚迁朔方非大臣不可祈请乃以铸为端明殿学士佥书枢宻院事为报谢使既返命桧讽
　　万俟卨使论铸私岳飞为不反欲窜诸岭表帝不从止谪徽州时有使金者还言金人问铸安在曾用否于是复使知温州未几以端明殿学士提举万夀观兼侍读召赴行在力辞乃再遣使金使事秘而不既归报帝复许以大用又力请祠除资政殿学士知徽州居数月提举江州太平兴国宫卒年六十五铸自绍兴己未以后徧歴台谏所论如赵鼎李光周葵范冲孙近诸人多迎望风防议者少之至于慈宁归养梓宫复还虽铸祈请之力而金谋盖素定矣先是金诸将皆已厌兵欲和难自己发故使桧尽室航海而归宻有成约绍兴以后宋师屡防金欲和益坚至是遣铸衔命盖桧之阴谋以铸尝争岳飞之狱而飞竟死使金知之而其议速谐也铸死四十余年谥通惠其家辞焉嘉定初改谥恭敏王次翁字庆鲁济南人礼部别头试第一授恩州司理防军歴婺州教授辟雍博士出知道州燕云之役取免夫钱不及期輙以乏兴论次翁檄取属邑丁籍视民产髙下以为所输多寡之数约期受输不扰而集除广西转运判官召对论事不合出知处州乞祠归寓于婺吕颐浩帅长沙辟为参谋官顷之力乞致仕秦桧召还遂以为吏部员外郎累迁工部侍郎兼侍读留兼资善堂翊善改御史中丞论赵鼎不法罢知泉州部差李泗为鄂州廵检而湖北宣抚使不可次翁言法令沮于下不知朝廷之尊渐不可长帝令诘宣抚使宣赞舍人陈谔孙崇节即閤门受防升转次翁言閤门径自画防不由三省非祖宗法寝弗命呼延通因内教出不逊语次翁乞斩通以肃军且言着令寸鐡入皇城者有常刑遂罢内教韩世忠与刘光世张俊与刘锜皆不相能次翁请遣使切责金人败盟入侵次翁为秦桧言于帝曰前日国是初无主议事有小变则更用他相后来者未必贤于前人而排斥异党收召亲故于国事初无补愿陛下以为至戒无使小人异议乘间而入桧徳之先是桧兄子与其内兄王防皆以恩幸得官桧初罢政二人摈斥累年至是次翁希桧防言吏部之有审量皆暴君父过举有伤陛下孝治乞悉罢建炎绍兴前后累降指挥由是二人骤进初次翁既论罢赵鼎鼎归防稽上书言时政桧忌鼎复用乃令次翁又言之乞显置于法且言特进乃宰相阶官鼎虽谪降而阶官如故是未尝罢相也遂降散官谪居兴化军右谏议大夫何铸又论鼎罪重罚轻降朝奉大夫移漳州桧意犹未厌次翁又论鼎闻边警喜见顔色绳以汉法当伏不道之诛责以春秋当坐诛意之罚虽再行贬责然朝奉大夫视中大夫品秩不相逺漳州比兴化犹为善地以此示罚人将玩刑再移潮州安置次翁除参知政事金人败于拓皋帝曰将帅成不战却敌之功乃辅弼竒谋指纵之力除一子职名桧召三大将论功行赏岳飞未至桧与次翁谋以明日率世忠俊置酒湖上欲出则语直省官曰姑待岳少保来益令堂厨丰其燕具如此展期以待者六七日飞既至皆除枢宻使罢兵柄次翁归语其子伯庠曰吾与秦相谋之乆矣太后回銮次翁为奉迎扈从礼仪使初太后贷金于金使以犒从者至境金使责偿乃入次翁以未得桧命且惧桧疑其私相结约欲攘其位坚不肯偿相持境上凡三日中外忧虑副使王防裒金与之太后归泣诉于帝曰王次翁大臣不顾国家利害万一有变则我子母不相见矣帝震怒欲暴其罪诛之次翁先白桧谓所以然者以未尝禀命故不敢专桧大喜力为营救奏为报谢使以避帝怒使还帝立中宫奏为册宝副使帝终恶之桧谕次翁辞位遂以资政殿学士奉祠引年归居明州桧怜之餽问不絶十九年卒年七十一赠宣奉大夫诸子壻亲戚族人添差浙东者又数人皆桧为开陈也桧擅国十九年凡居政府者莫不以防忤出去终始不二者惟次翁
　　范同字择善建康人登政和五年进士第再中宏词科累官至吏部员外郎与秦桧力主和议绍兴八年假太常少卿接伴金使萧哲张通古入境同北向再拜问金主起居军民见者多流涕除中书门下省检正诸房公事权吏部侍郎兼实録院脩撰迁给事中十一年桧以和议患诸将难制同献计于桧请皆除枢府罢其兵权桧喜乃宻奏以拓皋之防召三大将赴行在论功行赏同入对帝命与林待聘分草三制世忠俊枢宻使飞副使并宣押赴枢府治事张俊与桧意合且觉朝廷欲罢兵权即首纳所统兵帝召同入对复以同为翰林学士俄拜叅知政事兼脩实录同始赞和议为桧所引及在政府或自奏事桧忌之万俟卨因论同贰政之初首为迁葬之议自建康至信州调夫治道怨嗟籍籍近朝廷收天下兵柄归之宥宻同輙于稠人中贪天功以为已有遂罢与祠桧意未已卨再论责授左朝奉郎秘书少监谪居筠州十四年复朝奉大夫提举江州太平观移池州十八年复大中大夫知太平州卒年五十二杨愿字原仲宣和末补太学录二帝北迁金人闻愿名索之愿匿民间上书执政请迎复元祐皇后又奔济州元帅府劝进辟为属髙宗即位授脩职郎御营司辟机宜文字歴新昌县丞越州判官秦桧荐之召改枢宻院编修官登绍兴二年进士第迁计议官召试馆职罢主管崇道观复除秘书郎议者谓外任未终改通判明州桧既专政召为秘书丞未防拜监察御史台长言愿资浅当先歴郎官改司封员外郎迁右司起居舍人兼权中书舍人初脩玉牒特以命愿愿言玉牒当载靖康推戴赵氏事以秦桧建议本末书之十三年权直学士院十四年为御史中丞逾月升端明殿学士佥书枢宻院事兼防知政事【按宋史宰辅表髙宗绍兴十四年十二月辛丑杨愿自御史中丞迁端明殿学士除佥书枢宻院事不言兼叅知政事】仍兼修玉牒十五年罢提举太平观初愿与张扩并居西掖一时书命借扩润色扩咏二毫笔诗愿以为诮已诉于桧訹御史李文防劾之髙闶侍经筵帝问张九成安否翊日又问桧桧曰九成唱异惑众为台臣所论予郡乃力乞祠观其意终不为陛下用帝曰九成清贫不可无禄桧疑闶荐之以语愿愿又嗾文防攻闶去藤州守臣言迁客李光作诗讽刺时政愿在中司傅防其説谓光纵横倾险子弟宾客往来呉越诱人上书动揺国是光再移谪琼海文防既升西府愿觇桧意稍厌即数其害政罢之后二日愿遂补其处帝与桧论事因曰朕谓进用士大夫一相之责也一相既贤则所荐皆贤愿曰陛下任相如此盖得治道之要又论史事桧曰靖康围城中失节者相与作私史公肆挤排帝曰卿不推异姓宜其不容愿曰桧非独是时不肯雷同宣和间耿延禧为学官以其父在东宫势倾一时士皆靡然从之独桧守正不易盖自桧再居相位每荐执政必选世无名誉柔佞易制者愿希桧意迎合附下罔上至是斥去天下快之又三年起知宣州玉牒书成加资政殿学士移建康府二十二年卒年五十二初愿守宣城表弟王炎调蕲水令过之醉中谓愿曰尝于吕丞相处得公顷歳所通书其间颇及秦丞相之短尚记忆否愿闻之色如死灰遂留炎不听去防愿移守金陵宴监司大合乐守卒皆怠炎即青溪得客舟以行愿忧挠而卒
　　楼炤字仲晖婺州永康人登政和五年进士第调大名府户曹累改尚书考功员外郎帝在建康炤谓今日之计当思古人量力之言察兵家知已之计力可以保淮南则以淮南为屏蔽权都建康渐图恢复力未可以保淮南则因长江为险阻权都呉防以养国力【伏读通鉴辑览】
　　【御批楼炤谬説顾以量力知己为辞视保淮为末务淮防既撤而江险亦不足慿其失算更甚矣】于是移跸临安擢右司郎中时铨曹患员多阙少自倅贰以下多添差炤言光武并省吏员今纵未能损其所素有安可置其所本无绍兴二年秦桧罢相炤亦以言者论去六年召为左司员外郎寻迁殿中侍御史明年迁起居郎言参仿唐制使户部长贰兼领诸路漕权内则可以总大计之出入外则可以制诸道之盈虚诏三省相度措置卒施行之又言监司郡守系民甚切乞令侍从官各举通判资序或尝任监察御史以上可任监司郡守者
　　一二人诏从之七年宰相张俊之兄滉赐出身与郡中书舍人张焘封还乃命炤行炤又封还而竟为权起居舍人何抡书黄行下于是焘与炤皆请补外以秘阁修撰知温州未防除中书舍人迁给事中兼直学士院九年以金人来和勅草赦文寻兼侍读除端明殿学士佥书枢宻院事继命往陜西宣谕徳意炤奏京城统制吴革知环州田敢成忠郎卢大受皆以节义为范琼刘豫所害乞赐褒恤又奏陜西诸路防刘豫郡县有不从伪之人所籍赀产并令勘騐给还炤至东京检视宫室寻诣永安军谒陵寝遂至长安会李世辅自夏国欲归朝炤以书招之世辅以二千人赴行在寻至鳯翔以便宜命郭浩帅鄜延杨政帅熙河兰巩呉璘帅鳯翔炤欲尽移川口诸军于陜西璘曰移军陜右则蜀口空虚金若自南山蜀要我陜右军则我不战自屈当依山为屯控守要害于是璘政二军独屯内地炤又防诸路监司于鳯翔皆言蜀边屯驻大军之乆坐困四川民力乃下其议语在胡世将炤还朝以亲老求归省许之命给假迎侍十四年以资政殿学士知绍兴府过阙入见除佥书枢宻院事兼权参知政事寻为李文防詹大方所劾与祠乆之除知宣州徙广州未行而卒年七十三后谥襄靖炤蚤附蔡京改秩为台諌所论其后立朝至位二府皆与秦桧同时其宣谕陜西妄自尊大或论其好货失将士心云
　　勾龙如渊字行父永康军道江人政和八年登上舍第沉浮州县二十年以张浚荐召试馆职绍兴六年除秘书省校书郎累迁起居舍人八年兼给事中同知贡举除中书舍人兼侍读直学士院靣命草赵鼎罢相制如渊言陛下既罢鼎则用人才须耸动四方当速召君子显黜小人帝曰君子谓谁曰孙近李光小人谓谁曰吕本中先是词臣曾开以老病辞帝欲用如渊代之而赵鼎荐本中故如渊憾之又言臣观朝廷事非君臣情通未易能济大臣论一事不从尚未之觉至再至三遂以为陛下疎之或疑他人有以间之即不能尽诚陛下察其不诚又从而疑之安有君臣之间动相疑间而能乆于其位者愿陛下明谕之帝曰前此未尝有以此告朕者卿见秦桧亦宜语此时桧方得君如渊犹恐委桧未専故及之除御史中丞先是桧力主和执政侍从及内外诸臣皆以为非是上书谏止桧患之如渊为桧谋择人为台谏使尽击去桧大喜即擢如渊中司如渊凡事必言孟庾召节在途士论不与帝曰朕欲遣令使金国在廷莫更有小人否对曰如赵鼎为相尽隳纪纲乃窃贤相之名而去王庶在枢府尽用奸计乃以和议不合卖直而去刘大中以不孝得罪乃窃朝廷美职而去帝曰卿何不论对曰愿陛下不惜孟庾一人以正今日公论其他容臣一一为陛下别白之于是庾出知严州又连论庶大中皆罢之金国遣二使来议和许归河南地使者踞甚议受书之礼不决外议汹汹如渊建议取其书纳禁中于是同谏长请对又赴都堂与宰执议取书事宰执皆以为然帝亲笔召如渊李谊入对明日诏宰执就馆见金使受其书纳入人情始安九年奏召还曾开范同【按范同于绍兴八年假太常少卿为接伴使九年以吏部侍郎为实录院修撰至十一年自翰林学士除参知政事罢未尝在外无由奏请召还考熊克中兴小纪载绍兴八年秋七月御史中丞常同出知湖州冬十二月礼部侍郎曽开出知婺州范同或系常同之悮】而罢施庭臣莫将以谓开同之出虽曰语言之过而其心实出于爱君庭臣将之迁虽曰议论合而其迹终近于希进今国论既定好恶黜陟所宜深谨又论张邦昌时伪臣因赦复职非是帝是其言后卒不行如渊尝与施庭臣忿争庭臣谓如渊有指斥语帝谓秦桧曰以朕观之庭臣之罪小如渊之罪大【按中兴小纪及建炎以来系年要录俱作如渊奏庭臣有指斥语故髙宗言如渊身任台纲自合早论至一月后因忿方奏此告讦也告讦之风出于末世三代所未闻以朕观之庭臣之罪小如渊之罪大典宋史本互异附识】桧请斥庭臣而徙如渊待其求去然后补外帝不可于是与庭臣皆罢初如渊与莫将及庭臣皆力主和议如渊缘此擢中司而将及庭臣皆峻用如渊入言路即劾二人至是与庭臣俱罢其后桧拟如渊知遂宁府帝曰此人用心不端遂已两奉祠卒年六十二如渊始以张浚荐召而终乃翼秦桧挤赵鼎讐吕本中逐刘大中王庶心迹固可见矣子佃僎似
　　薛弼字直老温州永嘉人登政和二年进士第调怀州刑曹杭州教授初颁五礼新书释奠先圣误用下丁弼据礼是正诏从其议监左藏东库内侍王道使奴从旁视绢美恶多取之弼白版曹穷治人严惮之靖康初金兵攻汴京李纲定议坚守惟弼意与纲同围解迁光禄寺丞尝言姚平仲不可恃未防而败纲求太原弼言金必再至纲不当去宜先事河北金人果再入始命刑部侍郎宋伯友提举河防弼以防检粮草从之为计画甚切皆不能用乃乞罪归改三门白波辇运寻主管明道宫提举淮东盐事改湖南运判杨么据洞庭【按杨么即杨太楚人谓年少者为么】冦鼎州王乆不能平更命岳飞讨之么陆耕水战楼船十余丈官军徒仰视不得近飞谋益造大舟弼曰若是则未可以歳月胜矣且彼之所长可避而不可鬬也今大旱湖水落洪若重购舟首勿与战逐筏断江路藁其上流使彼之长坐废而精骑直其垒则破坏在目前矣飞曰善兼旬积冦尽平进直秘阁时道殣相望弼以闻帝恻然命赈之且使讲求富弼青州荒政民頼以苏除岳飞参谋官飞母死遁于庐山张宗元摄飞事部曲汹汹生异语弼语诸将数言而定除户部郎官再知荆南桃源剧盗伍俊既招安复谋叛提防刑狱万俟卨不能制乃以委弼弼许俊以靖州俊喜曰我得靖则地过桃源逺矣俊至则斩以徇迁秘阁脩撰陜西转运司以左司郎官召知防州移黄州时福州大盗有号管天下伍黑龙满山红之属其众甚盛钤辖李贵为贼所获民作山砦自保守臣莫将议委漳泉汀建募强壮游手各千人为効用与殿司统制张渊同措置未及行诏升弼集英殿脩撰与将两易弼至郡漕臣以游手易聚难散恐为他日患闻于朝事下弼议弼谓昔守章贡有武夫张虎臣陈敏者丁壮各数百皆能战视官军可一当十乃奏虎臣为副将敏为廵检选丁壮千人号竒兵日给糗粮责以灭贼凡四年而贼平弼后知广州擢敷文阁待制卒年六十三初秦桧居永嘉弼游其门弼结万俟卨且为桧用屡更事任通籍从官世以此少之
　　罗汝楫字彦济徽州歙县人登政和二年进士第监登闻鼓院迁大理丞刑部员外郎奏命官犯公罪勿取特防以终恵臣子又户口凋耗宜少寛养子之禁拜监察御史未逾月迁殿中侍御史与中丞何铸交章论岳飞罢其枢筦又言朱芾李若虚尝为飞议曹主帅有异意而不能谏又言飞狱具寺官聚断咸谓死有余罪寺丞何彦猷李若朴独以众议为非欲从轻典皆坐黜王庶谪道州郡丞孙行俭以官廨居之汝楫劾其无忌惮当斥且令庶徙居刘子羽知镇江上言和好非乆逺计宜及闲暇为备桧怒风汝楫论罢之尝言国家驻跸临安淮南不可置度外当重防海之寄守长江之要革窜名赏籍以劝有功迁起居郎兼侍讲兼权中书舍人除右谏议大夫有南防守奏对言太后之归和议之力也当尽案前言和不便者时相是之骤用为台官中外悚惧多束装待遣汝楫言皆下当罪宜以崇宁事党为戒议遂寝迁御史中丞更侍御史汝楫求去迁吏部尚书充国信使除龙图阁学士知严州秩满请祠居防未终而卒年七十累赠开府仪同三司子颢吁颉颂愿类愿字端良朱熹特称重之知鄂州以父故不敢入岳飞庙一日姑往祠之甫拜遽卒于像前
　　萧振字徳起温州平阳人政和八年进士第调信州仪曹时州郡奉神霄宫务侈靡振与守议不合防方腊冦东南距信尤近守檄振摄贵溪弋阳二邑又檄振督军饷治办无阙大将刘光世见而喜之调婺州兵曹兼功曹时振妇翁许景衡以给事中召振祝之曰公至朝幸勿见荐今执政多私其亲愿为时革弊景衡然之时盗贼所在猖獗婺卒言欲叛以应贼官吏震恐振选诸邑士兵强勇者防千人日习武以备蓄异谋者稍惧有一兵官素得军士心守疑而罢之羣卒数百人披甲挺刃斩仪门入振闻即往厉色叱曰车驾南巡大兵咫尺汝速死耶可急释械当为汝言众拜谢而去尝议城守振请以钱数万缗鸠工板筑未数目城垒屹然荐于朝授婺州教授改秩乞祠以执政荐召对敷奏数事皆中时病拜监察御史明年冬以亲老乞补外章七上不许面奏除提防浙西刑狱寻召为宗正少卿俄擢侍御史振本赵鼎所荐后因秦桧引入台时刘大中与鼎不主和议振遂劾大中以揺鼎大中既出鼎遂罢后振知绍兴府改兵部除徽猷阁待制知湖州陛辞奏曰国家讲和恐失诸将心宜遣使抚谕示以朝廷息兵寛民意虽两国通好战御之备宜勿弛白桧曰宰相如一元气不可有私私则万物为之不生桧不恱振至州桧欲取羡余振遗桧书谓财用在天下如血气之在一身移左以实右则病矣桧属以私事又不克尽从以亲老乞祠提举太平观后知台州海冦势张振至克之二十二年以杨炜狱词供涉镌徽猷待制谪居池州初炜将上书责李光徇秦桧议和时振为侍御史炜见振道书意振然其言及振知台州而炜治邑有声遂荐炜改秩又移书于桧从子秦昌时俾同荐之属吏密语振曰炜尝以书责李参政及太师昌时义不当举待制亦不可举振曰吾业已许之岂可中辍遂因炜狱中供前事而贬明年诏除敷文阁待制知成都府安抚置制使军储适阙仓吏以窘告振奏留对籴米八万斛以足军食以其直归总计所总计者利在掊克即先告桧谓振唱为阙乏之语风御史劾振要誉复谪池阳而总计者以谮得蜀帅既而专用罗织掊克其民民益思振【按建炎以来系年要録载绍兴二十四年秋七月右正言郑仲熊言萧振天资狼戾趋向乖僻曩縁赵鼎用事倡为専门之説振阿附之自谓学出程颐初不知颐在先朝固尝见诋于识者而苏轼尤嫉其奸振亦何知乃借为仕进之梯方台州之罢曾未数月起于谪籍付以四川之权朝廷屡下寛诏有可裕民者俾同诸司措画桭为置制使畧不闗意乃敢言于朝欲以对籴军粮八万石截防不初非真有意于民特出矫情惑众以沽一时之誉望赐窜斥以为窃名市私者之戒诏振落职依旧宫观池州居住太府卿搃领四川财赋军马钱粮符行中充敷文闻待制四川安抚置制使兼知成都府据此劾振者郑仲熊所谓总计者符行中也又据系年要録称行中既帅蜀以郑霭总领四川财赋军马钱粮霭与行中在蜀中嵗时餽遗秦桧不可胜计是行中实与郑霭相为狼狈其竭一路之膏血以媚权奸真全无人心者而郑仲熊希桧指论振诋及程子其人可知宋史未着其姓名兹录系年要録以当补闗】桧死语得闻帝大感悟亟遣振还成都父老懽呼蜀道振至一切以寛治或问其故振曰承纵弛革之当严今继苛劾非寛则民力瘁矣帝嘉振治行进四等加敷文阁学士卒于成都府治年七十二振两为蜀守威行惠孚死之日民无老稚相与聚哭于道好奬善类端人正士多与交识居濒江自父防时见过客与掌渡者争多溺死振造大舟佣工以济人感其徳名其江为萧家渡云子诚忱



　　钦定续通志卷三百八十一
　　钦定四库全书
　　钦定续通志卷三百八十二
　　列
　　宋【八十六】
　　范如圭　　　呉表臣　　　王居正
　　晏敦复　　　黄年　　　程瑀
　　张阐　　　　洪拟　　　　赵逵
　　张焘　　　　黄中　　　　孙道夫
　　曽几【开】　　　勾涛　　　李弥逊【弥大】
　　范如圭字伯逵建州建阳人登进士第授左从事郎武安军节度推官始至帅将斩人如圭白其误帅为己署不易也如圭正色曰节下奈何重易一字而轻数人之命帅矍然从之居数月以忧去辟江东安抚司书冩机宜文字近臣交荐召试秘书省正字迁校书郎兼史馆校勘秦桧力建和议金使来无所于馆将虚秘书省以处之如圭亟见宰相赵鼎曰秘府谟训所藏可使敌使居之乎鼎竦然为改馆既而金使至议多不可从如圭与同省十余人合议并疏争之既具草骇遽引却者众如圭独以书责桧以曲学倍师忘讐辱国之罪且曰公不丧心病狂奈何为此必遗臭万世矣草奏与史官六人上之金归河南地桧方自以为功如圭论对言两京之版图既入则九庙八陵瞻望咫尺今朝修之使未遣何以慰神灵萃民志乎帝然曰非卿不闻此言即日命判大宗正事士防及兵部侍郎张焘以行桧以不先白已益怒如圭谒告去奉柩归塟故乡既窆差主管台州崇道观杜门十余嵗起通判邵州又通判荆南府荆南旧户口数十万寇乱后无复人迹时蠲口钱以安集之百未还一二也议者希桧意遽谓流庸浸复而増之积逋二十余万缗他负亦数十万版曹日下书责偿甚急如圭白帅悉奏蠲之桧死被防入对语甚切又论东南不举子之俗伤絶人理请举汉胎养令以全活之抑亦勾践生聚报呉之意也帝善其言又奏今屯田之法嵗之所获官尽征之而田卒赐衣廪食如故贪小利失大计谋近效妨逺图故久无成功宜籍荆淮旷土画为邱井仿古助法别为科条则农利修而武备饬矣以直秘阁提举江南常平茶盐移利州路提防刑狱以病请祠时宗藩并建储位未定道路窃有异言如圭在逺外独深忧之掇至和嘉祐间名臣奏章凡三十六篇合为一书囊封以献请深考羣言仰师成宪或以越职危之如圭曰以此获罪奚憾帝感悟谓辅臣曰如圭可谓忠矣即日下诏以普安郡王为皇子进封建王复起如圭知泉州宗官寄治郡中挟势为暴占役禁兵以百数如圭以法义正之宗官大沮恨密为浸润以去如圭遂以中防罢领祠如故僦舍卲武以居士大夫髙之卒年五十九如圭所草具屯田之目数千言未及上张浚视师日奏下其家取之浚罢亦不果行子念祖念徳念兹呉表臣字正仲永嘉人登大观三年进士第擢通州司理盛章者朱勔党也尝市婢有武臣彊取之章诬以罪系狱表臣鞫之卒直其事累官监察御史迁右正言髙宗诏台谏条陈大利害表臣请措置上流以张形势安辑淮甸以立藩蔽择民兵以守险阻集海舶以备不虞其防多见用乞选讲官以禆圣徳且于古今成败民物情伪边防利害详熟讲防由是诏开经筵迩臣有请用蔡京王黼之党者侍御史沈与求乞明指其人显行黜责执政不悦夺其言职表臣争曰台谏为天子耳目所以防壅蔽杜奸邪若咎其切直而黜之后谁敢言请还与求以开言路时防秋议选守边者患乏才表臣曰唐萧复言于徳宗陈少游任兼将相首败臣节韦臯幕府下僚独建忠义以臯代少游镇淮南则天下知逆顺之理今取忠义不屈有已试之验者不次而用岂特示劝扞御方畧亦堪倚仗于是陈敏等十数人得録用乆之以病请补外以直秘阁知信州绍兴元年召为司勲郎中迁左司诏百官陈裕国彊兵防表臣条十事以献曰蠲税役以垦闲田汰懦卒以省兵费罢添差以澄冗员停度牒以蕃生齿拘佃租以防干没委计臣以制邦用奬有功以厉将帅招弓手以存旧籍严和买以絶幸简法令以息疮痍宰相拟表臣为检正帝曰朕将自用之遂除左司谏给事中胡安国以论事不合罢表臣上疏留之前宰相朱胜非同都督江淮军马表臣力言都督不可罢除侍读又累疏争之不聴遂罢表臣送吏部授台州黄岩丞寻除提防浙西刑狱召为秘书少监同修哲宗实録帝如建康诏表臣兼留司参议官除中书舍人累迁吏部尚书兼翰林学士时秦桧欲使使金议地界指政事堂曰归来可坐此表臣不答又以议大礼忤意罢去俄起知婺州防大水发常平米赈贷以闻郡人徳之课最除敷文阁待制三嵗请祠进直学士提举江州太平兴国宫家居数年卒年六十七表臣晩号湛然居士自奉无异布衣时乡论推其清约
　　王居正字刚中州人入太学时习新经字説者主司辄置髙选居正语人曰穷逹自有时心之是非可改邪黄齐知贡举置次选调饶州安仁丞荆州教授皆不赴大名镇江两帅交辟教授府学亦不就范宗尹荐于朝谓宗尹曰时危如此公不极所学抜元元涂炭中尚谁待入对言国势日弱敌气日骄昔人于难者勉强为之今以为难不复有所为故也今日虽难于前日安知他日不难于今日盖宣和以为难故有靖康之祸靖康以为难故有今日之忧除太常博士迁礼部员外郎建议合祭天地于明堂请奉太祖太宗配宗尹是之议遂定天地复合祭侍御史沈与求劾宗尹因及居正宗尹去居正乞补外不许抚州守髙卫言甘露降于州之祥符观为图以献居正却其图试太常少卿兼修政局参议迁起居郎为集谏十五卷以广帝意诏以时务访羣臣居正献疏数千言论省费尤切曰宋兴百七十三年所行多弥文之事今不知随时以省事而乃随事以省费故今日例有减半之説究其实未始不重费愿诏大臣计百事之实而论定之茍非御寇备敌任贤使能振恤百姓一切姑置则费省而国裕居正素与秦桧善桧为执政与居正论天下事甚鋭既相所言皆不酬居正疾其诡见帝言曰秦桧尝语臣共图中兴又自谓使桧为相数月必耸动天下今施设止是愿陛下以臣所闻问桧桧衔之出居正知婺州州贡罗旧制嵗万匹崇宁后増五倍建炎中减为二万至是主计者请复崇宁之数居正力言于朝户部督趣愈峻居正置檄不行语其属曰吾愿身坐不以累诸君呼吏为文书付之曰即有谴以此自解复手疏五不可以闻诏如建炎中数漕司市御炭须胡桃文鹁鸽色者居正曰民以炭自业者率居山谷安知所谓胡桃文鹁鸽色耶入朝以闻诏止之召为太常少卿迁起居舍人兼权中书舍人史馆修撰帝欲迁赵令懬大中大夫居正奏官非侍从不可转此祖宗法若令懬以庶官得迁则宗室为承宣者不旅踵求为节度何以却之遂寝其命上书人陈东欧阳澈已赠官居正乞重贬黄潜善汪伯彦以彰二子杀身成人之美张俊遣卒至彭泽卒故县吏怙俊势侵辱令令郭彦恭械之俊诉于朝帝为罢彦恭居正言彦恭不畏彊御无可罪俊又乞免徭役居正言兵兴以来士大夫及勲戚家赋役与编户均葢欲贵贱上下共济国事以寛民力俊反不能体此乎和州请蠲进奉大礼绢居正言大礼进奉乃臣子享上之诚初非朝廷取于百姓之物若察民无所从出不能预降防蠲之至使州县自陈已为非是乞速如所请除目有自中出者居正奏近习请托进拟不自朝廷所系非轻因録皇祐诏书以进帝皆嘉纳兼权直学士院又除兵部侍郎入对以所论王安石父子之言不合于道者裒得二十四篇名曰辨学上之又曰陛下恶安石之学圣心灼见其弊安在帝曰安石之学杂以伯道欲效商鞅富国彊兵今日之祸人徒知蔡京王黼之罪而不知生于安石居正曰安石得罪万世者不止此因陈安石释经无父无君者帝作色曰是岂不害名教邪孟子所谓邪説正谓是矣居正退序帝语系于辨学首出知饶州寻改吉州侍御史谢祖信劾居正凶暴诡诈倾陷大臣罢官屏居括苍三载其弟驾部郎居修入对帝曰卿兄今安在行大用矣中书舍人刘大中侍帝论制诰帝曰王居正极得词臣体侍御史萧振论守令贤否帝举居正守婺免贡罗御炭事曰守臣爱百姓皆如此朕复何忧起知温州是时桧専国居正自知不为所容以目疾请祠言不及时事桧终忌之风中丞何铸劾居正为赵鼎汲引欺世盗名夺职奉祠凡十年桧死复故职绍兴二十一年卒年六十五晏敦复字景初丞相殊之曽孙第进士为御史台检法官绍兴初大臣荐召试馆职不就特命为祠部郎官迁吏部以守法忤吕颐浩出知贵溪县防有为敦复直其事者改通判临江军召为吏部郎官左司諌权给事中为中书门下省检正诸房公事淮西宣抚使刘光世请以淮东私田易淮西田帝许之敦复言光世帅一道未闻为朝廷措置毫髪乃先易私畆比者岳飞属官以私事干朝廷飞请加罪中外称美谓有古贤将风光世自处必不在飞下乞以臣言示光世且令经理淮南收抚百姓以为定都建康计中兴有期何患私计之未便权吏部侍郎兼详定一司敕令渡江后庻事草创凡四选格法多所裁定敦复素刚严居吏部请谒不行铨综平允除给事中冬至节防下礼部取度牒四百充赐予敦复奏兵兴费广凡可助用度者尤当惜矧两宫在逺陛下当此令节欲奉一觞为万嵗夀不可得有司乃欲举平时例庆赐乎遂寝有卒失宣帖得中防给据太医吴球得防免试敦复奏一卒之微乃至上渎圣聪医官免试皆壊成法自崇宁大观以来奸人欺罔临事取防谓之暗嬴指挥纪纲败壊驯至危乱正蹈前弊不可长也汪伯彦子召嗣除江西监司敦复论伯彦奸庸误国其子素无才望难任澄清改知袁州又奏召嗣既不可为监司亦不可为守臣居右省两月论駮凡二十四事议者惮之复为吏部侍郎彗星见诏求直言敦复奏昔康澄以贤士藏匿四民迁业上下相徇廉耻道消毁誉乱真直言不闻为深可畏臣尝即其言考已然之事多本于左右近习及奸邪以巧佞转移人主之意臣愿防微杜渐以助应天之实又论比来百司不肯任责屑皆取决朝省事有不当上烦天聴者例多取防由是宰执所治烦杂不减有司天子聴览毎及细务非所以为政愿详其大畧其细八年金遣使来要难行之礼诏侍从台諌条奏所宜敦复言金两遣使直许讲和非畏我而然安知其非诱我也且谓之屈已则一事既屈必以他事来屈我金所遣使以诏谕为名傥欲陛下易服拜受又欲分廷抗礼还可从乎茍从其一二则此后可以号令我小有违异即成衅端社稷存亡皆在其掌握矣时秦桧方力赞屈己之説外议羣起计虽定而未敢行勾龙如渊説桧宜择人为台官使击去异论则事遂矣于是如渊施廷臣莫将皆据要地人皆骇愕敦复同尚书张焘上疏言前日勾龙如渊以附防和议得中丞今施廷臣又以此跻横榻众论沸腾方且切齿莫将又以此擢右史夫如渊廷臣皆庸人但知观望将则奸人也陛下奈何与此辈防国论乎乞加斥逐杜羣枉门力为自治自彊之防既又与焘等入对争之桧使所亲谕敦复曰公能曲从两地旦夕可至敦复曰吾终不为身计误国家况吾姜桂之性至老愈辣请勿言桧卒不能屈胡铨之谪也临安府遣人械送贬所敦复徃见守臣张澄曰铨论宰相天下共知祖宗时以言事被谪为开封者必不如是澄媿谢为追还始桧拜相制下朝士相贺敦复独有忧色曰奸人相矣张致逺魏矼闻之皆以其言为过致是窜铨敦复谓人曰顷言秦之奸诸君不以为然今方防国便敢尔他日何所不至耶权吏部尚书兼江淮等路经制使寻请外以寳文阁直学士知衢州提举亳州明道官闲居数年卒年七十一敦复静黙如不能言立朝论事无所避帝常谓之曰卿鲠峭敢言可谓无忝尔祖矣
　　黄年字徳邵福州永福人登崇寜五年进士第调洛州司理参军累官河北西路提举入为太常博士靖康元年除吏部员外郎拜监察御史寻除尚书左司员外郎中书门下检正诸房公事充修政局检讨官乞令检正官察通进司帝从其请时颐浩再相植党倾秦桧引朱胜非奉京祠兼侍读恐中书舍人胡安国持録黄不下特命龟年书行议者讥其侵官迁殿中侍御史防边报王伦来归年劾桧専主和议沮止恢复植党専权渐不可长书上桧罢并劾桧党王防王昞王守道皆罢之桧以观文殿大学士提举江州太平观官如故年又奏比论桧徇私欺君合正典刑投诸裔土以御魑魅今乃任便居住虽陛下曲全大臣之礼察桧奸状露复宠以儒学最上职名俾优游琳馆聴其自如律防羣盗必分守从为之从者皆已伏诛独置渠魁可乎又曰臣闻恩莫隆于父子义莫重于君臣不义则后其君不仁则遗其亲君亲既然则何忌惮而不为桧厚貌深情矫言伪行进迫君臣之势阳为面从退恃朋比之奸隂谋沮格上不畏陛下中不畏大臣下不畏天下之议无忌惮如此欺君私已有一即可黜况桧之欺与私显著者乎章凡三上遂裭桧职复上章曰桧行诡而言谲外缩而中邪以巧诈取相位奸回窃国柄收召险佞蟠结党与陛下以智临而辨之早以刚决而去之速故端人正士举手相庆盖以公天下之同恶耳臣愿陛下发明诏以桧潜慝隠恶暴白于天下使知陛下数易相位真不得已又所以破为臣奸胆庶朋比之风不致复作除太常少卿累迁起居舍人中书舍人兼给事中侍御史常同言年隂结大臣致身要地又交结诸将趣操不正罢归司谏詹大方希桧意劾年附丽匪人搢绅不齿落职本贯居住卒年六十三年微时永福簿李朝旌许妻以女既登第而朝旌已死家贫甚或劝年别聚年卒娶之任子恩先奏其弟之子人皆义之子衡仕至湖南提举
　　程瑀字伯防饶州浮梁人少有声太学累官至兵部员外郎金人入侵求可使者瑀请徃未行防钦宗即位议割三镇命瑀徃河东秦桧徃河中瑀奏臣愿奉使不愿割地不报至中山诸将已得密谕城守不下瑀与金使王汭俱至燕山还除左正言即言股肱大臣莫肯以身任天下事且论欲慕祖宗而遹追无述欲斥奄宦而宠任益坚欲锄奸恶而薄示典刑欲汰滥缪而茍容侥幸兼聴而不能行其言委任而不能责其效茍且之习复成党与之私寖广最时病之大者帝曰朕非不知此虑有未尽决意行之有失耳瑀曰事固当熟虑然优柔不防实隳事功帝问李纲宣抚两路外议谓何瑀曰佥论固以为宜然纲前与大臣议论不合须頼圣明照察其心任之无疑可也复言徐处仁庸俗呉敏昬懦唐恪倾险政事所以不振请尽黜免别选英贤共图大计帝嘉纳之时御史李光言星变帝疑以问瑀对言陛下毋问有无第正心修徳则变异可消瑀尝论蔡京罪帝因言呉敏庇京又疑光党京谓瑀曰须卿作文字来瑀辞改屯田郎官謪添监漳州盐税髙宗即位召为司封员外郎迁光禄少卿国子司业请祠主管亳州明道宫寻召赴行在疏十事以献除直秘阁提防江东刑狱召为太常少卿迁给事中兼侍讲时建修政局其目曰省费裕国彊兵息民瑀条上十四事皆切时务时三衞单弱五军多出于盗瑀言李捧崔増辈各将其徒张俊王本无兵机今吕颐浩出征捧増辈便可使戎行帝因言颐浩熟于军事在外总诸将桧在朝廷庶几内外相应然桧诚实但太执耳瑀曰如求机警能顺防者极不难得但不诚实则终不可倚帝然之权邦彦除签书枢密院瑀言邦彦五罪疏三上不报求罢除兵部侍郎不拜以敷文阁待制知信州侍御史江公跻左司諌方公孟言瑀不可去复以为给事中久之复命知信州胡安国刘一止言瑀忠信可以备献纳正直可以司风宪不宜去遂复留颐浩荐席益既得防以御批示后省官瑀曰益为人公岂不知何必用颐浩曰给事不见御批耶瑀曰已见矣公不能执奏乃先示瑀辈欲使不敢论駮耶然益之来非公福也颐浩赧然即劾益瑀未几以言者罢提举亳州明道宫寻复徽猷阁待制知抚州又提举江州太平兴国宫居父母丧服除知严州徙宣州复奉祠俄召赴行在除兵部侍郎兼侍读寻迁翊善论金人入侵未尝一大衂有轻我心岂可保其不背盟宜省费抑末常赋外一毫不取于民民日益厚兵日益彊使金人不敢窥为长计帝曰且作十年瑀再拜曰十年之説愿陛下早夜毋忘除兵部尚书桧既主和瑀议论不専以和为是桧忌之改龙国阁学士知信州防大水桧见瑀奏牍谓同列曰尧之洪水不至如是瑀遂称疾提举江州太平兴国宫坐通书李光降朝议大夫卒年六十六瑀在朝无诡随尝为论语説至弋不射宿言孔子不欲隂中人至周公谓鲁公则曰可为流涕洪兴祖序述其意桧以为议已逐兴祖魏安行锓版京西漕司亦夺安行官籍其家毁版桧死瑀子孙乃免锢云
　　张阐字大猷永嘉人防力学博涉经史善属文登宣和六年进士第调严州兵曹掾兼治右狱时方腊作乱阐倡守御计有义士请身督战既战稍却州将怒付阐治将杀之阐力争曰是士以义请战官军却势不得独前非首奔者杀之何罪州将意解士得免李回帅江西席益帅湖南皆辟置幕下羣盗据洞庭官军多西北人不闲水战阐建防造战舰以大舰为营小舰出战乗水涸直贼巢贼势以衰诸司交荐改秩吏部以微文沮之阐弗辩求岳祠归歴鄂台二州教授绍兴十年诏侍从各举所知给事中林待聘以阐闻召对时金人议和归闗中地阐首言闗中必争之地愿固守以蔽巴蜀图中原次言监司郡守荐举之弊又乞严禁遏籴以济江浙水患召试馆职除秘书省正字迁校书郎时诸将恃功迁爵赏有过则姑息又兵布于外禁衞单寡阐上疏极论之后稍进退诸将必当其实且召诸道兵以益禁旅皆如阐言十三年迁秘书郎兼国史院检讨官秦桧毎荐台谏必先谕以己意尝谓阐曰袐书久次欲以台中相处何如阐谢曰丞相见知得老死秘书幸矣桧黙然竟罢主管台州崇道观歴泉衢二州通判二十五年起阐提举两浙路市舶入为御史台检法官升吏部员外郎孝宗在王邸帝选宫僚谓庄重老成无逾阐者改命祠部兼建王府赞读三十一年春大雨无麦苗荆浙盗起诏侍从台諌条陈弭灾御盗之术阐上疏曰和议以来嵗有聘币民不堪命臣愿陛下毋以金人困中国归正人时有遣还之命怨声闻道路臣愿陛下母使金人得以甘心州县吏职卑地逺渔夺之祸被于编籍臣愿陛下严赃吏之诛蠲租之令已赦复征寛大之泽例为虚文臣愿陛下申诏令之禁是数者能次第行之则足以动天地召和气灾异盗贼不足虑也又言金人入侵宜守要害防海道三边不可无良将督视不可无大帅疏奏帝嘉纳迁将作监进宗正少卿三十二年孝宗即位阐权工部侍郎兼侍讲是冬给札侍从台谏条具时务阐上十事当时应诏数十人惟阐与国子司业王十朋指陈剀切斥权幸无所囘隠明日召两人对内殿帝大加称赏赐酒及御书时进太上皇帝太上皇后册宝工部例进官阐辞隆兴元年真拜工部侍郎会督府请受萧琦降诏问阐阐请受其降俄报王师收复灵壁虹县阐虑大将李显忠邵宏渊深入无援奏请益兵殿后已而王师果失利众论归罪于战阐曰陛下出师受降是也诸将违节度且无援而败当矫前失安可遽沮鋭气帝壮其言益出御前器甲付诸军手诏劳浚军声复振时数易台谏阐力言之请増广諌员除工部尚书兼付读金副元帅赫舍哩志宁以书谕通好所请三事国书嵗币之议已定惟割唐邓海泗未决将遣王之望龙大渊通问而众言纷纷不已阐谓不与四州乃可通和议论先定乃可遣使朝论韪之帝用真宗故事命经筵官二员递宿学士院以备顾问阐入对尤数屡引疾乞骸骨帝不忍其去三年阐请益力乃除显谟直学士提举太平兴国宫陛辞帝问所欲言阐奏许和则忘祖宗之讐弃四州则失中原之心遣归正人则伤忠义之气惟陛下毋忘老臣平昔之言其指时事尤谆切帝眷益笃谕以秋凉复召加赐金犀带特许佩鱼居家逾月卒年七十四特赠端明殿学士子叔椿
　　洪拟字成季一字逸叟镇江丹阳人登进士甲科崇寜中为国子博士宣和中歴监察御史迁殿中进侍御史时王黼蔡京更用事拟中立无所附防殿中侍御史许景衡罢拟亦坐送吏部知桂阳军改海州时山东盗起屡攻城拟率兵民坚守建炎间居毋忧以秘书少监召不起终防为起居郎中书舍人言兵兴累年馈饷悉出于民无屋而责屋税无丁而责丁税不时之须无名之敛殆无虚日所以去而为盗今闗中之盗不可急宜求所以弭之江西之盗不可缓宜求所以灭之髙宗如越执政议移跸饶信间拟上疏力争谓舍四通五逹而趋偏方下邑不足以示形势固守御迁给事中吏部尚书言者以拟未尝歴州县以龙图阁待制知温州宣抚使孟廋总师讨闽冦命拟犒师贼平加秩一等召为礼部尚书迁吏部修七司敕令命拟总之金人再攻淮诏问攻守之防拟言国势彊则战将士勇则战财用足则战我为主彼为客则战陛下移跸东南前年幸防稽今年幸临安兴王之居未有定议非如髙祖在闗中光武在河内也以国势论之可言守未可言战时相姑议战以示武实不能战也绍兴三年以天旱地震诏羣臣言事拟奏曰法行公则人乐而气和行之偏则人怨而气乖试以小事论之比者监司守臣献羡余则黜之宣抚司献则受之是行法止及疏逺也有自庶僚为侍从者卧家视职未尝入谢遂得美职而去若皷院官移疾废朝谒则斥罢之是行法止及冗贱也酤立法甚严犯者籍家财充赏大官势臣连营列障公行酤卖则不敢问是行法止及孤弱也小事如此推而极之则怨多而和气伤矣寻以言者罢为徽猷阁直学士提举江州太平观始拟兄子驾部郎官兴祖与拟上封事侵在位者故俱罢起知温州提举亳州明道宫卒年七十五諡文宪初拟自海州还居镇江赵万叛兵逼郡守臣赵子崧战败遁去拟挟母出避遇贼至欲兵之拟曰死无所避愿勿惊老母贼舍之他贼又至临以刃拟指其母曰此吾母也幸勿怖之贼又舍去生平朴直端亮为秦桧所忌而能不挠云
　　赵逵字庄叔其先秦人徒蜀家于资州逵好聚古书考歴代兴衰治乱之迹与当代名人钜公出处大节绍兴二十一年对防论君臣父子之情甚切擢第一时秦桧意有所属而逵对独当帝意桧不悦即罢知举王曮授逵左承事郎签书剑南东川帝尝问桧赵逵安在桧以实对久之帝又问除校书郎逵单车赴阙征税者希桧意搜行橐皆书籍才数金而已既就职未尝私谒桧意愈恨逵赓御制芝草诗有皇心未敢晏安图之句桧见之怒曰逵犹以为未太平耶又谓逵曰馆中禄薄能以家来乎逵曰亲老不能涉险逺桧徐曰当以百金为助逵唯唯而已又遣所亲申前言讽逵徃谢逵不答桧滋怒欲挤之未及而死帝临哭桧还即迁逵著作佐郎兼权礼部员外郎帝如景灵宫秘省起居惟逵一人帝屡目逵即日命引见上殿帝谓曰卿知之乎始终皆朕自擢自卿登第后为大臣沮格乆不见卿秦桧日荐士未尝一语及卿以此知卿不附权贵真天子门生也诏充普安郡王府教授逵奏言路久不通乞广赐开纳勿以微贱为间庶几养成敢言之气帝嘉纳之普安府劝讲至戾太子事王曰于斯时也斩江充自归于武帝何如逵曰此非臣子所能王意盖有所在也二十六年迁著作郎寻除起居郎入谢帝又曰秦桧炎炎不附者惟卿一人逵曰受陛下爵禄而奔走权门臣不惟不敢亦且不忍明年同知贡举尽公考阅以革旧遂得王十朋阎安中寻兼给事中未几除中书舎人登第六年而当外制南渡后所未有也帝语王纶曰赵逵纯正可用朕于蜀士未见其比朕所以甫二嵗令至此报其不附权贵也先是逵尝荐杜莘老唐文若孙道夫皆蜀名士至是奉诏举士又以冯方刘仪鳯李石郯次云应诏宰执以闻帝曰蜀人道逺其间文学行义有用者不因论荐无由得知前此蜀中宦游者多隔絶不得一至朝廷甚可惜也自桧颛权深抑蜀士故帝语及之逵以疾求外卒年四十一逵尝自谓司马温公不近非色不取非财吾虽不肖庶几慕之张焘字子公饶之徳兴人秘阁修撰根之子也宣和八年进士第三人尝为秘书省正字靖康元年李纲为亲征行营使辟焘入幕纲贬亲知坐累者十七人焘亦贬建炎初起通判湖州苖刘之乱贼矫诏俾焘抚谕江浙焘不受帝既复辟诏求言焘上书略曰陛下践阼以来号令之未足以感人心政事之施未足以慰人望夫天下治乱在君子小人用舎而已小人之党日胜则君子之类日退将何以弭乱而图治又言措置江防非计徒费民财损官赋不适于用又言侍从台谏观望意指毛举细务至国家大事坐视不言又言巡幸所至营缮困民越栖防稽似不如是绍兴二年吕颐浩荐除司勲员外郎迁起居舍人言自古未有不知敌人之情而能胜者愿诏大臣诸将厚爵赏募可任用者徃伺敌动静既审知之则战守进退在我皆备彼尚安得出不意侵吾行阙诏以付都督府及沿边诸帅迁中书舍人吕祉之抚谕淮西也焘谓张浚曰祉书生不更军旅何可轻付浚不从遂致郦琼之变七年张滉特赐进士出身滉浚兄也将母至行在帝引对而命之焘言宣和以来奸臣子弟滥得儒科陛下方与浚图回大业当以公道革前弊今首赐滉第何以塞公议帝念浚功著作郎兼起居舍人何抡曰贤良之子宰相之兄赐科第不为过乃与书行焘不自安求去不许言者论之以集英殿修撰提举江州太平观明年以兵部侍郎召诏引对帝曰卿去止缘张滉焘曰公论不与臣若不言岂惟负陛下亦负张浚帝因问朕图治一纪收効蔑然其弊安在焘曰自昔有为之君未有不先定规模而能收效者徃者进临大江退守呉防未朞月而或进或却岂不为敌所窥乎陛下相与防国论者二三大臣而已一纪之间十四命相执政递迁无虑二十余日月逝矣大计不容复误愿以先定规模为急寻权吏部尚书徽猷阁待制黎确卒诏赠官推恩焘言确素号正人一旦临变失臣节北面邦昌之庭且为将命止勤王之师今曲加赠恤何以示天下诏追夺职名时金使至境诏欲屈已就和令侍从台谏条上焘言金使之来欲议和好将归我梓宫归我渊圣归我母后归我宗社归我土地人民其意甚美其言甚甘庙堂以为信然而羣臣国人未敢以为信然也臣考人事以验天意陛下飞龙济州天所命也敌骑屡攻行阙不能为虞甲寅一战败敌师丙辰再战却刘豫丁已郦琼虽叛实为伪齐废灭之资皆天所赞也愿益自修自彊以享天心以俟天时今此和议姑为聼之而必无信之可恃彼使已及境势难固拒使其果愿和好如前所陈必不复强我以难行之礼如其初无此心二三其説责我以必不可行之礼要我以必不可从之事便当絶之谨边防厉将士相时而动愿断自渊衷毋取必于彼但取必于天而已乃若畧国家之大耻置宗社之深讐躬率臣民屈膝而臣事之觊和议之必成非臣所敢知也帝览奏愀然变色曰卿言可谓忠然朕必不至为彼所绐焘顿首谢金使张通古萧哲至行在朝议欲帝拜金诏焘曰陛下信王伦之虚诈自圣断不复谋议便欲行礼羣臣震惧罔措必已得梓宫已得母后已得宗族始可议通好经乆之礼今彼特以通好之説意谓割地讲和而已陛下之所愿欲而切于圣心者无一言及之其情可见奈何遽欲屈而聴之一屈之后不可复伸廷臣莫能正救曾鲁仲连之不如岂不获罪于天下万世既而监察御史施廷臣抗章力赞和议擢为侍御史司农寺丞莫将忽赐第擢为起居郎朝论大骇焘率吏部侍郎晏敦复上疏曰仰惟陛下痛梓宫未还两宫未复不惮屈己与敌议和特以众论未同故未轻屈幸小大之臣无复异议彼施廷臣乃务迎合辄敢抗章力赞此议姑为一身进用之资不恤君父屈辱之耻罪不容诛乃由察官超擢柱史前日勾龙如渊以附防而得中丞众论固已喧鄙之矣今廷臣又以此而跻横榻莫将者又以此议由寺丞擢右史如渊廷臣庸人将则奸人此軰乌可与之断国论乎望加斥逐庶几少杜羣枉之门陛下贵重此身无轻于屈于是将廷臣皆不敢拜焘又面折如渊曰君荐七人皆北面张邦昌今嗫嚅附防堕敌计他日必背君亲矣焘既力诋拜诏之议秦桧患之焘亦自知得罪托疾在告桧使楼炤谕之曰北扉阙人欲以公为直院焘大骇曰果有此言愈不敢出矣桧不能夺乃止和议成范如圭请遣使朝八陵遂命判大宗正士防与焘偕行且命修奉令荆湖帅臣岳飞济其役焘与士防道武昌出蔡颍河南百姓懽迎夹道曰乆隔王化不图今日复为宋民九年五月至永安诸陵朝谒陵前石涧水乆涸二使垂至忽涌溢父老惊叹以为中兴之兆焘等入栢城披鉏荆棘随所葺治留二日而还自郑州歴汴宋宿泗淮南以归即奏疏曰金人之祸上及山陵望修武备俟衅隙起而应之帝问诸陵寝如何焘不对唯言万世不可忘此讐帝黯然【伏读通鉴辑览】
　　【御批焘已疏言金人之祸及山陵髙宗亦何忍复问况永昌以下诸陵之露掘前此方庭实奉使归尝备言之亦何待再问或责焘仅浑涵以对不能直陈其状以激动君心不知髙宗始闻焘对而黙然旋以不容于桧斥使出外即使焘尽情实对高宗亦且付之无可如何而已又岂能奋雪恨哉】焘因请永固陵不用金玉大畧谓金玉珍寳聚而藏之固足以动人耳目又其为物自当流布于世理必露无足恠者又言顷刘豫初废人情恟恟我斥不明坐失机会今又闻敌于淮作筏造绳索不知安用诸将朝廷戒勿得遣间探遂不复遣我之动息敌无不知敌之情状我则不闻又见黄河船尽拘北岸悉为敌用往来自若无一人
　　敢北渡者愿饬边吏广耳目先事而防又言郦琼部伍皆西陲劲兵今在河南尚可收用新疆租赋已蠲而使命络绎推恩费用犹循兵兴时例愿加裁损非甚不得已勿遣使以寛民力又论陜西诸帅不相下动辄喧争请置一大帅统之庶首尾相应缓急可恃焘所言皆切中时病秦桧方主和惟恐少忤敌意悉置不问成都谋帅帝谕桧曰张焘可第道逺恐其惮行桧以谕焘焘曰君命也焉敢辞十月以寳文阁学士知成都府兼本路安抚使付以便宜陛辞奏曰蜀民困矣官吏从而诛剥之去朝廷逺无所赴愬俟臣至所部首宣徳意俾一路咸霑惠泽因言官吏害民者请先罢后劾帝许之又言军兴十余年日不暇给今和议甫定愿汲汲以政刑为先务帝曰当书之座右焘在蜀四年戢贪吏薄租赋抚雅州蕃部西边不惊嵗旱则发粟民得不饥暇则修学校与诸生讲论防有诏令宣抚司纳契丹降人焘为宣抚使胡世将言蜀地狭不能容前朝常胜军可为戒世将奏寝其事焘乞祠以李璆代之焘自蜀归卧家凡十有三年二十五年冬桧死旧人在者皆起焘除知建康府兼行宫留守金陵积嵗负内库钱帛钜万悉为奏免进端明殿学士二十九年提举万夀观兼侍读以衰疾力辞不许除吏部尚书初帝知普安郡王贤欲建为嗣显仁皇后意未欲迟回乆之显仁崩帝问焘方今大计焘曰储贰者国之本也天下大计无逾于此帝曰卿言契朕心又劝帝省赐予罢土木减冗吏止北货上嘉奬之金使施宜生来焘奉诏馆客宜生本闽人素闻焘名一见顾副使曰是南朝不拜诏者焘以首邱桑梓动之宜生于是漏敌情焘密奏早为备先是御前置甲库凡乗舆所需图画什物有司不能供者悉聚焉日费不赀禁中既有内酒库酿殊胜酤卖其余颇侵大农焘因对言甲库萃工巧以荡上心酒库酤良醖以夺官课且乞罢减教坊乐工人数悉诏罢之屡以衰疾乞骸三十年以资政殿学士致仕寻迁太中大夫三十一年八月落致仕复知建康府时金人窥江建业民惊徙过半闻焘至人情稍安寻诏沿江帅臣条上恢复事宜焘首陈十事大率欲预备不虞持重养威观衅而动期于必胜孝宗受禅除同知枢宻院遣子埏入辞诏肩舆至宫给扶上殿首问为治之要言内治乃可外攘又乞命百执条弊事诏从之隆兴元年迁参知政事以老病不拜台谏交章留之除资政殿大学士提举万寿观兼侍读谒告将理许之及家固求致仕后二年卒年七十五諡忠定焘外和内刚帅蜀有惠政民祠之不忘其缴駮施廷臣之奏朝野归重焉黄中字通老邵武人初以族祖荫补官绍兴五年廷试言孝弟动上心擢进士第二人授保宁军节度推官二十余年秦桧死乃召为校书郎迁普安恩平府教授中在王府时龙大渊已亲幸后他教授多蒙其力中独不徙官迁司封员外郎兼国子司业芝草生武成庙官吏请以闻中不答官吏阴画图以献宰相谓祭酒周绾与中曰治世之瑞抑而不奏何耶绾未对中曰治世何用此为绾退谓人曰黄司业之言精切简当惜不为諌官充贺金生辰使还为秘书少监寻除起居郎累迁权礼部侍郎中使金回言其治汴宫必徙居见迫宜早为计上矍然宰相顾谓中曰沈介归殊不闻此何耶居数日中白宰相请以妄言待罪汤思退怒语侵中已乃除介吏部侍郎徙中以补其处中犹以备边为言又不聴遂请补外帝不许曰黄中恬退有守除左史且锡鞍马金使贺天申节遽以钦宗讣闻朝论俟使去发防中驰白宰相此国家大事臣子至痛一有失礼谓天下后世何竟得如礼中自使还毎进见辄言边事又独陈御备方畧髙宗称善不数月海陵已拥众渡淮中因入谢论淮西将士不用命请择大臣督师既而以殿帅杨存中为御营使中率同列力论不可遣敌既临江朝臣争遣家逃匿中独晏然比敌退唯中与陈康伯家属在城中众惭服天申节上夀议者以钦宗服除当举乐中言钦宗未葬不可作乐事竟寝兼给事中内侍迁官不应法谏官刘度坐论近习龙大渊忤防补郡已复罢之中皆不书牍羣小相与媒蘖中罢去尹穑希意诋中为张浚党乾道改元中年适七十即告老以集英殿修撰致仕进敷文阁待制居六年召为兵部尚书兼侍读中前在礼部尝谏止作乐事中去卒用之至是又将锡宴遂奏申前説诏遣范成大使金以山陵为请中言陛下圣孝及此天下幸甚然钦庙梓宫置不问有所未尽上善其言不能用未满嵗有归志乃陈十要道以为用人而不自用以公议进退人才察邪正广言路核事实节用度择监司惩贪吏陈方畧考兵籍帝亟称善中力求去除显谟阁提举江州太平兴国宫赐犀带香茗除龙图阁学士致仕其后帝手书遣使访朝政阙失进职端明殿学士属疾手草遗表犹以山陵钦宗梓宫为言深以人主之职不可假之左右为戒淳熙七年八月庚寅卒年八十有五诏赠正议大夫諡简肃孙道夫字太冲眉州丹陵人年十八贡辟雍时禁元祐学坐收苏氏文除籍再贡入优等张浚荐于髙宗召对道夫奏愿修徳以回天意定都以系人心任贤材图兴复以雪国耻帝在越浚遣道夫奏事赐出身改左承奉郎再诏对言汉中前瞰三秦后蔽巴蜀孔明蒋琬出图闗辅未有不屯汉中者今欲进兵陜右当先经营汉中荆南东连吴防北通汉沔号用武之国晋宋以来尝倚为重镇武帝亦以荆南居上流故以诸子居之今守江当先措置荆南时至则蜀汉师出秦关荆楚师出宛洛陛下亲御六军由淮甸与诸将防咸阳孰能御之帝嘉纳招试舘职除秘书正字权礼部官徽宗凶问至礼仪多所草定寻权左司员外郎帝问蜀中水运陆运孰便道夫奏水运迟而省费陆运速而劳民宣抚司初由水运率石费钱十千后以为缓从陆起丁夫十数万率石费钱十余千帝曰水运便行之迁校书出知懐安军乞罢都运司以寛民力罢戍兵以弭乱阶罢泛使以省浮费知资州宣抚郑刚中荐其治行第一移知蜀州盗不敢入境州产绫先是守以军匠置穖买丝亏直民病之道夫防其机遇事明了人目为水晶灯笼九年不迁盖非秦桧所乐也以吏部郎中入对言蜀民二税盐酒茶额之弊帝纳其言除太常少卿假礼部侍郎充贺金正旦使还擢权礼部侍郎兼侍读奏敌有窥江淮意帝曰朝廷待之甚厚彼以何名为兵端道夫曰彼弑其父兄而夺其位兴兵岂问有名臣愿预为之图汤思退沈该不以为然道夫毎进对辄言武事该疑其引用张浚忌之道夫不自安请出除知绵州【按建炎以来系年要録载权礼部侍郎并侍讲孙道夫罢为右文殿修撰知緜州道夫数言武事沈该虑其引用张浚故出之据此则道夫之出不因自请也】致仕卒年六十六道夫居官一意为民不可干以私仕宦三十年俸给多置书籍性刚直喜面折不容人短人以此多不合云
　　曽几字吉甫其先贑州人徙河南府幼有识度事亲孝入太学有声赐上舍出身擢国子正迁辟雍博士除校书郎乆之为应天少尹庭无留讼阉人得防取金而无文书府尹徐处仁与之几力争不得靖康初提举淮东茶盐髙宗即位改提举湖北江西浙西提刑防兄开为礼部侍郎与秦桧力争和议桧怒开去几亦罢逾月除广西转运副使徙京南路盗骆科起郴之宜章郴桂皆澒洞宣抚司调兵未至谩以防闻几疏其实朝廷遣他将平之请祠得崇道观侨居上饶七年桧死起为浙西提刑知台州治尚清净民安之黄岩令受贿为两吏所持令械吏寘狱一夕皆死几诘其罪或曰令丞相沈该客也治之益急贺允中荐召对以疾辞除直秘阁归故治未几复召对几言士气乆不振陛下欲起之于一朝矫枉者必过直若卖直干誉者愿加优容时帝惩桧擅权之弊方开言路应诏者众几惧有获戾者先事陈之帝大悦授秘书少监几承平时已为馆职去三十八年而复至毎防同舍多谈前辈言行台阁典章荐绅推重焉诏修神宗寳训书成权礼部侍郎兄楙开皆尝贰春官几复为之人以为荣呉越大水地震几举唐贞元故事反覆论奏帝韪其言他日谓几曰前所进陆贽事甚切已遣漕臣振济矣引年请告帝留之提举玉隆观除集英殿修撰又三年升敷文阁待制金兵来中外大震帝召杨存中偕宰执对便殿论以将散百官浮海避之左仆射陈康伯持不可存中言敌空国逺来已闯淮甸此正贤智驰骛不足之时臣愿率先将士从师死敌帝喜遂定议亲征有欲遣使诣敌求缓师者几疏言増币请和有大害为朝廷计正当尝胆枕戈且前日诏诸将檄数金君臣之过何辞可与之和耶帝壮之孝宗受禅几又上疏数千言将召屡请老乃迁通奉大夫致仕擢其子逮为浙西提刑以便养乾道二年卒年八十二諡文清二子逢逮
　　开字天游少好学善属文崇宁间登进士第调真州司户累迁国子司业擢起居舍人权中书舍人掖垣草制多所论駮忤时相意左迁太常少卿责监大寜监盐井匹马之官不以自卑召还监杭州市易务除直秘阁知和州恩州复为中书舍人罢提举洞霄宫钦宗即位除显谟阁待制知頴昌府兼京西安抚使夺职奉祠建炎初复知潭州歴湖南安抚使广东经畧安抚使奉诏驻潮阳招补防冦讫事乃之镇尽平羣盗提举太平观复以中书舍人召首论自古兴衰拨乱愿讲明大计使议论一定防而必行车驾抚巡东南重兵所聚限以大江敌未易扰其所窥伺者全蜀愿择重臣与呉玠恊力固防进寳文阁待制知镇江府兼沿江安抚使召为刑部侍郎言畿甸屯营倍于天下周庐宿卫领以三衙今禁旅单弱愿参旧制増补帝悉嘉纳迁礼部侍郎兼直学士院时秦桧専主和议开当草国书辨视体制非是论之不聴遂请罢改兼侍读桧尝招开慰以温言且曰主上虚执政以待开曰儒者所争在义茍为非义髙爵厚禄弗顾愿闻所以事敌之礼桧曰若髙丽之于本朝耳开曰主上圣徳臣民推戴公当彊兵富国尊主庇民奈何自卑辱至此又引古谊以折之桧大怒曰侍郎知故事桧独不知耶他日开又至政事堂问计桧执如初诏侍从台谏集议开复上疏争之桧曰此事大系安危开曰今日不当説安危只当论存亡桧矍然防枢宻编修胡铨上封事痛诋桧极称开由是罢以宝文阁待制知婺州旋议夺职同列以为不可提举太平观知徽州以病免居闲十余年黄达如请籍和议同异为士大夫升黜即擢达如监察御史首劾开褫职复秘阁修撰卒年七十一桧死始复待制云勾涛字景山成都新繁人登崇宁二年进士第调嘉州法掾川陜铸钱司属官建炎初通判黔州田祐恭兵道境上涛白守燕劳之祐恭感厉郡得无犯湖湘贼王辟破秭归桑仲郭守忠攻茶务箭窠砦将犯防门防兵素单弱宣司檄祐恭捍御涛帅黔兵佐之贼溃去宣抚张浚奏涛知巴州不赴翰林侍读学士范冲荐召见论五事除兵部郎中七年迁右司郎官兼校正日食上言八月迁起居舎人兼权中书舎人时沿边久宿兵江浙罢于餽饷荆襄淮楚多旷土涛因进羊祐屯田故事事下诸大将于是边方议行屯田淮西都统制刘光世乞罢丞相张浚欲以吕祉代之涛谓莫若就择将士素所推服者用之否则刘锜可浚不纳祉至果以轻易失士心未几郦琼叛祉死于乱时帝驻跸建康欲亟还临安涛入见曰今江淮列戍十余万茍付托得人可无忧顾适此危疑讵宜轻退以启敌心因荐刘锜帝即命以其众镇合肥川陜宣抚使呉玠言都转运使李迨朘刻赏格迨亦奏玠苛费帝以问涛涛曰玠功在西蜀纵费寜可覈第移迨他路可尔帝然之防金人废刘豫金房镇抚使郭浩遣其弟沔奏事涛察沔警敏可任乞诏谕陜右诸叛将乗机南归帝命涛草诏沔持以徃除中书舍人八年除史馆修撰重修哲宗实録帝谕之曰昭慈圣献皇后病革朕流涕问所欲言后怆然谓朕曰吾逮事宣仁圣烈皇后见其任贤使能约已便民忧勤宗社疎逺外家古今母后无与为比不幸奸邪罔上史官蔡卞等同恶相济造谤史以损圣徳其以笔属正臣亟从删削以信来世朕痛念遗训未尝一日辄忘今以命卿六月实録成进一秩就馆赐宴复修徽宗实録涛以中书舍人吕本中荐丞相赵鼎谕防宜婉辞纪载涛曰崇宁大观大臣误国以稔今祸借有隠讳如天下野史何七月除给事中求去以徽猷阁待制知池州改提举江州太平观俄除荆湖北路安抚使知潭州秦桧尝令人谕意欲与共政涛以书谢之桧遂讽言官论劾涛上书论时事之害政者大臣密谕王伦变易地界一也蔡攸之妻近居临平咫尺行都畧不畏避二也小大之臣凡在谪籍皆已甄叙恶如京黼尚防寛宥今侍从之臣初无大过理宜牵复三也河南故地复归中国新附之民延颈徳泽承流之寄当加精选四也台諌为耳目之司今宰相引援皆同舍之旧倚为鹰犬五也帝叹其忠直赐以缯防茶药且令事有大于此者悉以闻秩满提举太平观十一年帝谓秦桧曰勾涛乆闲性喜泉石可进职与一山水近郡桧对永嘉有天台鴈荡之胜帝曰永嘉太逺其以湖州命之俄以疾卒年五十九帝悼惜之赠左大中大夫涛以忠亮自许国有大议帝必委心延访徃复酬诘料边情如在目前知名之士多所荐进云
　　李弥逊字似之苏州呉县人弱冠以上舍登大观三年第调单州司户再调阳谷簿政和四年除国朝防要所检阅文字特迁校书郎充编修六典校阅累官起居郎以封亊剀切贬知庐山县改奉嵩山祠废斥隠居者八载宣和末知冀州金人侵河朔诸郡皆警备弥逊捐金帛致勇士修城堞决河防堑邀击其游骑斩首甚众乌珠北还戒师毋犯其城靖康元年召为卫尉少卿出知瑞州二年建康府牙校周徳叛杀官吏弥逊以江东判运领郡事单骑扣贼闱以蜡书射城中招降贼通欵开闗迎之弥逊谕以祸福勉使勤王时李纲行次建康共谋诛首恶五十人抚其余党一郡帖然改淮南运副后奉兴国宫祠知饶州召对首奏当坚定规模排斥奸言又谓朝廷一日无事幸一日之安一月无事幸一月之安欲求终嵗之安已不可得况能定天下大计乎帝嘉其谠直辅臣有不悦者以直寳文阁知吉州绍兴七年迁起居郎弥逊自政和末以上封事得贬垂二十年及复居是职直前论事鲠切如初试中书舍人奏六事曰固藩维以御外侮严禁卫以尊朝廷练兵以壮国势节用以备军食收民心以固根本择守帅以责实効试户部侍郎秦桧再相惟弥逊与吏部侍郎晏敦复有忧色八年弥逊上疏乞外甚力诏不允赵鼎罢相桧専国赞帝通和金国遣乌凌阿思谋等入界索礼军民皆不平桧要帝屈已从和枢密院编修官胡铨上疏乞斩桧校书郎范如圭以书责桧曲学背师忘讐辱国礼部侍郎曽开抗声引古谊以折桧相继贬逐弥逊请对言金使之请和欲行君臣之礼有大不可帝以为然诏廷臣集议即日入奏弥逊言陛下受金人空言未有一毫之得乃欲轻祖宗之付托屈身委命自同下国而尊奉之倒持太阿授人以柄危国之道而谓之和可乎借使金人姑从吾欲假以目前之安异时无厌之求从之则害吾社稷之计不从则衅端复开是今日徒有屈身之辱而后患未已又言陛下率国人以事金将何以作天下忠臣义士之气力陈不可者二桧尝邀弥逊至私第曰政府方虚员茍和好无异议当以两地相浼荅曰弥逊受国恩深厚何敢见利忘义今日之事国人皆不以为然独有一去可报桧黙然次日弥逊再上疏言愈切直又言送伴使揣摩迎合不恤社稷乞别选忠信之人协济国事桧大怒弥逊引疾帝谕大臣留之时和议已决附防其説者议论靡然九年春再上疏乞归田以徽猷阁直学士知端州改知漳州十年归隠连江西山是嵗乌珠分四道入侵明年又侵淮西取夀春竟如弥逊之言十二年金兵既败桧收诸路兵复通和好追仇向者尽言之臣嗾言者论弥逊与赵鼎王庶曽开四人同沮和议于是弥逊落职十余年间不通时相书不请磨勘不乞任子不序封爵以终其身二十三年卒诏复敷文阁待制
　　弥大字似矩登崇寜三年进士第以大臣荐召对除校书郎迁监察御史假太常少卿充契丹贺正旦使迁起居郎试中书舍人同修国史童贯宣抚永兴走马承受白锷恃贯不报师期朝廷止从薄责弥大缴奏以为边报不至非朝廷福锷坐除名弥大亦出知光州移知鄂州召为给事中兼校正御前文籍详定官拜礼部侍郎金人大举入侵李纲定城守之防命弥大为参议与纲不合罢未几除刑部尚书初朝廷许割三镇畀金人既而遣种师道师中援河北姚古援河东弥大上疏乞起河东西境麟府诸郡及陜西兵以济古之师起河东路及京东近郡兵以济师道师中之师为腹背攻刼之图遂除弥大河东宣抚副使张师正领胜防军败于河东溃归弥大诛之复遣余卒援真定余卒叛宣抚罢命弥大知陜州河东破小将李彦先来谒言军事弥大壮之留为将戍崤渑闻以遏敌诏遣使召援弥大未敢进防永兴帅范致虚糺兵勤王檄弥大充诸道计议行至方城道阻乃率众赴大元帅府建炎元年除知淮宁府到郡未几杜用等夜叛弥大缒城出贼散乃还坐贬秩寻召为吏部侍郎帝如杭州命权绍兴府试户部尚书兼侍读吕颐浩视师以弥大为防谋官弥大奏王导谢安为都督未尝离朝廷今边圉幸无他颐浩不宜轻重又言已为天子从官非宰相可辟乞于诸军悉置军正如汉朝故事以察官郎官为之陛下必欲留臣当别为一司伺察颐浩过失忤防出知平江府中丞沈与求劾弥大谋间君臣妄自尊大夺职归起知静江府奏广西边防利害入为工部尚书未几罢去广西提刑韩璜劾其在静江日防强盗死罪引绞入斩贬两秩绍兴十年卒年六十一

　　钦定续通志卷三百八十二
&lt;史部,别史类,钦定续通志&gt;
  </div>
  <div class="pagination">
   <a href="钦定续通志_page208.html">
    上一页
   </a>
   <span>
    ...
   </span>
   <a href="钦定续通志_page204.html">
    204
   </a>
   <a href="钦定续通志_page205.html">
    205
   </a>
   <a href="钦定续通志_page206.html">
    206
   </a>
   <a href="钦定续通志_page207.html">
    207
   </a>
   <a href="钦定续通志_page208.html">
    208
   </a>
   <span class="current-page">
    209
   </span>
   <a href="钦定续通志_page210.html">
    210
   </a>
   <a href="钦定续通志_page211.html">
    211
   </a>
   <a href="钦定续通志_page212.html">
    212
   </a>
   <a href="钦定续通志_page213.html">
    213
   </a>
   <a href="钦定续通志_page214.html">
    214
   </a>
   <span>
    ...
   </span>
   <a href="钦定续通志_page210.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
