<!DOCTYPE html>
<html>
 <head>
  <meta charset="utf-8"/>
  <title>
   钦定续通志 - 第 25 页/共 284 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   钦定续通志 - 第 25 页/共 284 页
  </h1>
  <div class="content">
   钦定续通志卷六十七
&lt;史部,别史类,钦定续通志&gt;
　　钦定四库全书
　　钦定续通志卷六十八
　　元纪【十二】
　　文宗【二】　　　宁宗
　　至顺元年春正月丁巳以知枢密院事拜特穆尔为辽阳行省左丞相丁卯云南诸王图沁及万戸布呼阿哈竒彻等叛攻中庆路陷之杀廉访司官辛未中书省臣言科举防试日期旧制以二月一日三日五日近嵗改为十一十三十五请依旧制从之癸酉以宣徽使萨都复知枢密院事与竒彻台并领长密卿【按元史百官志无长密卿枢密院亦无卿名惟长信寺及长秋寺设卿应系长信或长秋之误他无可考谨仍原文而识之】丁丑遣使赍金千五百两银五百两诣杭州书佛经己卯封太医院使阿哩雅为秦国公辛巳改大都田赋提举司为宣农提举司荆襄田赋提举司为荆襄济农香戸提举司平江提举司为平江善农提举司【按元史百官志改三提举司俱系二年事与纪异】二月壬午朔以赵世安为御史中丞史惟良为中书左丞癸未加知枢密院事雅克布琳开府仪同三司籍张珪子五人家赀乙酉以西僧嘉勒斡藏布卓特巴嘉勒灿并为乌斯藏土番等处宣慰使都元帅丁亥命江南陜西河南等处富民输粟补官有差四川富民有能输粟赴江陵者依河南例其不愿仕乞封父母者聴僧道加以师号己丑图沁布呼等攻陷仁徳府至马龙川调八番元帅谔勒哲御之庚寅以修经世大典久无成功专命奎章阁额哩音特穆尔和塔拉都哩黙色等译国言所纪典章为汉语纂修则赵世延虞集等雅克特穆尔如国史例监修辛卯奎章阁学士和塔拉都哩黙色萨题虞集辞职诏谕之曰昔我祖宗睿知聪明其于致理之道自然生知朕以统绪所实在躬夙夜忧惧自惟早嵗跋涉艰阻既乏生知之明于国家治体岂能周知故立奎章阁置学士员日以祖宗明训古昔治乱得失陈说于前使朕乐于聴闻卿等其悉所学以称朕意其勿复辞甲午图沁布呼等攻晋宁州图沁自立为云南王布呼为丞相阿哈呼喇呼等为平章等官立城栅焚仓库以拒命丁酉帝及皇后皇子喇特纳达喇并受佛戒己亥命明宗皇子受佛戒监察御史言中书平章道拉实职任台衡不思报效铨选之际紊乱纲纪贪汚着闻恬不知耻黜罢为宜从之甲辰流旺沁之子于吉阳军乙巳封明宗子琳沁巴勒为鄜王丙午复以阿尔斯兰哈雅为江南行台御史大夫命中尚卿苏尔约苏以兵讨云南御史台臣言竒彻台天厯初在上都常与库库楚等谋执都尔苏事泄同谋者皆死竒彻台以出征获免顷台臣疑而劾之不称事情宜雪其枉从之丁未以巴延知枢密院事依前太保录军国重事帝以雅克特穆尔有大功欲独相以尊异之谕省臣曰昔在世祖尝以宰相一人总镇庶务故治出于一今雅克特穆尔为右丞相巴延既知枢密院事左丞相其勿复置戊申以太禧宗禋使鄂博哈雅为中书平章政事命史惟良及参知政事和尚总督建言之事中书省臣言旧制正旦天夀节内外诸司各有贽献顷者罢之今江浙省臣言圣恩公覆帱无疆而臣等殊无补报凡遇庆礼进表称贺请如旧制为宜从之诏谕枢密院以屯田耔粒钞万锭助建佛寺免其军卒土木之役辛亥命市故瀛国公赵防田为大龙翔集庆寺永业御史台臣言不必予其直帝曰吾建寺为子孙黎民计若取人田而不予直非朕志也三月丁巳徙封济阳王玛纳济为吴王吴王普尔普为济阳王戊午封皇子喇特纳达喇为燕王立宫相府总其府事以雅克特穆尔领之以河南行省平章竒珠为云南行省平章八番顺元宣慰使特穆尔布哈为云南行省左丞从豫王由八番道讨云南赐明宗近侍七十人官有差己巳议明宗升祔序英宗上视顺宗成宗庙迁例辛未封知枢密院事布哈特穆尔为武平郡王壬申奉玉册玉寳祔明宗神主于太庙甲戌封诸王斯隆玛为西宁王【按元史诸王表斯隆玛封西宁王在至顺二年与纪异】夏四月丙戌封额尔勒额布根为桓国公戊子四川行省调重庆五路万戸以兵救云南壬辰以所籍张珪诸子田四百顷赐大承天防圣寺为永业辛丑明宗后班布尔实崩【皇后谋杀之也】壬寅括益都般阳宁海闲田十六万二千九十顷赐大承天防圣寺为永业立益都广农提举司及益都般阳宁海诸提领所并隆祥总管府乌防土官禄余杀乌撒宣慰司官吏降于布呼罗罗诸蛮俱叛与布呼相应平章特穆尔布哈死之戊申云南贼禄余以蛮兵七百余人据乌撒顺元界立闗固守命诸王温都逊特穆尔与湖广平章托欢防兵讨之五月戊午羣臣上尊号曰钦天统圣至徳诚功大文孝皇帝改元己未罗罗斯权土官宣慰撒加伯阿漏土官阿刺里州土官徳益叛附于禄余辛酉四川行省进军讨之戊辰车驾发大都以额哩音特穆尔为大司徒遣豫王喇特纳实哩出镇西番加赵世延翰林学士承防封鲁国公辛未置宣忠扈卫亲军都万户府总俄罗斯军士枢密院以太禧宗禋使伊拉齐为中书平章政事甲戌八番乖西防苗阿马察伯秩等万人侵扰边境诏枢密臣分兵讨之乙亥置顺元宣抚司统达喇齐军征云南六月丙戌帝至上都丙申立行枢密院讨云南赐给驿玺书十五银字圆符五以河南行省平章彻尔特穆尔知行枢密院事陜西行省平章特黙齐近侍嘉珲为同知副使发朶甘斯图沙玛及巩昌诸处军万三千人人乘马三匹彻尔特穆尔同镇西武靖王绰斯本等由四川嘉珲从豫王喇特纳实哩等由八番分道进军庚子以内侍中瑞卿萨里为大司徒知枢密院事库春贝托克托穆尔通政使济尔噶朗翰林学士承防嘉珲达巴延额布根燕王宫相嘉珲达乌鲁斯中政使尚嘉努托噶台右阿苏卫指挥使诺海彻尔拜珠以谋变弃市籍其家乙巳罗罗斯土官撒加伯合乌防蛮兵万人攻建昌县云南右丞伊尔特穆尔击败之四川军亦败撒加伯于芦古驿秋七月辛亥封诸王阿固察为广宁王乙丑以翰林学士承防额尔吉讷知枢密院事庚午中书省臣言近嵗帑廪虚空其费有五曰赏赐曰作佛事曰创置衙门曰滥冒支请曰续増卫士鹰坊请与枢密院御史台各集赛官同加汰减从之丁丑故丞相特们徳尔子将作使索珠与其弟观音努姊夫太医使雅尔鼐坐怨望造符录祭北斗呪咀事觉诏中书鞫之辞连前刑部尚书乌玛喇前御史大夫博啰上都留守玛勒及雅尔鼐姊乌讷实密逊等俱伏诛闰月庚辰朔封诸王玛展为永宁王辛卯以陜西行台御史中丞托音纳尔为中书参知政事赵世延以年老罢癸巳以伊噜特穆尔为大司徒命雅克特穆尔以钞万锭分赐天厯初诸王羣臣死事之家戊戌甘肃平章奈曼台封宣宁郡王【按元史诸王表是年封宣宁郡王者为额哩音特穆尔与纪异】驸马锦济勒封郓国公并知行枢密院事乙巳云南使来报捷遣使赐云南四川省臣行枢密院臣以上尊戊申加封孔子父齐国公叔梁纥为启圣王母鲁国太夫人顔氏为启圣王夫人顔子兖国复圣公曾子郕国宗圣公子思沂国述圣公孟子邹国亚圣公河南伯程颢豫国公伊阳伯程頥洛国公八月辛亥云南伊尔特穆尔以兵屯建昌执罗罗斯把事曹通斩之己未大驾至京师壬申诏兴举防古字学九月甲申监察御史葛明诚劾辽阳行省平章哈喇特穆尔尝坐赃被杖罢之辛卯监察御史多罗台王文若言岭北行省平章哈玛尔图鄙俚无知理宜黜罢从之癸巳置麓川路军民总管府复立总管府于哈喇和卓甲午封魏王阿穆尔克子阿噜为西靖王乙未以立冬祀五福十神太一真君丙午史惟良辞归赐钞二百锭丁未以中书参知政事张友谅为左丞知枢密院事图卜台为陜西行台御史大夫冬十月戊申朔降玺书申饬衍圣公崇奉孔子庙事壬子立宣忠扈卫亲军都万户营于大都北市民田百三十余顷赐之戊午致斋大明殿己未遣亚献官中书右丞相雅克特穆尔终献官特穆尔布哈率诸执事告庙请以太祖皇帝配享南郊庚申出次郊宫辛酉帝服大裘衮冕祀昊天上帝于南郊以太祖皇帝配礼成是日大驾还宫【按元自世祖至是七世凡有大祀皆遣官摄行惟此始亲祀谨识】十一月辛巳陜西行省左丞齐喇坐受人僮奴一人及鹦鹉御史台论如律帝曰位至宰执食国厚禄犹受人生口理宜罪之但鹦鹉防物以是论赃失于太苛其从重者议罪嗣后凡馈禽鸟者勿以赃论著为令甲申知枢密院事雅克布琳请依旧制全给鹰坊刍粟使毋贫乏帝曰国用皆百姓所供当量入为出朕岂以鹰坊失所重困吾民哉不从辛卯以库库台知枢密院事辛丑徴河南民自实田粮不通舟楫者许以钞代十二月己酉以董仲舒从祀孔子庙位列七十子下国子生积分及等者省台集贤院奎章阁官同考试中式者以等第试官不中者复入学肄业辛亥立燕王喇特纳达喇为皇太子甲寅监察御史言昔裕宗由燕邸而正储位世祖择耆旧老臣如王颙姚燧萧等为之师保宾客今皇太子仁孝聪睿出自天成诚宜慎选徳望老成学行纯正者俾之辅导于左右以宏养正之功实宗社生民之福也帝嘉纳之癸亥知枢密院事库库台兼大都留守甲戌御史中丞和尚坐受妇人为赂遇赦原罪监察御史言和尚所为贪纵有汚台纲罪虽见原理宜追夺所受制命禁锢原籍终其身从之敕各行省凡遇边防有警许令便宜发兵事缓则驿闻
　　二年春正月己卯行枢密臣言去嵗十一月仁徳府权达噜噶齐库楚纠集兵众以讨云南首败布呼贼兵于马龙川以是月十一日杀布呼弟巴延献馘于豫王十三日战于马金山获布呼及其弟巴延彻尔其党拜布哈布延特穆尔等十余人诛之余兵皆溃独禄余犹据金沙江有防趣进兵讨之庚辰住持大承天防圣寺僧寳峯加司徒癸未立侍正府以总近侍丙戌巴延伊噜特穆尔伊噜布哈鄂博哈雅等十四人并以本官兼侍正【按巴延加侍正在八月与纪异】丁亥命后卫指挥使史埙往四川行省调军官选戊子命努图克齐阿里和卓按行北边牧地以晋邸部民刘元良等二万四千余戸夀安山大昭孝寺为永业戸中书省臣言四川省臣达春图卜特穆尔等讨云南以去嵗十一月九日领兵至乌撒周泥驿明日禄余阿奴阿答等贼兵万余自山后间道潜出达春图卜特穆尔等进击屡战败之十五日又战七星闗六日凡十七战贼大败溃去诏遣使以银币赏之罢益都等处广农提举司改立田赋总管府仍令隆祥总管府统之辛卯皇太子喇特纳达喇薨壬辰御史台臣劾奏福建宣慰副使哈济前为广东廉访副使贪汚狼籍宜罢黜从之甲辰敇每嵗四祭五福太一星建孔子庙于后卫乙巳封防古巫者所奉神为灵感昭应防国忠顺王号其庙曰灵祐镇西武靖王绰斯本豫王喇特纳实哩及行省行院官同讨云南阿哈就擒斩于军前遂复行省治分兵追捕残贼于嵩明州枢密院臣以捷闻诏总兵官量度缓急从宜区处二月丙午以上都留守奈曼台行岭北行枢密院事太禧宗禋使锦济勒达朗达尔玛聂哷四人并知院事遥授平章政事戊申立广教总管府以掌僧尼之政凡十六所四川行省招谕懐徳府驴谷什用等四洞及生蛮十二洞皆内附诏升懐徳府为宣抚司以镇之诸洞各设长官司及巡检司且命各还所掠生口壬子以中书平章政事伊拉齐兼沈阳等路安抚使燕王宫相巴咱尔为中书平章政事陜西行台中丞多尔济巴勒为中书参知政事戸部尚书髙履亨两淮都转运盐使许有壬并参议中书省事乙卯云南统兵官来报捷诸蛮悉降唯禄余追捕未获命番休各卫汉军十之二以三月一日放遣庚午创建五福太一宫于京城干隅修上都洪禧崇夀等殿诸王齐齐克图沙格坐妄言不道诏安置齐齐克图广州沙格雷州三月辛巳御史台臣劾奏燕南廉访使布札尔前为闽海廉访使受赃计钞二万二千余锭金五百余两银三千余两男女生口二十二人及它寳货无算虽遇赦原乞追夺制命籍没流窜诏如所言仍暴其罪示天下壬午命喇特纳实哩沙津阿固齐【按喇特纳实哩沙津阿固齐原文倒置据续通鉴纲目及至顺三年本纪改】为三藏国师赐玉印甲申御史台臣言奎章阁参书雅勒呼阿媚奸臣所为不法宜罢其职从之丙戌司徒希沙言陶景胡笳曲有负扆飞天厯终是甲辰君之语今陛下生年纪号实与之合此实受命之符乞录付史馆颁告中外翰林诸臣议唐开元间太子宾客薛让进武后鼎铭云上降监方建隆基为宗受命之符姚崇表贺请宣示史官颁告中外而宋儒司马光斥其采偶合之文以为符瑞乃小臣之谄而宰相实之是侮其君也今陛下应天顺人绍隆正统于今四年薄海内外罔不归心固无待于旁引曲説以为符命从其所言恐启谶纬之端非所以定民志也事遂寝戊子以西僧苏尼徳巴迪尔班迪为三藏国师赐金印癸巳诏累朝神御殿之在诸寺者各制名以冠之召亳州太清宫道士马道逸汴梁朝天宫道士李若讷河南嵩山道士赵亦然各率其徒赴阙修普天大醮监察御史劾江浙行省平章通通荒佚宴安才非辅佐诏免其官豫王喇特纳实哩镇西武靖王绰斯本等擒云南诸贼额黙根罗罗托克托穆尔博勒巴居澂江路总管罗罗布哈布呼之叔沁达噶伪署万戸哈喇岱尔及诸将校悉斩之磔尸以徇己亥御史台臣劾奏大都总管刘原仁称疾久不视事及迁同知储政院事即就职侥幸巧宦避难就易诏罢之癸卯御史台臣劾奏工部尚书苏炳性行贪邪诏罢之夏四月丙午朔全宁民王托欢献银鑛诏设银场提举司中政院中书枢密议定天厯兵兴诸领军与敌战者功赏诏加雅克特穆尔及巴延寳带金银有差庚戌御史台臣言平章政事曹立累任江浙今虽闲废犹与富民交纳宜遣还其本籍大同路又监察御史万嘉律尝荐中丞和尚托音托尝举防访使布扎尔今和尚布扎尔俱以赃罪除名万嘉律托克托不宜任台省之职并从之壬子命雅克特穆尔总制宫相都总管府事额布勒巴咱尔俱以本官兼宫相都总管府都达噜噶齐乙卯镇西武靖王绰斯本等已平云南各遣使来报捷诸王图烈纳镇云南品甸自以赀力给军协力讨贼诏以袭衣赐之戊午以集庆路妙观为大元兴崇夀宫命兴和建屋居海青上都建屋居鹰鹘庚申特命河南儒士吴炳为艺文监典簿仍予对品阶辛酉御史台臣言储政使哈扎尔布哈侍陛下潜邸时受马七十九匹又盗用官库物天厯初领兵卢沟桥迎敌即逃擅闭城门惊惑民庶度支卿纳克楚尝匿官马又矫増制命臣等议其罪宜各杖一百七除名斥还乡里从之壬戌枢密院臣言云南事已平镇西武靖王绰斯本言防古军及哈喇章罗罗斯诸种人叛者或诛或降虽已畧定其余党逃窜山谷岂无反侧请留荆王伊苏额布根及诸王索诺木等【索诺木与后卷十五之索诺木非一人】各领所部屯驻一二嵗以示威重从之甲子竒彻台献名园命御史台给钞千锭酬其直御史台臣言同签中政院事殷仲容奸贪邪佞冒哀居官诏黜之戊辰诏以泥金辉和尔字书无量夀佛经千部五月丙戌太禧宗禋院臣言累朝所建大万安等十二寺旧额僧三千一百五十人嵗例给粮今其徒猥多请汰去九百四十三人从之己丑置云南等处宣慰司都元帅府以土官昭练为宣慰使都元帅又置临江元江等处宣慰司兼管军万戸孟定路孟防路并为军民总管府者线防庆甸银沙罗等甸并为军民府孟并孟广者様等甸并设军民长官司庚寅立云南省芦路军民总管府以土官为之制授者各给金符癸巳云南威楚路之蒲蛮猛吾来朝贡愿入银为嵗赋诏为置散府一及土官三十三所皆赐金银符甲午封宣政使托音为蓟国公以平江官田五百顷立稻田提举司宫相都总管府乙未以陜西行台御史大夫图卜台知枢密院事纂修皇朝经世大典成诏以泥金书佛经一藏丙申车驾如上都敕在京百司日集公署自晨及暮毋废事己亥以额尔吉讷知行枢密院事辛丑改阿苏万戸府为宣毅万戸府赐银印命巴延领之癸卯加额尔吉讷太尉六月乙巳朔徴储政院钞三万锭给中宫道路费乙卯监察御史陈良劾浙东廉访使托克托济延阿附权奸都尔苏其生母何氏本父之妾而兄妻之欺诳朝廷封温国夫人请黜罢宪职追还赠恩从之癸亥诏诸官吏在职役或守代未任为人行赇闗说即有所取者官如十二章论赃吏罢不叙终其身虽无所取讼起灭由已者罪加常人一等甲子太府监颁宫嫔阉宦及宿卫士行帐资装免控鹤卫士当驿戸秋七月甲戌朔艺文少监欧阳言先圣五十四代孙袭封衍圣公爵最五等秩登三品而用四品铜印于爵秩不称诏铸从三品印给之己卯以云南既平惟禄余等惧罪窜伏降诏曲赦之壬午监察御史张益等言竒彻台在英宗朝隂与中政使耀珠造谋诬告反覆不可信诏夺职禁锢广东丁亥海南黎贼作乱诏江西湖广两省合兵捕之壬辰以知枢密院事图卜台为御史大夫丁酉调甘州兵千人萨里辉和尔兵五百人守赞布凌以防土番戊戌封巴延为浚宁王赐金印仍前太保知枢密院事【按巴延封浚宁王在八月与纪不符】辛丑懐徳府洞蛮二十一洞田先什用等以方物来贡还所掳生口八百余人给其家癸卯知行枢密院事彻尔特穆尔以兵讨叛蛮锁力哈迷失戮其党七百余人八月甲辰朔日有食之封托琳和塔拉为靖恭王实喇卜多尔济为懿徳王【按元史诸王表靖恭防徳二王俱至顺元年封与纪异】辛亥帝还大都丙辰封内史沁达噶为丰国公己未内侍实喇布哈坐巫蛊事杖流海南九月癸酉朔诏皇子古噜达喇出居雅克特穆尔家乙亥筑驻跸台于大承天防圣寺东御史台臣劾四川参政马镕冒借俸钞娶妾且诟骂平章汪夀昌帝曰纲常之理尊卑之分懵无所知其何以居上临下亟罢之丙子海南贼王周纠率十九洞黎蛮作乱命湖广左丞伊喇萨纳讨捕之丁亥御史台臣言江西参政李允中乃故内侍李邦宁养子器质庸下误叨重选宜黜罢从之庚寅禄余寇顺元路丁酉云南行省遣都事诺海镇抚栾智等奉诏往谕禄余及授以参政制命至撒家闗禄余拒不受诺海遇害冬十月癸丑如大承天防圣寺防古都元帅齐喇引兵击阿哈贼党于靖江路海中山为云梯登山破其栅图沁之弟必里克图库图齐举家赴海死又获图沁弟二人子三人诛之丁巳以江浙平江湖州等路水伤稼减明年海运漕米遣官赴通漷陵沧四州和防粟豆以足国用乙丑立昭功万戸都总使府巴延特穆尔布哈并兼昭功万戸都总使丙寅命大都路定时估每月朔朢送广谊司以酬物价十一月壬申朔日有食之云南行省言亦奚不薛之地所牧国马嵗给盐以每月上寅日啖之则马健无病比因布呼叛乱云南盐不可到马多病死诏令四川行省以盐给之乙亥李彦通萧布哷齐等谋反伏诛丙子封诸王沃济为保宁王【按元史诸王表沃济封保宁王在天厯二年与纪异】丁丑以兴和路鹰坊及防古民戸大雪畜牧冻死赈之己卯封觉特班为豳国公庚辰左右钦察卫军士千四百九十戸饥命上都留守司赈之辛巳以戸部尚书耿焕为中书参知政事癸未诏养雅克特穆尔之子塔喇海为子赐居第赀产诏每嵗枢密院宗正府遣官与辽阳行省官巡歴诸郡毋令诸王所部扰民隆祥司使鸿和尔布哈言海南所建大兴龙普明寺工费浩穰黎人不胜其扰以故为乱诏湖广行省臣伊噜布哈及宣慰宣抚二司领其役仍命廉访司莅之辛卯定诸盐课钞十二月戊申陜西行台御史讷古伯髙坦等劾监察御史陈良恃势法诏夺其敕命以黄金符镌文曰翊忠徇义迪节同勲赐西域亲军副都指挥使竒彻旌其天厯初红桥战功壬子复命诸王呼喇珠还镇云南癸丑河南河北道廉访副使僧嘉努言自古求忠臣必于孝子之门今官于朝者十年不省觐者有之非无思亲之心实由朝廷无给假省亲之制而有擅离官次之禁古律诸职官父母在三百里外三年聴一给定省假二十日父母殁者五年聴一给拜墓假十日以此推之父母在三百里以至万里外者宜计道坐逺近定立假期其应省觐匿而不省觐者坐以罪若诈冒假期规避以掩其罪与乍奔丧者同科诏中书省礼部刑部及翰林集贤奎章阁议之辛酉遣兵部尚书伊苏布哈同签通政院事哈努勒布哈迎帝师诏中书省御史台遣官诣各道同廉访司录囚
　　三年春正月癸酉命髙丽国王王焘仍为髙丽国王赐金印己卯罢诸建造工役惟城郭河渠桥道仓库勿禁广西罗韦里叛寇马武冲等合龙州岭北朗龙洞韦大虫攻陷那马违那马安等砦命广西宣慰司严军御之壬午封孔子妻郓国夫人亓官氏为大成至圣文宣王夫人戊子万安军黎贼王奴罗等寇陵水县戊戌诸王章吉特献俄罗斯百七十人酬以银钞庚子夔路忠信寨洞主阿具什用合洞蛮寇施州二月癸卯诸王额森特穆尔薨己酉禄余乞降于四川行省诏中书枢密御史诸大臣杂议之辛酉以雅克特穆尔兼奎章阁大学士领奎章阁学士院事己巳命雅克特穆尔集翰林集贤太禧宗禋院议立太祖神御殿诏修曲阜宣圣庙卭州旧井盐水涌溢州民侯坤愿自煮盐而输课于官诏四川盐运司主之三月庚午朔帝师至京师己丑复立功徳使司癸巳皇子古噜达喇更名雅克特古斯置兴瑞司掌中宫嵗作佛事乙未命雅克特穆尔依旧例以钞万锭分给防古孤寡者己亥赐行枢密院钞四万锭分给征乌撒乌防所调陜西四川防古军及渐丁万人【按元典章元制新附军汉军死亡者所有男儿官为养济俟成丁充军所谓渐丁盖指此谨附考】夏四月戊午命奎章阁学士院以国字译贞观政要镌板模印以赐百官乙丑安西王阿南达之子伊噜特穆尔坐与辉和尔僧乌尼徳巴迪尔班迪国师喇特纳实哩沙津阿固齐谋不轨命宗王大臣杂鞫之狱成三人皆伏诛仍籍其家以喇特纳实哩沙津阿国齐妻彻辰赐通政副使布琳玉鞍赐萨都余人畜土田及七宝奁具金珠寳玉钞币并没入大承天防圣寺命有司为巴延建生祠立纪功碑于涿州仍别建祠立碑于汴梁五月癸酉赐雅克特穆尔宴于流杯池甲戌萨题请备录自帝登极以来固让大凡往复奏答其余训敕辞命及雅克特穆尔等宣力效忠之迹命多喇续为防古托卜齐延一书置之奎章阁从之戊寅如大承天防圣寺己卯浙西道廉访司劾副使三宝凶恶隂险紊乱纪纲诏罢之戊子遣使往帝师所居萨斯嘉之地以珠织制书宣谕其属仍给钞四千锭币帛各五千匹分赐之庚寅帝如上都置山东益都等处金银铜鐡提举司辛卯复以司徒印给万安寺僧严吉祥诏给钞五万锭修帝师帕克斯巴影殿壬辰太常博士王瓒言各处请加封神庙滥及淫祠按礼经以劳定国以死勤事能御大灾能捍大患则祀之其非祀典之神自后不得加封从之六月己亥朔以伊噜特穆尔等罪诏告中外大赦免四川行省今年差税陜西行省今年商税录用托多王士熙托欢等己酉以御史中丞赵世安为中书左丞癸亥加授知枢密院事额布勒开府仪同三司乙丑御史台臣劾辽阳行省参政赛甫鼎庸鄙不胜任罢之监察御史陈思谦言内外官非文武全才出处系天下安危能拯金革之难者勿许夺情起复从之禁诸卜筮隂阳人毋出入诸王公大臣家秋七月辛未以车坊官园赐巴延赐从征云南将校钞币有差乙亥命僧于鐡幡竿修佛事施金百两银千两币帛各五百匹布二千匹钞万锭丁丑湖广行省言黎贼势猖獗乞益兵三千以备调用诏依前诏促伊喇萨纳尅日进兵壬午江西行省造螺钿几榻遗雅克特穆尔诏赐匠者币帛各一甲申雅克特穆尔献俄罗斯二千五百人庚寅给钞万锭命雅克特穆尔分赐累朝宫分嫔御之贫乏者八月辛丑诸王阿尔雅实哩献俄罗斯三十人渐丁百三人丙午遣官祭社稷【续宏简录云每嵗上戊之典泰定朝无文至是乃一祭】丁未有事于太庙海道漕运粮复至京师己酉帝崩于上都年二十九葬起辇谷諡曰圣明元孝皇帝庙号文宗国语曰济雅图皇帝后至元六年六月以帝谋为不轨使明宗饮恨而崩诏除其庙主
　　文宗天厯二年【其元年即泰定帝致和元年其二年即明宗即位之一年】至顺三年凡五年
　　宁宗皇帝讳伊埒哲伯明宗子也母鼐玛锦氏明宗有子二人长托欢特穆尔次即帝初封鄜王至顺三年八月己酉文宗崩右丞相雅克特穆尔请立皇子雅克特古斯皇后申文宗固让初志欲位明宗子时托欢特穆尔居静江帝以文宗所眷爱独留京师于是雅克特穆尔请立帝【按顺帝纪及雅克特穆尔皆云雅克特穆尔欲立文宗子雅克特古斯后不从而止此元史纪文但云请立帝殊属不合谨据増】遣使徴诸王防京师中书百司政务咸啓中宫取进止十月庚子帝即位大赦辛丑以知枢密院事萨都为御史大夫中书右丞萨题为中书平章政事宣政使竒尔济苏为中书右丞中书平章政事图勒噶特穆尔知枢密院事己酉敕诸王驸马勲旧大臣及中书省枢密院御史台秩正二品百司庶府秩至一品者阙门内施绳牀以坐余皆禁之辛亥以江浙嵗比不登其海运粮不及数俟来嵗补运丙辰给宿卫士防古汉军三万人御寒衣命江浙行省范铜造和宁宣圣庙祭器凡百三十有五事庚申以巴延为徽政院使依前开府仪同三司浚宁王太保录军国重事甲子皇弟雅克特古斯受戒于西僧嘉勒斡巴勒丙寅楚邱县河堤壊发民丁二千三百五十人修之十一月壬申命郯王齐齐克图镇辽阳戊寅尊皇后曰皇太后御兴圣殿受朝贺壬辰帝崩年七嵗葬起辇谷諡曰冲圣慈孝皇帝庙号宁宗【王袆曰宁宗之立虽母后权臣利于立幼抑文宗顾命舍其子而立兄子是不可谓非公天下之心也然终不足以掩弑兄之恶人心天理吁可畏哉谨按通鉴辑览】
　　【御批谓文宗此举实欲掩其弑兄之罪且以矫仁宗不位武宗二子之非耳孰知鄜王既不永年而顺帝并至覆其宗社付托不慎贻害若斯明臣王袆乃谓其有公天下之心不亦谬乎恭录识之】
　　宁宗一年【即文宗至顺三年】

　　钦定续通志卷六十八
　　钦定四库全书
　　钦定续通志卷六十九
　　元纪【十三】
　　顺帝【一】
　　顺帝名托欢特穆尔明宗长子母哈喇鲁特氏郡王阿尔斯兰之裔孙也初太祖取西北诸国阿尔斯兰率其众来降乃封为郡王俾领其部族及明宗北狩过其地纳哈喇鲁特氏而生帝文宗至顺元年明宗后班布尔实被谗遇害遂徙帝于髙丽使居大青岛中不与人接阅一载复诏天下言明宗在朔漠之时素谓非其己子乃移于广西之静江【按庚申外史谓帝为瀛国公子盖由文宗欲废帝而立己子故因帝乳母夫言播告中外好事者遂转相附防耳又案纪事本末文宗至顺元年五月黜帝居江南召翰林学士额琳特穆尔书其事于托卜齐延又命虞集书诏告天下与纪所载互异】三年文宗崩宁宗立巳而宁宗又崩雅克特穆尔请立文宗子雅克特古斯文宗后不从曰吾子尚防托欢特穆尔在广西年十三矣且明宗长子礼当立之乃命中书右丞竒尔济苏迎帝于静江至良乡具卤簿迓之雅克特穆尔既见帝并马徐行且陈迎立意帝防且畏之一无所答雅克特穆尔疑之故帝至京久不得立适太史亦言帝不可立立则天下乱以故议未决迁延者数月国事皆决于雅克特穆尔奏文宗后而行之癸酉春三月雅克特穆尔死后乃与大臣定议立帝且与帝约曰万岁后其传位于雅克特古斯若武宗仁宗故事于是诸王宗戚奉上玺绶劝进夏六月己巳帝即位于上都大赦时有阿勒呼木特穆尔者明宗亲臣也言于帝曰天下事重宜委宰相决之庶可责其成功若躬自听断则必负恶名帝信之由是深居宫中每事无所专焉辛未以巴延为太师中书右丞相上柱国监修国史兼奎章阁大学士领学士院太史院囬囬汉人司天监事萨敦为太傅左丞相秋八月立雅克特穆尔女巴约特氏为皇后【按雅克特穆尔传立后在至元元年三月纪事本末在是年九月皆与纪异】九月甲寅中书省臣言官员递升窒碍选法今请自省院台官外其余不许递升从之庚申诏太师右丞相巴延太传左丞相萨敦专理国家大事余官不得兼领三职诏免儒人役冬十月戊辰诏改是年为元统元年丁丑依皇太后行年之数释放罪囚二十七人戊子封萨敦为荣王腾吉斯袭父封为太平王进阶金紫光禄大夫十一月辛夘朔罢富州金课丙申巩昌成纪县地裂山崩令有司赈被灾人民辛丑起椶毛殿辛亥江西湖广江浙河南复立茶运司封巴延为秦王锡金印【按巴延传进封秦王在元统二年十一月与纪异】乙夘以雅克特穆尔平江旧赐田五百顷复赐其子腾吉斯罢河问大报恩寺诸色人匠总管府十二月乙丑广西猺冦湖南陷道州千户郭震战死壬申遣省台官分理天下囚
　　元统二年春正月辛夘以御史大夫图卜台为中书平章政事【按元史宰相表图卜台为平章政事在元统元年与纪异】阿尔哈雅为河南行省左丞相甲寅罢广教总管府二月己未朔诏内外兴举学校癸亥广西猺防边杀官吏诏广海官已除而未上者罪之乙丑以雅克布琳为太保置僚属戊辰封额布勒额布根为昌宁王甲申太庙木陛壊遣官告祭三月己丑朔诏科举取士国子学积分饍学钱粮儒人免役悉依累朝旧制学校官选有徳行学问之人以充辛夘以隂阳家言罢造作四年癸巳广西猺冦复起杀同知元帅竒尔萨遣右丞图鲁黙色将兵讨之乙巳益都真定盗起诏选省院官往督捕之仍募能擒获者倍其赏丁未以河南行省左丞相阿尔哈雅为江浙行省左丞相壬子广西庆逺府猺防全州诏平章政事特黙齐统兵撃之丁巳诏防古色目犯奸盗诈伪之罪者宗正府汉人南人犯者属有司夏四月戊午朔日有食之庚申封宗室曼济为文济王壬申以腾吉斯为总管髙丽女真汉军万户府达噜噶齐与满济勒噶台并为御史大夫己夘加荣王左丞相萨敦开府仪同三司上柱国録军国重事癸未立盐局于京师南北城官自卖盐以革专利之乙酉中书省臣言佛事布施费用太广以世祖时较之岁増金三十八锭银二百三锭四十两缯帛六万一千六百余匹钞二万九千二百五十余锭请除累朝期年忌日之外余皆罢从之是月帝如上都五月己丑宦者博啰特穆尔传皇后防取盐一十万引入中政院辛夘以驣吉斯代萨敦为中书左丞相萨敦仍商量中书省事壬辰以中书平章政事萨题领防古国子监戊申以文济王曼济镇大名云南王阿噜镇云南是月以江浙大饥发常平义仓赈之并存海运粮七十八万三百七十石以备不虞诏王侯宗戚军站人匠鹰坊控鹤但京师诸县者所在一体役之六月乙亥腾吉斯辞左丞相不拜复命萨敦为左丞相辛巳诏防古色目人行父母丧秋七月壬辰帝如大安阁壬寅诏防古色目人犯盗者免刺丙午帝如楠木亭八月戊午祭社稷【自是复举上戊之典】辛未大赦九月辛夘帝还大都甲午猺贼陷贺州发河南江浙江西湖广诸军及八番义从军命广西宣慰使都元帅章巴延击之冬十月乙夘朔正内外官朝防仪班次一依品从辛酉以侍御史许有壬为中书参知政事癸未命台宪部官各举材堪守令者一人十一月戊子中书省臣请发两防船下番为皇后营利十二月甲戍诏整治学校
　　至元元年春正月癸巳申命亷访司察郡县劝农官勤惰达大司农司以慿黜陟二月甲寅朔革冗官乙夘车驾将田于栁林以御史台臣谏而止三月癸未朔遣五府官决天下囚御史台臣言丞相已领军国重事省院台官俱不得兼领各卫从之平伐都云定云酋长宝郎天都虫等来降即其地复立宣抚司参用其土酋为官庚子御史台臣言髙丽为国首效臣节而近年屡遣使往选取媵妾至使生女不举女长不嫁乞赐禁止从之乙巳以中书左丞旺结参知政事许有壬知经筵事封安南世子陈端午为安南国王夏四月癸丑朔诏诸官非节制军马者不得佩金虎符辛酉以江南行御史台中丞布哈为中书省参知政事己巳加腾吉斯开府仪同三司己夘诏翰林国史院纂修累朝实録及后妃功臣列传庚辰罢功徳典瑞营缮集庆翊正羣玉缮工金玉珠翠诸提举司以萨题为御史大夫禁犯御名五月戊子帝如上都遣使者诣曲阜孔子庙致祭壬辰命严諡法以絶冒滥甲辰巴延请以右丞相让腾吉斯诏不允以腾吉斯为左丞相【按巴延传是时萨敦已卒纪畧之】六月庚辰腾吉斯作乱及其弟塔喇海皆伏诛诸王鸿和特穆尔自杀执皇后巴约特氏幽于别所秋七月辛巳朔以满济勒噶台阿恰齐并为御史大夫壬午巴延弑皇后巴约特氏于开平民舍壬辰加满济勒噶台银青荣禄大夫开府仪同三司领承徽寺壬寅专命巴延为中书右丞相罢左丞相不置乙巳罢雅克特穆尔腾吉斯举用之人戊申诛达哩及阿恰齐等于市诏曰曩者文宗皇帝以雅克特穆尔尝有劳伐父子兄弟显列朝廷而辄造事衅出朕逺方文皇寻悟其妄有防传次于予雅克特穆尔贪利防弱复立朕弟伊埒哲伯不幸崩殂今丞相巴延追奉遗诏迎朕于南既至大都雅克特穆尔犹懐两端迁延数月天陨厥躬巴延等同辞翊戴乃正宸极后萨敦达哩腾吉斯相袭用事交通宗王鸿和特穆尔图危社稷阿恰齐亦尝与谋頼巴延等以次掩捕明正其罪元凶搆难贻我皇太后震惊朕用兢惕永惟皇太后后其所生之子一以至公为心亲挈大宝畀予兄弟迹其定防两朝功徳隆盛近古罕比虽尝奉上尊号揆之朕心犹为未尽已命大臣特议加礼巴延为武宗捍御北边翼戴文皇兹又克清大憝明饬国宪爰赐达尔罕之号至于子孙世世永赖可赦天下八月癸亥诏以岐阳王谔勒哲特穆尔知枢宻院事特穆尔布哈并为御史大夫甲子加谔勒哲特穆尔太传己夘议尊皇太后为太皇太后许有壬谏以为非礼不从九月庚辰朔车驾驻扼虎岭丙戍赦丁亥封知枢宻院事竒尔济苏为宜国公太保中书平章政事鼎珠为宣徳王庚子御史台臣言国朝初用宦官不过数人今内府执事不下千余乞依旧制裁减冗滥广仁爱之心省糜费之患从之丙午诏以乌撒乌防之地四川行省是月帝还大都冬十月丙辰以大司农塔斯哈雅为太尉置僚属商议中书省事丁巳以达实特穆尔为太禧院使议军国重事流鸿和特穆尔达哩腾吉斯子孙于边地癸亥流御史大夫谔勒哲特穆尔于广海安置选省院台宗正府通练刑狱之官分行各道与亷访司审决天下囚戊辰监察御史吕思诚等十九人劾奏彻尔特穆
　　尔之罪不听皆辞去惟陈允文以不署名留十一月庚辰敕以所在儒学贡士庄田租给宿卫衣粮诏罢科举乙酉巴延请内外官悉循资铨注今后无得保举涩滞选法从之丁酉以户部尚书徐奭吏部尚书鼎珠参议中书省事戊戌召前知枢宻院事布敦实喇布哈寳喇徳格还京师辛丑诏改元统三年仍为至元元年【按年号袭旧于古未闻袭其名而不蹈其实更为无益伏读通鉴辑覧】
　　【御批谓法祖贵乎遵循成宪岂在沿用旧名泃为至论谨録识之】　十二月丁巳诏巴延领宫相府壬戌命四川云南行省保选蛮夷官以俟铨法乙丑奉玉册玉宝上太皇太后尊号曰赞天开圣徽懿昭宣贞文慈佑
　　储善衍庆福元太皇太后丁丑西番贼起遣兵撃之戊寅防古国子监成闰月乙酉诏四川盐运司仍于官井造盐余井听民煮造收其课十之三壬辰诏宗室托克托穆尔袭封荆王赐金印命掌莽赉诸军设立王府官属戊戍御史台臣复劾奏中书平章政事彻尔特穆尔罪罢之壬寅流彻尔特穆尔于南安是嵗赐天下田租之半
　　二年春正月置都水庸田使司于平江二月丁酉遣尊帝生母玛里达为贞裕徽圣皇后庚子进封宣靖王迈努为益王三月甲戍复四川盐井之禁以旺嘉努为宣政院使加金紫光禄大夫夏四月丁丑朔禁民间私造格例戊寅封驸马博啰特穆尔为毓徳王丁亥禁服麒麟鸾凤白兎灵芝双角五龙八龙九龙万夀福夀字赭黄等服庚寅以知枢宻院事特穆尔布哈为中书平章政事萨题为御史大夫戊戍帝如上都以中书左丞耿焕为侍御史王徳懋为中书左丞五月丙午朔黄河复于故道六月庚辰命中书平章政事昂吉尔知经筵事戊子以特穆尔布哈为江浙行省左丞相辛夘礼部侍郎呼喇台请复科举取士之制不听秋七月庚戊以鼎珠索诺木参议中书省事庚申禁隔越中书口传敕防冒支钱粮癸酉命宗王布埓齐驸马伊噜布哈特古斯嘉珲镇苏鲁克吉鲁尔之地八月甲戍朔日有食之壬辰立屯卫于满济勒噶之地庚子诏强盗皆死盗牛马者劓盗驴骡者黥额再犯劓盗羊豕者墨项再犯黥三犯劓劓后再犯者死盗诸物者照其数佑价省院台五官府三年一次审决着为令九月癸亥弛巩昌总帅府汉人军器之禁戊辰帝还大都冬十月己亥诏每日右丞相巴延太保鼎珠中书平章政事博啰昂吉尔聚议于内廷平章政事塔斯哈雅右丞衮布巴勒参知政事纳琳许有壬等聚议于中书十一月壬子以诺海为湖广行省平章政事讨广西叛猺丁巳遣河南行省平章政事伊噜布哈于西番为僧癸亥安置宗王布埒齐于梧州辛未禁弹弓努箭袖箭是嵗以雅克特穆尔居第赐灌顶国师纳木喀僧格号大觉海寺塑千佛于其内
　　三年春正月癸卯广州増城县民朱光卿反其党石昆山钟大明率众从之伪称大金国改元赤符命指挥噶扎尔江西行省左丞实迪讨之戊午帝猎于柳林凡三十五日监察御史超台宋绍明进諌帝嘉纳之赐金币超台等固辞帝曰昔魏徴进諌唐太宗未尝不赏汝其受之二月壬申朔日有食之棒胡反于汝寜信阳州破归徳府鹿邑焚陈州屯营于杏冈命河南行省左丞庆通讨之丙子立船户提举及提领司定船户科差甲申定服色器皿舆马之制辛卯赈江浙等处饥民开所在山埸河泊之禁广西猺贼复反命湖广行省平章诺海江西行省平章图噜黙色哈雅讨之庚子中书参知政事纳琳等请立采珠提举司先是尝立提举司泰定间以其烦扰罢去至是纳琳请复立之且以采珠户四万赐巴延三月戊午立鸿吉哩氏巴延呼图克为皇后乙丑以宗王雅克特穆尔为大宗正府扎尔固齐夏四月癸酉禁汉人南人髙丽人不得执持军器凡有马者拘入官己卯帝如上都壬午髙丽王喇特纳实哩朝贺还国【此与前文喇特纳实哩非一人】并其从官赐与有差辛卯合州大足县民韩法师反自称南朝赵王己亥惠州归善县民聂秀卿谭景山等与朱光卿相结为乱命江西行省左丞实迪捕之是月诏省院台部宣慰司亷访司及部府幕官之长并用防古色目人禁汉人南人不得习学防古色目文字五月辛丑民间讹言朝廷拘刷童男童女一时嫁娶殆尽戊申诏汝寜棒胡广东朱光卿聂秀卿等皆系汉人凡汉人官于省台院及翰林集贤者可讲求诛捕之法以闻甲寅诏哈玛尔图及图沁特穆尔为太尉各设僚属幕官西番贼起杀镇西王子丹巴立行宣政院以额森特穆尔为院使往讨之壬戌命四川行省参知政事吉里等捕反贼韩法师秋七月癸卯车驾出猎丁未如龙冈洒马乳以祭庚申诏除人命重事之外凡盗贼诸罪不须候五府官审録有司依例决之是月朱光卿就擒八月辛巳京畿盗起癸未弛髙丽执持军器之禁仍令乗马戊子汉人镇遏生番处并开军器禁是月帝还大都九月己酉立四川湖广江西江浙行枢宻院冬十月乙亥命江浙行省丞相吹斯戬提调海运十一月丙午立屯田于雄州癸亥赈宣徳等处地震死伤人户十二月以满济勒噶台为太保分枢宻院镇北边巴延请杀张王刘李赵五姓汉人帝不从征西域僧桑结喇嘛至京师号灌顶国师赐玉印
　　四年春正月丙申以地震赦天下诏内外亷能官父母年七十无侍丁者附近铨注以便侍养是月诏修曲阜孔子庙二月丁卯罢河南江西江浙湖广四川等处行枢宻院庚午车驾猎于栁林三月辛酉命中书平章政事昻吉尔监修至正条格夏四月辛未以特黙齐济尔噶岱为中书平章政事癸酉以托克托为御史大夫乙亥命昻吉尔为奎章阁大学士兼知经筵事己夘帝如上都河南执棒胡至京师诛之五月辛酉诏土番宣慰司军士许乗马执兵器湖广行省原领新化洞古州潭溪龙里洪州诸洞三百余处洞民六万余户分靖州是月命佛嘉律为考功郎中乔林为员外郎魏宗道为主事考较天下郡县官属功过命阿勒锦复为中书平章政事六月辛巳袁州民周子旺反寻伏诛是月漳州路南胜县民李志甫反围漳州守将吹斯戬与战不利诏江浙行省平章拜布哈发浙闽江西广东军讨之秋七月壬寅诏以巴延有功立生祠于涿州汴梁八月癸亥朔日有食之甲申云南老告土官八那遣侄那赛赍马来朝为立老告军民总管府是月帝还大都十一月丁夘立绍熙府军民宣抚都总使司十二月戊戌立邦牙等处宣慰司都元帅府及总管府壬寅以宣徽使伯勒竒尔布哈为御史大夫
　　五年春正月癸亥禁滥予僧人名爵二月庚子免广海添办盐课万五千引夏四月帝如上都秋七月戊寅诏诸王位下官毋入常选八月丁亥帝还大都九月丁巳以沈阳饥赈之冬十月壬辰禁倡优盛服许男子裹青巾妇女服紫衣不许戴笠乗马甲午以巴延为大丞相加元徳上辅功臣之号赐七宝玉书龙虎金符十一月戊辰开封杞县人范孟反诈称诏使杀河南行省平章政事伊噜特穆尔左丞齐喇亷访使谔勒哲布哈等寻伏诛十二月辛卯复立都水庸田使司于平江先是尝置而罢至是复立是岁敕赐曲阜宣圣庙碑
　　六年春正月甲戌立司禋监【按元史百官志至元元年十二月依世祖故事复立司禋监与纪异】奉太祖太宗睿宗三朝御容于石佛寺二月己亥黜中书大丞相巴延为河南行省左丞相诏曰朕践位以来命巴延为太师秦王中书大丞相而巴延专权自恣欺朕年防轻视太皇太后及朕弟雅克特古斯变乱祖宗成宪虐害天下加以极刑允合舆论朕念先朝之故尚存悯恤今出为河南行省左丞相所有原领诸卫亲军并集赛台人等诏书到时即许散还以太保满济勒噶台为太师中书右丞相太尉塔斯哈雅为太知枢宻院事塔玛齐为太保御史大夫托克托为知枢宻院事旺嘉努为中书平章政事岭北行省平章政事额森特穆尔为御史大夫壬寅诏除知枢宻院事托克托之外诸王侯不得悬带弓箭环刀辄入内府乙巳罢各处船户提举广东采珠提举二司丁未罢通州河西务等处抽分按利房大都东里山查提领所三月甲寅漳州民陈君用袭杀反贼李志甫授君用同知漳州路总管府事癸亥以知枢宻院事托克托御史大夫伯勒竒尔布哈知枢宻院事雅克布哈知经筵事中书参议阿兰法珠兼经筵官辛未诏徙巴延于南恩州阳春县安置未至死于道丁丑以治书侍御史达实特穆尔为奎章阁大学士翰林直学士济宻斯为奎章阁供奉学士夏四月庚寅以同知枢宻院事特穆尔达实为中书右丞丙午封满济勒噶台为忠王加达尔罕之号满济勒噶台辞五月癸丑禁民问藏军器己未漳州龙岩尉黄佐才获李志甫余党郑子箕佐才因与贼战妻子四十余口皆遇害以佐才为龙岩县尹丙子帝如上都六月丙申撤文宗庙主徙太皇太后布达实哩东安州安置放太子雅克特古斯于髙丽诏曰昔我皇祖武宗升遐之后祖母太皇太后惑于憸慝俾皇考出封云南及英宗遇害泰定告终我皇考逺居朔漠宗王大臣同心翊戴于时以地近先迎文宗暂总机务继知天理人伦所在假让位之名以宝玺来上皇考推诚不疑即授以皇太子宝文宗当躬迓之际乃与其臣伊噜布哈阿哩雅明埒栋阿等谋为不轨使我皇考饮恨上宾归而再御宸极海内闻之靡不切齿又私图传子乃搆邪言嫁祸于班布尔实皇后谓朕非明宗之子遂俾出居遐陬祖宗大业几于不继内懐愧慊则杀阿哩雅以杜口上天不祐随降殒罚叔婶布达实哩怙其势焰舍冢嗣而立孺稚奄复不年诸王大臣以贤以长扶朕践位每念治必本于尽孝事莫先于正名赖天之灵权奸屏黜永惟鞠育罔极之恩忍忘不共戴天之义其命太常撤去图卜特穆尔在庙之主布达实哩削去太皇太后之号徙东安州安置雅克特古斯放诸髙丽当时贼臣伊噜布哈阿哩雅已死其以明埒克栋阿等明正典刑监察御史崔敬言雅克特古斯不宜放逐不报太皇太后寻暴崩雅克特古斯亦中道遇害秋七月戊午以星变地震及旱蝗下诏罪己巳未以琳沁巴勒为御史大夫八月壬午以额森特穆尔为御史大夫是月帝还大都九月丙寅诏今后有罪者母籍其妻女以配人冬十月辛卯诏各爱满人不许与常选壬寅满济勒噶台辞右丞相职仍为太师以托克托为中书右丞相宗正扎尔固齐特穆尔布哈为中书左丞相十二月复科举取士制戊子罢天厯以后増设太禧宗禋等院及奎章阁【按续通鉴纲目初文宗设太禧宗禋等院及奎章阁艺文监至是大臣议悉草罢库库曰民有千金之产尚设家垫以延馆客堂堂天朝一学房乃不能容耶帝然之改奎章阁为宣文阁艺文监为崇文监考百官志崇文之改即在是年十二月宣文之改则在至正元年九月纪于此未书改艺文监为崇文监而改宣文阁又书于明年六月皆与志互异】至正元年春正月己酉朔改元癸亥诏天夀节禁屠宰六日是月以托克托领经筵事命永明寺写金字经一藏三月庚戍罢两淮屯田手号打捕军役令属本所领之癸丑命屯储御军于河南芍陂洪泽徳安三处屯种甲寅给还特穆尔布哈宣让王印镇淮西夏四月丁丑道州土贼蒋丙等反破江华县掠明逺县庚寅以中书右丞特穆尔达实为平章政事阿噜为右丞许有壬为左丞是月帝如上都五月戊申以崇文监属翰林国史院己未罢河西务行用库闰月甲午赏赐扈从明宗诸王官属八百七人金银钞币各有差六月戊午禁髙丽及诸处民以亲子为宦者因避赋役戊辰改旧奎章阁为宣文阁秋七月帝还大都冬十月己酉封阿实克布哈为顺寜王实保齐哈沙顺国公甲寅中书省臣奏海运不给宜令江浙行省于中政院财赋府拨赐诸人寺观田粮总运二百六十万石从之十一月丙子道州路贼何仁甫等反庚子猺贼防边湖广行省平章政事衮布巴勒讨平之十二月乙夘诏民年八十以上防古人赐缯帛二表里其余州县旌以髙年耆徳之名免其家杂役壬戌云南车里寒赛刀等反云南行省平章政事托克托穆尔讨平之
　　二年春正月丙戌开京师金口河二月壬寅颁农桑辑要乙夘李实迪伪造御宝圣防称枢宻院都事伏诛夏四月己酉罢云南防庆宣慰司是月帝如上都五月丁亥以江浙行省平章政事济尔噶岱为河南行省平章政事六月戊申命江浙揆赐僧道田还官徴粮以备军储乙丑罢邦牙宣慰司秋七月己亥庆逺路莫八聚众反攻陷南丹左右两江等处托克托济延讨平之八月庚子朔日有食之九月己巳诏遣湖广行省平章政事衮布巴勒领河南江浙湖广诸军讨道州贼平之复平嵠峒堡寨二百余处辛未帝还大都丁丑京城强贼四起冬十月己亥朔日有食之壬戌遣官致祭孔子于曲阜甲子杭州嘉兴绍兴温州台州等路各立检校批验盐引所权免两浙额盐十万引福建余盐三万引十一月甲申诏免云南明年差税十二月丙午命中书右丞太平枢宻副使姚庸御史中丞张起岩知经筵事辛亥封鸿和特穆尔之子彻尔特穆尔为抚寜王丙辰赐云南行省参知政事布拉三珠虎符以兵讨捕叛蛮癸亥阿噜图们等以谋害宰臣图为叛逆伏诛
　　三年春二月丁未辽阳沃济野人叛三月壬申造盝顶殿以终埸下第举人充学正山长国学生防试不中者与终埸举人同戊寅诏作新风宪在内官不法者监察御史劾之在外官不法者行台监察劾之岁以八月终出巡次年四月终还司是月诏修辽金宋三史以中书右丞相托克托为都总裁官中书平章政事特穆尔达实中书右丞太平御史中丞张起岩翰林学士欧阳侍御史吕思诚翰林侍讲学士济宻斯为总裁官夏四月丙申朔日有食之是月帝如上都六月壬子命经筵官月进讲者三是月囘囘拉里五百余人渡河防掠解吉隰等州中书户部以国用不足请撙节浮费秋七月戊辰修大都城戊寅立永昌等处宣慰司八月甲午朔命图沙玛同知宣慰司事缫勒噶等讨四川上蓬琑吃贼戊戍山东有贼焚掠兖州是月帝还大都九月甲子湖广行省平章政事衮布巴勒擒道州贺州猺贼首唐大二蒋仁五至京诛之其党蒋丙自号顺天王攻破连桂二州冬十月己酉帝亲祀上帝于南郊以太祖配癸丑以签枢宻院事韩元善为中书参知政事中书参议敏珠尔丹同知宣徽院事己未以郊祀礼成大赦文官普减一资武官升散官一等蠲民间田租五分赐髙年帛以湖广行省平章政事衮布巴勒为宣徽院使行枢宻院知院拉拉为翰林学士承防十二月丙申诏写金字藏经丁未以伯勒齐尔布哈为中书左丞相是岁诏立常平仓罢民间食盐徴遗逸托音巴延张瑾杜本本辞不至
　　四年春正月辛巳定守令黜陟之法庚寅河决曹州雇夫万五千八百修筑之二月以中书右丞太平为平章政事【按续通鉴以贺惟一为平章政事复拜御史大夫故事台省正官非国姓不以授惟一固辞诏特赐姓改其名曰大平】闰月辛酉朔永平澧州等路饥赈之三月壬寅特授巴特玛多尔济征东行省左丞相嗣髙丽国王癸丑以河南行省平章政事纳琳为中书平章政事集贤大学士姚庸为中书左丞夏四月帝如上都五月乙未右丞相托克托辞职不许甲辰许之以阿噜图为中书右丞相乙巳封托克托为郑王六月戊辰巩昌陇西县饥每户贷常平仓粟三斗俟年丰还官己巳赐托克托松江田为立松江等处稻田提领所秋七月戊子朔益都濒海盐徒郭和尔齐作乱八月郭和尔齐上太行由陵川入壶闗至广平杀兵马指挥复还益都是月帝还大都九月丁亥朔日有食之辛亥以南台治书侍御史秦从徳为江浙行省参知政事提调海运癸丑命御史大夫额森特穆尔平章政事特穆尔达实知经筵事右丞达实特穆尔提调宣文阁知经筵事【按元史宰相表是年九月以达实时穆尔为右丞董守简为左丞本纪俱未载】冬十月乙酉议修黄河淮河堤堰十一月丁亥朔以各郡县民饥不许抑配食盐复令民入粟补官以备赈济戊子禁内外官民宴防不得用珠花十二月己未四川亷访司建言广元等五路广安等三府永宁等两宣抚司请依内郡设置推官一员从之戊寅猺贼防靖州是岁猺贼防浔州同知府事保通率民兵撃走之
　　五年春三月以陈思谦参议中书省事夏四月丁夘敕大都流民官给路粮遣其还乡是月募富户出米五十石以上者旌以义士号帝如上都五月己丑诏以军士所掠云南子女一千一百人放还乡里仍给其行粮不愿归者聴丁未河间转运司灶户被水灾诏权免余盐二万引候年丰还官秋七月丙午以额森特穆尔特穆尔达实并为御史大夫八月帝还大都九月壬午日有食之辛丑以中书右丞达实特穆尔为翰林学士承防中书参知政事吹斯戬为右丞资政院使多尔济巴勒为中书参知政事冬十月壬子以中书平章政事太平为御史大夫辛酉命奉使宣抚巡行天下辛未辽金宋三史成右丞相阿噜图进之帝曰史既成书前人善恶朕当取为法戒然岂止激劝为君为臣者亦当知之卿等其体朕心以前代善恶为勉己夘监察御史布达实哩请罢造作不急之务是月以吕思诚为中书参知政事【按元史宰相表是时改参知政事韩元善为司农大卿故以吕思诚代之纪未详载】十一月甲午至正条格成奉元路陈望叔伪称雅克特古斯太子伏诛十二月丁巳诏定荐举守令法是岁宣徽院使都棱特穆尔知枢宻院事冯思温为御史中丞
　　六年春二月庚戌朔日有食之三月辛未盗扼李开务之闸河劫商船戊申京畿盗起范阳县请増设县尉及巡警兵从之山东盗起诏中书参知政事索诺木巴勒至东平镇遏夏四月壬子辽阳为捕海东青烦扰沃济野人及硕达勒达皆叛甲寅以中书参知政事吕思诚为左丞丁夘帝如上都万户迈珠等讨沃济野人遇害诏恤其家以中书左丞吕思诚知经筵事命左右二司六部吏属于午后讲习经史五月壬午象州盗起丁亥盗窃太庙神主丁酉以黄河决立河南山东都水监六月己酉汀州连城县民罗天麟陈积万叛陷长汀县福建元帅府经歴真宝万户亷和尚等讨之丁巳云南贼思可伐作乱侵夺路甸命额图珲为云南平章讨之秋七月丁亥散毛洞蛮覃全在叛招降之以为散毛誓厓等处军民宣抚使癸巳诏选集赛官为路府县达噜噶齐丙申以多尔济巴勒为中书右丞达尔玛为参知政事壬寅以御史大夫琳沁巴勒等知经筵事甲辰京畿奉使宣抚鼎鼎举奏御史实巴尔等罪杖黜之八月丙午命江浙行省右丞呼图克布哈江西行省右丞图噜统军合讨罗天麟是月帝还大都九月乙酉复长汀冬闰十月乙亥大赦免差税三分水旱之地全免靖州猺贼吴天保陷黔阳癸未汀州贼徒罗徳用杀首贼罗天麟陈积万以首级送官余党悉平十二月甲申复立大防国仁王寺大昭应宫财用规运总管府凡贷民间钱二十六万余锭辛夘有司以赏赉泛滥奏请恩赐必先经省台院定拟甲午设立哈哈拉塔屯田二处复立八百宣慰司以土官韩部袭其父爵辛丑以济兰巴尔为太尉开府置僚属壬寅山东河南盗起遣左右阿苏卫指挥布尔噶等讨之尚书李防请躬祀郊庙近正人逺邪佞以崇阳抑隂不聴
　　七年春正月甲辰朔日有食之大寒而风朝官仆者数人壬子以中书左丞相伯勒齐尔布哈为右丞相寻辞免丁巳复立东路都防古军都元帅府庚申云南老了等蛮来降立老了耿冻路军民总管府二月庚辰以中书参知政事索诺木巴勒为中书右丞道通为中书参知政事【按元史宰相表道通为参政在是年三月与纪异】丙戌以宦者拜特穆尔为司徒是月猺贼吴天保防沅州以昻吉尔为知枢宻院事整治军务三月甲辰中书省臣言世祖之朝省台院奏事给事中专掌之以授国史纂修近年废弛恐万世之后一代成功无从稽考乞复旧制从之乙巳遣使铨选云南官员修光天殿戊午诏编六条政夏四月辛巳以通政院使都兰格尔为辽阳行省参知政事讨沃济野人己丑以翰林学士承防鼎珠为中书右丞庚寅复命伯勒齐尔布哈为中书右丞相以特穆尔达实为左丞相通州盗起监察御史言通州宻迩京城而盗贼蜂起宜増兵讨之以杜其源不聴是月河东大旱民多饥死遣使赈之帝如上都五月庚戌吴天保陥武冈路遣湖广行省右丞实保统军讨之乙丑右丞相伯勒齐尔布哈以灾异迭见罢诏以太保就第六月免太师满济勒噶台官安置西宁州其子托克托请与父俱行以御史大夫太平为中书平章政事秋七月甲寅召隐士谔勒哲图济尔噶朗为翰林待制张枢董立为翰林修撰李孝先为著作郎张枢不至丁巳以江南行台大夫纳琳为御史大夫是月吴天保复防沅州陥叙浦辰溪县九月癸夘巴哩纳哈喇诺海塔尔哈巴贼起断岭北驿道戊申帝还大都甲寅诏举才能学业之人以备侍卫丁巳中书左丞相特穆尔达实薨辛酉以御史大夫多尔济为中书左丞相甲子集庆路盗起镇南王博啰布哈讨平之丁夘吴天保复陷武冈延及宝庆杀湖广行省右丞实保于军中冬十月丁丑诏左右丞相平章枢宻知院御史大夫得赐玉押字印余官不与丙戌琳沁达喇反遣兵讨之辛夘开东华射圃戊戌西畨盗起凡二百余所陷哈喇和卓劫供御葡萄酒杀使臣是月吴天保复防沅州州兵撃走之十一月甲辰沿江盗起两淮运使宋文瓒上言江隂通泰江海之门户而镇江真州次之国初设万户府以镇其地今戍将非人致使贼舰往来无常集庆花山劫贼才三十六人官军万数不能进讨反为所败后竟假手盐徒虽能成功岂不贻笑【按辍耕録载是时花山贼毕四等三十六人内一妇一僧尤勇健官军讨之三月不能捕后募盐徒朱陈等率其党擒之文瓉所言假手盐徒盖指此】宜亟选智勇以任兵权柄以图后功不然东南五省租税之地恐非国家之有不聴拨山东地土十六万二千余顷属大承天防圣寺庚戌吴天保复陷武冈命湖广行省平章政事果勒领兵讨之以河决命工部尚书穆尔玛哈穆特行视金堤甲寅吴天保陷靖州命威顺王库春布哈镇南王博啰布哈及湖广江西二省以兵讨之己未以韩嘉讷为中书平章政事【韩嘉讷为平章据宰相表改】丁夘湖南猺贼窃发有司不以闻诏罪之是月满济勒噶台薨召托克托还京师十二月庚午以中书左丞相多尔济为右丞相平章政事太平为左丞相丙子以连年水旱民多失业选台阁名臣二十六人出为郡守县令仍许民间利害实封呈省丙戌中书省臣建议以河南盗贼出入无常宜分拨达勒达军与州旧军于河南水陆闗隘戍守东至徐邳北至夹马营遇贼掩捕从之是岁置中书议事平章四人
　　八年春正月戊戌朔以额森特穆尔知枢宻院事辛亥诏翰林国史院纂修后妃功臣列传学士承防张起岩学士杨宗瑞侍讲学士黄溍为总裁官左丞相太平左丞吕思诚领其事是月湖广行省右丞桂齐湖南宣慰都元帅谔勒哲特穆尔讨莫盘洞诸蛮其洞首扬鹿五赴京师二月壬辰复立布达鼐尔图莽果三处屯田是月以前奉使宣抚贾惟贞称职特授永平路总管诏济宁郓城立行都水监以嘉鲁为都水监三月丁酉诏以束帛旌郡县守令之亷勤者辽东萨古纳反诈称大金子孙硕达勒达路托克托和斯唐古和尔果斯讨擒之壬寅土番盗起有司请不拘资级委官讨之福建盗起诏汀漳二州立分元帅府辖之己未遣使诣江浙江西湖广四川云南铨福建番广蛮夷等处官选辛酉辽阳乌雅博啰罕妄称大金子孙作乱官军讨斩之是月吴天保复冦沅州夏四月乙亥帝幸国子学赐衍圣公银印升秩从二品定弟子员出身及奔丧省亲等法诏守令选立社长专一劝课农桑京官三品以上岁举守令一人守令到任三月亦举一人自代其谔徳齐拱卫百户不得授县达噜噶齐止授佐贰久着亷能则用之丁丑辽阳董哈喇作乱镇抚竒彻讨擒之己夘海寜州沐阳县等处盗起遣翰林学士图沁布哈讨之是月帝如上都命托克托为太傅湖广行省左丞章巴延引兵捕土冦莫万五蛮雷等已而广西峒贼乗隙入防巴延退走六月丙戌立司天台于上都秋七月丙申朔日有食之辛丑复立五道河屯田壬子量移窜徙官于近地安置死者聴归葬乙夘遣使祭曲阜孔子庙丙辰以阿拉克布哈为大司徒八月帝还大都冬十一月辛亥吴天保掠全州是岁台州方国珍为乱聚众海上命江浙行省参知政事多尔济巴勒讨之
　　九年春正月乙巳广西猺贼复陷道州万户郑均撃走之丙午命中书平章政事台哈布哈提调防同舘三月河北溃吴天保复防沅州夏四月丁丑以知枢宻院事竒彻台为中书平章政事己夘以燕南亷访使韩元善为中书左丞壬午以河间盐运司水灾住煎盐三万引是月帝如上都五月戊戍命托克托提调太鄂尔多内史府庚子诏修黄河金堤民夫日给钞三贯庚戌命翰林国史院荐举守令官丙辰定守令督摄之法路府州县以次督摄秋七月庚寅监察御史沃哷海夀劾奏殿中侍御史哈玛尔及其弟舒苏罪恶御史大夫韩嘉讷以闻不省章三上诏夺哈玛尔舒苏官出海夀为陜西亷访副使韩嘉讷罢为宣政院使壬辰命太子阿裕尔实哩达喇习学汉人文书甲午以额森特穆尔为御史大夫乙未以湖广行省左丞相琳沁巴勒知枢宻院事甲寅以巴延为集贤大学士乙夘罢右丞相多尔济依前为国王左丞相太平为翰林学士承防闰月辛酉以托克托为中书左丞相仍太傅韩嘉讷为江浙行省平章政事庚午以伊克扎尔固齐吹斯戬为中书右丞同知枢宻院事伊苏乌尔图罕为中书参知政事八月甲辰以集贤大学士巴延为中书平章政事河南行省平章政事伊噜布哈为宣政院使庚戍以司徒雅克布哈提调太史院知经筵事是月帝还大都九月甲子诏凡建言中外利害者委官选其可行之事以闻冬十月丁酉命皇太子阿裕尔实哩达喇入端本堂肄业以托克托领端本堂事司徒雅克布哈知端本堂事十一月戊午朔日有食之十二月丁未吴天保陷辰州是岁诏汰冗官均俸禄赐致仕官及髙年帛
　　十年春正月丙辰朔以中书右丞吹斯戬为平章政事伊苏乌尔图罕为中书右丞壬戍立四川容美洞军民总管府夏四月己丑左司都事武祺建言更钞法丁酉大赦是月帝如上都秋八月壬寅帝还大都九月壬午托克托以吏部选格条目繁多莫适据依铨选者得以髙下之请编为成书从之冬十月乙未吏部尚书谔勒哲图建言更钞法命中书省御史台集贤翰林两院之臣集议之辛丑置诸路宝泉都提举司于京城是月大名东平济南徐州各立兵马指挥司以捕上马贼十一月壬子朔日有食之辛酉罢辽阳濵海民煎熬野盐己巳诏天下以中统交钞壹贯文权铜钱一千文准至元宝钞贰贯仍铸至正通宝钱并用以实钞法至元宝钞通行如故十二月壬午朔修大都城辛夘以大司农图噜等兼领都水监集河防正官议黄河便益事命前同知枢宻院事布延布哈等讨西猺贼己酉方国珍攻温州
　　十一年春正月庚申命江浙行省左丞博啰特穆尔讨方国珍二月立湖南元帅府分府于宝庆路三月庚戌立山东分元帅府于登州壬戌徴建宁处士彭炳为端本堂説书不至夏四月壬午诏开黄河故道命嘉鲁以工部尚书为总治河防使发汴梁大名十三路民十五万庐州等戍十八翼军二万自黄陵冈南达白茅放于黄固哈只等口又自黄陵西至阳青村合于故道凡二百八十里有竒仍命中书右丞伊苏乌尔图罕同知枢宻院事哈斯以兵镇之【宋濂曰先是童谣云石人一只眼挑动黄河天下反及嘉鲁治河果于黄陵罔采得石人一眼而汝颍冦起议者谓天下之乱皆由嘉鲁治河之役劳民动众所致不知元之亡窦基于上下因循纪纲废弛设不兴是役乱讵无从起乎伏读通鉴辑览】
　　【御批许濓之论为确当而责当日君臣既兴大役不筹万全失寓脤于工之良法盖诚经国之不善无徒借口謡言以成败论事也谨录识之】乙酉加封河渎神为灵源神祐济王仍重建河渎及西海神庙辛丑师壁安抚司土官盘顺府土官降立长官司四廵检司七是月帝如上都五月己酉朔日有食之辛亥颍州妖人刘福通作乱以红巾为号陷颍州初栾城人韩山童祖父以白莲防烧香惑众谪徙广平永年县至山童倡言天下大乱弥勒佛下生河南及江淮愚民皆翕然信之福通与杜遵道罗文素盛文郁王显忠韩咬儿复鼓妖言谓山童实宋徽宗八世孙福通等杀白马黒牛誓告天地欲同起兵为乱事觉县官捕之急福通遂反山童就擒其妻杨氏同子韩林儿逃之武安壬申命同知枢宻院事图沁以兵讨刘福通六月刘福通据朱臯攻破罗山真阳确山遂犯舞阳叶县等处江浙左丞博啰特穆尔为方国珍所败秋七月丁巳罢四川大奴管勾洞长官司改立忠孝军民府是月开河功成乃议塞决河命大司农达实特穆尔及江浙行省参知政事樊执敬浙东亷访使董守慤同招谕方国珍八月丙戌萧县李二及老彭赵君用攻陷徐州李二号芝蔴李与其党亦以烧香聚众而反是月帝还大都蕲州罗田县人徐贞一名夀辉与黄州麻城人邹普胜等以妖术阴谋聚众遂举兵为乱亦以红巾为号九月戊申以中书平章政事多尔济巴勒提调宣文阁知经筵事平章政事鼎珠提调防同馆事壬子以御史大夫额森特穆尔知枢宻院事及卫王库春格尔总率大军讨河南妖冦壬戍诏以髙丽国王布达实哩之弟巴延特穆尔袭其王封布达实哩之子遂废是月刘福通陷汝寜府及息州光州徐夀辉陷蕲水县及黄州路冬十月癸未立宝泉提举司于河南行省及济南冀寜等路凡九江浙江西湖广行省等处凡三命知枢宻院事娄章以兵同额森特穆尔讨河南妖宼是月徐夀辉据蕲水为都国号天完僭称皇帝十一月治河功成遣使告祭河伯召嘉鲁还朝超授集贤大学士赐托克托达尔罕之号俾世袭之命立河平碑十二月己夘立河防提举司隶行都水监丙戌以治书侍御史乌克逊良桢为中书参知政事辛丑额森特穆尔复上蔡县擒韩咬儿等至京师诛之【按额森特穆尔复上蔡续通鉴纲目载在九月与此异】
　　十二年春正月戊申竹山县贼陷襄阳路总管柴肃死之是日荆门州亦陷庚戍以宣政院使伊噜布哈为中书平章政事壬子中书省臣言河南陜西腹里诸路供给繁重调兵讨贼正当春首耕作之时恐农民不安田亩守令有失劝课宜委通晓农事官员分道巡视督勒守令亲诣乡都省谕农民依时播种务要人尽其力地尽其利其有曾经盗贼水患供给之处贫民不能自备牛种者所在有司给之仍令总兵官禁止屯驻军马毋得踏践以致农事废弛从之丙辰徐夀辉陷汉阳丁巳陷兴国府己未陷武昌威顺王库春布哈湖广行省平章政事和尚弃城走辛酉徐夀辉陷安陆府知府超尔死之辛未徐夀辉兵陷沔阳府推官俞述祖死之壬申中兴路陷是月拘刷河南陜西辽阳三省及上都大都腹里等处汉人马命四川行省平章政事伊噜特穆尔为总兵官与四川行省右丞昌吉讨兴元金州等处贼宣政院同知僧格率领伊都呼辉和尔军与荆湖北道宣慰使多尔济巴勒同守襄阳济寜兵马指挥使宝通统领右都卫军从知枢宻院事伊彻察喇讨徐州贼二月丁丑以集贤大学士嘉鲁为中书添设左丞以河南廉访使哈喇多尔济为荆湖北道宣慰使都元帅守襄阳癸未命诸王图沁守扬州命寜王英实镇四川乙酉徐夀辉陷江州总管李黼死之遂陷南康路丙戌徐夀辉陷岳州房州贼陷归州戊子置安东安丰分元帅府辛丑邓州贼王权张椿陷澧州龙镇卫指挥使温都尔哈玛尔等复之褒赠死义宣徽使特穆尔等二十七人壬寅以御史大夫纳琳为江南行台御史大夫仍太尉命翰林学士承防巴拉与诸王布哷齐领军守大名癸夘命中书平章政事伊噜布哈知经筵事左丞嘉鲁参知政事特哩特穆尔乌克逊良桢并同知经筵事是月贼侵滑濬起徳琳为河南右丞守东明徐夀辉陷袁州命特哩特穆尔以中书参知政事分省济寜定逺人郭子兴起兵自称元帅与其党孙徳崖等破濠州三月丁未徐夀辉攻衡州洞官黄安抚败之陶九陷瑞州总管约苏北万户张岳败之壬子河南平章台哈布哈复南阳癸丑行纳粟补官之令甲子徐夀辉陷饶州路遂陷徽州信州四川未附生蛮向亚甲洞主墨得什周出降立盘顺府丁夘出币帛于迤北万户千户所易马戊辰诏南人有才学者依世祖旧制中书省枢宻院御史台皆用之【按续通鉴纲目诏省台官兼用南人自世祖以后台省之职南人斥不用至是始复旧制凡南人有才学者并许用之所载较此为详】中书省臣言张理献言饶州徳兴三处胆水浸铁可以成铜宜即其地各立铜冶塲直隶宝泉提举司宜以张理就为铜冶塲官从之以江浙行省左丞相琳沁巴勒为江西行省左丞相领兵收捕饶信贼庚午诏随朝诸正官各举循良材干智勇兼全堪充守令者二人多者不限员数试用守令并兼管义兵防御诸军鄂啰劝农事是月方国珍复劫其党下海入黄岩港台州路达噜噶齐台哈布哈率官军与战死之闰月壬午以大理宣慰使达实巴图尔为四川行省添设参知政事与本省平章政事耀珠讨山南湖广等处贼乙酉徐夀辉陷安吉路乡民罗明逺起兵复之命工部尚书道喇兵部侍郎玛们和卓分诣上都察罕淖尔集宁等处给散出征河南达勒达军口粮立淮南江北等处行中书省治扬州兼辖髙邮淮安滁州和州庐州安丰安庆蕲州黄州壬辰以大都留守谔格实为江浙行省添设右丞讨饶信贼丁酉湖广行省参知政事鐡杰以湖南兵复岳州戊戌诏淮南行省设官二十五员以翰林学士承防鸿和尔布哈湖广平章政事实勒们并为平章政事淮东元帅曼济为右丞燕南亷访使秦从徳为左丞陜西行台侍御史达实多山北亷访使赵琏并为参知政事庚子以枢宻副使乌兰哈达为中书添设参知政事同知经筵事是月诏四川行省平章政事耀珠以兵东讨荆襄贼复忠万防云阳等州命江西左丞相琳沁巴勒守江东西闗隘诸王琳沁巴勒安班参政额森特穆尔与陜西平章伊噜特穆尔讨南阳襄阳贼刑部尚书阿噜讨海宁贼江西右丞和尼齐与参政托迪讨江西贼浙东宣慰使沃聂布守芜湖江西右丞谔格实江浙左丞罗罗与桑节巴延特穆尔曼济哈雅同讨饶信贼方国珍不受招安之命命江浙左丞尊达实哩讨之额森特穆尔驻军沙河军中夜惊军溃退屯朱仙镇诏以中书平章政事曼济代总其兵额森特穆尔还京师仍命为御史大夫夏四月癸夘朔日有食之江西临川贼邓忠陷建昌路甲寅以御史大夫吹斯戬为中书平章政事提调留守司丙辰江西宜黄贼涂佑与邵武建宁贼应必达等攻陷邵武路千户魏淳以计擒之复其城辛酉四川参政僧格实哩复渠州辛未荆门知州聂炳复荆门州是月帝如上都永懐县贼陷桂阳耀珠复归州进攻峡州与峡州总管赵余褫大破贼兵诛李太素等遂平之诏天下完城郭筑隄防命伊都呼伊噜特穆尔领辉和尔军马同豫王喇特纳实哩知枢宻院事娄章讨襄阳南阳邓州贼陜西行台御史防果勒哈雅范文等纠额森特穆尔丧师辱国乞明正其罪诏不允左迁西台御史大夫多尔济巴勒为湖广平章防果勒哈雅十二人为各路添设佐贰官五月戊寅命龙虎山张嗣徳为三十九代天师海道万户李世安建言权停夏运从之己夘耀珠复中兴路庚辰监察御史齐齐克特穆尔等言河南诸处羣盗辄引亡宋故号以为口实宜以瀛国公子和尚赵完普及亲属徙沙州安置禁勿与人交通从之罢苽儿棚等处金银塲课癸未建昌民戴良起乡兵克复本路乙酉命留守特黙格与诸王多尔济守口北龙庆州是月达实巴图尔至荆门増募兵趋襄阳与贼战大败之命尊达实哩仍守芜湖险隘六月丙寅红巾周伯顔陷道州秋七月庚辰饶徽贼犯昱岭闗陷杭州路【按续通鉴纲目徐夀辉遣项普畧引兵掠饶徽诸州遂犯昱岭闯攻杭州城中猝无备参政樊执敬死之时济寜路总管董霄从江浙平章嘉珲征安丰奉命移军援江南遂渡江率兵复之较此倍详】辛巳命通政院使达尔玛实哩与枢宻副使图沁布哈讨徐州贼己丑湘乡贼陷宝庆路庚寅托克托请亲出师讨徐州诏许之辛夘以托克托台为行枢宻院使提调二十万户丁酉以杜秉彞为中书添设参知政事湖南元帅副使苏尔约苏哈雅总管乌雅思忠复宝庆路是月徐夀辉陷福安寜徳等县八月甲辰以同知枢宻院事哈玛尔为中书添设右丞丁巳以中书平章政事布哈知经筵事托克托将出帅尚书穆尔玛哈穆特等上言大臣天子之股肱中书庶政之根本不可以一日离乞诏留之不报丁夘诏托克托以达尔罕太傅中书右丞相分省于外督制诸处军马讨徐州省院台分官属从行禀受节制即日发京师是月帝还大都安陆贼将俞君正复陷荆门州知州聂炳死之贼将党仲达复陷岳州九月乙亥俞君正复陷中兴耀珠领兵与战于楼台败绩奔松滋本路判官绅图死之癸未中兴义士范中偕荆门僧李智复中兴路俞君正败走龙镇卫指挥使温都尔哈玛尔领兵入城耀珠自松滋还屯兵于石马乙酉托克托至徐州辛夘托克托复徐州屠其城李二遁走己亥贼攻辰州达噜噶齐和尚撃走之庚子诏加托克托为太师班师还京冬十月庚戌以平章鼎珠右丞哈玛尔同知经筵事十一月辛未命江浙平章庆通收捕常州贼乙亥以桑节为江西平章撃徐夀辉兵于湖口败绩死之癸未命江浙行省右丞特哩特穆尔总兵讨方国珍十二月壬寅达实巴图尔复襄阳辛亥诏以杭常湖信广徳诸路皆克复赦诖误者蠲其夏税秋粮命有司抚恤其民癸亥托克托请兴近畿水利召募江南人耕种岁可得粟麦百万余石不烦海运而京师足食帝曰此事有利于国家其议行之是岁海运不通立都水庸田使司于汴梁掌种植之事颍州沈邱人察罕特穆尔与信阳州罗山人李思齐同起义兵破贼有功授察罕特穆尔中顺大夫汝寜府达噜噶齐李思齐知汝宁府













　　钦定续通志卷六十九
&lt;史部,别史类,钦定续通志&gt;
　　钦定四库全书
　　钦定续通志卷七十
　　元纪【十四】
　　顺帝【二】
　　至正十三年春正月庚午朔用帝师请释放在京罪囚以中书添设右丞哈玛尔为中书右丞【按哈玛尔十二年八月为添设右丞十三年正月正除右丞八月由右丞除宣政院使至十四年十二月始为平章政事元史宰相表同十二年八月本纪亦称为添设右丞未尝为添设平章也原文误作平章政事今改】参知政事乌兰哈达为添设右丞【按元史宰相表乌兰哈达于是年正月代哈玛尔四月为正今于右丞上増添设二字】参知政事乌克逊良桢为左丞辛未立分司农司【立分司农司据续通鉴増】以乌兰哈达乌克逊良桢兼大司农卿给分司农司印西自西山南至保定河间北抵檀顺州东及迁民镇凡系官地及元管屯田悉从分司农司立法佃种给钞五百万锭供其费乙亥命中书右丞托克托讨商州贼丙子方国珍复降庚辰中书省臣言近立分司农司宜于江浙淮东等处召募能种水田及修筑围堰之人各一千名为农师教民播种宜降空名添设职事敕牒一十二道遣使赍往其地有能募农民一百名者授正九品二百名者正八品三百名者从七品即书填流官职名给之就令管领所募农夫不出四月十五日俱至田所期年为满即放还家其所募民夫每名给钞十锭从之以杜秉彛为中书参知政事丙戌以达实巴图尔为四川行省右丞庚寅知枢宻院事娄章复南阳唐州二月甲寅立托克托平徐勲徳碑壬戌以宣政院使都棱特穆尔知经筵事中书右丞乌兰哈达左丞乌克逊良桢叅知政事杜秉彛并同知经筵事三月己邜以托克托领大司农司丁亥命托克托以太师开府提调太史院囘囘汉儿司天监是月命江浙行省左丞特哩特穆尔江南行台侍御史尊达实哩招谕方国珍夏四月帝如上都五月辛未江西行省左丞相琳沁巴勒江浙行省左丞罗罗引兵取道自信州元帅韩邦彦哈玛尔取道由徽州浮梁同复饶州蕲黄等贼皆溃走乙未泰州白驹埸亭民张士诚及其弟士徳士信作乱防泰州及兴化县遂防髙邮据之六月丙申朔立詹事院丁酉立子阿裕实哩达喇为太子以右丞相托克托兼詹事庚子命知枢宻院事实喇巴图总河南军四川右丞达实巴图尔总四川军【按达实巴图尔于本年正月为四川右丞至十四年三月始为平章政事俱见本纪此误预书平章今改】自襄阳分道而下复安陆府癸邜诏淮南平章达实特穆尔总领汉军防古守御淮安辽东沃齐野人托雅罕及竒塔特昆卓奇雅珠等以皮货来降给银牌一面令管沃济野人辛亥以前河西亷访副使额森布哈为淮西添设宣慰副使讨泰州是月诏淮南行省平章政事福夀讨兴化秋七月戊辰命宦官至一二品者依常例给俸禄壬申湖广叅政鄂尔和复武昌及汉阳府癸酉诏詹事院自行铨注本院属官八月帝还大都资政院使托和齐复江州路左迁平章政事耀珠【按元史宰相表未载耀珠为中书平章政事】为淮西元帅供给乌撒军进讨蕲黄九月乙丑朔日有食之己丑建皇太子盝顶殿于圣安殿西冬十月丁未广西元帅甄崇福复道州诛贼将周伯顔庚戌从特哩特穆尔尊达实哩之请授方国珍徽州路治中国璋广徳路治中国瑛信州路治中督遣之任国珍等不受命立水军都万戸府于昆山州以浙东宣慰使纳琳哈喇为正万户宣慰使董霄为副万戸是月撤世祖所立氊殿改建殿宇十一月丁亥江西右丞和尼齐以兵平富州临江遂复瑞州是月立义兵千戸水军千戸所于江西事平愿还为民者听十二月江浙行省平章政事巴延特穆尔南台御史中丞曼济哈雅及四川行省参知政事哈喇圗左丞桑圗实哩西宁王英实合军讨徐寿辉于蕲水败之寿辉遁走获伪官四百余人陜西行省平章政事博啰四川行省右丞达实巴图尔复均房等州濠人朱元璋起兵据滁州【是为明太祖】是嵗造清宁殿前山子月宫诸殿宇以宦官留守额森特穆尔留守同知伊苏岱尔及都水少监陈阿穆尔克等董其役
　　十四年春正月癸酉立辽阳等处漕运庸田使司属分司农司是月达实巴图尔复陜州二月己未以湖广行省平章政事果勒为淮南行省平章政事讨张士诚是月以吕思诚为湖广行省左丞命湖广行省右丞巴延布哈江南行省中丞曼济哈雅江浙行省平章政事巴延特穆尔参知政事阿尔乌逊防合湖南行省平章政事额森特穆尔讨沿江贼立镇江水军万户府命江浙行省右丞佛嘉律领之诏河南淮南两省并立义兵万户府建清河大寿元忠国寺以江浙废寺田归之三月癸亥朔日有食之甲戌命亲王苏克特穆尔以兵讨宿州贼丙子颍州防是月中书定拟义兵立功者权任军职事平授以民职从之以四川行省右丞达实巴图尔为本省平章政事兼知行枢宻院事总荆襄诸军从宜调遣诏和买马于北边以供军用夏四月癸巳朔以武褀参知中书省事是月帝如上都方国珍复拥船据海道以江浙行省参知政事阿尔乌逊为本省右丞浙东宣慰使恩宁普为江浙行省参知政事总兵讨之发陜西军讨河南贼造过街塔于卢沟桥修筑白浮瓮山隄堰五月甲子安丰正阳贼围庐州是月诏修北途所经色泽岭黒石头河西沿山道路立南阳邓州等处毛葫芦义兵万户府募土人为军免其差役令讨贼自効诏以伊苏乌尔图革募兵万人下蜀江代达实巴图尔守中兴荆门命达实巴图尔以兵赴汝宁以湖广行省参知政事鄂尔和为右丞讨庐州命荆王达尔玛实哩代奎腾阿哈镇河西讨西番贼六月辛邜朔张士诚宼扬州丙申达实特穆尔以兵讨张士诚败绩诸军皆溃诏江浙行省参知政事佛嘉律会达实特穆尔复进兵讨之【按佛嘉律于本年二月已称行省右丞不载何时降为参知政事】己酉张士诚陷盱眙县庚戌防泗州官军溃秋七月壬申命刑部尚书阿噜于汝宁州等处募兵讨泗州是月帝还大都九月庚申以湖广行省左丞吕思诚复为中书左丞【按元史吕思诚思诚至湖广未数日召入是其左迁湖广行省左丞亦必系本年事传又云至武昌时贼已据城思诚至皆惊走去二日而武昌复防纪俱失载又宰相表思诚以十二月召入为添设左丞与纪异】辛酉以知枢宻院事伊彻察喇为中书平章政事诏丞相托克托总制诸王各翼军马出征髙邮是月方国珍拘元帅伊徳黙色黄岩州逹噜噶齐宋巴延布哈知州赵宜浩以俟诏命冬十月戊戌诏达实巴图尔及台哈布哈等防军讨安丰十一月丙寅敇省院台奏事先启皇太子丁夘托克托领兵至髙邮辛未战于髙邮城外大败贼众乙酉托克托遣兵平六合县是月达实巴图尔复苗军所据郑均许三州十二月丙申以中书平章政事鼎珠为左丞相宣政院使哈玛尔永昌宣慰索诺木巴勒并为中书平章政事监察御史袁赛音布哈等劾托克托出师三月略无寸功倾国家之财为已用半朝廷之官以自随又其弟额森特穆尔庸材鄙器玷污清台章三上诏额森特穆尔出都门聴防以宣徽使旺嘉努为御史大夫丁酉诏削托克托官爵安置淮安路弟御史大夫额森特穆尔安置宁夏路以河南行省平章政事台哈布哈为本省左丞相中书平章政事伊彻察喇加太尉集贤大学士舒苏知枢宻院事代领其军诏被灾残破之处令有司赈恤仍蠲租税三年赐髙年帛罢庸田茶运寳泉等司戊戌以鼎珠领经筵事中政院使僧格实哩为中书添设右丞庚子以僧格实哩同知经筵事冀国公图噜加太尉癸邜以哈玛尔提调经正监都水监防同馆知经筵事就帯原降虎符甲辰以僧格实哩提调宣文阁喇玛尔兼大司农吕思诚兼司农卿提调农务是月命甘肃右丞威台讨捕西番贼达实巴图尔复河隂巩县猺贼自耒阳宼衡州万户许托音死之是嵗诏谕民间私租太重以十分为率普减二分永为定例京师大饥加以疫疠民有父子相食者帝于内苑造龙船自制其様又自制宫漏其精巧絶出人谓前代所鲜有时帝怠于政事荒于游宴以宫女三圣努妙乐努文殊努等一十六名按舞名为十六天魔首垂发数辫戴象牙佛冠身被缨络大红销金长短裙金杂袄云肩合袖天衣绶帯鞋□各执加噶布喇婉之器内一人执铃杵奏乐又宫女一十一人练槌髻勒帕常服或用唐帽窄衫所奏乐用龙笛头管小鼓筝琵琶笙胡琴响板拍板以宦者察罕岱布哈管领遇宫中赞佛则按舞奏乐宫官受秘宻戒者得入余不得预
　　十五年春正月戊午朔以中书平章政事吹斯戬出为陜西行省平章政事【按出为陜西行省平章政事元史作提调留守司考宰相表至正十五年正月吹斯戬出为陜西行省平章吹斯戬传亦云至正十五年迁陜西行省平章后召还拜知枢宻院事俄复拜中书平章提调大都留守司此下书以哈斯为中书平章者即补吹斯戬之跌而其提调留守司乃再入中书时事也纪文错误谨改】宣徽使哈斯为中书平章政事河南行省左丞许有壬为集贤大学士辽阳行省左丞奇尔巴延布哈为本省平章政事壬戌以宣政院副使实都为太子詹事甲子江西行省平章政事道通加大司徒辛未大鄂尔多儒学教授郑咺建言防古乃国家本族宜教之以礼而犹循本俗不行三年之丧又收继庻母叔婶兄嫂恐贻笑后世宜令改革绳以礼法不报丁丑徐寿辉复防沔阳府威顺王库春布哈令王子报恩努等同湖南元帅阿尔斯兰水陆并进讨之至汉川兵败报恩努死之庚辰复设仁虞云需尚供三总管府是月诏安置托克托于额齐讷路收所赐田土遣兵分守河南陜西山东诸路闰月壬寅以各卫军人屯田京畿人给钞五锭仍给牛种农器二月己未刘福通等自砀山夹河迎韩林儿立为皇帝又号小明王建都亳州国号宋改元龙鳯丙寅以中书平章政事哈斯左丞许有壬并知经筵事戊辰以太傅御史大夫旺嘉努为中书右丞相中书平章政事鼎珠为左丞相壬申立淮东等处宣慰使司都元帅府于天长县统濠泗义兵万户府听富民愿出丁壮五千名者为万户五百名者为千戸一百名者为百戸丙子以达实特穆尔为中书平章政事提调留守司平章政事哈斯兼大司农三月癸巳徐寿辉防襄阳路甲午授皇太子玉册锡冕服九旒只谒太庙辛丑以监察御史言安置托克托于云南镇西路额森特穆尔于四川碉门托克托长男哈喇章安置肃州次男三寳努安置兰州仍籍其家产己酉以知枢宻院事重嘉努知经筵事知枢宻院事尼苏该提调内史府是月郭子兴卒夏四月壬戊中书省臣言江南因盗贼阻隔所有阙官宜遣人与各省及行台官以广东广西海北海南三品以下通行迁调五品以下先行照防之任江浙行省三年一次迁调福建等处阙官亦依前例从之癸亥以中书平章政事达实特穆尔知经筵事御史中丞扎萨古逊同知经筵事乙丑以中书右丞藏实左丞乌克逊良桢分省彰徳辛未以御史中丞伯嘉努同知经筵事中书参议成遵兼经筵官癸酉以左丞相鼎珠为右丞相平章政事哈玛尔为左丞相太子詹事僧格实哩为中书平章政事舒苏为御史大夫丁丑加知枢宻院事重嘉努太傅是月帝如上都诏翰林待制乌玛喇集贤待制孙防招安张士诚御史台劾奏中书左丞吕思诚罢之诏四川等处立宣化镇南军民府罢四川羊母甲洞奥南王洞长官司改立忠义军民安抚司立汴梁等处义兵万户府五月壬辰复襄阳路监察御史伊埒呼图克等劾奏河南行省左丞相台哈布哈慢功虐民诏削其职以达实巴图尔为河南行省平章代之庚戍徐寿辉兵自沔阳防中兴路元帅多尔济巴勒死之六月戊辰命中书平章政事吹斯戬兼大司农【按吹斯戬自陜西行省复入中书元史宰相表书于九月纪于六月已称为中书平章政事与表不符】僧格实哩知经筵事庚辰徴徽州隐士郑玉为翰林待制不至【按郑玉被徴元史本传作十四年事汪克寛作玉行状亦同】是月朱元璋自和州渡江取太平路秋七月壬寅徐寿辉复防武昌汉阳等处是月以亲王实勒们等分守山东四川湖广诸路并招谕各起兵者八月庚申命南阳等处义兵万户府召募毛葫芦义兵万人进攻南阳戊辰以中书平章政事达实特穆尔为江浙行省左丞相便宜行事甲戍以大宗正府扎尔古齐徳埒黙色为甘肃行省平章政事戊寅云南思可伐等降令其子莽三以方物来贡立平缅宣抚司四川向思胜降改安定州为军民安抚司是月帝还大都诏淮南行省左丞相太平统淮南诸军讨所防郡邑仍命湖广行省平章政事鄂尔和以所部苗军听其节制立沃济野人济喇敏等处诸军万户府于哈勒费延之地九月癸未朔以知岭北行枢宻院事努都尔噶为中书平章政事乙酉立分海道防御运粮万户府于平江路是月移置托克托于阿恰齐之地冬十月丁巳立淮南行枢宻院于扬州甲子帝谓右丞相鼎珠等曰敬天地尊祖宗重事也朕将亲祀郊庙务尽诚敬卿等其议典礼从其简者行之以中书右丞拜珠为平章政事庚午以袭封衍圣公孔克坚同知太常礼仪院事其子希学袭封衍圣公己邜以翰林学士承旨庆通为淮南行省平章政事立黄河水军万户府于小清口十一月壬辰亲祀上帝于南郊命太子为亚献丞相鼎珠为终献甲午以台哈布哈为湖广行省左丞相湖广荆襄诸军悉听节制给还原夺宣命庚戌贼防饶州路是月达实巴图尔攻夹河贼大败之贼防懐庆命河南行省右丞布哈讨之十二月丁巳命中书参知政事伊哷森布哈陈敬伯分省彰徳癸亥立忠义忠勤万户府于宿州武安州壬申以平章政事特哩特穆尔右丞鄂兰并知经筵事参议丁好礼兼经筵官乙亥以天下兵起下诏罪已大赦是月达实巴图尔大败刘福通等于太康遂图毫州伪宋主韩林儿遁走安丰哈玛尔矫诏杀右丞相托克托是嵗诏凡有水田之处设大兵农司招集人夫有警乘机进讨无事栽植播种以中书平章政事拜珠分省济宁设兵刑户工四部察罕特穆尔与贼战于河南北屡有功除中书刑部侍郎
　　十六年春正月壬午朔改福建宣慰使司都元帅府为福建行中书省【按元史百官志至正十六年五月置福建等处行中书省于福州纪书于正月互异】己亥诏太尉昂吉尔开府设官属乙巳以辽阳行省左丞相约约为太子詹事翰林学士承防图烈特穆尔同知詹事院事丙午以知枢宻院事实勒们兼太府监卿庚戌左丞相哈玛尔罢【按续通鉴载哈玛尔既相以前进西僧为耻欲事太子以帝为太上皇语泄因罢之】辛亥御史大夫舒苏亦罢以吹斯戬为御史大夫复以鼎珠为右丞相是月徐寿辉建伪都于汉阳二月癸丑吹斯戬劾哈玛尔及其弟舒苏等罪恶帝曰哈玛尔兄弟虽有罪然侍朕日乆与朕弟伊埒哲伯皇帝同乳且缓其罚令之出征自効甲寅命右丞相鼎珠依前太保中书一切机务悉听总裁丙辰鼎珠及平章政事僧格实哩等复奏哈玛尔兄弟罪恶诏贬哈玛尔惠州安置舒苏肇州安置寻杖杀之丙寅命翰林国史院太常礼仪院定拟皇后奇氏三代功臣諡号王爵甲戌命部院正官各举才堪守令者一人不拘防古色目汉南人听中书省酌用己邜命集贤直学士杨俊民致祭曲阜孔子庙是月张士诚防平江路据之改平江路为隆平府遂防湖州松江常州三月壬午徐寿辉复寇襄阳戊子命宣让王特穆尔布哈威顺王库春布哈以兵镇遏懐庆路庚寅朱元璋取集庆路江南行台御史大夫福寿死之【按元史百官志江南行御史台旧治建康是时以建康文宗潜邸所在改名集庆路自后集庆失守行台遂徙绍兴矣】丙申徐寿辉防常徳路丁酉立行枢宻院于杭州命江浙行省左丞相达实特穆尔兼知行枢宻院事节制诸军省院等官并听调遣朱元璋取镇江路戊申方国珍复降授为海道漕运万户其兄方国璋为衢州路总管夏四月辛亥以吹斯戬为中书左丞相丙辰以资正院使布哈为御史大夫丁巳命左丞相吹斯戬领经筵事中书平章政事乌兰哈达御史大夫布哈并知经筵事庚申以河南行省左丞布哷齐为湖广行省平章政事达实巴图尔加金紫光禄大夫丙寅命安班太子与陜西行省官同讨均房南阳辽阳行省平章政事奇尔巴延布哈加大司徒丁邜以陜西行台御史大夫托多为陜西行省左丞相大司农约约为辽阳行省左丞相以知枢宻院事实勒们分院济宁翰林学士承旨托克托同知詹事院事壬申命豫王喇特纳实哩与陜西行省官商议军机从宜攻讨是月帝如上都五月丙申徐寿辉陷澧州路六月乙丑朱元璋取广徳路秋七月癸未以翰林学士图噜特穆尔为侍御史是月朱元璋自称呉国公【朱元璋称呉国公谨遵】
　　【御批通鉴辑览增】张士诚防杭州江浙行省平章政事尊达实哩战死丞相达实特穆尔遁杨谔勒哲及万户普贤努撃败之复其城八月丙辰奉元路判官王渊等以义兵复商州以渊同知关商襄邓等处宣慰司事庚午徐寿辉防衡州路元帅甄崇福战死是月帝还大都九月庚辰汝颍贼李武崔徳等破潼关参知政事舒噜杰战死壬午豫王喇特纳实哩同知枢宻院事鼎珠复潼关河南行省平章政事伯嘉努以兵守之戊戌贼防陜州及虢州诏以太尉纳琳复为江南行台御史大夫迁行台治绍兴是月察罕特穆尔复陜州及虢州复袭败贼兵于平陆安邑以功签河北行枢宻院事冬十月罢太尉额森特穆尔淮安城防淮东道亷访使禇布哈死之十一月丙戌以鲁达实达尔玛实哩并为詹事是月河南防
　　河南亷访副使温普遁十二月徐寿辉防岳州路杀威顺王子岱音特穆尔湖广参政额森特穆尔与左江义兵万户邓祖胜合兵复衡州是嵗诏沿海州县为贼所残掠者免田租三年赐髙年帛河南行省左丞相台哈布哈驻军于南阳嵩汝等州叛民皆降军势大振陜西行台监察御史李尚防上关中形胜急论凡十有二事命大司农司屯种雄霸二州以给京师号京粮
　　十七年春正月丙子朔日有食之以巴延特古斯为大司徒辛邜命山东分省团结义兵毎州添设判官一员每县添设主簿一员専率义兵以事守御仍命各路达噜噶齐提调听宣慰使司节制二月壬子李武崔徳犯七盘蓝田命察罕特穆尔以军防达尔玛雅尔守陜州潼关哈喇布哈由潼关抵陜西防豫王喇特纳实哩及鼎珠等同进讨戊辰知枢宻院事托克托复邳州调客省使苏尔达衮等攻黄河南岸贼大破之壬申刘福通遣其党毛贵防胶州签枢宻院事托欢死之甲戌徐寿辉防陜州是月李武崔徳防商州察罕特穆尔与李思齐以兵自陜虢援陜西以察罕特穆尔为陜西行省左丞李思齐为四川行省左丞以髙宝为四川行省参知政事将兵取中兴不克贼遂破辘轳关三月乙亥义兵万户赛富鼎阿穆尔丹叛据泉州庚辰毛贵防莱州守臣山东宣慰副使沙克嘉鼐尔死之壬午朱元璋取常州路甲午毛贵防益都路益王迈努遁山东郡邑皆防乙未以江淮行枢宻院副使董抟霄为山东宣慰使丁酉毛贵防濵州戊戌以中书平章政事特哩特穆尔为御史大夫乌兰哈达鄂兰并为中书平章政事夏四月丙午监察御史五十九言今京师周围虽设二十四营军卒疲弱素不训练诚为虚设傥有不测诚可寒心宜速选择骁勇精鋭卫防大驾镇守京师实当今奠安根本固坚人心之急务况武备莫重于兵而养兵莫先于食今朝廷拨降钞锭措置农具命总兵官于河南克复州郡且耕且战甚合寓兵于农之意为今之计权命总兵官从宜于军官府选委能抚字军民者兼路府州县之职务要农事有成军民得所则扰民之害益除而匮乏之忧亦释矣帝嘉纳之乙邜毛贵防莒州辛酉以约约为甘肃行省左丞相达实巴图尔加太尉四川行省左丞相【按元史达实巴图尔传加太尉在三月与纪异】是月帝如上都朱元璋取宁国路五月乙亥命知枢宻院事布哷齐兵讨山东戊寅平章政事齐拉衮特穆尔复武安州等三十余城丙申以吹斯戬为右丞相太平复为左丞相免天下今嵗税粮之半六月甲辰朔以实勒们为中书分省右丞守济宁丙辰监察御史托克托穆尔言去嵗河南之贼窥伺河北惟河南与山东互相防应为害尤大为今之计中书当遴选能将就台哈布哈达实巴图尔阿鲁三处军马内择其精鋭以守河北进可以制河南之侵退可以攻山东之宼庶几无虞从之己未以特哩特穆尔鲁达实并为御史大夫庚申朱元璋取江隂州壬申额森特穆尔罢陜西行枢宻院是月刘福通犯汴梁其军分三道关先生破头潘冯长舅沙刘二王士诚宼晋冀白不信大刀敖李喜喜趋关中毛贵据山东其势大振秋七月庚辰朱元璋取徽州路乙酉命右丞相吹斯戬领宣政院事平章政事臧布知经筵事参知政事李稷同知经筵事参知政事谔勒哲特穆尔兼太府卿戊子以李稷为御史中丞中书省臣言山东般阳益都相次而防济南日危宜选将练卒信赏必罚为保燕赵计以卫京师不报己丑镇守黄河义兵万户田丰叛防济宁路分省右丞实勒们遁义兵万户孟本周攻之田丰败走本周还守济宁甲午以御史中丞谔勒哲特穆尔为中书右丞河南亷访使温普为中书参知政事是月立四方献言详定使司归徳府知府林茂万户时公权叛以城降贼归徳府及曹州皆防八月癸丑刘福通兵防大名路遂自曹濮防卫辉路达实巴图尔之子博啰特穆尔与万户方托克托撃之乙丑以陜西行台御史中丞伯竒鼐尔为陜西行省平章政事淮南行省参知政事余阙为淮南行省左丞【余阙传载作右丞】江浙行省参知政事杨谔勒哲为左丞方国珍为江浙行省参知政事海道运粮万户如故是月帝还大都诏知枢宻院事努都尔噶进讨山东朱元璋取扬州路张士诚请降【按明史太祖纪缪大亨克州张明鉴降在十月与此异】江浙左丞相达实特穆尔承制令参知政事周伯琦等至平江抚谕之诏以士诚为太尉士徳为淮南行省平章政事九月丙子命同知枢宻院事寿通以兵讨完州以鲁达实为中书平章政事仍兼乌兰哈雅指挥使甲午泽州陵川县防县尹张辅死之戊戌台哈布哈复大名路并所属郡县是月命努都尔噶加太尉总诸军守御东昌时田丰据济濮率众来宼撃走之徐寿辉将倪文俊谋杀寿辉不果自汉阳奔黄州别将陈友谅袭杀之友谅遂自称平章閠月丙午右丞相吹斯戬左丞相太平并加开府仪同三司平章政事谔勒哲布哈兼大司农乙丑潞州陷冬十月戊戌曹州贼入太行山是月白不信大刀敖李喜喜防兴元遂入鳯翔【按明史韩林儿传白不信等入鳯翔作是年秋事与元纪异】察罕特穆尔李思齐屡撃败之其党走入蜀达实巴图尔与知枢宻院事达尔玛实哩以军讨曹州贼战败达尔玛实哩死之十一月壬寅贼侵壶关察罕特穆尔大破之戊午以河南行省平章政事达兰为中书平章政事御史中丞李献为中书左丞陜西行台中丞巴延特穆尔枢宻院副使哈喇诺海司农少卿崔敬侍御史陈敬伯皆为参知政事癸亥豫王喇特纳实哩与陜西行省左丞相托多陜西行台御史中丞伯奇鼐尔分道攻讨关陜己巳以中书参知政事巴特玛实哩为右丞十二月达实巴图尔卒于军中是嵗诏天下团结义兵路府州县正官俱兼防御事赵均用及彭大之子早住同据淮安赵僭称永义王彭僭称鲁淮王义兵千户余宝杀其知枢宻院事宝通以叛降于毛贵余宝遂据棣州
　　十八年春正月丙午陈友谅防安庆路淮南行省右丞余阙死之庚戌朱元璋取婺源州甲子以布哷齐知枢宻院事丙寅田丰防东平路是月以达实巴图尔子博啰特穆尔为河南行省平章政事总领其父原管军马诏察罕特穆尔屯陜西李思齐屯鳯翔二月己巳朔定团结西山寨大小十一处设万夫千夫百夫长分守要害毛贵防清沧州遂据长芦镇中书省臣奏以陜西军旅事剧务殷去京师道逺供费艰难请就陜西印造寳钞诏分户部宝钞库等官置局印造仍命诸路拨降钞本畀平准行用库例易昏币布于民间癸酉毛贵防济南路山东宣慰使董抟霄死之辛巳以台哈布哈为中书右丞相总兵山东壬午田丰复防济宁路甲申辉州防丙戌努都尔噶闻田丰渐逼东昌弃城走丁亥察罕特穆尔复泾州平凉保巩昌戊子田丰防东昌路庚寅王士诚自益都犯怀庆路周全撃败之辛邜以安图为中书参知政事丁酉兴元路防三月己亥朔加右丞相吹斯戬太保庚子毛贵防般阳路癸邜王士诚防普宁路总兵杜赛音布哈死之甲辰察罕特穆尔遣赛音齐等复晋宁路庚戌毛贵防蓟州诏徴四方兵入卫乙邜毛贵犯漷州至枣林枢宻副使达国珍战死遂畧桞林同知枢宻院事刘哈喇布哈撃败之贵走据济南丙辰朱元璋取建徳路【按明史太祖纪邓愈克建徳路在三月己酉此作丙辰互异】以周全为湖广行省参知政事綂鄂啰等军移镇嵩州白龙寨冀宁路防丁巳田丰防益都路辛酉大同诸县防察罕特穆尔遣关保等徃撃之是时贼分二道犯晋冀一出沁州一侵绛州乙丑以娄章为太子少保夏四月甲申陈友谅防龙兴路省臣道通和尼齐弃城遁【按乙丑壬午间不应有甲申日考陈友谅及各传其防龙兴路皆不详时日应系壬申或甲戌之讹他无可考谨仍原文】壬午田丰防广平路大掠退保东昌元帅方托克托复广平甲午陈友谅防瑞州路是月帝如上都察罕特穆尔李思齐会宣慰张良弼等兵讨李喜喜于巩昌喜喜败入蜀察罕特穆尔驻清秋李思齐驻斜坡张良弼驻秦州郎中郭择善驻崇信宣慰同知拜特穆尔驻通渭平章鼎珠驻临洮各自除官属徴纳军需既而思齐良弼袭杀拜特穆尔分总其兵五月戊戌朔察罕特穆尔遣董克昌等以兵复冀宁以方国珍为江浙行省左丞兼海道运粮万户诏察罕特穆尔还兵镇冀宁李思齐杀郭择善庚子贼兵逾太行察罕特穆尔部将关保击败之以察罕特穆尔为陜西行省右丞兼陜西行台侍御史同知河南行枢宻院事刘福通攻汴梁壬寅汴梁守将竹贞弃城遁福通等乃自安丰迎其主韩林儿居之以为都庚戍陈友谅防吉安路癸丑监察御史七十等劾太保中书右丞相台哈布哈缓师拒命之罪乙邜削台哈布哈官爵安置葢州时台哈布哈总兵山东以知行枢宻院乌兰哈达代之节制河北诸军河南行省平章政事周全节制河南诸军辛酉陈友谅防抚州路是月察罕特穆尔以刘尚质为冀宁路总管六月戊辰朔日有食之台哈布哈伏诛察罕特穆尔调浩尔齐关保同守潞州以察罕特穆尔为陜西行省平章政事便宜行事庚辰关先生破头潘等陷辽州浩尔齐击走之关先生等遂防冀宁路乙酉命左丞相太平督诸军守御京城秋七月丁酉朔周全据懐庆路以叛附于刘福通杀守将尽驱懐庆民渡河入汴梁癸丑有贼兵犯京城刑部郎中布哈击退之己未刘福通遣周全攻洛阳守将登城以大义责之全愧谢而退刘福通杀之丙寅以旺布哈托克托特穆尔为中书平章政事八月庚辰陈友谅防建昌路辛巳义兵万户王信以滕州叛降于毛贵庚寅以鲁达实为御史大夫诏作新风纪九月丁酉朔关先生攻保定路不克遂防完州掠大同兴和塞外诸郡壬寅以中书参知政事布延布哈治书侍御史李国鳯经畧江南癸邜以福建行中书省平章政事庆通为江南行台御史大夫丙午贼兵攻大同路壬戌平定州防乙丑陈友谅防赣州路江西行省参知政事沁布阿咱尔及总管噶海齐死之冬十月壬申朱元璋取兰溪州壬午监察御史杨珠布哈劾右丞相吹斯戬奸贪误国诏收其印绶壬辰大同路防达噜噶齐谔勒哲特穆尔弃城遁十一月乙未朔以布哈特穆尔为福建行省平章政事癸夘陈友谅防汀州路丁未田丰防顺徳路十二月乙丑朔日有食之癸酉关先生破头潘等防上都焚宫阙转畧辽阳遂至髙丽庚辰察罕特穆尔遣枢宻院判官索珠进兵辽阳甲申朱元璋取婺州路达噜噶齐僧珠浙东亷访使杨惠死之
　　十九年春正月甲午朔陈友谅防信州路守臣江东亷访副使巴延布哈徳济力战死之【按续通鉴陈友谅防信州巴延布哈徳济死节俱在是年六月元史巴延布哈徳济传亦同】朱元璋取诸暨州乙巳以多尔济巴勒为中书平章政事丙午辽阳行省防懿州路总管吕震死之二月甲申叛将梁炳攻陈州守将和尚撃败之以和尚为湖广行省参知政事贼由飞狐灵丘犯蔚州是月诏博啰特穆尔移镇大同捍蔽京师置大都督兵农司仍置分司十道専督屯种以博啰特穆尔领之所在侵夺民田不胜其扰台哈布哈溃散之兵数万抄掠山西察罕特穆尔遣陈秉直分兵驻榆次招抚之其首领悉送河南屯种三月癸巳朔陈友谅遣兵由信州畧衢州复遣兵防襄阳路壬戍诏定科举流寓人名额夏四月甲子毛贵为赵均用所杀以天下多故郤天寿节朝贺己丑贼防宁夏路遂畧灵武等处五月壬辰朔以陜西行台御史大夫谔勒哲特穆尔为陜西行省左丞相便宜行事壬寅察罕特穆尔请今嵗八月乡试河南举人及避兵儒士不拘籍贯依河南省原定额数就陜州置贡院应试从之是月察罕特穆尔大发秦晋诸军讨汴梁围之六月辛巳以宣徽使雅克科尔为御史大夫秋七月壬辰朔出吹斯戬为辽阳行省左丞相便宜行事戊申命国王囊嘉特等统军征辽阳丙辰毛贵党续继祖自辽阳入益都杀赵均用八月辛酉朔倪文俊余党防归州戊寅察罕特穆尔破汴梁刘福通奉其主韩林儿复走安丰己邜以察罕特穆尔为河南行省平未政事兼同知河南行枢宻院事陜西行台御史中丞九月癸巳以中书平章政事特哩特穆尔为陜西行省左丞相便宜行事乙巳以湖南北浙东西四道亷访司所治之地皆防诏任其所便之地置司【按元史百官志任其所便之地置亷访司在十八年与纪异】丁未禁军人不得私杀牛马是月朱元璋取衢州路遣兵部尚书巴延特穆尔户部尚书曹履亨以御酒龙衣赐张士诚徴海运粮【时中原既乱江南海漕久不至京师银一锭易米八斗民大饥至是河南始通故徃徴之】冬十月庚申朔诏京师十一门皆筑瓮城造吊桥以方国珍为江浙行省平章政事十一月癸卯朱元璋取处州路【按明史太祖纪胡大海克处州在十一月壬寅与此小异】戊申陈友谅防杉关十二月太子使监察御史诬成遵赵中以赃罪杖杀之是嵗陈友谅以江州为都迎其主徐寿辉居之自称汉王
　　二十年春正月己丑朔察罕特穆尔请以巩县改立军州万户府招民屯种从之癸卯大宁路防壬子以危素为参知政事二月戊午朔左丞相太平罢为太保留守上都三月戊子朔田丰防保定路乙巳冀宁路防壬子以吹斯戬为中书右丞相夏四月庚申命大司农司都事乐元臣招谕田丰至其军为丰所害辛未签行枢宻院事张居敬复兴中州五月丁亥朔日有食之陈友谅杀其主徐寿辉自称皇帝国号大汉乙未陈友谅遣罗中显防辰州己亥以班珠尔玛克为中书平章政事是月张士诚海运粮十一万石至京师閠月己未以太尉雅克特穆尔知经筵事以甘肃行省左丞相昻吉尔为太尉六月己丑察罕特穆尔与博啰特穆尔争晋冀互相讐杀帝下诏令各守信地毋得越境侵犯是月朱元璋取信州路【按明史太祖纪胡大海克信州在閠五月与此异】秋七月辛酉命辽阳行省参知政事张居敬讨义州贼博啰特穆尔败王士诚于台州乙亥诏博啰特穆尔总领达勒达汉儿军马为总兵官仍便宜行事八月戊子命博啰特穆尔守石岭关以北察罕特穆尔守石岭关以南乙未永平路防甲辰诏诸处权摄官専务渔猎百姓今后非朝命不得之任庚戍江浙行省左丞相达实特穆尔加太尉兼知江浙行枢宻院事提调行宣政院事便宜行事九月乙卯朔遣参知政事额森布哈徃谕博啰特穆尔察罕特穆尔令讲和时博啰特穆尔调兵自石岭关直抵冀宁围其城三日复退屯交城察罕特穆尔调参政阎奉先引兵与战已而各于石岭关南北守御壬戌贼防孟州又防赵州攻真定路癸未贼复犯上都右丞孟克特穆尔引兵击之败绩冬十月甲申朔以张良弼为湖广行省参知政事讨南阳襄樊诏博啰特穆尔守冀宁遣军倍道赴之丙戍命塔尔布斯为太尉守卫大鄂尔多斯己亥察罕特穆尔遣陈秉直索珠等以兵攻博啰特穆尔之军于冀宁与其部将图鲁卜战败之十一月癸酉贼犯易州十二月丙戍诏太庙影堂祭祀乃子孙报本重事近兵兴嵗歉品物不能丰备累朝四祭减为春秋二祭今宜复四祭后竟不行辛卯广平路防是嵗阳翟王阿勒呼木特穆尔拥兵数十万屯于穆尔古楚之地将犯京畿使来言曰祖宗以天下付汝汝己失其大半若以国玺付我我当自为之帝遣报之曰天命有在汝欲为则为之命枢宻院事图沁特穆尔等将兵撃之不克军士皆溃图沁特穆尔走上都
　　二十一年春正月癸丑朔大赦命中书参知政事七十徃谕博啰特穆尔罢兵还镇复遣使徃谕察罕特穆尔亦令罢兵时博啰特穆尔纵兵掠冀宁等处察罕特穆尔以兵拒之故有是命丁卯李思齐进兵平伏羗等处二月甲申同签枢宻院事特哩特穆尔复永平滦州等处是月江南行台侍御史巴咱尔布哈杀广东亷访使谔勒哲图副使李思诚佥事特黙齐以兵据广州三月张士诚海运粮一十一万石至京师博啰特穆尔罢兵还图鲁卜等引兵据延安谋入陜夏四月辛巳朔日有食之是月以张良弼为陜西行省参知政事察罕特穆尔遣其子副詹事库库特穆尔贡粮至京师五月癸丑四川明玉珍防嘉定等路李思齐遣兵击败之是月李思齐收李武崔徳等路六月丙申察罕特穆尔总兵讨山东发晋军下井陉出邯郸过磁相懐卫逾白马津发其军之在汴梁者继之水陆并进秋七月辛亥察罕特穆尔平东昌是月察罕特穆尔进兵复冠州八月庚子以福建行省平章政事布哈特穆尔为江南行台御史大夫癸卯朱元璋取江州路伪汉陈友谅退都武昌是月察罕特穆尔遣其子库库特穆尔阎思孝等讨田丰直捣东平大破之丰降令为前锋从大军东讨棣州俞寳东平王士诚东昌杨诚济南刘珪等皆降鲁地悉定遂围益都九月戊午阳翟王阿勒呼木特穆尔兵败部将托欢擒送阙下诏诛之以其弟呼图克特穆尔袭封阳翟王壬戍四川贼兵防东川郡县李思齐调兵击之是月命兵部尚书齐齐克布哈侍郎韩祺徴海运粮于张士诚朱元璋取建昌饶州二路冬十月癸巳以察罕特穆尔为中书平章政事兼知河南山东等处行枢宻院事陜西行御史台中丞察罕特穆尔调参知政事陈秉直刘珪等守御河南十一月察罕特穆尔李思齐遣兵围鹿台攻张良弼诏和解之俾各还信地兵乃解是嵗京师大饥屯田成收粮四十万石赐司农丞胡秉彞上尊金币以旌其功
　　二十二年春正月甲寅诏李思齐讨四川张良弼平襄汉时两军不和故有是命庚申朱元璋取江西龙兴诸路丁卯以太尉谔勒哲特穆尔为陜西行省左丞相仍命察罕特穆尔屯种于陜西申谕李思齐张良弼等各以兵自効以额森布哈为中书右丞二月丁丑朔盗杀陜西行省右丞塔布台三月甲寅四川明玉珍防云南省治屯金马山陜西行省参政彻尔特穆尔等击败之擒其弟明二是月以博啰特穆尔为中书平章政事加太尉李思齐攻张良弼于武功良弼击破之夏五月乙巳朔泉州赛富鼎据福州路福建平章杨珠布哈击败之余众航海还据泉州福建参政陈友定复汀州路辛未明玉珍据成都自称陇蜀王遣其将杨尚书守重庆分兵寇龙州青州犯兴元巩昌等路是月张士诚海运粮一十三万石至京师六月戊子田丰王士诚刺杀察罕特穆尔走入益都诏以其子库库特穆尔为中书平章政事兼知河南山东等处行枢宻院事一应军马并聼节制仍谕将士力图报复以伸大义秋八月己亥库库特穆尔言博啰特穆尔张良弼据延安掠黄河上下欲东渡以夺晋宁乞赐诏谕九月癸卯朔刘福通以兵援田丰至火星埠库库特穆尔遣关保邀击大破之冬十月壬申朔命江西平章圗烈布哈分省广州执巴咱尔布哈杀之甲戌博啰特穆尔南侵库库特穆尔分地据真定路十一月乙巳库库特穆尔复益都田丰王士诚伏诛庚戍库库特穆尔遣关保复莒州山东悉平庚申加库库特穆尔太尉便宜行事癸卯四川贼防青州十二月庚子以中书平章政事佛嘉努为御史大夫二十三年春正月壬寅朔明玉珍僭称帝于成都建国号曰夏二月库库特穆尔自益都领兵还河南张士诚遣将吕珍入安丰杀刘福通据其城朱元璋击走之以韩林儿归滁州三月辛丑朔诏中书平章政事阿布哈分省冀宁库库特穆尔遣兵据之丙午大赦是月立广西行中书省以亷访使额尔吉讷为平章政事时南方郡县多防没惟额尔吉讷独保广西者十五年是春关先生余党复自髙丽还寇上都博啰特穆尔击降之夏四月博啰特穆尔李思齐互相攻击库库特穆尔遣摩该等击张良弼五月己巳朔张士诚海运粮十三万石至京师六月戊戌朔博啰特穆尔遣方托克托迎匡福于彰徳库库特穆尔遣兵追之败还匡福遂据保定路己亥库库特穆尔部将岱律等驻兵蓝田七盘李思齐攻围兴平遂据盩厔博啰特穆尔时奉诏进讨襄汉请催督库库特穆尔东出潼关道路既通即便南讨戊申博啰特穆尔遣珠展等入陜西据省治库库特穆尔遣部将摩该与李思齐合攻之珠展出降秋七月丁丑以马良为中书参知政事八月丁酉朔倭人宼蓬州守将刘暹击败之辛丑库库特穆尔遣兵侵博啰特穆尔所守之境是月朱元璋与伪汉兵大战于鄱阳湖陈友谅败死其子理自立九月张士诚自称吴王来请命不报遣户部侍郎博啰特穆尔等【此与下举兵犯阙之博啰特穆尔非一人】徴海运于张士诚士诚不与冬十月己酉监察御史敏珠尔哈雅劾奏太傅太平罪状诏安置于土蕃未至逼令自杀是月库库特穆尔遣签枢察院事任亮复安陆府博啰特穆尔遣兵攻冀宁至石岭关库库击走之擒其将乌玛喇殷兴祖博啰军由是不振十一月壬申诏复故丞相托克托所授宣命是嵗御史大夫鲁达实与知枢宻院事图沁特穆尔得罪于太子奔大同博啰特穆尔匿之营中
　　二十四年春正月朱元璋自立为呉王二月呉王元璋围武昌陈理降三月辛卯太子矫诏削博啰特穆尔官爵夺其兵博啰拒命不受夏四月甲午朔命库库特穆尔讨博啰特穆尔乙未博啰特穆尔令图沁特穆尔举兵向阙壬寅图沁特穆尔兵入居庸关癸卯知枢宻院事伊苏詹事布哷齐迎战败绩甲辰皇太子率侍卫兵出光熙门东走古北口趋兴松乙巳图沁特穆尔兵至清河列营都城大震使达勒达国师至军前问故以必得右丞相吹斯戬宦官保布哈为对诏复博啰特穆尔官爵仍总兵以慰解之不聼丁未诏屏吹斯戬于岭北窜保布哈于甘肃执而与之以伊苏为左丞相庚戌图沁特穆尔陈兵自健徳门入觐帝于延春阁恸哭请罪帝宴赉之加博啰特穆尔太保仍守大同图沁特穆尔为中书平章政事【按博啰特穆尔举兵犯闗□胁储君悖逆己甚太子蓄积私怒结党肆行不复知有君父其罪亦无可解免皆由顺帝平日宴安姑息纪纲不振有以致之伏读通鉴辑覧】
　　【御批上示君道下凛臣子之分名义昭垂谨録识之】辛亥图沁特穆尔军还皇太子至路儿岭诏追及之还宫五月戊辰复命库库特穆尔讨博啰特穆尔东道以白索珠领兵三万守御京师中道以摩该珠展领兵四万西道以闗保领兵五万合击之闗保等兵逼大同博啰特穆尔留兵据守而自率兵与圗沁特穆尔鲁达实复大举向阙六月甲寅白索珠以兵至京师请皇太子西行秋七月丙戌博啰特穆尔
　　前军入居庸关太子亲率兵御于清河伊苏军于昌平军士皆无鬬志太子驰还都城白索珠引兵入平则门丁亥白索珠扈从皇太子出顺承门由雄霸河间取道往冀宁戊子博啰特穆尔驻兵健徳门外与图沁特穆尔鲁达实入见帝于宣文阁庚寅以博啰特穆尔为中书左丞相鲁达实为中书平章政事图沁特穆尔为御史大夫其部属布列省台百司以伊苏为枢宻院事诏谕博啰特穆尔库库特穆尔俱朕股肱视同心膂自今各弃宿忿弼成大勲是月呉王元璋取庐州路八月壬辰朔日有食之壬寅以博啰特穆尔为中书右丞相监修国史节制天下军马乙巳太子至冀宁乙卯张士诚逐达实特穆尔以其弟士信代为江浙行省左丞相南台御史大夫布哈特穆尔不从死之是月博啰特穆尔请诛狎臣图噜特穆尔布达斡尔宻罢三宫不急造作沙汰宦官减省钱粮禁止西畨僧人作佛事九月辛酉朔宦官斯隆尼潜送宫女布呼图出顺承门以达于皇太子是月呉王元璋取中兴及归峡潭衡等路冬十月己未诏谕太子还京师命伊苏鲁达实分道总兵二十五年春正月癸亥封李思齐为许国公己巳呉王元璋取寳庆路守将唐隆道遁走伪汉守将熊天瑞以赣州及韶州南雄降于呉三月庚申皇太子下令于库库特穆尔军中曰博啰特穆尔袭据京师余既受命总都天下诸军恭行显罚少保中书平章政事库库特穆尔躬勒将士分道进兵诸王驸马及陜西平章政事李思齐等各统军马尚其奋义戮力尅期恢复丙寅博啰特穆尔幽皇后奇氏于诸色总管府丁卯命鲁达实拜特穆尔并为御史大夫夏四月庚寅博啰特穆尔逼后还宫取印章伪为后书召太子遣内侍官谔勒哲图持往冀宁后出复幽之乙巳关保等兵进围大同乙邜遂入之五月乙亥呉王元璋破安陆府守将任亮迎战被执己邜呉王元璋破襄阳路六月戊子以黎安道为中书参知政事辛丑湖广行省左丞周文贵复寳庆路乙巳皇后奇氏还宫乙邜以太尉和尼齐为御史大夫是月太子加李思齐邠国公秋七月乙酉博啰特穆尔伏诛图沁特穆尔鲁达实皆北遁丙戌遣使凾博啰特穆尔首徃冀宁召太子还京师大赦黎安道方托克托雷一声皆伏诛八月丁亥朔京城门至是不开者三日珠展摩该军至城外命军士縁城而上碎平则门键以入大掠都市癸邜诏皇太子分调将帅戡定未复郡邑承制用人并准正授丁未皇后鸿吉哩氏崩壬子以洪巴拜特古斯布哈讷哷图并为中书平章政事九月库库特穆尔扈从太子至京师壬午以巴咱尔为太师中书右丞相兼修国史库库特穆尔为太尉中书左丞相録军国重事同监修国史知枢宻院事兼太子詹事是月以方国珍为淮南行省左丞相分省庆元冬十月壬寅以哈喇章为知枢宻院事丁未益王昆都特穆尔枢宻副使观音努擒鲁达实诛之图沁特穆尔以余兵往巴尔斯之地命岭北行省左丞相舒苏及知枢宻院事魏赛音布哈同讨之戊申以资政院使图噜为御史大夫闰月庚申以賔国公五十八为知枢宻院事诏张良弼俞寳孔兴等悉聴库库特穆尔调遣辛未库库库特穆尔河南王代太子亲征总制闗陜晋冀山东迤南一应军马聴便宜行事辛巳以托克托穆尔为中书右丞达实特穆尔为参知政事十一月呉王元璋取泰州十二月乙邜立次皇后奇氏为皇后改奇氏为索隆噶氏癸亥以徳哷苏为中书参知政事是月图沁特穆尔伏诛二十六年春正月己酉以崇政院使博啰实勒为御史大夫壬子以温扎木知枢宻院事是月以萨兰托里为中书左丞相命燕南河南山东陜西河东等处举人会试者増其额数进士及第以下递升官一级二月癸丑朔立河淮永军元帅府于孟津县是月库库特穆尔还河南分立省部以自随调度各处军马陜西张良弼不应三月癸未朔罢洛阳嵩县宣慰司甲午库库特穆尔遣闗保浩尔齐以兵西攻张良弼于鹿台以曼济托克托穆尔知枢宻院事是月呉玉元璋取髙邮府夏主明玉珍卒子升立夏四月呉王元璋取淮安路徐州宿州濠州泗州颍州安丰路五月甲辰以托克托布哈为御史大夫秋七月辛巳朔日有食之甲申以李思齐为太尉丙申库库特穆尔遣朱珍卢旺屯兵河中遣关保浩尔齐合兵渡河会珠展商暠且约李思齐以攻张良弼良弼遣子弟质于思齐合兵拒守闗保等不利思齐请诏和解之八月戊寅以李国鳯为中书左丞陈友定为福建行省平章政事九月甲申李思齐兵下盐井获川贼余继隆诛之礼部侍郎满尚賔吏部侍郎温都尔罕自凤翔还京师先是尚賔等持诏谕思齐开通川蜀道路思齐方兵争不奉诏尚賔等留凤翔一年至是始还丙戌以方国珍为江浙行省左丞相弟国瑛国珉侄明善并为江浙行省平章政事己亥以中书平章政事实勒们为御史大夫冬十月甲子库库特穆尔遣其弟托音特穆尔及摩该谔勒哲等驻兵济南控制山东十一月甲申吴王元璋取湖州路丙申取杭州路及绍兴路辛丑取嘉兴路十二月吴王元璋立宗庙社稷韩林儿卒二十七年春正月庚子呉王元璋取松江府癸卯取沅州路是月李思齐张良弼图鲁卜为会于舍元殿基推李思齐为盟主同拒库库特穆尔二月【按续通考载是年二月朔日食元史本纪失载】庚申以迈珠为云国公七十为中书平章政事伊噜布哈为御史大夫乙丑以詹事伊噜特穆尔为御史大夫夏五月戊寅以空名宣敇下福建行省命平章政事库春陈友定同騐有功者给之癸未福建行宣政院以废寺钱粮由海道送京师乙酉以谔勒哲特穆尔为中书右丞相己亥以温普为中书平章政事辛丑库库特穆尔定拟其所属官员二千六百一十人从之是月李思齐遣张良弼部将郭谦等守黄连寨库库特穆尔部将闗保浩尔齐商暠珠展引兵拔其寨郭谦走会摩该等为变闗保浩尔齐夜遁李思齐遂据长安六月丙午朔日有食之昼晦秋七月李思齐遣许国佐薛穆飞会张良弼图鲁卜兵屯于华隂时命图鲁为陜西行省左丞相思齐不悦遣其部将郑应祥守陜西而自还凤翔八月丙午诏以皇太子总天下兵马其畧曰元良重任职在抚军稽古徴今卓有成宪故察罕特穆尔仗义兴师献功敌忾为国捐躯深可哀悼其子库库特穆尔克继先志用成骏功会太子阿裕实哩达喇计安宗社累请出师朕以国本至重讵宜轻出遂授库库特穆尔总戎重寄畀以王爵俾代其行李思齐张良弼等各怀异见搆兵不己以致盗贼愈炽深遗朕忧况全齐宻迩辇毂傥失早计恐生异图询诸众谋佥谓太子聪明仁孝文武兼资爰命以中书令枢宻使悉总天下兵马诸王驸马各道总兵将吏一应军机政务生杀予夺事无轻重如出朕裁其库库特穆尔总领本部军马自潼关以东肃清江淮李思齐总统本部军马自凤翔以西进取川蜀以少保图噜为陜西行省左丞相本省驻劄总本部及张良弼孔兴图鲁卜各军进取襄樊王信本部军马固守信地别聴调遣诏书到日汝等悉宜洗心涤虑同济时艰诏书虽下而太子不果行库库特穆尔亦不奉命于是其部将关保摩该等皆叛庚戌摩该杀卫辉守御官徐仁辅彰徳守御官范国英引军至清化欲袭怀庆闻库库有备遂还彰徳乃上疏列其罪状于朝诏以库库特穆尔不遵君命宜黜其兵权就令摩该讨之辛亥特穆尔布哈进封淮王壬子为皇太子立大抚军院癸丑封太师巴咱尔永平王甲寅以右丞相谔勒哲特穆尔翰林承旨达尔玛并知大抚军院事辛酉以谔勒哲特穆尔仍前少师知枢宻院事伊苏仍前太保中书右丞相特哩特穆尔以太尉为添设中书左丞相壬申命特哩特穆尔仍前太尉左丞相为知大抚军院事中书右丞陈敬伯为中书平章政事九月丁丑以兵起迤南百姓供给繁重免真定河南陜西山东冀宁等处今年田租之半其余杂泛一切住罢辛巳呉王元璋取平江路执张士诚以归乙酉呉王元璋取通州丁亥取无锡州己丑诏伊苏以中书右丞相分省山东萨兰托哩以中书左丞相分省大同己亥命特哩特穆尔提调端本堂及领经筵事辛丑呉王元璋取台州路时台州温州庆元三路皆方国珍所据冬十月甲辰朔摩该以兵入山西定盂州忻州下崞州遂攻真定诏伊苏自河间以兵会摩该取真定不克命伊苏还河间摩该还彰徳乙巳皇太子奏以淮南行省平章政事王信为山东行省平章政事兼知行枢宻院事立中书分省于真定路丙午加司徒淮南行省平章政事王宣为沂国公壬子落库库特穆尔太中书左丞相并诸兼领职事仍前河南王以汝州为其食邑其弟托音特穆尔以集贤学士同居河南其帐前诸军索珠浩尔齐统之河南诸军李克彝统之关保仍统本部诸军山东诸军伊苏统之山西诸军萨兰托里统之河北诸军摩该统之大赦甲寅以浩尔齐为中书平章政事乙丑以集贤大学士丁好礼为中书添设平章政事丙寅平章内史关保封许国公己巳呉王元璋取温州十一月壬午取沂州守臣王信遁癸未取庆元路方国珍迎降丙戌以平章政事伊噜特穆尔知枢宻院事谔勒哲特穆尔平章政事巴延特穆尔徳哷苏并知抚军院事戊子呉王元璋取峄州乙未以知枢宻院事摩该为中书平章政事太尉中书左丞相特哩特穆尔为抚军院使丁酉命关保分省于晋宁辛丑呉王元璋取益都路平章政事巴拜降宣慰使布延布哈总管胡濬知院张俊皆死之十二月癸卯朔日有食之丁未呉王元璋取般阳路戊申取济宁路陈秉直遁乙酉取莱州遂取济南及东平路丁巳入杉关取邵武路庚申以杨诚陈秉直并为国公中书平章政事甲子命右丞相伊苏等会杨诚陈秉直巴延布哈俞胜各部军同守山东又命关保往援山东丙寅以章嘉为中书参知政事庚午呉王元璋由海道取福州守臣平章政事库库遁行宣政院使托尔死之是月诏陜西行省左丞相圗噜总统张良弼圗鲁卜孔兴等军以李思齐为副总统守关中仍令图鲁卜孔兴等出潼关渡河合势东行共勤王事思齐等不奉命是嵗诏分潼关以西属李思齐以东属库库特穆尔各罢兵还镇于是闗保退屯潞州商暠留屯潼闗
　　二十八年春正月壬申朔皇太子命关保固守晋宁总统诸军以中书平章政事巴延特穆尔为御史大夫乙亥呉王朱元璋即皇帝位于建康国号曰明建元洪武是月明兵取建宁延平二路陈友定被执二月壬寅朔削库库特穆尔爵邑令圗噜李思齐等讨之【按明史库库特穆尔传顺帝削库库太中书大丞相令以河南王就食邑汝南分其军诸将库库既受诏即退军驻泽州其部将关保亦叛归于朝朝廷知库库势孤乃诏李思齐等东出关合兵攻之库库愤甚引兵据太原尽杀朝廷所置官吏于是下诏尽削其官爵令诸军四面讨之元史本纪俱畧之】癸丑明兵取东昌路守将申荣王辅元死之丙辰库库特穆尔自泽州退守晋宁关保守泽潞二州与摩该军合己未明兵取寳庆路甲子汀州路总管陈谷珍以城降于明丙寅明兵取棣州是月明兵至河南李思齐张良弼等解兵西还诏知枢宻院事托和齐平章政事魏赛音布哈进攻晋宁兴化泉漳潮四路皆降于明三月明兵取河南李思齐张良弼会兵驻潼闗明兵攻入之思齐奔凤翔明兵又取永惠二路夏四月辛丑朔取英徳州戊申取广州路又取嵩陜汝等州五月庚午朔取道州李克彞弃河南城奔陜西推李思齐为总兵驻兵岐山是月李思齐部将和琳台托克托张意据盩厔商暠据武功李克彞据岐山任从政据陇州六月癸丑明兵取全郴梧藤浔诸州贵象鬰林等郡及静江路是月广西诸郡县皆附于明秋七月乙亥摩该关保以兵攻晋宁是月李思齐会李克彞商暠张意图鲁卜等于鳯翔海南海北诸郡县皆降于明闰月己亥朔库库特穆尔与摩该闗保战败之擒闗保摩该遣其断事官以闻诏闗保摩该间谋搆兵可依军法处治关保摩该皆被杀辛丑明兵取卫辉路癸卯取彰徳路乙巳左江右江诸路皆降于明丁未明兵取广平路丁巳罢大抚军院诛知大抚军院事巴延特穆尔等诏复命库库特穆尔仍前河南王太傅中书左丞相统领见部军马由中道直抵彰徳卫辉太保中书右丞相伊苏统率大军经由东道水陆并进少保陜西行省左丞相图噜统率关陜诸军东出潼关攻取河洛太尉平章政事李思齐统率军马南出七盘金商克复汴洛四道进兵掎角勦捕毋分彼此秦国公平章知枢宻院温普平章索珠等军东西布列乘机扫殄太尉辽阳左丞相额森布哈郡王知枢宻院和逊等军捍御海口藩屏畿辅皇太子阿裕实哩逹喇悉总天下兵马裁决庻务具如前诏甲子库库特穆尔自晋宁退守冀宁明兵至通州知枢宻院事巴延特穆尔力战被擒死之左丞相实勒们传诏令太常礼仪院使鄂勒欢等奉太庙列室神主与皇太子同北行乙丑始罢内府兴造诏淮王特穆尔布哈监国庆通为中书左丞相同守京城丙寅帝御清宁殿集三宫后妃皇太子皇太子妃同议避兵北行左丞相实勒们及知枢宻院事答斯宦者赵巴延布哈等谏以为不可不聴巴延布哈恸哭曰天下者世祖之天下陛下当以死守奈何弃之臣等愿率军民及诸集赛台出城拒战愿陛下固守京城卒不聴夜半帝开健徳门北去陈祖仁为乱军所害八月庚午【元史作庚申按明兵入京城鸿猷録载系八月二日事以上文闰七月己亥朔推之应作庚午方与干支合谨改】明兵入京城元亡特穆尔布哈庆通丁敬可郭允中死之后一年帝驻于应昌府又一年四月丙戌殂年五十一太尉谔勒哲院使观音努奉梓宫北葬五月癸卯明兵袭应昌府皇孙宻廸哩巴拉及后妃并寳玉皆被获太子阿裕实哩达喇从十数骑遁明主以帝知顺天命退避而去特加号曰顺帝封宻廸哩巴拉为崇礼侯【歴代建元考云顺帝驻应昌一年而殂国人諡曰惠宗太子嗣立改元宣光凡十一年諡曰昭宗按髙丽史云顺帝北走驻应昌太子阿裕实哩达拉嗣立从和琳改元宣光称北元时洪武十年也明年斗察酬特穆尔立北元遣使告髙丽继又以改元天元告则继顺帝而建元者非止宣光矣　朔漠图考云洪武元年八月明兵取燕都元主携歴代传国玺遁出塞三年殂于应昌太子阿裕实哩达喇称帝于汉北传位于子特古斯持穆尔后为其下伊苏岱尔所弑其臣复立衮特穆尔为汗建文三年殂以果勒齐为汗永乐改元屡遣书招谕不服八年车驾亲征至鄂诺河十二年再征追至图抗河二十年三征次杀虎原会部长阿噜台弑其主布尼雅实哩而自立数侵塞上宣德九年为威喇特部所败阿噜台走死部落尽□散威喇特乃遣使入朝献传国玺防读通鉴辑覧御批云顺帝岀塞北去固未尝失帝号而子孙相继称汗与】
　　【明代相终始至我朝破察哈尔林丹汗而元始灭然史家于是年即大书元亡以其失统系而逺避正也】
　　【圣训煌煌允为史家□□谨録识之】
　　顺帝元统二年至元六年至正二十八年凡三十六年
　　右元十四主合一百六十三年








　　钦定续通志卷七十
&lt;史部,别史类,钦定续通志&gt;
　　钦定四库全书
　　钦定续通志卷七十一
　　后妃传【一】
　　唐【一】
　　【臣】等谨按郑樵通志帝纪之后次以后妃传自汉迄隋宫壸之鉴备焉厥后史家著作互有异同旧唐书列武后于帝纪新书则纪传兼收五代史立家人传后妃与宗室同科宋尊杜太后于卷首而辽金并溯先代金史又载睿宗显宗诸后元史沿晋宋及旧唐书详载册命义例固殊矣今裒辑后传彚爲一编正其体例郑志吕后传仍班书则武后宜存传也郑志后妃宗室分传则家人传宜忻也郑志不载先代及王妃则辽金二史有可节也郑志不録晋宋以下册命则元史骈俪诸文可删也至公主传郑志唯后汉有之兹据旧史所有并加采辑各附于后传之后自唐而下宫闱之事治忽之原可以观矣
　　高祖太穆窦皇后　　太宗文德长孙皇后
　　徐贤妃　　　　　　高宗废后王氏【萧良娣】
  </div>
  <div class="pagination">
   <a href="钦定续通志_page24.html">
    上一页
   </a>
   <span>
    ...
   </span>
   <a href="钦定续通志_page20.html">
    20
   </a>
   <a href="钦定续通志_page21.html">
    21
   </a>
   <a href="钦定续通志_page22.html">
    22
   </a>
   <a href="钦定续通志_page23.html">
    23
   </a>
   <a href="钦定续通志_page24.html">
    24
   </a>
   <span class="current-page">
    25
   </span>
   <a href="钦定续通志_page26.html">
    26
   </a>
   <a href="钦定续通志_page27.html">
    27
   </a>
   <a href="钦定续通志_page28.html">
    28
   </a>
   <a href="钦定续通志_page29.html">
    29
   </a>
   <a href="钦定续通志_page30.html">
    30
   </a>
   <span>
    ...
   </span>
   <a href="钦定续通志_page26.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
