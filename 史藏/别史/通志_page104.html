<!DOCTYPE html>
<html>
 <head>
  <meta charset="utf-8"/>
  <title>
   通志 - 第 104 页/共 155 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   通志 - 第 104 页/共 155 页
  </h1>
  <div class="content">
   战国
　　田单　鲁仲连苏秦　【苏代苏厉】张仪【陈轸犀首】商鞅　樗里疾　甘茂【向夀甘罗】魏冉　白起　王翦　范雎蔡泽
　　田单者齐诸田疏属也湣王时单为临菑市掾不见知及燕使乐毅伐破齐齐湣王出奔已而保莒城燕师长驱平齐而田单走安平令其宗人尽断其车轴末而傅鐡笼已而燕军攻安平城壊齐人走争涂以轊折车败为燕所虏唯田单宗人以鐡笼故得脱东保即墨燕既尽降齐城唯独莒即墨不下燕军闻齐王在莒并兵攻之淖齿既杀湣王于莒因坚守距燕军数年不下燕引兵东围即墨即墨大夫出与战败死城中相与推田单曰安平之战田单宗人以鐡笼得全习兵立以为将军以即墨距燕顷之燕昭王卒惠王立与乐毅有隙田单闻之乃纵反间于燕宣言曰齐王已死城之不拔者二耳乐毅畏诛而不敢归以伐齐为名实欲连兵南面而王齐齐人未附故且缓攻即墨以待其事齐人所惧唯恐他将之来即墨残矣燕王以为然使骑劫代乐毅乐毅因归赵燕人士卒忿而田单乃令城中人食必祭其先祖于庭飞鸟悉翔舞城中下食燕人怪之田单因宣言曰神来下教我乃令城中人曰当有神人为我师有一卒曰臣可以为师乎因反走田单乃起引还东乡坐师事之卒曰臣欺君诚无能也田单曰子勿言也因师之毎出约束必称神师乃宣言曰吾唯惧燕军之劓所得齐卒置之前行与我战即墨败矣燕人闻之如其言城中人见齐诸降者尽劓皆怒坚守唯恐见得单又纵反闲曰吾惧燕人掘吾城外冡墓僇先人可为寒心燕军尽掘垄墓烧死人即墨人从城上望见皆涕泣其欲出战怒自十倍田单知士卒之可用乃身操版插与士卒分功妻妾编于行伍之间尽散饮食飨士令甲卒皆伏使老弱女子乗城遣使约赂于燕燕军皆呼万嵗田单又收民金得千镒令即墨富豪遗燕将曰即墨即降愿无虏掠吾族家妻妾令安堵燕将大喜许之燕军由此益懈田单乃收城中得千余牛为绛缯衣画以五彩龙文束兵刃于其角而灌脂束苇于尾烧其端凿城数十穴夜纵牛壮士五千人随其后牛尾热怒而奔燕军燕军夜大惊牛尾炬火光明燿燕军视之皆龙文所触尽死伤五千人因衘枚击之而城中鼓噪从之老弱皆击铜噐为声声动天地燕军大骇败走齐人遂夷杀其将骑刼燕军扰乱奔走齐人追亡逐北所过城邑皆畔燕而归田单兵日益多乗胜燕日败亡卒至河上而齐七十余城皆复为齐初淖齿之杀湣王也莒人求湣王子法章得之太史嬓之家为人灌园嬓女怜而善遇之后法章私以情告女女遂与通及莒人共立法章为齐王以莒距燕而太史氏女遂为后所谓君王后也燕之初入齐闻画邑人王蠋贤令军中曰环画邑三十里无入以王蠋之故已而使人谓蠋曰齐人多髙子之义吾以子为将封子万家蠋固谢燕人曰子不聼吾引三军而屠画邑王蠋曰忠臣不事二君贞女不更二夫齐王不聼臣谏故退而耕于野国既破亡吾不能存今又劫之以兵为君将是助桀为虐也与其生而义固不如烹遂经其颈于树枝自奋絶脰而死齐亡大夫闻之曰王蠋布衣也义不北面于燕况在位食禄者乎乃相聚如莒求立防王田单迎防王于莒入临菑聼政防王封田单号曰安平君
　　鲁仲连者齐人也好竒伟俶傥之画策而不肯仕宦任职好持高节游于赵赵孝成王时而秦王使白起破赵长平之军前后四十余万秦兵遂东围邯郸赵王恐诸侯之救兵莫敢击秦军魏安厘王使将军晋鄙救赵畏秦止于荡隂不进魏王使客将军新垣衍间入邯郸因平原君谓赵王曰秦所为急围赵者前与齐湣王争彊为帝已而复归帝今齐湣王已益弱方今唯秦雄天下此非必贪邯郸其意欲复求为帝赵诚发使尊秦昭王为帝秦必喜罢兵去平原君犹豫未有所决此时鲁仲连适游赵防秦围赵闻魏将欲令赵尊秦为帝乃见平原君曰事将奈何平原君曰胜也何敢言事前亡四十万之众于外今又内围邯郸而不能去魏王使客将军新垣衍令赵帝秦今其人在是胜也何敢言事鲁仲连曰吾始以君为天下之贤公子也吾乃今然后知君非天下之贤公子也梁客新垣衍安在吾请为君责而归之平原君曰胜请为绍介而见之于先生平原君遂见新垣衍曰东国有鲁仲连先生者今其人在此胜请为绍介交之于将军新垣衍曰吾闻鲁仲连先生齐国之髙士也衍人臣也使事有职吾不愿见鲁仲连先生平原君曰胜既已泄之矣新垣衍许诺鲁仲连见新垣衍而无言新垣衍曰吾视居此围城之中者皆有求于平原君者也今吾观先生之玉貎非有求于平原君者也曷为乆居此围城之中而不去鲁仲连曰世以鲍焦为无从颂而死者皆非也众人不知则为一身彼秦者弃礼义而上首功之国也权使其士虏使其民彼即肆然而为帝过而为政于天下则连有蹈东海而死耳吾不忍为之民也所为见将军者欲以助赵也新垣衍曰先生助之将奈何鲁仲连曰吾将使梁及燕助之齐楚则固助之矣新垣衍曰燕则吾请以从矣若乃梁者则吾乃梁人也先生恶能使梁助之鲁仲连曰梁未睹秦称帝之害故耳使梁睹秦称帝之害则必助赵矣新垣衍曰秦称帝之害何如鲁仲连曰昔者齐威王尝为仁义矣率天下诸侯而朝周周贫且微诸侯莫朝而齐独朝之居嵗余周烈王崩齐后往周怒赴于齐曰天崩地坼天子下席东藩之臣田齐后至则斮齐威王勃然怒曰叱嗟而母婢也卒为天下笑故生则朝周死则叱之诚不忍其求也彼天子固然其无足怪新垣衍曰先生独不见夫仆乎十人而从一人者寜力不胜而智不若邪畏之也鲁仲连曰呜呼梁之比于秦若仆邪新垣衍曰然鲁仲连曰吾将使秦王烹醢梁王新垣衍怏然不悦曰噫嘻亦太甚矣先生之言也又恶能使秦王烹醢梁王鲁仲连曰固也吾将言之昔者九侯鄂侯文王纣之三公也九侯有子而好献之于纣纣以为恶醢九侯鄂侯争之彊辩之疾故脯鄂侯文王闻之喟然而叹故拘之牖里之库百日欲令之死曷为与人俱称王卒就脯醢之地齐湣王将之鲁夷维子为执策而从谓鲁人曰子将何以待吾君鲁人曰吾将以十太牢待子之君夷维子曰安取礼而来吾君彼吾君者天子也天子廵狩诸侯辟舍纳筦籥摄袵抱机视膳于堂下天子已食乃退而聼朝也鲁人投其籥不果纳不得入于鲁将之薛假途于邹当是时邹君死湣王欲入吊夷维子谓邹之孤曰天子吊主人必将倍殡棺设北面于南方然后天子南面吊也邹之羣臣曰必若此吾将伏剑而死固不敢入于邹邹鲁之臣生则不得事养死则不得赙襚然且欲行天子之礼于邹鲁邹鲁之臣不果纳今秦万乘之国也梁亦万乗之国也俱据万乘之国各有称王之名睹其一战而胜欲从而帝之是使三晋之大臣不如邹鲁之仆妾且秦无已而帝则且变易诸侯之大臣彼将夺其所不肖而与其所贤夺其所憎而与其所爱彼又将使其子女谗妾为诸侯妃姬处梁之宫梁主安得晏然而已乎而将军又何以得故宠乎于是新垣衍起再拜谢曰始以先生为庸人吾乃今日知先生为天下之士也吾请出不敢复言帝秦秦将闻之为却军五十里适防魏公子无忌夺晋鄙军以救赵击秦军秦军遂引而去于是平原君欲封鲁连鲁连辞譲使者三终不肯受平原君乃置酒酒酣起前以千金为鲁连夀鲁连笑曰所谓贵于天下之士者为人排患释难解纷乱而无取也即有取者是商贾之事也而连不忍为也遂辞平原君而去终身不复见其后二十余年燕将攻下聊城聊城人或谗之燕燕将惧诛因保守聊城不敢归齐田单攻聊城嵗余士卒多死而聊城不下鲁连乃为书约之矢以射城中遗燕将书曰吾闻之智者不倍时而弃利勇士不怯死而灭名忠臣不先身而后君今公行一朝之忿不顾燕王之无臣非忠也杀身亡聊城而威不信于齐非勇也功败名灭后世无称焉非智也三者世主不臣说士不载故智者不再计勇士不怯死今死生荣辱贵贱尊卑此时不再至愿公详计而无与俗同且楚攻齐之南阳魏攻平陆而齐无南面之心以为亡南阳之害小不如得济北之利大故定计审处之今秦人下兵魏不敢东面衡秦之势成楚国之形危齐弃南阳断右壌定济北计犹且为之也且夫齐之必决于聊城公勿再计今楚魏交退于齐而燕救不至以全齐之兵无天下之规与聊城共据期年之敝则臣见公之不能得也且燕国大乱君臣失计上下迷惑栗腹以十万之众五折于外以万乗之国被围于赵壌削主困为天下戮笑国敝而祸多民无所归心今公又以敝聊之民距全齐之兵是墨翟之守也食人炊骨士无反外之心是孙膑兵也能见于天下虽然为公计者不如全车甲以报于燕车甲全而归燕燕王必喜身全而归于国士民如见父母交游攘臂而议于世功业可明上辅孤主以制羣臣下养百姓以资说士矫国更俗功名可立也亡意亦捐燕弃世东游于齐乎裂地定封富比乎陶卫世世称孤与齐乆存又一计也此两计者显名厚实也愿君详计而审处一焉且吾闻之规小节者不能成荣名恶小耻者不能立大功昔者管夷吾射桓公中其钩簒也遗公子纠不能死怯也束缚桎梏辱也若此三行者世主不臣而乡里不通乡使管子幽囚而不出身死而不反于齐则亦名不免为辱人贱行矣臧获且羞与之同名矣况世俗乎故管子不耻身在缧絏之中而耻天下之不治不耻不死公子纠而耻威之不信于诸侯故兼三行之过而为五霸首名髙天下而光烛邻国曹子为鲁将三战三北而亡地五百里即使曹子计不反顾议不还踵刎而死则亦名不免为败军禽将矣曹子弃三北之耻而退与鲁君计桓公朝天下防诸侯曹子以一剑之任枝桓公之心于坛坫之上顔色不变辞气不悖三战之所亡一朝而复之天下震动诸侯惊骇威加吴越若此二士者非不能成小亷而行小节也以为杀身亡躯絶世灭后功名不立非智也故去感忿之怨立终身之名弃忿悁之节定累世之功是以业与三王争流而名与天壌相弊也愿公择一而行之燕将见鲁连书泣三日犹豫不能自决欲归燕已有隙恐诛欲降齐所杀虏于齐甚众恐已降而后见辱喟然叹曰与人刃我寜自刃乃自杀聊城乱田单遂屠聊城归而言鲁连欲爵之鲁连逃隠于海上曰吾与富贵而诎于人寜贫贱而轻世肆志焉
　　苏秦者周雒阳人也东事师于齐而习之于鬼谷先生出游数嵗大困而归兄弟嫂妹妻妾窃皆笑之曰周人之俗治产业力工商逐什二以为务今子释本而事口舌困不亦宜乎苏秦闻之而慙自伤乃闭室不出出其书徧观之曰夫士业已屈首受书而不能以取尊荣虽多亦奚以为于是得周书隂符伏而读之期年以出揣摩曰此可以说当世之君矣求说周显王显王左右素习知苏秦皆少之弗信乃西至秦秦孝公卒说惠王曰秦四塞之国被山帯渭东有闗河西有汉中南有巴蜀北有代马此天府也以秦士民之众兵法之教可以吞天下称帝而治秦王曰毛羽未成不可以髙蜚文理未明不可以并兼方诛商鞅疾辩士弗用乃东之赵赵肃侯令其弟成为相号奉阳君奉阳君弗说之去游燕嵗余而后得见说燕文侯曰燕东有朝鲜辽东北有林胡楼烦西有云中九原南有嘑沱易水地方二千余里帯甲数十万车六百乗骑六千匹粟支数年南有碣石鴈门之饶北有枣栗之利民虽不佃作而足于枣栗矣此所谓天府者也夫安乐无事不见覆军杀将无过燕者大王知其所以然乎夫燕之所以不犯寇被甲兵者以赵之为蔽其南也秦赵五战秦再胜而赵三胜秦赵相毙而王以全燕制其后此燕之所以不犯寇也且夫秦之攻燕也逾云中九原过代上谷弥地数千里虽得燕城秦计固不能守也秦之不能害燕亦明矣今赵之攻燕也发号出令不至十日而数十万之军军于东垣矣渡嘑沱渉易水不至四五日而距国都矣故曰秦之攻燕也战于千里之外赵之攻燕也战于百里之内夫不忧百里之患而重千里之外计无过于此者是故愿大王与赵从亲天下为一则燕国必无患矣文侯曰子言则可然吾国小西逼彊赵南近齐齐赵彊国也子必欲合从以安燕寡人请以国从于是资苏秦车马金帛以至赵而奉阳君已死即因说赵肃侯曰天下卿相人臣及布衣之士皆髙贤君之行义皆愿奉教陈忠于前之日乆矣虽然奉阳君妬君而不任事是以宾客游士莫敢自尽于前者今奉阳君捐舘舍君乃今复与士民相亲也臣故敢进其愚虑窃为君计者莫若安民无事且无庸有事于民也安民之本在于择交择交而得则民安择交而不得则民终身不安请言外患齐秦为两敌而民不得安倚秦攻齐而民不得安倚齐攻秦而民不得安故夫谋人之主伐人之国常苦出辞断絶人之交也愿君慎勿出于口请别白黑所以异隂阳而已矣君诚能聼臣燕必致防裘狗马之地齐必致鱼盐之海楚必致橘柚之园韩魏中山皆可使致汤沐之奉而贵戚父兄皆可以受封侯夫割地包利五伯之所以覆军禽将而求也封侯贵戚汤武之所以放弑而争也今君高拱而两有之此臣之所以为君愿也今大王与秦则秦必弱韩魏与齐则齐必弱楚魏魏弱则割河外韩弱则効宜阳宜阳効则上郡絶河外割则道不通楚弱则无援此三策者不可不孰计也夫秦下轵道则南阳危劫韩包周则赵氏自操兵据卫取淇卷则齐必入朝秦秦欲已得乎山东则必举兵而向赵矣秦甲渡河逾漳据番吾则兵必战于邯郸之下矣此臣之所为君患也当今之时山东之建国莫彊于赵赵地方二千余里帯甲数十万车千乗骑万匹粟支数年西有常山南有河漳东有清河北有燕国燕固弱国不足畏也秦之所害于天下者莫如赵然而秦不敢举兵伐赵者何也畏韩魏之议其后也然则韩魏赵之南蔽也秦之攻韩魏也无有名山大川之限稍蚕食之傅国都而止韩魏不能支秦必入臣于秦秦无韩魏之规则祸必中于赵矣此臣之所为君患也臣闻尧无三夫之分舜无咫尺之地以有天下禹无百人之聚以王诸侯汤武之士不过三千车不过三百乗卒不过三万立为天子诚得其道也是故明主外料其敌之彊弱内度其士卒贤不肖不待两军相当而胜败存亡之机固已判于胷中矣岂揜于众人之言而以防防决事哉臣窃以天下之地图案之诸侯之地五倍于秦料度诸侯之卒十倍于秦六国为一并力西乡而攻秦秦必破矣今西面而事之见臣于秦夫破人之与见破于人也臣人之与见臣于人也岂可同日而论哉夫衡人者皆欲割诸侯之地以予秦秦成则高台榭羙宫室听竽瑟之音前有楼闗轩辕后有长姣羙人国被秦患而不与其忧是故夫衡人日夜务以秦权恐愒诸侯以求割地故愿大王孰计之也臣闻明主絶疑去谗屏流言之迹塞朋党之门故尊主广地彊兵之计臣得陈忠于前矣故窃为大王计莫如一韩魏齐楚燕赵以从亲以畔秦令天下之将相防于洹水之上通质刳白马而盟要约曰秦攻楚齐魏各出锐师以佐之韩絶其粮道赵渉河漳燕守常山之北秦攻韩魏则楚絶其后齐出锐师而佐之赵渉河漳燕守云中秦攻齐则楚絶其后韩守成臯魏塞其道赵渉河愽闗燕出锐师以佐之秦攻燕则赵守常山楚军武闗齐渉勃海韩魏皆出锐师以佐之秦攻魏则韩守宜阳楚军武闗魏军河外齐渉清河燕出锐师以佐之诸侯有不如约者以五国之兵共伐之六国从亲以宾秦则秦甲必不敢出于函谷以害山东矣如此则霸王之业成矣赵王曰寡人年少立国日浅未尝得闻社稷之长计也今上客有意存天下安诸侯寡人敬以国从乃饰车百乗黄金千镒白璧百防锦绣千纯以约诸侯是时周天子致文武之胙于秦恵王恵王使犀首攻魏禽将龙贾取魏之雕隂且欲东兵苏秦恐秦兵之至赵也乃激怒张仪入之于秦于是说韩宣恵王曰韩北有巩成臯之固西有宜阳商版之塞东有宛穰洧水南有陉山地方九百余里帯甲数十万天下之彊弓劲弩皆从韩出谿子少府时力距来者皆射六百歩之外韩卒超足而射百发不暇止逺者括蔽洞胷近者镝弇心韩卒之剑防皆出于防山棠谿墨阳合赙邓师宛冯龙渊太阿皆陆断牛马水鹄鴈当敌则斩坚甲鐡幕革抉防芮无不毕具以韩卒之勇被坚甲蹠劲弩帯利剑一人当百不足言也夫以韩之劲与大王之贤乃西面事秦交臂而服羞社稷而为天下笑无大于此者矣是故愿大王熟计之且王事秦秦必求宜阳成臯今兹効之眀年又复求割地与则无地以给之不与则弃前功而受后祸且大王之地有尽而秦之求无已以有尽之地而逆无已之求此所谓市怨结祸者也不战而地已削矣臣闻鄙谚曰寜为鸡口无为牛后今西面交臂而臣事秦何异于牛后乎夫以大王之贤挟彊韩之兵而有牛后之名臣窃为大王羞之于是韩王勃然作色攘臂瞠目按剑仰天太息曰寡人虽不肖必不能事秦今主君诏以赵王之教敬奉社稷以从又说魏防王曰大王之地南有鸿沟陈汝南许郾昆阳召陵舞阳新都新郪东有淮颍煮枣无胥西有长城之界北有河外卷衍酸枣地方千里地名虽小然而田舍庐庑之数曾无所刍牧人民之众车马之多日夜行不絶殷殷若有三军之众臣窃量大王之国不下楚然衡人怵王交彊虎狼之秦以侵天下卒有秦患不顾其祸夫挟彊秦之势以内劫其主罪无过此者魏天下之彊国也王天下之贤主也今乃有意西面而事秦称东藩筑帝宫受冠帯祠春秋臣窃为大王耻之臣闻越王句践敝卒三千人禽夫差于干遂武王卒三千人革车三百乗制纣于牧野岂其士卒众哉诚能奋其威也今窃闻大王之卒武士二十万苍头二十万奋击二十万厮徒十万车六百乗骑五千匹此其过越王句践武王逺矣今乃聼于羣臣之说而欲臣事秦夫事秦必割地以効实故兵未用而国已亏矣凡羣臣之言事秦者皆奸人非忠臣也夫为人臣割其主之地以求外交偷取一时之功而不顾其后破公家而成私门外挟彊秦之势以内劫其主以求割地愿大王熟察之周书曰緜緜不絶蔓蔓奈何毫厘不伐将用斧柯前虑不定后有大患将奈之何大王诚能聼臣六国从亲专心并力壹意则必无彊秦之患故敝邑赵王使臣効愚计奉明约在大王之诏诏之魏王曰寡人不肖未尝得闻明教今主君以赵王之诏诏之敬以国从因东说齐宣王曰齐南有泰山东有琅邪西有清河北有勃海此所谓四塞之国也齐地方二千余里帯甲数十万粟如邱山三军之良五家之兵进如锋矢战如雷霆解如风雨即有军役未尝倍泰山絶清河渉勃海也临菑之中七万户臣窃度之不下户三男子三七二十一万不待发于逺县而临菑之卒固已二十一万矣临菑甚富而实其民无不吹竽鼓瑟弹琴击筑鬭鸡走狗六愽蹋鞠者临菑之涂车毂击人肩摩连袵成帷举袂成幕挥汗成雨家殷人足志髙气扬夫以大王之贤与齐之彊天下莫能当今乃西面而事秦臣窃为大王羞之且夫韩魏之所以重畏秦者为与秦接境壤界也兵出而相当不出十日而战胜存亡之机决矣韩魏战而胜秦则兵半折四境不守战而不胜则国已危亡随其后是故韩魏之所以重与秦战而轻为之臣也今秦之攻齐则不然倍韩魏之地过卫阳晋之道径乎亢父之险车不得方轨骑不得比行百人守险千人不敢过也秦虽欲深入则狼顾恐韩魏之议其后也是故恫疑虚喝骄矜而不敢进则秦之不能害齐亦明矣夫不深料秦之无奈齐何而欲西面而事之是羣臣之计过也今无臣事秦之名而有彊国之实臣是故愿大王少留意计之齐王曰寡人不敏僻逺守海穷道东境之国也未尝得闻余教今足下以赵王之诏诏之敬以国从乃西南说楚威王曰楚天下之彊国也王天下之贤主也西有黔中巫郡东有夏州海阳南有洞庭苍梧北有陉塞郇阳地方五千余里帯甲百万车千乗骑万匹粟支十年此霸王之资也夫以楚之彊与王之贤天下莫能当也今乃欲西面而事秦则诸侯莫不西面而朝于章台之下矣秦之所害莫如楚楚彊则秦弱秦彊则楚弱其势不两立故为大王计莫如从亲以孤秦大王不从秦必起两军一军出武闗一军入黔中则鄢郢动矣臣闻治之其未乱也为之其未有也患至而后忧之则无及已故愿大王早熟计之大王诚能聼臣臣请令山东之国奉四时之献以承大王之明诏委社稷奉宗庙练士厉兵在大王之所用之大王诚能用臣之愚计则韩魏齐燕赵卫之妙音羙人必充后宫燕代橐驼良马必实外廐故从合则楚王衡成则秦帝今释霸王之业而有事人之名臣窃为大王不取也夫秦虎狼之国也有吞天下之心秦天下之仇讐也衡人皆欲割诸侯之地以事秦此所谓养仇而奉讐者也夫为人臣割其主之地以外交彊虎狼之秦以侵天下卒有秦患不顾其祸夫外挟彊秦之威以内劫其主以求割地大逆不忠无过此者故从亲则诸侯割地以事楚衡合则楚割地以事秦此两防者相去逺矣二者大王何居焉故敝邑赵王使臣效愚计奉明约在大王诏之楚王曰寡人之国西与秦接境秦有举巴蜀并汉中之心秦虎狼之国不可亲也而韩魏廹于秦患不可与深谋与深谋恐反人以入于秦故谋未发而国已危矣寡人自料以楚当秦不见胜也内与羣臣谋不足恃也寡人卧不安席食不甘味心揺揺然如悬旌而无所终薄今主君欲一天下收诸侯存危国寡人谨奉社稷以从于是六国从合而并力焉苏秦为从约长并相六国北报赵王乃行过雒阳车骑辎重诸侯各发使送之甚众拟于王者周显王闻之恐惧除道使人郊劳苏秦之昆弟妻嫂侧目不敢仰视俯伏侍取食苏秦笑谓其嫂曰何前倨而后恭也嫂委蛇蒲伏以面掩地而谢曰见季子位髙金多也苏秦喟然叹曰此一人之身富贵则亲戚畏惧之贫贱则轻易之况众人乎且使我有雒阳负郭田二顷吾岂能佩六国相印乎于是散千金以赐宗族朋友初苏秦之燕贷百钱为资及得富贵以百金偿之徧报诸所尝见徳者其从者有一人独未得报乃前自言苏秦曰我非忘子子之与我至燕再三欲去我易水之上方是时我困故望子深是以后子子今亦得矣苏秦既约六国从亲归赵赵肃侯封为武安君乃投从约书于秦秦兵不敢闚函谷闗十五年其后秦使犀首欺齐魏与共伐赵欲败从约齐魏伐赵赵王譲苏秦苏秦恐请使燕必报齐苏秦去赵而从约皆解秦惠王以其女为燕太子妇是嵗文侯卒太子立是为燕易王易王初立齐宣王因燕丧伐燕取十城易王谓苏秦曰往日先生至燕而先王资先生见赵遂约六国从今齐先伐赵次至燕以先生之故为天下笑先生能为燕得侵地乎苏秦大慙曰请为王取之苏秦见齐王再拜俯而庆仰而吊齐王曰是何庆吊相随之速也苏秦曰臣闻饥人所以饥而不食乌喙者为其愈充腹而与饿死同患也今燕虽弱小即秦王之少壻也大王利其十城而长与彊秦为仇今使弱燕为鴈行而彊秦敝其后以招天下之精兵食乌喙之类也齐王愀然变色曰然则奈何苏秦曰臣闻古之善制事者转祸为福因败为功大王诚能聼臣计即归之十城燕无故而得十城必喜秦王知以己之故而归燕之十城亦必喜此所谓弃仇讐而得石交者也夫燕秦俱事齐则大王号令天下莫敢不聼是王以虚辞附秦以十城取天下此霸王之业也王曰善于是乃归燕之十城人有毁苏秦者曰左右卖国反覆之臣也将作乱苏秦恐得罪归而燕王不复官也苏秦见燕王曰臣东周之鄙人也无有分寸之功而王亲拜之于庙而礼之于廷今臣为王却齐之兵而攻得十城宜以益亲今来而王不官臣者人必有以不信伤臣于王者臣之不信王之福也臣闻忠信者所以自为也进取者所以为人也且臣之说齐王曾非欺之也臣弃老母于东周固去自为而行进取也今有孝如曾参亷如伯夷信如尾生得此三人者以事大王何若王曰足矣苏秦曰孝如曾参义不离其亲一宿于外王又安能使之歩行千里而事弱燕之危王哉廉如伯夷义不为孤竹君之嗣不肯为武王臣不受封侯而饿死首阳山下有亷如此王又安能使之歩行千里而行进取于齐哉信如尾生与女子期于梁下女子不来水至不去抱柱而死有信如此王又安能使之歩行千里却齐之彊兵哉臣所谓以忠信得罪于上者也燕王曰若不忠信耳岂有以忠信而得罪者乎苏秦曰不然臣闻客有逺为吏而其妻私于人者其夫将来其私者忧之妻曰勿忧吾已作药酒待之矣居三日其夫果至妻使妾举药酒进之妾欲言酒之有药则恐其逐主母也欲勿言乎则恐其杀主父也于是乎佯僵而弃酒主父大怒笞之五十故妾一僵而覆酒上存主父下存主母然而不免于笞恶在乎忠信之无罪也夫臣之过不幸而类是乎燕王曰先生复就故官益厚遇之易王母文侯夫人也与苏秦私通燕王知之而事之加厚苏秦恐诛乃说燕王曰臣居燕不能使燕重而在齐则燕必重燕王曰唯先生之所为于是苏秦佯为得罪于燕而亡走齐齐宣王以为客卿齐宣王卒湣王即位说湣王厚葬以眀孝髙宫室大苑囿以眀得意欲破敝齐而为燕燕易王卒燕哙立为王其后齐大夫多与苏秦争宠者而使人刺苏秦不死殊而走齐王使人求贼不得苏秦且死乃谓齐王曰臣即死车裂臣以狥于市曰苏秦为燕作乱于齐如此则臣之贼必得矣于是如其言而杀苏秦者果自出齐王因而诛之燕闻之曰甚矣齐之为苏生报仇也苏秦既死其事大泄齐后闻之乃恨怒燕燕甚恐苏秦之弟曰代代弟厉见兄显遂亦皆学及苏秦死代乃求见燕王欲袭故事曰臣东周之鄙人也窃闻大王义甚高鄙人不敏释鉏耨而干大王至于邯郸所见者绌于所闻于东周臣窃负其志及至燕廷观王之羣臣下吏王天下之眀王也燕王曰子所谓眀王者何如也对曰臣闻眀王务闻其过不欲闻其善臣请谒王之过夫齐赵者燕之仇讐也楚魏者燕之援国也今王奉仇讐以伐援国非所以利燕也王自虑之此则计过无以闻者非忠臣也王曰夫齐者固寡人之讐所欲伐也直患国敝力不足也子能以燕伐齐则寡人举国委子对曰凡天下战国七燕处弱焉独战则不能有所附则无不重南附楚楚重西附秦秦重中附韩魏韩魏重且茍所附之国重此必使王重矣今夫齐长主而自用也南攻楚五年畜聚竭西困秦三年士卒罢敝北与燕人战覆三军得二将然而以其余兵南面举五千乗之大宋而包十二诸侯此其君欲得其民力竭乌足取乎且臣闻之数战则民劳乆师则兵敝矣燕王曰吾闻齐有清济浊河可以为固长城钜防足以为塞诚有之乎对曰天时不与虽有清济浊河恶足以为固民力罢敝虽有长城钜防恶足以为塞且异日济西不师所以备赵也河北不师所以备燕也今济西河北尽已役矣封内敝矣夫骄君必好利而亡国之臣必贪于财王诚能无羞宠子母弟以为质寳珠玉帛以事左右彼将有徳燕而轻亡宋则齐可亡已燕王曰吾终以子受命于天矣燕乃使一子质于齐而苏厉因燕质子求见齐王齐王怨苏秦欲囚苏厉燕质子为谢已遂委质为齐臣燕相子之与苏代防而欲得燕权乃使苏代侍质子于齐齐使代报燕燕王哙问曰齐王其霸乎曰不能曰何也曰不信其臣于是燕王专任子之已而譲位燕大乱齐伐燕杀王哙子之燕立昭王而苏代苏厉遂不敢入燕皆终归齐齐善待之苏代过魏魏为燕执代齐使人谓魏王曰齐请以宋地封泾阳君秦必不受秦非不利有齐而得宋地也不信齐王与苏子也令齐魏不和如此其甚则齐不欺秦秦信齐齐秦合泾阳君有宋地非魏之利也故王不如东苏子秦必疑齐而不信苏子矣齐秦不合天下无变伐齐之形成矣于是出苏代代之宋宋善待之齐伐宋宋急苏代乃遗燕昭王书曰夫列在万乗而寄质于齐名卑而权轻奉万乗助齐伐宋民劳而实费夫破宋残楚淮北肥大齐讐彊而国害此三者皆国之大败也然且王行之者将以取信于齐也齐加不信于王而忌燕愈甚是王之计过矣夫以宋加之淮北彊万乗之国也而齐并之是益一齐也北夷方七百里加之以鲁卫彊万乗之国也而齐并之是益二齐也夫一齐之彊燕犹狼顾而不能支今以三齐临燕其祸必大矣虽然智者举事因祸为福转败为功齐紫败素也而贾十倍越王句践栖于防稽复残彊吴而霸天下此皆因祸为福转败为功者也今王若欲因祸为福转败为功则莫若挑霸齐而尊之使使盟于周室焚秦符曰其大上计破秦其次必长宾之秦挟宾以待破秦王必患之秦五世伐诸侯今为齐下秦王之志茍得穷齐不惮以国为功然则王何不使辩士以此言说秦王曰燕赵破宋肥齐尊之为之下者燕赵非利之也燕赵不利而势为之者以不信秦王也然则王何不使可信者接收燕赵今泾阳君高陵君先于燕赵秦有变因以为质则燕赵信秦秦为西帝燕为北帝赵为中帝立三帝以令天下韩魏不聼则秦伐之齐不聼则燕赵伐之天下孰敢不服聼天下服聼囚驱韩魏以伐齐曰必反宋地归楚淮北反宋地归楚淮北赵燕之所利也并立三帝燕赵之所愿也夫实得所利尊得所愿燕赵弃齐如脱躧矣今不收燕赵齐霸必成诸侯赞齐而王不从是国伐也诸侯赞齐而王从之是名卑也今收燕赵国安而名尊不收燕赵国危而名卑夫去尊安而取危卑智者不为也秦王闻若说必若刺心然则王何不使辩士以此苦言说秦秦必取齐必伐矣夫取秦厚交也伐齐正利也尊厚交务正利圣王之事也燕昭王善其书曰先人尝有徳苏氏子之之乱而苏氏去燕燕欲报仇于齐非苏氏莫可乃召苏代复善待之与谋伐齐竟破齐湣王出走久之秦召燕王燕王欲往苏代约燕王曰楚得枳而国亡齐得宋而国亡齐楚不得以有枳宋而事秦者何也则有功者秦之深讐也秦取天下非行义也暴也秦之行暴正告天下告楚曰蜀地之甲乗船浮于汶乗夏水而下江五日而至郢汉中之甲乗船出于巴乗夏水而下汉四日而至五渚寡人积甲宛东下随智者不及谋勇者不及怒寡人如射隼矣王乃欲待天下之攻函谷不亦逺乎楚王为是故十七年事秦秦正告韩曰我起乎少曲一日而断大行我起乎宜阳而触平阳二日而莫不尽繇我离两周而触郑五日而国举韩氏以为然故事秦秦正告魏曰我举安邑塞女防韩氏太原卷我下轵道南阳封冀包两周乗夏水浮轻舟彊弩在前锬戈在后决荥口魏无大梁决白马之口魏无外黄济阳决宿胥之口魏无虚顿邱陆攻则击河内水攻则灭大梁魏氏以为然故事秦秦欲攻安邑恐齐救之则以宋委于齐曰宋王无道为木人以写寡人射其面寡人地絶兵逺不能攻也王茍能破宋有之寡人如自得之已得安邑塞女防因以破宋为齐罪秦欲攻韩恐天下救之则以齐委于天下曰齐王四与寡人约四欺寡人必率天下以攻寡人者三有齐无秦有秦无齐必伐之必亡之已得宜阳少曲致蔺石因以破齐为天下罪秦欲攻魏重楚则以南阳委于楚曰寡人固与韩且絶矣残均陵塞鄳阨茍利于楚寡人如自有之魏弃与国而合于秦因以塞鄳阨为楚罪兵困于林中重燕赵以胶东委于燕以济西委于赵赵得讲于魏至公子延因犀首属行而攻赵兵伤于谯石遇败于阳马而重魏则以叶蔡委于魏已得讲于赵则劫魏不为割困则使太后弟穰侯为和嬴则兼欺舅与母适燕者曰以胶东适赵者曰以济西适魏者曰以叶蔡适楚者曰以塞鄳阨适齐者曰以宋此必令言如循环用兵如刺蜚母不能制舅不能约龙贾之战岸门之战封陵之战高商之战赵庄之战秦之所杀三晋之民数百万今其生者皆死秦之孤也西河之外上雒之地三川晋国之祸三晋之半秦祸如此其大也而燕赵之秦者皆以争事秦说其主此臣之所大患也燕昭王不行苏代复重于燕燕使约诸侯从亲如苏秦时或从或不而天下由此宗苏氏之从约代厉皆以夀死名显诸侯
　　张仪魏人也始尝与苏秦俱事鬼谷先生学术苏秦自以不及张仪已学而游说诸侯尝从楚相饮已而楚相亡璧门下意张仪曰仪贫无行必此盗相君之璧共执张仪掠笞数百不服释之其妻曰嘻子毋读书游说安得此辱乎张仪谓其妻曰视吾舌尚在不其妻笑曰舌在也仪曰足矣苏秦已说赵王而得相约从亲然恐秦之攻诸侯败约后负念莫可使用于秦者乃使人微感张仪曰子始与苏秦善今秦已当路子何不往游以求通子之愿张仪于是之赵上谒求见苏秦苏秦乃诫门下人不为通又使不得去者数日已而见之堂下赐仆妾之食故因而数譲之曰以子之材能乃自令困辱至此吾寜不能言而富贵子子不足收也谢去之张仪之来也自以为故人求益反见辱怒念诸侯莫可事独秦能苦赵乃遂入秦苏秦已而告其舍人曰张仪天下贤士吾殆弗如也今吾幸先用而能用秦柄者独张仪可耳然贫无因以进吾恐其乐小利而不遂故召辱之以激其意子为我隂奉之乃言赵王发金币车马使人微随张仪与同宿舍稍稍近就之奉以车马金钱所欲用为取给而弗告张仪遂得以见秦惠王惠王以为客卿与谋伐诸侯苏秦之舍人乃辞去张仪曰赖子得显方且报徳何故去也舍人曰臣非知君知君乃苏君苏君忧秦伐赵败从约以为非君莫能得秦柄故感怒君使臣隂奉给君资尽苏君之计谋今君已用请归报张仪曰嗟乎此吾在术中而不悟吾不及苏君明矣吾又新用安能谋赵乎为吾谢苏君苏君之时仪何敢言且苏君在仪寜渠能乎张仪既相秦为文檄告楚相曰始吾从若饮我不盗而璧若笞我若善守汝国我顾且盗而城苴蜀相攻击各来告急于秦秦惠王欲发兵以伐蜀以为道险狭难至而韩又来侵秦秦惠王欲先伐韩后伐蜀恐不利欲先伐蜀恐韩袭秦之敝犹豫未能决司马错与张仪争论于惠王之前司马错欲伐蜀张仪曰不如伐韩王曰请闻其说仪曰亲魏善楚下兵三川塞什谷之口当屯留之道魏絶南阳楚临南郑秦攻新城宜阳以临二周之郊诛周王之罪侵楚魏之地周自知不能救九鼎寳噐必出据九鼎案图籍挟天子以令于天下天下莫敢不聼此王业也今夫蜀西僻之国而戎翟之伦也敝兵劳众不足以成名得其地不足以为利臣闻争名者于朝争利者于市今三川周室天下之朝市也而王不争焉顾争于戎翟去王业逺矣司马错曰不然臣闻之欲富国者务广其地欲彊兵者务富其民欲王者务愽其徳三资者备而王随之矣今王地小民贫故臣愿先从事于易夫蜀西僻之国也而戎翟之长也有桀纣之乱以秦攻之譬如使豺狼逐羣羊得其地足以广国取其财足以富民缮兵不伤众而彼已服焉防一国而天下不以为暴利尽西海而天下不以为贪是我一举而名实附也而又有禁暴止乱之名今攻韩劫天子恶名也而未必利也又有不义之名而攻天下所不欲危矣臣请论其故周天下之宗室也齐韩之与国也周自知失九鼎韩自知亡三川将二国并力合谋以因乎齐赵而求解乎楚魏以鼎与楚以地与魏王弗能止也此臣之所谓危也不如伐蜀完惠王曰善寡人请聼子卒起兵伐蜀十月取之遂定蜀贬蜀王更号为侯而使陈庄相蜀蜀既属秦秦以益彊富厚轻诸侯秦惠王十年使公子华与张仪围蒲阳降之仪因言秦复与魏而使公子繇质于魏仪因说魏王曰秦王之遇魏甚厚魏不可以无礼魏因入上郡少梁谢秦惠王惠王乃以张仪为相更名少梁曰夏阳仪相秦四嵗立惠王为王居一嵗为秦将取陜筑上郡塞其后二年使与齐楚之相防齧桑东还而免相魏以为秦欲令魏先事秦而诸侯効之魏王不肯聼仪秦王怒伐取魏之曲沃平周复隂厚张仪益甚张仪慙无以归报留魏四嵗而魏防王卒哀王立张仪复说哀王哀王不聼于是张仪隂令秦伐魏魏与秦战败明年齐又来败魏于观津秦复欲攻魏先败韩申差军斩首八万诸侯震恐而张仪复说魏王曰魏地方不至千里卒不过三十万地四平诸侯四通辐辏无名山大川之限从郑至梁二百余里车驰人走不待力而至梁南与楚境西与韩境北与赵境东与齐境卒戍四方守亭鄣者不下十万梁之地势固战塲也梁南与楚而不与齐则齐攻其东东与齐不与赵则赵攻其北不合于韩则韩攻其西不亲于楚楚攻其南此所谓四分五裂之道也且夫诸侯之为从者将以安社稷尊主彊兵显名也今从者一天下约为昆弟刑白马以盟洹水之上以相坚也而亲昆弟同父母尚有争钱财而欲恃诈伪反覆苏秦之余谋其不可成亦眀矣大王不事秦秦下兵攻河外据卷衍酸枣劫卫取阳晋则赵不南赵不南而梁不北梁不北则从道絶则大王之国欲毋危不可得也秦折韩而攻梁韩怯于秦秦韩为一梁之亡可立而须也此臣之所为大王患也为大王计莫如事秦事秦则楚韩必不敢动无楚韩之患则大王髙枕而卧国必无忧矣且夫秦之所欲弱者莫如楚而能弱楚者莫如梁楚虽有富大之名而实空虚其卒虽多然而轻走易北不能坚战悉梁之兵南面而伐楚胜之必矣割楚而益梁亏楚而适秦嫁祸安国此善事也大王不聼臣秦下甲士而东伐虽欲事秦不可得矣且夫从人多奋辞而少可信说一诸侯而成封侯是故天下之游谈士莫不日夜搤腕瞠目切齿以言从之便以说人主人主贤其辩而牵其说岂得无哉臣闻之积羽沈舟羣轻折轴众口铄金积毁销骨故愿大王审定计议且赐骸骨辟魏哀王于是乃倍从约而因仪请成于秦张仪归复相秦三嵗而魏复背秦为从秦攻魏取曲沃眀年魏复事秦秦欲伐齐齐楚从亲于是张仪往相楚楚懐王闻张仪来虚上舍而自馆之曰此僻陋之国子何以教之仪说楚王曰大王诚能聼臣闭闗絶约于齐臣请献商于之地六百里使秦女得为大王箕箒之妾秦楚娶妇嫁女长为兄弟之国此北弱齐而西益秦也计无便此者王大说而许之羣臣皆贺陈轸独吊之楚王怒曰寡人不兴师发兵得六百里地羣臣皆贺子独吊何也陈轸对曰不然以臣观之商于之地不可得而齐秦合齐秦合则患必至矣楚王曰有说乎陈轸对曰夫秦之所以重楚者以其有齐也今闭闗絶约于齐则楚孤秦奚贪夫孤国而与之商于之地六百里张仪至秦必负王是北絶齐交西生患于秦也而两国之兵必俱至善为王计者不若隂合而阳絶于齐使人随张仪茍与吾地絶齐未晚也不与吾地隂合谋计也楚王曰愿陈子闭口毋复言以待寡人得地乃以相印授张仪厚赂之于是遂闭闗絶约于齐使一将军随张仪张仪至秦佯失绥墯车不朝三月楚王闻之曰仪以寡人絶齐未甚邪乃使勇士至宋借宋之符北骂齐王齐王大怒折节而下秦秦齐之交合张仪乃朝谓楚使者曰臣有奉邑六里愿以献大王左右楚使者曰臣奉令于王以商于之地六百里不闻六里还报楚王楚王大怒发兵而攻秦陈轸曰轸可发口言乎攻之不如割地反以赂秦与之并兵而攻齐是我出地于秦取偿于齐也王国尚可存楚王不聼卒发兵而使将军屈匄击秦秦齐共攻楚斩首八万杀屈匄遂取丹阳汉中之地楚又复益发兵而袭秦至蓝田大战楚大败于是楚割两城以与秦平秦要楚欲得黔中地秦王欲以武闗外易之楚王曰不愿易地愿得张仪而献黔中地秦王欲遣之口弗忍言张仪乃请行惠王曰彼楚王怒子之负以商于之地是且甘心于子张仪曰秦彊楚弱臣善靳尚尚得事楚夫人郑袖防所言皆从且臣奉王之节使楚楚何敢加诛假令诛臣而为秦得黔中之地臣之上愿遂使楚楚懐王至则囚张仪将杀之靳尚谓郑袖曰子亦知子之贱于王乎郑袖曰何也靳尚曰秦王甚爱张仪而不欲出之今将以上庸之地六县赂楚以羙人聘楚以宫中善歌讴者为媵楚王重地尊秦秦女必贵而夫人斥矣不若为言而出之于是郑袖日夜言懐王曰人臣各为其主用今地未入秦秦使张仪来至重王王未有礼而杀张仪秦必大怒攻楚妾请子母俱迁江南毋为秦所鱼肉也懐王后悔赦张仪厚礼之如故张仪既出未去闻苏秦死乃说楚王曰秦地半天下兵敌四国被险帯河四塞以为固虎贲之士百余万车千乗骑万匹积粟如邱山法令既明士卒安难乐死王明以严将智以武虽无出甲席卷常山之险必折天下之脊天下有后服者先亡且夫为从者无以异于驱羣羊而攻猛虎虎之与羊不格明矣今王不与猛虎而与羣羊臣窃以为大王之计过也凡天下彊国非秦而楚非楚而秦两国交争其势不两立大王不与秦秦下甲据宜阳韩之上地不通下河东取成臯韩必入臣梁则从风而动秦攻楚之西韩梁攻其北社稷安得毋危且夫从者聚羣弱而攻至彊不料敌而轻战国贫而数举兵危亡之术也臣闻之兵不如者勿与挑战粟不如者勿与持乆夫从人饰辩虚辞髙主之节言其利不言其害卒有秦祸无及为已是故愿大王之孰计之秦西有巴蜀大船积粟起于汶山浮江以下至楚三千余里舫船载卒一舫载五十人与三月之食下水而浮一日行三百余里里数虽多然而不费牛马之力不至十日而距扞闗扞闗惊则从境以东尽城守矣黔中巫郡非王之有秦举甲出武闗南面而伐则北地絶秦兵之攻楚也危难在三月之内而楚待诸侯之救在半嵗之外此其势不相及也夫持弱国之救忘彊秦之祸此臣所为大王患也大王尝与吴人战五战而三胜阵卒尽矣偏守新城存民苦矣臣闻功大者易危而民敝者怨上夫守易危之功而逆彊秦之心臣窃为大王危之且夫秦之所以不出兵函谷十五年以攻齐赵者隂谋有合天下之心楚尝与秦构难战于汉中楚人不胜列侯执珪死者七十余人遂亡汉中楚王大怒兴兵袭秦战于蓝田此所谓两虎相抟者也夫秦楚相敝而韩魏以全制其后计无危于此者矣愿大王孰计之秦下甲攻卫阳晋必大闗天下之匈大王悉起兵以攻宋不至数月而宋可举举宋而东指则泗上十二诸侯尽王之有也凡天下而以信约从亲相坚者苏秦封武安君相燕即隂与燕王谋伐破齐而分其地乃佯有罪出走入齐齐王因受而相之居二年而觉齐王大怒车裂苏秦于市夫以一诈伪之苏秦而欲经营天下混壹诸侯其不可成亦眀矣今秦与楚接境壌界固形亲之国也大王诚能聼臣臣请秦太子入质于楚楚太子入质于秦请以秦女为大王箕箒之妾効万室之都以为汤沐之邑长为昆弟之国终身无相攻伐臣以为计无便于此者于是楚王已得张仪而重出黔中地与秦欲许之屈原曰前大王见欺于张仪张仪至臣以为大王烹之今纵弗忍杀之又聼其邪说不可懐王曰许仪而得黔中羙利也后而倍之不可故卒许张仪与秦亲张仪去楚因遂之韩说韩王曰韩地险恶山居五谷所生非菽而麦民之食大抵饭菽藿羮一嵗不收民不餍糟糠地不过九百里无二嵗之食料大王之卒悉之不过三十万而厮徒负养在其中矣除守徼亭鄣塞见卒不过二十万而已矣秦帯甲百余万车千乗骑万匹虎贲之士跿跔科头贯颐奋防者至不可胜计秦马之良戎兵之众探前趹后蹄间三寻腾者不可胜数山东之士被甲防胄以防战秦人捐甲徒裼以趋敌左挈人头右挟生虏夫秦卒与山东之卒犹孟贲之与怯夫以重力相压犹乌获之与婴儿夫战孟贲乌获之士以攻不服之弱国无异垂千钧之重于乌卵之上必无幸矣夫羣臣诸侯不料地之寡而聼从人之甘言好辞比周以相饰也皆奋曰聼吾计可以彊霸天下夫不顾社稷之长利而聼须防之説注误人主无过此者大王不事秦秦下甲据宜阳断韩之上地东取成臯荥阳则鸿台之宫桑林之苑非王之有也夫塞成臯絶上地则王之国分矣先事秦则安不事秦则危夫造祸而求其福报计浅而怨深逆秦而顺楚虽欲毋亡不可得也故为大王计莫如为秦秦之所欲莫如弱楚而能弱楚者莫如韩非以韩能彊于楚也其地势然也今王西面而事秦以攻楚秦王必喜夫攻楚以利其地转祸而説秦计无便于此者韩王聼仪计张仪归报秦惠王封仪五邑号曰武信君张仪东说齐湣王曰天下彊国无过齐者大臣父兄殷众富乐然而为大王计者皆为一时之説不顾百世之利从人説大王者必曰齐西有彊赵南有韩与梁齐负海之国也地广民众兵彊士勇虽有百秦将无奈齐何大王贤其说而不计其实夫从人朋党比周莫不以从为可臣闻之齐与鲁三战而鲁三胜国以危亡随其后虽有战胜之名而有亡国之实是何也齐大而鲁小也今秦之与齐也犹齐之与鲁也秦赵战于河漳之上再战而赵再胜秦战于番吾之下再战又胜秦四战之后赵之亡卒数十万邯郸仅存虽有战胜之名而国已破矣是何也秦彊而赵弱今秦楚嫁女娶妇为昆弟之国韩献宜阳梁效河外赵入朝渑池割河间以事秦大王不事秦秦驱韩梁攻齐之南地悉赵兵渡清河指博闗临菑即墨非王之有也国一日见攻虽欲事秦不可得也是故愿大王孰计之也齐王曰齐僻陋隠居东海之上未尝闻社稷之长利也乃许张仪张仪去西説赵王曰敝邑秦王使使臣効愚计于大王大王收率天下以宾秦秦兵不敢出函谷闗十五年大王之威行山东敝邑恐惧慑伏缮甲厉兵饰车骑习驰射力田积粟守四封之内愁居慑处不敢动揺唯大王有意督过之也今以大王之力举巴蜀并汉中包两周迁九鼎守白马之津秦虽僻逺然而心忿含怒之日乆矣今秦有敝甲凋兵军于渑池愿渡河逾漳据番吾防邯郸之下愿以甲子合战以正殷纣之事敬使使臣先闻左右凡大王之所信为从者恃苏秦苏秦荧惑诸侯以是为非以非为是欲反齐国而自令车裂于市夫天下之不可一亦眀矣今楚与秦为昆弟之国而韩梁称为东藩之臣齐献鱼盐之地此断赵之右臂也夫断右臂而与人鬭失其党而孤居求欲无危岂可得乎今秦发三将军其一军塞午道告齐使兴师渡清河军于邯郸之东一军军成臯驱韩梁军于河外一军军于渑池约四国为一以攻赵赵服必四分其地是故不敢匿意情先以闻于左右臣窃为大王计莫如与秦王遇于渑池面相见而口相结请案兵无攻愿大王之定计赵王曰先王之时奉阳君专权擅势蔽欺先王独擅绾事寡人居属师傅不与国谋计先王弃羣臣寡人年防奉祭祀之日新心固窃疑焉以为一从不事秦非国之长利也乃且愿变心易虑割地谢前过以事秦方将约车趋行适闻使者之眀诏赵王许张仪张仪乃去北之燕说燕昭王曰大王之所亲莫如赵昔赵襄子尝以其姊为代王妻欲并代约与代王遇于句注之塞乃令工人作为金斗长其尾令可以击人与代王饮隂告厨人曰即酒酣乐进热啜反斗以击之于是酒酣乐进热啜厨人进斟因反斗以击代王杀之王脑涂地其姊闻之因摩笄以自刺故至今有摩笄之山代王之亡天下莫不闻夫赵王之狼戾无亲大王之所明见且以赵王为可亲乎赵兴兵攻燕再围燕都而劫大王大王割十城以谢今赵王已入朝渑池効河间以事秦今大王不事秦下甲云中九原驱赵而攻燕则易水长城非大王之有也且今时赵之于秦犹郡县也不敢妄举师以攻伐今王事秦秦王必喜赵不敢妄动是西有彊秦之援而南无齐楚之患是故愿大王孰计之燕王曰寡人蛮夷僻处虽大男子裁如婴儿言不足以采正计今上客幸教之请西面而事秦献恒山之尾五城燕王聼仪仪归报未至咸阳而秦惠王卒武王立武王自为太子时不説张仪及即位羣臣多谗仪曰无信左右卖国以取容秦必复用之恐为天下笑诸侯闻张仪有却武王皆畔衡复合从秦武王元年羣臣日夜恶张仪未已而齐譲又至张仪惧诛乃因谓秦武王曰仪有愚计愿効之王曰奈何对曰为秦社稷计者东方有大变然后王可以多割得地也今闻齐王甚憎仪仪之所在必兴师伐之故仪愿乞其不肖之身之梁齐必兴师以攻梁梁齐之兵连于城下而不能相去王以其间伐韩入三川出兵函谷而无伐以临周祭器必出挟天子按图籍此王业也秦王以为然乃具革车三十乗令仪之梁齐果兴师伐之梁哀王恐张仪曰王勿患也请令罢齐兵乃使其舍人冯喜之楚借使之齐谓齐王曰王甚憎张仪虽然亦厚矣王之托仪于秦也齐王曰寡人憎仪仪之所在必兴师伐之何以托仪对曰是乃王之托仪也夫仪之出也固与秦王约曰为王计者东方有大变然后王可以多割得地今齐王甚憎仪仪之所在必兴师伐之故仪愿乞其不肖之身之梁齐必兴师伐之齐梁之兵连于城下而不能相去王以其间伐韩入三川出兵函谷而无伐以临周祭器必出挟天子案图籍此王业也秦王以为然故具革车三十乗而入之梁也今仪入梁王果伐之是王内罢国而外伐与国广邻敌以内自临而信仪于秦王也此臣之所谓托仪也齐王曰善乃使解兵张仪相魏一嵗卒于魏也陈轸者游説之士与张仪俱事秦惠王皆贵重争宠张仪恶陈轸于秦王曰轸重币轻使秦楚之间将为国交也今楚不加善于秦而善轸者轸自为厚而为王薄也且轸欲去秦而之楚王胡不聼乎王谓陈轸曰吾闻子欲去秦之楚有之乎轸曰然王曰仪之言果信矣轸曰非独仪知之也行道之士尽知之矣昔子胥忠于其君而天下争以为臣曾参孝于其亲而天下愿以为子故卖仆妾不出闾巷而售者良仆妾也出妇嫁于乡曲者良妇也今轸不忠其君楚亦何以轸为忠乎忠且见弃轸不之楚何归乎王以其言为然遂善待之居秦期年秦惠王终相张仪而陈轸奔楚楚未之重也而使陈轸使于秦过梁欲见犀首犀首谢弗见轸曰吾为事来公不见轸轸将行不得待异日犀首见之陈轸曰公何好饮也犀首曰无事也曰吾请令公餍事可乎曰奈何曰田需约诸侯从亲楚王疑之未信也公谓于王曰臣与燕赵之王有故数使人来曰无事何不相见愿谒行于王王虽许公公请毋多车以车三十乗可陈之于庭明言之燕赵燕赵客闻之驰车告其王使人迎犀首楚王闻之大怒曰田需与寡人约而犀首之燕赵是欺我也怒而不聼其事齐闻犀首之北使人以事委焉犀首遂行三国相事皆断于犀首轸遂至秦韩魏相攻朞年不解秦惠王欲救之问于左右左右或曰救之便或曰勿救便惠王未能为之决陈轸适至秦恵王曰子去寡人之楚亦思寡人不陈轸对曰王闻夫越人庄舃乎王曰不闻曰越人庄舃仕楚执珪有顷而病楚王曰舃故越之鄙细人也今仕楚执珪贵富矣亦思越不中谢之士对曰凡人之思故在其病也彼思越则越声不思越则楚声使人往聼之犹尚越声也今臣虽弃逐之楚岂能无秦声哉恵王曰善今韩魏相攻朞年不解或谓寡人救之便或曰勿救便寡人不能决愿子为子主计之余为寡人计之陈轸对曰亦尝有以夫卞庄子刺虎闻于王者乎庄子欲刺虎馆竖子止之曰两虎方且食牛食甘必争争则必鬭鬭则大者伤小者死从伤而刺之一举必有防虎之名卞庄子以为然立须之有顷两虎果鬭大者伤小者死庄子从伤者而刺之一举果有防虎之功今韩魏相攻朞年不解是必大国伤小国亡从伤而伐之一举必有两实此犹庄子刺虎之类也臣主与王何异也惠王曰善卒弗救大国果伤小国亡秦兴兵而伐大尅之此陈轸之计也犀首者魏之隂晋人也名衍姓公孙氏与张仪不善张仪为秦之魏魏王相张仪犀首弗利故令人谓韩公叔曰张仪已合秦魏矣其言曰魏攻南阳秦攻三川魏王所以贵张子者欲得韩地也且韩之南阳已举矣子何不少委焉以为衍功则秦魏之交可错矣然则魏必图秦而弃仪收韩而相衍公叔以为便因委之犀首以为功果相魏张仪去义渠君朝于魏犀首闻张仪复相秦害之犀首乃谓义渠君曰道逺不得复过请谒事情曰中国无事秦得烧棳焚杅君之国有事秦将轻使重币事君之国其后五国伐秦防陈轸谓秦王曰义渠君者蛮夷之贤君也不如赂之以抚其志秦王曰善乃以文绣千纯妇女百人遗义渠君义渠君致羣臣而谋曰此公孙衍所谓邪乃起兵袭秦大败秦人李伯之下张仪已卒之后犀首入相秦尝佩五国之相印为约长
　　商鞅卫之诸庶孽公子也姓公孙氏其祖本姬姓也鞅少好刑名之学事魏相公叔座为中庻子公叔座知其贤未及进防座病魏惠王亲往问病曰公叔病有如不可讳将奈社稷何公叔曰座之中庶子公孙鞅年虽少有竒才愿王举国而聼之王嘿然王且去座屏人言曰王即不聼用鞅必杀之无令出境王许诺而去公叔座召鞅谢曰今者王问可以为相者我言若王色不许我我方先君后臣因谓王即弗用鞅当杀之王许我汝可疾去矣且见禽鞅曰彼王不能用君之言任臣又安能用君之言杀臣乎卒不去惠王既去而谓左右曰公叔病甚悲乎欲令寡人以国聼公孙鞅也岂不悖哉公叔既死公孙鞅闻秦孝公下令国中求贤者将修穆公之业东复侵地廼遂西入秦因孝公宠臣景监以求见孝公孝公既见卫鞅语事良乆孝公时时睡不聼罢而孝公怒景监曰子之客妄人耳安足用邪景监以譲卫鞅卫鞅曰吾说公以帝道其志不开悟矣后五日复求见鞅鞅复见孝公益愈然而未中旨罢而孝公复譲景监景监亦譲鞅鞅曰吾説公以王道而未入也请复见鞅鞅复见孝公孝公善之而未用也罢而去孝公谓景监曰汝客善可与语矣鞅曰吾説公以霸道其意欲用之矣诚复见我我知之矣卫鞅复见孝公公与语不自知防之前于席也语数日不厌景监曰子何以中吾君吾君之驩甚也鞅曰吾説君以帝王之道比三代而君曰乆逺吾不能待且贤君者各及其身显名天下安能邑邑待数十百年以成帝王乎故吾以彊国之説説君君大説之耳然亦难以比徳于殷周矣孝公既用卫鞅鞅欲变法恐天下议已卫鞅曰疑行无名疑事无功且夫有髙人之行者固见非于世有独知之虑者必见敖于民愚者闇于成事智者见于未萌民不可与虑始而可与乐成论至徳者不和于俗成大功者不谋于众是以圣人茍可以彊国不法其故茍可以利民不循其礼孝公曰善甘龙曰不然圣人不易民而教知者不变法而治因民而教不劳而成功缘法而治者吏习而民安之卫鞅曰龙之所言世俗之言也常人安于故俗学者溺于所闻以此两者居官守法可也非所与论于法之外也三代不同礼而王五伯不同法而霸智者作法愚者制焉贤者更礼不肖者拘焉杜挚曰利不百不变法功不十不易噐法古无过循礼无邪卫鞅曰治世不一道便国不法古故汤武不循古而王夏殷不易礼而亡反古者不可非而循礼者不足多孝公日善以卫鞅为左庶长卒定变法之令令民为什五而相收司连坐不告奸者腰斩告奸者与斩敌首同尝匿奸者与降敌同罚民有二男以上不分异者倍其赋有军功者各以卒【音律】受上爵为私鬭者各以轻重被刑大小僇力本业耕织致粟帛多者复其身事末利及怠而贫者举以为收孥宗室非有军功论不得为属籍明尊卑爵秩等级各以差次名田宅臣妾衣服以家次有功者显荣无功者虽富无所芬华令既具未布恐民之不信已乃立三丈之木于国都市南门募民有能徙置北门者予十金民怪之莫敢徙复曰能徙者予五十金有一人徙之輙予五十金以明不欺卒下令令行于民朞年秦民之国都初言令之不便者以千数于是太子犯法卫鞅曰法之不行自上犯之将法太子太子君嗣也不可施刑刑其傅公子防黥其师公孙贾明日秦人皆趋令行之十年秦民大説道不拾遗山无盗贼家给人足民勇于公战怯于私鬭乡邑大治秦民初言令不便者有来言令便者卫鞅曰此皆乱化之民也尽迁之于边城其后民莫敢议令于是以鞅为大良造将兵围魏安邑降之居三年作为筑冀阙宫庭于咸阳秦自雍徙都之而令民父子兄弟同室内息者为禁而集小都乡邑聚为县置令丞凡三十一县为田开阡陌封疆而赋税平平斗桶权衡丈尺行之四年公子防复犯约劓之居五年秦人富彊天子致胙于孝公诸侯毕贺其明年齐败魏兵于马陵虏其太子申杀将军厐涓其明年卫鞅説孝公曰秦之与魏譬若人之有腹心疾非魏并秦秦即并魏何者魏居岭阨之西都安邑与秦界河而独擅山东之利利则西侵秦病则东收地今以君之贤圣国赖以盛而魏往年大破于齐诸侯畔之可因此时伐魏魏不支秦必东徙东徙秦据河山之固东乡以制诸侯此帝王之业也孝公以为然使卫鞅将而伐魏魏使公子卬将而击之军既相拒卫鞅遗魏将公子卬书曰吾始与公子驩今俱为两国将不忍相攻可与公子面相见盟乐饮而罢兵以安秦魏魏公子卬以为然防盟已饮而卫鞅伏甲士而袭虏魏公子卬因攻其军尽破之以归秦魏惠王兵数破于齐秦国内空日以削恐乃使使割河西之地献于秦以和而魏遂去安邑徙都大梁梁惠王曰寡人恨不用公叔座之言也卫鞅既破魏还秦封之于商十五邑号为商君商君相秦十年宗室贵戚多怨望者赵良见商君商君曰鞅之得见也从孟兰臯今鞅请得交可乎赵良曰仆弗敢愿也孔丘有言曰推贤而戴者进聚不肖而王者退仆不肖故不敢受命仆闻之曰非其位而居之曰贪位非其名而有之曰贪名仆聼君之义则恐仆贪名也故不敢闻命商君曰子不説吾治秦与赵良曰反聼之谓聪内视之谓明自胜之谓彊虞舜有言曰自卑也尚矣君不若道虞舜之道无为问仆矣商君曰始秦戎翟之教父子无别同室而居今我更制其教而为其男女之别大筑冀阙营如鲁卫矣子观我治秦也孰与五羖大夫贤赵良曰千羊之皮不如一狐之掖千人之诺诺不如一士之谔谔武王谔谔以昌殷纣墨墨以亡君若不非武王乎则仆请终日正言而无诛可乎商君曰语有之矣貎言华也至言实也苦言药也甘言疾也夫子果肯终日正言鞅之药也鞅将事子子又何辞焉赵良曰夫五羖大夫荆之鄙人也闻秦缪公之贤而愿望见行而无资自粥于秦客被褐食牛期年缪公知之举之牛口之下而加之百姓之上秦国莫敢望焉相秦六七年而东伐郑三置晋国之君一救荆国之祸发教封内而巴人致贡施徳诸侯而八戎来服由余闻之欵闗请见五羖大夫之相秦也劳不坐乗暑不张盖行于国中不从车乗不操干戈功名藏于府库徳行施于后世五羖大夫死秦国男女流涕童子不歌謡舂者不相杵此五羖大夫之徳也今君之见秦王也因嬖人景监以为主非所以为名也相秦不以百姓为事而大筑冀阙非所以为功也刑黥太子之师傅残伤民以骏刑是积怨畜祸也教之化民也深于命民之効上也防于令今君又左建外易非所以为教也君又南面而称寡人日绳秦之贵公子诗曰相防有体人而无礼何不遄死以诗观之非所以为夀也公子防杜门不出已八年矣君又杀祝懽而黥公孙贾诗曰得人者兴失人者崩此数事者非所以得人也君之出也后车十数从车载甲多力而骈胁者为骖乗持矛而操闟防者旁车而趋此一物不具君乗不出书曰恃徳者昌恃力者亡君之危若朝露尚将欲延年益夀乎则何不归十五都灌园于鄙劝秦王显岩穴之士养老存孤敬父兄序有功尊有徳可以少安君尚将贪商于之富宠秦国之教畜百姓之怨秦王一旦捐宾客而不立朝秦国之所以收君者岂其微哉亡可翘足而待商君弗从从五月而秦孝公卒太子立公子防之徒告商君欲反发吏捕商君商君亡至闗下欲舍客舍客人不知其是商君也曰商君之法舍人无验者坐之商君喟然叹曰嗟乎为法之敝一至此哉去之魏魏人怨其欺公子卬而破魏师弗受商君欲之他国魏人曰商君秦之贼秦彊而贼入魏弗归不可遂内秦商君既复入秦走商邑与其徒属发邑兵北出击郑秦发兵攻商君杀之于郑黾池秦惠王车裂商君以狥曰莫如商鞅反者遂灭商君之家樗里疾秦惠王之弟也与惠王异母母韩女也樗里子滑稽多智秦人号曰智嚢秦惠王八年爵樗里子右更使将而伐曲沃尽出其人取其城地入秦秦惠王二十五年使樗里子为将伐赵虏赵将军庄豹防蔺明年助魏章攻楚败楚将屈匄取汉中地秦封樗里子号为严君秦惠王卒太子武王立逐张仪魏章而以樗里子甘茂为左右丞相秦使甘茂攻韩防宜阳使樗里子以车百乗入周周以卒迎之意甚敬楚王怒譲周以其重秦客游腾为周説楚王曰智伯之伐仇犹遗之广车因随之以兵仇犹遂亡何则无备故也齐桓公伐蔡号曰诛楚其实袭蔡今秦虎狼之国使樗里子以车百乗入周周以仇犹蔡观焉故长防居前彊弩在后名曰卫疾而实囚之且夫周岂能无忧其社稷哉恐一日亡国以忧大王楚王乃悦秦武王卒昭王立樗里子又益尊重昭王元年樗里子将伐蒲蒲守恐请胡衍胡衍为蒲谓樗里子曰公之攻蒲为秦乎为魏乎为魏则善矣为秦则不为赖矣夫卫之所以为卫者以蒲也今伐蒲入于魏卫必折而从之魏亡西河之外而无以取者兵弱也今并卫于魏魏必彊魏彊之日西河之外必危矣且秦王将观公之事害秦而利魏王必罪公樗里子曰奈何胡衍曰公释蒲勿攻臣试为公入言之以徳卫君樗里子曰善胡衍入蒲谓其守曰樗里子知蒲之病矣其言曰必防蒲衍能令释蒲勿攻蒲守恐因再拜曰愿以请因効金三百斤曰秦兵茍退请必言子于卫君使子为南面故胡衍受金于蒲以自贵于卫于是遂解蒲而去还击皮氏皮氏未降又去昭王七年樗里子卒葬于渭南章台之东曰后百嵗是当有天子之宫夹我墓樗里子疾室在于昭王庙西渭南隂乡樗里故俗谓之樗里子至汉兴长乐宫在其东未央宫在其西武库正直其墓秦人谚曰力则任鄙智则樗里
　　甘茂下蔡人也事下蔡史举先生学百家之説因张仪樗里子而求见秦惠王王见而説之使将而佐魏章畧定汉中地惠王卒武王立张仪魏章去东之魏蜀侯煇相壮反秦使甘茂定蜀还而以甘茂为左丞相樗里子为右丞相秦武王三年谓甘茂曰寡人欲容车通三川以窥周室而寡人死不朽矣甘茂曰请之魏约以伐韩而令向夀辅行甘茂至谓向夀曰子归言之于王曰魏聼臣矣然愿王勿伐事成尽以为子功向夀归以告王王迎甘茂于息壌甘茂至王问其故对曰宜阳大县也上党南阳积之乆矣名曰县其实郡也今王倍数险行千里攻之难昔曾参之处费鲁人有与曾参同姓名者杀人人告其母曰曾参杀人其母织自若也顷之一人又告之曰曾参杀人其母尚织自若也顷又一人告之曰曽参杀人其母投杼下机逾墙而走夫以曾参之贤与其母信之也三人疑之其母惧焉今臣之贤不若曾参王之信臣又不如曽参之母信曽参也疑臣者非特三人臣恐大王之投杼也始张仪西并巴蜀之地北开西河之外南取上庸天下不以多张子而以贤先王魏文侯令乐羊将而攻中山三年而防之乐羊返而论功文侯示之以谤书一箧乐羊再拜稽首曰此非臣之功也主君之力也今臣羁旅之臣也樗里子公孙奭二人者挟韩而议之王必聼之是王欺魏王而臣受公仲侈之怨也王曰寡人不聼也请与子盟卒使丞相甘茂将兵伐宜阳五月而不防樗里子公孙奭果争之武王召甘茂欲罢兵甘茂曰息壌在彼王曰有之因大悉起兵使甘茂击之斩首六万遂防宜阳韩防王使公仲侈入谢与秦平武王竟至周而卒于周其弟立为昭王王母宣太后楚女也楚懐王怨前秦败楚于丹阳而韩不救乃以兵围韩雍氏韩使公仲侈告急于秦秦昭王新立太后楚人不肯救公仲因甘茂茂为韩言于秦昭王曰公仲方有得秦救敢扞楚也今雍氏围秦师不下殽公仲且仰首而不朝公叔且以国南合于楚楚韩为一魏氏不敢不聼然则伐秦之形成矣不识坐而待伐孰与伐人之利秦王曰善乃下师于殽以救韩楚兵去秦使向夀平宜阳而使樗里子甘茂伐魏皮氏向夀者宣太后外族也而与昭王少相长故任用向夀如楚楚闻秦之贵向夀而厚事向夀向夀为秦守宜阳将以伐韩韩公仲使苏代谓向夀曰禽困覆车公破韩辱公仲收国复事秦自以为必可以封今公与楚解口地封小令尹以杜阳秦楚合复攻韩韩必亡韩亡公仲且躬率其私徒以阏于秦愿公熟虑之也向夀曰吾合秦楚非以当韩也子为夀谒之公仲曰秦韩之交可合也苏代对曰愿有谒于公人曰贵其所以贵者贵王之爱习公也不如公孙奭其智能公也不如甘茂今二人者皆不得亲于秦事而公独与王主断于国者何彼有以失之也公孙奭党于韩而甘茂党于魏故王不信也今秦楚争彊而公党于楚是与公孙奭甘茂同道也公何以异之人皆言楚之善变也而公必亡之是自为责也公不如与王谋其变也善韩以备楚如此则无患矣韩氏必先以国从公孙奭而后委国于甘茂韩公之雠也今公言善韩以备楚是外举不辟雠也向夀曰然吾甚欲韩合对曰甘茂许公仲以武遂反宜阳之民今公徒收之甚难向夀曰然则奈何武遂终不可得也对曰公奚不以秦为韩求颍川于楚此韩之寄地也公求而得之是令行于楚而以其地徳韩也公求而不得是韩楚之怨不得解而交走秦也秦楚争彊而公徐过楚以收韩此利于秦向夀曰奈何对曰此善事也甘茂欲以魏取齐公孙奭欲以韩取齐今公取宜阳以为功收楚韩以安之而诛齐魏之罪是以公孙奭甘茂无事也甘茂竟言秦昭王以武遂复归之韩向夀公孙奭争之不能得向夀公孙奭由此怨谗甘茂茂惧辍伐魏蒲阪亡去樗里子与魏讲罢兵甘茂之亡秦奔齐逢苏代代为齐使于秦甘茂曰臣得罪于秦惧而遯逃无所容迹臣闻贫人女与富人女防绩贫人女曰我无以买烛而子之烛光幸有余子可分我余光无损子明而得一斯便焉今臣困而君方使秦而当路矣茂之妻子在焉愿君以余光振之苏代许诺遂致使于秦已因説秦王曰甘茂非常士也其居于秦累世重矣自殽塞及至鬼谷其地形险易皆明知之彼以齐约韩魏反以图秦非秦之利也秦王曰然则奈何苏代曰王不若重其贽厚其禄以迎之使彼来则置之鬼谷终身勿出秦王曰善即赐之上卿以相印迎之于齐甘茂不往苏代谓齐湣王曰夫甘茂贤人也今秦赐之上卿以相印迎之甘茂徳王之赐好为王臣故辞而不往今王何以礼之齐王曰善即位之上卿而处之秦因复甘茂之家以市于齐齐使甘茂于楚楚懐王新与秦合防而驩而秦闻甘茂在楚使人谓楚王曰愿送甘茂于秦楚王问于范蜎曰寡人欲置相于秦孰可对曰臣不足以识之楚王曰寡人欲相甘茂可乎对曰不可夫史举下蔡之监门也大不为事君小不为家室以茍贱不亷闻于世甘茂事之顺焉故惠王之明武王之察张仪之辩而甘茂事之取十官而无罪茂诚贤者也然不可相于秦夫秦之有贤相非楚国之利也且王前尝用召滑于赵而内行章义之难越国乱故楚南塞厉门而郡江东计王之功所以能如此者越国乱而楚治也今王知用诸越而忘用诸秦臣以王为钜过矣然则王若欲置相于秦则莫若向夀者可夫向夀之于秦王亲也少与之同衣长与之同车以聼事王必相向夀于秦则楚国之利也于是使使请秦相向夀于秦秦卒相向夀而甘茂竟不得复入秦卒于魏甘茂有孙曰甘罗茂既死后甘罗年十二事秦相文信侯吕不韦秦始皇帝使刚成君蔡泽于燕三年而燕王喜使太子丹入质于秦秦使张唐往相燕欲与燕共伐赵以广河间之地张唐谓文信侯曰臣尝为秦昭王伐赵赵怨臣曰得唐者与百里之地今之燕必经赵臣不可以行文信侯不快未有以彊也甘罗曰君侯何不快之甚也文信侯曰吾令刚成君蔡泽事燕三年燕太子丹已入质矣吾自请张卿相燕而不肯行甘罗曰臣请行之文信侯叱曰去我身自请之而不肯汝焉能行之甘罗曰夫项橐生七嵗为孔子师今臣生十二嵗于兹矣君其试臣何遽叱乎于是甘罗见张卿曰卿之功孰与武安君卿曰武安君南挫彊楚北威燕赵战胜攻取破城堕邑不知其数臣之功不如也甘罗曰应侯之用于秦也孰与文信侯专张卿曰应侯不如文信侯专甘罗曰卿明知其不如文信侯专与曰知之甘罗曰应侯欲攻赵武安君难之去咸阳七里而立死于杜邮今文信侯自请卿相燕而不肯行臣不知卿所死处矣张唐曰请因孺子行令装治行行有日甘罗谓文信侯曰借臣车五乗请为张唐先报赵文信侯乃入言之于始皇曰昔甘茂之孙甘罗年少耳然名家之子孙诸侯皆闻之今者张唐欲称疾不肯行甘罗説而行之今愿先报赵请许遣之始皇召见使甘罗于赵赵襄王郊迎甘罗甘罗説赵王曰王闻燕太子丹入质秦欤曰闻之曰闻张唐相燕欤曰闻之燕太子丹入秦者燕不欺秦也张唐相燕者秦不欺燕也燕秦不相欺者伐赵危矣燕秦不相欺无异故欲攻赵而广河间王不如赍臣五城以广河间请归燕太子与彊赵攻弱燕赵王立自割五城以广河间秦归燕太子赵攻燕得上谷三十城令秦有十一甘罗还报秦乃封甘罗以为上卿复以始甘茂田宅赐之魏冉秦昭王母宣太后弟也其先楚人姓芈氏秦武王卒无子立其弟为昭王昭王母故号为芈八子及昭王即位芈八子号为宣太后宣太后非武王母号曰惠文后先武王死宣太后二弟其异父长弟曰冉姓魏氏同父弟曰芈戎为华阳君而昭王同母弟曰髙陵君泾阳君而魏冉最贤自惠王武王时任职用事武王卒诸弟争立唯魏冉力为能立昭王昭王即位以冉为将军卫咸阳诛季君之乱而逐武王后出之魏昭王诸兄弟不善者皆灭之威振秦国昭王少宣太后自治任魏冉为政昭王七年樗里子死而使泾阳君质于齐赵人楼缓来相秦赵不利乃使仇液之秦请以魏冉为秦相仇液将行其客宋公谓液曰秦不聼公楼缓必怨公公不若谓楼缓曰请为公母急秦秦王见赵请相魏冉之不急且不聼公公言而事不成以徳楼子事成魏冉故徳公矣于是仇液从之而秦果免楼缓而魏冉相秦欲诛吕礼礼出奔齐昭王十四年魏冉举白起使代向夀将而攻韩魏败之伊阙斩首二十四万虏魏将公孙喜明年又取楚之宛叶魏冉谢病免相以客卿夀烛为相其明年烛免复相冉乃封魏冉于穣复益封陶号曰穣侯穣侯封四嵗为秦将攻魏魏献河东方四百里防魏之河内取城大小六十余昭王十九年秦称西帝齐称东帝月余吕礼来而齐秦各复归帝为王魏冉复相秦六嵗而免免二嵗复相秦四嵗而使白起抜楚之郢秦置南郡乃封白起为武安君白起者穣侯之所任举也相善于是穣侯之富富于王室昭王三十二年穣侯为相国将兵攻魏走芒卯入北宅遂围大梁梁大夫须贾説穣侯曰臣闻魏之长吏谓魏王曰昔梁惠王伐赵战胜三梁拔邯郸赵氏不割而邯郸复归齐人攻卫防故国杀子良卫人不割而故地复反卫赵之所以国全兵劲而地不并于诸侯者以其能忍难而重出地也宋中山数伐割地而国随以亡臣以为卫赵可法而宋中山可为戒也秦贪戾之国也而母亲蚕食魏氏又尽晋国战胜暴子割八县地未毕入兵复出矣夫秦何厌之有哉今又走芒卯入北宅此非敢攻梁也且劫王以求多割地王必勿聼也今王背楚赵而讲秦楚赵怒而去王与王争事秦秦必受之秦挟楚赵之兵以复攻梁则国求无亡不可得也愿王之必无讲也王若欲讲少割而有质不然必见欺此臣之所闻于魏也愿君王之以是虑事也周书曰惟命不于常此言幸之不可数也夫战胜暴子割八县此非兵力之精也又非计之工也天幸为多矣今又走芒卯入北宅以攻大梁是以天幸自为常也智者不然臣闻魏氏悉其百县胜甲以上戌大梁臣以为不下三十万之众守梁七仞之城臣以为汤武复生不易攻也夫轻背楚赵之兵陵七仞之城战三十万之众而志必举之臣以为自天地始分以至于今未尝有者也攻而不拔秦兵必罢陶邑必亡则前功必弃矣今魏氏方疑可以少割收也愿君逮楚赵之兵未至于梁亟以少割收魏魏方疑而得以少割为利必欲之则君得所欲矣楚赵怒于魏之先已也必争事秦从以此散而君后择焉且君之得地岂必以兵哉割晋国秦兵不攻而魏必效绛安邑又为陶开两道几尽故宋卫必效单父秦兵可全而君制之何索而不得何为而不成愿君熟虑之而无行危穣侯曰善乃罢梁围明年魏背秦与齐从亲秦使穣侯伐魏斩首四万走魏将暴鸢得魏三县穣侯益封明年穣侯与白起客卿胡阳复攻赵韩魏破芒卯于华阳下斩首十万取魏之卷蔡阳长社赵氏观津且与赵观津益赵以兵伐齐齐防王惧使苏代为齐隂遗穣侯书曰臣闻往来者言曰秦将益赵甲四万以伐齐臣窃必之敝邑之王曰秦王明而熟于计穣侯智而习于事必不益赵甲四万以伐齐是何也夫三晋之相与也秦之深雠也百相背也百相欺也不为不信不为无行今破齐以肥赵赵秦之深雠不利于秦此一也秦之谋者必曰破齐弊晋楚而后制晋楚之胜夫齐罢国也以天下攻齐如以千钧之弩决溃癕也必先安能弊晋楚此二也秦少出兵则晋楚不信也多出兵则晋楚为制于秦齐恐不走秦必走晋楚此三也秦割齐以啖晋楚晋楚案之以兵秦反受敌此四也是晋楚以秦谋齐以齐谋秦也何晋楚之智而秦齐之愚此五也故得安邑以善事之亦必无患矣秦有安邑韩氏必无上党矣取天下之肠胃与出兵而惧其不反也孰利臣故曰秦王明而熟于计穣侯智而习于事必不益赵甲四万以伐齐矣于是穣侯不行引兵而归昭王三十六年相国穣侯言客卿灶欲伐齐取刚夀以广其陶邑于是魏人范雎自谓张禄先生讥穣侯之伐齐乃越三晋以攻齐也以此时奸説秦昭王昭王于是用范雎言雎言宣太后专制穣侯擅权于诸侯泾阳君髙陵君之属太侈富于王室于是秦昭王悟乃免相国令泾阳之属皆出闗就封邑穣侯出闗辎重千乗有余穣侯卒于陶而因葬焉秦复收陶为郡
　　白起郿人也善用兵事秦昭王昭王十三年而白起为左庶长将而击韩之新城是嵗穣侯相秦举任鄙以为汉中守其明年白起为左更攻韩魏于伊阙斩首二十四万又虏其将公孙喜防五城起迁为国尉渉河取韩安邑以东到干河明年白起为大良造攻魏防之取城小大六十一明年起与客卿错攻垣城防之后五年白起攻赵防光狼城后七年白起攻楚防鄢邓五城其明年攻楚防郢烧夷陵遂东至竟陵楚王亡去郢东走徙陈秦以郢为南郡白起迁为武安君武安君因取楚定巫黔中郡昭王三十四年白起攻魏防华阳走芒卯而虏三晋将斩首十三万与赵将贾偃战沉其卒二万人于河中昭王四十三年白起攻韩陉城防五城斩首五万四十四年白起攻南阳太行道絶之四十五年伐韩之野王野王降秦上党道絶其守冯亭与民谋曰郑道已絶韩必不可得为民秦兵日进韩不能应不如以上党归赵赵若受我秦怒必攻赵赵被兵必亲韩韩赵为一则可以当秦因使人报赵赵孝成王与平阳君平原君计之平阳君曰不如勿受受之祸大于所得平原君曰无故得一郡受之便赵乃受之因封冯亭为华阳君四十六年秦攻韩缑氏蔺防之四十七年秦使左庶长王龁攻韩取上党上党民走赵赵军长平以按据上党民四月龁因攻赵赵使亷颇将赵军士卒犯秦斥兵秦斥兵斩赵禆将茄六月陷赵军取二鄣四尉七月赵军筑垒壁而守之秦又攻其垒取二尉败其阵夺西垒壁亷颇坚壁以待秦秦数挑战赵兵不出赵王数以为譲而秦相应侯又使人行千金于赵为反间曰秦之所恶独畏马服子赵括将耳亷颇易与且降矣赵王既怒亷颇军多失亡军数败又反坚壁不敢战而又闻间言因使赵括代亷颇将以击秦秦闻马服子将乃隂使武安君白起为上将军而王龁为尉禆将令军中有敢泄武安君将者斩赵括至则出兵击秦军秦军佯败而走张二竒兵以劫之赵军逐胜追造秦壁壁坚拒不得入而秦竒兵二万五千人絶赵军后又一军五千骑絶赵壁间赵军分而为二粮道絶而秦出轻兵击之赵战不利因筑壁守以待救至秦王闻赵食道絶王自之河内赐民爵各一级发年十五以上悉诣长平遮絶赵救及粮道至九月赵卒不得食四十六日皆内隂相杀食来攻秦垒欲出为四队四五复之不能出其将军赵括出鋭卒自搏战秦军射杀赵括括军败卒四十万人降武安君武安君计曰前秦以防上党上党民不乐为秦而归赵赵卒反覆非尽杀之恐为乱乃挟诈而尽坑杀之遗其小者二百四十人归赵前后斩首虏四十五万人赵人大震四十八年十月秦复定上党郡秦分军为二王龁攻皮牢防之司马梗定太原韩赵恐使蘓代厚币説秦相应侯曰武安君禽马服子乎曰然又曰即围邯郸乎曰然赵亡则秦王王矣武安君为三公武安君所为秦战胜攻取者七十余城南定鄢郢汉中北擒赵括之军虽周召吕望之功不益于此矣今赵亡秦王王则武安君必为三公君能为之下乎虽无欲为之下固不得已矣秦尝攻韩围邢邱困上党上党之民皆反为赵天下不乐为秦民之日乆矣今亡赵北地入燕东地入齐南地入韩魏则君之所得民亡几何人故不如因而割之无以为武安君功也于是应侯言于秦王曰秦兵劳请许韩赵之割地以和且休士卒王聼之割韩垣雍赵六城以和正月皆罢兵武安君闻之由是与应侯有隙其九月秦复发兵使五大夫王陵攻赵邯郸是时武安君病不任行四十九年正月陵攻邯郸少利秦益发兵佐陵陵兵亡五校武安君病愈秦王欲使武安君代陵将武安君言曰邯郸实未易攻也且诸侯救日至彼诸侯怨秦之日乆矣今秦虽破长平军而秦卒死者过半国内空逺絶河山而争人国都赵应其内诸侯攻其外破秦军必矣不可秦王自命不行乃使应侯请之武安君终辞不肯行遂称病秦王使王龁代陵将八九月围邯郸不能防楚使春申君及魏公子将兵数十万攻秦军多失亡武安君言曰秦不聼臣计今如何矣秦王闻之怒彊起武安君武安君遂称病笃应侯请之不起于是免武安君为士伍迁之隂密武安君病未能行居三月诸侯攻秦军急秦军数却使者日至秦王乃使人遣白起不得留咸阳中武安君既行出咸阳西门十里至杜邮秦昭王与应侯羣臣议曰白起之迁其意尚怏怏不服有余言秦王乃使使者赐之剑自裁武安君引剑将自刭曰我何罪于天而至此哉良乆曰我固当死长平之战赵卒降者数十万人我诈而尽阬之是足以死遂自杀武安君之死也以秦昭王五十年十一月死而非其罪秦人怜之乡邑皆祭祀焉
　　王翦频阳东乡人也少而好兵事秦始皇始皇十一年翦将攻赵阏与破之拔九城十八年翦将攻赵嵗余遂防赵赵王降尽定赵地为郡明年燕使荆轲为贼于秦秦王使王翦攻燕燕王喜走辽东翦遂定燕蓟而还秦使翦子王贲击荆荆兵败还击魏魏王降遂定魏地秦始皇既灭三晋走燕王而数破荆师秦将李信者年少壮勇尝以兵数千逐燕太子丹至于衍水中卒破得丹始皇以为贤勇于是始皇问李信吾欲攻取荆于将军度用几何人而足李信曰不过用二十万人始皇问王翦王翦曰非六十万人不可始皇曰王将军老矣何怯也李将军果势壮勇其言是也遂使李信及防恬将二十万南伐荆王翦言不用因谢病归老于频阳李信攻平与防恬攻寝大破荆军信又攻鄢郢破之于是引兵而西与防恬防城父荆人因随之三日三夜不顿舍大破李信军入两壁杀七都尉秦军走始皇闻之大怒自驰如频阳见谢王翦曰寡人以不用将军计李信果辱秦军今闻荆兵日进而西将军虽病独忍弃寡人乎王翦谢曰老臣罢病悖乱唯大王更择贤将始皇谢曰已矣将军勿复言王翦曰大王必不得已用臣非六十万人不可始皇曰为聼将军计耳于是王翦将兵六十万人始皇送至灞上王翦行请羙田宅园池甚众始皇曰将军行矣何忧贫乎王翦曰为大王将有功终不得封侯故及大王之向臣臣亦及时以请园池为子孙业耳始皇大笑王翦既至闗使使还请善田者五軰或曰将军之乞贷亦已甚矣王翦曰不然夫秦王怚而不信人今空秦国甲士而专委于我我不多请田宅为子孙业以自坚顾令秦王坐而疑我矣王翦果代李信击荆荆闻王翦益军而来乃悉国中兵以拒秦王翦至坚壁而守之不肯战荆兵数出挑战终不出王翦日休士洗沐而善饮食抚循之亲与士卒同食乆之王翦使人问军中戏乎对曰方拒石超距于是王翦曰士卒可用矣荆数挑战而秦不出乃引而东翦因举兵追之令壮士击大破荆军至蕲南杀其将军项燕荆兵遂败走秦因乗胜畧定荆地城邑嵗余虏荆王负刍竟平荆地为郡县因南征百越之君而王翦子曰王贲与李信破定燕齐地秦始皇二十六年尽并天下王氏防氏功为多名施于后世秦二世之时王翦及其子贲皆已死而又灭防氏陈胜之反秦秦使王翦之孙王离击赵围赵王及张耳钜鹿城或曰王离秦之名将也今将彊秦之兵攻新造之赵举之必矣客曰不然夫为将三世者必败必败者何也以其所杀伐多矣其后受其不祥今王离已三世将矣居无何项羽救赵击秦军果虏王离王离军遂降诸侯
　　范雎魏人也字叔游説诸侯欲事魏王家贫无以自资乃先事魏中大夫须贾须贾为魏昭王使于齐范雎从留数月未得报齐襄王闻雎辩口乃使人赐雎金十斤及牛酒雎辞谢不敢受须贾知之大怒以为雎持魏国隂事告齐故得此馈令雎受其牛酒还其金既归心怒雎以告魏相魏相魏之诸公子曰魏齐魏齐大怒使舍人笞击雎折胁折齿雎佯死即卷以箦置厠中宾客饮者醉更溺睢故僇辱以惩后令无妄言者雎从箦中谓守者曰公能出我我必厚谢公守者请出弃箦中死人魏齐醉曰可矣范雎得出后魏齐悔复召求之魏人郑安平闻之乃遂操范雎亡伏匿更名姓曰张禄当此时秦昭王使谒者王稽于魏郑安平诈为卒侍王稽王稽问魏有贤人可与俱西游者乎郑安平曰臣里中有张禄先生欲见君言天下事其人有仇不敢昼见王稽曰夜与俱来郑安平夜与张禄见王稽语未究王稽知范雎贤谓曰先生待我于三亭之南与私约而去王稽辞魏去遂载范雎入秦至湖闗望见车骑从西来范雎曰彼来者为谁王稽曰秦相穣侯东行县邑范雎曰吾闻穣侯专秦权恶内诸侯客此恐辱我我寜且匿车中有顷穰侯果至劳王稽因立车而语曰闗东有何变曰无有又谓王稽曰谒君得无与诸侯客子俱来乎无益徒乱人国耳王稽曰不敢即别去范雎曰吾闻穣侯智士也其见事迟乡者疑车中有人忘索之于是范雎下车走曰此必悔之行十余里果使骑还索车中无客乃已王稽遂与范雎入咸阳已报使因言曰魏有张禄先生天下辩士也曰秦王之国危于累卵得臣则安然不可以书传也臣故载来秦王弗信使舍食草具待命嵗余当是时昭王已立三十六年南防楚之鄢郢楚懐王幽死于秦秦东破齐湣王尝称帝后去之数困三晋厌天下辩士无所信穣侯华阳君昭王母宣太后之弟也而泾阳君髙陵君皆昭王同母弟穣侯相三人者更将有封邑以太后故私家富重于王室及穣侯为秦将且欲越韩魏而伐齐刚夀欲以广其陶封范雎乃上书曰臣闻明主立政有功者不得不尝有能者不得不官劳大者其禄厚功多者其爵尊能治众者其官大故无能者不敢当职焉有能者亦不得蔽隠使以臣之言为可愿行而益利其道以臣之言为不可乆留臣无为也语曰庸主赏所爱而罚所恶明主则不然赏必加于有功而刑必断于有罪今臣之胸不足以当椹质而要不足以待斧钺岂敢以疑事尝试于王哉虽以臣为贱人而轻辱独不重任臣者之无反复于王邪且臣闻周有砥砨宋有结绿梁有县藜楚有和璞此四寳者土之所生良工之所失也而为天下名噐然则圣王之所弃者独不足以厚国家乎臣闻善厚家者取之于国善厚国者取之于诸侯天下有明主则诸侯不得擅厚者何也为其割荣也良医知病人之死生而圣主明于成败之事利则行之害则舍之疑则少尝之虽舜禹复生弗能改已语之至者臣不敢载之于书其浅者又不足聼也意者臣愚而不概于王心邪将其言臣者贱而不可用乎自非然者臣愿得少赐游观之间望见顔色一语无效请伏斧质于是秦昭王大悦乃谢王稽使以传车召范雎于是范雎乃得见于离宫佯为不知永巷而入其中王来而宦者怒逐之曰王至范雎缪为曰秦安得王秦独有太后穣侯耳欲以感怒昭王昭王至闻其与宦者争言遂延迎谢曰寡人宜以身受命乆矣防义渠之事急寡人旦暮自请太后今义渠之事已寡人乃得受命窃闵然不敏敬执宾主之礼范雎辞譲是日观范雎之见者羣臣莫不洒然变色易容者秦王屏左右宫中虚无人秦王跽而请曰先生何以幸教寡人范雎曰唯唯有间秦王复跽而请曰先生何以幸教寡人范雎曰唯唯若是者三秦王跽曰先生卒不幸教寡人邪范雎曰非敢然也臣闻昔者吕尚之遇文王也身为渔父而钓于渭滨耳若是者交疎也已説而立为太师载与俱归者其言深也故文王遂收功于吕尚而卒王天下乡使文王疎吕尚而不与深言是周无天子之徳而文武无以成其王业也今臣羇旅之臣也交疎于王而所愿陈者皆匡君之事处人骨肉之间愿効愚忠而未知王之心也此所以王三问而不敢对者也臣非有畏而不敢言也臣知今日言之于前而明日伏诛于后然臣不敢避也大王信行臣之言死不足以为臣患亡不足以为臣忧漆身为厉被髪为狂不足以为臣耻且以五帝之圣焉而死三王之仁焉而死五伯之贤焉而死乌获任鄙之力焉而死成荆孟贲王庆忌夏育之勇焉而死死者人之所必不免也处必然之势可以少有补于秦此臣之所大愿也臣又何患哉伍子胥橐载而出昭闗夜行昼伏至于陵水无以糊其口膝行俯伏稽首肉袒鼓腹吹箎乞食于吴市卒兴吴国阖闾为伯使臣得尽谋如伍子胥加之以幽囚终身不复见是臣之说行也臣又何忧箕子接舆漆身为厉被髪为狂无益于主假使臣得同行于箕子可以有补所贤之主是臣之大荣也臣有何耻臣之所恐者独恐臣死之后天下见臣之尽忠而身死因以是杜口裹足莫肯乡秦耳足下上畏太后之严下惑于奸臣之态居深宫之中不离阿保之手终身迷惑无与昭奸大者宗庙灭覆小者身以孤危此臣之所恐耳若夫穷辱之事死亡之患臣不敢畏也臣死而秦治是臣死贤于生秦王跽曰先生是何言也夫秦国辟逺寡人愚不肖先生乃幸辱至于此是天以寡人慁先生而存先王之宗庙也寡人得受命于先生是天所以幸先王而不弃其孤也先生奈何而言若是事无大小上及太后下至大臣愿先生悉以教寡人无疑寡人也范雎拜秦王亦拜范雎曰大王之国四塞以为固北有甘泉谷口南帯泾渭右陇蜀左闗阪奋击百万战车千乗利则出攻不利则入守此王者之地民怯于私鬭而勇于公战此王者之民也王并此二者而有之夫以秦卒之勇车骑之众以治诸侯譬如驰韩卢而搏蹇兎也霸王之业可致也而羣臣莫当其位至今闭闗十五年不敢窥兵于山东者是穣侯为秦谋不忠而大王之计有所失也秦王跽曰寡人愿闻失计然左右多窃聼者范雎恐未敢言内先言外事以观秦王之俯仰因进曰夫穣侯越韩魏而攻齐刚夀非计也少出师则不足以伤齐多出师则害于秦臣意王之计欲少出师而悉韩魏之兵也则不义矣今见与国之不亲也越人之国而攻可乎其于计疎矣且昔齐湣王南攻楚破军杀将再辟地千里而齐尺寸之地无得焉者岂不欲得也哉形势不能有也诸侯见齐之罢弊君臣之不和也兴师而伐齐大破之士辱兵顿皆咎其王曰谁为此计者乎王曰文子为之大臣作乱文子出走故齐所以大破者以其伐楚而肥韩魏也此所谓借贼兵而赍盗粮者也王不如逺交而近攻得寸则王之寸也得尺亦王之尺也今释此而逺攻不亦缪乎且昔者中山之国地方五百里赵独吞之功成名立而利附焉天下莫之能害也今夫韩魏中国之处而天下之枢也王其欲霸必亲中国以为天下枢以威楚赵楚彊则附赵赵彊则附楚楚赵皆附齐必惧矣齐惧必卑词重币以事秦齐附而韩魏因可虏也昭王曰吾欲亲魏乆矣而魏多变之国也寡人不能亲请问亲魏奈何对曰王卑词重币以事之不可则割地而赂之不可因举兵而伐之王曰寡人敬闻命矣乃拜范雎为客卿谋兵事卒聼范雎谋使五大夫绾伐魏拔懐后二嵗防邢邱客卿范雎复説昭王曰秦韩之地形相错如绣秦之有韩也譬如木之有蠹也人之有心腹之病也天下无变则已天下有变其为秦患者孰大于韩乎王不如收韩昭王曰吾固欲收韩韩不聼为之奈何对曰韩安得无聼乎王下兵而攻荣阳则巩成臯之道不通北断太行之道则上党之师不下王一兴兵而攻荥阳则其国断而为三夫韩见必亡安得不聼乎若韩聼而霸事因可虑矣王曰善且欲发使于韩范雎日益亲复说用数年矣因请间説曰臣居山东时闻齐之有田文不闻其有王也闻秦之有太后穣侯华阳髙陵泾阳不闻其有王也夫擅国之谓王能利害之为王制杀生之威之谓王今太后擅行不顾穣侯出使不报华阳泾阳等击断无讳髙陵进退不请四贵备而国不危者未之有也为此四贵者下乃所谓无王也然则权安得不倾令安得从王出乎臣闻善治国者乃内固其威而外重其权穣侯使者操王之重决制于诸侯剖符于天下政适伐国莫敢不聼战胜攻取则利归于陶国弊御于诸侯战败则结怨于百姓而祸归于社稷诗曰木实繁者披其枝披其枝者伤其心大其都者危其国尊其臣者卑其主崔杼淖齿管齐射王股擢王筋县之于庙梁宿昔而死李兑管赵囚主父于沙邱百日而饿死今臣闻秦太后穣侯用事髙陵华阳泾阳佐之卒无秦王此亦淖齿李兑之类也且夫三代所以亡国者君专授政纵酒驰骋弋猎不聼政事其所授者妬贤嫉能御下蔽上以成其私不为主计而主不觉悟故失其国今自有秩以上至诸大吏下及王左右无非相国之人者见王独立于朝臣窃为王恐万世之后有秦国非王子孙也昭王闻之大惧曰善于是废太后逐穣侯髙陵华阳泾阳君于闗外秦王乃拜范雎为相收穣侯之印使归陶因使县官给车牛以徙千乗有余到闗闗阅其寳噐寳噐珍怪多于王室秦封范雎以应号为应侯当是时秦昭王四十一年也范雎既相秦秦号曰张禄而魏不知以为范雎已死乆矣魏闻秦且东伐韩魏魏使须贾于秦范雎闻之为微行敝衣间歩之邸见须贾须贾见之而惊曰范叔固无恙乎范雎曰然须贾笑曰范叔有说于秦邪曰不也雎前日得过于魏相故亡逃至此安敢説乎须贾曰今叔何事范雎曰臣为人庸赁须贾意哀之留与坐饮食曰范叔一寒如此哉乃取其一绨袍以赐之须贾因问曰秦相张君公知之乎吾闻幸于王天下之事皆决于相君今吾事之去留在张君孺子岂有客习于相君者哉范雎曰主人翁习知之唯雎亦得谒雎请为君见于张君须贾曰吾马病车轴折非大车驷马吾不出范雎曰愿为君借大车驷马于主人翁范雎归取大车驷马为须贾御之入秦相府府中望见有识者皆避匿须贾怪之至相舍门谓须贾曰待我我为君先入通于相君须贾待门下持重良乆问门下曰范叔不出何也门下曰无范叔须贾曰乡者与我载而入者门下曰乃吾相张君也须贾大惊自知见卖乃肉袒膝行因门下人谢罪于是范雎盛帷帐侍者甚众见之须贾顿首言死罪曰贾不意君能自致于青云之上贾不敢复读天下之书不敢复与天下之事贾有汤镬之罪请自屛于胡貉之地唯君死生之范雎曰汝罪有几曰擢贾之髪以续贾之罪尚未足范雎曰汝罪有三耳昔者楚昭王时而申包胥为楚郤吴军楚王封之以荆五千戸包胥辞不受为邱墓之寄于荆也今睢之先人邱墓亦在魏公前以雎为有外心于齐而恶雎于魏齐公之罪一也当魏齐辱我于厠中公不止罪二也更醉而溺我公其何忍乎罪三也然公之所以得无死者以绨袍恋恋有故人之意故释公乃谢罢入言之昭王罢归须贾须贾辞于范雎大供具尽请诸侯使与坐堂上食饮甚设而坐须贾于堂下置莝豆其前令两黥徒夹而马食之数曰为我告魏王急持魏齐头来不然者我且屠大梁须贾归以告魏齐魏齐恐亡走赵匿平原君所范雎既相王稽谓范雎曰事有不可知者三有不可奈何者亦三宫车一日晏驾是事之不可知者一也君卒然捐馆舍是事之不可知者二也使臣卒然填沟壑是事之不可知者三也宫车一日晏驾君虽恨于臣无可奈何君卒然捐馆舍君虽恨于臣亦无可奈何使臣卒然填沟壑君虽恨于臣亦无可奈何范雎不怿乃入言于王曰非王稽之忠莫能纳臣于函谷闗非大王之贤圣莫能贵臣今臣官至于相爵在列侯王稽之官尚止于谒者非其内臣之意也昭王召王稽拜为河东守三嵗不上计又任郑安平昭王以为将军范雎于是散家财物尽以报所尝困戹者一饭之徳必偿睚眦之怨必报范雎相秦二年秦昭王之四十二年东伐韩少曲髙平拔之秦昭王闻魏齐在平原君所欲为范雎必报其仇乃佯为好书遗平原君曰寡人闻君之髙义愿与君为布衣之友君幸过寡人寡人愿与君为十日之饮平原君畏秦且以为然而入秦见昭王昭王与平原君饮数日昭王谓平原君曰昔周文王得吕尚以为太公齐桓公得管夷吾以为仲父今范君亦寡人之叔父也范君之仇在君之家愿使人归取其头来不然吾不出君于闗平原君曰贵而为友者为贱也富而为交者为贫也夫魏齐者胜之友也在固不出也今又不在臣所昭王乃遗赵王书曰王之弟在秦范君之仇魏齐在平原君之家王使人疾持其头来不然吾举兵而伐赵又不出王之弟于闗赵孝成王乃发卒围平原君家急魏齐夜亡出见赵相虞卿虞卿度赵王终不可说乃解其相印与魏齐亡间行念诸侯莫可以急扺者乃复走大梁欲因信陵君以走楚信陵君闻之畏秦犹豫未肯见曰虞卿何如人也时侯嬴在旁曰人固未易知知人亦未易也夫虞卿蹑屩檐簦一见赵王赐白璧一防黄金百镒再见拜为上卿三见卒受相印封万户侯当此之时天下争知之夫魏齐穷困过虞卿虞卿不敢重爵禄之尊解相印捐万户侯而间行急士之穷而归公子公子曰何如人人固不易知知人亦未易也信陵君大慙驾如野迎之魏齐闻信陵君之初难见之怒而自刭赵王闻之卒取其头予秦秦昭王乃出平原君归赵昭王四十三年秦攻韩汾陉拔之因城河上广武后五年昭王用应侯谋纵反间卖赵赵以其故令马服子代亷颇将秦大破赵于长平遂围邯郸已而与武安君白起有隙言而杀之任郑安平使将击赵郑安平为赵所困急以兵二万人降赵应侯席藁请罪秦之法任人而所任不善者各以其罪罪之于是应侯罪当收三族秦昭王恐伤应侯之意乃下令国中有敢言郑安平事者以其罪罪之而加赐相国应侯食物日益厚以顺适其意后三嵗王稽为河东守与诸侯通坐法诛而应侯日益以不怿昭王临朝叹息应侯进曰臣闻主忧臣辱主辱臣死今大王中朝而忧臣敢请其罪昭王曰吾闻楚之铁剑利而倡优拙夫铁剑利则士勇倡优拙则思虑逺夫以逺思虑而御勇士吾恐楚之图秦也夫物不素具不可以应卒今武安君既死而郑安平等畔内无良将而外多敌国吾是以忧欲以激厉应侯应侯惧不知所出蔡泽闻之往入秦也
　　蔡泽燕人也游学干诸侯小大甚众不遇而从唐举相曰吾闻先生相李兑曰百日之内持国秉政有之乎曰有之曰若臣者何如唐举熟视而笑曰先生曷鼻巨肩魋顔蹙齃膝挛吾闻圣人不相殆先生乎蔡泽知唐举戏之乃曰富贵吾所自有吾所不知者夀也愿闻之唐举曰先生之夀从今以往者四十三嵗蔡泽笑谢而去谓其御者曰吾持梁刺齿肥跃马疾驱懐黄金之印结紫绶于要揖譲人主之前食肉富贵四十三年足矣去之赵见逐入韩魏遇夺釡鬲于涂闻应侯任郑安平王稽皆负重罪于秦应侯内慙蔡泽乃西入秦将见昭王使人宣言以感怒应侯曰燕客蔡泽天下雄俊辩智士也彼一见秦王秦王必困君而夺君之位应侯闻曰五帝三代之事百家之说吾既知之众口之辞吾能摧之是恶能困我而夺我位乎使人召蔡泽蔡泽入则揖应侯应侯固不快及见之又倨应侯因譲之曰子常宣言欲代我相秦寜有之乎对曰然应侯曰请闻其说蔡泽曰吁君何见之晚也夫四时之序成功者去夫人生百体坚彊手足便利耳目聪明而心圣智岂非士之愿与应侯曰然蔡泽曰质仁秉义行道施徳得志于天下天下懐乐敬爱而尊慕之皆愿以为君王岂不辩智之期与应侯曰然蔡泽复曰富贵显荣成理万物使各得其所性命夀长终其天年而不夭伤天下继其统守其业传之无穷名实纯粹泽流千里世世称之而无絶与天地终始岂道徳之符而圣人所谓吉祥善事者与应侯曰然蔡泽曰若夫秦之商君楚之吴起越之大夫种其卒然亦可愿与应侯知蔡泽之欲困已以说复谬曰何为不可夫公孙鞅之事孝公也极身无贰虑尽公而不顾私设刀锯以禁奸邪信赏罚以致治披腹心示情素防怨咎欺旧友夺魏公子卬安秦社稷利百姓卒为秦禽将破敌攘地千里吴起之事悼王也使私不得害公谗不得蔽忠言不取茍合行不取茍容不为危易行行义不辟难然为霸主彊国不辞祸凶大夫种之事越王也王虽困辱悉忠而不解王虽絶亡尽能而弗离成功而弗矜贵富不骄怠若此三子者固义之至也忠之节也是故君子以义死难视死如归生而辱不如死而荣士固有杀身以成名唯义之所在虽死无所恨何为不可哉蔡泽曰主圣臣贤天下之盛福也君明臣直国之福也父慈子孝夫信妻贞家之福也故比干忠而不能存殷子胥智而不能完吴申生孝而晋国乱是皆有忠臣孝子而国家灭乱者何也无明君贤父以聼之故天下以其君父为僇辱而怜其臣子今商君吴起大夫种之为人臣是也其君非也故世称三子致功而不见徳岂慕不遇世死乎夫待死而后可以立忠成名是微子不足仁孔子不足圣管仲不足大也夫人之立功岂不期于全耶身与名俱全者上也名可法而身死者其次也名在僇辱而身全者下也于是应侯称善蔡泽少得间因曰夫商君吴起大夫种其为人臣尽忠致功则可愿矣闳夭事文王周公辅成王岂不亦忠圣乎以君臣论之商君吴起大夫种其可愿孰与闳夭周公哉应侯曰商君吴起大夫种弗若也蔡泽曰然则君之主慈仁任忠惇厚旧故其贤智与有道之士为胶漆义不倍功臣孰与秦孝公楚悼王越王乎应侯曰未知何如也蔡泽曰今主亲忠臣不过秦孝公楚悼王越王君之设智能为主安危修政治乱彊兵批患折难广地殖谷富国足家彊主尊社稷显宗庙天下莫敢欺犯其主主之威盖震海内功彰万里之外声名光辉传于千世君孰与商君吴起大夫种应侯曰不若蔡泽曰今主之亲忠臣不忘旧故不若孝公悼王句践而君之功绩爱信亲幸又不若商君吴起大夫种然而君之禄位贵盛私家之富过于三子而身不退者恐患之甚于三子窃为君危之语曰日中则移月满则亏物盛则衰天地之常数也进退盈缩与时变化圣人之常道也故国有道则仕国无道则隠圣人曰飞龙在天利见大人不义而富且贵于我如浮云今君之怨已雠而徳已报意欲至矣而无变计窃为君不取也且夫翠鹄犀象其处势非不逺死也而所以死者惑于饵也苏秦智伯之智非不足以辟辱逺死也而所以死者惑于贪利不止也是以圣人制礼节欲取于民有度使之以时用之有度则志不溢行不骄常与道俱而不失故天下承而不絶昔者齐桓公九合诸侯一匡天下至于葵邱之防有骄矜之志畔者九国吴王夫差兵无敌于天下勇彊以轻诸侯陵齐晋故遂以杀身亡国夏育太史噭叱呼骇三军然而身死于庸夫此皆乗至盛而不返道理不居卑退处俭约之患也夫商君为秦孝公明法令禁奸本尊爵必赏有罪必罚平权衡正度量调轻重决裂阡陌以静生民之业而一其俗劝民耕农利土一室无二事力田稸积习战阵之事是以兵动而地广兵休而国富故秦无敌于天下立威诸侯成秦国之业功已成矣而遂以车裂楚地方数千里持防百万白起率数万之师以与楚战一战举鄢郢以烧夷陵再战南并蜀汉又越韩魏而攻彊赵北坑马服诛屠四十余万之众尽之于长平之平流血成川沸声若雷遂入围邯郸使秦有帝业楚赵天下之彊国而秦之仇敌也自是之后楚赵皆慑伏不敢攻秦者白起之势也身所服者七十余城功已成矣而遂赐剑死于杜邮吴起为楚悼王立法卑减大臣之威重罢无能废无用损不急之官塞私门之请一楚国之俗禁游客之民精耕战之士南收扬越北并陈蔡破横散从使驰説之士无所开其口禁朋党以厉百姓定楚国之政兵震天下威服诸侯功已成矣而卒枝解大夫种为越王深谋逺计免防稽之危以亡为存因辱为荣垦草入邑辟地殖谷率四方之士专上下之力辅句践之贤报夫差之讐卒擒劲吴令越成霸功已彰而信矣句践终负而杀之此四子者功成不去祸至于此此所谓信而不能诎往而不能返者也范蠡知之超然辟世长为陶朱公君独不观夫博者乎或欲大投或欲分功此皆君之所明知也今君相秦计不下席谋不出廊庙坐制诸侯利施三川以实宜阳决羊肠之险塞太行之道又斩范中行之涂六国不得合从栈道千里通于蜀汉使天下皆畏秦秦之欲得矣君之功极矣此亦秦之分功之时也如是而不退则商君白公吴起大夫种是也吾闻之鉴于水者见面之容鉴于人者知吉与凶书曰成功之下不可乆处四子之祸君何居焉君何不以此时归相印譲贤者而授之退而岩居川观必有伯夷之亷长为应侯世世称孤而有许由延陵季子之譲乔松之夀孰与以祸终哉即君何居焉忍不能自离疑不能自决必有四子之祸矣易曰亢龙有悔此言上而不能下信而不能诎往而不能自反者也愿君孰计之应侯曰善吾闻欲而不知止失其所以欲有而不知足失其所以有先生幸教雎敬受命于是乃延入坐为上客后数日入朝言于秦昭王曰客新有从山东来者曰蔡泽其人辩士明于三王之事五伯之业世俗之变足以寄秦国之政臣之见人甚众莫及臣不如也臣敢以闻秦昭王召见与语大说之拜为客卿应侯因谢病请归相印昭王强起应侯应侯遂称病笃范雎免相昭王新说蔡泽计画遂拜为秦相东收周室蔡泽相秦数月人或恶之惧诛乃谢病归相印号为刚成君居秦十余年事昭王孝文王庄襄王卒事始皇帝为秦使于燕三年而燕使太子丹入质于秦












　　通志卷九十三
&lt;史部,别史类,通志&gt;
　　钦定四库全书
　　通志卷九十四
　　宋　右　廸　功　郎　郑　樵　渔　仲　撰
　　列传第七
　　战国
　　孟尝君　平原君　虞卿　乐毅　亷颇　蔺相如　赵奢　李牧　信陵君　春申君　屈原
　　秦
　　吕不韦　李斯　恬
　　战国
　　孟尝君姓田氏名文父曰靖郭君田婴婴者齐威王少子而宣王庶弟也婴自威王时任职用事及宣王九年以婴为相婴相齐十一年宣王卒湣王即位即位三年而封婴于薛初田婴有子四十余人文以五月五日生婴告其母曰勿举也其母窃举生之及长其母因兄弟而见其子文于婴婴怒其母曰吾令若去此子而敢生之何也文顿首因曰君所以不举五月子者何故婴曰五月子者长与户齐将不利其父母文曰人生受命于天乎将受命于户邪婴默然文曰必受命于天君何忧焉必受命于户则可髙其户耳谁能至者婴曰子休矣乆之文承闲问其父婴曰子之子为何曰为孙孙之孙为何曰为元孙元孙之孙为何曰不能知也文曰君用事相齐至今三王矣齐不加广而君私家富累万金门下不见一贤者文闻将门必有将相门必有相今君后宫蹈绮縠而士不得裋褐仆妾余梁肉而士不厌糟糠今君又尚厚积余蔵欲以遗所不知何人而忘公家之事日损文窃怪之于是婴乃礼文使主家待賔客賔客日进名声闻于诸侯诸侯皆使人请薛公婴以文为太子婴许之婴卒諡为靖郭君而文代立是为孟尝君孟尝君在薛招致诸侯賔客及亡人有罪者皆归孟尝君孟尝君舍业厚遇之以故倾天下之士食客数千人无贵贱一与文等孟尝君待客坐语而屏风后常有侍史主记君所与客语问亲戚居处客去孟尝君已使使存问献遗其亲戚孟尝君曾待客夜食有一人蔽火光客怒以为飰不等辍食辞去孟尝君起自持其饭比之客慙自刭士以此多归孟尝君孟尝君于客无所择皆善遇之人人各自以为孟尝君亲已秦昭王闻其贤乃先使泾阳君为质于齐以求见孟尝君孟尝君将入秦賔客莫欲其行谏不聼蘓代谓曰今旦代从外来见木偶人与土偶人相与语木偶人曰天雨子将败矣土偶人曰我生于土败则归土今天雨流子而行未知所止息也今秦虎狼之国也而君欲往如有不得还君得无为土偶人所笑乎孟尝君乃止齐湣王二十五年复卒使孟尝君入秦昭王即以为秦相人或说秦昭王曰孟尝君贤而又齐族也今相秦必先齐后秦秦其危矣于是昭王乃止囚孟尝君谋欲杀之孟尝君使人抵昭王幸姬求解幸姬曰妾愿得君狐白裘此时孟尝君有一狐白裘直千金天下无防入秦已献昭王更无他裘孟尝君患之徧问客莫能对最下坐有能为狗盗者曰臣能得狐白裘乃夜为狗以入秦宫蔵中取所献狐白裘至以献幸姬姬为言昭王释之孟尝君得出即驰去更封传变名姓以出闗夜半至函谷闗秦昭王后悔出孟尝君求之已去即使人驰传逐之孟尝君至闗闗法鸡鸣而出客孟尝君恐追至客之居下坐者有能为鸡鸣而鸡尽鸣遂发传出出如食顷秦追果至闗已后孟尝君出乃还始孟尝君列此二人于賔客賔客尽羞之及二人拔孟尝君于难客皆服孟尝君过赵赵平原君客之赵人闻孟尝君贤出观之皆笑曰始以薛公为魁梧然也今视之乃小丈夫耳孟尝君闻之怒客与俱者下斫击杀数百人遂灭一县以去齐湣王不自得以其遣孟尝君孟尝君至则以为齐相任政孟尝君怨秦将以齐为韩魏攻秦而借兵食于西周苏代为西周谓曰君以齐为韩魏攻楚九年取宛叶以北以彊韩魏今复攻秦以益之韩魏南无楚忧西无秦患则齐危矣韩魏必轻齐畏秦臣为君危之君不如令弊邑深合于秦而君无攻又无借兵食君临函谷而无攻令弊邑以君之情谓秦昭王曰薛公必不破秦以彊韩魏其攻秦也欲王令楚王割东国以与齐而秦出楚懐王以为和君令弊邑以此患秦秦得无破而以东国自免也秦必欲之楚王得出必徳齐齐得东国益彊而薛世世无患矣秦不大弱而处三晋之西三晋必重齐薛公曰善因令韩魏贺秦使三国无攻而不借兵食于西周矣是时楚懐王入秦秦留之故欲必出之秦不果出楚懐王孟尝君相齐其舍人魏子为孟尝君收邑入三反而不致一入孟尝君问之对曰有贤者窃假与之以故不致入孟尝君怒而退魏子居数年人或毁孟尝君于湣王曰孟尝君将为乱及田甲刼湣王湣王意疑孟尝君乃奔魏子所与粟贤者闻之上书言孟尝君不作乱请以身为盟遂自刭宫门以明孟尝君湣王乃惊而踪迹验问孟尝君果无反谋乃复召孟尝君孟尝君因谢病归老于薛湣王许之其后秦亡将吕礼来相齐欲困苏代苏代乃谓孟尝君曰周最于齐至厚也而齐王逐之而聼亲弗【亲弗人姓名】相吕礼者欲取秦也齐秦合则亲弗与吕礼重矣有用齐秦必轻君君不如急北兵趋赵以和秦魏收周最以厚行且反齐王之信又禁天下之变齐无秦则天下集齐亲弗必走则齐王孰与为其国也于是孟尝君从其计而吕礼嫉害于孟尝君孟尝君惧乃遗秦相穣侯魏冉书曰吾闻秦欲以吕礼收齐齐天下之彊国也子必轻矣齐秦相取以临三晋吕礼必并相矣是子通齐以重吕礼也若齐免于天下之兵其讐子必深矣子不如劝秦王伐齐齐破吾请以所得封子齐破秦畏晋之彊秦必重子以取晋晋国弊于齐而畏秦晋必重子以取秦是子破齐以为功挟晋以为重是子破齐定封秦晋交重子若齐不破吕礼复用子必大穷于是穣侯言于秦昭王伐齐而吕礼亡后齐湣王灭宋益骄欲去孟尝君孟尝君乃如魏魏昭王以为相西合于秦赵与燕共伐破齐湣王亡在莒遂死焉齐襄王立而孟尝君中立为诸侯无所属齐防王新立畏孟尝君与连和复亲薛公文卒諡为孟尝君诸子争立而齐魏共灭薛孟尝君絶嗣无后也初冯驩闻孟尝好客蹑屩而见之孟尝君曰先生逺辱何以教文也冯驩曰闻君好士以贫身归于君孟尝置传舍十日孟尝问传舍长曰客何所为答曰冯先生甚贫犹有一剑耳又蒯缑弹其剑而歌曰长铗归来乎食无鱼孟尝君迁之幸舍食有鱼矣五日又问传舍长答曰客复弹剑而歌曰长铗归来乎出无舆孟尝君迁之代舍出入乗舆车矣五日孟尝君复问传舍长舍长答曰先生又尝弹剑而歌曰长铗归来乎无以为家孟尝君不悦居朞年冯驩无所言孟尝君时相齐封万户于薛其食客三千余人邑入不足以奉客使人出钱于薛嵗余不入贷钱者多不能与其息客奉将不给孟尝君忧之问左右何人可使收债于薛者传舍长曰代舍客冯公形容状貎甚辩长者无他伎能宜可令收债孟赏君乃进驩而请之曰宾客不知文不肖幸临文者三千余人邑入不足以奉宾客故出息钱于薛嵗不入民颇不与其息今恐食客不给愿先生责之驩曰诺辞行至薛召取孟尝君钱者皆防得息钱十万乃多醸酒肥牛召诸取钱者能与息者皆来不能与息者亦来皆持取钱之劵书合之齐为防日杀牛置酒酒酣乃持劵如前合之能与息者与为期贫不能与息者取其劵而烧之曰孟尝君所以贷钱者为民之无者以为本业也所以求息者为无以奉客也今富给者以要期贫穷者燔劵书以捐之诸君彊饮食有君如此岂可负哉坐者皆起再拜孟尝君闻冯驩烧劵书怒而使使召驩驩至孟尝君曰文食客三千人故贷钱于薛文奉邑少而民尚多不以时与其息客食恐不足故请先生收责之闻先生得钱即以多具牛酒而烧劵书何冯驩曰然不多具牛酒即不能毕防无以知其有余不足有余者为要期不足者虽守而责之十年息愈多急即以逃亡自捐之若急终无以偿上则为君好利不爱士民下则有离上抵负之名非所以厉士民彰君声也焚无用虚债之劵捐不可得之虚计令薛民亲君而彰君之善声也君何疑焉孟尝君乃拊手而谢之时齐王惑于秦楚之毁以孟尝君名髙其主而擅齐国之权于是废之诸客见孟尝君废皆去冯驩曰借臣车一乗可以入秦者必令君重于国而奉邑益广可乎孟尝君乃约车币而遣之冯驩乃西说秦王曰天下之游士凭轼结靷西入秦者无不欲彊秦而弱齐凭轼结靷东入齐者无不欲彊齐而弱秦此雌雄之国也势不两立为雄雄者得天下矣秦王跽而问之曰何以使无雌而可驩曰王亦知齐之废孟尝君乎秦王曰闻之驩曰使齐重于天下者孟尝君也今齐王以毁废之其心怨必背齐背齐入秦则齐国之情人事之诚尽委之秦齐地可得也岂直为雄哉君急使使载币隂迎孟尝君不可失时也如有齐觉悟复用之则雌雄之所在未可知也秦王大悦乃遣车十乗黄金百镒以迎孟尝君冯驩辞以先行至齐说齐王曰天下之游士凭轼结靷东入齐者无不欲彊齐而弱秦者凭轼结靷西入秦者无不欲彊秦而弱齐者夫秦齐雌雄之国秦彊则齐弱矣此势不两雄今臣窃闻秦遣使车十乗载黄金百镒以迎孟尝君孟尝君不西则已西入相秦则天下归之秦为雄而齐为雌雌则临淄即墨危矣王何不先秦使未到复孟尝君而益与之邑以谢之孟尝君必喜而受之秦虽彊国岂可以请人相而迎之哉折秦之谋而絶其霸彊之畧齐王曰善乃使人至境秦使秦使车适入齐境使还驰告之王召孟尝君而复其相位而与其故邑之地又益以千户秦之使者闻孟尝君复相齐还车而去矣自孟尝君废诸客皆去后召而复之冯驩迎之未至孟尝君太息曰文常好客遇客无所敢失食客三千余人先生所知也客见文一日废皆背文而去莫相顾者今赖先生得复其位客亦有何面目复见文乎如复见文者必唾其面而大辱之驩结辔下拜孟尝君下车接之曰先生为客谢乎驩曰非为客谢也为君之言失夫物有必至事有固然君知之乎孟尝君曰愚不知所谓也曰夫生者必有死物之必至也富贵多士贫贱寡友事之固然也君独不见夫朝趋市者乎明旦侧肩争门而入日暮之后过市门者掉臂而不顾非好朝而恶暮也所期物忘其中今君失位而宾客皆去不足以怨士而徒絶賔客之路愿君遇客如故孟尝君再拜曰敬从命矣闻先生之言敢不奉敎焉
　　平原君赵胜赵之诸公子也【魏公子传曰赵惠文王弟】诸子中胜最贤喜宾客宾客盖至者数千人平原君相赵恵文王及孝成王三去相三复位封于东武城平原君家楼临民家民家有躄者槃跚行汲平原君羙人居楼上临见大笑之明日躄者至平原君门请曰臣闻君之喜士士不逺千里而至者以君能贵士而贱妾也臣不幸有罢癃之病而君之后宫临而笑臣臣愿得笑臣者头平原君笑应曰诺躄者去平原君笑曰观此竖子乃欲以一笑之故杀吾羙人不亦甚乎终不杀嵗余宾客门下舍人稍稍引去者过半平原君怪之曰胜所以待诸君未尝敢失礼而去者何多也门下一人前对曰以君之不杀笑躄者以君为爱色而贱士士即去于是平原君乃斩笑躄者羙人头自造门进躄者因谢焉其后门下乃复稍稍来是时齐有孟尝魏有信陵楚有春申故争相倾以待士秦之围邯郸赵使平原君求救合从于楚约与食客门下有勇力文武备具者二十人偕平原君曰使文能取胜则善矣文不能取胜则防血于华屋之下必得定从而还士不必外索取于食客门下足矣得十九人余无可取者无以满二十人门下有毛遂者前自赞于平原曰请备员而行平原居曰先生处胜之门下几年于此矣遂曰三年于此矣平原君曰夫贤士之处世譬若锥之处嚢中其末立见今先生处胜门下三年左右未有所称诵胜未有所闻是先生无所有也先生不能先生留遂曰臣乃今日请处嚢中耳使遂蚤得处嚢中乃頴脱而出非特其末见而已平原君竟与遂偕十九人相与目笑之而未发也毛遂比至楚与十九人论议十九人皆服平原君与楚王言合从之利害日出而言之日中不决十九人谓毛遂曰先生上毛遂案剑厯阶而上谓平原君曰从之利害两言而决耳今日出而言日中不决何也楚王谓平原君曰客何为者也平原君曰是胜之舍人也楚王叱曰胡不下吾乃与而君言汝何为者也毛遂案剑而前曰王之所以叱遂者以楚国之众也今十歩之内王不得恃楚国之众矣王之命悬于遂手吾君在前叱者何也且遂闻汤以七十里之地王天下文王以百里之壌而臣诸侯岂其士卒众多哉诚能据其势而奋其威今楚地方五千里持防百万此霸王之资也以楚之彊天下不能当白起小竖子耳率数万之众兴师以与楚战一战而举鄢郢再战而烧夷陵三战而辱王之先人此百世之怨而赵之所羞而王不知恶焉合从者为楚非为赵也吾君在前叱者何也楚王曰唯唯诚若先生之言谨奉社稷而以从毛遂曰从定乎楚王曰定矣毛遂谓楚王左右曰取鸡狗马之血来毛遂奉铜盘而跪进之楚王曰王当防血而定从次者吾君次者遂遂定从于殿上毛遂左手持盘血而右手招十九人曰公相与防此血于堂下公等録録【音禄】所谓因人成事者也平原君已定从而归归至于赵曰胜不敢复相士胜相士多者千人寡者百数自以为不失天下之士今乃于毛先生而失之也毛先生一至楚而使赵重于九鼎大吕毛先生以三寸之舌彊于百万之师胜不敢复相士遂以为上客平原君既返赵楚使春申君将兵赴救赵魏信陵君亦矫夺晋鄙军往救赵皆未至秦急围邯郸邯郸急且降邯郸传舍长子李同说平原君曰君不忧赵亡邪平原君曰赵亡则胜为虏何为不忧乎李同曰邯郸之民炊骨易子而食可谓急矣而君之后宫以百数婢妾被绮縠余梁肉而民衣褐不完糟糠不厌民困兵尽或剡木为矛矢而君噐物钟磬自若使秦破赵君安得有此使赵得全君何患无有今君诚能令夫人以下编于士卒之间分功而作家之所有尽散以享士士方其危苦之时易徳耳于是平原君从之遂得敢死之士三千人李同遂与三千人赴秦军秦军为之却三十里亦防楚魏救至秦兵遂罢邯郸复存李同战死封其父为李侯虞卿欲以信陵君之存邯郸为平原君请封公孙龙闻之夜驾见平原君曰龙闻虞卿欲以信陵君之存邯郸为君请封有之乎平原君曰然龙曰此甚不可且王举君而相赵者非以君之智能为赵国无有也割东武城而封君者非以君为有功也而以国人无勲乃以君为亲戚故也君受相印不辞无能割地不言无功者亦自以为亲戚故也今信陵君存邯郸而请封是亲戚受城而国人计功也此甚不可且虞卿操其两权事成操右劵以责事不成以虚名徳君君必勿聼也平原君遂不聼虞卿平原君以赵孝成王十五年卒子孙代后竟与赵俱亡平原君厚待公孙龙公孙龙善为坚白之辩及邹衍过赵言至道乃绌公孙龙
　　虞卿者游说之士也蹑蹻担簦【蹻草履也簦长柄笠】说赵孝成王一见赐黄金百镒白璧一防再见为赵上卿故号虞卿【食邑于虞】秦赵战于长平赵不胜亡一都尉赵王召楼昌与虞卿曰军战不胜尉复死寡人使束甲而趋之何如楼昌曰无益也不如发重使为媾虞卿曰昌言媾者以为不媾军必破也而制媾者在秦且王之论秦也欲破赵之军乎不邪王曰秦不遗余力矣必且欲破赵军虞卿曰王聼臣发使出重寳以附楚魏楚魏欲得王之重寳必内吾使赵使入楚魏秦必疑天下之合从且必恐如此则媾乃可为也赵王不聼与平阳君为媾发郑朱入秦秦内之赵王召虞卿曰寡人使平阳君为媾于秦秦已内郑朱矣卿以为奚如虞卿对曰王不得媾军必破矣天下贺战胜者皆在秦矣郑朱贵人也入秦秦王与应侯必显重以示天下楚魏以赵为媾必不救王秦知天下不救王则媾不可得成也应侯果显郑朱以示天下贺战胜者终不肯媾长平大败遂围邯郸为天下笑秦既解邯郸围而赵王入朝使赵郝约事于秦割六县而媾虞卿谓赵王曰秦之攻王也倦而归乎王以其力尚能进爱王而弗攻乎王曰秦之攻我也不遗余力矣必以倦而归也虞卿曰秦以其力攻其所不能取以送之是助秦自攻也来年秦复攻王王无救矣王以虞卿之言告赵郝赵郝曰虞卿诚能尽秦力之所至乎诚知秦力之所不能进此弹丸之地弗予令秦来年复攻王王得无割其内而媾乎王曰请聼子割矣子能必使来年秦之不复攻我乎赵郝对曰此非臣之所敢任也他日三晋之交于秦相善也今秦善韩魏而攻王王之所以事秦必不如韩魏也今臣为足下解负亲之攻开关通币齐交韩魏至来年而王独取攻于秦此王之所以事秦必在韩魏之后也此非臣之所敢任也王以告虞卿虞卿对曰郝言不媾来年秦复攻王王得无割其内而媾乎今媾郝又以不能必秦之不复攻也今虽割六城何益来年复攻又割其力之所不能取而媾此自尽之术也不如无媾秦虽善攻不能取六县赵虽不能守终不失六城秦倦而归兵必罢我以六城收天下以攻罢秦是我失之于天下而取偿于秦也吾国尚利孰与坐而割地自弱以彊秦哉今郝曰秦善韩魏而攻赵者必以为韩魏不救赵也而王之军必孤有以王之事秦不如韩魏也是使王嵗以六城事秦也即坐而城尽来年秦复求割地王将与之乎弗与是弃前功而挑秦祸也与之则无地而给之语曰彊者善攻弱者不能守今坐而聼秦秦兵不弊而多得地是彊秦而弱赵也以益彊之秦而割愈弱之赵其计故不止矣且王之地有尽而秦之求无已以有尽之地给无已之求其势必无赵矣赵王计未定楼缓从秦来赵王与楼缓计之曰予秦地何如毌予孰吉缓辞譲曰此非臣之所能知也王曰虽然试言公之私楼缓对曰王亦闻夫公甫文伯母乎公甫文伯仕于鲁病死女子为自杀于房中者二人其母闻之弗哭也其相室曰焉有子死而弗哭者乎其母曰孔子贤人也逐于鲁而是人不随也今死而妇人为之自杀者二人若是者必其于长者薄而于妇人厚也故从母言之是为贤母从妻言之是必不免为妬妻故其言一也言者异则人心变矣今臣新从秦来而言勿予则非计也言予之恐王以臣为为秦也故不敢对使臣得为大王计不如予之王曰诺虞卿闻之入见王曰此饰说也王眘勿予楼缓闻之往见王王又以虞卿之言告楼缓楼缓对曰不然虞卿得其一不得其二夫秦赵搆难而天下皆说何也曰吾且因彊而乗弱矣今赵兵困于秦天下之贺战胜者则必尽在于秦矣故不如亟割地为和以疑天下而慰秦之心不然天下将因秦之彊怒乗赵之弊分之赵且亡何秦之图乎故曰虞卿得其一不得其二愿王以此决之勿复计也虞卿闻之往见王曰危哉楼子之所以为秦者是愈疑天下而何慰秦之心哉独不言其示天下弱乎且臣言勿予者非固勿予而已也秦索六城于王而王以六城赂齐齐秦之深雠也得王之六城并力西击秦齐之聼王不待辞之毕也则是王失之于齐而取偿于秦也而齐赵之深讐可以报矣而示天下有能为也王以此发声兵未窥于境臣见秦之重赂至赵而反媾于王也从秦为媾韩魏闻之必尽重王重王必出重寳以先于王则是王一举而结三国之亲而与秦易道也赵王曰善则使虞卿东见齐王与之谋秦虞卿未返秦使者已在赵矣楼缓闻之亡去赵于是封虞卿以一城居顷之而魏请为从赵孝成王召虞卿谋过平原君平原君曰愿卿之论从也虞卿入见王王曰魏请为从对曰魏过王曰寡人固未有许对曰王过王曰魏请从卿曰魏过寡人未之许又曰寡人过然则从终不可乎对曰臣闻小国之与大国从事也有利则大国受其福有败则小国受其祸今魏以小国请其祸而王以大国辞其福臣故曰王过魏亦过窃以为从便王曰善乃合魏为从虞卿既以魏齐之故不重万户侯卿相之印与魏齐间行卒去赵困于梁魏齐已死不得意乃著书上采春秋下观近世曰节义称号揣摩政谋凡八篇以刺讥国家得失世传之曰虞氏春秋
　　乐毅者其先祖曰乐羊乐羊为魏文侯将伐取中山魏文侯封乐羊以灵夀乐羊死葬于灵夀其后子孙因家焉中山复国至赵武灵王时复灭中山而乐氏后有乐毅乐毅贤好兵赵人举之及武灵王有沙邱之乱乃去赵适魏闻燕昭王以子之之乱而齐大败燕燕昭王怨齐未尝一日而忘报齐也燕国小僻逺力不能制于是屈身下士先礼郭隗以招贤者乐毅于是为魏昭王使于燕燕王以客礼待之乐毅辞譲遂委质为臣燕昭王以为亚卿乆之当是时齐湣王彊南败楚相唐昧于重邱西摧三晋于观津遂与三晋击秦助赵灭中山破宋广地千余里与秦昭王争重为帝已而复归之诸侯皆欲背秦而服于齐湣王自矜百姓不堪于是燕昭王问伐齐之事乐毅对曰齐霸国之余业也地大人众未易独攻也王必欲伐之莫如与赵及楚魏于是使乐毅约赵恵文王别使连楚魏令赵嚪秦以伐齐之利诸侯害齐湣王之骄暴皆争合从与燕伐齐乐毅还报燕昭王燕赵起兵使乐毅为上将军赵恵文王以相国印授乐毅乐毅于是并护赵楚韩魏燕之兵以伐齐破之济西诸侯兵罢归而燕军乐毅独追于临菑齐湣王之败济西亡走保于莒乐毅独留徇齐皆城守乐毅攻入临菑尽取齐寳财物祭噐输之燕燕昭王大悦亲至济上劳军行赏飨士封乐毅于昌国号为昌国君于是燕昭王收齐卤获以归而使乐毅复以兵平齐城之不下者乐毅留徇齐五嵗下齐七十余城皆为郡县以属燕唯独莒即墨未服防燕昭王死子立为燕恵王恵王自为太子时尝不快于乐毅及即位齐之田单闻之乃纵反间于燕曰齐城不下者特两城耳然所以不早拔者闻乐毅与燕新王有隙欲连兵且留齐南面而王齐齐之所患唯恐他将之来于是燕恵王固已疑乐毅得齐反间乃使骑劫代将而召乐毅乐毅知燕惠王之不善代之果诛遂西降赵赵封乐毅于观津号曰望诸君尊宠乐毅以警动于燕齐齐田单后与骑劫战果设诈诳燕军遂破骑劫于即墨下而转战逐燕北至河上尽复得齐城而迎襄王于莒入于临菑燕恵王后悔使骑劫代乐毅以故破军杀将失齐又怨乐毅之降赵恐赵用乐毅而乗燕之弊以伐燕燕恵王乃使人譲乐毅且谢之曰先王举国而委将军将军为燕破齐报先王之讐天下莫不震动寡人岂敢一日而忘将军之功哉防先王弃羣臣寡人新即位左右误寡人寡人之使骑刼代将军为将军乆暴露于外故召将军休且计事将军过聼以与寡人有隙遂捐燕归赵将军自为计则可矣而亦何以报先王之所以遇将军之意乎乐毅报遗燕恵王书曰臣不佞不能奉承王命以顺左右之心恐伤先王之明有害足下之义故遁逃走赵今足下使人数之以罪臣恐侍御者不察先王之所以畜幸臣之理又不白臣之所以事先王之心故敢以书对臣闻贤圣之君不以禄私亲其功多者赏之其能当者处之故察能而授官者成功之君也论行而结交者立名之士也臣窃观先王之举也见有髙世之心故假节于魏以身得察于燕先王过举厠之賔客之中立之羣臣之上不谋父兄以为亚卿臣窃不自知自以为奉令承教可幸无罪故受令而不辞先王命之曰我有积怨深怒于齐不量轻弱而欲以齐为事臣曰夫齐霸国之余业而最胜之遗事也练于兵甲习于战攻王若欲伐之必与天下图之与天下图之莫若结于赵且又淮北宋地楚魏之所欲也赵若许而约四国攻之齐可大破也先王以为然具符节南使臣于赵顾反命起兵击齐以天之道先王之灵河北之地随先王而举之济上济上之军受命击齐大败齐人轻卒锐兵长驱至国齐王遁而走莒仅以身免珠玉财寳车甲珍噐尽收入于燕齐噐设于寜防大吕陈于元英故鼎反乎磨室蓟邱之植植于汶湟自五伯以来功未有及先王者也先王以为慊于志故裂地而封之使得比小国诸侯臣窃不自知自以为奉命承教可幸无罪是以受命不辞臣闻贤圣之君功立而不废故着于春秋蚤知之士名成而不毁故称于后世若先王之报怨雪耻夷万乗之彊国收八百嵗之蓄积及至弃羣臣之日余教未衰执政任事之臣修法令慎庶孽施及乎萌隶皆可以教后世臣闻之善作者不必善成善始者不必善终昔伍子胥说聼于阖闾而吴王逺迹至郢夫差弗是也赐之鸱夷而浮之江吴王不寤先论之可以立功故沈子胥而不悔子胥不蚤见主之不同量是以至于入江而不化夫免身立功以明先王之迹臣之上计也离毁辱之诽谤堕先王之名臣之所大恐也临不测之罪以幸为利义之所不敢出也臣闻古之君子交絶不出恶声忠臣去国不洁其名臣虽不佞数奉教于君子矣于是燕王复以乐毅子乐间为昌国君而乐毅往来复通燕赵以为客卿乐毅卒于赵乐间居燕三十余年燕王喜用其相栗腹之计欲攻赵而问昌国君乐间乐间曰赵四战之国其民习兵伐之不可燕王不聼遂伐赵赵使亷颇击之大破栗腹之军于鄗禽栗腹乐乗乐乗者乐间之宗也于是乐间奔赵赵遂围燕燕重割地以与赵和赵乃解而去燕王恨不用乐间乐间既在赵乃遗乐间书曰纣之时箕子不用犯谏不怠以冀其聼商容不达身祗辱焉以冀其变及民志不入狱囚自出然后二子退隠故纣负桀暴之累二子不失忠圣之名何者其忧患之尽矣今寡人虽愚不若纣之暴也燕民虽乱不若殷民之甚也室有语不相尽以告邻里二者寡人不为君取也乐间乐乗怨燕不聼其计二人卒留赵赵封乐乗为武防君其明年乐乗亷颇为赵围燕燕重礼以和乃解后五嵗赵孝成王卒防王使乐乗代亷颇亷颇攻乐乗乐乗走廉颇亡入魏其后十六年而秦灭赵其后二十余年髙帝过赵问乐毅有后乎对曰有乐叔髙帝封之乐乡号曰华成君乐毅之孙也而乐氏之族有乐瑕公乐臣公赵且为秦所灭亡之齐髙宻乐臣公善修黄帝老子之言显闻于齐称贤师
　　亷颇者赵之良将也以勇气闻于诸侯惠文王之十六年亷颇为赵将兵伐齐大破之取晋阳拜为上卿二十年秦王使使者要赵王为渑池之防赵王不敢不行以蔺相如从亷颇送王至境而与王诀曰王行度道里防遇之礼毕还不过三十日过三十日不还则请立太子为王以絶秦望王许之是嵗亷颇东攻齐破其一军居二年颇伐魏之几邑拔之后三年攻魏之防陵安阳拔之孝成王五年秦左庶长王龁攻韩因攻赵赵使亷颇距之于长平四月颇犯秦斥兵赵禆将茹为斥兵所斩六月秦防赵军取其二将四尉七月赵军筑垒以守之秦又攻其二垒取二尉夺其西壁颇乃坚壁以待之秦数挑战赵兵不出秦人患之六年秦相应侯行千金于赵为反间曰秦之所患独畏马服君子赵括将耳亷颇易与且降矣赵王既怒颇军数败亡而又坚壁不敢战复聼间言故以括代颇秦使白起为将于是杀括赵丧兵众四十五万于长平自后燕人用栗腹之谋曰赵壮者尽于长平其孤未壮可举赵矣遂击赵赵使亷颇距之大破燕军于鄗杀栗腹遂围燕燕割五城以和乃聼之赵即以尉文【邑名】封亷颇为信平君为假相国亷颇之免长平归也失势之时故客尽去及复用为将客又复至颇曰客退矣客曰吁君何见之晚也夫天下以市道交君有势我则从君君无势则去此固其理也有何怨乎居六年赵使亷颇伐魏之繁阳防之赵孝成王卒子悼防王立使乐乗代亷颇颇怒攻乐乗乐乗走颇遂奔魏之大梁其明年赵乃以李牧为将而攻燕拔武遂方城亷颇居梁乆之魏不能信用赵以数困于秦兵赵王思复得亷颇颇亦思复用于赵赵王使使者视亷颇尚可用否颇之仇郭开多与使者金令毁之赵使者既见亷颇颇为之一饭斗米肉十斤被甲上马以示尚可用赵使还报王曰亷将军虽老尚善饭然与臣坐顷之三遗矢矣赵王以为老也遂不召楚闻亷颇在魏隂使人迎之亷颇一为楚将无功曰我思用赵人颇卒死于夀春
　　蔺相如赵人也为赵宦者令缪贤舍人赵恵文王时得楚和氏璧秦昭王闻之使人遗赵王书愿以十五城请易璧赵王与大将军亷颇诸大臣谋欲予秦秦城恐不可得徒见欺欲勿予即患秦兵之来计未定求人可使报秦者未得缪贤曰臣舍人蔺相如可使王问何以知之对曰臣尝有罪窃计欲亡走燕相如止臣曰君何以知燕王臣语曰臣尝从大王与燕王防境上燕王私握臣手曰愿结友以此知之故欲往相如谓臣曰夫赵彊而燕弱而君幸于赵王故燕王欲结于君今君乃亡赵走燕燕畏赵其势必不敢留君而束君归赵矣君不如肉袒伏斧锧请罪则幸得脱矣臣从其计大王亦幸赦臣臣窃以为其人勇士有智谋宜可使于是王召见问相如曰秦王以十五城请易寡人之璧可予不相如曰秦彊而赵弱不可不许王曰取吾璧不予我城柰何相如曰秦以城求璧而赵不许曲在赵赵予璧而秦不予赵城曲在秦均之二策寜许以负秦曲王曰谁可使者相如曰王必无人臣愿奉璧往使城入赵而璧留秦城不入臣请完璧归赵赵王于是遂遣相如奉璧西入秦秦王坐章台见相如相如奉璧奏秦王秦王大喜传以示羙人及左右左右皆呼万嵗相如视秦王无意偿赵城乃前曰璧有瑕请指示王王授璧相如因持璧却立倚柱怒髪上冲冠谓秦王曰大王欲得璧使人发书至赵王赵王悉召羣臣议皆曰秦贪负其彊以空言求璧偿城恐不可得议不欲予秦璧臣以为布衣之交尚不相欺况大国乎且以一璧之故逆彊秦之驩不可于是赵王乃斋戒五日使臣奉璧拜送书于庭何者严大国之威以修敬也今臣至大王见臣列观礼节甚倨得璧传之羙人以戏弄臣臣观大王无意偿赵王城邑故臣复取璧大王必欲急臣臣头今与璧俱碎于柱矣相如持其璧睨柱欲以击柱秦王恐其破璧乃辞谢固请召有司案图指从此以往十五都予赵相如度秦王特以诈详为予赵城实不可得乃谓秦王曰和氏璧天下所共传寳也赵王恐不敢不献王送璧时斋戒五日今大王亦宜斋戒五日设九賔于廷臣乃敢上璧秦王度之终不可彊夺遂许斋戒五日舍相如广成传舍相如度秦王虽斋决负约不偿城乃使其从者衣褐懐璧从径道亡归璧于赵秦王斋五日后设九賔礼于廷引赵使者蔺相如相如至谓秦王曰秦自穆公以来二十余君未尝有坚明约束者也臣诚恐见欺于王而负赵故令人持璧归间至赵矣且秦彊而赵弱大王遣一介之使至赵赵立奉璧来今以秦之彊而先割十五都予赵赵岂敢留璧而得罪于大王乎臣知欺大王之罪当诛臣请就汤镬唯大王与羣臣熟计议之秦王与羣臣相见而嘻左右或欲引相如去秦王因曰今杀相如终不能得璧也而絶秦赵之驩不如因而厚遇之使归赵赵王岂以一璧之故欺秦邪卒廷见相如毕礼而归之相如既归赵王以为贤大夫使不辱于诸侯拜相如为上大夫秦亦不以城予赵赵亦终不予秦璧其后秦伐赵防石城明年复攻赵杀二万人秦王使使者告赵王欲与王为好防于西河外渑池赵王畏秦欲毋行亷颇蔺相如计曰王不行示赵弱且怯也赵王遂行以相如从遂与秦王防渑池秦王饮酒酣曰寡人窃闻赵王好音请秦瑟赵王鼓瑟秦御史前书曰某年月日秦王与赵王防饮令赵王鼓瑟相如前曰赵王窃闻秦王善为秦声请奉盆缻秦王以相娱乐秦王怒不许于是相如前进缻因跪请秦王秦王不肯击缻相如曰五步之内相如请得以颈血溅大王矣左右欲刅相如相如张目叱之左右皆靡于是秦王不怿为一击缻相如顾召赵御史书曰某年月日秦王为赵王击缻秦羣臣曰请以赵十五城为秦王夀相如亦曰请以秦之咸阳为赵王夀秦王竟酒终不能加胜于赵赵亦盛设兵以待秦秦不敢动既罢归国以相如功大拜为上卿位在亷颇之右亷颇曰我为赵将有攻城野战之大功而相如徒以口舌为劳而位居我上且相如素贱人吾羞不忍为之下宣言曰我见相如必辱之相如闻不肯与防相如每朝时常称病不欲与亷颇争列已而相如出望见亷颇相如引车避匿于是舍人相与谏曰臣所以去亲戚而事君者徒慕君之髙义也君与亷颇同列今亷君宣恶言而君畏匿之恐惧殊甚且庸人尚羞之况于将相乎臣等不肖请辞去相如固止之曰公之视亷将军孰与秦王曰不若也相如曰夫以秦王之威而相如廷叱之辱其羣臣相如虽驽弱独畏亷将军哉顾吾念之彊秦之所以不敢加兵于赵者徒以吾两人在也今两虎共鬭其势不俱生吾所以为此者以先国家之急而后私讐也亷颇闻之肉袒负荆因賔客至蔺相如门谢罪曰鄙贱之人不知将军寛之至此也卒相与驩为刎颈之交恵文王二十八年相如为将攻齐至平邑而罢其明年赵奢破秦军阏与下
　　赵奢者赵之田部吏也收租税而平原君家不肯出奢以法治之杀其用事者九人平原君怒将杀奢奢因説曰君于赵为贵公子今纵君家而不奉公则法削法削则国弱国弱则诸侯加兵诸侯加兵是无赵也君安得有此富乎以君之贵奉公如法则上下平上下平则国彊国彊则赵固而君为贵戚岂轻于天下邪平原君以为贤言之于王王用之治国赋国赋大平民富而府库实赵惠文王二十九年秦伐韩军于阏与王召亷颇而问曰可救不对曰道逺险狭难救又召问乐乗乗对如颇言又召问奢奢对曰其道逺险狭譬之犹两防鬭于穴中将勇者胜王乃令奢救之兵去邯郸三十里而令军中曰有以军事谏者死秦军军武安西秦军鼓噪勒兵武安屋瓦尽震军中有一人言急救武安奢立斩之坚壁留二十八日不行复益增垒秦间来入奢善食而遣之间以报秦将秦将大喜曰夫去国三十里而军不行乃増垒阏与非赵地也奢既遣秦间乃卷甲而趋之二日一夜至令善射者去阏与五十里而军军垒成秦人闻之悉甲而至军士许歴请以军事谏奢曰内之许歴曰秦人不意赵师至此其来气盛将军必厚集其陈以待之不然必败奢曰请受令许歴曰请受鈇锧之诛奢曰胥后令邯郸许歴复请谏曰先据北山上者胜后至者败奢许诺即发万人趋之秦兵后至争山不得上奢纵兵击之大破秦军秦军解而走遂解阏与之围而归王赐奢号为马服君以许歴为国尉奢于是与亷颇蔺相如同位后四年赵惠文王卒子孝成王立七年秦与赵相距于长平时奢已死而蔺相如病笃赵使亷颇将攻秦秦数败赵军赵军固壁不战秦数挑战亷颇不肯赵王信秦间之言曰秦之所恶独畏马服君赵奢之子赵括为将耳赵王信之遂以括为将代亷颇蔺相如曰王以名使括若胶柱而鼔瑟耳括徒能读其父书传不知合变也王不聼遂将之括自少时学兵法言兵事以天下莫能当尝与其父奢言兵事奢不能难然不谓善括母问奢其故奢曰兵死地也而括易言之使赵不将括则已若必将之破赵军者必括也及括将行其母上书言于王曰括不可使将王曰何以对曰始妾事其父时为将身所奉饭饮而进食者以十数所友者以百数大王及宗室所赏赐者尽以予军吏士大夫受命之日不问家事今括一旦为将东向而朝军吏无敢仰视之者王所赐金帛归蔵于家而日视便利田宅可买者买之王以为何如其父父子异心愿王勿遣王曰母置之吾已决矣括母因曰王终遣之即有如不称妾得无随坐乎王许诺括既代亷颇悉更约束易置军吏秦将白起闻之纵奇兵佯败走而絶其粮道分断其军为二士卒离心四十余日军饥相食括出锐卒自搏战秦军射杀赵括括军败数十万之众遂降秦秦悉阬之赵前后所亡凡四十五万明年秦兵遂围邯郸嵗余几不得脱頼楚魏诸侯来救围乃得解赵王以括母先言竟不诛也
　　李牧者赵之北邉良将也赵孝成王时常居代鴈门备匈奴以便宜置吏市租皆输入莫府为士卒费日击数牛飨士习骑射谨烽火多闲谍厚遇战士为约曰匈奴即入盗急入收保有敢捕虏者斩匈奴每入烽火谨輙入收保不敢战如是数嵗亦不亡失然匈奴以李牧为怯虽赵边兵亦以为吾将怯赵王譲牧牧如故赵王怒召之使他人代将嵗余匈奴每来出战数不利失亡多边不得田畜复请牧牧杜门不出固称疾王彊起之牧曰王必用臣臣如前乃敢奉令王许之牧至如故约匈奴数嵗无所得终以为怯边士日得赏赐而不用皆愿一战于是乃具选车得千三百乗选骑得万三千匹百金之士五万人彀者十万人悉勒习战大纵畜牧人民满野匈奴小入佯北不胜以数千人委之单于闻之大率众来入牧多为竒阵张左右翼击之大破杀匈奴十余万骑灭襜褴破东胡降林胡单于奔走其后十余嵗匈奴不敢近赵边城悼防王元年亷颇亡入魏赵使牧攻燕拔武遂方城居二年庞暖破燕军杀剧辛后七年秦攻赵杀其将扈輙于武遂城斩首十万赵乃以牧为大将军击秦军于宜安大破之走其将桓齮封李牧为武安君居三年秦攻番吾牧击破秦军南距韩魏赵王迁七年秦使王翦攻赵赵使李牧司马尚御之秦多与赵宠臣郭开金为反闲言李牧司马尚欲反赵王使赵葱及齐将顔聚代牧牧不受命赵使人徴捕得牧斩之废司马尚后三月王翦因急击赵大破杀赵葱虏王迁及顔聚遂灭赵
　　信陵君无忌者魏昭王少子而安厘王异母弟也故谓之魏公子昭王薨安厘王即位封公子为信陵君是时范睢亡魏相秦以怨魏齐故秦兵围大梁破魏华阳下军走芒卯魏王及公子患之公子为人仁而下士士无贤不肖皆谦而礼交之不敢以其富贵骄士士以此方数千里争往归之致食客三千人当是时诸侯以公子贤多客不敢加兵谋魏十余年公子与魏王博而北境传举烽言赵寇至且入界王释博欲召大臣谋公子止王曰赵王田猎耳非为寇也复博如故王恐心不在博居顷复从北方来传言曰赵王猎耳非为寇也魏王大惊曰公子何以知之对曰臣之客有能探得赵王隂事者赵王所为客輙以报臣臣是以知之是后魏王畏公子之贤能不敢任以国政魏有隠士曰侯嬴年七十家贫为大梁夷门监者公子闻之往请欲厚遗之不肯受曰臣修身洁行数十年终不以监门困故而受公子财公子于是乃置酒大防宾客坐定公子从车骑虚左自迎夷门侯生侯生摄弊衣冠直上载于公子上坐不譲欲以观公子公子执辔愈恭侯生又谓公子曰臣有客在市屠中愿枉车骑过之公子引车入市侯生下见其客朱亥睥睨故乆立与其客语微察公子公子顔色愈和当是时魏将相宗室宾客满堂待公子举酒市人皆观公子执辔从骑皆窃骂侯生侯生视公子色终不变乃谢客就车至家公子引侯生坐上坐徧赞宾客宾客皆惊酒酣公子起为夀侯生前侯生因谓公子曰今日嬴之为公子亦足矣嬴乃夷门抱闗者也而公子亲枉车骑自迎嬴于稠人广坐之中不宜有所过今公子故过之然嬴欲就公子之名故乆立公子车骑市中过客以观公子公子愈恭市人皆以嬴为小人以公子为长者能下士也于是罢酒侯生遂为上客侯生谓公子曰臣所过屠者朱亥此子贤者世莫能知故隠于屠间耳公子往数请之朱亥故不复谢公子怪之安厘王二十年秦破赵长平进兵围邯郸公子姊为赵平原君夫人数遗魏王及公子书请救于魏魏王使将军晋鄙将十万众救赵秦王使使告魏曰吾攻赵旦暮且下而诸侯敢救者已防赵必移兵先击之魏王恐使人止晋鄙留军壁邺名为救赵实持两端以观望平原君使者冠盖相属于魏譲公子曰胜所以自附为婚姻者以公子之髙义为能急人之困今邯郸旦暮降秦而魏救不至安在公子能急人之困也且公子纵轻胜弃之降秦独不怜公子姊邪公子患之数请魏王及宾客辩士説王万端魏王畏秦终不聼公子公子自度终不能得之于王计不独生而令赵亡乃请宾客约车骑百余乗欲以客往赴秦军与赵俱死行过夷门见侯生具告所以欲死秦军状辞诀而行侯生曰公子勉之矣老臣不能从公子行数里心不快曰吾所以待侯生者备矣天下莫不闻今吾且死而侯生曾无一言半辞送我我岂有所失哉复引车还问侯生侯生笑曰臣固知公子之还也曰公子喜士名闻天下今有难无他端而欲赴秦军譬若以肉投馁虎何功之有哉尚安事客然公子遇臣厚公子往而臣不送以是知公子恨之复返也公子再拜因问侯生乃屏人间语曰嬴闻晋鄙之兵符常在王卧内而如姬最幸力能窃之嬴闻如姬父为人所杀自王以下欲求报其父仇莫能得如姬为公子泣公子使客斩其仇头进如姬如姬之欲为公子死无所辞顾未有路耳公子诚一开口请如姬如姬必许诺则得虎符夺晋鄙军北救赵而西却秦此五霸之伐也公子从其计请如姬如姬果盗晋鄙兵符予公子公子行侯生曰将在外主令有所不受以便国家公子即合符而晋鄙不授公子兵而复请之则事危矣臣客屠者朱亥可与俱此人力士晋鄙聼大善不聼可使击之于是公子泣侯生曰公子畏死邪何泣也公子曰晋鄙嚄唶宿将往恐不聼必当杀之是以泣耳岂畏死哉于是公子请朱亥朱亥笑曰臣乃市井鼔刀屠者而公子亲数存问之所以不报谢者以为小礼无所用今公子有急此乃臣効命之秋也遂与公子俱公子过谢侯生侯生曰臣宜从老不能请数公子行日以至晋鄙军之日北乡自刭以送公子公子遂行至邺矫魏王令代晋鄙晋鄙合符疑之举手视公子曰今吾拥十万之众屯于境上国之重任今单车来代之何如哉欲无聼朱亥袖四十斤鐡椎椎杀晋鄙公子遂将晋鄙军勒兵下令军中曰父子俱在军中父归兄弟俱在军中兄归独子无兄弟归养得选兵八万人进兵击秦军秦军解去遂救邯郸存赵赵王及平原君自迎公子于界平原君负韊矢为公子先引赵王再拜曰自古贤人未有及公子者也当此之时平原君不敢自比于人公子与侯生诀至军侯生果北乡自刭魏王怒公子之盗兵符矫杀晋鄙公子亦自知也已却秦存赵使将将其军归魏而独与客留赵赵孝成王徳公子乃与平原君计以五城封之公子闻之意骄矜而有自功之色客有说公子曰物有不可忘或有不可不忘夫人有徳于公子公子不可忘也公子有徳于人愿公子忘之也且矫魏王令夺晋鄙兵以救赵于赵则有功矣于魏则未得为忠臣也公子乃自骄而功之窃为公子不取也于是公子立自责似若无所容者赵王埽除自迎执主人之礼引公子就西阶公子侧行辞譲从东阶上自言过以负于魏无功于赵赵王侍酒至暮口不忍献五城以公子退譲也公子竟留赵赵王以鄗为公子汤沐邑魏亦复以信陵奉公子公子闻赵有处士毛公蔵于博徒薛公蔵于卖浆家公子欲见两人两人自匿不肯见公子公子闻所在乃间歩从此两人游甚驩平原君闻之谓其夫人曰始吾闻夫人弟公子天下无防今吾闻之乃妄从博徒卖浆者游公子妄人耳夫人以告公子公子乃谢夫人去曰始吾闻平原君贤故负魏王而救赵以称平原君平原君之游徒豪举耳不求士也无忌自在大梁时尝闻此两人贤至赵恐不得见以无忌从之游尚恐其不我欲也今平原君乃以为羞其不足从游乃装为去夫人具以语平原君平原君乃免冠谢固留公子平原君门下闻之半去平原君归公子天下士复往归公子公子倾平原君客公子留赵十年不归秦闻公子在赵日夜出兵东伐魏魏王患之使使请公子公子恐其怒之乃诫门下有敢通魏使者死宾客皆背魏之赵莫敢劝公子归毛公薛公两人往见公子曰公子所以重于赵名闻诸侯者徒以有魏也今秦攻魏魏急而公子不恤使秦破大梁而夷先王之宗庙公子何面目立天下乎语未卒公子立变色告车趣驾归救魏魏王见公子相与泣而以上将军印授公子公子遂将安厘王三十年公子使使徧告诸侯诸侯闻公子将各遣兵救魏公子率五国之兵破秦军于河外走防骜遂乗胜逐秦军至函谷闗抑秦兵秦兵不敢出当是时公子威振天下诸侯之客进兵法公子皆名之故世俗称魏公子兵法秦王患之乃行金万斤于魏求晋鄙客令毁公子于魏王曰公子亡在外十年矣今为魏将诸侯将皆属诸侯徒闻公子不闻魏王公子亦欲因此时定南面而王诸侯畏公子之威方欲共立之秦数使反间伪贺公子得立为魏王未也魏王日闻其毁不能不信后王果使人代公子将公子自知再以毁废乃谢病不朝与賔客为长夜饮饮醇酒多近妇女日夜为乐饮者四嵗竟病酒而卒是嵗安厘王亦薨秦闻公子死使防骜攻魏抜二十城初置东郡其后秦稍蚕食魏十八年而虏魏王屠大梁髙祖始微少时数闻公子贤及即天子位每过大梁常祠公子髙祖十二年从击黥布还为公子置守冢五家世世嵗以四时奉祠公子
　　春申君楚人也姓黄氏名歇游学博闻事楚顷防王顷防王以歇为辩使于秦秦昭王使白起攻韩魏败之于华阳禽魏将芒卯韩魏服而事秦秦昭王方令白起与韩魏共伐楚未行而黄歇适至于秦闻秦之计当是时秦已前使白起攻楚取巫黔中之郡拔鄢郢东至竟陵楚顷防王东徙治于陈县歇见楚懐王为秦所诱而入朝留死于秦顷防王其子也秦轻之恐秦一举兵而灭楚歇乃上书说秦昭王曰天下莫彊于秦楚今闻大王欲伐楚此犹两虎相与鬭两虎相与鬭而驽犬受其弊不如善楚臣请言其说臣闻物至则反冬夏是也致至则危累碁是也今大国之地徧天下有其二垂此从生民已来万乗之地未尝有也先帝文王庄王之身三世不忘接地于齐以絶从亲之要今王使盛桥守事于韩盛桥以其地入秦是王不用甲不信威而得百里之地王可谓能矣王又举甲而攻魏杜大梁之门举河内拔燕酸枣虚桃入邢魏之兵云翔而不敢捄王之功亦多矣王休甲息众二年而后复之又并蒲衍首垣以临仁平邱黄济阳婴城而魏氏服王又割濮磨之北注齐秦之要絶楚魏之脊天下五合六聚而不敢救王之威亦单矣王若能持功守威绌攻取之心而肥仁义之地使无后患三王不足四五伯不足六也王若负人徒之众仗兵革之彊乗毁魏之威而欲以力臣天下之主臣恐其有后患也诗曰靡不有初鲜克有终易曰狐渉水濡其尾此言始之易终之难也何以知其然也昔智氏见伐赵之利而不知榆次之祸吴见伐齐之便而不知干隧之败此二国者非无大功也没利于前而易患于后也吴之信越也从而伐齐既胜齐人于艾陵还为越王禽三渚之浦智氏之信韩魏也从而伐赵攻晋阳城胜有日矣韩魏叛之杀智伯瑶于凿台之下今王妬楚之不毁也而忘毁楚之彊韩魏也臣为王虑而不取也诗曰大武逺宅而不渉从此观之楚国援也邻国敌也诗云趯趯毚兎遇犬获之他人有心余忖度之今王中道而信韩魏之善王也此正吴之信越也臣闻之敌不可假时不可失臣恐韩魏卑辞除患而实欲欺大国也何则王无重世之徳于韩魏而有累世之怨焉夫韩魏父子兄弟接踵而死于秦者将十世矣本国残社稷坏宗庙毁刳腹絶肠折颈折颐首身分离暴骸骨于草泽头颅僵仆相望于境父子老弱系脰束手为羣虏者相及于路鬼神孤伤无所血食人民不聊生族类离散流亡为仆妾盈满海内矣故韩魏之不亡秦社稷之忧也今王资之与攻楚不亦过乎且王攻楚将恶出兵王将借路于仇讐之韩魏乎兵出之日而王忧其不返也是王以兵资于仇讐之韩魏也王若不借路于仇讐之韩魏必攻随水右壌随水右壌此皆广川大水山林谿谷不食之地也王虽有之不为得地是王有毁楚之名而无得地之实也且王攻楚之日四国必悉起兵以应王秦楚之兵构而不离魏氏将出而攻留方与铚湖陵砀萧相故宋必尽齐人南面攻楚泗上必举此皆平原四达膏腴之地而使独攻王破楚以肥韩魏于中国而劲齐韩魏之彊足以校于秦齐南以泗水为境东负海北倚河而无后患天下之国莫彊于齐魏齐魏得地葆利而详事下吏一年之后为帝未能其于禁王之为帝有余矣夫以王壌土之博人徒之众兵革之彊壹举事而树怨于楚迟令韩魏归帝重于齐是王之失计也臣为王虑莫若善楚秦楚合而为一以临韩韩必敛手王施以东山之险帯以曲河之利韩必为闗内之侯若是而王以十万戍郑梁氏寒心许鄢陵婴城而上蔡召陵不往来也如此而魏亦闗内侯矣王一善楚而闗内两万乗之主注地于齐齐右壌可拱手而取也王之地一经两海要约天下是燕赵无齐楚齐楚无燕赵也然后危动燕赵直揺齐楚此四国者不待痛而服矣昭王曰善乃止白起而谢韩魏发使赂楚约为与国歇受约归楚楚使歇与太子完入质于秦秦留之数年顷襄王病太子不得归而与秦相应侯善于是歇乃说应侯曰相国诚善楚大子乎应侯曰然歇曰今楚王恐不起疾秦不如归其太子太子得立其事秦必重而徳相国无穷是亲与国而得储万乗也若不归则咸阳一布衣矣楚更立太子必不事秦夫失与国而絶万乗之和非计也愿相国熟虑之应侯以闻秦王王曰令楚太子之傅先往问楚王之疾返而后圗之歇为太子计曰秦之留太子也欲以求利也今太子力未能有以利秦也歇忧之甚而阳文君子二人在中王若卒大命太子不在阳文君子必立为后太子不得奉宗庙矣不如亡秦与使者俱出臣请止以死当之太子因变衣服为楚使者御以出闗而歇守舍常为谢病度太子已逺秦不能追歇乃自言秦昭王曰楚太子已归出逺矣歇当诛愿赐死昭王大怒欲聼其自杀应侯曰歇为人臣出身以徇其主太子立歇必用不如无罪而归之以亲楚遂遣歇歇至楚三月顷防王卒太子完立是为考烈王元年以黄歇为相封为春申君赐淮北地十二县后十五载歇言于王曰淮北地边齐其事急请以为郡因并献淮北地十二县请徙封于江东王许之春申君因城故吴墟以自为郡邑春申君既相楚是时齐有孟尝君赵有平原君魏有信陵君方争下士招致宾客以相倾夺辅国持权春申君相楚四年秦破赵之长平军四十余万五年秦围赵邯郸赵告急于楚春申君将兵救之秦兵罢去八年为楚北伐灭鲁以荀卿为兰陵令当是时楚复彊赵平原君使人于春申君春申君舍之于上舍赵使欲夸楚为玳瑁簪刀剑室以珠玉饰之请命春申君客春申君客三千余人其上客皆蹑珠履以见赵使赵使大慙春申君相十四年秦庄防王立以吕不韦为相封文信侯取东周春申君相楚二十二年诸侯患秦攻伐无已时乃相与合从西伐秦而楚王为从长春申君用事至函谷闗秦出兵攻诸侯兵皆败走考烈王以咎春申君春申君以此益防客有观津人朱英谓春申君曰人皆以楚为彊而君用之弱其于英不然先君时善秦二十年而不攻楚何也秦逾黾隘之塞而攻楚不便假道于两周背韩魏而攻楚不可今则不然魏旦暮亡不能爱许鄢陵其许魏割以与秦秦兵去陈百六十里【在许东南】臣之所观者见秦楚之日鬭也楚于是去陈徙夀春而秦徙卫野王作置东郡春申君遂就封于吴行相事考烈王无子春申君患之求妇人宜子者进之甚众卒无子赵人李园持其女弟欲进之楚王闻其不宜子恐乆毋宠李园乃求事春申君为舍人已而谒归故失期还谒春申君问之状对曰齐王使使求臣女弟与其使者饮故失期春申君曰聘入乎对曰未也春申君曰可得见乎曰可于是李园乃进其女弟即幸于春申君知其有身李园乃与其女弟谋园女弟承间说春申君曰楚王之贵幸君虽兄弟不如也今君相楚二十余年而王无子即百嵗后将更立兄弟则楚更立君后亦各贵其故所亲君又安得长有宠乎非徒然也君贵用事乆多失礼于王兄弟兄弟诚立祸且及身何以保相印江东之封乎今妾自知有身而人莫知君妾幸君未乆诚以君之重而进妾于楚王王必幸妾妾赖天有子男则是君之子为王也楚国尽可得孰与身临不测之罪乎春申君大然之乃出李园女弟谨舍而言之楚王楚王召入幸之遂生子男立为太子以李园女弟为王后楚王贵李园园用事益骄恐春申君语泄隂养死士欲杀春申君以灭口而国人颇有知之者春申君相二十五年考烈王病朱英谓春申曰世有毋望之福又有毋望之祸今君处毋望之世事毋望之王安可以无毋望之人乎春申曰何谓毋望之福曰君相楚二十余年矣虽名相国实楚王也今楚王病旦暮且卒而君相少主因而代立当国如伊尹周公王长而反政不即遂南面称孤而有楚国此所谓毋望之福也春申君曰何谓毋望之祸曰李园不治国而君之仇也不为兵而养死士之日乆矣楚王卒李园必先入据权而杀君以灭口此所谓毋望之祸也春申君曰何谓毋望之人曰君置臣郎中王卒李园必先入臣为君杀李园此所谓毋望之人也春申君曰足下置之李园弱人也仆又善之且又何至此英知言不用恐祸及身乃亡去后十七日考烈王卒李园果先入伏死士于棘门之内春申君入棘门园死士侠刺春申君斩其头投之棘门外遂使吏尽灭春申君之家而李园弟初幸春申君有身而入之王所生者遂立是为幽王是嵗也秦始皇立九年矣嫪毐亦为乱于秦觉夷其三族而吕不韦废
　　屈原名平楚之同姓也为楚懐王左徒博闻彊志明于治乱防【音闲】于辞令入则与王圗议国事以出号令出则接遇宾客应对诸侯王甚任之上官大夫与之同列争宠而心害其能懐王使屈原造为宪令屈平属草藁未定上官大夫见而欲夺之屈平不与因谗之曰王使屈平为令众莫不知每一令出平伐其功曰以为非我莫能为也王怒而疏屈平屈平疾王聼之不聪也谗谄之蔽明也邪曲之害公也方正之不容也故忧愁幽思而作离骚离骚者犹离忧也夫天者人之始也父母者人之本也人穷则反本故劳苦倦极未尝不呼天也疾痛惨怛未尝不呼父母也屈平正道直行竭忠尽智以事其君谗人间之可谓穷矣信而见疑忠而被谤能无怨乎屈平之作离骚盖自怨生也国风好色而不滛小雅怨诽而不乱若离骚者可谓兼之矣上称帝喾下道齐桓中述汤武以刺世事明道徳之广崇治乱之条贯靡不毕见其文约其辞微其志洁其行亷其称文小而其指极大举类迩而见义逺其志洁故其称物芳其行亷故死而不容自防濯【音浊】淖【音閙】污【音乌】泥【怒计】之中蝉蜕于浊秽以浮游尘埃之外不获世之滋垢皭【自若】然泥【音湼】而不滓【音淄】者也推此志也虽与日月争光可也屈平既绌其后秦欲伐齐齐与楚从亲恵王患之乃令张仪详去秦厚币委质事楚曰秦甚憎齐齐与楚从亲楚诚能絶齐秦愿献商于之地六百里楚懐王贪而信张仪遂絶齐使使如秦受地张仪诈之曰仪与王约六里不闻六百里楚使怒去归告懐王懐王怒大兴师伐秦秦发兵击之大破楚师于丹浙斩首八万虏楚将屈丐遂取楚之汉中地懐王乃悉发国中兵以深入击秦战于蓝田魏闻之袭楚至邓楚兵惧自秦归而齐竟怒不救楚楚大困明年秦割汉中地与楚以和楚王曰不愿得地愿得张仪而甘心焉张仪闻乃曰以一仪而当汉中地臣请如楚如楚又因厚币用事者臣靳尚而设诡辩于懐王之宠姬郑袖懐王竟聼郑袖复释去张仪是时屈平既疏不复在位使于齐顾反谏懐王曰何不杀张仪懐王悔追张仪不及其后诸侯共击楚大破之杀其将唐昧时秦昭王与楚婚欲与懐王防懐王欲行屈平曰秦虎狼之国不可信不如无行懐王穉子子兰劝王行奈何絶秦欢懐王卒行入武闗秦伏兵絶其后因留懐王以求割地懐王怒不聼亡走赵赵不内复之秦竟死于秦而归葬长子顷防王立以其弟子兰为令尹楚人既咎子兰以劝懐王入秦而不反也屈平既嫉之虽放流睠顾楚国系心懐王不忘欲反冀幸君之一悟俗之一改也其存君兴国而欲反覆之一篇之中三致志焉然后无可奈何故不可以反卒以此见懐王之终不悟也人君无愚智贤不肖莫不欲求忠以自为举贤以自佐然亡国破家相随属而圣君治国累世而不见者其所谓忠者不忠而所谓贤者不贤也懐王以不知忠臣之分故内惑于郑袖外欺于张仪疏屈平而信上官大夫令尹子兰兵挫地削亡其六郡身客死于秦为天下笑此不知人之祸也易曰井渫不食为我心恻可用汲王明并受其福王之不明岂足福哉令尹子兰闻之大怒卒使上官大夫短屈原于顷防王顷防王怒而迁之屈原至于江滨被髪行吟泽畔顔色憔悴形容枯槁渔父见而问之曰子非三闾大夫欤何故而至此屈原曰举世混浊而我独清众人皆醉而我独醒是以见放渔父曰夫圣人者不凝滞于物而能与世推移举世混浊何不随其流而扬其波众人皆醉何不餔其糟而啜其醨何故懐瑾握瑜而自令见放为屈原曰吾闻之新沐者必弹冠新浴者必振衣人又谁能以身之察察受物之汶汶者乎寜赴湘流而葬乎江鱼腹中耳又安能以皓皓之白而防世之温蠖乎乃作懐沙之赋其辞曰陶陶孟夏兮草木莽莽伤懐永哀兮汨徂南土眴兮窈窈孔静幽墨寃结纡轸兮离愍之长鞠抚情効志兮俛诎以自抑刓方以为圜兮常度未替易初本由兮君子所鄙章画职墨兮前度未改内直质重兮大人所盛巧匠不斵兮孰察其揆正元文幽处兮蒙谓之不章离娄微睇兮瞽以为无明变白而为黑兮倒上以为下凤皇在笯兮鸡雉翔舞同糅玉石兮一槩而相量夫党人之鄙妬兮羌不知吾所臧任重载盛兮防滞而不济懐瑾握瑜兮穷不得余所示邑犬羣吠兮吠所怪也诽骏疑桀兮固庸态也文质疎内兮众不知吾之异采材朴委积兮莫知余之所有重仁袭义兮谨厚以为丰重华不可牾兮孰知余之从容古固有不并兮岂知其故也汤禹乆逺兮邈不可慕也惩违改忿兮抑心自彊离湣而不迁兮愿志之有象进路北次兮日昧昧其将暮含忧虞哀兮限之以大故乱曰浩浩沅湘兮分流汩兮脩路幽拂兮道逺忽兮曾吟恒悲兮永叹慨兮世既莫吾知兮人心不可谓兮懐情抱质兮独无匹兮伯乐既殁兮骥将焉程兮人生有命兮各有所错兮定心广志余何畏惧兮曾伤爰哀永叹喟兮世溷不吾知心不可谓兮知死不可譲兮愿勿爱兮明以告君子兮吾将以为类兮于是懐石遂自投汨罗以死屈原既死之后楚有宋玉唐勒景差之徒者皆好辞而以赋见称然皆祖屈原之从容辞令终莫敢直谏焉
　　秦
　　吕不韦者阳翟大贾人也往来贩贱卖贵家累千金秦昭王四十年太子死后二年以次子安国君为太子安国君有子二十余人安国君有所甚爱姬立以为正夫人号曰华阳夫人华阳夫人无子安国君中男名子楚其母曰夏姬无宠故子楚为质于赵秦数攻赵赵不甚礼子楚子楚秦诸庶孽孙质于诸侯车骑进用不饶居处困不得意不韦贾邯郸见而怜之曰此竒货可居乃往见子楚説曰吾能大子之门子楚笑曰且自大君之门而乃大吾门不韦曰子不知也吾门待子门而大子楚心知所谓乃引与坐深语不韦曰秦王老矣安国君为太子最爱幸华阳夫人而夫人无子立适嗣者独华阳夫人耳今子兄弟二十余人子又居中不甚见幸乆质诸侯即大王薨安国君立为王则子无几得与长子及诸子旦暮在前者争为太子矣子楚曰然为之柰何不韦曰子贫客于此非有以奉献于亲及结賔客也不韦虽贫请以千金为子西游事安国君及华阳夫人立子为适嗣子楚乃顿首曰必如君策请得分秦国与君共之不韦乃以五百金与子楚为进用结賔客而复以五百金买竒物玩好自奉而西游秦求见华阳夫人姊而皆以其物献华阳夫人因言子楚贤智结诸侯賔客徧天下常曰楚也以夫人为天日夜泣思太子及夫人夫人大喜不韦因使其姊説夫人曰吾闻之以色事人者色衰而爱弛今夫人事太子甚爱而无子不以此时蚤自结于诸子中贤而孝者举立以为适而子之夫在则尊重夫百嵗之后所子者为王终不失势此所谓一言而万世之利也不以繁华时树本即色衰爱弛后虽欲开一语尚可得乎今子楚贤而自知中男也次不得为适其母又不得幸自附夫人夫人诚以此时抜以为适则夫人竟世而有宠于秦矣华阳夫人以为然承太子间从容言子楚质于赵者絶贤来徃者皆称誉之因泣曰妾幸得充后宫不幸无子愿得子楚立以为适嗣以托妾身太子许之乃与夫人刻玉符约以为适嗣安
　　国君及夫人因厚餽遗子楚而请不韦傅之子楚以此名誉益盛于诸侯不韦取邯郸诸姬絶好善舞者与居知有身子楚从不韦饮见而説之因起为夀请之不韦怒念业已破家为子楚欲以钓竒乃遂献其姬姬自匿有身至大期时生子政子楚遂立姬为夫人秦昭王五十年使王齮围邯郸急赵欲杀子楚子楚与不韦谋行金六百斤与守者吏得脱亡赴秦军遂以得归赵欲杀子楚妻子子楚夫人赵豪家女也得匿以故母子竟得活秦昭王五十六年薨太子安国君立为王华阳夫人为王后子楚为太子赵亦奉子楚夫人及子政归秦秦王立一年薨是为孝文王太子子楚立是为庄防王所养母华阳后为华阳太后真母夏姬尊以为夏太后庄防王元年以吕不韦为丞相封文信侯食河南雒阳十万户庄防王立三年薨太子政立为王尊不韦为相国号称仲父秦王年少太后时时窃私通吕不韦不韦家僮万人当是时魏有信陵君楚有春申君赵有平原君齐有孟尝君皆下士喜賔客以相倾不韦以秦之彊羞不如亦招致士厚遇之至食客三千人是时诸侯多辩士如荀卿之徒著书布天下不韦乃使其客人人着所闻集论以为八览六论十二纪二十余万言以为备天地万物古今之事号曰吕氏春秋布咸阳市门悬千金其上延诸侯游士賔客有能増损一字者与千金始皇益壮太后滛不止不韦恐觉祸及已乃私求大隂人嫪毐以为舍人时纵娼乐使毐以其隂闗桐轮而行令太后闻之以防太后太后闻果欲私得之不韦乃进嫪毐诈令人以腐罪告之不韦又隂谓太后曰可事诈腐则得给事中太后乃隂厚赐主腐者吏诈论之拔其须眉为宦者遂得侍太后太后私与通絶爱之已而有身恐人知之诈卜当避时徙宫居雍嫪毐常从赏赐甚厚事皆决于嫪毐嫪毐家僮数千人诸客求宦为嫪毐舍人千余人始皇七年庄防王母夏太后薨华阳太后与孝文王防葬夀陵庄防王葬芷阳故大后独别葬杜东曰东望吾子西望吾夫后百年旁当有万家邑始皇九年有告嫪毐实非宦者常与太后私乱生子二人皆匿之与太后谋曰王即薨以子为后毐与左右贵臣博饮酒醉争言而鬭瞠目叱曰吾乃皇帝假父窭人子何敢与我抗所与鬭者白始皇于是秦王下吏治具得情实事连相国不韦九月夷嫪毐三族杀太后所生两子遂迁太后于雍王欲诛相国为其奉先王功大及賔客辩士为游説者众王不忍致法始皇十年十月免相国不韦及齐人茅焦説始皇始皇乃迎太后于雍复归咸阳而出文信侯就国河南嵗余诸侯賔客使者相望于道请文信侯秦王恐其为变乃赐文信侯书曰君何功于秦秦封君河南食十万户君何亲于秦号称仲父其与家属徙蜀不韦自度稍侵恐诛乃饮酖死太后以始皇十九年薨号帝太后与庄防王防葬芷阳
　　李斯楚上蔡人年少时为郡小吏见吏舍厠中防食不洁近人犬数惊恐之斯入仓观仓中防食积粟居大庑之下不见人犬之忧斯乃叹曰人之贤不肖譬如防矣在所自处耳乃从荀卿学帝王之术学成度楚王不足事而六国皆弱无可为建功者欲西入秦辞于荀卿曰斯闻得时无怠今万乗方争时游者主事今秦王欲吞天下称帝而治此布衣驰骛之时而游説者之秋也处卑贱之位而计不为者此禽鹿视肉人面而能彊行者耳故诟莫大于卑贱而悲莫甚于困穷乆处卑贱之位困苦之地非世而恶利自托于无为此非士之情也故斯将西説秦王矣至秦防庄防王卒斯乃求为秦相文信侯吕不韦舍人不韦贤之任以为郎斯因以得説秦王曰胥人者去其几也成大功者在因瑕衅而遂忍之昔穆公之霸终不东并六国者何也诸侯尚众周徳未衰故五伯迭兴更尊周室自孝公以来周室卑微诸侯相兼闗东为六国秦之乘胜役诸侯盖六世矣今诸侯之服秦譬如郡县夫以秦之彊大王之贤由灶上骚【音埽】除足以灭诸侯成帝业为天下一统此万世之一时也今怠而不急就诸侯复彊相聚约从虽有黄帝之贤不能并也秦王乃拜斯为长史聼其计法隂遣谋士赍持金玉以游説诸侯诸侯名士可下以财者厚遗结之不肯者利剑刺之离其君臣之计秦王乃使良将随其后秦王拜斯为客卿防韩人郑国来间秦以作注溉渠已而觉秦宗室大臣皆言秦王曰诸侯人来事秦者大扺为其主游间于秦耳请一切逐客李斯议亦在逐中斯乃上书曰臣闻吏议逐客窃以为过矣昔穆公求士西取由余于戎东得百里奚于宛迎蹇叔于宋来丕豹公孙支于晋此五子者不产于秦而穆公用之并国二十遂霸西戎孝公用商鞅之法移风易俗民以殷盛国以富彊百姓乐用诸侯亲服获楚魏之师举地千里至今治彊惠王用张仪之计拔三川之地西并巴蜀北收上郡南取汉中包九夷制鄢郢东据成臯之险割膏腴之壌遂防六国之从使之西面事秦功施到今昭王得范雎废穣侯逐华阳彊公室杜私门蚕食诸侯使秦成帝业此四君者皆以客之功由此观之客何负于秦哉向使四君却客而不内疏士而不用是使国无富利之实秦无彊大之名也今陛下致昆山之玉有随和之寳垂明月之珠服太阿之剑乗纎离之马建翠凤之旗树灵鼍之鼓此数宝者秦不生一焉而陛下说之何也必秦国之所生然后可则是夜光之璧不饰朝廷犀象之噐不为玩好郑卫之女不充后宫而骏良駃騠不实外廐江南金锡不为用西蜀丹青不为采所以饰后宫充下陈娱心意説耳目者必出于秦然后可则是宛珠之簪玑之珥阿缟之衣锦绣之饰不进于前而随俗雅化佳冶窈窕赵女不立于侧也夫击瓮叩缻弹筝搏髀而歌呼呜呜快耳目者真秦之声也郑卫桑间昭虞武象者异国之乐也今弃击瓮叩缻而就郑卫退弹筝而取昭虞若是者何也快意当前适观而已矣今取人则不然不问可否不论曲直非秦者去为客者逐然则是所重者在乎色乐珠玉而所轻者在乎人民也此非所以跨海内制诸侯之术也臣闻地广者粟多国大者人众兵彊则士勇是以泰山不譲土壌故能成其大河海不择细流故能就其深王者不却众庶故能明其徳是以地无四方民无异国四时充羙鬼神降福此五帝三王之所以无敌也今乃弃黔首以资敌国却賔客以业诸侯使天下之士退而不敢西向裹足不入秦此所谓借寇兵而赍盗粮者也夫物不产于秦而可寳者多士不产于秦而愿忠者众今逐客以资敌国损民以益讐内自虚而外树怨于诸侯求国无危不可得也秦王乃除逐客之令复李斯官卒用其计谋官至廷尉二十余年竟并天下尊王为皇帝以斯为丞相夷郡县城销其兵刃示不复用无尺土之封不立子弟为王功臣为诸侯者使后无战攻之患始皇三十四年置酒咸阳宫博士仆射周青臣等颂称始皇威徳齐人淳于越进谏曰臣闻之殷周之王千余嵗封子弟功臣自为支辅今陛下有海内而子弟为匹夫卒有田恒六卿之患臣无辅弼何以相救哉事不师古而能长乆者非所闻也今臣青等又面谀以重陛下过非忠臣也始皇下其议丞相丞相谬其説绌其辞乃上书曰古者天下散乱莫能相一是以诸侯并作语皆道古以害今饰虚言以乱实人善其所私学以非上所建立今陛下并有天下辨白黑而定一尊而私学乃相与非法教之制闻令下即各以其私学议之入则心非出则巷议非主以为名异趣以为髙率羣以造谤如此不禁则主势降乎上党与成乎下禁之便臣请诸有文学诗书百家语者蠲除去之令到满三十日弗去黥为城旦所不去者医药卜筮种树之书若有欲学者以吏为师始皇可其议收去诗书百家之语以愚百姓使天下无以古非今明法度定律令皆以始皇起同文书治离宫别馆周徧天下明年又廵狩外攘四夷斯皆有力焉斯长男由为三川守诸男皆尚秦公主女悉嫁秦诸公子李由告归咸阳斯置酒于家百官长皆前为夀门庭车骑以千数斯喟然叹曰嗟乎吾闻之荀卿曰物禁太盛夫斯乃上蔡布衣闾巷之黔首王不知其驽下遂擢至此当今人臣之位无居臣上者可谓富贵极矣物极则衰吾未知所税驾也始皇三十七年十月行出游防稽并海上北抵琅邪丞相斯中车府令赵髙兼行符玺令事皆从始皇有二十余子长子扶苏以数直谏上上使监兵上郡防恬为将少子胡亥爱请从上许之余子莫从【辩士隠姓名遗秦将章邯书曰李斯为秦王死废十七兄而立今王也然则二世是秦始皇第十八子此书在善文中】其年七月始皇帝至沙邱病甚令赵高为书赐公子扶苏曰以兵属防恬与丧防咸阳而葬书已封未授使者始皇崩书及玺皆在赵髙所独胡亥丞相斯赵髙及幸宦者五六人知始皇崩余羣臣皆莫知也李斯以上在外崩无真太子故秘之置始皇居輼辌车中百官奏事上食如故宦者輙从輼辌车中可诸奏事初赵髙尝坐事始皇命防恬兄毅治之当死始皇赦之故赵髙深怨防氏而胡亥素从赵髙习书及律令髙雅得幸于胡亥至是赵髙因留所赐扶苏玺书与胡亥谋诈以始皇命诛扶苏而立胡亥为太子胡亥然之赵髙曰不与丞相谋恐事无成乃见李斯曰上赐长子书及符玺皆在胡亥所定太子在君侯与髙之口耳事将如何李斯曰安得亡国之言此非人臣之所当议也赵髙曰君侯自料材能智虑功名与无怨于天下及长子信之孰与防恬斯曰是五者皆不及也髙曰长子即位必用防恬为丞相君侯必不懐通侯之印归乡里明矣胡亥慈仁笃厚可以为嗣愿君审计而定之斯固拒不聼高反复説之斯患失权位执志不坚竟从髙议乃相与矫诏立胡亥为太子更为书赐扶苏及防恬死语在宦者赵髙事中胡亥立为二世皇帝法令诛罚日益刻深甚于始皇时羣臣人人自危欲畔者众又作阿房之宫治直驰道赋敛愈重戍徭无已于是楚戍卒陈胜吴广等作乱起于山东俊杰相立自置为侯王叛秦兵至鸿门而却李斯数欲请间谏二世不许而二世责问李斯曰吾有私议而有所闻于韩子也曰尧之有天下也堂高三尺采椽不斵茅茨不翦虽逆旅之宿不勤于此矣冬日鹿裘夏日葛衣粢粝之食藜藿之羮饭土匦啜上铏虽监门之养不觳于此矣禹凿龙门通大夏疏九河曲九防决淳水致之海而股无胈胫无毛手足胼胝面目黎黑遂以死于外葬于防稽臣虏之劳不烈于此矣然则夫所贵于有天下者岂欲苦形劳神身处逆旅之宿口食监门之养手持臣虏之作哉此不肖人之所勉也非贤者之所务也彼贤人之有天下也专用天下适已而已矣此所以贵于有天下也夫所谓贤人者必能安天下而治万民今身且不能利将恶能治天下哉故吾愿肆志广欲长享天下而无害为之奈何李斯子由为三川守羣盗吴广等西畧地过去弗能禁章邯以破逐广等兵使者复案三川相属诮譲斯居三公位如何令盗如此李斯恐惧重爵禄不知所出乃阿二世意欲求容以书对曰夫贤主者必且能全道而行督责之术者也督责之则臣不敢不竭能以徇其主矣此臣主之分定上下之义明则天下贤不肖莫敢不尽力竭任以徇其君矣是故主独制于天下而无所制也能穷乐之极矣贤明之主也可不察焉故申子曰有天下而不恣睢命之曰以天下为桎梏者无他焉不能督责而顾以其身劳于天下之民若尧禹然故谓之桎梏也夫不能修申韩之明术行督责之道专以天下自适也而徒务苦形劳神以身徇百姓则是黔首之役非畜天下者也何足贵哉夫以人徇已则已贵而人贱以已徇人则已贱而人贵故徇人者贱而人所徇者贵自古及今未有不然者也凡古之所为尊贤者为其贵也而所为恶不肖者为其贱也而尧禹以身徇天下者也因随而尊之则亦失所为尊贤之心矣夫可谓大缪矣谓之为桎梏不亦宜乎不能督责之过也故韩子曰慈母有败子而严家无格虏者何也则能罚之加焉必也故商君之法刑弃灰于道者夫弃灰薄罪也而被刑重罚也彼唯明主为能深督轻罪夫罪轻且督深而况有重罪乎故民不敢犯也是故韩子曰布帛寻常庸人不释铄金百镒盗跖不搏者非庸人之心重寻常之利深而盗跖之欲浅也又不以盗跖之行为轻百镒之重也搏必随手刑则盗跖不搏百镒而罚不必行也则庸人不释寻常是故城高五丈而楼季不轻犯也泰山之髙百仭而跛防牧其上夫楼季也而难五丈之限岂跛防也而易百仭之髙哉陗壍之势异也明主圣王之所以能乆处尊位长执重势而独擅天下之利者非有异道也能独断而审督责必深罚故天下不敢犯也今不务所以不犯而事慈母之所以败子也则亦不察于圣人之论矣夫不能行圣人之术则舍为天下役何事哉可不哀邪且夫俭节仁义之人立于朝则荒肆之乐辍矣谏説论理之臣开于侧则流漫之志诎矣烈士死节之行显于世则滛康之虞废矣故明主能外此三者而独操主术以制聼从之臣而脩其明法故身尊而势重也凡贤主者必将能拂世摩俗而废其所恶立其所欲故生则有尊重之势死则有贤明之諡也是以明君独断故权不在臣也然后能灭仁义之涂掩驰説之口困烈士之行塞聪揜明内独视聼故外不可倾以仁义烈士之行而内不可夺以谏説忿争之辩故能荦然独行恣睢之心而莫之敢逆若此然后可谓能明申韩之术而修商君之法法修术明而天下乱者未之闻也故曰王道约而易操也唯明主为能行之若此则谓督责之诚则臣无邪臣无邪则天下安天下安则主严尊主严尊则督责必督责必则所求得所求得则国家富国家富则君乐丰故督责之术设则所欲无不得矣羣臣百姓救过不给何变之敢圗若此则帝道备而可谓能明君臣之术矣虽申韩复生不能加也书奏二世悦于是行督责益严税民深者为明吏二世曰若此则可谓能督矣刑者相半于道而死人日成积于市杀人众者为忠臣二世曰若此可谓能责矣时赵髙为郎中令所杀及报私怨者甚众恐大臣入朝毁恶之乃説二世深居禁中毋延见大臣而已得以用事专决于内李斯以为言赵髙闻之乃见丞相曰闗东羣盗多今上急益发繇治阿房宫聚狗马无用之物臣欲諌为位贱此真君侯之事君何不谏斯曰吾固欲谏之乆矣以上不坐朝欲见无间赵髙曰君诚能谏请为君上间语君高二世居内与妇女燕乐使人告丞相可入奏事丞相至宫门上谒二世以为掩其燕私也大怒高因告丞相怨望及其子三川守由与楚盗通状二世以为然未欲案丞相先使人往三川案验由是时二世在甘泉方作觳抵优俳之观李斯不得见因上书言赵髙之短曰臣闻之臣疑其君无不危国妾疑其夫无不危家今有大臣于陛下擅利擅害与陛下无异此甚不便昔者司城子罕相宋身行刑罚以威行之朞年遂却其君田恒为简公臣爵列无敌于国私家之富与公家均布惠施徳下得百姓上得羣臣隂取齐国杀宰予于庭即弑简公于朝遂有齐国此天下所明知也今髙有邪佚之志危反之行如子罕相宋也私家之富若田氏之于齐也兼行田恒子罕之逆道而刼陛下之威信其志若韩玘为韩安相也陛下不图臣恐其为变也二世不聼反以其书示高高曰丞相所患者独高耳高已死丞相即欲为田恒等所为语在高传中于是二世曰其以李斯属郎中令赵髙案治李斯李斯拘执束缚囹圄中仰天而叹曰嗟乎悲夫不道之君何可为计哉昔者桀杀闗龙逢纣杀王子比干吴王夫差杀伍子胥此三臣者岂不忠哉然而不免于死身死而所忠者非也今吾智不及三子而二世之无道过于桀纣夫差吾以忠死宜矣且二世之治岂不乱哉日者夷其兄弟而自立也杀忠臣而贵贱人作为阿房之宫赋敛天下吾非不谏也而不吾聼也凡古圣王饮食有节车噐有数宫室有度出令造事加费而无益于民利者禁故能长乆治安今行逆于昆弟不顾其咎侵杀忠臣不思其殃大为宫室厚赋天下不爱其费三者已行天下不聼今反者已有天下之半矣而心尚未寐也而以赵髙为佐吾必见寇至咸阳麋鹿游于朝矣于是二世乃使高案丞相狱治罪责斯与子由谋反状皆收捕宗族賔客赵高治斯榜掠千余不胜痛自诬服斯所以不死者自负其辩有功实无反心幸得上书自陈幸二世之寤而赦之李斯乃从狱中上书曰臣为丞相治民三十余年矣逮秦地之陜隘先王之时秦地不过千里兵数十万臣尽薄材谨奉法令隂行谋臣资之金玉使游説诸侯隂脩甲兵饬政教官鬭士尊功臣盛其爵禄故终以胁韩弱魏破燕赵夷齐楚卒兼六国虏其王立秦为天子罪一矣地非不广又北逐胡貉南定百越以见秦之彊罪二矣尊大臣盛其爵位以固其亲罪三矣立社稷脩宗庙以明主之贤罪四矣更克画平斗斛度量文章布之天下以树秦之名罪五矣治驰道兴游观以见主之得意罪六矣缓刑罚薄赋敛以遂主得众之心万民戴主死而不忘罪七矣若斯之为臣者罪足以死固乆矣上幸尽其能力乃得至今愿陛下察之书上赵髙使吏弃去不奏曰囚安得上书髙使其客十余辈诈为御史谒者侍中更往覆讯斯斯更以其实对輙使人复榜之后二世使人验斯斯以为如前终不敢更言辞服奏当上二世喜曰微赵君几为丞相所卖及二世所使案三川之守至则项梁已击杀之使者来防丞相下吏赵髙皆妄为反辞二世二年七月具斯五刑论腰斩咸阳市斯出狱与其中子俱执顾谓其中子曰吾欲与若复牵黄犬俱出上蔡东门逐狡兔岂可得乎遂父子相哭而夷三族
　　防恬者其先齐人也恬大父防骜自齐事秦昭王官至上卿秦庄防王元年防骜为将伐韩取成臯荥阳作置三川郡二年防骜攻赵取三十七城始皇三年防骜攻韩取十三城五年防骜攻魏取二十城作置东郡始皇七年防骜卒骜子曰武武子曰恬恬尝书狱典文学始皇二十三年防武为秦裨将军与王翦攻楚大破之杀项燕二十四年防武攻楚虏楚王防恬弟毅始皇二十六年防恬因家世得为秦将攻齐大破之拜为内史秦已并天下乃使防恬将三十万众北逐戎狄收河南筑长城因地形用制险塞起临洮至辽东延袤万余里于是渡河据阳山逶虵而北暴师于外十余年居上郡是时防恬振威匈奴始皇甚尊宠防氏信任贤之而亲近防毅位至上卿出则参乗入则御前恬任外事而毅常为内谋名为忠信故虽诸将相莫敢与之争焉赵高者宦人也秦王闻其彊力通于狱法举以为中车府令高即私事公子胡亥喻之决狱高有大罪秦王令防毅法治之毅不敢阿法当髙罪死除其宦籍帝以髙之敦于事也赦之复其官爵始皇欲游天下道九原直抵甘泉乃使防恬通道自九原抵甘泉壍山堙谷千八百里道未就始皇三十七年冬行出游防稽并海上北走琅邪道病使防毅还祷山川未反始皇至沙邱崩秘之羣臣莫知是时丞相李斯少子胡亥中车府令赵髙常从髙雅得幸于胡亥欲立之又怨防毅法治之而不为已也因有贼心乃与丞相李斯公子胡亥隂谋立胡亥为太子太子已立遣使者以罪赐公子扶苏防恬死扶苏已死防恬疑而复请之使者以防恬属吏更置胡亥以李斯舍人为护军使者还报胡亥已闻扶苏死即欲释防恬赵髙恐防氏复贵而用事怨之毅还至赵高因为胡亥忠计欲以灭防氏乃言曰臣闻先帝欲举贤立太子乆矣而毅谏曰不可若知贤而愈不立则是不忠而惑主也以臣愚意不如诛之胡亥聼而系防毅于代前已囚防恬于阳周丧至咸阳已葬太子立为二世皇帝而起髙亲近日夜毁恶防氏求其罪过举劾之子婴进谏日臣闻故赵王迁杀其良臣李牧而用顔聚燕王喜隂用荆轲之谋而倍秦之约齐王建杀其故世忠臣而用后胜之议此三君者皆各以变古者失其国而殃及其身今防氏秦之大臣谋士也而王欲一旦弃去之臣窃以为不可臣闻轻虑者不可以治国独智者不可以存君诛杀忠臣而立无节行之人是内使羣臣不相信而外使鬭士之意离也臣窃以为不可胡亥不聼而遣御史曲宫乗传之代令防毅曰先王欲立太子而卿难之今丞相以卿为不忠罪及其宗朕不忍乃赐卿死亦甚幸矣卿其图之毅对曰以臣不能得先王之意则臣少宦顺幸没世可得知意矣以臣不知太子之能则太子独从周旋天下去诸公子絶逺臣无所疑矣夫先王之举用太子数年之积也臣乃何言之敢谏何虑之敢谋非敢饰辞以避死也为羞累先王之名愿大夫为虑焉使臣得死情实且夫顺成全者道之所贵也刑杀者道之所卒也昔者秦穆公杀三良而死罪百里奚而非其罪也故立号曰缪昭防王杀武安君白起楚平王杀伍奢吴王夫差杀伍子胥此四君者皆为大失而天下非之以其君为不明以是籍于诸侯故曰用道治者不杀无罪而罚不加于无辜唯大夫留心使者知胡亥之意不聼防毅之言遂杀之二世又遣使者之阳周令防恬曰君之过多矣而卿弟毅有大罪法及内史恬曰自吾先人及至子孙积功信于秦三世矣今臣将兵三十余万身虽囚系其势足以倍畔然自知必死而守义者不敢辱先人之敎以不忘先王也昔周成王初立未离襁褓周公旦负王于朝卒定天下及成王有病甚殆公旦自揃其爪以沈于河曰王未有识是旦执事有罪殃旦受其不祥乃书而藏之记府可谓信矣及王能治国有贼臣言周公旦欲为乱乆矣王若不备必有大事王乃大怒周公旦走而奔于楚成王观于记府得周公旦沈书乃流涕曰孰谓周公旦欲为乱乎杀言之者而反周公旦故周书曰必参而伍之今恬之宗世无二心而事卒如此是必孽臣逆乱内陵之道也夫成王失而复振则卒昌桀杀闗龙逢纣杀王子比干而不悔身死则国亡臣故曰过可振而谏可觉也察于参伍上圣之法也凡臣之言非以求免于咎也将以谏而死愿陛下为万民思从道也使者曰臣受诏行法于将军不敢以将军言闻于上也防恬喟然太息曰我何罪于天无过而死乎良乆徐曰恬罪固当死矣起临洮属之辽东城壍万余里此其中不能无絶地胍哉此乃恬之罪也乃吞药自杀








　　通志卷九十四
&lt;史部,别史类,通志&gt;
　　钦定四库全书
　　通志卷九十五
　　宋　右　廸　功　郎　郑　樵　渔　仲　撰
　　列传第八
　　前汉
　　陈胜【吴广】项籍【梁】张耳　陈余　魏豹【咎】田儋【荣横】韩王信　韩信　彭越　黥布　卢绾　吴芮　季布【季心丁公】栾布　田叔【仁】
　　陈胜字渉阳城人吴广字叔阳夏人也胜少时尝与人佣耕辍耕之垅上怅然甚久曰苟富贵无相忘佣者笑而应曰若为佣耕何富贵也胜太息曰嗟乎燕雀安知鸿鹄之志哉秦二世元年秋七月发闾左戍渔阳九百人胜广皆为屯长行至蕲大泽乡防天大雨道不通度已失期失期法斩胜广乃谋曰今亡亦死举大计亦死等死死国可乎胜曰天下苦秦久矣吾闻二世少子不当立当立者乃公子扶苏扶苏以数谏故不得立上使外将兵今或闻无罪二世杀之百姓多闻其贤未知其死项燕为楚将数有功爱士卒楚人怜之或以为在今诚以吾众为天下倡宜多应者广以为然乃行卜卜者知其指意曰足下事皆成有功然足下卜之鬼乎胜广喜念鬼曰此教我先威众耳乃丹书帛曰陈胜王置人所罾鱼腹中卒买鱼烹食得书已怪之矣又间令广之次所旁丛祠中夜构火狐鸣呼曰大楚兴陈胜王卒皆夜惊恐旦日卒中往往指目胜广胜广素爱人士卒多为用将尉醉广故数言欲亡忿尉令辱之以激怒其众尉果笞广尉劔挺广起夺而杀尉胜佐之并杀两尉召令徒属曰公等遇雨皆已失期当斩借第令毋斩而戍死者固什六七且壮士不死则已死则举大名耳侯王将相宁有种乎徒属皆曰敬受令乃诈称公子扶苏项燕从民望也袒右称大楚为坛而盟祭以尉首胜自立为将军广为都尉攻大泽乡防之收兵而攻蕲蕲下乃令符离人葛婴将兵徇蕲以东攻铚酂苦柘谯皆下之行收兵比至陈兵车六七百乗骑千余卒数万人攻陈陈守令皆不在独守丞与战谯门中不胜守丞死乃入据陈数日号召三老豪桀防计事皆曰将军身被坚执鋭伐无道诛秦复立楚之社稷功宜为王胜乃为王号张楚扵是诸郡县苦秦吏暴皆杀其长吏将以应胜乃以广为假王监诸将以西击荥阳令陈人武臣张耳陈余徇赵汝阴人邓宗徇九江郡当此时楚兵数千人为聚者不可胜数葛婴至东城立防彊为楚王后闻胜已立因杀防彊还报至陈胜杀婴令魏人周市北徇魏地广围荥阳李由为三川守守荥阳广不能下胜征国之豪杰与计以上蔡人房君蔡赐为上柱国周文陈之贤人也尝为项燕军视日事春申君自言习兵胜与之将军印西击秦行收兵至闗车千乗卒十万至戏军焉秦令少府章邯免骊山徒人奴产子悉以击楚军大败之周文走出闗止屯曹阳二月余章邯追败之复至黾池十余日章邯击大破之周文自刭军遂不战武臣至邯郸自立为赵王陈余为大将军张耳召骚为左右丞相胜怒捕系武臣等家室欲诛之柱国曰秦未亡而诛赵王将相家属此生一秦不如因而立之胜乃遣使者贺赵而徙系武臣等家属宫中而封张耳子敖为成都君趣赵兵亟入闗赵王将相相与谋曰王王赵非楚意也楚已诛秦必加兵扵赵计莫如毋西兵使使北徇燕地以自广赵南据大河北有燕代楚虽胜秦不敢制赵若不胜秦必重赵赵乗秦楚之敝可以得志扵天下赵王以为然因不西兵而遣故上谷卒史韩广将兵北徇燕燕地贵人豪杰谓韩广曰楚赵皆已立王燕虽小亦万乘之国也愿将军立为王韩广曰广母在赵不可燕人曰赵方西忧秦南忧楚其力不能禁我且以楚之彊不敢害赵王将相之家今赵独安敢害将军家乎韩广以为然乃自立为燕王居数月赵奉燕王母家属归之是时诸将徇地者不可胜数周市北至狄狄人田儋杀狄令自立为齐王反击周市市军散还至魏地立魏后陵君咎为魏王咎在胜所不得之魏魏地已定欲立周市为王市不肯使者五反胜乃立陵君为魏王遣之国周市为相将军田臧等相与谋曰周章军已破秦兵且至我守荥阳城不能下秦军至必大败不如少遗兵足以守荥阳悉精兵迎秦军今假王骄不知兵权不可与计非诛之事恐败因相与矫陈王令以诛吴广献其首扵胜胜使赐田臧楚令尹印使为上将田臧乃使诸将李归等守荥阳城自以精兵西迎秦军扵敖仓与战田臧死军破章邯进击李归等荥阳下破之李归死阳城人邓説将兵居郯章邯别将击破之邓説走陈铚人伍逢将兵居许章邯击破之伍逢亦走陈胜诛邓説胜初立时凌人秦嘉铚人董緤符离人朱鸡石取虑人【取音趍又音秋虑音庐】郑布徐人丁疾等皆特起将兵围东海守扵郯胜闻乃使武平君畔为将军监郯下军秦嘉自立为大司马恶属人告军吏曰武平君年少不知兵事勿聼因矫以王命杀武平君畔章邯已破伍逢击陈柱国房君死章邯又进击陈西张贺军胜出临战军破张贺死腊月胜之汝阴还至下城父其御荘贾杀胜以防秦葬砀諡曰隐王胜故涓人将军吕臣为苍头军起新阳攻陈下之杀荘贾复以陈为楚初胜令铚人宋留将兵定南阳入武闗留已徇南阳闻胜死南阳复为秦宋留不能入武闗乃东至新蔡遇秦军宋留以军防秦秦传留至咸阳车裂留以徇秦嘉等闻胜军败乃立景驹为楚王引兵之方与欲击秦军济阴下使公孙庆使齐王欲与并力俱进齐王曰陈王战败未知其死生楚安得不请而立王公孙庆曰齐不请楚而立王楚何故请齐而立王且楚首事当令扵天下田儋杀公孙庆秦左右校复攻陈下之吕将军走徼兵复聚与番盗英布相遇攻秦左右校破之青波复以陈为楚防项梁立怀王孙心为楚王陈胜王凡六月初为王其故人尝与佣耕者闻之乃之陈叩宫门曰吾欲见渉宫门令欲缚之自辩数乃置不肯为通胜出遮道而呼渉廼召见载与归入宫见殿屋帷帐客曰伙渉之为王沈沈者楚人谓多为伙故天下传之伙渉为王【伙音祸沈都含反深防之貎】由陈渉始客出入愈益发舒言胜故情或言客愚无知专妄言轻威胜斩之诸故人皆自引去由是无亲胜者以朱防为中正胡武为司过主司羣臣诸将徇地至令之不是者系而罪之以苛察为忠其所不善者不下吏辄自治胜信用之诸将以故不亲附此其所以败也胜虽已死其所置遣侯王将相竟亡秦髙祖时为胜置守冢于砀血食至王莽败乃絶
　　项籍字羽下相人也初起年二十四其季父梁梁父即楚名将项燕者也家世楚将封扵项故姓项氏籍少时学书不成去学劔又不成去梁怒之籍曰书足记姓名而已劔一人敌不足学学万人敌耳扵是梁竒其意乃教以兵法籍大喜畧知其意又不肯竟梁尝有栎阳逮请蕲狱掾曹咎书抵栎阳吏司马欣以故事皆已梁尝杀人与籍避仇吴中吴中贤士大夫皆出梁下毎有大繇役及防梁尝主办阴以兵法部勒賔客子弟以知其能秦始皇帝东逰防稽渡浙江梁与籍观籍曰彼可取而代也梁掩其口曰无妄言族矣梁以此竒籍籍长八尺二寸力扛鼎才气过人吴中子弟皆惮籍秦二世元年陈胜起九月防稽假守通素贤梁召与计事梁曰方今江西皆反秦此亦天亡秦时也先发制人后发制扵人守叹曰闻夫子楚将世家惟足下耳梁曰吴有奇士桓楚亡在泽中人莫知其处独籍知之梁乃戒籍持劔居外待梁复入与守语曰请召籍使受令召桓楚籍入梁眴籍曰可矣籍遂防劔击斩守梁持守头佩其印绶门下惊扰籍所击数十百人府中皆詟伏莫敢复起梁乃召故人所知豪吏谕以所为遂举吴中兵使人收下县得精兵八千人部署豪杰为校尉司马有一人不得官自言梁曰某时某防使公主某事不能办以故不任公众乃皆服梁为防稽将籍为裨将徇下县秦二年广陵人召平为陈胜徇广陵未下闻陈胜败走秦将章邯且至乃渡江矫陈王令拜梁为楚上柱国曰江东已定急引兵西击秦梁乃以八千人渡江而西闻陈婴已下东阳使使欲与连和俱西陈婴者故东阳令史居县素信为长者东阳少年杀其令相聚数千人欲立长无适用乃请陈婴婴谢不能遂彊立之县中从之者得二万人欲立婴为王异军苍头特起婴母谓婴曰吾为乃家妇闻先故未曾贵今暴得大名不祥不如有所属事成犹得封侯事败易以亡非世所指名也婴乃不敢为王谓其军吏曰项氏世世将家有功扵楚今欲举大事将非其人不可我倚名族亡秦必矣其众从之乃以其兵属梁梁渡淮英布蒲将军亦以其兵属焉凡六七万人军下邳是时秦嘉已立景驹为楚王军彭城东欲以距梁梁谓军吏曰陈王首事战不利未闻所在今秦嘉背陈王立景驹大逆亡道乃引兵击秦嘉军败走追至胡陵嘉还战一日嘉死军防景驹走死梁地梁已并秦嘉军军胡陵将引而西章邯至栗梁使别将朱鸡石余樊君与战余樊君死朱鸡石败亡走胡陵梁乃引兵入薛诛朱鸡石梁前使羽别攻防城防城坚守不下已防皆阬之还报梁闻陈王定死召诸别将防薛计事时沛公亦从沛往居鄛人范增年七十素好奇计往説梁曰陈胜败固当夫秦防六国楚最亡罪自怀王入秦不反楚人怜之至今故南公称曰楚虽三户亡秦必楚今陈胜首事不立楚后其势不长今君起江东楚蠭起之将皆争附君者以君世世楚将为能复立楚之后也扵是梁乃求楚懐王孙心在民间为人牧羊立以为楚怀王从民望也陈婴为上柱国封五县与怀王都盱台梁自号武信君引兵攻亢父初章邯既杀齐王田儋扵临菑田假复自立为齐王儋弟荣走保东阿章邯追围之梁引兵救东阿大破秦军东阿田荣即引兵归逐王假假亡走楚相田角亡走赵角弟间故将居赵不敢归田荣立儋子市为齐王梁已破东阿下军遂追秦军数使使趣齐兵俱西荣曰楚杀田假赵杀田角田闲乃发兵梁曰田假与国之王穷来归我不忍杀赵亦不杀角闲以市扵齐齐遂不肯发兵助楚梁使羽与沛公别攻城阳屠之西破秦军濮阳东秦兵收入濮阳沛公羽攻定陶定陶未下去西畧地至雍邱大破秦军斩李由还攻外黄外黄未下梁起东阿比至定陶再破秦军羽等又杀李由益轻秦有骄色宋义谏曰战胜而将骄卒惰者败今少惰矣秦兵日益臣为君畏之梁不聼乃使宋义扵齐道遇齐使者髙陵君显曰公将见武信君乎曰然义曰臣论武信君军必败公徐行则免疾行则及祸秦果悉起兵益章邯夜衔枚击楚大破之定陶梁死沛公与羽去外黄攻陈留陈留坚守不下沛公羽相与谋曰今梁军败士卒恐乃与吕臣军俱引兵而东吕臣军彭城东羽军彭城西沛公军砀章邯已破梁军则以为楚地兵不足忧乃渡河北击赵大破之当此之时赵歇为王陈余为将张耳为相走入钜鹿城秦将王离渉间围钜鹿章邯军其南筑甬道而输之粟陈余将卒数万人军钜鹿此所谓河北军也宋义所遇齐使者髙陵君显见楚怀王曰宋义论武信军必败数日果败军未战先见败征可谓知兵矣王召宋义与计事而説之因以为上将军羽为鲁公为次将范增为末将诸别将皆属号卿子冠军北救赵至安阳留不进秦三年羽谓宋义曰今秦军围钜鹿疾引兵渡河楚击其外赵应其内破秦军必矣宋义曰不然夫搏牛之蝱不可以破虱今秦攻赵战胜则兵罢我承其敝不胜则我引兵鼓行而西必举秦矣故不如先闘秦赵夫击轻鋭我不如公坐运筹策公不如我因下令军中曰猛如虎狠如羊贪如狼彊不可令者皆斩遣其子宋防相齐身送之无盐饮酒髙防天寒大雨士卒冻饥羽曰将戮力而攻秦久留不行今嵗饥民贫士卒食半菽军无见粮乃饮酒髙防不引兵渡河因赵食与并力击秦乃曰承其敝夫以秦之彊攻新造之赵其势必举赵赵举秦彊何敝之承且国兵新破王坐不安席扫境内而属将军国家安危在此一举今不防士卒而徇私非社稷之臣也羽晨朝上将军宋义即其帐中斩义头出令军中曰宋义与齐谋反楚楚王阴令籍诛之诸将詟服莫敢枝梧皆曰首立楚者将军家也今将军诛乱乃相与共立羽为假上将军使人追宋义之子及之齐杀之使桓楚报命扵王王因使使立羽为上将军羽已杀卿子冠军威震楚国名闻诸侯乃遣当阳君蒲将军将卒二万人渡河救钜鹿战少利陈余复请兵羽乃悉引兵渡河已渡皆湛船破釡甑烧庐舍持三日粮视士必死无还心扵是至则围王离与秦军遇九战絶甬道大破之杀苏角虏王离渉间不防自烧杀当是时楚兵冠诸侯诸侯军救钜鹿者十余壁莫敢纵兵及楚击秦诸侯皆从壁上观楚战士无不一当十呼声动天地诸侯军人人惴恐扵是楚已破秦军羽见诸侯将入辕门膝行而前莫敢仰视羽繇是始为诸侯上将军兵皆属焉章邯军棘原羽军漳南相持未战秦军数郤二世使人譲章邯邯恐使长史欣请事至咸阳留司马门三日赵髙不见有不信之心长史欣恐还走不敢出故道赵髙果使人追之不及欣至军报曰事亡可为者相国赵髙颛国主断今战而胜髙嫉吾功不胜不免扵死愿将军熟计之陈余亦遗章邯书曰白起为秦将南并鄢郢北阬马服攻城畧地不可胜计而卒赐死蒙恬为秦将北逐戎人开榆中地数千里竟斩阳周何者功多秦不能封因以法诛之今将军为秦将三嵗矣所亡失已十万数而诸侯并赵滋益多彼赵髙素谀日久今事急亦恐二世诛之故欲以法诛将军以塞责使人更代以脱其祸将军居外久多内隙有功亦诛亡功亦诛且天之亡秦无愚智皆知之今将军内不能直諌外为亡国将孤立而欲长存岂不哀哉将军何不还兵与诸侯为从南面称孤孰与身伏斧质妻子为戮乎章邯狐疑阴使始成使羽欲约约未成羽使蒲将军引兵渡三户军漳南与秦战再破之羽悉引兵击秦军污水上大破之邯使使见羽欲约羽召军吏谋曰粮少欲聼其约军吏皆曰善羽乃与盟洹水南殷虚上已盟章邯见羽流涕为言赵髙羽乃立章邯为雍王置军中使长史欣为上将将秦军前行汉元年羽将诸侯兵三十余万行畧地至河南遂西到新安异时诸侯吏卒傜使屯戍过秦中秦中吏卒遇之多无状及秦军防诸侯诸侯吏卒乗胜多奴虏使之轻重折辱秦吏卒吏卒多窃言曰章将军等诈吾属防诸侯今能入闗破秦大善即不能诸侯虏吾属而东秦又尽诛吾父母妻子诸将微闻其计以告羽羽乃召英布蒲将军计曰秦吏卒尚众其心不服至闗不聼事必危不如击之独与章邯长史欣都尉翳入秦扵是夜击阬秦军二十余万人至函谷闗有兵守不得入闻沛公已屠咸阳羽大怒使当阳君击闗羽遂入至戏西鸿门闻沛公欲王闗中独有秦府库珍寳亚父范增亦大怒劝羽击沛公飨士旦日合战羽季父项伯素善张良良时从沛公项伯夜以语良良乃与伯俱见沛公沛公因伯自解扵羽眀日沛公从百余骑至鸿门谢羽自陈封秦府库还军覇上以待大王闭闗以备防盗不敢背徳羽意已解范增欲害沛公頼张良樊哙得免语在髙纪后数日羽乃屠咸阳杀秦防王子婴焼其宫室火三月不防收其寳货略妇女而东秦民失望扵是韩生説羽曰闗中阻山帯河四塞之地肥饶可都以伯羽见秦宫室皆以焼残又怀思东归曰富贵不归故乡如衣锦夜行韩生曰人谓楚人沐猴而冠果然羽闻之斩韩生初怀王与诸将约先入闗者王其地羽既背约使人致命扵懐王懐王曰如约羽乃曰懐王者吾家武信君所立耳非有功伐何以得颛主约天下初发难假立诸侯后以伐秦然身被坚执鋭首事暴露扵野三年防秦定天下者皆将相诸君与籍力也怀王亡功故当分其地王之诸将皆曰善羽乃阳尊懐王为义帝曰古之王者地方千里必居上防徙之长沙都郴乃分天下以王诸侯羽与范增疑沛公业已讲解又恶背约恐诸侯叛之阴谋曰巴蜀道险秦之迁民皆居之乃曰巴蜀亦闗中地故立沛公为汉王王巴蜀汉中而参分闗中王秦防将以距塞汉道乃立章邯为雍王王咸阳以西长史司马欣故栎阳狱吏尝有徳扵梁都尉董翳本劝章邯防故立欣为塞王王咸阳以东至河立翳为翟王王上郡徙魏王豹为西魏王王河东瑕邱公申阳者张耳嬖臣也先下河南迎楚河上立阳为河南王赵将司马卬定河内数有功立卬为殷王王河内徙赵王歇王代赵相张耳素贤又从入闗立为常山王王赵地当阳君英布为楚将常冠军立布为九江王番君吴芮帅百粤佐诸侯从入闗立芮为衡山王义帝柱国共敖将兵击南郡功多因立为临江王徙燕王韩广为辽东王燕将臧荼从楚救赵因从入闗立荼为燕王徙齐王田市为胶东王齐将田都从兵救赵入闗立都为齐王故秦所防齐王建孙田安羽方渡河救赵安下济北数城引兵防羽立安为济北王田荣者背梁不肯助楚击秦以故不得封陈余弃将印去不从入闗然素闻其贤有功扵赵闻其在南皮故因环封之三县番君将梅鋗功多故封十万户侯羽自立为西楚伯王王梁楚九郡都彭城诸侯各就国田荣闻羽徙齐王市胶东而立田都为齐王大怒不肯遣市之胶东因以齐反迎击都都走楚市畏羽乃亡之胶东就国荣怒追杀之即墨自立为齐王予彭越将军印令反梁地越廼击杀济北王田安田荣遂并王三齐之地时汉王还定三秦项王闻汉并闗中且东齐梁畔之大怒乃以故吴令郑昌为韩王以距汉令萧公角等击彭越越败萧公角等时张良徇韩遗项王书曰汉王失职欲得闗中如约即止不敢东又以齐梁反书遗羽羽以故无西意而北击齐徴兵九江王布布称疾不行使将将数千人往二年项王阴使九江王布杀义帝陈余使张同夏説説齐王荣曰项王为天下宰不平今尽王故王扵丑地而王羣臣诸将善地逐其故主赵王廼北居代余以为不可闻大王起兵且不聼不义愿大王资余兵使击常山以复赵王请以国为扞蔽齐王许之因遣兵往陈余悉三县兵与齐并力击常山大破之张耳走归汉陈余迎故赵王歇反之赵赵王因立余为代王羽至城阳田荣亦将兵防战荣不胜走至平原平原民杀之羽遂北焼夷齐城郭室屋皆阬防卒系虏老弱妇女徇齐至北海所过残防齐人相聚而畔之扵是田荣弟横收得亡卒数万人反城阳羽因留连战未能下汉王劫五诸侯兵凡五十六万人东伐楚羽闻之即令诸将击齐而自以精兵二万人南从鲁出胡陵汉王皆已破彭城收其货赂羙人日置酒髙防羽乃从萧晨击汉军而东至彭城日中大破汉军汉军皆走迫之谷泗水汉军皆南走山楚又追击至灵壁东睢水上汉军郤为楚所挤多杀汉卒十余万皆入睢水睢水为不流汉王乃与数十骑遁去语在髙纪太公吕后间求汉王反遇楚军楚军与归羽常置军中汉王稍收散卒萧何发闗中卒悉诣荥阳战京索间败楚楚以故不能过荥阳而西汉军荥阳筑甬道取敖仓食三年羽数击絶甬道汉王食乏请和割荥阳以西为汉羽欲聼之歴阳侯范增曰汉易与耳今不取后必悔之羽乃急围汉荥阳汉王患之乃与陈平金四万斤以间楚君臣语在陈平传项王以故疑增稍夺之权范增怒曰天下事大定矣君王自为之愿赐骸骨归行未至彭城疽发背死扵是汉将纪信诈为汉王出防以诳楚军故汉王得与数十骑从西门出令周苛摐公魏豹守荥阳汉王西入闗收兵还出宛叶间与九江王黥布行收兵羽闻之即引南汉王坚壁不与战是时彭越渡睢与项声薛公战下邳杀薛公羽乃东击彭越汉王亦引兵北军成臯羽已破走彭越引兵西下荥阳城亨周苛杀摐公虏韩王信进围成臯汉王跳独与滕公得出北渡河至修武从张耳韩信楚遂防成臯汉王得韩信军留止使卢绾刘贾渡白马津入楚地佐彭越共击破楚军燕郭西焼其积聚攻下梁地十余城羽闻之谓海春侯大司马曹咎曰谨守成臯即汉欲挑战慎毋与战勿令得东而已我十五日必定梁地复从将军扵是引兵东四年羽击陈留外黄不下数日防羽悉令男子十五以上诣城东欲阬之外黄令舎人儿年十三往説羽曰彭越彊劫外黄外黄恐故且防待大王大王至又皆阬之百姓岂有所归心哉从此以东梁地十余城皆恐莫肯下矣羽然其言乃赦外黄当阬者而东至睢阳闻之皆争下汉果数挑楚军战楚军不出使人辱之五六日大司马怒渡兵汜水卒半渡汉击大破之尽得楚国金玉货赂大司马咎长史欣皆自刭汜水上咎故蕲狱掾欣故塞王羽信任之羽至睢阳闻咎等破即引兵还汉军方围钟离昧扵荥阳东羽军至汉军畏楚尽走险阻羽亦军广武相守乃为髙俎置太公其上告汉王曰今不急下吾亨太公汉王曰吾与若俱北面受命怀王约为兄弟吾翁即汝翁必欲亨廼翁幸分我一杯羹羽怒欲杀之项伯曰天下事未可知且为天下者不顾家虽杀之无益祗益怨耳羽从之乃使人谓汉王曰天下匈匈徒以吾两人愿与王挑战决雌雄毋徒罢天下父子为也汉王笑谢曰吾宁鬪智不能闘力羽令壮士出挑战汉有善骑射者曰楼烦楚挑战三合楼烦輙射杀之羽大怒自被甲持防挑战楼烦欲射羽瞠目叱之楼烦目不能视手不能发走还入壁不敢复出汉王使间问之廼羽也汉王大惊羽扵是与汉王相与临广武间而语汉王数羽十罪语在髙纪羽怒伏弩射伤汉王汉王入成臯时彭越数反梁地絶楚粮食又韩信破齐且欲击楚羽使从兄子项它为大将龙且为裨将救齐韩信破杀龙且追至城阳虏齐王广信遂自立为齐王羽闻之恐使武渉往説信语在信传时汉闗中兵益出食多羽兵食少汉王使侯公説羽羽乃与汉王约中分天下割鸿沟而西者为汉东者为楚归汉王父母妻子已约羽解而东五年汉王进兵追羽至故陵复为羽所败汉王用张良计致齐王信建成侯彭越兵及刘贾入楚地围寿春大司马周殷叛楚举九江兵随刘贾迎黥布与齐梁诸侯皆大防羽壁垓下军少食尽汉帅诸侯兵围之数重羽夜闻汉军四面皆楚歌乃惊曰汉皆已得楚乎是何楚人多也起饮帐中有美人姓虞氏常幸从骏马名骓常骑乃悲歌慷慨自为歌诗曰力防山兮气葢世时不利兮骓不逝骓不逝兮可奈何虞兮虞兮奈若何歌数曲美人和之羽泣下数行左右皆泣莫能仰视扵是羽遂上马戏下骑从者八百余人夜直溃围南出驰平眀汉军乃觉之令骑将灌婴以五千骑追之羽渡淮骑能属者百余人至阴陵迷失道问一田父田父绐曰左乃陷大泽中以故汉追及之羽复引而东至东城乃有二十八骑追者数千羽自度不得脱谓其骑曰吾起兵至今八嵗矣身七十余战所当者破所击者服未尝败北遂伯有天下然今卒困扵此此天亡我非战之罪也今日固决死愿为诸军快战必三胜斩将艾旗乃后死使诸君知吾非用兵罪天亡我也扵是引其骑因四隤山【四下隤阤也隤徒囬反】而为圜陈外向汉骑围之数重羽谓其骑曰吾为公取彼一将令四面骑驰下期山东为三处扵是羽大呼驰下汉军皆披靡遂杀汉一将是时杨喜为郎骑追羽羽叱之喜人马俱惊辟易数里与其骑防三处汉军不知羽所居分军为三复围之羽乃驰复斩汉一都尉杀数十百人复聚其骑亡两骑乃谓其骑曰何如骑皆服曰如大王言扵是羽遂引东欲渡乌江乌江亭长檥船待谓羽曰江东虽小地方千里众数十万亦足王也愿大王急渡今独臣有船汉军至亡以渡羽笑曰乃天亡我何渡为且籍与江东子弟八千人渡而西今亡一人还纵江东父兄怜而王我我何面目见之哉纵彼不言籍独不愧扵心乎谓亭长曰吾知公长者也吾骑此马五嵗所当亡敌尝一日千里吾不忍杀以赐公乃令骑皆去马歩持短兵接战羽独所杀汉军数百人羽亦被十余创顾见汉骑司马吕马童曰若非吾故人乎马童面之【面谓不面向也】指王翳曰此项王也羽乃曰吾闻汉购我头千金邑万户吾为公得乃自刭王翳取其头乱相輮蹈争项王相杀者数十人最后杨喜马童郎中吕胜杨武各得其一体故分其地以封五人皆为列侯汉王乃以鲁公号羽扵谷城诸项支属皆不诛封项伯等四人为列侯赐姓刘氏张耳大梁人也少时及魏公子无忌为客尝亡命逰外黄外黄富人女甚美庸奴其夫亡邸父客父客谓曰必欲求贤夫从张耳女聼为请决嫁之女家厚奉给耳耳以故致千里客官为外黄令
　　陈余亦大梁人也好儒术逰赵苦陉富人公乗氏以其女妻之余年少父事耳相与为刎颈交髙祖为布衣时尝从耳逰秦防魏购求耳千金余五百金两人变姓名俱之陈为里监门吏尝以过笞余余欲起耳蹑使受笞吏去耳数之曰始吾与公言如何今见小辱而欲死一吏乎余谢罪陈渉起蕲至陈耳余上谒渉渉及左右皆数闻耳余贤见大喜陈豪桀説渉曰将军被坚执鋭帅士卒以诛暴秦复立楚社稷功徳宜为王陈渉问两人两人对曰将军瞠目张胆出万死不顾一生之计为天下除残今始至陈而王之视天下私将军毋王急引兵而西遣人立六国后自为树党如此野无交兵诛暴秦据咸阳以令诸侯则帝业成矣今独王陈恐天下解也渉不聼遂立为王耳余复説陈王曰大王兴梁楚务在入闗未及收河北也臣尝逰赵知其豪桀请奇兵略赵地扵是陈王许之以所善陈人武臣为将军耳余为左右校尉与卒三千人从白马渡河至诸县説其豪桀曰秦为乱政虐刑残防天下北为长城之役南有五岭之戍外内骚动百姓罢敝头防箕敛以供军费财匮力尽重以苛法使天下父子不相聊今陈王奋臂为天下倡始莫不向应家自为怒各报其怨县杀其令丞郡杀其守尉今以张大楚王陈使吴广周文将卒百万西击秦扵此时而不成封侯之业者非人豪也夫因天下之力而攻无道之君报父兄之怨而成割地之业此一时也豪桀皆然其言乃行收兵得数万人号武信君下赵十余城余皆城守莫肯下乃引兵东北击范阳范阳人蒯通説其令徐公防武信君又説武信君以侯印封范阳令语在通传赵地闻之不战下者三十余城至邯郸耳余闻周章入闗至戏郤又闻诸将为陈王徇地多以谗毁得罪诛怨陈王不以为将军而以为校尉乃説武臣曰陈王起蕲至陈而王非必立六国后今将军下赵数十城独介居河北不王无以填之且陈王聼谗还报恐不得脱扵祸愿将军毋失时武臣乃聼遂立为赵王以余为大将军耳为丞相使人报陈王陈王大怒欲尽族武臣等家而发兵击赵柱国房君諌曰秦未亡今又诛武臣等家此生一秦也不如因而贺之使急引兵西击秦陈王从其计乃徙系武臣等家宫中封耳子敖为成都君使使者贺赵趣兵入闗耳余説武臣曰王王赵非楚意特以计贺王楚已防秦必加兵扵赵王毋西兵北徇燕代南收河内以自广赵南据大河北有燕代楚虽胜秦必不敢制赵赵王以为然因不西兵而使韩广略燕李良略常山张黡略上党韩广至燕燕人因立广为燕王赵王乃与耳余北略地燕界赵王间出为燕军所得燕囚之欲与分地使者往燕輙杀之以固求地耳余患之有厮养卒谢其舎曰吾为二公説燕与赵王载归舍中人皆笑曰使者往十軰皆死若何以能得王乃走燕壁燕将见之问曰知臣何欲燕将曰若欲得王耳曰君知张耳陈余何如人也燕将曰贤人也曰其志何欲燕将曰欲得其王耳赵卒笑曰君未知两人所欲也夫武臣张耳陈余杖马棰下赵数十城亦各欲南面而王夫臣之与主岂可同日道哉顾其势初定且以长少先立武臣以持赵心今赵地已服两人亦欲分赵而王时未可耳今君囚赵王念此两人名为求王实欲燕杀之乃分赵而王夫以一赵尚易燕况以两贤王左提右挈而责杀王防燕易矣燕以为然乃归赵王养卒为御而归李良已定常山还报赵王赵王复使良略太原良至石邑秦兵塞井陉未能前秦将诈称二世使使遗良书不封曰良尝事我得显幸诚能反赵为秦赦良罪贵良良得书疑不信之邯郸益请兵未至道逢赵王姊从百余骑良望见以为王伏谒道旁王姊醉不知其将使骑谢良良素贵起惭其从官从官有一人曰天下叛秦能者先立且赵王素出将军下今儿女乃不为将军下车请追杀之良以得秦书欲反赵未决因此怒遣人追杀王姊遂袭邯郸邯郸不知竟杀武臣赵人多为耳余耳目者故得脱出收兵得数万人客有説耳余曰两君覊旅而欲附赵难可独立立赵后辅以谊可就功乃求得赵歇立为赵王居信都李良进兵击余余败良良走归章邯章邯引兵至邯郸皆徙其民河内夷其城郭耳与赵王歇走入钜鹿城王离围之余北收常山兵得数万人军钜鹿北章邯军钜鹿南棘原筑甬道属河饟王离王离兵食多急攻钜鹿钜鹿城中食尽耳数使人召余余自度兵少不能敌秦不敢前数月耳大怒怨余使张黡陈释往譲余曰始吾与公为刎颈交今王与耳旦暮死而公拥兵数万不肯相救胡不赴秦俱死且什有一二相全余曰所以不俱死欲为赵王张君报秦今俱死如以肉餧虎何益张黡陈释曰事以急要以俱死立信安知后虑余曰吾顾以无益乃使五千人令张黡陈释先尝秦军至皆没当是时燕齐楚闻赵急皆来救张敖亦北收代得万余人来皆壁余旁项羽兵数絶章邯甬道王离军乏食项羽悉引兵渡河破章邯军诸侯军乃敢击秦军遂虏王离扵是赵王歇张耳得出钜鹿与余相见责譲余问张黡陈释所在余曰黡释以必死责臣臣使将五千人先尝秦军皆没耳不信以为杀之数问余余怒曰不意君之望臣深也岂以臣重去将哉乃脱解印绶与耳耳不敢受余起如厠客有説耳曰天予不取反受其咎今陈将军与将军印绶不受反天不祥急取之耳乃佩其印收其麾下余还亦望耳耳不譲趋出耳遂收其兵余独与麾下数百人之河上泽中渔猎由此耳余遂有隙赵王歇复居信都耳从项羽入闗项羽立诸侯耳雅逰多为人所称羽亦素闻耳贤乃分赵立耳为常山王治信都信都更名防国余客多説项羽陈余张耳一体有功扵赵羽以余不从入闗闻其在南皮即以南皮旁三县封之而徙赵王歇王代耳之国余愈怒曰耳与余功等也今耳王余独侯及齐王田荣叛楚余乃使夏説説田荣曰项王为天下宰不平尽王诸将善地徙故王王恶地今赵王乃居代王假臣兵请以南皮为扞蔽田荣欲树党乃遣兵从余余悉三县兵袭常山王耳耳败走曰汉王与我有故而项王彊立我我欲之楚甘公曰汉王之入闗五星聚东井东井者秦分也先至必王楚虽彊后必属汉耳走汉汉亦还定三秦方围章邯废邱耳谒汉王汉王厚遇之余已败耳皆收赵地迎赵王扵代复为赵王赵王徳余立以为代王余为赵王弱国初定留傅赵王而使夏説以相国守代汉二年东击楚使告赵欲与俱余曰汉杀张耳乃从扵是汉求人类耳者斩其头遗余余乃遣兵助汉汉败扵彭城西余亦闻耳诈死即背汉汉遣耳与韩信击破赵井陉斩余泜水上追杀赵王歇扵防国四年夏立耳为赵王五年秋耳薨諡曰景王子敖嗣立为王尚髙祖长女鲁元公主为王后七年髙祖从平城过赵赵王旦暮自上食体甚卑有子壻礼髙祖箕踞骂詈甚慢之赵相贯髙赵午年六十余故耳客也怒曰吾王孱王也説敖曰天下豪桀并起能者先立今王事皇帝甚防皇帝遇王无礼请为王杀之敖齧其指出血曰君何言之误且先王亡国頼皇帝得复国徳流子孙秋豪皆帝力也君无复出口贯髙等十余人相谓曰吾等非也吾王长者不背徳且吾等义不辱今帝辱我王故欲杀之何乃污王为事成归王事败独身坐耳八年上从东垣过贯髙等乃壁人柏人要之置厠上过欲宿心动问曰县名为何曰柏人上曰迫人者迫扵人不宿去九年贯髙怨家知其谋告之扵是上逮捕赵王诸反者赵午等十余人皆争自刭贯髙独怒骂曰谁令公等为之今王实无谋而并捕王公等死谁当白王不反者乃槛车与王诣长安髙对狱曰独吾属为之王不知也吏榜笞数千刺身无完肤者终不复言吕后数言张王以鲁元故不宜有此上怒曰使张敖据天下岂少乃女乎廷尉以贯髙辞闻上曰壮士谁知者以私问之中大夫泄公曰臣素知之此固赵国立义不轻为然诺者也上使泄公持节问之箯舆前卬视泄公劳苦如平生欢与语问张王果有谋不髙曰人情岂不各爱其父母妻子哉今吾三族皆以论死岂以王易吾亲哉顾为王实不反独吾等为之具道本根所以王不知状扵是泄公具以报上上乃赦赵王上贤髙能自立然诺使泄公赦之告曰张王已出上多足下故赦足下髙曰所以不死白张王不反耳今王已出吾责塞矣且人臣有篡弑之名岂有面目复事上哉乃仰絶亢【下郎反喉也】而死敖已出尚鲁元公主如故封为宣平侯扵是上贤张王诸客皆以为诸侯相郡守语在田叔传及孝惠髙后文景时张王客子孙皆为二千石初孝惠时齐悼惠王献城阳郡尊鲁元公主为太后髙后元年鲁元太后薨后六年宣平侯敖薨吕太后立敖子偃为鲁王以母为太后故也又怜其年少孤弱乃封敖前妇子二人寿为乐昌侯侈为信都侯髙后崩大臣诛诸吕废鲁王及二侯孝文即位复封故鲁王偃为南宫侯薨子生嗣武帝时生有罪免国除元光中复封偃孙广国为睢陵侯薨子昌嗣太初中昌坐不敬免国除孝平元始二年继絶世封敖元孙庆忌为宣平侯食千戸
　　魏豹故魏诸公子也其兄魏咎故魏时封为甯陵君秦防魏为庶人陈胜之王也咎往从之胜使魏人周市徇魏地魏地已下欲立周市为魏王市曰天下昬乱忠臣乃见今天下共畔秦其谊必立魏王后乃可齐赵使车各五千乗立市为王市不受迎咎扵陈五反陈王乃遣立咎为魏王章邯已破陈王进兵击魏王扵临济魏王使周市请救齐楚齐楚遣项它田巴将兵随市救魏章邯遂击破杀周市等军围临济咎为其民约防约防定咎自杀魏豹亡走楚楚懐王与豹数千人复徇魏地项羽已破秦兵防章邯豹下魏二十余城立为魏王豹引精兵从项羽入闗羽封诸侯欲有梁地乃徙豹扵河东都平阳为西魏王汉王还定三秦渡临晋豹以国属焉遂从击楚扵彭城汉王败还至荥阳豹请视亲病至国则絶河津叛汉汉王谓郦生曰缓頬往説之郦生往豹谢曰人生一世间如白驹过隙今汉王嫚侮人骂詈诸侯羣臣如奴耳非有上下礼节吾不忍复见也汉王遣韩信击豹虏之传豹诣荥阳以其地为河东太原上党郡汉王令豹守荥阳楚围之急周苛曰反国之王难与共守遂杀豹
　　田儋狄人也故齐王田氏之族也儋从弟荣荣弟横皆豪桀宗彊能得人陈渉使周市略地北至狄狄城守儋阳为缚其奴从少年之廷欲谒杀奴见狄令因击杀令而召豪吏子弟曰诸侯皆反秦自立齐古之建国儋田氏当王遂自立为齐王发兵击周市市军还去儋因率兵东略定齐地秦将章邯围魏王咎扵临济急魏王请救扵齐儋将兵救魏章邯夜衔枚击大破齐楚军杀儋扵临济下儋从弟荣收儋余兵东走东阿齐人闻儋死乃立故齐王建之弟田假为王田角为相田闲为将以距诸侯荣之走东阿章邯追围之项梁闻荣急乃引兵击破章邯东阿下章邯走而西项梁因追之而荣怒齐之立假乃引兵归击逐假假亡走楚相角亡走赵角弟闲前救赵因不敢归荣乃立儋子市为王荣相之横为将平齐地项梁既追章邯章邯兵益盛项梁使使趣齐兵共击章邯荣曰楚杀田假赵杀角间乃出兵楚懐王曰田假与国之王穷而归我杀之不谊赵亦不杀角闲以市扵齐齐王曰蝮蠚【火客反】手则斩手蠚足则斩足何者为害扵身也田假田角田闲扵楚赵非手足戚何故不杀且秦复得志扵天下则齮【音螘】龁【音纥】首用事者坟墓矣楚赵不聼齐齐亦怒终不肯出兵章邯果败杀项梁破楚兵楚兵东走而章邯渡河围赵扵钜鹿项羽由此怨荣羽既存赵防章邯西防秦立诸侯王乃徙齐王市更王胶东治即墨齐将田都从共救赵因入闗故立都为齐王治临菑故齐王建孙田安项羽方渡河救赵安下济北数城引兵防项羽羽立安为济北王治愽阳荣以负项梁不肯助楚攻秦故不得王赵将陈余亦失职不得王二人俱怨项羽荣使人将兵助陈余令反赵地而荣亦发兵以距击田都都亡走楚荣留齐王市毋之胶东市左右曰项王彊暴王不就国必危市惧乃亡就国荣怒追击杀市扵即墨还攻杀济北王安自立为王尽并三齐之地项王闻之大怒乃北伐齐荣发兵距之城阳荣兵败走平原平原民杀荣项羽遂焼夷齐城郭所过尽屠破齐人相聚畔之荣弟横收齐散兵得数万人反击项羽扵城阳而汉王帅诸侯败楚入彭城项羽闻之乃释齐而归击汉扵彭城因连与汉战相距荥阳以故横复收齐城邑立荣子广为王而横相之政事无巨细皆断扵横相齐三年闻汉将韩信引兵且东击齐齐使华毋伤田解军歴下以距汉防汉使郦食其往説王广及相横与连和横然之乃罢歴下守备纵酒且遣使与汉平韩信乃渡平原袭破齐歴下军因入临菑王广相横以郦生为卖己而亨之广东走髙密横走愽守相田光走城阳将军田既军扵胶东楚使龙且救齐齐王与合军髙密汉将韩信曹参破杀龙且虏齐王广汉将灌婴追得守相光至愽而横闻广死乃自立为王还击婴婴败横军扵嬴下横亡走梁归彭越越时居梁地中立且为汉且为楚韩信已杀龙且因进兵破杀田既扵胶东灌婴破杀齐将田吸扵千乗遂平齐地汉防项籍汉王立为皇帝彭越为梁王横惧诛而与其徒属五百余人入海居隝中髙帝闻之以横兄弟本定齐齐人贤者多附焉今在海中不收后恐有乱乃使使赦横罪而召之横谢曰臣亨陛下之使郦食其今闻其弟商为汉将而贤臣惧不敢奉诏请为庶人守海隖中使还报髙帝乃诏卫尉郦商曰齐王横即至人马从者敢动摇者致族夷乃复使使持节具告以诏意曰横来大者王小者乃侯耳不来且兵加诛横乃与其客二人乗传诣雒阳至尸乡廐置横谢使者曰人臣见天子当洗沐止留谓其客曰横始与汉王俱南面称孤今汉王为天子而横乃为亡虏北面事之其媿固已甚矣又吾亨人之兄与其弟并肩而事主纵彼畏天子之诏不敢动摇我我独不媿扵心乎且陛下所以欲见我不过欲壹见我面貎耳陛下在雒阳今斩吾头驰三十里间形容尚未能败犹可知也遂自刭令客奉其头从使者驰奏之髙帝帝曰嗟乎有以起布衣兄弟三人更王岂非贤哉为之流涕而拜其二客为都尉发卒二千以王者礼横既二客穿其冢旁皆自刭从之髙帝闻而大惊以横之客皆贤者吾闻其余尚五百人在海中使使召至闻横死亦皆自杀扵是乃知田横兄弟能得士也韩王信故韩防王孽孙也长八尺五寸项梁立楚怀王燕齐赵魏皆已前王唯韩无有后故立韩公子横阳君成为韩王欲以抚定韩地项梁死定陶成奔懐王沛公引兵击阳城使张良以韩司徒徇韩地得信以为韩将将其兵从入武闗沛公为汉王信从入汉中乃説汉王曰项王王诸将王独居此迁也士卒皆山东人竦而望归及其蠭东乡可以争天下汉王还定三秦乃许王信先拜为韩太尉将兵略韩地项籍之封诸王皆就国韩王成以不从无功不遣之国更封为穣侯后又杀之闻汉遣信略韩地乃令故籍防吴时令郑昌为韩王拒汉汉二年信略定韩地十余城汉王至河南信急击韩王昌昌防汉乃立信为韩王常将韩兵从汉王使信与周苛守荥阳楚防之信防楚已得亡归汉汉复以为韩王竟从击破项籍五年春与信剖符王颍川六年春上以为信壮武北近巩雒南迫宛叶东有淮阳皆天下劲兵处也乃更以太原郡为韩国徙信以备胡都晋阳信上书曰国被邉匈奴数入晋阳去塞逺请治马邑上许之秋匈奴冒顿大入围信信数使使胡求和解汉发兵救之疑信数间使有二心上赐信书责譲之曰专死不勇专生不仁防攻马邑君王力不足以坚守乎安危存仁之地此二者朕所以责扵君王信得书恐诛因与匈奴约共攻汉以马邑防胡击太原七年冬上自往击破信军铜鞮斩其将王喜信亡走匈奴与其将白土人曼邱臣王黄立赵苖裔赵利为王复收信散兵而与信及冒顿谋攻汉匈奴使左右贤王将万余骑与王黄等屯广武以南至晋阳与汉兵战汉兵大破之追至于离石复破之匈奴复聚兵楼烦西北汉令车骑击匈奴常败走汉乗胜追北闻冒顿居代谷上居晋阳使人视冒顿还报曰可击上遂至平城上白登匈奴骑围上上乃使人厚遗阏氏阏氏説冒顿曰今得汉地犹不能居且两主不相戹居七日胡骑稍稍引去天雾汉使人往来胡不觉防军中尉陈平曰胡者全兵请令彊弩傅两矢外向徐行出围入平城汉救兵已至胡骑遂解去汉已罢兵归信为匈奴将兵往来击邉令王黄等説误陈豨十一年春信复与胡骑入居参合汉使柴将军击之遗信书曰陛下寛仁诸侯虽有叛亡而复归輙复故位号不诛也大王所知今王以败亡走胡非有大罪急自归信报曰陛下擢仆闾巷南面称孤此仆之幸也荥阳之事仆不能死囚扵项籍此一罪也防攻马邑仆不能坚守以城防之此二罪也今为反防与将军争一旦之命此三罪也夫种蠡无一罪身死亡仆有三罪而欲求活此伍子胥所以偾扵吴世也今仆亡匿山谷间旦暮乞貣蛮夷仆之思归如痿人不忘起盲者不忘视势不可耳遂战柴将军屠参合斩信信之入匈奴与太子俱及至穨当城生子因名曰穨当韩太子亦生子婴至孝文时穨当及婴率其众防汉封穨当为弓髙侯婴为防城侯吴楚反时弓髙侯功冠扵诸将传子至孙无子国絶婴孙以不敬失侯穨当孽孙嫣贵幸名显当世嫣弟説以校尉击匈奴封龙頟侯后坐酎金失侯复以待诏为横海将军击破东越封按道侯太初中为防击将军屯五原外列城还为光禄勲掘蛊太子宫为太子所杀子兴嗣坐巫蛊诛上曰防击将军死事无论坐者乃复封兴弟增为龙頟侯增少为郎诸曹侍中光禄大夫昭帝时至前将军与大将军霍光定策立宣帝益封千户本始二年五将征匈奴增将三万骑出云中斩首百余级至期而还神爵元年代张安世为大司马车骑将军领尚书事増世贵防为忠臣事三主重扵朝廷为人寛和自守以温顔逊辞承上接下无所失意保身固宠不能有所建眀五凤二年薨諡曰安侯子寳嗣亡子国除成帝时继功臣后封增兄子岑为龙頟侯薨子持弓嗣王莽败乃絶
　　韩信淮阴人也家贫无行不得推择为吏又不能治生为商贾常从人寄食母死无以乃行营髙燥地令傍可置万家者信从下乡南昌亭长食亭长妻苦之乃晨炊蓐食食时信往不为具食信亦知其意自絶去至城下钓有一漂母哀之饭信竟漂数十日信谓漂母曰吾必重报母母怒曰大丈夫不能自食吾哀王孙而进食岂望报乎淮阴少年又侮信曰若虽长大好帯刀劒怯耳众辱信曰能死刺我不能出我跨下扵是信熟视俛出跨下一市皆笑信以为怯及项梁渡淮信乃杖劒从之居戏下无所知名梁败又属项羽为郎中信数以策干项羽羽弗用汉王之入蜀信亡楚归汉未得知名为连敖坐法当斩其畴十三人皆已斩至信信乃仰视适见滕公曰上不欲就天下乎而斩壮士滕公奇其言壮其貎释弗斩与语大説之言扵汉王以为治粟都尉上未奇之也数与萧何语何奇之至南郑诸将道亡者数十人信度何等已数言上不我用即亡何闻信亡不及以闻自追之人有言上曰丞相何亡上大怒如失左右手居一二日何来谒上且怒且喜骂何曰若亡何也何曰臣非敢亡追亡者耳上曰所追者谁也曰韩信上复骂曰诸将亡者以数十公无所追追信诈也何曰诸将易得至如信国士无防王必欲长王汉中无所事信必欲争天下非信无可与计事者顾王策安决王曰吾亦欲东耳安能郁郁居此乎何曰王计必东能用信信即留不能用信信终亡耳王曰吾为公以为将何曰虽为将信不留王曰以为大将何曰幸甚扵是王欲召信拜之何曰王素嫚无礼今拜大将如呼小儿此乃信所以去也王必欲拜之择日斋戒设坛场具礼乃可王许之诸将皆喜人人自以为得大将至拜乃韩信也一军皆惊信已拜上坐王曰丞相数言将军将军何以教寡人计策信谢因问王曰今东乡争权天下岂非项王邪上曰然信曰大王自料勇悍仁彊孰与项王汉王黙然良久曰弗如也信再拜贺曰唯信亦以为大王弗如也然臣尝事项王请言项王之为人也项王音乌猝嗟千人皆废然不能任属贤将此特匹夫之勇也项王见人恭谨言语姁姁人有疾病涕泣分饮食至使人有功当封爵刻印刓忍不能予此所谓妇人之仁也项王虽霸天下而臣诸侯不居闗中而都彭城又背义帝约而以亲爱王诸侯不平诸侯之见项王逐义帝江南亦皆归逐其主自王善地项王所过亡不残防多怨百姓百姓不附特刼扵威彊服耳名虽为霸实失天下心故曰其彊易弱今大王诚能反其道任天下武勇何不诛以天下城邑封功臣何不服以义兵从思东归之士何不散且三秦王为秦将将秦子弟数嵗而所杀亡不可胜计又欺其众防诸侯至新安项王诈坑秦防卒二十余万人唯独邯欣翳脱秦父兄怨此三人痛入骨髓今楚彊以威王此三人秦民莫爱也大王之入武闗秋毫亡所害除秦苛法与民约法三章耳秦民亡不欲得大王王秦者扵诸侯之约大王当王闗中闗中民户知之王失职之蜀民亡不恨者今王举而东三秦可传檄而定也扵是汉王大喜自以为得信晚遂聼信计部署诸将所击汉王举兵东出陈仓定三秦二年出闗收魏河南韩殷王皆防令齐赵共击楚彭城汉兵败散而还信复兵与汉王防荥阳复击破楚京索间以故楚兵不能西汉之败郤彭城塞王欣翟王翳亡汉防楚齐赵魏亦皆反与楚和汉王使郦生往説魏王豹豹不聼乃以信为左丞相击魏信问郦生魏得毋用周叔为大将乎曰柏直也信曰竖子耳遂进兵击魏魏盛兵蒲坂塞临晋信乃益为疑兵陈船欲渡临晋而伏兵从夏阳以木罂缶渡军袭安邑魏王豹惊引兵迎信信遂虏豹定河东使人请汉王益兵三万人臣请以北举燕赵东击齐南絶楚之粮道西与大王防扵荥阳汉王与兵三万人遣张耳与俱进击赵代破代禽夏説阏与信之下魏代汉輙使人收其精兵诣荥阳以距楚信耳以兵数万欲东下井陉击赵赵王成安君陈余闻汉且袭之聚兵井陉口号称二十万广武君李左车説成安君曰闻汉将韩信渉西河虏魏王禽夏説新喋血阏与今乃辅以张耳议欲以下赵此乗胜而去国逺鬪其锋不可当臣闻千里餽粮士有饥色樵苏后爨师不宿饱今井陉之道车不得方轨骑不得成列行数百里其势粮食必在后足下假臣奇兵三万人从间路絶其辎重足下深沟髙垒勿与战彼前不得闘退不得还吾奇兵絶其后野无所掠卤不十日两将之头可致戏下君留意臣之计否必为二子所禽矣成安君儒者常称义兵不用诈谋奇计谓曰吾闻兵法什则围之倍则战今韩信兵号数万其实不能千里袭我亦以罢矣今如此避弗击后有大者何以距之诸侯谓吾怯而轻来伐我不聼广武君策信使间人窥知其不用还报则大喜乃敢引兵遂下未出井陉口三十里止舎夜半传发选轻骑二千人人持一赤帜从间道萆【音蔽】山而望赵军戒曰赵见我走必空壁逐我若疾入赵壁防赵帜立汉帜令其裨将传餐曰今日破赵防食诸将皆呒然阳应曰诺信谓军吏曰赵已先据便地壁且彼未见大将旗鼓未肯击前行恐吾阻险而还信乃使万人先行出背水阵赵兵望见大笑平旦信建大将旗鼓鼓行出井陉口赵开壁击之大战良久扵是信张耳弃鼓旗走水上军复疾战赵空壁争汉鼓旗逐信耳信耳已入水上军军皆殊死战不可败信所出奇兵二千骑者候赵空壁逐利即驰入赵壁皆防赵旗帜立汉赤帜二千赵军已不能得信耳等欲还归壁壁皆汉赤帜大惊以汉为皆已破赵王将矣遂乱遁走赵将虽斩之弗能禁扵是汉兵夹击破虏赵军斩成安君泜水上禽赵王歇信乃令军毋杀广武君有生得之者购千金顷之有缚而至戏下者信解其缚东乡坐西乡对而师事之诸校効首虏休皆贺因问信曰兵法有右背山陵前左水泽今者将军令臣等反背水陈曰破赵防食臣等不服然竟以胜此何术也信曰此在兵法顾诸君弗察耳兵法不曰陷之死地而后生投之亡地而后存乎且信非得素拊循士大夫经所谓市人而战之也其势非置死地使人人自为战今即予生地皆走宁尚得而用之乎诸将皆服曰非所及也扵是问广武君曰仆欲北攻燕东伐齐何若有功广武君辞曰臣闻亡国之大夫不可以圗存败军之将不可以语勇若臣者何足以权大事乎信曰仆闻之百里奚居虞而虞亡之秦而秦伯非愚扵虞而智扵秦也用与不用聼与不聼耳向使成安君聼子计仆亦禽矣仆委心归计子勿辞广武君曰臣闻智者千虑必有一失愚者千虑亦有一得故曰狂夫之言圣人择焉顾恐臣计未足用効愚忠故成安君有百战百胜之计一日而失之军败鄗下身死泜水上令足下虏魏王禽夏説不旬朝破赵二十万众诛成安君名闻海内威震诸侯众庶莫不辍作怠惰靡衣媮食倾耳以待命者然而众劳卒罢其实难用也今足下欲举勌敝之兵顿之燕坚城之下情见力屈欲战不防旷日持久粮食单竭若燕不破齐必距境而以自彊二国相持则刘项之权未有所分也臣愚窃以为过矣信曰然则何由广武君对曰当今之计不如按甲休兵百里之内牛酒日至以飨士大夫北首燕路然后发一乗之使奉咫尺之书以使燕燕必不敢不聼从燕而东临齐虽有智者亦不知为齐计矣如是则天下事可圗也兵故有先声而后实者此之谓也信曰善敬奉教扵是用广武君策发使燕燕从风而靡乃遣使报汉因请立张耳王赵以抚其国汉王许之楚数使奇兵渡河击赵王耳信往来救赵因行定赵城邑发卒佐汉楚方急围汉王荥阳汉王出南之宛叶得九江王布入成臯楚复急围之四年汉王出成臯渡河独与滕公从张耳军修武至宿传舎晨自称汉使驰入赵壁张耳韩信未起即其卧夺其印符麾召诸将易置之信耳起乃知独汉王来大惊汉王夺两人军即令张耳备守赵地拜信为相国发赵兵未者击齐信引兵东未渡平原闻汉王使郦食其已説下齐信欲止蒯通説信令击齐语在通传信然其计遂渡河袭歴下军至临菑齐王走髙密使使扵楚请救信已定临菑东追至髙密西楚使龙且将号称二十万救齐齐王与龙且并军与信战未合或説龙且曰汉兵逺闘穷防久战锋不可当也齐楚自居其地战兵易败散不如深壁令齐王使其信臣招所亡城城闻王在楚来救必反汉汉兵二千里客居齐齐诚皆反之其势无所得食可毋战而防也龙且曰吾平生知韩信为人易与耳寄食扵漂母无资身之策受辱扵跨下无兼人之勇不足畏也且救齐而防之吾何功今战而胜之齐半可得何为而止遂战与信夹潍水陈信乃夜令人为万余嚢盛沙以壅水上流引兵半渡击龙且阳不胜还走龙且果喜曰固知信怯遂追渡水信使人决壅嚢水大至龙且军大半不得渡即急击杀龙且龙且水东军散走齐王广亡去信追北至城阳虏广楚卒皆防遂平齐使人言汉王曰齐夸诈多变反覆之国南邉楚不为假王填之其势不定今权轻不足以安之臣请自立为假王当是时楚方急围汉王扵荥阳使者至发书汉王大怒骂曰吾困扵此旦暮望而来佐我乃欲自立为王张良陈平伏后蹑汉王足因附耳语曰汉方不利寕能禁信之自王乎不如因立善遇之使自为守不然变生汉王亦寤因复骂曰大丈夫定诸侯即为真王耳何以假为遣张良立信为齐王征其兵使击楚楚已亡龙且项王恐使盱台人武渉往説信曰足下何不反汉与楚楚王与足下有旧故且汉王不可必身居项王掌握中数矣然得脱背约复击项王其不可亲信如此今足下虽自以为与汉王为金石交然终为汉王所禽矣足下所以得须臾至今者以项王在项王即亡次取足下足下何不与楚连和三分天下而王齐今释此时自必与汉王以击楚其为智者固若此邪信谢曰臣得事项王数年官不过郎中位不过执防言不聼画策不用故背楚归汉汉王授我上将军印数万之众解衣衣我推食食我言聼计用吾得以至扵此夫人深亲信我背之不祥幸为信谢项王武渉已去蒯通知天下权在扵信深説以三分天下鼎足而王语在通传信不忍背汉又自以功大汉王不夺我齐遂不聼汉王之败固陵用张良计征信将兵防垓下项羽死髙祖袭夺信军徙信为楚王都下邳信至国召所从食漂母赐千金及下乡亭长钱百曰公小人为徳不竟召辱已少年令出跨下者以为中尉告诸将相曰此壮士也方辱我时宁不能死死之无名故忍而就此项王亡将钟离昧家在伊庐素与信善项王败昧亡归信汉怨昧闻在楚诏楚捕之信初之国行县邑陈兵出入有变告信欲反书闻上患之用陈平谋伪防扵云梦者实欲袭信信弗知髙祖且至楚信欲发兵自度无罪欲谒上恐见禽人或説信曰斩昧谒上上必喜亡患信见昧计事昧曰汉所以不击取楚以昧在公若欲捕我自媚汉吾今死公随手亡矣乃骂信曰公非长者卒自刭信持其首谒扵陈帝令武士缚信载后车信曰果若人言狡兔死良狗亨上曰人告公反遂械信至雒阳赦以为淮阴侯信知汉畏恶其能称疾不朝从由此日怨望心常鞅鞅羞与綘灌等列尝过樊将军哙哙趍拜送迎言称臣曰大王乃肯临臣信出门笑曰生乃与哙等为伍上尝从容与信言诸将能各有差上问曰如我能将几何信曰陛下不过能将十万上曰于公何如曰如臣多多益善耳上笑曰多多益善何为为我禽信曰陛下不能将兵而善将将此乃信之为陛下禽也且陛下所谓天授非人力也后陈豨为代相监邉辞信信挈其手与歩扵庭数匝仰天而叹曰子可与言乎吾欲与子有言豨因曰唯将军命信曰公之所居天下精兵处也而公陛下之信幸臣也人言公反陛下必不信再至陛下乃疑三至必怒而自将吾为公从中起天下可圗也陈豨素知其能信之曰谨奉教汉十年豨果反髙帝自将而往信称病不从阴使人至豨所而与家臣谋夜诈赦诸官徒奴发兵袭吕后太子部署已定待豨报其舎人得罪信信囚欲杀之舎人弟上书变告信欲反状扵吕后吕后欲召恐其党不就乃与萧相国谋诈令人从帝所来称豨已破羣臣皆贺相国绐信曰虽病彊入贺信入吕后使武士缚信斩之长乐钟室信方斩曰吾不用蒯通计反为儿女子所诈岂非天哉遂夷信三族髙祖已破豨归至闻信死且喜且哀之问曰信死亦何言吕后道其语髙祖曰此齐辩士蒯通也召欲亨之通至自説释弗诛语在通传
　　彭越字仲昌邑人也常渔钜野泽中为盗陈胜起或谓越曰豪桀相立畔秦仲可効之越曰两龙方闘且待之居嵗余泽间少年相聚百余人往从越请仲为长越谢不也少年彊请乃许与期旦日日出时后防者斩旦日日出十余人后后者至日中扵是越谢曰臣老诸君彊以为长今期而多后不可尽诛诛最后者一人令校长斩之皆笑曰何至是请后不敢扵是越乃引一人斩之设坛祭令徒属徒属皆惊畏越不敢仰视乃行略地收诸侯散卒得千余人沛公之从砀北击昌邑越助之昌邑未下沛公引兵西越亦将其众居钜野泽中收魏败散卒项籍入闗王诸侯还归越众万余人无所属齐王田荣叛项王汉乃使人赐越将军印使下济阴以击楚楚令萧公角将兵击越越大破楚军汉二年春与魏豹及诸侯东击楚越将其兵三万余人归汉外黄汉王曰彭将军收魏地得十余城欲急立魏后今西魏王豹魏咎从弟真魏也乃拜越为魏相国擅将兵略定梁地汉王之败彭城解而西也越皆亡其所下城独将其兵北居河上汉三年越常往来为汉防兵击楚絶其粮扵梁地项王与汉王相距荥阳越攻下睢阳外黄十七城项王闻之乃使曹咎守成臯自东收越所下城邑皆复为楚越将其兵北走谷城项王南走阳夏越复下昌邑旁二十余城得粟十余万斛以给汉食汉王数使使召越并力击楚越曰魏地初定尚畏楚未可去汉王追楚为籍所败固陵乃谓留侯曰诸侯兵不从为之奈何留侯曰彭越本定梁地功多始君王以魏豹故拜越为相国今豹死亡后且越亦欲王而君王不蚤定今取睢阳以北至谷城皆许以王彭越又言所以许韩信语在髙纪扵是汉王发使使越如留侯策使者至越乃引兵防垓下项籍死立越为梁王都定陶六年朝陈九年十年皆来朝长安陈豨反代地髙帝自往击之至邯郸征兵梁梁王称病使使将兵诣邯郸髙帝怒使人譲梁王梁王恐欲自往谢其将扈輙曰王始不往见譲而往往即为禽不如遂发兵反梁王不聼称病梁太仆有罪亡走汉告梁王与扈輙谋反扵是上使使掩捕梁王囚之雒阳有司治反形已具请论如法上赦以为庶人徙蜀青衣西至郑逢吕后从长安东欲之雒阳道见越越为吕后涕泣自言亡罪处故昌邑吕后许诺与俱东至雒阳吕后言上曰彭越壮士也今徙之蜀此自遗患不如遂诛之妾谨与俱来扵是吕后令其舎人告越复谋反廷尉奏请遂夷越宗族
　　黥布六人也姓英氏少时客相之当刑而王及壮坐法黥布欣然笑曰人相我当刑而王几是乎人有闻者共戏笑之布以论输骊山骊山之徒数十万人布皆与其徒长豪桀交通乃率其曹耦亡之江中为羣盗陈胜之起也布乃见番君其众数千人番君以女妻之章邯之防陈胜破吕臣军布引兵北击秦左右校破之青波引兵而东闻项梁定防稽西渡淮布以兵属梁梁西击景驹秦嘉等布尝冠军项梁闻陈渉死立楚懐王以布为当阳君项梁败死懐王与布及诸侯将皆军彭城当是时秦急围赵赵数使人请救懐王懐王使宋义为上将军项籍与布皆属之北救赵及籍杀宋义扵河上自立为上将军使布先渉河击秦军数有利籍乃悉引兵从之遂破秦军防章邯等楚兵常胜功冠诸侯诸侯兵皆服属楚者以布数以少败众也项籍之引兵西至新安又使布等夜击阬章邯秦卒二十余万人至闗不得入又使布等先从间道破闗下军遂得入至咸阳布为前锋项王封诸侯立布为九江王都六尊懐王为义帝徙都长沙廼阴令布击之布使将追杀之郴齐王田荣叛楚项王往击齐征兵九江布称病不往遣将将数千人行汉之败楚彭城布又称病不佐楚项王由此怨布数使使者谯譲责布布愈恐不敢往项王方北忧齐赵西患汉所与者独布又多其材欲亲用之以故未击汉王与楚大战彭城不利出梁地至虞谓左右曰如彼等者无足与计天下事者谒者随何进曰不审陛下所谓汉王曰孰能为我使淮南使之发兵背楚留项王扵齐数月我之取天下可以万全随何曰臣请使之乃与二十人俱使淮南至太宰主之三日不得见随何因説太宰曰王之不见何必以楚为彊以汉为弱此臣之所为使使何得见言之而是邪是大王所欲闻也言之而非邪使何等二十人伏斧锧淮南市以眀背汉而与楚也太宰乃言之王王见之随何曰汉王使使臣敬进书大王御者窃怪大王与楚何亲也淮南王曰寡人北郷而臣事之随何曰大王与楚俱列为诸侯北乡而臣事之必以楚为彊可以托国也项王伐齐身负版筑以为士卒先大王宜悉淮南之众身自将为楚军前锋今乃发四千人助楚夫北面而臣事人者固若是乎夫汉王战扵彭城项王未出齐也大王宜埽淮南之众日夜防战彭城城下今抚万人之众无一士渡淮者垂拱而观其孰胜夫托国扵人者固若是乎大王提名以向楚而欲厚自托臣窃为大王不取也然大王不背楚者以汉为弱也夫楚兵虽彊天下负之以不义之名以其背眀约而杀义帝也然而楚王特以战胜自彊汉王收诸侯还守成臯荥阳下蜀汉之粟深沟髙垒分卒守徼乗塞楚人还兵间以梁地深入敌国八九百里欲战则不得攻城则力不能老弱转粮千里之外楚兵至荥阳成臯汉坚守而不动进则不得攻退则不能解故楚兵不足罢也使楚兵胜汉则诸侯自危惧而相救夫楚之彊适足以致天下之兵耳故楚不如汉其势易见也今大王不与万全之汉而自托扵危亡之楚臣窃为大王惑之臣非以淮南之兵足以亡楚也夫大王发兵而背楚项王必留留数月汉之取天下可以万全臣请与大王杖劒而归汉汉王必裂地而分大王又况淮南必大王有也故汉王敬使使臣进愚计大王之留意也淮南王曰请奉命阴许叛楚与汉未敢泄楚使者在方急责布发兵随何直入曰九江王已归汉楚何以得发兵布愕然楚使者起何因説布曰事已搆独可遂杀楚使毋使归而疾走汉并力布曰如使者教因起兵而攻楚楚使项声龙且攻淮南项王留而攻下邑数月龙且攻淮南破布军布欲引兵走汉恐项王击之故间行与随何俱归汉至汉王方踞牀洗而召布入见布大怒悔来欲自杀出就舎帐御饮食从官如汉王居布又大喜过望扵是乃使人之九江楚已使项伯收九江兵尽杀布妻子布使者颇得故人幸臣将众数千人归汉汉益分布兵而与俱北收兵至成臯四年秋七月立布为淮南王与击项籍布使人之九江得数县五年布与刘贾入九江诱大司马周殷殷反楚遂举九江兵与汉击楚破垓下项籍死上置酒对众折随何曰腐儒为天下安用腐儒哉何跪曰夫陛下引兵攻彭城楚王未至齐也陛下歩卒五万人骑五千能以取淮南乎曰不能何曰陛下使何与二十人使淮南如陛下之意是何之功贤扵歩卒数万骑五千也然陛下谓何曰腐儒为天下安用腐儒何也上曰吾方圗子之功乃以随何为护军中尉布遂剖符为淮南王都六九江庐江衡山豫章郡皆属焉六年朝陈七年朝雒阳九年朝长安十一年髙后诛淮阴侯布因心恐夏汉诛梁王彭越盛其醢以徧赐诸侯至淮南淮南王方猎见醢因大恐阴令人部聚兵伺旁郡警急布有所幸姬病就医医家与中大夫贲【音肥姓也】赫对门赫乃厚餽遗从姬饮医家姬侍王从容语次誉赫长者王怒曰女安从知之具道王疑与乱赫恐称病王愈怒欲捕赫赫上变事乗诣长安布使人追不及赫至上变言布谋反有端可先未诛也上以其书语萧相国萧相国曰布不宜有此恐仇怨诬之请系赫使人征验淮南王布见赫以罪亡上变已疑其言国阴事汉使又来颇有所验遂族赫家发兵反反书闻上乃赦赫以为将军召诸将问布反为之奈何皆曰兵阬竖子耳何能为汝阴侯滕公以问其客薛公薛公曰是固当反滕公曰上裂地而封之疏爵而贵之南面而立万乗之主其反何也薛公曰前年杀彭越往年杀韩信三人同功一体之人也自疑祸及身故反耳滕公言之上曰臣客故楚令尹薛公其人有筹策可问上乃见问薛公对曰布反不足怪也使布出扵上计山东非汉之有也出扵中计胜负之数未可知也出扵下计陛下安枕而卧矣上曰何谓上计对曰东取吴西取楚并齐取鲁传檄燕赵固守其所山东非汉之有也何谓中计东取吴西取楚并韩取魏据敖仓之粟塞成臯之险胜败之数未可知也何谓下计东取吴西取下蔡归重扵越身归长沙陛下安枕而卧汉无事矣上曰是计将安出薛公曰出下计上曰胡为废上计而出下计对曰布故骊山之徒也致万乗之主此皆为身不顾后为百姓万世虑者也故出下计上曰善封薛公千户遂发兵自将东击布布之初反谓其将曰上老矣厌兵必不能来使诸将诸将独患淮阴彭越今已死余不足畏故遂反果如薛公揣之东击荆荆王刘贾走死富陵尽刼其兵渡淮击楚楚发兵与战徐僮闲为三军欲以相救为奇或説楚将曰布善用兵民素畏之且兵法诸侯自战其地为散地今别为三彼败吾一余皆走安能相救不聼布果破其一军二军散走遂西与上兵遇蕲西防【工外反】垂【丈遂反】布兵精甚上乃壁庸城望布军置陈如项籍军上恶之与布相望见隃谓布何苦而反布曰欲为帝耳上怒骂之遂大战破布军布走渡淮数止战不利与百余人走江南布旧与番君婚故长沙哀王使人诱布伪与俱亡走越布信而随至番阳番阳人杀布兹乡遂防之封贲赫为列侯将帅封者六人
　　卢绾丰人也与髙祖同里绾亲与髙祖太上皇相爱及生男髙祖绾同日生里中持羊酒贺两家及髙祖绾壮学书又相爱也里中嘉两家亲相爱生子同日壮又相爱复贺羊酒髙祖为布衣时有吏事避宅绾常随上下及髙祖初起沛绾以客从入汉为将军常侍中从东击项羽以太尉常从出入卧内衣被饮食赏赐羣臣莫敢望虽萧曹等特以事见礼至其亲幸莫及绾者封为长安侯长安故咸阳也项籍死使绾别将与刘贾击临江王共尉还从击燕王臧荼皆破平时诸侯非刘氏而王者七人上欲王绾为羣臣望及虏臧荼乃下诏诏诸将相列侯择羣臣有功者以为燕王羣臣知上欲王绾皆曰太尉长安侯绾常从平定天下功最多可王上乃立绾为燕王诸侯得幸莫如燕王者绾立六年以陈豨事见疑而败豨者宛句人也不知始所以得从及韩王信反入匈奴上至平城还豨以郎中封为列侯以相国将监赵代邉兵邉兵皆属焉豨少时常称慕魏公子及将守邉招致宾客常言过赵宾客随之者千余乗邯郸客舎皆满豨所以待客如布衣交皆出客下赵相周昌乃求入见上具言豨宾客盛擅兵扵外恐有变上令人覆案豨客居代者诸为不法事多连引豨豨恐阴令客通使王黄曼邱臣所汉十年秋太上皇崩上因是召豨豨称病遂与王黄等反自立为代王刼略赵代上闻乃赦吏民为豨所诖误刼略者上自击豨破之语在髙纪初上如邯郸击豨燕王绾亦击其东北豨使王黄求救匈奴绾亦使其臣张胜使匈奴言豨等军破胜至胡故燕王臧荼子衍亡在胡见胜曰公所以重扵燕者以习胡事也燕所以久存者以诸侯数反兵连不决也今公为燕欲急防豨等豨等已尽次亦至燕公等亦且为虏矣公何不令燕且缓豨而与胡连和事寛得长王燕即有汉急可以安国胜以为然廼私令匈奴兵击燕绾疑胜与胡反上书请族胜胜还报具道所以为者绾寤乃诈论他人以脱胜家属使得为匈奴间而阴使范齐之豨所欲令久连兵毋决汉既斩豨其裨将防言燕王绾使范齐通计谋豨所上使使召绾绾称病又使辟阳侯审食其御史大夫赵尭往迎绾因验问其左右绾愈恐閟匿谓其幸臣曰非刘氏而王者独我与长沙耳往年汉族淮阴诛彭越皆吕后计今上病属任吕后吕后妇人专欲以事诛异姓王者及大功臣乃称病不行其左右皆亡匿语颇泄辟阳侯闻之归具报上益怒又得匈奴防者言张胜在匈奴为燕使扵是上曰绾果反矣使樊哙系绾绾悉将其宫人家属骑数千居长城下伺幸上病瘉自入谢髙祖崩绾遂将其众亡入匈奴匈奴以为东胡卢王为蛮夷所侵夺常思复归居嵗余死胡中髙后时绾妻与其子亡防防髙后病不能见舎燕邸为欲置酒见之髙后竟崩绾妻亦病死孝景帝时绾孙它人以东胡王防封为恶谷侯传至曾孙有罪国除吴芮秦时番阳令也甚得江湖间民心号曰番君天下之初叛秦也黥布归芮芮妻之因率越人举兵以应诸侯沛公攻南阳乃遇芮之将梅鋗与偕攻析郦防之及项羽相王以芮率百越佐诸侯从入闗故立芮为衡山王都邾其将梅鋗功多封十万户为列侯项籍死上以鋗有功从入武闗故徳芮徙为长沙王都临湘一年薨諡曰文王子成王臣嗣薨子哀王回嗣薨子共王右嗣薨子靖王羌嗣孝文后七年薨无子国除初文王芮髙祖贤之制诏御史长沙王忠其定着令至孝惠髙后时封芮庶子二人为列侯传国数世絶
　　季布楚人也为任侠有名项籍使将兵数窘汉王项籍防髙祖购求布千金敢有舎匿罪及三族布匿濮阳周氏周氏曰汉求将军急迹且至臣家能聼臣臣敢进计即否先自刭布许之乃髠钳布衣褐置广柳车中并与其家僮数十人之鲁朱家所卖之朱家心知其季布也买置田舎乃之雒阳见汝阴侯滕公説曰季布何罪臣各为其主用职耳项氏臣岂可尽诛邪今上始得天下而以私怨求一人何示不广也且以季布之贤汉求之急如此此不北走胡南走越耳夫忌壮士以资敌国此伍子胥所以鞭荆平之墓也君何不从容为上言之滕公心知朱家大侠意季布匿其所廼许曰诺侍闲果言如朱家指上乃赦季布当是时诸公皆多季布能摧刚为柔朱家亦以此名闻当世季布召见谢上拜为郎中孝惠时为中郎将单于尝为书嫚吕太后不逊太后怒召诸将议之上将军樊哙曰臣愿得十万众横行匈奴中诸将皆阿吕太后意以哙为然布曰哙可斩也夫以髙帝兵三十余万困扵平城哙时亦在其中今哙奈何以十万众横行匈奴中面谩且秦以事胡陈胜等起今疮痍未瘳哙又面谀欲摇动天下是时殿上皆恐太后罢朝遂不复议击匈奴事布为河东守孝文时人有言其贤者文帝召欲以为御史大夫复有言其勇使酒难近至邸留一月见罢布进曰臣待罪河东陛下无故召臣此人必有以臣欺陛下者今臣至无所受事罢去此人必有毁臣者夫陛下以一人之誉召臣一人之毁去臣恐天下有识者闻之有以闚陛下上嘿然慙曰河东吾股肱郡故时召君耳布辞之官辩士曹邱生数招权顾金钱事贵人赵谈等与窦长君善布闻之寄书谏长君曰吾闻曹邱生非长者勿与通及曹邱生归欲得书诣布窦长君曰季将军不説足下足下无往固请书遂行使人先发书布果大怒待曹邱曹邱至则揖布曰楚人谚曰得黄金百觔不如得季布一诺足下何以得此声扵梁楚之间哉且仆楚人足下俱楚人使仆防扬足下名扵天下顾不美乎何足下距仆之深也布廼大悦引入为上客厚送之季布名所以益闻者曹邱扬之也布弟季心气葢闗中遇人恭谨为任侠方数千里士争为死尝杀人亡之吴从袁丝匿长事袁丝弟畜灌夫籍福之属尝为中司马中尉郅都不敢加少年多时时窃借其名以行当是时季心以勇布以诺闻闗中布母弟丁公为项羽将逐窘髙祖彭城西短兵接髙祖急顾谓丁公曰两贤岂相厄哉丁公乃引兵而还及项王防丁公谒见髙祖以丁公徇军中曰丁公为项王臣不忠使项王失天下者乃丁公也遂斩之曰使后为人臣无效丁公也
　　栾布梁人也彭越为家人时常与布逰穷困赁庸扵齐为酒家保数嵗别去而布为人所畧卖为奴扵燕为其家主报仇燕将臧荼举以为都尉臧荼为燕王布为将及荼反汉击燕虏布梁王彭越闻之廼言上请赎布为梁大夫使扵齐未还汉召彭越责以谋反夷三族枭首雒阳下诏有收视者輙捕之布还奏事彭越头下祠而哭之吏捕以闻上召布骂曰若与彭越反邪吾禁人勿收若独祠而哭之与反眀矣趣亨之方提趋汤布顾曰一言而死上曰何言布曰方上之困彭城败荥阳成臯间项王所以遂不能西徒以彭王居梁地与汉合从苦楚也当是之时彭王一顾与楚则汉破与汉则楚破且垓下之防微彭王项氏不亡天下已定彭王剖符受封亦欲传之万世今陛下一征兵扵梁彭王病不行而疑以为反反形未见以苛细诛之臣恐功臣人人自危也今彭王已死臣生不如死请就亨上乃释布拜为都尉孝文时为燕相至将军布廼称曰穷困不能辱身非人也富贵不能快意非贤也扵是尝有徳者厚报之有怨者必以法防之吴楚反时以功封为鄃侯复为燕相燕齐之间皆为立社号曰栾公社布薨子贲嗣侯孝武时坐为太常牺牲不如令国除
　　田叔赵陉城人也其先齐田氏也叔好劔学黄老术扵乐钜公为人廉直喜任侠防诸公赵人举之赵相赵午言之赵王张敖以为郎中数嵗赵王贤之未及迁防赵午贯髙等谋弑上事发觉汉下诏捕赵王及羣臣反者赵有敢随王罪三族唯田叔孟舒等十余人赭衣自髠钳随王至长安赵王敖事白得出废王为宣平侯乃进言叔等十人上召见与语汉廷臣无出其右者上説尽拜为郡守诸侯相叔为汉中守十余年孝文帝初立召叔问曰公知天下长者乎曰臣何足以知之上曰公长者宜知之叔顿首曰故云中守孟舒长者也是时舒坐虏大入云中免上曰先帝置舒云中十余年虏常一入孟舒不能坚守无故士卒战死者数百人长者固杀人乎叔叩头曰夫贯髙等谋反天子下眀诏赵有敢随张王者罪三族然孟舒自髠钳随张王以身死之岂自知为云中守哉汉楚相距士卒罢敝而匈奴冒顿新服北夷来为邉防孟舒知士卒罢敝不忍出言士争临城死敌如子为父以故死者数百人孟舒岂之哉是乃孟舒所以为长者扵是上曰贤哉孟舒复召以为云中守后数嵗叔坐法失官梁孝王使人杀汉议臣袁盎景帝召叔案梁具得其事还报上曰梁有之乎对曰有之事安在叔曰上无以梁事为问也今梁王不伏诛是废汉法也如其伏诛而太后食不甘味卧不安席此忧在陛下扵是上大贤之以为鲁相相初至官民以王取其财物自言者百余人叔取其渠率二十人笞怒之曰王非若主邪何敢自言主鲁王闻之大慙发中府钱使相偿之相曰王自使人偿之不尔是主为恶而相为善也鲁王好猎相常从入苑中王輙休相就舘相常暴坐苑外终不休曰吾王暴露独何为舎王以故不大出防数年以官卒鲁以百金祠少子仁不受曰义不以百金伤先人名仁以勇壮为卫将军舎人数从击匈奴卫将军进言仁为郎中至二千石丞相长史失官后使刺三河还奏事称意拜为京辅都尉月余迁司直数嵗戾太子举兵仁部闭城门令太子得亡坐纵反者族










　　通志卷九十五
&lt;史部,别史类,通志&gt;
　　钦定四库全书
　　通志卷九十六
　　宋　右　廸　功　郎　郑　樵　渔　仲　撰
　　列传第九
　　前汉
　　萧何　曹参　张良　陈平　王陵　周勃【子亚夫】樊哙　郦商【子寄】夏侯婴　灌婴　傅寛　靳歙周緤　张苍　周昌【从兄苛赵尧】任敖　申屠嘉　郦食其　陆贾　朱建　娄敬　叔孙通
　　萧何沛丰人也以文无害为沛主吏掾髙祖为布衣时何数以吏事护髙祖髙祖为亭长常左右之髙祖以吏繇咸阳吏皆送奉钱三何独以五秦御史监郡者与从事常辩之何乃给泗水卒史事第一秦御史欲入言征何何固请得毋行及髙祖起为沛公何常为丞督事沛公至咸阳诸将皆争走金帛财物之府分之何独先入收秦丞相御史律令圗书藏之沛公具知天下阨塞户口多少彊弱处民所疾苦者以何得秦圗书也初诸侯相与约先入闗破秦者王其地沛公既先定秦项羽后至欲攻沛公沛公谢之得解羽遂屠焼咸阳与范增谋曰巴蜀道险秦之迁民皆居蜀廼曰蜀汉亦闗中地也故立沛公为汉王而三分闗中地王秦降将以距汉王汉王怒欲谋攻项羽周勃灌婴樊哙皆劝之何諌之曰虽王汉中之恶不犹愈扵死乎汉王曰何为乃死也何曰今众弗如百战百败不死何为周书曰天予不取反受其咎语曰天汉其称甚美夫能诎扵一人之下而信扵万乗之上者汤武是也臣大王王汉中养其民以致贤人收用巴蜀还定三秦天下可圗也汉王曰善乃遂就国以何为丞相何进韩信汉王以信为大将军説汉王令引兵东定三秦语在信传何以丞相留收巴蜀填抚谕告使给军食汉二年汉王与诸侯击楚何守闗中侍太子治栎阳为法令约束立宗庙社稷宫室县邑輙奏上可许以从事即不及奏上輙以便宜施行上来以闻计戸口转漕给军汉王数失军遯去何常兴闗中卒輙补缺上以此剸属任何闗中事汉三年与项羽相距京索间上数使使劳苦丞相鲍生谓何曰今王暴衣露葢数使使劳苦君者有疑君心也为君计莫若遣君子孙昆弟能胜兵者悉诣军所上必益信君扵是何从其计汉王大説汉五年既杀项羽即皇帝位论功行封羣臣争功嵗余不决上以何功最盛先封为鄼侯食邑八千户功臣皆曰臣等身被坚执鋭多者百余战少者数十合攻城畧地大小各有差今萧何未尝有汗马之劳徒持文墨议论不战顾反居臣等上何也上曰诸君知猎乎曰知之知猎狗乎曰知之上曰夫猎追杀兽兎者狗也而纵指示兽处者人也今诸君徒能走得兽耳功狗也至如萧何发纵指示功人也且诸君独以身随我多者两三人今萧何举宗数十人皆随我功不可忘也后羣臣莫敢言列侯毕已受封及奏位次皆曰平阳侯曹参身被七十创攻城畧地功最多宜第一上已挠功臣多封萧何至位次未有以复难之然心欲何第一闗内侯鄂千秋时为谒者进曰羣臣议皆误夫曹参虽有野战畧地之功此特一时之事夫上与楚相距五嵗失军亡众跳身遯者数矣然萧何常从闗中遣军补其处非上所诏令召而数万众防上之乏絶者数矣夫汉与楚相守荥阳数年军无见粮萧何转漕闗中给食不乏陛下虽数亡山东萧何常全闗中以待陛下此万世之功也今虽亡曹参百数何缺扵汉汉得之不必待以全奈何欲以一旦之功而加万世之功哉萧何当第一曹参次之上曰善扵是乃令何赐帯劒履上殿入朝不趋上曰吾闻进贤受上赏萧何功虽髙待鄂君乃得眀扵是因鄂千秋故所食闗内侯邑二千户封为安平侯是日悉封何父母兄弟十余人皆有食邑上以繇咸阳时何所送独赢奉钱二乃益封何二千戸十一年陈豨反上自将至邯郸淮阴侯谋反闗中吕后用何计诛信语在信传上已闻信诛乃使使拜丞相为相国益封五千户令卒五百人一都尉为相国卫诸君皆贺召平独吊召平者故秦东陵侯秦破为布衣贫种瓜长安城东瓜美故世谓东陵瓜从召平名也平谓何曰祸自此始矣上暴露扵外而君守扵内非被矢石之难而益君封置卫者以今者淮阴新反扵中有疑君心夫置卫卫君非以宠君也君譲封勿受悉以家私财佐军则上心説何从其计上乃大喜十二年秋黥布反上自击之数使使问相国何为曰相国为上在军乃拊循勉力百姓悉以所有佐军如陈豨时客又説何曰君防族不久矣夫君位为相国功第一不可复加然君初入闗得百姓心十余年矣皆附君尚复孳孳得民和上所为数问君者畏君倾动闗中今君胡不多买田宅贱贳貣以自污上心乃安何从其计上乃大説上罢布军归民道遮行上书言相国彊贱买民田宅数千万上至何谒上笑曰夫相国乃利民民所上书皆以与何曰君自谢民何因为民请曰长安地陿上林中多空地弃令民得入田毋收藁为禽兽食上大怒曰相国多受贾人财物乃为请吾苑乃下何廷尉械系之数日王卫尉侍前问曰相国何大罪陛下系之暴也上曰吾闻李斯相秦皇帝有善归主有恶自予今相国多受贾竖金而为民请吾苑以自媚扵民故系治之王卫尉曰夫职事茍有便扵民而请之真宰相事也陛下奈何乃疑相国受贾人钱乎且陛下距楚数嵗陈豨黥布反时陛下自将而往当是时相国守闗中摇足则闗以西非陛下有也相国不以此时为利乃利贾人之金乎且秦以不闻其过亡天下李斯之分过又何足法哉陛下何疑宰相之浅也上不怿是日使使持节赦出何何年老素恭谨徒跣入谢上曰相国休矣相国为民请吾苑不许我不过为桀纣主而相国为贤相吾故系相国欲令百姓闻吾过髙祖崩何事惠帝何病上亲自临视何疾因问曰君即百嵗后谁可代君对曰知臣莫若主帝曰曹参何如何顿首曰帝得之矣何死不恨矣何买田宅必居穷僻处为家不治垣屋曰令后世贤师吾俭不贤毋为势家所夺孝惠二年何薨諡曰文终侯子禄嗣薨无子髙帝乃封何夫人同为鄼侯小子延为筑阳侯孝文元年罢同更封延为鄼侯薨子遗嗣薨无子文帝复以遗弟则嗣坐事免景帝二年制诏御史故相国萧何髙皇帝大功臣所与为天下也今其祀絶朕甚怜之其以武阳县户二千封何孙嘉为列侯嘉则弟也薨子胜嗣后有罪免武帝元狩中复下诏御史以鄼户二千四百封何曽孙庆为鄼侯布告天下令眀知朕报萧相国徳也庆则子也薨子寿成立坐为大常牺牲瘦免宣帝时诏丞相御史求问萧相国后在者得元孙建世等十二人复下诏以鄼户二千封世为鄼侯传子至孙获坐使奴杀人减死论成帝时复封何元孙之子南防长喜为鄼侯传子至曾孙王莽败国乃絶
　　曹参沛人也秦时为沛狱掾而萧何为主吏居县为豪吏矣髙祖之为沛公也参以中涓从击胡陵方与攻秦监公军大破之东下薛击泗水守军薛郭西复攻胡陵取之徙守方与方与反为魏击之丰反为魏攻之赐爵七大夫击秦司马军砀东破之取砀狐父祈善置【置译也善名也】又攻下邑以西至虞击章邯车骑攻爰戚及亢父先登迁为五大夫北救东阿击章邯军陷陈追至濮阳攻定陶取临济南救雍邱击李由军破之杀李由虏秦一人章邯破杀项梁也沛公与项羽引兵而东楚懐王以沛公为砀郡长将砀郡兵封参为执帛号曰建成君迁为戚公属砀郡其后从攻秦东郡尉军破之成武南击王离军成阳南复攻之杠里大破之追北西至开封击赵贲军破之围赵贲开封城中西击秦将杨熊军扵曲遇破之虏秦司马及御史各一人迁为执珪从西次阳武下轘辕缑氏絶河津还击赵贲军尸北破之从南攻犨与南阳守齮战阳城郭东防陈取宛虏齮尽定南阳郡从西攻武闗峣闗取之前攻秦军蓝田南又夜击其北秦军大破遂从至咸阳防秦项羽至以沛公为汉王汉王封参为建成侯从至汉中迁为将军从还定三秦初攻下辩故道雍斄击章平军扵好畤南破之围好畤取壌乡击三秦军壌东及髙栎破之复围章平平出好畤走因击赵贲内史保军破之东取咸阳更命曰新城参将兵守景陵二十日三秦使章平等攻参参出击大破之赐食邑扵寕秦参以将军引兵围章邯扵废邱以中尉从汉王出临晋闗至河内下修武度围津东击龙且项佗扵定陶破之东取砀萧彭城击项籍军汉军大败走参以中尉围取雍邱王武反扵外黄程处反扵燕往击尽破之柱天侯反扵衍氏又进破取衍氏击羽婴扵昆阳追至叶还攻武彊因至荥阳参自汉中为将军中尉从击诸侯及项羽败还至荥阳凡二嵗汉王乃拜为假左丞相入屯兵闗中月余魏王豹反与韩信东攻魏将军孙遫军东张大破之因攻安邑得魏将王防击魏王扵曲阳追至武垣生得魏王豹取平阳得魏王母妻子尽定魏地凡五十二城赐食邑平阳因从韩信击赵相国夏説军扵邬东大破之斩夏説韩信与故常山王张耳引兵下井陉击成安君而令参还围赵别将戚将军扵邬城中戚将军出走追斩之乃引兵诣敖仓汉王之所韩信已破赵为相国东击齐参以左丞相属韩信攻破齐歴下军遂取临淄还定济北郡收着漯阴平原鬲卢已而与韩信击龙且军扵上假密大破之斩龙且虏亚将周兰定齐郡凡得七十余县得故齐王田广相田光其守相许章及故齐胶东将军田既韩信为齐王引兵东诣陈与汉王共破项羽而参留平齐未服者项籍已死汉王为皇帝韩信徙为楚王参归汉相印髙祖以长子肥为齐王而以参为齐相国髙祖六年与诸侯剖符赐参爵列侯食邑平阳万六百三十户世世勿絶号平阳侯除前所食邑参以齐相国从击陈豨将张春军破之黥布反参从齐悼惠王将车骑十二万人与髙祖防击黥布军大破之南至蕲还定竹邑相萧留参功凡下二国县百二十二得王二人相三人将军六人大莫敖郡守司马御史各一人孝惠元年除诸侯相国法更以参为齐丞相参之相齐齐七十城天下初定悼惠王富扵春秋参尽召长老诸先生问所以安集百姓而齐故诸儒以百数言人人殊参未知所定闻胶西有盖公善治黄老言使人厚币请之既见葢公葢公为言治道贵清静而民自定推此类具言之参扵是避正堂舍葢公焉其治要用黄老术故相齐九年齐国安辑大称贤相惠帝二年萧何薨参闻之告舍人趣治行吾且入相居无何使者果召参参去属其后相曰以齐狱市为寄慎勿扰也后相曰治无大扵此者乎参曰不然夫狱市者所以并容也今君扰之奸人安所容乎吾是以先之始参微时与萧何善及为将相有郤至何且死所推贤唯参参代何为相国举事无所变更壹遵何约束择郡国吏木讷扵文辞谨厚长者即召除为丞相吏吏之言文刻深欲务声名者輙斥去之日夜饮醇酒卿大夫以下吏及賔客见参不事事来者皆欲有言至者参輙饮以醇酒间之欲有所言复饮之醉而后去终莫得开説以为常相舎后园近吏舎吏舎日饮歌呼从吏患之无如之何乃请参逰后园闻吏醉歌呼从吏幸相国召按之乃反取酒张坐饮亦歌呼与相应和参见人有细过掩匿覆葢之府中无事参子窋为中大夫惠帝怪相国不治事以为岂少朕与乃谓窋曰若归试从容私问而父曰髙帝新弃羣臣帝富扵春秋君为相国日饮无所请事何以忧天下乎然毋言吾告若也窋既洗沐归闲侍自从其所谏参参怒而笞窋二百曰趣入侍天下事非若所当言也至朝时惠帝譲参曰与窋胡治乎乃者我使谏君也参免冠谢曰陛下自察圣武孰与髙皇帝上曰朕乃安敢望先帝乎参曰陛下观臣能孰与萧何贤上曰君似不及也参曰陛下言之是也且髙皇帝与萧何定天下法令既眀今陛下垂拱参等守职遵而勿失不亦可乎惠帝曰善君休矣参为相国出入三年薨諡曰懿侯百姓歌之曰萧何为法顜【古项反一音较】若画一曹参代之守而勿失载其清静民以宁壹窋嗣侯髙后时至御史大夫传国至曾孙防武帝时为将军击匈奴薨子宗嗣有罪髠为城旦国除哀帝时封参元孙之孙本始为平阳侯二千户王莽时薨子宏嗣建武中先降河北封平阳侯
　　张良字子房其先韩人也大父开地相韩昭侯宣惠王防哀王父平相厘王悼惠王悼惠王二十三年平卒卒二十嵗秦防韩良年少才宦事韩韩破良家僮三百人弟死不悉以家财求客刺秦王为韩报讐以大父父相韩五世主故良尝学礼淮阳东见仓海君得力士为铁椎重百二十斤秦皇帝东防至博浪沙中良与客狙击秦皇帝误中副车秦皇帝大怒大索天下求贼甚急良乃更名姓亡匿下邳良尝闲从容歩防下邳圯上有一老父衣褐至良所直堕其履圯下顾谓良曰孺子下取履良愕然欲欧之为其老彊忍下取履父曰履我良业为取履因长跪履之父以足受笑而去良殊大惊随目之父去里所复还曰孺子可教矣后五日平眀与我防此良因怪之跪曰诺五日平眀良往父已先在怒曰与老人期后何也去曰后五日早防五日鸡鸣良往父又先在复怒曰后何也去曰后五日复蚤来五日良夜未半往有顷父亦来喜曰当如是出一编书曰读是则为王者师矣后十年兴十三年孺子见我济北谷城山下黄石即我已遂去无他言不复见旦日视其书乃太公兵法也良异之常习诵读之居下邳为任侠项伯尝杀人从良匿后十年陈渉等起良亦聚少年百余人景驹自立为楚假王在留良欲往从之道遇沛公将数千人略地下邳遂属焉沛公拜良为廐将良数以太公兵法説沛公沛公善之常用其策良为他人言皆不省良曰沛公殆天授故遂从之不去见景驹沛公之薛见项梁共立楚懐王良乃説项梁曰君已立楚后而韩诸公子横阳君成贤可立为王益树党项梁使良求成立为韩王以良为韩申徒与韩王将千余人西畧韩地得数城秦輙复取之往来为防兵颍川沛公自雒阳西南出轘辕良引兵从沛公下韩十余城击破杨熊军沛公乃令韩王成留守阳翟与良俱南攻下宛西入武闗沛公欲以二万人击秦峣下军良説曰秦兵尚彊未可轻臣闻其将屠者子贾竖易动以利沛公且留壁使人先行为五万人具食益为张旗帜诸山上为疑兵令郦食其持重寳防秦将秦将果畔欲连和俱西袭咸阳沛公欲聼之良曰此独其将欲叛耳恐士卒不从不从必危不如因其解而击之沛公乃引兵击秦军大破之逐北至蓝田再战秦兵竟败遂至咸阳秦王子婴降沛公入秦宫宫室帷帐狗马重寳妇女以千数意欲留居之樊哙諌不聼良曰夫秦为无道故沛公得至此夫为天下除残去贼宜缟素为资今始入秦即安其乐此所谓助桀为虐且忠言逆耳利扵行毒药苦口利扵病沛公聼樊哙言沛公乃还军霸上项羽至鸿门欲击沛公项伯夜驰至沛公军私见良欲与俱去良曰臣为韩王送沛公今事有急亡去不义廼具语沛公沛公大惊曰为之奈何良曰沛公诚欲背项王邪沛公曰鲰生説我距闗毋内诸侯秦地可王也故聼之良曰沛公自度能郤项王乎沛公黙然曰今为奈何良因要项伯见沛公沛公与伯饮为寿结婚令伯具言沛公不敢背项王所以距闗者备他盗也项羽后解语在羽传汉元年沛公为汉王王巴蜀赐良金百镒珠二斗良具以献项伯汉王因令良厚遗项伯使请汉中地项王乃许之汉王之国良送至褒中遣良归韩良因説汉王焼絶栈道示天下无还心以固项王意乃使良还行焼絶栈道良归至韩项羽以良从汉王故不遣韩王成之国从与俱东良説项王曰汉王焼絶栈道无还心矣乃以齐王田荣反书告项王项王以此无西忧汉心而发兵北击齐项王竟不肯遣韩王乃以为侯又杀之彭城良亡间行归汉王汉王亦已还定三秦矣复以良为成信侯从东击楚至彭城汉王兵败而还至下邑汉王下马踞鞍而问曰吾欲捐闗以东等弃之谁可与共功者良进曰九江王黥布楚之枭将与项羽有郄彭越与齐王田荣反梁地此两人可急使而王之将独韩信可属大事当一面即欲捐之捐之此三人则楚可破也汉王乃遣随何説九江王布而使人连彭越及魏王豹反使韩信将兵击之因举燕代齐赵然卒破楚者此三人力也良多病未尝特将兵常为画防臣时时从汉王汉三年项羽急围汉王扵荥阳汉王恐与郦食其谋挠楚权郦生曰昔汤伐桀封其后扵武王诛纣封其后扵宋今秦失徳弃义伐防六国使其后无立锥之地陛下诚能复立六国后此其君臣百姓皆争戴陛下徳义为臣妾徳义已行陛下南面称伯楚必敛衽而朝汉王曰善趣刻印先生因行佩之良从外来谒汉王汉王方食曰子房前客有为我计挠楚权者具以郦生语告扵子房曰何如良曰谁为陛下画此计者陛下事去矣汉王曰何哉良对曰臣请借前箸为大王筹之曰昔者汤伐桀而封其后扵者度能制桀之死命也今陛下能制项籍之死命乎曰未能也其不可一矣武王伐纣封其后扵宋者度能得纣之头也今陛下能得项籍之头乎曰未能也其不可二矣武王入殷表商容之闾释箕子之拘封比干之墓今陛下能封圣人之墓表贤者之闾式智者之门乎曰未能也其不可三矣发钜桥之粟散鹿台之钱以赐贫乏今陛下能散府库以赐贫穷乎曰未能也其不可四矣殷事已毕偃革为轩倒载干戈覆以虎皮示天下不复用今陛下能偃武修文不复用兵乎曰未能也其不可五矣休马华山之阳示以无所为今陛下能休马无所用乎曰未能也其不可六矣放牛桃林之阴以示天下不复输积今陛下能放牛不复输积乎曰未能也其不可七矣且夫天下防士离亲戚弃坟墓去故旧从陛下逰者徒欲日夜望咫尺之地今乃立六国后防士各归事其主从其亲戚反其故旧坟墓陛下谁与取天下乎其不可八矣且夫楚唯毋彊六国立者复挠而从之陛下焉得而臣之诚用客之谋陛下事去矣汉王辍食吐哺骂曰竖儒几败乃公事今趣销印汉四年韩信破齐而欲自立为齐王汉王怒良与陈平説汉王汉王使良授齐王信印语在信传中其秋汉王追楚至阳夏南战不利而壁固陵诸侯期不至良説汉王汉王用其计诸侯皆至语在髙纪汉六年正月封功臣良未尝有战鬭功髙帝曰运筹策帷幄之中决胜千里之外子房功也自择齐三万户良曰始臣起下邳与上防留此天以臣授陛下陛下用臣计幸而时中臣愿封留足矣不敢当三万户乃封良为留侯与萧何等俱封上已封大功臣二十余人其余日夜争功不决未得行封上居雒阳南宫从复【音复上下有道故曰复道也】道望见诸将往往相与坐沙中偶语上曰此何语良曰陛下不知乎此谋反耳上曰天下属安定何故反乎良曰陛下起布衣与此属取天下今陛下已为天子而所封皆萧曹故人所亲爱而所诛者皆平生所讐怨今军吏计功以天下不足徧封此属畏陛下不能尽封又恐见疑平生过失及诛故相聚谋反耳上乃忧曰为之奈何良曰上平生所憎羣臣所共知谁最甚者上曰雍齿与我有故怨【未起之时有故怨也】数尝窘辱我我欲杀之为其功多故不忍良曰今急先封雍齿以示羣臣羣臣见雍齿封则人人自坚矣扵是上乃置酒封雍齿为什方侯而急趣丞相御史定功行封羣臣罢酒皆喜曰雍齿且侯我属无患矣刘敬説髙帝都闗中上疑之左右大臣皆山东人多劝上都雒阳雒阳东有成臯西有殽黾背河乡伊雒其固亦足恃良曰雒阳虽有此固其中小不过数百里田地薄四面受敌此非用武之国夫闗中左殽函右陇蜀沃野千里南有巴蜀之饶北有胡苑之利阻三面而固守独以一面东制诸侯诸侯安定河渭漕挽天下西给京师诸侯有变顺流而下足以委输此所谓金城千里天府之国刘敬説是也上即日驾西都闗中良从入闗良性多病即道引不食谷杜门不出嵗余上欲废太子立戚夫人子赵王如意大臣多谏争未能得坚决者也吕后恐不知所为人或谓吕后曰留侯善画计策上信用之吕后乃使建成侯吕泽劫良曰君常为上谋臣今上日欲易太子君安得髙枕而卧良曰始上数在急困之中幸用臣策天下安定以爱欲易太子骨肉之间虽臣等百余人何益吕泽彊要曰为我画计良曰此难以口舌争也顾上有所不能致者四人四人者年老矣皆以上嫚侮士故逃匿山中义不为汉臣然上髙此四人今公诚能毋爱金玉璧帛令太子为书卑辞安车使辩士固请宜来来以为客时时从入朝令上见之则必异而问之问之知此四人贤则一助也扵是吕后令吕泽使人奉太子书卑辞厚礼迎此四人四人至客建成侯所汉十一年黥布反上疾欲使太子将往击四人相谓曰凡来者将以存太子太子将兵事危矣乃説建成侯曰太子将兵有功则位不益无功还则从此受祸矣且太子所与俱诸将皆尝与上定天下枭将也今使太子将之此无异使羊将狼也皆不肯为尽力其无功必矣臣闻母爱者子抱今戚夫人日夜侍御赵王如意常抱居前上曰终不使不肖子居爱子之上眀乎其代太子位必矣君何不急请吕后承间为上泣言黥布天下猛将也善用兵今诸将皆陛下故等夷乃使太子将此属无异使羊将狼也莫肯为用且使布闻之则鼓行而西耳上虽病彊载辎车卧而防之诸将不敢不尽力上虽苦为妻子自彊扵是吕泽夜立见吕后吕后承间为上泣涕而言如四人意上曰吾惟竖子固不足遣而公自行耳扵是上自将兵而东羣臣居守皆送至霸上良病自彊起至曲邮见上曰臣宜从病甚楚人剽疾上慎毋与楚人争锋因説上曰令太子为将军监闗中兵上曰子房虽病彊卧而傅太子是时叔孙通为太傅良行少傅事汉十二年上从击破布归疾益甚愈欲易太子良谏不聼因疾不视事叔孙太傅称説引古今以死争太子上佯许之犹欲易之及宴置酒太子侍四人者从太子年皆八十有余鬓眉皓白衣冠甚伟上怪之问曰彼何为者四人前对各言名姓曰东园公甪里先生绮里季夏黄公上乃大惊曰吾求公数嵗公避逃我今公何自从吾儿逰乎四人皆曰陛下轻士善骂臣等义不受辱故恐而亡匿窃闻太子仁孝恭敬爱士天下莫不延颈为太子死者故臣等来耳上曰烦公幸卒调防太子四人为寿已毕趋去上目送之召戚夫人指视四人者曰我欲易之彼四人为之辅羽翼已成难动矣吕后真而主矣戚夫人泣涕上曰为我楚舞吾为若楚歌歌曰鸿鹄髙飞一举千里羽翮已就横絶四海横絶四海当可奈何虽有矰缴尚安所施歌数阕戚夫人歔欷流涕上起去罢酒竟不易太子者良本招此四人之力也良从上击代出竒计下马邑及立萧何相国所与从容言天下事甚众非天下所以存亡故不着良廼称曰家世相韩及韩防不爱万金之赀为韩报讐彊秦天下振动今以三寸舌为帝者师封万户位列侯此布衣之极扵良足矣愿弃人间事欲从赤松子逰耳乃学辟谷道引轻身髙帝崩吕后徳良乃彊食之曰人生一世间如驹之过隙何至自苦如此良不得已彊聼而食后八年薨諡文成侯良始所见下邳圯上老父与太公书者后十三年从髙帝过济北果得谷城山下黄石取而葆祠之及良死并葬黄石冢每上冢伏腊祠黄石太史公曰予以为留侯其人计魁梧奇伟至见其圗状貎如妇人好女云子不疑嗣侯孝文五年坐不敬国除
  </div>
  <div class="pagination">
   <a href="通志_page103.html">
    上一页
   </a>
   <span>
    ...
   </span>
   <a href="通志_page99.html">
    99
   </a>
   <a href="通志_page100.html">
    100
   </a>
   <a href="通志_page101.html">
    101
   </a>
   <a href="通志_page102.html">
    102
   </a>
   <a href="通志_page103.html">
    103
   </a>
   <span class="current-page">
    104
   </span>
   <a href="通志_page105.html">
    105
   </a>
   <a href="通志_page106.html">
    106
   </a>
   <a href="通志_page107.html">
    107
   </a>
   <a href="通志_page108.html">
    108
   </a>
   <a href="通志_page109.html">
    109
   </a>
   <span>
    ...
   </span>
   <a href="通志_page105.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
