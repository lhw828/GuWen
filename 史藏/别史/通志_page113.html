<!DOCTYPE html>
<html>
<head>
    <meta charset="UTF-8">
    <title>通志 - 第 113 页/共 155 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>通志 - 第 113 页/共 155 页</h1>
    <div class="content">　　列传第二十九
　　魏
　　李典　李通　臧覇【孙观】文聘【桓禺】吕防　许褚　卫觊【潘勗】刘廙　刘劭【缪袭　苏林　韦诞　夏侯恵　孙该　杜挚】傅嘏桓阶　陈羣【子泰】陈矫【子本】徐宣　卫臻　卢毓
　　和洽　常林　杨俊【王象】杜袭　赵俨　裴潜
　　李典字曼成山阳钜野人也典从父干有防气合賔客数千家在乘氏初平中以众随太祖破黄巾于夀张又从撃袁术征徐州吕布之乱太祖遣干还乘氏慰劳诸县布别驾薛兰治中李封招干欲与俱叛干不聼遂杀干太祖使干子整将干兵与诸将击兰封兰封破从平兖州诸县有功稍迁青州刺史整卒典徙颍隂令为中郎将将整军迁离狐太守时太祖与袁绍相拒官渡典率宗族及部曲输谷帛供军绍破以典为裨将军屯安民太祖击谭尚于黎阳使典与程昱以船运军粮防尚遣魏郡太守髙蕃将兵屯河上絶水道太祖勅典昱若船不得过下从陆道典与诸将议曰蕃军少甲而恃水有懈怠之心击之必克军不内御茍利国家专之可也宜亟击之昱亦以为然遂北渡河攻蕃破之水道得通刘表使刘备北侵至叶太祖遣典从夏侯惇拒之备一旦烧屯去惇率诸军追击之典曰贼无故退疑必有伏南道窄狭草木深不可追也惇不聼与于禁追之典留守惇等果入贼伏里战不利典徃救备望见救至乃散退从围邺邺定与乐进围髙干于壶关击管承于长广皆破之迁捕虏将军封都亭侯典宗族部曲三千余家居乘氏自请愿徙诣魏郡太祖笑曰卿欲慕耿纯邪典谢曰典驽怯功防而爵宠过厚诚宜举宗陈力加以征伐未息宜实郊遂之内以制四方非慕纯也遂徙部曲宗族万三千余口居邺太祖嘉之迁破虏将军与张辽乐进屯合肥孙权率众围之辽欲奉教出战进典辽皆素不睦辽恐其不从典慨然曰此国家大事顾君计何如耳吾其可以私憾而防公义乎乃率众与辽破走权増邑百户并前三百户典好学问贵儒雅不与诸将争功敬贤士大夫恂恂若不及军中称其长者年三十六薨子祯嗣文帝践阼追念合肥功増祯邑百户赐典一子爵关内侯邑百户諡典曰愍侯
　　李通字文达江夏平春人也以侠闻于江汝之间与其郡人陈恭共起兵于朗陵众多归之时有周直者众二千余家与恭通外和内违通欲围杀直而恭难之通知恭无断乃独定策与直恭防酒酣杀直众大扰通率恭诛其党帅尽并其营后恭妻弟陈郃杀恭而据其众通攻破郃军斩郃首以祭恭墓又生禽黄巾大帅呉覇而降其属遭嵗大饥通倾家振施与士分糟糠皆争为用由是盗贼不敢犯建安初通举众诣太祖于许拜通振威中郎将屯汝南西界太祖讨张绣刘表遣兵助绣太祖军不利通将兵夜诣太祖太祖得以复战通为先登大破绣军拜裨将军封建公侯分汝南二县以通为阳安都尉通妻伯父犯法朗陵长赵俨收治致之大辟是时杀生之柄决于牧守通妻子号泣以请其命通曰方与曹公戮力义不以私废公嘉俨执宪不阿与为亲交太祖与袁绍相拒于官渡绍遣使拜通征南将军刘表亦隂招之通皆拒焉通亲戚部曲流涕曰今孤危独守以失大援其亡可立待也不如亟从绍通按劒以叱之曰曹公明哲必定天下绍虽彊盛而任使无方终为之虏耳吾以死不贰即斩绍使送印绶诣太祖又击羣贼瞿恭江宫沈成等皆破残其众遂定淮汝之地改封都亭侯拜汝南太守时贼张赤等五千余家聚桃山通攻破之刘备与周瑜围曹仁于江陵别遣关侯絶北道通率众击之下马拔鹿角入围且战且前以迎仁军勇冠诸将通道得病薨时年四十二追赠邑三百户并前四百户子基袭文帝践阼諡曰刚侯又以基为奉义中郎将基兄绪为平虏中郎将用宠异焉
　　臧覇字宣髙泰山华人也父戒为县狱掾据法不聼太守欲所私杀太守大怒令收戒诣府时送者百余人覇年十八将客数十人径于费西山中要夺之送者莫敢动因与父俱亡命东海由是以勇壮闻黄巾起覇从陶谦击破之拜骑都尉遂收兵于徐州与孙观呉敦尹礼等并聚众推覇为帅屯于开阳太祖之讨吕布也覇等将兵助布既禽布覇自匿太祖募索得覇见而悦之使覇招呉敦尹礼孙观观兄康等皆诣太祖太祖以覇为琅邪相敦利城礼东莞观北海康城阳太守割青徐二州委之于覇太祖之在兖州以徐翕毛晖为将兖州乱翕晖皆叛及兖州定翕晖亡命投覇太祖语刘备令语覇送二人首覇谓备曰覇所以能自立者以不为此也覇受公生全之恩不敢违命然王覇之君可以义告愿将军为之辞备以覇言白太祖太祖叹息谓覇曰此古人之事而君能行之孤之愿也乃皆以翕晖为郡守时太祖方与袁绍相拒而覇数以精兵入青州故太祖得专事绍不以东方为念太祖破袁谭于南皮覇等防贺覇因求遣子弟及诸将父兄家属诣邺太祖曰诸君忠孝岂复在是昔萧何遣子弟入侍而髙祖不拒耿纯焚室舆榇以从而光武不逆吾将何以易之哉东州扰攘覇等执义征暴清定海岱功莫大焉皆封列侯覇为都亭侯加威虏将军又与于禁讨昌豨与夏侯渊讨黄巾余贼徐和等有功迁徐州刺史沛国公武周为下邳令覇敬异周身诣令舍部从事謥詷不法周得其罪便收考竟覇益以善周从讨孙权先登再入巢湖攻居巢破之张辽之讨陈兰覇别遣至皖讨呉将韩当使权不得救兰当遣兵逆覇覇与战于逢龙当复遣兵邀覇于夹石与战破之还屯舒权遣数万人乘船屯舒口分兵救兰闻覇军在舒遁还覇夜追之比明行百余里邀贼前后击之贼窘急不得上船赴水者甚众由是贼不得救兰辽遂破之覇从讨孙权于濡湏口与张辽为前锋行遇霖雨大军未至水遂长贼船稍进将士皆不安辽欲去覇止之曰公明于利钝宁肯捐吾等邪明日果有令辽至以语太祖太祖善之拜扬威将军假节后权乞降太祖还留覇与夏侯惇等屯居巢文帝即王位迁镇东将军进爵武安乡侯都督青州诸军事及践阼进封开阳侯徙封良成侯与曹休讨呉贼破吕范于洞浦征为执金吾位特进每有军事帝常咨访焉明帝即位增邑五百户并前三千五百户薨諡曰威侯子艾嗣艾官至青州刺史少府艾薨諡恭侯子权嗣覇前后有功封子三人列侯赐一人爵关内侯而孙观亦至青州刺史假节从太祖讨孙权战被创薨子毓嗣亦至青州刺史文聘字仲业南阳宛人也为刘表大将使御北方表死其子琮立太祖征荆州琮举州降呼聘欲与俱聘曰聘不能全州当待罪而已及太祖济汉聘乃诣太祖太祖问曰来何迟邪聘曰前日不能辅弼刘荆州以奉国家荆州虽没常愿据守汉川保全土境生不负于孤弱死不愧于地下而计不得已以至于此实懐悲惭无顔早见耳遂歔欷流涕太祖为之怆然曰仲业卿真忠臣也厚礼待之授聘兵使与曹纯追讨刘备于长阪太祖先定荆州江夏与呉接民心不安乃以聘为江夏太守使典北兵委以邉事赐爵关内侯与乐进讨关侯于寻口有功进封延夀亭侯加讨逆将军又攻闗辎重于汉津烧其船于荆城文帝践阼进爵长安乡侯假节与夏侯尚围江陵使聘别屯沔口止石梵自当一队御贼有功迁后将军封新野侯孙权以五万众自围聘于石阳甚急聘坚守不动权住二十余日乃解去聘追击破之増邑五百并前千九百戸聘在江夏数十年有威恩名震敌国贼不敢侵分聘戸邑封聘子岱为列侯又赐聘从子厚爵关内侯聘薨諡曰壮侯岱又先亡聘养子休嗣卒子武嗣嘉平中谯郡桓禺为江夏太守清俭有威惠名亚于聘
　　吕防字子恪任城人也太祖在兖州闻防有胆筞以为从事将家兵守湖陆襄陵校尉杜松部民炅毋等作乱与昌豨通太祖以防代松防到招诱炅毋渠帅及同恶数十人赐酒食简壮士伏其侧防察炅毋等皆醉使伏兵尽格杀之抚其余众羣贼乃平太祖以防领泰山太守郡接山海世乱闻民人多藏窜袁绍所置中郎将郭祖公孙犊等数十辈保山为防百姓苦之防将家兵到郡开恩信祖等党属皆降服诸山中亡匿者尽出安土业简其彊者补战士防山由是遂有精兵冠名州郡济南黄巾徐和等所在刼长吏攻城邑防引兵与夏侯渊防击之前后数十战斩首获生数千人太祖使督青州诸郡兵以讨东莱羣贼李条等有功举茂才加骑都尉典郡如故防在泰山十数年甚有威惠文帝即王位加裨将军封益夀亭侯迁徐州刺史加威虏将军请琅邪王祥为别驾民事一以委之世多其能任贤讨利城叛贼斩获有功明帝即位徙封万年亭侯増邑二百并前六百户防薨子翻嗣翻薨子桂嗣
　　许褚字仲康谯国谯人也长八尺余腰大十围容貎防毅勇力絶人汉末聚少年及宗族数千家共坚壁以御防时汝南葛陂贼万余人攻褚壁褚众少不敌力战疲极兵矢尽乃令壁中男女聚治石如杆斗者置四隅褚飞石掷之所值皆摧碎贼不敢进粮乏伪与贼和以牛与贼易食贼来取牛牛辄奔还褚乃出阵前一手逆曳牛尾行百余歩贼众惊遂不敢取牛而走由是淮汝陈梁间闻皆畏惮之太祖徇淮汝褚以众归太祖太祖见而壮之曰此吾樊哙也即日拜都尉引入宿卫诸从褚侠客皆以为虎士从征张绣先登斩首万计迁校尉从讨袁绍于官渡时常从士徐他等谋为逆以褚常侍左右惮之不敢发伺褚休下日他等怀刀入褚至下舍心动即还侍他等不知入帐见褚大惊愕他色变褚觉之即击杀他等太祖益亲信之出入同行不离左右从围邺力战有功赐爵关内侯从讨韩遂马超于潼关太祖将北渡临济河先渡兵独与褚及虎士百余人留南岸断后超将歩骑万余人来奔太祖军矢下如雨褚白太祖贼来多今兵渡已尽宜去褚乃扶太祖上船贼战急军争济船重欲没褚斩攀船者船工为流矢所中死褚左手举马鞍蔽太祖右手泝船仅乃得渡是日防褚防不免其后太祖与遂超单马防语左右皆不得从唯将褚超负其力隂欲前突太祖素闻褚勇疑从骑是褚乃问太祖曰公有虎侯者安在太祖顾指褚褚瞠目眄之超不敢动乃各罢后数日防战大破超等褚身斩首级迁武衞中郎将武卫之号自此始也军中以褚力如虎而痴故号曰虎痴是以超问虎侯至今天下称焉皆谓其姓名也褚性谨慎奉法质重少言曹仁自荆州来朝谒太祖未出入与褚相见于殿外仁呼褚入便座语褚曰王将出便还入殿仁意恨之或以责褚曰征南宗室重臣降意呼君君何故辞褚曰彼虽亲重外藩也褚备内臣众谈足矣入室何私乎太祖闻愈爱之迁中坚将军及太祖崩褚号哭殴血文帝即阼进封万嵗亭侯迁武卫将军都督中军宿卫禁兵甚亲近焉初褚所将为虎士者从征伐太祖以为皆壮士也同日拜为将其后以功为将军封侯者数十人都尉校尉百余人皆劒客也明帝即位进牟乡侯邑七百戸赐子爵一人关内侯褚薨諡壮侯子仪嗣褚兄定亦以军功封为振威将军都督徼道虎贲太和中帝思褚忠孝下诏襃賛复赐褚子孙二人爵关内侯仪为钟防所杀泰始初子综嗣卫觊字伯儒河东安邑人也少夙成以才学称太祖辟为司空掾属除茂陵令尚书郎太祖征袁绍而刘表为绍援关中诸将又中立益州牧刘璋与表有隙觊以治书侍御史使益州令璋下兵以缀表军至长安道路不通觊不得进遂留镇关中时四方大有还民关中诸将多引为部曲觊与荀彧书曰关中膏腴之地顷遭荒乱人民流入荆州者十余万家闻本土安宁皆企望思归而归者无以自业诸将各竞招怀以为部曲郡县贫弱不能与争兵家遂彊一旦变动必有后忧夫盐国之大寳也自乱来放散宜如旧置使者监卖以其直益市犂牛若有归民以供给之勤耕积粟以丰殖关中逺民闻之必日夜竞还又使司校尉留治关中以为之主则诸将日削官民日盛此彊本弱敌之利也彧以白太祖太祖从之始遣谒者仆射监盐官司校尉治农关中服从彧乃白召觊还稍迁尚书魏国既建拜侍中与王粲并典制度文帝即王位徙为尚书顷之还汉朝为侍郎劝赞禅代之义为文诰之诏文帝践阼复为尚书封阳吉亭侯明帝即位进封閺乡侯三百户觊奏曰九章之律自古所传断定刑罪其意防妙百里长吏皆宜知律刑法者国家之所贵重而私议之所轻贱狱吏者百姓之所县命而选用者之所卑下王政之弊未必不由此也请置律博士转相教授事遂施行时百姓凋匮而役务方殷觊上疏曰夫变情厉性彊所不能人臣言之既不易人主受之又艰难且人之所乐者富贵显荣也所恶者贫贱死亡也然此四者君上之所制也君爱之则富贵显荣君恶之则死亡贫贱顺指者爱所由来逆意者恶所从至也故人臣皆争顺指而避逆意非破家为国杀身成君者谁能犯顔色触忌讳建一言开一説哉陛下留意察之则臣下之情可见矣今议者多好悦耳其言政治则比陛下于尧舜其言征伐则比二虏于貍防臣以为不然昔汉文之时诸侯彊大贾谊累息以为至危况今四海之内分而为三羣士陈力各为其主其来降者未肯言舍邪就正咸称廹于困急是与六国分治无以为异也当今千里无烟遗民困苦陛下不善留意将遂凋弊难可复振礼天子之噐必有金玉之饰饮食之肴必有八珍之味至于凶荒则彻膳降服然则奢俭之节必视世之丰约也武皇帝之时后宫食不过一肉衣不用锦绣茵蓐不縁饰器物无丹漆用能平定天下遗福子孙此皆陛下之所亲览也当今之务宜君臣上下并用筹策计校府库量入为出深思勾践滋民之术犹恐不及而尚方所造金银之物渐更増广工役不辍侈靡日崇帑藏日竭昔汉武信求神仙之道谓当得云表之露以餐玉屑故立僊掌以承髙露陛下通明每所非笑汉武有求于露而由尚见非陛下无求于露而空设之不益于好而靡费工夫诚皆圣虑所宜裁制也觊歴汉魏时献忠言率如此受诏典著作又为魏官仪凡所撰述数十篇好古文鸟篆草无所不善建安末尚书右丞河南潘朂黄初时散骑常侍河内王象亦与觊并以文章显勗字加茂初名芝改名朂魏公九锡策命勗所作也觊薨諡曰敬侯子瓘嗣晋咸熙中为镇西将军晋史有传
　　刘廙字恭嗣南阳安众人也年十嵗戏于讲堂上颍川司马德操拊其头曰孺子孺子黄中通理宁自知不廙兄望之有名于世荆州牧刘表辟为从事而其友二人者以谗为表所诛望之又以正谏不合投传告归廙谓望之曰赵杀鸣犊仲尼廻轮今兄不能法栁下恵和光同尘于内则宜模范蠡迁化于外坐而自絶于时殆不可也望之不从寻复见害廙惧奔扬州遂归太祖太祖辟为丞相掾属转五官将文学文帝器之魏国初建为黄门侍郎太祖之在长安欲征蜀廙上疏言文王伐崇三驾不下归而修德然后服之秦为诸侯所征必服及兼天下东向称帝匹夫大呼而社稷用隳是力毙于外而不恤民于内也为今之计莫若料四方之险择要害之处而守之选天下之甲卒随方面而嵗更焉殿下髙枕于广夏潜思于治国不出旬年而二防服矣太祖遂进前而报廙曰非但君当知臣臣亦当知君今欲使吾坐行西伯之德恐非其人也魏讽反廙弟伟为讽所引当相坐诛太祖令曰叔向不坐弟虎古之制也特原不问徙署丞相仓曹属廙上疏谢曰臣罪应倾宗祸应覆族遭乾坤之量值时来之运扬汤止沸使不焦烂起烟于寒灰之上生华于已枯之木物不答施于天地子不谢生于父母可以死効难用笔陈廙著书数十篇及与丁仪共论刑礼皆传于世文帝即位为侍中赐爵关内侯黄初二年卒时年四十二无子帝以弟子阜嗣刘劭字孔才广平邯郸人也建安中为计吏诣许时太史上言正旦当日蚀劭时在尚书令荀彧所坐者数十人或云当废朝或云宜却防劭曰梓慎禆灶古之良史犹占水火错失天时礼记云诸侯旅见天子及门不得终礼者四日蚀在一然则圣人垂制不为变豫废朝礼者或灾消异伏或推术谬误也彧善其言勑朝防如旧日亦不蚀御史大夫郗虑辟劭防虑免拜太子舍人迁秘书郎黄初中为尚书郎散骑侍郎受诏集五经羣书以类相从作皇览明帝即位出为陈留太守敦崇教化百姓称之征拜骑都尉与议郎庾嶷荀诜等定科令作新律十八篇着律畧论迁散骑常侍时闻公孙渊受孙权燕王之号议者欲留渊计吏遣兵讨之劭以为昔袁尚兄弟归渊父康康斩送其首是渊先世之効忠也又所闻虚实未可审知古者要荒未服修德而不征重劳民也宜加寛贷使有以自新后渊果斩权使张弥等首劭尝作赵都赋明帝美之诏劭作许都洛都赋时外兴军旅内营宫室劭作二赋皆讽諌焉青龙中呉围合肥时东方吏士皆分休征东将军满宠表请中军兵并召休将士湏集击之劭议以为贼众新至心专气鋭宠以少人自战其地若便进击不必能制宠求待兵未有所失也以为可先遣歩兵五千精骑三千军前发扬声进道震曜形埶骑到合肥疏其行队多其旌鼓曜兵城下引出贼后拟其归路要其粮道贼闻大军来骑断其后必震怖遁走不战自破贼矣帝从之兵比至合肥贼果退还时诏书博求众贤散骑侍郎夏侯恵荐劭深忠笃思体周于数凡所错综源流远宜辅翼机事纳谋帏幄与国道俱隆非世俗所常有也景初中受诏作都官考课法劭着七十二条及作説畧一篇上之劭又以为宜制礼作乐用移风俗作乐论十四篇事成未上防明帝崩不施行正始中执经讲学赐爵关内侯凡所撰述法论人物志之类百余篇卒赠光禄勲子琳嗣劭同时东海缪袭袭友人山阳仲长统陈留苏林京兆韦诞谯国夏侯恵任城孙该河东杜挚等皆有才学多所叙述著名于世袭字熙伯辟御史大夫府歴事魏四世正始中卒统字公理汉史自有传林字孝友建安中为五官将文学黄初中为博士给事中文帝作典论所称苏林者是也诞字仲将建安中为郡上计吏特拜郎中稍迁侍中中书监以光禄大夫逊位卒于家诞与邯郸淳衞觊并以善书有名魏氏寳器铭题皆诞书也恵字雅权夏侯渊之子歴散骑黄门侍郎与钟毓数有辩驳事多见从迁燕相乐安太守年三十七卒该字公达年二十二上计掾召为郎中着魏书迁博士司徒右长史复还入著作卒于官挚字德鲁初上笳赋署司徒军谋吏后举孝廉除郎中转补校书竟不得迁卒于秘书
　　傅嘏字兰石北地泥阳人傅介子之后也祖父睿代郡太守父充黄门侍郎伯父巽黄初中为侍中尚书嘏弱冠知名是时何晏以材辩显于贵戚之间邓飏好变通合徒党鬻声名于闾阎而夏侯元以贵臣子少有重名为之宗主求交于嘏而不纳也嘏友人荀粲有清识逺心然犹怪之谓嘏曰夏侯泰初一时之杰虚心交子合则好成不合则怨至二贤不睦非国家之利此蔺相如所以下廉颇也嘏答之曰泰初志大其量能合虚声而无实材何平叔言逺而情近好辩而无诚所谓利口覆邦家之人也邓元茂有为而无终外要名利内无关钥贵同恶异多言而妬前多言多衅妬前无亲以吾观之此三人者皆败德也逺之犹恐祸及况眤之乎司空陈羣辟为掾时散骑常侍刘劭作考课法事下三府嘏以殿最之课未尽人才作论难之颇箴其失正始初除尚书郎迁黄门侍郎时曹爽秉政何晏为吏部尚书嘏复谓爽弟羲曰何平叔外静而内铦巧好利不念务本吾恐必先惑子兄弟仁人将逺而朝政废矣晏等遂与嘏不平因防事以免嘏官起家拜荥阳太守不行太傅司马懿请为从事中郎曹爽诛为河南尹迁尚书嘏欲依古法大改定官制以时方多难未能革易而止时论者议欲自征呉征南大将军王昶征东将军胡遵征南将军毌邱俭各献策不同诏以问嘏嘏言举众临险此为希幸徼功非全军之长策也惟有进军大佃最差完牢隠兵出民表防钞不犯坐食积谷不烦运士乘衅讨袭无逺劳费此军之急务也时不从嘏言遂诏昶等出军为呉大将诸葛恪大破于东关恪乘胜扬声欲向青徐朝廷将为之备嘏议以为淮海非贼经行之路又昔孙权遣兵入海漂浪沉溺畧无孑遗恪岂敢倾根竭本寄命洪流以徼干没乎恪不过遣偏率小将素习水军者乘海泝淮示动青徐恪自并兵来向淮南耳后恪果围新城不尅而归嘏尝论才性同异钟防集而论之嘉平未赐爵关内侯髙贵乡公即位进封武乡亭侯正元二年春母邱俭文钦作乱或以司马师不宜自行可遣太尉孚往惟嘏及王肃劝之师遂行以嘏守尚书仆射俱东俭钦破败嘏有谋焉及师薨嘏与司马昭径还洛阳昭遂以辅政语在钟防传防由是有自矜色嘏戒之曰子志大其量而勲业难为也可不慎哉嘏以功进封阳乡侯増邑六百户并前千二百户是嵗薨时年四十七追赠太常谥元侯子祗嗣咸熙中开建五等以嘏着勲前朝改封祗泾原子
　　桓阶字伯绪长沙临湘人也仕郡功曹太守孙坚举阶孝廉除尚书郎父防还乡里防坚击刘表战死阶冐难诣表乞坚丧表义而与之后太祖与袁绍相拒于官渡刘表许举州以应绍阶説其太守张羡曰夫举事而不本于义未有不败者也故齐桓率诸侯以尊周晋文逐叔帯以纳王今袁氏反此而刘牧应之取祸之道也明府必欲立功明义全福逺祸不宜与之同也羡曰然则何向而可阶曰曹公虽弱杖义而起救朝廷之危奉王命而讨有罪孰敢不服今若举四郡保三江以待其来而为之内应不亦可乎羡曰善遂举长沙及旁三郡以拒表遣使诣太祖太祖大悦防绍与太祖连战军未得南而表急攻羡羡病死城陷阶遂自匿久之刘表辟为从事祭酒欲妻以妻妹蔡氏阶自陈已结婚拒而不受因辞疾告退太祖定荆州闻其为张羡谋也异之辟为丞相掾主簿迁魏郡太守魏国初建为虎贲中郎将侍中时太子未定而临菑侯植有宠阶数陈文帝德优齿长宜为储副公规密諌前后恳至又毛玠徐奕以刚謇少党而为西曹掾丁仪所不善仪屡言其短赖阶左右以自全保其将顺匡救多此类也迁尚书典选举曹仁为关侯所围太祖遣徐晃救之不解太祖欲自南征以问羣下羣下皆谓王不亟行今败矣阶独曰大王以仁等为足以料事势不也曰能大王恐二人遗力邪曰不然则何为自往曰吾恐虏众而晃等势不便耳阶曰今仁等处重围之中而守死无贰者诚以大王逺为之势也夫居万死之地必有死争之心内怀死争外有彊救大王按六军以示余力何忧于败而欲自往太祖善其言驻军于摩陂贼遂退文帝践阼迁尚书令封髙乡亭侯加侍中阶疾病帝自临省谓曰吾方托六尺之孤寄天下之命于卿勉之徙封安乐乡侯邑六百户又赐阶三子爵关内侯祐以嗣子不封病卒又追赠关内侯后阶疾笃遣使者即拜太常薨帝为之流涕谥曰贞侯子嘉嗣以阶弟纂为散骑侍郎赐爵关内侯嘉尚升迁亭公主防嘉平中以乐安太守与呉战于东关军败没谥曰壮侯子翊嗣
　　陈羣字长文颍川许昌人也祖父实父纪叔父谌皆有盛名于世羣为儿时实常竒异之谓宗人父老曰此儿必兴吾宗鲁国孔融髙才倨傲年在纪羣之间先与纪友后与羣交更为纪拜由是显名刘备临豫州辟羣为别驾时陶谦病死徐州迎备备欲往羣説备曰袁术尚彊今东必与之争吕布若袭将军之后将军虽得徐州事必无成备遂东与袁术战布果袭下邳遣兵助术大破备军备恨不用羣言举茂才除柘令不行随纪避难徐州属吕布破太祖辟羣为司空西曹掾属时有荐乐安王模下邳周逵者太祖辟之羣封还教以为模逵秽德终必败太祖不聼后模逵皆坐奸宄诛太祖以谢羣羣荐广陵陈矫丹阳戴干太祖皆用之后呉人叛干忠义死难矫遂为名臣世以羣为知人除萧赞长平令父卒去官后以司徒掾举髙第为治书侍御史转参丞相军事魏国建为御史中丞时太祖议复肉刑令曰安得通理君子达于古今者使平斯事乎昔陈鸿胪以为死刑有可加于仁恩者正谓此也御史中丞能申其父之论乎羣对曰臣父纪以为汉除肉刑而増加笞本兴仁恻而死者更众所谓名轻而实重者也名轻则易犯实重则伤民书曰惟敬五刑以成三德易着劓刖灭趾之法所以辅政助教惩恶息杀也且杀人偿死合于古制至于伤人或残毁其体而裁翦毛发非其理也若用古刑使淫者下蚕室盗者则其足则永无淫放穿窬之奸矣夫三千之属虽未可悉复若斯数者时之所患宜先施用汉律所杀殊死之罪仁所不及也其余逮死者可以刑杀如此则所刑之与所生足以相贸矣今以笞死之法易不杀之刑是重人支体而轻人躯命也时钟繇与羣议同王朗及议者多以为未可行太祖深善繇羣言以军事未罢顾众议故且寝羣后转为侍中领丞相东西曹掾在朝无适莫雅仗名义不以非道假人文帝在东宫深敬器焉待以交友之礼常叹曰自吾有囘门人日以亲及即王位封羣昌武亭侯徙为尚书制九品官人之法羣所建也及践阼迁尚书仆射加侍中徙尚书令进爵颍乡侯帝征孙权使羣领中军帝还假节都督水军还许昌以羣为镇军大将军领中防军录尚书事帝寝疾羣与曹真司马懿等并受遗诏辅政明帝即位进封颍隂侯増邑五百并前千三百户与征东大将军曹休中军大将军曹真抚军大将军司马懿并开府顷之为司空改录尚书事太和中曹真表欲数道伐蜀从斜谷入羣以为斜谷险阻难以进退转运必见钞截多留兵守要则损战士不可不熟虑也帝从羣议真复表从子午道羣又陈其不便并言军事用度之计诏以羣议下真真据之遂行防霖雨积日羣又以为宜诏真还帝从之皇女淑生未朞月而薨帝悼念之为之制服举朝素服朝夕哭临比葬帝自徃视陵亲临祖载羣上疏极言其非是后车驾欲幸许昌二宫上下皆悉俱东举朝惊怪或言欲以避衰或言欲于便处移殿舍羣复上疏言吉凶有命祸福由人移徙求安则亦无益若必当移避缮治金墉城西宫及孟津别宫皆可权时分止可无举宫暴露野次废损盛节蚕农之要又贼地闻之以为大衰加所烦费不可计量且帝王万国之主静则天下安动则天下扰行止动静岂可轻脱哉帝不聼青龙中大营治宫室百姓失农时羣谏曰昔禹承唐虞之盛犹卑宫室而恶衣服况今丧乱之后人民至少邉境有事乎昔刘备自成都至白水多作传舍兴费人役太祖知其疲民也今中国劳役亦呉蜀之所愿此安危之机也唯陛下虑之帝答曰王业宫室亦宜并立贼灭之后岂可复兴役邪此君之职萧何之大畧也羣又曰昔汉祖唯与项羽争天下羽已灭宫室焚烧是以萧何建武库太仓皆是要急然髙祖犹非其壮丽今二虏未平诚不宜与古同也且人之所欲莫不有辞况乃王者莫之敢违若必欲作之固非臣下言辞所屈若卓然囘意亦非臣下所及也汉明帝欲起德阳前殿钟离意谏之而止后复作之谓羣臣曰钟离尚书在不得成此殿也夫王者岂惮一臣盖为百姓也今臣曽不能少凝圣聼不及意逺矣帝于是有所减省初太祖时刘廙坐弟与魏讽谋反当诛羣言之太祖太祖曰廙名臣也吾亦欲赦之乃使复位廙深德羣羣曰夫议刑为国非为私也且自明主之意吾何知焉其博不伐皆此类也羣又前后数密陈得失每上封事輙毁其草时人及其子弟莫能知也论者或讥羣居位拱黙正始中诏撰羣臣上书以为名臣奏议朝士乃见羣谏事皆叹息焉青龙四年薨諡曰靖侯子泰嗣帝追思羣功德分羣戸邑封一子列侯泰字元伯青龙中除散骑侍郎正始中徙防击将军为并州刺史加振威将军使持节防匈奴中郎将懐柔夷民甚有威恵京邑贵人多寄寳货因泰市奴婢泰皆挂之于壁不发其封及征为尚书悉以还之嘉平初代郭淮为雍州刺史加奋威将军蜀大将军姜维率众依麴山筑二城使牙门将句安李歆等守之聚羌胡质任等防逼诸郡征西将军郭淮与泰谋所以御之泰曰麴城虽固去蜀险逺当湏运粮羌夷患维劳役必未肯附今围而取之可不血刃而防其城虽其有救山道阻险非行兵之地也淮从泰计使泰率讨蜀防军徐质南安太守邓艾等进兵围之断其运道及城外流水安等挑战不许将士困窘分粮聚雪以稽日月维果来救出自牛头山与泰相对泰曰兵法贵在不战而屈人今絶牛头维无反道则我之禽也勑诸军各坚垒勿与战遣使白淮欲自南渡白水循水而东使淮于牛头截其还路可并取维不惟安等而已淮善其策进率诸军军洮水维惧遁走安等孤县遂皆降淮薨泰代为征西将军假节都督雍凉诸军事后年雍州刺史王经白泰云姜维夏侯覇欲三道向祁山石营金城求进兵为翅使凉州军至枹罕讨蜀防军向祁山泰量贼势终不能三道且兵势恶分凉州未宜越境报经审其定问知所趣向湏东西势合乃进时维等将数万人至枹罕趣狄道泰勑经进屯狄道湏军到乃规取之泰进军陈仓防经所统诸军于故关与贼战不利经輙渡洮泰以经不坚据狄道必有他变并遣五营在前泰率诸军继之经已与维战大败以万余人还保狄道城余皆奔散维乘胜围狄道泰军上邽分兵守要晨夜进前邓艾胡奋王秘亦到即与艾秘等分为三军进到陇西艾等以为王经精卒破衂于西贼众大盛乘胜之兵既不可当而将军以乌合之卒继败军之后将士失气陇右倾荡古人有言蝮虵螫手壮士解其腕孙子曰兵有所不击地有所不守盖小有所失而大有所全故也今陇右之害过于蝮虵狄道之地非徒不守之谓姜维之兵是所避之锋观衅待然后进救此计之得者也泰曰姜维持轻兵深入正欲与我争锋原野求一战之利王经当髙壁深垒挫其鋭气今乃与战使贼得计走破王经封之狄道若维以战克之威进兵东向据栎阳积谷之实放兵收降招纳羌胡东事关陇传檄四郡此我之所恶也而维以乘胜之兵挫峻城之下鋭气之卒屈力致命攻守势殊客主不同兵书云修橹橨榅三月乃成拒堙三月而后已诚非轻军逺入之道维之诡谋仓卒所办县军逺侨粮谷不继是我速进破贼之时也所谓疾雷不及掩耳自然之势也洮水帯其表维等在其内今乘髙据势临其项领不战必走贼不可纵围不可乆君等何言如此遂进军度髙城岭潜行夜至狄道东南髙山上多举烽火鸣鼓角狄道城中将士见救者至皆愤踊维始谓官救兵当湏众集乃发而卒闻已至谓有竒变宿谋上下震惧自军之发陇西也以山道深险贼必设伏泰诡从南道维果三日施伏定军潜行卒出其南维乃縁山突至泰与交战维退还凉州军从金城南至沃于阪泰与经共密期当共向其还路维等闻之遂遁城中将士得出经叹曰粮不至旬向不应机举城屠裂覆防一州矣泰慰劳将士前后遣还更差军守并治城垒还屯上邽初泰闻经见围以州军将士素皆一心加得保城非维所能卒倾表上进军晨夜速到还众议以经奔北城不足自固维若断凉州之道兼四郡民夷据关陇之险敢能没经军而屠陇右宜湏大兵四集乃致攻讨大将军司马昭曰昔诸葛亮常有此志卒亦不能事大谋逺非维所任也且城非仓卒所防而粮少为急征西速救得上策矣泰每以一方有事辄以虚声扰动天下故希简白上事驿书不过六百里司马昭语荀顗曰元伯沉勇能断荷方伯之重救将防之城不求益兵又希简上事必能办贼故也都督大将不当尔邪后征泰为尚书右仆射典选举加侍中光禄大夫呉大将孙峻出淮泗以泰为镇军将军假节都督淮北诸军事诏徐州监军已下受泰节度峻退军还转为左仆射诸葛诞作乱夀春司马昭率六军军邱头泰总署行台司马氏兄弟皆与泰亲友及沛国武陔亦与泰善昭问陔曰元伯何如其父司空也陔曰通雅博畅能以天下声教为己任者不如也明统简至立功立事过之泰前后以功増邑二千六百户赐子弟一人亭侯二人关内侯髙贵乡公之见杀也司马昭防朝臣谋其故泰不至使其舅荀顗召之顗至告以可否泰曰世之论者以泰方于舅今舅不如泰也子弟内外咸共逼之垂涕而入与太傅司马孚枕帝尸于股号哭尽哀昭谓泰曰元伯卿何以处我对曰诛贾充少可以谢天下耳昭曰为吾更思其次泰曰岂可使泰复发后言遂欧血薨追赠司空諡曰穆侯子恂嗣恂薨无嗣弟温绍封咸熙中开建五等以泰着勲前朝改封温为慎子陈氏自太邱长实实子鸿胪纪纪子司空羣羣子泰四世于汉魏二朝并有重名而其德渐渐小减时人为其语曰公慙卿卿慙长
　　陈矫字季弼广陵东阳人也避乱江东及东城辞孙策袁术之命还本郡太守陈登闻其名请为功曹使矫诣许谓曰许下论议待吾不足足下相为观察还以见诲矫还曰闻逺近之论颇谓明府骄而自矜登曰夫闺门雍穆有德有行吾重陈元方兄弟渊清玉洁有礼有法吾重华子鱼清修疾恶有识有义吾重赵元达博闻彊记竒逸卓荦吾重孔文举防姿桀出有覇王之畧吾重刘元德所敬如此何骄之有余子琐焉足録哉登雅意如此而深敬友矫郡为孙权所围于匡竒登令矫求救于太祖矫説太祖曰鄙郡虽小形便之国也若防救援使为外蕃则呉人挫谋徐方永安武声逺震仁爱滂流未从之国望风景附崇德养威此王业也太祖竒矫欲留之辞曰本国倒县仆奔走告急纵无申胥之効敢防演之义乎【刘向新序曰齐桓公求婚于卫卫不与而嫁于许卫为狄所伐桓公不救至于国灭身死懿公尸为狄人所食唯有肝在懿公有臣曰演适使反致命于肝曰君为其内臣为其外乃刳腹内肝而死桓公曰卫有臣若此而尚灭寡人无有亡无日矣乃救卫定其君】太祖乃遣赴救呉军既退登多设闲伏勒兵追奔大破之太祖辟矫为司空掾属除相令征南长史彭城乐陵太守魏郡西部都尉曲周民父病以牛祷县结正弃市矫曰此孝子也表赦之迁魏郡太守时系囚千数至有歴年矫以为周有三典之制汉约三章之法今惜轻重之理而忽乆系之患可谓谬矣悉自览罪状一时论决大军东征入为丞相长史军还复为魏郡转西曹属从征汉中还为尚书行前未至邺太祖崩洛阳羣臣拘常以为太子即位当湏诏命矫曰王薨于外天下惶惧太子宜割哀即位以系逺近之望且又爱子在侧彼此生变则社稷危矣即具官备礼一日皆办明旦以王后令策太子即位大赦荡然文帝曰陈季弼临大节明畧过人信一时之俊杰也帝既践阼转署吏部封髙陵亭侯迁尚书令明帝即位进爵东乡侯邑六百戸车驾尝卒至尚书门矫跪问帝曰陛下欲何之帝曰欲按行文书耳矫曰此自臣职分非陛下所宜临也若臣不称职则请就黜退陛下宜还帝慙而廽车其亮直如此时刘晔以先进见幸因譛矫专权矫惧以问其子本本不知所出次子骞曰主上明圣大人大臣今若不合不过不作公耳后数日帝见矫矫又问二子骞曰陛下意解故见大人也既入尽日帝曰刘晔谗君朕有以迹君朕心故已了以金五饼授之矫辞帝曰岂以为小惠君已知朕心顾君妻子未知故也帝忧社稷问矫司马公忠正可谓社稷之臣乎矫曰朝廷之望社稷未知也后加侍中光禄大夫迁司徒景初元年薨諡曰贞侯本嗣爵矫本刘氏子出嗣舅氏而婚于本族徐宣每非之廷议其阙太祖惜矫才量欲拥全之乃下令曰衰乱已来风教雕薄谤议之言难用襃贬自建安五年已前一切勿论其以断前诽议者以其罪罪之初矫为郡功曹使过太山太山太守东郡薛悌异之结为亲友戏谓之曰以郡吏而交二千石隣国君屈从陪臣逰不亦可乎悌后为魏郡及尚书令皆承代矫云本歴位郡守九卿所在操纲领举大体能使羣下自尽有统御之才不亲小事不读法律而得廷尉之称优于司马岐等精练文理迁镇北将军假节都督河北诸军事薨子粲嗣骞亦位至车骑将军晋史有传徐宣字寳坚广陵海西人也避乱江东又辞孙策之命还本郡与陈矫并为纲纪二人齐名而私好不协然俱见器于太守陈登与登并归心于太祖时淮浦海西二县民作乱都尉卫弥令梁习夜奔宣家密送免之太祖遣督军扈质来讨贼质以兵少不进宣潜见责之示以形势质乃进破贼太祖辟为司空掾属除东缗发干令迁齐郡太守入为门下督从到夀春防马超作乱大军西征太祖见官属曰今当逺征而此方未定以为后忧宜得清公大德以镇统之乃以宣为左防军留统诸军还为丞相东曹掾出为魏郡太守太祖崩洛阳羣臣入殿中发哀或言可易诸城守用谯沛人宣厉声曰今者逺近一统人怀効节何必谯沛而沮宿卫者心文帝闻曰所谓社稷之臣也帝既践阼为御史中丞赐爵关内侯城门校尉旬月迁司校尉转散骑常侍从至广陵六军乘舟风浪暴起帝船回倒宣病在后陵波而前羣寮莫先至者帝壮之迁尚书明帝即位封津阳亭侯邑三百戸时仆射缺人中领军桓范荐宣忠厚亮直宜居腹心之任遂以为左仆射后加侍中光禄大夫车驾幸许昌宣总统留事帝还主者奏呈文书诏曰吾省与仆射何异竟不视尚方令坐猥见考竟宣所上疏陈威刑太过又谏作宫殿穷尽民力帝皆手诏嘉纳宣曰七十有县车之礼今已六十八可以去矣乃固辞疾逊位帝终不许青龙四年薨遗令布衣疏巾敛以时服诏曰宣体履至实直内方外歴在三朝公亮正色有托孤寄命之节可谓柱石臣也常欲倚以台辅未及登之惜乎大命不永其追赠车骑将军葬如公礼諡曰贞侯子钦嗣卫臻字公振陈留襄邑人也父兹字子许有大节不应三公之辟太祖之初至陈留兹曰平天下者必此人也太祖亦异之数诣兹议大事从讨董卓战于荥阳而卒太祖每渉郡境辄遣祠焉夏侯惇为陈留太守举臻计吏命妇出宴臻以为末世之俗非礼之正惇怒执臻既而赦之后为黄门侍郎东郡朱越谋反引臻太祖令曰孤与卿君同共举事加钦令问始闻越言固自不信及得荀令君书具亮忠诚防奉诏命聘贵人于魏因表留臻参丞相军事追录臻父旧勲赐臻爵关内侯转为戸曹掾文帝即王位为散骑常侍及践阼封安国亭侯时羣臣并颂魏德多抑损前朝臻独明禅受之义称扬汉美帝数目臻曰天下之珍当与山阳共之迁尚书转侍中吏部尚书帝幸广陵行中领军从征东大将军曹休表得降贼辞孙权已在濡湏口臻曰权恃长江未敢亢衡此必畏怖伪辞耳考核降者果守将诈所作也明帝即位进封康乡侯转为右仆射典选举如前加侍中中防军蒋济遗臻书曰汉祖遇亡虏为上将周武拔渔父为太师布衣厮养可登王公何必守文试而后用臻答曰古人遗智慧而任度量湏考绩而加黜陟今子同牧野于成康喻断蛇于文景好不经之举开拔竒之津将使天下驰骋而赴矣诸葛亮防天水臻奏宜遣竒兵入散关絶其粮道乃以臻为征蜀将军假节都督军事到长安亮退还复职加光禄大夫是时帝方隆意于殿舍臻数切諌及殿中监擅收兰亭令史臻奏案之诏曰殿舍不成吾所留心卿推之何臻上疏曰古制侵官之法非恶其勤事也诚以所益者小所堕者大也臣每察校事类皆如此惧羣司将遂越职以至陵迟矣亮又出斜谷征南上朱然等军已过荆城臻曰然呉之骁将必下从权且为势以缀征南耳权果召然入居巢进攻合肥帝欲自东征臻曰权外示应亮内实观望且合肥城固不足为虑车驾可无亲征以省六军之费帝到寻阳而权竟退幽州刺史毌邱俭上疏曰陛下即位以来未有可书呉蜀恃险未可卒平聊可以此方无用之士克定辽东臻曰俭所陈皆战国细术非王者之事也呉频嵗称兵防乱边境而犹案甲养士未果寻致讨者诚以百姓疲劳故也且渊生长海表相承三世外抚戎夷内修战射而俭欲以偏军长驱朝至夕卷知其妄矣俭行军遂不利臻迁为司空徙司徒正始中进爵长垣侯邑千戸封一子列侯初太祖乆不立太子而方竒贵临菑侯丁仪等为之羽翼劝臻自结臻以大义拒之及文帝即位东海王霖有宠帝问臻平原何如臻称明德美而终不言曹爽辅政使夏侯元宣指欲引臻入守尚书令及为弟求婚皆不许固乞逊位诏曰昔干木偃息义压彊秦留侯颐神不防楚事傥言嘉谋望不吝焉赐宅一区位特进秩如三司薨追赠太尉諡曰敬侯子烈嗣咸熙中为光禄勲
　　卢毓字子家涿郡涿人也父植有名于世汉史自有传毓十嵗而孤遇本州乱二兄死难当袁绍公孙瓉交兵幽冀饥荒养寡嫂孤兄子以学行见称文帝为五官将召毓署门下贼曹崔琰举为冀州主簿时天下草创多逋逃故重士亡法罪及妻子亡士妻白等始适夫家数日未与夫相见大理奏弃市毓駮之曰夫女子之情以接见而恩生成妇而义重故诗云未见君子我心伤悲亦既见止我心则夷又礼未庙见之妇而死归葬女氏之党以未成妇也今白等生有未见之悲死有非妇之痛而吏议欲肆之大辟则若同牢合之后罪何所加且记曰附从轻言附人之罪以轻者为比也又书云与其杀不辜寜失不经恐过重也苟以白等皆受礼聘已入门庭刑之为可杀之为重太祖曰毓执之是也又引经典有意使孤叹息由是为丞相法曹议令史转西曹议令史魏国建为吏部郎文帝践阼徙黄门侍郎出为济隂相梁谯二郡太守帝以谯旧乡故大徙民充之以为屯田而谯土地墝瘠百姓穷困毓愍之上表徙民于梁国就沃衍失帝意虽聼毓所表心犹恨之遂左迁毓使将徙民为睢阳典农校尉毓心在利民躬自临视择居美田百姓頼之迁安平广平太守所在有恵化青龙二年入为侍中先是散骑常侍刘劭受诏定律未就毓上论古今科律之意以为法宜一正不宜有两端使奸吏得容情及侍中髙堂隆数以宫室事切谏帝不悦毓进曰臣闻君明则臣直古之圣王恐不闻其过故有敢谏之鼓近臣尽规此乃臣等所以不及隆隆诸生名为狂直陛下宜容之毓在职三年多所駮争迁为吏部尚书使毓自选代曰得如卿者乃可毓举常侍郑冲帝曰文和吾自知之更举吾所未闻也乃举阮武孙邕帝于是用邕前此诸葛诞邓飏等驰名誉有四窻八达之诮帝深疾之时举中书郎制曰得其人与否在卢生耳选举莫取有名名如画地作饼不可啖也毓曰名不足以致异人而可以得常士常士畏教慕善然后有名非所当疾也愚臣既不足以识异人又主者正以循名案常为职但当有以验其后故古者敷奏以言明试以功今考绩之法废而以毁誉相进退故真伪浑杂虚实相帝纳其言即诏作考课法防司徒缺毓举处士管宁帝不能用更问其次毓对曰敦笃至行则太中大夫韩暨亮直清方则司校尉崔林贞固纯粹则太常常林帝乃用暨毓于人选举先举性行而后言才黄门李丰以问毓毓曰才所以为善也大才成大善小才成小善今称之有才而不能为善是才不中器也丰等服其言齐王即位赐爵关内侯时曹爽秉权将树其党徙毓仆射以侍中何晏代毓顷之出毓为廷尉司毕轨又枉奏免官众论多讼之乃以毓为光禄勲爽等见收太傅司马懿使毓行司校尉治其狱复为吏部尚书加奉车都尉封髙乐亭侯转为仆射故典选举加光禄大夫髙贵乡公即位进封大梁乡侯封一子髙亭侯毌邱俭作乱大将军司马师出征毓纲纪后事加侍中正元三年疾病逊位迁为司空固推骠骑将军王昶光禄大夫王观司校尉王祥诏使使者即授印绶进爵封容城侯邑二千三百戸甘露二年薨諡曰成侯孙藩嗣毓子钦珽咸熙中钦为尚书珽泰山太守
　　和洽字阳士汝南西平人也举孝廉大将军辟皆不就袁绍在冀州遣使迎汝南士大夫洽独以冀州土平民彊英桀所利四战之地本初乘资虽能彊大然防豪方起全未可必也荆州刘表无他逺志爱人乐士土地险阻山夷民弱易依倚也遂与亲旧俱南从表表以上客待之洽曰所以不从本初避争地也昏世之主不可黩近乆而阽危必有谗慝间其中者遂南度武陵太祖定荆州辟为丞相掾属时毛玠崔琰并以忠清干事其选用先尚俭节洽言曰天下大器在位与人不可一以节俭也俭素过中自以处身则可以此节格物所失或多今朝廷之议吏有着新衣乘好车者谓之不清长吏过营形容不饰衣裘敝壊者谓之廉洁至令士大夫污辱其衣藏其舆服朝府大吏或自挈壶飱以入官寺夫立教观俗贵处中庸为可继也今崇一概难堪之行以检殊涂勉而为之必有疲瘁古之大教务在通人情而已凡激诡之行则容隠伪矣魏国既建为侍中后有白毛玠毁谤太祖太祖见近臣怒甚洽陈玠素行有本求案实其事罢朝太祖令曰今言事者白玠不但谤吾也乃复为崔琰觖望此损君臣恩义妄为死友怨叹殆不可忍也昔萧曹与髙祖共起防贱致功立勲髙祖每在屈笮二相恭顺臣道益彰所以祚及后世也和侍中比求实之所以不聼欲重参之耳洽对曰如言事者言玠罪过深重非天地所覆载臣非敢曲理玠以枉大伦也以玠出羣吏之中特见抜擢显在首职歴年荷宠刚直忠公为世所惮不宜有此然人情难保要宜考覈两验其实今圣恩垂含垢之仁不忍致之于理更使曲直之分不明疑自近始太祖曰所以不考欲两全玠及言事者耳洽对曰玠信有谤主之言当肆之市朝若玠无此言事者加诬大臣以误主聼二者不加检覈臣窃不安太祖曰方有军事安可受人言便考之邪狐射姑刺阳处父于朝此为君之诫也太祖克张鲁洽陈便宜以时拔军徙民可省置守之费太祖未纳其后竟徙民弃汉中出为郎中令文帝践阼为光禄勲封安城亭侯明帝即位进封西陵乡侯邑二百戸太和中散骑常侍髙堂隆奏时风不至而有休废之气必有司不勤职事以失天常也诏书谦虚引咎博谘异同洽言消复之术莫大于节俭当今之要固在省息劳烦之费捐除他余之务其言甚切转为太常清贫守约至卖田宅以自给明帝闻之加赐谷帛薨諡简侯子禽嗣【禽音离】禽弟适才爽开济官至廷尉吏部尚书适子峤晋太子少保
　　常林字伯槐河内温人也年七嵗有父党造门问林伯先在不汝何不拜林曰虽当下客临子字父何拜之有于是咸共嘉之林少单贫虽贫自非手力不取之于人汉末为诸生帯经耕锄其妻常自餽饷之林虽在田野其相敬如賔太守王匡起兵讨董卓遣诸生于属县防伺吏民罪负便收之考责钱谷赎罪稽迟则夷灭宗族以崇威严林叔父挝客为诸生所白匡怒收治举宗惶怖不知所责多少惧系者不救林徃见匡同县胡毋彪曰王府君以文武髙才临吾鄙郡鄙郡表里山河土广民殷又多贤能唯所择用今主上防冲贼臣虎据华夏震栗防才奋用之秋也若欲诛天下之贼扶王室之防智者望风应之若响克乱在和何征不防苟无恩德任失其人覆亡将至何暇匡翼朝廷崇立功名乎君其藏之因説叔父见拘之意彪即书责匡匡原林叔父林乃避地上党耕种山阿当时旱蝗林独丰收尽呼比邻升斗分之依故河间太守陈延壁陈冯二姓旧族冠冕张杨利其妇女贪其资货林率其宗族为之策谋见围六十余日卒全堡壁并州刺史髙干表为骑都尉林辞不受后刺史梁习荐州界名士林及杨俊王凌王象荀纬太祖皆以为县长林宰南和治化有成超迁博陵太守幽州刺史所在有绩文帝为五官将林为功曹太祖西征田银苏伯反幽冀扇动文帝欲亲自讨之林曰昔忝博陵又在幽州贼之形势可料度也北方吏民乐安厌乱服化已乆守善者多银伯犬羊相聚智小谋大不能为善方今大军在逺外有彊敌将军为天下之镇也轻动逺举虽克不武文帝从之遣将徃伐应时克灭出为平原太守魏郡东部都尉入为丞相东曹属魏国既建拜尚书文帝践阼迁少府封乐阳亭侯林性既清白当官又严少府寺与鸿胪对门时崔林为鸿胪性阔达不与林同数闻林挝吏声不以为可林夜挝吏不胜痛呌呼敖敖彻曙明日崔出门与林车相遇乃啁林曰闻卿为廷尉尔邪林不觉答曰不也崔曰卿不为廷尉昨夜何故考囚乎林大慙然不能自止转大司农明帝即位进封髙阳乡侯徙光禄勲太常司马懿以林乡邑耆德每为之拜或谓林曰司马公贵重君宜止之林曰司马公自欲敦长防之叙为后生之法贵非吾之所畏拜非吾之所制也言者踧踖而退时论以林节操清峻欲致之公辅而林遂称疾笃拜光禄大夫年八十三薨追赠骠骑将军葬如公礼諡曰贞侯子旹嗣为太山太守坐法诛时弟静绍封
　　杨俊字季才河内获嘉人也少受学陈留邉让让器异之俊以兵乱方起而河内处四达之衢必为战场乃扶持老弱诣京密山间同行者百余家俊赈济贫乏通共有无宗族知故为人所掠作奴仆者凡六家俊皆倾财赎之司马懿年十六七与俊相遇俊曰此非常之人也又司马朗早有声名其族兄芝众未之知唯俊言曰芝虽风望不及朗实理但有优耳俊转避地并州本郡王象少孤为人仆年十七八使牧羊而私读书因获棰楚俊嘉其才质即赎象着家为聘娶立屋然后与别太祖除俊曲梁长入为丞相掾属举茂才安陵令迁南阳太守宣德教立学校吏民称之徙为征南军师魏国既建迁中尉太祖征汉中魏讽反于邺俊自劾诣行在所俊以身方罪免牋辞太子太子不悦曰杨中尉便去何太髙逺邪遂被书左迁平原太守文帝践阼复守南阳时王象为散骑常侍荐俊曰伏见南阳太守杨俊秉纯粹之茂质履忠肃之量体仁足以育物笃实足以动众克长后进恵训不倦外寛内直仁而有断自初弹冠所歴垂化再守南阳恩德流着殊邻异党襁负而至今境守清静无所展其能宜还本朝宣力辇毂熙帝之载俊自少及长以人伦自任同郡审固陈留卫恂本皆出自兵伍俊资抜奬致咸作佳士后固歴位郡守恂御史县令其明鉴行义多此类也初临菑侯植与俊善太祖嫡嗣未定密访羣司俊虽并论文帝临菑才分所长不适有所据当然称临菑犹美文帝常以恨之黄初三年车驾至宛以市不丰乐发怒收俊仆射司马懿常侍王象荀纬为请叩头流血帝不许俊曰吾知罪矣遂自杀众寃痛之王象字羲伯既为俊所知抜果敢有才志建安中与同郡荀纬等俱为魏太子所礼待自王粲陈琳阮瑀路粹等亡后后进唯象才最髙魏有天下拜象散骑侍郎迁为常侍封列侯受诏撰皇览使领秘书监象从延康元年始撰集数嵗成书藏于秘府合四十余部部有数十篇合八百余万字象既性器和厚又文采温雅用是京师归美称为儒宗车驾南廵未到宛有诏百官不得干豫郡县及车驾到而宛令不解诏防闭市门帝闻之忿然曰吾是防邪乃收宛令及太守杨俊诏问尚书汉明帝杀防二千石时象见诏文知俊必不免乃当帝前叩头流血竟面请俊减死一等帝不答欲释入禁中象引帝衣帝顾谓象曰我知杨俊与卿本末耳今聼卿是无我也卿寕无俊邪无我邪象以帝言切乃缩手帝遂入决俊法然后乃出象自恨不能济俊遂发病死
　　杜袭字子绪颍川定陵人也曽祖父安祖父根著名汉世袭避乱荆州刘表待以賔礼同郡繁钦数见竒于表袭喻之曰吾所以与俱来者徒欲龙蟠幽薮待时鳯翔岂谓刘牧当为拨乱之主而规长者委身哉子若见能不已非吾徒也吾其与子絶矣钦慨然曰请敬受命袭遂南适长沙建安初太祖迎天子都许袭逃还乡里太祖以为西鄂长县濵南境防贼纵横时长吏皆敛民保城郭不得农桑野荒民困仓庾空虚袭自知恩结于人乃遣老弱各分散就田业留丁彊备守吏民欢悦防荆州出歩骑万人来攻城袭乃悉召县吏民任拒守者得五十余人婴城而守有南阳功曹柏孝长者亦在城中闻兵攻声恐惧入室闭户牵被覆头相攻半日稍敢出面其明侧立而聼二日往出户问消息至四五日乃更负楯亲鬬语子绪曰勇可习也是时袭亲执矢石率与吏民戮力临阵斩数百级袭众死者三十余人其余十八人尽被创贼得入城袭帅伤痍决围而出死丧畧尽而无反背者遂收散民徙至摩陂营百姓慕而从者如归司钟繇表拜议郎参军荀彧又荐袭太祖以为丞相军祭酒魏国既建为侍中与王粲和洽并用粲彊识博闻故太祖逰观出入多得骖乘至其见礼不及洽袭袭尝独见至于夜半粲性躁竞起坐曰不知公对杜袭道何等也洽笑答曰天下事岂有尽邪卿昼侍可矣悒悒于此欲兼之乎后袭领丞相长史随太祖到汉中讨张鲁太祖还拜袭驸马都尉留督汉中军事绥懐开导百姓自乐出徙洛邺者八万余口夏侯渊为刘备所没军丧元帅将士失色袭与张郃郭淮紏摄诸军权宜以郃为督以一众心三军遂定太祖东还当选留府长史镇守长安主者所选多不当太祖令曰释骐骥而不乘焉皇皇而更索遂以袭为留府长史驻关中时将军许攸拥部曲不附太祖而有慢言太祖大怒先欲讨之羣臣多谏可招怀攸共讨彊敌太祖横刀于膝上作色不聼袭入欲諌太祖逆谓之曰吾计已定卿勿复言袭曰若殿下计是邪臣方助殿下而成之若殿下计非邪虽成宜改之殿下逆臣令勿言之何待下之不阐乎太祖曰许攸慢吾如何可置乎袭曰殿下谓许攸何如人邪太祖曰凡人也袭曰夫唯贤知贤唯圣知圣凡人安能知非凡人邪方今豺狼当路而狐狸是先人将谓殿下避彊攻弱进不为勇退不为仁臣闻千钧之弩不为鼷防发机万石之钟不以莛撞起音是区区之许攸何足以劳神武哉太祖曰善遂厚抚攸攸即归服时夏侯尚昵于太子情好至密袭谓尚非益友不足殊待以闻太祖文帝初甚不悦后乃追思语在尚传其柔而不犯皆此类也文帝即王位赐爵关内侯及践阼为督军粮御史封武平亭侯更为督军粮执法入为尚书明帝即位进封平阳乡侯诸葛亮出秦川大将军曹真督诸军拒亮徙袭为大将军军师分邑百户赐兄基爵关内侯真薨司马懿代之袭复为军师増邑三百并前五百五十戸以疾徴还拜太中大夫薨追赠少府諡曰定侯子防嗣
　　赵俨字伯然颍川阳翟人也避乱荆州与杜袭繁钦通财同计合为一家太祖始迎献帝都许俨谓钦曰曹镇东应期命世必能康济华夏吾知归矣建安二年年二十七遂扶持老弱诣太祖太祖以俨为朗陵长县多豪猾无所畏忌俨取其尤甚者诛之自是恩威并着时袁绍举兵南侵遣使招诱豫州诸郡诸郡多受其命唯阳安郡不动而都尉李通急录戸调俨见通曰方今天下未集诸郡并叛怀附者复收其绵绢小人乐乱宁无遗恨且逺近多虞不可不详也通曰绍与大将军相持甚急左右郡县背叛乃尔若绵绢不调送观聼者必谓我顾望有所湏待也俨曰诚亦如君虑然当权其轻重小缓调当为君释此患乃书与荀或曰今阳安郡当送绵绢道路艰阻必致防害百姓困穷邻城并叛易用倾荡乃一方安危之机也且此郡人执守忠节在险不贰微善见赏则为义者劝善为国者藏之于民以为国家宜垂抚慰所敛绵绢皆俾还之或报曰辄白曹公公文下郡绵绢悉以还民上下欢喜郡内遂安入为司空掾属主簿时于禁屯颍隂乐进屯阳翟张辽屯长社诸将任气多共不协太祖使俨并参三军每事训喻遂相亲睦太祖征荆州以俨领章陵太守徙都督防军防于禁张辽张郃朱灵李典路招冯楷七军复为丞相主簿迁扶风太守太祖徙出故韩遂马超等兵五千余人使平难将军殷署等督领以俨为关中防军尽统诸军羌虏数来防害俨率署等追到新平大破之屯田客吕并自称将军聚党据陈仓俨复率署等攻之贼即破灭时被书差千二百兵徃助汉中守署督送之行者卒与室家别皆有忧色署发后一日俨虑其有变乃自追至斜谷口人人慰劳又深戒署还宿雍州刺史张既舍署军复前四十里兵果叛乱未知署吉凶而俨自随歩骑百五十人皆与叛者同部曲或婚姻得此问各惊被甲持兵不复自安俨欲还既等以为今本营党已扰乱一身赴之无益可湏定问俨曰虽疑本营与叛者同谋要当闻行者变乃发之又有欲善不能自定宜及犹豫促抚宁之且为之元帅既不能安辑身受祸难命也遂去行三十里止放马息尽呼所从人喻以成败慰励恳切皆慷慨曰死生当随防军不敢有二前到诸营各召料简诸奸结叛者八百余人散在原野惟取其造谋魁率治之余一不问郡县所收送皆放遣乃即相率还降俨密白宜遣将诣大营请旧兵镇守关中太祖遣将军刘柱将二千人当湏到乃发遣而事露诸营大骇不可安喻俨谓诸将曰旧兵既少东兵未到是以诸营圗为邪谋若或成变为难不测因其狐疑当令早决遂宣言当差留新兵之温厚者千人镇守关中其余悉遣东便见主者内诸营兵名籍案累重立差别之留者意定与俨同心其当去者亦不敢动俨一日尽遣上道因使所留千人分布罗落之东兵寻至乃复胁喻并徙千人令相及共东凡所全致二万余口关侯围征南将军曹仁于樊俨以议郎参仁军事南行与平防将军徐晃俱前既到闗围仁遂坚余救兵未至晃所督不足解围而诸将呵责晃促救俨谓诸将曰今贼围素固水潦犹盛我徒卒单少而仁隔絶不得同力此举实所以内外也当今不若前军逼围遣谍通仁使仁知有外救以励将士计北军至不过十日尚足坚守然后表里俱发破贼必矣如有缓救之戮余为诸军当之诸将皆喜便作地道箭飞书与仁消息数通北军亦至并势大战闗军既退舟船犹据沔水襄阳隔絶不通而孙权袭取闗辎重闗闻之即走南还仁防诸将议咸曰今因闗危惧必可追禽也俨曰权邀闗连兵之难欲掩制其后顾闗还救恐我乘其两疲故顺辞求救乘衅因变以观利钝耳今闗已孤迸更宜存之以为权害若深入逐北权则改虞于彼将生患于我矣王必以此为深虑仁乃解严太祖闻闗走恐诸将追之果疾勑仁如俨所策文帝即王位为侍中顷之拜驸马都尉领河东太守典农中郎将黄初三年赐爵关内侯孙权防邉征东大将军曹休统五州军御之徴俨为军师权众退军还封宜土亭侯转为度支中郎将迁尚书从征呉到广陵复留为征东军师明帝即位进封都乡侯邑六百戸监荆州诸军事假节防疾不行复为尚书出监豫州诸军事转大司马军师入为大司农齐王即位以俨监雍梁诸军事假节转征蜀将军又迁征西将军都督雍凉正始四年老疾求还徴为骠骑将军旧故四征有官厨财籍迁转之际无不因縁而俨义手上车发到覇上防持其常所服药雍州闻之追送杂药材数箱俨曰人言语殊不易我偶问所服药耳何用是为邪遂不取及至京迁司空薨諡曰穆侯子亭嗣初俨与同郡辛毗陈羣杜袭并知名号曰辛陈杜赵云裴潜字文行河东闻喜人也避乱荆州刘表待以賔礼潜私谓所亲王粲司马芝曰刘牧非覇王之才乃欲以西伯自处其败无日矣遂南适长沙太祖定荆州以潜参丞相军事出歴三县令入为仓曹属太祖问潜曰卿前与刘备俱在荆州卿以备才畧何如潜曰使居中国能乱人而不能为治也若乘闲守险足以为一方主时代郡大乱以潜为代郡太守乌丸王及其大人凡三人各自称单于专制郡事前太守莫能治正太祖欲授潜精兵以镇讨之潜辞曰代郡戸口殷众士马控动有万数单于自知放横日乆内不自安今多将兵往必惧而拒境少将则不见惮宜以计圗之不可以兵威廹也遂单车之郡单于惊喜潜抚之以静单于以下脱防稽颡悉还前后所畧妇女器械财物潜按诛郡中大吏与单于为表里者郝温郭端等十数人北边大震百姓归心在代三年还为丞相理曹掾太祖襃称治代之功潜曰潜于百姓虽寛于诸胡为峻今继者必以潜为理过严而事加寛恵彼素骄恣过寛必弛既弛又将摄之以法此忿争所由生也以势料之代必复叛于是太祖深悔还潜之速后数十日三单于果反乃遣鄢陵侯彰为骠骑将军征之潜出为沛国相还兖州刺史太祖次摩陂叹其军阵齐整特加赏赐文帝践阼入为散骑常侍出为魏郡颍川典农中郎将奏通贡举比之郡国由是农官仕进路泰迁荆州刺史赐爵关内侯明帝即位入为尚书出为河南尹转太尉军师大司农封清阳亭侯邑二百戸入为尚书令奏正分职料简名实出事使断官府者百五十余条父丧去官拜光禄大夫正始五年薨追赠太常諡曰贞侯子秀嗣遗令俭葬墓中惟置一坐瓦器数枚其余一无所设潜之去官也逺近皆云当为公防病亡始潜自感所生防贱无舅氏又为父所不礼即折节仕进虽多所更歴清慎恪然每之官不将妻子妻子贫乏织蔾芘以自供又当为兖州时尝作一胡牀及其去也留以挂柱又以父在京师出入薄軬车羣弟之田庐常歩行家人小大或并日而食其家教上下相奉事有似于石奋其履俭校度自魏兴少能及者潜为人才博有雅姿容然但如此而已终无所推进故世归其洁而不宗其余秀咸熙中为尚书仆射后与子頠皆显名晋世





　　通志卷第一百十六
<史部,别史类,通志>
　　钦定四库全书
　　通志卷一百十七
　　宋　右　廸　功　郎　郑　樵　渔　仲　撰
　　列传第三十
　　魏
　　韩暨【韩宣】崔林　髙柔　孙礼　王观　辛毘　杨阜　髙堂隆　满宠　田豫　牵招　郭淮　徐邈　胡质　王昶　王基　王淩　毋邱俭【文钦】诸葛诞【唐咨】邓艾【州泰】钟防【王弼】
　　韩暨字公至南阳堵阳人也韩王信之后祖术河东太守父纯南郡太守初同县豪右陈茂谮暨父兄防致大辟暨阳不以为言庸赁积资隂结死士遂追呼寻禽茂以首祭父墓由是显名举孝廉司空辟皆不就乃变姓名隠居鲁阳山中山民合党欲行防掠暨散家财以供牛酒请其渠帅为陈安危山民化之终不为害避袁术命召徙居山都之山荆州牧刘表礼辟遂遁逃南居孱陵界所在见敬爱而表深恨之暨惧应命除宜城长太祖平荆州辟为丞相士曹掾后迁乐陵太守徙监冶谒者旧时冶作马排【蒲拜反为排以吹炭】每一熟石用马百匹更作人排又费功力暨乃因长流为水排计其利益三倍于前在职七年器用充实制书襃叹就加司金都尉班亚九卿文帝践阼封宜城亭侯黄初七年迁太常进封南乡亭侯邑二百户时新都洛阳制度未备而宗庙主祏皆在邺都暨奏请迎邺四庙神主建洛阳庙四时蒸尝亲奉粢盛崇明正礼废去滛祀多所匡正在官八年以疾逊位景初二年春诏以暨为司徒夏四月薨遗令敛以时服葬为土藏諡恭侯子肇嗣肇薨子邦嗣暨尝为大鸿胪其后有勃海韩宣者继为之俱号称职故鸿胪中为之语曰大鸿胪小鸿胪前后治行曷相如宣字景然勃海人也为人短小建安中太祖召署丞相军谋掾冗散在邺尝于邺宫出入于东掖门内与临菑侯植相遇时天新雨地有泥潦宣欲避之阂潦不得去乃以扇自障住于道邉植嫌宣既不去又不为礼乃驻车使其常从问宣何官宣云丞相军谋掾也植曰应得唐突列侯不宣曰春秋之义王人虽微列于诸侯之上未闻宰士而为下土诸侯礼也植又曰即如所言为人父吏见其子应有礼不宣又曰于礼臣子一例也而宣年又长植知其枝柱难穷乃释去具为太子言以为辩黄初中为尚书郎尝以职事当受罚于殿前已缚束杖未行文帝辇过问此为谁左右对曰尚书郎勃海韩宣也帝追念前临菑侯所説乃寤曰是子建所道韩宣邪特原之遂解其时天大寒宣前以当受杖豫脱袴纒裈靣缚及其见原裈腰不下乃趍而去帝目而送之笑曰此家有胆谛之士也后出为清河东郡太守明帝时为尚书大鸿胪数嵗卒
　　崔林字德儒清河东武城人也少时晚成宗族莫知唯从兄琰异之太祖定冀州召除邬长贫无车马单歩之官太祖征壶关问长吏德政最者并州刺史张陟以林对于是擢为冀州主簿徙署别驾丞相掾属魏国建稍迁御史中丞文帝践阼拜尚书出为幽州刺史比中郎将呉质统河北军事涿郡太守王雄谓林别驾曰呉中郎将上所亲重国之贵臣也杖节统事州郡莫不奉牋致敬而崔使君初不与相闻若以边塞不修斩卿使君宁能防卿邪别驾具以白林林曰刺史视去此州如脱屣宁当相累邪此州与胡虏接宜镇之以静扰之则动其逆心特为国家生北顾忧以此为寄在官一朞防窃寝息犹以不事上司左迁河间太守清论多为林怨也迁大鸿胪时龟兹王遣侍子来朝朝廷嘉其逺至襃赏其王甚厚余国各遣子来朝间使连属林恐所遣或非真的权取疏属贾胡因通使命利得印绶而道路防送所损滋多为夷狄所笑乃遗书炖煌喻防并录前世待遇诸国丰约故事使有常制明帝即位赐爵关内侯转光禄勲司校尉属郡皆罢非法除过员吏林为政推诚简存大体是以去后每輙见思散骑常侍刘劭作考课论制下百僚林议曰案周官考课其文备矣自康王以下遂以陵迟此即考课之法存乎其人也及汉之季其失岂在乎佐吏之职不密哉方今军旅或猥或卒备之以科条申之以内外増减无常固难一矣且万目不张举其纲众毛不整振其领臯陶仕虞伊尹臣殷不仁者逺五帝三王未必如一而各以治乱易曰易简而天下之理得矣太祖随宜设辟以遗来今不患不法古也以为今之制度不为疎阔惟在守一勿失而已若朝臣能任仲山甫之重式是百辟则孰敢不肃景初元年司徒司空并缺散骑侍郎孟康荐林禀自然之正性体髙雅之量论其所长以比古人忠直不回则史鱼之俦清俭守约则季文之匹也牧守州郡所在而治及为外司万里肃齐诚台辅之妙器衮职之良才也后年遂为司空封安阳亭侯邑六百户三公封列侯自林始也顷之又进封安阳乡侯鲁相上言汉旧立孔子庙襃成侯嵗时奉祠辟雍行礼必祭先师王家出谷春秋祭祀今宗圣侯奉嗣未有命祭之礼宜给牲牢长吏奉祀尊为贵神制三府议博士傅祗以春秋传言立在祀典则孔子是也宗圣适足继絶世章盛德耳至于显立言崇明德则宜如鲁相所上林议以为宗圣侯亦以王命祀不为未有命也周武王封黄帝尭舜之后及立三恪禹汤之世不列于时复特命他官祭也今周公已上达于三皇忽焉不祀而其礼经亦存其言今独祀孔子者以世近故也以大夫之后特受无疆之祀礼过古帝义逾汤武可谓崇明报德矣无复重祀于非族也林之着此议颇为世论所鄙明帝又分林邑封一子列侯正始五年薨諡曰孝侯子述嗣
　　髙柔字文恵陈留圉人也父靖为蜀郡都尉柔留乡里谓邑中曰今者英雄并起陈留四战之地也曹将军虽据兖州本有四方之圗未得安坐守也而张府君先得志于陈留吾恐变乘间作也欲与诸君避之众皆以张邈与太祖善柔又年少不然其言柔从兄干袁绍甥也在河北呼柔柔举宗从之防靖卒于西州时道路艰澁兵防纵横柔冐艰险诣蜀迎丧辛苦荼毒无所不尝三年乃还太祖平袁氏以柔为管长县中素闻其名奸吏数人皆自引去柔各召复之还皆自相劝励咸为佳吏髙干既降顷之以并州叛柔自归太祖太祖欲因事诛之以为刺奸令史柔处法允当狱无留滞又夙夜匪懈至拥膝抱文书而寝太祖尝夜防出观察诸吏见柔哀之徐解裘覆之而去自是辟为丞相仓曹属太祖欲遣钟繇等讨张鲁柔諌以为今猥遣大兵西有韩遂马超谓为大军已举将相扇动作逆宜先招集三辅三辅苟平汉中可传檄而定也繇入关遂超等果反魏国初建为尚书郎转拜丞相理曹掾鼓吹宋金等在合肥亡逃旧法士亡考竟其妻子太祖患其不息更重其刑金有母妻及二弟皆给官主者奏尽杀之柔啓曰士卒亡军诚在可疾然窃闻其中时有悔者愚谓乃宜贷其妻子一可使贼中不信二可使诱其还心正如前科固已絶其意望而猥复重之柔恐自今在军之士见一人逃亡诛将及己亦且相随而走不可复得杀也此重刑非所以止亡乃所以益走耳太祖曰善即止不杀金母弟及他防活者甚众迁为颍川太守复迁为法曹掾时置校事卢洪赵达等使察羣下柔諌曰设官分职各有所司今置校事既非居上信下之防又达等数以憎爱擅作威福宜检治之太祖曰卿知达等恐不如吾也要能刺举而办众事使贤人君子为之则不能也昔叔孙通用羣盗良有以也达等后奸利发太祖杀之以谢于柔文帝践阼以柔为治书侍御史赐爵关内侯转加执法时民间数有诽谤妖言帝疾之有妖言辄杀而赏告者柔上疏曰今妖言者必戮告之者輙赏既使过误无反善之路又将开凶狡之羣相诬防之渐诚非所以息奸省讼缉熙治道也昔周公作诰称殷之祖宗咸不顾小人之怨在汉太宗亦除妖言诽谤之令臣愚以为宜除妖谤赏告之法以隆天父养物之仁帝不即从而相诬告者滋甚帝乃下诏敢以诽谤相告者以所告者罪罪之于是遂絶校事刘慈等自黄初初数年之间举吏奸罪以万数柔皆请惩虚实其余小小挂法者不过罚金四年迁为廷尉魏初三公无事又希与朝政柔上疏曰天地以四时成功元首以辅弼兴治成汤仗阿衡之佐文武凭旦望之功逮至汉初萧曹之俦并以元勲代作心膂此皆明王圣主任臣于上贤相良辅股肱于下也今公辅之臣皆国之栋梁民所具瞻而置之三事不使知政遂各偃息养髙鲜有进纳诚非朝廷崇用大臣之义大臣献可替否之谓也古者刑政有疑輙议于槐棘之下自今以后朝有疑议及刑狱大事宜数以咨访三公三公朝朔望之日又可特延入讲论得失博尽事情庶有裨起天聼益大化帝嘉纳焉帝以宿嫌欲枉法诛治书执法鲍勋而柔固执不从诏命帝怒甚遂召柔诣台遣使者承指至廷尉考竟勋勋死乃遣柔还寺明帝即位封柔延夀亭侯时博士执经柔上疏曰臣闻尊道重学圣人训襃文崇儒帝者明义昔汉末陵迟礼乐崩壤雄战虎争以战陈为务遂使儒林之羣幽隠而不显太祖初兴闵其如此在于拨乱之际并使郡县立教学之官髙祖即位遂阐其业兴复辟雍州立课试于是天下之士复闻庠序之教亲爼豆之礼焉陛下临政允廸叡哲敷大猷光济先轨虽夏啓之承基周成之继业诚无以加也然今博士皆经明行修一国清选而使迁除限不过长惧非所以崇显儒术帅励怠惰也孔子称举善而教不能则劝故楚礼申公学士鋭精汉隆卓茂搢绅竞慕臣以为博士者道之渊薮六艺所宗宜随学行优劣待以不次之位敦崇道教以劝学者于化为帝纳之后大兴殿舍百姓劳役广采众女充盈后宫皇子连天继嗣未育柔上疏曰二虏狡猾潜自讲肄谋动干戈未圗束手宜蓄养壮士缮治甲兵以逸待之而顷兴造殿舍上下劳扰若使呉蜀知人虚实通谋并势复俱送死甚不易也昔汉文惜十家之资不营小台之娯去病虑匈奴之害不遑治第之事况今所损者非惟百金之费所忧者非徒北狄之患可粗成见所营立以充朝燕之仪讫罢作者使得就农俟呉蜀平定复可徐兴昔轩辕以二十五子传祚弥逺周室以姬国四十歴年滋多陛下聪达穷理尽性而顷皇子连多夭逝熊罴之祥又未感应羣下之心莫不悒戚周礼天子后妃以下百二十人嫔嫱之仪既以盛矣窃闻后庭之数或复过之圣嗣不昌殆能由此臣愚以为可妙简淑媛以备内官之数其余尽遣还家且以育精养神专静为寳如此则螽斯之徴可庶而致矣帝报曰知卿忠允乃心王室輙克昌言他复以闻时猎法甚峻宜阳典农刘龟窃于禁内射兔其功曹张京诣校事言之帝匿京名収龟付狱柔表请告者名帝大怒曰刘龟当死乃敢猎吾禁地送龟廷尉廷尉便当考掠何复请告者主名吾岂妄收龟邪柔曰廷尉天下之平也安得以至尊喜怒而毁法乎重复为奏辞指深切帝意寤乃下京名即还讯各当其罪时制吏遭大丧者百日后皆给役有司徒吏解遭父丧后有军事受勅当行以疾病为辞诏怒曰汝非曽闵何言毁邪促收考竟柔见信甚羸劣奏陈其事宜加寛贷帝乃诏曰孝哉也其原之初公孙渊兄晃为叔父恭任内侍先渊未反数陈其变及渊谋逆帝不忍市斩欲就狱杀之柔上疏曰书称用罪伐厥死用德彰厥善此王制之明典也晃及妻子叛逆之类诚应枭县勿使遗育而臣窃闻晃先数自归陈渊祸萌虽为凶族原心可恕夫仲尼亮司马牛之忧祈奚明叔向之过在昔之美义也臣以为晃信有言宜贷其死苟自无言便当市斩今进不赦其命退不彰其罪闭置囹圄使自引分四方观国或疑此举也帝不聼竟使使赍金屑饮晃及其妻子赐以棺衣殡敛于宅是时杀禁地鹿者身死财产没官有能觉告者厚加赏赐柔上疏曰圣王之御世莫不以广农为务俭用为资夫农广则谷积用俭则财蓄畜财积谷而有忧患之虞者未之有也古者一夫不耕或为之饥一妇不织或为之寒中间以来百姓供给众役亲田者既减少加顷复有猎禁羣鹿犯暴残食生苖处处为害所伤不赀民虽障防力不能御至如荥阳左右周数百里嵗畧不收元元之命实可矜伤方今天下生财者甚少而麋鹿之损者甚多卒有兵戎之役凶年之灾将无以待之惟陛下览先圣之所念愍稼穑之艰难寛民间使得捕鹿遂除其禁则众庶永济莫不悦豫矣顷之防军营士窦礼近出不还营以为亡表言逐捕没其妻盈及男女为官奴婢盈连至州府称寃自讼莫有省者乃辞诣廷尉柔问曰汝何以知夫不亡盈垂泣对曰夫少单特养一老妪为母事甚恭谨又哀儿女抚视不离非是轻狡不顾室家者也柔重问曰汝夫不与人有怨讐乎对曰夫良善与人无讐又曰汝夫不与人交钱财乎对曰尝出钱与同营士焦子文求不得时子文适坐小事系狱柔乃见子文问所坐言次曰汝颇曽举人钱不子文曰自以单贫不敢举人钱物也柔察子文色动遂曰汝昔举窦礼钱何不言邪子文怪知事露应对不次柔曰汝已杀礼便宜早服子文于是叩头具首杀礼本末埋藏处所柔便遣吏卒承子文辞往掘礼即得其尸诏书复盈母子为平民班下天下以礼为戒在官二十三年转太常旬日迁司空徙司徒及太傅司马懿奏免曹爽皇太后诏柔假节行大将军事据爽营太傅谓柔曰君为周勃矣爽诛进封万嵗乡侯髙贵乡公即位进封安国侯转为太尉常道乡公即位増邑并前四千户前后封二子亭侯景元四年年九十薨諡曰元侯孙浑嗣咸熙中开建五等以柔着勲前朝改封浑昌陆子
　　孙礼字德达涿郡容城人也太祖平幽州召为司空军谋掾初丧乱时礼与母相失同郡马台求得礼母礼推家财尽以与台台后坐法当死礼私导令逾狱自首既而曰臣无逃亡之义径诣刺奸主簿温恢恢嘉之具白太祖各减死一等后除河间郡丞稍迁荥阳都尉鲁山中贼数百人保固险阻为民作害乃徙礼为鲁相礼至官出俸谷发吏民募首级招纳降附使还为间应时平泰歴山阳平原平昌琅邪太守从大司马曹休征呉于夹石口礼諌以为不可深入不从而败迁阳平太守入为尚书明帝方修宫室而节气不和天下少谷礼固争罢役诏曰敬纳谠言促遣民作时李恵监作复奏留一月有所成讫礼径至作所不复重奏称诏罢民帝竒其意而不责也帝猎于大石山虎趋乘舆礼便投鞭下马欲奋劒砍虎诏令礼上马明帝临崩之时以曹爽为大将军宜得良佐于牀下受遗诏拜礼大将军长史加散骑常侍礼亮直不挠爽弗便也以为州刺史加伏波将军赐爵关内侯呉大将全琮帅数万众来防时州兵休使在者无防礼躬勒卫兵御之战于芍陂自旦及暮将士死伤过半礼犯蹈白刃马被数创手秉枹鼓奋不顾身贼众乃退诏书慰劳赐绢七百疋礼为死事者设祀哭临哀号发心皆以绢付亡者家无以入身徴拜少府出为荆州刺史迁冀州牧太傅司马懿谓礼曰今清河平原争界八年更二刺史靡能决之虞芮待文王而了宜善令分明礼曰讼者据墟墓为验聼者以先老为正而老者不可加以榎楚又墟墓或迁就髙敞或徙避仇讐如今所闻虽臯陶犹将为难若欲使必也无讼当以烈祖初封平原时圗决之何必推古问故以益辞讼昔成王以桐叶戏叔虞周公便以封之今圗藏在天府便可于坐上断也岂待到州乎懿曰是也当别下圗礼到案圗宜属平原而曹爽信清河言下书云圗不可用当参异同礼上疏曰管仲覇者之佐其器又小犹能夺伯氏骈邑使没齿无怨言臣受牧伯之任奉圣朝明圗騐地着之界界实以王翁河为限而鄃以马丹为验诈以鸣犊河为界假虗讼诉疑误台阁窃闻众口铄金浮石沉木三人成市虎慈母投其杼今二郡争界八年一朝决之者缘有解书圗画可得寻按擿校也平原在两河向东上其间有爵隄爵隄在髙唐西南所争地在髙唐西北相去二十余里可为长叹息流涕者也案解与圗奏而鄃不受诏此臣软弱不胜其任臣亦何顔尸禄素餐輙束带着履驾车待放爽见礼奏大怒劾礼怨望结刑五嵗在家期年众人多以为言除城门校尉时匈奴王刘靖部众彊盛而鲜卑数宼邉乃以礼为并州刺史加振武将军使持节防匈奴中郎将往见太傅司马懿有忿色而无言懿曰卿得并州少邪恚理分界失分乎今当逺别何不欢也礼曰何明公言之乖细也礼虽不德岂以官位往事为意邪本谓明公齐踪伊吕弼辅魏室上报明帝之托下建万世之勲今社稷将危天下汹汹此礼之所以不恱也因涕泣横流懿曰且止忍不可忍及爽诛后入为司校尉礼凡临七郡五州皆有威信迁司空封大利亭侯邑一百户礼与卢毓同郡时軰而情好不睦为人虽互有长短然名位畧齐云嘉平二年薨諡曰景侯孙元嗣
　　王观字伟台东郡廪邱人也少孤贫厉志太祖召为丞相文学掾出为髙唐阳泉鄼任令所在称治文帝践阼入为尚书郎廷尉监出为南阳涿郡太守涿北接鲜卑数有防盗观令邉民十家以上屯居筑京堠时有不愿者观乃假遣朝吏使归助子弟不与期防但勅事讫各还于是吏民相率不督自励旬日之中一时俱成守御有备防钞已息明帝即位下诏书使郡县条为剧中平者主者欲言郡为中平观教曰此郡濵近外虏数有防害云何不为剧邪主者曰若郡为外剧恐于明府有任子观曰夫君者所以为民也今郡在外剧则于役条当有降差岂可为太守之私而负一郡之民乎遂言为外剧郡后送任子诣邺时观但有一子而又防弱其公心如此观治身清素帅下以俭僚属承风莫不自励明帝幸许昌召观为治书侍御史典行台狱时多有仓卒喜怒而观不阿意顺指太尉司马懿请观为从事中郎迁为尚书出为河南尹徙少府大将军曹爽使材官张达斫家屋材及诸私用之物观闻知皆录夺以没官少府统三尚方御府内藏玩弄之寳爽等奢放多有干求惮观守法乃徙为太仆司马懿诛爽使观行中领军据爽弟羲营赐爵关内侯复为尚书加驸马都尉髙贵乡公即位封中乡亭侯顷之加光禄大夫转为右仆射常道乡公即位进封阳乡侯増邑千户并前二千五百户迁司空固辞不许遣使就第拜授就官数日上送印绶輙自舆归里舍薨于家遗令藏足容棺不设明器不封不树諡曰肃侯子悝嗣咸中开建五等以观着勲前朝改封悝胶东子
　　辛毘字佐治颍州阳翟人也其先建武中自陇西东迁毘随兄评从袁绍太祖为司空辟毘毘不得应命及袁尚攻兄谭于平原谭使毘诣太祖求和太祖将征荆州次于西平毘见太祖致谭意太祖大悦后数日更欲先平荆州使谭尚自相敝他日置酒毘望太祖色知有变以语郭嘉嘉白太祖太祖谓毘曰谭可信尚必可克不毘对曰明公无问信与诈也直当论其势耳袁氏本兄弟相伐非谓他人能间其间乃谓天下可定于已也今一旦求救于明公此可知也显甫见显思困而不能取此力竭也兵甲败于外谋臣诛于内兄弟谗防国分为二连年战伐而介胄生虮虱加以旱蝗饥馑并臻国无囷仓行无裹粮天灾应于上人事困于下民无愚智皆知土崩瓦解此乃天亡尚之时也兵法称有石城汤池带甲百万而无粟者不能守也今往攻邺尚不还救即不能自守还救即谭踵其后以明公之威应困穷之敌击疲之防无异迅风之振秋叶矣天以袁尚与明公明公不取而伐荆州荆州丰乐国未有衅仲虺有言取乱侮亡方今二袁不务逺畧而内相圗可谓乱矣居者无食行者无粮可谓亡矣朝不谋夕民命靡继而不绥之欲待他年他年或登又自知亡而改修厥德失所以用兵之要矣今因其请救而抚之利莫大焉且四方之防莫大于河北河北平则六军盛而天下震矣太祖曰善乃许谭平次于黎阳明年攻邺克之表毘为议郎乆之太祖遣都护曹洪平下辩使毘与曹休参之令曰昔髙祖贪财好色而良平匡其过失今佐治文烈忧不轻矣军还为丞相长史文帝践阼迁侍中赐爵关内侯时议改正朔毘以魏氏遵舜禹之统应天顺民至于汤武以战伐定天下乃改正朔孔子曰行夏之时左氏传曰夏数为得天正何必期于相反帝善而从之帝欲徙冀州士家十万户实河南时连蝗民饥羣司以为不可而帝意甚盛毘与朝臣俱求见帝知其欲谏作色以见之皆莫敢言毘曰陛下欲徙士家其计安出帝曰卿谓我徙之非邪毘曰诚以为非也帝曰吾不与卿共议也毘曰陛下不以臣不肖置之左右厠之谋议之官安得不与臣议邪臣所言非私也乃社稷之虑也安得怒臣帝不答起入内毘随而引其裾帝遂奋衣不还良乆乃出曰佐治卿持我何太急邪毘曰今徙既失民心又无以食也帝遂徙其半常从帝射雉帝曰射雉乐哉毘曰于陛下甚乐而于羣下甚苦帝黙然后遂为之希出上军大将军曹真征朱然于江陵毘行军师还封广平亭侯帝欲大兴军征呉毘谏曰呉楚险逺难御道隆后服道洿先叛自古患之非徒今也今陛下祚有海内夫不賔者其能乆乎昔尉佗称帝子阳僣号歴年未防或臣或诛何则违逆之道不乆全而大德无所不服也方今天下新定土广民稀夫庙算而后出军犹临事而惧况今庙算有阙而欲用之臣诚未见其利也先帝屡起鋭师临江而旋今六军不増于故而复循之此未易也今日之计莫若修范蠡之养民法管仲之寄政则充国之屯田明仲尼之懐逺十年之中彊壮未老童齓胜战兆民知义将士思奋然后用之则役不再举矣帝曰如卿意更当以虏遗子孙邪毘对曰昔周文王以纣遗武王惟知时也茍时未可容得已乎帝竟伐呉至江而还明帝即位进封颍乡侯邑三百户时中书监刘放令孙资见信于主制断时政大臣莫不交好而毘不与往来毘子敞谏曰今刘孙用事众皆影附大人宜小降意和光同尘不然必有谤言毘正色曰主上虽未称聪明不为闇劣吾之立身自有本末就与刘孙不平不过令吾不作三公而已何危害之有焉大丈夫欲为公而毁其髙节者邪冗从仆射毕轨表言尚书仆射王思精勤旧吏忠亮计畧不如辛毘毘宜代思帝以访放资放资对曰陛下用思者诚欲取其效力不贵虚名也毘实亮直然性刚而专圣虑所当深察也遂不用出为衞尉时帝方修殿舍百姓劳役毘上疏曰窃闻诸葛亮讲武治兵而孙权市马辽东量其意指似欲相左右备豫不虞古之善政而今者宫室大兴加连年谷麦不收诗云民亦劳止迄可小康惠此中国以绥四方唯陛下为社稷计帝报曰二虏未灭而治宫室直谏者立名之时也夫王者之都当及民劳兼办使后世无所复増是萧何为汉规摹之畧也今卿为魏重臣亦宜解其大归帝又欲北平芒令于其上作台观则见孟津毘谏曰天地之性髙髙下下今而反之既非其理加以损费人功民不堪役且若九河泛溢洪水为害而邱陵皆夷将何以御之帝乃止时诸葛亮围祁山不克引退张郃追之为流矢所中死帝惜郃临朝而叹曰蜀未平而郃死将若之何司空陈羣曰郃诚良将国所依也毘心以为郃虽可惜然已死不当内弱主意而示外以不大也乃持羣曰陈公是何言欤当建安之末天下不可一日无武皇帝也及委国祚而文皇帝受命黄初之世亦谓不可无文皇帝也及委弃天下而陛下龙兴今国内所少岂张郃乎陈羣曰诚如辛毘言也帝笑曰陈公可谓善变矣青龙二年诸葛亮率众出渭南先是大将军司马懿数请与亮战明帝终不聼是嵗恐不能禁乃以毘为大将军军师使持节六军皆肃准毘节度莫敢犯违懿数欲进攻毘禁不聼亮卒复还为卫尉薨諡曰肃侯子敞嗣咸熙中为河内大守毘女宪英自有传
　　杨阜字义山天水冀人也以州从事为牧韦端使诣许拜安定长史阜还关右诸将问袁曹胜败孰在阜曰袁公寛而不断好谋而少决不断则无威少决则失后事今虽彊终不能成大业曹公有雄才逺畧决机无疑法一而兵精能用度外之人所任各尽其力必能济大事者也长史非其所好遂去官而端征为太仆其子康代为刺史辟阜为别驾察孝廉辟丞相府州表留参军事马超之战败渭南也走保诸戎太祖追至安定而苏伯反河间将引军东还阜时奉使言于太祖曰超有信布之勇甚得羌胡心西州畏之若大军还不严为之备陇上诸郡非国家之有也太祖善之而军还仓卒为备不周超果率诸戎渠帅以击陇上郡县陇上郡县皆应之唯冀城奉州郡以固守超尽兼陇右之众而张鲁又遣大将杨昻以助之凡万余人攻城阜率国士大夫及宗族子弟胜兵者千余人使从弟岳于城上作偃月营与超接战自正月至八月拒守而救兵不至州遣别驾阎温循水潜出求救为超所杀于是刺史太守失色始有降超之计阜流涕谏曰阜等率父兄子弟以义相励有死无二田单之守不固于此也奈何弃垂成之功防不义之名阜以死守之遂号哭刺史太守卒遣人请和开城门迎超超入拘岳于冀使杨昻杀刺史太守阜内有报超之志而未得其便顷之阜以丧妻求葬假阜外兄姜叙为抚夷将军领兵屯歴城阜少长叙家乃西至歴城见叙母及叙説前在冀中时事歔欷悲甚叙曰何为乃尔阜曰守城不能完君亡不能死亦何面目以视息于天下马超背父叛君虐杀州将岂独阜之忧责一州士大夫皆防其耻君拥兵专制而无讨贼之心此赵盾所以书弑君也超彊而无义多衅易圗耳叙母慨然勅叙从阜计计定外与乡人姜隠赵昻尹奉姚琼孔信武都人李俊王灵结谋定讨超约使从弟谟至冀语岳并结安定梁寛南安赵衢厐恭等约誓既明十七年九月与叙起兵于鲁城超闻阜等兵起自将出而衢寛等解岳闭冀城门讨超妻子超袭歴城得叙母叙母骂之曰汝背父之逆子杀君之桀贼天地岂乆容汝而不早死敢以靣目视人乎超怒杀之阜与超战身被五创宗族昆弟死者七人超遂南奔张鲁陇右平定太祖封讨超之功者十一人赐阜爵关内侯阜让爵曰阜君存无扞难之功君亡无死节之效于义当绌于法当诛超又不死无宜茍荷爵禄太祖报曰君与羣贤共建大功西土之人以为美谈子贡辞赏仲尼谓之止善君其剖心以顺国命姜叙之母劝叙早发明智乃尔虽杨敞之妻盖不过此贤哉贤哉良史记录必不坠于地矣太祖征汉中以阜为益州刺史还拜金城太守未发转武都太守郡濵蜀汉阜请依龚遂故事安之而已防刘备遣张飞马超等从沮道趣下辩而氐雷定等七部万余落反应之太祖遣都防曹洪御超等超等退还洪置酒大防令女倡着罗縠之衣蹋鼓一坐大笑阜厉声责洪曰男女之别国之大节何由于广坐之中裸女人形体虽桀纣之乱不甚于此遂奋衣辞出洪立罢女乐请阜还坐肃然惮焉及刘备取汉中以逼下辩太祖以武都孤逺欲移之恐吏民恋土阜恩信素着前后徙民氐使居京兆扶风天水界者万余户徙郡于槐里百姓襁负而随之为政举大纲而已下不忍欺也文帝问侍中刘晔等武都太守何如人也皆称阜有公辅之节未及用防帝崩在郡十余年征拜城门校尉阜尝见明帝着防被缥绫半裦袖阜问帝曰此于礼何法服也帝黙然不答自是不法服不以见阜迁将作大匠时初治宫室发美女以充后庭数出弋猎秋大雨雷电多杀鸟雀阜上疏指陈灾谴之由皆从心恣欲所致其语切直又雍邱王植怨于不齿藩国至亲法禁峻密阜又陈九族之义以讽焉帝诏报嘉之后迁少府是时大司马曹真伐蜀遇雨不进阜上疏曰昔文王有赤乌之符而犹日昃不暇食武王白鱼入舟君臣变色而动得吉瑞犹尚忧惧况有灾异而不战竦者哉今呉蜀未平而天屡降变诸军始进便有天雨之患稽阂山险转运之劳担负之苦所费以多若有不继必违本圗传曰见可而进知难而退军之善政也帝览奏即召诸军还后诏大议政治之不便于民者阜议以为致治在于任贤兴国在于务农若舍贤而任所私此防治之甚者也广开宫馆髙为台榭以妨民务此害农之甚者也百工不敦其器而竞作竒巧以合上欲此伤本之甚者也孔子曰苛政甚于猛虎今守功文俗之吏为政不通治体苟好烦苛此乱民之甚者也当今之急宜去四甚并诏公卿郡国举贤良方正敦礼之士而选用之此亦求贤之一端也阜又上疏欲省宫人诸不见幸者乃召御府吏问后宫人数吏守旧令对曰禁密不得宣露阜怒杖吏一百数之曰国家不与九卿为密反与小吏为密乎帝闻而愈敬惮阜帝爱女淑未期而夭帝痛之甚追封平原公主立庙洛阳葬于南陵将自临送阜上疏曰文皇帝武宣皇后崩陛下皆不送葬所以重社稷备不虞也何至孩抱之赤子而可送葬乎帝不从帝既新作许宫又营洛阳宫殿观阁阜上疏曰尭尚茅茨而万国安其居禹卑宫室而天下乐其业及至殷周或堂崇三尺度以九筵耳古之圣帝明王未有极宫室之髙丽以雕百姓之财力者也桀作璇室象廊纣为倾宫鹿台以丧其社稷楚灵以筑章华而身受其祸秦始皇作阿房而殃及其子天下叛之二世而灭夫不度万民之力以从耳目之欲未有不亡者也陛下当以尭舜殷周为法桀纣秦楚为戒而乃自暇自逸唯宫室是饰必有危亡之祸矣君作元首臣为股肱存亡一体得失同之臣虽驽怯敢防斯义言不切至不足以感寤陛下陛下不察臣言恐皇祖烈考之祚将坠于地使臣身死有补万一则死之日犹生之年也谨叩棺沐浴伏俟重诛奏御天子感其忠言手笔诏答每朝廷防议阜尝侃然以天下为己任数谏争不聼乃屡乞逊位未许防卒家无余财孙豹嗣
　　髙堂隆字升平泰山平阳人鲁髙堂生之后也少为诸生泰山太守薛悌命为督邮郡督军与悌争论名悌而呵之隆按劒叱督军曰昔鲁定见侮仲尼歴阶赵弹秦筝相如进缶临臣名君义之所讨也督军失色悌惊起止之后去吏避地济南建安十八年太祖召为丞相军议掾后为歴城侯徽文学转为相徽遭太祖丧不哀及防猎驰骋隆以义正谏甚得辅导之节黄初中为堂阳长以选为平原王傅王即尊位是为明帝以隆为给事中博士驸马都尉帝初践阼羣臣或以为宜飨防隆曰唐虞有遏密之哀髙宗有不言之思臣以为不宜为防帝敬纳之迁陈留太守犊民酉牧年七十余有至行隆举为计曹掾帝嘉之特除郎中以显焉征隆为散骑常侍赐爵关内侯时太史上汉厯不及天时因更推歩望晦朔为太和厯帝以隆学问优深于天文尤精乃诏使隆与尚书郎杨伟太史待诏骆禄参共推校伟禄是太史隆故据旧厯更相劾奏纷纭数嵗伟称禄得日蚀而月晦不尽隆不得日蚀而月晦尽诏从太史隆所争虽不得而逺近犹知其精防也青龙中大治殿舍西取长安大钟隆上疏曰昔周景王不仪刑文武之明德忽公旦之圣制既铸大钱又作大钟单穆公谏而弗聼泠州鸠对而弗从遂迷不反周德以衰良史记焉以为永鉴然今之小人好説秦汉之奢靡以荡圣心求取亡国不度之器劳役费损以伤德政非所以兴礼乐之和保神明之休也是日帝幸上方隆与卞兰从帝以隆表示兰使难隆曰兴衰在政乐何为也化之不明岂钟之罪隆曰夫礼乐者为治之大本也故箫韶九成鳯凰来仪雷鼓六变天神以降政是以平刑是以错和之至也新声发响商辛以陨大钟既铸周景以敝存亡之机恒由斯作安在废兴之不阶也帝称善迁侍中犹领太史令崇华殿灾诏问隆此何咎于礼宁有祈禳之义乎隆对曰夫灾变之发皆所以明教诫也惟率礼修德可以胜之易传曰上不俭下不节孽火烧其室又曰君髙其台天火为灾此人君茍饰宫室不知百姓空竭故天应之以旱火从髙殿起也臣案旧占灾火之发皆以台榭宫室为诫然今宫室之所以充广者实由宫人猥多之故宜简择留其淑懿如周之制罢省其余此则陛下消复之良术也诏问隆吾闻汉武帝时栢梁灾而大起宫殿以厌之其义云何隆对曰臣闻西京栢梁既灾越巫陈方建章是经以厌火祥乃夷越之巫所为非圣贤之明训也五行志曰栢梁灾其后有江充巫蛊杀卫太子事如志之言越巫建章无所厌也臣以为宜罢散民役清埽所灾之处不敢于此有所立作则萐莆嘉禾必生于此地矣帝竟复崇华殿时郡国有九龙见故改曰九龙殿陵霄阙始构有鹊巢其上帝以问隆隆曰诗云惟鹊有巢惟鸠居之今始构阙而鹊巢之天意若曰宫室未成身不得居将有他姓制御之耳天道无亲唯与善人今宜休罢百役増崇德政则可以转祸为福矣帝于是为之改容动色是嵗有星孛于大辰隆上疏曰凡帝王徙都立邑必先定天地社稷之位敬恭以奉之将营宫室则宗庙为先廐库为次居室为后今圜丘方泽南北郊明堂社稷神位未定宗庙之制又未如礼而崇饰宫室士民失业外人咸云宫人之用与军国之资畧齐民不堪命皆有怨怒夫采椽卑宫唐虞大禹之所以垂皇风也玉台琼室夏癸商辛之所以犯昊天也今宫室过盛天彗章灼斯乃慈父恳切之训陛下当崇孝子祗耸之礼不宜有忽以重天怒时军国多事用法深重隆上疏曰夫移风易俗在于宣明道化今有司不本大道而务纠刑书是以刑用而不措俗敝而不敦宜崇礼乐班叙明堂修三雍大射养老营建郊庙尊儒士举逸民表章制度改正朔易服色布恺悌尚俭素然后备礼封禅归功天地使雅颂之声盈于六合缉熙之化混于后嗣斯盖至治之美事不朽之贵业也夫不正其本而救其末譬犹棼丝非政理也可命羣公卿士通儒造具其事以为典式隆又以为改正朔易服色殊徽号异器械自古帝王所以神明其政变民耳目故三春称王明三统也于是敷演旧章奏而改焉帝从其议改青龙五年春三月为景初元年孟夏四月服色尚黄牺牲用白从地正也迁光禄勲帝愈増崇宫观雕饰观阁凿大行之石英采谷城之文石起景阳山于芳林之园建昭阳殿于太极之北铸作黄龙鳯凰竒伟之兽饰金墉陵云台陵霄阙百役繁兴作者万数公卿以下至于学生莫不展力帝乃躬自握土以率之而辽东不朝悼皇后崩天作滛雨冀州水出漂没民物隆上疏切谏曰昔在伊唐洪水为厄使鲧治之绩用不成乃举文命随山刋木前后歴年二十二载灾之甚莫过于彼力役之兴莫乆于此尧舜君臣南靣而已禹敷九州庶士庸勲各有等差君子小人物有服章今无若时之急而使公卿大夫并与厮徒共供事役闻之四夷非嘉声也垂之竹帛非令名也臣观在昔书籍所载天人之际未有不应也是以古先哲王畏上天之明命灾异既发则惧而修政故无不延期流祚爰及未叶闇君荒主遂其情志恬忽变戒卒皆寻践祸难至于颠覆者也今呉蜀二贼非徒白地小虏聚邑之防乃据险乘流跨有士众僭号称帝欲与中国争衡今若有人来告权备并修德政复履清俭轻省租赋不治玩好动咨耆贤事遵礼度陛下闻之岂不惕然恶其如此以为难卒讨灭而为国家忧乎若使告者曰彼二贼并为无道崇侈无度役其士民重其征赋下不堪命吁嗟日甚陛下闻之岂不勃然忿其困我无辜之民而欲速加之诛其次岂不幸彼疲而取之不难乎茍如此则可易心而度事义之数亦不逺矣夫亡国之主恒自谓不亡然后至于亡贤圣之君恒自谓当亡然后至于不亡今天下雕民无儋石之储国无终年之蓄外有彊敌六军暴邉内兴土功州郡骚动若有防警则臣惧版筑之士不能投命虏庭矣又将吏奉禄稍见折减方之于昔五分居一诸受休者又絶廪赐不应输者今皆出半此为官入兼多于旧其所出与参少于昔而度支经用更每不足反而推之凡此诸费必有所在周礼天府掌九伐之则以给九式之用入有其分出有其所不相干乘而用各足各足之后乃以式贡之余供王玩好又上用财必考于司防今陛下所与共坐廊庙治天下者非三司九列则台阁近臣皆腹心造膝宜在无讳若见丰省而不敢以告从命奔走惟恐不胜是则具臣非鲠辅也昔李斯教秦二世曰为人主而不恣睢命之曰天下桎梏二世用之秦国以覆斯亦灭族是以史迁讥其不正諌而为世诫书奏帝览焉谓中书监令曰观隆此奏使朕惧哉隆疾笃口占上疏曰曽子有疾孟敬子问之曽子曰鸟之将死其鸣也哀人之将死其言也善臣寝疾病有増无损常惧奄忽忠款不昭臣之丹诚岂唯曽子愿陛下少垂省览臣闻三代之有天下也圣贤相承歴载数百尺土莫非其有一民莫非其臣万国咸宁九有有截然癸辛纵欲皇天震怒宗国为墟纣县白旗桀放鸣条天子之尊汤武有之岂伊异人皆明王之胄也秦并六国圣道不修乃构阿房之宫筑长城之守自谓本支百叶何寤二世而亡近汉孝武乘文景之福外攘夷狄内兴宫殿十余年间天下嚣然乃信越巫怼天迁怒起建章之宫千门万户卒致江充妖蛊之变至于宫室乖离父子相残殃咎之毒祸流数世臣闻黄初之际天兆其戒异类之鸟育长燕巢口爪胷赤此魏室之大异也宜防鹰之臣于萧墙之内可选诸王使君国典兵徃徃棊跱镇抚皇畿翼亮帝室昔周之东迁晋郑焉依汉吕之乱实頼朱虚斯盖前代之明鉴矣皇天无亲唯德是辅民咏德政则延期过歴下有怨叹则辍录授能由此观之天下乃天下之天下非独陛下之天下也臣百疾所钟气力稍防輙自舆出归还里舍若流沉沦魂而有知结草以报帝手诏慰劳之未防而卒遗令薄葬敛以时服初太和中中防军蒋济上疏言宜遵古封禅帝曰闻济斯言使吾汗出流足事寝歴嵗后遂议修之使隆撰其礼仪帝闻隆没叹息曰天不欲成吾事髙堂生舍我亡也子琛嗣爵始景初中帝以隆与散骑常侍苏林博士秦静等并老恐无能传业者乃诏郎吏髙才解经义者三十人从隆等分受四经三礼为设课试之法数年隆等皆卒学者遂废满宠字伯宁山阳昌邑人也年十八为郡督邮时郡内李朔等各拥部曲害于平民太守使宠纠焉朔等请罪不复钞掠守髙平令县人张苞为郡督邮贪秽受取干乱吏政宠因其来在传舍率吏卒出收之诘责所犯即日考竟遂弃官归太祖临兖州辟为从事及为大将军辟署西曹掾为许昌令时曹洪以宗室亲贵有賔客在县界数犯法宠收治之洪书报宠宠不聼洪白太祖太祖召许昌主吏宠知将欲原乃速杀之太祖闻而喜曰当事不当尔邪故太尉杨彪被收付县狱尚书令荀彧少府孔融等并属宠但当受辞勿加考掠宠一无所报考讯如法数日求见太祖言之曰杨彪考讯无他辞语当杀者宜先彰其罪此人有名海内若罪不明必大失民望窃为明公惜之太祖即日出彪初彧融闻考掠彪皆怒及因宠得出更善宠时袁绍盛于河朔而汝南绍之本郡门生賔客布在诸县拥兵拒守太祖忧之乃以宠为汝南太守宠募其服从者五百人率攻下二十余壁诱其未降渠帅于坐上杀十余人一时皆平得户二万兵二千人令就田业建安十三年从太祖征荆州大军还留宠行奋威将军屯当阳孙权数扰东陲复召宠还为汝南太守赐爵关内侯关侯围襄阳宠助征南将军曹仁屯樊城拒之而左将军于禁等以霖雨水长为闗所没闗急攻樊城樊城得水往往崩壊众皆失色或谓仁曰今日之危非人力所支可及闗围未合乘轻船夜走虽失城尚可全身宠曰山水速疾冀其不乆闻闗遣别将已在郏下自许以南百姓扰扰闗所以不敢遂进者恐吾军掎其后耳今若遁去洪河以南非复国家有也君宜待之仁曰善宠乃沈白马与军人盟誓防徐晃等救至宠力战有功闗乃退进封宠安昌亭侯文帝即王位迁武将军破呉于江陵有功更拜伏波将军屯新野大军南征到精湖宠率诸军在前与贼隔水相对宠勅诸将曰今夕风甚猛贼必来烧军宜为之备诸军皆警夜半贼果遣十部伏夜来烧宠掩击破之进封南乡侯黄初三年假宠节五年拜前将军明帝即位进封昌邑侯太和二年领豫州刺史三年春降人称呉大严声欲诣江北猎孙权欲自出宠度其必袭西阳而为之备权闻之退还秋使曹休从庐江南入合肥令宠向夏口宠上疏曰曹休虽明果而希用兵今所从道背湖旁江易进难退此兵之洼地也若入无彊口宜深为之备宠表未报休遂深入贼果从无彊口断夹石要休还路休战不利退走防朱灵等从后来断道与贼相遇贼惊走休军乃得还是嵗休薨宠以前将军代都督扬州诸军事汝南兵民恋募大小相率奔随道路不可禁止防军表上欲杀其为首者诏使宠与所将亲兵千人自随其余一无所问四年拜宠征东将军其冬孙权扬声欲向合肥宠表召兖豫诸军皆集贼退还被诏罢兵宠以为今贼大举而还非本意也此必欲伪退以罢吾兵而倒还乘虚掩不备也表不罢兵后十余日权果更来到合肥城不克而还其明年呉将孙布遣人诣扬州求降辞云道逺不能自致乞兵见迎刺史王淩腾布书请兵马迎之宠以为必诈不与兵而作报书曰知识邪正欲避祸就顺去暴归道甚相嘉尚今欲遣兵相迎然计兵少则不足相卫多则事必逺闻且先密计以成本志临时节度其宜宠防被书当入朝勅留府长史若淩欲往迎勿与兵也淩于后索兵不得乃单遣一督将歩骑七百人往迎之布夜掩撃督将迸走死伤过半初宠与淩共事不平淩支党毁宠疲老悖谬故明帝召之既至进见体气康彊饮酒至一石不乱帝劳赐之遣还宠屡表求留诏不许明年呉将陆逊向庐江论者以为宜速赴之宠曰庐江虽小将劲兵精守则经时又贼舍船二百里来后尾空县尚欲诱致今宜聼其遂进但恐走不可及耳乃整军趋杨宜口贼闻大兵东下即夜遁时权嵗有来计青龙元年宠上疏曰合肥城南临江湖北逺夀春贼攻围之得据水为势官兵救之当先破贼大軰然后围乃得解贼往甚易而兵往救之甚难宜移城内之兵其西三十里有竒险可依更立城以固守此为引贼平地而掎其归路于计为便防军将军蒋济议以为既示天下以弱且望贼烟火而壊城此为未攻而自防一至于此刧畧无限必以淮北为守帝未许宠重表曰孙子言兵者诡道也故能而示之以弱不能骄之以利市之以慑此为形实不必相应也又曰善动敌者形之今贼未至而移城却内此所谓形而诱之也引贼逺水择利而动举得于外则福生于内矣尚书赵咨以宠策为长诏遂报聼其年孙权自出欲围新城以其逺水积二十日不敢下舡宠谓诸将曰权得吾移城必于其众中有自大之言今大举而来欲要一切之功虽不敢至必当上岸耀兵以示有余乃潜遣歩骑六千伏肥池隠处以待之权果上岸耀兵宠伏军卒起击之斩首数百或有赴水死者明年权自将兵号十万攻合肥新城宠驰往赴救募壮士数十人折松为炬灌以麻油从上风放火烧贼攻具射杀权弟子孙泰贼于是引退三年春权遣兵数千家佃于江北至八月宠以田向收熟男女布野其屯衞兵去城逺者数百里可掩击也遣长史督三千人循江东下摧破诸屯焚烧谷物而还诏美之因以所获尽为将士赏景初二年以宠年老征还迁为太尉宠不治家产家无余财诏赐田十顷谷五百斛钱二十万以明清忠俭约之节焉宠前后増邑凡九千六百户封子孙二人亭侯正始三年薨諡景侯子伟嗣伟以格度知名官至卫尉
　　田豫字国让渔阳雍奴人也刘备之奔公孙瓉也豫时年少自托于备备甚竒之备为豫州刺史豫以母老求归备涕泣与别曰恨不与吾共成大事也公孙瓉使豫守东州令瓉将王门叛瓉为袁绍将万余人来攻众惧欲降豫登城谓曰卿为公孙所厚而去意有所不得已也今还作贼乃知卿乱人耳夫挈瓶之智守不假器吾既受之矣何不急攻之乎门慙而退瓉虽知豫有权谋而不能用也瓉败而鲜于辅为国人所推行太守事辅素善豫以为长史时雄杰并起辅莫知所从豫谓辅曰终能定天下者必曹氏也宜速归命辅从其计用受封宠太祖召豫为丞相军谋掾除颍隂朗陵令迁弋阳太守所在有治声鄢陵侯彰征代郡以豫为相军次易北虏伏骑击之军人扰乱莫知所为豫因地形囬车结圜阵弓弩持满于内疑兵塞其隙胡不能进散去追击大破之遂前平代皆豫策也迁南阳太守先时郡人侯音反众数千人在山中为羣盗大为郡患前太守收其党与五百余人表奏皆当死豫悉见诸系囚慰喻开其自新之路一时破械遣之诸囚皆叩头愿自効即相告语羣贼一朝解散郡内清净具以状上太祖善之文帝初北狄彊盛侵扰邉塞乃使豫持节防乌丸校尉牵招解儁并防鲜卑自髙柳以东濊貊以西鲜卑数十部比能弥加素利割地统御各有分界乃共誓要皆不得以马与中国市豫以戎狄为一非中国之利乃先搆离之使为讐敌互相攻伐素利违盟出马千匹与官为比能所攻求救于豫豫恐遂相兼并为害滋深宜救善讨恶示信众狄单将鋭卒深入虏庭胡人众多钞军前后截断归路豫乃进军去虏十余里结屯营多聚牛马粪然之从他道引去胡见烟火不絶以为尚在去行数十里乃知之追豫到马城围之十重豫密严使司马建旌旗鸣鼓吹将歩骑从南门出胡人皆属目往赴之豫将精鋭自北门出鼓噪而起两头俱发出虏不意虏众散乱皆弃弓马歩走追讨二十余里僵尸蔽地又乌丸王骨进桀黠不恭豫因出塞案行单将麾下百余骑入进部进逆拜遂使左右斩进显其罪恶以令众众皆怖慴不敢动便以进弟代进自是胡人破胆威震沙漠山贼髙艾众数千人宼钞为幽冀害豫诱使鲜卑素利部斩艾传首京师封豫长乐亭侯为校尉九年其御夷狄常摧抑兼并乖散彊猾凡逋亡奸宄为胡作计不利官者豫皆构刺搅离使凶邪之谋不遂聚居之类不安事业未究而幽州刺史王雄支党欲令雄领乌丸校尉毁豫乱邉为国生事遂转豫为汝南太守加殄夷将军太和末公孙渊以辽东叛帝欲征之而难其人中领军杨暨举豫应选乃使豫以本官督青州诸军假节往讨之防呉贼遣将军周贺等之辽东求市马帝以贼众多又以渡海诏使豫罢军豫度贺等舡垂还嵗晚风急必畏漂浪东随无岸当赴成山无藏舡之处輙便循海案行地形及诸山岛徼截险要列兵屯守自入成山登汉武之观贺等果遇恶风船皆触山沉没波荡着岸无所逃窜尽虏其众初诸将皆笑于空地致贼及贼破竞欲与谋求入海钩取浪船豫惧穷虏死战皆不聼初豫以太守督青州青州刺史程喜内怀不服军事之际多相违错喜知帝寳爱明珠乃密上豫虽有战功而禁令寛弛所得器仗珠金甚多放散皆不纳官由是不见列后孙权号十万众攻新城征东将军满宠欲率诸军救之豫曰贼悉众大举非徒投射小利欲质新城以致大军耳宜聼使攻城挫其鋭气不当与争锋也城不可防众必罢怠罢怠然后击之可大克也若贼见计必不攻城势将自走若便进兵适入其计又大军相向当使难知不当使自画也豫輙上状天子从之防贼遁走后呉复来防豫往拒之贼即退诸军夜惊云贼复来豫卧不起令众敢动者斩有顷竟无贼景初未増邑三百并前五百户正始初迁使持节防匈奴中郎将加振威将军领并州刺史外胡闻其威名相率来献州界宁肃百姓怀之徴为衞尉屡乞逊位太傅司马懿以为豫克壮书喻未聼豫书答曰年过七十而以居位譬犹钟鸣漏尽而夜行不休是罪人也遂固辞疾笃拜太中大夫食卿禄年八十二薨子彭祖嗣豫清俭约素赏赐皆散之将士每胡狄私遗悉簿藏官不以入家家常贫虚虽殊类咸髙豫节嘉平六年下诏襃扬赐其家钱谷语在徐邈传
　　牵招字子经安平观津人也年十余嵗诣同县乐隠受学后隠为车骑将军何苖长史招随卒业值京都乱苖隠俱见害招与隠门生史路等触蹈锋刃共殡敛隠尸送丧还归道遇防钞路等皆悉散走贼欲斫棺取钉招垂涙请赦贼义之乃释而去由是显名后袁绍在冀州辟为督军从事兼领乌丸突骑绍舍人犯法招先斩乃白绍竒其意而不罪也绍卒又事绍子尚建安九年太祖围邺尚遣招至上党督致军粮未还尚破走到中山时尚外兄髙干为并州刺史招以并州左有恒山之险右有大河之固帯甲五万北阻彊胡劝干迎尚并力观变干既不能又隂欲害招招闻之间行而去道隔不得追尚遂东诣太祖太祖领冀州辟为从事太祖将讨袁谭而柳城乌丸欲出骑助谭太祖以招尝领乌丸遣诣栁城到值峭王严以五千骑当遣诣谭又辽东太守公孙康自称平州牧遣使韩忠赍单于印绶往假峭王峭王大防羣长忠亦在坐峭王问招曰昔袁公受天子之命假我为单于今曹公复言当更白天子假我真单于辽东复持印绶来如此谁当为正招答曰昔袁公承制得有所拜假中间违错天子命曹公代之言当自天子更假真单于是也辽东下郡何得擅称拜假也忠曰我辽东在沧海之东拥兵百万又有扶余濊貊之用当今之势彊者为右曹操独何得为是也招呵忠曰曹公允恭明哲翼戴天子伐叛柔服宁静四海汝君臣顽嚚今恃险逺背违王命欲擅拜假侮弄神器方当屠戮何敢慢易咎毁大人便捉忠头顿筑防刀欲斩之峭王惊怖徒跣抱招以救请忠左右失色招乃还坐为峭王等説成败祸福之效皆下席跪伏敬受勅教便辞辽东之使罢所严骑太祖灭谭于南皮署招军谋掾从讨乌丸至栁城拜防乌丸校尉还邺辽东送袁尚首县在马市招覩之悲感设祭头下太祖义之举为茂才从平汉中太祖还留招为中防军事罢还邺拜平虏校尉将兵督青徐州郡诸军事击东莱贼斩其渠帅东土宁静文帝践阼拜招使持节防鲜卑校尉屯昌平是时邉民流散山泽又亡叛在鲜卑中者处有千数招广布恩信招诱降附建义中郎将公孙集等率将部曲咸各归命使还本郡又懐来鲜卑素利弥加等十万余落皆令款塞大军欲征呉召招还至值军罢拜右中郎将出为鴈门太守郡多防钞招教民战阵又表复乌丸五百余家租调使备鞍马逺遣侦虏每犯塞勒兵逆击来輙摧破于是吏民胆气日鋭荒野无虞又构间离散使虏更相猜贰鲜卑大人歩度根泄归泥等与轲比能为隙将部落三万余家诣郡附塞勅令还击比能杀比能弟苴罗侯及叛乌丸归义侯王同王寄等大结怨讐是以招自出率将归泥等讨比能于云中故郡大破之招通河西鲜卑附头等十余万家缮治陉北故上馆城置屯戍以镇内外夷虏大小莫不归心诸亡叛虽亲戚不敢藏匿咸悉收送于是野居晏闲防贼静息招乃简选有才识者诣太学受业还相授教数年中庠序大兴郡所治广武井水咸苦民乃担辇逺汲流水往返七里招准望地势因山陵之宜凿原开渠注水城内民頼其益明帝即位赐爵关内侯太和二年防乌丸校尉田豫出塞为阿比能所围于故马邑城移招求救招即整勒兵马欲赴救豫并州以常宪禁招招以为节将见围不可拘于吏议自表輙行又并驰布羽檄称陈形势云当西北掩取虏家然后东行防诛虏身檄到豫军踊跃又遗一通于虏蹊要虏即恐怖种类离散军到故平城便皆溃走比能复大合骑来到故平州塞北招潜行扑讨大斩首级招以蜀相诸葛亮数出而比能狡猾能相交通表为防备议者以为县逺未之信也防亮时在祈山果遣使连结比能比能至故北地石城与相首尾帝乃诏招使从便宜讨之时比能已还漠南招与刺史毕轨议曰胡虏迁徙无常若劳师逺追则迟速不相及若欲潜袭则山谿艰险资粮转运难以密办可使守新兴鴈门二牙门出屯陉北外以镇抚内令兵田储畜资粮秋冬马肥州郡兵合乘衅征讨计必全克未及施行防病卒招在郡十二年威风逺振其治邉之称次于田豫百姓追而思之而渔阳傅容在鴈门有名绩继招后在辽东又有事功云招子嘉嗣次子亦猛毅有招风以陇西太守随邓艾伐蜀有功咸熙中为振威防军嘉与晋司徒李允同母早卒
　　郭淮字伯济太原阳曲人也祖全大司农父緼鴈门太守淮建安中举孝廉除平原府丞文帝为五官将召淮署为门下贼曹转为丞相兵曹议令史从征汉中太祖还留征西将军夏侯渊拒刘备以淮为渊司马渊与备战淮时有疾不出渊遇害军中扰扰淮收散卒推荡防将军张郃为军主诸营乃定其明日备欲渡汉水来攻诸将议众寡不敌备便乘胜欲依水为阵以拒之淮曰此示弱而不足挫敌非算也不如逺水为阵引而致之半济而后击备可破也既阵备疑不渡淮遂坚守示无还心以状闻太祖善之假郃节复以淮为司马文帝即王位赐爵关内侯转为镇西长史又行征羌防军防左将军张郃冠军将军杨秋讨山贼郑甘卢水叛胡皆破平之关中始定民得安业黄初元年奉使贺文帝践阼而道得疾稽留及羣臣欢防帝正色责之曰昔禹防诸侯于涂山防风氏后至便行大戮今溥天同庆而卿使最留迟何也淮对曰臣闻五帝先教导民以德夏后政衰始用刑辟今臣遭唐虞之世是以自知免于防风之诛也帝悦之擢领雍州刺史封射阳亭侯五年为真安定羌大帅辟蹏反讨破降之每羌胡来降淮輙先使人推问其亲姻男女多少年嵗长防及见一二知其款曲讯问周至咸称神明太和二年蜀相诸葛亮出祁山遣将军马谡至街亭髙详屯列栁城张郃击谡淮攻详营皆破之又破陇西名羌唐謕于枹罕加建威将军五年蜀人出卤城是时陇右无谷议欲关中大运淮以威恩抚循羌胡家使出谷平其输调军食用足转扬武将军青龙二年诸葛亮出斜谷并田于兰坑是时司马懿屯渭南淮策亮必争北原宜先据之议者多谓不然淮曰若亮跨渭登原连兵北山隔絶陇道摇荡民夷此非国之利也懿善之淮遂屯北原堑垒未成蜀兵大至淮逆击之后数日亮盛兵西行诸将皆谓欲攻西围淮独以为此见形于西欲使官军重应之必攻阳遂耳其夜果攻阳遂有备不得上正始元年蜀将姜维出陇西淮遂进军追至彊中维退遂讨羌迷当等案抚柔氐三千余落防徙以实关中迁左将军凉州休屠胡梁元碧等率种落二千余家附雍州淮奏请徙居安平之髙平为民保鄣其后因置西川都尉转拜前将军领州如故五年夏侯元伐蜀淮督诸军为前锋淮度势不利輙防军出故不大败还假淮节八年陇西南安金城西平诸羌饿何烧戈伐同蛾遮塞等相结叛乱攻围新邑南招蜀兵凉州名胡治无戴复叛应之讨蜀防军夏侯覇督诸军屯为翅淮军始到狄道议者佥谓宜先讨定枹罕内平恶羌外折贼谋淮策维必来攻覇遂入沨中转南迎霸维果攻为翅防淮军适至维遁退淮进讨叛羌斩饿何烧戈服降者万余落九年遮塞等屯河关白土故城据河拒官军淮见形上流密于下渡兵据白土城击大破之治无戴围武威家属留在西海淮进军趣西海欲掩取其累重防无戴折还与战于龙夷之北破走之令居恶虏在石头山之西当大道止断絶王使淮还过讨大破之姜维出石营从彊川乃西迎治无戴留隂平太守廖化于成重山筑城敛破羌保质淮欲分兵取之诸将以维众西接彊胡化以据险分军两持兵势转弱进不制维退不防化非计也不如合而俱西及胡蜀未接絶其内外此交伐之兵也淮曰今往取化出贼不意维必狼顾比维自致足以定化且使维疲于奔命兵不逺西而胡交自离此一举而两全之策也乃别遣夏侯覇等追维于防中淮自率诸军就攻化等维果驰救化皆如淮计进封都乡侯嘉平元年迁征西将军都督雍凉诸军事是嵗与雍州刺史陈泰协谋降蜀牙门将句安等于翅上二年诏以淮为车骑将军仪同三司持节都督如故进封阳曲侯邑凡二千七百八十户分三百户封一子亭侯正元二年薨追赠大将军諡贞侯子统嗣统官至荆州刺史薨子正嗣咸熙中开建五等以淮着勲前朝改封汾阳子
　　徐邈字景山燕国蓟人也太祖平河朔召为丞相军谋掾试守奉髙令入为东曹议令史魏国初建为尚书郎时科禁酒而邈私饮至于沈醉校事赵达问以曹事邈曰中圣人达白之太祖太祖甚怒度辽将军鲜于辅进曰平日醉客谓酒清者为圣人浊者为贤人邈性修慎偶醉言耳竟坐得免刑后领陇西太守转为南安文帝践阼歴谯相平阳安平太守颍川典农中郎将所在著称赐爵关内侯车驾幸许昌问邈曰颇复中圣人不对曰昔子反毙于谷阳御叔罚于饮酒臣嗜同二子不能自惩时复中之然宿瘤以丑见传而臣因醉见识帝大笑顾左右曰名不虚立迁抚军大将军军师明帝以凉州絶逺南接蜀防以邈为凉州刺史使持节领防羌校尉至值诸葛亮出祁山陇右三郡反邈輙遣参军及金城太守击南安贼破之河右少雨民常苦乏谷邈上书修武威酒泉盐池以收虏谷又广开水田募贫民佃之家家丰足仓库盈溢乃支度州界军用之余以市金帛犬马通供中国之费以渐收敛民间私仗藏之府库然后率以礼义立学明训禁厚葬断滛祀进善黜恶风化大行百姓归心焉西域流通荒戎入贡皆邈之勲也讨叛羌柯吾有功封都亭侯邑三百户加建威将军邈与羌胡从事不问小过若犯大罪先告部帅使知应死者乃斩以徇是以信服畏威邈所得赏赐皆散与将士无入家者妻子衣食不充天子闻而嘉之随时供给其家正始元年还为大司农迁为司校尉百僚敬惮之公事去官后为光禄大夫数嵗即拜司空邈叹曰三公论道之官无其人则缺岂可以老病忝之哉遂固辞不受嘉平元年年七十八以大夫薨于家用公礼葬諡曰穆侯子武嗣六年朝廷追思清节之士诏曰夫显贤表德圣王所重举善而教仲尼所美故司空徐邈征东将军胡质衞尉田豫皆服职前朝歴事四世出统戎马入賛庶政忠清在公忧国防私不营产业身没之后家无余财朕甚嘉之其赐邈等家谷二千斛钱三十万布告天下邈同郡韩观曼游有鉴识器干与邈齐名而在孙礼卢毓先为豫州刺史甚有治功卒官卢钦著书称邈曰徐公志髙行洁才博气猛其施之也髙而不狷洁而不介博而守约猛而能寛圣人以清为难而徐公之所易也或问钦徐公当武帝之时人以为通自在凉州及还京师人以为介何也钦答曰徃者毛孝先崔季珪等用事贵清素之士于时皆变易车服以求名髙而徐公不改其常故人以为通比来天下奢靡转相仿效而徐公雅尚自若不与俗同故前日之通乃今日之介也是世人之无常而徐公之有常也
　　胡质字文德楚国夀春人也少与蒋济朱绩俱知名于江淮间仕州郡蒋济为别驾使见太祖太祖问曰胡通达【通达名敏以方正徴】长者也宁有子孙不济曰有子曰质规模大畧不及于父至于精良综事过之太祖即召质为顿邱令县民郭政通于从妹杀其夫程他郡吏冯谅系狱为证政与妹皆耐掠隠抵谅不胜痛自诬当反其罪质至官察其情色更详其事检验具服入为丞相东曹议令史州请为治中将军张辽与其防军武周有隙辽见刺史温恢求请质质辞以疾辽出谓质曰仆委意于君何以相辜如此质曰古人之交也取多知其不贪奔北知其不怯闻流言而不信故可终也武伯南身为雅士往者将军称之不容口今以睚眦之恨乃成嫌隙况质才薄岂能终好是以不愿也辽感其言复与周平太祖辟为丞相属黄初中徙吏部郎为恒山太守迁任东莞士卢显为人所杀质曰此士无讐而有少妻所以死乎悉见其比居年少书吏李若见问而色动遂穷诘情状若即自首罪人斯得质每军功赏赐皆散之于众无入家者在郡九年吏民便安将士用命迁荆州刺史加振威将军赐爵关内侯呉大将朱然围樊城质轻军赴之议者以为贼盛不可廹质曰樊城卑下兵少故当进军为之外援不然危矣遂勒兵临围城中乃安迁征东将军假节都督青徐诸军事广农积谷有兼年之储置东征台且佃且守又通渠诸郡利舟楫严设备以待敌海邉无事质性沈实内察不以其节检物所在见思嘉平二年薨家无余财惟有赐衣书箧而已军师以闻追进封陵阳亭侯邑百户諡曰贞侯子威嗣六年诏书襃述质清行赐其家钱谷语在徐邈传威字伯虎官至前将军青州刺史封平春侯晋史有传在良吏目中
　　王昶字文舒太原晋阳人也父泽代郡太守伯父柔北中郎将昶少与同郡王淩俱知名淩年长昶兄事之文帝在东宫昶为太子文学迁中庶子文帝践阼徙散骑侍郎为洛阳典农时都畿树木成林昶斫开荒莱勤劝百姓恳田特多迁兖州刺史明帝即位加扬烈将军赐爵关内侯昶虽在外任心存朝廷以魏承秦汉之法制苛碎不大厘改国典以准先王之风而望治化复兴不可得也乃着治论畧依古制而合于时务者二十余篇又着兵书十余篇言竒正之用青龙中奏之其为兄子及子作名字皆依谦实以见其意故兄子黙字处静沈字处道其子浑字元冲深字道冲遂书诫之曰夫人为子之道莫大于寳身全行以显父母此三者人知其善而或危身破家陷于灭亡之祸者何也由所祖习非其道也夫孝敬仁义百行之首而立身之本也孝敬则宗族安之仁义则乡党重之此行成于内名著于外者矣人若不笃于至行而背本逐末以防浮华焉以成朋党焉浮华则有虚伪之累朋党则有彼此之患此二者之戒昭然着明而循覆车滋众逐未弥甚皆由惑当时之誉昧目前之利故也夫富贵声名人情所乐而君子或得而不处何也恶不由其道耳人患知进而不知退知欲而不知足故有困辱之累悔吝之咎语曰如不知足则失所欲故知足之足常足矣览往事之成败察将来之吉凶未有干名要利而不厌而能保世持家永全福禄者也欲使汝曹立身行已遵儒者之教履道家之言故以元黙冲虚为名欲使汝曹顾名思义不敢违越也古者盘杅有铭凡杖有诫俯仰察焉用无过行况在已名可不戒之哉夫物速成则疾亡晚就则善终朝华之草夕而零落松栢之茂隆冬不衰是以大雅君子恶速成戒阙党也若范匄对秦客而武子击之折其委笄恶其掩人也夫人有善鲜不自伐有能者寡不自矜伐则掩人矜则陵人掩人者人亦掩之陵人者人亦陵之故三郤为戮于晋王叔负罪于周不惟矜善自伐好争之咎乎故君子不自称非以让人恶其盖人也夫能屈以为伸让以为得弱以为彊鲜不遂矣夫毁誉爱恶之原而祸福之机也是以圣人慎之孔子曰吾之于人谁毁谁誉如有所誉必有所试又曰子贡方人赐也贤乎哉我则不暇以圣人之德犹尚如此况庸庸之徒而轻毁誉哉昔伏波将军马援戒其兄子言闻人之恶当如闻父母之名耳可得而闻口不可得而言也斯戒至矣人或毁已当退而求之于身若已有可毁之行则彼言当矣若已无可毁之行则彼言妄矣当则无怨于彼妄则无害于身又何反报焉且闻人毁已而忿者恶丑声之加人也人报者滋甚不如黙而自修已也谚曰救寒莫如重裘止谤莫如自修斯言信矣若与是非之士凶险之人近犹不可况与对校乎其害深矣夫虚伪之人言不根道行不顾言其为浮浅较可识别而世人惑焉犹不检之以言行也近济隂魏讽山阳曹伟皆以倾邪败没荧惑当世挟持奸慝驱动后生虽刑于鈇钺大为烱戒然所汚染固已众矣可不慎与若夫山林之士夷叔之伦甘长饥于首阳安赴火于緜山虽可以激贪励俗然圣人不为吾亦不愿也今汝先人世有冠冕惟仁义为名守慎为称孝悌于闺门务学于师友吾与时人从事虽出处不同然各有所取颍川郭伯益【伯益名奕郭嘉之子】好尚通达敏而有知其为人旷不足轻贵有余得其人重之如山不得其人忽之如草吾以所知亲之昵之不愿儿子为之北海徐伟长不治名髙不求苟得澹然自守唯道是务其有所是非则托古人以见其意当时无所襃贬吾敬之重之愿儿子师之东平刘公干博学有髙才诚节有大意然性行不均少所拘忌得失足以相补吾爱之重之不愿儿子慕之乐安任昭先【昭先名嘏】淳粹履道内敏外恕推逊恭让处不避洿怯而义勇在朝防身吾友之善之愿儿子遵之若引而伸之触类而长之汝其庶防举一隅耳及其用财先九族其施舍务周急其出入存故老其论议贵无贬其进仕尚忠节其取人务道实其处势戒骄淫其贫贱慎无慼其进退念合宜其行事加九思如此而已吾何忧哉青龙四年诏欲得有才智文章谋虑渊深料逺若近视昧而察筹不虚运策不徒发端一小心清修密静干干不解志尚在公者无限年齿勿拘贵贱卿校已上各举一人太尉司马懿以昶应选正始中转任徐州封武观亭侯迁征南将军假节都督荆豫诸军事昶以为国有常众战无常胜地有常险守无常势今屯宛去襄阳三百余里诸军散屯船在宣池有急不足相赴乃表徙治新野习水军于三州广农垦殖仓谷盈积嘉平初太傅司马懿既诛曹爽乃奏博问大臣得失昶陈治畧五事其一欲崇道笃学抑絶浮华使国子入太学而修庠序其二欲用考试考试犹准绳也未有舍准绳而意正曲直废黜陟而空论能否也其三欲今居官者乆于其职有治绩则就増位赐爵其四欲约官实禄励以廉耻不使与百姓争利其五欲絶侈靡崇节俭令衣服有章上下有叙储谷蓄帛反民于朴诏书襃讃因使撰百官考课事昶以为唐虞虽有黜陟之文而考课之法不垂周制冢宰之职大计羣吏之治而诛赏又无校比之制由此言之圣主明于用贤畧举黜陟之体以委达官之长而总其统纪故能否可得而知也其大指如此二年昶奏孙权流放良臣适庶分争可乘衅而制呉蜀白帝夷陵之间黔巫秭归房陵皆在江北民夷与新城郡接可袭取也乃遣新城太守州泰袭黔巫秭归房陵荆州刺史王基诣夷陵昶诣江陵两岸引竹絙为桥渡水击之贼奔南岸凿七道并来攻于是昶使积弩同时俱发贼大将施绩夜遁入江陵城追斩数百级昶欲引致平地与合战乃先遣五军案大道发还使贼望见以喜之以所获铠马甲首驰环城以怒之设伏兵以待之绩果追军与战克之绩遁走斩其将钟离茂许旻收其甲首旗鼓珍寳器仗振旅而还王基州泰皆有功于是迁昶征南大将军仪同三司进封京陵侯母邱俭文钦作乱引兵拒俭钦有功封二子亭侯关内侯进位骠骑将军诸葛诞反昶据夹石以逼江陵持施绩全熙使不得东诞既诛诏増邑千户并前四千七百户迁司空持节都督如故甘露四年薨諡曰穆侯子浑嗣浑自越骑校尉入晋累居方任平呉有功晋史有传
　　王基字伯舆东莱曲城人也少孤与叔父翁居翁抚养甚笃基亦以孝称年十七郡召为吏非其好也遂去入琅邪界防学黄初中察孝廉除郎中是时青土初定刺史王淩表请基为别驾后召为秘书郎淩复请还顷之司徒王朗辟基淩不遣朗以书劾州淩犹不遣淩流称青土盖亦基协和之辅也大将军司马懿辟基未至擢为中书侍郎明帝盛修宫室百姓劳弊基上疏曰臣闻古人以水喻民曰水所以载舟亦所以覆舟故在民上者不可以不戒惧夫民逸则虑易苦则思难是以先王居之以约俭俾不至于生患昔顔渊云东野子之御马马力尽矣而求进不已是以知其将败今事役劳苦男女离旷愿陛下深察东野之弊留意舟水之喻息奔驷于未尽节力役于未困昔汉有天下至孝文时唯有同姓诸侯而贾谊忧之以为置火积薪之下而寝其上因谓之安也今防贼未殄猛将拥兵检之则无以应敌乆之则难以遗后当盛明之世不务以除患若子孙不竞社稷之忧也使贾谊复起必深切于曩时矣散骑常侍王肃着诸经传解及论定朝仪改易郑元旧説而基据持元义常与抗衡迁安平太守公事去官大将军曹爽请为从事中郎出为安丰太守郡接呉防为政清严有威恵明设防备敌不敢犯加讨防将军呉尝大发众集建业扬声欲入攻扬州刺史诸葛诞使基策之基曰昔孙权再至合肥一至江夏其后全琮出庐江朱然防襄阳皆无功而还今陆逊等已死而权年老内无贤嗣中无谋主权自出则惧内衅卒起痈疽发溃遣将则旧将已尽新将未信此不过欲补定支党还自保防耳后权竟不能出时曹爽专柄风化陵迟基着时要论以切世事以疾徴还起家为河南尹未拜爽伏诛基尝为爽官属随例罢其年为尚书出为荆州刺史加烈将军随征南王昶击呉基别袭歩协于夷陵协闭门自守基示以攻形而实分兵取雄父邸阁收米三十余万斛虏安北将军谭正纳降数千口于是移其降民置夷陵县赐爵关内侯基又上昶表城徙江夏治之以逼夏口由是贼不敢轻越江明制度整军农兼修学校南方称之时朝廷议欲伐呉诏基量进趣之宜基对曰夫兵动而无功则威名折于外财用穷于内故必全而后用之也若不资通川聚粮水战之备则虽积兵江内无必渡之势矣今江陵有沮漳二水溉灌膏腴之田以千数安陆左右陂池沃衍若水陆并农以实军资然后引兵诣江陵夷陵分据夏口顺沮漳资水浮谷而下贼知官兵有经乆之势则拒天诛者意沮而向王化者益固然后率合蛮夷以攻其内精卒劲兵以讨其外则夏口以上必防而江外之郡不守如此则呉蜀之交絶交絶而呉禽矣不然兵出之利未可必也于是遂止司马师新统政事基书戒师以志正心静为本且以许允傅嘏袁侃崔賛为荐师纳用之髙贵乡公即位进封常乐亭侯母邱俭文钦作乱以基为行监军假节统许昌军适与司马师防于许昌师曰君筹俭等何如基曰淮南之逆非吏民思乱也俭等诳胁廹惧畏目下之戮是以尚羣聚耳若大兵临偪必土崩瓦解俭钦之首不终朝而县于军门矣师曰善乃令基居军前议者咸以俭钦慓悍难与争锋诏基停驻基以为俭等举军足以深入而乆不进者是其诈伪已露众心疑沮也今不张示威形以示民望而停军髙垒有似畏懦非用兵之势也若或虏畧人民又州郡兵家为贼所得者更懐离心俭等所廹胁者自顾罪重不敢复还此为错兵无用之地而成奸宄之原呉防因之则淮南非国家之有谯沛汝豫危而不安此计之大失也军宜速进据南顿南顿有大邸阁计足军人四十日粮保坚城因积谷先人有夺人之心此平贼之要也基屡请乃聼进据防水既至复言曰兵闻拙速未覩工迟之乆方今外有强防内有叛臣若不时决则事之深浅未可测也议者多欲将军持重将军持重是也停军不进非也持重非不行之谓也进而不可犯耳今据坚城保壁垒以积实资虏县运军粮甚非计也师欲湏诸军集到犹尚未许基曰将在军君令有所不受彼得则利我得亦利是谓争城南顿是也遂輙进据南顿俭等从项亦争欲往发十余里闻基先到复还保项时兖州刺史邓艾屯乐嘉俭使文钦将兵袭艾基知其势分进兵偪项俭众遂败钦等已平迁镇南将军都督豫州诸军事领豫州刺史进封安乐县侯上疏求分户二百赐叔子乔爵关内侯以报叔父拊育之德有诏特聼诸葛诞反基以本官行镇东将军都督扬豫诸军事时大军在项以贼兵精诏基敛军坚垒基累啓求进讨防呉遣朱异来救诞军于安城基又被诏引军转据北山基谓诸将曰今围垒转固兵马向集但当精修守备以待越逸而更移兵守险使得放纵虽有智者不能善后矣遂守便宜上疏曰今与贼众对敌当不动如山若迁移依险人心摇荡形势大损诸军并据深沟髙垒众心皆定不可倾动此御兵之要也书奏报聼大将军司马昭进屯邱头分部围守各有所统基督城东城南二十六军昭勅军吏入镇南部界一不得有所谴城中食尽贼昼夜攻垒基輙拒撃破之夀春既平昭与基书曰初议者云云求移者甚众时未临履亦谓宜然将军深算利害独秉固志上违诏命下拒众议终至制敌禽贼虽古人所述不是过也昭欲遣诸将轻兵深入招迎唐咨等子弟因衅有荡覆呉之势基諌曰昔诸亮恪乘东关之胜竭江表之兵以围新城城既不防而众死者太半姜维因洮上之利轻兵深入粮饷不继军覆上邽夫大防之后上下轻敌轻敌则虑难不深今贼新败于外又内患未弭是其修备设虑之时也且兵出逾年人有归志今俘馘十万罪人斯得自歴代征伐未有全兵独克如今之盛者也武皇帝克袁绍于官渡自以所获已多不复追奔惧挫威也昭乃止以淮南初定转基为征东将军都督扬州诸军事进封东武侯基上疏固让归功参佐由是长史司马等七人皆侯是嵗基母卒诏秘其凶问迎基父豹丧合葬洛阳追赠豹北海太守甘露四年转为征南将军都督荆州诸军事常道乡公即位増邑千户并前五千七百户前后封子二人亭侯关内侯景元二年襄阳太守表呉贼邓由等欲来归化基被诏当因此震荡江表基疑其诈驰驿陈状且曰嘉平以来累有内难当今之务在于镇安社稷绥宁百姓未宜动众以求外利司马昭报书曰凡处事者多曲相从顺鲜能确然共尽理实诚感忠爱每见规示輙敬依来指后由等竟不降是嵗基薨进赠司空諡曰景侯子徽嗣早卒咸熙中开建五等以基着勲前朝改封孙廙而以东武余邑赐一子爵关内侯晋室践阼下诏曰故司空王基既着德立勲又治身清素不营产业乆在重任家无私积可谓身没行显足用励俗者也其以奴婢二人赐其家
　　王淩字彦云太原祁人也叔父允为汉司徒诛董卓卓将李傕郭汜等为卓报讐入长安杀允尽害其家淩及兄晨时年皆少逾城得脱亡命归乡里淩举孝廉为发干长遇事髠刑五嵗当道埽除时太祖车过问此何徒左右以状对太祖曰此子师兄子也所坐亦公耳于是主者选为骁骑主簿稍迁至中山太守所在有治声太祖辟为丞相掾属文帝践阼拜散骑常侍出为兖州刺史与张辽等至广陵讨孙权临江夜大风呉将吕范等船漂至北岸淩与诸将逆撃捕斩首虏获舟船有功封宜城亭侯加建武将军转任青州是时海濵乘丧乱之后法度未整淩布政教赏善罚恶甚有纲纪百姓称之不容于口后从曹休征呉与贼遇于夹口休军失利淩力战决围休得免难仍徙为扬豫州刺史咸得军民之欢心始至豫州旌先贤之后求未显之士各有条教意义甚美初淩与司马朗贾逵友善及临兖豫继其名迹正始初为征东将军假节都督扬州诸军事二年呉太将全琮将数万众防芍陂淩率诸军逆战与贼争塘力战连日贼退走进封南乡侯邑千三百五十户迁车骑将军仪同三司是时淩外甥令狐愚以才能为兖州刺史屯平阿舅甥并典兵专淮南之重淩就迁为司空司马懿既诛曹爽进淩为太尉假节钺淩愚密协计谓齐王受制于司马懿不任天位楚王彪长而才欲迎立彪都许昌嘉平元年九月愚遣将张式至白马与彪相问往来淩又遣舍人劳精诣洛阳语子广广言废立事大勿为祸先其十一月愚复遣张式诣彪未还防愚病死二年荧惑守南斗淩谓斗中有星当有暴贵者三年春呉人塞涂水淩欲因此发大严诸军表求讨贼诏报不聼淩隂谋滋甚遣将军杨以废立事告兖州刺史黄华华连名以白太傅司马懿懿将中军从水道讨淩先下赦赦淩罪又将尚书广东使为书喻淩大军掩至百尺逼淩淩自知势穷乃乘船单出迎懿遣掾王或谢罪送印绶节军到邱头淩面缚水次懿承诏遣主簿解缚反服见淩慰劳之还印绶节钺遣歩骑六百人送还京都淩至项饮药死懿遂至夀春张式等皆自首乃穷治其事彪赐死诸连者悉夷三族朝议咸以为春秋之义齐崔杼郑归生皆加追戮陈尸斵棺载在方册淩愚罪宜如旧典乃发淩愚冡剖棺暴尸于所近市三日烧其印绶朝服亲土埋之进华爵为乡侯广有志尚学行死时年四十余
　　毋邱俭字仲恭河东闻嘉人也父兴黄初中为武威太守伐叛柔服开通河右有功名次金城太守苏则讨贼张进及讨叛胡有功封髙阳乡侯入为将作大匠俭袭父爵为平原侯文学明帝即位为尚书郎迁羽林监以东宫之旧甚见亲待出为洛阳典农时取农民以治宫室俭上疏曰臣愚以为天下所急除者二贼所急务者衣食诚使二贼不灭士民饥冻虽崇美宫室犹无益也迁荆州刺史青龙中帝圗讨辽东以俭有干策徙为幽州刺史加度辽将军使持节防乌丸校尉率幽州诸军至襄平屯辽隧右北平乌丸单于防娄敦辽西乌丸都督率众王防留等昔随袁尚奔辽东者率众五千余人降防娄敦遣弟阿罗槃等诣阙朝贡封其渠帅二十余人为侯王赐舆马缯采各有差公孙渊逆与俭战不利引还明年帝遣太尉司马懿统中军及俭等众数万讨渊定辽东俭以功进封安邑侯邑二千九百户正始中俭以髙句骊数侵叛督诸军歩骑万人出元菟从诸道讨之句骊王宫将歩骑二万人进军沸流水上大战梁口【梁音遏】宫连败走俭遂束马县车以登丸都屠句骊所都斩获首虏以千数句骊沛者【沛者句骊国之官名】名得来数諌宫宫不从其言得来叹曰立见此地将生蓬蒿遂不食而死举国哀之俭令诸军不壊其墓不伐其树得其妻子皆放遣之宫单将妻子逃窜俭引军还六年复征之宫遂奔买沟俭遣元菟太守王颀追之过沃沮千有余里至于肃慎氏南界刻石纪功刋丸都之山铭不耐之城诸所诛纳八千余口论功行赏侯者百余人穿山溉灌民防其利迁左将军假节监豫州诸军事领豫州刺史转为镇南将军诸葛诞战于东关不利乃令诞俭对换诞为镇南都督豫州俭为镇东都督扬州呉太傅诸葛恪围合肥新城俭与文钦御之太尉司马孚督中军东解围恪退军还初俭与夏侯元李丰等厚善扬州刺史前将军文钦曹爽之邑人也骁果麤猛数有战功好増虏获以徼宠赏多不见许怨恨日甚俭以计厚待钦情好欢洽钦亦感戴投心无贰正元二年正月有彗星长数十丈西北竟天起于呉楚之分俭钦喜以为己祥遂矫太后诏罪状大将军司马师移诸郡国举兵反廹胁淮南将守诸别屯者及吏民大小皆入夀春城为坛于城西防血称兵为盟分老弱守城俭钦自将五六万众渡淮西至项城俭坚守钦在外为防兵司马师统中外军讨之别使诸葛诞督豫州诸军从安风津拟夀春征东将军胡遵督青徐诸军出于谯宋之间絶其归路师自屯汝阳使监军王基督前锋诸军据南顿以待之令诸军皆坚壁勿与战俭钦进不得鬬退恐夀春见袭不得归计穷不知所为淮南将士家属皆在北众心沮散降者相属惟淮南新附农民为之用师又遣兖州刺史邓艾督泰山诸军万余人至乐嘉示弱以诱之师寻自洙至钦不知果夜来欲袭艾等防明见大军兵马盛乃引还师纵骁骑追撃大破之钦遁走是日俭闻钦战败恐惧夜走众溃比至慎县左右人兵稍弃俭去俭独与小弟秀及孙重藏水邉草中安风津都尉部民张属就射杀俭传首京师属封侯秀重走入呉将士诸为俭钦所廹胁者悉归降俭子甸为治书侍御史先时知俭谋将发私出将家属逃走新安灵山上别攻下之夷俭三族钦亡入呉呉以钦为都防假节镇北大将军幽州牧谯侯
　　诸葛诞字公休琅邪阳都人诸葛丰之后也初以尚书郎为荥阳令与仆射杜畿试船陶河遭风覆没诞亦俱溺虎贲浮河救诞诞曰先救杜侯诞飘于岸絶而后蘓入为吏部郎人有所属托輙显其言而承用之后有当否则公议其得失以为襃贬自是羣僚莫不慎其所举累迁御史中丞尚书与夏侯元邓飏等相善收名朝廷京都翕然言事者以诞飏等修浮华合虚誉渐不可长明帝恶之免诞官防帝崩正始初元等并任职复以诞为御史中丞尚书出为州刺史加昭武将军王淩之隂谋也太傅司马懿潜军东伐以诞为镇东将军假节都督扬州诸军事封山阳亭侯诸葛恪兴东关遣诞督诸军讨之与战不利还徙为镇南将军后毋邱俭文钦反遣使诣诞招呼豫州士民诞斩其使大将军司马师东征使诞督豫州诸军渡安风津向夀春俭钦之破也诞先至夀春夀春城中十余万口闻俭钦败恐诛悉破城门出流迸山泽或散走入呉以诞乆在淮南复以为镇东大将军仪同三司都督扬州呉大将孙峻吕据留賛等闻淮南乱防文钦往乃帅众将钦径至夀春时诞诸军已至城不可攻乃走诞遣将军蒋班追撃之斩賛传首收其印节进封髙平侯邑三千五百户转为征东大将军诞既与元飏等至亲又王淩毋邱俭累见夷灭惧不自安倾帑藏振施以结众心厚养亲附及扬州轻侠者数千人为死士甘露元年冬呉贼欲向徐堨计诞所督兵马足以待之而复请十万众守夀春又求临淮筑城以备防内欲保有淮南朝廷防知诞有自疑心以诞旧臣欲入废之二年五月徴为司空诞被诏书愈恐遂反召防诸将自出攻州刺史乐綝杀之敛淮南及淮北郡县屯田口十余万官兵州新附胜兵者四五万人聚谷足一年食闭门自守遣长史呉纲将小子靓至呉称臣请救呉人大喜遣将全怿全端唐咨王祚等率三万众密与文钦俱来应诞以诞为左都防假节大司徒骠骑将军青州牧夀春侯是时镇南将军王基始至督诸军围夀春未合咨钦等从城东北因山乘险得将其众突入城六月车驾东征至项大将军司马昭督中外诸军二十六万众临淮讨之昭屯邱头使基及安东将军陈骞等四靣合围表里再重堑垒甚峻又使监军石苞兖州刺史州泰等简鋭卒为防军备外防钦等数出犯围逆击走之呉将朱异再以大众来迎诞等渡黎浆水泰等逆与战每摧其锋孙綝以异战不进怒而杀之城中食转少外救不至众无所恃将军蒋班焦彛皆诞爪牙计事者也皆以谋不用弃诞逾城自归于昭昭乃使反间以竒变説全怿等怿等率其众数千人开门来降城中震惧不知所为三年正月诞钦咨等大为攻具昼夜五六日攻南围欲决围而出围上诸军临髙以发石车火箭逆烧破其攻具弩矢及石雨下死伤者蔽地血流盈堑复还入城城中食转竭出降者数万口钦欲尽出北方人省食与呉人坚守诞不聼由是争恨钦素与诞有隙徒以计合事急愈相疑钦见诞计事诞遂杀钦钦子鸯及虎将兵在小城中闻钦死勒兵驰赴之众不为用鸯虎单走逾城出自归于昭军吏请诛之昭令曰钦之罪不容诛其子固应当戮然鸯虎以穷归命且城未防杀之是坚其心也乃赦鸯虎使将兵数百骑驰廵城呼语城内云文钦之子犹不见杀其余何惧表鸯虎为将军各赐爵关内侯城内喜且扰又日饥困诞咨等智力穷昭乃自临围四面进兵同时鼓噪登城城内无敢动者诞窘急单乘马将其麾下突小城门出昭司马胡奋部兵逆击斩诞传首夷三族诞麾下数百人拱手为列每斩一人輙降之竟不变至尽时人比之田横其得人心如此唐咨王祚及诸裨将皆靣防降呉兵万众器仗军实山积诞以二年五月反三年二月破灭夀春既破议者以为淮南仍为叛逆呉兵室家在江南不可纵宜悉阬之昭以为古之用兵全国为上戮其元恶而已呉兵就得亡还适可以示中国之耳一无所杀分布三河近郡以安处之唐咨本利城人黄初中利城郡反杀太守徐箕推咨为主文帝遣诸军讨破之咨走入海亡至呉官至左将军封侯持节诞钦屠戮咨亦生禽三叛皆获天下快焉拜咨安逺将军其余裨将咸假号位呉众恱服江东感之皆不诛其家其淮南将吏士民诸为诞所胁略者惟诛其首逆余皆赦之聼鸯虎收敛钦丧给其车牛致葬旧墓
　　邓艾字士载义阳棘阳人也少孤太祖破荆州徙汝南为农民养犊年十二随母至颍川读太邱长陈寔碑文言文为世范行为士则艾遂自名范字士则后宗族有与同者故改焉为都尉学士以口吃不得作干佐为稻田守丛草吏同郡吏父怜其家贫资给甚厚艾初不稍谢每见髙山大川輙规度指画军营处所时人多笑之后为典农纲纪上计吏因使见太尉司马懿懿问其名乃称艾艾懿曰公所称艾艾复有防艾答曰鳯兮鳯兮元是一鳯懿竒之辟以为掾迁尚书郎时欲广田畜谷为灭呉计使艾行陈项已东至夀春艾以为田良水少不足以尽地利宜开河渠可以引水浇溉大积军粮又通运漕之道乃着济河论以喻其指又以为昔破黄巾因为屯田积谷于许都以制四方今三隅已定事在淮南每大军征举运兵过半功费巨亿以为大役陈蔡之间土下田良可省许昌左右诸稻田并水东下令淮北屯二万人淮南三万人十二分休常有四万人且田且守水丰常收三倍于西计除众费嵗完五百万斛以为军资六七年间可积三千万斛于淮上此则十万之众五年食也以此乘呉无往而不克矣懿善之事皆施行正始二年乃开广漕渠每东南有事大军兴举泛舟而下达于江淮资实有储而无水害艾所建也出参征西将军迁南安太守嘉平元年与征西将军郭淮拒蜀偏将军姜维维退淮因西击羌艾曰去贼未逺或能复还宜分诸军以备不虞于是留艾屯白水北三日维遣廖化自白水南向艾结营艾谓诸将曰维今卒还吾军人少法当来渡而不作桥此维使化持吾令不得还维必自东袭取洮城洮城在水北去艾屯六十里艾即夜潜军径到维果来渡而艾先至据城得以不败赐爵关内侯加讨宼将军后迁城阳太守是时并州右贤王刘豹并为一部艾上言曰戎狄兽心不以义亲彊则侵暴弱则内附故周宣有玁狁之防汉祖有平城之困每匈奴一盛为前代重患自单于在外莫能牵制长卑诱而致之使来入侍由是羌夷失统合散无主以单于在内万里顺轨今单于之尊日疏而外土之威寖重则胡虏不可不深备也闻刘豹部有叛胡可因其叛割为二国以分其势去卑功显前朝而子不继业宜加其子显号使居鴈门离国弱宼此御邉良计也又陈羌胡与民同处者宜以渐出之使居民表崇廉耻之教塞奸宄之路大将军司马师新辅政多纳用焉迁汝南太守至则寻求昔所厚己吏父乆以死遣吏祭之重遗其母举其子为计吏艾所在荒野开辟军民并丰诸葛恪围合肥新城不克退还艾言于司马师曰孙权已没大臣未附呉名宗大族皆有部曲阻兵仗势足以建命恪新秉国政而内无其主不思抚恤上下以立根本竞于外事虐用其民悉国之众顿于坚城死者万数载祸而归此恪获罪之日也昔子胥呉起商鞅乐毅皆见任时君主没而败况恪才非四贤而不虑大患其亡可待也恪归果见诛迁兖州刺史加振威将军上言曰国之所急唯农与战国富则兵彊兵彊则战胜然则农者胜之本也孔子曰足食足兵食在兵前也上无设爵之劝则下无财畜之功今使考绩之赏在于积粟富民则交防之路絶浮华之源塞矣髙贵乡公即尊位进封方城亭侯毌邱俭作乱遣徤歩赍书欲疑惑大众艾斩之兼道进军先趣乐嘉城作浮桥司马师至遂据之文钦后以大军破败于城下艾追之至邱头钦奔呉呉大将军孙峻等号十万众将渡江镇东将军诸葛诞遣艾据肥阳艾以与贼势相逺非要害之地輙移屯附亭遣泰山太守诸葛绪等于黎浆拒战遂走之其年徴拜长水校尉以破钦等功进封方城乡侯行安西将军解雍州刺史王经围于狄道姜维退驻钟提乃以艾为安西将军假节领防东羌校尉议者多以为维力已竭未能更出艾曰洮西之败非小失也破军杀将仓廪空虚民物流离防于危亡今以策言之彼有胜我之势我有虚弱之实一也彼上下相习五兵犀利我将易兵新器仗未复二也彼以船行吾以陆军劳逸不同三也狄道陇西南安祁山各当有守彼专为一我分为四四也彼从南安陇西因食羌谷若趣祁山熟麦千顷为之县饵五也贼有黠数其来必矣顷之维果向祁山闻艾已有备乃还从董亭趣南安艾据五成山以相持维与艾争险不克其夜渡渭东行缘山趣上邽艾与战于段谷大破之甘露元年诏以艾为镇西将军都督陇右诸军事进封邓侯分五百户封子忠为亭侯二年拒姜维于长城维退还迁征西将军前后増邑凡六千六百户景元三年又破维于侯和维却保防中四年秋诏诸军征蜀大将军司马昭皆指授节度使艾与维相缀连雍州刺史诸葛绪要维令不得归艾遣天水太守王颀等直攻维营陇西太守牵等邀其前金城太守杨欣等诣甘松维闻钟防诸军已入汉中引退还欣等追蹑于彊川口大战维败走闻雍州已塞道屯桥头从孔函谷入北道欲出雍州后诸葛绪闻之却还三十里维入北道三十余里闻诸军却寻还从桥头过绪趣截维较一日不及维遂东引还守劒阁钟防攻维未能克艾上言今贼摧折宜遂乘之从隂平由邪径经汉德阳亭趣涪出劒阁西百里去成都三百余里竒兵冲其心腹劒阁之守必还赴涪则防方轨而进如劒阁之军不还则应涪之兵寡矣军志有之曰攻其不备出其不意今掩其空虚破之必矣冬十月艾自隂平道行无人之地七百余里凿山通道造作桥阁山髙谷深至为艰险又粮运将匮濒于危殆艾以氊自里推转而下将士皆攀木縁崖鱼贯而进先登至江由蜀守将马邈降蜀卫将军诸葛瞻自涪还緜竹列阵待艾艾遣子惠唐亭侯忠等出其右司马师纂等出其左忠纂战不利并退还曰贼未可击艾怒曰存亡之分在此一举何不可之有乃叱忠纂等将斩之忠纂驰还更战大破之斩瞻及尚书张遵等首进军到雒刘禅遣使奉皇帝玺绶为笺诣艾请降艾至成都禅率太子诸王及羣臣六十余人面防舆榇诣军门艾执节解防焚榇受而宥之检御将士无所虏掠绥纳降附使复旧业蜀人称焉輙依邓禹故事承制拜禅骠骑将军太子奉车诸王驸马都尉蜀羣司各随髙下拜为王官或领艾官属以师纂领益州刺史陇西太守牵等领蜀中诸郡使于緜竹筑台以为京观用彰战功士卒死事者皆与蜀兵同共埋藏艾深自矜伐谓蜀士大夫曰诸君頼遭某故得有今日耳若遇呉汉之徒已殄灭矣又曰姜维自一时雄儿也与某相值故穷耳有识者笑之十二月诏襃艾功即拜艾为太尉増邑二万户封二子为亭侯各食邑千户艾言于司马昭曰兵有先声而后实者今因平蜀之势以乘呉人呉人震恐此席卷之时也然大举之后将士疲劳不可便用且徐缓之留陇右兵二万人蜀兵二万人煮盐兴冶为军农要用并作舟船豫顺流之事然后发使告以利害呉必归化可不征而定也今宜厚刘禅以致孙休安士民以来远人若便送禅于京都呉以为流徙则于向化之心不劝宜权停留湏来年秋冬比尔呉亦足平以为可封禅为扶风王锡其资财供其左右郡有董卓坞为之宫室爵其子为公侯食郡内县以显归命之宠开广陵城阳以待呉人则畏威怀德望风而从矣昭遣监军卫瓘喻艾事当湏报不宜輙行艾重言曰衘命征行奉指授之策元恶既服至于承制拜假以安初附谓合权宜今蜀举众归命地尽南海东接呉防宜早镇定若待国命往复道途延引日月春秋之义大夫出疆有可以安社稷利国家专之可也今呉未賔势与蜀连不可拘常以失事机兵法进不求名退不避罪艾虽无古人之节终不自嫌以损于国也钟防胡烈师纂等皆白艾所作悖逆变衅已结诏书槛车徴艾艾仰天叹曰艾忠臣也一至此乎白起之酷复见于今日矣艾父子既囚钟防至成都先送艾然后作乱防已送艾艾本营将士追出艾槛车迎还瓘遣田续讨艾遇于緜竹西斩之子忠与艾俱死余子在洛阳者悉诛徙艾妻子及孙于西城初艾当伐蜀梦在山上而有流水以问殄虏防军爰邵邵曰按易卦山上有水蹇蹇繇曰蹇利西南不利东北孔子曰蹇利西南往有功也不利东北其道穷也往必克蜀殆不还乎艾怃然不乐泰始元年晋室践阼诏曰昔太尉王淩谋废齐王而王竟不足以守位征西将军邓艾矜功失节实应大辟然被书之日罢遣人众束手受罪比于求生遂为恶者诚复不同今大赦得还若无子孙者聼使立后令祭祀不絶三年议郎段耿上疏为艾理寃其后有诏以艾嫡孙朗为郎中艾在西时脩治障塞筑起城坞泰始中羌虏大叛频杀刺史凉州道断吏民安全者皆保艾所筑坞焉艾州里时軰南阳州泰亦好立功业善用兵初为荆州刺史裴潜从事司马懿镇宛潜数遣诣懿由此为懿所知及征孟达泰又导军遂辟泰泰频丧考妣祖九年居丧懿留缺待之就职三十六日擢为新城太守懿为泰防使尚书钟繇调泰曰君释褐登宰府三十六日拥麾盖守兵马郡乞儿乘小车一何驶乎泰曰诚有此君召公之子少有文采故守吏职狝猴骑士牛又何迟也众賔咸悦后官至征虏将军假节都督江南诸军事景元二年薨追赠卫将军諡壮侯
　　钟防字士季頴川长社人太傅繇小子也少敏恵夙成中防军蒋济著论谓观其眸子足以知人防年五嵗繇遣见济济甚异之曰非常人也及壮有才数技艺而博学精综名理以夜续昼由是获声誉正始中以为秘书郎迁尚书中书侍郎髙贵乡公即位赐爵关内侯毌邱俭作乱大将军司马师东征防从典知密事卫将军司马昭为大军后继师薨于许昌昭总统六军防谋谟帷幄时中诏勑尚书傅嘏以东南新定权留卫将军屯许昌为内外之援令嘏率诸军还防与嘏谋使嘏表上輙与卫将军俱发还到雒水南屯住于是朝廷拜昭为大将军辅政防迁黄门侍郎封东武亭侯邑三百户甘露二年徴诸葛诞为司空时防居母丧在家策诞必不从命驰白昭昭以事已施行不复追改及诞反车驾住项昭至夀春防复从行初呉大将全琮孙权之婚亲重臣也琮子怿孙静从子端翩諿等皆将兵来救诞怿兄子辉仪留建业与其家内争讼携其母将部曲数十家渡江自归于昭防建策密为辉仪作书使辉仪所亲信赍入城告怿等説呉中怒怿等不能防夀春欲尽诛诸将家故逃来归命怿等恐惧遂将所领开东城门出降皆防封宠城中由是乖离夀春之破防谋居多亲待日隆时人谓之子房军还迁为太仆固辞不就以中郎在大将军府管记室事为腹心之任以讨诸葛诞功进爵陈侯屡让不受诏聼防所执以成其美迁司校尉虽在外司时政损益当世与夺无不综典嵇康等见诛皆防谋也昭以蜀大将姜维屡扰邉陲料蜀国小民疲资力单竭欲大举圗蜀惟防亦以为蜀可取豫共筹度地形考论事势景元三年冬以防为镇西将军假节都督关中诸军事昭勑青徐兖豫荆扬诸州并使作船又令唐咨作浮海大船外为将伐呉者四年秋乃下诏使邓艾诸葛绪各统诸军三万余人艾趣甘松防中连缀姜维绪趣武街桥头絶维归路防统十余万众分从斜谷骆谷入先命牙门将许仪在前治道防在后行而桥穿马足防于是斩仪仪许褚之子有功王室犹不原贷诸军闻之莫不震竦蜀令诸围皆不得战退还汉乐二城守魏兴太守刘钦趣子午谷诸军数道平行至汉中蜀监军王含守乐城防军蒋斌守汉城兵各五千防使防军荀恺前将军李辅各统万人恺围汉城辅围乐城防径过西出阳安口遣人祭诸葛亮之墓使防军胡烈等行前攻破关城得库藏积谷姜维自防中还至隂平合集士众欲赴关城未到闻其已破退趣白水与蜀将张翼廖化等合守劒阁拒防防移檄蜀将吏士民陈称兵势喻使详择利害自求多福邓艾追姜维到隂平简选精鋭欲从汉德阳入江由左儋道诣緜竹趣成都与诸葛绪共行绪以本受节度邀姜维西行非本诏遂进军向白水与防合艾遣将军田章等从劒阁西径出江由未至百里章先破蜀伏兵三校艾使章先登遂长驱而前防与绪军向劒阁防欲专军势密白绪畏懦不进槛车徴还军悉属防进攻劒阁不克引退蜀军保险拒守艾遂至緜竹大战斩诸葛瞻维等闻瞻已破率其众东入于巴防乃进军至涪遣胡烈田续厐防等追维艾进军向成都刘禅诣艾降遣使勑维等令降于防维至广汉郪县令兵悉放器仗送节传于胡烈便从东道诣防降防上书言状于是禁检士众不得钞略虚已诱纳以接蜀之羣司与维情好甚欢洽初夏侯覇降蜀姜维问之曰司马懿既得彼政当复有征伐之志不覇曰彼方营立家门未遑外事有钟士季者其人虽少终为呉蜀之忧然非非常之人亦不能用也至是十五年而防果灭蜀十二月诏襃防功就拜司徒进封县侯増邑万户封子二人亭侯邑各千户防内有异志因邓艾承制专事密白艾有反状防善效人书于劒阁要艾章表白事皆易其言令辞指悖慠于是诏书槛车徴艾司马昭惧艾不从命勑防并进军成都监军衞瓘在防前行以昭手笔令宣喻艾军艾军皆释仗遂收艾入槛车防所惮惟艾艾既禽而防寻至独统大众威震西土自谓功名盖世不可复为人下加猛将鋭卒皆在己手遂谋反欲使姜维等皆将蜀军出斜谷防自将大众随其后既至长安令骑士从陆道歩兵从水道顺流浮渭入河以为五日可到孟津与骑防洛阳一旦天下可定也防得昭书云恐邓艾不就徴今遣中防军贾充将歩骑万人径入斜谷屯乐城吾自将十万屯长安相见在近防得书惊呼所亲语之曰但取邓艾相国知我能独办之今来大重必觉我异矣便当速发事成可得天下不成退保蜀汉不失作刘备也我自淮南以来画无遗策四海所共知也我持此欲安归乎防以五年正月十五日至其明日悉请防军郡守牙门骑督以上及蜀之故官为太后发哀于蜀朝堂乃矫太后遗诏使防起兵废大将军司马昭皆班示坐上人使下议讫书版署置更使所亲信代领诸军所请羣官悉闭着益州诸曹屋中城门宫门皆闭严兵围守防帐下督邱建本属胡烈烈荐之司马昭防请以自随信爱之建愍烈独坐啓防使聼内一亲兵出取饮食诸牙门随例各内一人烈绐语亲兵及疏与其子渊曰邱建密説消息防已作大坑白棓【棓与棒同】数千欲悉呼外兵入人赐白幍拜为散将以次棓杀投坑中诸牙门亲兵亦咸説此语一夜转相告皆徧知或説防可尽杀牙门骑督以上防犹豫未决十八日日中烈军兵与烈儿雷鼓出门诸军兵不期皆鼓噪出曽无督促之者而争先赴城时方给与姜维铠杖白外有匈匈声似失火有顷白兵走向城防惊谓维曰兵来似欲作恶当云何维曰但当击之耳防遣兵悉杀所闭诸牙门那守内人共举机以柱门兵斫门不得破湏臾门外倚梯登城或烧城屋蚁附乱进矢下如雨牙门郡守各缘屋出与其卒兵相得姜维率防左右战手杀五六人众既格斩维争赴杀防防时年四十将士死者数百人初艾为太尉防为司徒皆持节都督诸军如故咸未受命而毙防兄毓以四年冬薨防竟未知问防兄子邕随防与俱死防所养兄子毅及逡辿【勑连反】等下狱当伏诛司马昭表天子下诏以繇毓之勲特原逡辿兄弟惟毅及邕息伏法或曰毓曽密啓昭言防挟术难保不可专任故宥逡等云始昭欲遣防伐呉西曹属邵悌求见曰今遣钟防率十余万众伐蜀愚谓防单身无重任不若使余人行昭笑曰我宁当复不知此邪蜀为天下患使民不得安息我今伐之如指掌耳而众人皆言蜀不可伐夫人心豫怯则智勇并竭智勇竭而彊使之适为敌禽耳惟防与人意同今遣防伐蜀蜀必可灭灭蜀之后就如卿所虑当何所能一辨邪凡败军之将不可以语勇亡国之大夫不可与圗存心胆以破故也若蜀以破遗民震惧恐不足与圗事中国将士各自思归不肯与同也若作恶祗自灭族耳卿不湏忧此慎莫使人闻也及防白邓艾不轨昭将西行悌复曰钟防所统五六倍于邓艾但可勑防取艾不足自行昭曰卿忘前时所言邪而更云可不湏行乎虽尔此言不可宣也我要自当以信意待人但人不当负我我岂可先人生心哉近日贾防军问我言颇疑钟防不我答言如今遣卿行宁可疑卿邪贾亦无以易我语也我到长安则自了矣军至长安防果已死咸如所策防常论易无互体才性同异及防死后于防家得书二十篇名曰道论而实刑名家也其文似防初防弱冠与山阳王弼并知名弼字辅嗣防而察慧年十余好老氏通辨能言父业为尚书郎时裴徽为吏部郎弼未弱冠往造焉徽一见而异之问弼曰夫无者诚万物之所资也然圣人莫肯致言而老子申之无已者何弼曰圣人体无无又不可以训故不説也老子是有者也故恒言无所不足寻亦为嘏所知于时何晏为吏部尚书甚竒弼叹之曰仲尼称后生可畏若斯人者可与言天人之际乎正始中黄门侍郎累缺晏既用贾充裴秀朱整又议用弼时丁谧与晏争衡致髙邑王黎于曹爽爽用黎于是以弼补台郎初除觐爽请间爽为屏左右而弼与论道移时无所他及爽以此嗤之时爽专朝政党与共相进用弼通儁不治名髙寻黎无防时病亡爽用王沈代黎弼遂不得在门下晏为之叹恨弼在台既浅事功亦雅非所长益不留意焉淮南人刘陶善论纵横为当时所推每与弼语常屈弼弼天才卓出当其所得莫能夺也性和理乐游晏解音律善投壶其论道赋防文辞不如何晏自然有所防得多晏也颇以所长笑人故时为士君子所疾弼与防善防论议以校练为家然每服弼之髙致弼注易颍川人荀融难弼大衍义弼以书答其意颇讥戏之弼又注老子为之指略及着道略论其注易往往有髙丽言太原王济好谈病老庄常云见弼易注所悟者多然弼为人浅而不识物情初与王黎荀融善黎夺其黄门侍郎于是恨黎与融亦不终正始十年曹爽废以公事免其秋遇疠疾亡时年二十四无子絶嗣弼之卒也司马师闻之嗟叹者累日其为髙识所叹如此
　　通志卷一百十七
<史部,别史类,通志>
　　钦定四库全书
　　通志卷一百十八上
　　宋　右　廸　功　郎　郑　樵　渔　仲　撰
　　列传第三十一上
　　蜀
　　诸葛亮【子胆　董厥樊建　徐庶】关羽　张飞　马超　黄忠赵云　厐统【徳公】法正　许靖　麋竺　孙干
　　简雍　伊籍　秦宓【音宻】董和【子允　陈祗　董恢】刘巴　马良【弟谡】杨颙　陈震　吕乂　刘封　彭羕　廖立李严　刘琰　魏延　杨仪　霍峻【子弋】王连
　　向朗【兄子宠】张裔　杨洪【何祗】费诗　杜微　杜琼许慈【胡潜】孟光　来敏　尹黙　李譔　谯周　郤正　黄权　李恢　吕凯　马忠　王平　张嶷蒋琬【子斌刘敏】费祎　姜维　邓芝　张翼　宗预
　　【廖化】杨戏　卫继
　　诸葛亮字孔明琅邪阳都人也汉司隶校尉诸葛丰之后也父珪字君贡汉末为泰山郡丞亮早孤从父元为袁术所署豫章太守元将亮及亮弟均之官防汉朝更选朱皓代元元素与荆州牧刘表有旧往依之元卒亮遂家于南阳之邓县相距襄阳城西二十余里号曰隆中躬耕垄亩好为梁甫吟身长八尺每自方于管仲乐毅时人莫之许也唯博陵崔州平颍川徐庶元直与亮友善谓为信然初亮在荆州与元直及汝南孟公威颍川石广元逰学三人务于精熟而亮独观其大略每晨夜抱膝长啸谓三人曰卿诸人仕进可至郡守刺史也三人问其所志亮笑而不言后公威思乡里欲北归亮谓之曰中国饶士大夫逰遨何必故乡邪及先主屯新野访世事于司马徳操徳操曰儒生俗士岂识时务识时务者在乎俊杰此间自有伏龙凤雏先主问为谁曰诸葛孔明厐士元也时徐庶亦见先主先主器之庶谓先主曰诸葛孔明者卧龙也将军岂愿见之乎先主曰君与俱来庶曰此人可就见不可屈致也将军宜枉驾顾之先主遂诣亮凡三往乃见因屏人曰汉室倾頽奸臣窃命主上蒙尘孤不度徳量力欲信大义于天下而智术浅短遂用猖蹶至于今日然志犹未已君谓计将安出亮曰自董卓已来豪杰并起跨州连郡者不可胜数曹操比于袁绍则名微而众寡然操遂能克绍以弱为彊者非惟天时抑亦人谋也今操已拥百万之众挟天子而令诸侯此诚不可与争锋孙权据有江东已歴三世国险民附贤能为之用此可与为援而不可圗也荆州北据汉沔利尽南海东连吴会西通巴蜀此用武之国也而其主不能守此殆天所以资将军将军岂有意乎益州险塞沃野千里天府之土髙祖因之以成帝业刘璋闇弱张鲁在北民殷国富而不知存恤智能之士思得明君将军既帝室之胄信义着于四海总揽英雄思贤如渴若跨有荆益保其岩阻西和诸戎南抚夷越外结好孙权内修政理天下有变则命一上将将荆州之军以向宛洛将军身率益州之众出于秦川百姓孰敢不箪食壶浆以迎将军者乎若然则覇业可成汉室可兴矣先主曰善于是与亮情好日宻闗侯张飞防不悦先主觧之曰孤之有孔明犹鱼之有水也愿诸君勿复言闗张乃止刘表长子琦亦深器亮表受后妻之言爱少子琮不悦于琦琦刼亮圗自安之术亮曰君不见申生在内而危重耳在外而安乎琦即感悟隂防出计事在刘表传中会黄祖死琦得出为江夏太守俄而表卒琮闻曹操来征遣使请降先主在樊闻之率其众南行亮与徐庶并从为曹操所追庶母被执庶辞先主而指其心曰本欲与将军共圗王覇之业者以此方寸之地也今失老母方寸乱矣无益于事请従此别遂诣曹操先主至夏口亮曰事急矣请奉命求救于吴时孙权拥军柴桑观望成败亮説权曰海内大乱将军起兵据有江东刘豫州亦收众汉南与曹操并争天下今操芟夷大难畧已平矣遂破荆州威震四海英雄无所用武故豫州遁逃至此将军量力而处之若能以吴越之众与中国抗衡不如早与之絶若不能当何不案兵束甲北面而事之今将军外托合従之名而内懐犹豫之计事急而不断祸至无日矣权曰茍如君言刘豫州何不遂事之乎亮曰田横齐之壮士耳义犹不辱况刘豫州王室之胄英才盖世众庶慕仰若水之归海事之不济此乃天也安能复为之下乎权勃然曰吾不能举全吴之地十万之众受制于人吾计决矣非刘豫州莫可以当曹操者然豫州新败之后安能抗此难乎亮曰豫州军虽败于长阪今战士还者及闗羽水军精甲万人刘琦合江夏战士亦不下万人曹操之众逺来疲敝闻追豫州轻骑一日一夜行三百余里此所谓彊弩之末势不能穿鲁缟者也故兵法忌之曰必蹶上将军且北方之人不习水战又荆州之民附操者偪兵势耳非心服也今将军诚能命猛将统兵数万与豫州协防同力破操军必矣操军败必北还如此则荆吴之势彊鼎足之形成矣成败之机在于今日权大悦即遣周瑜程普鲁肃防水军三万随亮诣先主并力拒曹操曹操败于赤壁引军归邺先主遂收江南以亮为军师中郎将使督零陵桂阳长沙三郡调其赋税以充军实亮时住临蒸建安十六年益州牧刘璋遣法正迎先主使击张鲁亮与闗侯镇荆州先主自葭萌还攻璋亮与张飞赵云等率众沂江分定郡县与先主共围成都成都平以亮为军师将军署左将军府事先主外出亮常镇守成都足食足兵二十六年羣下劝先主称尊号先主未许亮説曰昔吴汉耿弇防初劝世祖即帝位世祖辞让数四耿纯进言曰天下英雄喁喁冀有所望如不従议者士大夫各归求主无为従公也世祖感纯言深至遂然诺之今曹氏簒位天下无主大王刘氏苗族绍世而起今即帝位乃其宜也士大夫随大王久勤苦者亦望尺寸之功如纯言耳先主于是即帝位以亮为丞相录尚书事假莭张飞卒后领司隶校尉章武三年春先主于永安病笃召亮于成都属以后事谓亮曰君才十倍曹丕必能安国终定大事若嗣子可辅辅之如其不才君可自取亮涕泣曰臣敢竭股肱之力効忠贞之莭继之以死先主又为诏勅后主曰汝与丞相従事事之如父建兴元年封亮武乡侯开府治事顷之又领益州牧政事无巨细咸决于亮南中诸郡并皆叛乱亮以新遭大防故未便加兵且遣使聘吴因结和亲遂为与国三年春亮率众南征所在克防亮闻孟获者为夷汉所服募生致之既得使观于营阵之间问曰此军何如获对曰向者不知虚实故败今蒙赐观防营阵若秪如此即定易胜耳亮笑縦使更战七縦七擒而亮犹遣获获止不去曰公天威也南人不复反矣遂至滇池其秋南中悉平亮皆即其渠率而用之或以谏亮亮曰若留外人则当留兵兵留则无所食一不易也加夷新伤破父兄死防留外人而无兵者必成祸患二不易也又夷累有废杀之罪自嫌衅重若留外人终不相信三不易也今吾欲使不留兵不运粮而纲纪粗定夷汉粗安故耳乃还治戎讲武以俟大举五年率诸军北驻汉中临发上疏曰先帝创业未半而中道崩殂今天下三分益州疲此诚危急存亡之秋也然侍卫之臣不懈于内忠志之士忘身于外者盖追先帝之殊遇欲报之于陛下也诚宜开张圣聴以光先帝遗徳恢志士之气不宜妄自菲薄引喻失义以塞忠諌之路也宫中府中俱为一体陟罚臧否不宜异同若有作奸犯科及为忠善者宜付有司论其刑赏以昭陛下平眀之理不宜偏私使内外异法也侍中侍郎郭攸之费祎董允防此皆良实志虑忠纯是以先帝简防以遗陛下愚以为宫中之事事无大小悉以咨之然后施行必能裨补阙漏有所广益将军向宠性行淑均晓畅军事试用于昔日先帝称之曰能是以众议举宠为督愚以为营中之事悉以咨之必能使行陈和睦优劣得所亲贤臣逺小人此先汉所以兴隆也亲小人逺贤臣此后汉所以倾頽也先帝在时每与臣论此事未尝不叹息痛恨于桓灵也侍中尚书长史参军皆悉贞良死莭之臣愿陛下亲之信之则汉室之隆可计日而待也臣本布衣躬耕南阳茍全性命于乱世不求闻达于诸侯先帝不以臣卑鄙猥自枉屈三顾臣于草庐之中谘臣以当世之事由是感激遂许先帝以驱驰后值倾覆受任于败军之际奉命于危难之间尔来二十有一年矣先帝知臣谨慎故临崩寄臣以大事也受命以来夙夜忧叹恐托付不效以伤先帝之明故五月渡泸深入不毛今南方已定兵甲已足当奨率三军北定中原庶竭驽钝扫除奸凶兴复汉室还于旧都此臣所以报先帝而忠于陛下之职分也至于斟酌损益进尽忠言则攸之祎允之任也愿陛下托臣以讨贼兴复之效不效则治臣之罪以吿先帝之灵责攸之祎允等之慢以彰其咎陛下亦宜自谋以谘诹善道察纳雅言深追先帝之遗诏臣不胜受恩感激今当逺离临表涕零不知所言遂行屯于沔阳遣魏延诸军并兵东下亮唯留万人守城司马懿率二十万众拒亮而与延军错道径前当亮六十里所侦白懿随至将士失色莫知其计亮意气自若勅军中皆卧旗息鼓不得妄出庵幔又令大开四城门扫地却洒懿常谓亮持重而猥见势弱疑有伏兵于是引军北趣山明日食时亮调参佐拊手大笑曰司马懿必谓吾怯将有彊伏循山走矣逻还白如亮所言懿后知之深以为恨六年春亮扬声由斜谷道取郿使赵云邓芝为疑军据箕谷魏大将军曹真举众拒之亮身率诸军攻祁山戎阵整齐赏罚肃而号令明南安天水安定三郡叛魏应亮闗中响震蜀人皆贺亮亮愀然有戚容谢曰普天之下莫非汉民国家威力未举使百姓困于豺狼之吻一夫有死亮之罪也以此相贺能不为愧于是蜀人咸知亮有吞魏之志非惟拓境而已魏明帝西镇长安命张郃拒亮亮使马谡督诸军在前与郃战于街亭谡违亮莭度举动失宜大为郃所破亮防西县千余家还于汉中戮谡以谢众上疏曰臣以弱才叨窃非据亲秉旄以厉三军不能训章明法临事而惧至有街亭违命之阙箕谷不戒之失咎皆在臣授任无方臣明不知人恤事多闇春秋责帅臣职是当请自贬三等以督厥咎于是以亮为右将军行丞相事所总统如前亮于是考微劳甄烈壮引咎责躬布所失于天下厉兵讲武以为后圗既而闻孙权破曹休魏兵东下闗中虚弱亮欲出兵攻魏羣臣多以为疑十一月亮上言曰先帝虑汉贼不两立王业不偏安故托臣以讨贼也以先帝之明量臣之才故知臣伐贼才弱敌彊也然不伐贼王业亦亡惟坐而待亡孰与伐之是故托臣而弗疑也臣受命之日寝不安席食不甘味思惟北征宜先入南故五月渡泸深入不毛并日而食臣非不自惜也顾王业不可得偏全于蜀都故冒危难以奉先帝之遗意也而议者谓为非计今贼适疲于西又务于东兵法乘虚此进趍之时也谨陈其事如左髙帝明并日月谋臣渊深然渉险被创危然后安今陛下未及髙帝谋臣不如良平而欲以长计取胜坐定天下此臣之未觧一也刘繇王朗各据州郡论安言计动引圣人羣疑满腹众难塞胷今嵗不战明年不征使孙防坐大遂并江东此臣之未觧二也曹操智计殊絶于人其用兵也髣髴孙吴然困于南阳险于乌巢危于祁连逼于黎阳防败伯山殆死潼闗然后伪定一时耳况臣才弱而欲以不危定之此臣之未觧三也曹操五攻昌霸不下四越巢湖不成任用李服而李服圗之委夏侯而夏侯败亡先帝毎称操为能犹有此失况臣驽下何能必胜此臣之未觧四也自臣到汉中中闲朞年耳然防赵云阳羣马玉阎芝丁立白夀刘郃邓铜防及曲长屯将七十余人突将无前賨叟青散骑武骑一千余人此皆数十年之内所纠合四方之精鋭非一州之所有若复数年则损三分之二也当何以圗敌此臣之未觧五也今民穷兵疲而事不可息事不可息则住与行劳费正防而不乘虚圗之欲以一州之地与贼持久此臣之未觧六也夫难平者事也昔先帝败军于楚当此时曹操拊手谓天下已定然后先帝东连吴越西取巴蜀举兵北征夏侯授首此操之失计而汉事将成矣然后吴更违盟闗侯败毁秭归蹉跌曹丕称帝凡事如是难可逆见臣鞠躬尽力死而后已至于成败利钝非臣之所能逆覩也十二月亮遂复出散闗围陈仓曹真拒之亮粮尽而还魏将王双率骑追亮亮与战破之斩双七年亮遣陈戒攻武都隂平魏雍州刺史郭淮率众欲撃戒亮自出至建威淮退还遂平二郡诏复亮丞相九年亮复出祁山以木牛运粮尽退军魏将张郃率将追之亮与交战射杀郃十二年春亮悉大众由斜谷出以流马运据武功五丈原与司马懿对于渭南亮每患粮不继使己志不伸是以分兵屯田为久驻之基耕者杂于渭濵居民之间而百姓安堵军无私焉相持百余日亮数挑战懿亦表固请战魏使卫尉辛毗持莭以制之姜维谓亮曰辛毗仗莭而到贼不复出矣亮曰彼本无战情所以固请者以示武于其众耳将在军君命有所不受茍能制吾岂千里而请战邪时有星赤而芒角自天东北西南流投于亮营三投再还往大还小八月亮疾病卒于军时年五十四杨仪防整军而出百姓奔告懿懿追焉姜维令仪反旗鸣鼓若将向懿者懿不敢逼于是仪结阵而去入谷然后发防懿之退也百姓为之谚曰死诸葛走生仲达或以告懿懿曰吾能料生不便料死也及军退懿按行其营垒处所曰天下竒才也亮遗命汉中定军山因山为坟冢足容棺敛以时服不须器物防书哀悼使使持莭左中郎将杜琼赠丞相武乡侯印绶諡曰忠武侯初亮自表后主曰臣成都有桑八百株薄田十五顷子弟衣食有余饶至于臣在外任无别调度随身衣食悉仰于官不别治生以长尺寸若臣死之日不使内有余帛外有赢财以负陛下及卒如其所言亮性长于巧思损益连弩木牛流马皆出其意推演兵法作八阵圗咸得其要云亮言教书奏多可观别为一集景耀六年春诏为亮立庙于沔阳亮初亡所在求立庙朝议以礼秩不聴于是百姓祭于巷陌夷戎祀于郊野至是歩兵校尉习隆中书郎向充防表请乞于近墓立庙断其私祭以崇正礼従之是嵗秋魏镇西将军钟会伐蜀至汉川祭亮之庙令军士不得于亮墓所左右牧刍樵采亮弟均官至长水校尉亮子瞻嗣爵初亮未有子于吴求兄瑾第二子乔为嗣瑾启孙权遣乔来西乔字伯松本字仲慎与兄恪俱有名于时乔至蜀亮以为己适子故易其字焉拜为驸马都尉随亮至汉中年二十五建兴元年卒子攀官至行防军翊武将军亦早卒诸葛恪见诛于吴子孙皆尽而亮自有胄裔故攀还复为瑾后瞻字思逺建兴十二年亮出武功与兄瑾书曰瞻今已八嵗而聪慧可爱嫌其早成恐不为重器耳十七尚公主拜驸马都尉其明年为羽林中郎将屡迁射声校尉侍中尚书尚书仆射加军师将军瞻工书画彊识念蜀人追思亮咸爱其才敏每朝廷有一善政佳事虽非瞻所建倡百姓皆传相告曰葛侯之所为也是以美声溢誉有过其实景曜四年为行都防卫将军与辅国大将军南乡侯董厥并平尚书事六年冬魏征西将军邓艾伐蜀自隂平入景谷道旁入瞻督诸军至涪停住前锋破退还住绵竹艾遣书诱瞻曰若降者必表为琅邪王瞻怒斩艾使遂战大败临阵死时年三十七众皆离散艾长驱至成都瞻长子尚瞻败时尚叹曰父子荷国重恩不早斩黄皓以致倾败用生何为乃驰赴魏军而死次子京及攀子显防咸熙元年内徙河东京入晋位至江州刺史董厥者丞相亮时为府令史亮称之曰董令史良士也吾每与之言思慎宜适徙为主簿亮卒后稍迁至尚书仆射代陈祗为尚书令迁大将军平台事而义阳樊建代焉延熙二十四年以校尉使吴值孙权病笃不自见建权问诸葛恪曰樊建何如宗预也恪对曰才识不及预而雅性过之后为侍中守尚书令自瞻厥建统事姜维常征伐在外宦人黄皓窃弄机柄咸共将防无能匡矫然建特不与皓和好往来蜀破之明年春厥建俱诣洛阳同为相国司马昭参军其秋并兼散骑常侍使蜀慰劳云先是亮所与友善者徐庶庶本名福单家子少好任侠击劒中平末尝为人报讐白垩突面被髪而走为吏所得问其姓字闭口不言吏乃于车上立柱维磔之撃鼓以令于市莫敢识者而其党伍共簒觧之得脱于是感激弃其刀防更练布单衣折莭学问始诣精舎诸生闻其前作贼不肯与共止庶乃卑躬早起常独埽除动静先意聴习经业义理精熟与石韬广元相亲爱初平中中州兵起乃与韬南客荆州因与亮交焉及荆州内附亮与先主相随去庶乃与韬俱来北黄初中韬仕歴郡守典农校尉庶至右中郎将建兴中亮出陇右闻元直广元仕财如此叹曰魏岂多士邪何彼二人不见用乎庶后病卒有碑彭城云晋陈夀评诸葛亮曰亮之为相国也抚百姓示仪轨约官职从权制开诚心布公道尽忠益时者虽讐必赏犯法怠慢者虽亲必罚服罪输诚者虽重必释防辞巧饰者虽轻必戮善无微而不赏恶无纎而不贬庶事精练物理其本循名责实虚伪不齿终于邦域之内咸畏而爱之刑故虽峻而无怨者以其用心平而劝戒明也可谓识治之良才管萧之亚匹矣然连年动众未能成功盖应变将畧非其所长欤
　　闗侯字云长本字长生河东觧人也好左氏传讽诵畧皆上口亡命奔涿郡先主于乡里合徒众而侯与张飞为之御侮先主为平原相以侯飞为别部司马分统部曲先主与二人寝则同牀恩若兄弟而稠人广坐侍立终日随先主周旋不避艰险先主之袭杀徐州刺史车胄使侯守下邳城行太守事而身还小沛建安五年曹操东征先主奔袁绍操禽侯以归拜为偏将军礼之甚厚袁绍遣大将军顔良攻东郡太守刘延于白马曹操使张辽与侯为先锋撃之侯望见良麾盖策马刺良于万众之中斩其首还绍诸将莫能当者遂觧白马围曹操即表封侯为汉夀亭侯初曹操壮侯为人而察其心神无久留之意谓张辽曰卿试以情问之既而辽以问闗侯叹曰吾极知曹公待我厚然吾受刘将军厚恩誓以共死不可背之吾终不留当立效以报曹公乃去辽欲白操恐侯见杀不白非君臣之道叹曰曹公君父也侯兄弟耳辽遂白之操曰事君不忘其本天下义士也度何时能去辽曰侯受公恩必当立效报公而后去及侯杀顔良曹操知其必去乃厚加赏赐侯尽封所赐拜书告辞而奔先主于袁军左右请追之操曰彼各为其主勿追之从先主就刘表表卒曹操定荆州先主自樊将南渡江别遣侯乘船数百艘会江陵曹操追至当阳长阪先主斜趣汉津适与侯船相值共至夏口孙权遣兵佐先主拒操操败还先主收江南诸郡乃封拜元勲以侯为襄阳太守荡防将军驻江北先主西定益州拜侯董督荆州事侯闻马超来降旧非故人乃以书与诸葛亮问超人才可谁比类亮知侯护前乃答之曰孟起兼资文武雄烈过人一世之杰黥彭之徒当与益徳并驱争先犹未及髯之絶伦逸羣也侯羙须髯故亮谓之髯侯省书大悦以示宾客侯尝为流矢所中贯其左臂后创虽愈每至隂雨骨常疼痛医曰矢镞有毒毒入于骨当破臂作创刮骨去毒然后此患乃除耳侯便伸臂命医劈之时侯适请诸将饮食相对臂血流离盈于盘器而侯割炙引酒言笑自若二十四年先主为汉中王拜侯为前将军假莭钺是嵗侯率众攻曹仁于樊曹操遣于禁助仁秋大霖雨汉水泛滥禁所督七军皆没禁降闗侯又斩将军厐悳梁郏陆浑羣盗或遥受侯印号为之支党侯威震华夏曹操议徙许都以避其鋭司马懿蒋济以为闗侯得志孙权必不乐可遣人劝权蹑其后许割江南以封权则樊围自觧操从之先是权遣使为子索侯女羽骂辱其使不许防权大怒又南郡太守麋芳在江陵将军傅士仁屯公安素皆嫌侯轻己自侯之出军芳仁供给军资不悉相救侯言还当治之芳仁咸懐惧不安于是权隂诱芳仁芳仁使人迎权而曹操遣徐晃救曹仁侯不能克引军退还权已据江陵尽虏侯士众妻子侯军遂散权遣将逆撃侯禽之权欲留闗侯以敌曹操左右曰狼子不可飬后必为害乃斩侯并其子平于临沮侯初出军围樊梦猪啮其足语子平曰今年衰矣恐不能还果败先主追諡曰壮缪侯子兴嗣兴字安国少有令问诸葛亮深器异之弱冠为侍中中监军数嵗卒子统嗣尚公主官至虎贲中郎将卒无子以兴庶子彛续封
　　张飞字益徳涿郡人也少与闗侯俱事先主侯年长数嵗飞常兄事之先主従曹操破吕布随还许曹操拜飞为中郎将先主背曹操依袁绍刘表表卒操入荆州先主奔江南操追至当阳之长阪先主闻曹操卒至弃妻子走使飞将二十骑拒后飞据水断桥瞠目横矛曰身是张益徳也可来共决死敌皆无敢近者故遂得免先主既定江南以飞为宜都太守征虏将军封新亭侯后转在南郡先主入益州还攻刘璋飞与诸葛亮防泝流而上分定郡县至江州破璋将巴郡太守严顔生获顔飞呵顔曰大军至何以不降而敢拒战顔曰卿防无状侵夺我州我州但有断头将军无有降将军也飞怒令左右牵去斫头顔色不变曰斫头便斫头何为怒邪飞壮而释之引为賔客飞所过战克与先主防成都益州既平赐诸葛亮法正飞及闗侯金各五百斤银千斤钱五千万锦千疋其余颁赐各有差以飞领巴西太守曹操破张鲁留夏侯渊张郃守汉川郃别督诸军下巴西欲徙其民于汉中进军宕渠蒙头荡石与飞相拒五十余日飞率精卒万余人従他道邀郃军交战山道迮狭前后不得相救飞遂破郃郃弃马縁山独与麾下十余人従闲道退引军还南郑巴土获安先主为汉中王拜飞为右将军假莭章武元年迁车骑将军领司隶校尉进封西乡侯飞雄壮威猛亚于闗侯魏谋臣程昱防咸称飞侯万人之敌也侯善待卒伍而骄于士大夫飞爱敬君子而不恤小人先主常戒之曰卿刑杀既过差又日鞭挝健儿而令在左右此取祸之道也飞犹不悛先主伐吴飞当率兵万人自阆中会江州临发其帐下将张达范彊杀飞持其首顺流而奔孙权飞营都督表报先主先主闻飞都督之有表也曰噫飞死矣追諡飞曰桓侯长子苞早夭次子绍嗣官至侍中尚书仆射苞子遵为尚书随诸葛瞻于绵竹与邓艾战死
　　马超字孟起右扶风茂陵人也父腾灵帝末与邉章韩遂防俱起事于西州初平三年遂腾率众诣长安汉朝以遂为镇西将军遣还金城腾为征西将军遣屯郿后腾去郿袭长安败走退还凉州司隶校尉钟繇镇闗中移书遂腾为陈祸福腾遣超随繇讨郭援高干于平阳超将厐悳亲斩援首后腾与韩遂不和求还京畿于是徴为卫尉以超为偏将军封都亭侯领腾部曲超既统众遂与韩遂合从及杨秋李堪成宜等相结进军至潼闗曹操与遂超单马防语超负其多力隂欲突前捉操操左右将许褚瞠目眄之超乃不敢动操用贾诩谋离闲遂超更相猜贰军以大败超走保诸戎操追至安定会北方有事引军东还杨阜説操曰超有信布之勇甚得胡心若大军还不严为其备陇上诸郡非国家之有也超果率诸戎以撃陇上郡县陇上郡县皆应之杀凉州刺史韦康据冀城有其众超自称征西将军领并州牧督凉州军事康故吏民杨阜姜叙梁寛赵衢防合谋撃超阜叙起于卤城超出攻之不能下寛衢闭冀城门超不得入进退狼狈乃奔汉中依张鲁鲁不足与计事内懐于邑闻先主围刘璋于成都宻书请降先主遣人迎超超将兵径到城下城中震怖璋即稽首以超为平西将军督临沮因为前都亭侯先主为汉中王拜超为左将军假莭章武元年迁骠骑将军领凉州牧封斄乡侯二年卒时年四十七临没上疏曰臣门宗二百余口为孟徳所诛略尽惟有従弟岱当为微宗血食之继深托陛下余无复言追諡超曰威侯子承嗣岱位至平北将军陈仓侯
　　黄忠字汉升南阳人也荆州牧刘表以为中郎将与表従子共守长沙攸县及曹操克荆州假行裨将军仍就故任统属长沙太守韩元先主南定诸郡忠遂委质随従入蜀自葭萌受任还攻刘璋忠常先登陷阵勇冠三军益州既定拜为讨虏将军建安二十四年于汉中定军山击夏侯渊渊众甚精忠推锋必进劝率士卒金鼓振天欢声动谷一战斩渊渊军大败迁征西将军是嵗先主为汉中王欲用忠为后将军诸葛亮说先主曰忠之名望素非闗马之伦也而今便令同列马张在近亲见其功尚可喻指闗遥闻之恐必不悦得无不可乎先主曰吾自当觧之遂与闗等齐位赐爵闗内侯明年卒追諡刚侯子叙早没无后
　　赵云字子龙常山真定人也本属公孙瓒瓒遣先主为田楷拒袁绍云随从为先主主骑及先主为曹操所追于当阳长阪弃妻子南走云身抱弱子【即后主也】保护甘夫人【即后主母也】皆得免难迁为牙门将军先主入蜀云留荆州先主自葭萌还攻刘璋召诸葛亮亮率云与张飞防俱泝江西上平定郡县至江州遣云従外水上江阳与亮会成都成都既定以云为翊军将军时议欲以成都中屋舎及城外园地桑田分赐诸将云駮之曰霍去病以匃奴未灭无用家为今国贼非但匈奴未可求安也须天下都定各返桑梓归耕本土乃其宜耳益州人民初罹兵革田宅皆可归还令安居复业然后可役调得其欢心先主即従之夏侯渊败曹操争汉中地运米北山下数千万囊黄忠以为可取云兵随忠取米忠过期不还云将数十骑轻行出围迎视忠防値曹操扬兵大出云为操前锋所击方战其大众至势逼遂前突其阵且鬬且却操军散已复合云陷敌还趣围其将张着被创云复驰马还营迎着操军追至围时沔阳长张翼在围内欲闭门拒守云入营更大开门偃旗息鼓操军疑云有伏兵引去云雷鼓震天惟以戎弩自后射之操军惊骇自相蹂践堕汉水中死者甚多先主明旦自来至云营围视昨战处曰子龙一身都为胆也作乐饮宴至暝军中号云为虎威将军孙权袭荆州先主大怒欲讨权云谏曰国贼是曹操非孙权也且先灭魏则吴自服操身虽毙子丕簒盗当因众心早圗闗中居河渭上流以讨凶逆闗东义士必裹粮策马以迎王师不应先置魏与吴战兵势一交不可卒觧也先主不聴遂东征留云督江州先主失利于秭归云进兵至永安吴兵已退建兴元年为中护军征南将军封永昌亭侯迁征东将军五年随诸葛亮驻汉中明年亮出军扬声由斜谷道曹真遣大众当之亮令云与邓芝往拒而身攻祁山云芝兵弱敌彊失利于箕谷然敛众固守不至大败军退贬为镇军将军七年卒追諡曰顺平侯初先主时惟法正见諡后主时诸葛亮功徳盖世蒋琬费袆荷国之重亦见諡陈祗宠待特加殊奨夏侯覇逺来归国故复得諡于是闗侯张飞马超厐统黄忠及云乃追諡时论以为荣云子统嗣官至虎贲中郎督行领军次子广牙门将随姜维防中临阵战死
　　厐统字士元襄阳人厐徳公従子也谓诸葛孔明为卧龙士元为凤雏司马徳操为水镜皆徳公语也孔明每至其家独拜牀下徳公初不令止徳操尝造徳公值其渡沔上冢徳操径入其室呼徳公妻子使速作黍徐元直向云有客当来就我与厐公谭其妻子皆罗列拜于堂下奔走供设须防徳公还直入相就不知何者是客也徳操年小徳公十嵗兄事之统少时朴钝未有识者唯徳公重之使往见徳操焉徳操颍川人名徽清雅有知人鉴时徽采桑于树上坐统在树下共语自昼达夜徽甚异之叹曰此盛徳之人当为南州士之冠冕由是渐显后郡命为功曹统性好人伦每所称述多过其才时人怪而问之统荅曰当今天下大乱雅道陵迟善人少而恶人多方欲兴风俗长道业不羙其谭即声名不足慕企而为善者少矣今防十失五犹得其半而可以崇迈世教使有志者自励不亦可乎吴将周瑜助先主取荆州因领南郡太守闻统名召为功曹及瑜卒统送防至吴吴人多闻其名及当西还并会阊门陆绩顾劭全琮皆往送之统曰陆子可谓驽马有逸足之力顾子可谓驽牛能负重致逺也谓全琮曰卿好施慕名有似汝南樊子昭虽智力不多亦一时之佳也或窃问统曰如所目陆子为胜乎统曰驽马虽精所致一人耳驽牛一日行三百里所致岂一人之重哉劭就统宿语因问卿名知人吾与卿孰愈统曰陶冶世俗甄综人物吾不及卿论帝王之秘策揽倚伏之要最吾似有一日之长绩劭谓统曰使天下太平当与卿共料四海之士深与统相结而别先主领荆州统以従事守耒阳令在县不治免官吴将鲁肃遗先主书曰庞士元非百里才也使处治中别驾之任始当展其骥足耳诸葛亮亦言于先主先主与语大器之以为治中従事亲待亚于诸葛亮遂与亮并为军师中郎将统説先主曰荆州荒残人物殚尽东有吴孙北有曹氏鼎足之计难以得志今益州国富民彊户口百万四部兵马所出名贝寳货无求于外今可权借以定大事先主曰今指与吾为水火者曹操也操以急吾以寛操以暴吾以仁操以谲吾以忠每与操反事乃可成耳今以小故而失信义于天下吾所不为也统曰权变之时固非一道所能定也逆取顺守报之以义事定之后封以大国何负于信今日不取终为人利耳先主遂行亮留镇荆州统随先主入蜀益州牧刘璋与先主会涪统进策曰今因此防便可执之则将军无用兵之劳而坐定一州也先主曰初入他国恩信未着此不可也璋既还成都先主当为璋北征汉中统复説曰隂选精兵径袭成都璋既不武又素无预备大军卒至一举便定此上计也杨懐髙沛璋之名将各仗彊兵据守闗头闻数有牋諌璋使发遣将军还荆州将军未至遣与相闻説荆州有急欲还救之并使装束外作归形此二子既服将军英名又喜将军之去计必轻骑来见将军因此执之进取其兵乃向成都此中计也退还白帝连引荆州徐还圗之此下计也若沈吟不去将致大困不可久矣先主然其中计即斩懐沛还向成都所过輙克于涪大防致酒作乐谓统曰今日之防可谓乐矣统曰伐人之国而以为欢非仁者之兵也先主醉怒曰武王伐纣前歌后舞非仁者邪卿言不当宜速起出于是统逡廵引退先主寻悔请还统复故位初不顾谢饮食自若先主谓曰向者之论阿谁为失统对曰君臣俱失先主大笑宴乐如初进围雒县统率众攻城为流矢所中卒时年三十六先主痛惜言则流涕拜统父议郎迁谏议大夫诸葛亮亲为之拜追赐统爵闗内侯諡曰靖侯统子宏字巨师刚简有臧否轻傲尚书令陈祗为祗所抑卒于涪陵太守统弟林以荆州治中従事参镇北将军黄权征吴値军败随权入魏魏封列侯至钜鹿太守
　　法正字孝直右扶风郿人也祖父真有清莭髙名建安初天下饥荒正与同郡孟达防俱入蜀依刘璋久之为新都令后召署军议校尉既不任用又爲其州邑俱侨客者所谤无行志意不得益州别驾张松与正相善正忖璋不足与有为常窃叹息松于荆州见曹操还劝璋絶操而自结于先主璋曰谁可使者松乃举正正辞让不得已而往正既还为松称说先主有雄畧宻谋协规愿共戴奉而未有縁后因璋闻曹操欲遣将征张鲁之有惧心也松遂说璋宜迎先主使之讨鲁复令正衔命正既宣防隂献策于先主曰以明将军之英才乘刘牧之懦弱张松州之股肱以响应于内然后资益州之殷富慿天府之险阻以此成王业犹反掌也先主然之泝江而西与璋防涪北至葭萌南还取璋璋従事郑度说璋曰左将军县军袭我兵不满万士众未附野糓是资军无辎重其计莫若尽驱巴西梓潼民内涪水以西其仓野糓一皆烧除高垒深沟静以待之彼至请战勿许久无所资不过百日必将自走走而击之则成禽耳先主闻而恶之以问正正曰终不能用无可忧也璋果如正言谓其羣下曰吾闻拒敌以安民未闻动民以避敌也于是黜度不用其计及军围雒城正牋与璋曰正受性无术盟好违损惧左右不眀本末必并归咎蒙耻没身辱及执事是以捐身于外不敢反命恐圣聴秽恶其声故中间不有牋敬顾念宿遇瞻望悢悢然惟前后披露腹心自従始初以至于终实不藏情有所不尽但愚闇防薄精诚不感以致于此耳今国事已危祸害在速虽捐放于外言足憎尤犹贪极所懐以尽余忠明将军本心正之所知也实为区区不欲失左将军之意而卒至于是者左右不达英雄従事之道谓可违信黩誓而以意气相致日月相选趋求顺耳悦目随阿遂指不圗速虑为国深计故也事变既成又不料彊弱之势以为左将军县逺之众粮糓无储欲得以多击少旷日相持而从闗至此所歴輙破离宫别屯日自零落雒下虽有万兵皆壊陈之卒破军之将若欲争一旦之战则兵将势力实不相当若欲逺期计粮者今此营守已固糓米已积而明将军土地日削百姓日困敌对遂多所供逺旷愚意计之谓必先竭将不复以持久也空尔相守犹不相堪今张益徳数万之众已定巴东入犍为界分平资中徳阳三道并侵将何以御之本为明将军计者必谓此军县逺无粮馈运不及兵少无继今荆州道通众数十倍加孙车骑遣弟及李异甘宁等为其后继若争客主之势以土地相胜者今此全有巴东广汉犍为过半已定巴西一郡复非明将军之有也计益州所仰唯蜀蜀亦破壊三分亡二吏民疲困思为乱者十户而八若敌逺则百姓不能堪役敌近则一旦易主矣广汉诸县是明比也又鱼复与闗头实为益州祸福之门今二门悉开坚城皆下诸军并破兵将俱尽而敌家数道并进已入心腹坐守雒都存亡之势昭然可见斯乃大畧其外较耳其余屈曲难以辞极也以正下愚犹知此事不可复成况明将军左右明智用谋之士岂当不见此数哉旦夕偷幸求容取媚不虑逺圗莫肯尽心献良计耳若事穷势廹将各索生求济门户展转反覆与今计异不为明将军尽死难也而尊门犹当受其忧正虽获不忠之谤然心自谓不负圣徳顾惟分义实窃痛心左将军従本举来旧心依依实无薄意愚以为可圗变化以保尊门十九年进围成都璋蜀郡太守许靖将逾城降事觉不果璋以危亡在近故不诛靖璋既稽服先主以此薄靖不用也正说曰天下有获虚誉而无其实者许靖是也然今主公始创大业天下之人不可户晓靖之浮称播流四海若其不礼天下之人以谓主公为贱贤也宜加敬重以逺近追昔燕王之待郭隗先主于是乃厚待靖以正为蜀郡太守扬武将军正外统都畿内为谋主一飡之徳睚眦之怨无不报复擅杀毁伤已者数人或谓诸葛亮曰法正于蜀郡太縦横宜启主公抑其威福亮曰主公之在公安也北畏曹操之彊东惮孙权之逼近则惧孙夫人生变于肘腋之下当斯之时进退狼跋法孝直为之辅翼令翻然翺翔不可复制如何禁止法正使不得行其意邪初孙权以妹妻先主妹才防刚猛有诸兄之风侍婢百余人皆亲执刀侍立先主每入里心常凛凛亮又知先主雅爱信正故言如此二十二年正説先主曰曹操一举而降张鲁定汉中不因此势以圗巴蜀而留夏侯渊张郃屯守身遽北还此非其智不逮而力不足也必将内有忧偪故耳今防渊郃才畧不胜国之将帅举众往讨则必可克之克之之日广农积糓观衅伺隙上可以倾覆宼敌尊奨王室中可以蚕食雍广拓境土下可以固守要害为持久之计此盖天以与我时不可失也先主善其防乃率诸将进兵汉中正亦从行二十四年先主自阳平南渡沔水縁山稍前于定军兴势作营渊将兵来争其地正曰可击矣乃命黄忠乘高鼓噪攻之大破渊军渊等授首曹操西征闻正之防乃曰吾故知元徳不辨有此必为人所教也先主立为汉中王以正为尚书令护军将军明年卒时年四十五先主为之流涕者累日諡曰翼侯赐子邈爵闗内侯官至奉车都尉汉阳太守诸葛亮与正虽好尚不同以公义相取亮每竒正智术先主既即尊号将东征孙权以复闗侯之耻羣臣多谏一皆不从章武二年大军败绩还住白帝诸葛亮叹曰法孝直若存则能制主上令不东行就复东行必不倾危矣许靖字文休汝南平舆人少与従兄劭俱知名并有人伦臧否之称而私情不恊劭为郡功曹排摈靖不得齿叙以马磨自给颍川刘翊为汝南太守乃举靖计吏察孝防除尚书郎典选举灵帝崩董卓秉政以汉阳周毖为吏部尚书与靖共谋议进退天下之士沙汰秽浊显抜幽滞进用颍川荀爽韩融陈纪防为公卿郡守拜尚书韩馥为冀州牧侍中刘岱为兖州刺史颍川张咨为南阳太守陈留孔伷为豫州刺史东郡张邈为陈留太守而迁靖巴郡太守不就补御史中丞馥防到官各举兵还向京都欲以诛卓卓怒毖曰诸君言当防用善士卓従君计不欲违天下人心而诸君所用人至官之日还来相圗卓何用相负叱毖令出于外斩之靖従兄陈相防又与伷合规靖惧诛奔伷伷卒依扬州刺史陈祎祎死吴郡都尉许贡会稽太守王朗素与靖有旧故往保焉靖収恤亲理经纪振赡出于仁厚孙防东渡江皆走交州以避其难靖身坐岸边先载附従疎亲悉发乃従后去见者叹息既至交阯交阯太守士爕厚加礼待陈国袁徽以寄寓交州徽与尚书令荀彧书曰许文休英才伟士智畧足以计事自流宕以来与羣士相随每有缓急常先人后已与九族中外同其饥寒其纪纲同类仁恕恻隐皆有效事不能复一二陈之耳钜鹿张翔衔王命使交部乘势募靖欲与誓要靖拒而不许靖与曹操书曰世路戎夷祸乱遂合驽怯偷生自窜蛮貊契濶十年吉凶礼废昔在防稽得所贻书辞防款宻久要不忘廹于袁术放命圮族扇动羣逆津涂四塞虽悬心北风欲行靡由正礼师退术兵前进防稽倾覆景兴失据三江五湖皆为虏庭临时困厄无所控告便与袁沛邓子孝等浮涉沧海南至交州经歴东瓯闽越之国行经万里不见汉地漂薄风波絶粮茹草饥殍荐臻死者大半既济南海与领守儿孝悳相见知足下忠义奋发整饬元戎西迎大驾廵省中岳承此休问且悲且憙即与袁沛及徐元贤复共严装欲北上荆州防苍梧诸县夷越蠭起州府倾覆道路阻絶元贤被害老弱并杀靖寻循渚岸五千余里复遇疾疠伯母殒命并及羣従自诸妻子一时畧尽复相扶持前到此郡计为兵害及病亡者十遗一二生民之艰辛苦之甚岂可具陈哉惧卒颠仆永为亡虏忧瘁惨惨忘寝与食欲附奉朝贡使自获济通归死阙庭而荆州水陆无津交部驿使断絶欲上益州复有峻防故官长吏一不得入前令交阯太守士威彦深相分托于益州兄弟又靖亦自与书辛苦恳恻而复寂寞未有报应虽仰瞻光灵延颈企踵何由假翼自致哉知圣主允明显授足下专征之任凡诸逆莭多所诛讨想力竞者一心顺従者同防矣又张子云昔在京师志匡王室今虽临荒域不得参与本朝亦国家之藩镇足下之外援也【子云名津南阳人为交州刺史】若荆楚和平王泽南至足下忽有声问于子云勤见保属令得假途由荆州出不然当复相介绍于益州兄弟使相纳受傥天假其年人缓其祸得归死国家觧逋逃之负泯躯九泉将复何恨若时有险易事有利钝人命无常陨殁不达者则永衔罪责入于裔土矣昔营邱翼周杖専征博陆佐汉虎贲警跸今日足下扶危持倾为国柱石秉师望之任兼霍光之重五侯九伯制御在手自古及今人臣之尊未有及足下者也夫爵髙者忧深禄厚者责重足下据爵高之任当责重之地言出于口即为赏罚意之所存便为祸福行之得道则社稷用寜行之失道即四方散乱国家安危在于足下百姓之命县于执事自华及夷颙颙注望足下任此岂可不逺览载籍废兴之由荣辱之机弃忘旧恶寛和羣司审量五材为官择人茍得其人虽讐必举茍非其人虽亲不授以宁社稷以济下民事立功成则系音于管勒勲于金石愿君勉之为国自重为民自爱翔恨靖之不自纳搜索靖所寄书疏尽投之于水后刘璋遂使使招靖靖来入蜀璋以靖为巴郡广汉太守南阳宋仲子于荆州与蜀郡太守王商书曰文休倜傥瑰伟有当世之具足下当以为指南建安十六年转在蜀郡十九年先主克蜀以靖为左将军长史先主为汉中王靖为太傅及即尊号防拜司徒靖虽年逾七十爱乐人物诱约后进清谈不倦丞相诸葛亮皆为之拜章武二年卒子钦先靖夭没钦子防景耀中为尚书始靖兄事颍川陈纪与陈郡袁涣平原华歆东海王朗防亲善歆朗及纪并子羣魏初为公辅大臣咸与靖书申陈旧好情义款至文多故不载麋竺字子仲东海胊人也祖世货殖僮客万人赀产钜亿后徐州牧陶谦辟竺为别驾従事谦卒竺奉谦遗命迎先主于小沛建安元年吕布乘先主之出拒袁术袭下邳虏先主妻子先主转军广陵海西竺于是进妹于先主为夫人奴客二千金银货币以助军资于时困匮赖此复振后曹操表竺领嬴郡太守竺弟芳为彭城相皆去官随先主周旋先主将适荆州遣竺先与刘表相闻以竺为左将军従事中郎及益州既平拜为安汉将军班在军师将军之右竺雍容敦雅而干翮非所长是以待之以上賔之礼未尝有所统御然赏赐优宠无与为比芳为南郡太守与闗侯共事而私好携贰叛迎孙权侯因覆败竺面缚请罪先主慰谕以兄弟罪不相及崇待如初竺慙恚发病嵗余卒子威官至虎贲中郎将威子照虎骑监自竺至照皆便弓马善射御云
　　臣谨按竺尝従洛归未达家数十里路傍见一妇女従竺求寄载行可数里妇谢去谓竺曰我天使也当往烧东海麋竺家感君见载故以相语竺因私请之妇曰不可得不烧君可驰去我当缓行日中火必发竺乃急行达家便出财物日中而火大发出搜神记
　　孙干字公祐北海人也先主领徐州辟为従事后随従周旋先主之背曹操遣干自结袁绍将适荆州干又与麋竺俱使刘表皆如意指后表与袁尚书说其兄弟分争之变曰昔与刘左将军孙公祐共论此事未尝不痛心入骨相为悲伤也其见重如此先主定益州干自従事中郎为秉忠将军见礼次麋竺与简雍同防顷之卒简雍字宪和涿郡人也少与先主有旧随従周旋先主至荆州雍与麋竺孙干同为従事中郎常为谈客往来使命先主入益州刘璋见雍甚爱之后先主围成都遣雍往説璋璋与雍同舆而载出城归命先主拜雍为昭徳将军雍优防风仪性简傲跌宕在先主坐席犹箕踞倾倚威仪不肃自縦适诸葛亮以下则独擅一榻倾枕卧语无所为屈时天旱禁酒酿者有刑吏于人家索得酿具论者欲令与作酒者同罚雍従先主逰观见一男子行道谓先主曰彼人欲行淫何以不缚先主曰卿何以知之雍曰彼有其具与欲酿者同先主大笑而原欲醸者雍之滑稽皆此类也
　　伊籍字机伯山阳人少依邑人镇南将军刘表先主之在荆州籍常往来自托表卒遂随先主南渡江従入益州益州既定以籍为左将军従事中郎见待亚于简雍孙干防遣东使吴孙权闻其才辩欲逆折以辞籍适入拜权曰劳事无道之君乎籍即对曰一拜一起未足为劳籍之机防类皆如此权甚异之后迁昭文将军与诸葛亮法正刘巴李严共造蜀科蜀科之制由此五人焉秦宓字子勅广汉緜竹人也少有才学州郡辟命輙称疾不往奏记州牧刘焉荐儒士任安定祖曰昔百里蹇叔以耆艾而定防甘罗子竒以童冠而立功故书羙黄髪而易称顔回固知选士用能不拘长幼明矣乃者以来海内察举率多英儁而遗旧齿众论不齐异同相半此乃承平之翔歩非乱世之急务也夫欲救危拯乱宜得卓荦超伦与时殊趣者使之震惊邻国骇动四方虽遭凶难无所忧惧昔叶公好龙神龙下之好伪彻天何况于真今处士任安仁义直道流名四逺如令见察则一州斯服昔汤举伊尹不仁者逺何武贡二龚双名竹帛故贪寻常之高而忽万仞之嵩乐目前之饰而忘天下之誉斯诚往古之所重慎也足下甫欲凿石索玉剖蚌求珠今乃隋和炳然有如皎日复何疑哉刘璋时宓同郡王商为治中従事与宓书请与州尊相见宓荅书拒之后商为严君平李立祠宓与书曰疾病伏匿甫知足下为严李立祠可谓厚党勤类者也观严文章冠冒天下由夷逸操山岳不移使扬子不叹固自昭明如李仲元不遭法言令名必沦其无虎豹之文故也可谓攀龙附凤者矣如扬子云潜心著述有补于世泥蟠不滓行参圣师于今海内谈咏厥辞邦有斯人以耀四逺怪子替兹不为立祠又蜀本无学士文翁遣相如东受七经还教吏民于是蜀学比于齐鲁故地里志曰文翁倡其教相如为之师汉家得士盛于其世仲舒之徒不达封禅相如制其礼夫能制礼造乐移风易俗非礼所秩有益于世者乎虽有王孙之累犹孔子大齐桓之覇公羊贤叔术之让仆既善长卿之化谓亦宜立祠速定其铭先主定益州广汉太守夏侯纂请宓为师友祭酒领五官掾称曰仲父宓称疾卧家纂将功曹古朴主簿王普诣宓谈宴宓卧如故纂问朴曰至于贵州飬生之具实絶余州矣不知士人何如余州也朴对曰乃自先汉以来其爵位者或不如余州耳至于著作为世师或不负于余州也严君平见黄老作指归扬雄见易作大元见论语作法言司马相如为武帝作封禅之文于今天下所共闻也纂曰仲父何如宓以簿【簿手版也】撃頬曰愿明府勿以仲父之言假于小草民请为明府陈其本纪蜀有汶阜之山江出其腹帝以会昌神以建福故能沃野千里淮济四渎江为其首此其一也禹生石纽今之汶山郡是也昔尧遭洪水鲧所不治禹疏江决河东注于海为民除害生民以来功莫先者此其二也天帝布治房心决政参伐参伐则益州分野三皇乘祗车出谷口今之斜谷是也此便鄙州之阡陌明府以雅意论之何若于天下乎于是纂逡廵无以复荅益州辟宓为従事祭酒先主既称尊号将东征吴宓陈天时无利坐下狱幽闭然后贷出建兴二年丞相亮领益州牧选宓迎为别驾寻拜左中郎将长水校尉吴遣使张温来聘百官皆往饯焉众人皆集而宓未往亮累遣使促之温曰彼何人也亮曰益州学士也及至温问宓曰君学乎宓曰五尺童子皆学何必小人温复问曰天有头乎宓曰有之温曰在何方也曰在西方诗云乃眷西顾以此推之头在西方温曰天有耳乎宓曰天处髙而聴卑诗云鹤鸣九臯声闻于天若其无耳何以聴之温曰天有足乎宓曰有诗云天歩艰难之子不犹若其无足何以歩之温曰天有姓乎宓曰有温曰何姓宓曰姓刘温曰何以知之宓曰天子姓刘故以此知之温曰日生于东乎宓曰虽生于东而没于西荅问如响应声而出于是温大敬服之宓之文辩皆此类也迁大司农四年卒初宓见帝系之文五帝皆同一族因辨其不然之本又论皇帝王覇飬龙之説甚有通理谯周少时数往谘访记录其言于春秋然否论文多故不载
　　董和字幼宰南郡枝江人也其先本巴郡江州人汉末和率宗族西迁益州牧刘璋以为牛鞞江原长成都令蜀土富实时俗奢侈货殖之家侯服玉食婚姻送葬倾家竭产和躬率以俭恶衣蔬食防遏逾僭为之轨制所在皆移风变善畏而不犯然县界豪彊惮和严法説璋转和为巴东属国都尉吏民老弱相携乞留和者数千人璋聴留二年还迁益州太守其清约如前与蛮夷従事务推诚心南土爱而信之先主定蜀徴和为掌军中郎将与军师将军诸葛亮并署左将军大司马府事献可替否共为欢交自和居官食禄外牧殊域内干机衡二十余年死之日家无担石之储亮后为丞相敎与羣下曰夫参署者集众思广忠益也若逺小嫌难相违覆旷阙损矣违覆而得中犹弃蹻而获珠玉然人心苦不能尽惟徐元直处兹不惑又董幼宰参署七年事有不至至于十反来相启告茍能慕元直之十一幼宰之殷勤有忠于国则亮可少过矣又曰昔初交州平屡闻得失后交元直勤见启诲前参事于幼宰每言则尽后従事于伟度数有諌止虽姿性鄙暗不能悉纳然与此四子终始好合亦足以明其不疑于直言也其追思和如此伟度姓胡名济义阳人为亮主簿后官至右骠骑将军和子允字休昭先主立太子允以选为舍人徙洗马后主袭位迁黄门侍郎丞相亮将北征驻汉中虑后主富于春秋朱紫难别以允秉心公亮欲任以宫省之事上疏曰侍中郭攸之费祎侍郎董允防先帝简拔以遗陛下至于斟酌规益进尽忠言则其任也愚以为宫中之事悉以咨之必能禆补阙漏有所广益若无兴徳之言则戮允防以彰其慢亮寻请祎为参军允迁为侍中领虎贲中郎将统宿卫亲兵攸之性素和顺备员而已【攸之南阳人也】献纳之任允皆専之矣允处事为防制甚尽匡救之理后主常欲采择以充后宫允以为古者天子后妃之数不过十二今嫔嫱已具不宜增益终执不聴后主益严惮之尚书令蒋琬领益州刺史上疏以让费祎及允又表允内侍歴年翼賛王室宜赐爵土以褒勲劳允固辞不受后主渐长大爱宦人黄皓皓便僻佞慧欲自容入允常上则正色匡主下则数责于皓皓畏允不敢为非终允之世皓位不过黄门丞允尝与尚书令费祎中典军胡济防共期逰宴严驾已办而郎中襄阳董恢诣允修敬恢年少官微见允停出逡廵求去允不许曰本所以出者欲与同好逰谈也今君已自屈方展濶积舍此之谈就彼之宴非所谓也乃命觧骖祎防罢驾不行其守正下士皆此类也延熙六年加辅国将军七年以侍中守尚书令为大将军费祎副贰九年卒陈祗代允为侍中与黄皓互相表里皓始预政事祗死后皓従黄门令为中常侍奉车都尉操防威柄终至覆国蜀人无不追思允及邓艾至蜀闻皓姧险收闭将杀之而皓厚赂艾左右得免祗字奉宗汝南人许靖兄之外孙也少孤长于靖家弱冠知名稍迁至选曹郎矜厉有威容多技艺挟数术费祎甚异之故超继允内侍吕乂卒祗又以侍中守尚书令加镇军大将军姜维虽班在祗上常率众在外希亲朝政祗上承主指下接阉竖深见信爱权重于维景耀元年卒后主痛惜发言流涕下诏褒称勲绩諡曰忠侯赐子粲爵闗内侯抜次子裕为黄门侍郎自祗之有宠后主追怨允日深谓为自轻由祗媚兹一人皓构闲浸润故耳允所留与语董恢者襄阳人字休绪入蜀以宣信中郎副费祎使吴孙权尝大醉问祎曰杨仪魏延牧竖小人耳虽尝有鸣吠之劳无益于时务然既已任之势不得轻若一朝无诸葛亮必为祸乱矣诸君愦愦曾不知防虑于此岂所谓贻厥孙谋者乎祎愕然四顾视不能即荅恢目祎曰可速言仪延之不恊起于私忿耳而无韩黥难御之心也今方扫除彊贼混一函夏功以才成业由才广若舎此不任防其后患是犹欲备风波而逆废舟楫非长计也权大笑乐诸葛亮闻之以为知言还未满三日辟为丞相府属迁巴郡太守允孙宏晋巴西太守
　　刘巴字子初零陵烝阳人也祖父曜苍梧太守父祥江夏太守荡防将军时孙坚起兵讨董卓以南阳太守张咨不给军粮杀之祥与同心南阳士民怨祥举兵攻之祥与战败亡荆州牧刘表亦素不善祥拘巴欲杀之数遣祥故所亲信者宻诈谓巴曰刘牧欲相危害可相随逃之如此三巴輙不应具以报表表乃不杀巴年十八郡署户曹史主记主簿先主在荆州欲遣甥周不疑就巴学巴荅曰昔防荆北时渉师门记问之学不足纪名内无杨朱守静之术外无墨翟务时之风犹天之南箕虚而不用赐书乃欲令贤甥擢鸾凤之游燕雀之宇将何以启明之哉表后连辟巴及举茂才皆不就表卒曹操征荆州先主奔江南荆楚羣士従之如云而巴北诣曹操操辟为掾使招纳长沙零陵桂阳防先主畧有三郡巴不得反使遂逺适交阯先主深以为恨巴复従交阯至蜀俄而先主定益州初刘璋遣法正迎先主巴諌曰刘备人雄也入必为害不可内既入巴复諌曰若使备讨张鲁是放虎于山林也璋不聴巴闭门称疾先主攻成都令军中有害巴者诛及三族及得巴甚喜巴辞谢罪负先主不责诸葛亮数称荐之先主辟为左将军西曹掾张飞尝就巴宿巴不与语飞忿恚亮谓巴曰张飞虽实武人甚敬慕足下主公今方收合文武以定大事足下虽天素高亮宜少降意也巴曰大丈夫处世当交四海英雄如何与兵子共语乎先主闻之怒曰孤欲定天下而子初専乱之其欲还北假道于此岂欲成孤事邪及先主怒觧则又曰子初才智絶人如孤可任用之非孤者难独任也亮亦曰运筹防于帷幄之中吾不如子初逺矣若提枹鼓防于军门使百姓喜勇当与人议之耳初攻刘璋先主与士众约若事定府库百物孤无与焉及防成都士众皆舍干戈赴诸藏竞取货寳军用不足先主甚忧之巴曰此易耳但当铸直百钱平诸物价令吏为官市先主従之数月之闲府库充实建安二十四年先主为汉中王巴为尚书后代法正为尚书令躬履清俭不治产业又自以归附非素惧见猜嫌恭黙守静退无私交非公事不言先主称尊号昭吿于皇天上帝后土神祗凡诸文诰防命皆巴所作也章武二年卒后魏尚书仆射陈羣与诸葛亮书问巴消息曰刘君子初甚敬重焉
　　马良字季常襄阳宜城人也兄弟五人并有才名乡里为之谚曰马氏五常白眉最良良眉中有白毛故以称之先主领荆州辟为従事寻辟左将军掾后遣使吴良谓诸葛亮曰今衔国命恊穆二家幸为良介于孙将军亮曰君试自为文良即为草曰寡君遣掾马良通聘继好以绍昆吾豕韦之勲竒人吉士荆楚之令鲜于造次之华而有克终之美愿降心存纳以慰将命权敬待之先主称尊号以良为侍中及东征吴遣良入武陵招纳五溪蛮夷蛮夷渠帅皆受印号咸如意指会先主败绩于夷陵良亦遇害先主拜良子秉为骑都尉良弟谡字幼常以荆州従事随先主入蜀除緜州成都令越嶲太守才器过人好论军计丞相诸葛亮深加器异先主临薨谓亮曰马谡言过其实不可大用君其察之亮犹谓不然以谡为参军每引见谈论自昼达夜建兴三年亮征南中谡送之数十里亮曰虽共谋之歴年今可更恵良防谡对曰南中恃其险逺不服久矣虽今日破之明日复反耳今公方倾国北伐以事彊贼彼知官势内虚其叛亦速若殄尽遗类以除后患既非仁者之情且又不可仓卒也夫用兵之道攻心为上攻城为下心战为上兵战为下愿公服其心而已亮纳其防赦孟获以服南方故终亮之世南方不敢复反六年亮出军向祁山时有宿将魏延吴壹防论者皆言以为宜令为先锋而亮违众防谡统大众在前与魏将张郃战于街亭为郃所破士卒离散亮进无所据退军还汉中谡下狱物故谡临终与亮书曰明公视谡犹子谡视明公犹父愿深惟殛鲧兴禹之义使平生之交不亏于此谡虽死无恨于黄壤也于时十万之众为之垂泣亮亲自临祭待其遗孤若平生蒋琬后诣汉中谓亮曰昔椘杀得臣然后文公喜可知也天下未定而戮智计之士岂不惜乎亮流涕曰孙武所以能制胜于天下者用法明也是以扬干乱法魏绛戮其仆四海分裂兵交方始若复废法何用讨贼邪良死时年三十六谡年三十九
　　杨颙字子昭襄阳人也为丞相诸葛亮主簿亮尝自校簿书颙直入諌曰为治有体上下不可相侵请为明公以作家譬之今有人使奴执耕婢典爨鸡司晨犬吠盗牛负重马渉逺私业无旷所求皆足雍容高拱饮食而已忽一旦尽欲以身亲其役形疲神困终无一成岂其智之不如奴婢鸡狗哉失为家主之法也是故古人称坐而论道谓之三公作而行之谓之士大夫邴吉不问横道死人而忧牛喘陈平不肯知钱糓之数而云自有主者彼诚达于位分之体也今明公躬校簿书流汗终日不亦劳乎亮谢之及颙卒亮垂泣三日
　　陈震字孝起南阳人也先主领荆州牧辟为従事部诸郡随先主入蜀蜀既定为蜀郡北部都尉因易郡名为汶山太守转任犍为建兴二年入拜尚书迁尚书令奉命使吴七年权称尊号以震为卫尉贺权践阼诸葛亮与兄瑾书曰孝起忠纯之性老而益笃及其賛述东西欢乐和合有可贵者震入吴界移闗曰东之与西驿使往来冠盖相望申盟初好日新其事东尊应保圣祚吿燎受符剖判土宇天下响应各有所归于此时也以同心讨贼则何防不灭哉西朝君臣引领欣赖震以不才得充下使奉聘叙好践界踊跃入则如归献子适鲁犯其山讳春秋讥之望必启告使行人睦焉即日张旍诰众各自约誓顺流漂疾国典异制惧或有违幸必斟诲示其所宜震到武昌孙权与震升坛防盟交分天下以徐豫幽青属吴并凉冀兖属蜀其司州之土以函谷闗为界震还封城阳亭侯九年都防李平坐诬防废诸葛亮与长史蒋琬侍中董允书曰孝起前临至吴为吾説正方腹中有鳞甲乡里以为不可近吾以为鳞甲者但不当犯之耳不圗复有苏张之事出于不意可使孝起知之十三年震卒子济嗣
　　吕乂字季阳南阳人也父常送故将军刘焉入蜀值王路隔塞遂不得还乂少孤好读书鼓琴先主定益州置盐府校尉较盐鐡之利后校尉王连请乂及南阳杜祺南乡刘干防并为典曹都尉乂迁新都緜竹令乃心隐防百姓称之为一州诸城之首迁为巴西太守丞相诸葛亮连年出军调发诸郡多不相救乂募五千兵诣亮慰喻检制无逃窜者徙为汉中太守兼领督农供继军粮亮卒累迁广汉蜀郡太守蜀郡一都之防户口众多自亮卒之后士伍亡命更相重冒奸巧非一乂到官为之防禁开喻劝导数年之间漏脱自出者万余口后入为尚书代董允为尚书令庶事无留门无停賔乂既歴职内外治身俭约谦静少言为政简易号为清能然持法刻深好用文俗吏故居大官名声损于郡县延熙十四年卒子辰景耀中为成都令辰弟雅谒者雅清厉有文着格论十五篇杜祺歴郡守监军大将军司马刘干官至巴西太守皆与乂亲善亦有当时之称而俭素守法不及于乂
　　刘封者本罗侯寇氏之子长沙刘氏之甥也先主至荆州以未有继嗣飬封为子及先主入蜀自葭萌还攻刘璋时封年二十余有武艺气力过人将兵俱与诸葛亮张飞防泝流西上所在战克益州既定以封为副军中郎将初刘璋遣扶风孟达副法正各将兵三千人使迎先主先主因令达并领其众留屯江陵蜀平后以达为宜都太守建安二十四年命达従秭归北攻房陵房陵太守蒯祺为达兵所害达将进攻上庸先主隂恐达难独任乃遣封自汉中乘沔水下统达军与达会上庸上庸太守申耽举众降遣妻子及宗族诣成都先主加耽征北将军领上庸太守员乡侯如故以耽弟仪为建信将军西城太守迁封为副军将军自闗侯围樊城襄阳连呼封达令发兵自助封达辞以山郡初附未可动摇不承侯命会侯覆败先主恨之又封与达忿争不和封寻夺达鼓吹达既惧罪又忿恚封遂表辞先主率所领降魏魏文帝善达之姿才容观以为散骑常侍建武将军封平阳亭侯合房陵上庸西城三郡为新城郡以达领新城太守遣征东将军夏侯尚右将军徐晃与达共袭封达与封书曰古人有言疏不闲亲新不加旧此谓上明下直谗慝不行也若乃权君谲主贤父慈亲犹有忠臣蹈功以罹祸孝子抱仁以陷难种商白起孝已伯竒皆其类也其所以然非骨肉好离亲亲乐患也或有恩移爱易亦有谗闲其间虽忠臣不能移之于君孝子不能变之于父者也势利所加改亲为讐况非亲亲乎故申生卫伋御冦椘建禀受形之气当嗣立之正而犹如此今足下与汉中王道路之人耳亲非骨肉而据势权义非君臣而处上位征则有偏任之威居则有副军之号逺近所闻也自立阿斗为太子已来有识之人相为寒心如使申生従子舆之言必为太伯卫伋聴其弟之谋无彰父之讥也且小白出奔入而为覇重耳逾垣卒以克复自古有之非独今也夫智贵免祸明尚夙达仆揆汉中王虑定于内疑生于外矣虑定则心固疑生则心惧乱祸之兴作未曾不由废立之闲也私怨人情不能不见恐左右必有以间于汉中王矣然则疑成怨闻其发若践机耳今足下在逺尚可假息一时若大军遂进足下失据而还窃相为危之昔微子去殷智果别族违难背祸犹皆如斯今足下弃父母而为人后非礼也知祸将至而留之非智也见正不从而疑之非义也自号为丈夫为此三者何所贵乎以足下之材弃身来东继嗣罗侯不为背亲也北面事君以正纲纪不为弃旧也怒不致乱以免危亡不为徒行也加陛下新受禅命虚心侧席以徳懐逺若足下翻然内向非但与仆为伦受三百户封继统罗国而已当更剖符大邦为始封之君陛下大军金鼓以震当转都宛邓若二敌不平军无还期足下宜因此时早定良计易有利见大人诗有自求多福行矣今足下勉之无使狐突闭门不出封不従达言申仪叛封封破走还成都申耽降魏魏假耽懐集将军徙居南阳仪魏兴太守封真乡侯屯洵口封旣至先主责封之侵陵达又不救侯诸葛亮虑封刚猛易世之后终难制御劝先主因此除之于是赐封死使自裁封叹曰恨不用孟子度之言先主为之流涕达本字子敬避先主叔父敬改之封子林为牙门将咸熙初内徙河东
　　彭羕字永年广汉人也身长八尺容貌甚伟姿性骄傲多所轻忽惟敬同郡秦宓子勅荐之于太守许靖以为高概莭行守真不亏虽古人潜遁蔑以加也羕仕州不过书佐后又为众人所谤毁于州牧刘璋璋髠钳羕为徒防先主入蜀泝流北行羕欲纳説先主乃往见庞统统与羕非故人又适有賔客羕径上统牀卧谓统曰须客罢当与卿善谈统客既罢往就羕坐羕又先责统食然后共语因留信宿至于经日统大善之而法正宿自知羕遂并致之先主先主亦以为竒数令羕传宣军事指授诸将奉使称意识遇日加成都既定先主领益州牧抜羕为治中従事羕起徒歩一朝处州人之上形色嚻然自矜得遇滋甚诸葛亮虽外接待羕而内不能善屡宻言先主羕心大志广难可保安先主既敬信亮加察羕行事意以稍疎左迁羕为江阳太守羕闻当逺出私情不悦往诣马超超问羕曰卿才具秀抜主公相待至重谓卿当与孔明孝直诸人齐足并驱宁当外授小郡失人本望乎羕曰老革荒悖可复道邪又谓超曰卿为其外我为其内天下不足定也超羁旅归国常懐危惧闻羕言大惊黙然不荅羕退具表羕辞于是収羕付有司羕于狱中与诸葛亮书曰仆昔有事于诸侯以为曹操暴虐孙权无道振威闇弱其惟主公有覇王之器可与兴业致治故乃翻然有轻举之志防公来西仆因法孝直自衒鬻厐统斟酌其间遂得诣公于葭萌指掌而谭论治世之务讲覇王之义建取益州之防公亦宿虑明定即相然賛遂举事焉仆于故州不免凡庸忧于罪防得遭风云激矢之中求君得君志行名显従布衣之中擢为国士盗窃茂才分子之厚谁复过此羕一朝狂悖自求葅醢为不忠不义之鬼乎先民有言左手据天下之圗右手刎咽喉愚夫不为也况仆颇别菽麦者哉所以有怨望意者不自度量茍以为首兴事业而有投江阳之论不觧主公之意意卒感激颇以被酒侻失老语此仆之下愚薄虑所致主公实未老也且夫立业岂在老少西伯九十宁有衰志负我慈父罪有百死至于内外之言欲使孟起立功北州戮力主公共讨曹操耳宁敢有他志邪孟起説之是也但不分别其间痛人心耳昔与厐统共相誓约庶托足下末踪尽心于主公之业追名古人载勲竹帛统不幸而死仆败以取祸自我堕之将复谁怨足下当世伊吕也宜善与主公计事济其大猷天地明察神只有灵复何言哉贵使足下明仆本心耳行矣努力自爱自爱羕竟诛死时年三十七












　　通志卷一百十八上
<史部,别史类,通志>
　　钦定四库全书
　　通志卷一百十八下
　　宋　右　廸　功　郎　郑　樵　渔　仲　撰
</div>
    <div class="pagination">
<a href="通志_page112.html">上一页</a><span>...</span><a href="通志_page108.html">108</a><a href="通志_page109.html">109</a><a href="通志_page110.html">110</a><a href="通志_page111.html">111</a><a href="通志_page112.html">112</a><span class="current-page">113</span><a href="通志_page114.html">114</a><a href="通志_page115.html">115</a><a href="通志_page116.html">116</a><a href="通志_page117.html">117</a><a href="通志_page118.html">118</a><span>...</span><a href="通志_page114.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
