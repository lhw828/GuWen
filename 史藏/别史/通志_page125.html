<!DOCTYPE html>
<html>
<head>
    <meta charset="UTF-8">
    <title>通志 - 第 125 页/共 155 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>通志 - 第 125 页/共 155 页</h1>
    <div class="content">　　阚骃字元阴敦煌人也祖京父玖并有名于西土玖位防稽令骃博通经传聪敏过人三史羣言经目则诵时人谓之宿读注王朗易传撰十三州志沮渠蒙逊甚重之常侍左右访以政治损益拜秘书考课郎中给文吏三十人典校经籍刋定诸子二千余卷牧犍待之弥重拜大行台迁尚书及姑臧平乐安王丕镇凉州引为从事中郎王薨后还京师家甚贫弊不免饥寒性能多食一饭至三升乃饱卒无后
　　刘昞字延明敦煌人也父寳字子玉以儒学称昞年十四就博士郭瑀学瑀时弟子五百余人通经业者八十余人瑀有女始笄妙选良偶有心于昞遂别设一席于坐前谓诸弟子曰吾有一女向成长欲覔一快女壻谁坐此席者吾当婚焉昞遂奋衣来坐神志湛然曰昞其人也瑀遂以女妻之昞后隠居酒泉不应州郡命弟子受业者五百余人李暠征为儒林祭酒从事中郎暠好尚文典书史穿落者亲自补治昞时侍侧前请代暠暠曰躬自执者欲人重此典籍吾与卿相値何异孔明之防元徳迁抚夷护军虽有政务手不释卷暠曰卿记注篇籍以烛继昼白日且然夜可休息昞曰朝闻道夕死可矣不知老之将至孔圣称焉昞何人斯敢不如此昞以三史文繁着畧记百三十篇八十四卷凉书十卷敦煌实録二十卷方言三卷靖恭堂铭一卷注周易韩子人物志黄石公三畧行于世防逊平酒泉拜秘书郎专管注记筑陆沈观于西苑躬往礼焉号元处先生学徒数百月致羊酒牧犍尊为国师亲自致拜命官属以下皆北面受业时同郡索敞阴兴为助教并以文学见称毎巾衣而入太武平凉州士民东迁夙闻其名拜乐平王从事中郎太武诏诸年七十已上听留本乡一子扶养昞时老矣在姑臧嵗余思乡而返至凉州西四百里韮谷窟卒太和十四年尚书李冲奏昞河右硕儒今子孙沈屈未有禄润贤者子孙宜防显异于是除其一子为郢州云阳令正光三年太保崔光奏复其孙等三家河西人以为荣
　　赵柔字元顺金城人也少以徳行才学知名河右沮渠牧犍时为金部郎太武平凉州内徙京师歴著作郎河内太守甚着信惠柔尝在路得人所遗金珠一贯价直数百缣柔呼主还之后有人遗柔铧数百枚者柔与子善明鬻之市有人从柔买柔索绢二十疋有商人知其贱与柔三十疋善明欲取之柔曰与人交易一言便定岂可以利动心遂与之搢绅之流闻而敬服陇西王源贺采佛经幽旨作祗洹精舍图偈六卷柔为之注解为当时俊僧所钦味又凭立铭赞颇行于世子黙字冲明武威太守
　　索敞字巨振敦煌人也为刘昞助教专心经籍尽能传昞业凉州平入魏以儒学为中书博士京师贵游之子皆敬惮威严多所成益前后显逹位至尚书牧守者数十人皆受业于敞敞以丧服散于众篇遂撰比为丧服要记出补扶风太守在位清贫卒官时旧同学生等为请諡诏赠凉州刺史諡曰献初敞在凉州与乡人阴世隆文才相友世隆至京师被罪徙和龙届上谷困不能前逹上人徐能抑掠为奴敞因行至上谷遇见世隆对泣而别敞为诉理得免世隆子孟贵性至孝毎向田芸耨早朝拜父来亦如之乡人钦焉
　　宋繇字体业敦煌人也世仕张氏父僚张元靓武兴太守繇生而僚为张邕所诛五嵗丧母事伯母张氏以孝闻八嵗而张氏卒居丧过礼喟然谓妹夫张彦曰门户倾覆负荷在繇不衔胆自励何以承继先业遂随彦至酒泉追师就学闭室诵书昼夜不倦博通经史诸子羣言靡不覧综吕光时举秀才除郎中后奔段业为中散骑常侍以业无逺畧西奔李暠厯位通显家无余财虽兵革间讲诵不废毎闻儒士在门常倒屣出迎引谈经籍尤明断决时事亦无滞也沮渠蒙逊平酒泉于繇室得书数千卷盐米数十斛而已蒙逊叹曰孤不喜克李歆欣得宋繇耳拜尚书吏部郎中委以铨衡之任蒙逊之将死也以子牧犍委托之牧犍以为左丞送其妹兴平公主于京师太武拜繇为河西王右丞相赐爵清水公及平凉州从牧犍至京师卒諡曰恭公长子岩袭爵改为西平侯岩子荫中书议郎乐安王范从事中郎卒赠咸阳太守荫子季预性清严居家如官位勃海太守子游道仕齐位太府卿性严酷列在酷吏传中
　　江式字法安陈留济阳人也六世祖琼字孟琚晋冯翊太守善虫篆诂训永嘉大乱琼弃官投张轨子孙因居凉土世传家业祖彊字文威凉州平内徙代京上书三十余法各有体例又献经史诸子千余卷由是拜中书博士卒赠敦煌太守父绍兴髙允奏为秘书郎掌国史二十余年以谨厚称卒于赵郡太守式少专家学数年中常梦两人时相教授及寤每有记识初拜司徒长史兼行参军检校御史寻除符节令以书文昭太后尊号諡册除奉朝请仍符节令篆体尤工洛京宫殿诸门板题皆式书也延昌三年三月式表曰臣闻伏羲氏作而八卦形其画轩辕氏兴而灵龟彰其彩古史仓颉览二象之爻观鸟兽之迹别创文字以代结绳用书契以维事宣之王迹则百工以叙载之方册则万品以明迄于三代厥体颇异虽依类取制未能殊仓氏矣故周礼八嵗入小学保氏教国子以六书一曰指事二曰象形三曰谐声四曰会意五曰转注六曰假借盖是史颉之遗法及宣王太史史籒着大篆十五篇与古文或同或异时人即谓之籀书孔子脩六经左邱明述春秋皆以古文厥意可得而言其后七国殊轨文字乖别暨秦兼天下丞相李斯乃奏蠲罢不合秦文者斯作仓颉篇率府令赵髙作爰歴篇太史令胡母敬作博学篇皆取史籒式颇有省改所谓小篆者也于是秦烧经书涤除旧典官狱繁多以趣约易始用书古文由此息矣书者始皇使下杜人程邈附于小篆所作也世人以邈徒即谓之书故秦有八体一曰大篆二曰小篆三曰符书四曰虫书五曰摹印六曰署书七曰殳书八曰书汉兴有尉律学传教以籀书又习八体试之课最以为尚书史书省字不正輙举劾焉又有草书莫知谁始其形书虽无厥谊亦是一时之变通也孝宣时召通仓颉读者独张敞从受之凉州刺史杜业沛人爰礼讲学大夫秦近亦能言之孝平时征礼等百余人説文字于未央宫中以礼为小学元士黄门侍郎杨雄采以作训纂篇及亡新居摄自以运应制作使大司马甄丰校文字之部颇改定古文时有六书一曰古文孔子壁中书也二曰竒字即古文而异者三曰篆书云小篆也四曰佐书秦书也五曰缪篆所以摹印也六曰鸟虫所以幡信也壁中书者鲁恭王壊孔子宅而得尚书春秋论语孝经也又北平侯张仓献春秋左氏传书体与孔氏相类即前代之古文矣后汉郎中扶风曹喜号曰工篆小异斯法而甚精巧自是后学皆其法也又诏侍中贾逵脩理旧文殊艺异术王教一端茍有可以加于国者靡不悉集逵即汝南许慎古学之师也后慎嗟时人之好竒叹俗儒之穿凿故撰説文解字十五篇首一终亥各有部属可谓类聚羣分杂而不越文质彬彬最可得而论也左中郎将陈留蔡邕采李斯曹喜之法为古今杂形诏于太学立石碑刋载五经题书楷法多是邕书也后开鸿都书画竒能莫不云集时诸方献篆无出邕者魏初博士清河张揖着埤仓广雅古今字诂究诸埤广缀拾遗漏増长事类抑亦于文为益者然其字诂方之许篇古今体用或得或失陈留邯郸淳亦与揖同博开古艺特善仓雅许氏字指八体六书精究闲理有名于揖以书教诸皇子又建三字石经于汉碑西其文蔚焕三体复宣校之説文篆大同而古字少异又有京兆韦诞河东卫觊二家并号能篆当时台观牓题寳器之铭悉是诞书咸传之子孙世称其妙晋世义阳王典祠令任城吕忱表上字林六卷寻其况趣附托许慎説文而按偶章句隠别古籀竒惑之字文得正不差篆意也忱弟静别放故左校令李登声类之法作韵集五卷使宫商龣征羽各为一篇而文字与兄便是鲁卫音读楚夏时有不同皇魏承百王之季绍五运之绪世易风移文字改变篆形谬错体失真俗学鄙习复加虚造巧谈辩士以意为疑惑于时难以厘改乃曰追来为归巧言为辩小为防神防为蚕如斯甚众皆不合孔氏古书史籀大篆许氏説文石经三字也凡所闗古莫不惆怅焉嗟夫文字者六籍之宗王教之始前人所以垂今今人所以识古臣六世祖琼家世陈留往晋之初与从父兄俱受学于卫觊古篆之法仓雅方言説文之谊当时并收善誉而祖遇洛阳之乱避地河西数世传习斯业所以不坠也世祖太延中牧犍内附臣亡祖文威杖防归国奉献五世传掌之书古篆八体之法时防襃録叙列于儒林官班文省家号世业暨臣闇短识学庸薄渐渍家风有忝无显寔籍六世之资奉遵祖考之训窃慕古人之轨企践儒门之辙求撰集古来文字盖以许慎説文为主及孔氏尚书五经音注籀篇尔雅三仓凡将方言通俗文祖文宗埤仓广雅古今字诂三字石经字林韵集诸赋文字有六书之谊者以类编联文无复重统为一部其古籀竒惑俗诸体咸使班于篆下各有区别诂训假借之谊佥随文而解音读楚夏之声并逐字而注其所不知者则阙如也脱蒙遂许冀省百氏之观而同文字之域典书秘书所须之书乞垂勑给并学士五人尝习文字者助臣披览书生各五人专令抄写侍中黄门国子祭酒一月一监评议疑隠庶无纰缪所撰名目伏听明旨诏曰可如所请并就太常冀兼教八书史也其有所须依请给之名目待书成重闻式于是撰集字书号曰古今文字凡四十卷大体依许氏説文为本上篆下正光中兼著作郎卒官赠巴州刺史其书竟未能成式兄子征虏将军顺和亦工篆书先是太和中兖州人沈法防能书宣武之在东宫勑法防侍书后以迹见知于闾里者甚众然未有如崔浩之妙














　　通志巻一百四十八
<史部,别史类,通志>
　　钦定四库全书
　　通志卷一百四十九
　　宋　右　廸　功　郎　郑　樵　渔　仲　撰列传第六十二
　　后魏
　　王慧龙【子寳兴　寳兴子琼　琼子遵业】郑羲【子懿　懿弟道昭道昭子严祖严祖子仲礼　羲兄孙伯猷　羲兄曾孙先护】薛辩【父彊　辩子谨　谨子初古防　拔子允拔弟子驎驹　驎驹子庆之拔弟湖　湖子聪　聪子孝通】　韩茂【子均】皮豹子
　　【子懐喜】封敕文　吕罗汉　孔伯恭　田益宗　孟表　奚康生　杨大眼　崔延伯　李叔仁　裴骏【子脩　脩子询　脩弟宣宣子庄伯　骏从弟安祖】　裴延儁【从叔子夙从祖弟良　良从父兄子庆孙　延儁从祖弟仲规　仲规弟子景融】薛真度【子懐吉】刘休宾【子文】房法寿【族子景伯　景伯弟景先景远　景伯子文烈】毕众敬【子元宾】羊深【深弟侃　深子肃深叔父灵引】韩麒麟【孙子熙子显宗】程骏李彪【子志】髙道悦　甄琛【子偘　偘弟楷　琛从父弟密　张纂】髙
　　聪
　　王慧龙太原晋阳人晋尚书仆射愉之孙散骑常侍郎缉之子也幼聪慧愉以为诸孙之龙故名焉初宋武微时愉不为之礼及得志愉合家见诛慧龙年十四为沙门僧彬所匿因将过江津人见其行意怱怱疑为王氏子孙彬称为受业者乃免旣济遂西上江陵依叔祖忱故吏荆州前中从事习辟彊时刺史魏咏之卒辟彊与江陵令罗修前别驾刘期公土人王腾等谋举兵推慧龙为盟主克日袭州城而宋武闻咏之卒亦虑江陵有变遣其弟道规为荆州众遂不果罗修等将慧龙又与僧彬北诣襄阳晋雍州刺史鲁宗之资给慧龙送渡江遂奔姚兴其自言也如此姚灭慧龙归魏明元引见与言慧龙请効力南讨言终俯而流涕天子为之动容谓曰朕方混一车书席卷吴会卿情计如此岂不能相资以众乎然亦未之用后拜洛阳镇将镇金墉会明元太武初即位咸谓南人不宜委以师旅之任遂停前授初崔浩弟恬闻慧龙王氏子以女妻之浩旣婚姻及见慧龙曰信王家儿也王氏世齇鼻江东谓之齇王慧龙鼻渐大浩曰真贵种矣数向诸公称其羙司徒长孙嵩闻之不悦言于太武以其嗟服南人则有讪鄙国化之意太武怒召浩责之浩免冠陈谢得释慧龙由是不调久之除乐安王范傅领并荆扬三州大中正慧龙抗表愿得南垂自効崔浩固言之乃授南蛮校尉安南大将军左长史及宋荆州刺史谢晦起兵江陵引慧龙为援慧龙督司马灵寿等一万人拔其思陵戍进围项城晦败乃班师后宋将王元谟寇滑台诏假慧龙楚兵将军与安颉等同讨之相持五十余日诸将以贼盛莫敢先慧龙设竒兵大破之太武赐以劒马钱帛授龙骧将军赐爵社长侯拜荥阳太守仍领长史在任十年农战并修大着声绩招携边远归附者万余家号为善政其后宋将到彦之檀道济频顿淮颍大相侵掠慧龙力战屡摧其锋彦之与友人萧斌书曰鲁轨顽钝马楚麤狂亡人之中唯王慧龙及韩延之可为深惮不意儒生懦夫乃令老子讶之宋文纵反闲云慧龙自以功髙而位不至欲引宼入边因执安南大将军司马楚之以叛太武闻曰此必不然是齐人忌乐毅耳乃赐慧龙玺书曰义隆畏将军如虎欲相中害朕自知之风尘之言想不足介意也宋文计旣不行复遣刺客吕元伯购慧龙首二百户男绢一千疋元伯为反间来屏人有所论慧龙疑之使人探其懐有尺刀元伯叩头请死慧龙曰各为其主也吾不忍害此人左右皆言义隆贼心未已不杀元伯无以创将来慧龙曰死生有命彼亦安能害我且吾方以仁义为干卤又何忧乎刺客遂舍之时人服其寛恕慧龙自以遭难流离常懐忧悴乃作祭伍子胥文以寄意焉生一男一女遂絶房室布衣蔬食不参吉事举动必以礼太子少傅游雅言于朝曰慧龙古之遗孝也撰帝王制度十八篇号曰国典太平真君初拜使持节宁南将军虎牢镇都副将未至镇而卒临没谓功曹郑曰吾羇旅南人恩非旧结防圣朝殊特之慈得在疆场效命誓愿鞭尸吴市戮坟江隂不谓婴此重疾有心莫遂非唯仰愧国灵实亦俯慙后土脩短命也夫复何言身殁后乞葬河内州县之东乡依古墓而不坟足藏发齿而已庶其魂而有知犹布结草之报时制南人入国者皆葬桑干等申遗意诏许之赠安南将军荆州刺史諡穆侯吏民及将士共于墓所起佛寺图慧龙及僧彬像而赞之吕元伯感全宥之恩留守墓侧终身不去子宝兴袭爵宝兴少孤事母至孝尚书卢遐妻崔浩女也初宝兴母及遐妻俱孕浩谓曰汝等将来所生皆我之自出可指腹为亲及昬浩为撰仪躬自监视谓诸客曰此家礼事宜尽其羙及浩被诛卢遐后妻宝兴从母也縁坐没官宝兴亦逃避未防得出卢遐妻时官赐度斤度斥镇髙车滑骨宝兴尽卖货产自出塞赎之以归州辟中从事别驾举秀才皆不就闭门不交人事袭爵封长社侯龙骧将军卒子琼袭爵琼字世珍孝文赐名焉太和九年为典寺令十六年降侯为伯帝纳其长女为嫔拜前将军并州大中正正始中为光州刺史有受纳响为中尉王显所劾终得雪免神龟中除左将军兖州刺史去州归京多年沈滞所居在司空刘腾宅西腾虽势倾朝野初不之腾旣权重吞并邻宅增广旧居唯琼终不肯与以此久见屈抑琼女适范阳卢道亮不听归其夫家女卒哀恸无已琼仍葬之别所冢不即塞常于圹内哭泣久之乃掩当时深怪之加以聋疾毎见道俗乞丐无已造次见之令人笑愕道逢太保广平王懐据鞍抗礼自言马瘦懐即以所乗马并乗具与之尝诣尚书令李崇骑马至其黄閤见崇子世哲直问继伯在不崇趋出琼乃下崇好以纸帖衣领琼哂而掣去之琼见崇小子青肫盛服就褫之崇亦不恨领军元义使奴遗琼马琼并留奴王诵闻之笑曰东海之风于兹坠矣孝昌三年除镇东将军金紫光禄大夫中书令时琼子遵业为黄门郎故有此授卒赠征北将军中书监并州刺史自慧龙入国三世一身至琼始有四子长子遵业风仪清秀渉歴经史位著作佐郎与司徒左长史崔鸿同撰起居注迁右军将军兼散骑常侍慰劳蠕蠕乃诣代京采拾遗文以补起居所阙与崔光安丰王延明等参定服章及光为孝明讲孝经遵业预讲弟延业録义并应诏作释奠侍宴诗时人语曰英英济济王家兄弟转司徒左长史黄门郎监典仪注遵业有誉当时与中书令陈郡袁翻尚书琅邪王诵并领黄门郎号曰三哲时政归门下世谓侍中黄门为小宰相而遵业从容恬素若处邱园尝着穿角履好事者多毁新履以学之以胡太后临朝天下方乱谋避地自求除州太后曰王诵罢幽州始作黄门卿何乃欲除州也更待一二年当有好处分遵业兄弟并交游时俊乃为当时所羙及尔朱荣入洛兄弟在父丧中以于庄帝有从姨兄弟之亲相率奉迎俱见害河隂议者惜其人才而讥其躁竞赠并州刺史着三晋记十卷行于世子松年仕齐位散骑常侍齐史有传遵业弟广业性沈雅渉歴书传位太尉祭酒迁属卒于太中大夫赠徐州刺史子乂有仪望以干用见称卒于南钜鹿太守广业弟延业博学多闻颇有才藻位中书郎河隂之役遂亡骸骨又无子赠齐州刺史延业弟季和位书侍御史并州大中正赠华州刺史
　　郑羲字幼麟荥阳开封人魏将作大匠浑之八世孙也曾祖豁慕容垂太常卿父不仕娶长乐潘氏生六子粗有志气而羲第六文学为优弱冠举秀才尚书李孝伯以女妻之文成末拜中书博士天安初宋司州刺史常珍竒据汝南来降献文诏殿中尚书元石为都将赴之遣羲参石军事到上蔡珍竒率文武三百人来迎旣相见议欲顿军汝北未即入城羲谓石曰机事尚速今珍竒虽来意未可量不如直入其城夺其管籥据有府库虽出珍竒非意要以全制为胜石从羲言遂防马径入其城城中尚有珍竒亲兵数百人在珍竒宅内石旣克城意益防忌置酒嬉戏无警防之虞羲劝严兵设备以待非常其夜珍竒果使人烧府欲因救火作难以石有备乃止明旦羲赍白虎幡安慰郭邑众心乃定明年又引军东讨汝隂宋汝隂太守张超城守不下石攻之不克议欲还军长社待秋击之羲曰今超驱市人命不延月宜安心守之超食已尽不降当走而欲弃还长社超必修城深堑多积薪谷将来恐难图矣石不纳遂旋师长社至冬复徃攻超超果设备无功而还歴年超死杨文长代戍食尽城溃乃克之竟如羲防淮北平迁中书侍郎延兴初阳武人田智度年十五妖惑动众扰乱京索以羲河南人望为州郡所信遣乘传慰喻羲到宣示祸福众皆散智度寻见禽斩以功赐爵泰昌男孝文初兼员外散骑常侍宁朔将军阳武子使于宋中山王叡宠幸当世并置王官羲为其傅是后歴年不转赀产亦乏因请假归遂盘桓不返及李冲贵宠与羲昬姻乃就家征为中书令文明太后为父燕宣王立庙于长安初成以羲兼太常卿假荥阳侯具官属诣长安拜庙建碑于庙门还以使功仍赐侯爵出为西兖州刺史假南阳公羲多所受纳政以贿成性又啬恡人有礼饷者不与柸酒脔肉而西门受羊酒东门沽卖之以李冲之亲法官不之纠也酸枣令郑伯孙鄄城令董腾别驾贾懐德中从事申灵度并在任亷贞勤恤百姓羲皆申表称荐时论多之文明太后为孝文纳其女为嫔征为秘书监太和十六年卒尚书奏諡曰宣诏曰盖棺定諡先典成式激扬清浊政道明范羲虽宿有文业而政阙亷清尚书何乃情遗至公愆违明典依諡法博闻多见曰文不勤成名曰灵可赠以本官加諡文灵长子懿字景伯渉歴经史位太子庶子袭爵荥阳伯懿闲雅有政事才为孝文所器遇拜长兼给事黄门侍郎司徒左长史宣武初以从弟思和同咸阳王禧逆与弟通直常侍道昭俱坐缌亲出禁拜太常少卿出为齐州刺史懿好劝课善断决虽不清洁义然后取百姓犹思之卒赠兖州刺史諡曰穆子恭业袭爵武定三年坐与房子远谋害齐神武伏诛懿弟道昭字僖伯少好学综览羣言兼中书侍郎从征沔北孝文飨侍臣于县瓠方丈竹堂道昭与兄懿俱侍坐乐作酒酣孝文歌曰白日光天兮无不曜江左一隅独未照彭城王勰续曰愿从圣明兮登衡会万国驰诚混日外郑懿歌曰云雷大振兮天门辟率土来宾一正厯邢峦歌曰舜舞干戚兮天下归文徳远被莫不思道昭歌曰皇风一鼓兮九地匝戴日依天清六合孝文又歌曰遵彼汝坟兮昔化贞未若今日道风明宋弁歌曰文王政教晖江沼宁如大化光四表孝文谓道昭曰自此迁豫虽猥与诸才儁不废咏缀未若今日遂命邢峦记之又曰当尔之年卿频丁艰私每眷文席常用慨然寻正除中书郎累迁国子祭酒广平王懐为司州牧以道昭与宗正卿元匡为州都督道昭上表曰臣闻唐虞啓运以文徳为本殷周创业以道艺为先然则礼乐者为国之基不可斯须废也伏惟大魏定鼎伊瀍惟新宝厯九服感至徳之和四垠懐击壤之庆而蠢尔闽吴阻化江湫先帝爰震武怒戎车不息而停銮驻跸留心典坟命故御史中尉臣李彪与吏部尚书任城王臣澄等妙选英儒以崇学校澄等依防置四门博士四十人其国子博士太学博士及国子助教宿已简置伏寻先防意在速就但军国多事未遑营立自尔迄今垂将一纪学官雕落四术寝废遂使硕儒耆德卷经而不谈俗学后生遗本而逐末进竞之风寔由于此矣伏惟陛下钦明文思元览洞远垂心经素优柔坟籍屡发中防敦营学馆房宇旣修生徒未立臣往年删定律令谬预议筵谨依凖前修寻访旧事参定学令事讫封呈请早勑施行使选授有依生徒可凖诏褒羙之而尚未允遂道昭又表曰臣自往年以来频请学令并置生员前后累上未防一报当以臣识浅滥官无能有所感悟者也馆宇旣修生房粗构博士见员足可讲习虽新令未班请依旧权置国子学生渐开训业使播教有章儒风不坠至若孔庙旣成释奠告始揖让之容请俟令出不报迁秘书监荥阳邑中正出歴兖青二州刺史复入为秘书监卒諡曰文恭道昭好为诗赋凡数十篇其在二州政务寛厚不任威刑为吏人所爱子严祖颇有风仪粗观文史轻躁薄行不修士业孝武时御史中尉綦儁劾严祖与宋氏从姊奸通人士咸耻言之而严祖聊无愧色孝静初除骠骑将军左光禄大夫鸿胪卿出为北豫州刺史还除鸿胪卿卒赠司空公庶子仲礼少轻险有膂力齐神武嬖宠其姊火车以亲戚被昵擢为帐内都督掌神武弓矢出入随从与任胄俱好酒不忧公事神武责之胄惧潜通西魏为人纠告惧遂谋逆事发火车欲乞哀神武避不见頼武明皇后及文襄争为言故仲礼死而不及其家严祖更无子弟敬祖以子绍元嗣绍元小字安都位太尉谘议赵郡太守卒子飜仕齐司徒记室参军寻遇齐亡歴周隋遂隐居不仕列在隐逸传中飜二弟子腾天寿俱仕隋子腾位蒋州司马天寿开府参军并以雅素见称敬祖起家著作郎敬祖子元礼敬祖弟述祖皆仕齐列在齐史羲长兄白驎次小白次洞林次叔夜次连山并恃豪门多行无礼乡党之内疾之若雠小白位中书博士子允伯有当世器干孝文纳其女为嫔位东徐州刺史卒于鸿胪少卿諡曰简子希儁未官而卒子道育武定中开封太守希儁弟幼儒好学修谨丞相髙阳王雍以女妻之位司州别驾有当官称卒赠散骑常侍兖州刺史諡曰肃幼儒亡后妻滛荡凶悖肆行无礼幼儒时望甚优其从兄伯猷每谓所亲曰从弟人才足为令德不幸得如此妇今死复重死可为悲叹幼儒子敬道敬德俱仕西魏敬道位巴开新三州刺史敬道子正则仕周复州刺史允伯弟平城广陵王羽纳其女为妃位东平原太守性猜狂使酒为政贪残卒赠南青州刺史长子伯猷博学有文才早知名举司州秀才歴太学博士领殿中御史与当时名胜咸申游欵眀帝释奠诏伯猷録义后为尚书外兵郎中典起居注以军功赐爵阳武子节闵帝时以舅氏超授征东将军金紫光禄大夫领国子祭酒转防军将军赐爵武成子元象初以本官兼散骑常侍使梁前后使人梁武令其侯王于马射之日宴对申礼伯猷之行梁武令其领军将军臧盾与之接议者以此贬之使还除南青州刺史在官贪惏妻安丰王元延明女专为聚敛货贿公行润及亲戚戸口逃散邑落空虚及诬陷良善云欲反叛籍其资财尽以入已诛其丈夫妇女配没百姓寃苦声闻四方为御史紏劾死罪数十条遇赦免因以顿废齐文襄作相每诫厉朝士常以伯猷及崔叔仁为喻武定七年除太常卿卒赠骠骑大将军中书监兖州刺史子蕴太子舎人阳夏太守伯猷弟仲衡武定中仪同开府中郎仲衡弟辑之司徒谘议齐大宁中以军功赐爵成臯男位金紫光禄大夫东济北太守肥城戍主卒赠度支尚书豫州刺史辑之弟懐孝司徒谘议齐太宁中仁州刺史洞林子敬叔荥阳邑中正濮阳太守坐贪秽除名子籍字承宗平东府长史籍弟琼字祖珍有彊干称位范阳太守颇有声卒孝昌中弟俨宠要重赠青州刺史琼兄弟雍睦其诸娣姒亦咸相亲爱闺门之内有无相通为时人所称羙子道邕周少司空周史有传俨得幸于灵太后列在幸佞传中子文寛从武帝西入关敬叔弟子恭燕郡太守孝昌中因俨势除衞尉少卿迁衞将军左光禄大夫卒后赠尚书右仆射諡曰贞叔夜子伯夏位东莱太守卒赠青州刺史伯夏弟谨字仲恭琅邪太守性严暴挝挞僮仆酷过人理父子一时为奴所害断首投马槽下乘马北逃其第二子思明骁勇善骑射被发率众驰追之及河奴乘马投水思明止所将从自射之一发而中落马堕流禽至家脔杀之思明弟思和并以武力自效思明位直阁将军坐弟思和同元禧逆徙边会赦免卒后赠济州刺史子先防少有武干庄帝之居藩也先防得自结托及尔朱荣称兵向洛灵太后令先防与郑季明等守河梁先防闻庄帝即位于河北遂开门纳荣以功封平昌县侯广州刺史元颢入洛庄帝北廵先防据州起义兵不受命庄帝还京进爵郡公歴东雍豫二州刺史兼尚书右仆射及尔朱荣死徐州刺史尔朱仲远拥兵向洛诏先防与都督贺拔胜行台杨昱同讨之闻京师不守先防部众逃散因奔梁寻归为仲远所害孝武初赠使持节都督四州刺史子伟周世有功歴位华州刺史有传
　　薛辩字允白河东汾隂人也曾祖兴晋尚书右仆射冀州刺史安邑公諡曰庄祖涛袭爵位梁州刺史諡曰忠惠京师倾覆皆以义烈着闻父彊字威明幼有大志怀军国筹略与北海王猛同志友善及桓温入关中猛以葛巾谒之温曰江东无卿比也秦国定多竒士如生辈尚有防人吾欲与之俱南猛曰公求可与拨乱济时者友人薛威明其人也温曰闻之久矣方致朝命彊闻之自商山来谒与猛皆署军谋祭酒彊察温有大志而无成功乃劝猛止俄而温败及苻坚立猛见委任其平阳公融为书将以车马聘彊猛以为不可屈乃止及坚如河东伐张平自与数百骑驰至彊垒下求与相见彊使主簿责之因慷慨宣言曰此城终无生降之臣但有死节之将耳坚诸将请攻之坚曰须吾平晋自当面缚舍之以劝事君者后坚伐晋军败彊遂总宗室彊兵威振河辅破慕容永于陈川姚兴闻而惮之遣使重加礼命征拜右光禄大夫七兵尚书封冯翊郡公转左戸尚书年九十八卒赠辅国将军司徒公諡曰宣辩幼而儁爽俶傥多大略由是豪杰多归慕之彊卒复袭统其营仕姚兴歴太子中庶子河北太守辩知姚氏运衰遂弃归保乡邑及晋将刘裕平姚即署相国掾寻除平阳太守委以北道镇捍及长安失守辩遂归魏仍立功于河际位平西将军东雍州刺史赐爵汾隂侯其年诣阙明元深加器重明年方得旋镇帝谓之曰朕委卿西蕃志在关右卿宜克终良算与朕为长安主人辩旣还任务农教战恒以数千之众摧抗赫连氏帝甚嘉奬之又除并州刺史征授大羽镇将泰恒七年卒于官帝以所图未遂深悼惜之赠并雍二州刺史子谨字法顺容貌魁伟高才博学随刘昶渡江位府记室参军辩将归魏密报谨谨遂亦来奔授河东太守后袭爵汾隂侯始光三年与宜都王奚斤共讨赫连昌禽其东平公乙兠克蒲坂遂以新旧百姓并为一郡除平西将军复为太守神防三年除使持节秦州刺史山胡白龙凭险作逆太武诏南阳公奚眷与谨并为都将讨平之封涪陵郡公太延初征吐没骨平之谨自郡迁州威恩兼被风化大行时兵荒之后儒雅道息谨命立庠序教以诗书三农之暇悉令受业躬廵邑里亲加考试河汾之地儒道更兴太平真君初征授内都坐大官辅政深见赏重每访以政道车驾临幸者前后数四后从驾北讨与中山王辰等后期见杀寻赠镇西将军秦雍二州刺史諡曰元公长子初古拔一曰车毂拔本名洪祚太武赐名焉沈毅有器识弱冠司徒崔浩见而竒之太平真君中盖吴扰动关右薛永宗屯据河侧太武亲讨焉诏拔紏合宗乡壁于河际断二防往来之路事平除中散赐爵永康侯太武南讨以拔为都将从驾临江而还又共陆真讨反氐仇傉檀强免生平之皇兴三年除散骑常侍尚文成女西河长公主拜驸马都尉其年拔族叔徐州刺史安都据城归顺勑拔诣彭城劳迎除南豫州刺史延兴二年除镇西大将军开府仪同进爵平阳公三年拔与南兖州刺史游明根南平太守许含等以善政征诣京师献文亲自劳勉复令还州太和六年改爵河东公卒赠左光禄大夫諡曰康长子允字宁宗少有父风弱冠拜中散袭爵镇西大将军河东公除悬瓠镇将寻授持节义阳道都将后除立忠将军河北太守郡带山河俗多盗贼有韩马两姓各十余家恃彊凭险最为狡害劫掠道路侵暴乡闾允至郡即収其奸魁二十余人一时戮之于是羣盗慑气郡中清肃卒于郡諡曰敬子裔字豫孙袭爵性豪爽盛营园宅宾客声妓以恣嬉游卒于洛州刺史子孝绅袭爵位太中大夫孝绅立行险薄坐事为河南尹元世儁所劾死后赠华州刺史拔弟洪隆字菩提位河东太守长子驎驹好读书举秀才除中书博士齐使至诏驎驹兼主客郎以接之卒赠河东太守諡曰宣始拔尚河西主有赐田在冯翊驎驹徙居之遂家于冯翊之夏阳长子庆之字庆集颇有学业闲解几案位廷尉丞廷尉寺邻北城曾夏日寺傍得一狐庆之与廷尉正博陵崔纂或以城狐狡害宜速杀之或以长育之月宜待秋分二卿裴延儁袁翻互有同异虽曰戏谑词义可观事传于世后兼左丞为并肆行台赐爵龙邱子行沧州刺史为葛荣攻围城防寻患卒赠华州刺史庆之弟英集性通率随舅李崇在扬州以军功至治书侍御史通直散骑常侍卒英集子端仕周位基州刺史自有传洪隆弟湖字破胡少有节操笃志于学専精讲习不干时务与物无竞好以德义服人或有兄弟忿防隣里争讼者恐湖闻之皆内自改悔乡里化其风教咸以敬让为先三召州都再辟主簿州将倾心致礼并不获已而应之为本州中从事别驾除河东太守兄弟并为本郡当世荣之复受诏为仇池都将后罢郡终于家有八子长子聪知名聪字延智方正有理识善自摽致不妄游处虽在闇室终日矜庄见者莫不懔然加敬博览坟籍精力过人至于前言往行多所防悉词辩占对尤是所长遭父忧庐于墓侧哭泣之声酸感行路友于笃睦而家教甚严诸弟虽昏官恒不免杖罚对之肃如也未弱冠州辟主簿太和十五年释褐著作佐郎于时孝文留心氏族正定官品士大夫解巾优者不过奉朝请聪起家便佐著作时论羙之后迁书侍御史凡所弹劾不避彊御孝文或欲寛贷者聪輙争之帝每云朕见薛聪不能不惮何况诸人也自是贵戚敛手累迁直閤将军兼给事黄门侍郎散骑常侍直閤如故聪深为孝文所知外以德器遇之内以心膂为寄亲衞禁兵委聪管领故终太和之世恒带直閤将军羣臣罢朝之后聪恒陪侍帷幄言兼昼夜时政得失预以谋谟动輙匡谏事多听允而重厚沈密外莫窥其际帝欲进以名位輙苦让不受帝亦雅相体悉谓之曰卿天爵自髙固非人爵之所荣也又除羽林监帝曾与朝臣论海内姓地人物戏谓聪曰世人谓卿诸薛是蜀人定是蜀人不聪对曰臣远祖广德世仕汉朝时人呼为汉臣九世祖永随先主入蜀时人呼为蜀臣今事陛下是虏非蜀也帝抚掌笑曰卿幸可自明非蜀何乃遂复苦朕聪因投防而出帝曰薛监醉耳其见知如此二十三年从驾南征兼御史中尉及宣武即位除都督齐州刺史政存简静卒于州吏民追思留其所坐榻以存遗爱赠征虏将军华州刺史諡曰简懿侯魏前二年重赠车骑大将军仪同三司延州刺史子孝通最知名孝通字士达博学有儁才萧宝夤征关中引参骠骑大将军府事礼遇甚隆及宝夤将有异志孝通悟其萌托以拜埽求归乃见许同寮咸怪止之但笑而不答遽归乡里宝夤后果逆命北海王元颢入洛宗人薛永宗修义等又聚徒作乱欲以应之孝通与所亲计曰北海乘虚远入吴兵不能久住事必无成今若与永宗等同举灭族道也乃率其近亲与河东太守元袭婴城固守及宝夤平定元颢退走预其事者咸罹祸唯同孝通者皆免事宁入洛除员外散骑侍郎尔朱天光镇关右表为关西大行台郎中深见任遇关中平定预有其功以功赐爵汾隂侯庄帝旣幽崩元地又疎远更议主社稷孝通以广陵王恭髙祖犹子又在茂亲夙有令望不言多载理必阳瘖奉以为主天人允叶世隆等并以为疑孝通密赞天光察之广陵王曰天何言哉于是定册即节闵帝也以首创大义拜银青光禄大夫散骑常侍兼中书舍人封蓝田县子孝通求以官赠亡兄景懋又言已有侯爵请转授兄息子舒节闵览啓伤感以侯爵旣重不容转授乃下诏褒羙特赠景懋抚军北雍州刺史孝通寻迁中书郎深为节闵所知重普泰二年正月乙酉中书舍人元翽献酒肴帝因与元翌及孝通等宴兼奏弦管命翽吹笛帝亦亲以和之因使元翌等嘲以酒为韵孝通曰旣逢尧舜君愿上万年寿帝曰平生好元黙慙为万国首帝曰卿所谓寿岂容徒然便命酌酒赐孝通仍命更嘲不得中絶孝通即竖忠为韵帝曰卿不忘忠臣之心翽曰圣主临万机享世永无穷孝通曰岂唯被草木方亦及昆虫翌曰朝贤旣济济野苖又芃芃帝曰君臣体鱼水书轨一华戎孝通曰微臣信庆渥何以答华嵩于时孝通内典机密外参朝政军国动静预以谋谟加以汲引人物知名之士多见推荐外兄裴伯茂豪俊多所轻忽唯钦赏孝通毎有著述共参同异孝通以裴宏放过甚每谓之曰兄以阮籍嵇康何如管仲乐毅盖自许经纶抑裴傲也裴笑而不答宏放自若属齐神武起兵河朔攻陷相州刺史刘诞尔朱天光自关中讨之孝通以关中险固秦汉旧都须预谋镇遏以为后计纵河北失利犹足据之节闵深以为然问谁可任者孝通与贺拔岳同事天光又与周文有旧二人并先在关右因并推荐之乃超授岳岐华秦雍诸军事关西大行台雍州牧周文为左丞孝通为右丞赍诏书驰驿入关授岳等同镇长安岳深相器重待以师友之礼与周文结为兄弟情寄特隆后天光败于韩陵节闵遂不得入关为齐神武幽废孝武帝即位后神武方得志征贺拔岳为冀州刺史岳惧欲单马入朝孝通乃谓岳曰高王以数千鲜卑破尔朱百万之师其锋诚亦难敌然公两兄太师领军宿在其上侯深樊子鹄贾知斛斯椿大野胡也杖咤吕延庆之徒于尔朱之世皆其夷等韩陵之役此辈前后降附皆由事危势逼非其本心在于高王曹操之孔融马懿之葛诞今或在京师或据州镇除之又失人望留之为腹心之疾虽令孙腾在阙下娄昭处钩陈必不能如建安之时明矣以今观之隙难未已吐万仁虽复退逸犹在并州高王之计先须平殄今方绥抚羣雄安置内外何能去其巢穴与公事关中地也且六郡良家之子三辅礼义之人逾幽并之骁骑胜汝颍之竒士也皆系仰于公效其智力据华山以为城雉因黄河而为池堑退守不失封泥进兵同于建水乃欲束手受制于人不亦鄙乎言未卒岳执孝通手曰君言是也乃逊辞为啓而不就征太昌元年孝通因使入朝仍被留京师重除中书侍郎永熙三年三月出为恒山太守仍以经节闵任遇故也及孝武西迁或称孝通与周文友密及树置贺拔岳镇关中之计遂见拘执将赴晋阳及引见咸为之忧孝通神气从容辞理切直齐神武更相钦叹即日原免然犹致疑忌不加位秩但引为坐客时访文典大事而已齐神武让劒履上殿表犹使为文曾与诸人同诣晋祠皆屈膝尽礼孝通独捧手不拜顾而言曰此乃诸侯之国去吾何远恭而非礼将为神笑拜者慙焉兴和二年卒于邺魏前二年周文追轸旧好奏赠车骑将军仪同三司青州刺史齐武平初又赠郑州刺史文集八十卷行于时子道衡隋史有传
　　韩茂字元兴安定安武人也父耆字黄耇永兴中自赫连屈丐来降位恒山太守假安武侯仍居恒山之九门卒赠泾州刺史諡曰成茂年十七膂力过人尢善骑射明元曾亲征丁零翟猛茂为中军执幢时大风诸军旌旗皆偃仆茂于马上持幢初不倾倒帝异而问之谓左右曰记之寻征诣行在所以为虎贲郎将后从太武讨赫连昌大破之以功赐爵蒲隂子迁侍辇郎又从破统万平平凉当茂所冲莫不应而殪拜内侍长进爵九门侯后从征蠕蠕频战大防与乐平王丕等伐和龙茂为前锋都将战功居多迁司卫监录前后功拜散骑常侍殿中尚书进爵安定公从破薛永宗盖吴转都官尚书从车驾南征拜徐州刺史还拜侍中尚书左仆射文成践阼拜尚书令加侍中征南大将军茂沈毅笃实虽无文学每议论合理为将善于抚众勇冠当世为朝廷所称太安二年领太子少师卒赠泾州刺史安定王諡曰桓长子备字延德赐爵行唐侯歴太子庶子宁西将军典游猎曹加散骑常侍袭爵安定公征南大将军卒赠雍州刺史諡曰简备弟均字天德少善射有将略初为中散赐爵范阳子迁金部尚书加散骑常侍兄备卒无子均袭爵安定公征南大将军歴定青冀三州刺史甚有清誉广阿泽在定冀相三州界土旷人稀多有防盗乃置镇以静之以均在冀州劫盗止息除大将军广阿镇大将加都督三州诸军事均清身率下禁断奸邪于是赵郡屠各西山丁零聚党山泽以劫害为业者均皆诱慰追捕远近震局先是河外未賔人多去就故权立东青州为招懐之本新附人咸受优复然旧人奸逃者多往投焉均表陈非便朝议罢之后均所统刼盗颇起献文诏书让之又以五州人戸殷多编籍不实诏均检括出十余万户复授定州刺史百姓安之卒諡康公皮豹子渔阳人也少有武略泰恒中为中散太武时为散骑常侍赐爵新安侯又拜选部尚书后除开府仪同三司进爵淮阳公镇长安坐盗官财徙于统万太平真君三年宋将裴方明等侵南秦王杨难当遂防仇池太武征豹子复其爵位寻拜使持节仇池镇将督关中诸军与建兴公古弼等分命诸将十道并进四年正月豹子进击乐乡大破之宋使其秦州刺史胡崇之镇仇池至汉中闻官军已西惧不敢进豹子与司马楚之至浊水击禽崇之尽虏其众仇池平未防诸氐复推杨文德为主以围仇池古弼讨平之时豹子次下辩闻围解欲还弼使谓豹子曰贼耻其负败必求报复不如陈兵以待之豹子以为然寻除都督秦雍荆梁益五州诸军事进号征西大将军开府仇池镇将持节公如故宋复遣杨文德姜道盛冦浊水别遣将青阳显伯守斧山以拒豹子浊水城兵射杀道盛豹子至斧山斩显伯悉俘其众初南秦王杨难当归命诏送杨氏子弟诣京师文德以行赂得留出奔汉中宋以文德为武都王守葭芦城招诱氐羌于是武都隂平五部氐人叛应文德诏豹子讨之文德阻兵固险以拒豹子文德将杨高来降文德弃城南走收其妻子寮属及故武都王保宗妻公主送京师宋白水太守郭啓元率众救文德豹子大破之啓元文德走还汉中兴安二年宋遣萧道成等入汉中别令杨文德杨头等率氐羌围武都豹子分兵将救之闻宋人增兵益将表状求助诏高平镇将茍莫千率突骑二千以赴之道成等乃退征豹子为尚书出为内都大官宋遣其将殷孝祖修两当城于清东以逼南境天水公封敇文击之不克诏豹子与给事中周邱等助击之宋瑕邱镇遣歩卒五千助戍两当豹子大破之追至城下其免者千余人而已旣而班师先是河西诸胡亡匿避命豹子讨之不防而还又坐免官寻以前后战功复擢为内都大官卒文成追惜之赠淮阳王諡曰襄子道明袭道明第八弟怀喜文成以其名臣子擢为侍御中散迁侍御长孝文初吐谷浑拾夤部落饥窘侵掠浇河诏假平西将军广川公与上党王孙观讨拾夤又以其父豹子昔镇仇池有威信拜使持节侍中都督秦雍荆梁益五州诸军事大将军开府仇池镇将假公如故怀喜至申布恩惠夷人大悦酋帅率戸归附置广业固道二郡以居之征为南部尚书赐爵南康侯太和元年宋葭芦戍主杨文度遣弟防据仇池诏怀喜讨防防弃城走进次浊水遂军于覆津文度将强大黑固守津道怀喜部分将士击大黑走之追奔攻拔葭芦城斩文度传首京师诏慰勉之又诏于骆谷筑城怀喜表求待来年筑城诏责之曰若不时筑筑而不成成而不固以军法绳之南天水人柳旃据崄不顺怀喜讨灭之后为豫州刺史诏让其在州寛怠以饮酒废事威不禁下遣使就州决以杖罚卒諡曰防公子承宗袭
　　封敇文代人也本姓是贲祖豆开府冀青二州刺史关内侯父涅侍御长赠定州刺史章武侯諡曰隐敇文始光初为中防稍迁西部尚书出为使持节开府领防西夷校尉秦益二州刺史赐爵天水公镇上邽诏敇文征吐谷浑慕利延兄子拾归于枹罕众少不利诏广川公乙乌头等二军与敇文会陇右军次武始拾归夜遁敇文引军入枹罕虏拾归妻子及其人户分徙千家于上邽留乌头守枹罕金城边冏天水梁会谋反据上邽东城南城攻逼西城敇文先已设备贼乃退冏防复攻城氐羌一万屯南岭休官屠各及杂戸二万余人屯北岭为冏等形援敇文设竒兵大破之斩冏众复推梁会为主安丰公闾根率军助敇文敇文又表求助未及报梁防欲谋逃遁先是敇文掘重壍于东城之外防断贼走路夜半防乃飞梯腾壍而走敇文先严兵于壍外拒鬬从夜至旦敇文谋于众曰困兽犹鬬而况于人乃以白虎幡宣告贼众若能归降原其生命应时降者六百余人会知人心沮坏于是分遁敇文纵骑腾蹑死者太半略阳王元逹因梁会之乱聚党攻城招引休官屠各之众推天水休官王官兴为秦地王敇文与临淮公莫真讨破之天安元年卒长子万防让爵于弟翰于时让者唯万防及元氏侯赵辟恶子元伯让其弟次兴朝廷义而许之
　　吕罗汉本东平寿张人也其先石勒时徙居幽州祖显字子明少好学性亷直乡人有忿争者皆就质焉慕容垂以为河间太守皇始初以郡降道武赐爵魏昌男拜钜鹿太守清身奉公妻子不免饥寒百姓颂之曰时惟府君克清克明缉我荒土人胥乐生愿寿无疆以享长龄卒官父温字晞阳善书好施有文武才略位上党太守有能名卒赠豫州刺史野王侯諡曰敬罗汉仁厚笃慎弱冠以武干知名父温之为秦州司马罗汉随侍陇右氐杨难当冦上邽镇将元意头知罗汉善射共登西城楼令射难当队将及兵二十三人应而殪贼众转盛罗汉曰今不出战示敌以弱意头善之即简千余人令罗汉出战众皆披靡难当大惊会太武赐难当玺书责其跋扈难当还仇池意头具以状闻征为羽林郎上邽休官吕丰屠各王飞鹿等据崄为逆诏罗汉讨禽之后从征悬瓠以功迁羽林中郎幢将赐爵乌程子及南安王余立罗汉犹典宿衞文成之立罗汉有力焉加龙骧将军仍幢将进爵野王侯拜司衞监迁散骑常侍殿中尚书进爵山阳公后为镇西将军秦益二州刺史时仇池氐羌反逼骆谷镇将吴保元走登百顷请援于罗汉罗汉率歩骑随长孙观掩击氐羌大破之贼众退散诏书慰劳之泾州人张羌郎聚众千人州军讨之不能制罗汉击禽之仇池氐羌叛逆其贼帅蛩亷苻忻等皆受宋官爵鐡劵略阳公伏阿奴为都将与罗汉赴讨所在破之禽亷忻等秦益阻远南连仇池西接赤水诸羌恃险数为叛逆自罗汉涖州抚以威惠西戎怀德土境帖然孝文下诏褒羙之征拜内都大官听察多得其情卒官諡庄公长子兴祖袭爵山阳公后例降为侯孔伯恭魏郡邺人也父昭位侍中幽州刺史鲁郡公卒諡曰康伯恭以父任拜给事中后赐爵济阳男进彭城公献文初宋徐州刺史薛安都以彭城内附宋遣张永沈攸之等击安都安都请援献文进伯恭号镇东将军副尚书尉元救之永与攸之弃船而走伯恭以书喻下邳宿豫城内时攸之吴喜公等率众来援下邳屯军焦墟曲去下邳五十余里伯恭密造火车攻其营水陆俱进攸之等旣闻将战引军退保樊阶城宋宁朔将军陈显达领众遡清而上以迎攸之屯于睢清合口伯恭率众度水大破显达攸之闻显达军败顺流退下伯恭从清西与攸之合战大破之吴喜公轻骑遁走乘胜追奔八十余里军资器械虏获万计进攻宿豫宋戍将鲁僧遵弃城夜遁又遣将孔大恒等南讨淮阳宋太守崔武仲焚城南走遂据淮阳皇兴二年以伯恭为散骑常侍彭城镇将都督徐南北兖州诸军事假东海公卒赠镇东大将军东海王諡曰桓伯恭弟伯逊袭父爵鲁郡公位东莱镇将东徐州刺史坐事免官卒于家
　　田益宗光城蛮也身长八尺雄果有将略貌状举止有异常蛮世为四山蛮帅受制于齐太和十七年遣使张超奉表归魏十九年拜员外散骑常侍都督南司州刺史光城县伯食蛮邑一千户所统守宰任其铨置后以益宗旣渡淮北不可仍为司州乃于新蔡立东豫州以益宗为刺史寻改封安昌县伯景明初梁师防三关益宗遣光城太守梅兴之进至隂山关南据长风城逆击大破之二十二年梁建宁太守黄天赐筑城赤亭复遣其将黄公赏屯于漴城与长风相持益宗命安蛮太守梅景秀与兴之掎角击讨破之获其二城上表陈攻取之术宣武纳之遣镇南将军元英攻义阳益宗遣其息鲁生断梁人粮运破梁戍主赵文兴仓米运舟焚烧荡尽时乐口已南郢豫二州诸县皆没于梁唯有义阳而已梁招益宗以车骑大将军开府仪同三司五千户郡公当时安危在益宗去就而益宗守节不移郢豫克平益宗力也益宗年稍衰老聚敛无厌兵人患其侵扰诸子及孙竞规贿货部内苦之咸言欲叛宣武亦深虑焉乃遣中书舍人刘桃符宣防慰喻庶以安之桃符还啓益宗侵掠之状诏之曰闻卿息鲁生在淮南贪暴横杀梅伏生为尔不已损卿诚效可令鲁生与使赴阙当加任使鲁生久未至延昌中诏以益宗为使持节镇东将军济州刺史常侍如故帝虑其不受代遣后将军李世哲与桃符率众袭之奄入广陵益宗子鲁生鲁贤等奔于关南招引梁兵光城已南皆为梁所保世哲击破之复置郡戍以益宗还授征南将军金紫光禄大夫加散骑常侍改封曲阳县伯益宗生长边地不愿内荣虽位秩崇重犹以为恨表陈桃符谗毁之状诏曰旣经大宥不容方更为狱熙平初益宗又表乞东豫以招二子灵太后令答不许卒赠征东大将军郢州刺史諡曰庄少子纂袭位中散大夫卒赠东豫州刺史益宗长子随兴位弋阳东汝南二郡太守益宗兄兴祖位江州刺史孟表字武达济北虵邱人也自云本属北地号索里诸孟青徐内属后表因事南渡仕齐为马头太守太和十八年表据郡归魏除南兖州刺史领马头太守赐爵谯县侯镇涡阳后齐遣其豫州刺史裴叔业攻围六十余日城中食尽唯以朽革及草木皮叶为粮表抚循将士勠力固守会镇南将军王肃救之叔业乃退初有一南人自云姓边字叔珍携妻息从寿春投表未及送阙会叔业围城表后察叔珍言色颇有异即推覈乃是叔业姑儿规为内应所携妻子并亦假妄于北门外斩之人情乃安孝文嘉其诚封汶阳县伯歴济州刺史散骑常侍光禄大夫齐州刺史卒赠兖州刺史諡曰恭
　　奚康生河南阳翟人其先代人也本姓达奚世为部落大人祖真柔元镇将内外三都大官赐爵长进侯卒赠幽州刺史諡曰简康生少骁勇有武艺弯弓十石矢异常箭为当时所服太和初蠕蠕频防康生为前驱军主频战陷阵壮气有闻由是为宗子队主从驾征钟离驾旋济淮五将未渡齐遣将据渚邀断津路孝文勑曰能破中渚主贼者以为直閤将军康生谓人曰如其防也得畅名绩脱若不防命也在天丈夫今日何为不决遂应募缚筏积柴因风放火烧其船舰依烟直过飞刀乱斫投河溺死者甚众乃假康生直閤将军后以勲除太子三校西台直后吐京胡反自号辛支王康生为军主从章武王彬讨之分为五军四军皆败康生军独全率精骑一千追胡至车突谷康生诈为堕马胡皆谓死争欲取之康生腾骑奋矛杀数十人胡遂奔北辛支轻骑退走去康生百余歩康生弯弓射之应而死因俘其半牛羊駞马以万数齐置义阳郡招诱边人康生又随王肃围其城齐将张伏防日升城楼言辞不逊肃令康生射之康生以彊弓大箭望楼射牕扉开即入应箭而毙彼人见箭皆以为狂弩齐将裴叔业率众围涡阳欲解义阳之急诏遣高聪元衍等援之并败退帝乃遣康生驰往一战大破之及寿阳来降遣康生领羽林千人给龙廐马万匹驰赴之破走其将桓和陈伯之以功除征虏将军封安武县男出为南青州刺史后梁郁州军主徐济防边遣康生破禽之时梁武帝闻康生能引彊弓力至十石故特作大弓两张送与康生康生得弓便防集文武乃用平射犹有余力其弓长八尺把中围尺有二寸箭麤殆如今之长笛观者以为希世絶伦弓即表送置之武库后梁遣都督临川王萧宏勒甲十万规防徐州诏授康生武衞将军一战败之还京召见宴会赏帛千疋赐骅骝御胡马一匹出为华州刺史颇有声绩转泾州刺史以輙用官炭瓦为御史所劾削除官爵寻复之梁直閤将军徐元明戍于郁州杀其刺史张稷以城内附诏遣康生迎接赐细御银纒槊一张并枣柰果面勑曰果者果如朕心枣者早遂朕意未发间郁州刺史复叛事停及大举伐蜀假康生安西将军邪趣绵竹至陇右宣武崩班师后除相州刺史在州以天旱令人鞭石虎像复就西门豹祠求雨不获令吏取豹舌未防二儿暴丧身亦遇疾巫以为虎豹之祟征拜光禄勲领右衞将军与元义同谋废灵太后迁抚军大将军河南尹仍右衞领左右子难娶左衞将军俟刚女即元义妺夫也义以其通姻深相委托三人率多俱宿禁内时或送出入义以康生子难为千牛备身康生性麤武言气髙下义稍惮之见于顔色康生亦微惧不安正光二年二月明帝朝灵太后于西林园文武侍坐酒酣迭儛次至康生康生乃为力士儛至于折旋毎顾视太后举手蹈足瞠目颔首为杀缚之势太后解其意而不敢言日暮太后欲帝宿宣光殿俟刚曰至尊已朝讫嫔御在南何劳留宿康生曰至尊陛下儿随陛下将东西更访问谁羣臣莫敢应灵太后自起援帝臂下堂而去康生大呼唱万嵗于后近侍皆唱万嵗明帝引前入閤左右竞相排閤不得闭康生夺其子难千牛刀斫直后元思辅乃得定明帝旣上殿康生时有酒势将出处分遂为义所执锁于门下至晓义不出令侍中黄门仆射尚书等十余人就康生所讯其事处康生斩刑难绞刑义与刚并在内矫诏决之康生如奏难恕死从流难哭拜辞父康生忻子免死慷慨了不悲泣语子云我不畏死汝何为哭也有司驱逼奔走赴市时已昬闇行刑人注刀数下不死于地刻截咸言禀义意防过至苦痛尝食典御奚混与康生同执刀入内亦就市绞刑康生久为将及临州多所杀戮而乃向信佛道每舍居宅立寺塔凡歴四州皆有建置死时年五十四子难年十八以侯刚壻得停百日竟徙安州后尚书卢同为行台义令杀之康生于南山立佛图三层先死忽梦崩坏沙门有为解云檀越当不吉利无人供养佛图故崩耳康生称然竟及于祸及灵太后反政赠都督冀瀛沧三州诸军事骠骑大将军司空冀州刺史諡曰武贞又追封寿张县侯子刚袭
　　杨大眼武都氐难当之孙也少有胆气骁防跳走如飞然庶孽不为宗亲顾待不免饥寒太和初起家奉朝请时孝文将南伐令尚书李冲典选征官大眼往求焉冲不许大眼曰尚书不见知听下官出一伎便出长绳三丈许系髻而走绳直如矢马驰不及见者无不惊叹冲曰自千载以来未有逸材若此者也遂用为军主大眼顾谓同僚曰吾之今日所谓蛟龙得水之秋自此一举终不复与诸君齐列矣未防迁统军从车驾征宛叶穰邓九江钟离之间所经战阵莫不勇冠六军宣武初裴叔业以寿春内附大眼与奚康生率众先入以功封安成县子除直閤将军出为东荆州刺史时蛮酋樊秀安等反诏大眼为别将隶都督李崇讨平之大眼功尤多妻潘氏善骑射大眼至于攻阵游猎之际潘亦戎装或齐镳战场或并驱林壑及至还营同坐幕下对诸僚佐言笑自得大眼时指谓诸人曰此潘将军也梁武遣其将张惠绍总率众军窃据宿豫又假大眼平东将军为别将与都督邢峦讨破之遂与中山王英同围钟离大眼军城东守淮桥东西道属水泛涨大眼所管统军刘神符公孙祉两军夜中争桥奔退大眼不能禁相寻而走坐徙营州为兵永平中追其前勲起为试守中山内史时高肇征蜀宣武患梁人侵轶徐扬乃征大眼为太尉长史持节假平南将军东征别将隶都督元遥遏御淮肥大眼至京师时人思其雄勇喜其更用台省门巷观者如市后梁将康绚于浮山遏淮规浸寿春明帝加大眼光禄大夫率诸军镇荆山复其封邑后与萧宝夤俱征淮堰不能克遂于堰上流凿渠决水而还加平东将军大眼善骑乘抚廵士卒呼为儿子及见伤痍为之流泣自为将帅常身先兵士冲突坚阵出入不疑当其锋者莫不摧焉前后江南所遣督将皆怀畏慑时传言淮泗荆沔之间有童儿啼者恐之云杨大眼至无不即止王肃弟康之初归国也谓大眼曰在南闻君之名以为眼如车轮及见乃不异于人大眼曰旗鼓相望瞠眸奋发足使君目不能视何必大如车轮当世推其骁勇以为关张弗之过也然征淮堰之役喜怒无常捶挞过度军士顿憾焉或者以为性移所致又以本将军为荆州刺史常缚藁为人衣以青布而射之召诸蛮渠指示之曰卿等若作贼吾正如此相杀也又北淯郡尝有虎害人大眼搏而获之斩其头县于穰市自是荆蛮相谓曰杨公恶人常作我蛮形以射之又深山之虎尚所不免遂不敢复为防盗在州二年卒大眼虽不学常遣人读书而坐听之悉皆记识令作露布皆口授之而竟不多识字也有三子长甑生次领军次征南皆潘氏所生咸有父风初大眼徙营州潘在洛阳颇有失行及为中山大眼侧生女夫赵延宝告之于大眼大眼怒幽潘而杀之后娶继室元氏大眼之死也甑生等问元氏印绶所在时元始怀孕自指其腹谓甑生等曰开国当我儿袭之汝等婢子勿有所望甑生等深以为恨及大眼丧将还京出于城东七里营车而宿夜二更甑生等开大眼棺延宝怪而问焉征南射杀之元怖走入水征南又弯弓将射之甑生曰天下岂有害母之人乃止遂取大眼尸令人马上抱之左右扶挟以叛荆人畏甑生等不敢苦追遂奔梁
　　崔延伯博陵人也祖寿于彭城陷入江南延伯少以武壮闻仕齐为縁淮游军主带濠口戍主太和中入魏常为统帅胆气絶人兼有谋略积劳稍进除征虏将军荆州刺史赐爵定陵男荆州土险蛮左为防每有聚结延伯輙自讨之莫不摧殄由是穰土帖然无敢为患永平中转幽州刺史梁遣左游击将军赵祖悦率众盗据硖石诏延伯为别将与都督崔亮讨之亮令延伯守下蔡延伯与别将伊瓮生挟淮为营延伯遂取车轮去辋削鋭其辐两两接对揉竹为絙贯连相属并十余道横水为桥两头施大鹿卢出没任情不可烧斫旣断祖悦走路又令舟舸不通由是梁军不能赴救合军咸见俘虏于军拜平南将军光禄大夫延伯与杨大眼等至自淮阳灵太后幸西林园引见延伯等太后曰卿等志尚雄烈皆国之名将比平硖石公私庆快此乃卿等之功也但淮堰仍在宜须预谋故引卿等亲共量算各出一图以为后计大眼对曰臣輙谓水陆二道一时俱下往无不克延伯曰旣对圣顔答防宜实水南水北各有沟渎陆地之计如何可前愚臣短见愿圣心思水兵之勤若给复一年专习水战脱有不虞召便可用灵太后曰卿之所言深是宜要当勑如请二年除并州刺史在州贪汚闻于远近还为金紫光禄大夫出为镇南将军行岐州刺史假征西将军赐骅骝马一匹正光五年秋以往在扬州建淮桥之勲封当利县男改封新丰子时莫折念生兄天生下陇东防征西将军元志为天生所禽贼众甚盛进屯黑水诏延伯为使持节征西将军与西道都督行台萧宝夤讨之宝夤与延伯结垒马嵬南北相去百余歩延伯曰今当仰为明公参贼勇怯延伯选精兵数千下渡黑水进向贼营宝夤率骑于水东寻原西北以示后继于是贼众大盛水西一里营营连接延伯径至贼垒扬威胁之徐而遂退贼以延伯众少开营竞追众过十倍临水逼蹶宝夤亲观之惧有亏损延伯不与战身自殿后抽众东渡转运如神须臾济尽徐乃自渡贼徒夺气相率还营宝夤大悦谓官属曰崔公古之关张也今年何患不制贼延伯驰见宝夤曰此贼非老奴敌公但坐看后日延伯勒众而出宝夤为后拒天生悉众来战延伯身先士卒陷其前锋于是骁鋭竞进大破之俘斩十余万追奔及于小陇秦贼劲彊诸将所惮初朝廷议遣将咸曰非延伯无以定之至是果能克敌诏授左卫将军余如故于时万俟丑奴宿勤明达等冦掠泾州先是卢祖迁伊瓮生数将皆以元志前行之始同时发雍从六陌道将取高平志败仍停泾部延伯旣破秦贼乃与宝夤率众会于安定甲卒十二万铁马八千匹军威甚盛时丑奴置营泾州西北七十里当原城时或轻骑暂来挑战大兵未交便示奔北延伯矜功负胜遂唱议先驱伐木别造大排内为锁柱教习彊兵负而趋走号为排城战士在外辎重居中自泾州缘原北上众军将出讨贼未战之间有贼数百骑诈持文书云是降簿乞缓师宝夤延伯谓其事实逡廵未鬭俄而宿勤明达率众自东北而至乞降之贼从西竞下诸军前后受敌延伯上马突阵贼势摧挫便尔逐北径造其营贼本轻骑延伯军兼歩卒兵力疲怠贼乃乘闲得入排城延伯军大败死伤者将有二万宝夤敛军退保泾州延伯修缮器械购募骁勇复从泾州西进去贼彭阬合栅七里结营延伯耻前挫辱不报宝夤独出袭贼大破之俄顷间平其数栅贼皆逃并见兵人采掠散乱不整还来冲突遂大奔败延伯中流矢为贼所害士卒死者万余人延伯善将抚能得众心与康生大眼为诸将之冠延伯末年功名尤重时大冦未平而延伯死朝野叹惧焉赠使持节车骑大将军开府仪同三司定州刺史諡曰武烈
　　李叔仁陇西人也骁健有武力前后数从征讨以功赐爵获城乡男梁豫州刺史王超宗内侵叔仁时为兼统军隶扬州刺史薛真度真度遣叔仁讨超宗大破之以功累迁洛州刺史假抚军将军后以军功封陈郡公又除光禄大夫朔州刺史齐州广川刘某执清河太守邵怀聚众反自署大行台诏叔仁为都督讨平之除镇西将军金紫光禄大夫转车骑大将军仪同三司邢杲反于青州叔仁为大都督出讨于淮北失利而还永安三年坐事除名寻复官爵节闵帝初加散骑常侍开府后除凉州刺史遣使密通欵于东魏事觉见杀叔仁所用之槊长大异于常槊时人壮之
　　裴骏字神驹小名皮河东闻喜人也父双硕位恒农太守安邑子赠东雍州刺史闻喜侯骏防而聪慧亲表异之称为神驹因以为字弱冠通渉经史好属文性方检有礼度乡里宗敬之盖吴作乱于关中汾隂人薛永宗聚众应之屡破诸县来袭闻喜县中无兵仗人情骇动县令忧惶计无所出骏在家闻之便率厉乡豪奔赴贼乃退刺史嘉之以状表闻会太武亲讨盖吴引见骏骏陈叙事宜甚会机理帝大悦顾谓崔浩曰裴骏有当世才具且忠义可嘉补中书博士浩亦深器骏目为三河领防转中书侍郎宋使明僧暠来聘以骏有才学假散骑常侍于境上劳接卒赠秦州刺史闻喜侯諡曰康子脩字元寄清辩好学歴位秘书中散主客令累迁中大夫兼祠部曹事职主礼乐每有疑议脩斟酌故实咸有条贯卒諡曰恭伯宣武时追赠东秦州刺史脩早孤居丧以孝闻二弟三妹并在幼弱抚养训诲甚有义分次弟务早丧脩哀伤之感于行路爱育孤侄同于己子及将异居奴婢田宅悉推与之时人以此称焉子询字敬叔羙仪貌多艺能音律博奕咸所闲解位平昌太守时太原长公主寡居与询私奸明帝仍诏询尚焉寻以主壻特除散骑常侍时本邑中正阙司徒召询为之询族叔景自陈情愿此官询遂让焉时论善之寻监起居事迁秘书监出为郢州刺史询以凡司戍主蛮酋田朴特地居险要众逾数万足为边捍遂表朴特为西郢州刺史朝议许之梁将李国兴冦边朴特与部曲为表里声援郢州获全朴特颇有力焉征为七兵尚书武泰中以本官兼侍中为关中大使未及发于河隂遇害赠司徒公諡曰贞烈无子脩弟宣字叔令通辩博物早有声誉少孤事母兄以孝友称举秀才至都见司空李防与言自旦及夕防嗜善不已孝文初征为尚书主客郎迁洛阳以宣为采材副将奉使称防转司州刺史别驾仍兼长史宣明敏有器干总摄州府事无凝滞远近称之为太尉长史上言曰自迁都已来凡战阵之处及军罢兵还之道所有骸体无人覆藏者请悉令州郡戍逻检行埋掩并符出兵之乡其家有死于戎役者请使招魂复魄祔祭先灵复其年租调身被伤痍者免其兵役朝廷从之出为征虏将军益州刺史宣善于绥抚甚得羌戎之心后晋寿更置益州改宣所涖为南秦州刺史武兴姜谟等千余人乞延更限宣武嘉焉宣家世以儒学为业常慕廉退每叹曰以贾谊之才仕汉文之世而不歴公卿将非运也乃谓亲賔曰吾本闾阎之士素无当世之志直随牒推移遂至于此禄厚养亲道不光国瞻言往哲可以言归矣因奉表求解宣武不许乃作怀田赋以叙志焉及患笃诏遣太医令驰驿就视并赐御药宣素明隂阳之书始患便自尅亡日果如其言赠豫州刺史諡曰定寻改为穆子敬宪嗣敬宪以文章著称列在文苑传敬宪弟庄伯字孝夏亦有文才器度闲雅喜愠不形于色博识多闻善以约言辩物司空任城王澄辟为行参军甚加知赏年二十一上神龟颂时人异之文笔与敬宪相亚临淮王彧北讨引为记室参军委以章奏之事及闻敬宪寝疾求假不许遂径自还彧亦矜而不问扶侍兄病昼夜不离于侧形容憔悴因葬敬宪于乡遇疾卒年二十八兄弟皆以才学知名同年俱丧世共嗟惜之永安三年赠通直散骑侍郎諡曰献兄弟并无子所着词藻莫为集录庄伯弟献伯廷尉卿济州刺史少以学尚风流有名京洛为政严酷不得吏民之和但以清白流誉卒于殿中尚书骏从弟安祖少而聪慧年八九歳就师讲诗至鹿鸣篇语诸兄云鹿虽禽兽得食相呼而况人乎自此之后未曾独食州辟主簿人有兄弟争财相讼安祖召其兄弟以礼义责让之此人兄弟明日相率谢罪州内钦服之后有人劝其入仕安祖曰高尚之事非敢庶防但京师辽远惮于栖屑耳于是闲居养志不出城邑安祖曾行值天热舍于树下有鸷鸟逐雉雉急投之遂触树而死安祖愍之乃取置隂地徐徐防视良久得苏喜而放之后夜忽梦见一丈夫衣冠甚伟着绣衣曲领向安祖再拜安祖怪而问之此人云感君前者见放故来谢德闻者异之后孝文幸长安至河东存访故老安祖朝于蒲坂帝与语甚悦仍拜安邑令安祖固辞老病诏给一时俸以供汤药年八十三卒于家
　　裴延儁字平子河东闻喜人魏冀州刺史徽之八世孙也曾祖奣谘议参军并州别驾祖双彪河东太守赠雍州刺史諡曰顺父崧州主簿行平阳郡事以平蜀贼丁防功赠东雍州刺史延儁少孤事母以孝闻渉猎坟史颇有才笔举秀才射策高第除著作佐郎累迁太子洗马又领本邑中正及太子恂废以宫官例免宣武即位为中书侍郎时帝专心释典不事坟籍延儁上疏致谏后除司州别驾及诏立明堂羣官博议延儁独着一堂之论太傅清河王怿时典众议读而笑曰子故欲远符仆射也明帝时累迁幽州刺史范阳郡有旧督亢渠径五十里渔阳燕郡有故戾陵诸堨广袤三十里皆废毁多时莫能修复水旱不调延儁乃表求营造遂躬自履行相度形势随力分督未防而就漑田百万余亩为利十倍百姓頼之又命主簿郦恽脩起学校礼教大行人歌謡之在州五年考绩为天下最拜太常卿歴七兵殿中二尚书散骑常侍御史中尉又以本官兼侍中吏部尚书延儁在台阁守职而已不能有所裁断直绳也庄帝初于河阴遇害赠仪同三司都督雍州刺史子元直敬猷并有学尚与父同时遇害元直赠光州刺史敬猷妻丞相高阳王雍外孙超赠尚书仆射延儁从叔爱丑桃弓并见称于乡里子夙字买兴沈雅有器识仪望甚伟孝文见而异之吏部尚书任城王澄有知人鉴每叹美夙以远大许之位河北太守以忠恕接下百姓感而怀之卒于郡三子范升之鉴鉴字道徽性彊正有学渉卒于廷尉卿鉴居官清苦时论称之赠东兖州刺史子泽列在齐史延儁从祖弟良字元賔稍迁尚书考功郎中时汾州吐京胡薛羽等作逆以良兼尚书左丞为西北道行台时有五城郡山胡马宜都贺悦回成等以妖妄惑众假称帝号服素衣持白伞白幡率诸逆众于云台郊抗王师良大破之又山胡刘蠡升自云圣术胡人信之咸相影响旬月之间逆徒遂振以良为汾州刺史加辅国将军行台如故良以城人饥窘夜率众奔西河汾州之居西河自良始也孝静初为衞大将军太府卿卒于官赠吏部尚书諡曰贞又重赠侍中尚书仆射子叔祉粗渉文学居官甚着声绩仕终司空右长史良从父兄子庆孙字绍远少孤性倜傥重然诺正光末汾州吐京羣胡薛悉公马牒腾并自立为王众至数万诏庆孙为募人别将招率乡豪以讨之庆孙毎摧其锋进军深入至云台郊大战郊西贼众大溃征赴都除直后于是贼复鸠集北连蠡升南通綘蜀凶徒转盛以庆孙为别将从轵关入讨深入二百余里至阳胡城朝廷以此地被山带河衿要之所明帝末遂立邵郡因以庆孙为太守庆孙务安缉之咸来归业尔朱荣之死也世隆拥众北度诏庆孙为大都督与行台源子恭率众追击庆孙与世隆密通事泄追还河内斩之庆孙任侠有气乡曲壮士及好事者多相依附抚养咸有恩纪在郡日逢歳饥凶四方游客恒有百余庆孙自以家粮赡之性虽麤武爱好文流与诸才学之士咸相交结轻财重义坐客恒满是以为时所称延儁从祖弟仲规少好经史颇有志节咸阳王禧为司州牧辟为主簿仍表行建兴郡事车驾自代还洛次于郡境仲规备供帐朝于路侧诏仲规曰畿郡望重卿何能自致此也仲规曰陛下弃彼元壤来宅紫县臣方跃马吴会冀功铭帝籍岂一郡而已孝文笑曰冀卿必副此言驾还见咸阳王曰昨得汝主簿为南道主人六军丰赡元弟之寄殊副所望除司徒主簿仲规父在乡疾病弃官奔赴以违制免久之中山王英征义阳引为统军奏复本资于陈战没赠河东太守諡曰贞无子弟叔义以第二子伯茂后之伯茂以文学知名列在文苑传伯茂亦无子兄景融以第二子孝才继齐武平末位中书舎人叔义亦有学行累迁泰山太守为政清静吏民安之迁司徒从事中郎卒赠东秦州刺史諡曰宣子景融字孔明笃学好属文举秀才射策高第除太学博士稍迁谏议大夫领著作元象中仪同高岳以为录事参军弟景龙景顔被劾廷尉狱景融入选吏部拟郡为御史中尉崔暹所弹云其贪荣昧进遂坐免官病卒景融卑退廉谨无竞于时虽才不称学而缀缉无倦文词泛滥理会处寡所作文章别有集录景顔颇有学尚孝静初为司徒长史在官贪秽为中尉所劾遇病死狱中延儁族兄聿字外兴以操尚贞立为孝文所知为北中府长史时帝以聿与中书侍郎崔亮清贫欲以干禄优之乃以亮带野王县事聿带温县时人荣之卒于平秦郡太守赠洛州刺史子子防入关西延儁族人瑗字珍宝太和中析属河北郡少孤贫清苦自立为汝南王悦郎中令孝静初卒于雍州刺史延儁从父兄宣明位华州刺史有惠政諡曰简二子景鸾景鸿并有逸才河东呼景鸾为骥子景鸿为龙文景鸾位华州刺史子文端齐行台郎四子愿安志振景鸿齐和夷郡守子叔卿博渉有孝行时号曰裴曾子位隋贝邱令子神举神符而神举最知名
　　薛真度河东汾隂人镇南大将军徐州刺史安都之从祖弟也安都宋史有传真度始与安都南奔及从安都来降为上客太和初赐爵河北侯出为平州刺史假阳平公后降为伯歴荆州东荆州刺史初迁洛后真度每献计劝先取樊邓后攻南阳故大为孝文帝所赏改封临晋县伯转豫州刺史景明初豫州大饥真度表輙白别出仓米五千斛为粥救其甚者诏曰真度所表甚有忧济百姓之意宜在拯防歴华荆二州刺史入为大司农卿正始初除扬州刺史还朝除金紫光禄大夫加散骑常侍改封敷西卒赠左光禄大夫諡曰庄有子十二人嫡子怀彻袭封初真度有女妓数十人毎集賔客輙命之丝竹歌舞不辍于前尽声色之适庶长子怀吉居丧过周以父妓十余人并乐器献之宣武纳焉怀吉好勇有膂力虽不善书学亦解达时事卒于汾州刺史怀吉本不厉清节及为汾州偏有聚纳之响自以支庶饵诱胜已共为婚姻多携亲戚悉令同行兼为之弥缝恣其取受而将劳賔客曲尽物情送去迎来不避寒热性少言每有接对但嘿然而返旣指授先期明人马之数左右密已记录俄而酒馔相寻刍粟继至逮于将别赠以钱缣下及厮佣咸过本望真度诸子旣多其母非一同产相朋因有憎爱兴和中遂致诉列云以毒相害显在公府发扬疵衅时人耻焉
　　刘休賔字处干本平原人也祖昶从慕容徳南渡河家于北海都昌县父奉伯宋北海太守休賔少好学有文才仕宋为兖州刺史娶崔邪利女生子文煜崔氏先归宁在鲁郡邪利之降文煜母子与俱入魏及慕容白曜军至休賔不降白曜请崔氏与文煜至以报休賔又执休賔兄延和妻子廵视城下休賔答白曜许待歴城降当即归顺密遣主簿尹文达向歴城观魏军形势文达诣白曜诈祗白曜令文达往升城见其妻子文煜哭泣以爪发为信文达回复经白曜誓约而还见休賔休賔抚爪发泣复遣文达与白曜期白曜以酒灌地启告山河誓而不负休賔文达还谓休賔可早决计休賔于是告兄子闻慰闻慰固执不可遂差本契白曜寻遣著作佐郎许赤彪夜至梁邹南门告城上人曰休賔遣文达频造仆射许降何得无信于是城内遂相维持欲降不得歴城降休賔乃出请命及立平齐郡乃以梁邹人为怀宁县以休賔为令延兴二年卒文煜有志尚综览羣书轻财重义太和中坐从兄闻慰南叛被徙北边孝文特听还代帝曾幸方山文煜大言求见申父功厚赏屈于是赐爵都昌子深见待遇拜恊律中郎卒于高阳太守赠兖州刺史諡曰贞休賔族父旋之其妻许氏生工子法凤法武而旋之早卒东阳平许氏携二子入魏孤贫不自立母子并出家为尼僧旣而反俗俱奔江南法武后改名竣字孝标梁史有传
　　房法寿小名乌头清河东武城人也曾祖谌仕燕位太尉掾随慕容氏迁于齐子孙因家之遂为东清河绎幕人焉法寿防孤少好射猎轻率勇果结诸羣小为刼盗宗族患之弱冠州迎主簿后以母老不复应州郡命常盗杀防牛以供母招集壮士恒有百数仕宋为魏郡太守法寿从祖弟崇吉母妻为慕容白曜所获托法寿为计法寿与崇吉归款于白曜诏以法寿为平远将军与韩麒麟对为冀州刺史及歴城梁邹降法寿崇吉等与崔道固刘休賔俱至京师以法寿为上客崇吉为次客崔刘为下客法寿供给亚于薛安都等以功赐爵壮武侯给以田宅奴婢性爱酒好施亲旧賔客率同饥饱坎常不丰足毕众敬等皆尚其通爱卒赠青州刺史諡敬侯子伯祖袭例降为伯歴齐郡内史伯祖闇弱委事于功曹张僧皓大有受纳伯祖衣食不充迁幽州辅国军长史后坐事免官卒子翼大城戍主带宗城太守袭爵壮武侯翼子豹仕齐歴西河博陵乐陵太守有能名列在良吏传伯祖弟防愍安丰新蔡二郡太守坐事夺官居家忽闻门有客声出无所见还至庭中为家羣犬所噬卒法寿族子景伯字良晖祖元庆仕宋歴七郡太守后为沈文秀青州建威府司马宋明帝之弑废帝子业子业弟子勋起兵文秀后归子勋元庆不同为文秀所害父爱亲献文时三齐平随例内徙为平齐人以父非命蔬食终身景伯生于桑干少丧父以孝闻家贫佣书自给养母甚谨尚书卢渊称之于李冲冲时典选版为奉朝请累迁齐州辅国长史会刺史亡勑行州事政存寛简百姓安之后除清河太守郡民刘简虎曾失礼于景伯闻其临郡阖门逃亡景伯督切属县追捕禽之即署其子为西曹掾令喻山贼贼以景伯不念旧恶一时俱下论者称之旧制守令六年为限限满将代郡民韩灵和等三百余人表诉乞留复加二载后迁司空长史以母疾去官景伯性淳和渉猎经史诸弟宗之如事严父及弟亡蔬食终丧期周不内御忧毁之容有如居重其次弟景先亡其防弟景远期年哭临亦不内寝乡里为之语曰有义有礼房家兄弟廷尉卿崔光韶好标牓人物无所推尚毎云景伯有士大夫之行业及母亡景伯居丧不食盐菜因此遂为水病积年不愈卒于家赠左将军齐州刺史景伯子文烈位司徒左长史与从父弟逸祐并有名文烈性温柔未尝嗔怒为吏部郎时经霖雨絶粮遣婢籴米因尔逃窜三四日方还文烈徐谓曰举家无食汝从何处来竟无楚挞子山基仕隋歴户部考功侍郎并着能名见称于时景先字光胄防孤贫无资从师其母自授毛诗曲礼年十二请其母曰岂可使兄佣赁以供景先也请自求衣然后就学母哀其小不许苦请乃从之遂得一羊裘欣然自足昼则樵苏夜诵经史自是精勤遂大通赡太和中例得还乡郡辟功曹州举秀才解褐太学博士时太常刘芳侍中崔光当世儒宗叹其精博奏兼著作佐郎修国史侍中穆绍又启景先撰宣武起居注累迁歩兵校尉领尚书郎齐州中正所歴皆有当官称景先沈敏方正事兄恭谨出告反靣晨昏参省侧立移时兄亦危坐如对賔客兄曾寝疾景先侍汤药衣冠不解形容毁瘁亲友见者莫不哀之卒赠洛州刺史諡曰文景先作五经疑问百余篇其语典诣符玺郎王神贵益之名为辩疑合成十卷亦有可观节闵帝时奏上之帝亲自执卷与神贵往复嘉其用心子延祐武定末太子家令后魏收修史景远字叔遐重然诺好施与值频歳凶俭以家财分赡宗亲又于通衢为粥以饲饿者存济甚众平原刘郁行经齐兖之境忽遇刼贼已杀十余人次至郁郁呼曰与君乡近何忽见杀贼曰若言乡里亲亲是谁郁曰齐州主簿房阳是我姨兄阳是景远小字贼曰我食其粥得活何得杀其亲遂还衣物防活者二十余人景远好史传不为章句天性小急不类家风然事二兄至谨抚养兄孤恩训甚笃益州刺史傅竖眼慕其名义启为昭武府功曹参军以母老不应竖眼颇恨之卒于家子敬道永熙中开府参军
　　毕众敬小名柰东平须昌人也少好弓马射猎交结轻果常于疆境盗掠为业仕宋位太山太守湘东王彧杀其主子业而自立是为明帝遣众敬诣兖州募人到彭城刺史薛安都召与密谋云晋安有上流之名且孝武第三子当共卿西从晋安众敬从之东平太守申纂据无盐城不与之同及宋平子勋授纂兖州刺史会有人发众敬父墓令其母骸首散落众敬发丧行服疑纂所为弟众爱为薛安都长史亦遣人密至济隂掘纂父墓以相报答及安都以城入魏众敬不同其谋子元賔以母并百口悉在彭城恐交致祸日夜啼泣遣请众敬众敬犹未从之众敬先已遣表谢宋宋明帝授众敬兖州刺史而以元賔有他罪独不舍之众敬防刀破柱曰皓首之年唯有此子今不原贷何用独全及尉元至乃以城降元遣将入城事定众敬悔恚数日不食皇兴初就拜散骑常侍兖州刺史赐爵东平公与中书侍郎李璨对为刺史慕容白曜攻克无盐获申纂无杀纂意而城中火起纂为所烧死众敬闻克无盐惧不杀纂乃与白曜书并表朝廷云家酷由纂闻纂死乃悦二年与薛安都朝京师赐甲第一区后复为兖州刺史征还京师众敬善自奉养食膳丰华必致他方远味年已七十发须皓白而气力未衰跨鞍驰骋有若少壮笃于姻类深有国士之风张谠之亡躬自营视有若至亲太和中孝文賔礼旧老众敬与高允引至方山虽文武奢俭好尚不同然亦与允甚相爱敬接膝谈款有若平生后以笃老乞还桑梓朝廷许之众敬临还献真珠珰四具银装劒一口刺彪矛一枚仙人文绫一百疋文明太后与帝引见于皇信堂赐以酒馔车马绢等劳遣之卒于兖州子元賔少豪侠有武干渉猎书史与父同建勲诚至京师俱为上賔赐爵须昌侯后拜兖州刺史假彭城公父子相代为本州当世荣之时众敬以礼还乡常呼元賔为使君毎元賔听政时乘板舆出至元賔所先遣左右勑不起观其断决忻忻然喜见顔色众敬善持家业犹能督课田产大致储积元賔为政清平善抚人物百姓爱乐之以父忧解任防中遥授长兼殿中尚书卒赠衞尉卿諡曰平元賔入魏初妻东平刘氏有四子祖朽祖髦祖归祖旋赐妻元氏生二子祖荣祖晖祖朽最长次祖晖次祖髦故事前妻虽先有子后赐之妻子皆承嫡所以刘氏先亡祖晖不服重元氏后卒祖朽等三年终礼祖荣早卒子义允袭祖爵东平公例降为侯卒子僧安袭祖朽身长八尺腰带十围渉猎经史好为文咏善与人交袭父爵须昌侯例降为伯以本州中正为统军邢峦讨梁师以功封南城县男歴散骑侍郎中书侍郎神龟末除东豫州刺史祖朽善抚边清平有信百姓称之后为瀛州刺史卒赠吏部尚书兖州刺史无子以弟祖归子义畅为后袭爵义畅倾巧无士业善通时要位中书侍郎兖州大中正后除散骑常侍坐事伏法祖髦以兄祖朽别封南城以须昌伯回授之位东平太守卒于本州别驾祖晖早有事干为幽州刺史以全守勲封新昌县子逢萧宝夤退败祖晖防城东趣华隂坐免官爵寻行幽州事建义中诏复州爵后为贼宿勤明达所攻没长子义勰袭爵齐受禅例降义勰弟义云仕齐歴位兖州刺史性残忍列在酷吏传中祖归位建宁太守子义远平原太守义远弟义显义携性并豪率天平以后梁使人还往经歴兖城前后州将以义携兄弟善营鲑膳器物鲜华常兼长史接宴賔客祖旋太尉行参军卒赠都官尚书齐兖二州刺史众敬弟众爱随兄归魏以勲为第二客赐爵钜平侯卒赠徐州刺史諡曰康子闻慰字子安有器干袭爵例降为伯延昌初累迁清河内史固以疾辞后试守广平内史正光初相州刺史中山王熙起兵谋诛元义闻慰斩其使发兵拒之义以为忠于已迁沧州刺史甚有政绩后除散骑常侍东道行台寻为都督安乐王鉴军司马攻元法僧败奔还京师被劾遇赦免卒赠散骑常侍兖州刺史伯如故諡曰恭子祖彦字修贤渉猎书传风度闲雅为时所知以侍御史为元法僧监军法僧反被逼南入后还歴中书侍郎袭爵钜平伯卒赠尚书右仆射兖州刺史祖彦弟祖哲秘书郎诸毕当朝不乏荣贵但帏薄不修为时所鄙申纂本魏郡人申钟曾孙也皇始初道武平中山纂举室南奔家于济隂及在无盐仕宋为兖州刺史旣败子景义入魏
　　羊深字文泉太山钜平人也父祉赠安东将军兖州刺史天性刚愎所歴皆以酷忍称列在酷吏传深早有风尚学渉经史兼长几案少与陇西李神儁同志相友自司空记室参军再迁尚书驾部郎中于时沙汰郎中务精才实深以才堪见留在公明断尚书仆射崔亮吏部尚书甄琛咸敬重之明帝行释奠之礼讲孝经深侪辈中独防引听时论羙之正光末北地人车金雀等率胡反叛高平贼宿勤明达冦豳夏诸州北海王颢为都督行台讨之以深为行台右丞军司仍领郎中颢败还京顷之迁尚书左丞萧宝夤反攻围华州正平薛凤贤等作逆勑深兼给事黄门侍郎与大行台仆射长孙承业共会潼关规模进止事平以功赐爵新泰男灵太后曾幸芒山集僧尼斋会公卿尽在坐太后引见深欣然劳问之顾谓左右曰羊深真忠臣也举坐倾心庄帝践阼除太府卿又为二兖行台深处分军国损益随机亦有时誉初尔朱荣杀害朝士深第七弟偘为太山太守性麤武遂率乡人外招梁冦深在彭城忽得偘书招深同逆深慨然流涕斩使人并书表闻庄帝乃下诏褒其忠烈令还朝受勑乃归京师除名久之除金紫光禄大夫元颢入洛以深兼黄门侍郎颢平免官普泰初为散骑常侍卫将军右光禄大夫监起居注自天下多事东西二省官员委积节闵帝勑深与常侍卢道防元晏元法寿选人补定自奉朝请以上各有沙汰寻兼侍中节闵帝甚亲待之时胶序废替名教陵迟深乃上疏请修立国学广延胄子帝善之孝武初除中书令永熙三年以深兼御史中尉东道军司及帝入关深与樊子鹄不从齐神武起兵于兖州子鹄署深为齐州刺史天平二年东魏军讨破之斩于阵深子肃武定末仪同开府东閤祭酒以学尚知名干明初为冀州中从事赵郡王为廵省大使肃以迟缓不任职解朝议以肃无罪寻复之武平中入文林馆撰书寻为武德郡守祉弟灵引好法律李彪为中丞以为书侍御史固辞彪颇衘之及为三公郎坐兄祉事知而不紏彪劾奏免官甚为尚书令高肇所昵京兆王愉与肇深相嫌忌及愉出镇冀州肇举灵引为愉长史以相间伺灵引私恃肇势每折于愉及愉作逆先斩灵引于门时论云非直愉自不臣抑亦由肇及灵引所致事平赠平东将军兖州刺史諡曰威子敦广平太守有声称列在良吏传中灵引弟莹字灵珍兖州别驾从事莹子烈列在齐史
　　韩麒麟昌黎棘城人自云汉大司马增之后也父瑚秀容平原二郡太守麒麟防而好学羙容姿善骑射景穆监国为东曹主书文成即位赐爵渔阳男父亡居丧有礼后参征南慕容白曜军事进攻升城师人多伤及城溃白曜将阬之麒麟谏曰始践伪境方宜寛威厚惠此韩信所以降范阳也勍敌在前而便阬其众恐自此以东各为守御三齐未易图也白曜从之皆令复业齐人大悦后白曜表麒麟为冠军将军与房法寿对为冀州刺史白曜攻东阳麒麟上义租六十万斛并攻战器械于是军须无乏及白曜被诛麒麟停滞多年孝文时拜齐州刺史假魏昌侯在官寡于刑罚从事刘普庆説麒麟曰明公仗节方夏无所斩戮何以示威麒麟曰人不犯法何所戮乎若必须斩断以立威名当以卿应之普庆慙惧而退麒麟以新附之人未阶台官士人沈抑乃表请守宰有阙宜推用豪望增置吏员广延贤哲则华族防荣良才获叙怀徳安土庶或在兹朝议从之太和十年京都大饥麒麟表陈时务曰古先哲王经国立政积储九稔谓之太平故躬籍千亩以率百姓用能衣食滋茂礼教兴行逮于中代亦崇斯业入粟者与斩敌同爵力田者与孝悌均赏实百王之常轨为政之所先今京师人庶不耕者多游食之口三分居二盖一夫不耕或受其饥况于今者动以万计故顷年山东遭水而人有馁终今秋京都遇旱谷价踊贵实由农人不勤素无储积故也伏惟陛下天纵钦明道高三五上垂覆载之泽而下有冻馁之人皆由有司不为其制长吏不防其本自承平日久丰穰积年竞相矜夸浸成侈俗故令耕者日少田者日荒谷帛罄于府库宝货盈于市里衣食匮于室丽服溢于路饥寒之本实在于斯愚谓凡珍玩之物皆宜禁断吉凶之礼备为格式令贵践有别人归朴素制天下男女计口受田宰司四时廵行台使歳一检按勤相劝课严加赏罚数年之中必有盈赡虽遇凶灾免于流亡矣往年校比户贯租赋轻少臣所统齐州租粟才可给俸略无入仓虽于人为利而不可长久脱有戎役或遭天灾恐供给之无方无所取济请减绢布增益谷租年丰多积歳俭出振所谓私人之谷寄积于官官有宿积则人无荒年矣卒官遗勑其子殡以素棺事从俭约麒麟立性恭慎恒置律令于坐隅临终之日唯有俸绢数十疋其清贫如此赠散骑常侍燕郡公諡曰康长子兴宗字茂先好学有文才位秘书中散卒赠渔阳太守子子熙字元雍少自修整有学识弱冠未能自通侍中崔光举为清河王怿常侍迁郎中令初子熙父以爵辞与弟显宗显宗不受子熙縁父素怀卒亦不袭及显宗卒子熙别防赐爵乃以先爵让弟仲穆兄弟友爱如此母亡居丧有礼子熙为怿所眷遇遂阙位待其毕防后复引用及刘腾元义害怿久不得葬子熙为之憔悴屏居田野毎言王若不得复封以礼还葬誓以终身不仕后灵太后反政以义为尚书令解其领军子熙与怿中大夫刘定兴及学官令傅灵檦賔客张子慎伏阙上书诉怿之枉极言元义刘腾诬誷书奏灵太后义之乃引子熙为中书舍人后遂剖腾棺赐义死寻令修国史建义初兼黄门寻为正子熙清白自守不交人事又少孤为叔显宗所抚养及显宗卒显宗子伯华又防子熙爱友等于同生长犹共居车马资财随其费用未尝见于言色又上书求析阶与伯华于是除伯华东太原太守及伯华在郡为刺史元弼所辱子熙乃泣诉朝廷明帝诏遣按验元弼大见诘让尔朱荣之禽葛荣送至京师庄帝欲靣数之子熙以为荣既元凶自知必死或恐不逊无宜见之尔朱荣闻而大怒请罪子熙庄帝恕而不责及邢杲起逆诏子熙慰劳杲诈降子熙信之还至乐陵杲复反子熙还坐付廷尉论以大辟恕死免官孝武初领著作以奉册勲封歴城县子天平初为侍读除国子祭酒子熙俭素安贫常好退静迁邺之始百官并给兵力时以祭酒闲务止给二人或有令其陈请者子熙曰朝廷自不与祭酒兵何关韩子熙事论者高之元象中加卫大将军先是子熙与弟聘王氏为妻姑之女生二子子熙尚未婚后遂与寡妪李氏奸合而生三子王李不穆迭相告言子熙因此慙恨遂以发疾卒遗诫不求赠諡其子不能遵奉遂至干谒武定初赠骠骑大将军仪同三司幽州刺史兴宗弟显宗字茂亲性刚直能靣折廷诤亦有才学沙门法抚三齐称其聪悟尝与显宗校试抄百余人名各读一遍随即覆呼抚犹有一二舛谬显宗了无误错法抚叹曰贫道平生以来唯服郎耳太和初举秀才对策甲科除著作佐郎后兼中书侍郎旣定迁都显宗上书一曰窃闻舆驾今夏若不廵三齐当幸中山窃以为非计也何者当今徭役宜早息洛京宜速成省费则徭役可简并功则洛京易就愿且还北京以省诸州供帐之费则南州免杂徭之烦北都息分析之叹洛京可以时就迁者佥尔如归二曰自古圣帝必以俭约为羙乱主必以奢侈贻患仰惟先朝皆卑宫室而致力于经略故能基宇开广业祚隆泰今洛阳基趾魏明所营取讥前代伏愿陛下损之顷来北都富室竞以宅第相尚今因迁徙宜申禁约令贵贱有检无得逾制端广衢路通利沟洫使寺署有别士庶异居永垂百世不刋之范三曰窃闻舆驾还洛阳轻将数千骑臣甚为陛下不取也夫千金之子犹坐不垂堂况万乘之尊富有四海乎清道而行尚恐衘橜之失况履渉山河而不加三思哉四曰窃惟陛下耳听法音目翫坟典口对百辟心虑万机晷昃而食夜分而寝加以孝思之至与时而深文章之业日成篇卷虽叡明所用未足为烦然非所以啬神养性熙无疆之祚庄周有言形有待而智无崖以有待之形役无崖之智殆矣此愚臣所不安也孝文颇纳之显宗又上言前代取士必先正名故有贤良方正之称今州郡贡察徒有秀孝之名而无秀孝之实而朝廷但检其门望不复弹坐如此则可令别贡门望以叙士人何假冒秀孝之名也夫门望者是其父祖之遗烈亦何益于皇家益于时者贤才而已茍有其才虽屠钓奴虏之贱圣皇不耻以为臣茍非其才虽三后之允自坠于皁矣议者或云今世等无竒才不若取士于门此亦失矣岂可以世无周召便废宰相而不置但当校其有寸长铢重者即先叙之则贤才无遗矣又曰夫帝王所以居尊而御下者威也兆庶所以徙恶而从善者法也是以有国有家必以刑法为政生人之命于是而在有罪必罚罚必当克则虽以捶挞薄刑而人莫敢犯有制不行人得侥幸则虽参夷之诛不足以肃自太和以来未多坐盗弃市而远近肃清由此言之止奸在于防检不在严刑今州郡牧守邀当时之名行一切之法台阁百官亦咸以深酷为无私以仁恕为容盗迭相敦厉遂成风俗陛下居九重之内视人如赤子百司分万务之要遇下如仇雠是则尧舜止一人而桀纣以千百和气不至盖由于此宜勑示百官以惠元元之命又曰昔周王为犬戎所逐东迁河洛镐京犹称宗周以存本也光武虽曰中兴实自草创西京尚置京尹亦不废旧今陛下光隆先业迁宅中土稽古复礼于斯为盛按春秋之义有宗庙谓之都无谓之邑此不刋之典也况北代宗庙在焉山陵托焉王业所基圣躬所载其为神乡福地寔亦远矣今便同之郡国臣窃不安愚谓代都宜建畿置尹一如故事崇本重旧以光万叶又曰伏见洛京之制居人以官位相从不依族类然官位非常有朝荣而夕悴则衣冠沦于厮竖之邑臧获显于膏腴之里物之颠倒或至于斯古之圣王必令四民异居者欲其业定而志专业定则不为伪志专则不摇故耳目所习不督而就父兄之教不肃而成仰惟太祖道武皇帝创基拨乱日不暇给然犹分别士庶不令杂居伎作屠沽各有攸处但不设科禁买卖任情贩贵易贱错居浑杂假令一处弹筝吹笛缓舞长歌一处严师苦训诵诗讲礼宣令童齓任意所从其走赴舞堂者万数往就学馆者无一此则伎作不可杂居士人不宜异处之明验也故孔父云里仁之羙孟母三徙之训贤圣明诲若此之重今令伎作之家习士人风礼则百年难成令士人儿童效伎作容态则一朝可得以士人同处则礼教易兴伎作杂居则风俗难改朝廷每选举人士则校其一婚一官以为升降何其密也至于伎作宦途得与膏粱华望接闬连甍何其略也今稽古建极光宅中区凡所徙居皆是公地分别伎作在于一言有何为疑而亏盛羙又曰自南伪相承窃有淮北欲擅中华之称且以招诱边人故侨置中州郡县自皇风南被仍而不改凡有重名其数甚众非所以疆域物土必也正名之谓也愚以为可依地理旧名一皆厘革小者并合大者分置及中州郡县昔以戸少并省今人口旣多亦可复旧君人者以天下为家不得有所私也故仓库储贮以俟水旱之灾供军国之用至于有功德者然后加赐爰及末代乃宠之所隆赐赉无限自此以来亦为太过在朝诸贵受禄不轻土木被绮罗仆妾厌粱肉而复厚赉屡加动以千计若分赐鳏寡赡济寔多如不悛革岂周急不继富之谓也又曰诸宿衞内直者宜令武官习弓矢文官讽书传无令缮其蒱博之具以成防狎之容徒损朝仪无益事寔如此之类一宜禁止帝善之孝文曾谓显宗及程灵蚪曰著作之任国书是司卿等之才朕自委悉中省之品卿等所闻若欲取况古人班马之徒固自辽阔若求之当世文学之能卿等应推崔孝伯又谓显宗曰见卿所撰燕志及在齐诗咏大胜比来之文然著述之功我所不见当更访之监令校卿才能可居中第又谓程灵蚪曰卿比显宗复有差降可居下上显宗曰臣才第短浅比于崔光实为隆渥然臣窃谓陛下贵古而贱今臣学微才短诚不敢仰希于古然遭圣明之世陈翰勒素实录时事亦未慙于后人昔扬雄着太元经当时不免覆瓮之谈二百年外则越诸子今臣之所撰虽未足光述帝载然万祀之后仰观祖宗巍巍之功上覩陛下明明之德亦何谢钦明于唐典慎徽于虞书帝曰假使朕无愧于虞舜卿复何如于尧臣显宗曰陛下齐踪尧舜公卿宁非二八之俦帝又曰卿为著作仅名奉职未是良史也显宗曰臣仰遭明时直笔无惧又不受金安眠羙食此臣优于迁固也帝哂之后与员外郎崔逸等参定朝仪帝曾诏百官曰自近代已来高卑出身常有素分朕意所为可复以为不可宜相与校量之李冲对曰未审上古以来置官列位为欲为膏粱儿弟为欲益治赞时帝曰俱然为人冲曰若欲为人何为专崇门品不有防才之诏帝曰茍有殊人之技不患不知然君子之门假使无当世之用者要自德行纯笃是以用之冲曰傅岩吕望岂可以门见举帝曰如此济世者希旷代有一两耳冲谓诸卿士曰适欲请救诸贤秘书令李彪曰师旅寡少未足为援意有所怀敢不尽言于圣日陛下若专以门地未审鲁之三卿孰若四科帝曰犹如向解显宗进曰陛下光宅洛邑百礼惟新国之兴否指此一选且以国事论之不审中秘监令之子必为秘书郎顷来为监令者子皆可为不帝曰卿何不论当世膏腴为监令者显宗曰陛下以物不可类不应以贵承贵以贱袭贱帝曰若有髙明卓尔才具儁出者朕亦不拘此例后为本州中正二十一年车驾南伐以显宗为右军府长史统军次赭阳齐戍主成公期遣其军主胡松髙法援等并引蛮贼来击军营显宗亲率拒战遂斩法援首显宗至新野帝诏曰卿破贼斩帅何为不作露布也显宗曰臣顷闻镇南将军王肃获贼二三驴马数匹皆为露布臣在东观每私哂之近虽仰凭威灵得摧丑虏斩禽不多脱复高曵长缣虚张功防尤而效之其罪弥甚所以敛毫卷帛解上而已帝笑曰如卿此勲诚合茅土须赭阳平定即冀检审相酬新野平以显宗为镇南广陵王嘉谘议参军后显宗上表颇自矜伐诉前征勲诏曰显宗进退无检亏我清风付尚书推列以闻兼尚书张彛奏免显宗官诏特以白衣守谘议展其后效显宗既失意遇信向洛乃为五言诗寄御史中尉李彪以申愤结二十三年卒显宗撰冯氏燕志孝友传各十卷景明初追赭阳勲赐爵章武男子伯华袭
　　程骏字驎驹本广平曲安人也六世祖良晋都水使者坐事流于凉州祖父肇吕光民部尚书骏少孤贫居防以孝称师事刘昞性机敏好学昼夜无倦昞谓门人曰举一隅而以三隅反者此子亚之也骏白昞曰今名教之儒咸谓老庄其言虚诞不切实要不可以经世骏谓不然夫老子着抱一之言庄生申性本之防若斯者可谓至顺矣人若乖一则烦伪生爽性则冲真防昞曰卿年尚防言若老成羙哉由是声誉益播沮渠牧犍擢为东宫侍讲及凉州平迁于京师为司徒崔浩所知文成践阼迁著作郎皇兴中除高密太守尚书李敷奏骏实史才方申直笔请留之书奏从之献文屡引骏与论易老之义顾谓羣臣曰朕与此人言意甚开畅又问骏年对曰臣六十有一帝曰昔太公既老而遇文王卿今遇朕岂非早乎骏曰臣虽才谢吕望而陛下尊过西伯觊天假余年竭六韬之効延兴末高丽王琏求纳女于掖庭假骏散骑常侍赐爵安丰男持节如高丽迎女骏至平壤城或劝琏曰魏昔与燕婚既而伐之由行人具其夷崄故也今若送女恐不异于冯氏琏遂谬言女防骏与琏往复经年责琏以义方琏不胜其忿遂断骏从者酒食欲逼辱之惮而不敢害会献文崩乃还拜秘书令初迁神主于太庙有司奏旧事庙中执事之官例皆赐爵今宜依旧诏百寮评议羣臣咸以为宜依旧事骏独以为不可表曰臣闻名器为帝王所贵山河为区夏之重是以汉祖有约非功不侯必当属身命于戎旅之辰展心力于战谋之日然后可以应茅土之锡未见预事于宗庙而获赏于疆土虽复帝王制作弗相沿袭然一时恩泽岂足为长世之轨乎书奏从之文明太后谓羣臣曰言事固当正直而凖古典安可附会暂时旧事乎赐骏衣一袭帛二百疋又诏曰骏歴官清慎言事毎惬门无挟货之賔室有怀道之士可赐帛六百疋旌其俭德骏悉散之亲故性介直不竞时荣太和九年正月病笃遗命薄葬事存俭约骏病甚孝文文明太后遣使者更问其疾勑侍御师徐謇诊视赐以汤药临终诏以小子公称为中散从子灵蚪为著作佐郎及卒孝文文明太后伤惜之赐东园秘器朝服一称帛三百疋赠兖州刺史曲安侯諡曰宪所作文章自有集录
　　李彪字道固顿邱卫国人也孝文赐之名以有史才故拟汉之班彪晋之司马彪也家寒微少孤贫有大志好学不倦初受业于长乐监伯阳伯阳称羙之晩与渔阳高悦北平阳尼等将隐于名山不果而罢悦兄闾博学高才家富典籍彪遂于悦家手抄口诵不暇寝食既而还乡里平原王陆叡年将弱冠雅有志气娶东徐州刺史崔鉴女路由冀相闻彪名而诣之修师友之礼称之于州郡遂举孝廉至京师馆而受业焉高闾称之于朝贵李冲礼之甚厚彪深宗附之孝文初为中书教学博士后假散骑常侍封卫国子迁秘书丞参著作事自成帝已来至于太和崔浩高允著述国书编年叙录为春秋之体遗落时事三无一存彪与秘书令高祐始奏从迁固之体创为纪传表志之目焉彪又表上封事七条曰古先哲王之为制也自天子以至公卿下及抱关击柝其宫室车服各有差品小不得僭大贱不得逾贵夫然故上下序而人意定今时浮华相竞情无常守大为消功之物巨制费力之事岂不缪哉夫消功者锦绣雕文是也费力者广宅高宇壮制丽饰是也其妨男业害女功者可胜言哉汉文帝贾谊上疏云今之王政可为长太息者六此即是其一也夫上之所好下必从之故越王好勇而士多轻死楚王好瘠而国有饥人今二圣躬行俭素诏令殷勤而百姓之奢犹未革者岂楚越之人易变如彼大魏之士难化如此此盖朝制不宣人未见徳使之然耳臣愚以为第宅车服自百官以下至于庶人宜为其等制使贵不逼贱卑不僭高不可以称其侈意用违经典其二曰易称主器者莫若长子传曰太子奉嫡之粢盛然则祭无主则宗庙无所飨冢嫡废则神器无所传圣贤知其如此故垂诰以为长世之法昔姬王得斯道也故恢崇儒术以训世嫡世嫡于是习成懿德用大协于黎蒸是以世统黎元载祀八百逮嬴氏之君于秦也弗以义方教厥冢子子于是习成凶德肆虐以临黔首是以享年不永二世而亡亡之与兴道在师傅故礼云冢子生因举以礼使士负之有司齐肃端冕见于南郊明冢嫡之重见于天也过阙则下过庙则趋明孝敬之道也然古之太子自为赤子而教固以行矣此则远世之镜也高宗文成皇帝慨少时师不勤教尝谓羣臣曰朕始学之日年在防冲情未能专既临万机不遑温习今而思之岂非唯予之咎抑亦师傅之不勤尚书李防免冠而谢此则近日之可鉴也伏惟太皇太后翼赞高宗训成显祖使显巍之功邈乎前王陛下防防鞠养圣敬之跻及储宫诞育复亲抚诰日省月课寔劳神虑今诚宜凖古立师傅以诏导太子诏导正则太子正太子正则皇家庆皇家庆则人事幸甚矣其三曰记云国无三年之储谓非其国光武以一亩不实罪及牧守圣人之忧世重谷殷勤如彼明君之恤人劝农相切若此顷年山东饥去歳京师俭内外人庶出入就丰旣废营产疲困乃加又于国体实有虚损若先积谷安而给之岂有驱督老弱糊口千里之外以今况古诚可惧也臣以为宜折州郡常调九分之二京都度支歳用之余各立官司年丰籴积于仓时俭则加私之二粜之于人如此人必事田以买官绢又务贮财以取官粟年登则常积歳凶则直给又别立农官取州郡户十分之一以为屯人相水陆之宜料顷亩之数以赃赎杂物余财市牛科给令其肆力一夫之田歳责六十斛甄其正课并征戍杂役行此二事数年之中则谷积而人足虽灾不害臣又闻前代贤主皆务怀远人礼贤引滞故汉高过赵求乐毅之胄晋武廓定旌吴蜀之彦臣谓宜于河表七州人中擢其门才引令赴阙依中州官比随能序之一可以广圣朝均新旧之义二可以怀江汉归有道之情其四曰汉制度断狱报重尽季冬至孝章时改尽十月以育三微后歳旱论者以不十月断狱阴气微阳气泄以故致旱事下公卿尚书陈宠曰冬至阳气始萌故十一月有射千芸荔之应周以为春十二月阳气上通雉雊鸡乳殷以为春十三月阳气已至蛰虫皆震夏以为春三微成著以通三统三统之月断狱流血是不稽天意也章帝善其言卒以十月断今京师及四方断狱报重常竟季冬不推三正以育三微寛宥之情每过于昔遵之典宪犹或阙然今岂所谓助阳发生埀奉微之仁也诚宜远稽周典近采汉制天下断狱起自初秋尽于孟冬不于三统之春行斩绞之刑如此则道协幽显仁垂后昆其五曰古者大臣有坐不廉而废者不谓之不廉乃曰簠簋不饬此君之所以礼贵臣不明言其过也臣有大谴则白冠缨盘水加劒造室而请死此臣之所以知罪而不敢逃刑也圣朝賔遇大臣礼崇古典自太和以降有负罪当防大辟者多得归第自尽遣之之日深垂隐愍言发凄泪百官莫不见四海莫不闻诚足以感将死之心慰戚属之情然恩发于未着永制此愚臣所以敢陈末见者昔汉文时人有告丞相周勃谋反者逮系长安狱顿辱之与皂同贾谊乃上书极陈君臣之义不宜如是夫贵臣者天子为其改容而礼貌之吏人为其俯伏而敬贵之其有罪过废之可也赐之死可也若束缚之输之司防榜笞之小吏詈骂之殆非所以令众庶见也及将刑也臣则北面再拜跪而自裁天子曰子大夫自有过矣吾遇子有礼矣此上不使人抑而刑之也孝文深纳其言是后大臣有罪皆自杀不受刑至孝武时稍复下狱良由孝文行之当时不为永制故耳今天下有道庶人不议之时安可陈瞽言于朝且恐万世之后继体之主有若汉武之事焉得行恩当时不着长世之制乎其六曰孝经称父子之道天性盖明一体而同气可共而不可离者也及其有罪不相及者乃君上之厚恩也而无情之人父兄系狱而子弟无惨惕之容子弟即刑父兄无愧恧之色宴安荣位游从自若车马仍华衣冠犹饰宁是同体共气分忧均戚之理也臣愚以为父兄有犯宜令子弟素服肉袒诣阙请罪子弟有坐宜令父兄露版引咎乞解所司若职任必要不宜许者慰免留之如此足以敦厉凡薄使人知有所耻其七曰礼云臣有大防君三年不呼其门此圣人縁情制礼以终孝子之情也周季陵夷防礼稍亡是以要绖即戎素冠作刺逮乎虐秦殆皆泯矣汉初军旅屡兴未能遵古至宣帝时人当从军屯者遭大父母父母死未满三月皆弗徭役其朝臣防制未有定闻至后汉元初中大臣有重忧始得去官终服曁魏武孙刘之世日寻干戈前世礼制复废不行晋时鸿胪郑穆丧亲固请终服武帝感其孝诚遂着令以为常圣魏之初拨乱反正未遑建终防之制今四方无虞百姓安逸诚是孝慈道洽礼教兴行之日也然愚臣所怀窃有未尽伏见朝臣丁大忧者假满赴职衣锦乘轩从郊庙之祀鸣玉垂绥同节庆之醼伤人子之道亏天地之经愚谓如有遭父母防者皆得终服若无其人有旷官者则优防慰喻起令视事但综理所司出纳敷奏而已国之吉庆一令无预其军戎之警墨缞从役虽愆于礼事所宜行也帝览而善之寻皆施行彪稍见礼遇诏曰彪虽宿非清第阀阅华资然识性严聪学博坟籍刚辩之才颇堪时用兼优吏职载宣朝羙若不赏庸叙绩将何以劝奬勤能特迁秘书令以参议律令之勤赐帛五百疋马一匹牛二头其年加员外散骑常侍使于齐齐武帝遣其主客郎刘绘接对并设防乐彪辞乐及坐彪曰向辞乐者卿或未相体我皇孝性自天追慕罔极故有今者防除之议去三月晦朝臣始除衰裳犹以素服从事裴谢在北固应具此我今辞乐想卿无怪绘曰请问魏皇防礼竟何所依彪曰高宗三年孝文逾月今圣上追鞠育之深恩感慈训之厚德报于殷汉之间可谓得礼之变绘复问若欲遵古何为不终三年彪曰万机不可久旷故割至慕俯从羣议服变不异三年而限同一期可谓亡礼之礼绘言汰哉叔氏专以礼许人彪曰圣朝自为旷代之制何关许人绘言百官总已以听于宰万机何虑于旷彪曰我闻载籍五帝之臣臣不若君故君亲揽其事三王君臣智等故共理机务五覇臣过于君故事决于下我朝官司皆五帝之臣主上亲览盖远轨轩唐也彪将还齐主谓彪曰卿前使还日赋阮诗云但愿长闲暇后歳复来游果如今日卿此还复有来理不彪答云使臣请重赋阮诗曰燕衍清都中一去永矣哉齐王惘然曰清都可尔一去何事观卿此言似成长阔当以殊礼相送遂亲至琅邪城登山临水命羣臣赋诗以送别其见重如此彪前后六度衘命南人竒其謇博后为御史中尉领著作郎彪旣为孝文所宠性又刚直多所劾纠远近畏之豪右屏气帝常呼为李生于是从容谓羣臣曰吾之有李生犹汉之有汲黯也后除散骑常侍领御史中尉解著作事帝宴羣臣于流化池谓仆射李冲曰崔光之博李彪之直是我国家得贤之基车驾南伐彪兼度支尚书与仆射李冲任城王澄等参理留台事彪素性刚豪殊与冲等意议乖异遂形于声色无降下之心冲积其前后罪乃于尚书省禁止彪而弹奏之请免所居职付廷尉狱冲又表彪罪恶数事有司处彪大辟帝恕之除名而已彪寻归本郡帝北幸邺彪野服称草莱臣拜迎邺南帝曰朕以卿为已死彪对曰子在回何敢死帝悦因谓曰朕期卿每以贞松为志歳寒为心卿应报国尽心为用近见弹文殊乖所以卿罹此谴为朕与卿为宰事为卿自取彪曰臣由已至罪自身招实非陛下横与臣罪又非宰事无辜滥臣罪旣如此宜伏东臯之下不应远防属车之清尘但伏承圣躬不豫臣肝胆涂地是以敢至非谢罪而来帝曰朕欲用卿忆李仆射不得帝寻纳宋弁之言将复采用会留台表至言彪与御史贾尚往穷庶人恂事理有诬抑奏请收彪彪自言事枉帝明彪无此遣左右慰勉之听以牛车散载送之洛阳会赦得免宣武践阼彪自托于王肃又与郭祚崔光刘芳甄琛邢峦等诗书往来迭相称重因论求复旧职修史官之事肃等许为其左右彪乃表求都下乞一静处综理国籍以终前志官给事力以充所须近则期月可就远也三年有成时司空北海王详尚书令王肃许之肃以其无禄颇相赈饷遂在秘书省同晋王隐故事白衣修史宣武亲政崔光表曰臣昔为彪所致与之同业积年其志力贞彊考述无倦顷来契阔多所废离近防収起还综厥事老而弥笃史才日新若克复旧职专功不怠必能昭明春秋阐成皇籍旣先帝厚委宿歴高班纎负微愆应从涤洗愚谓宜申以常伯正绾著作宣武不许诏彪兼通直散骑常侍行汾州事非彪好也固请不行卒于洛阳始彪为中尉号为严酷以奸欺难得乃为木手击其脇腋气絶而复属者时有焉又慰喻汾州叛胡得其凶渠皆鞭靣杀之及彪病体上往往创溃痛毒备极赠汾州刺史諡曰刚宪彪在秘书歳余史业竟未及就然区分书体皆彪之功述春秋三传合成十卷其余着诗颂诔章表别有集彪虽与宋弁结管鲍交弁为大中正与孝文私议犹以寒地处之殊不欲微相优假彪亦知之不以为恨弁卒彪痛之无已为之哀诔备尽辛酸郭祚为吏部彪为子志求官祚乃以旧第处之彪以位经常伯又兼尚书谓祚应以贵游防之深用忿怨形于言色时论以此非祚祚每曰尔与义和至友岂能饶尔而怨我乎任城王澄与彪先亦不睦及为雍州彪诣澄为志求其府僚澄释然为啓得为列曹行参军时称澄之羙志字鸿道博学有才干年十余便能属文彪竒之谓崔鸿曰子宜与鸿道为二鸿于洛阳鸿遂与交款往来彪有女防而聪令彪每竒之教之书学读诵经传尝窃谓所亲曰此当兴我家卿曹容得其力彪亡后宣武闻其名召为媫妤在宫常教帝妺书诵授经史始彪竒志及媫妤特加器爱公私坐集必自称咏由是为孝文所贵及彪亡后媫妤果入掖庭后宫咸师宗之宣武崩后为比邱尼通习经义每讲説诸僧叹重之志歴官所在著绩桓叔兴外叛南荆荒毁领军元义举其才任抚导擢为南荆州刺史建义初叛入梁志弟游有才行随兄志在南荆州属尔朱之乱与志俱奔江左子昶仕周有传
　　高道悦字文欣辽东新昌人也曾祖策冯跋散骑常侍新昌侯祖育冯建德令太武东讨率部归命授建忠将军齐郡建德二郡太守赐爵肥如子父元起武邑太守遂居勃海蓨县道悦少为中书学生侍御主文中散后为谏议大夫正色当官不惮彊御车驾南征征兵秦雍大期秋季阅集洛阳道悦以使者书侍御史薛聪侍御史主文中散元志等稽违期会奏举其罪又奏兼左仆射吏部尚书任城王澄位总朝右任属戎机兵使会否曾不检奏尚书左丞公孙良职绾枢辖防冒莫举请以见事免澄良等所居官时道悦兄观为外兵郎中澄奏道悦有党兄之负孝文诏责然以事经恩宥遂寝而不论诏曰道悦资性忠笃禀操贞亮居法树平肃之规处谏着必犯之节王公惮其风鲠朕实嘉其一至謇谔之诚何愧黯鲍也其以为主爵下大夫谏议如故车驾幸邺又兼御史中尉留守洛京时宫阙初基庙库未构车驾将水路幸邺已诏都水回营构之材以造舟檝道悦表谏以为阙居宇之功作游嬉之用损耗殊倍又深薄之危古今共慎于是帝遂从陆路转道悦太子中庶子正色立朝俨然难犯宫官上下咸畏惮之太和二十年秋车驾幸中岳诏太子恂入居金墉而恂潜谋还代忿道悦前后规谏遂于禁中杀之帝甚加悲惜赠散骑常侍营州刺史并遣王人慰其妻子又诏使者监防丧事葬于旧茔諡曰贞侯宣武又追录忠槩拜长子显族给事中显族亦以忠厚见称卒于右军将军显族弟敬猷有风度萧宝夤西征引为骠骑司马及宝夤谋逆敬猷与行台郎中封伟伯等潜图义举谋泄见杀赠沧州刺史听一子出身道悦长兄嵩字昆仑魏郡太守嵩弟双清河太守坐黩货将刑于市会赦免时北海王详为录尚书事双多纳金宝除司空长史后为梁州刺史专肆贪暴以罪免后货高肇复起为幽州刺史以贪秽被劾罪未判遇赦复任未防而卒双弟观尚书左外兵郎城阳王鸾司马南征赭阳先驱而殁諡曰闵
　　甄琛字思伯中山无极人汉太保邯之后也父凝州主簿琛少敏悟闺门之内兄弟戏狎不以礼法自居学览经史颇有刀笔而形貌短陋尠风仪举秀才入都积歳颇以奕碁废日至乃通夜不止手下仓头常令执烛或时睡顿大加其杖如此非一奴复不胜楚愤乃曰郎君辞父母仕宦若为读书执烛不敢辞罪乃以围碁日夜不息岂是向京之意而赐加杖罚不亦非理琛怅然慙感遂从许赤彪假书研习闻见日优太和初拜中书博士迁谏议大夫时有所陈亦为孝文知赏宣武践阼以琛为中散大夫兼御史中尉琛表弛盐税及山泽之禁宣武从之诏琛参八坐议事寻正中尉迁侍中领中尉琛俛眉畏避不能绳紏贵游凡所劾者率多下吏于时赵脩宠贵琛倾身事之琛父凝为中散大夫弟僧林为本州别驾皆托脩申逹至脩奸诈事露明当収考今日乃举其罪及监决脩鞭犹相隐恤恻然告人曰赵脩小人背如土牛殊耐鞭杖有识以此非之脩死之日琛与黄门郎李凭以朋党被召诣尚书兼尚书元英邢峦穷其阿附之状琛曾拜官诸賔悉集峦乃晚至琛谓峦何处放蛆来今晚始顾虽以言戏峦颇变色衔忿及此大相推穷司徒录尚书事北海王详等奏曰谨案侍中领御史中尉甄琛身居直法紏擿是司风邪响黩犹宜劾紏况赵脩侵公害私朝野切齿而琛恒不陈奏方更往来中外影响致其谈誉令布衣之父超登正四之官七品之弟越陟三阶之禄亏先皇之选典尘圣朝之官人又与黄门郎李凭相为表里凭兄叨封知而不言及脩衅彰方加弹奏生则附其形势死则就地排之窃天之功以为己力仰欺朝廷俯罔百司其为鄙诈于斯甚矣谨依律科从请以职除其父中散实为叨越虽皇族帝孙未有此例旣得不以伦请下收夺李凭明附赵脩是亲是仗缁防皇风尘鄙正化此而不紏将何以肃整阿腴奖厉忠槩请免所居官以肃风轨奏可琛遂免归本郡左右相连死黜者二十余人琛始以父母老常求解官扶侍故孝文授以本州长史及贵逹不复请归至是乃还供养数年遭母忧母钜鹿曹氏有孝性夫氏去家路逾百里每得鱼肉菜果珍羙口实者必令僮仆走奉其母乃后食焉琛母服未阕复丧父琛于茔兆内手种松栢隆冬负掘水土乡老哀之咸助加力十余年中坟成木茂与弟僧林誓以同居没齿专事产业躬亲农圃时以鹰犬驰逐自娱朝廷有大事犹上表陈情久之复除散骑常侍领给事黄门侍郎定州大中正大见亲宠委以门下庶事出参尚书入厠帷幄始孝文时琛兼主客郎迎送齐使彭城刘缵琛钦其器貌常叹咏之缵子昕为眗山戍主昕死家属入洛有女年未二十琛乃纳昕女为妻婚日诏给厨费琛所好悦宣武时调戏之迁河南尹黄门中正如故琛表曰国家居代患多盗窃世祖太武皇帝亲自发愤广置主司里宰皆以下代令长及五等散男有经略者乃得为之又多置吏士为其羽翼崇而重之始得禁止今迁都已来天下转广四远赴会事过代都防盗公行刼害不絶此由诸坊混杂厘比不精主司闇弱不堪检察故也今择尹旣非南金里尉铅刀而割欲望清肃都邑不可得也里正乃流外四品职轻任碎多是下才人怀茍且不能督察故使盗得容奸百赋失理边外小县所领不过百戸而令长皆以将军居之京邑诸坊大者或千户五百戸其中王公卿尹贵势姻戚豪猾仆隶防养奸徒高门邃宇不可干问比之边县难易不同今难彼易此实为未惬王者立法随时从宜先朝立品不必即定施而观之不便则改今闲官静任犹听长兼况剧烦要务不得简能下领请取武官中八品将军以下干用贞济者以本官俸恤领里尉之任各食其禄高者领六部尉中者领经途尉下者领里正不尔请少高里尉之品选下品中应选者进而为之则督责有所辇毂可清诏曰里正可进至勲品经途从九品六部尉正九品诸职中简取何必须武人也琛又奏以羽林为游军于诸坊巷司察盗贼于是京邑清静后皆踵焉转太子少保黄门如故及高肇死琛以肇党不宜复参朝政出为营州刺史迁凉州刺史犹以高氏之昵不欲处之于内久之为吏部尚书未防除定州刺史辞曰陛下在东宫崔光为少傅臣为少保今光为车骑大将军仪同三司开国公故仆射游肇时为侍中与臣官阶相似肇在省为仆射死赠车骑将军仪同三司冀州刺史臣今适为征北将军定州刺史生师保不如死游肇诏书慰遣之琛旣至郡衣锦昼游大为称满政体严细甚无声誉崔光辞司徒之授也琛与光书外相抑扬内实附会光亦揣知其意复书以悦之征为车骑将军特进又拜侍中以其衰老诏赐御府杖朝直杖以出入卒诏给东园秘器赠司徒公尚书左仆射加后部鼓吹太常议諡文穆吏部郎袁翻駮奏改曰孝穆诏从之琛祖载明帝亲送降车就舆吊服哭之遣舍人慰其诸子琛性轻简好嘲谑故少风望然明解有干具在官清白自孝文宣武咸相知待明帝以师傅之义而加礼焉所着文章鄙碎无大体时有理诣磔四声姓族废兴会通缁素三论及家诲二十篇笃学文一卷颇行于世琛长子偘字道正位秘书郎性险薄多与盗刼交通随琛在京以酒色夜宿洛水亭舍欧击主人为司州牧所劾淹在州狱琛大以慙慨广平王懐为牧与琛先不协欲具案穷推琛托左右以闻宣武勑怀寛放懐固执之久乃特防赦出偘自此沈废卒于家偘弟楷字德方粗有文学颇更吏事琛启除秘书郎宣武崩未葬楷与河南尹丞张普惠等饮戏免官后稍迁尚书仪曹郎有当官之称明帝末丁忧在乡定州刺史广阳王深召楷兼长史委以州任寻属鲜于脩礼毛普贤等率北镇流人反于州西北之左人城屠村掠野引向州城州城内先有燕恒云三州避难戸脩礼等声云欲将此辈共为举动楷见人情不安虑有变起乃亟收三州人中麤暴者杀之以威外贼及刺史元固大都督杨津等至楷乃还家后脩礼等忿楷屠害北人遂掘其父墓载棺廵城示相报复孝庄时征为中书侍郎后齐文襄取为仪同府谘议参军卒赠骠骑将军秘书监沧州刺史琛从父弟密字叔雍清谨少嗜欲颇渉书史疾世俗贪竞干没荣宠曾为风赋以见意后参中山王英军事英钟离败退乡人苏良没于贼中密尽私财以赎之良归倾资报密密一皆不受曰济君之日本不求货岂相赎之意及葛荣侵扰河北诏密为相州行台援守邺城庄帝以密全邺勲赏安市县子孝静初为卫尉卿在官有平直之誉出为徐州刺史卒官赠骠骑将军仪同三司瀛州刺史諡曰靖琛同郡张纂字伯业祖珍字文表慕容宝度支尚书道武平中山入魏卒于凉州刺史諡曰穆纂颇渉经史雅有器尚交结胜流为乐陵太守在郡多所受纳闻御史至弃郡逃走于是除名乃卒天平初赠定州刺史纂叔感字崇仁有器业不应州郡之命子宣轨少孤事母以孝闻累迁相州抚军府司马宣轨性通率轻财好施属葛荣围城与刺史李神有固守効以功赐爵中山公后坐事死邺纂从弟元賔位奉朝请及外生高昻贵达启赠瀛州刺史
　　高聪字僧智本渤海人也曾祖轨随慕容德徙青州因居北海之剧县父法昻少随其舅宋车骑将军王元谟征伐以功至员外郎早卒聪生而防母祖母王抚育之大军攻克东阳聪徙平城与蒋少游为云中兵戸窘困无所不为族兄允视之若孙大加赒给聪渉猎经史颇有文才允嘉之数称其羙言之朝廷由是与少游同拜中书博士转侍郎为高阳王雍傅稍为孝文知赏太和十七年兼员外散骑常侍使于齐后兼太子左率聪微习弓马乃以将略自许孝文鋭意南讨专访王肃以军事聪托肃愿以偏禆自効肃言之于帝故假聪辅国将军受肃节度同援涡阳聪躁怯少威重及与贼交望风退败孝文恕死徙平州行届瀛州刺史王质获白兎将献托聪为表帝见表顾王肃曰在下那得有此才令朕不知肃曰比高聪北徙或其所制帝悟曰必应然也宣武初聪复窃还京师説高肇废六辅宣武亲政除给事黄门侍郎后加散骑常侍及幸邺还于河内怀界帝射矢一里五十余歩侍中高显等奏盛事竒迹必宜表述请勒铭射宫永彰圣艺遂刋铭射所聪为之词赵修嬖幸聪深朋附及诏追赠修父聪为碑文出入同载观视碑石聪每见修迎送尽礼聪又为修作表陈当时便宜教其自安之术由是迭相亲狎修死甄琛李凭皆被黜落聪深见危虑而先以疎宗之情曲事高肇竟获自免肇之力也修之任势聪倾身事之及死言必毁恶茹皓之宠聪又媚附每相招命称皓才识非修之俦乃因皓启请田宅皆被遂许及皓见罪戮聪以为死之晚也其薄于情义皆如此侍中高显为防军聪代兼其任显与兄肇疑聪间构而求之聪居兼十余旬出入机要言即真无远虑借贵因权耽于酒色贿纳之音闻于遐迩中尉崔亮知肇微恨遂面陈聪罪出为并州刺史聪善于去就知肇嫌之侧身承奉肇遂待之如旧聪在并州数歳多不率法又与太原太守王椿有隙再为大使御史举奏肇每以宗私相援事得寝缓宣武末拜散骑常侍平北将军明帝践阼以其素附高肇出为幽州刺史寻以高肇之党与王世义高绰李宪崔楷兰氛之为中尉元匡所弹灵太后并特原之聪遂废于家断絶人事唯修营园果世称高聪梨以为珍异又唯以声色自娱后拜光禄大夫卒灵太后闻其亡嗟惋良久赠青州刺史諡曰献聪有妓十余人有子无子皆主籍为妾以悦其情及病欲不适他人并令烧指吞炭出家为尼聪所作文笔二十卷子长云字彦鸿位辅国将军中散大夫河隂遇害赠兖州刺史











　　通志卷一百四十九
<史部,别史类,通志>
　　钦定四库全书
　　通志卷一百五十上
　　宋　右　迪　功　郎　郑　樵　渔　仲　撰列传第六十三上
　　后魏
　　杨播【子侃　播弟椿　椿子昱　椿弟津　津子逸】王肃【兄子诵衍　翊】　刘芳【子怿　怿弟廞　廞子隲　芳从子懋】常爽【孙景】郭祚【子景尚】张彛【子始均仲瑀】邢峦【子逊　峦弟晏　峦叔祖祐　祐子产　祐从子虬】李崇【子世哲神轨　崇从弟平　平子奨奨子构　奨弟谐】崔光【光子励　光弟敬友　敬友弟子鸿】崔亮【从弟光韶　光韶弟光伯　从祖道固】裴叔业【兄子植　植弟飏　飏弟瑜　瑜弟粲　粲弟衍】夏侯道迁【子夬】李元防　席法友　王世弼　江悦之　淳于诞　张谠　李苗　刘藻　傅永傅竖眼【伯父灵庆　灵根　父灵越　子敬绍　敬仲】张烈【弟僧皓】李叔彪【子述　述子象】路恃庆　房亮　曹世表　潘永基　朱元旭　蘓亮【弟湛】魏子建　魏钊【子彦】魏季景
　　杨播字延庆农华隂人也髙祖结仕慕容氏位中山相曾祖珍道武时归国位上谷太守祖真河内清河二郡太守父懿延兴末为广平太守有称绩孝文南廵吏民颂之徴为选部给事中有公平誉除安南将军洛州刺史未之任卒赠本官加农公諡曰简播本字元休孝文赐改焉母王氏文明太后之外姑播少修饬奉飬尽礼擢为中散累迁卫尉少卿与阳平王頥等出漠北撃蠕蠕大致克获迁武卫将军复征蠕蠕至居然山而还及车驾南讨假前将军从至钟离师廻诏播为圆陈御之相拒再宿军人食尽贼围更急播乃领精骑三百厯其船大呼曰我今欲度能战者出遂拥而济贼莫敢动赐爵华隂子后从驾讨破崔慧景萧衍于邓城进号平东将军时车驾耀威城沔水上己设宴帝与中军彭城王勰赌射左卫元遥在勰朋内而播居帝曹遥射侯正中筹限已满帝曰左卫筹足右卫不得不解对曰仰恃圣恩庻防心争于是箭中正帝笑曰虽飬由之妙何复过是遂举巵以赐播曰古人酒以飬病朕今赏卿之能可谓古今殊也除太府卿进爵为伯后为华州刺史至州借人田为御史王基所劾除官爵卒于家子侃等停柩不葬披诉积年至熈平中乃赠镇西将军雍州刺史并复其爵諡曰壮侃字士业颇爱琴书尤好计画时播一门贵满朝廷子侄早通而侃独不交游公卿罕有识者亲朋劝其出仕侃曰茍有良田何忧晚嵗但恨无才具耳年三十一袭爵华隂伯扬州刺史长孙承业请为録事参军梁豫州刺史裴防规相掩袭密购夀春人李花袁建等令为内应防已纂勒兵士虑夀春疑觉遂谬移云魏始于马头置戍如闻复欲修白捺旧城若尔便稍相侵逼此亦须营欧阳设交境之备今版卒已集唯听信还佐寮咸欲以实答之云无修白捺意而侃曰白捺小城本非形胜防集兵遣移虚搆是言得无有别图也承业乃云録事可造移报移曰彼之纂兵想别有意何为妄搆白捺他人有心予忖度之勿谓秦无人也防得移谓已觉便散兵花等以期契不防便相告发伏辜者十数家防后竟袭夀春入罗城而退遂列营于黎浆梁城日夕钞掠承业乃奏侃为统军后雍州刺史萧寳夤据州反承业讨之除侃为承业行台左丞军次恒农侃白承业曰今贼守潼关全据形胜须北取蒲坂飞棹西岸置兵死地人有鬭心华州之围可不战而解潼闗之贼必望风溃散诸处既平长安自克愚计可録请为眀公前驱承业从之令其子子产等领骑与侃于恒农北度便据石锥壁乃班告曰今且停军于此以待歩卒兼观人情向背若送降名者各自还村台军举三烽火各亦应之以眀降欵其无应烽即是不降之村理须殄戮人遂传相告报实未降者亦诈举烽一宿之间火光徧数百里内围城之宼不测所以各自散归长安平侃颇有力焉建义初除岐州刺史属元颢内逼诏行北中郎将孝庄徙河北执侃手曰朕停卿蕃寄移任此者正为今日但卿尊卑百口若随朕行所累处大卿可还洛寄之后图侃曰寜可以臣微族顿废君臣之义固求陪从除度支尚书兼给事黄门侍郎敷西县公及车驾南还颢令梁将陈庆之守北中城自据南岸有夏州义士为颢守河中渚乃密信通款求破桥立効尔朱荣赴之及桥破应接不果皆为颢屠荣将为迁计欲更图后事侃曰若今即还人情失望未若召发人材唯多缚筏间以舟楫沿河广布令数百里中皆为度势颢知防何处一旦得度必立大功荣大笑从之于是尔朱兆等于马渚诸杨南度颢便南走车驾入都侃解尚书正黄门以济河之功进爵济北郡公复除其长子师仲为秘书郎时所用钱人多私铸稍就薄小乃至风飘水浮米斗防直一千侃奏听人与官并铸五铢使人乐为而俗弊得改庄帝从之后除侍中加卫将军右光禄大夫荘帝将图尔朱荣侃与内弟李晞城阳王徽侍中李彧等咸预其谋尔朱兆入洛侃时休沐遂窜归华隂普防初天光在闗西遣侃子妇父韦义远招慰之立盟许恕其罪侃兄昱恐为家祸令侃出应假其食言不过一人身没冀全百口侃赴之为天光所害太昌初赠车骑将军仪同三司幽州刺史子纯陁袭播弟椿字延夀本字伯考孝文赐改焉性寛谨为内给事与兄播并侍禁闱后为中部法曹折讼公正孝文嘉之及文眀太后崩孝文五日不食椿諌曰圣人之礼毁不灭性纵陛下自贤于万代其若宗庙何帝感其言乃一进粥转授宫舆曹少卿加给事中出为豫州刺史再迁梁州刺史初武兴王杨集始降于齐自汉中而北规复旧土椿贻书集始开以利害集始执书对使者曰杨使君此书除我心腹疾遂来降防以母老解还后兼太仆卿秦州吕茍儿泾州屠各陈瞻等反诏椿为别将安西将军元丽讨之贼守峡自固或谋伏兵断其出入待粮尽攻之或云斩山木纵火焚之椿曰并非计也贼深窜正避死耳今宜勒三军勿更侵掠贼必谓见崄不前心轻我军然后掩其不备可一举而平乃缓师贼果出掠仍以军中驴马饵之衔枚夜袭斩瞻传首转正太仆卿初献文世有蠕蠕万余戸降附居于髙平薄骨律二镇太和末叛走唯有一千余家太中大夫王通髙平镇将郎育等求徙置淮北防其后叛诏椿徙焉椿上书以为裔不谋夏夷不乱华是以先朝居之荒服之间正欲恱近来逺今新附者众若旧者见徙新者必不安愚谓不可时八坐不从遂于济州縁河居之及冀州元愉之难果悉浮河赴贼所在钞掠如椿所防后除朔州刺史在州为廷尉奏椿前为太仆卿招引百姓盗种牧田三百四十顷依律处刑五嵗尚书邢峦据正始别格奏罪应除名注籍盗门同籍合门不仕宣武以新律既班不宜杂用旧制诏依断以赎论后除定州刺史自道武平中山多置军府以相威摄凡有八军军各配兵五千食禄主帅军各四十六人自中原稍定八军之兵渐割南戍一军兵财千余然主帅如故费禄不少椿表罢四军减其主帅百八十四人椿在州因修黒山道余功伐木私造佛寺役兵为御史所劾除名后累迁为雍州刺史进号车骑大将军仪同三司寻以本官加侍中兼尚书右仆射为行台节度闗西诸将遇暴疾频启乞解诏许之以萧寳夤代为刺史行台椿还乡里遇子昱将还京师使陈寳夤赏罚云为不依常宪恐有异心昱还面啓眀帝及灵太后并不纳及寳夤邀害御史中尉郦道元犹上表自理称为椿父子所谤建义元年为司徒永安初进位太保加侍中给后部鼓吹元颢入洛椿子昱为颢所擒又椿弟顺顺子仲宣兄子侃弟子遁并从驾河内为颢嫌疑以椿家世显重恐失人望未及加罪时人助其忧或劝椿擕家避祸椿曰吾内外百口何处逃窜正当坐任运耳荘帝还宫椿上书频请归老诏听服侍中服赐朝服一袭八尺牀帐几杖不朝乘安车驾驷马给扶传诏二人仰所在郡县四时以礼存问安否椿奉辞于华林园帝下御座执手流涕曰公先帝旧臣实为元老但髙尚其志决意不留既难相违深用凄切椿亦歔欷欲拜帝亲执不听赐以绢布给羽林衞送羣公百僚饯于城西张方桥行路观者莫不称叹椿临行诫子孙曰我家入魏之始即为上客自尔至今二千石方伯不絶禄防甚多于姻亲知故吉凶之际必厚加赠襚来徃賔僚必以酒肉饮食故六姻朋友无憾焉国家初丈夫好服防色吾虽不记上谷翁时事然记清河翁时服饰恒见翁着布衣韦带常自约勑诸父曰汝等后世若富贵于今日者慎勿积金一斤防帛百疋已上用为富也不听兴生求利又不听与势家作婚姻至吾兄弟不能遵奉今汝等服乘渐华好吾是以知恭俭之徳渐不如上也又吾兄弟若在家必同盘而食若有近行不至必待其还亦有过中不食忍饥相待吾兄弟八人今存者有三是故不忍别食也又愿毕吾兄弟不异居异财汝等眼见非为虚假如闻汝等兄弟时有别斋独食者此又不如吾一等世也吾今日不为贫贱然居住舍宅不作壮丽华餙者正虑汝等后世不贤不能保守之将为势家所夺北都时朝法严急太和初吾兄弟三人并居内职兄在髙祖左右吾与津在文眀太后左右于时口勑责诸内官十日仰密得一事不列便大嗔嫌诸人多有依勑密列者亦有太后髙祖中间传言构间者吾兄弟自相诫曰今忝二圣近臣居子母间难宜深慎之又列人事亦何容易纵被嗔责勿轻言十余年中不尝言一人罪过时大被嫌责答曰臣等非不闻人语正恐不审仰误圣听以是不敢言于后终以不言防责及二圣间言语终不敢輙尔传通太和二十一年吾从济州来朝在清徽堂豫宴髙祖谓诸贵曰北京之日太后严眀吾每得杖左右因此有是非言和朕母子者唯杨播兄弟遂举爵赐兄及我酒汝等脱若万一防眀主知遇宜深愼言语不可轻论人恶也吾自惟文武才艺门望姻援不胜他人一旦位登侍中尚书四厯九卿十为刺史光禄大夫仪同开府司徒太保津今复为司空者正由忠谨愼口不常论人之过无贵无贱待之以礼以是故至此耳闻汝等学时俗人乃有坐待客者有驱驰势门者有轻论人恶者及见贵胜则敬重之见贫贱则慢易之此人行之大失立身之大病也汝家仕皇魏以来髙祖以下乃有七郡太守三十二州刺史内外显职时流少比汝等若能存礼节不为奢淫防假不胜人足免尤诮足成名家吾今年始七十五自惟气力尚堪朝觐天子所以孜孜求退者正欲使汝等知天下满足之义为一门法耳非是茍求千载之名汝等能记吾言吾百年后终无恨矣椿还华隂逾年为尔朱天光所害时人莫不怨痛之太昌初赠太师丞相都督冀州刺史子昱字元略起家广平王懐左常侍懐好武事数游猎昱每规諌正始中以京兆广平二王国臣多纵恣诏御史中尉崔亮穷案之伏法都市者三十余人不死者悉除名唯昱与博陵崔楷以忠諌免后除太学博士员外散骑侍郎初尚书令王肃除扬州刺史出顿洛阳东亭酣后广阳王嘉北海王详等与播论议竞理播不为屈北海王顾昱曰尊伯性刚不伏理大不如尊使君也昱对曰昱父道隆则从其隆道洿则从其洿伯父刚则不吐柔亦不茹一坐叹其能言肃曰非此郎何得申二父之羙延昌三年以本官带詹事丞时眀帝在懐抱中至于出入左右乳母而已不令宫寮闻知昱諌曰陛下不以臣等凡贱备位宫臣太子动止宜令翼从自比以来轻尔出入进无二傅导引之羙退阙羣寮陪侍之式非所谓示人轨仪着君臣之义陛下若召太子必降手勑令羣臣咸知为后世法于是诏自今若非手勑勿令皃輙出宫臣在直者从至万嵗门转太尉掾兼中书舍人灵太后常谓昱曰亲姻在外不称人心卿有所闻慎勿讳隐昱奏扬州刺史李崇五车载货恒州刺史杨钧造银食器十具并饷领军元义灵太后令召义夫妻泣而责之乂深恨昱昱弟六叔舒妻武昌王和之妹和即义之从祖父舒早丧有一男六女及终丧元氏请别居昱父椿集亲姻泣谓曰我弟不幸早终今男未婚女未嫁何便求别居不听遂懐憾神龟二年瀛州人刘宣眀谋反事觉逃窜义使和及元氏诬告昱蔵宣眀云昱父椿叔津并送甲杖三百具谋图不逞义又搆成其事乃遣夜围昱宅收之并无所获太后问状昱具对元氏搆衅之端言至哀切太后乃解昱缚和及元氏并处死刑而义相左右和直免官元氏卒亦不坐及义之废太后也乃出昱为济隂内史中山王熙起兵于邺义遣黄门卢同诣邺刑熈并穷党与同希义防就郡鎻昱赴邺囚讯百日乃还任孝昌初除中书侍郎后贼围豳州诏昱兼侍中持节催西北道大都督北海王颢仍随军监察豳州围解雍州蜀贼张映龙姜神达知州内虚谋欲攻掩刺史元修义惧而请援一日一夜书移九通都督李叔仁迟疑不赴昱曰若长安不守大军自然瓦解此军虽徃有何益也遂与叔仁等俱进于阵斩神达诸贼迸散诏以昱受防催督而颢军稽缓遂免昱官寻除泾州刺史未防昱父椿为雍州徴昱为吏部郎中及萧寳夤等败于闗中以昱兼七兵尚书持节假抚军都督防守雍州昱遇贼失利而返后除镇东将军假车骑将军东南道都督又加散骑常侍于后防山太守羊侃据郡南叛侃兄深时为徐州行台府州咸欲禁深昱曰昔叔向不以鲋也见废柰何以侃罪深宜听朝防不许羣议还朝未防元颢侵逼大梁除昱南道大都督镇荣阳颢禽济隂王晖业乘虗径进城陷昱与弟息五人在门楼上颢至执昱下责曰卿今死甘心不答曰分不望生向所以不下楼正虑乱兵耳但恨八十老父无人供飬乞小弟一命便是死不朽也颢将陈庆之胡光等伏颢帐前曰陛下度江三千里无遗镞费昨日杀伤五百余人求乞杨昱以快意颢曰我在江东闻梁主言初下都袁昻为呉郡不降称其忠节柰何杀昱于是斩昱下统帅三十七人皆令蜀兵刳腹取心食之孝庄还复前官尔朱荣之死昱为东道行台拒尔朱仲逺防尔朱兆入洛昱还京师后归乡里亦为天光所害太昌初赠司空公定州刺史子孝邕员外郎奔免匿蛮中潜结渠帅谋报尔朱氏防服入洛为尔朱世隆所杀椿弟頴字恵哲本州别驾頴弟顺字延和寛裕谨厚豫立庄帝功封三门县伯位冀州刺史罢州还遇害太昌初赠太尉公録尚书事相州刺史子辩字僧达位东雍州刺史辩弟仲宣有风度才学位正平太守爵恒农伯在郡有能名还京兄弟与父同遇害太昌初辩赠仪同三司恒州刺史仲宣赠尚书右仆射青州刺史仲宣子元就防有儁材收捕时年九嵗牵挽兵人曰欲害诸尊乞先就死兵人以刀斫断其臂犹请死不止遂先杀之永熙初赠汝隂太守顺弟津字罗汉本字延祚孝文赐改焉少端谨以器度见称年十一除侍御中散时孝文防冲文眀太后临朝津曽入侍左右忽欬逆失声遂吐血数升蔵之衣防太后闻声阅而不见问其故具以实告遂以敬慎见知赐缣百匹迁符玺郎中津以身在禁密不外交游至宗族姻表罕相参司徒冯诞与津少结交友而津见其贵宠每恒退避及相招命多辞疾不徃诞以为恨而津逾逺焉人或谓之曰司徒君之少旧何自外也津曰为势家所厚复何容易但全吾今日亦足矣转振威将军领监曹奏事令孝文南征以津为都督征南府长史后迁长水校尉仍直閤景眀中宣武游北芒津时陪从太尉咸阳王禧谋反帝驰入华林时直閤中有同禧谋皆在从限及禧平帝顾谓朝臣曰直閤半为逆党非至忠者安能不豫此谋因拜津左右中郎将迁骁骑将军仍直閤出除岐州刺史津巨细躬亲孜孜不倦有武功人赍绢三疋去城十里为贼所劫时有使者驰驲而至被劫人因以告之使者到州以状白津津乃下教云有人着某色衣乘某色马在城东十里被杀不知姓名若有人家可速收视有一老母行哭而出云是己子于是遣骑追收并绢俱获自是阖境畏服至于守令寮佐有浊货者未曾公言其罪常以私书切责之于是官属感厉莫有犯法者以母忧去职延昌末起为华州刺史与兄播前后牧本州当世荣之先是受调绢度尺特长在事因縁共相进退百姓苦之津乃令依公尺度其输物尤好者赐以杯酒而出其所输少劣者为受之但无酒以示其耻于是竞相劝励官调更胜孝昌中北镇扰乱侵逼旧京乃加津安北将军北道大都督寻转左卫加抚军将军津始受命出据灵邱而贼帅鲜于修礼起于博陵定州危急遂囘师南赴始至城下营垒未立而州军新败津以贼既乘胜士众劳疲栅垒未安不可拟敌欲移军入城更图后举刺史元固称贼既逼城不可示弱乃闭门不纳津挥刀欲斩门者军乃得入贼果夜至见栅空而去其后贼攻州城东靣已入罗城刺史闭小城东门城中骚扰津开门出战贼退人心少安寻除定州刺史又兼吏部尚书北道行台初津兄椿得罪此州由钜鹿人赵畧投书所致及津至畧举家逃走津乃下敎慰喻令其还业于是阖州愧服逺近称之时贼帅鲜于修礼杜洛周残掠州境孤城独立在两防之间津修理战具更营雉堞又于城中去城十歩掘地至泉广作地道潜兵隐出置炉铸鐡持以灌贼贼遂相告曰不畏利槊坚城唯畏杨公鐡星津与贼帅元洪业书喻之并授鐡劵许之爵位令图贼帅毛普贤洪业等感寤复书云欲杀普贤又云贼欲围城正为取北人城中所有北人必须尽杀津以城内北人虽是恶党然掌握中物未忍便杀但收内子城防禁而已将吏无不感其仁恕朝廷初送鐡劵二十枚委津分结津随贼中首领闲行送之修礼普贤颇亦由此而死既而杜洛周围州城津尽力捍守诏加卫将军将士有功者任津科赏兵人给复八年葛荣以司徒説津津大怒斩其使以絶之自受攻围经厯三稔朝廷不能拯赴乃遣长子遁突围出诣蠕蠕主阿那瓌令其讨贼遁日夜泣诉阿那瓌遣其从祖吐豆发率精骑南出前锋已达广昌贼防塞隘口蠕蠕遂还津长史李裔引贼入津苦战不敌遂见拘执洛周脱津衣服置地牢下数日将烹之诸贼还相諌止遂得免害津曾与裔相见对诸贼帅以大义责之辞泪俱发裔大慙典守者以告洛周弗之责及葛荣并洛周复为荣所拘荣破始得还洛永安二年兼吏部尚书元颢内逼庄帝将亲出讨以津为中军大都督兼领军将军未行颢入及颢败津乃入宿殿中埽洒宫掖遣第二子逸封闭府库各令防守及帝入也津迎于北芒流涕谢罪帝深嘉慰之寻以津为司空加侍中尔朱荣死使津以本官为兼尚书令北道大行台都督并州刺史委以讨胡经畧津驰至邺将从滏口而入遇尔朱兆等已克洛相州刺史李神等议欲与津举城通款津不从以子逸既为光州刺史兄子昱时为东道行台鸠率部曲在于梁沛津规欲东转更为方畧乃率轻骑望于济州度河而尔朱仲逺已防东郡所图不果遂还京师普防元年亦遇害于洛太昌初赠大将军太傅都督雍州刺史諡曰孝穆将葬本乡诏大鸿胪持节监防丧事长子遁字山才其家贵显诸子弱冠咸縻王爵而遁性静退年近三十方为镇西府主簿累迁尚书左丞金紫光禄大夫亦被害于洛太昌初赠车骑大将军仪同三司幽州刺史諡曰恭定遁弟逸字遵道有当世才起家员外散骑侍郎以功赐爵华隂男建义初荘帝犹在河阳逸独徃谒帝特除给事黄门侍郎领中书舍人及朝士滥祸帝益忧怖诏逸昼夜陪侍常寝御牀前帝曾夜中谓逸曰昨来举目唯见异人赖卿差以自慰再迁南秦州刺史加散骑常侍时年二十九时方伯之少未有先之者仍以路阻不行改光州刺史时灾俭连嵗逸欲以仓粟振给而所司惧罪不敢逸曰国以人为本人以食为命假令以此获戾吾所甘心遂出粟然后申表右仆射元罗以下谓公储难阙并执不许尚书令临淮王彧以为宜贷二万诏听贷五万逸既出粟之后其老小残疾不能自存活者又于州门造粥饲之将死而得济者以万数帝闻而善之逸为政爱人尤憎豪猾广设耳目善恶毕闻其兵出使下邑皆自持粮人或为设食者虽在闇室终不敢进咸言杨使君有千里眼那可欺之在州政绩尤羙及其家祸尔朱仲远遣使于州害之吏民如丧亲戚城邑村落营斋一日之中所在不絶太昌初赠都督豫郢二州刺史諡曰贞逸弟谧字遵和厯员外散骑常侍以功赐爵恒农伯镇军将军金紫光禄大夫卫将军在晋阳为尔朱兆所害太昌初赠骠骑将军兖州刺史谧弟愔齐世通显列在齐史津弟暐字延季厚颇有文学位武卫将军加散骑常侍安南将军荘帝初遇害河隂赠仪同三司雍州刺史播家世纯厚并敦义让昆弟相事有如父子播性刚毅椿津恭谦兄弟旦则聚于防堂终日相对未尝入内有一羙味不集不食防堂间往往帏幔隔障为寝息之所时就休偃还共谈笑椿年老曾他处醉归津扶侍还室仍假寝阁前承安否椿津年过六十并登台鼎而津常旦暮参问子侄罗列阶下椿不命坐津不敢坐椿每近出或日斜不至津不先饭椿还然后共食食则津亲授匙箸味皆先尝椿命食然后食津为司空于时府主皆自引寮佐人有就津求官者津曰此事须家兄裁之何为见问初津为肆州椿在京宅每有四时嘉味輙因使次附之若或未寄不先入口椿每得所寄輙对之下泣兄弟并皆有孙唯椿有曾孙年十五六矣椿常欲令早娶望见元孙自昱而下率多学尚时人莫不钦焉一家之内男女百口缌服同爨庭无间言魏世以来唯有卢阳乌兄弟及播昆季当时莫逮焉尔朱世隆等将害椿家诬其为逆奏请收之节闵不许世隆复苦执不得已乃下诏世隆遂遣歩骑夜围其宅天光亦同日收椿于华隂东西两处无少长皆遇祸籍没其家节闵惋怅久之
　　王肃字恭懿琅邪临沂人晋丞相导之后父奂齐雍州刺史齐史有传肃少而聪辩渉猎经史颇有大志仕齐厯秘书丞父奂及兄弟为齐武帝所杀肃自建邺来奔是嵗太和十七年也孝文时幸邺闻肃至虚襟待之引见问故肃辞义眀敏切辩而有礼帝甚哀恻之遂语及为国之道肃陈説治乱音韵雅畅深会帝防帝促席移景不觉坐之疲也肃因言萧氏危亡之兆可乘之以机帝于是图南之规转鋭器重礼遇日有加焉亲贵旧臣莫之间也或屏左右相对谈説至夜分不罢肃亦尽心推诚无所隐避自谓君臣之际犹元徳之遇孔眀也寻除辅国大将军长史赐爵开阳伯肃固辞伯爵许之诏肃讨齐义阳聴招募勇壮以为爪牙其募士有功加常募一等其从肃行者六品以下听先拟用然后表闻若投化人听五品以下先即优授假肃平南将军肃至义阳频破齐军降者万余进持节都督豫州刺史扬州大中正肃善抚接甚有声称寻徴入朝帝手诏曰不见君子中心如醉一日三嵗我劳如何已饰馆华林拂席相待卿欲以何日发汝坟也又曰肃丁荼虣世心等伍胥穷逾再朞蔬緼不改有司依礼喻之为裁练禫之制二十年七月帝以乆旱不雨辍膳百寮诣阙帝在崇虗楼遣舍人问肃对曰伏承陛下辍膳已经三旦羣臣不敢自寜臣闻尧水汤旱自然之数须圣人以济世不由圣以致灾是以国储九年之粟以御九年之变昨四郊之外已防滂澍唯京城之内微为少泽蒸庻未阙一飱陛下辍膳三日臣庻惶惶无复情地帝遣使答曰虽不食数朝犹自无感朕诚心未至之所致也朕志确然死而后已是夜澍雨大降以破齐将裴叔业功进号镇南将军加都督四州诸军事封汝南县子肃频表固譲不许诏加鼓吹一部初齐之收肃父奂也奂司马黄瑶起攻奂杀之二十二年平汉阳瑶起为辅国将军特诏以付肃纾泄哀情孝文崩遗诏以肃为尚书令与咸阳王禧等同为宰辅徴会驾鲁阳肃至遂与禧参同谋谟自鲁阳至京洛行途丧纪委肃参量忧勤经综有过旧戚禧兄弟共敬昵之上下称为和辑唯任城王澄以其起自羇逺一旦在己之上每谓人曰朝廷以王肃加我上尚可从叔广陵宗室尊宿厯任内外云何一朝令肃在上肃闻其言常降避之寻为澄所奏劾以肃谋叛事防得申释诏肃尚陈留长公主本刘昶子妇彭城公主也赐钱二十万帛三千疋肃奏考以显能陟由绩着升眀退闇于是乎在自百寮旷察四稔于兹请依旧例考检能否从之裴叔业以夀春内附拜肃车骑将军持节都督江西诸军事与彭城王勰率歩骑十万以赴之齐豫州刺史萧懿屯小岘交州刺史李叔献屯合肥将围夀春肃进师讨撃大破之禽叔献走萧懿还京师宣武临东堂引见劳之以淮南累防赏帛四千疋进位开府仪同三司封昌国县侯扬州刺史防为散骑常侍都督淮南诸军事肃频在邉悉心抚接逺近归懐附者若市咸得其心清身好施简絶声色终始防约家无余财然性微轻恌颇以功名自许防疪称伐少所推下孝文每以此为言景眀二年薨于夀春年三十八宣武为举哀诏中书抚慰给东园秘器朝服一袭钱三十万帛一千疋布五百疋蜡三百斤并问其卜迁逺近専遣侍御史一人监防防事又诏曰杜预之没窆于首阳司空李冲覆舟是托顾瞻斯所亦二代之九原也故扬州刺史肃忠义结于二世英恵符于李杜平生本意愿终京陵既有宿心宜遂先志其令葬于冲预两坟之间使之神游相得也赠侍中司空公有司奏以肃贞心大度宜諡匡公诏諡宣简眀帝初诏为肃建碑铭自晋代防乱礼乐崩亡孝文虽厘革制度变更风俗其间朴略未能淳也肃眀练旧事虚心受委朝仪国典咸自肃出子绍袭绍字三归位中书侍郎卒赠徐州刺史子迁袭齐受禅爵随例降绍弟理孝静初得还朝位著作佐郎绍肃前妻谢生也肃临薨谢始携女及绍至夀春宣武纳其女为夫人眀帝又纳绍女为嫔肃弟康字文政渉猎书史微有兄风宣武初携兄子诵翊衍等入魏拜中书侍郎卒于幽州刺史赠征虏将军徐州刺史诵字国章肃长兄融之子学渉有文才神气清儁风流甚羙厯位散骑常侍光禄大夫右将军幽州刺史长兼秘书监给事黄门侍郎眀帝崩灵太后之立防主也于时大赦诵宣读诏书言制抑扬风神竦秀百寮倾属莫不叹羙孝荘初于河隂遇害赠尚书左仆射司空公諡曰文宣子孝康尚书郎中孝康弟儁康性清雅颇有文才齐文襄王中外府祭酒诵弟衍字文舒名行器艺亚于诵位光禄大夫廷尉卿扬州刺史大中正度支七兵二尚书太常卿出为散骑常侍西兖州刺史为尔朱仲逺所禽以其名望不害令骑牛从军久乃见释还洛孝静初位侍中卒勑给东园秘器赠尚书令司徒公諡曰文献衍笃于交旧有故人竺虩于西兖州为仲逺所害其妻子饥寒衍置于家累年赡恤世人称其敦厚翊字士游肃次兄深子也风神秀立好学有文才位中书侍郎颇鋭于荣利结婚于元义为济州刺史清静有政绩入为散骑常侍金紫光禄大夫领国子祭酒卒赠司空公徐州刺史子深武定中仪同开府记室参军
　　刘芳字伯友彭城丛亭里人汉楚元王交之后也六世祖讷晋司校尉祖该宋青徐二州刺史父邕宋兖州长史芳出后伯父宋东平太守逊之邕同刘义宣之事身死彭城芳随伯母房逃窜青州防赦免舅元庆为宋青州刺史沈文秀建威府司马为文秀所杀芳母子入梁邹城慕容白曜南讨青齐梁邹降芳北徙为平齐人时年十六南部尚书李敷妻司徒崔浩之弟女芳祖母浩之姑也芳至京师诣敷门崔耻芳流播拒不见之芳虽处穷窘之中而业尚贞固聪敏过人笃志坟典昼则佣书以自资给夜则读诵终夕不寐至有易衣并日之弊而澹然自守不汲汲于荣利不戚戚于贫贱乃着穷通论以自慰焉芳常为诸僧佣写经论笔迹称善卷直一缣嵗中能入百余疋如此数年赖以颇振由是与徳学大僧多有还徃时有南方沙门慧度以事被责未防暴亡芳因縁闻知文眀太后召入禁中鞭之一百时中官李丰主其始末知芳笃学有志行言之于太后后微媿于心防齐武帝使刘缵至芳之始族兄也擢芳兼主客郎与缵相接寻拜中书博士后与崔光宋弁邢产等俱为中书侍郎俄而诏芳与产入授皇太子经迁太子庻子兼员外散骑常侍从驾洛阳自在路及旋京师常侍坐讲读芳才思深敏特精经义博闻彊记兼览仓雅尤长音训辩析无疑于是礼遇日隆赏赉丰渥俄兼通直常侍从驾南廵撰述行事防而除正王肃之来奔也孝文雅相器重朝野属目芳未及相见帝常宴羣臣于华林肃语次云古者唯妇人有笄男子则无笄芳曰推经礼正文古者男子妇人俱有笄肃曰丧服称男子免而妇人髽男子冠而妇人笄如此则男子不应有笄芳曰此専谓凶事也礼初遭丧男子免时则妇人髽男子冠时则妇人笄言俱时变男子妇人免髽冠笄之不同也又冠尊故夺其笄称且互言也非谓男子无笄又礼内则称子事父母鸡初鸣栉纚笄总以兹而言男子有笄眀矣帝称善者久之肃亦以芳言为然曰此非刘石经邪昔汉世造三字石经于太学学者文字不正多徃质焉芳音义眀辩疑者皆徃询访故时人号为刘石经酒防芳与肃俱出肃执芳手曰吾少来留意三礼在南诸儒亟共讨论皆谓此义如吾向言今闻徃释顿祛平生之惑芳理义精赡类皆如是孝文迁洛路由朝歌见殷比干墓怆然悼懐为文以吊之芳因注解表上之诏曰览卿注殊为富博但文非屈宋理惭张贾既有雅致便可付之集书帝以芳经学精洽超迁国子祭酒以母忧去官帝征宛邓起为辅国将军太尉长史从太尉咸阳王禧攻南阳齐将裴叔业入防徐州疆埸之人颇懐去就帝忧之以芳为散骑常侍国子祭酒徐州大中正行徐州事后兼侍中从征马圈孝文崩于行宫及宣武即位芳手加衮冕孝文自袭敛暨于啓祖山陵练祭始末丧事皆芳撰定咸阳王禧等奉申遗防令芳入授宣武经及南徐州刺史沈陵外叛徐州大水遣芳抚慰振恤之寻正侍中祭酒中正并如故芳表曰夫为国家者罔不崇儒重道学斆为先唐虞已徃典籍无据隆周以降任居虎门蔡氏劝学篇云周之师氏居虎门左今之祭酒则周之师氏洛阳记国子学宫与天子宫对太学在开阳门外案学记云古之王者建国亲民敎学为先郑氏注内则云设师保以敎使国子学焉外则有太学庠序之官由是而言国学在内太学在外眀矣臣谓今既徙县崧瀍皇居伊洛宫阙府事佥复故趾至于国学岂宜舛错校量旧事应在宫门之左至如太学基所见存仍旧营构又去太和二十年发勑立四门博士于四门置学臣案自周以上学唯以二或尚东或尚西或贵在国或贵在郊爰暨周室学葢有六师氏居内太学在国四小在郊礼记云周人养庶老于虞庠虞庠在国之四郊又云天子设四学当入学而太子齿注云四学周四郊之虞庠也大戴保傅篇云帝入东学尚亲而贵仁帝入南学尚齿而贵信帝入西学尚贤而贵徳帝入北学尚贵而尊爵帝入太学承师以问道周之五学于此弥彰案郑注学记周则六学所以然者注云内则设师保以敎使国子学焉外则有太学庠序之官此其证也汉魏以降无复四郊谨寻先防宜在四门案王肃注云天子四郊有学去都五十里考之郑氏不云逺近今太学故坊基址寛旷四郊别置相去辽濶检督难周计太学坊并作四门犹为太旷以臣愚量同处无嫌且今时制置多循中代未审四门应从古不求集儒礼官议其定所从之迁中书令祭酒如故出除青州刺史为政儒缓不能禁止奸盗然清廉寡欲无挠公私还朝议定律令芳斟酌古今为大议之主其中损益多芳意也宣武以朝仪多阙其一切诸议悉委芳修正于是朝廷吉凶大事皆就谘访焉转太常卿芳以所置五郊及日月之位去城里数于礼有违又灵星周公之祀不应太常乃上疏曰臣闻国之大事莫先郊祀郊祀之本寔在审位臣学谢全经业乖通古岂可轻荐瞽言妄陈管説窃见所置坛祠逺近之宜考之典制或未允既曰职司请陈肤浅孟春令云其数八又云迎春于东郊卢植云东郊八里郊也贾逵云东郊木帝太昊八里许慎云东郊八里郊也郑元孟春令注云王居眀堂礼曰王出十五里迎嵗葢殷礼也周礼近郊五十里郑元别注云东郊去都城八里髙诱云迎春气于东方八里郊也王肃云东郊八里因木数也此皆同谓春郊八里之眀据也孟夏令云其数七又云迎夏于南郊卢植云南郊七里郊贾逵云南郊火帝七里许慎云南郊七里郊也郑元云南郊去都城七里髙诱云南郊七里之郊也王肃云南郊七里因火数也此又南郊七里之审据也中央令云其数五卢植云中郊五里之郊也贾逵云中兆黄帝之位并南郊之季故云兆五帝于四郊也郑元云中郊西南未地去都城五里此又中郊五里之审据也孟秋令云其数九又云以迎秋于西郊卢植云西郊九里郊贾逵云西郊金帝少昊九里许慎云西郊九里郊也郑元云西郊去都城九里髙诱云西郊九里之郊也王肃云西郊九里因金数也此又西郊九里之审据也孟冬令云其数六又云迎冬于北郊卢植云北郊六里郊也贾逵云北郊水帝颛顼六里郊许慎云北郊六里郊也郑元云北郊去都城六里髙诱云北郊六里之郊也王肃云北郊六里因水数也此又北郊六里之审据也宋氏含文嘉注云周礼王畿内千里二十分其一以为近郊近郊五十里倍之为逺郊迎五气葢于近郊汉不设王畿则以其方数为郊处故东郊八里南郊七里西郊九里北郊六里中郊在西南未地五里祭祀志云建武二年正月初制郊兆于雒阳城南七里依采元始中故事北郊在雒阳城北四里此汉世南北郊之眀据也今地祗凖此至如三十里郊进乖郑元所引殷周二代之据退违汉魏所行故事凡邑外曰郊今计四郊各以郭门为限里数依上礼朝拜日月皆于东西门外今日月之位去城东西路各三十窃又未审礼又云祭日于坛祭月于坎今计造如上礼仪志云立髙禖祠于城南不云里数故今仍旧灵星本非礼事兆自汉初専为祈田恒郡县郊祀志云髙祖五年制诏御史其令天下立灵星祠牲用太牢县邑令长侍祠晋祠令云郡县国祠社稷先农县又祠灵星此灵星在天下诸县之眀据也周公庙所以别在雒阳者葢縁姬旦创成洛邑故传世洛阳崇祠不絶以彰厥庸夷齐庙者亦世为洛阳界内神祠今并移太常恐乖其本天下此类甚众皆当部郡县修理公私施之祷请窃惟太常所司郊庙神祗自有常限无宜临时斟酌以意若遂尔妄营则不免滛祀二祠在太常在洛阳于国一也然贵在审本臣以庸蔽谬忝今职考括坟籍博采羣议既无异端谓粗可依据今元冬务隙野罄人闲迁易郊坛二三为便诏曰所上乃有眀据但先朝置立已久且可从旧先是孝文于代都诏中书监髙闾太常少卿陆琇并公孙崇等十余人修理金石及八音之器后崇为太乐令乃上请尚书仆射髙肇更共营理宣武诏芳共主之芳表以礼乐事大不容輙决自非博延公卿广集儒彦讨论得失研穷是非则无以垂之万叶为不朽之式被报听许数旬之间频烦三议于时朝士颇以崇专综既乆不应乖谬各嘿然无发论者芳乃探引经诰捜括旧文共相难质皆有眀据以为盈缩有差不合典式崇虽示相酬答而不防本意卒无以自通尚书依事述奏仍诏委芳别更考制于是学者弥归宗焉芳以社稷无树又上疏曰依合朔仪注日有变以朱丝为绳以绕繋社稷树三匝而今无树又周礼大司徒职云设其社稷之壝而树之田主各以其社之所宜木郑元注云所宜木谓若松柏栗也此其一证也又小司徒封人职云掌设王之社壝为畿封而树之郑元注云不言稷者王主于社稷社之细也此其二证也又论语曰哀公问社于宰我宰我对曰夏后氏以松殷人以柏周人以栗是乃土地之所宜也此其三证也又白虎通社稷所以有树何也尊而识之也使人望见即敬之又所以表功也案此正解所以有树之义了不论有之与无也此其四证也此云社稷所以有树何然则稷亦有树眀矣又五经通义云天子太社王社诸侯国社侯社制度奈何曰社皆有垣无屋树其中以木有木者主土生万物万物莫善于木故树木也此其五证也此最其丁寜备解有树之意也又五经要义云社必树之以木周礼司徒职曰班社而树之各以土地所宜尚书逸篇曰太社惟松东社惟柏南社惟梓西社惟栗北社惟槐此其六证也此又太社及四方皆有树别之眀据也又见诸家礼图社稷图皆画为树惟诫社诫稷无树此其七证也虽辩有树之据犹未正所植之木案论语称夏后氏以松殷人以柏周人以栗便是世代不同而尚书逸篇则云太社惟松如此便以一代之中而立社各异也愚以为宜植以松何以言之逸书云太社惟松今者植松不虑失礼惟稷无成证稷乃社之细盖亦不离松也宣武从之芳沈雅方正槩尚甚髙经博多通孝文尤器敬之动相顾访太子恂之在东宫孝文欲为纳芳女芳辞以年貌非宜帝叹其谦慎帝更勑芳举其宗女芳乃称其族子长文之女孝文乃为恂聘之与郑懿女对为左右孺子焉崔光于芳有中表之敬每事询仰芳撰郑元所注周官仪礼音干寳所注周官音王肃所注尚书音何休所注公羊音范甯所注谷梁音韦昭所注国语音范晔后汉书音各一卷辩类三卷徐州人地録三十卷急就篇续注音义证三卷毛诗笺音义证十卷礼记义证十卷周官仪礼义证各五卷崔光表以中书监譲芳宣武不许卒赠镇东将军徐州刺史諡文贞侯长子怿字祖欣雅有父风颇好文翰厯徐州别驾兖州左军府长史司空谘议参军屡为行台出使所厯皆有当官之称转通直散骑常侍徐州大中正行郢州事寻迁安南将军大司农卿卒赠徐州刺史諡曰简无子弟廞以第三子防为后廞字景兴好学彊立善事当世髙肇之盛及清河王怿为宰辅廞皆与其子侄交游灵太后临朝又与太后兄子徃还相好太后令廞以诗赋授弟元吉稍迁光禄大夫孝武帝初除散骑常侍骠骑大将军国子祭酒孝武于显阳殿讲孝经廞为执经虽酬答论难未能精尽而风采音制足有可观寻兼都官尚书又兼殿中尚书及孝武入闗齐神武至洛责廞诛之子隲字子升少有风气颇渉文史位徐州开府从事中郎父廞之死隲率勒乡部赴兖州与刺史樊子鹄抗御王师每战流涕突阵城陷禽送晋阳齐神武矜而赦之文襄为仪同开府以隲为属本州大中正转中书舍人属梁通和隲前后受勅对其使一十六人为司徒左长史卒赠南青州刺史廞弟位金紫光禄大夫子逖有文藻颇工诗咏列在文苑传中芳从子懋字仲华祖防之父承伯仕宋并有名位懋聪敏好学博综经史善草书识竒字宣武初入朝位尚书外兵郎中芳甚重之凡所撰朝廷轨仪皆与参量尚书博议懋与殿中郎袁翻常为议主达于从政台中疑事咸所访决尚书李平与结莫逆交迁歩兵校尉领郎中兼东宫中舍人转员外常侍镇逺将军领考功郎中立考课之科眀黜陟之法甚有条贯孝眀初大军攻硖右懋为李平行台郎中城防懋颇有功太傅清河王怿爱其风雅常目而送之曰刘生堂堂搢绅领袖若天假之年必为魏朝宰辅诏懋与诸才学之士撰成仪令怿为宰相积年礼懋尤重令诸子师之迁太尉司马熙平二年冬暴病卒家甚清贫亡之日徒四壁而已太傅怿及当时才儁莫不痛惜之赠持节前将军南秦州刺史諡曰宣简懋诗诔赋颂及文笔见称于时又撰诸器物造作之始十五卷名曰物祖
　　常爽字士眀河内温人魏太常卿林六世孙也祖珍苻坚南安太守因世乱遂居凉州父坦乞伏世镇逺将军大夏镇将显羙侯爽少而聪敏严正有志槩虽家人僮未尝见其寛诞之容笃志好学博闻彊识眀习纬五经百家多有研综州郡礼命皆不就太武西征凉土爽与兄士国归欵军门太武嘉之赐士国爵五品显羙男爽为六品拜宣威将军是时戎车屡驾征伐为事贵游子弟未遑学术爽置馆温水之右敎授门徒七百余人京师学业翕然复兴爽立训甚有劝罚之科弟子之事若严君焉尚书左仆射元赞平原太守司马真安著作郎程灵蚪皆是爽敎所就崔浩髙允并称爽之严敎奨励有方允曰文翁柔胜先生刚克立敎虽殊成人一也其为通识叹服如此因敎授之暇述六经略注以广制作甚有条贯其序曰传称立天之道曰隂与阳立地之道曰柔与刚立人之道曰仁与义然则仁义者人之性也经典者身之文也皆以陶铸神情启悟耳目未有不由学而能成其器不由习而能成其业是故季路勇士也服道以成忠烈之槩寗越庸夫也讲艺以全髙尚之节葢其所由者习也所因者本也本立而道生身文而徳备焉昔者先王之训天下也莫不导以诗书敎以礼乐移其风俗和其人民故防俭庄敬而不烦者敎深于礼也广博易良而不奢者敎深于乐也温柔敦厚而不愚者敎深于诗也疏通知逺而不诬者敎深于书也洁静精微而不贼者敎深于易也属辞比事而不乱者敎深于春秋也夫乐以和神诗以正言礼以眀体书以广听春秋以断事五者葢五常之道相须而备易为之源故曰易不可见则乾坤防乎息矣由是言之六经者先王之遗烈圣人之盛事也安可不游心寓目习性文身哉聊因暇日属意艺林略撰所闻讨论其本名曰六经略注以训门徒焉其略注行于世爽不事王侯独守闲静讲肄经典二十余年时号为儒林先生年六十三卒于家子文通厯官至镇西司马南天水太守西翼校尉文通子景字永昌少聪敏初读论语毛诗一受便览及长有才思雅好文章廷尉公孙良举为协律博士孝文亲得其名既而用之为门下録事太常博士正始初诏尚书门下于金墉中书外省考论律令勑景参议宣武季舅防军髙显卒其兄右仆射肇托景及尚书邢峦并州刺史髙聪通直郎徐纥各作碑铭并以呈御帝悉付侍中崔光简之光以景所造为最乃奏曰常景名位处诸人之下而文出诸人之上遂以景文刋石肇尚平阳公主未防薨肇欲使公主家令居庐制服已付学官议正施行尚书又以访景景以妇人无専国之理家令不得有纯臣之义议不应服朝廷从之景淹滞门下积嵗不至显官以蜀司马相如王子渊严君平扬子云等四贤有髙才而无重位乃托意以赞之景在枢密十有余年为侍中崔光卢昶游肇元晖所知赏累迁积射将军给事中延昌初东宫建兼太子屯骑校尉仍録事其年受敇撰门下诏书凡四十卷尚书元苌出为安西将军雍州刺史请景为司马以景阶次不及除给事参军襄威将军带长安令甚有恵政人吏称之先是太常刘芳与景等撰朝令未及班行别典仪注多所草创未成芳卒景纂成其事及宣武崩召景赴京还修仪注拜谒者仆射加寜逺将军又以本官兼中书舍人后授歩兵校尉仍舍人又敇撰太和之后朝仪已施行者凡五十余卷时灵太后诏依汉世隂邓二后故事亲奉庙祀与帝交献景乃据正以定仪注朝廷是之正光初除龙骧将军中散大夫舍人如故眀帝行讲学之礼于国子寺司徒崔光执经敇景与董绍张彻冯元兴王延业郑伯猷等俱为録义事毕又行释奠之礼并诏百官作释奠诗时以景作为美是年九月蠕蠕主阿那瓌归阙朝廷疑其位次髙阳王雍访景景曰昔咸寜中南单于来朝晋世处之王公特进之下今日为班宜在藩王仪同三司之间雍从之朝廷典章疑而不决则时访景而行初平齐之后光禄大夫髙聪徙于北京中书监髙允为之聘妻给其资宅聪后为允立碑每云吾此文报徳足矣豫州刺史常绰以未尽其美景尚允才器先为遗徳颂司徒崔光闻而观之寻味良久乃云髙光禄平日每矜其文自许报允之徳今见常生此颂髙氏不得独擅其羙也侍中崔光安丰王延眀受诏议定服章敇景参修其事寻进号冠军将军阿那瓌之还国也境上迁延仍陈窘乏遣尚书左丞元孚奉诏振恤阿那瓌执孚过柔元奔于漠北遣尚书令李崇御史中尉兼右仆射元纂追讨不及乃令景出塞经瓮山临瀚海宣敕勒众而返景经渉山水怅然懐古乃拟刘琨扶风歌十二首进号征虏将军孝昌初给事黄门侍郎防除左将军太府少卿仍舍人固辞少卿不拜改授散骑常侍将军如故徐州刺史元法僧叛入梁梁武遣其豫章王萧综入据彭城时安丰王延眀为大都督大行台率临淮王彧等众军讨之既而萧综降附徐州清复遣景兼尚书持节驰与行台都督观机部分景经洛汭乃作铭焉是时尚书令萧寳夤都督崔延伯都督北海王颢都督车骑将军元恒芝等并各出讨诏景诣军宣防劳问还以本将军徐州刺史杜洛周反于燕州仍以景兼尚书为行台与幽州都督平北将军元谭以御之景表求勒幽州诸县悉平古城山路有通贼之处权发兵夫随宜置戌以为防遏又以顷来差兵不尽彊壮今之三长皆是豪门多丁为之今求权发为兵眀帝皆从之进号平北将军别敇谭西至军都闗北从卢龙塞据此二险以杜贼出入之路又诏景山中崄路之处悉令捍塞景遣府录事参军裴智成发范阳二长之兵以守白防都督元谭据居庸下口俄而安州石离冗城斛盐三戍兵反结洛周有众二万余落自松岍赴贼谭勒别将崔仲哲等截军都闗以待之仲哲战没洛周又自外应之腹背受敌谭遂大败诸军夜散诏以景所部别将李琚为都督代谭征下口降景为后将军解州任仍诏景为幽安元等州行台贼既南出钞略蓟城景命统军梁仲礼率兵士邀撃破之获贼将御夷镇军主孙念恒都督李琚为贼所攻于蓟城之北军败而死景率属城人御之贼不敢逼洛周还据上谷授景平北将军光禄大夫行台如故洛周遣其都督王曹纥真马叱斤等率众蓟南以掠人谷乃遇连雨贼众疲劳景与都督于荣刺史王延年置兵粟国要其走路大败之斩曹纥真洛周率众南趋范阳景与延年及荣破之又遣别将重破之于州西彪眼泉禽斩之及溺死者甚众后洛周南围范阳城人飜降执刺史延年及景送于洛周洛周寻为葛荣所吞景又入荣荣破景得还朝永安中诏复本官兼黄门侍郎又摄著作固辞不就二年除中军将正黄门先是参议正光壬子厯至是赐爵髙阳子元颢内逼庄帝北廵景与侍中大司马安丰王延眀在宫中召诸亲賔乃安慰京师颢入洛景仍居本位庄帝还宫解黄门普泰初除车骑将军右光禄大夫秘书监以预诏命之勤封濮阳县子后以例追永熙二年监议事景自少及老恒居事任清俭自守不营产业至于衣食取济而已耽好经史爱翫文词若遇新异之书殷勤求访或复质买不问价之贵贱必以得为期友人刁整每谓曰卿清徳自居不事家业虽俭约可尚将何以自济也吾恐挚太常方餧于栢谷耳遂与卫将军羊深矜其所乏乃与刁防司马彦邕李谐毕祖彦毕义显等各出钱千文而为买马焉天平初迁邺是时诏下三日戸四十万狼狈就道收百官马尚书丞郎已下非陪从者尽乘驴齐神武以景清贫特给牛车四乘妻孥方得达邺后除仪同三司仍本将军武定六年以老疾去官诏特给右光禄事力终其身八年薨景善与人交始终若一其游处者皆服其深逺之度未曾见其矜之心好饮酒澹于荣利自得懐抱不事权门性和厚恭慎每读书见韦之事深薄之危乃图古昔可以鉴戒指事为象赞而述之文多不录景所著述数百篇见行于世删正晋司空张华博物志及撰儒林列女传各数十篇云长子昶少学识有文才早卒昶弟彪之永安中司空行参军
　　郭祚字季祐太原晋阳人魏车骑将军淮弟亮之后也祖逸本州别驾前后以二女妻司徒崔浩一女妻浩弟上党太守恬太武时浩亲宠用事拜逸徐州刺史假榆次侯赠光禄大夫父洪之坐浩事诛祚亡窜得免少而孤贫姿貌不伟人莫之识也有女巫相祚后当冨贵祚渉厯经史习崔浩之书尺牍文章见称于世弱冠为州主簿刺史孙小委之书记又太原太守王希彦逸妻之侄也共相赒防乃振孝文初举秀才对防上第拜中书博士转中书侍郎迁尚书左丞长兼给事黄门侍郎祚清勤在公夙夜匪懈帝甚赏之从南征及还正黄门车驾幸长安行经渭桥过郭淮庙问祚曰是卿祖宗所承邪祚曰是臣七世伯祖帝曰先贤后哲顿在一门祚对曰昔臣先人以通儒英博惟事魏文微臣虚薄遭逄圣眀自惟幸甚因勑以太牢祭淮庙令祚自撰祭文以赞迁洛之规赐爵东光子孝文曾幸华林园因观故景阳山祚曰山以仁静水以智流愿陛下修之帝曰魏眀以奢失之于前朕何为袭之于后祚曰髙山仰止帝曰得非景行之谓迁散骑常侍仍领黄门是时孝文鋭意典礼兼铨镜九流又迁都草创征讨不息内外规略号为多事黄门宋弁参谋帏幄随其才用各有委寄祚承禀注疏特成勤剧尝以立冯昭仪百官夕饮清徽后园孝文举觞赐祚及崔光曰郭祚勤劳庻事独不欺我崔光温良博物朝之儒秀不劝此两人当劝谁也其见知若此初孝文以李彪为散骑常侍祚因入见帝谓祚曰朕昨误授一人官祚对曰岂容圣诏一行而有差异帝沉吟曰此自应有让因让朕欲别授一官须防彪有啓云伯石辞卿子产所恶臣欲之已久不敢辞让帝叹谓祚曰卿之忠諌李彪正辞使朕迟回不能复决遂不换李彪官也乘舆南讨祚以兼侍中从拜尚书进爵为伯孝文崩咸阳王禧等奏祚兼吏部尚书寻除长兼吏部尚书并州大中正宣武诏以奸吏逃刑县配逺戍若永避不出兄弟代之祚奏曰若以奸吏逃窜徙其兄弟罪人妻子复应徙之此则一人之罪祸倾二室愚谓罪人既逃止徙妻子走者之身县名永配于责不免奸途自塞诏从之寻正吏部祚持身清洁重惜官位至于铨授假令得人必徘徊乆之然后下笔下笔即云此人便以贵矣由是事颇稽滞当时每招怨讟然所防用者皆量才称职时又以此归之出为使持节镇北将军瀛州刺史太极殿成祚朝于京师转镇东将军青州刺史祚逄嵗不稔阖境饥弊矜伤爱下多所振防虽断决淹留号为烦缓然士庻懐其徳泽入为侍中金紫光禄大夫并州大中正迁尚书右仆射时议定新令诏祚与侍中黄门参议刋正故事令仆中丞驺唱而入宫门至于马道及祚为仆射以为非尽敬之宜言于宣武帝帝纳之下诏御在太极驺唱至止车门御在朝堂至司马门驺唱不入宫自此始也诏祚本官领太子少师祚曾从幸东宫眀帝防弱祚持一黄防出奉之时应诏左右赵桃弓与御史中尉王显迭相唇齿深为帝所信祚私事之时人谤祚者号为桃弓仆射黄防少师祚奏曰谨案前后考格虽班天下如臣愚短犹有未悟今须定职人迁转由状超越阶级者即须量折景眀初考格五年者得一阶半正始中故尚书中山王英奏考格被防但可正满三周为限不得计残年之勤又去年中以前二制不同奏请裁决防云黜陟之体自依旧来恒断今未审旧来之防为从景眀之断为从正始为限景眀考法东西省文武闲官悉为三等考同任事而前尚书卢昶奏上等之人三年转半阶今之考格复分为九等前后不同参差无凖诏曰考在上中者得泛以前有六年之上迁一阶三年以上迁半阶残年悉除考在上下者得泛以前六年以上迁半阶不满者除其得泛以后考在上下者三年迁一阶散官从卢昶所奏祚又奏言考察令公清独着徳绩超伦而无负殿者为上上一殿为上中二殿为上下累计八殿品降至九未审今诸曹府寺凡考在事公清然才非独著绩行称务而徳非超伦干能粗可而守平堪任或人用小劣处官济事并全无负殿之徒为依何等景眀三年以来至今十有一载凖限而判三应外退今既通考未审为十年之中通其殿最积以为第随前后年断各自余其善恶而为升降且负注之章数成殿为差此条以寡愆为最多戾为殿未审取何行是寡愆何坐为多戾结累品次复有防等诸文案失应杖十者为一负罪依律次过随负记十年之中三经肆眚赦前之罪不问轻重皆防宥免或为御史所弹案验未周遇赦复任者未审记殿得除以不诏曰独着超伦及才备寡咎皆谓文武兼上上之极言耳自此以降犹有八等随才为次令文已具其积负累殿及守平得济皆含在其中何容别疑也所云通考者据总多年之言至于黜陟之体自依旧来年断何足复请其罚赎已记之殿固非免限遇赦免罪凖其殿者除之寻加散骑常侍时诏营眀堂国学祚奏曰今云罗西举开纳岷蜀戎旗东指镇靖淮荆汉沔之间复须防捍徴兵发众所在殷广边郊多垒烽驿未息不可于师旅之际兴版筑之功且献嵗云既东作将始臣愚量谓宜待丰靖之年因子来之力可不时而就从之宣武末年每引祚入东宫密受赏赉多至百余万杂以锦绣又特赐以剑杖恩宠甚深迁左仆射先是梁将康绚遏淮将灌扬徐祚表曰萧衍狂狡擅断川渎役苦人劳危亡已兆宜勑扬州选一猛将遣当州之兵令赴浮山表里夹攻朝议从之除使持节散骑常侍都督扬州刺史征西将军太和以前朝法尤峻贵臣蹉跌便致诛夷李冲之用事也钦祚识干荐为左丞又兼黄门郎意便满足每以孤门徃经崔氏之祸常虑危亡苦自陈挹辞色恳然发于诚至冲谓之曰人生有运非可避也但当眀白当官何所顾畏自是积十数年位秩隆重而进趣之心更复不息又以东宫师傅之资列辞尚书志在封侯之赏仪同之位尚书令任城王澄为之奏闻及为征西雍州虽喜外抚尚以府号不优心望加大执政者颇怪之于时领军于忠恃宠骄恣崔光之徒曲躬承接祚心恶之乃遣子太尉从事中郎景尚説髙阳王雍令出忠为州忠闻而大怒矫诏杀祚祚达于政事凡所经履咸为称职每有断决多为故事名器既重时望亦深一朝非罪见害逺近莫不惋惜灵太后临朝遣使吊慰追复伯爵正光中赠使持节车骑将军仪同三司雍州刺史諡文贞公初孝文之置中正从容谓祚曰并州中正卿家故应推王琼也祚退谓寮友曰琼真伪今自未辨我家何为减之然主上直信李冲吹嘘之説耳祚死后三嵗而于忠死见祚为祟祚子景尚字思和渉猎经传晓星厯占言事颇验初为彭城王中军府参军迁员外郎司徒主簿太尉从事中郎公彊当世善事权宠世号曰郭尖位中书侍郎未拜而卒景尚弟庆礼位通直郎庆礼子元贞武定末定州骠骑府长史
　　张彛字庆賔清河东武城人也曾祖幸慕容超东牟太守归魏赐爵平陆侯位青州刺史祖凖之袭又为东青州刺史父灵真早卒彛性公彊有风气厯览经史袭祖侯爵与卢阳乌李安人等结为亲友徃来朝防常相追随阳乌为主客令安人与彛并散令彛少而豪放出入殿庭歩眄髙上无所顾忌文眀太后雅尚恭谨因防次见其如此遂召集百官督责之令其修悔而犹无悛改善于督察每有所廵检彛恒充其选清慎严猛所至人皆畏伏俦类亦以此髙之迁主客令例降为伯转太中大夫仍行主客曹事防为黄门后从驾南征母忧解任彛居丧过礼送葬自平城达家千里歩从不乘车马顔貌痩瘠当世称之孝文幸冀州遣使吊慰诏以骁骑将军起之还复本位以参定迁都之勲进爵为侯转太常少卿迁散骑常侍兼侍中持节廵察陜东河南十二州甚有声称使还以从征之勤迁尚书坐举元昭为兼郎中黜为守尚书宣武初除正尚书兼侍中寻正侍中宣武亲政罢六辅彛与兼尚书邢峦闻处分非常惧将出京奔走为御史中尉甄琛所弹云非虎非兕率彼旷野诏切责之寻除安西将军秦州刺史彛务尚典式考访故事及临陇右弥制习于是出入直卫方伯羽仪赫然可观羌夏畏服惮其威整一方肃静号为良牧其年冬太极初就彛与郭祚等俱以勤旧被徴及还州进号抚军将军彛表解州任诏不许彛敷政陇右多所制立宣布新风革其旧政人庶爱仰之为国造佛寺名曰兴皇诸有罪咎者随其轻重谪为土木之功无复鞭杖之罚时陈留公主寡居彛意愿尚主主亦许之仆射髙肇亦望尚主主意不可肇怒谮彛于帝以擅立威法劳役百姓诏遣直后万贰兴驰驿检察贰兴肇所亲爱必欲致彛深罪彛清身奉法求其过遂无所得见代还洛犹停废数年因得偏风手脚不便然志意不移善自将摄稍能朝拜久之除光禄大夫加金章紫绶彛爱好知己轻忽下流非其意者视之蔑如也虽疹疾家庭而志气弥髙表上厯帝图起庖牺终于晋末凢十六代一百二十八帝厯三千二百七十年杂事五百八十九合成五卷宣武善之眀帝初侍中崔光表彛及李韶朝列之中唯此二人出身官次本在臣右器能干世又并为多而近来参差便成替后计其阶途虽应迁陟然恐班秩犹未赐等昔卫之公叔引下同举晋之士丐推长伯游古人所髙当时见许敢缘斯义乞降臣位一阶授彼泛级诏加征西将军冀州大中正虽年向六十加之风疹而自彊人事孜孜无怠公私法集衣冠从事延请道俗修营斋讲好善钦贤爱奨人物南北新旧莫不多之大起第宅微号华侈颇侮其疎宗旧戚不甚存纪时有怨憾焉荣宦之间未能止足屡表在秦州豫有开援汉中之勲希加赏报积年不已朝廷患之第二息仲瑀上封事求铨削选格排抑武人不使预其清品由是众口喧喧谤讟盈路立榜大巷尅期防集屠害其家彛父子安然殊无畏避之意神龟二年二月羽林虎贲将防千人相率至尚书省诟骂求其长子尚书郎始均不获以瓦石撃打公门上下慑惧莫敢讨抑遂持火虏掠道中薪蒿以杖石为兵器直造其第曵彛堂下捶挞极意唱呼焚其屋宇始均仲瑀当时逾北垣而走始均囬救其父拜伏羣小以请父命羽林等就加殴撃生投之于烟火中及得尸骸不复可识唯以髻巾中小钗为验仲瑀走免彛仅有余命沙门寺与其北隣舆致于寺临终口占左右上啓曰臣奉国六世尸禄素飱负恩竭诚曾无寸効臣子始均身陷涂炭仲瑀经宿方蘓臣伤至重残气假延望影顾时推漏就尽若所上之书少为益国臣便是生与理全死与义合见先帝于地下无余恨矣遂卒逺近闻之莫不骇惋官为收掩羽林凶彊者八人斩之其余不能穷诛即为大赦以安众心有识者知国纪之将坠矣丧还所焚宅与始均东西分敛于小屋仲瑀遂以创重避居荥阳至五月得渐瘳始奔父丧诏赐以布帛灵太后以其累朝大臣特垂矜恻数月犹追言泣下谓诸侍臣曰吾为张彛饮食不御乃至首发防有亏落悲痛之若此初彛曾祖幸所招引河东人为州裁千余家后相依合旋罢入冀州积三十年析别有数万户故孝文比校天下人户最为大州彛为黄门每侍坐以为言孝文谓之曰终当以卿为刺史酬先世诚效彛追孝文徃防累乞本州朝议未许彛亡后灵太后云彛屡乞冀州吾欲用之有人违我此意若从其请或不至是悔之无及乃赠使持节卫将军冀州刺史諡文侯始均字子衡端絜好学才干有羙于父改陈夀魏书为编年之体广益异闻为三十卷又着冠带録及诸诗赋数十篇并亡失初大乘贼起于冀瀛之间遣都督元遥讨平之多所杀戮积尸数万始均以郎中为行台忿军士以首级为功令检集人首数千一时焚爇至于灰烬用息侥幸见者莫不伤心及始均之死也始末在烟炭之间有焦烂之痛论者或亦推咎焉赠乐陵太守諡曰孝子暠之袭祖爵武定中开府主簿齐受禅爵例降暠之弟晏之列在齐史
　　邢峦字洪賔河间鄚人魏太常贞之后也族五世祖嘏石勒频徴不至嘏无子峦髙祖葢自傍宗入后葢孙頴字宗敬以才学知名太武时与范阳卢元等同徴拜中书侍郎假通直常侍平城子使宋还以病归乡久之帝曰往忆邢頴长者有学义宜侍讲东宫今安在司徒崔浩曰頴卧病在家帝遣太医驰驲就疗卒赠定州刺史諡曰康子修年即峦父也位州主簿峦少好学负帙寻师守贫厉节遂博览书传有文才干畧羙须髯姿貌甚伟累迁兼员外散骑常侍使齐还再迁中书侍郎甚有顾遇常参座席孝文因行药至司空府南见峦宅遣使谓峦曰朝行药至此见卿宅乃住东望徳馆情有依然峦对曰陛下移构中京方建无穷之业臣意在与魏升降寜容不务永年之宅帝谓司空穆亮仆射李冲曰峦之此言其意不小有司奏防秀孝诏曰秀孝殊问经权异防邢峦才清可令防秀后兼黄门郎从征汉北峦在新野后至帝曰伯玉天迷其心鬼惑其虑守危邦固逆主至此以来虽未禽灭城隍已崩想在不逺所以缓攻者正待中书为露布耳寻除正黄门兼御史中尉瀛州大中正迁散骑常侍兼尚书宣武时峦奏曰先皇深观古今去诸奢侈服御尚书不贵雕镂所珍在素不务竒防至乃以纸绢为帐扆铜鐡为辔勒训朝廷以节俭示百姓以忧矜逮景眀之初承升平之业四疆清晏逺近来同于是蕃贡继路啇估交入诸所献贸倍多于常虽加以节约犹嵗损万计珍货常有余国用常不足若不裁其分限便恐无以支嵗自今非为要须者请皆不受帝从之寻正尚书梁秦二州行事夏侯道迁以汉中内附诏加峦使持节都督征梁汉诸军事镇西将军进退徴摄得以便宜从事峦至汉中白马巴西犹未归顺峦进师讨之贼皆款附乘胜追奔至闗城之下诏拜峦使持节安西将军梁秦二州刺史于是开地定境东西七百南北千里获郡十四二部防军及诸县戍遂逼涪城峦因表曰扬州成都相去万里陆途既絶唯资水路水军西上非周年不达外无军援一可图也益州顷经刘季连反叛邓元起攻围仓库空竭无复固守之意二可图也萧深藻是帬屐少年未洽政务今之所任并非宿将重名皆是左右少年而已三可图也蜀之所恃惟阻劔阁今既克南安已夺其险据彼界内三分已一从南安向涪方轨任意前军累破后众丧魄四可图也深藻是萧衍兄子骨肉至亲若其逃亡当无死理脱军走涪城深藻何肯城中坐而受困五可图也臣闻乘机而动武之善经未有舍干戚而康时不征伐而统一臣以不才属当戎寄上凭国威频有薄防瞻望涪益旦夕可屠正以兵少粮匮未宜前出后图便难輙率愚管必将殄克如其无功分受宪坐若朝廷未欲经略臣便为无事乞归侍飬微展乌鸟峦又表曰昔邓艾钟防率十八万众倾中国资给裁得平蜀所以然者鬭实力也况臣才絶古人何宜请二万之众而希平蜀所以敢者正以据得要险士庻慕义此往则易彼来则难任力而行理有可克今王足前进已逼涪城脱得涪城则益州便是成禽之物臣诚知征戎危事未易可为自军度劔阁以来须发中白所以勉彊者既到此城而自退不守恐孤先皇之恩遇负陛下之爵禄是以孜孜频有陈请宣武不从又王足于涪城輙还遂不定蜀峦既克巴西遣军主李仲迁守之仲迁得梁将张法飬女有羙色甚惑之散费兵储専心酒色公事谘承无能见者峦忿之切齿仲迁惧谋叛城人斩其首以降梁将谯希逺巴西遂没武兴氐杨集起等反峦遣统军傅监眼讨平之峦之初至汉中从容风雅接豪右以礼抚众庻以恵嵗余之后颇因其去就诛灭百姓籍为奴婢者二百余口兼商贩聚敛清论鄙之徴授度支尚书时梁武遣兵侵轶徐兖縁城镇戍相继防没朝廷忧之乃以峦为都督东讨诸军事安东将军尚书如故宣武劳遣峦于东堂曰知将军旋京未久膝下难违然东南之寄非将军莫可峦曰愿陛下勿以东南为虑帝曰汉祖有言金吾撃郾吾无忧矣今将军董戎朕何虑哉峦至乃分遣将帅致讨兖州悉平进围宿豫平之俘斩数万获米四十万斛帝赐峦玺书劳之及梁城败贼走中山王英乘胜攻钟离又诏峦率众防讨峦以为钟离天险朝贵所具若有内应则所不知如其无也必无克状且俗语云耕则问田奴织则问织婢臣既谓难何容重遣峦既累表求还帝许之英果败退时人伏其识略初侍中卢昶与峦不平昶与元晖俱为宣武所宠御史中尉崔亮昶之党也昶晖令亮纠峦事成许言于宣武以亮为侍中亮奏峦在汉中掠良人为婢峦惧乃以汉中所得巴西太守厐景女化生等二十余口与晖化生等数人竒色也晖大悦乃背昶为峦言云峦新有大功已经赦宥不宜方为此狱帝纳之髙肇以峦有尅敌効而为昶等所排助峦申释故得不坐豫州城人白早生杀刺史司马悦以城南入梁遣其将齐茍仁率众入据悬瓠诏峦持节率羽林精骑讨之封平舒县伯赏宿豫之功也宣武临东堂劳遣峦曰早生走也守也何时平峦曰今王师若临士人必翻然归顺围之穷城奔走路絶不度此年必传首京师愿陛下不足为虑帝笑曰卿言何其壮哉知卿亲老频劳于外然忠孝不俱不得辞也于是峦率骑八百倍道兼行五日次于鲍口撃贼大将胡孝智乘胜至悬瓠因即度汝既而大兵继至遂长围围之诏峦使持节假镇南将军都督南讨诸军事中山王英南讨三闗亦次悬瓠以后军未至前防稍多惮不敢进乃与峦分兵将犄角攻之梁将齐茍仁等二十一人开门出降即斩早生同恶数十人豫州平峦振旅还京师宣武临东堂劳之曰卿役不逾时克清妖丑鸿勲硕羙可谓无愧古人峦曰此自陛下圣略威灵英等及诸将士之力臣何功之有帝笑曰卿匪直一月三防所足称竒乃存士伯让功而弗处峦自宿豫大防及平悬瓠志行修正不复以财贿为懐戎资军实丝毫无犯迁殿中尚书加抚军将军暴卒峦才兼文武朝野瞻望上下悼惜之诏赠车骑大将军瀛州刺史初帝欲赠冀州黄门甄琛以峦前曾劾己乃云瀛州峦之本郡人情所欲乃从之及琛为诏乃云优赠车骑将军瀛州刺史议者笑琛浅薄諡曰文定子逊字子言貌虽陋短颇有风气袭爵后迁国子博士本州大中正因谒灵太后自陈功臣之子乆抱沉屈臣父屡为大将而臣身无军功阶级臣父惟为忠臣不为慈父灵太后慨然以逊为长兼吏部郎中后位大司农卿与少卿元庆哲至相纠讼逊鋭于财利议者鄙之卒赠光禄勲幽州刺史子祖徴开府祭酒父丧未终谋反伏法祖徴弟祖効貌寝有风尚仕齐卒于尚书郎祖効弟祖俊开府行参军开皇中位尚书都官郎中峦弟伟尚书郎中伟子昕有才藻列在文苑传伟弟晏字防平羙风仪博渉经史善谈释老雅好文咏位沧州刺史为政清静吏民安之卒赠尚书左仆射瀛州刺史諡曰文贞晏笃于义譲初为南兖州例得一子解褐乃啓其孤弟子子慎为朝请子慎年甫十二而其子已弱冠矣后为沧州复啓其孤兄子昕为府主簿而其子并未从宦世人以此多之子亢字子髙颇有文学位兼通直散骑常侍使于梁时年二十八后为中外府属坐事死于晋阳峦叔祖祐字宗祐少有学尚知名于时假员外散骑常侍使于宋以将命之勤除建威将军平原太守赐爵平城男政清刑肃百姓安之卒于官子产字神寳好学善属文少时作孙蓬赋为时所称举秀才除著作佐郎假常侍鄚县子使于齐产仍世将命时人羙之厯中书侍郎太子中庻子卒朝廷嗟惜焉赠平州刺史乐城子諡曰定祐从子虬字神彪著作郎敏之子也少为三礼郑氏学眀经有文思举秀才上第为中书议郎尚书殿中郎孝文因公事与语问朝觐宴飨礼虬以经对大合上防帝崩尚书令王肃多用新仪虬往徃折以五经正礼为尚书左丞多所纠正台阁肃然时鴈门人有害母者八坐奏轘之而潴其室宥其二子虬驳奏云君亲无将将而必诛诛逆者戮及朞亲害亲者令不及子既逆甚枭獍禽兽之不若而使禋祀不絶遗育承传非所以劝忠孝之道存三纲之义若圣敎含容不加孥戮使父子罪不相及恶止于其身者则宜投之四裔勑所在不听配匹盘庚言无令易种新邑汉法五月食枭皆欲絶其类也奏入宣武从之后为光禄少卿母在乡遇患请假归遇秋水暴长河梁破絶虬得一小船而度船漏满不没时人异之母丧哀毁过礼为时所称卒赠幽州刺史諡曰威虬善与人交清河崔亮顿邱李平并与亲善所作碑颂杂笔三十余篇长子臧博学有才著述甚多列在文苑传臧弟邵列在齐史
　　李崇字继长小名继伯顿邱人也文成元皇后第二兄诞之子年十四召拜主文中散袭爵陈留公镇西大将军孝文初以本官为荆州刺史镇上洛勑发秦陜二州兵送崇至治崇辞曰边人失和本怨刺史奉诏代之自然易帖但须一宣诏防而已不劳发兵自防使民懐惧帝从之乃轻将数十骑驰到上洛宣诏慰喻民即恬然边戍掠得齐人者悉令还之南人感徳仍送荆州口二百许人两境交和无复烽燧之警在州四年甚有政绩召还京师赏赐隆厚除兖州刺史兖土旧多劫盗崇乃村置一楼楼悬一皷贼发之处防槌乱撃四面诸村闻鼓皆守要路俄顷之间声闻百里其中险要悉有伏人盗发便即擒送诸州置楼悬鼓自崇始也后例降为侯改授安东将军车驾南征诏崇副骠骑大将军咸阳王禧都督左翼诸军事徐州降人郭陆聚党作逆人多应之崇遣髙平卜冀州诈称犯罪逃亡归陆陆纳之以为谋主数月冀州斩陆送之贼徒溃散入为河南尹后车驾南讨汉阳崇行梁州刺史氐杨灵珍遣弟婆罗与子防领歩骑万余袭破武兴与齐相结诏崇为使持节都督陇右诸军事率众讨之崇槎山分进出其不意表里以袭羣氐皆弃灵珍散归灵珍众减大半崇进据赤土灵珍又遣从弟建率五千人屯龙门躬率精勇一万据鹫硖龙门之北数十里中伐树塞路鹫硖之口积大木聚礌石临崖下之以拒官军崇乃命统军慕容拒率众五千从他路袭龙门破之崇自攻灵珍灵珍连战败走俘其妻子崇多设疑兵袭克武兴齐梁州刺史隂广宗遣参军郑猷王思考率众援灵珍崇大破之并斩婆罗首杀千余人俘获猷等灵珍走奔汉中孝文在南阳览表大恱曰使朕无西顾之忧者李崇功也拜梁州刺史手诏曰便可善思经略去其可除安其可育公私所患悉令芟夷及灵珍逾据白水崇撃破之灵珍逺遁宣武初徴为右卫将军兼七兵尚书转左卫将军相州大中正鲁阳蛮桞北喜鲁北鷰等聚众反叛诸蛮悉应之围逼湖阳游撃将军李晖光镇北城尽力捍御贼势甚盛诏以崇为使持节都督征蛮诸军事以讨之蛮众数万屯据形要以拒官军崇累战破之斩北鷰等徙万余户于幽并诸州宣武追赏平氐之功封魏昌县伯东荆州蛮樊安聚众于龙山僣称大号梁武遣兵应之诸将撃不利乃以崇为镇南将军都督征蛮诸军事率歩骑讨之崇分遣诸将攻撃贼垒连战克防生擒樊安进讨西荆诸蛮悉降寻兼侍中东道大使黜陟能否着赏罸之称出除散骑常侍征南将军扬州刺史诏曰应敌制变算非一涂救左撃右疾雷均势今朐山蚁防久结未殄贼衍狡诈或生诡劫宜遣鋭兵备其不意崇可都督淮南诸军事坐敦威重遥运声算延昌中加侍中车骑将军都督江西诸军事先是夀春县人茍防有子三嵗遇贼亡失数年不知所在后见在同县赵奉伯家泰以状告各言已子并有隣证郡县不能断崇令二父与儿各在别处禁经数旬然后告之曰君儿遇患向已暴死可出奔哀也茍泰闻而号咷悲不自胜奉伯咨嗟而已殊无痛意崇察知之乃以儿还泰诘奉伯诈状奉伯欵引云先亡一子故妄认之又定州流人解庆賔兄弟坐事俱徙扬州弟思安背役亡归庆賔惧后役追责规絶名贯乃认城外死尸诈称其弟为人所杀迎送殡葬颇类思安见者莫辨又有女巫杨氏自云见鬼説思安被害之苦饥渴之意庆賔又诬疑同军兵蘓显甫李盖等所杀经州讼之二人不胜楚毒各自欵引狱将决竟崇疑而停之密遣二人非州内所识者伪从外来诣庆賔告曰仆住北州比有一人见过寄宿夜中共语疑其有异便即诘问乃云是流兵背役姓解字思安时欲送官苦见求免称有兄庆賔今住扬州相国城内嫂姓徐君脱矜慜为往告报见申委曲家兄闻此必重相报今但见质若往不获送官何晚是故相造指申此意君欲见雇防何当放贤弟若其不信可见随防之庆賔怅然失色求其少停此人具以报崇摄庆賔问之伏引更问葢等乃云自诬数日之间思安亦为人缚送崇召女巫视之鞭笞一百崇断狱精审皆此类也时有泉水涌于八公山顶夀春城中有鱼数从地涌出野鸭羣飞入城与鹊争巢五月大霖雨十有三日大水入城屋宇皆没崇与兵泊于城上水增未已乘船附于女墙城不没者三版而已州府劝崇弃城保北山崇曰吾受国重恩忝守藩岳淮南万里繋于吾身一旦动脚百姓瓦解扬州之地恐非国物昔王尊慷慨义感黄河吾岂爱一躯取愧千载但怜兹士庻无辜同死可桴筏随髙人规自脱吾必守死此城时州人裴绚等受梁假豫州刺史因乘大水谋欲为乱崇皆撃灭之又以洪水为灾请罪解任诏曰夏雨泛滥斯非人力何得以此辞解今水涸路通公私复业便可缮甲积粮修复城雉劳恤士庻务尽绥懐之略也崇又表解州不听是时非崇则淮南失守矣崇深沉有将略寛厚善御众在州凢十年常飬壮士数千人防贼侵邉所向摧破号曰卧虎贼甚惮之梁武恶其久在淮南屡设反间无所不至宣武雅相委重梁无以措谋乃授崇车骑大将军开府仪同三司万戸郡公诸子皆为县侯欲以构崇崇表言其状宣武屡赐玺书慰勉之赏赐珍异嵗至五三亲待无与为比梁武每叹息服宣武之能任崇也孝眀践阼褒赐衣马及梁遣其游撃将军赵祖悦袭据西硖石更筑外城徙缘淮之人于城内又遣二将昌义之王神念率水军泝淮而上规取夀春田进龙防边城路长平防五门胡兴茂防开霍扬州诸戍皆被防逼崇分遣诸将与之相持密装船舰二百余艘敎之水战以待台军梁霍州司马田休等防建安崇遣统军李神撃走之又命边城戍主邵申贤要其走路破之于濡水俘斩三千余人灵太后玺书劳勉许昌县令兼纻麻戍主陈平玉南引梁军以戍归之崇自秋请援表至十余诏遣镇南将军崔亮救硖石镇东将军萧寳夤于梁堰上流决淮东注朝廷以诸将不相赴乃以尚书李平兼右仆射持节节度之崇遣李神乗鬭舰百余艘缘淮与李平崔亮合攻硖石李神水军克其东北外城祖悦力屈乃降朝廷嘉之进号骠骑将军仪同三司刺史都督如故梁淮堰未破水势日増崇乃于硖石戍间编舟为桥北更立船楼十各髙三丈十歩置一篱至两岸蕃版装束四箱解合贼至举用不战解下又于楼船之北连覆大船东西竟水防贼火栰又于八公山之东南更起一城以备大水州人号曰魏昌城崇累表解州前后十余上孝眀乃以元志代之寻除中书监骠骑大将军仪同如故出为使持节侍中都督四州诸军事定州刺史徴拜尚书左仆射迁尚书令加侍中崇在官和厚眀于决断然性好财贿贩肆聚敛孝眀灵太后常幸左藏王公嫔主从者百余人皆令任力负布绢即以赐之多者过二百匹少者百余唯长乐公主两手持二十匹而出不异众而已世称其廉俭崇与章武王融以所负多颠仆于地崇乃伤腰融至损脚时人为之语曰陈留章武伤腰折股贪人败类秽我眀主蠕蠕主阿那瓌犯塞诏崇以本官都督北讨诸军事以讨之崇辞于显扬殿戎服武饰志气奋扬时年六十九干力如少孝眀目而壮之朝臣莫不称善遂出塞三千余里不及贼而还崇请改六镇为州兵编户太后不许后北镇人破落汗拔陵反所在响应征北将军临淮王彧大败于五原安北将军李叔仁寻败于白道贼众日甚诏引丞相令仆尚书侍中黄门于显阳殿曰贼势寖淫防连恒朔金陵在彼夙夜忧惶诸人宜陈良防吏部尚书元修义以为须得重贵镇压恒朔总彼师旅备卫金陵诏曰去嵗阿那瓌叛逆遣李崇北征崇遂长驱塞北反斾榆闗此一时之盛朕以李崇国戚望重器识英断意欲还遣崇行都督三军扬旌恒朔诸人谓可尔不仆射萧寳夤等曰陛下此遣实合羣望于是诏崇以本官加使持节开府北讨大都督抚军将军崔暹镇军将军广阳王深皆受崇节度又诏崇子光禄大夫神轨假平北将军随崇北讨至五原崔暹大败于白道之北贼遂并力攻崇崇与广阳王深力战累破贼众相持至冬乃引还平城深表崇长史祖莹诈增功级盗没军资崇坐免官爵徴还以后事付深后徐州刺史元法僧以彭城南叛时除安乐王览为徐州刺史以讨之为法僧所败单马奔归乃诏复崇官爵为徐州大都督节度诸军事防崇疾笃乃以安丰王延眀代之改除开府相州刺史侍中将军仪同并如故孝昌元年薨于位赠侍中骠骑大将军司徒公雍州刺史諡曰武康后重赠太尉公余如故长子世哲性轻率供奉豪侈少经征役颇有将用为三关别将讨羣蛮大破之还拜鸿胪少卿性倾巧善事人亦以货赂自达髙肇刘腾之处势也皆与亲善故世号为李锥为相州刺史斥逐百姓迁徙佛寺逼买其地部内患之崇北征之后徴兼太常卿御史髙道穆毁废其宅表其罪过后除泾州刺史赐爵卫国子卒赠吏部尚书冀州刺史世哲弟神轨小名青肫受父爵陈留侯累世征伐颇有将领之气孝昌中灵太后淫纵分遣腹心媪姬出外隂求悦人神轨为使者所荐宠遇势倾朝野时云见幸帷幄与郑俨为防频迁征东将军武衞将军给事黄门侍郎常领中书舍人时相州刺史安乐王鉴据州反诏神轨与都督源子邕等讨平之后于河隂遇害建义初赠侍中司空公相州刺史諡曰烈崇从弟平字昙定彭城王防之长子少有大度及长渉猎羣书好礼易颇有文才太和初拜通直散骑侍郎孝文礼之甚重频居大忧居丧以孝闻后以例降袭爵彭城公累迁太子庶子平请自効一郡帝曰卿复欲以吏事自试也拜长乐太守政务清静吏民懐之徴行河南尹豪右权戚惮之宣武即位除黄门郎迁司徒左长史行尹如故寻正尹长史如故车驾将幸邺平上表谏曰崧都创构洛邑俶营虽年跨十稔根基未就代民至洛始欲向尽资产罄于迁移牛畜弊于辇运陵太行之险越长津之难辛勤备经得达京阙富者犹损太半贫者可以意知兼厯嵗从戎不遑啓处自景眀以来差得休息事农者未积二年之储筑室者裁有数间之屋莫不肆力伊瀍人急其务实宜安静新人劝其稼穑令国有九载之粮家有水旱之备且一夫从行举家失业今复秋稼盈田禾菽遍野銮驾所幸蹂践必多不从诏以本官行相州事帝至邺亲幸平第见其诸子防正刺史平劝课农桑修饰太学简试通儒以充博士选五郡聪敏者以敎之图孔子及七十二弟子于讲堂亲为立赞前来台使颇好侵渔平乃画履虎尾践薄冰于客馆注颂其下以示诫焉徴拜度支尚书领御史中尉冀州刺史京兆王愉反于信都以平为持节都督北讨诸军事行冀州事以讨之宣武临式干殿劳遣喻以兄弟之义因曰何图今日言及斯事因歔欷流涕平对曰愉天迷其心构此枭悖陛下不以臣不武委以总督之任今大宥既敷有征无战如其稽颡军门则送之大理若不悛待戮则鸣鼓衅钲非陛下之事平进次泾县诸军大集夜有蛮兵数千斫平前垒矢及平帐平坚卧不动俄而乃定遂至冀州城南十六里大破逆众逐北至城门遂围城愉与百余骑突门走平遣统军叔孙头追之去信都八十里禽愉冀州平以本官领相州大中正平先为尚书令髙肇侍御史王显所恨后显代平为中尉平加散骑常侍显劾平在冀州隐截官口肇又扶成其状奏除平名延昌初诏复官爵除定冀二州刺史前来良贱之讼多有积年不决平奏不问真伪一以景眀年前为限于是诤讼止息武川镇民饥镇将任款请贷未许擅开仓振恤有司绳以费散之条免其官爵平奏款意在济人心无不善帝原之迁中书令尚书如故孝眀初转吏部尚书平髙眀彊济所在有声但以性急为累尚书任城王澄奏理平定冀之勲灵太后乃封武邑郡公赐缣二千五百匹先是梁遣其将赵祖恱逼夀春镇将崔亮攻之未克又与李崇乖贰诏平以本官使持节镇东大将军兼尚书右仆射为行台节度诸军东西州将一以禀之如有乖异以军法从事诏平长子奨以通直郎从于是率歩骑二千赴夀春严勒崇亮令水陆兼备尅期齐举崇亮惮之无敢乖互频日交战破贼军安南将军崔延伯立桥于下蔡以拒贼之援贼将王神念昌义之等不得进救祖悦守死穷城平乃部分攻之斩祖悦送首于洛阳以功迁尚书右仆射加散骑常侍平还京师灵太后见于宣光殿赐以金装刀仗一口时南徐州表云梁堰淮水日为患诏公卿议之平以为不假兵力终自毁壊及淮堰破灵太后大悦引羣臣入宴勅平前鸣箫管孝眀手赐缣布百叚卒遗令薄葬诏给东园秘器朝服一具衣一袭帛七百匹灵太后为举哀于东堂赠侍中骠骑大将军仪同三司冀州刺史諡文烈公平自在度支至于端副夙夜在公孜孜匪懈凡处机密十有余年有献替之称所制文笔别有集録长子奬字遵穆容貌魁伟有当世才度位中书侍郎吏部郎中以本官兼尚书出为相州刺史初元义擅朝奨为其亲待频居显职灵太后反政削除官爵孝荘初为散骑常侍河南尹奬前后所厯皆以眀济著称元颢入洛颢以奬兼尚书右仆射慰劳徐州羽林及城人不承颢防害奬传首洛阳孝武帝初奨故吏宋游道上书理奨诏赠冀州刺史子构袭构字祖基少以方正见称袭爵武邑郡公齐天保初降爵为县侯位终大府卿赠吏部尚书构早有名誉厯官清显常以雅道自居甚为名流所重子丕有父风位尚书祠部郎中丕弟克通直散骑常侍奬弟谐字防和防有风采赵郡李掻常过元义门下见之归谓其父元忠曰领军门下见一神人元忠曰必李谐也问之果然袭父先爵彭城侯文辩为时所称厯位中书侍郎天平末魏欲与梁和好朝议将以崔防为使主防曰文采学识防不推李谐口颊谐乃大胜于是以谐兼常侍卢元眀兼吏部郎李业兴兼通直常侍聘焉梁武使朱异觇客异言谐元眀之羙谐等见及出梁武目送之谓左右曰朕今日遇勍敌卿辈常言北间都无人物此等何处来谓异曰过卿所谈是时邺下言风流者以谐及陇西李神儁范阳卢元眀北海王元景农杨遵彦清河崔赡为首初通梁国妙简行人神儁位已髙故谐等五人继踵而遵彦遇疾道还竟不行既南北通好务以俊乂相矜衔命接客必尽一时之选无才地者不得与焉梁使每入邺下为之倾动贵盛子弟盛饰聚观礼赠优渥馆门成市宴日齐文襄使左右觇之賔司一言制胜文襄为之拊掌魏使至梁亦如梁使至魏梁武亲与谈説甚相爱重谐使还后迁秘书监卒于大司农谐为人短小六指因瘿而举頥因跛而后歩因謇而徐言人言李谐善用三短文集十余卷谐长子岳字祖仁官中散大夫性纯至居朞惨未曾听婢过前追思二亲言则流涕岳弟庶列在齐史谐弟邕字修穆防而儁爽有逸才位髙阳王雍友凢所交游皆倍年儁秀卒赠洛州刺史諡曰文
　　通志卷一百五十上
<史部,别史类,通志>
　　钦定四库全书
　　通志卷一百五十下
　　宋　右　廸　功　郎　郑　樵　渔　仲　撰列传第六十三下
　　崔光清河人本名孝伯字长仁孝文赐名焉祖旷从慕容徳南度河居青州之时水慕容氏灭仕宋为乐陵太守于河南立冀州置郡县即为东清河鄃人县分易更为南平原贝邱人也父灵延宋长广太守与宋冀州刺史崔道固共拒魏军慕容白曜之平三齐光年十七随父徙代家贫好学昼耕夜诵佣书以飬父母太和六年拜中书博士转著作郎与秘书丞李彪参撰国书再迁给事黄门侍郎甚为孝文所知待常曰孝伯之才浩浩如黄河东注固今日之文宗也以参赞迁都之谋赐爵朝阳子拜散骑常侍著作如故兼太子少傅又以本官兼侍中使持节为陜西大使廵方省察所经述叙故事因赋诗三十八篇还仍兼侍中又以谋谟之功进爵为伯光少有大度喜怒不见于色有毁恶之者必善言以报虽见诬谤终不自申曲直皇兴初有同郡二人并被掠为奴婢后诣光求哀光乃以二口赎免孝文闻而嘉之虽处机近未尝留心文案惟从容议论参赞大政而已孝文每对羣臣曰以崔光之髙才大量若无意外咎谴二十年后当作司空其见重如是宣武即位正除侍中初光与李彪同撰国书太和之末彪解著作専以史事任光彪寻以罪废宣武居谅闇上表求成魏书诏许之彪遂以白衣于秘书省著述光虽领史官以彪意在専功表解侍中著作以譲彪宣武不许迁太常卿领齐州大中正正始元年夏有典事史元显献四足四翼鸡诏散骑侍郎赵邕以问光光表曰臣谨案汉书五行志宣帝黄龙元年未央殿路軨中雌鸡化为雉毛变而不鸣不将无距元帝初元中丞相府史家雌鸡伏子渐化为雄冠距鸣将永光中有献雄鸡生角刘向以爲鸡者小畜主司时起居小臣执事为政之象也言小臣将乘君之威以害政事犹石显也竟宁元年石显伏辜此其効也灵帝光和元年南宫寺雌鸡欲化为雄一身皆似雄但头冠上未变诏以问议郎蔡邕邕对曰貎之不恭则有鸡祸臣窃推之头为元首人君之象也今鸡一身已变未至于头而上知之是将有事而不遂成之象也若政无所改头冠或成为患滋大是后张角作乱称黄巾贼遂破壊四方民疲赋役多有叛者上不改政遂至天下大乱今之鸡状不同其应颇相类矣向邕并博达之士考物验事信而有证诚可畏也臣以邕言推之翅足众多亦羣下相扇助之象雏而未大脚羽差小亦其势尚防易制御也臣闻灾异之见皆所以示吉防眀君覩之而惧乃能招福闇主视之弥慢斯用致祸诗书春秋秦汉之事多矣此皆陛下所观者今或有自贱而贵闗预政事殆亦前代君房之匹比者南境死亡千计白骨横野存有酷恨之痛殁有怨伤之魂义阳屯师盛夏未反荆蛮狡猾征人淹次东州转输多往无还百姓困穷绞缢以殒北方霜降蚕妇辍事羣生憔悴莫甚于今此亦贾谊哭叹谷永切谏之时也司寇行戮君为之不举陛下为民父母所宜矜恤国重戎战用兵犹火内外怨弊易以乱离陛下纵欲忽天下岂不仰念太祖取之艰难先帝经营劬劳也诚愿陛下留聪眀之鉴警天地之意礼处左右节其贵越往者邓通董贤之盛爱之正所以害之又躬飨加罕宴宗或阙时应亲飨郊庙延敬诸父检访四方务加休息爰发慈防抚振贫瘼简费山池减彻声饮昼存政道夜以安身博采刍荛进贤黜佞则兆庶幸甚妖弭庆进祯祥集矣帝览之大悦后数日而茹皓等并以罪失伏法于是礼光逾重二年八月光表曰去二十八日有物出于太极之西序勅以示臣臣案其形即庄子所谓蒸成菌者也又云朝菌不终晦朔雍门周所称磨萧斧而伐朝菌指言蒸气郁长非有根种柔脆之质雕殒速易不延旬日无拟萧斧又多生墟落秽湿之地罕起殿堂髙华之所今极宇崇丽坛筑工密粪朽不加沾濡不及而兹菌歘搆厥状扶疎诚足异也夫野木生朝野鸟入庙古人以为败亡之象然惧灾脩徳咸致休庆所谓家利而怪先国兴而妖豫是故桑谷拱庭太戊以昌雊雉集鼎武丁用熈自此鵄鹊巢于庙殿枭服鸣于宫寝菌生宾阶轩坐之正凖诸往记信可为诫且东南未静兵革不息郊甸之内大旱跨时人劳物悴莫此之甚承天子育者所宜矜恤伏愿陛下追殷二宗感变之意侧躬耸诚惟新圣道节夜饮之忻彊朝御之膳飬方富之年保金玉之性则魏祚可以永昌皇夀等于山岳四年除中书舍人永平元年秋将诛元愉妾李氏羣官无敢言者勅光为诏光逡廵不作奏曰伏闻当刑元愉妾李加之屠割妖惑扇乱诚合此罪但外人窃云李今懐姙例待分产且臣寻诸旧典兼推近事戮至刳胎谓之虐刑桀纣之主乃行斯事君举必书义无隠讳酷而乖法何以示后陛下春秋已长未有储体皇子襁褓至有夭失臣之愚诚知无不言乞停李狱以俟育孕帝纳之延昌元年迁中书监侍中如故二年宣武幸东宫召光与黄门甄琛广阳王深等并赐坐诏光曰卿是朕西台大臣当今为太子师傅光起拜固辞诏不许即命眀帝出焉从者十余人勅以光为傅之意令眀帝拜光光又拜辞不当受太子拜复不防许眀帝遂南面再拜詹事王显啓请从太子拜于是宫臣毕拜光北面立不敢拜答惟西面拜谢而出于是赐光绣采一百匹琛深各有差寻授太子少傅迁右光禄大夫侍中监如故四年正月宣武夜崩光与侍中领军将军于忠迎眀帝于东宫安抚内外光有力焉帝崩后二日广平主懐扶疾入临以母弟之亲径至太极西庑哀恸禁内呼侍中黄门领军二卫云身欲上殿哭大行又湏入见主上时人皆愕然相视无敢抗对者光独攘缞振杖引汉光武初崩太尉赵喜横劔当阶推下亲王故事辞色甚厉闻者莫不称善壮光义理有据懐声涙俱止云侍中以古事裁我我不敢不服于是遂还频遣左右致谢初永平四年以黄门郎孙蔚代光领著作蔚首尾五嵗无所厝懐至是尚书令任城王澄封博平县公领国子祭酒诏光乘歩挽于云龙门出入寻迁车骑大将军仪同三司灵太后临朝后光累表逊位于忠擅权光依附之及忠稍被踈黜光并送章绶冠服茅土表至十余上灵太后优答不许有司奏追于忠及光封邑熙平元年二月太师髙阳王雍等举光授眀帝经初光有徳于灵太后四月更封光平恩县侯以朝阳伯转授第二子朂其月勅赐羊车一乘时灵太后临朝毎于后园亲执弓矢光乃表上中古妇人文章因以致谏是秋灵太后频幸王公第宅光表谏曰礼记云诸侯非问疾吊防入诸臣之家谓之君臣为谑不言王后夫人明无适臣家之义夫人父母在有时归寕亲没使卿大夫聘春秋纪陈宋齐之女并为周王后无适本国之事是制深于士大夫许姬唁兄又义不得衞女思归以礼自抑载驰竹竿所为作也汉上官皇后将废昌邑霍光外祖也亲为宰辅后犹御武帐以接羣臣示男女之别国之大节伯姬待姆安就炎燎樊姜俟命忍就洪流传皆缀集以埀来训昨轩驾频出幸冯翊君任城王第虽渐中秋余热尚蒸衡盖往还圣躬烦倦左右仆射众过千百扶衞防渉袍钾在身昔人称陛下甚乐臣等至苦或其事也但帝族方衍勲贵増迁只请遂多将成彜式陛下遵酌前王贻厥后矩天下为公亿兆己任専荐郊庙止决大政辅神飬和简息游幸则率土属頼含生仰悦矣神龟元年光表曰寻石经之作起自炎刘昔来虽屡经戎乱犹未大崩损如闻往者刺史临州多构图寺官私隠显渐加剥撤由是石经弥减文字增缺今求遣国子博士一人堪任干事者専主周视驱禁田牧制其践秽料阅碑牒所失次第量厥补缀诏曰此乃学者之根源不朽之永格便可一依公表光乃令国子博士李郁与助教韩神固刘爕等勘校石经其残缺计料石功并字多少欲补修之后灵太后废遂寝二年八月灵太后幸永宁寺躬登九层佛图光表谏曰伏见亲升上级伫跸表刹之下只心图构诚为福善圣躬玉趾非所践陟臣庶恇惶窃谓未可九月灵太后幸嵩山佛寺光上表谏不从正光元年冬赐光几杖衣服二年春眀帝亲释奠国学光执经南面百寮陪列司徒京兆王继频上表以位譲光四月以光为司徒侍中国子祭酒领著作如故光表固辞厯年终不肯受八月获秃鹙鸟于宫内诏以示光光表曰此即诗所谓有鹙在梁解云秃鹙也贪恶之鸟野泽所育不应入于殿庭昔魏氏黄初中有鹈鹕集于灵芝池文帝下诏以曹恭公逺君子近小人博求贤俊太尉华歆由此逊位而譲管宁者也臣闻野物入舍古人以为不善是以张臶恶鵀贾谊忌鵩鹈鹕暂集而去前王犹为至诫况令亲入宫禁为人所获方被畜飬晏然不以为惧凖诸往义信有殊矣饕餮之禽必资鱼肉菽麦稻梁时或飱啄一食之费容过斤镒今春夏阳旱谷籴稍贵穷窘之家犹有菜色陛下为民父母抚之如伤岂可弃人飬鸟留意于丑形恶声哉卫侯好鹤曹伯爱鴈身死国灭可为寒心愿逺师殷宗近法魏祖脩徳进贤消灾集庆放无用之物委之川泽取乐琴书颐飬神性眀帝览表大悦即弃之池泽冬诏光与安丰王延眀议定服章三年六月诏光乘歩挽至东西上閤九月进位太保光又固辞光年耆多务病疾稍増而自彊不息常在著作疾笃不归四年十月眀帝亲临光疾诏断宾客中使相望为止声乐罢诸游眺拜长子励为齐州刺史十一月疾甚勅子侄曰吾荷先帝厚恩位至于此史功不成殁有遗恨汝等速可送我还宅气力虽防神明不乱至第而薨年七十三眀帝闻而悲泣中使相寻诏给东园温眀秘噐朝服一具衣一袭钱六十万布一千匹蜡四百斤大鸿胪监防防事车驾亲临抚尸恸哭御辇还宫流涕于路为减常膳言则追伤每至公坐讲读之处未尝不改容凄悼赠太傅尚书令骠骑大将军开府冀州刺史侍中如故又勅加后部鼓吹班劒衣太保广阳王故事谥文宣眀帝祖防建春门外望轜哀感儒者荣之初光太和中依宫商角征羽本音而为五韵诗以赠李彪彪为十二次诗以报光光又为百三郡国诗以答之国别为卷为百三卷焉光寛和慈善不忤于物进退浮沉自得而已常慕胡广黄琼为人故为气槩者所不重始领军于忠以光旧徳事之元乂于光亦深宗敬及郭祚裴植见杀清河王怿遇祸光随时俛仰竟不匡救于是天下讥之自从贵达罕所申荐曽啓其女壻彭城刘敬徽云敬徽为荆州五陇戍主女随夫行常虑寇抄南北分张乞为徐州长兼别驾暂集京师眀帝许之时人比之张禹光初为黄门则譲宋弁为中书监譲汝南王悦为太常譲刘芳为少傅譲元晖穆绍为国子祭酒譲清河王怿任城王澄为车骑仪同譲江阳王继又让灵太后父胡国珍皆顾望时情识者以为矫饰崇信佛法礼拜读诵老而愈甚终日怡怡未曾恚忿曽于门下省昼坐读经有鸽飞集膝前遂入于懐縁臂上肩久之而去道俗讃咏诗颂者数十人每为沙门朝贵请讲维摩十地经听者常数百人卽为二经义疏三十余卷识者知其疎畧凡所为诗赋铭赞诔颂表啓数百篇五十余卷别有集录光子励字彦徳器学才徳最有父风举秀才中兵彭城王参军秘书郎中以父光为著作固辞不拜后除中书侍郎领军将军元乂为眀堂大将以励为长史与从兄鸿俱有名于世父光疾甚拜征虏将军齐州刺史侍父疾衣不解帯及薨孝文每加存慰光葬本乡诏遣主书张文伯宣吊孝昌元年除太尉长史袭父爵建义初遇害河隂赠侍中衞将军靑州刺史励弟劼列在齐史光弟敬友本州从事颇有受纳御史案之乃与守者俱逃后除梁郡太守防遭所生忧不拜敬友精心佛道昼夜诵经免防之后遂菜食终身恭寛接下修身厉节自景眀已降频嵗不登饥寒请丐者皆取足而去又置逆旅于肃然山南大路之北设食以供行者卒于家弟子鸿字彦鸾少好读书博综经史稍迁尚书都兵郎中诏太师彭城王勰以下公卿朝士儒学才眀者三十人议定律令于尚书上省鸿与光俱在其中时论荣之后为三公郎中加员外散骑常侍延昌二年将大考百鸿以考令于体例不通乃建议曰窃惟昔者为官求才使人以器黜陟幽眀扬清激浊故绩効能官才必称位者朝升夕退岂拘一阶半级者哉二汉以降太和以前茍必官湏此人人称此軄或超腾升陟数嵗而至公卿或长兼试守称允当迁进者披卷则人人而是举目则朝贵皆然故能时收多士之誉国号丰贤之美窃见景眀以来考格三年成考一考转一阶贵贱内外万有余人自非犯罪不问贤愚莫不上中才与不肖比肩同转虽有善政如龚黄儒学如王郑才史如班马文章如张蔡得一分一寸必为常流所攀选曹亦抑为一槩不曽甄别琴瑟不调改而更张虽眀防已行犹宜消息宣武帝不从三年鸿以父忧解任甘露降其庐前树十一月宣武以本官征鸿四年复有甘露降其京兆宅之庭树后迁中散大夫髙阳王友仍领郎中正光元年加前将军脩孝文宣武起居注光撰魏史徒有卷目初未考正阙畧尤多每云此史防非我世所成但湏记录时事以待后人临薨言鸿于孝眀五年诏鸿以本官修缉国史孝昌初拜给事黄门侍郎寻加散骑常侍齐州大中正鸿在史甫尔未有所就寻卒赠镇东将军度支尚书青州刺史鸿弱冠便有著述志见晋魏前史皆成一家无所措意以刘渊石勒慕容儁符健慕容垂姚苌慕容徳赫连屈丐张轨李雄吕光乞伏国仁秃髪乌孤李暠沮渠防逊冯防等并因世故跨僣一方各有国书未有统一鸿乃撰为十六国春秋勒成百卷因其旧纪时有増损襃贬焉鸿二世仕江左故不録僭晋刘萧之书又恐识者责之未敢出行于外宣武闻其撰录遣散骑常侍赵邕诏鸿曰闻卿撰定诸史甚有条贯便可随成者送至朕当于机事之暇览之鸿以其书有与国初相渉言多失体且既讫不奏闻鸿后典起居乃忘载其表曰臣闻帝王之兴也虽诞膺图箓然必有驱除盖所以翦彼懕政成此乐推故战国纷纭年过十纪而汉祖夷殄羣豪开四百之业厯文景之懐柔蛮夏世宗之奋扬威武始得凉朔同文牂越一轨于是谈迁感汉徳之盛痛诸史放絶乃钤括旧书着成太史所谓缉兹人事光彼天时之义也昔晋不竞华戎乱起三帝受制于奸臣二皇晏驾于非所五都萧条鞠为煨烬赵燕既为长城辽海缅成殊域中原无主八十余年遗晋僻逺势略孤微人残兵革靡所归控皇魏龙潜幽代内脩徳政外抗诸伪并冀之人懐寳之士襁负而至者日月相寻太祖道武皇帝以神武之姿接金行之运应天顺人龙飞受命太宗必世重光业隆元嘿世祖雄才叡略阐曜威灵农战兼脩扫清氛秽嵗垂四纪而寰宇一同百姓始得陶然苏息欣于尧舜之代自晋永宁以后虽所在称兵竞自尊树而能建邦命氏成为战国者十有六家善恶兴灭之形用兵乖会之道亦足以垂之将来昭眀劝诫但诸史残阙体例全亏编録纷缪繁畧失所宜审正同异定为一书诚知敏谢允南才非承祚然国志史考之美窃亦輙所庶几始自防眀之初捜集诸国旧史属迁京甫尔率多分散求之公私驱驰数嵗又臣家贫禄防惟任孤力至于书冩所资每不周接暨正始元年冩乃向备谨于文案之暇草构此书区分时事各繋本録稽以长厯考诸旧志删正差谬定为实录商较大略着春秋百萹至三年之末草成九十二卷惟常璩所撰李雄父子据蜀时书寻访不获所以未及善成辍笔私求七载于今此书本江南撰录恐中国所无非臣私力所能终得其起兵僭号事之始末乃亦颇有但不得此书惧简略不成久思陈奏乞勅沿邉求采但愚贱无因不敢轻輙散骑常侍太常少卿荆州大中正赵邕忽宣眀防勅臣送呈不悟九臯微志乃得上闻奏勅欣惶庆惧兼至今谨以所讫者附臣邕陈奏臣又别作序例一卷年志一卷仰表皇朝总括大义俯眀愚臣著录微体徒窃慕古人立言美意文致踈鄙无一可观简御之日伏深慙悸鸿意如此自正光以前不敢显行其书自后以其伯光贵重当朝知时人未能发眀其事乃颇读然鸿经综既广多有违谬至道武天兴二年姚兴改号鸿始而鸿以为改在元年眀元永兴二年慕容超禽于广固鸿又以为在元年防恒二年姚败于长安而鸿亦以为灭在元年如此之失多不考正子子元秘书郎后永安中乃奏其父书称臣亡考散骑常侍黄门侍郎前将军齐州大中正鸿正始之末任属记言撰缉余暇乃刋着赵燕秦夏西凉乞伏西蜀等遗载为之赞序褒贬评论先朝之日草构悉了惟有李雄蜀书捜索未获阙兹一国迟留未成去正光三年购访始得讨论悉讫而先臣弃世凡十六国名为春秋一百二卷近代之事最为备悉未曾奏上弗敢宣流今缮冩一本敢以仰呈乞藏秘阁以广异家子元后谋反事发逃窜防为其叔鹍所杀光从祖弟长文字景翰少亦徙于代郡聪敏有学识永安中累迁平州刺史以老还家専读佛经不闗世事卒赠齐州刺史諡曰贞子懋字徳宁徐州征东府长史长文从弟庠字文序有干用为东郡太守元颢逼冦群界庠拒不从命弃郡走还乡里孝庄还宫赐爵平原伯拜颍川太守颇有政绩永熙初除东徐州刺史二年为城人王早兰寳等所害赠骠骑将军吏部尚书齐州刺史子罕袭爵齐受禅例降光族弟荣先字隆祖渉猎经史州辟主簿子铎有文才位中散大夫铎弟觐羽林监
　　崔亮字敬儒清河东武城人魏中尉琰之后也髙祖琼为慕容垂车骑属曾祖辑南徙青州因仕宋为泰山太守祖脩之清河太守父元孙宋尚书郎青州刺史沈文秀之叛宋眀帝使元孙讨之为文秀所害亮母房携亮依其叔祖冀州刺史道固于厯城及慕容白曜平三齐内徙桑干为平齐人时年十嵗常依季父幼孙居家贫佣书自业时陇西李冲当朝任事亮族兄光往依之谓亮曰安能久事笔砚而不往托李氏也彼家饶书因可得学亮曰弟妺饥寒岂容独饱自可阅书于市安能防人睂睫乎光言之于冲冲召亮与语因谓亮曰比见卿先人相命论使胸中无复怵迫之念今遂亡本卿人能记之不亮即为之诵涕泪交零声韵不异冲甚竒之迎为馆客冲谓其兄子彦曰大崔生寛和温笃汝宜友之小崔生峭整清彻汝宜敬之二人终将大至冲荐之为中书博士转议郎寻迁尚书二千石孝文在洛欲创革旧制选置百司谓羣臣曰与朕举一吏部郎必使才望兼允者给卿三日假又一日孝文曰朕已得之不烦卿軰也即驰驿征亮兼吏部郎俄为太子中舍人迁中书侍郎兼尚书左丞亮虽厯显任其妻不免亲事舂簸帝闻之嘉其清贫诏帯野王令孝眀亲政迁给事黄门侍郎仍兼吏部郎领青州大中正亮自参选事垂将十年亷慎眀察为尚书郭祚所委每云非崔郎中选事不办寻除散骑常侍仍为黄门再迁度支尚书领御史中尉自迁都之后经略四方又营洛邑费用甚广亮在度支别立条格嵗省亿计又议修汴蔡二渠以通邉运公私頼焉侍中广平王懐以母弟之亲左右不遵宪法勅亮推究孝眀禁懐不通賔客者久之后因宴集懐恃亲使忿欲陵突亮亮乃正色责之即起于孝眀前脱冠请罪遂拜辞欲出孝眀曰广平麤疎向来又醉卿之所悉何乃如此也遂诏亮复坐令懐谢焉亮外虽方正内亦承时情宣传左右郭神安颇被孝文识遇以弟托亮亮引为御史及神安败后因集禁中孝明令兼侍中卢昶宣防责亮曰在法官何故受左右属请亮拜谢而已无以上对转都官尚书又转七兵领廷尉卿加散骑常侍徐州刺史元昞抚御失和诏亮驰驲安抚亮至劾昞处以大辟劳来绥慰百姓帖然除安西将军雍州刺史城北渭水浅不通船行人艰阻亮谓僚佐曰昔杜预乃造河梁况此有异长河且魏晋之日亦自有桥吾今决欲营之咸曰水浅不可为浮桥况长无恒又不可施柱恐难成立亮曰昔秦居咸阳横桥度渭以像阁道此则以柱为桥今惟虑长柱不可得耳防大雨山水暴至浮至长木数十根籍此为用乃营之桥成百姓利之因名崔公桥亮性公清敏于断决所在并号称軄三辅服其徳政孝文嘉之诏赐衣马被褥后纳其女为九嫔征为太常卿摄吏部事孝眀初出为定州刺史梁左游击将军赵祖悦率众据硖石诏亮假镇南将军齐王萧寳夤镇东将军章武王融安南将军并使持节都督诸军以讨之灵太后劳遣亮等赐戎服杂物亮至硖石祖悦出城逆战大破之祖悦复于城外置一栅欲拒军亮焚撃破之亮与李崇为水陆之期日日进攻而崇不至及李平至崇乃进军共平硖石灵太后赐亮玺书曰硖石既平大势全举淮堰孤危自将奔遁若仍敢游魂此当易以立意禽剪蚁徒应在旦夕将军推毂所凭亲对其事处分经略宜共恊齐必令得埽荡之理尽彼遗烬也随便守御及分度掠截扼其咽喉防塞走路期之全获无令漏逸若畏威降首者自加蠲宥以仁为本任之雅算以功进号镇北将军李平部分诸军将水陆兼进以讨堰贼亮违平节度以疾请还随表而发平表亮輙还京失乘胜之机阙水陆之会令处亮死上议灵太后令曰亮去留自擅违我经略虽有小防岂免大咎但吾摄御万机庶兹恶杀可特聼以功补过及平至亮与争功于禁中形于声色寻除殿中尚书迁吏部尚书时羽林监新害张彜之后灵太后令武官得依资入选官员既少应选者多前尚书李韶循常擢人百姓大为怨亮乃奏为格制不问士之贤愚専以停解日月为防虽复官湏此人停日后者终于不得庸才下品年月久者灼然先用沈滞者皆称其能亮外甥司空谘议刘防安书规亮曰殷周以乡塾贡士两汉由州郡荐才魏晋因循又置中正谛观在昔莫不审举虽未尽羙足应十收六七而朝廷贡才止求其文不取其理察孝防唯论章句不及治道立中正不考人才行业空辩氏姓髙下至于取士之途不溥沙汰之理未精而舅属当铨衡宜湏改张易调如何反为停年格以限之天下士子谁复修厉名行哉亮答书曰汝所言乃有深致吾乘时邀幸得为吏部尚书当其壮也尚不如人况今朽老而居帝难之任常思同升举直以报眀主之恩尽忠竭力不为贻厥之累昨为此格有由而然今已为汝所怪千载之后谁知我哉可静念吾言吾为汝论之吾兼正六为吏部郎三为尚书铨衡所宜颇知之矣但古今不同时宜湏异何者昔有中正品其才第上之尚书尚书据状量人授軄此乃与天下羣贤共爵人也吾谓当尔之时无遗才无滥举矣而汝犹云十收六七况今日之选専归尚书以一人之鉴照察天下刘毅所云一吏部两郎中而欲究镜人物何异以管窥天而求其博哉今勲人甚多又羽林入选武夫崛起不解书计惟可彍弩前驱指踪捕噬而已忽令垂组乘轩求其烹鲜之効未曾操刀而使専割又武人至多官员至少不可周溥设令十人共一官犹无官可授况一人望一官何由可不怨哉吾近面执不宜使武人入选请赐其爵厚其禄既不见从是以权立此格限以停年耳昔子产铸刑书以救敝叔向讥之以正法何异汝以古礼难权宜哉仲尼云徳我者春秋罪我者亦春秋吾之此指其由是也但令当来君子知吾意焉后甄琛元脩义城阳王徽相继为吏部尚书利其便已踵而行之自是贤愚同贯泾渭无别魏之失才自亮立停年格始也厯侍中太常卿左光禄大夫尚书右仆射时刘腾擅权亮托妻刘氏倾身事之故频年之中名位隆赫有识者讥之转尚书仆射加散骑常侍疽发于背眀帝遣舍人问疾亮上表乞解仆射诏不许寻卒诏给东园秘器赠车骑大将军仪同三司諡曰贞烈亮在雍州读杜预传见其为水磨嘉其有济时用遂教人为碾及为仆射奏于张方桥东堰谷水造硙磨数十区其利十倍国用便之亮有三子士安士和士防并彊干善于当世士安厯尚书比部郎卒于谏议大夫赠左将军光州刺史无子弟士和以子干亨继干亨武定中尚书都兵郎中士和初为司空主簿萧宝夤之在关中髙选佐以为都督府长史时莫折念生遣使诈降寳夤表士和兼度支尚书为陇右行台令入秦抚慰为念生所害士泰厯给事司空从事中郎谏议大夫司空司马眀帝末荆蛮侵斥以士防为龙骧将军征蛮别将事平以功赐爵五等男建义初遇害于河隂赠都督青州刺史諡曰文肃子肇师袭爵肇师列在齐史亮弟敬黙奉朝请卒于征虏长史赠南阳太守子思韶从亮征硖石以军功赐爵武城子为冀州别驾敬黙弟敬逺以其贱出殊不经纪论者讥焉亮从父弟光韶父幼孙太原太守光韶事亲以孝闻初除奉朝请光韶与弟光伯防生操业相侔特相友爱遂经吏部尚书李冲譲官于光伯辞色恳至冲为奏闻孝文嘉而许之太和二十年以光韶为司空行参军复请譲从叔和曰臣诚微贱未登譲品属逄皇朝耻无譲徳和亦谦退辞而不当孝文善之遂以和为广陵王国常侍寻勅光韶秘书郎掌校华林御书累迁青州中从事后为司空骑兵参军又兼司徒户曹出为济州辅国府司马刺史髙植甚知之政事多委访焉迁青州平东府长史府解勅知州事光韶清直眀断吏民畏爱之入为司空从事中郎以母老解官归飬赋诗展意朝士属和者数十人久之征为司徒谘议固辞不拜光韶性严声韵抗烈与人平谈常若震厉至于兄弟议论外闻谓为忿怒然孔懐雍睦人少逮之孝庄初河闲邢果率河北流人十余万众攻逼州郡刺史元儁忧不自安州人乞光韶为长史以镇之时阳平路囬寓居齐土与果潜相影响引贼入郭光韶临机处分在难确然贼退之后刺史表光韶忠毅朝廷嘉之发使慰劳寻为东道军司及元颢入洛自河以南莫不风靡刺史广陵王欣集文武以议所从在坐之人莫不失色光韶独抗言曰元颢受制梁国称兵本朝乱臣贼子旷代少俦何但大王家事所宜切齿仆等俱荷朝眷未敢仰从长史崔景茂前瀛州刺史张烈前郢州刺史房叔祖征士张僧皓咸云军司议是欣乃斩颢使寻征辅国将军再迁廷尉卿秘书监祖莹以赃罪被劾光韶必欲致之重法太尉城阳王徽尚书令临淮王彧吏部尚书李神儁侍中李彧并势望当时皆为莹求寛光韶正色曰朝贤执事于舜之功未闻其一如何反为罪人言乎其执意不囬如此永安扰乱遂还乡里光韶博学彊辩尤好理论至于人伦名教得失之闲防而论之不以一毫假物家足于财而性俭吝衣马敝痩食味麤薄始光韶在都同里人王蔓于夜遇盗害其二子孝庄诏黄门髙道穆令加捡捕一坊之内家别捜索至光韶宅绫绢钱布匮箧充积议者讥其矫啬其家资产皆光伯所营光伯亡悉焚其契河间邢子才曽贷钱数万后送还之光韶曰此亡弟相贷仆不知也竟不纳刺史元弼前妻是光韶之继室兄女弼贪惏不法光韶以亲情亟相非责弼防之时耿翔反于州界弼诬光韶子通与贼连结囚其合家拷掠非理而光韶与之辩争词色不屈会樊子鹄为东道大使知其见枉理出之时人劝令诣樊陈谢光韶曰羊舌大夫已有成事何劳往也子鹄亦叹尚之后刺史侯深代下疑惧谋为不轨夜刼光韶以兵胁之责以谋略光韶曰凡起兵湏有名义使君今日举动直是作贼耳知复何计深虽恨之敬而不敢害寻除征东将军金紫光禄大夫不起光韶以世道屯邅朝廷屡变闭门却埽吉凶断絶诫子孙曰吾自谓立身无慙古烈但以禄命有限无容希世取进在官以来不冒一级官虽不达经为九卿且吾平生素业足以遗汝官阀亦何足言也吾既运薄便经三娶而汝之兄弟各不同生合非古吾百年之后不湏合也然赠諡之及出自君恩岂容子孙自求之也勿湏求赠若违吾志如有神灵不享汝祀吾兄弟自幼及老衣服饮食未尝一片不同至于儿女宦婚荣利之事未尝不先以推弟弟顷罹横祸权作松榇亦可为吾作松棺使吾见之卒年七十一孝静帝初侍中贾思同申啓称述光韶诏赠散骑常侍骠骑将军青州刺史光韶弟光伯为青州别驾后以族弟休临州申牒求解尚书奏案礼始封之君不臣诸父昆弟封君之子臣昆弟不臣诸父封君之孙得尽臣计始封之君即是世继之祖尚不得臣况今刺史既非世继而得行臣吏之节执笏称名者乎检光伯请解率礼不愆谓宜许遂灵太后令从之寻除北海太守有司以其更满依例奏代眀帝诏曰光伯自莅海沂清风逺着兼其兄光韶复能辞荣侍飬兄弟忠孝宜有甄录可更申三年以广风化后厯太傅谘议参军节闵帝时崔祖螭张僧皓起逆攻东阳旬日间众十余万刺史东莱王贵平欲令光伯出城慰劳兄光韶争之曰以下官观之非可慰喻止也贵平逼之不得已光伯遂出城未及晓喻为飞矢所中卒赠青州刺史子淊武定末殷州别驾脩之弟道固亮叔祖也道固字季坚其母卑贱嫡母兄攸之目连等轻侮之父辑谓攸之曰此儿姿识或能兴人门户汝等何以轻之攸之等遇之弥薄辑乃资给道固令其南仕时宋孝武为徐兖二州刺史以道固为从事道固羙形貎善举止习武事孝武嘉之会青州刺史新除过彭城孝武谓曰崔道固人身如此何可为寒士而世人以其偏庶侮之可为叹息刺史以道固为主簿后为宋诸王参军被遣青州募人长史以下并诣道固道固诸兄等逼其所生自致酒炙于客前道固惊起接取谓客曰家无人力老亲自执劬劳诸客皆知其兄所作咸拜其母母谓道固曰我贱不足以报贵賔汝宜答拜诸客皆叹美道固母子贱其诸兄后为冀州刺史镇厯城宋眀帝立徐州刺史薛安都与道固等立废帝子业弟子勋子勋败乃归魏献文帝以为南冀州刺史清河公宋眀帝遣说道固以为徐州刺史复归宋皇兴初献文诏征南大将军慕容白曜讨道固道固面缚请罪白曜送赴都诏恕其死乃徙齐土人望共道固守城者数百家于桑干立平齐郡于平城西北北新城以道固为太守赐爵临淄子寻徙居京城西南二百余里旧除馆之西延兴中卒子景徽袭爵初道固之在客邸与薛安都毕众敬隣馆时以公集相见本既同由武达颇结寮旧时安都志已衰朽于道固疎略而众敬每尽殷勤道固谓刘休宾房法夀曰古人云非我族类其心必异安都视人殊自萧索毕固依依也景徽字文睿卒于平州刺史諡曰定子休纂袭爵道固兄目连子僧祐僧深僧深坐兄僧祐与沙门法秀谋反徙薄骨律镇后位南青州刺史元妻房氏生子伯驎伯骥后薄房氏纳平原杜氏与俱徙生四子伯凤祖龙祖螭祖虬僧深得还之后絶房氏遂与杜氏及四子寓青州伯驎伯骥与母房居冀州虽往来父间而心存母氏孝慈之道顿阻一门僧深卒伯驎奔赴不敢入家寄哭寺门祖龙刚躁与兄伯驎讼嫡庶并以刀劒自卫若怨讐焉祖螭小字杜客普泰初反尔朱仲逺讨斩之祖虬少好学不驰竞僧深从弟和位平昌太守家巨富而性吝埋钱数百斛其母李春思堇惜钱不买子轨字啓则盗钱百万背和亡走后至仪同开府铠曹参军坐贪伪赐死晋阳
　　裴叔业河东闻喜人魏冀州刺史徽之后也五世祖苞晋秦州刺史祖邕自河东居于襄阳父顺宗兄叔寳仕宋齐并有名位叔业少有气干颇以将略自许宋元徽末厯官为羽林监齐髙帝骠骑行参军齐受命累迁为宁蛮长史广平太守叔业早与齐眀帝聨事眀帝辅政以为心腹使领军奄袭诸蕃镇尽心用命及即位以为给事黄门侍郎封武昌县伯孝文南次钟离齐拜叔业为徐州刺史以水军入淮帝令郎中裴聿往与之语叔业盛饰左右服翫以夸之聿曰伯父仪服诚为美丽但恨不昼逰耳齐眀帝崩废帝即位诛大臣都下屡有变发叔业登夀春城北望肥水谓部下曰卿等欲富贵乎我言富贵亦可办耳未防见徙南兖州刺史会陈显逹围建邺叔业遣司马李元防应之及显逹败而还叔业虑内难未巳不愿为南兖州齐废帝嬖臣茹法珍王咺之等疑其有异去来者并云叔业北入叔业兄子植飏瑜粲等弃母奔夀阳法珍等以其既在疆埸且欲覊縻之白齐主遣中书舍人裴穆慰诱之许不湏囬换叔业虽得停而忧惧不已时梁武帝为雍州刺史叔业遣亲人马文范以自安之计访之梁武帝曰雍州若能坚据襄阳輙当勠力自保若不尔囬面向北不失河南公梁武报曰惟应送家还都以安慰之自然无患若意外相逼当勒马二百匹直出横江以断其后则天下事一举可定若欲北向彼必遣人相代以河北一地相处河南公宁复可得如此则南归望絶矣叔业沈疑未决遣信诣豫州刺史薛真度访入北之宜真度答书盛陈朝廷风化叔业乃遣子芬之及兄女夫韦伯昕奉表内附景眀元年正月宣武诏授叔业使持节散骑常侍都督豫州刺史征南将军封兰陵郡公又赐叔业玺书遣彭城王勰尚书令王肃赴接军未度淮叔业病卒李元防席汝友等推叔业兄子植监州事诏赠叔业骠骑大将军开府仪同三司諡忠武公给东园温眀秘器子蒨之字文徳仕齐随郡王左常侍先卒子谭绍封谭麤险好杀所乘牛马为小惊逸手自杀之然孝事诸叔尽于子道国禄嵗入每以分赡世以此称之位辅国将军中散大夫卒赠南豫州刺史諡曰敬子测字伯源袭厯通直散骑侍郎天平中走于闗中蒨之弟芬之字文馥长者好施笃爱诸弟仕齐位羽林监入魏以父勲封上蔡伯为东秦州刺史在州有清静称后徙封山茌县迁岐州刺史为陇贼所围城防贼以送上邽为莫折念生所害赠青州刺史芬之弟蔼之字幼重性轻率好琴书其内弟栁谐善鼓琴蔼之师之而微不及也位汝阳太守叔业长兄子彦先少有志尚叔业以夀春入魏彦先封雍邱县子位渤海相卒諡曰恭彦先子约字元俭性颇刚鲠后袭爵冀州大乘贼起勅为别将行渤海郡事城陷见害长子英起武定末洛州刺史英起弟威起卒于齐王府中兵参军赠鸿胪少卿彦先弟绚扬州中从事时扬州霖雨水入城刺史李崇居城上系船凭焉绚率城南人数千家泛舟南走髙原谓崇还北遂与别驾郑祖起等送子十四人于崇崇勒水军讨之众溃见获投水而死植字文逺叔业兄叔寳子也少而好学览综经史尤长释典善谈理义随叔业在夀春叔业卒席法友桞元达等共举植监州秘叔业防问教命处分皆出于植于是开门纳魏军诏以植为兖州刺史崇义县侯入为大鸿胪卿后以长子昕南叛有司处之大辟诏特恕其罪以表勲诚寻除授扬州大中正出为瀛州刺史再迁度支尚书加金紫光禄大夫植性非柱石所为无恒兖州之还也表请解官隐于嵩山宣武不许深以为怪然公私集论自言人门不后王肃怪朝廷处之不髙及为尚书志意颇满欲以政事为己任谓人曰非我湏尚书尚书亦湏我辞气激扬见于言色及入参议论时对众官面有讥毁又表毁征南将军田益宗言戎夷异类不因在百世衣冠之上率多侵侮皆此类也侍中于忠黄门元昭览之切齿寝而不奏韦伯昕告植欲谋废黜尚书又奏羊祉告植姑子皇甫仲达云受植子防遂诈称被防率合部曲欲圗领军于忠时忠専权既构成其祸又矫诏杀之朝野称寃临终神志自若遗令子弟命尽之后翦落须发被以法服以沙门礼于嵩髙之原初植与仆射郭祚都水使者韦儁等同时见害后祚儁事雪加赠而植追封爵而已植故吏渤海刁冲上疏讼之于是赠尚书仆射扬州刺史乃改植植母夏侯道迁姊也性甚刚峻于诸子皆如严君长成后非衣防不见小有罪过必束帯伏门经五三日乃引见之督以严训惟少子衍得以常服见之旦夕温凊植在瀛州也其母年逾七十以身为婢自施三宝布衣麻菲手执箕帚于沙门寺埽洒植弟瑜粲衍并亦奴仆之服泣涕而从有感道俗诸子各以布帛数百匹赎免其母于是出家为比邱尼入嵩髙积嵗乃还家植既长嫡母又年老其在州数嵗以妻子自随虽在州送禄奉母及赡诸弟而各别资财同居异防一门数灶盖亦染江南之俗也论者讥焉植弟飏壮果有谋略在齐以军功位骁骑将军入魏为南司州刺史封义阳县伯诏命未至为贼所杀进爵为侯宣武以飏勲効未立而卒其子烱不得袭封眀帝初烱行货于执事乃封平城县伯烱字休光小字黄头颇有文学善事权门领军元乂纳其金帛除镇逺将军散骑常侍扬州大中正进爵为侯改封髙城寻兼尚书右丞出为东郡太守为城人所害赠散骑常侍青州刺史諡曰简飏弟瑜字文琬封下密县子试守荥阳郡坐虐暴杀人免官后徙封观津子卒于渤海太守赠豫州刺史諡曰定瑜弟粲字文亮封舒县子沉重善风仪颇以骄豪为失厯正平恒农二郡太守髙阳王雍曽以事属粲粲不从雍甚为恨后因九日马射勅畿内太守皆赴京师雍时为州牧粲脩谒雍含怒待之粲神情闲迈举止抑扬雍目而不觉解及坐定谓粲曰可更为一行粲便下席为行从容而出坐事免后宣武闻粲善自檦置欲观其风度令传诏就家急召之湏臾间使者相属合家恇惧不测所以粲更恬然神色不变帝叹异之时仆射髙肇以外戚之贵势倾一时朝士见者咸望尘拜谒粲肇惟长揖而已及还家人尤责之粲曰何可自同凡俗也又曾诣清河王怿下车始进便属暴雨粲容歩舒雅不以霑濡改节怿乃令人持盖覆之叹谓左右曰何代无竒人性好释学一亲升讲座虽持义未精而风韵可重但不渉经史终为知音所轻后为扬州大中正中书令眀帝释奠以为侍讲转金紫光禄大夫元颢入洛以粲为西兖州刺史寻为濮阳太守崔巨伦所逐弃州入嵩髙山节闵帝初复为中书令后正月晦帝出临洛滨粲起御前再拜上夀酒帝曰昔北海入朝蹔窃神器尔日卿戒之以酒今欲我饮何异于往情粲曰北海志在沈湎故谏其所失陛下齐圣温克臣敢献微诚帝曰甚愧来誉仍为命酌孝武初出为骠骑大将军胶州刺史属时亢旱土人劝令祷于海神粲惮违众人乃为祈请直据胡牀举杯曰仆白君左右云前后例皆拜谒粲曰五岳视三公四渎视诸侯安有方伯致礼海神卒不肯拜时青州叛贼耿翔防乱三齐粲惟髙谭虚论不事防御之术翔乘其无备掩袭州城左右白言贼至粲云岂有此理左右又言已入州门粲乃徐云耿王可引上听事自余部众且付城人不达时变如此寻为翔害送首于梁子含字文若员外散骑侍郎粲弟衍字文舒学识优于诸兄才亦过之事亲以孝闻兼有将略仕齐位隂平太守归魏授通直郎衍欲辞朝命上表请隐居嵩髙诏从之宣武末稍以出山干禄执事后厯建兴河内二郡太守歴二郡亷贞寡欲善抚百姓人吏追思之孝昌初梁将曹景宗冦荆州诏衍为别将与恒农太守王罴救荆州衍大破之荆州围解除北道都督镇邺西之武城封安阳县子时相州刺史安乐王鉴潜图叛逆衍觉其有异密表陈之寻而鉴所部别将嵇宗驰驿告变乃诏衍与都督源子邕李神轨等讨鉴平之除相州刺史北道大都督进封临汝县公诏衍与子邕北讨葛荣军败见害赠车骑大将军司空相州刺史子嵩袭叔业之归魏又有尹挺栁元达韦伯昕皇甫光梁祐崔髙容阎庆允栁僧习并预其功尹挺天水冀人仕齐位陈郡太守与叔业参谋归诚歴南司州刺史柳元逹河东解人颇渉经史仕齐诸王参军与叔业姻娅周旋叔业献款元达賛成其计入魏除司徒谘议参军封南顿县子卒改封夏阳县子子绛袭绛弟逺字季云性麤放无拘检时人或谓之桞瘨好弹琴耽酒时有文咏孝武初除仪同开府参军事放情琴酒之间每行出返家人或问消息答云无所闻纵闻亦不解后客游卒元达弟元瑜位隂平太守卒子谐颇有文学善鼓琴以新声手势京师士子翕然从学除著作佐郎于河隂遇害韦伯昕京兆杜陵人学尚有壮气自以才智优于裴植常轻之植嫉之如讐即彦先之妺夫也叔业以其有大志故遣子芬之为质入魏封零陵县男厯南阳太守坐事免后拜员外散骑常侍加中垒将军告裴植谋为废黜植坐死后百余日伯昕亦病卒临亡见植为祟口云裴尚书死不独见由何以见怒皇甫光安定人美须髯善言笑入魏卒于渤海太守兄椿龄从薛安都于彭城内附授岐州刺史椿龄子璋乡郡相璋弟玚位吏部郎性贪婪多所受纳鬻卖吏官皆有定价后以丞相髙阳王雍之壻为豫州刺史为政残暴百姓患之卒于安南将军光禄大夫赠尚书左仆射子长卿太尉司马梁祐北地人叔业从姑子也好学便弓马随叔业征伐身被五十余创景眀初赐爵山桑子出为北城太守清身率下甚有声称厯太中大夫从容风雅好为谈咏常与朝廷名贤泛舟洛水以诗酒自娱迁光禄大夫端然飬志不厯权门卒于京兆内史崔髙容清河人博学善文辞美风彩景眀初位散骑侍郎出为扬州门府掾帯陈留太守卒官阎庆永天水人博识多闻善于谈论听其言説不觉忘疲卒于敷城太守柳僧习见周史其子虬传夏侯道迁谯国人也少有志操年十七父母为结婚韦氏道迁云欲懐四方之志不愿娶妇家人咸谓戯言及婚求覔不知所在乃云逃入益州后随裴叔业于夀春为南谯太守二家虽为姻好亲情不恊遂单骑归魏拜骠骑将军随王肃至夀春肃薨道迁弃戍南叛会梁以庄邱黑为征虏将军梁秦二州刺史镇南郑黒请道迁为长史帯汉中郡防黑死而道迁隂图归顺先是仇池镇将杨灵珍反叛南奔梁以灵珍为征虏将军假武都王助戍汉中道迁乃撃灵珍斩其父子送首于京师梁冠军将军江悦之等推道迁为梁秦二州刺史道迁遣表归阙诏玺书慰勉授持节散骑常侍平南将军豫州刺史封丰县侯遣尚书邢峦指授节度道迁表受平南常侍而辞豫州丰县侯引裴叔业公爵为例宣武不许道迁自南郑来朝京师引见于太极东堂免冠徒跣谢曰比在夀春遭韦缵之酷申控无所致此猖狂是改之来希酬昔遇宣武曰卿建为山之功一篑之玷何足谢也道迁以赏报为防逡廵不拜寻改封濮阳县侯嵗余频表解州宣武许之除南兖州大中正不拜道迁虽学不深洽而厯览书史闲习尺牍好筵宴务口实京师珍羞罔不毕有于京城西水次市地大起园池殖列蔬果延致秀彦时往游适妓妾十余常自娱乐国秩嵗入三千余匹専供酒馔不营家业每诵孔融语曰坐上客恒满尊中酒不空余非吾事也识者多之厯华瀛二州刺史为政清严善禁贼盗卒赠雍州刺史諡眀侯初道迁以防汉中归诚本由王颍兴之计求分邑户五百封之宣武不许灵太后临朝道迁重求分封太后大竒之议欲更以二百户封颍兴会卒遂寝道迁不聘正室惟有庶子数人长子夬字元廷厯镇逺将军南兖州大中正夬性好酒居防不戚醇醪肥鲜不离于口酤买饮噉多所费用父时田园货卖略尽人间债犹数千余匹谷食至常不足弟妺不免饥寒初道迁知夬好酒不欲传授国封夬未亡前忽梦见征虏将军房世寳至其家听事与其父坐屏人密言夬心惊惧谓人曰世寳至官少间必撃我也寻有人至云官呼郎随召即去遣左右杖之二百不胜楚痛大呌良久乃寤流汗彻于寝具至眀前凉城太守赵卓诣之见其衣湿谓夬曰卿昨夜当大饮溺衣如此夬乃具陈所梦先是旬余秘书监郑道昭暴病卒夬闻谓卓曰人生何常惟当纵饮于是昏酣遂甚梦后二日不能言针之乃得语而犹虚劣俄而心闷而死洗浴者视其尸体大有杖处青赤隠起二百下许赠钜鹿太守初夬与南人辛谌庾遵江文遥等终日游聚酣饮之际恒相谓曰人生局促何殊朝露坐上相防先后间耳脱有先亡者于良辰美景灵前饮宴傥或有知庶共歆飨及夬亡后三月上已诸人相率至夬灵前仍共酌饮时日晚天隂室中微闇咸见夬在坐衣服形容不异平昔时执杯酒似若献酬但无语耳夬家客雍僧眀心有畏恐披帘欲出便即僵仆状若被敺夬从兄欣宗云今是节日诸人忆弟畴昔之言故来共饮僧眀何罪而被嗔责僧眀便寤而欣宗鬼语如夬平生并怒家人皆得其罪又发隂私窃盗咸有次绪夬妻裴植之女也与道迁诸妾不睦讼防彻于公庭子籍年十余嵗袭祖封已数年而夬弟眘等言其眇目癎疾不任承继自以与夬同庶已应绍袭尚书奏籍承封道迁兄子抱夬位咸阳太守道迁之谋归国也襄阳罗道珍北海王安世颍川辛谌汉中姜永等皆参其勲末道珍为齐州东平原相有能名安世苻坚丞相王猛元孙也歴渉书传位北华州刺史谌魏卫尉辛毗后也有文学位濮阳上党二郡太守永善弹琴有文学位汉中太守永弟漾亦善士性至孝时颍川庾道者亦与道迁俱入国虽不参勲谋亦为竒士歴览史传善草隶书轻财重义仕梁右中郎将及至洛阳环堵弊庐多与儁秀交旧积二十余嵗殊无宦情后为饶安县令罢卒
　　李元护辽东襄平人晋司徒允之八世孙也允子顺璠及孙沈志皆有名宦沈孙根仕慕容寳为中书监根子后智等随慕容徳南渡河居青州数世无名三齐豪门多轻之元护以魏平齐后随父懐庆南奔身长八尺美须髯少有武力仕齐位马头太守虽以将用自达然亦颇览文史习于简牍后为裴叔业司马汝隂太守叔业归顺元护赞同其谋叔业疾病元护督率上下以俟援军夀春尅定元护颇有力焉景眀初以元护为齐州刺史广饶县伯寻以州人聊世眀图为不轨元护诛戮所加防为滥酷州内饥俭表请振贷蠲其赋役但多有部曲时为侵扰城邑苦之故不得为良刺史也三年卒病前月余京师无故传其凶问又城外送客亭柱有人书曰李齐州死纲佐饯别者见而拭之后复如此元护妾伎十余声色自纵情欲既甚支骨稍消须长二尺一时落尽赠青州刺史元护为齐州经拜旧墓廵省故宅飨赐村老莫不欣畅及将亡谓左右曰吾常以方伯簿伍至青州士女属目若防过东阳不可不好设仪衞哭泣尽哀令观者改容也家人遵其诫子防袭正始中降爵为子防顽騃好酒其妻南阳太守清河房伯玉女也甚有姿色会不答之房乃通其弟机因会醉杀之子景宣袭机与房遂如夫妇积十余年房氏色衰乃更婚娶元护弟静性贪忍兄亡未敛便剥妓服玩及余物厯齐郡内史
　　席法友安定人也祖父南奔法友仕齐以膂力自効任安丰新蔡二郡太守建安戍主后与裴叔业同谋归魏拜豫州刺史苞信县伯叔业卒后法友与裴植追成叔业志淮南尅定法友有力焉厯华并二州刺史后为别将出淮南欲觧朐山之围法友始渡淮而朐山败没遂停十年恬静自安不竞世利宣武末除济州刺史以亷和著称又徙封乘氏后卒于光禄大夫赠秦州刺史諡襄侯子景通袭善事元乂兼赂乂父继继为司空引防通为掾卒赠衞尉少卿子郾袭走闗西
　　王世弼京兆覇城人也姚之灭其祖父南迁世弼身长七尺八寸魁岸有壮气善草隶书好爱坟典仕齐为军主助戍夀春遂与裴叔业同谋归诚除南徐州刺史封慎县伯后除东秦州刺史政任于刑为人所怨有受纳之响为御史中丞李平所弹会赦免后为河北太守有清称再迁中山内史加平北将军直閤元罗领军元乂弟也曾过中山谓曰二州刺史飜复为郡当恨恨耳世弼曰仪同之号起自邓骘平北为郡始在下官卒赠豫州刺史諡曰康长子会汝阳太守次子由字茂道好学有文才尤善草隶书性方厚有名士风又工摹书为时人所服位东莱太守罢郡寓居颍川天平初元洪威构逆大军攻讨为乱兵所害名流悼惜之
　　江悦之字彦和济阳考城人也七世祖统晋散骑常侍避刘石之乱南渡祖兴之父范之并为宋武所诛悦之少孤仕宋厯诸王参军好兵书有将略善待士有部曲数百人仕齐为后军将军部曲称至千有余人梁初以讨灭刘季连功进号冠军将军武兴氐攻破白马进图南郑悦之大破氐众还复白马梁秦二州刺史庄邱黒死夏侯道迁与悦之及庞树军主季忻荣张元亮士孙天与等谋以梁州内附梁华阳太守尹天寳率众向州城遂围南郑悦之昼夜督战防武兴军至天寳败道迁尅全勲欵悦之天寳有力焉与道迁俱至洛阳寻卒赠梁州刺史追封安平县子諡曰荘悦之二子文遥文逺文遥少有大度轻财好士士多归之道迁之图杨灵珍文遥奋劒请行遂手斩灵珍袭父封拜咸阳太守勤于礼接终日坐听事至者见之假以恩顔屏人密问于是人所疾苦大盗姓名奸猾吏长无不知悉郡中震肃奸劫息止政为雍州诸郡之最后为安州刺史善于绥纳甚得物情时杜洛周葛荣等相继叛逆幽燕已南悉没唯文遥介在群贼之外孤城独守鸠集荒余且耕且战百姓皆乐为用卒官长史许思祖等以文遥有遗爱复推其子果行州事既摄州事乃遣使奉表庄帝嘉之除果通直散骑侍郎行安州事既而贼势转盛救援不接果乃携诸弟并率城人东奔髙丽天平中诏髙丽送果等元象中乃得还朝文逺善骑射勇于攻战以军功位中散大夫龙骧将军
　　淳于诞字灵逺其先太山博人也后世居蜀汉或家安国之桓陵县父兴宗齐南安太守诞年十二随父向扬州父于路为羣盗所害诞虽幼而哀感奋发倾资结客旬朔之内遂得复讐州里之间无不称叹景眀中自汉申归魏陈伐蜀计宣武嘉纳之延昌末王旅大举除骠骑将军都督别部司马领乡导统军诞不愿先受荣爵乃固让实官止参戎号及奉辞之日诏若克成都即以益州许之师次晋夀蜀人大震属宣武晏驾不果而还后以客例起家羽林监正光中秦陇反叛诏诞为西南道军司马与行台魏子建共参经略时梁益州刺史萧深猷遣将樊文炽萧世澄等率众数万围小劒戍子建遣诞勒兵驰赴大败之禽世澄等十一人文炽先走获免孝昌初于运以诞行华阳郡帯白马戍后卒于东梁州刺史赠益州刺史諡曰庄
　　张谠字处言清河东武城人也六世祖晋长秋父卿华慕容超左仆射谠仕宋位东徐州刺史及平徐兖谠乃归顺于尉元元表授东徐州刺史遣中书侍郎髙闾与谠对为刺史后至京师礼遇亚于薛毕赐爵平陆侯谠性开通笃于接恤青齐之士虽踈族末姻咸相敬视李敷李防等宠要势家亦推懐陈欵无所顾避毕众敬等皆敬重之髙允之徒亦相器待卒赠青州刺史諡康侯子敬伯求致父防出冀州清河旧墓久不被许停柩在家积五六年第四子敬叔先在徐州初闻父防不欲奔赴而规南叛为徐州所勒送至乃自理后得袭父爵敬伯自以随父归国乃赐爵昌安侯出为乐陵太守敬叔武邑太守父防得旧墓还属清河初谠兄弟十人兄忠字处顺在南为合乡令归降赐爵新昌侯卒于新兴太守赠冀州刺史谠妻皇甫氏被掠赐中宫为婢皇甫遂诈痴不能梳沐后谠为宋冀州长史因货千余匹求皇甫文成怪其纳贿之多引见之时皇甫年垂六十矣文成曰南人竒好能重室家之义此老母复何所任乃能如此致费也皇甫氏归谠令诸妾境上奉迎数年卒后十年而谠入魏谠兄子安世正始中自梁汉同夏侯道迁归款为客积年出为东河间太守卒
　　李苖字子宣梓潼涪人也父膺梁太仆卿苖出后叔父畎畎为梁州刺史大着威名王足之伐蜀梁武命畎拒足于涪许其益州及足退梁武遂改授畎畎怒将有异图事发被害苖年十五有报雪志延昌中归魏仍陈图蜀计将军髙肇西伐诏假苖龙骧将军为乡导次晋夀宣武晏驾班师后以客例除员外散骑侍郎苖有文武才干以大功不就家耻未雪常懐慷慨乃上书陈平定江南之计其文理甚切于时眀帝幼冲无逺略之意竟不能纳正光末三秦反叛侵其三辅时承平既久人不习战苖以陇兵彊悍且羣聚无资乃上书以为食少兵精利于速战粮多卒众事宜持久今陇贼猖狂非有素蓄虽据两城本无徳义其势在于疾攻日有降纳迟则人情离阻坐受崩溃夫飘至风起逆者求万一之功髙壁深垒王师有全制之策今且宜勒大将深沟髙垒坚守勿战别命偏师精卒数千出麦积崖以袭其后则汧岐之下羣妖自散于是诏苖为统军与别将淳于诞出梁益隶行台魏子建子建以苖为郎中仍领统军深见知待孝昌中兼尚书左丞为西北道行台与大都督宗正珍孙讨汾绛蜀贼平之及杀尔朱荣荣从弟世隆拥部曲还逼都邑孝荘幸大夏门集群臣博议百寮计无所出苖独奋衣起曰今朝廷有不测之危正是忠臣烈士効节之时请以一旅之众为陛下径断河梁庄帝壮而许焉苖乃募人于马渚上流以师夜下去桥数里放火烧船俄而桥絶贼没水死者甚众官军不至贼乃渉水与苖死鬬众寡不敌苖浮河而没帝闻哀伤久之赠都督梁州刺史车骑大将军仪同三司河阳县侯諡忠烈苖少有莭操志尚功名每读蜀书见魏延请出长安诸葛不许叹息谓亮无竒计及览周瑜传未曾不嗟咨絶倒太保城阳王徽司徒临淮王彧并重之二王颇或不穆苖每谏责徽宠势隆极猜忌弥甚苖谓人曰城阳蜂目豺声今转彰矣解鼓琴善属文咏工尺牍之敏当世罕及死之日朝野悲壮之及帝幽崩世隆入洛主者追苖赠封以白世隆世隆曰吾尔时羣议更一二日便欲大纵兵士烧燔都邑任其采掠頼苖京师获全天下之善一也不宜追之子昙袭爵
　　刘藻字彦先广平易阳人也六世祖遐从晋元帝南渡父宗之宋庐江太守藻渉猎群籍美谈笑善与人交饮酒至一石不乱太安中与姊夫李嶷俱来归赐爵易阳子擢拜南部主书号为称軄时北地诸羌恃险作乱前后宰守不能制朝廷患之乃以藻为北地太守藻推诚布信诸羌咸来归欵朝廷嘉之雍州人王叔寳等三百人表乞藻为騃奴戍主诏曰选曺已用人藻有恵政自宜他叙在任八年迁离城镇将太和中改镇为岐州以藻为岐州刺史转秦州刺史秦人恃险率多麤暴或拒课输或害吏长自前守宰遥领不入郡县藻开示恩信诛戮豪横羌氐惮之守宰于是始得居其旧所遇车驾南伐以藻为东道都督秦人纷扰诏藻还州人情乃定仍与安南元英征汉中破贼军长驱至南郑垂平梁州奉诏还军乃不果克后车驾南伐以藻为征虏将军督统军髙聪等四军为东道别将辞于洛水之南孝文曰与卿石头相见藻对曰臣虽才非古人庶亦不留贼虏而遗陛下辄当酾曲阿之酒以待百官帝大叹曰今未至曲阿且以河东数石赐卿后与髙聪等战败俱徙平州景眀初宣武追録旧功拜藻为太尉司马卒子绍珍无他才用善附会好饮酒结托刘腾啓为其国郎中令袭父爵永安中厯河北黎阳二郡太守所在无政绩天平中坐子洪业入于闗中率众侵扰伏法
　　傅永字脩期清河人也幼随叔父洪仲与张幸自青州入国寻复南奔有气干拳勇过人能手执鞍桥倒立驰骋年二十余有友人与之书而不能答请与洪仲洪仲深让之而不为报永乃发愤读书博渉经史兼有才干为崔道固城局参军与道固俱降入为平齐百姓父母并年老饥寒十数年赖其彊于人事勠力佣丐得以存立晚为奉礼郎诣长安拜文眀太后父燕宣王庙赐爵贝丘男除中书博士王肃之为豫州以永为肃平南长史咸阳王禧虑肃难信言于孝文曰已选傅脩期为其长史虽威仪不足而文武有余矣肃以永宿士礼之甚厚永亦以肃为帝眷遇尽心事之情义至穆齐遣将鲁康祖赵公政等率众一万侵豫州之大仓口肃令永撃之永量吴楚兵好以斫营为事又贼若夜来必于渡淮之所以火记其浅处永既设伏乃密令人以瓠盛火度淮南岸当深处置之敎云若有火起即亦然之其夜康祖公政等果亲率领来斫永营东西二伏兵夹撃之康祖等奔趋淮水火既竞起不能记其本济处遂望永所置火而争渡水深溺死者不可胜计斩首数千级生摛公政康祖人马坠淮晓而获其尸斩首并公政送京师时裴叔业率王茂先李定等东侵楚王戍肃复令永将伏兵撃其后军破之获叔业伞扇鼓幕甲仗万余两叔业单骑而免两月中遂献再防孝文嘉之遣中谒者就豫州策拜永安逺将军镇南府长史汝南太守贝邱县男帝每叹曰上马能撃贼下马作露布惟傅脩期耳裴叔业又围涡阳时帝在豫州遣永为统军与髙聪刘藻成道益任莫问等救之永曰深沟固垒然后圗之聪等不从一战而败聪等弃甲奔悬瓠永独收散卒徐还贼追至又设伏撃之挫其鋭藻徙边永免官爵而已不经旬诏永为汝隂镇将帯汝隂太守景眀初裴叔业将以夀春归国密通于永及将迎纳诏永为统军与杨大眼奚康生等诸军俱入夀春二人同日而永在后故康生大眼并赏列土永惟清河男齐将陈伯之逼夀春沿淮为寇时司徒彭城王勰广陵侯元衍同镇夀春以九江初附人情未洽兼台援不至深以为忧诏遣永为统军领汝隂三千人先援之永至勰令永引军入城永曰若如敎防便共殿下同被围守岂有救援之意遂孤军城外与勰并势以撃伯之频有尅防中山王英之围义阳永为宁朔将军统军当长围遏其南门齐将马仙琕连营稍进规解城围永乃分兵付长史贾思祖令守营垒自将马歩千人南逆仙琕擐甲挥戈单骑先入惟有军主蔡三虎一人副之突阵横过贼射永洞其左股永防箭复入大破之仙琕烧营卷甲而走英于阵谓永曰公伤矣且还营永曰昔汉王扪足不欲人知下官虽防国家一帅奈何使虏有伤将之名遂与诸军追之极夜而返时年七十余矣三军莫不壮之义阳平英使司马陆希道为露布意谓不可令永改之永亦不増文采直与之改陈列军仪处置形要而英深赏之还京除太中大夫后除恒农太守非心所乐时英东征钟离表请永求以为将朝廷不听永每言曰马援充国竟何人哉吾独白首见拘此郡然于御人非其所长故在郡无声称迁左将军南兖州刺史年逾八十犹能驰射槃马奋矟常讳言老每自称六十九还京师拜光禄大夫卒赠齐州刺史永尝登北邙于平坦处奋矛跃马盘旋瞻望有终焉之志逺慕杜预近好李冲王肃欲附其墓遂买左右地数顷勅其子叔伟曰此吾之永宅也永妻贾氏留本乡永至代都娶妾冯氏生叔伟及数女贾后归平城无男唯一女冯恃子事贾无礼叔伟亦奉贾不顺贾不忿之冯先永卒叔伟称父命欲北邙贾疑叔伟将以冯合遂求归永于所封贝邱县事经司徒司徒胡国珍感其所慕许叔伟葬焉贾乃邀诉灵太后太后从贾意乃于东清河又永昔营宅兆葬父母于旧乡贾于此彊徙之与永同处永宗亲不能抑已数十年矣棺为桑枣根所绕东去地尺余甚为周固以斧斫出之于坎时人咸怪叔伟膂力过人弯弓三百斤左右驰射能立马上与人角骋见者以为得永武而不得永文傅竖眼者本清河人也七世祖伷伷子遘为石虎太常祖父融南徙渡河家于磐阳为乡闾所重性豪侠有三子灵庆灵根灵越并有才力融颇自负谓足为一时之雄尝谓人曰吾昨夜梦有一骏马无堪乘者人曰何由得人乘有一人曰惟傅灵庆堪此马又有弓一张亦无人堪引人曰惟有傅灵根可弯此弓又有数纸文书人皆读不能解人曰惟有傅灵越能解此文融谓其三子文武才干足以驾驭当世常从容谓乡人曰汝闻之不鬲虫之子有三灵此图防文也好事者然之故豪勇士多相归附宋将萧斌王元谟宼磝碻时融始死元谟彊引灵庆为军主将攻城攻车为城内所烧灵庆惧军法诈云伤重令左右舆还营遂与壮士数十骑遁还斌元谟命追之左右谏曰灵庆兄弟并有雄才兼其部曲多是壮勇如彭超户生之徒皆一当数十人不虚发不可逼也元谟乃止灵庆至家遂与二弟匿山泽间时灵庆从叔干爱为斌法曹参军斌遣干爱诱呼之以腰刀为信密令壮健者随之而干爱不知斌之欲图灵庆既至斌所遣壮士执灵庆杀之灵庆将死与母崔氏诀言法曹杀人不可防也灵根灵越奔河北灵越至京师因説齐人慕化青州可平文成大悦拜灵越青州刺史贝邱子鎭羊兰城灵根为临齐副将镇眀潜垒灵越北入之后母崔氏遇赦免宋恐灵越在边扰三齐乃以灵越叔父琰为冀州中从事干爱为乐陵太守乐陵与羊兰隔河相对命琰遣其门生与灵越婢诈为夫妇投化以招之灵越与母分离思积遂与灵根南走灵越与羊兰奋兵相撃干爱出遣船迎之得免灵根差期不得俱渡临齐人知剉斩杀之干爱出郡迎灵越问灵根愆期状灵越殊不应答干爱不以为恶勅左右出匣中乌皮袴褶令灵越代所常服灵越言不湏干爱云汝可着体上衣服见垣公也时垣防之为刺史灵越奋声言垣公垣公着此当见南国方主岂垣公也竟不肯着及至丹阳宋孝武见而礼之拜兖州司马而干爱亦迁青冀司马带魏郡后二人俱还建邺灵越意恒欲为兄复讐而干爱初不疑防知干爱嗜鸡肉葵菜食乃为作之下以毒药干爱饭还而卒后数年灵越为太原太守宋废帝遇弑灵越举兵与徐州刺史薛安都同孝武子晋安王子勋子勋以灵越为前军将军子勋败灵越军众散亡为眀帝将王广之军人所摛厉声曰我傅灵越也汝得贼何不即杀广之生送诣宋辅国司马刘勔勔躬自慰劳诘其叛逆灵越曰九州唱义何独在我勔又问卿何不早归天阙乃逃命草间对曰薛公举兵淮北威震天下不能専任智勇委付子侄致败之由实在于此人生归于一死实无面永活勔壮其意送还建邺眀帝欲加原宥灵越辞对如一终不囬挠乃杀之竖眼即灵越子也沈毅壮烈少有父风入魏镇南王肃见而异之且竒其父节倾身礼敬表为参军以军功累迁益州刺史髙肇伐蜀假竖眼征虏将军持节领歩兵三万先讨巴北所至尅防竖眼性既清素不营产业衣食之外俸禄粟帛皆以飨赐夷酋振恤士卒抚蜀人以恩信为本保境安人不以小利侵窃有掠蜀人入境者皆移送还本检勒部下守宰肃然逺近杂夷相率欵谒仰其徳化思为魏民矣宣武甚嘉之眀帝初屡请解州乃以元法僧代之益州人追随恋位者数百里梁将赵祖悦逼夀春镇南将军崔亮讨之以竖眼为持节镇南军司法僧既至大失人和梁遣其衡州刺史张齐因人心怨入寇进围州城朝廷以西南为忧乃驿征竖眼于淮南以为益州刺史寻加散骑常侍西征都督率歩骑三千以讨齐给铜印千余湏有假軄者听六品以下版之竖眼既出梁州梁军所在拒塞竖眼三日中转战二百余里甲不出身频致九防蜀人闻竖眼复为刺史人人喜悦迎于路者日有百数竖眼至州白水已东人皆寜业张齐仍阻白水屯寇葭萌竖眼分遣诸将水陆讨之大破其军齐被重创奔而退小劒大劒贼亦捐城西走益州平灵太后玺书慰劳之赐骅骝一匹寳劒一口后转岐州刺史仍转梁州刺史梁州人既得竖眼为牧人咸自贺而竖眼至州遇患不堪综理其子敬绍险暴不仁聚货耽色甚为人害逺近怨望寻假镇南将军都督梁西益巴二州诸军事梁遣其北梁州长史锡休儒等十军率众三万入寇直城竖眼遣敬绍总众赴撃大破之敬绍颇览书传微有胆力而奢淫倜傥轻为残害又见天下多事隂懐异图欲杜絶四方擅据南郑令其妾兄唐昆仑扇搅于外聚众围城敬绍谋为内应贼围既合事泄在城兵执敬绍白竖眼而杀之竖眼恚发疾卒永安中赠吏部尚书左丞齐州刺史孝武帝初赠司空公相州刺史长子敬和次子敬仲并好酒薄行倾侧势家敬和孝庄时以其父有遗于益州复为益州刺史至州聚敛无已好酒嗜色逺近失望仍为梁将樊文炽攻围城降送于江南后以齐神武威徳日广令敬和还北以申和通之意除北徐州刺史复以耽酒为土贼掩袭弃城走遂废弃卒于家
　　张烈字徽之清河东武城人也孝文帝赐名曰烈仍以本名为字焉髙祖悕为慕容儁尚书右仆射曽祖恂散骑常侍随慕容徳南度因居齐郡之临淄县烈少孤贫渉猎经史有气槩时青州有崔徽伯房徽叔与烈并有令誉时人号三徽孝文时入官代都厯侍御主文中散迁洛为太子歩兵校尉齐将陈显达谋将入寇时顺阳太守王青石世官江南荆州刺史广阳王禧虑其有异表请代之诏侍臣各举所知互有申荐者帝曰太子歩兵张烈每论军国事时有会人意处朕欲用之如何彭城王勰称赞之遂除顺阳太守烈到郡二日便为齐将崔慧景攻围之七十余日烈抚厉将士甚得军民之和会车驾南讨慧景遁走帝亲劳之曰卿果能不负所寄烈谢曰不遇銮舆亲驾臣不免困于犬羊自是陛下不负臣非臣能不负陛下帝善其对宣武即位追录元勲封清河县子寻以母老归飬积十余年频遇防俭烈为粥以食饥人蒙济者甚众乡党以此称之眀帝即位为司空长史先是元乂父江阳王继曾为青州刺史及乂当权烈托故义之懐遂相谄附厯给事黄门侍郎光禄大夫灵太后反政以乂党出为青州刺史时议者以烈家产畜殖家僮甚多虑其有异不宜出为本州改瀛州刺史为政清静吏民安之后因辞老还乡兄弟同居怡然为亲类所慕卒于家烈先为家诫千余言并自叙志行及所厯之官临终勅子侄不听求赠但勒家诫立碣而已其子质奉行焉质博学有才艺位谏议大夫烈弟僧皓字山容歴渉群书工于谈説有名于当世以谏议大夫国子博士散骑侍郎徴并不起世号征君焉好营产业孜孜不已藏镪巨万他资称是兄弟自供俭约车马疲弊身服布裳而婢妾纨绮僧皓尤好蒲奕戏不择人是以获讥于世节闵帝时崔祖螭举兵攻东阳城僧皓与同事事败死于狱中
　　李叔彪渤海蓨人也从祖金神防中与髙允俱徴位征南从事中郎叔彪好学博闻有识度为乡闾所称太和中拜中书博士与清河崔亮河间邢峦并相友善三迁国子博士本国中正摄乐陵中正性清直甚有公平之称厯中书侍郎太尉髙阳王雍以其器操重之寻除假节行华州事为吏民所称卒赠南青州刺史諡曰穆叔彪子述字道兴有学识州举秀才拜太常博士使诣长安册祭燕宣王庙还除仪曹郎赐爵蓨县男稍迁兴平太守卒子象字孟则清简有风槩博渉群书初袭爵稍迁中书侍郎光禄大夫兼散骑常侍使梁卒赠骠骑大将军仪同三司冀州刺史象从容风素有名于时防妻无子终竟不娶论者非之
　　路恃庆字伯瑞阳平清泉人也祖绰阳平太守恃庆有干用与广平宋飜俱知名为乡闾所称太和中除奉朝请恃庆以从兄文举有才望同推譲之孝文遂并拜焉累迁定州河间王深长史为深贪暴肆意恃庆每进苦言卒赠左将军安州刺史諡曰襄子祖璧给事中恃庆弟仲信思令并有令名官位
　　房亮字景髙清河人也父法延谯郡太守亮好学有节操太和中举秀才为奉朝请兼员外常侍使髙丽髙丽王托疾不拜亮以辱命坐白衣守郎中歴济北平原二郡太守以清严称后为东荆州刺史亮留心抚纳夷夏安之时邉州刺史例得一子出身亮不言其子而啓弟子起为奉朝请议者称之卒于光禄大夫赠抚军将军齐州刺史弟铨悦等并厯位清显
</div>
    <div class="pagination">
<a href="通志_page124.html">上一页</a><span>...</span><a href="通志_page120.html">120</a><a href="通志_page121.html">121</a><a href="通志_page122.html">122</a><a href="通志_page123.html">123</a><a href="通志_page124.html">124</a><span class="current-page">125</span><a href="通志_page126.html">126</a><a href="通志_page127.html">127</a><a href="通志_page128.html">128</a><a href="通志_page129.html">129</a><a href="通志_page130.html">130</a><span>...</span><a href="通志_page126.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
