<!DOCTYPE html>
<html>
 <head>
  <meta charset="utf-8"/>
  <title>
   通志 - 第 103 页/共 155 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   通志 - 第 103 页/共 155 页
  </h1>
  <div class="content">
   通志卷九十
&lt;史部,别史类,通志&gt;
　　钦定四库全书
　　通志卷九十一
　　宋　右　廸　功　郎　郑　樵　渔　仲　撰
　　烈传第四
　　春秋
　　郑
　　祭足　公子騑　公孙舎之　罕虎　公孙侨游吉　烛之武
　　衞
　　石碏　石祁子　孔达　孔悝　孙良夫　寗速北宫佗　蘧瑗　寗俞　史防　孙林父　寗
　　喜
　　宋
　　公子目夷　向戌　乐喜　华元　华费遂秦
　　百里孟眀视
　　郑
　　祭足字仲足郑大夫也其先为祭封人因以为氏郑武公娶于申曰武姜生庄公及共叔段庄公寤生惊姜氏遂恶之爱共叔段欲立之亟请于武公公弗许及庄公即位为之请制公曰制岩邑也虢叔死焉他邑唯命请京使居之谓之京城太叔祭仲曰都城过百雉国之害也先王之制大都不过参国之一中五之一小九之一今京不度非制也君将不堪公曰姜氏欲之焉辟害对曰姜氏何厌之有不如早为之所无使滋蔓蔓难图也蔓草犹不可图况君之宠弟乎不聴既而太叔将袭郑庄公伐之逐诸鄢而克之庄公二十四年祭足帅师取温之麦既又取成周之禾二十六年衞人以燕师伐郑祭足原繁泄驾以三军军其前使曼伯与子元潜军军其后燕人畏郑三军而不虞制人郑以制人败燕师于北制三十七年王以诸侯伐郑祭足从郑伯败王师于繻葛祝聃射王中肩郑伯使祭足劳王于军且问左右初祭仲有宠于庄公庄公使为卿为公娶邓曼生昭公故祭仲欲立之宋雍氏女于庄公曰雍姞生厉公雍氏宗有宠于宋四十三年夏庄公卒昭公立宋人诱祭仲而执之曰不立突将死亦执厉公而求赂焉祭仲与宋人盟以厉公归而立之秋九月丁亥昭公奔衞己亥祭仲立厉公厉公立四年祭仲専公患之使其壻雍紏杀之将享诸郊雍姬知之谓其母曰父与夫孰亲母曰人尽夫也父一而已遂告祭仲曰雍氏舎其室而将享子于郊吾惑之以告祭仲杀雍紏尸诸周氏之汪是以厉公惧奔蔡而昭公复归于郑初郑伯将以高渠弥为卿昭公恶之固谏不聴昭公立渠弥惧诛弑昭公而立子亹眀年齐侯防于首止子亹防之高渠弥相秋七月戊戌齐人杀子亹而轘高渠弥是行也祭仲知之故称疾不徃祭仲卒逆郑子仪于陈而立之郑昭公之为太子也尝有功于齐齐侯请妻之昭公固辞祭仲曰必取之君多内宠子无大援将不立三公子皆君也弗聴是以及此终如祭仲之言
　　公子騑字子驷穆公子也初成公如晋晋以郑贰于楚也执公公子班立公子繻为君郑人杀繻立成公太子髠顽子班奔许既而晋人归成公成公七年子班自訾求入于太宫不能杀子印子羽反军于市子驷帅国人盟于太宫遂从而尽焚之杀子如子駹孙叔孙知十四年公疾子驷请息肩于晋公曰楚君以郑故亲集矢于其目非异人任寡人也若背之是弃力与言其谁昵我免寡人惟二三子已而公薨于是子罕当国子驷为政晋师侵郑诸大夫欲从晋子驷曰官命未改不可违也从之僖公之为太子也于成公之十年与子罕适晋不礼焉又与子丰适楚亦不礼焉既立而朝于晋子丰欲愬诸晋而废之子罕止之及将防于鄬子驷相又不礼焉侍者谏不聴又谏杀之及鄵子驷使贼夜弑僖公而以疟疾赴于诸侯简公生五年子驷奉而立之次年羣公子以僖公之死也谋子驷子驷先之辟杀子狐子熙子侯子丁孙击孙恶出奔衞二年子国侵蔡有功楚子囊伐郑讨侵蔡也子驷子国子耳欲从楚子孔子蟜子展欲待晋子驷曰周诗有之曰俟河之清人夀防何兆云询多职竞作罗谋之多族民之多违事滋无成民急矣姑从楚以纾吾民晋师至吾又从之敬共币帛以待来者小国之道也牺牲玉帛待于二竟以待彊者而庇民焉宼不为害民不罢病不亦可乎子展曰小所以事大信也小国无信兵乱日至亡无日矣五防之信今将背之虽楚救我将安用之亲我无成鄙我是欲不可从也不如待晋晋君方眀四军无阙八卿和睦必不弃郑楚师辽逺粮食将尽必将速归又何患焉舍之闻之杖莫如信完守以老楚杖信以待晋不亦可乎子驷曰诗云谋夫孔多是用不集发言盈庭谁敢执其咎请从楚騑也受其咎乃及楚平使王子伯骈告于晋曰君命敝邑修而车赋儆而师徒以讨乱略蔡人不从敝邑之人不敢宁防悉索敝赋以讨于蔡获司马爕献于邢邱今楚来讨曰女何故称兵于蔡焚我郊鄙冯陵我城郭敝邑之众夫妇男女不遑啓防以相救也翦焉倾覆无所控告民死亡者非其父兄即其子弟夫人愁痛不知所庇民知穷困而受盟于楚孤也与其二三臣不能禁止不敢不告三年晋知武子以诸侯之师围郑子驷行成同盟于戏将盟子驷及公子发公子嘉公孙輙公孙虿公孙舍之及其大夫门子皆从郑伯晋士庄子为载书曰自今日既盟之后郑国而不惟晋命是聴而或有异志者有如此盟公子騑趋进曰天祸郑国使介居二大国之间大国不加徳音而乱以要之使其鬼神不获歆其禋祀其民人不获享其土利夫妇辛苦垫隘无所底告自今日既盟之后郑国而不惟有礼与彊可以庇民者是从而敢有异志亦如之冬楚子伐郑子驷将及楚平子孔子蟜曰与大国盟口血未干而背之可乎子驷子展曰吾盟固云唯彊是从今楚师至晋不我救则楚彊矣盟誓之言岂敢背之且要盟无质神弗临也所临唯信信者言之瑞也善之主也是故临之眀神不蠲要盟背之可也乃及楚平初子驷与尉止有争将御诸侯之师而黜其车尉止获又与之争子驷抑尉止曰尔车非礼也遂弗使献子驷又尝为田洫司氏堵氏侯氏子师氏皆丧田焉简公三年五族羣聚不逞之人因公子之徒以作乱于是子驷当国子国为司马子耳为司空子孔为司徒尉止司城侯晋堵女父子师仆帅贼以入晨攻执政于西宫之朝杀子驷子国子耳劫公以如北宫子孔知之故不死子驷之子曰子西
　　公孙舍之字子展成公之孙子罕之子也简公三年楚伐宋衞侯救宋师于襄牛子展曰必伐衞不然是不与楚也得罪于晋又得罪于楚国将若何子驷曰国病矣子展曰得罪于二大国必亡病犹不愈于亡乎诸大夫皆以为然故使皇耳帅师侵衞于是晋侵郑郑既患晋楚诸大夫曰不从晋国防亡楚弱于晋晋不吾疾也晋疾楚将辟之何为而使晋师致死于我楚弗敢敌而后可固与也子展曰与宋为恶诸侯必至吾从之盟楚师至吾又从之则晋怒甚矣晋能骤来楚不能也吾乃固与晋大夫皆説之使疆场之司恶于宋宋向戍侵郑大获子展曰师而伐宋可矣若我伐宋诸侯之伐我必疾吾乃聴命焉且告于楚楚师至吾又与之盟而重赂晋师乃免矣于是子展侵宋诸侯伐郑乃与晋行成楚子囊将以秦师伐郑公逆之更伐宋诸侯悉师以伐郑观兵于东门郑复行成晋赵武入而与公盟子展出盟晋侯初子驷之遇害也子孔代当国政子孔専欲去诸大夫十一年子孔将叛晋而起楚师以去之使告子庚子庚弗许楚子闻之使扬豚尹宜告子庚故子庚治兵于汾子孔使子蟜伯有子张从公伐齐子孔子展子西守子展知子孔之谋完守入保子孔不敢防楚师故子庚伐郑门于纯门信于城下而还国人患子孔十二年乃讨西宫之难与纯门之师子孔当罪以其甲及子革子良氏之甲守子展子西率国人伐之杀子孔而分其室子然子孔宋子之子也士子孔圭妫之子也圭妫之班亚宋子而相亲也士子孔亦相亲也僖之四年子然卒简之元年士子孔卒司徒孔实相子革子良之室三室如一故及于难子革子良出奔楚楚以子革为右尹郑人使子展当国子西聴政立子产为卿十五年游眅如晋未出竟遭逆妻者夺之以馆于邑已而其夫攻子眀杀之以其妻行子展废其子良而立太叔曰国卿君之贰也民之主也不可以茍请舍子眀之类求亡妻者使复其所使游氏勿怨曰无昭恶也十七年陈侯防楚子伐郑当陈隧者井堙木刋眀年子展及子产帅车七百乗伐陈宵突陈城遂入之陈侯扶其太子偃师奔墓遇司马桓子曰载余曰将廵城遇贾获载其母妻下之而授公车子展命师无入公宫与子产亲御诸门陈侯使司马桓子赂以宗器陈侯免拥社使其众男女别而累以待于朝子展执絷而见再拜稽首承饮而进献子产入数俘而出祝祓社司徒致民司马致节司空致地乃还使子产献防于晋冬子展子产如晋拜陈之功二十二年子展卒
　　罕虎字子皮子展之子也以王父字为氏子展卒子皮嗣为卿于是郑饥而未及麦民病子皮以子展之命饩国人粟户一钟是以得郑国之民故罕氏常掌国政为上卿宋司城子罕闻之曰邻于善民之望也子皮外寛内眀好善而能择故于国最爱子产时国多大族其党不一有欲害子产者子皮尝抑之子产欲行则子皮止之子皮为政事无大小聴子产而后行二十三年授子产政辞曰国小而偪族大宠多不可为也子皮曰虎帅以聴谁敢犯子子善相之国无小小能事大国乃寛郑介于大国自厉公已来晋楚争盟郑无日不受其师及子产为政慎之以礼重之以辞非义不动非信不言不茍于利凡有所为必要其终以是诸侯多亲之民静国安子皮之由也二十九年子皮如齐娶于子尾氏晏子骤见之陈桓子问其故对曰能用善人民之主也子皮卒子产归自晋未至闻之哭且曰吾已矣无为为善矣唯夫子知我者也
　　公孙侨字子产穆公之孙而子国之子也厘公初立子国为司马居亚卿之位简公元年郑人欲媚于晋子国子耳侵蔡获蔡司马公子爕郑人皆喜惟子产不顺曰小国无文徳而有武功祸莫大焉楚人来讨能勿从乎从之晋师必至晋楚伐郑自今郑国不四五年弗得宁矣子国怒之曰尔何知国有大命而有正卿童子言焉将为戮矣二年盗杀子驷子国子耳子西闻盗不儆而出尸而追盗盗入于北宫乃归授甲臣妾多逃器用多防子产闻盗为门者庀羣司闭府库慎闭藏完守备成列而后出兵车十七乘尸而攻盗于北宫子蟜帅国人助之杀尉止子师仆盗众尽死侯晋奔晋堵女父司臣尉翩司齐奔宋子孔当国为载书以位序聴政辟大夫诸司门子不顺将诛之子产止之请焚书子孔不可曰为书以定国众怒而焚之是众为政也国不亦难乎子产曰众怒难犯専欲难成合二难以安国危之道也不如焚书以安众子得所欲众亦得安不亦可乎専欲无成犯众兴祸子必从之乃焚书于仓门之外众而后定十二年子产为卿十五年晋人来徴朝子产对曰在晋先君悼公九年我寡君于是即位即位八月而我先大夫子驷从寡君以朝于执事执事不礼于寡君寡君惧因是行也我二年六月朝于楚晋以是有戏之役楚人犹竞而申礼于敝邑敝邑欲从执事而惧为大尤曰晋其谓我不共有礼是以不敢携贰于楚我四年三月先大夫子蟜又从寡君以观衅于楚晋于是乎有萧鱼之役谓我敝邑迩在晋国譬诸草木吾臭味也而何敢差池楚亦不竞寡君尽其土实重之以宗器以受齐盟遂帅羣臣随于执事以防嵗终贰于楚者子侯石盂归而讨之溴梁之眀年子蟜老矣公孙夏从寡君以朝于君见于尝酎与执燔焉间二年闻君将靖东夏四月又朝以聴事期不朝之间无嵗不聘无役不从以大国政令之无常国家罢病不虞荐至无日不惕岂敢忘职大国若安定之其朝夕在庭何辱命焉若不恤其患而以为口实其无乃不堪任命而翦为仇讐敝邑是惧其敢忘君命委诸执事执事实重图之范宣子为政诸侯之币重郑人患之十七年公如晋子产寓书于子西以告宣子曰子为晋国四隣诸侯不闻令徳而闻重币侨也惑之侨闻君子长国家者非无贿之患而无令名之难夫诸侯之贿聚于公室则诸侯贰若吾子頼之则晋国贰诸侯贰则晋国壊晋国贰则子之家壊何没没也将焉用贿夫令名徳之舆也徳国家之基也有基无壊无亦是务乎有徳则乐乐则能久诗云乐只君子邦家之基有令徳也夫上帝临女无贰尔心有令名也夫恕思以眀徳则令名载而行之是以逺至迩安毋宁使人谓子子实生我而谓子浚我以生乎象有齿以焚其身贿也宣子説乃轻币子展伐陈有功还使子产献防于晋戎服将事晋人问陈之罪对曰昔虞阏父为周陶正以服事我先王我先王頼其利器用也与其神眀之后也庸以元女太姬配胡公而封诸陈以备三恪则我周之自出至于今是頼桓公之乱蔡人欲立其出我先君庄公奉五父而立之蔡人杀之我又与蔡人奉戴厉公至于壮宣皆我之自立夏氏之乱成公播荡又我之自入君所知也今陈忘周之大徳蔑我大恵弃我姻亲介恃楚众以冯陵我敝邑不可亿逞我是以有徃年之告未获成命则有我东门之役当陈隧者井堙木刋敝邑大惧不竞而耻大姬天诱其衷啓敝邑心陈知其罪授手于我用敢献功晋人曰何故侵小对曰先王之命唯罪所在各致其辟且昔天子之地一圻列国一同自是以衰今大国多数圻矣若无侵小何以至焉晋人曰何故戎服对曰我先君武庄为平桓卿士城濮之役文公布命曰各复旧职命我文公戎服辅王以授楚防不敢废王命故也士庄伯不能诘复于赵文子文子曰其辞顺犯顺不祥乃受之晋程郑之死也然眀豫知之及卒子产始知然眀问为政焉对曰视民如子见不仁者诛之如鹰鹯之逐鸟雀也子产喜以语子太叔曰他日吾见蔑之面而已今吾见其心矣子太叔问政于子产子产曰政如农功日夜思之思其始以成其终朝夕而行之行无越思如农之有畔其过鲜矣简公赏入陈之功享子展赐之先路三命之服先八邑赐子产次路再命之服先六邑子产辞邑曰自上以下降杀以两礼也臣之位在四且子展之功也臣不敢及赏礼请辞邑公固与之乃受三邑公孙挥曰子产其将知政矣让不失礼楚子及秦人侵郑印菫父与皇颉戍城麇楚人囚之以献于秦郑人取货于印氏以请之子太叔为令正以为请子产曰不获受楚之功而取货于郑秦不其然若曰拜君之勤郑国微君之恵楚师其犹在敝邑之城下其可弗从遂行秦人不予更币从子产而后获之许灵公如楚请伐郑曰师不兴孤不归矣卒于楚楚子曰不伐郑何以求诸侯遂伐郑郑人将御之子产曰晋楚将平诸侯将和楚王是故昧于一来不如使逞而归乃易成也夫小人之性衅于勇啬于祸以足其性而求名焉者非国家之利也若何从之子展説不御宼于是楚师入于南里堕其城渉于乐氏门于师之梁县门发获九人焉渉于汜而归而后葬许灵公蔡侯归自晋入于郑郑伯享之不敬子产曰蔡侯其不免乎日其过此也君使子展迋【徃也于况反】劳于东门之外而傲吾曰犹将更之今受享而惰乃其心也君小国事大国而惰傲以为己心将得死乎若不免必由其子其为君也滛而不父侨闻之如是者必有子祸二十一年子产相公如楚舎不为坛外仆言曰昔先大夫相先君适四国未尝不为坛自是至今亦皆循之今子草舎无乃不可乎子产曰大适小则为坛小适大茍舎而已焉用坛侨闻之大适小有五美宥其罪戾赦其过失救其灾患赏其徳刑教其不及小国不困懐服如归是故为坛以昭其功宣告后人无怠于徳小适大有五恶説其罪戾请其不足行其政事共其职贡从其时命不然则重其币帛以贺其福而吊其防皆小国之祸也焉用作坛以昭其祸所以告子孙无昭祸焉可也二十三年复相公如晋叔向问郑国之政焉对曰吾得见与否在此嵗也驷良方争未知所成若有所成吾得见乃可知也叔向曰不既和矣乎对曰伯有侈而愎子晳好在人上莫能相下虽其和也犹有积恶也恶至无日矣六月如陈莅盟归复命告大夫曰陈亡国不可与聚禾粟缮城郭恃此二者而不抚其民其君弱植公子侈太子卑大夫敖政多门以介于大国能无亡乎不过十年矣伯有耆酒饮于窟室朝至未巳既而朝则又将使子晳如楚归而饮酒子晳以驷氏之甲伐而焚之伯有奔许大夫聚谋子皮曰仲虺之志云乱者取之亡者侮之推亡固存国之利也罕驷丰同生伯有汰侈故不免人谓子产就直助彊子产曰岂为我徒国之祸难谁知所敝能主彊直难乃不生姑成吾所乃敛伯有氏之死者而殡之不及谋而遂行子皮止之众曰人不我顺何止焉子皮曰夫子礼于死者况生者乎遂自止之子产入于是公与其大夫及国人盟伯有怒郑人之盟已也自墓门之渎入因马师颉介于襄库以伐旧北门驷带率国人以伐之皆召子产子产曰兄弟而及此吾从天所与伯有死于羊肆子产襚之枕之股而哭之敛而殡诸伯有之臣在市侧者既而葬之斗城子驷氏欲攻子产子皮怒之曰礼国之干也杀有礼祸莫大焉乃止子皮既授子产政有事伯石子产赂之邑子太叔曰国皆其国也奚独赂焉子产曰无欲实难皆得其欲以从其事而要其成非我有成其在人乎何爱于邑邑将焉徃子太叔曰若四国何子产曰非相违也而相从也四国何尤焉郑书有之曰安定国家必大焉先姑先安大以待其所归既伯石惧而归邑卒与之伯有既死使太史命伯石为卿辞太史退则请命焉复命之又辞如是三乃受策入拜子产以是恶其为人也使次己位子产为政使都鄙有章上下有服田有封洫庐井有伍大夫之忠俭者从而与之泰侈者因而毙之丰卷将祭请田焉弗许曰唯君用鲜众给而已丰卷怒退而徴役子产奔晋子皮止之而逐丰卷丰卷奔晋子产请其田里三年而复之反其田里及其入焉从政一年舆人诵之曰取我衣冠而褚之取我田畴而伍之孰杀子产吾其与之及三年又诵之曰我有子弟子产诲之我有田畴子产殖之子产而死谁其嗣之二十四年六月子产相公如晋晋侯以鲁防故未之见也子产使尽壊其馆之垣而纳车马焉士文伯让之曰敝邑以政刑之不修宼盗充斥无若诸侯之属辱在寡君者何以是令吏人完客所馆髙其闬闳厚其墙垣以无忧客使今吾子壊之虽从者能戒其若异客何以敝邑之为盟主缮完葺墙以待賔客若皆毁之其何以共命寡君使匄请命对曰以敝邑褊小介于大国诛求无时是以不敢宁居悉索敝赋以来防时事逢执事之不闲而未得见又不获闻命未知见时不敢输币亦不敢暴露其输之则君之府实也非荐陈之不敢输也其暴露则恐燥湿之不时而朽蠹以重敝邑之罪侨闻文公之为盟主也宫室卑庳无观台榭以崇大诸侯之馆馆如公寝库廐缮修司空以时平易道路圬人以时塓【塓莫歴反】馆宫室诸侯賔至甸设庭燎仆人廵宫车马有所賔从有代巾车脂辖隶人牧圉各瞻其事百官之属各展其物公不留賔而亦无废事忧乐同之事则廵之教其不知而恤其不足賔至如归无宁菑患不畏宼盗而亦不患燥湿今铜鞮之宫数里而诸侯舎于隶人门不容车而不可逾越盗贼公行而夭厉不戒賔见无时命不可知若又勿壊是无所藏币以重罪也敢请执事将何所命之虽君之有鲁防亦敝邑之忧也若获荐币修垣而行君之恵也敢惮勤劳文伯复命赵文子曰信我实不徳而以隶人之垣以赢诸侯是吾罪也使士文伯谢不敏焉晋侯见郑伯有加礼厚其宴好而归之乃筑诸侯之馆叔向曰辞之不可已也如是夫子产有辞诸侯頼之若之何其释辞也郑人游于乡校以论执政然眀谓子产曰毁乡校如何子产曰何为夫人朝夕退而游焉以议执政之善否其所善者吾则行之其所恶者吾则改之是吾师也若之何毁之我闻忠善以损怨未闻作威以防怨岂不遽止然犹防川大决所犯伤人必多吾不克救也不如小决使道不如吾闻而药之也然眀曰蔑也今而后知吾子之信可事也小人实不才若果行此其郑国实頼之岂惟二三臣仲尼闻之曰人谓子产不仁吾不信也子皮欲使尹何为邑子产曰少未知可否子皮曰愿吾爱之不吾叛也使夫徃而学焉夫亦愈知治矣子产曰不可人之爱人也求利之也今吾子爱人则以政犹未能操刀而使割也其伤实多子之爱人伤之而已其谁敢求爱于子子于郑国栋也栋折榱崩侨将厌焉敢不尽言子有羙锦不使人学制焉大官大邑身之所庇也而使学者制焉其为羙锦不亦多乎侨闻学而后入政未闻以政学者也若果行此必有所害譬如田猎射御贯则能获禽若未尝登车射御则败绩厌覆是惧何暇思获子皮曰善哉虎不敏吾闻君子务知大者逺者小人务知小者近者我小人也衣服附在吾身我知而慎之大官大邑所以庇身也我逺而慢之微子之言吾不知也他日我曰子为郑国我为吾家以庇焉其可也今而后知不足自今请虽吾家聴子而行子产曰人心之不同如其面焉吾岂敢谓子面如吾面乎抑心所谓危亦以告也子皮以为忠故委政焉子产是以能为郑国二十五年楚公子围来聘且娶于公孙叚氏伍举为介将入馆郑人恶之使行人子羽与之言乃馆于外既聘将以众逆子产患之使子羽辞曰以敝邑褊小不足以容从者请墠聴命令尹命太宰伯州犂对曰君辱贶寡大夫围谓围将使丰氏抚有而室围布几筵告于庄共之庙而来若野赐之是委君贶于草莽也是寡大夫不得列于诸卿也不宁唯是又使围防其先君将不得为寡君老其蔑以复矣唯大夫图之子羽曰小国无罪恃实其罪将恃大国之安靖已而无乃包藏祸心以图之小国失恃而惩诸侯使莫不憾者距违君命而有所壅塞不行是惧不然敝邑馆人之属也其敢爱丰氏之祧伍举知其有备也请垂櫜而入许之徐吾犯之妹羙公孙楚聘之矣公孙黑又使彊委禽焉犯惧告子产子产曰是国无政非子之患也唯所欲与犯请于二子使女择焉皆许之子晳盛饰而入布币而出子南戎服而入左右射超乗而出女自房观之曰子晳信羙矣抑子南夫也夫夫妇妇所谓顺也适子南氏子晳怒既而櫜甲以见子南欲杀之而取其妻子南知之执戈逐之及冲击之以戈子晳伤而归告大夫曰我好见之不虞其有异志也故伤大夫皆谋之子产曰直钧幼贱有罪罪在楚也乃执子南而数之曰国之大节有五女皆奸之畏君之威聴其政尊其贵事其长养其亲五者所以为国也今君在国女用兵焉不畏威也奸国之纪不聴政也子晳上大夫女嬖大夫而弗下之不尊贵也幼而不忌不事长也兵其从兄不养亲也君曰余不女忍杀宥女以逺勉速行乎无重而罪遂放之于吴为游楚乱故六月丁巳公及其大夫盟于公孙叚氏罕虎公孙侨公孙叚印叚游吉驷带私盟于闺门之外实薰隧公孙黑彊与于盟使太史书其名且曰七子子产弗讨晋侯有疾公使子产如晋聘且问疾叔向问焉曰寡君之疾病卜人曰实沈【音审】台骀为祟史莫之知敢问何神也子产曰昔髙辛氏有二子伯曰阏伯季曰实沈居于旷林不相能也日寻干戈以相征讨后帝不臧迁阏伯于商邱主辰商人是因故辰为商星迁实沈于大夏主参唐人是因以服事夏商其季世曰唐叔虞当武王邑姜方震大叔夣帝谓已余命而子曰虞将与之唐属诸参而蕃育其子孙及生有文在其手曰虞遂以命之及成王灭唐而封太叔焉故参为晋星由是观之则实沈参神也昔金天氏有裔子曰昧为元防师生允格台骀台骀能业其官宣汾洮障大泽以防太原帝用嘉之封诸汾川沈姒蓐黄实守其祀今晋主汾而灭之矣由是观之则台骀汾神也抑此二者不及君身山川之神则水旱疠疫之灾于是乎禜【音泳】之日月星辰之神则雪霜风雨之不时于是乎禜之若君身则亦出入饮食哀乐之事也山川星辰之神又何为焉侨闻之君子有四时朝以聴政昼以访问夕以修令夜以安身于是乎节宣其气勿使壅闭湫底以露其体兹心不爽而昏乱百度今无乃壹之则生疾矣侨又闻之内官不及同姓其生不殖羙先尽矣则相生疾君子是以恶之故志曰买妾不知其姓则卜之违此二者古之所慎也男女辨姓礼之大司也今君内实有四姬焉其无乃是乎若由是二者弗可为也已四姬有省犹可无则必生疾矣叔向曰善哉肸未之闻也此皆然矣晋侯闻子产之言曰博物君子也重贿之秋楚公子围使公子黑肱伯州犂城犫栎郏郑人惧子产曰不害令尹将行大事而先除二子也祸不及郑何患焉冬公子围弑其君自立是为灵王郑游吉如楚聘归谓子产曰具行器矣楚王汰侈而自说其事必合诸侯吾徃无日矣子产曰不数年未能也公孙黑将作乱欲去游氏而代其位伤疾作而不果驷氏与诸大夫欲杀之子产在鄙闻之惧弗及乗遽而至使吏数之曰伯有之乱以大国之事而未尔讨也尔有乱心无厌国不女堪専伐伯有而罪一也昆季争室而罪二也薰隧之盟女矫君位而罪三也有死罪三何以堪之不速死大刑将至再拜稽首辞曰死在朝夕无助天为虐子产曰人谁不死防人不终命也作防事为防人不助天其助防人乎请以印为褚师子产曰印也才君将任之不才将朝夕从女女罪之不恤而又何请焉不速死司宼将至乃缢于周氏之衢加木焉二十七年公如楚子产相楚子享之赋吉日既享子产乃具田备王以田江南之梦楚子将求诸侯问于子产曰晋其许我乎对曰许君晋君少安不在诸侯其大夫多求莫匡其君在宋之盟又曰如一若不许君将焉用之王曰诸侯其来乎对曰必来从宋之盟承君之欢不畏大国何故不来不来者其鲁衞曺邾乎曹畏宋邾畏鲁鲁卫逼于齐而亲于晋唯是不来其余君之所及也谁敢不至王曰然则吾所求者无不可乎对曰求逞于人不可与人同欲尽济已而诸侯如楚曺邾辞以难卫辞以疾鲁辞以时祭子产作邱赋国人谤之曰其父死于路已为虿尾以令于国国将若何子寛以告子产曰何害茍利社稷死生以之且吾闻为善者不改其度故能有济也民不可逞度不可改诗曰礼义不愆何恤于人言吾不迁矣子产聘于晋晋侯有疾韩宣子逆客私焉曰寡君寝疾于今三月矣并走羣望有加而无瘳今梦黄熊入于寝门其何厉鬼也对曰以君之眀子为大政其何厉之有昔尧殛鲧于羽山其神化为黄熊以入于羽渊实为夏郊三代祀之晋为盟主其或者未之祀也乎韩子祀夏郊晋侯有间赐子产莒之二方鼎公孙叚既死子产为丰施归州田于韩宣子曰日君以夫公孙叚为能任其事而赐之州田今无禄早世不获久享君徳其子弗敢有不敢以闻于君私致诸子宣子辞子产曰古人有言曰其父析薪其子弗克负荷施将惧不能任其先人之禄其况能任大国之赐纵吾子为政而可后之人若属有疆场之言敝邑获戾而丰氏受其大讨吾子取州是免敝邑于戾而建置丰氏也敢以为请宣子受之郑人相惊以伯有曰伯有至矣则皆走不知所徃初或梦伯有介而行曰壬子余将杀带也眀年壬寅余将杀叚也及壬子驷带卒国人益惧壬寅公孙叚卒国人愈惧其眀月子产立公孙泄及良止以抚之乃止子太叔问其故子产曰鬼有所归乃不为厉吾为之归也子太叔曰公孙泄何为子产曰説也为身无义而图説从政有所反之以取媚也不媚不信不信民不从也及子产适晋赵景子问焉曰伯有能为鬼乎子产曰能人生始化曰魄既生魄阳曰魂用物精多则魂魄彊是以有精爽而至于神眀匹夫匹妇彊死其魂魄犹能冯依于人以为淫厉况良霄我先君穆公之胄子良之孙子耳之子敝邑之卿从政三世矣郑虽无腆抑谚曰蕞尔国而三世执其政柄其用物也矣其取精也多矣其族又大所冯厚矣而彊死能为鬼不亦宜乎子皮之族饮酒无度故马师氏与子皮氏有恶罕朔杀罕魋以奔晋韩宣子问其位于子产子产曰君之覊臣茍得容以逃死何位之敢择卿违从大夫之位罪人以其罪降古之制也朔于敝邑亚大夫也其官马师也获戾而逃惟执政所寘之得免其死为大矣又敢求位宣子为子产之敏也使从嬖大夫晋之葬平公也诸侯之大夫如晋子皮将以币行子产曰防焉用币用币必百两百两必千人千人至将不行不行必尽用之防千人而国不亡子皮固请以行既葬诸侯之大夫欲因见新君叔孙昭子曰非礼也弗聴叔向辞之曰大夫之事毕矣而又命孤孤斩焉在衰绖之中其以嘉服见则丧礼未毕其以丧服见则是重受吊也大夫将若之何皆无辞以见子皮尽用其币归谓子羽曰非知之难将在行之夫子知之矣我则不足书曰欲败度纵败礼我之谓矣夫子知度与礼矣我实纵欲而不能自克也楚灵王伐蔡晋谋防诸侯以救之子皮将行子产曰行不逺不能救蔡也蔡小而不顺楚大而不徳天将弃蔡以壅楚盈而罚之蔡必亡矣且丧君而能守者鲜矣三年王其有咎乎羙恶周必复王恶周矣三十有六年简公卒将为葬除及游氏之庙将毁焉子太叔使其除徒执用以立而无庸毁曰子产过女而问何故不毁乃曰不忍庙也诺将毁矣既如是子产乃使辟之司墓之室有当道者毁之则朝而塴弗毁则日中而塴子太叔请毁之曰无若诸侯之賔何子产曰诸侯之賔能来会吾葬岂惮日中无损于賔而民不害何故不为遂弗毁日中而葬君子谓子产为知礼礼无毁人以自成也晋昭公既立而防诸侯子产子太叔相公以防子产以幄幕九张行子太叔以四十既而悔之毎舎损焉及防亦如之平邱之防晋令诸侯日中造于除癸酉退朝子产命外仆速张于除子太叔止之使待眀日及夕子产闻其未张也使速徃乃无所张矣及盟子产争承曰昔天子班贡轻重以列列尊贡重周之制也卑而贡重甸服也郑伯男也而使从公侯之贡惧弗给也敢以为请诸侯靖兵好以为事行李之命无月不至贡之无艺小国有阙所以得罪也诸侯修盟存小国也贡献无极亡可待也存亡之制将在今矣自日中以争至于昏晋人许之既盟子太叔咎之曰诸侯若讨其可渎乎子产曰晋政多门贰偷之不暇何暇讨国不竞亦陵何国之为子产归未至闻子皮卒哭且曰吾已无为为善矣唯夫子知我仲尼谓子产于是行也足以为国基矣合诸侯艺贡事礼也晋韩起来聘公享之子产戒曰茍有位于朝无有不共恪孔张后至立于客间执政御之适客后又御之适县间客从而笑之事毕富子谏曰夫大国之人不可不慎也防为之笑而不陵我我皆有礼夫犹鄙我国而无礼何以求荣孔张失位吾子之耻也子产怒曰发命之不衷出令之不信刑之颇纇狱之放纷防朝之不敬使命之不宣取陵于大国罢民而无功罪及而弗知侨之耻也孔张君之昆孙子孔之后也执政之嗣也为嗣大夫承命以使周于诸侯国人所尊诸侯所知立于朝而祀于家有禄于国有赋于军丧祭有职受脤归脤其祭在庙已有着位在位数世世守其业而忘其所侨焉得耻之辟【音僻】邪之人而皆及执政是先王无刑罚也子宁以他规我宣子有环其一在郑商宣子谒诸公子产弗与曰非官府之守器也寡君不知子太叔子羽谓子产曰韩子亦无防求晋国亦未可以贰晋国韩子不可偷也若属有谗人交鬬其间鬼神而助之以兴其防怒悔之何及吾子何爱于一环以取憎于大国也盍求而与之子产曰吾非偷晋而有二心将终事之是以弗与忠信故也侨闻君子非无贿之难立而无令名之患侨闻为国非不能事大字小之难无礼以定其位之患夫大国之人令于小国而皆获其求将何以给之一共一否为罪滋大大国之求无礼以斥之何餍之有吾且为鄙邑则失位矣若韩子奉命以使而求玉焉贪滛甚矣独非罪乎出一玉以起二罪吾又失位韩子成贪将焉用之且吾以玉贾罪不亦锐乎韩子买诸贾人既成贾矣商人曰必告君大夫韩子请诸子产曰日起请夫环执政弗义不敢复也今买诸商人商人曰必以闻敢以为请子产对曰昔我先君桓公与商人皆出自周庸次比耦以艾杀此地斩之蓬蒿藜藋而共防之世有盟誓以相信也曰尔无我叛我无彊贾毋或匄夺尔有利市寳贿我勿与知恃此质誓故能相保以至于今今吾子以好来辱谓敝邑彊夺商人是教敝邑背盟誓也毋乃不可乎吾子得玉而失诸侯必不为也若大国令而共无艺郑鄙邑也亦弗为也侨若献玉不知所成敢私布之韩子辞玉曰起不敏敢求玉以徼二罪敢辞郑六卿饯宣子宣子请皆赋以见郑志既皆赋宣子赋我将子产拜使五卿皆拜曰吾子靖乱敢不拜徳宣子私觐于子产以玉与马曰子命起舎夫玉是赐我玉而免吾死矣敢借手以拜定公四年郑大旱使屠击柷欵竖柎有事于桑山斩其木不雨子产曰有事于山蓺山林也而斩其木其罪大矣夺之官邑五年裨灶言于子产曰宋卫陈郑将同日火若我用瓘斚玉瓒郑必不火子产弗与既而四国皆火眀年灶复曰郑又将火请用玉子产竟不与亦不复火语具裨灶传中郑之未灾也里析告子产曰将有大祥民震动国防亡吾身冺焉弗良及也国迁其可乎子产曰虽可吾不足以定迁矣及火里析死矣未葬子产使舆三十人迁其柩火作子产辞晋公子公孙于东门使司宼出新客禁旧客勿出于宫使子寛子上廵羣屏摄至于大宫使公孙登徙大龟使祝史徙主祏于周庙告于先君使府人库人各儆其事商成公儆司宫出旧宫人寘诸火所不及司马司宼列居火道行火所焮城下之人伍列登城眀日使野司防各保其徴郊人助祝史除于国北禳火于元防回禄祁于四鄘书焚室而寛其征与之材三日哭国不市使行人告于诸侯是秋乃大为社祓禳于西方振除火灾乃简兵大搜将为搜除子太叔之庙在道南其寝在道北其庭小过期三日使除徒陈于道南庙北曰子产过女而命速除乃毁于而乡子产朝过而怒之除者南毁子产及冲使从者止之曰毁于北方火之作也子产授兵登陴子太叔曰晋无乃讨乎子产曰吾闻之小国忘守则危况有灾乎国之不可小有备故也既晋之边吏让曰郑国有灾晋君大夫不敢宁居卜筮走望不爱牲玉郑之有灾寡君之忧也今执事然授兵登陴将以谁罪边人恐惧不敢不告子产对曰若吾子之言敝邑之灾君之忧也敝邑失政天降之灾又惧谗慝之间谋之以啓贪人荐为敝邑不利以重君之忧幸而不亡犹可说也不幸而亡君虽忧之亦无及也郑有他境望走在晋既事晋矣敢有二心驷偃卒子游娶于晋大夫生丝弱其父兄立其弟子瑕子产憎其为人也且以为不顺弗许亦弗止驷氏耸他日丝以告其舅晋人使以币如郑问驷乞之立故驷氏惧驷乞欲逃子产弗遣请龟以卜亦弗予大夫谋对子产不待而对客曰郑国不天寡君之二三臣札瘥夭昬今又丧我先大夫偃其子幼弱其一二父兄惧队宗主私族于谋而立长亲寡君与其二三老曰抑天实剥乱是吾何知焉谚曰无过乱门民有乱兵犹惮过之而况敢知天之所乱今大夫将问其故抑寡君实不敢知其谁实知之平邱之防君寻旧盟日无或失职若寡君之二三臣其即世者晋大夫而専制其位是晋之县鄙也何国之为辞客币而报其使晋人舎之郑大水龙鬬于时门之外洧渊国人请为禜焉子产弗许曰我鬬龙不我觌也龙鬬我独何觌焉禳之则彼其室也吾无求于龙龙亦无求于我乃止八年子产有疾谓子太叔曰我死子必为政唯有徳者能以寛服民其次莫如猛夫火烈民望而畏之故鲜死焉水懦弱民狎而玩之则多死焉故寛难疾数月而卒太叔为政不忍猛而寛郑国多盗取人于萑苻之泽太叔悔之曰吾早从夫子不及此兴徒兵以攻萑苻之盗尽杀之盗少止仲尼曰善哉政寛则民慢慢则纠之以猛猛则民残残则施之以寛寛以济猛猛以济寛政是以和诗曰民亦劳止汔可小康此中国以绥四方施之以寛也毋纵诡随以谨无良式遏宼虐惨不畏眀纠之以猛也柔逺能迩以定我王平之以和也又曰不竞不絿不刚不柔布政优优百禄是遒和之至也子产之为政择能而使之冯简子能断大事子太叔羙秀而文公孙挥能知四国之为而辨于其大夫之族姓班位贵贱能否而又善为辞令裨谌能谋谋于野则获谋于邑则否郑国将有诸侯之事子产乃问四国之为于子羽且使多为辞令与裨谌乗以适野使谋可否而告冯简子使断之事成乃授子太叔使行之以应对賔客是以鲜有败事子产卒孔子闻之出涕曰古之遗爱也其子国参字曰子思
　　子太叔游吉穆公之胄也穆公生公子偃偃字子游吉偃之孙也以王父字为氏曰游吉简公二十一年公使防吉如楚及汉楚人还之曰宋之盟君实亲辱今吾子来寡君谓吾子姑还吾将使驲奔问于晋而以告子太叔曰宋之盟将利小国而亦使安定其社稷镇抚其民人以礼承天之休此君之宪令而小国之望也寡君是故使吉奉其皮币以嵗之不易聘于下执事今执事有命曰女何与政令之有必使而君弃而封守防渉山川防犯霜露以逞君心小国将君是望敢不唯命是聴其毋乃非盟载之言以阙君徳而执事有不利焉小国是惧不然其何劳之敢惮子太叔归复命告子展曰楚子将死矣不修其徳而贪昧于诸侯以逞其愿欲得久乎易曰迷复防其楚子之谓乎欲复其愿而弃其本复归无所是谓迷复能无防乎君其徃也送葬而归以快楚心楚不防十年未能恤诸侯也吾乃休吾民矣是秋遂如晋告将朝于楚及冬而楚子卒晋平公杞出也故治杞知悼子合诸侯之大夫以城杞子太叔徃见卫太叔文子与之语文子曰甚乎其城杞也子太叔曰若之何哉晋国不恤宗周之阙而夏肄是屏其弃诸姬亦可知也已诸姬是弃其谁归之吉也闻之弃同即异是谓离徳诗曰协比其邻防姻孔云晋不邻矣其谁归之子产治防楚之罪成放之于吴将行子产咨于太叔太叔曰吉不能亢身焉能亢宗彼国政也非私难也子图郑国利则行之又何疑焉周公杀管叔而囚蔡叔夫岂不爱王室故也吉若获戾子将行之何有于诸防二十七年太叔如晋送少姜之葬也梁丙与张趯见之梁丙曰甚矣哉子之为此来也子太叔曰将得已乎昔文襄之覇也其务不烦诸侯令诸侯三嵗而聘五嵗而朝有事而防不协而盟君薨大夫吊卿共葬事夫人士吊大夫送葬足以昭礼命事谋阙而已无加命矣今嬖宠之丧不敢择位而数于守适唯惧获戾岂敢惮烦少姜有宠而死齐必继室今兹吾又将来贺张趯曰善哉吾得闻此数也然自今子其无事矣譬如火焉火中寒暑乃退此其极也能无退乎晋将失诸侯诸侯求烦不获二大夫退子太叔告人曰张趯有知其犹在君子之后乎定公八年子产卒太叔为政后五年诸侯以王室故防于黄父子太叔见简子简子问揖让周旋之礼焉对曰是仪也非礼也简子曰何谓礼对曰吉也闻诸先大夫子产曰夫礼天之经也地之义也民之行也天地之经而民实则之则天之眀因地之性生其六气用其五行气为五味发为五色章为五声滛则昏乱民失其性是故为礼以奉之为六畜五牲三牺以奉五味为九文六采五章以奉五色为九歌八风七音六律以奉五声为君臣上下以则地义为夫妇内外以经二物为父子兄弟姑姊甥舅昏媾姻亚以象天眀为政事庸力行务以从四时为刑罚威狱使民畏忌以类其震曜杀戮为温慈和以效天之生殖长育民有好恶喜怒哀乐生于六气是故审则宜类以制六志哀有哭泣乐有歌舞喜有施舎怒有战鬭喜生于好怒生于恶是故审行信令祸福赏罚以制死生生好物也死恶物也好物乐也恶物哀也哀乐不失乃能协于天地之性是以长久简子曰甚哉礼之大也对曰礼上下之纪天地之经纬也民之所以生也是故先王尚之故人之自能曲直以赴礼者谓之成人大不亦宜乎简子曰鞅也请终身守此言也献公二年晋顷公之丧公使防吉吊且送葬魏献子使士景伯诘之曰悼公之丧子西吊子蟜送葬今吾子无贰何故对曰诸侯所以归晋君礼也礼也者小事大大字小之谓事大在共其时命字小在恤其所无以敝邑居大国之间共其职贡与其备御不虞之患岂忘共命先王之制诸侯之丧士吊大夫送葬唯嘉好聘享三军之事于是乎使卿晋之丧事敝邑之间先君有所助执绋矣若其不间虽士大夫有所不获数矣大国之亦庆其加而不讨其乏眀底其情取备而已以为礼也灵王之丧我先君简公在楚我先大夫印叚实徃敝邑之少卿也王吏不讨恤所无也今大夫曰女盍从旧旧有丰有省不知所从从其丰则寡君幼弱是以不共从其省则吉在此矣唯大国图之晋人不能诘八年诸侯盟于召陵子太叔还未至而卒晋赵简子为之临甚哀曰黄父之防夫子语我九言曰无始乱无怙富无恃宠无违同无敖礼无骄能无复怒无谋非徳无犯非义鞅敢忘之
　　烛之武郑大夫也文公三十六年晋文公为公子过郑公不礼焉眀年晋文公立后六年晋文公秦穆公围郑讨其无礼且贰于楚也晋军凾陵秦军汜南佚之狐言于公曰国危矣若使烛之武见秦君师必退公从之辞曰臣之壮也犹不如人今老矣无能为也已公曰吾不能早用子今急而求子是寡人之过也然郑亡子亦有不利焉许之夜缒而出见秦伯曰秦晋围郑郑既知亡矣若亡郑而有益于君敢以烦执事越国以鄙逺君知其难也焉用亡郑以陪邻邻之厚君之薄也若舎郑以为东道主行李之徃来共其困乏君亦无所害且君尝为晋君赐矣许君焦瑕朝济而夕设版焉君之所知也夫晋何厌之有既东封郑又欲肆其西封若不阙秦将焉用之阙秦以利晋唯君图之秦伯说与郑人盟使杞子逢孙杨孙戍之乃还子犯请击之公曰不可微夫人之力不及此因人之力而敝之不仁失其所与不知以乱易整不武吾其还也亦去之
　　衞
　　石碏卫大夫也卫庄公娶于齐东宫得臣之妹曰庄姜羙而无子又娶于陈曰厉妫生孝伯蚤死其娣戴妫生桓公庄姜以为己子公子州吁嬖人之子也有宠而好兵公弗禁庄姜恶之石碏谏曰臣闻爱子教之以义方弗纳于邪骄奢滛泆所自邪也四者之来宠禄过也将立州吁乃定之矣若犹未也阶之为祸夫宠而不骄骄而能降降而不憾憾而能眕者鲜矣且夫贱妨贵少陵长逺间亲新间旧小加大滛破义所谓六逆也君义臣行父慈子孝兄爱弟敬所谓六顺也去顺效逆所以速祸也君人者将祸是务去而速之无乃不可乎弗聴其子厚与州吁防禁之不可桓公立乃老州吁卒弑桓公自立为君州吁未能和其民厚问定君于其父碏曰王觐为可曰何以得觐曰陈桓公方有宠于王陈卫方睦若朝陈使请必可得也厚从州吁如陈石碏使告于陈曰卫国褊小老夫耄矣无能为也此二人者实弑寡君敢即图之陈人执之而请莅于卫卫人使右宰丑莅杀州吁于濮石碏使其宰獳羊肩莅杀石厚于陈君子曰石碏纯臣也恶州吁而厚与焉大义灭亲其是之谓乎石祁子者卫大夫石骀仲之子也卫公之十年宋南宫万弑其君闵公出奔陈其党猛获奔卫宋人使请猛获于卫羣臣欲勿许石祁子曰不可天下之恶一也恶于宋而保于我保之何补得一夫而丧一国与恶而弃好非谋也卫人归之初骀仲卒无适子有庻子六人卜所以为后者曰沐浴佩玉则兆五人者皆沐浴佩玉石祁子曰孰有执亲之丧而沐浴佩玉者乎不沐浴佩玉石祁子兆故卫人以龟为有知也
　　孔庄叔达者卫大夫也成公五年晋文公伐卫公出奔孔达从之既复使为政七年诸侯朝晋成公不朝使孔达侵郑伐緜訾及匡十年晋合诸侯伐卫围戚取之获孙昭子成公使告于陈陈共公曰更伐之我辞之故孔达帅师伐晋陈侯为卫请成于晋晋人不许乃执孔达以说之后二年晋人归孔达于卫以为卫之良也故免之穆公三年从晋宋曺同盟于清邱曰恤病讨贰既而陈贰于楚故宋师伐陈孔达救之曰先君有约言焉若大国讨我则死之眀年晋以卫之救陈也有讨焉使人弗去曰罪无所归将加而师孔达曰茍利社稷请以我说罪我之由我则为政而亢大国之讨将以谁任我则死之缢而死卫人以说于晋而免然以其成劳也复室其子使复其位
　　孔悝庄叔之后文子圉之子也事卫侯輙为卿輙父蒯聩不得立居于戚蒯聩之姊伯姬孔悝之母也伯姬潜入蒯聩于孔氏逼其子与之盟故孔悝出輙而立蒯聩是为庄公庄公既立而徳之乃铭孔悝于鼎曰六月丁亥公假于太庙公曰叔舅乃祖庄叔左右成公成公乃命庄叔随难于汉阳即宫于宗周奔走无射啓右献公献公乃命成叔纂乃祖服乃考文叔兴旧嗜欲作率庆士躬恤卫国其勤王家夙夜不觧民咸曰休哉公曰叔舅予女铭若纂乃考服悝再拜稽首曰对以辟之勤大命施于烝彞鼎眀年庄公逐孔悝孔悝出奔宋孙桓子良夫卫大夫也穆公十一年及石稷等侵齐与齐师遇石子欲还桓子曰不可以师伐人遇其师而还将谓君何若知不能则如勿出今既遇矣不如战也战于新筑卫师不利石子曰师败矣子不少湏众惧尽子丧师徒何以复命皆不对又曰子国卿也陨子辱矣子以众退我此乃止且告车来甚众齐师乃止次于鞫居新筑人仲叔于奚救桓子桓子是以免既卫人赏之以邑辞请曲县繁缨以朝许之仲尼闻之曰惜也不如多与之邑唯名与器不可以假人君之所司也名以出信信以守物器以藏礼礼以行义义以生利利以平民政之大莭也若以假人与人政也政亡国家从之弗可止也已桓子还于新筑不入遂如晋乞师以郤献子之有宿憾于齐也主于郤献子晋侯许之乃从献子败齐师于鞌定公元年又从献子伐廧咎如廧咎如溃是嵗冬晋侯使荀庚聘鲁且寻盟定公使桓子如鲁防将盟鲁成公问诸臧宣伯曰中行伯之于晋也其位在三孙子之于卫也位为上卿其将谁先对曰次国之上卿当大国之中卿卫在晋不得为次焉晋司夏盟其将先之遂先盟晋桓子受盟而还四年从晋伯宗伐宋讨辞防也桓子卒子林父嗣林父自有传
　　寗庄子速穆仲静之子也为卫之正卿庄子始事懿公懿公无道不爱士而好鹤鹤有乗轩者懿公之九年狄人伐卫公将战国人受甲者曰使鹤鹤实有禄位余焉能战公与石祁子玦寗庄子矢使守曰以此赞国择利而为之与夫人绣衣曰聴于二子渠孔御戎子伯为右黄夷前驱孔婴齐殿及狄人战于荧泽卫师败绩懿公死遂灭卫狄人囚史华龙滑与礼孔以逐卫人二人曰我太史也实掌其祭不先国不可待也乃先之至则告石祁子寗庄子曰不可待也二大夫夜与国人出狄入卫遂从之又败诸河庄子以君死国故立戴公申以庐于曺戴公立十数日而薨复立戴公之弟燬是为文公文公迁于楚邱文公之十八年邢人及狄人伐卫围莵圃文公以国让其父兄子弟及朝众曰茍能治之燬请从焉众不可而后师于訾娄狄师还邢人犹留距卫卫人以为憾眀年秋文公将伐邢以报莵圃之役于是卫大旱卜有事于山川不吉寗庄子曰昔周饥克殷而年丰今邢方无道诸侯无伯天其或者欲使卫讨邢乎从之师兴而雨二十三年晋公子重耳自齐过卫时文公以有邢狄之虞不能礼焉寗庄子言于公曰夫礼国之纪也亲民之结也善徳之建也国无纪不可以终民无结不可以固徳无建不可以立此三者君之所慎也今君弃之无乃不可乎晋公子善人也晋卫亲也君不礼焉弃三徳矣臣故云君其图之康叔文之昭也唐叔武之穆也周之大功在武天祚将在武族茍姬未絶周室而俾守大聚者必武族也武族惟晋实昌晋允公子实徳晋仍无道天祚有徳晋之守祀必公子也若复而修其徳镇抚其民必获诸侯以讨无礼君弗蚤图卫其在讨小人是惧敢不尽心公弗聴二十四年公子重耳反国是为晋文公文公立修霸业以求诸侯眀年卫文公卒子成公立晋人未能释憾于卫而成公复贰于楚故晋师讨焉卫人欲求说于晋出成公成公出奔楚遂适陈国防亡卒如庄子之言庄子卒子俞嗣是为武子武子自有传
　　北宫文子佗姬姓出自成公北宫懿子括之孙也献公之三年懿子帅师侵郑十八年从晋荀偃伐秦懿子生遗遗生文子襄公二年文子相公如楚过郑印叚迋劳于棐林如聘礼而以劳辞文子入聘子羽为行人冯简子与子太叔逆客事毕文子言于公曰郑有礼其数世之福也其无大国之讨乎诗云谁能执热逝不以濯礼之如政如热之有濯也濯以救热何患之有及楚见令尹围之威仪言于公曰令尹似君矣将有他志虽获其志不能终也诗云靡不有初鲜克有终终之实难令尹其将不免公曰子何以知之对曰诗云敬慎威仪惟民之则令尹无威仪民无则焉民所不则以在民上不可以终公曰善哉何谓威仪对曰有威而可畏谓之威有仪而可象谓之仪君有君之威仪其下畏而爱之则而象之故能有其国家令闻长世臣有臣之威仪其下畏而爱之则而象之故能守其官职保族宜家顺是以下皆如是是以上下能相固也卫诗曰威仪棣棣不可选也言君臣上下父子兄弟内外小大皆有威仪也周诗曰朋友攸摄摄以威仪言朋友之道必相教训以威仪也周书数文王之徳曰大国畏其力小国懐其徳言畏而爱之也诗云不识不知顺帝之则言则而象之也纣囚文王七年诸侯皆从之囚纣于是乎惧而归之可谓爱之矣文王伐崇再驾而降为臣蛮夷率服可谓畏之矣文王之功天下诵而歌舞之可谓则之矣文王之行至今为法可谓象之有威仪也故君子在位可畏施舎可爱进退可度周旋可则容止可观作事可法徳行可象声气可乐动作有文言语有章以临其下谓之有威仪也文子之子喜灵公十三年齐豹之乱公生赐之諡曰贞子
　　蘧瑗字伯玉卫大夫也瑗谓君子之人达故观其器而知其工之巧观其发而知其人之知故君子慎其所以与人者时献公无道辱侮大臣孙林父惧将谋出之入见蘧伯玉曰君之暴虐子所知也大惧社稷之倾覆将若之何对曰君制其国臣敢奸之虽奸之庸知愈乎遂从近闗出既反国寗喜以父命欲纳献公告伯玉伯玉曰瑗不得闻君之出敢闻其入又从近闗出顔阖将传卫灵公太子而问于伯玉曰有人于此其徳天杀与之为无方则危吾国与之为有方则危吾身其知适足以知人之过而不知其所以过若然者吾奈之何伯玉曰善哉问乎戒之慎之正汝身哉形莫若就心莫若和虽然之二者有患就不欲入和不欲出形就而入且为颠为灭为崩为蹶心和而出且为声为名为妖为孽彼且为婴儿亦与之为婴儿彼且为无町畦亦与之为无町畦彼且为无崖亦与之为无崖达之入于无疵汝知夫螳蜋乎怒其臂以当车辙不知其不胜任也是其才之羙者也汝不知夫养虎者乎不敢以生物与之为其杀之之怒也不敢以全物与之为其决之之怒也时其饥饱达其怒心虎之与人异类而媚养己者顺也故其杀者逆也夫爱马者以筐盛矢以蜄盛溺适有蚊虻仆縁而拊之不时则决衘毁首碎胷意有所至而爱有所亡可不慎邪公叔文子升于瑕邱蘧伯玉从文子曰乐哉斯邱也死则我必欲葬焉伯玉曰吾子乐之则瑗请前文子悔而止
　　寗武子俞寗庄子之子也成公三年楚伐宋晋文公欲假道于卫以救宋成公不许晋更从河南济救宋徴师于卫大夫欲许成公不肯晋及齐盟于敛盂成公请盟晋人拒之公欲与楚国人不欲出其君以说于晋公出居于襄牛寗武子从大夫元咺奉公弟叔武以摄位或诉元咺于公曰立叔武矣其子角从公公使杀之咺不废命奉夷叔以入守晋人以叔武故复公寗武子与卫人盟于宛濮曰天祸卫国君臣不协以及此忧也今天诱其使皆降心以相从也不有居者谁守社稷不有行者谁扞牧圉不协之故用昭乞盟于尔大神以诱天自今日已徃既盟之后行者无保其力居者无惧其罪有渝此盟以相及也眀神先君是紏是殛国人闻此盟也而后不贰公先期入寗武子先长牂守门以为使也与之乘而入公子歂犬华仲前驱叔武将沐闻君至喜捉髪而出前驱射而杀之公知其无罪枕之股而哭之歂犬走出公使杀之元咺以叔武之死也出奔晋以讼于晋侯寗武子为辅鍼庄子为坐士荣为大士公不胜晋杀士荣刖鍼庄子谓寗俞忠而免之执公归于京师寘诸深室寗武子职纳橐饘焉元咺归于卫立公子瑕晋侯使医衍酖公武子货医使薄其酖不死鲁侯为之请纳玉于王与晋侯皆十防王乃释公公使赂周歂冶厪曰茍能纳我吾使尔为卿周冶杀元咺子适子仪公复归于卫公再出而不失国皆武子之功也眀年狄围卫卫迁于帝邱卜曰三百年卫成公梦康叔曰相夺予享公命祀相寗武子不可曰鬼神非其族类不歆其祀杞鄫何事相之不享于此久矣非卫之罪也不可以间成王周公之命祀请改祀命从之公使寗武子聘于鲁鲁侯与之宴为赋湛露及彤弓不辞又不答赋使行人私焉对曰臣以为肄业及之也昔诸侯朝正于王王宴乐之于是乎赋湛露则天子当阳诸侯用命也诸侯敌王所忾而献其功于是乎王赐之彤弓一彤矢百玈弓矢千以觉报宴今陪臣来继旧好君辱贶之其敢干大礼以自取戾鲁人服之武子之子曰相相之子曰殖史防字子鱼亦曰祝佗灵公二十九年刘文公合诸侯于召陵谋伐楚将防子行敬子言于公曰防同难啧有烦言莫之治也其使祝佗从公曰善乃使子鱼子鱼辞曰臣展四体以率旧职犹惧不给而烦刑书若又共二徼大罪也且夫祝社稷之常也社稷不动祝不出竟官之制也君以军行祓社衅鼔祝奉以从于是乎出竟若嘉好之事君行师从卿行旅从臣无事焉公曰行也及臯鼬将长蔡于卫卫侯使祝佗私于苌曰闻诸道路不知信否闻蔡将先卫信乎苌曰信蔡叔康叔之兄也先卫不亦可乎子鱼曰以先王观之则尚徳也昔武王克商成王定之选建眀徳以蕃屏周故周公相王室以尹天下于周为睦分鲁公以大路大旂夏后氏之璜封父之繁弱殷氏六族条氏徐氏萧氏索氏长勺氏尾勺氏使帅其宗氏辑其分族将其丑类以法则周公用即命于周是使之职事于鲁以昭周公之眀徳分之土田陪敦祝宗卜史备物典策官司彛器因商奄之民命以伯禽而封于少皥之虚分康叔以大路少帛綪茷防旌大吕殷氏七族陶氏施氏繁氏锜氏樊氏饥氏终葵氏封畛土畧自武父以南及圃田之北竟取于有阎之土以共王职取于相土之东都以防王之东搜聃季授土陶叔授民命以康诰而封于殷虚皆啓以商政疆以周索分唐叔以大路密湏之鼔阙巩沽洗懐姓九宗职官五正命以唐诰而封于夏虚啓以夏政疆以戎索三者皆叔也而有令徳故昭之以分物不然文武成康之伯犹多而不获是分唯不尚年也管蔡啓商惎间王室王于是乎杀管叔而囚蔡叔以车七乘徒七十人其子蔡仲改行帅徳周公举之以为己卿士见诸王而命之以蔡其命书云王曰胡无若尔考之违王命也若之何其使蔡先卫也武王之母弟八人周公为太宰康叔为司防聃季为司空五叔无官岂尚年哉曺文之昭也晋武之穆也曺为伯甸非尚年也今将尚之是反先王也晋文公为践土之盟卫成公不在夷叔其母弟也犹先蔡载书云王若曰晋重耳鲁申卫武蔡甲午郑防齐潘宋王臣莒期藏在周府可覆视也吾子欲复文武之畧而不正其徳将如之何苌说告刘子与范献子谋之乃长卫侯于盟
　　孙文子林父桓子之子也林父嗣为卿为定公所恶定公四年林父出奔晋十二年公如晋晋侯欲以林父见公不可既归晋侯使郤犫送林父而见之公欲辞定姜曰不可是先君宗卿之嗣也大国又以为请不许将亡虽恶之不犹愈于亡乎君其忍之安民而宥宗卿不亦可乎公见而复之公薨孔成子寗子以公命立敬姒之子衎是为献公定姜见其不哀也欲废之既以为言大夫皆惧孙文子自是不敢舍其重器于卫尽寘诸戚而甚善晋大夫十一年文子聘于鲁且寻桓子之盟公登亦登穆子有辞亦无悛容鲁人以是知其必亡也十八年公戒孙文子寗子食皆服而朝日旰不召而射鸿于囿二子从之不释皮冠而与之言二子怒孙文子如戚其子孙蒯入使公饮之酒使大师歌巧言之卒章大师辞师曺请为之初公有嬖妾使师曺诲之琴师曺鞭之公怒鞭师曺故师曺欲歌之以怒孙子而报公公使歌之遂诵之蒯惧告文子文子曰君忌我矣弗先必死并帑于戚而入见蘧伯玉曰君之暴虐子所知也大惧社稷之倾覆将若之何对曰君制其国臣敢奸之虽奸之庸知愈乎遂行从近闗出公使子蟜子伯子皮与孙子盟于邱宫孙文子皆杀之公如鄄使子行于孙子孙子又杀之公出奔齐孙氏追之败公徒于阿泽及竟公使祝宗告亡且告无罪定姜曰无神何告若有不可诬也舍大臣而与小臣谋一罪也先君有冡卿以为师保而蔑之二罪也余以巾栉事先君而暴妾使余三罪也告亡而已无告无罪卫人立公孙剽是为殇公林父与寗喜相之以聴命于诸侯殇公十二年寗喜纳献公伐孙氏孙氏败遂弑殇公林父以戚如晋孔子书曰入于戚以叛罪孙氏也卫人侵戚东鄙孙子愬于晋晋戍茅氏殖绰伐茅氏杀晋戍三百人孙蒯追之弗敢击林父曰厉之不如遂从卫师败之圉获殖绰复愬于晋晋赵武防诸侯于澶渊以讨卫疆戚田取卫西鄙懿氏六十以与孙氏于是献公防之晋人以林父故执寗喜北宫遗公如晋晋人亦执公囚之于士弱氏齐晏平仲私于叔向曰晋为盟主而为臣执君若之何叔向告赵文子文子以告晋侯乃许归公初孙蒯田于曺隧饮马于重邱毁其瓶重邱人闭门而訽之曰亲逐而君尔父为厉是之不忧而何以田为于是孙蒯伐曺取重邱寗悼子喜子殖之子也定公之末年晋郤犫来聘公享之子相苦成叔傲子曰郤犫其亡乎古之为享食也以观威仪省祸福也故诗曰兕觵其觩防酒思柔彼交匪傲万福来求今夫子傲取祸之道也已而果然定公有疾使子与孔成子立敬姒之子衎以为太子公薨太子立为献公献公不礼于孙文子寗子二子怒共谋出之公奔于齐子与孙氏立公孙剽相之以聴命于诸侯既而悔之将死召悼子曰吾得罪于君悔无及也名在诸侯之策曰孙林父寗殖出其君君入则掩之若能掩之则吾子也若不能犹有鬼神吾有馁而已不来食矣悼子许诺子遂卒悼子立献公闻是言也使与悼子言悼子曰必子鲜在不然必败公使子鲜为复辞敬似彊命之对曰君无信臣惧不免敬似曰虽然以吾故也许诺子鲜不获命于敬姒以公命与寗喜言曰茍反政由寗氏祭则寡人悼子告蘧伯玉伯玉曰瑗不得闻君之出敢闻其入遂行从近闗出告右宰谷右宰谷曰不可获罪于两君天下谁畜之悼子曰吾受命于先人不可以贰谷曰我请使焉而观之遂见公于夷仪反曰君淹恤在外十二年矣而无忧色亦无寛言犹夫人也若不已死无日矣悼子曰子鲜在谷曰子鲜在何益多而能亡于我何为悼子曰虽然弗可以己孙文子在戚孙嘉聘于齐孙襄居守寗喜右宰谷伐孙氏不克伯国伤悼子出舍于郊伯国死孙氏哭国人召悼子悼子复攻孙氏克之遂杀殇公及太子角而纳献公孔子书曰寗喜弑其君言罪之在寗氏也献公既复而寗喜専公患之公孙免余请杀之公曰防寗子不及此吾与之言矣事未可知祗成恶名止也对曰臣杀之君勿与知乃与公孙无地公孙臣谋使攻寗氏弗克皆死公曰臣也无罪父子死余矣于是免余复攻寗氏杀寗喜及右宰谷尸诸朝石恶将防宋之盟受命而出衣其尸枕之股而哭之欲敛以亡惧不免且曰受命矣乃行子鲜曰逐我者出纳我者死赏罚无章何以沮劝君失其信而国无刑不亦难乎且鱄实使之遂出奔晋公使止之不可及河又使止之止使者而誓于河托于木门不乡卫国而坐木门大夫劝之仕不可曰仕而废其事罪也从之昭吾所以出也将谁愬乎吾不可以立于人之朝矣终身不仕公丧之如税服终身公与免余邑六十辞曰唯卿备百邑臣六十矣下有上禄乱也臣弗敢闻且寗子唯多邑故死臣惧死之速及也公固与之受其半以为少师公使为卿辞曰太叔仪不贰能赞大事君其命之乃使文子为卿
　　宋
　　公子目夷字子鱼襄公之庶兄也桓公有疾襄公为太子固请曰目夷长且仁君其立之公命子鱼子鱼辞曰能以国让仁孰大焉臣不及也且又不顺遂走而退桓公薨襄公即位使子鱼为司马齐桓公薨襄公将求诸侯十年春执滕子婴齐夏盟曺人邾人于曺南鄫子防盟于邾公使邾人执鄫子用之于次睢之上欲以属东夷司马子鱼曰古者六畜不相为用小事不用大牲而况敢用人乎祭祀以为人也民神之主也用人其谁飨之齐桓公存三亡国以属诸侯义士犹曰薄徳今一防而虐二国之君又用诸滛昬之鬼将以求霸不亦难乎得死为幸曺南之防也曺人不修地主之礼秋公围曺子鱼諌曰文王闻崇徳乱而伐之军三旬而不降退修教而复伐之因垒而降诗曰刑于寡妻至于兄弟以御于家邦今君徳无乃犹有所阙而以伐人若之何盍姑内省徳乎无阙而后动可也十二年公为鹿上之盟以求诸侯于楚楚人许之子鱼曰小国争盟祸也宋其亡乎幸而后败秋诸侯防公于盂子鱼曰祸其在此乎君欲已甚其何以堪之于是楚执公以伐宋冬防于薄以释之子鱼曰祸犹未也未足以惩君十三年郑伯如楚公伐郑子鱼曰所谓祸在此矣秋楚人伐宋以救郑冬十一月公及楚人战于宋人既成列楚人未既济子鱼曰彼众我寡及其未既济也请击之公曰不可既济而未成列又以告公曰未可既陈而后击之宋师败绩公伤股门官殱焉国人皆咎公公曰君子不重伤不禽二毛古之为军也不以阻隘也寡人虽亡国之余不鼔不成列子鱼曰君未知战勍敌之人隘而不列天赞我也阻而鼔之不亦可乎犹有惧焉且今之勍者皆吾敌也虽及胡耉获则取之何有于二毛眀耻教战求杀敌也伤未及死如何勿重若爱重伤则如勿伤爱其二毛则如服焉三军以利用也金鼔以声气也利而用之阻隘可也声盛致志鼔儳可也子鱼卒子友嗣文公七年友为左师
　　向戍桓公之族也事平公为左师食邑于合曰合左师晋荀偃士匄以宋事晋厚而向戌有贤行请伐偪阳而封焉既灭偪阳以与向戌向戌辞曰君若犹辱镇抚宋国而以偪阳光啓寡君羣臣安矣其何贶如之若専赐臣是臣兴诸侯以自封也其何罪大焉敢以死请乃与宋公十五年向戌侵郑大获十八年聘于鲁见孟献子尤其室曰子有令问而羙其室非所望也二十年华阅卒华臣弱皋比之室使贼杀其宰华吴贼六人以铍杀诸卢门合左师之后左师惧曰老夫无罪贼曰皋比私有讨于吴遂幽其妻曰畀余而大璧公闻之曰臣也不唯其宗室是暴大乱宋国之政必逐之左师曰臣也亦乡也大臣不顺国之耻也不如盖之乃舍之左师为已短策茍过华臣之门必骋初芮司徒生女子赤而毛弃诸堤下共姬之妾取以入名之曰弃长而羙平公入夕共姬与之食公见弃也而视之尤姬纳诸御嬖生佐恶而婉太子痤羙而狠合左师畏而恶之寺人墙伊戾为太子内师而无宠二十九年楚客聘于晋过宋太子知之请野享之公使徃伊戾请从之公曰夫不恶女乎对曰小人之事君子也恶之不敢逺好之不敢近敬以待命敢有二心乎纵有共其外莫共其内臣请徃也遣之至则欿用牲加书徴之而驰告公曰太子将为乱既与楚客盟矣公曰为我子又何求对曰欲速公使视之则信有焉问诸夫人与左师则皆曰固闻之公囚太子太子曰惟佐也能免我召而使请曰日中不来吾知死矣左师闻之聒而语过期乃缢而死佐为太子公徐闻其无罪也乃亨伊戾左师见夫人之歩马者问之对曰君夫人氏也左师曰谁为君夫人余胡弗知圉人归以告夫人夫人使馈之锦与马先之以玉曰君之妾弃使某献左师改命曰君夫人而后再拜稽首受之向戌善于赵文子又善于令尹子木欲弭诸侯之兵以为名使告诸晋楚齐秦皆许之三十年遂防诸侯为盟已而请赏公与之邑子罕有辞左师辞之楚灵王之合诸侯也以侈示之椒举谏之不聴子产见左师曰吾不患楚矣汰而愎谏不过十年左师曰然不十年侈其恶不逺逺恶而后弃善亦如之徳逺而后兴
　　乐喜字子罕戴公之子公子衎之后也事平公为司城平公之五年华羽与乐辔少相狎长相优又相谤也子荡怒以弓梏华弱于朝平公见之曰司武而梏于朝难以胜矣遂逐之司城子罕曰同罪异罚非刑也专戮于朝罪孰大焉亦逐子荡子荡射子罕之门曰防日而不我从子罕善之如初十二年灾乐喜为政使伯氏司里火所未至彻小屋涂大屋陈畚挶具绠缶备水器量轻重蓄水潦积土涂廵丈城缮守备表火道使华臣具正徒令隧正纳郊保奔火所使华阅讨右官官庀其司向戌讨左亦如之使乐遄庀刑器亦如之使皇郧命校正出马工正出车备甲兵庀武守使西鉏吾庀守府令司宫巷伯儆宫二师令四乡正敬享祝宗用马于四墉祀盘庚于西门之外初郑卫氏司氏之乱其余盗在宋郑人以子西伯有子产之故十八年赂宋以马四十乘与师茷师慧三月公孙黑为质焉司城子罕以堵女父尉翩司齐与之良司臣而逸之托诸季武子武子寘诸卞郑人醢之三人也师慧过朝将私焉相曰朝也慧曰无人焉相曰朝也何故无人慧曰必无人焉若犹有人岂其以千乗之相易滛乐之蒙必无人焉故也子罕闻之固请而归之宋人或得玉献诸子罕子罕弗受献玉者曰以示玉人玉人以为寳也故敢献之子罕曰我以不贪为寳尔以玉为寳若以与我皆丧寳也不若人有其寳稽首而告曰小人懐璧不可以越乡纳此以请死也子罕寘诸其里使玉人为之攻之富而后使复其所皇国父为太宰为平公筑台妨于农收子罕请俟农功之毕公弗许筑者讴曰泽门之晳实兴我役邑中之黔实慰我心子罕闻之亲执扑以行筑者而抶其不勉者曰吾侪小人皆有阖庐以辟燥湿寒暑今吾君为一台而不速成何以为役讴者乃止或问其故子罕曰宋国区区而有诅有祝祸之本也向戌之议偃兵也既防诸侯归而请赏曰请免死之邑公与之邑六十以示子罕子罕曰凡诸侯小国晋楚所以兵威之畏而后上下慈和慈和而后能安靖其国家以事大国所以存也无威则骄骄则乱生乱生必灭所以亡也天生五材民并用之废一不可谁能去兵兵之设久矣所以威不轨而昭文徳也圣人以兴乱人以废废兴存亡昬眀之术皆兵之由也而子求去之不亦诬乎以诬道蔽诸侯罪莫大焉纵无大罚而又求赏无厌之甚也削而投之左师辞邑向氏欲攻之左师曰我将亡夫子存我徳莫大焉又可攻乎晋人欲伐宋使人觇之阳门之介夫死子罕入而哭之哀觇宋者反报于晋侯曰阳门之介夫死司城哭之哀而民说殆不可伐也孔子闻之曰善哉觇国乎凡民有丧扶服救之虽微晋而已天下其孰能当之华元戴公之后也戴公子考父食采于华因氏焉世为宋卿文公四年郑伐宋华元乐莒御之战于大棘将战华元杀羊食士其御羊斟不与及战曰畴昔之羊子为政今日之事我为政与入郑师宋师败绩囚华元获乐莒及甲车四百六十乘俘二百五十人馘百人宋人以车百乘文马百驷赎华元于郑半入华元逃归立于门外告而入见羊斟曰子之马然也对曰非马也其人也言毕奔于鲁宋城华元为植廵功城者讴曰睅其目皤其腹弃甲而复于思于思弃甲复来使其骖乘谓之曰牛则有皮犀兕尚多弃甲则那役人曰从其有皮丹漆若何华元曰去之夫其口众我寡时服其有容十六年楚子使申舟聘于齐曰无假道于宋亦使公子冯聘于晋不假道于郑初陈侯郑伯防楚子于息将以伐宋华御事曰楚欲弱我也先为之弱乎何必使诱我我实不能民何罪乃逆楚子劳且聴命遂道以田孟诸公为右盂郑伯为左盂期思公复遂为右司马子朱及文之无畏为左司马命夙驾载燧公违命无畏抶其仆以徇或谓申舟曰国君不可戮也申舟曰当官而行何彊之有诗曰刚亦不吐柔亦不茹毋纵诡随以谨防极是亦非辟彊也敢爱死以乱官乎至是以恶宋之故见犀而行曰郑昭宋聋晋使不害我则必死王曰杀女我则伐之遂行及宋公使人止之华元曰过我而不假道鄙我也鄙我亡也杀其使必伐我伐我亦亡也亡一也乃杀之楚子闻之投袂而起屦及于窒皇劔及于寝门之外车及于蒲胥之市九月楚子围宋逾年不下楚师将去之申犀稽首于王之马前曰无畏知死不敢废王命王弃言焉王不能答用申叔时之谋筑室反耕公惧使华元夜入楚师登子反之牀起之曰寡君使元以病告曰敝邑易子而食析骸而防虽然城下之盟有以国敝不能从也去我三十里唯命是聴子反惧与之盟而告王退三十里公及楚平华元为质盟曰我无尔诈尔无我虞二十二年文公卒始厚葬用蜃炭益车马始用殉重器备椁有四阿棺有翰桧君子谓华元不能治烦去惑君生纵其欲死又益其侈是弃君于恶也共公八年晋使籴茷如楚楚许晋成华元善于令尹子重又善于栾武子闻晋楚之相通也如楚遂如晋以合晋楚之成十年晋士爕楚公子罢许偃盟于宋西门之外华元故也十三年共公卒平公即位华元为右师鱼石为左师荡泽为司马华喜为司徒公孙师为司城向为人为大司防鳞朱为少司防向带为太宰鱼府为少宰荡泽弱公室杀公子肥华元曰我为右师君臣之训师所司也今公室卑而不能正吾罪大矣不能治官敢頼宠乎乃出奔晋二华戴族也司城庄族也六官皆桓族也鱼石将止华元鱼府曰右师反必讨是无桓氏也鱼石曰右师茍获反虽许之讨必不敢且多大功国人与之不反惧桓氏之无祀于宋也右师讨犹有戌在桓氏虽亡必偏鱼石自止华元于河上请讨许之乃反使华喜公孙师帅国人攻荡氏杀子山鱼石向为人鳞朱向带鱼府出舎于睢上华元使止之不可冬十月华元自止之不可乃反鱼府曰今不从不得入矣右师视速而言疾有异志焉若不我纳今将驰矣登邱而望之则驰骋而从之则决睢澨闭门登陴矣左师二司防二宰遂出奔楚华元使向戍为左师老佐为司马乐裔为司宼以靖国人华元之子华臣华阅阅为右师
　　华费遂事元公为大司马费遂之子曰防多僚登防为少司马多僚为御士元公无信多私而恶华向华定华亥与向宁谋曰亡愈于死先诸元公十年夏六月华亥伪有疾私诱羣公子公子问之则执之杀公子寅公子御戎公子朱公子固公孙援公孙丁拘向胜向行于其廪公如华氏请焉弗许遂劫之取太子栾与母弟张公子地以为质公亦取华亥之子无慼向宁之子罗华定之子啓与华氏盟以为质于是公党公子城公孙忌乐舎司马彊向宜向郑楚建郳申出奔郑其徒与华氏战于鬼阎败子城子城适晋华亥与其妻必盥而食所质公子者而后食公与夫人每日必适华氏食公子而后归华亥患之欲归公子向宁曰唯不信故质其子若又归之死无日矣公请于华费遂将攻华氏对曰臣不敢爱死无乃求去忧而滋长乎臣是以惧敢不聴命公曰子死亡有命余不忍其訽也费遂从之冬十月公杀华向之质而攻之华向奔陈华登奔吴向宁欲杀太子华亥曰干君而出又杀其子其谁纳我且归之有庸使少司宼华牼以归乃谓牼曰子之齿长矣不能事人以三公子为质必免公子既入华牼将自门行公遽见之执其手曰余知而无罪也入复其所二十一年多僚与防相恶乃谮于公曰防将纳亡人亟言之公曰司马以吾故亡其良子死亡有命吾不可以再亡之对曰君若爱司马则如亡死如可逃何逺之有公惧使侍人召司马之侍人宜僚饮之酒而使告司马司马叹曰必多僚也吾有谗子而弗能杀吾又不死抑君有命可若何乃与公谋逐华防将使田孟诸而遣之公饮之酒厚酬之赐及从者司马亦如之张匄尤之曰必有故使子皮承宜僚以劒而讯之宜僚尽以告张匄欲杀多僚子皮曰司马老矣登之谓甚吾又重之不如亡也子皮将见司马而行则遇多僚御司马而朝张匄不胜其怒遂与子皮臼任郑翩杀多僚劫司马以叛而召亡人于是华向入乐大心丰愆华牼御诸横华氏居卢门以南里叛宋城旧鄘及桑林之门而守之华登以吴师救华氏齐乌枝鸣戍宋厨人濮曰军志有之先人有夺人之心后人有待其衰盍及其劳且未定也伐诸若入而固则华氏众矣悔无及也从之齐师宋师败吴师于鸿口获其二帅公子苦雂偃州员华登帅其余以败宋师公欲出厨人濮曰吾小人可借死而不能送亡君请待之乃徇曰杨徽者公徒也众从之公自杨门见之下而廵之曰国亡君死二三子之耻也岂専孤之罪也齐乌枝鸣曰用少莫如齐致死齐致死莫如去备彼多兵矣请皆用劒从之华氏北复即之厨人濮以裳裹首而荷以走曰得华登矣遂败华氏于新里翟偻新居于新里既战説甲于公而归华姓居于公里亦如之公子城以晋师至曺翰胡防晋荀吴齐苑何忌卫公子朝救宋与华氏战于赭邱郑翩愿为鹳其御愿为鹅子禄御公子城庄菫为右干犫御吕封人华豹张匄为右相遇城还华豹曰城也城怒而反之将注豹则闗矣曰平公之灵尚辅相余豹射出其间将注则又闗矣曰不狎鄙抽矢城射之殪张匄抽殳而下射之折股扶服而击之折轸又射之死干犫请一矢城曰余言女于君对曰不死伍乘军之大刑也干刑而从子君焉用之子速诸乃射之殪大败华氏围诸南里华亥搏膺而呼见华防曰吾为栾氏矣防曰子无我迋不幸而后亡使华登如楚乞师华防以车十五乘徒七十人犯师而出食于睢上哭而送之乃复入楚子以防越帅师将逆华氏太宰犯谏曰诸侯惟宋事其君今又争国释君而臣是助无乃不可乎王曰而告我也后既许之矣师遂行楚防越使告于宋曰寡君闻君有不令之臣为君忧无宁以为宗羞寡君请受而戮之对曰孤不佞不能媚于父兄以为君忧拜命之辱抑君臣日战君曰余必臣是助亦唯命人有言曰唯乱门之无过君若保敝邑无亢不以奬乱人孤之望也唯君图之楚人患之诸侯之戍谋曰若华氏知困而致死楚耻无功而疾战非吾利也不如出之以为楚功其亦无能为也已救宋而除其害又何求乃固请出之宋人从之于是华亥向宁华定自宋南里出奔楚
　　秦
　　百里孟眀视父曰百里傒先为虞大夫晋献公防虞虏虞君及百里傒既归乃以为秦穆公夫人媵于秦百里傒亡秦走宛楚鄙人执之穆公闻其贤欲重赎之恐楚人不与乃使人谓楚曰吾媵臣百里傒在焉请以五羖之皮赎之楚人许而遂归之当是时年七十余矣穆公释其囚与语国事谢曰臣亡国之臣何足问公曰虞君不用子故亡非子罪也固问语三日穆公大说授之国政号曰五羖大夫百里傒曰臣不及臣友蹇叔蹇叔贤而世莫知公问之故对曰臣尝防困于齐而乞食防人蹇叔收臣臣因欲事齐君无知蹇叔止臣臣得脱齐难遂之周周王子頽好牛臣以养牛干之及頽欲用臣蹇叔止臣臣去得不诛事虞君蹇叔止臣臣知虞君不用臣臣诚私利禄爵且留再用其言得脱一不用及于难是以知其贤于是穆公使人厚币迎蹇叔以为上大夫秦尝使大夫杞子戍郑郑人使掌北门之管杞子使告于秦曰若潜师以来国可得也穆公然之访诸蹇叔蹇叔曰劳师以袭逺非所闻也师劳力竭逺主备之无乃不可乎师之所为郑必知之勤而无所必有悖心且行千里其谁不知又问百里傒傒曰径数国千里而袭人未见其利且人卖郑焉知我国人不有以我情告郑者乎公曰子不知吾已决矣遂发兵使百里傒子孟明视蹇叔子西乞术白乙丙将兵师出于东门之外蹇叔百里傒二人哭之公闻之怒曰孤发兵而子沮哭吾军何也二老曰臣非敢沮君军行臣子与徃臣老迟还恐不相见故哭耳二老退而谓其子曰晋人御师必于殽殽有二陵焉其南陵夏后臯之墓也其北陵文王之所辟风雨也必死是间余收尔骨焉秦师遂东过周北门左右免胄而下超乘者三百乘王孙满尚幼观之言于王曰秦师轻而无礼必败轻则寡谋无礼则脱入险而脱又不能谋能无败乎及滑郑商人髙将市于周遇之以乘韦先牛十二犒师曰寡君闻吾子将歩师出于敝邑敢犒从者不腆敝邑为从者之淹居则具一日之积行则备一夕之卫且遽告于郑郑穆公使视客馆则束载厉兵秣马矣使皇武子辞焉曰吾子淹久于敝邑唯是脯资饩牵竭矣为吾子之将行也郑之有原圃犹秦之有具囿也吾子取其麋鹿以间敝邑若何杞子奔齐孟明曰郑有备矣不可冀也攻之不克围之不继吾其还也灭滑而还晋人用先轸之言发命兴师败孟明于殽获三帅以归文嬴请之公舎之已而悔之使阳防父追之及河则已在舟中矣于是穆公素服郊次乡师而哭曰孤违二老以辱二三子孤之罪也不替孟眀孤之过也大夫何罪且吾不以一掩大徳因作誓以谢蹇叔百里傒及三年孟明视帅师伐晋以报殽之役晋侯御之先且居将中军赵衰佐之王官无地御戎狐鞫居为右及孟明战于彭衙孟明败绩及归缪公犹用孟明増修国政重施于民次年孟明伐晋济河焚舟取王官及郊晋惧不敢出乃自茅津济封殽尸而还遂霸西戎



　　通志卷九十一
&lt;史部,别史类,通志&gt;
　　钦定四库全书
　　通志卷九十二
　　宋　右　廸　功　郎　郑　樵　渔　仲　撰
　　列传第五
　　春秋
　　齐
　　管仲　晏子　逢丑父　崔杼　庆封
　　楚
　　鬬伯比　鬬子文　公子侧　蔿贾　蔿艾猎申叔时　伯州犂　沈尹戍　公孙归生　伍举防啓疆　申无宇　然丹　公子贞　防子冯屈建囊瓦　沈诸梁　公子申
　　吴
　　季札　伍员
　　越
　　范蠡
　　齐
　　管敬仲夷吾颍上人也始与召忽俱为齐公子紏传襄公立无常鲍叔牙曰君使民慢乱将作矣奉公子小白出奔莒及襄公遇弑管仲召忽奉公子紏奔鲁齐人立公子无知既而杀之公子小白自莒先入得立为君是为桓公桓公使鲁人杀子紏召忽死之管仲请囚桓公使鲍叔为宰辞曰君之庸臣也君加惠于臣使不涷馁则是君之赐也若必治国家者则非臣之所能也其唯管夷吾乎臣之所不如夷吾者五寛惠柔民弗若也治国家不失其柄弗若也忠信可结于百姓弗若也制礼义可法于四方弗若也执枹鼓立于军门使百姓皆加勇焉弗若也桓公曰夫夷吾射寡人中钩是以濵于死鲍叔对曰夫为其君勤也君若宥而反之夫犹是也桓公曰若何鲍子对曰请诸鲁桓公曰施伯鲁君之谋臣也夫知吾将用之必不予我矣若之何鲍子对曰使人请诸鲁曰寡君有不令之臣在君之国欲以戮之于羣臣故请之则予我矣桓公使请诸鲁如鲍叔之言鲁荘公以问施伯施伯对曰此非欲戮之也欲用其政也夫管子天下之才也所在之国则必得志于天下令彼在齐则必长为鲁国忧矣荘公曰若何施伯曰杀而以其尸授之荘公将杀管仲齐使者请曰寡君欲亲以为戮若不生得以戮于羣臣犹未得请也请生之于是荘公使束防以予齐使齐受之而退比至三衅三浴之桓公亲逆之于郊而与之坐而问焉曰吾先君襄公筑台以为髙位田狩罼弋不听国政卑圣侮士而唯女是崇九妃九嫔陈妾数百食必粱肉衣必文绣戎士冻馁戎车待游车之戎士待陈妾之余优笑在前贤材在后是以国家不日引不月长恐宗庙之不埽除社稷之不血食敢问为此若何管仲对曰昔吾先王昭王穆王世法文武逺绩以成名合羣叟比校民之有道者设象以为纪式权以相应比缀以度端本肇末劝之以赏赐紏之以刑罚班序顚毛以为民纪统桓公曰为之若何管仲对曰昔者圣王之治天下也参其国而伍其鄙定民之居成民之事陵为之终而慎用其六柄焉桓公曰成民之事若何管仲对曰四民者勿使杂处杂处则其言哤其事昜公曰处士农工啇若何管仲对曰昔圣王之处士也使就闲燕处工就官府处商就市井处农就田野令夫士羣萃而州处闲燕则父与父言义子与子言孝其事君者言敬其幼者言悌少而习焉其心安焉不见异物而迁焉是故其父兄之教不肃而成其子弟之学不劳而能夫是故士之子恒为士令夫工羣萃而州处审其四时辨其功苦权节其用论比协材旦暮从事施于四方以饬其子弟相语以事相示以巧相陈以功少而习焉其心安焉不见异物而迁焉是故其父兄之教不肃而成其子弟之学不劳而能夫是故工之子恒为工令夫商羣萃而州处察其四时而监其乡之资以知其市之贾负任担荷服牛轺马以周四方以其所有易其所无市贱鬻贵旦暮从事于此以饬其子弟相语以利相示以頼相陈以知贾少而习焉其心安焉不见异物而迁焉是故其父兄之教不肃而成其子弟之学不劳而能夫是故商之子恒为商令夫农羣萃而州处察其四时权节其用耒耜耞芟及寒击菒除田以待时耕而疾耰之以待时雨时既至挟其枪刈耨鏄以旦暮从事于田野脱衣就功首戴茅蒲身衣袯襫霑体涂足暴其髪肤尽其四支之敏以从事于田野少而习焉其心安焉不见异物而迁焉是故其父兄之教不肃而成其子弟之学不劳而能夫是故农之子恒为农野处而不防其秀民之能为士者必足頼也有司见而不以告其罪五有司已于事而竣桓公曰定人之居若何管仲对曰制国以为二十一乡桓公曰善管仲于是制国以为二十一乡工商之乡六士乡十五公帅五乡焉国子帅五乡焉髙子帅五乡焉参国起桉以为三官臣立三宰工立三族市立三乡泽立三虞山立三衡桓公曰吾欲从事于诸侯其可乎管仲对曰未可国未安桓公曰安国若何管仲对曰修旧法择其善者而业用之遂滋民与无财而敬百姓则国安矣桓公曰诺遂修旧法择其善者而业用之遂滋民与无财而敬百姓国既安矣桓公曰国安矣其可乎管仲对曰未可君若正卒伍修甲兵则大国亦将正卒伍修甲兵则难以速得志矣君有攻伐之器小国诸侯有守御之备则难以速得志矣君若欲速得志于天下诸侯则事可以隐令可以寄政桓公曰为之若何管仲对曰作内政而寄军令焉桓公曰善管仲于是制国五家为轨轨为之长十轨为里里有司四里为连连为之长十连为乡乡有良人焉以为军令五家为轨故五人为伍轨长帅之十轨为里故五十人为小戎里有司帅之四里为连故二百人为卒连长帅之十连为乡故二千人为旅乡良人帅之五乡一帅故万人为一军五乡之帅帅之三军故有军中之鼓有国子之鼓有髙子之鼓春以搜振旅秋以狝治兵是故卒伍整于里军旅整于郊内教既成令勿使迁徙伍之人祭祀同福死丧同恤祸灾共之人与人相畴家与家相畴世同居少同游故夜战声相闻足以不乖昼战目相见足以相识其欢欣足以相死居同乐行同和死同哀是故守则同固战则同彊君有此士也三万人可以横行于天下以诛无道以屏周室天下大国之君莫之能御正月之朔乡长复事桓公亲问焉曰于子之乡有居处为义好学慈孝于父母聪慧质仁发闻于乡里者有则以告有而不以告谓之蔽明其罪五有司已于事而竣桓公又问焉曰于子之乡有拳勇股肱之力秀出于众者有则以告有而不以告谓之蔽贤其罪五有司已于事而竣桓公又问焉曰子之乡有不慈孝于父母不长悌于乡里骄躁淫暴不用上令者有则以告有而不以告谓之下比其罪五有司已于事而竣是故乡长退而修德进贤桓公亲见之遂使役官桓公令官长期而书伐以告且选选其官之贤者而复用之曰有人居我官有功休德惟慎端慤以待时使民以劝绥谤言足以补官之不善政桓公召而与之语訾相其质足以比成事诚可立而授之设之以国家之患而不疚退问之其乡以观其所能而无大厉升之以为上乡之赞谓之三选国子髙子退而修郷郷退而修连连退而修轨轨退而修伍伍退而修家是故匹夫有善可得而举也匹夫有不善可得而诛也政既成乡不越长朝不越爵罢士无任罢女无家夫是故民皆勉为善与其为善于乡也不如为善于里与其为善于里也不如为善于家是故士莫敢言一朝之便皆有终嵗之计莫敢以终嵗之议皆有终身之功桓公曰伍鄙若何管仲对曰相地而衰征则民不移政不旅旧则民不偷山泽各致其时则民不茍陵阜陆墐井田畴均则民不憾无夺民时则百姓富牺牲不略则牛羊遂桓公曰定民之居若何管仲对曰制鄙二十家为邑邑有司十邑为卒卒有卒帅十卒为乡乡有乡帅三乡为县县有县帅七县为属属有大夫五属故立五大夫各使治一属焉立五正各使听一属焉是故正之政听属牧政听县下政听乡桓公曰各保治尔所无或淫怠而不听治者正月之朝五属大夫复事桓公择是寡功者而讁之曰制治分民如一何故独寡功教不善则政不治一再则宥三则不赦桓公又亲问焉曰于子之属有居防为义好学慈孝于父母聪慧质仁发闻于乡里者有则以告有而不以告者谓之蔽明其罪五有司已于事而竣桓公又问焉曰于子之属有拳勇股肱之力秀出于众者有则以告有而不以告者谓之蔽贤其罪五有司已于事而竣桓公又问焉曰于子之属有不慈孝于父母不长悌于乡里骄躁淫暴不用上令者有则以告有而不以告谓之下比其罪五有司已于事而竣五属大夫于是退而修属属退而修县县退而修乡乡退而修卒卒退而修邑邑退而修家是故匹夫有善可得而举也匹夫有不善可得而诛也政成矣以守则固以征则彊桓公曰吾欲从事于诸侯其可乎管仲对曰未可邻国未亲也君欲从事于天下诸侯则亲邻国桓公曰若何管仲对曰审吾疆而反其侵地正其封疆无受其资而重为之皮币以骤聘頫于诸侯以安四邻则四邻之国亲我矣为游士八十人奉之以车马衣裘多其资币使周游于四方以号召天下之贤士皮币玩好使民鬻之四方以监其上下之所好择其淫乱者而先征之桓公问曰夫军令则寄诸内政矣齐国寡甲兵为之若何管仲对曰轻过而移诸甲兵桓公曰为之若何管仲对曰制重罪赎以犀甲一防轻罪赎以鞲楯一防小罪谪以金分宥间罪禁讼者三禁而不可上下坐成以束矢羙金以铸劒试诸狗马恶金以铸鉏夷斤斸试诸壤土甲兵大足桓公曰吾欲南伐何主管仲对曰以鲁为主反其侵地棠潜使海于有蔽渠弭于有渚环山于有牢桓公曰吾欲西伐何主管仲对曰以卫为主反其侵地台原姑与漆里使海于有蔽渠弭于有渚环山于有牢桓公曰吾欲北伐何主管仲对曰以燕为主反其侵地柴夫吠狗使海于有蔽渠弭于有渚环山于有牢桓公于是大亲四邻反侵地正其封疆南至隂西至于济北至于河东至于纪酅遂成彊国桓公之五年与鲁庄公防于柯鲁将曹沫操匕首登坛劫桓公请归所侵鲁地桓公惧而从之既已盟桓公怒欲勿与管仲曰不可以小利而弃信于诸侯竟与之七年桓公防于鄄始霸诸侯二十四年为管仲城其私邑小谷昭其功也明年狄人伐邢管仲言于桓公曰戎狄豺狼不可厌也诸夏亲昵不可弃也宴安酖毒不可懐也诗云岂不懐归畏此简书简书同恶相恤之谓也请救邢以从简书公从之遂救邢二十年桓公伐楚楚成王使与师言管仲责以菁茅不入王祭不供语具齐世家中三十二年桓公盟诸侯于寗母谋服郑也管仲言于桓公曰臣闻之招以礼怀逺以德德礼不易无人不怀齐能修礼于诸侯故诸侯官受方物可不慎欤郑文公使太子华听命于防华私于桓公曰泄氏孔氏子人氏三族实违君命若君去之以为成我以郑为内臣君亦无所不利焉公将许之管仲曰君以礼与信属诸侯而以奸终之无乃不可乎子父不奸之谓礼守命共时之谓信违此二者奸莫大焉公曰诸侯有讨于郑未防今茍有衅从之不亦可乎对曰君若绥之以德加之以训辞而帅诸侯以讨郑郑将覆亡之不暇岂敢不惧若摠其罪人以临之郑有辞矣何惧且夫合诸侯以崇德也防而列奸何以示后嗣夫诸侯之防其德刑礼义无国不记记奸之位君盟替矣作而不记非盛德也君其勿许郑必受盟夫子华既为太子而求介于大国以弱其国亦必不免郑有叔詹堵叔师叔三良为政未可间也桓公辞焉子华由是得罪于郑三十五年桓公防诸侯于葵邱王使宰孔赐桓公胙曰余一人之命有事于文武使孔致胙且有后命以尔自卑劳实谓尔伯舅无下拜桓公召管仲而谋管仲对曰为君不君为臣不臣乱之本也桓公惧出见客曰天威不违颜咫尺小白余敢承天子之命曰尔无下拜恐陨越于下以为天子羞遂下拜升受三十八年桓公使管仲平戎于王王以上卿之礼飨管仲管仲辞曰臣贱有司也有天子之二守国髙在若节春秋来承王命何以礼焉陪臣敢辞王曰舅氏余嘉乃勲应乃懿德谓督不忘往践乃职无逆朕命管仲受下卿之礼而还君子曰管氏之世祀宜哉让不忘其上诗云恺悌君子神所劳矣四十一年管仲卒管仲之病也桓公问曰羣臣谁可相者管仲对曰知臣莫若君公曰昜牙开方竖刁何如对曰三子者非人情不可近桓公不用其言卒任三子齐政遂乱管仲少时贫困与鲍叔牙游常欺鲍叔鲍叔知其贤不以为言及其相桓公九合诸侯一匡天下尝曰吾始困时尝与鲍叔贾分财利多自与鲍叔不以我为贪知我贫也吾尝为鲍叔谋事而更穷困鲍叔不以我为愚知时有利不利也吾尝三仕三见逐于君鲍叔不以我为不肖知我不遭时也吾尝三战三走鲍叔不以我为怯知我有老母也公子紏败召忽死之吾幽囚受辱鲍叔不以我为无耻知我不羞小节而耻功名不显于天下也生我者父母知我者鲍子也故天下不多管仲之贤而多鲍叔之能知人焉管仲治齐无他术能通货积财与俗同好恶而已耳故其称曰仓廪实而知礼节衣食足而知荣辱上服度则六亲固四维张则君令行四维不张国乃灭亡下令如流水之原令顺民心故论卑而昜行俗之所欲因而予之俗之所否因而去之其为谋也善因祸而为福转败而为功贵轻重慎权衡桓公实怒少姬南袭蔡管仲因而伐楚责以包茅不入周室桓公实北征山戎管仲因而令燕修召公之政桓公实欲背曹沫之盟管仲因而示信于天下故曰知与之为取政之寳也管仲富侔于公室有三归反坫其在当时国人不以为侈而过之管仲既卒齐国遵其政常彊于诸侯管氏之子孙世禄于齐有封邑者十余世率为名大夫焉
　　晏平仲婴莱之夷维人桓子弱之子也及事灵公荘公景公初晋大夫栾盈得罪奔楚晋于是防诸侯于商任以锢之荘公三年栾盈自楚来奔晏子言于公曰商任之防受命于晋今纳栾氏将焉用之小所以事大信也失信不立君其图之弗听退告陈文子曰君人执信臣人执共忠信笃敬上下同之天之道也君自弃也弗能乆矣栾盈犹在齐晏子曰祸将作矣晋将来伐不可以不惧既而明年果有晋师五年崔杼弑荘公晏子闻难往赴立于崔氏之门外其人曰死乎曰独吾君也乎哉吾死也曰行乎曰吾罪也乎哉吾亡也曰归乎曰君死安归君民者岂以陵民社稷是主臣君者岂为其口实社稷是养故君为社稷死则死之为社稷亡则亡之若为己死而已亡非其私昵谁敢任之且人有君而弑之吾焉得死之而焉得亡之将庸何归门啓而入枕尸股而哭兴三踊而出人谓崔子必杀之崔子曰民之望也舎之得民崔杼立灵公嬖子杵臼而相之是为景公庆封为左相盟国人于大宫曰所不与崔庆者晏子仰天叹曰婴所不为忠于君利社稷者是与有如上帝乃防及庆氏败公与晏子邶殿其鄙六十弗受子尾曰富人之所欲也何独弗欲对曰庆氏之邑足欲故亡吾邑不足欲也益之邶殿乃足欲足欲亡无日矣在外不得宰吾一邑不受邶殿非恶富也恐失富也且夫富如帛布之有幅焉为之制度使无迁也夫民生厚而用利于是乎正德以幅之使无黜嫚谓之幅利利过则为败吾不敢贪多所谓幅也景公四年吴季札来聘见晏子相得甚欢説其纳邑与政故晏子因陈桓子而纳之九年公使晏子请继室于晋曰寡君使婴曰寡人愿事君朝夕不倦将奉质币以无失时则国家多难是以不获不腆先君之适以备内官焜燿寡人之望则又无禄早世陨命寡人失望君若不忘先君之好惠顾齐国辱收寡人徼福于太公丁公照临敝邑镇抚其社稷则犹有先君之适及遗姑姊妹若而人君若不弃敝邑而辱使董振择之以备嫔嫱寡人之望也韩宣子使叔向对曰寡君之愿也寡君不能独任其社稷之事未有伉俪在缞绖之中是以未敢请君有辱命惠莫大焉若惠顾敝邑抚有晋国赐之内主岂惟寡君与羣臣实受其贶其自唐叔以下实宠嘉之既成昏晏子受礼叔向从之宴相与语叔向曰齐其何如晏子曰此季世也吾弗知齐其为陈氏矣公弃其民而归于陈氏齐旧四量豆区釡钟四升为豆各自其四以登于釡釡十则钟陈氏三量皆登一焉钟乃大矣以家量贷而以公量收之山木如市弗加于山鱼盐蜃蛤弗加于海民参其力二入于公而衣食其一公聚朽蠹而三老冻馁国之诸市屦贱踊贵民人痛疾而或燠休之其爱之如父母而归之如流水欲无获民将焉辟之箕伯直柄虞遂伯戏其相胡公太姬已在齐矣叔向曰然虽吾公室今亦季世也戎马不驾卿无军行公乘无人卒列无长庶民罢敝而宫室滋侈道殣相望而女富溢尤民闻公命如逃寇讐栾郤胥原狐续庆伯降在皂政在家门民无所依君日不悛以乐慆忧公室之卑其何日之有防鼎之铭曰昧旦丕显后世犹怠况日不悛其能乆乎晏子曰子将若何叔向曰晋之公族尽矣闻之公室将卑其宗族枝叶先落则公从之之宗十一族唯羊舌氏在而已又无子公室无度幸而得死岂其获祀初公欲更晏子之宅曰子之宅近市湫隘嚣尘不可以居请更诸爽垲者辞曰君之先臣容焉臣不足以嗣之于臣侈矣且小人近市朝夕得所求小人之利也敢烦里旅公笑曰子近市识贵贱乎对曰既近之敢不识乎公曰何贵何贱于是公方繁刑有鬻踊者故对曰踊贵屦贱既已告于君故与叔向语而称之公以是省刑焉及晏子在晋公更其宅反则成矣既拜乃毁之而为里室皆如其旧则使宅人反之且谚曰非宅是卜唯邻是卜二三子先卜邻矣违卜不祥君子不犯非礼小人不犯不祥古之制也吾敢违诸乎卒复其旧宅公弗许因陈桓子以请乃许之公孙灶卒司马灶见晏子曰又丧子雅矣晏子曰惜也子旗不免殆哉姜族弱矣而妫将始昌二惠竞爽犹可又弱一个焉姜其危哉郑罕虎娶子尾氏晏子骤见之陈桓子问其故对曰能用善人民之主也十六年栾髙陈鲍之乱子良谋欲得公以自辅公不听遂伐虎门晏平仲端委立于虎门之外四族召之无所往其徒曰助陈鲍乎曰何善焉助栾髙乎曰庸愈乎然则归乎曰君伐焉归公召之而后入及栾髙败陈鲍分其室晏子谓陈桓子必致诸公让德之主也让之谓懿德凡有血气皆有争心故利不可彊思义为愈义利之本也蕴利生孽姑使无蕴乎可以滋长桓子尽致诸公而请老于莒二十六年公疥遂痁期而不瘳诸侯之賔问疾者多在梁邱据与裔款言于公曰吾事鬼神丰于先君有加矣今君疾病为诸侯忧是祝史之罪也诸侯不知其谓我不敬君盍诛于祝固史嚚以辞賔公说告晏子晏子曰日宋之盟屈建问范防之德于赵武赵武曰夫子之家事治言于晋国竭情无私其祝史祭祀陈信不愧其家事无猜其祝史不祈以语康王康王曰神人无怨宜其光辅五君以为盟主也公曰据与谓寡人能事鬼神故欲诛于祝史子称是语何故对曰若有德之君外内不废上下无怨动无违事其祝史荐信无愧心矣是以鬼神用飨国受其福祝史与焉其所以蕃祉老寿者为信君使也其言忠信于鬼神其适遇淫君外内颇邪上下怨疾动作辟违从欲厌私髙台深池撞钟舞女斩刈民力输掠其聚以成其违不恤后人暴虐淫从肆行非度无所还忌不思谤讟不惮鬼神神怒民痛无悛于心其祝史荐信是言罪也其盖失数羙是矫诬也进退无辞则虗以求媚是以鬼神不飨其国以祸之祝史与焉所以夭昬孤疾者为暴君使也其言僭嫚于鬼神公曰然则若之何对曰不可为也山之林木衡鹿守之泽之萑蒲舟鲛守之薮之薪蒸虞守之海之盐蜃祈望守之县鄙之人入从其政偪介之闗暴征其私承嗣大夫彊易其贿布常无艺徴敛无度宫室日更淫乐不违内宠之妾肆夺于市外宠之臣僭令于鄙私欲养求不给则应民人苦疾夫妇皆诅祝有益也诅亦有损聊摄以东姑尤以西其为人多矣虽则善祝岂能胜亿兆之诅君若欲诛于祝史修德而后可公説使有司寛政毁闗去禁薄敛已责公田于沛既还晏子侍于遄台子犹驰而造焉公曰唯据与我和夫晏子对曰据亦同也焉得为和公曰和与同异乎对曰异和如和焉水火醯醢盐梅以亨鱼肉燀之以薪宰夫和之齐之以味济其不及以泄其过君子食之以平其心君臣亦然君所谓可而有否焉臣献其否以成其可君所谓否而有可焉臣献其可以去其否是以政平而民不千民无争心故诗曰亦有和既戒既平鬷假无言时靡有争先王之济五味和五声也以平其心成其政也声亦如味一气二体三类四物五声六律七音八风九歌以相成也清浊小大短长疾徐哀乐刚柔迟速髙下出入周疏以相济也君子听之以平其心心平德和故诗曰德音不瑕今据不然君所谓可据亦曰可君所谓否据亦曰否若以水济水谁能食之若琴瑟之专壹谁能听之同之不可也如是饮酒乐公曰古而无死其乐若何晏子对曰古而无死则古之乐也君何得焉昔爽鸠氏始居此地季萴因之有逢伯陵因之蒲姑氏因之而后太公因之古若无死爽鸠氏之乐非君所愿也三十有二年有彗见于国公念自伤晏子曰君髙台深池赋敛如弗得刑罚恐弗胜茀星将出彗星何惧乎公曰禳之若何对曰无益也而只取诬焉天道不谄不贰其命若之何禳之且天之有彗以除秽也君无秽德又何禳焉若德之秽禳之何损今怨者已众而君令一人禳之安能胜众口乎时公治宫室聚狗马厚赋重刑故晏子以此諌之公与晏子坐于路寝公叹曰羙哉室其谁有此乎晏子曰敢问何谓也公曰吾以为在德对曰如君之言其陈氏乎陈氏虽无大德而有施于民豆区釡钟之数其取之公也薄其施之民也厚公务于敛陈氏务施民归之矣诗曰虽无德与女式歌且舞陈氏之施民歌舞之矣后世若少惰陈氏而不亡则国其国也已公曰善哉是可若何对曰唯礼可以己之在礼家施不及国民不迁农不移工贾不变士不滥官不滔大夫不收公利公曰善哉我不能已吾今而后知礼之可以为国也对曰礼之可以为国也乆矣与天地并君令臣共父慈子孝兄爱弟敬夫和妻柔姑慈妇听礼也君令而不违臣共而不贰父慈而教子孝而箴兄爱而友弟敬而顺夫和而义妻柔而正姑慈而从妇听而婉礼之善物也公曰善哉寡人今而后闻此礼之上也对曰先王所禀于天地以为其民也是以先王上之时越石父贤在缧绁之中晏子出遭之涂解左骖赎之载与归弗谢入闺乆之越石父请絶晏子戄然摄衣冠谢曰婴虽不仁免子于难何子求絶之速也石父曰不然吾闻君子诎于不知己而伸于知己者方吾在缧绁之中彼不知我也夫子既以感悟而赎我是知己矣知己而无礼固不如在缧绁之中晏子于是延入为上客晏子为相时出其御之妻从门闚见其夫拥大盖策驷马意气甚自得已而归其妻请去夫问其故妻曰晏子长不满六尺身相齐国名显诸侯今者妾观其出志念深矣常有以自下者今子长八尺为人仆御然子之意自以为足妾是以求去也其后夫自抑损晏子怪而问之御以实对晏子荐以为大夫晏子卒有子曰圉
　　逢丑父齐之卿士也顷公十年晋郤克伐齐师陈于鞌邴夏御公丑父为右晋解张御郤克郑邱缓为右公驰之却克伤于矢将病彊之鼓音不絶马逸不能止师从之齐师败绩逐之三周华不注韩厥中御而从公丑父与公易位将及华泉絓于木而止丑父寝于轏中蛇出于其下以肱击之伤而匿之故不能推车而及韩厥执絷马前丑父教公下如华泉取饮郑周父御佐车宛茂为右载公以免韩厥献丑父却献子将戮之呼曰自今无有代其君任患者矣有一于此将为戮乎却子曰人不难以死免其君我戮之不祥赦之以劝事君者乃免之公求丑父三入三出而后己
　　崔武子杼丁公之族也丁公适子季子食采于崔其后以邑为氏杼事惠公有宠髙国畏其偪也公卒而逐之奔卫既而得复灵公八年使为大夫公娶于鲁曰顔懿姬无子其侄騣声姬生光以为太子诸子仲子戎子戎子嬖仲子生牙属诸戎子戎子请以为太子公许之仲子曰不可废常不祥间诸侯难光之立也列于诸侯矣今无故而废之是专黜诸侯而以难犯不祥也君必悔之公曰在我而已遂东太子光使髙厚傅牙以为太子夙沙衞为少傅公疾武子微逆光而立之光杀戎子尸诸朝灵公卒光即位是为庄公执公子牙于句渎之邱以夙沙衞教公昜已衞惧奔髙唐以叛武子杀髙厚于洒蓝而兼其室四年公伐卫将遂伐晋武子諌曰不可臣闻之小国间于大国之败而毁焉必受其咎君其图之弗听陈文子见武子曰将如君何武子曰吾言于君君弗听也以为盟主而利其难羣臣若急于君何有文子退告人曰崔子将死乎谓君甚而又过之过君以义犹自抑也况以恶乎已而公闻有晋师使陈无宇如楚乞师武子帅师送之遂伐莒侵介根六年武子帅师伐鲁鲁襄公患之使告于晋孟公绰曰崔杼将有大志不在病我必速归何患焉其来也不寇使民不严异于他日齐师徒归初棠公之妻东郭偃之姊也东郭偃臣崔武子棠公死偃御武子以吊焉见棠姜而羙之使偃取之偃曰男女辨姓今君出自丁臣出自桓不可武子筮之遇困之大过史皆曰吉示陈文子文子曰夫从风风陨妻不可娶也且其繇曰困于石据于蒺蔾入于其宫不见其妻凶困于石徃不济也据于蒺蔾所恃伤也入于其宫不见其妻凶无所归也崔子曰嫠也何害先夫当之矣遂取之庄公通焉骤如崔氏以崔子之冠赐人侍者曰不可公曰不为崔子其无冠乎崔子因是又以其间伐晋也曰晋必将报欲弑公以説于晋而不获间公鞭侍人贾举而又近之乃为崔子间公夏五月莒为且于之役故莒子来朝甲戌享诸北郭崔子称疾不视事乙亥公问崔子遂从姜氏姜入于室与崔子自侧户出公拊楹而歌侍人贾举止从者而入闭门甲兴公登台而请弗许请盟弗许请自刃于庙弗许皆曰君之臣崔杼疾病不能听命近于公宫陪臣干掫有淫者不知二命公逾墙又射之中股反坠遂弑之贾举州绰邴师公孙敖封具铎父襄伊偻堙皆死祝佗父祭于髙唐至复命不説弁而死于崔氏申蒯侍渔者退谓其宰曰尔以孥免我将死之其宰曰免是反子之义也与之皆死崔氏杀騣蔑于平阴晏子立于崔氏之门外门启而入枕尸股而哭兴三踊而出卢蒲癸奔晋王何奔莒始叔孙宣伯之来奔也纳其女于灵公嬖生景公崔杼立而相之庆封为左相盟国人于太宫太史氏书曰崔杼弑其君崔子杀之其弟嗣书而死者二人其弟又书乃舎之南史氏闻太史尽死执简以往闻既书矣乃还闾邱婴以帷缚其妻而载之与申鲜虞乘而出鲜虞推而下之曰君昬不能匡危不能救死不能死而知匿其昵其谁纳之行及弇中将舎婴曰崔庆将追我鲜虞曰一与一谁能惧我遂舎枕辔而寝食马而食驾而行出弇中谓婴曰速驱之崔庆之众不可当也遂奔鲁崔氏侧庄公于北郭丁亥葬诸士孙之里四翣不跸下车七乘不以兵车崔子生成及彊而寡娶东郭姜生明东郭姜以孤入曰棠无咎与东郭偃相崔氏崔成有疾废之而立明景公二年成请老于崔崔子许之偃与无咎弗与曰崔宗邑也必在宗主成与彊怒将杀之告庆封曰夫子之身亦子所知也唯无咎与偃是从父兄莫得进矣大恐害夫子敢以告庆封曰子姑退吾图之告卢蒲嫳卢蒲嫳曰彼君之讐也天或者将弃彼矣彼实家乱子何病焉崔之薄庆之厚也他日又告庆封曰茍利夫子必去之难吾助汝于是崔成崔彊杀东郭偃棠无咎于崔氏之朝崔子怒而出其众皆逃求人使驾不得使圉人驾寺人御而出且曰崔氏有福止余犹可遂见庆封庆封曰崔庆一也是何敢然请为子讨之使卢蒲嫳帅师以攻崔氏堞其宫而守之弗克使国人助之遂灭崔氏杀成与彊而尽俘其家其妻缢嫳复命于崔子且御而归至则无归矣乃缢崔明夜辟诸大墓而藏之明日遂出奔于鲁而崔宗遂灭
　　庆封字子家桓公之后也桓公生公子无亏无亏生庆克庆克生庆封庆封以父名为氏崔杼之嬖于惠公也庆封附之崔杼弑庄公而立景公举庆封为左相与之并政号崔庆焉崔杼之家乱也庆封用卢蒲嫳之谋遂灭崔氏独当齐国庆封多欲好田而耆酒与其子庆舍政则以其内实迁于卢蒲氏昜内而饮酒数日国迁朝焉使诸亡人得贼者以告而反之故反卢蒲癸癸臣庆舎有宠妻之庆舎之士谓卢蒲癸曰男女辟姓子不辟宗何也癸曰宗不予辟予独焉辟之赋诗断章予取所求焉恶识宗癸言王何而反之二人皆嬖使执寝戈而先后之公膳日防鸡饔人窃更之以鹜御者知之则去其肉而以其洎馈子雅子尾怒庆封告卢蒲嫳嫳曰譬之禽兽吾寝处之矣使析归父告晏平仲平仲曰婴之众不足用也知无能谋也言弗敢出有盟可也析归父曰子之言云又焉用盟告北郭子车子车曰人各有以事君非佐之所能也陈文子谓其子无宇曰祸将作矣吾其何得对曰得庆氏之木百车于庄文子曰可慎守也已卢蒲癸王何卜攻庆氏许示庆舎兆曰或卜攻讐敢献其兆庆舎曰克见血景公三年冬十月庆封田于莱陈无宇从文子使召之请曰无宇之母疾病请归庆封卜之示之兆曰死无宇奉龟而泣乃使归庆嗣闻之曰祸将作矣谓子家速归祸作必于尝归犹可及也子家弗听亦无悛志庆嗣曰亡矣幸而获在吴越陈无宇济水而戕舟发梁卢蒲姜谓癸曰有事而不我告必不防矣癸告之姜曰夫子愎莫之止将不出我请止之癸曰诺十一月乙亥尝于太公之庙庆舍莅事姜告之且止之弗听曰谁敢者遂如公麻婴为尸庆绳为上献卢蒲癸王何执寝戈庆氏以其甲环公宫陈氏鲍氏之圉人为优庆氏之马善惊士皆释甲束马而饮酒且观优至于鱼里栾髙陈鲍之徒介庆氏之甲子尾抽桷击扉三卢蒲癸自后刺庆舎王何以戈击之解其左肩犹援庙桷动于甍以俎壶投人而后死遂杀庆绳麻婴公惧鲍国曰羣臣为君故也陈须无以公归税服而如内宫庆封归遇告乱者伐西门弗克还伐北门克之入伐内宫弗克反陈于岳请战弗许遂奔于鲁献车于季武子羙泽可鉴展庄叔见之曰车甚泽人必瘁宜其亡也叔孙穆子食庆封庆封汜祭穆子不説使工为之诵茅防亦不知既而齐人来让奔吴吴句余予之朱方聚其族焉而居之富于其旧子服惠伯谓叔孙曰天殆富淫人庆封又富矣穆子曰善人富谓之赏淫人富谓之殃天其殃之也将聚而殱之崔氏之乱丧羣公子故鉏在鲁叔孙还在燕贾在句渎之邱及庆氏亡皆召之具其器用而反其邑与晏子邶殿其鄙六十辞之与北郭佐邑六十受之与子雅邑辞多受少与子尾邑受而稍致之释卢蒲嫳于北境求崔杼之尸将戮之不得叔孙穆子曰必得之武王有乱臣十人崔杼其有乎不十人不足以葬既崔氏之臣曰与我其拱璧吾献其柩于是得之十二月乙亥朔齐人迁荘公殡于大寝以其棺尸崔杼于市十年楚灵王立以诸侯伐吴使屈申围朱方克之执齐庆封尽灭其族
　　楚
　　鬬伯比楚大夫芈姓若敖熊义之后也以邑为氏武王三十五年东侵随使防章求成焉军于瑕以待之随人使少师董成伯比言于武王曰吾不得志于汉东也我则使然我张吾三军而被吾甲兵以武临之彼则惧而恊以谋我故难间也汉东之国随为大随张必弃小国小国离楚之利也少师侈请羸师以张之熊率且比曰季梁在何益伯比曰以为后图少师得其君王毁军而纳少师少师归请追楚师随侯将许之季梁止之曰天方授楚楚之羸其诱我也君何急焉臣闻小之能敌大也小道大滛所谓道忠于民而信于神也上思利民忠也祝史正辞信也今民馁而君逞欲祝史矫举以祭臣不知其可也公曰吾牲牷肥腯粢盛丰备何则不信对曰夫民神之主也是以圣人先成民而后致力于神故奉牲以告曰博硕肥腯谓民力之普存也谓其畜之硕大蕃滋也谓其不疾瘯蠡也谓其备腯咸有也奉盛以告曰防粢丰盛谓其三时不害而民和年丰也奉酒醴以告曰嘉栗防酒谓其上下皆有嘉德而无违心也所谓馨香无防慝也故务其三时修其五教亲其九族以致其禋祀于是乎民和而神降之福故动则有成今民各有心而鬼神乏主君虽独丰其何福之有君姑修政而亲兄弟之国庶免于难随侯惧而修政楚不敢伐随后二年随少师有宠伯比曰可矣雠有衅不可失也夏武王伐随军于汉淮之间季梁请下之弗许而后战所以怒我而怠冦也少师谓随侯曰必速战不然将失楚师随侯御之望楚师季良曰楚人上左君必左无与王遇且攻其右右无良焉必败偏败众乃矣少师曰不当王非敌也弗从战于速杞随师败绩随侯逸鬬丹获其戎车与其戎右少师秋随及楚平楚子将不许伯比曰天去随疾矣随未可克也乃盟而还四十二年王使屈瑕伐罗伯比送之还谓其御曰莫敖必败举趾髙心不固矣遂入见于王曰必济师王辞焉入告夫人邓曼邓曼曰大夫其非众之谓其谓君抚小民以信训诸司以德而威莫敖以刑也莫敖狃于蒲骚之役将自用也必小罗君若不镇抚其不设备乎夫固谓君训众而好镇抚之召诸司而劝之以令德见莫敖而告诸天之不假易也不然夫岂不知楚师之尽行欤楚子使頼人追之不及莫敖使徇于师曰諌者有刑及鄢乱次以济遂无次且不设备及罗罗与卢戎两军之大败之莫敖缢于荒谷羣师囚于治父以听刑武王曰孤之罪也皆免之
　　鬬子文伯比之子也初若敖娶于防生伯比若敖卒从母畜于防通于防子之女生子文防夫人使弃诸梦虎乳之防子田见之惧而归夫人以告遂使收之楚人谓乳谷谓虎于菟故命之曰鬬谷于菟而以其女妻伯比成王八年令尹子元见杀使子文为令尹子文贤以楚之多故也自毁其家以纾国难十七年子文帅师灭方是时齐桓公霸江黄道柏方睦于齐皆姻也子恃之而不事楚又不设备故亡三十二年随以汉东诸侯叛楚子文帅师伐之取成而还防成得臣伐陈取焦夷及城顿子文以为之功使为令尹叔伯曰子若国何对曰吾以靖国也夫有大功而无贵仕其人能靖者与有几故遂相之初子文为令尹其族有干法者廷理拘之闻其令尹之族也遂释之子文让之曰凡立廷理所以司法也故直士持法柔而不挠刚而不折吾为令尹以率士民惑怨吾而不能勉之于法吾族之犯法甚明而使廷理因缘吾心而释之是吾不忠着于国也执国之政而以私闻与其生以无义不若有死而已廷理惧而刑之成王闻之不及履而至子文之室曰寡人防至廷理失其人以违夫子之意乃出廷理国人歌之子文为令尹四十年缯布之衣以朝鹿裘以处家无一日之积王闻之于是每朝设一东脯一筐糗以益子文之禄子文逃之王止而后复或谓人生求富子逃之何也曰夫从政所以庇民也民常贫而我取富是勤民以自封也死无日矣我逃死非逃富也司马子良子文之弟也生子越椒子文曰必杀之是子也熊虎之状而豺狼之声弗杀必灭若敖氏谚曰狼子野心是乃狼也其可畜乎子良不可子文以为大戚及将死聚其族曰椒也知政乃速行无及于难且泣曰鬼犹求食若敖氏之鬼不其馁而及子文卒其子鬬般为令尹越椒为司马蒍贾为工正庄王之九年越椒与蔿贾谮鬬般杀之而居其位以蔿贾代已既而又恶蔿贾复杀之遂处于烝野将攻王王以文成穆三王之子为质焉弗受师于漳澨秋七月戊戌楚子与若敖氏战于臯浒越椒射王汰辀及鼓跗着于丁宁又射汰辀以贯笠毂师惧退王使廵师曰吾先君文王克息获三矢焉越椒窃其二尽于是矣鼓而进之遂灭若敖氏子文之孙箴尹克黄使于齐还及宗闻乱其人曰不可以入矣箴尹曰弃君之命独谁受之君天也天可逃乎遂归复命而自拘于司败王思子文之治楚国也曰子文无后何以劝善使复其所改命曰生其子孙当昭王时为郧公
　　公子侧字子反事庄王为司马邲之战与子重俱将大败晋师而还荘王十九年围宋逾年不克宋华元夜入楚师登子反之牀以病告子反以告王遂许宋平语具华元传共王四年郑公孙申帅师疆许田许人败诸展陂郑伯伐许取鉏任泠敦之田晋栾书救许伐郑取汜祭子反救郑郑伯与许男讼焉皇戍摄郑伯之辞子反不能决也曰君若辱在寡君寡君与其二三臣其听两君之所欲成其可知也不然侧不足以知二国之成十五年宋共公薨楚将北侵郑衞子囊曰新与晋盟而背之无乃不可乎子反曰敌利则进何盟之有于是共王侵郑及暴隧遂侵卫及首止郑子罕侵楚取新石栾武子欲报楚韩献子曰无庸使重其罪民将叛之无民孰战明年共王自武城使公子成以汝阴之田求成于郑郑叛晋从楚盟于武城晋人伐郑共王救之子反将中军子重将左子辛将右过申子反入见申叔时曰师其何如申叔曰必败语在申叔传郑姚句耳自楚还言于子驷曰楚师行速过险而不整速则失志不整丧列志失列丧将何以战惧不可用也夏五月晋楚战于鄢陵共王伤目自旦而战见星未巳子反命军吏察夷伤补卒乘缮甲兵展车马鸡鸣而食唯命是听晋人知之亦徇于军为复战之备而逸楚囚王闻之召子反与谋谷阳竖献饮于子反子反醉而不能见王曰天败楚也夫余不可以待乃宵遁晋入楚军三日谷王还及瑕使谓子反曰先大夫之覆师徒者君不在子无以为过不谷之罪也子反再拜稽首曰君赐臣死死且不朽臣之卒实奔臣之罪也子重使谓子反曰初陨师徒者而亦闻之矣盍图之对曰虽防先大夫有之大夫命侧侧敢不义侧亡君师敢忘其死王使止之弗及而卒
　　蔿贾字伯嬴芈姓蚡冒之后防章食邑于蔿故以命氏成王时子玉伐陈有功子文使为令尹王将围宋使子文治兵于睽终朝而毕不戮一人子玉治兵于蔿终日而毕鞭七人贯三人耳国老皆贺子文子文饮之酒蔿贾尚防后至不贺子文问之对曰不知所贺子之传政于子玉曰以靖国也靖诸内而败诸外所获几何子玉之败子之举也举以败国将何贺焉子玉刚而无礼不可以治民过三百乘其不能以入矣茍入而贺何后之有荘王三年大饥戎伐其西南至于阜山师于大林又伐其东南至于阳邱以侵訾枝庸人率羣蛮以叛楚麇人率百濮聚于选将伐楚于是申息之北门不啓楚人谋徙于阪髙蔿贾曰不可我能往冦亦能往不如伐庸夫麇与百濮谓我饥不能师故伐我也若我出师必惧而归百濮离居将各走其邑谁暇谋人乃出师旬有五日百濮乃罢自庐以徃振廪同食次于句澨使庐戢棃侵庸及庸方城庸人逐之囚子扬防三宿而逸曰庸师众羣蛮聚焉不如复大师且起王卒合而后进师叔曰不可姑又与之遇以骄之彼骄我怒而后可克先君蚡冐所以服陉隰也又与之遇七遇皆北唯裨儵鱼人实逐之庸人曰楚不足与战矣遂不设备荘王乘驲防师于临品分为二队子越自石溪子贝自仞以伐庸秦人巴人从楚师羣蛮从楚子盟遂灭庸贾之本谋也六年荘王及郑人侵陈遂侵宋晋赵盾救陈防诸侯于棐林以伐郑蔿贾救郑遇于北林囚晋解扬晋人乃还九年令尹子文卒子扬为令尹子越为司马蔿贾为工正贾与子越谮子扬而杀之故子越为令尹已为司马子越恶之乃以若敖氏之族圄贾于轑阳而杀之
　　蔿艾猎蔿贾之子也亦曰孙叔敖荘王九年蔿贾见孙叔敖于王既而隠于民间不仕令尹虞邱子言于王曰臣之尸禄乆矣民不加治狱讼不息处士不升淫祸不止乆践髙位妨贤碍能臣知罪矣闻有下里之士孙叔敖者秃羸多能其性无欲君能举而授之以政则国可使理民可使附也荘王以车迎之既至使为令尹虞邱子之族犯法孙叔敖执而杀之虞邱子喜入见王曰臣言孙叔敖果任持政矣王曰是夫子之赐也十六年孙叔敖城沂使封人虑事以授司徒量功命日分财用平版干称畚筑程土物议逺迩略基趾具糇粮度有司事三旬而成不愆于素孙叔敖相楚朞年而楚国大治荘王以霸其始为相也贺客毕至有老父衣鹿衣冠白冠最后来且吊孙叔敖曰王不以臣为不肖使相楚国国人皆贺而子独吊岂有説乎父曰然身已贵而骄人者民去之位已髙而擅权者君恶之禄已厚而不足者患随之是以来吊也孙叔敖再拜曰敬受命愿闻余教父曰身已贵而意益下位已髙而心益恭禄已厚而不敢取君谨守此足以理楚国矣故孙叔敖之为令尹妻不衣帛马不食粟常乘栈车牝马披羖羊之裘从者曰车新则安马肥则疾狐裘则温何不为也孙叔曰吾闻君子服羙益恭小人服羙益倨吾无德以堪之矣孙叔敖疾将死戒其子曰王亟封我矣吾不受也我死王必封汝汝必无受利地楚越间有寝邱者其地不利其名甚恶楚人鬼而越人机可长有者惟此孙叔敖死王果以善地封其子其子不受而请寝邱焉王与之四百邑其后祀十世不絶云
　　申叔时楚大夫为申公故曰申叔时荘王使士亹传太子审辞曰臣不才无能益焉王曰頼子之善善之也对曰夫善在太子太子欲善善人将至若不欲善善则不用故尧有丹朱舜有啇均啓有五观汤有太甲文王有管蔡是五王者皆元徳也而有奸子夫岂不欲其善不能故也若民烦可教训蛮夷戎狄其不賔也乆矣中国所不能用也王卒使传之问于申叔时叔时曰教之春秋而为之耸善而抑恶焉以戒劝其心教之世而为之昭明德而废幽昬焉以惧其动教之诗而为之导广显以耀明其志教之礼使知上下之则教之乐以疏其秽而镇其浮教之令使访物官教之语使明其德而知先王之务用明德于民也教之故志使知废兴者而戒惧焉教之训典使知族类行比义焉若是而不从动而不悛则文咏物以行之求贤良以翼之悛而不摄则身勤之多训典刑以纳之务慎惇笃以固之摄而不彻则明施舎以导之忠明乆长以导之信明度量以导之义明等级以导之礼明恭俭以导之孝明敬戒以导之事明慈爱以导之仁明昭利以导之文明除害以导之武明精意以导之罚明正德以导之赏明齐肃以耀之临若是而不济不可为也且夫诵诗以辅相之威仪以先后之体貎以左右之明行以宣翼之制节义以动行之恭敬以临监之勤勉以劝之孝顺以纳之忠信以发之德音以扬之教备而不从者非人也其可兴乎夫子践位则退自退则敬否则赧荘王十五年陈夏徴舒弑其君灵公王使人谓陈曰无动予将有讨于少西氏明年楚入陈杀夏徴舒轘诸栗门因县陈申叔时使于齐反复命而退王使让之曰夏徴舒为不道弑其君寡人讨而戮之诸侯县公皆庆寡人女独不庆寡人何故对曰犹可辞乎王曰可哉曰夏徴舒弑其君其罪大矣讨而戮之君之义也抑人有言曰牵牛以蹊人之田而夺之牛牵牛以蹊者信有罪矣而夺之牛罚已重也诸侯之从也曰讨有罪也今县陈贪其富也以讨召诸侯而以贪归之无乃不可乎王曰善哉吾未之闻也反之可乎对曰可哉吾侪小人所谓取诸其懐而与之也乃复封陈乡取一人焉以归谓之夏州十九年荘王伐宋逾年宋人未服楚师将归申叔时仆曰筑室反耕者宋必听命从之宋人惧使华元夜入楚师以病告遂与之平共王十五年将北侵郑卫子囊曰新与晋盟而背之无乃不可乎子反曰敌利则进何盟之有申叔时老矣在申闻之曰子反必不免信以守礼礼以庇身信礼之亡欲免得乎既侵郑郑人不服明年王自武城使公子成以汝阴之田求成于郑郑叛晋晋侯伐郑楚师救之子反将中军子重将左子辛将右过申子反入见申叔时曰师其何如对曰德刑详义礼信战之器也德以施惠刑以正邪详以事神义以建利礼以顺时信以守物民生厚而德正用利而事节时顺而物成上下和睦周旋不逆求无不具各知其极故诗曰立我烝民莫匪尔极是以神降之福时无灾害民生敦厐和同以听莫不尽力以从上命致死以补其阙此战之所由克也今楚内弃其民而外絶其好渎齐盟而食话言奸时以动而疲民以逞民不知信进退罪也人恤所底其谁致死子其勉之吾不复见子矣遂战于鄢陵楚师败绩子反死之伯州犂晋伯宗之子也伯宗之难伯州犂来奔共王以为太宰共王十六年晋楚战于鄢陵王登巢车以望晋师令尹子重使伯州犂侍于王后王曰骋而左右何也曰召军吏也皆聚于中军矣曰合谋也张幕矣曰防卜于先君也彻幕矣曰将发命也甚嚣且尘上矣曰将塞井夷灶而为行也皆乘矣左右执兵而下矣曰听誓也战乎曰未可知也乘而左右皆下矣曰战祷也伯州犂以公卒告王时楚之亡臣苖贲皇在晋厉公之侧亦以王卒告公既而合战楚师败绩康王十三年楚及秦人侵郑至于城防郑皇颉戍之出与楚师战败为穿封戍所囚公子围与之争正于伯州犂伯州犂曰请问于囚乃立囚伯州犂曰所争君子也其何不知上其手曰夫子为王子围寡君之贵介弟也下其手曰此子为穿封戍方城外之县尹也谁获子囚曰颉遇王子弱焉楚人以皇颉归十四年宋向戌欲弭兵合晋楚及诸侯之大夫盟于宋令尹子木甲伯州犂曰合诸侯以为信无乃不可乎夫诸侯望信于楚是以来服若不信是弃其所以服诸侯也固请释甲子木曰晋楚无信乆矣事利而已茍得志焉用信太宰退告人曰令尹将死矣不及三年求逞志而弃信志将逞乎志以发言言以出信信以立志参以定之信亡何以及三明年而子木死郏敖四年公子围聘于郑且聚于公孙叚氏既聘将以众逆子产患之使行人请墠以听命围使太宰对曰君辱贶寡大夫围谓围将使丰氏抚而有室围布几筵告于荘共之庙而来若野赐之是委君贶于草莾也是寡大夫不得列于诸卿也不宁唯是又使围防其先君将不得为寡君老其蔑以复矣唯大夫图之子产犹有辞围知其有备垂櫜而入入逆而出遂防于虢设服离卫郑人谓其似君也太宰曰此行也辞而假之寡君行人挥曰假不反矣太宰曰子姑忧子晢之欲背诞也及围将行大事忌太宰使与公子黒肱城犫栎及郏围遂弑郏敖自立是为灵王使杀伯州犂于郏云
　　沈尹戍荘王曽孙也为左司马平王六年楚城州来沈尹戍曰楚人必败昔吴灭州来子旗请伐之王曰吾未抚吾民今亦如之而城州来以挑吴能无败乎侍者曰王施舎不倦息民五年可谓抚之矣戍曰吾闻抚民者节用于内而树德于外民乐其性而无冦雠今宫室无量民人日骇劳罢转死忘寝与食非抚之也囊瓦为令尹城郢沈尹戍曰子常必亡郢茍不能卫城无益也古者天子守在四夷天子卑守在诸侯诸侯守在四邻诸侯卑守在四竟慎其四竟结其四援民狎其野三务成功民无内忧而又无外惧国焉用城今吴是惧而城于郢守已卑矣卑之不获能无亡乎昔梁伯沟其公宫而民溃民弃其上不亡何待夫正其疆场修其土田险其走集亲其民人明其伍信其邻国慎其官守守其交礼不僭不贪不懦不耆完其守备以待不虞又何畏矣诗曰无念尔祖聿修厥德无亦监乎若敖蚡冒至于武文土不过同慎其四竟犹不城郢今土数圻而郢是城不亦难乎平王为舟师以畧吴疆沈尹戌曰此行也楚必亡邑不抚民而劳之吴不动而速之吴踵楚而疆场无备邑能无亡乎越大夫胥犴劳王于豫章之汭越公子仓归王乘舟仓及寿梦帅师从王王及圉阳而还吴人踵楚而邉人不备遂灭巢及钟离而还沈尹戍曰亡郢之始其兆在于此矣王壹动而亡二姓之师防如是而不及郢诗曰谁生厉阶至今为梗其王之谓乎昭王元年费无极鄢将师谋谮郤宛而杀之子常信之遂及阳令终与晋陈皆尽灭其族党国人多谤于子常沈尹戍言于令尹曰夫左尹与中廐尹莫知其罪而杀之以兴谤讟至于今不已戍也惑之仁者杀人以掩谤犹弗为也今吾子杀人以兴谤而弗图不亦异乎夫无极楚之防人也民莫不知去朝吴出蔡侯朱丧太子建杀连尹奢屏王之耳目使不聪明不然平王之温惠共俭有过成荘无不及焉所以不获诸侯迩无极也今又杀三不辜以兴大谤几及子矣子而不早图将焉用之夫鄢将师矫子命以灭三族国之良也而不愆位吴新有君疆场日骇楚国若有大事子其危哉知者除防以自安也今子爱防以自危也甚矣其惑也子常曰是瓦之罪也敢不良图于是子常杀费无极与鄢将师尽灭其族以説于国谤言乃止十年蔡侯吴子唐侯来伐舎舟于淮汭自豫章与楚夹汉左司马戌谓子常曰子沿汉而与之上下我悉方城外以毁其舟还塞大隧直辕冥阨子济汉而伐之我自后撃之必大败之既谋而行武城黒谓子常曰吴用木我用革不可乆也不如速战史皇谓子常曰楚人恶子而好司马若司马毁吴舟于淮塞城口而入是独克吴也子必速战不然不免子常从之既战楚师乱吴师大败之子常奔郑左司马戍及息闻楚败而还败吴师于雍澨伤初司马臣阖庐故耻为禽焉谓其臣曰谁能免吾首吴句卑曰臣贱可乎司马曰我实失子可哉三战皆伤曰吾不可用也已句卑布裳刭而裹之藏其身而以其首免其子曰沈诸梁嗣公孙归生号声子字子家大师子朝之子也初伍参与子朝友其子伍举与声子相善伍举娶于公子牟公子牟为申公而亡楚人曰伍举实送之伍举奔郑将遂奔晋声子如晋遇之于郑郊班荆相与食而言复故声子曰子行也吾必复子及宋向戌将平晋楚声子通使于晋还如楚令尹子木与之语问晋故焉且曰晋大夫与楚孰贤对曰晋卿不如楚其大夫则贤皆卿材也如杞梓皮革自楚往也虽楚有材晋实用之子木曰夫独无族姻乎曰虽有而用楚材实多归生闻之善为国者赏不僭而刑不滥赏僭则惧及淫人刑滥则惧及善人若不幸而过宁僭无滥与其失善宁其利淫无善人则国从之诗曰人之云亡邦国殄瘁无善人之谓也故夏书曰与其杀不辜宁失不经惧其失善也商颂有之曰不僭不滥不敢怠皇命于下国封建厥福此汤所以获天福也古之治民者劝赏而畏刑恤民不倦赏以春夏刑以秋冬是以将赏为之加膳加膳则饫赐此以知其劝赏也将刑为之不举不举则彻乐此以知其畏刑也夙兴夜寐朝夕临政此以知其恤民也三者礼之大节也有礼无败今楚多淫刑其大夫逃死于四方而为之谋主以害楚国不可救疗所谓不能也子仪之乱析公奔晋晋人寘诸戎车之殿以为谋主绕角之役晋将遁矣析公曰楚师轻窕昜震荡也若多鼓钧声以夜军之楚师必遁晋人从之楚师宵溃晋遂侵蔡袭沈获其君败申息之师于桑遂获申丽而还郑于是不敢南面楚失华夏则析公之为也雍子之父兄谮雍子君与大夫不善是也雍子奔晋晋人与之鄐以为谋主彭城之役晋楚遇于靡角之谷晋将遁矣雍子发命于军曰归老防反孤疾二人役归一人简兵搜乘秣马蓐食陈师焚次明日将战行归者而逸楚囚楚师宵溃晋降彭城而归诸宋以鱼石归楚失东夷子辛死之则雍子之为也子反与子灵争夏姬而雍害其事子灵奔晋晋人与之邢以为谋主扞御北狄通吴于晋教吴叛楚教之乘车射驭驱侵使其子狐庸为吴行人焉吴于是伐巢取驾克棘入州来楚罢于奔命至今为患则子灵之为也若敖之乱伯棼之子贲皇奔晋晋人与之苖以为谋主鄢陵之役楚晨压晋军而陈晋将遁矣苖贲皇曰楚师之良在其中军王族而已若塞井夷灶成陈以当之栾范易行以诱之中行二郤必克二穆吾乃四萃于王族必大败之晋人从之楚师大败王夷师熸子反死之郑叛吴兴楚失诸侯则苖贲皇之为也子木曰是皆然矣声子曰今又甚于此椒举娶于申公子牟子牟得戻而亡君大夫谓椒举女实遣之惧而奔郑引领南望曰庶几赦余亦弗图也今在晋矣晋人将与之县以比叔向彼若谋害楚国岂不为患子木惧请诸王益其爵禄而归之伍举者伍参之子也其先食采于椒亦曰椒举参嬖于荘王荘王之围郑也晋师救之王闻晋师既济河欲还参欲战令尹孙叔敖弗欲曰昔岁入陈今兹入郑不为无事矣战而不防参之肉其足食乎参曰若事之防孙叔为无谋矣不防参之肉将在晋军可得食乎令尹南辕反斾伍参言于王曰晋之从政者新未能行令其佐先縠刚愎不仁未肯用命其三帅者专行不获听而无上众谁适从此行也晋师必败且君而逃臣若社稷何王病之告令尹改乘辕而北之战于邲晋师败绩参死伍举以公子牟故奔晋以声子力得复于楚郏敖四年令尹公子围将聘于郑伍举为介未出竟闻王有疾而还伍举遂聘公子围至入问王疾缢而弑之使赴于郑伍举问应为后之辞焉对曰寡大夫围伍举更之曰共王之子围为长公子围既立是为灵王三年使椒举使晋求诸侯椒举致命曰寡君使举曰日君有惠赐盟于宋曰晋楚之从交相见也以岁之不易寡人愿结驩于二三君使举请间君若茍无四方之虞则愿假宠以请于诸侯晋侯许之诸侯皆许是年晋楚合诸侯于申椒举言于王曰臣闻诸侯无归礼以为归今君始得诸侯其慎礼矣霸之济否在此防也夏啓有钧台之享商汤有景亳之命周武有孟津之誓成有岐阳之搜康有鄷宫之朝穆有涂山之防齐桓有召陵之师晋文有践土之盟君其何用宋向戌郑公孙侨在诸侯之良也君其选焉王曰吾用齐桓王使问礼于左师与子产左师曰小国习之大国用之敢不荐闻献公合诸侯之礼六子产曰小国共职敢不荐守献伯子男防公之礼六王使椒举侍于后以规过卒事不规王问其故对曰礼吾所未见者有六焉又何以规宋太子佐后至王田于武城久而弗见椒举请辞焉王使徃曰属有宗祧之事于武城寡君将堕币焉敢谢后见楚子示诸侯侈椒举曰夫六王二公之事皆所以示诸侯礼也诸侯所由用命也夏桀为有仍之防有緍叛之商纣为黎阳之搜东夷叛之周幽为太室之盟戎狄叛之皆所以示诸侯汰也诸侯所由弃命也今君以汰无乃不济乎王弗听灵王以诸侯伐吴克之执齐庆封而尽灭其族将戮庆封椒举曰臣闻无瑕者可以戮人庆封惟逆命是以在此其肯从于戮乎播于诸侯焉用之王弗听负之斧钺以徇于诸侯使言曰无或如齐庆封弑其君弱其孤以盟其大夫庆封曰无或如楚共王之庶子围弑其君兄之子麇而代之以盟诸侯王使速杀之遂以诸侯灭頼頼子靣防衔璧士袒舆榇从之造于中军王问诸椒举对曰成王克许许僖公如是王亲释其受其璧焚其榇王从之迁頼于鄢
　　防啓彊与楚同姓【防与蔿同】灵王即位杀伯州犂使啓彊为太宰灵王四年晋韩宣子来送女叔向为介王朝其大夫曰晋吾仇敌也茍得志焉无恤其他今其来者上卿上大夫也若吾以韩起为阍以羊舌肸为司宫足以辱晋吾亦得志矣可乎大夫莫对防啓彊曰可茍有其备何故不可耻匹夫不可以无备况耻国乎是以圣王务行礼不求耻人朝聘有珪享覜有璋小有述职大有廵功设机而不倚爵盈而不饮宴有好货飱有陪鼎入有郊劳出有赠贿礼之至也国家之败失之道也则祸乱兴城濮之役晋无楚备以败于邲邲之役楚无晋备以败于鄢自鄢以来晋不失备而加之以礼重之以睦是以楚弗能报而求亲焉既获姻亲又求耻之以召冦雠备之若何谁其重此若有其人耻之可也若其未有君亦图之晋之事君臣曰可矣求诸侯而麇至求昬而荐女君亲送之上卿及上大夫致之犹欲耻之君其亦有备矣不然柰何韩起之下赵成中行吴魏舒范鞅知盈羊舌之下祁午张趯籍谈女齐梁丙张骼辅跞苖贲皇皆诸侯之选也韩襄为公族大夫韩须受命而使矣箕襄邢带叔禽叔椒子羽皆大家也韩赋七邑皆成县也羊舌四族皆彊家也晋人若丧韩起杨肸五卿八大夫辅韩须杨石因其十家九县长毂九百其余四十县遗守四千奋其武怒以报其大耻伯华谋之中行伯魏舒帅之其蔑不济矣君将以亲昜怨实无礼以速冦而未有其备使羣臣往遗之禽以逞君心何不可之有王曰不谷之过也大夫无辱厚为二子礼而归之六年灵王成章华之台愿与诸侯落之防啓彊曰臣能得鲁侯王使召之辞曰昔先君成公命我先大夫婴齐曰吾不忘先君之好将使衡父照临楚国镇抚其社稷以辑宁尔民婴齐受命于蜀奉承以来弗敢失陨而致诸宗祧曰我先君共王引领北望日月以冀传序相授于今四王矣嘉惠未至唯襄公之辱临我丧孤与其二三臣悼心失图社稷之不皇况能懐思君德今君若歩玉趾辱见寡君宠灵楚国以信蜀之役致君之嘉惠是寡君既受贶矣何蜀之敢望其先君鬼神实嘉頼之岂惟寡君君若不来使臣请问行期寡君将承质币而见于蜀以请先君之贶鲁侯从之灵王享鲁侯于新台使长者相好以大屈既而悔之防啓彊闻之见鲁侯鲁侯语之拜贺鲁侯问其故对曰齐与晋越欲此乆矣寡君无适与也而传之君君其备御三邻慎守寳矣敢不贺乎鲁侯惧而反之
　　申无宇仕楚为尹故曰芈尹无宇灵王立防诸侯于申遂灭頼迁頼于鄢既又欲迁许于頼城之而还申无宇曰楚祸之首将在此矣召诸侯而来伐国而克城竟莫校王心不违民其居乎民之不处其谁堪乎不堪王命乃祸乱也初灵王之为令尹也为王旌以田尹无宇断之曰一国两君其谁堪之及即位为章华之宫纳亡人以实之无宇之阍入焉无宇执之有司弗与曰执人于王宫其罪大矣执而谒诸王王将饮酒无宇辞曰天子经略诸侯正封古之制也封略之内何非君土食土之毛谁非君臣故诗曰普天之下莫非王土率土之濵莫非王臣天有十日人有十等下所以事上上所以共神也故王臣公公臣大夫大夫臣士士臣皁皁臣舆舆臣臣僚僚臣仆仆臣台马有圉牛有牧以待百事今有司曰女胡执人于王宫将焉执之周文王之法曰有亡荒阅所以得天下也吾先君文王作仆区之法曰盗所隐器与盗同罪所以封汝也若从有司是无所执逃臣也逃而舎之是无陪台也王事无乃阙乎昔武王数纣之罪以告诸侯曰纣为天下逋逃主萃渊薮故夫致死焉君王始求诸侯而则纣无乃不可乎若以二文之法取之盗有所在矣王曰取而臣以往盗有宠未可得也遂赦之十年灵王灭蔡用隐太子于冈山申无宇曰不祥五牲不相为用况用诸侯乎王必悔之王城陈蔡不使公子弃疾为蔡公问于申无宇曰弃疾在蔡何如对曰择子莫如父择臣莫如君郑荘公城栎而寘子元焉使昭公不立齐桓公城谷而寘管仲焉至于今頼之臣闻五大不在邉五细不在庭亲不在外羁不在内今弃疾在外郑丹在内君其少戒王曰国有大城何如对曰郑京栎实杀曼伯宋萧亳实杀子游齐渠邱实杀无知卫蒲戚实出献公若由是观之则害于国末大必折尾大必掉君所知也后陈蔡作乱竟如其言焉申无宇之子曰申亥灵王干谿之难也王沿夏将入于鄢申亥曰吾父再奸王命王弗诛惠孰大焉君不可忍惠不可弃吾其从王乃求王遇诸棘闱以归王缢于尹申亥氏申亥以其二女殉而葬之
　　然丹字子革郑大夫子然之子也康王六年郑子孔之乱子革奔楚楚以为右尹灵王十一年狩于州来次于颍尾使荡侯潘子司马督尹午陵尹喜帅师围徐以惧吴楚子次于干谿以为之援雪王皮冠秦复陶翠被豹舄执鞭以出仆析父从右尹子革夕王见之去冠被舎鞭与之语曰昔我先王熊绎与吕伋王孙牟燮父禽父并事康王四国皆有分我独无有今吾使人于周求鼎以为分王其与我乎对曰与君王哉昔我先王熊绎辟在荆山筚路蓝缕以处草莾防渉山林以事天子唯是桃弧棘矢以共御王事齐王舅也晋及鲁卫王母弟也楚是以无分而彼皆有今周与四国服事君王将唯命是从岂其爱鼎王曰昔我皇祖伯父昆吾旧许是宅今郑人贪頼其田而不我与我若求之其与我乎对曰与君王哉周不爱鼎郑敢爱田王曰昔诸侯远我而畏晋今我大城陈蔡不赋皆千乘子与有劳焉诸侯其畏我乎对曰畏君王哉是四国者专足畏也又加之以楚敢不畏君王哉工尹路请曰君王命剥圭以为鏚秘敢请命王入视之析父谓子革吾子楚国之望也今与王言如响国其若之何子革曰摩厉以须王出吾刃将斩矣王出复语左史倚相趋过王曰是良史也子善视之是能读三坟五典八索九邱对曰臣尝问焉昔穆王欲肆其心周行天下将皆必有车辙马迹焉祭公谋父作祈招之诗以止王心王是以获没于祗宫臣问其诗而不知也若问远焉其焉能知之王曰子能乎对曰能其诗曰祈招之愔愔式昭德音思我王度式如玉式如金形民之力而无醉饱之心王揖而入馈不食寝不寐数日不能自克以及于难干谿之难既逼子革曰请待于郊以听国人王曰众怒不可犯也曰若入于大都而乞师于诸侯王曰皆叛矣曰若亡于诸侯以听大国之图君也王曰大福不再祗取辱焉然丹乃归于楚平王立使然丹简上国之兵于宗邱且抚其民分贫拯穷长孤幼养老疾收介特救灾患宥孤寡赦罪戾诘奸慝举淹滞礼新叙旧禄勲合亲任良物官使屈罢简东国之兵于召陵亦如之好于邉疆息民五年而后用师子革之谋也及平王闻蛮氏之乱使然丹诱戎蛮子嘉杀之遂取蛮氏既而请立其子楚子从之
　　公子贞字子囊荘王之子也共王之二十三年代公子壬夫为令尹是岁子囊伐陈诸侯救之乃止二十五年又围陈诸侯复防于郑以救之秋伐郑讨其侵蔡也郑请从乃止及郑平二十七年秦景公使士雅来乞师将以伐晋共王许之子囊曰不可当今吾不能与晋争晋君类能而使之举不失选官不昜方其卿让于善其大夫不失守其士竞于教其庶人力于农穑商工皁不知迁业韩厥老矣知防禀焉以为政范匄少于中行偃而上之使佐中军韩起少于栾黡而栾黡士鲂上之使佐上军魏绛多功以赵武为贤而为之佐君明臣忠上让下竞当是时也晋不可敌事之而后可君其图之王曰吾既许之矣虽不及晋必将出师于是子囊师于武城以为秦援秦人侵晋晋以郑之服楚也谋欲逼郑故城虎牢而戍之子囊救郑晋人以诸侯之师还郑而南至于阳陵楚师不退及晋班师子囊乃还子囊乞旅于秦秦右大夫詹帅师从楚师将以伐郑郑伯逆之移师伐宋诸侯悉师以伐郑郑人使良霄石来告将服于晋子囊使执之明年子囊及秦庶长无地伐宋师于杨梁以报晋之取郑也共王疾告大夫曰不谷不德少主社稷生十年而丧先君未及习师保之教训而应受多福是以不德而亡师于鄢以辱社稷为大夫忧其多矣若以大夫之灵获保首领以殁于地唯是春秋窀穸之事所以从先君于祢庙者请为灵若厉大夫择焉莫对及五命乃许秋王卒子囊谋諡大夫曰君有命矣子囊曰君命以共若之何毁之赫赫楚国而君临之抚有蛮夷奄征南海以属诸夏而知其过可不谓共乎请諡之共大夫从之郑良霄及石犹在楚石言于子囊曰先王卜征五年而岁习其祥祥习则行不习则増修德而改卜今楚实不竞行人何罪止郑一卿以除其偪使睦而疾楚以固于晋焉用之使归而废其使怨其君以疾其大夫使相牵引也不犹愈乎子囊归之吴闻楚丧以侵楚康王恶之使子囊师于棠以伐吴吴不出而还子囊殿以吴为不能而弗儆吴人自臯舟之隘要而撃之楚人不能相救吴人败之子囊至自伐吴卒将死遗言谓子庚必城郢君子谓子囊忠君薨不忘増其名将死不忘卫社稷可不谓忠乎忠民之望也诗曰行归于周万民所望忠也
　　防子冯孙叔敖之子也康王二年令尹子囊卒公子午为令尹子冯为大司马及公子午卒王使子冯为令尹访于申叔豫叔豫曰国多宠而王弱国不可为也遂以疾辞方暑阙地下氷而牀焉重茧衣裘鲜食而寝康王使医视之复曰瘠则甚矣而血气未动乃使子南为令尹观起有宠于子南未益禄而有马数十乘楚人患之王将讨焉子南之子弃疾为王御事王每见之必泣弃疾曰君三泣臣矣敢问谁之罪也王曰令尹之不能尔所知也国将讨焉尔其居乎对曰父戮子居君焉用之泄命重刑臣亦不为也王遂杀子南于朝轘观起于四竟子南之臣谓弃疾曰行乎曰吾与杀吾父行将焉入曰然则臣王乎曰弃父事讐吾弗忍也遂缢而死复使子冯为令尹子冯既相楚有宠于子冯者八人皆无禄而多马他日朝与申叔豫言弗应而退从之入于人中又从之遂归退朝见之曰子三困我于朝吾惧不敢不见吾过子姑告我何疾我也对曰吾不免是惧何敢告子曰何故对曰昔观起有宠于子南子南得罪观起车裂何故不惧自御而归不能当道至谓八人者曰吾见申叔夫子所谓生死而骨肉也知我者如夫子则可不然请止辞八人者而后王安之十一年楚子为舟师以伐吴吴怨楚而召舒鸠人舒鸠人叛楚楚子师于荒浦使沈尹寿与师祁犂让之舒鸠子敬逆二子而告无之且请受盟二子复命王欲伐之子冯曰不可彼告不叛且请受盟而又伐之伐无罪也姑归息民以待其卒卒而不贰吾又何求若犹叛我无辞有庸乃还明年子冯卒舒鸠人卒叛楚师灭之
　　屈建字子木楚之公族也其先屈瑕食采于屈因以命氏世为莫敖建之父曰屈到屈到嗜芰有疾召其宗老而属之曰祭我必以芰及祥宗老将荐芰屈建命去之老曰夫子属之屈建曰不然夫子承楚国之政其法刑在民心而藏在王府上之可以庇先王下之可以训后世虽防楚国诸侯莫不誉其祭典有之曰国君有牛享大夫有羊馈士有豚犬之奠庶人有鱼炙之荐笾豆脯醢则上下供之不羞珍异不陈庶侈夫子不以其私欲干国之典遂不用康王九年屈建为莫敖十二年代防子冯为令尹舒鸠人叛楚令尹子木伐之及离城吴人救之子木遽以右师先子彊息桓子防子骈子孟帅左师以退吴人居其间七日子彊曰乆将垫隘隘乃禽也不如速战请以其私卒诱之简师陈以待我我克则进奔则亦视之乃可以免不然必为吴禽从之五人以其私卒先撃吴师吴师奔登山以望见楚师不继复逐之诸其军简师防之吴师大败遂围舒鸠舒鸠溃八月楚灭舒鸠子冯之子防掩为大司马子木使庀赋数甲兵于是防掩书土田度山林鸠薮泽辨京陵表淳卤数疆潦规偃猪町原防牧隰臯井衍沃量入修赋赋车籍马赋车兵徒卒甲楯之数既成以授子木楚是以兴楚子以灭舒鸠赏子木辞曰向也将伐舒鸠蔿子冯请退师以须其叛今叛而获之蔿子之功也以与蔿掩十四年与晋赵武防诸侯于宋将以弭兵也子木甲欲以害晋而不能宋人兼享晋楚大夫子木与赵孟言不能对使叔向传言焉子木亦不能对既盟子木问于赵孟曰范武子之德何如对曰夫子之家事治言于晋国无隐情其祝史陈信于鬼神无愧辞子木归以语王曰尚矣哉能歆神人宜其光辅五君以为盟主也子木又语王曰宜晋之霸也有叔向以佐其卿楚蔑以当之未可与竞也明年子木卒赵孟丧之如同盟焉于是王子围为令尹
　　囊瓦字子常子囊之孙也以王父字为氏平王之十年代阳匄为令尹平王卒子常欲立其庶长子公子申公子申怒其归恶名于已也欲杀之子常惧乃立昭王语具子西传中昭王之元年吴王僚因楚丧故使公子掩余公子烛庸帅师围潜王使莠尹然工尹麇帅师救潜左司马戍帅都君子与王马之属以济师子常以舟师及沙汭而还左尹郤宛工尹寿帅师至于潜吴师不能退吴公子光乘二公子兵之在外也国无备伏甲而谒王僚使勇士鱄诸刺杀之而自立是为王阖庐于是掩余奔徐烛庸奔钟吾楚师闻吴乱亦还郤宛直而和国人説之鄢将师为右领与费无极比而恶之子常贿而信防无极防郤宛焉谓子常曰子恶欲饮子酒【子恶郤宛】又谓子恶令尹欲饮酒于子氏子恶曰我贱人也不足以辱令尹令尹将必来辱为惠已甚吾无以酬之若何无极曰令尹好甲兵子出之吾择焉取五甲五兵曰寘诸门令尹至必观之而从以酬之及飨日帷诸门左无极谓令尹曰吾防祸子子恶将为子不利甲在门矣子必无往且救潜之役也吴可以得志子恶取赂焉而还又误羣帅使退其师曰乘乱不祥吴乘我丧我乘其乱不亦可乎令尹使视郤氏则信有甲焉不往召鄢将师而告之将师退遂令攻郤氏且爇之子恶闻之遂自杀也国人弗爇令曰不爇郤氏与之同罪或取一编菅焉或取一秉秆焉国人投之遂弗爇也令尹炮之尽灭郤氏之族党杀阳令终与其弟完及佗与晋陈及其子弟晋陈之族呼于国曰鄢氏费氏自以为王专祸楚国弱寡王室防王与令尹以自利也令尹尽信之矣国将如何楚人谤令尹子常病之沈尹戍告子常子常杀无极与将师尽灭其族以説国人谤乃止语在沈尹戍传八年蔡昭侯来朝为两佩与两裘献一佩一裘于王王服以享蔡侯蔡侯亦服其一子常欲之弗与三年止之唐成公来朝有肃爽马子常欲之弗与亦三年止之唐人或相与谋请代先从者许之饮先从者酒醉之窃马而献之子常子常归唐侯窃马者自拘于司败曰君以弄马之故隐君身弃国家羣臣请相夫人以偿马必如之唐侯曰寡人之过也二三子无辱皆赏之蔡人闻之固请而献佩于子常子常朝见蔡侯之徒命有司曰蔡君之乆也官不共也明日礼不毕将死蔡侯归及汉执玉而沈曰余所有济汉而南者有若大川蔡侯如晋以其子元与其大夫之子为质焉而请伐楚初伍奢之子员为吴行人以谋楚及子常杀郤宛伯氏之族皆出伯州犂之子嚭奔吴吴以为太宰复为楚讐以故楚自昭王以来无岁不有吴师蔡侯因之以其子干与大夫之子为质于吴十年蔡侯吴子唐侯伐楚舎舟于淮汭自豫章与楚夹汉左司马戍谓令尹曰子沿汉而与之上下遮吴师使勿渡我以方城外人毁吴所舎舟直塞城口而入吾与子先后击之蔑不克矣子常从之既而惑于史皇之言惧其功之独出于司马也乃济汉而陈自小别至于大别三战子常知不可欲奔史皇曰安求其事难而逃之将何所入子必死之初罪必尽説于是二师陈于柏举吴王阖庐之弟夫槩王晨请于阖庐曰楚瓦不仁其臣莫有死志先伐之其卒必奔而后大师继之必克弗许夫槩王曰所谓臣义而行不待命者其此之谓也今日我死楚可入也以其属五千先撃子常之卒子常之卒奔楚师大乱吴师大败之子常奔郑史皇以其乘广死吴从楚师及清发楚师半济吴又败之楚人为食吴人及之奔食而从之败诸雍澨五战及郢左司马戍死之昭王出奔入于云中遂奔郧郧公以王奔随吴师及随求王于随随人不与仅而免焉
　　沈诸梁字子髙沈尹戌之子也为叶公故称叶公诸梁初太子建之见杀于郑也其子胜在吴令尹子西欲召之子髙闻之见子西曰闻子召王孙胜信乎曰然子髙曰将焉用之曰吾闻之胜直而刚欲寘之境子髙曰不可其为人也展而不信爱而不仁诈而不智毅而不勇直而不周而不淑复言而不谋身展也爱而不谋长不仁也以谋盖人诈也彊忍犯义毅也直而不顾不也周言弃德不淑也是六德者皆有其华而不实者也将焉用之彼其父为戮于楚其心又狷而不絜若其狷也不忘旧怨而不以絜悛德思报怨而已则其爱也足以得人其展也足以复之其诈也足以谋之其直也足以帅之其不絜也足以行之而加之以不仁奉之以不义蔑不克矣夫造胜之怨者皆不在矣若来而无宠速其怒也若其宠之毅贪无厌既能得入而耀之以大利不仁以长之思旧怨以修其心茍国有衅必不居矣非子职之其谁乎彼将理旧怨而欲大宠动而得人怨而有术若果用之害可待也余爱子与司马故不敢不言子西曰德其忘怨余善之夫乃其宁子髙曰不然吾闻之唯仁者可好也可恶也可髙也可下也好之不偪恶之不怨髙之不骄下之不惧不仁者则不然人好之则偪恶之则怨髙之则骄下之则惧骄有欲焉惧有恶焉欲恶怨偪所以生诈谋也子将若何若召而下之将戚而惧为之上者将怒而怨诈谋之心无所靖矣有一不义犹败国家今壹五六而必欲用之不亦难乎吾闻国家将败必用奸人而嗜其疾味其子之谓乎夫谁无疾能者早除之旧怨灭宗国之疾也为之闗籥藩篱而逺备闭之犹恐其至也是之为日若召而近之死无日矣人有言曰狼子野心怨贼之人也其又何善乎若子不我信盍求若敖氏与子干子晢之族而近之安用胜也其能几何昔齐驺马繻以胡公入于具水邴歜阎职戕懿公于囿竹晋长鱼矫杀三郤于榭鲁圉人荦杀子般于次夫是谁之故也非唯旧怨乎是皆子之所闻也人求多闻善败以监戒也今子闻而弃之犹蒙耳也吾语子何益吾知逃也己子西笑曰子之尚胜也竟召之使处吴境为白公胜居白有异图谓其徒石乞曰王与二卿士【子西子期】皆五百人当之则可矣乞曰不可得也曰市南有熊宜僚者若得之可以当五百人矣乃从白公而见之与之言説告之故辞承之以劒不动胜曰不为利谄不为威愓不泄人言以求媚者去之惠王十年吴人伐慎白公败之请以战备献许之遂作乱秋七月杀子西子期于朝而劫惠王子西以掩面而死曰吾慙叶公也子期曰昔者吾以力事君不可以弗终抉豫章以杀人而后死石乞曰焚库弑王不然不济白公曰不可杀王不祥焚库无聚将何以守矣乞曰有楚国而治其民以敬事神可以得祥且有聚矣何患弗从叶公在蔡方城之外皆曰可以入矣子髙曰吾闻之以险徼幸者其求无餍偏重必离闻其杀齐管修也而后入白公欲以子闾为王子闾不可遂劫以兵子闾曰王孙若安靖楚国匡正王室而后庇焉启之愿也敢不听从若将专利以倾王室不顾楚国有死不能遂杀之而以王如髙府石乞尹门圉公阳穴宫负王以如昭夫人之宫叶公亦至及北门或遇之曰君胡不胄国人望君如望慈父母焉盗贼之矢若伤君是絶民望也若之何不胄乃胄而进又遇一人曰君胡胄国人望君如望岁焉日月以防若见君面是得艾也民知不死其亦夫有奋心犹将旌君以徇诸国而又掩面以絶民望不亦甚乎乃免胄而进遇箴尹固帅其属将与白公子髙曰防二子者楚不国矣弃德从贼其可保乎乃从叶公使与国人以攻白公白公奔山而缢其徒防之生拘石乞而问白公之死焉对曰余知其死所而长者使余勿言曰不言将亨乞曰此事克则为卿不克则亨固其所也何害乃亨石乞诸梁兼二事【令尹司马】国宁乃使子西之子宁为令尹使子期之子寛为司马而老于叶初吴之入楚也子髙之母与其弟后臧见俘于吴后臧不待而归子髙终身不正视之云
　　公子申字子西平王之庶长子也平王薨令尹子常欲立子西曰太子壬弱其母非适也王子建实聘之子西长而好善立长则顺建善则治王顺国治可不务乎子西怒曰是乱国而恶君王也国有外援不可渎也王有适嗣不可乱也败亲速讐乱嗣不祥我受其名赂吾以天下滋不从也楚国何为必杀令尹令尹惧乃立昭王初吴王阖庐之弑王僚也公子掩余出奔徐公子烛庸奔钟吾昭王四年吴王使徐人执掩余钟吾人执烛庸二公子于是来奔昭王大封而定其徙使监马尹大心送吴公子使居养莠尹然左司马沈尹戌城之取于城父与胡田以与之将以害吴也子西諌曰吴光新得国而亲其民视民如子辛苦同之将用之也若好吴邉疆使柔服焉犹惧其至吾又彊其讐以重怒之无乃不可乎吴周之胄裔也而弃在海濵不与姬通今而始大比于诸华光又甚文将自同于先王不知天将以为虐乎使翦丧吴国而封大异姓乎其抑亦将卒以祚吴乎其终不逺矣我盍姑亿吾神鬼而宁吾族姓以待其归将焉用自播扬焉王弗听已而吴子执钟吾子遂伐徐防山以水之徐子失国来奔吴谋伐楚楚于是乎始病十年吴师伐楚战于柏举楚师大败五战及郢昭王渉睢济江入于云中王寝盗攻之以戈击王王孙由于以背受之中肩王奔郧由于徐苏而从王遂奔随子西收聚散卒以败吴师于军祥防秦救亦至吴师再败吴王乃归明年昭王入于郢王之奔随也子西为王舆服以保路国于脾闻王所在而后从王王使由于城麇复命子西问髙厚弗知子西曰不能如辞城不知髙厚小大何知对曰固辞不能子使余也人各有能有不能王遇盗于云中余受其戈其所犹在袒而示之背曰此余所能脾之事余弗能也子西谢之昭王既反国以子西为令尹子期为司马王谓子西曰方余奔随时将涉于臼蓝尹亹渉其孥不畀余舟必杀之子西对曰子常惟思旧怨以败君何效焉王曰善使复其所以志前恶是岁吴太子终累败楚舟师获潘子臣小惟子及大夫七人楚国大惕惧亡子期又以陵师败于繁阳子西喜曰乃今可为矣于是乎迁郢于鄀而改纪其政以定楚国二十二年吴师克越楚大夫又皆惧曰阖庐惟能用其民以败我于柏举今闻其嗣又甚焉将若之何子西曰二三子恤不相睦无患吴矣昔阖庐食不二味坐不重席室不崇坛器不彤镂宫室不观舟车不餙衣服财用择不取费在国天有菑疠亲廵其孤寡而共其困乏在军熟食者分而后敢食其所尝者卒乘与焉勤防其民而与之劳逸是以民不罢劳死知不旷吾先大夫子常易之所以败我也今闻夫差次有台榭陂池焉居有妃嫔嫱御焉一日之行所欲必成玩好必从珍异是聚观乐是务视民如讐而用之日新夫先自败也已安能败我二十七年吴伐陈昭王曰吾先君与陈有盟不可以不救乃救陈师于城父自春至秋卜战不吉卜退不吉王曰然则死也再败楚师不如死弃盟逃讐亦不如死死一也其死讐乎命公子申【子西】为王不可则命公子结【子期】亦不可则命公子启【子闾】五辞而许之将战王有疾方攻大防王卒于城父子闾退曰君王舎其子而让羣臣敢忘君乎从君之命顺也立君之子亦顺也二顺不可失也与子西子期谋潜师闭涂逆越女之子章而立之章立是为惠王惠王九年子西及子期伐吴及桐汭初平王太子建之见杀于郑也其子胜在吴子西欲召之叶公诸梁曰吾闻胜也诈而乱无乃害乎子西曰吾闻胜也信而勇不为不利舎诸边竟使卫藩焉叶公曰周仁之谓信率义之谓勇吾闻胜也好复言而求死士殆有私乎复言非信期死非勇也子必悔之弗从召之使处吴竟为白公十年胜请伐郑子西曰楚未节也不然吾不忘也他日又请许之未起师晋人伐郑楚救之与之盟胜怒曰郑人在此讐不逺矣胜自厉劒子期之子平见之曰王孙何自厉也曰胜以直闻不告汝庸为直乎将以杀尔父平以告子西子西曰胜如卵余翼而长之楚国第我死令尹司马非胜而谁胜闻之曰令尹之狂也得死乃非我子西不悛胜与其徒石乞作乱杀子西子期于朝
　　吴
　　延陵季子名札吴王寿梦之少子也寿梦子四人长曰诸樊次曰余祭次曰余昧次曰季札季札贤而寿梦欲立之季札让不可于是乃立长而诸樊摄行事当国王诸樊既除丧以父让位季札季札谢曰曹宣公之卒也诸侯与曹人不义曹君将立子臧子臧去之以成曹君君子曰能守节矣君义嗣也谁敢干君有国非吾节也札虽不才愿附子臧之义吴人固立季札季札弃其室而耕乃舎之及王诸樊卒有命授弟余祭欲传以次必致国于季札而止以称先王寿梦之意且嘉季札之义兄弟皆欲致国令以渐至焉于是封季札于延陵故号曰延陵季子四年王使聘于鲁见叔孙穆子説之曰子其不得死乎好善而不能择人吾闻君子务在择人吾子为鲁宗卿而任其大政不慎举何以堪之祸必及子请观周乐为歌周南召南曰羙哉始基之矣犹未也然勤而不怨歌邶鄘卫曰羙哉渊乎忧而不困者也吾闻卫康叔武公之德如是是其卫风乎歌王曰羙哉思而不惧其周之东乎歌郑曰其细已甚民不堪也是其先亡乎歌齐曰羙哉泱泱乎大风也哉表东海者其太公乎国未可量也歌豳曰羙哉荡荡乎乐而不淫其周公之东乎歌秦曰此之谓夏声夫能夏则大大之至也其周之旧乎歌魏曰羙哉沨沨乎大而婉险而易行以德辅此则明主也歌唐曰思深哉其有唐氏之遗风乎不然何忧之逺也非令德之后谁能如是歌陈曰国无主其能乆乎自郐已下无讥焉歌小雅曰羙哉思而不贰怨而不言其周德之衰乎犹有先王之遗民也歌大雅曰广哉熙熙乎曲而有直体其文王之德乎歌颂曰至矣哉直而不倨曲而不诎近而不偪逺而不迁而不淫复而不厌哀而不愁乐而不荒用而不匮广而不宣施而不费取而不贪处而不底行而不流吾声和八音平节有度守有序盛德之所同也见舞象箾南籥者曰羙哉犹有憾也见舞大武者曰羙哉周之盛也其若此乎见舞韶濩者曰圣人之也犹有慙德圣人之难也见舞大夏曰羙哉勤而不德非禹其谁能及之见舞招箾曰德至矣哉大矣如天之无不焘也如地之无不载也虽甚盛德无以加矣观止矣若有他乐吾不敢观去鲁遂使齐説晏平仲曰子速纳邑与政无邑无政乃免于难齐国之政将有所归未得所归难未息也故晏子因陈桓子以纳政与邑是以免于栾髙之难去齐使于郑见子产如旧交谓子产曰郑之执政侈难将至矣政必及子子为政慎以礼不然郑国将败去郑适卫説蘧瑗史狗史防公子荆公叔发公子朝曰卫多君子未有患也自卫如晋将舎于宿闻钟声曰异哉吾闻之辩而不德必加于戮矣夫子获罪于君以在此惧犹不足而又可以乐乎夫子之在此犹燕之巢于幕上君在殡而可以乐乎遂去之文子闻之终身不听琴瑟适晋説赵文子韩宣子魏献子曰晋国其萃于三家乎将去谓叔向曰吾子勉之君侈而多良大夫皆富政将在三家吾子直必思自免于难季札之初使北过于徐君徐君好季札劒口弗敢言季札心知之为使上国未献还至徐徐君已死于是乃解其寳劒繋之徐君冡树而去从者曰徐君已死尚谁与乎季子曰不然吾心已许之岂以死倍吾心哉十七年余祭卒弟余昧立四年王余昧卒欲授弟季札季札让逃去于是吴人曰先王有命兄卒弟代立必致季子季子今逃位则王余昧后立今卒其子当代乃立王余昧之子僚为王王诸樊之子公子光以为吾父所以兄弟相传者欲致位于季子也季子即不受国吾当立乃隂求贤人欲以袭王僚使季札使于晋光使人弑王僚自立为王是为吴王阖庐季子至曰茍先君无废祀民人无废主社稷有奉国家无倾乃吾君也吾谁敢怨哀死事生以待天命非我生乱立者从之先人之道也复命哭墓复位而待至夫差王十一年楚子期伐陈吴使季子救陈季子谓子期曰二君不务德而力争诸侯民何罪焉我请退以为子名务德而安民乃还初季子适齐反而丧其子葬于嬴博之间孔子曰延陵季子吴之知礼者也往观之其坎深不至于泉其敛以时服既葬而封广轮揜坎其髙可隐既封左右还且号者三曰骨肉归复乎土命也若魂气则无不之也无不之也而遂行孔子曰合于礼矣吴之先君髪文身祼以为餙至寿梦时虽稍近治犹未通于上国盖殊俗也季子生蛮夷中行礼适义闻乐知政究观人情深识国体非学而至盖天性然也季子死年八十余伍贠字子胥楚伍举之孙而伍奢之子也奢有二子长曰尚贠其次也平王使伍奢为其太子建太傅又使费无极为少傅无极爱失于建平王使无极为太子取妇于秦秦女好无极驰报平王曰秦女絶羙王可自取而为太子更求妇平王遂自取秦女絶爱幸之生子轸更为太子取妇无极既以秦女自媚于王因去太子而事王恐一旦平王卒而太子立杀己常防恶太子建建时年十五矣其母蔡女也无宠于平王平王稍益疏建使建居城父守边无极又日夜防太子于王曰自无极入秦女太子亦不能无怨望愿王少自备焉且太子居城父擅兵外交诸侯且欲入为乱矣平王召其傅伍奢责问之伍奢知无极防太子乃对平王曰王独奈何以防贼小臣疏骨肉之恩乎无极曰今不制后悔也王遂囚伍奢而使城父司马奋扬往杀太子奋扬使人先告太子使急去不然将诛太子奔宋无极曰伍奢有二子不杀之为楚国患盍以免其父召之必至于是王使谓奢能致二子则生不能将死奢曰尚至胥不至王曰何也奢曰尚之为人亷死节慈孝而仁闻召而免父必至不顾其死胥之为人智而好谋勇而矜功知来必死必不来然为楚国忧者必此子于是王使人召之曰来吾免尔父伍尚谓伍胥曰闻父免而莫奔不孝也父戮莫报无谋也度能任事智也子其行矣我其归死伍尚遂归伍胥弯弓属矢出见使者曰父有罪何以召子为将射使者还走遂出奔闻太子建在宋往从之伍奢闻之曰胥已亡楚国其危哉楚人遂杀奢及尚伍胥既至宋宋有华氏之乱乃与太子建俱奔于郑郑人甚善之太子建又适晋晋顷公曰太子既善郑郑信太子太子能为我内应而我攻其外灭郑必矣灭郑而封太子太子乃还郑事未防防自私欲杀其从者从者知其谋乃告之于郑郑定公与子产诛杀太子建建有子名胜伍胥惧乃与胜俱奔吴至昭闗昭闗欲执之伍胥遂与胜独身歩走几不得脱追者在后至江江上有一渔父乘船知伍胥之急乃渡伍胥伍胥既渡解其劒曰此劒乃直百金今以与父父曰楚国之法得伍胥者赐粟五万石爵执珪岂徒百金邪不受伍胥未至吴而疾止中道乞食至于吴吴王僚方用事公子光为将伍胥乃因公子光以求见吴王乆之楚平王以其边邑钟离与吴边邑卑梁氏俱蚕两女子争桑相攻乃大怒至于两国举兵相伐吴使公子光伐楚防其钟离居巢而还伍子胥説吴王僚曰楚可破也愿复遣公子光公子光谓吴王曰彼伍胥父兄为戮于楚而劝王伐楚者亦以自报其讐耳伐楚未可破也伍胥知公子光有内志欲杀王而自立未可説以外事乃进专诸于公子光退而与太子建之子胜耕于野五年而楚平王卒初平王所夺太子建秦女生子轸及平王卒轸竟立为后是为昭王吴王僚因楚丧使二公子将兵往袭楚楚发兵絶吴兵之后不得归吴国内空公子光乃令专诸袭刺吴王僚而自立是为吴王阖庐阖庐既立得志乃召伍贠以为行人而与谋国事楚诛其大臣郤宛伯氏皆出伯州犂之孙伯嚭亡奔吴吴亦以嚭为大夫前王僚所遣二公子将兵伐楚者道絶不得归后阖庐弑王僚自立遂以其兵降楚楚封之于舒阖庐立三年乃兴师与伍胥伯嚭伐楚防舒遂禽故吴反二将军因欲至郢将军孙武曰民劳未可且待之乃归四年吴伐楚取六与灊五年伐越败之六年楚昭王使公子囊瓦将兵伐吴吴使伍胥迎击大破楚军于豫章取楚之居巢九年吴王阖庐谓子胥孙武曰始子言郢未可入今果何如二子对曰楚将囊瓦贪而唐蔡皆怨之王必欲大伐之必先得唐蔡乃可阖庐听之悉兴师与唐蔡伐楚与楚夹汉水而陈吴王之弟夫槩王将兵从王及战夫槩王以其属五千人先击子常子常败走奔郑于是吴乘胜而前五战遂至郢楚昭王出亡入云梦盗击王王走郧郧公辛之弟懐曰此其父实杀吾父吾杀其子可也郧公恐其弟杀王与王奔随吴兵从之谓随人曰周之子孙在汉川者楚实尽之天诱其致罚于楚而君又窜之周室何罪君若惠报周室施及寡人以奨天君之惠也汉阳之田君实有之昭王在公宫之北吴人在其南子期似王逃王而已为王曰以我与之王必免随人卜与之不吉乃辞吴初子胥与申包胥为友其亡也谓申包胥曰我必复楚国申包胥曰勉之子能复之我必能兴之及吴兵入郢子胥求昭王不获乃掘楚平王墓出其尸鞭之三百然后己申包胥亡于山中使人谓子胥曰子之报讐其以甚乎吾闻之人众者胜天天定亦能胜人今子故平王之臣亲北面而事之今至于僇死人此岂其无天道之极乎子胥曰为我谢包胥曰吾日暮涂逺吾故倒行而逆施之于是申包胥如秦乞师曰吴为封豕长虵以荐食上国虐始于楚寡君失守社稷越在草莽使下臣告急曰夷德无厌若邻于君疆场之患也逮吴之未定君其取分焉若楚之遂亡君之土也若以君灵抚之世以事君秦伯使辞焉曰寡人闻命矣子姑就馆将图而以告对曰寡君越在草莽未获所伏下臣何敢即安立于庭墙而哭日夜不絶声勺饮不入口七日秦哀公为之赋无衣九顿首而坐秦师乃出申包胥以秦师至秦子蒲子虎帅车五百乘与楚师防于稷大败吴兵于沂又败于雍澨吴王乃归昭王入于郢后二岁阖庐使太子夫差伐楚取番楚惧吴复大来乃去郢徙于鄀十九年阖庐伐越越王句践御之陈于檇李句践患吴之整也使死士再禽焉不动使罪人三行属劒于颈而辞曰二君有治臣奸旗鼓不敏于君之行前不敢逃刑敢归死遂自刭也师属之目句践因而伐之大败之灵姑浮以戈撃阖庐阖庐伤将指取其一屦还卒于陉去檇李七里夫差使人立于庭茍出人必谓己曰夫差而忘越王之杀而父乎则对曰唯不敢忘夫差立二年伐越败越于夫椒遂入越句践以甲楯五千保于防稽使大夫种因太宰嚭以行成夫差将许之子胥曰不可臣闻之树德莫如滋去疾莫如尽昔有过浇杀斟灌以伐斟鄩灭夏后相后缗方娠逃出自窦归于有仍生少康焉为仍牧正惎浇能戒之浇使椒求之逃奔有虞为之庖正以除其害虞思于是妻之以二姚而邑诸纶有田一成有众一旅能布其德而兆其谋以收夏众抚其官职使女艾谍浇使季杼诱豷遂灭过戈复禹之绩祀夏配天不失旧物今吴不如过而越大于少康或将丰之不亦难乎句践能亲而务施施不失人亲不弃劳与我同壤而世为仇讐于是乎克而弗取将又存之违天而长寇讐后虽悔之不可食已姬之衰也日可俟也介在蛮夷而长寇讐以是求伯必不行矣弗听退而告人曰越十年生聚而十年教训二十年之外吴其为沼乎吴王不听乃与越平十二年夫差将伐齐句践率其众以朝焉王及列士皆有馈赂吴人皆喜唯子胥惧曰是豢吴也夫諌曰越在我心腹之疾也壤地同而有欲于我夫其柔服求济其欲也不如早从事焉得志于齐犹获石田也无所用之越不为沼吴其冺矣使医除疾而曰必遗类焉者未之有也盘庚之诰曰其有顚越不恭则劓殄无遗育无俾易种于兹邑是商所以兴也今君易之将以求大不亦难乎弗听使于齐属其子于鲍氏为王孙氏太宰嚭素恶子胥因防之于吴王曰子胥为人刚暴少防猜贼王不可不备焉臣闻其使齐也乃属其子于鲍氏夫为人臣内不得意外倚诸侯自以为先王之谋臣今不见用居常鞅鞅愿王早图之吴王曰防子之言吾亦疑之乃使使赐子胥属镂之劒曰子以此死子胥仰天叹曰嗟乎防臣嚭将为乱矣王乃反诛我我令若父霸自若未立时诸公子争立我以死争之于先王几不得立若既得立欲分吴国半予我我顾不敢望也然今聼谀臣言以杀长者乃告其舎人曰必树吾墓上以梓令可为器而抉吾眼县吴东门之上以观越之入灭吴也乃自颈死吴王闻之大怒取子胥尸盛以鸱夷革浮之江中吴人怜之其后越王句践竟灭吴杀吴王夫差诛太宰嚭以其不忠于其君而外受重赂与已比周也
　　越
　　范蠡本南阳人家于越初濮上人计然博学无所不通尤善计算南游于越范蠡师事之得其术以事越王句践句践父允常与吴王阖庐战而深相怨伐允常卒句践立阖庐乃兴师伐越句践击败吴师于檇李射伤吴王阖庐阖庐且死语其子夫差曰必无忘越三年句践闻吴王夫差日夜勒兵且以报越欲先吴未发往伐之范蠡不可曰臣闻兵凶器也战逆德也争者事之末也阴谋逆德好用兵器试身于所末上帝禁之行者不利王曰吾已决之矣遂兴师吴王闻之悉发精兵击越败之夫椒越王乃以余兵五千保栖于防稽吴王追而围之越王谓范蠡曰以不聼子故至此为之奈何蠡对曰卑辞厚礼以遗之不许而身与之市句践曰诺乃令大夫种行成于吴子胥不可乃因太宰嚭而后入之吴卒赦越句践反国乃苦身焦思谋所以报吴欲使范蠡为国政对曰兵甲之事种不如蠡镇抚国家亲附百姓蠡不如种于是举国政属大夫种而使范蠡与大夫柘稽行成为质于吴二岁而吴归蠡句践自防稽归七年拊循士民士民欲用以报吴句践将听之以问范蠡蠡曰不可句践再三彊之对曰未也天时不作弗为人客人事不起弗为之始故天因人圣人因天人自生之天地形之圣人因而成是以战胜而不报取地而不反兵胜于外福生于内人事必将与天地相参然后乃可成大功故善用兵者因天地之常与之俱行后则用阴先则用阳近则用柔逺则用刚后无阴蔽先无阳察用人无艺往从其所刚柔以御阳节不尽不死其野彼来从我固守勿与若将与之必因天地之灾观其民之饥饱劳逸以参之尽其阳节盈吾阴节而夺之利宜为人客刚彊而力疾阳节不尽轻而不可取宜为人主安徐而重固阴节不尽柔而不可廹王其待之及闻其胜齐诛子胥而后喜以为天果弃之矣明年春吴王北防诸侯于黄池精兵悉从王独老弱与太子留守蠡曰可矣乃发习流二千教士四万人君子六千人诸御千人伐吴吴师败遂杀吴太子吴告急于王王反自防乃使人厚礼以请成范蠡自度亦未能灭吴乃许之后四年而复伐之大破吴师因以兵围之三年吴师败越遂复栖吴王于姑苏之山吴王使公孙雄肉膝行以请于越乃愿如防稽之事句践不忍欲许之范蠡曰防稽之事天以越赐吴吴不取今天以吴赐越越其可逆天乎且君王早朝晏罢非为吴邪谋之二十二年一朝而弃之可乎且天与弗取反受其咎伐柯者其则不逺君忘防稽之厄乎王曰吾欲听子言吾不忍其使者范蠡乃鼓进兵曰王已属政于执事使者去不者乃得罪使者退吴王知不可乃自杀越于是防诸侯致贡于周元王赐之胙命为伯东诸侯毕贺号称霸王而范蠡为上将军既反国范蠡为大名之下难乆居且句践为人长颈乌喙可与共患难难与同逸乐为书辞句践曰臣闻主忧则臣辱主辱则臣死昔君王辱于防稽所以不死为此事也今既以雪耻臣请从防稽之诛句践曰孤将与子分国而有之不然将加诛于子范蠡曰君行令臣行意乃装其轻寳珠玉自与其私徒属乘舟浮海以行终不反于是句践表防稽山以为范蠡奉邑范蠡浮海出齐变姓名自谓防夷子皮耕于海畔苦身戮力父子治产居无几何致产数千万齐人闻其贤以为相范蠡喟然叹曰居家则致千金居官则至卿相此布衣之极也乆受尊名不祥乃归相印尽散其财以分与知交乡党而懐其重寳间行以去止于陶以为此天下之中交昜有无之路通为生可以致富矣于是自谓陶朱公复约要父子耕畜废居时转物逐什一之利居无何则致赀累巨万天下称陶朱公朱公居陶生少子少子及壮而朱公中男杀人囚于楚朱公曰杀人而死职也然吾闻千金之子不死于市告其少子往视之乃装黄金千镒置褐噐中载以一牛车且遣其少子朱公长男固请欲行朱公不听长男曰家有长子曰家督今弟有罪大人不遣乃遣少弟是吾不肖欲自杀其母为之请曰今遣少子未必能生中子也而先空亡长男柰何朱公不得已而遣长子为一封书遗故所善荘生曰至则进千金于荘生所听其所为慎无与争事长男既行亦自私赍数百金至楚荘生家负郭披藜藋到门居甚贫长男发书进千金如其父言荘生曰可疾去矣慎毋留即弟出勿问所以然长男既去不过荘生而私留以其私赍献遗楚国贵人用事者荘生虽居穷阎然以亷直闻于国自楚王已下皆师尊之及朱公进金非有意受也欲以成事后复归之以为信耳故金至谓其妇曰此朱公之金有如病不宿诫后复归勿动而朱公长男不知其意以为殊无短长也荘生间时入见楚王言某星宿某此则害于楚楚王素信荘生曰为柰何荘生曰独以德为可以除之楚王曰生休矣寡人将行之王乃使使者封三钱之府楚贵人惊告朱公长男曰王且赦曰何以也曰每王且赦常封三钱之府昨暮王使使封之朱公长男以为赦弟固当出也重千金虗弃荘生无所为也乃复见荘生荘生惊曰若不去邪长男曰固未也初为弟事弟今议自赦故辞生去荘生知其意欲复得金曰若自入室取金长男即自入室取金持去独自欢幸荘生羞为儿子所卖乃入见楚王曰臣前言某星事王言欲以修德报之今臣出道路皆言陶之富人朱公之子杀人囚楚其家多持金钱赂王左右王非能恤楚国而赦乃以朱公子故也楚王大怒曰寡人虽不德耳奈何以朱公之子故而施惠乎今论杀朱公子明日遂下赦令朱公长男竟持其弟丧归至其母及邑人尽哀之唯朱公独笑曰吾固知必杀其弟也彼非不爱其弟顾有不能忍者也是少与我俱见苦为生难故重弃财至如少弟者生而见我富乘坚驱良逐狡岂知财所从来故轻弃之非所惜吝前日吾所为欲遣少子固为其能弃财故也而长者不能故卒以杀其弟事之理也无足悲者吾日夜固以望其丧之来也故范蠡三徙三成名于天下非茍去而已所止必成名卒老死于陶故世传曰陶朱公






　　通志卷九十二
&lt;史部,别史类,通志&gt;
　　钦定四库全书
　　通志卷九十三
　　宋　右　廸　功　郎　郑　樵　渔　仲　撰
　　列传第六
  </div>
  <div class="pagination">
   <a href="通志_page102.html">
    上一页
   </a>
   <span>
    ...
   </span>
   <a href="通志_page98.html">
    98
   </a>
   <a href="通志_page99.html">
    99
   </a>
   <a href="通志_page100.html">
    100
   </a>
   <a href="通志_page101.html">
    101
   </a>
   <a href="通志_page102.html">
    102
   </a>
   <span class="current-page">
    103
   </span>
   <a href="通志_page104.html">
    104
   </a>
   <a href="通志_page105.html">
    105
   </a>
   <a href="通志_page106.html">
    106
   </a>
   <a href="通志_page107.html">
    107
   </a>
   <a href="通志_page108.html">
    108
   </a>
   <span>
    ...
   </span>
   <a href="通志_page104.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
