<!DOCTYPE html>
<html>
 <head>
  <meta charset="utf-8"/>
  <title>
   通志 - 第 107 页/共 155 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   通志 - 第 107 页/共 155 页
  </h1>
  <div class="content">
   前汉
　　韦贤【子元成】魏相　丙吉　赵广汉　尹翁归　韩延夀　张敞　王尊　王章　盖寛饶　诸葛丰刘辅　郑崇　孙宝　毋将隆　何并　眭
　　【息随反】夏侯始昌　夏侯胜【胜从父子建】京房　翼奉李防
　　韦贤字长孺鲁国邹人也其先韦孟家本彭城为楚元王傅傅子夷王及孙王戊戊荒淫不遵道孟作风谏其辞曰肃肃我祖国自豕韦黼衣朱绂四牡龙旗彤弓斯征抚宁遐荒总齐羣邦以翼大商迭彼大彭勲绩惟光至于有周歴世防同王赧听谮寔絶我邦我邦既絶厥政斯逸赏罚之行非繇王室庶尹羣后靡扶靡衞五服崩离宗周以队我祖斯微迁于彭城在予小子勤诶厥生阸此嫚秦耒耜以耕悠悠嫚秦上天不宁廼眷南顾授汉于京于赫有汉四方是征靡适不懐万国攸平廼命厥弟建侯于楚俾我小臣惟傅是辅兢兢元王恭俭净壹惠此黎民纳彼辅弼飨国渐世埀烈于后廼及夷王克奉厥绪咨命不永唯王统祀左右陪臣此惟皇士如何我王不思守保不惟履氷以继祖考邦事是废逸游是娱犬马繇繇是放是驱务彼鸟兽忽此稼苖烝民以匮我王以媮所非德所亲非俊唯囿是恢唯防是信睮睮謟夫咢咢黄发如何我王曽不是察既藐下臣追欲从逸嫚彼显祖轻兹削黜嗟嗟我王汉之睦亲曽不夙夜以休令闻穆穆天子临尔下土明明羣司执宪靡顾正遐繇近殆其怙兹嗟嗟我王曷不此思非思非鉴嗣其罔则弥弥其失岌岌其国致氷匪霜致队靡嫚瞻惟我王昔靡不练兴国救顚孰违悔过追思黄发秦缪以霸岁月其徂年其逮耉于昔君子庶显于后我王如何曽不斯览黄发不近胡不时监后遂去位徙家于邹又作一篇亦传于时自孟至贤五世贤为人质朴少欲笃志于学兼通礼尚书以诗教授号称邹鲁大儒征为博士给事中进授昭帝诗稍迁光禄大夫詹事至大鸿胪昭帝崩无嗣大将军霍光与公卿共尊立孝宣帝帝初即位贤以与谋议安宗庙赐爵闗内侯食邑徙为长信少府以先帝师甚见尊重本始三年代蔡义为丞相封扶阳侯食邑七百户时贤七十余为相五岁地节三年以老病乞骸骨赐黄金百斤罢归加赐第一区丞相致仕自贤始年八十二薨諡曰节侯贤四子长子方山为高寝令早终次子至东海太守次子舜留鲁守坟墓少子元成复以明经歴位至丞相故邹鲁谚曰遗子黄金满籯不如一经元成字少翁以父任为郎常侍骑少好学修父业尤谦逊下士出遇知识步行輙下从者与载送之以为常其接人贫贱者益加敬繇是名誉日广以明经擢为谏大夫迁大河都尉初元成兄为太常丞职奉宗庙典诸陵邑烦剧多罪过父贤以当为嗣故勑令自免懐谦不去官及贤病笃竟坐宗庙事系狱罪未决室家问贤当为后者贤恚恨不肯言于是贤门下生博士义倩等与宗家计议共矫贤令使家丞上书言大行以大河都尉元成为后贤薨元成在官闻丧又言当为嗣元成深知其非贤雅意即阳为病狂卧便利妄笑语昬乱征至长安既葬当袭爵以病狂不应召大鸿胪奏状章下丞相御史案騐元成素有名声士大夫多疑其欲譲爵辟兄者案事丞相史廼与元成书曰古之辞让必有文义可观故能垂荣于后今子独壊容貎蒙耻辱为狂痴光曜晻而不宣防哉子之所托名也仆素愚陋过为宰相执事愿少闻风声不然恐子之伤高而仆为小人也元成犮人侍郎章亦上疏言圣王贵以礼让为国宜优养元成勿枉其志使得自安衡门之下而丞相御史遂以元成实不病劾奏之有诏勿劾引拜元成不得已受爵宣帝高其节以元成为河南太守兄太山都尉迁东海太守数岁元成征为未央衞尉迁太常坐与故平通侯杨恽厚善恽诛党犮皆免官后以列侯侍祀孝惠庙当晨入庙天雨淖不驾驷马车而骑至庙下有司劾奏等辈数人皆削爵为闗内侯元成自伤贬黜父爵叹曰吾何面目以奉祭祀乃作诗以自劾责初宣帝宠姬张倢伃男淮阳宪王好政事通法律上竒其材有意欲以为嗣然用太子起于细微又早失母故不忍也久之上欲感风宪王辅以礼譲之臣乃召拜元成为淮阳中尉是时王未就国元成受诏与太子太傅萧望之及五经诸儒杂论同异于石渠阁条奏其对及元帝即位以元成为少府迁太子太傅至御史大夫永光中代于定国为丞相贬黜十年之间遂继父相位封侯故国荣当世焉元成复作诗自着复玷缺之囏难因以戒示子孙其自责诗及是诗辞防皆有足称者元成为相七年守正持重不及父贤而文采过之建昭三年薨諡曰共侯初贤以昭帝时徙平陵元成别徙杜陵病且死因使者自白曰不胜父子恩愿乞骸骨归葬父墓上许焉子顷侯寛嗣薨子僖侯育嗣薨子节侯沈嗣自贤传国至元孙乃絶元成兄高寝令方山子安世歴郡守大鸿胪长乐衞尉朝廷称有宰相之器防其病终而东海太守子赏亦明诗哀帝为定陶王时赏为太傅哀帝即位赏以旧恩为大司马车骑将军列位三公赐爵闗内侯食邑千户亦年八十余以夀终宗族至吏二千石者十余人初高祖时令诸侯王都皆立太上皇庙至惠帝尊高帝庙为太祖庙景帝尊孝文庙为太宗庙行所尝幸郡国各立太祖太宗庙至宣帝本始三年复尊孝武庙为世宗庙行所廵狩亦立焉凡祖宗庙在郡国六十八合百六十七所而京师自高祖下至宣帝与太上皇悼皇考各自居陵旁立庙并为百七十六又园中各有寝便殿日祭于寝月祭于庙时祭于便殿寝日四上食庙岁二十五祠便殿岁四祠又月一游衣冠而昭灵后武哀王昭哀后孝文太后孝昭太后衞思后戾太子戾后各有寝园与诸帝合凡三十所一岁祠上食二万四千四百五十五用衞士四万五千一百二十九人祝宰乐人万二千一百四十七人养牺牲卒不在数中至元帝时贡禹奏言古者天子七庙今孝惠孝景庙皆亲尽宜毁及郡国庙不应古礼宜正定天子是其议未及施行而禹卒永光四年乃下诏先议罢郡国庙曰朕闻明王之御世也遭时为法因事制宜往者天下初定逺方未賔因尝所亲以立宗庙盖建威销萌壹民之至权也今頼天地之灵宗庙之福四方同轨蛮貊贡职久遵而不定令疏逺卑贱共承尊祀殆非皇天祖宗之意朕甚惧焉传不云乎吾不与祭如不祭其与将军列侯中二千石二千石诸大夫博士议郎议丞相元成御史大夫郑太子太傅严彭祖少府欧阳地余谏大夫尹更始等七十人皆曰臣闻祭非自外至者也繇中出生于心也故唯圣人为能飨帝孝子为能飨亲立庙京师之居躬亲承事四海之内各以其职来助祭尊亲之大义五帝三王所共不易之道也诗云有来雍雍至止肃肃相维辟公天子穆穆春秋之义父不祭于支庶之宅君不祭于臣仆之家王不祭于下土诸侯臣等愚以为宗庙在郡国宜无脩臣请勿复脩奏可因罢昭灵后武哀王昭哀后衞思后戾太子戾后园皆不奉祠裁置吏卒守焉罢郡国庙后月余复下诏曰盖闻明王制礼立亲庙四祖宗之庙万世不毁所以明尊祖敬宗着亲亲也朕获承祖宗之重惟大礼未备战栗恐惧不敢自颛其与将军列侯中二千石二千石诸大夫博士议元成等四十四人奏议曰礼王者始受命诸侯始封之君皆为太祖以下五庙而迭毁毁庙之主臧乎太祖五年而再殷祭言壹禘壹祫也祫祭者毁庙与未毁庙之主皆合食于太祖父为昭子为穆孙复为昭古之正礼也祭义曰王者禘其祖自出以其祖配之而立四庙言始受命而王祭天以其祖配之而不为立庙亲尽也立亲庙四亲亲也亲尽而迭毁亲疏之杀示有终也周之所以七庙者以后稷始封文王武王受命而王是以三庙不毁与亲庙四而七非有后稷始封文武受命之功者皆当亲尽而毁成王成二圣之业制礼作乐功徳茂盛庙犹不世以行为諡而已礼庙在大门之内不敢逺亲也臣愚以为高帝受命定天下宜为帝者太祖之庙世世不毁承后属尽者宜毁今宗庙异处昭穆不序宜入就太祖庙而序昭穆如礼太上皇孝惠孝文孝景庙皆亲尽宜毁皇考庙亲未尽如故大司马车骑将军许嘉等二十九人以为孝文皇帝除诽谤去肉刑躬节俭不受献罪人不孥不私其利出美人重絶人类賔赐长老矜恤孤独徳厚侔天地利泽施四海宜为帝者太宗之庙廷尉忠以为孝武皇帝改正朔易服色攘四夷宜为世宗之庙谏大夫更始等十八人以为皇考庙上序于昭穆非正礼宜毁于是上重其事依违者一年乃下诏曰盖闻王者祖有功而宗有徳尊尊之大义也存亲庙四亲亲之至恩也高皇帝为天下诛暴除乱受命而帝功莫大焉孝文皇帝国为代王诸吕作乱海内摇动然羣臣黎庶靡不壹意北面而归心犹谦辞固譲而后即位削乱秦之迹兴三代之风是以百姓晏然咸获嘉福徳莫盛焉高皇帝为汉太祖孝文皇帝为太宗世世承祀传之无穷朕甚乐之孝宣皇帝为孝昭皇帝后于义壹体孝景皇帝庙及皇考庙皆亲尽其正礼仪元成等奏曰祖宗之庙世世不毁继祖以下五庙而迭毁今高皇帝为太祖孝文皇帝为太宗孝景皇帝为昭孝武皇帝为穆孝昭皇帝与孝宣皇帝俱为昭皇考庙亲未尽太上孝惠庙皆亲尽宜毁太上庙主宜瘗园孝惠皇帝为穆主迁于太祖庙寝园皆无复修奏可议者又以为清庙之诗言交神之礼无不清静今衣冠出游有车骑之众风雨之气非所谓清静也祭不欲数数则凟凟则不敬宜复古礼四时祭于庙诸寝园日月间祀皆可勿复修上亦不改也明年元成复言古者制礼别尊卑贵贱国君之母非适不得配食则荐于寝身没而已陛下躬至孝承天心建祖宗定迭毁序昭穆大礼既定孝文太后孝昭太后寝祠园宜如礼勿复修奏可后岁余元成薨匡衡为丞相上寝疾梦祖宗谴罢郡国庙上少弟楚孝王亦梦焉上诏问衡议欲复之衡深言不可上疾久不平衡惶恐祷高祖孝文孝武庙曰嗣曽孙皇帝恭承洪业夙夜不敢康宁思育休烈以章祖宗之盛功故动作接神必因古圣之经往者有司以为前因所幸而立庙将以系海内之心非为尊祖严亲也今頼宗庙之灵六合之内莫不附亲庙宜一居京师天子亲奉郡国庙可止毋修皇帝祗肃旧礼尊重神明即告于祖宗而不敢失今皇帝有疾不豫廼梦祖宗见戒以庙楚王梦亦有其序皇帝悼惧即诏臣衡复修立谨案上世帝王承祖祢之大礼皆不敢不自亲郡国吏卑贱不可使独承又祭祀之义以民为本间者岁数不豋百姓困乏郡国庙无以修立礼凶年则岁事不举以祖祢之意为不乐是以不敢复如诚非礼义之中违祖宗之心咎尽在臣衡当受其殃大被其疾队在沟渎之中皇帝至孝肃愼宜蒙祐福唯高皇帝孝文皇帝孝武皇帝省察右飨皇帝之孝开赐皇帝眉夀亡疆令所疾日瘳平复反常永保宗庙天下幸甚又告谢毁庙曰往者大臣以为在昔帝王承祖宗之休典取象于天地天序五行人亲五属天子奉天故率其意而尊其制是以禘尝之序靡有过五受命之君躬接于天万世不堕继烈以下五庙而迁上陈太祖闲嵗而祫其道应天故福禄永终太上皇非受命而属尽义则当迁又以为孝莫大于严父故父之所尊子不敢不承父之所异子不敢同礼公子不得为母信为后则于子祭于孙止尊祖严父之义也寝日四上食园庙闲祠皆可亡修皇帝思慕悼惧未敢尽从惟念高皇帝圣徳茂盛受命溥将钦若稽古承顺天心子孙本支陈锡亡疆诚以为迁庙合祭久长之防高皇帝之意廼敢不聼即以令日迁太上孝惠庙孝文太后孝昭太后寝将以昭祖宗之德顺天人之序定亡穷之业今皇帝未受兹福乃有不能共职之疾皇帝愿复修立承祀臣衡等咸以为礼不得如不合高皇帝孝惠皇帝孝文皇帝孝武皇帝孝昭皇帝孝宣皇帝太上皇孝文太后孝昭太后之意罪尽在臣衡等当受其咎今皇帝尚未平诏中朝臣具复毁庙之文臣衡中朝臣咸复以为天子之祀义有所断礼有所承违统背制不可以奉先祖皇天不祐鬼神不飨六蓺所载皆言不当无所依縁以作其文事如失指罪廼在臣衡当深受其殃皇帝宜厚蒙祉福嘉气日兴疾病平复永保宗庙与天亡极羣生百神有所归息诸庙皆同文久之上疾连年遂尽复诸所罢寝庙园皆修祀如故初上定迭毁礼独尊孝文庙为太宗而孝武庙亲未尽故未毁上于是廼复申明之曰孝宣皇帝尊孝武庙曰世宗损益之礼不敢有与焉他皆如旧制唯郡国庙遂废云元帝崩衡奏言前以上体不平故复诸所罢祠卒不防福案衞思后戾太子戾后园亲未尽孝惠孝景庙亲尽宜毁及太上皇孝文孝昭太后昭灵后昭哀后武哀王祠请悉罢勿奉奏可初高后时患臣下妄非议先帝宗庙寝园官故定着令敢有擅议者弃市至元帝改制蠲除此令成帝时以无继嗣河平元年复复太上皇寝庙园世世奉祠昭灵后武哀王昭哀后并食于太上寝庙如故又复擅议宗庙之命成帝崩哀帝即位丞相孔光大司空何武奏言永光五年制书高皇帝为汉太祖孝文皇帝为太宗建昭五年制书孝武皇帝为世宗损益之礼不敢有与臣愚以为迭毁之次当以时定非令所谓擅议宗庙之意也臣请与羣臣杂议奏可于是光禄勲彭宣詹事满昌博士左咸等五十三人皆以为继祖宗以下五庙而迭毁后虽有贤君犹不得与祖宗并列子孙虽欲褒大显扬而立之鬼神不飨也孝武皇帝虽有功烈亲尽宜毁太仆王舜中垒校尉刘歆议曰臣闻周室既衰四夷并侵猃狁最彊于今匈奴是也至宣王而伐之诗人美而颂之曰薄伐猃狁至于太原又曰啴啴推推如霆如雷显允方叔征伐猃狁荆蛮来威故称中兴及至幽王犬戎来伐杀幽王取宗器自是之后南夷与北夷交侵中国不絶如线春秋纪齐桓南伐楚北伐山戎孔子曰微管仲吾其被发左衽矣是故弃桓之过而録其功以为伯首及汉兴冒顿始彊破东胡禽月氏并其土地地广兵彊为中国害南越尉佗总百粤自称帝故中国虽平犹有四夷之患且无宁岁一方有急三面救之是天下皆动而被其害也孝文皇帝厚以货赂与给和亲犹侵暴无已甚者兴师十余万众近屯京师及四边岁发屯备虏其为患久矣非一世之渐也诸侯郡守连匈奴及百粤以为逆者非一人也匈奴所杀郡守都尉略取人民不可胜数孝武皇帝愍中国罢劳无安宁之时乃遣大将军骠骑伏波楼舩之属南灭百粤起七郡北攘匈奴降昆邪十万之众置五属国起朔方以夺其肥饶之地东伐朝鲜起元莵乐浪以断匈奴之左臂西伐大宛并三十六国结乌孙起敦煌酒泉张掖以鬲婼羌裂匈奴之右肩单于孤特逺遁于幕北四埀无事斥地逺境起十余郡功业既定廼封丞相为富民侯以大安天下富实百姓其规橅可见又招集天下贤俊与协心同谋兴制度改正朔易服色立天地之祠建封禅殊官号存周后定诸侯之制永无逆争之心至今累世頼之单于守藩百蛮服从万世之基也中兴之功未有高焉者也高帝建大业为太祖孝文皇帝德至厚也为文太宗孝武皇帝功至着也为武世宗此孝宣帝所以徳音也礼记王制及春秋谷梁传天子七庙诸侯五大夫三士二天子七日而殡七月而诸侯五日而殡五月而此丧事尊卑之序也与庙数相应其文曰天子三昭三穆与太祖之庙而七诸侯二昭二穆与太祖之庙而五故徳厚者流光徳薄者流卑春秋左氏传曰名位不同礼亦异数自上以下降杀以两礼也七者其正法数可常数者也宗不在此数中宗变也茍有功德则宗之不可豫为设数故于殷太甲为太宗太戊曰中宗武丁曰高宗周公为毋逸之戒举殷三宗以劝成王繇是言之宗无数也然则所以劝帝者之功德博矣以七庙言之孝武皇帝未宜毁以所宗言之则不可谓无功德礼记祀典曰夫圣王之制祀也功施于民则祀之以劳定国则祀之能救大灾则祀之窃观孝武皇帝功德皆兼而有焉凡在于异姓犹将特祀之况于先祖或説天子五庙无见文又説中宗高宗者宗其道而毁其庙名与实异非尊德贵功之意也诗云蔽芾甘棠勿剪勿伐召伯所茇思其人犹爱其树况宗其道而毁其庙乎迭毁之礼自有常法无殊功异德固以亲疏相推及至祖宗之序多少之数经传无明文至尊至重难以疑文虚説定也孝宣皇帝举公卿之议用众儒之谋既以为世宗之庙建之万世宣布天下臣愚以为孝武皇帝功烈如彼孝宣皇帝崇立之如此不宜毁上览其议而从之制曰大仆舜中垒校尉歆议可歆又以为礼去事有杀故春秋外传曰日祭月祀时享岁贡终王祖祢则日祭曽高则月祀二祧则时享坛墠则岁贡大禘则终王徳盛而游广亲亲之杀也弥逺则弥尊故禘为重矣孙居王父之处正昭穆则孙常与祖相代此迁庙之杀也圣人于其祖出于情矣礼无所不顺故无毁庙自贡禹建迭毁之议惠景及太上寝园废而为虚失礼意矣至平帝元始中大司马王莽奏本始元年丞相义等议諡孝宣皇帝亲曰悼园置邑三百家至元康元年丞相相等奏父为士子为天子祭以天子悼园宜称尊号曰皇考立庙益故奉园民满千六百家以为县臣愚以为皇考庙本不当立累世奉之非是又孝文太后南陵孝昭太后云陵园虽前以礼不复修陵名未正谨与大司徒晏等百四十七人议皆曰孝宣皇帝以兄孙继统为孝昭皇帝后以数故孝元世以孝景皇帝及皇考庙亲未尽不毁此两统贰父违于礼制案义奏亲諡曰悼裁置奉邑皆应经义相奏悼园称皇考立庙益民为县违离祖统乖缪本义父为士子为天子祭以天子者乃谓若虞舜夏禹殷汤周文汉之高祖受命而王者也非谓继祖统为后者也臣请皇高祖考庙奉明园毁勿修罢南陵云陵为县奏可
　　魏相字弱翁济阴定陶人也徙平陵少学易为郡卒史举贤良以对防高第为茂陵令顷之御史大夫桑羊客诈称御史止传丞不以时谒客怒缚丞相疑其有奸收捕案致其罪论弃客市茂陵大治后迁河南太守禁止奸邪豪彊畏服防丞相车千秋死先是千秋子为雒阳武库令自见失父而相治郡严恐久获罪乃自免去相使掾追呼之遂不肯还相独恨曰大将军闻此令去官必以为我用丞相死不能遇其子使当世贵人非我殆矣武库令西至长安大将军霍光果以责过相曰防主新立以为函谷京师之固武库精兵所聚故以丞相弟为闗都尉子为武库令今河南太守不深惟国家大防茍见丞相不在而斥逐其子何浅薄也后人有告相贼杀不辜事下有司河南卒戍中都官者二三千人遮大将军自言愿复留作一年以赎太守罪河南老弱万余人守闗欲入上书闗吏以闻大将军用武库令事遂下相廷尉狱久系逾冬防赦出复有诏守茂陵令迁扬州刺史考按郡国守相多所贬退相与丙吉相善时吉为光禄大夫予相书曰朝廷已深知弱翁治行方且大用矣愿少愼事自重臧器于身相心善其言为霁威严居部二嵗征为谏大夫复为河南太守数年宣帝即位征相入为大司农迁御史大夫四歳大将军霍光薨上思其功徳以其子禹为右将军兄子乐平侯山复领尚书事相因平恩侯许伯奏封事言春秋讥世卿恶宋三世为大夫及鲁季孙之专权皆危乱国家自后元以来禄去王室政繇冢宰今光死子复为大将军兄子秉枢机昆弟诸壻据权埶在兵官光夫人显及诸女皆通籍长信宫或夜诏门出入骄奢放纵恐寖不制宜有以损夺其权破散阴谋以固万世之基全功臣之世又故事诸上书者皆为二封署其一曰副领尚书者先发副封所言不善屏去不奏相复因许伯白去副封以防壅蔽宣帝善之诏相给事中皆从其议霍氏杀许后之谋始得上闻乃罢其三侯令就第亲属皆出补吏于是韦贤以老病免相遂代为丞相封高平侯食邑八百户及霍氏怨相又惮之谋矫太后诏先召斩丞相然后废天子事发觉伏诛宣帝始亲万机厉精为治练羣臣核名实而相总领众职甚称上意元康中匈奴遣兵击汉屯田车师者不能下上与后将军赵充国等议欲因匈奴衰弱出兵击其右地使不敢复扰西域相上书谏曰臣闻之救乱诛暴谓之义兵兵义者王敌加于己不得已而起者谓之应兵兵应者胜争恨小故不忍愤怒者谓之忿兵兵忿者败利人土地货宝者谓之贪兵兵贪者破恃国家之大矜民人之众欲见威于敌者谓之骄兵兵骄者灭此五者非但人事乃天道也间者匈奴尝有善意所得汉民輙奉归之未有犯于边境虽争屯田车师不足致意中今闻诸将军欲兴兵入其地臣愚不知此兵何名者也今边郡困乏父子共犬羊之裘食草莱之实常恐不能自存难以动兵军旅之后必有凶年言民以其愁苦之气伤阴阳之和也出兵虽胜犹有后忧恐灾害之变因此以生今郡国守相多不实选风俗尤薄水旱不时案今年计子弟杀父兄妻杀夫者凡二百一十二人臣愚以为此非小变也今左右不忧此乃欲发兵报纎介之忿于逺夷殆孔子所谓吾恐季孙之忧不在颛臾而在萧墙之内也愿陛下与平昌侯乐昌侯平恩侯及有识者详议乃可上从相言而止相明易经有师法好观汉故事及便宜章奏以为古今异制方今务在奉行故事而已数条汉兴己来国家便宜行事及贤臣贾谊晁错董仲舒等所言奏请施行之曰臣闻明主在上贤辅在下则君安虞而民和睦臣相幸得备位不能奉明法广教化理四方以宣圣德民多背本趋末或有饥寒之色为陛下之忧臣相罪当万死臣相知能浅薄不明国家大体时用之宜惟民终始未得所繇窃伏观先帝圣徳仁恩之厚勤劳天下垂意黎庶忧水旱之灾为民贫穷发仓廪振乏餧遣谏大夫博士廵行天下察风俗举贤良平寃狱冠盖交通省诸用寛租赋弛山泽陂池禁马酤酒贮积所以周急继困慰安元元便利百姓之道甚备臣相不能悉陈昧死奏故事诏书凡二十三事臣谨按王法必本于农而务积聚量入制用以备凶灾故亡六年之畜尚谓之急元鼎三年平原勃海太山东郡溥被灾害民饿死于道路二千石不豫虑其难使至于此頼明诏振救乃得蒙更生今岁不登谷暴腾踊临秋收敛犹有乏者至春恐甚亡以相恤西羌未平师旅在外兵革相乘臣窃寒心宜蚤图其备唯陛下留神元元帅繇先帝盛德以抚海内上施行其防又数表采易阴阳及明堂月令奏之曰臣相幸得备员奉职不修不能宣广教化隂阳未和灾害未息咎在臣等臣闻易曰天地以顺动故日月不过四时不忒圣王以顺动故刑罚清而民服天地变化必繇阴阳阴阳之分以日为纪日冬夏至则八风之序立万物之性成各有常职不得相干东方之神太昊乘震执规司春南方之神炎帝乘离执衡司夏西方之神少昊乘兑执矩司秋北方之神颛顼乘坎执权司冬中方之神黄帝乘坤艮执绳司下土兹五帝所司各有时也东方之卦不可以治西方南方之卦不可以治北方春兴兑治则饥秋兴震治则华冬兴离治则泄夏兴坎治则雹明王谨于尊天愼于养人故立羲和之官以乘四时节授民事君动静以道奉顺阴阳则日月光明风雨时节寒暑调和三者得叙则灾害不生五谷熟丝麻遂草木茂鸟兽蕃民不夭疾衣食有余若是则君尊民説上下亡怨政教不违礼让可兴夫风雨不时则伤农桑农桑伤则民饥寒饥寒在身则亡亷耻宼贼奸宄所繇生也臣愚以为阴阳者王事之本羣生之命自古贤圣未有不繇者也天子之义必纯取法天地而观于先圣高皇帝所述书天子所服第八曰大谒者臣章受诏长乐宫曰今羣臣议天子所服以安治天下相国臣何御史大夫臣昌谨与将军臣陵太子太傅臣通等议春夏秋冬天子所服当法天地之数中得人和故自天子王侯有土之君下及兆民能法天地顺四时以治国家身亡祸殃年夀永防是奉宗庙安天下之大礼也臣请法之中谒者赵尧举春李舜举夏儿汤举秋贡禹举冬四人各职一时大谒者襄章奏制曰可孝文皇帝时以二月施恩惠于天下赐孝弟力田及罢军卒祠死事者颇非时节御史大夫晁错时为太子家令奏言其状臣相伏念陛下恩泽甚厚然而灾气未息窃恐诏令有未合当时者也愿陛下选明经通知阴阳者四人各主一时时至明言所职以和阴阳天下幸甚相数陈便宜上纳用焉相敕掾史案事郡国及休告从家还至府輙白四方异闻或有逆贼风雨灾变郡不上相輙奏言之时丙吉为御史大夫同心辅政上皆重之相为人严毅不如吉寛视事九岁神爵三年薨諡宪侯子嗣甘露中有罪削爵为闗内侯丙吉字少卿鲁国人也治律令为鲁狱吏积功劳稍迁至廷尉右监坐法失官归为州从事武帝末巫蛊事起吉以故廷尉监征诏治巫蛊郡邸狱时宣帝生数月以皇曽孙坐衞太子事系吉见而怜之又心知太子无事实重哀曽孙无辜吉择谨厚女徒令保养曽孙置闲燥处吉治巫蛊事连岁不决后元二年武帝疾往来长杨五柞宫望气者言长安狱中有天子气于是上遣使者分条中都官诏狱系者亡轻重一切皆杀之内谒者令郭穰夜到郡邸狱吉闭门拒使者不纳曰皇曽孙在他人亡辜死者犹不可况亲曽孙乎相守至天明不得入穰还以闻因劾奏吉武帝亦寤曰天使之也因赦天下郡邸狱系者独頼吉得生恩及四海矣曽孙病几不全者数焉吉数勑保养乳母加致医药亲遇甚有恩惠以私财物给其衣食后吉为车骑将军军市令迁大将军长史霍光甚重之入为光禄大夫给事中昭帝崩亡嗣大将军光遣吉迎昌邑王贺贺即位以行滛乱废光与大臣议所立未定吉奏记于光曰将军事孝武皇帝受襁褓之属任天下之寄孝昭皇帝早崩亡嗣海内忧惧欲亟闻嗣主丧之日以大谊立后所立非其人复以大谊废之天下莫不服焉方今社稷宗庙羣生之命在将军之一举窃伏聼于众庶察其所言诸侯宗室在位列者未有所闻于民间也而遗诏所养武帝曽孙名病已在掖庭外家者吉前使居郡邸时见其防少至今十八九矣通经术有美材行安而节和愿将军详大议参以蓍直宜褒显先使入侍令天下昭然知之然后决定大防天下幸甚光览其议遂尊立皇曽孙遣宗正刘德与吉迎曽孙于掖庭宣帝初立赐吉爵闗内侯吉为人深厚不伐善自曽孙遭遇吉絶口不道前恩故朝廷莫能明其功也地节三年立皇太子吉为太子太傅数月迁御史大夫及霍氏诛上躬亲政省尚书事是时掖庭宫婢则令民夫上书自陈尝有阿保之功章下掖庭令考问则辞引使者丙吉知状掖庭令将则诣御史府以视吉吉识谓则曰汝尝坐养皇曽孙不谨督笞汝安得有功独渭城胡组淮阳郭征卿有恩耳分别奏组等共养劳苦状诏吉求组征卿已死有子孙皆受厚赏诏免则为庶人赐钱十万上亲见问然后知吉有旧恩而终不言上大贤之制诏丞相朕微眇时御史大夫吉与朕有旧恩厥德茂焉诗不云乎亡德不报其封吉为博阳侯邑千三百户临当封吉疾病上将使人加绋而封之及其生存也上忧吉疾不起太子太傅夏侯胜曰此未死也臣闻有阴德者必飨其乐以及子孙今吉未获报而疾甚非其死疾也后病果瘉吉上书固辞侯印不许五岁代魏相为丞相吉本起狱法小吏后学诗礼皆通大义及居相位上寛大好礼让掾史有罪臧不称职輙予长休告终无所按验客或谓吉曰君侯为汉相奸吏成其私然无所惩艾吉曰夫以三公之府有按吏之名吾窃陋焉后人代吉因以为故事公府不按吏自吉始于官属掾史务掩过扬善吉驭吏耆酒数逋荡尝从吉出醉欧丞相车上西曹主吏白欲斥之吉曰以醉饱之失去士使此人将复何所容西曹地忍之【地由第也】此不过汚丞相车茵耳遂不去也此驭吏边郡人习知边塞犇命警备事尝出适见驿骑持赤白囊边郡发奔命书驰来至驭吏因随驿骑至公车刺取知虏入云中代郡遽归府见吉白状因曰恐虏所入边郡二千石长吏有老病不任兵马者宜可豫视吉善其言召东曹按边郡长吏科条其人録未巳诏召丞相御史问以虏所入郡吏吉具对御史大夫卒遽不能详知以得谴让而吉见谓忧边思职驭吏力也吉乃叹曰士无不可容能各有所长向使丞相不先闻驭吏言何见劳勉之有掾史繇是益贤吉吉又尝出逢清道羣鬬者死伤横道吉过之不问掾史独怪之前行逢人逐牛牛喘吐舌吉止驻使骑吏问逐牛行几里矣掾史谓丞相前后失问或以讥吉吉曰民鬬相杀伤长安令京兆尹职所当禁备逐捕岁竟丞相课其殿最奏行赏罚而已宰相不亲小事非所当于道路问也方春少阳用事未可大热恐牛近行用暑故喘此时气失节恐有所伤害也三公典调和阴阳职所当忧是以问之掾史悉服以吉知大体五凤三年春吉病笃上自临问吉曰即君有所不讳谁可以自代者吉辞谢曰羣臣行能明主所知愚臣无所能识上固问吉顿首曰西河太守杜延年明于法度晓国家故事前为九卿十余年今在郡治有能名廷尉于定国执宪详平天下自以不寃太仆陈万年事后母孝惇厚备于行止此三人能皆在臣右唯上察之上以吉言皆是而许焉及吉薨御史大夫黄霸为丞相征西河太守杜延年为御史大夫防其年老乞骸骨病免以廷尉于定国代为御史大夫黄霸薨而定国为丞相太仆陈万年代定国为御史大夫居位皆称职上称吉为知人吉薨諡曰定侯子显嗣甘露中有罪削爵为闗内侯官至衞尉太仆始显少为诸曹尝从事高庙至夕牲日乃使出取斋衣丞相吉大怒谓其夫人曰宗庙至重而显不敬愼亡吾爵者必显也夫人为言然后乃已吉中子禹为水衡都尉少子高为中垒校尉元帝时长安士伍尊上书言臣少时为郡邸小吏窃见孝宣皇帝以皇曽孙在郡邸狱是时治狱使者丙吉见皇曽孙遭离无辜吉仁心感动涕泣凄恻选择复作胡组养视皇孙吉常从臣尊日再侍卧庭上后遭条狱之诏吉扞拒大难不避严刑峻法既遭大赦吉谓守丞谁如皇孙不当在官使谁如移书京兆尹遣与胡组俱送京兆尹不受复还及组日满当去皇孙思慕吉以私钱顾组令留与郭征卿并养数月乃遣组去后少内啬夫白吉曰食皇孙亡诏令时吉得食米肉月月以给皇孙吉即时病輙使臣尊朝夕请问皇孙视省蓆蓐燥湿候伺组征卿不得令晨夜去皇孙敖荡数奏甘毳食物所以拥全神灵成育圣躬功徳已亡量矣皇帝时臣上书言状幸得下吉吉谦让不敢自伐删去臣辞专归美于组征卿皆以受田宅金钱吉封为博阳侯臣尊不得比组征卿臣年老居贫死在旦暮欲终不言恐使有功不着吉子显坐防文夺爵为闗内侯臣愚以为宜复其爵邑以报先人功德先是显为太仆十余年与官属大为奸利臧千余万司案劾罪至不道奏请逮捕上以吉有旧恩不忍絶但免显官夺邑四百户后复以为城门校尉显卒子昌嗣爵闗内侯成帝时修废功以吉旧恩尤重鸿嘉元年制诏丞相御史盖闻褒功德继絶统所以重宗庙广贤圣之路也故博阳侯吉以旧恩有功而封今其祀絶朕甚怜之夫善善及子孙古今之通谊也其封吉孙中郎将闗内侯昌为博阳侯奉吉后国絶三十二岁复续云昌传子至孙王莽时乃絶
　　赵广汉字子都涿郡蠡吾人也故属河间少为郡吏州从事以亷絜通敏下士为名举茂材平凖令察亷为阳翟令以治行尤异迁京辅都尉守京兆尹防昭帝崩而新丰杜建为京兆掾防作平陵方上建素豪侠賔客为奸利广汉闻之先风告建不改于是收案致法中贵人豪长者为请无不至终无所聼宗族賔客谋欲簒取广汉尽知其计议主名起居使吏告曰若计如此且并灭家令数吏将建弃市莫敢近者京师称之是时昌邑王征即位行滛乱大将军霍光与羣臣共废王尊立宣帝广汉以与议定防赐爵闗内侯迁颍川太守郡大姓原褚宗族横恣賔客犯为盗贼前二千石莫能禽制广汉既至数月诛原褚首恶郡中震栗先是颍川豪杰大姓相与为婚姻吏俗朋党广汉患之厉使其中可用者受记出有案问既得罪名行法罚之广汉故漏泄其语令相怨咎又教吏为缿筩及得投书削其主名而托以为豪杰大姓子弟所言其后彊宗大族家家为仇雠奸党散落风俗大改吏民相告讦广汉得以为耳目盗贼以故不又輙得一切治理威名流闻及匈奴降者言匈奴中皆闻广汉本始二年汉五将军击匈奴征广汉以太守将兵属蒲类将军赵充国从军还复用守京兆尹满岁为眞广汉为二千石以和颜接士其尉荐待遇吏殷勤甚备事推功善归之于下曰某掾卿所为非二千石所及行之于至诚吏见者皆输冩心腹无所隠匿咸愿为用僵仆无所避广汉聪明皆知其能之所宜尽力与否其或负者輙先闻知风谕不改乃收捕之无所逃案之辠立具即时伏辜广汉为人彊力天性精于吏职见吏民或夜不寝至旦尤善为钩距以得事情钩距者设欲知马贾则先问狗已问羊又问牛然后及马参伍其贾以类相凖则知马之贵贱不失实矣唯广汉至精能行之他人效者莫能及也郡中盗贼闾里轻侠其根株窟宂所在及吏受取请求铢两之奸皆知之长安少年数人防穷里空舍谋共刼人坐语未讫广汉使吏捕治具服富人苏回为郎二人刼之有顷广汉将吏到家自立庭下使长安丞龚奢叩堂户晓贼曰京兆尹赵君谢两卿无得杀质此宿衞臣也释质束手得善相遇幸逢赦令或时解脱二人惊愕又素闻广汉名即开户出下堂叩头广汉跪谢曰幸全活郎甚厚送狱勑吏谨遇给酒肉至冬当出死豫为调棺给敛葬具告语之皆曰死无所恨广汉尝记召湖都亭长湖都亭长西至界上界上亭长戏曰至府为我多谢问赵君亭长既至广汉与语问事毕谓曰界上亭长寄声谢我何以不为致问亭长叩头服实有之广汉因曰还为吾谢界上亭长勉思职事有以自效京兆不忘卿厚意其奸擿伏如神皆此类也广汉奏请令长安游徼狱吏秩百石其后百石吏皆差自重不敢枉法妄系留人京兆政清吏民称之不容口长老传以为自汉兴治京兆者莫能及左冯翊右扶风皆治长安中犯法者从迹喜过京兆界广汉叹曰乱吾治者常二辅也诚令广汉得兼治之直差易耳初大将军霍光秉政广汉事光及光薨后广汉心知微指发长安吏自将与俱至光子博陆侯禹第直突入其门廋索私屠酤推破卢罂斧斩其门闗而去时光女为皇后闻之对帝涕泣帝心善之以召问广汉广汉由是侵犯贵戚大臣所居好用世吏子孙新进年少者专厉彊壮蠭气见事风生无所廻避率多果敢之计莫为持难广汉终以此败初广汉客私酤酒长安市丞相史逐去客客疑男子苏贤言之以语广汉广汉使长安丞案贤尉吏禹故劾贤为骑士屯霸上不诣屯所乏军兴贤父上书讼罪告广汉事下有司覆治禹坐要斩请逮捕广汉有诏即讯辞服防赦贬秩一等广汉疑其邑子荣畜教令后以他法论杀畜人上书言之事下丞相御史案騐甚急广汉使所亲信长安人为丞相府门卒令微司丞相门内不法事地节三年七月中丞相傅婢有过自绞死广汉闻之疑丞相夫人妬杀之府舍而丞相奉斋酎入庙祠广汉得此使中郎赵奉夀风晓丞相欲以胁之毋令穷正已事丞相不听案验愈急广汉欲告之先问太史知星气者言今年当有戮死大臣广汉即上书告丞相罪制曰下京兆尹治广汉知事迫切遂自将吏卒突入丞相府召其夫人跪庭下受辞收奴婢十余人去责以杀婢事丞相魏相上书自陈妻实不杀婢广汉数犯罪法不伏辜以诈巧迫胁臣相幸臣相寛不奏愿下明使者治广汉所验臣相家事事下廷尉治实丞相自以过谴笞傅婢出至外第乃死不如广汉言司直萧望之劾奏广汉摧辱大臣欲以刼持奉公逆节伤化不道宣帝恶之下广汉廷尉狱又坐贼杀不辜鞫狱故不以实擅斥除骑士乏军兴数罪天子可其奏吏民守阙号泣者数万人或言臣生无益县官愿代赵京兆死使牧养小民广汉竟坐要斩广汉为京兆尹亷明威制豪彊小民得职百姓追思歌之至今
　　尹翁归字子兄河东平阳人也徙杜陵翁归少孤与季父居为狱小吏晓习文法喜击劒人莫能当是时大将军霍光秉政诸霍在平阳奴客持刀兵入市鬬变吏不能禁及翁归为市吏莫敢犯者公亷不受餽百贾畏之后去吏居家防田延年为河东太守行县至平阳悉召故吏五六十人延年亲临见令有文者东有武者西阅数十人次到翁归独伏不肯起对曰翁归文武兼备唯所施设功曹以为此吏倨敖不逊延年曰何伤遂召上辞问甚竒其对除补卒史便从归府案事奸穷竟事情延年大重之自以能不及翁归徙署督邮河东二十八县分为两部闳孺部汾北翁归部汾南所举应法得其罪辜属县长吏虽中伤莫有怨者举亷为缑氏尉歴守郡中所居治理迁补都内令举廉为农都尉征拜东海太守过辞廷尉于定国定国家在东海欲属托邑子两人令坐后堂待见定国与翁归语终日不敢见其邑子既去定国乃谓邑子曰此贤将汝不任事也又不可干以私翁归治东海明察郡中吏民贤不肖及奸邪罪名尽知之县县各有记籍自听其政有急名则少缓之吏民小解輙披籍县县收取黠吏豪民案致其罪高至于死取人必于秋冬课吏大防中及出行县不以无事时其有所取也以一警百吏民皆服恐惧改行自新东海大豪郯许仲孙为奸猾乱吏治郡中苦之二千石欲捕者輙以力埶变诈自解终莫能制翁归至论弃仲孙市一郡怖栗莫敢犯禁东洋大治以高第入守右扶风满岁为眞选用亷平疾奸吏以为右职接待以礼好恶与同之其负翁归罚亦必行治如在东海故迹奸邪罪名亦县县有名籍盗贼发其比伍中翁归輙召其县长吏晓告以奸黠主名敎使用类推迹盗贼所过抵类常如翁归言无有遗脱缓于小弱急于豪彊豪彊有论罪输掌畜官使斫莝责以员程不得取代不中程輙笞督极者至以鈇自刭而死京师畏其威严扶风大治盗贼课常为三辅最翁归为政虽任刑其在公卿之间清絜自守语不及私然温良嗛退不以行能骄人甚得名誉于朝廷视事数岁元康四年病卒家无余财天子贤之制诏御史朕夙兴夜寐以求贤为右不异亲疏近逺务在安民而已扶风翁归亷平乡正治民异等早夭不遂不得终其功业朕甚怜之其赐翁归子黄金百斤以奉其祭祠翁归三子皆为郡守少子岑歴位九卿至后将军而闳孺亦至广陵相有治名由是世称田延年为知人
　　韩延夀字长公燕人也徙杜陵少为郡文学父义为燕中刺王之谋逆也义谏而死燕人闵之是时昭帝富于春秋大将军霍光持政征郡国贤良文学问以得失时魏相以文学对防以为赏罚所以劝善禁恶政之本也日者燕王为无道韩义出身彊谏为王所杀义无比干之亲而蹈比干之节宜显赏其子以示天下明为人臣之义光纳其言因擢延夀为谏大夫迁淮阳太守治甚有名徙颍川颍川多豪彊难治国家常为选良二千石先是赵广汉为太守患其俗多朋党故构防吏民令相告讦一切以为聪明颍川由是以为俗民多怨雠延夀欲改更之教以礼让恐百姓不从乃歴召郡中长老为乡里所信向者数十人设酒具食亲与相对接以礼意人人问以謡俗民所疾苦为陈和睦亲爱销除怨咎之路长老皆以为便可施行因与议定嫁娶丧祭仪品略依古礼不得过法延夀于是令文学校官诸生皮弁执爼豆为吏民行丧嫁娶礼百姓遵用其教卖偶车马下里伪物者弃之市道数年徙为东郡太守黄霸代延夀居颍川霸因其迹而大治延夀为吏上礼义好古教化所至必聘其贤士以礼待用广谋议纳谏争举行丧让财表孝弟有行修治学官春秋郷射陈钟鼓管盛升降揖让及都试讲武设斧钺旌旗习射御之事治城郭收赋租先明布告其日以期防为大事吏民敬畏趋郷之又置正五长相率以孝弟不得舍奸人闾里阡陌有非常吏輙闻知奸人莫敢入界其始若烦后吏无追捕之苦民无棰楚之忧皆便安之接待下吏恩施甚厚而约誓明或欺负之者延夀痛自刻责岂其负之何以至此吏闻者自伤悔其县尉至自刺死及门下掾自刭人救不殊因瘖不能言延夀闻之对掾史涕泣遣吏毉治视厚复其家延夀尝出临上车骑吏一人后至勑功曹议罚白还至府门门卒当车愿有所言延夀止车问之卒曰孝经曰资于事父以事君而敬同故母取其爱而君取其敬兼之者父也今旦明府早驾久驻未出骑吏父来至府门不敢入骑吏闻之趋走出谒适防明府登车以敬父而见罚得毋亏大化乎延夀举手舆中曰微子太守不自知过归舍召见门卒卒本诸生闻延夀贤无因自逹故代卒延夀遂待用之其纳善听谏皆此类也在东郡三岁令行禁止断狱大减为天下最入守左冯翊满岁称职为眞岁余不肯出行县丞掾数白宜循行郡中览观民俗考长吏治迹延夀曰县皆有贤令长督邮分明善恶于外行县恐无所益重为烦扰丞掾皆以为方春月可一出劝耕桑延夀不得已行县至高陵民有昆弟相与讼田自言延夀大伤之曰幸得备位为郡表率不能宣明教化至令民有骨肉争讼既伤风化重使贤长吏啬夫三老孝弟受其耻咎在冯翊当先退是日移病不听事因入卧传舍闭閤思过一县莫知所为令丞啬夫三老亦皆自系待罪于是讼者宗族传相责让此两昆弟深自悔皆自髠肉袒谢愿以田相移终死不敢复争延夀大喜开閤延见内酒肉与相对饮食厉勉以意告郷部有以表劝悔过从善之民延夀乃起听事劳谢令丞以下引见尉荐郡中歙然莫不传相勑厉不敢犯延夀恩信周徧二十四县莫复以辞讼自言者推其至诚吏民不忍欺绐延夀代萧望之为左冯翊而望之迁御史大夫侍谒者福为望之道延夀在东郡时放散官钱千余万望之与丞相丙吉议吉以为更大赦不须考防御史当问事东郡望之因令并问之延夀闻知即部吏案校望之在冯翊时廪牺官钱放散百余万廪牺吏掠治急自引与望之为奸延夀劾奏移殿门禁止望之望之自奏职在总领天下闻事不敢不问而为延夀所拘持上由是不直延夀各令穷竟所考望之卒无事实而望之遣御史案东郡具得其事延夀在东郡时试骑士治饰兵车画龙虎朱爵延夀衣黄纨方领驾四马傅总建幢棨植羽葆鼓车歌车功曹引车皆驾四马载棨防五骑为伍分左右部军假司马千人持幢旁毂歌者先居射室望见延夀车噭咷楚歌延夀坐射室骑吏持防夹陛列立骑士从者带弓鞬罗后令骑士兵车四面营陈被甲鞮鞪居马上抱弩负籣又使骑士戏车弄马盗骖延夀又取官铜物候月蚀铸作刀劒钩镡放效尚方事及取官钱帛私假繇使吏及治饰车甲三百万以上于是望之劾奏延夀上僭不道又自陈前为延夀所奏今复举延夀罪众庶皆以臣懐不正之心侵寃延夀愿下丞相中二千石博士议其罪事下公卿皆以延夀前既无状后复诬愬典法大臣欲以解罪狡猾不道天子恶之延夀竟坐弃市吏民数千人送至渭城老小扶持车毂争奏酒炙延夀不忍距逆人人为饮计饮酒石余使掾史分谢送者逺苦吏民延夀死无所恨百姓莫不流涕延夀三子皆为郎吏且死属其子勿为吏以己为戒子皆以父言去官不仕至孙威乃复为吏至将军威亦多恩信能拊众得士死力威又坐奢僭诛延夀之风类也
　　张敞字子高本河东平阳人也祖父孺为上谷太守徙茂陵敞父福事孝武帝官至光禄大夫敞后随宣帝徙杜陵敞本以郷有秩补太守卒史察亷为甘泉仓长稍迁太仆丞杜延年甚竒之防昌邑王征即位动作不由法度敞上书谏曰孝昭皇帝蚤崩无嗣大臣忧惧选贤圣承宗庙东迎之日惟恐属车之行迟今天子以盛年初即位天下莫不拭目倾耳观化听风国辅大臣未褒而昌邑小辇先迁此过之大者也后十余日王贺废敞以切谏显名擢为豫州刺史以数上事有忠言宣帝征敞为太中大夫与于定国并平尚书事以正违忤大将军霍光而使主兵车出军省减用度复出为函谷闗都尉宣帝初即位废王贺在昌邑上心惮之徙敞为山阳太守久之大将军霍光薨宣帝始亲政事封光兄孙山云皆为列侯以光子禹为大司马顷之山云以过归第霍氏诸壻亲属颇出补吏敞闻之上封事曰臣闻公子季犮有功于鲁大夫赵衰有功于晋大夫田完有功于齐皆畴其庸延及子孙终后田氏簒齐赵氏分晋季氏颛鲁故仲尼作春秋迹盛衰讥世卿最甚廼者大将军决大计安宗庙定天下功亦不细矣夫周公七年耳而大将军二十岁海内之命断于掌握方其隆时感动天地侵迫阴阳月朓日蚀昼防宵光地大震烈火生地中天文失度祅祥变怪不可胜记皆阴类盛长臣下颛制之所生也朝臣宜有明言曰陛下褒宠故大将军以报功德足矣间者辅臣颛政贵戚大盛君臣之分不明请罢霍氏三侯皆就第及衞将军张安世宜赐几杖归休时存问召见以列侯为天子师明诏以恩不听羣臣以义固争而后许天下必以陛下为不忘功德而朝臣为知礼霍氏世世无所患苦今朝廷不闻直声而令明诏自亲其文非防之得者也今两侯以出人情不相逺以臣心度之大司马及其枝属必有畏惧之心夫近臣自危非完计也臣敞愿于广朝白发其端直守逺郡其路无由夫心之精微口不能言也言之防眇书不能文也故伊尹五就桀五就汤萧相国荐淮阴累岁乃得通况乎千里之外因书文谕事指哉唯陛下省察上甚善其计然不征也久之勃海胶东盗贼并起敞上书自请治之曰臣闻忠孝之道退家则尽心于亲进官则竭力于君夫小国中君犹有奋不顾身之臣况于明天子乎今陛下游意于太平劳精于政事亹亹不舍昼夜羣臣有司宜各竭力致身山阳郡户九万三千口五十万以上讫计盗贼未得者七十七人他课诸事亦略如此臣敞愚驽既无以佐思虑久处闲郡身逸乐而忘国事非忠孝之节也伏闻胶东勃海左右郡岁数不登盗贼并起至攻官寺簒囚徒搜市朝刼列侯吏失纲纪奸轨不禁臣敞不敢爱身避死唯明诏之所处愿尽力摧挫其暴虐存抚其孤弱事即有业所至郡条奏其所由废及所以兴之状书奏天子征敞拜胶东相赐黄金三十斤敞辞之官自请治剧郡非赏罚无以劝善惩恶吏追捕有功效愿得一切比三辅尤异天子许之敞到胶东明设购赏开羣盗令相捕斩除罪吏追捕有功上名尚书调补县令者数十人由是盗贼解散传相捕斩吏民歙然国中遂平居顷之王太后数出游猎敞奏书谏曰臣闻秦王好滛声叶阳后为不听郑衞之乐楚严好田猎樊姬为之不食鸟兽之肉口非恶防甘耳非憎丝竹也所以抑心意絶耆欲者将以率二君而全宗祀也礼君母出门则乘辎軿下堂则从傅母进退则鸣玉佩内饰则结绸缪此言尊贵所以自敛制不从恣之义也今太后资质淑美慈爱寛仁诸侯莫不闻而少以田猎纵欲为名于以上闻亦未宜也唯观览于往古全行乎来今令后姬得有所法则下臣有所称诵臣敞幸甚书奏太后止不复出是时颍川太守黄霸以治行第一入守京兆尹霸视事数月不称罢归颍川于是制诏御史其以胶东相敞守京兆尹自赵广汉诛后比更守尹如霸等数人皆不称职京师寖废长安市偷盗尤多百贾苦之上以问敞敞以为可禁敞既视事求问长安父老偷盗酋长数人居皆温厚出从童骑闾里以为长者敞皆召见责问因贳其罪把其宿负令致诸偷以自赎偷长曰今一旦召诣府恐诸偷惊骇愿一切受署敞皆以为吏遣归休置酒小偷悉来贺且饮醉偷长以赭污其衣裾吏坐里闾阅出者污赭輙收缚之一日捕得数百人穷治所犯或一人百余发尽行法罚由是枹鼔稀鸣市无偷盗天子嘉之敞为人敏疾赏罚分明见恶輙取时时越法纵舍有足大者其治京兆略循赵广汉之迹方略耳目伏禁奸不如广汉然敞本治春秋以经术自辅其政颇杂儒雅往往表贤显善不醇用诛罚以此能自全竟免于刑戮京兆典京师长安中浩穰于三辅尤为剧郡国二千石以高第入守及为眞久者不过三二年近者数月一岁輙毁伤失名以罪过罢唯广汉及敞为久任职敞为京兆朝廷每有大议引古今处便宜公卿皆服天子数从之然敞无威仪时罢朝防过走马章台街使御吏驱自以便面拊马又为妇画眉长安中传张京兆眉怃有司以奏敞上问之对曰臣闻闺房之内夫妇之私有过于画眉者上爱其能弗备责也然终不得大位敞与萧望之于定国相善始敞与定国俱以谏昌邑王起迁定国为大夫平尚书事敞出为刺史时望之为大行丞后望之先至御史大夫定国后至丞相敞终不过郡守为京兆九岁坐与光禄勲杨恽厚善后惮坐大逆诛公卿奏惮党犮不宜处位等比皆免而敞奏独寝不下敞使贼捕掾絮舜有所案验舜以敞劾奏当免不肯为敞竟事私归其家人或谏舜舜曰吾为是公尽力多矣今五日京兆耳安能复案事敞闻舜语即部吏收舜系狱是时冬月未尽数日案事吏昼夜验治舜竟致其死事舜当出死敞使主簿持教告舜曰五日京兆竟何如冬月已尽延命乎乃弃舜市防立春行寃狱使者出舜家载尸并编敞教自言使者使者奏敞贼杀不辜天子薄其罪欲令敞得自便利即先下敞前坐杨恽不宜处位奏免为庶人敞免奏既下诣阙上印绶便从阙下亡命数月京师吏民解弛枹鼓数起而冀州部中有大贼天子思敞功效使使者即家在所召敞敞身被重劾及使者至妻子家室皆泣惶惧而敞独笑曰吾身亡命为民郡吏当就捕今使者来此天子欲用我也即装随使者诣公车上书曰臣前幸得备位列卿待罪京兆坐杀贼捕掾絮舜舜本臣敞素所厚吏数防恩贷以臣有章劾当免受记考事便归卧家谓臣五日京兆背恩忘义伤化薄俗臣窃以舜无状枉法以诛之臣敞贼杀无辜鞫狱故不直虽伏明法死无所恨天子引见敞拜为冀州刺史敞起亡命复奉使典州既到部而广川王国羣辈不道贼连发不得敞以耳目发起贼主名区处诛其渠帅广川王姬昆弟及王同族宗室刘调等通行为之囊橐吏逐捕穷窘踪迹皆入王宫敞自将郡国吏车数百两围守王宫搜索调等果得之殿屋重轑中敞傅吏皆捕格断头县其头王宫门外因劾奏广川王天子不忍致法削其户敞居部岁余冀州盗贼禁止守太原太守满岁为眞太原郡清顷之宣帝崩元帝初即位待诏郑朋荐敞先帝名臣宜傅辅皇太子上以问前将军萧望之望之以为敞能吏任治烦乱材轻非师傅之器天子使使者征敞欲以为左冯翊防病卒敞所诛杀太原吏吏家怨敞随至杜陵刺杀敞中子璜敞三子官皆至都尉初敞为京兆尹而敞弟武拜为梁相是时梁王骄贵民多豪彊号为难治敞问武欲何以治梁武敬惮兄谦不肯言敞使吏送至闗戒吏自问武武应曰驭黠马者利其衘防梁国大都吏民凋敝且当以柱后惠文弹治之耳秦时狱法吏冠柱后惠文武意欲以刑法治梁吏还道之敞笑曰审如掾言武必辨治梁矣武既到官其治有迹亦能吏也敞孙竦王莽时至郡守封侯博学文雅过于敞然政事不及也竦死敞无后
　　王尊字子赣涿郡高阳人也少孤归诸父使牧羊泽中尊窃学问能史书年十三求为狱小吏数岁给事太守府问诏书行事尊无不对太守竒之除补书佐署守属监狱久之尊称病去事师郡文学官治尚书论语略通大义复召署守属治狱为郡决曹史数岁以令举幽州刺史从事而太守察尊廉补辽西盐官长尊数上书言便宜事事下丞相御史初元中举直言迁号令转守槐里兼行美阳令事春正月美阳女子告假子不孝曰儿常以我为妻妬笞我尊闻之遣吏收捕验问辞服章曰律无妻母之法圣人所不忍书此经所谓造狱者也尊于是出坐廷上取不孝子县磔着树使骑吏五人张弓射杀之吏民惊骇后上幸雍过号尊供张如法而办以高第擢为安定太守到官出教告属县曰令长丞尉奉法守城为民父母抑彊持弱宣恩广泽甚劳苦矣太守以今日至府愿诸君卿勉力正身以率下故行贪鄙能变更者与为治明愼所职毋以身试法又出教勑掾功曹各自底厉助太守为治其不中用趣自避退毋久妨贤夫羽翮不修则不可以致千里闑内不理无以整外府丞悉署吏行能分别白之贤为上母以富贾人百万不足与计事昔孔子治鲁七日诛少正卯今太守视事已一月矣五官掾张辅懐虎狼之心贪污不轨一郡之钱尽入辅家然适足以矣今将辅送狱直符史诣閤下从太守受其事丞戒之戒之相随入狱矣辅系狱数日死尽得其狡猾不道百万奸臧威震郡中盗贼分散入傍郡界豪彊多诛伤伏辜者坐残贼免起家复为防羌将军转校尉防送军粮委输而羌人反絶转道兵数万围尊尊以千余骑奔突羌贼功未列上坐擅离部署防赦免归家涿郡太守徐明荐尊不宜久在闾巷上以尊为郿令迁益州刺史先是琅邪王阳为益州刺史行部至卭勑九折阪叹曰奉先人遗体奈何数乘此险后以病去及尊为刺史至其阪问吏曰此非王阳所畏道邪吏对曰是尊叱其驭曰驱之王阳为孝子王尊为忠臣尊居部二岁懐来徼外蛮夷归附其威信博士郑寛中使行风俗举奏尊治状迁为东平相是时东平王以至亲骄奢不奉法度傅相连坐及尊视事奉玺书至庭中王未及出受诏尊持玺书归舍食已乃还致诏后谒见王太傅在前説相防之诗尊曰毋持布鼓过雷门王怒起入后宫尊亦直趋出就舍先是王数私出入驱驰国中与后姬家交通尊到官召勑廐长大王当从官属鸣和鸾乃出自今有令驾小车叩头争之言相教不得后尊朝王王复延请登堂尊谓王曰尊来为相人皆吊尊也以尊不容朝廷故见使相王耳天下皆言王勇顾但负贵安能勇如尊乃勇耳王变色视尊意欲格杀之即好谓尊曰愿观相君佩刀尊举掖顾谓傍侍郎前引佩刀视王王欲诬相拔刀向王邪王情得又雅闻尊高名大为尊屈酌酒具食相对极欢太后征史奏尊为相倨慢不臣王血气未定不能忍愚诚恐母子俱死今妾不得使王复见尊陛下不留意妾愿先自杀不忍见王之失义也尊竟坐免为庶人大将军王鳯奏请尊补军中司马擢为司校尉初中书谒者令石显贵幸专权为奸邪丞相匡衡御史大夫张谭皆阿附畏事显不敢言久之元帝崩成帝初即位显徙为中太仆不复典权衡谭乃奏显旧恶请免显等尊于是劾奏丞相衡御史大夫谭位三公典五常九徳以总方畧壹统类广教化美风俗为职知中书谒者令显等专权擅埶大作威福纵恣不制无所畏忌为海内患害不以时白奏行罚而阿防曲从附上罔下懐邪迷国无大臣辅政之义也皆不道在赦令前赦后衡谭举奏显不自陈不忠之罪而反扬着先帝任用倾覆之徒妄言百官畏之甚于主上卑君尊臣非所宜称失大臣体又正月行幸曲台临飨罢衞士衡与中二千石大鸿胪赏等防坐殿门下衡南乡赏等西乡衡更为赏布东乡席起立延赏坐私语如食顷衡知行临百官共职万众防聚而设不正之席使下坐上相比为小惠于公门之下动不中礼乱朝廷爵秩之位衡又使官大奴入殿中问行起居还言漏上十四刻行临到衡安坐不变色改容无惕肃敬之心骄慢不谨皆不敬有诏勿治于是衡慙惧免冠谢罪上丞相侯印绶天子以新即位重伤大臣乃下御史丞问状劾奏尊妄诋欺非谤赦前事猥歴奏大臣无正法饰成小过以涂污宰相摧辱公卿轻薄国家奉使不敬有诏左迁尊为高陵令数月以病免防南山郡盗傰宗等数百人为吏民害拜故农太守傅刚为校尉将迹射士千人逐捕岁余不能禽或说大将军凤贼数百人在毂下军击之不能得难以视四夷独选贤京兆尹乃可于是凤荐尊征为谏大夫守京辅都尉行京兆尹事旬月间盗贼清迁光禄大夫守京兆尹后为眞凡三岁坐遇使者无礼司遣假佐放奉诏书白尊吏捕人放谓尊诏书所捕宜密尊曰治所公正京兆善漏泄人事放曰所捕宜今吏尊又曰诏书无京兆文不当吏及长安系者三月间千人以上尊出行县男子郭赐自言尊许仲家十余人共杀赐兄赏公归舍吏不敢捕尊行县还上奏曰彊不陵弱各得其所寛大之政行和平之气通御史大夫中奏尊虐不改外为大言倨嫚姗上威信日废不宜备位九卿尊坐免吏民多称惜之湖三老公乘兴等上书讼尊治京兆功效日着往者南山盗贼阻山横行剽刼良民杀奉法吏道路不通城门至以警戒步兵校尉使逐捕师露众旷日烦费不能禽制二卿坐黜羣盗寖彊吏气伤沮流闻四方为国家忧当此之时有能捕斩不爱金爵重赏闗内侯寛中使问所征故司校尉王尊捕羣盗方畧拜为谏大夫守京辅都尉行京兆尹事尊尽节劳心夙夜思职卑体下士厉奔北之吏起沮伤之气二旬之间大党震壊渠率效首贼乱蠲除民反农业拊循贫弱鉏耘豪彊长安宿豪大猾东市贾万城西萭章剪张禁酒赵放杜陵杨章等皆通邪结党挟养奸轨上干王法下乱吏治并兼役使侵渔小民为百姓豺狼更数二千石二十年莫能擒讨尊以正法案诛皆伏其辜奸邪销释吏民説服尊拨剧整乱诛禁邪皆前所稀有名将所不及虽拜为眞未有殊絶褒赏加于尊身今御史大夫奏尊伤害阴阳为国家忧无承用诏书之意靖言庸违象龚滔天原其所以出御史丞杨辅故为尊书佐素行隂贼恶口不信好以刀笔防人于法辅常醉过尊大奴利家利家捽搏其颊兄子闳拔刀欲刭之辅以故深怨疾毒欲伤害尊疑辅内懐怨恨外依公事建画为此议傅致奏文浸润加诬以复私怨昔白起为秦将东破韩魏南拔郢都应侯谮之赐死杜邮吴起为魏守西河而秦韩不敢犯防人间焉斥逐奔楚秦听浸润以诛良将魏信防言以逐贤守此皆偏听不聪失人之患也臣等窃痛伤尊修身絜已砥节首公刺讥不惮将相诛恶不避豪彊诛不制之贼解国家之忧功着职修威信不废诚国家牙之吏折冲之臣今一旦无辜制于仇人之手伤于诋欺之文上不得以功除罪下不得防棘木之听独掩怨讐之偏奏被共工之大恶无所陈怨愬罪尊以京师废乱羣盗并兴选贤征用起家为卿贼乱既除豪猾伏辜即以佞巧废黜一尊之身三期之间乍贤乍佞岂不甚哉孔子曰爱之欲其生恶之欲其死是惑也浸润之谮不行焉可谓明矣愿下公卿大夫博士议郎定尊素行夫人臣而伤害隂阳死诛之罪也靖言庸违放殛之刑也审如御史章尊乃当伏观阙之诛放于无人之域不得茍免及任举尊者当获选举之辜不可但已即不如章饰文深诋以愬无罪亦宜有诛以惩防贼之口絶诈欺之路唯明主参详使白黒分别书奏天子复以尊为徐州刺史迁东郡太守久之河水盛溢泛浸瓠子金隄老弱奔走恐水大决为害尊躬率吏民投沈白马祀水神河伯尊亲执圭璧使巫防祝请以身塡金隄因止宿庐居隄上吏民数千万人争叩头救止尊终不肯去及水盛隄壊吏民皆奔走唯一主簿泣在尊旁尊立不动而水波稍却廻还吏民嘉壮尊之勇节白马三老朱英等奏其状下有司考皆如言于是制诏御史东郡河水盛长毁壊金隄未决三尺百姓惶恐奔走太守身当水冲履咫尺之难不避危殆以安众心吏民复还就作水不为灾朕甚嘉之秩尊中二千石加赐黄金二十斤数岁卒官吏民纪之尊子伯亦为京兆尹坐懦弱不胜任免王章字仲卿泰山钜平人也少以文学为官稍迁至谏大夫在朝廷名敢直言元帝初擢为左曹中郎将与御史中丞陈咸相善共毁中书令石显为显所防咸减死髠章免官成帝立征章为谏大夫迁司校尉大臣贵戚敬惮之王尊免后代者不称职章以选为京兆尹时帝舅大将军王凤辅政章虽为鳯所举非鳯专权不亲附凤防日有蚀之章奏封事召见言凤不可任用宜更选忠贤上初受章言后不忍退凤章由是见疑遂为鳯所防罪至大逆语在元后传初章为诸生学长安独与妻居章疾病无被卧牛衣中与妻决涕泣其妻呵怒之曰仲卿京师尊贵在朝廷人谁逾仲卿者今疾病困戹不自激卬乃反涕泣何鄙也后章仕官歴位及为京兆欲上封事妻又止之曰人当知足独不念牛衣中涕泣时邪章曰非女子所知也书遂上果下廷尉狱妻子皆收系章小女年可十二夜起号哭曰平生狱上呼囚数常至九今八而止我君素刚先死者必君明日问之章果死妻子皆徙合浦大将军凤薨后弟成都侯商复为大将军辅政白上还章妻子故郡其家属皆完具采珠致产数百万时萧育为泰山太守皆令赎还故田宅章为京兆二岁死不以其罪众庶寃纪之号为三王王骏自有传骏即王阳子也
　　盖寛饶字次公魏郡人也明经为郡文学以孝亷为郎举方正对防高第迁谏大夫行郎中户将事劾奏衞将军张安世子侍中阳都侯彭祖不下殿门并连及安世居位无补彭祖时实下门寛饶坐举奏大臣非是左迁为衞司马先是时衞司马在部见衞尉拜谒常为衞官繇使市买寛饶视事案旧令遂揖官属以下行衞者衞尉私使寛饶出寛饶以令诣官府门上谒辞尚书责问衞尉由是衞官不复私使候司马候司马不拜出先置衞輙上奏辞自此正焉寛饶初拜为司马未出殿门断其禅衣令短离地冠大冠带长剑躬案行士卒庐室视其饮食居处有疾病者身自抚循临问加致医药遇之甚有恩及岁尽交代上临飨罢衞卒数千人皆叩头自请愿复留共更一年以报寛饶厚德宣帝嘉之以寛饶为太中大夫使行风俗多所称举贬黜奉使称意擢为司校尉刺举无所囘避小大輙举所劾奏众多廷尉处其法半用半不用公卿贵戚及郡国吏繇使至长安皆恐惧莫敢犯禁京师为清平恩侯许伯入第丞相御史将军中二千石皆贺寛饶不行许伯请之廼往从西阶上东郷特坐许伯自酌曰盖君后至寛饶曰无多酌我我廼酒狂丞相魏侯笑曰次公醒而狂何必酒也坐者皆属目卑下之酒酣乐作长信少府檀长卿起舞为沭猴与狗鬭坐皆大笑寛饶不説卬视屋而叹曰美哉然富贵无常忽则易人此如传舍所阅多矣唯谨愼为得久君侯可不戒哉因起趋出劾奏长信少府以列卿而沭猴舞失礼不敬上欲罪少府许伯为谢良久上廼解寛饶为人刚直高节志在奉公家贫奉钱月数千半以给吏民为耳目言事者身为司子常步行自戍北边公廉如此然深刻喜防害人在位及贵戚人与为怨又好言事刺讥奸犯上意上以其儒者优容之然亦不得迁同列后进或至九卿寛饶自以行清能高有益于国而为凡庸所越愈失意不快数上疏谏争太子庶子王生高寛饶节而非其如此予书曰明主知君絜白公正不畏彊御故命君以司察之位擅君以奉使之权尊官厚禄已施于君矣君宜夙夜惟思当世之务奉法宣化忧劳天下虽日有益月有功犹未足以称职而报恩也自古之治三王之术各有制度今君不务循职而已廼欲以太古久逺之事匡拂天子数进不用难听之语以摩切左右非所以扬令名全夀命者也方今用事之人皆明习法令言足以饰君之辞文足以成君之过君不惟蘧氏之高踪而慕子胥之末行用不訾之躯临不测之险窃为君痛之夫君子直而不挺曲而不诎大雅云既明且哲以保其身狂夫之言圣人择焉唯裁省览寛饶不纳其言是时上方用刑法信任中尚书宦官寛饶奏封事曰方今圣道寖废儒术不行以刑余为周召以法律为诗书又引韩氏易传言五帝官天下三王家天下家以传子官以传贤若四时之运功成者去不得其人则不居其位书奏上以寛饶怨谤终不改下其书中二千石时执金吾议以为寛饶指意欲求防大逆不道谏大夫郑昌愍伤寛饶忠直忧国以言事不当意而为文吏所诋挫上书颂寛饶曰臣闻山有猛兽藜藿为之不采国有忠臣奸邪为之不起司校尉寛饶居不求安食不求饱进有忧国之心退有死节之义上无许史之属下无金张之托职在司察直道而行多仇少与上书陈国事有司劾以大辟臣幸得从大夫之后官以谏为名不敢不言上不听遂下寛饶吏寛饶引佩刀自刭北阙下众莫不怜之
　　诸葛丰字少季琅邪人也以明经为郡文学名特立刚直贡禹为御史大夫除丰为属举侍御史元帝擢为司校尉刺举无所避京师为之语曰闲何濶逢诸葛上嘉其节加丰秩光禄大夫时侍中许章以外属贵幸奢滛不奉法度宾客犯事与章相连丰案劾章欲奏其事适逢许侍中私出丰驻车举节诏章曰下欲收之章迫窘驰车去丰追之许侍中因得入宫门自归上丰亦上奏于是收丰节司去节自丰始丰上书谢曰臣丰驽怯文不足以劝善武不足以执邪陛下不量臣能否拜为司校尉未有以自效复秩臣为光禄大夫官尊责重非臣所当处也又迫年岁衰暮常恐卒塡沟渠无以报厚德使论议士讥臣无补长获素餐之名故常愿捐一旦之命不待时而断奸臣之首县于都市编书其罪使四方明知为恶之罚然后却就斧钺之诛诚臣所甘心也夫以布衣之士尚犹有刎刭之交今以四海之大曽无伏节死谊之臣率尽茍合取容阿党相为念私门之利忘国家之政邪秽浊溷之气上感于天是以灾变数见百姓困乏比臣下不忠之效也臣诚耻之亡已凡人情莫不欲安存而恶危亡然忠臣直士不避患害者诚为君也今陛下天覆地载物无不容使尚书令尧赐臣丰书曰夫司者刺举不法善善恶恶非得颛之也免处中和顺经术意恩深德厚臣丰顿首幸甚臣窃不胜愤懑愿赐清宴唯陛下裁幸上不许是后所言益不用丰复上书言臣闻伯竒孝而弃于亲子胥忠而诛于君隠公慈而杀于弟叔武弟而杀于兄夫以四子之行屈平之材然犹不能自显而被刑戮岂不足以观哉使臣杀身以安国防诛以显君臣诚愿之独恐未有云补而为众邪所排令谗夫得遂正直之路壅塞忠臣沮心智士杜口此愚臣之所惧也丰以春夏系治人在位多言其短上徙丰为城门校尉丰上书告光禄勲周堪光禄大夫张猛上不直丰廼制诏御史城门校尉丰前与光禄勲堪光禄大夫猛在朝之时数称言堪猛之美丰前为司校尉不顺四时修法度专作苛以获虚威朕不忍下吏以为城门校尉不内省诸已而反怨堪猛以求报举告案无证之辞扬难验之罪毁誉恣意不顾前言不信之大者也朕怜丰之耆老不忍加刑其免为庶人终于家
　　刘辅河间宗室也举孝亷为襄贲令上书言得失召见上美其材擢为谏大夫防成帝欲立赵偼伃为皇后先下诏封偼伃父临为列侯辅上书言臣闻天之所与必先赐以符瑞天之所违必先降以灾变此神明之征应自然之占验也昔武王周公承顺天地以飨鱼乌之瑞然犹君臣祗惧动色相戒况于季世不防继嗣之福屡受威怒之异者乎虽夙夜自责改过易行畏天命念祖业妙选有德之世考卜窈窕之女以承宗庙顺神祗心塞天下望子孙之祥犹恐晚暮今廼触情纵欲倾于卑贱之女欲以母天下不畏于天不媿于人惑莫大焉里语曰腐木不可以为柱卑人不可以为主天人之所不予必有祸而无福市道皆共知之朝廷莫肯一言臣窃伤心自念得以同姓拔擢尸禄不忠汚辱谏争之官不敢不尽死唯陛下深察书奏上使侍御史收缚辅系掖庭秘狱羣臣莫知其故于是中朝左将军辛庆忌右将军廉褒光禄勲师丹太中大夫谷永俱上书曰臣闻明王埀寛容之听崇谏争之官广开忠直之路不罪狂狷之言然后百僚在位竭忠尽谋不惧后患朝廷无讇谀之士元首无失道之諐窃见谏大夫刘辅前以县令求见擢为谏大夫此其言必有卓诡切至当圣心者故得拔至于此旬日之间收下秘狱臣等愚以为辅幸得托公族之亲在谏臣之列新从下土来未知朝廷体独触忌讳不足深过小罪宜隠忍而已如有大恶宜暴治理官与众共之昔赵简子杀其大夫鸣犊孔子临河而还今天心未豫灾异屡降水旱迭臻方当隆寛广问褒直尽下之时也而行惨急之诛于谏争之臣震惊羣下失忠直心假令辅不坐直言所坐不着天下不可户晓同姓近臣本以言显其于治亲养忠之义诚不宜幽囚于掖庭狱公卿以下见陛下进用辅亟而折伤之人有惧心精鋭销耎莫敢尽节正言非所以昭有虞之听广德美之风也臣等窃深伤之唯陛下留神省察上廼徙系辅共工狱减死罪一等论为鬼薪终于家
　　郑崇字子游本高密大族世与王家相嫁娶祖父以訾徙平陵父宾明法律为御史事贡公名公直崇少为郡文学史至丞相大车属弟立与高武侯傅喜同门学相友善喜为大司马荐崇哀帝擢为尚书仆射数求见諌争上初纳用之每见曵革履上笑曰我识郑尚书履声久之上欲封祖母傅太后从弟商崇谏曰孝成皇帝封亲舅五侯天为赤黄昼昏日中有黒气今祖母从昆弟二人已侯孔郷侯皇后父高武侯以三公封尚有因縁今无故欲复封商壊乱制度逆天人心非傅氏之福也臣闻师曰逆阳者厥极弱逆隂者厥极凶短折犯人者有乱亡之患犯神者有疾夭之祸故周公着戒曰惟王不知艰难唯耽乐是从时亦罔有克夀故衰世之君夭折蚤没此皆犯隂之害也臣愿以身命当国咎崇因持诏书案起传太后大怒曰何有为天子乃反为一臣所颛制邪上遂下诏曰朕防而孤皇太太后躬自养育免于襁褓教道以礼至于成人惠泽茂焉欲报之德皥天罔极前追号皇太太后父为崇祖侯惟念德报未殊朕甚恧焉侍中光禄大夫商皇太太后父同产子小自保大恩义最亲其封商为汝昌侯为崇祖侯后更号崇祖侯为汝昌哀侯崇又以董贤贵宠过度谏由是重得罪数以职事见责疾颈痈欲乞骸骨不敢尚书令赵昌佞讇素害崇知其见疏因奏崇与宗族通疑有奸请治上责崇曰君门如市人何以欲禁切主上崇对曰臣门如市臣心如水愿得考覆上怒下崇狱穷治死狱中孙宝字子严颍川鄢陵人也以明经为郡吏御史大夫张忠辟宝为属欲令授子经更为除舍设储偫宝自劾去忠固还之心内不平后署宝主簿宝徙入舍祭灶请比邻忠隂察怪之使所亲问宝前大夫为君设除大舍子自劾去者欲为高节也令两府高士俗不为主簿子既为之徙舍甚説何前后不相副也宝曰高士不为主簿而大夫君以宝为可一府莫言非士安得独自高前日君男欲学文而移宝自近礼有来学义无往教道不可诎身诎何伤且不遭者可无不为况主簿乎忠闻之甚慙上书荐宝经明质直宜备近臣为议郎迁谏大夫鸿嘉中广汉羣盗起选为益州刺史广汉太守扈商者大司马车骑将军王音姊子软弱不任职宝到部亲入山谷谕告羣盗非本造意渠率皆得悔过自出遣归田里自劾矫制奏商为乱首春秋之义诛首恶而已商亦奏宝所纵或有渠率当坐者商征下狱宝坐失死罪免益州吏民多陈宝功效言为车骑将军所排上复拜宝为冀州刺史迁丞相司直时帝舅红阳侯立使客因南郡太守李尚占恳草田数百顷颇有民所假少府陂泽畧皆开上书愿以入县官有诏郡平田予直钱有贵一万万以上宝闻之遣丞相史按验其奸劾奏立尚懐奸罔上狡猾不道尚下狱死立虽不坐后兄大司马衞将军商薨次当代商上度立而用其弟曲阳侯根为大司马骠骑将军防益州蛮夷犯法巴蜀颇不安上以宝著名西州拜为广汉太守秩中二千石赐黄金三十斤蛮夷安辑吏民称之征为京兆尹故吏侯文以刚直不茍合常称疾不肯仕宝以恩礼请文欲为布衣友日设酒食妻子相对文求受署为掾进见如宾礼数月以立秋日署文东部督邮入见勑曰今日鹰隼始击当顺天气取奸恶以成严霜之诛掾部渠有其人乎文卬曰无其人不敢空受职宝曰谁也文曰霸陵杜穉季宝曰其次文曰豺狼横道不宜复问狐狸宝黙然穉季者大侠与衞尉淳于长大鸿胪萧育等皆厚善宝前失车骑将军与红阳侯有郤自恐见危时淳于长方贵幸友宝宝亦欲附之始视事而长以穉季托宝故宝穷无以复应文文怪宝气索知其有故因曰明府素着威名今不敢取穉季当且阖閤勿有所问如此竟岁吏民未敢诬明府也即度穉季而谴他事众口讙哗终身自堕宝曰受教穉季耳目长闻知之杜门不通水火穿舍后墙为小户但持鉏自治园因文所厚自陈如此文曰我与穉季幸同土壤素无睚眦顾受将命分当相直诚能自改严将不治前事即不更心但更门户适趣祸耳穉季遂不敢犯法宝亦竟岁无所谴明年穉季病死宝为京兆尹三岁京师称之防淳于长败宝与萧育等皆坐免官文复去吏死于家穉季子杜苍字君敖名出穉季右在游侠中哀帝即位征宝为谏大夫迁司初傅太后与中山孝王母冯太后俱事元帝有郤傅太后使有司考冯太后令自杀众庶寃之宝奏请覆治傅太后大怒曰帝置司主使察我冯氏反事明白故欲擿觖以扬我恶我当坐之上廼顺防下宝狱尚书仆射唐林争之上以林朋党比周左迁敦煌鱼泽障候大司马傅喜光禄大夫龚胜固争上为言太后出宝复官顷之郑崇下狱宝上书曰臣闻防不图亲外不虑内臣幸得衔命奉使职在刺举不敢避贵幸之埶以塞视听之明按尚书令昌奏仆射崇下狱覆治榜掠将死卒无一辞道路称寃疑昌与崇内有纎介浸润相陷自禁门内枢机近臣蒙受寃谮亏损国家为谤不小臣请治昌以解众心书奏天子不説以宝名臣不忍诛廼制诏丞相大司空司宝奏故尚书仆射崇寃请狱治尚书令昌案崇近臣罪恶暴着而宝懐邪附下罔上以春月作诋欺遂其奸心盖国之贼也传不云乎恶利口之覆国家其免宝为庶人哀帝崩王莽白王太后征宝以为光禄大夫与王舜等俱迎中山王平帝立宝为大司农防越嶲郡上黄龙游江中太师孔光大司徒马宫等咸称莽功德比周公宜告祠宗庙宝曰周公上圣召公大贤尚犹有不相説着于经典两不相损今风雨未时百姓不足每有一事羣臣同声得无非其美者时大臣皆失色侍中奉车都尉甄邯即时承制罢议者防宝遣吏迎母母道病留弟家独遣妻子司直陈崇以奏宝事下三公即讯宝对曰年七十誖眊恩衰共养营妻子如章宝坐免终于家建武中録旧德臣以宝孙伉为诸长
　　母将隆字君房东海兰陵人也大司马车骑将军王音内领尚书外典兵马踵故选置从事中与参谋议奏请隆为从事中郎迁谏大夫成帝末隆奏封事言古者选诸侯入为公卿以褒功德宜征定陶王使在国邸以塡万方其后上竟立定陶王为太子隆迁冀州牧颍川太守哀帝即位以高第入为京兆尹迁执金吾时侍中董贤方贵上使中黄门武库兵前后十辈送董贤及上乳母王阿舍隆奏言武库兵器天下公用国家武备缮治造作皆度大司农钱大司农钱自乘舆不以给共养共养劳赐一出少府盖不以本臧给末用不以民力共浮费别公私示正路也古者诸侯方伯得颛征伐廼赐斧钺汉家边吏职在距宼亦赐武库兵皆任其事然后蒙之春秋之谊家不臧甲所以抑臣威损私力也今贤等便僻弄臣私恩微妾而以天下公用给其私门契国威器共其家备民力分于弄臣武兵设于微妾建立非宜以广骄僭非所以示四方也孔子曰奚取于三家之堂臣请收还武库上不説顷之傅太后使谒者买诸官婢贱取之复取执金吾官婢八人隆奏言贾贱请更平直上于是制诏丞相御史大夫交让之礼兴则虞芮之讼息隆位九卿既无以匡朝廷之不逮而反奏请与永信宫争贵贱之贾程奏显言众莫不闻举错不由谊理争求之名自此始无以示百僚伤化失俗以隆前有安国之言左迁为沛郡都尉迁南郡太守王莽少时慕与隆交隆不甚附哀帝崩莽秉政使大司徒孔光奏隆前为冀州牧治中山冯太后狱寃陷无辜不宜处位在中土本中谒者令史立侍御史丁元自典考之但与隆连名奏事史立时为中太仆丁元泰山太守及尚书令赵昌谮郑崇者为河内太守皆免官徙合浦
　　何并字子亷祖父以吏二千石自平舆徙平陵并为郡吏至大司空掾事何武武高其志节举能治剧为长陵令道不拾遗初卭成太后外家王氏贵而侍中王林卿通轻侠倾京师后坐法免賔客愈盛归长陵上冡因留饮连日并恐其犯法自造门上谒谓林卿曰冡闲单外君宜以时归林卿曰诺先是林卿杀婢壻埋冡舍并具知之以非已时又见其新免故不发举欲无令留界中而已即且遣吏奉谒传送林卿素骄慙于賔客并度其为变储兵马以待之林卿既去北度泾桥令骑奴还至寺门拔刀剥其建皷并自从吏兵追林卿行数十里林卿迫窘廼令奴冠其冠被其襜褕自代乘车从童骑身变服从间径驰去防日暮追及收缚冠奴奴曰我非侍中奴耳并心自知已失林卿廼曰王君困自称奴得脱死邪叱吏断头持还县所剥皷置都亭下署曰故侍中王林卿坐杀人埋冢舍使奴剥寺门皷吏民惊骇林卿因亡命众庶讙哗以为实死成帝太后以卭成太后爱林卿故闻之涕泣为言哀帝哀帝问状而善之迁并陇西太守徙颍川太守代陵阳严诩诩本以孝行为官谓掾史为师友有过輙闭閤自责终不大言郡中乱王莽遣使征诩官属数百人为设祖道诩据地哭掾史曰明府吉征不宜若此诩曰吾哀颍川士身岂有忧哉我以柔弱征必选刚猛代代到将有僵仆者故相吊耳诩至拜为美俗使者是时颍川钟元为尚书令领廷尉用事有权弟威为郡掾臧千金并为太守过辞钟廷尉廷尉免冠为弟请一等之罪愿蚤就髠钳并曰罪在弟身与君律不在于太守元惧驰遣人呼弟阳翟轻侠赵季李款多畜賔客以气力渔食闾里至奸人妇女持吏长短从横郡中闻并且至皆亡去并下车求勇猛晓文法吏且十人使文吏治三人狱武吏往捕之各有所部勑曰三人非负太守廼负王法不得不治钟威所犯多在赦前驱使入凾谷闗勿令污民间不入闗廼收之赵李桀恶虽逺去当得其头以谢百姓钟威负其兄止雒阳吏格杀之亦得赵李他郡持头还并皆县头及其具狱于市郡中清静表善好士见纪颍川名次黄霸性清廉妻子不至官舍数年卒疾病召丞掾作先令书曰告子恢吾生素餐日久死虽当得法赙勿受葬为小椁亶容下棺恢如父言王莽擢恢为闗都尉建武中以并孙为郎眭字孟鲁国蕃人也少时好侠鬬鸡走马长乃变节从嬴公受春秋以明经为议郎至符节令孝昭元凤三年正月泰山莱芜山南匈匈有数千人声民视之有大石自立高丈五尺大四十八围入地深八尺三石为足石立后有白乌数千下集其旁是时昌邑有枯社木卧复生又上林苑中大桞树断枯卧地亦自立生有虫食树叶成文字曰公孙病已立孟推春秋之意以为石桞皆隂类下民之象泰山者岱宗之岳王者易姓告代之处今大石自立僵柳复起非人力所为此当有从匹夫为天子者枯社木复生故废之家公孙氏当复兴者也孟意亦不知其所在即説曰先师董仲舒有言虽有继体守文之君不害圣人之受命汉家尧后有传国之运汉帝宜谁差天下求索贤人防以帝位而退自封百里如殷周二王后以承顺天命孟使友人内官长赐上此书时昭帝防大将军霍光秉政恶之下其书廷尉奏赐孟妄设祅言惑众大逆不道皆伏诛后五年孝宣帝兴于民间即位征孟子为郎
　　夏侯始昌鲁人也通五经以齐诗尚书教授自董仲舒韩婴死后武帝得始昌甚重之始昌明于阴阳先言柏梁台灾日至期日果灾时昌邑王以少子爱上为选师始昌为大傅年老以夀终族子胜亦以儒显名
　　夏侯胜字长公初鲁共王分鲁西宁郷以封子节侯别属大河大河后更名东平故胜为东平人胜少孤好学从始昌受尚书及洪范五行传説灾异后事简卿又从欧阳氏问为学精孰所问非一师也善説礼服征为博士光禄大夫防昭帝崩昌邑王嗣立数出胜当乘舆前谏曰天久阴而不雨臣下有谋上者陛下出欲何之王怒谓胜为祅言缚以属吏吏白大将军霍光光不举法是时光与车骑将军张安世谋欲废昌邑王光让安世以为泄语安世实不言廼召问胜胜对言在洪范传曰皇之不极厥罸常隂时则下人有伐上者恶察察言故云臣下有谋光安世大惊以此益重经术士后十余日光卒与安世白太后废昌邑王尊立宣帝光以为羣臣奏事东宫太后省政宜知经术白令胜用尚书授太后迁长信少府赐爵闗内侯以与谋废立定防安宗庙益千户宣帝初即位欲褒先帝诏丞相御史曰朕以眇身防遗德承圣业奉宗庙夙夜惟念孝武皇帝躬仁谊厉威武北征匈奴单于逺遁南平氐昆明瓯骆两越东定薉貉朝鲜廓地斥境立郡县百蛮率服款塞自至珍贡陈于宗庙协音律造乐歌荐上帝封泰山立明堂改正朔易服色明开圣绪尊贤显功兴灭继絶褒周之后备天地之礼广道术之路上天报况符瑞并应宝鼎出白麟获海效钜鱼神人并见山称万岁功德茂盛不能尽宣而庙乐未称朕甚悼焉其与列侯二千石博士议于是羣臣大议廷中皆曰宜如诏书长信少府胜独曰武帝虽有攘四夷广土斥境之功然多杀士众竭民财力奢泰亡度天下虚耗百姓流离物故者半蝗虫大起赤地数千里或人民相食畜积至今未复亡德泽于民不宜为立庙乐公卿共难胜曰此诏书也胜曰诏书不可用也人臣之谊宜直言正论非茍阿意顺指议已出口虽死不悔于是丞相义御史大夫广明劾奏胜非议诏书毁先帝不道及丞相长史黄霸阿纵胜不举劾俱下狱有司遂请尊孝武帝庙为世宗庙奏盛德文始五行之舞天下世世献纳以明盛德武帝廵狩所幸郡国凡四十九皆立庙如高祖太宗焉胜霸既久系霸欲从胜受经胜辞以罪死霸曰朝闻道夕死可矣胜贤其言遂授之系再更冬讲论不怠至四年夏闗东四十九郡同日地动或山崩壊城郭室屋杀六千余人上乃素服避正殿遣使者吊问吏民赐死者棺钱下诏曰盖灾异者天地之戒也朕承洪业托士民之上未能和羣生曩者地震北海琅邪壊祖宗庙朕甚惧焉其与列侯中二千石博问术士有以应变补朕之阙毋有所讳因大赦胜出为谏大夫给事中霸为扬州刺史胜为人质朴守正简易亡威仪见时谓上为君误相字于前上亦以是亲信之尝见出道上语上闻而让胜胜曰陛下所言善臣故扬之尧言布于天下至今见诵臣以为可传故传耳朝廷每有大议上知胜素直谓曰先生通正言无惩前事胜复为长信少府迁太子太傅受诏撰尚书论语説赐黄金百斤年九十卒官赐冢茔葬平陵太后赐钱二百万为胜素服五日以报师傅之恩儒者以为荣始胜每讲授常谓诸生曰士病不明经术经术茍明其取青紫如俛拾地芥耳学经不明不如归耕胜从父子建字长卿自师事胜及欧阳高左右采获又从五经诸儒问与尚书相出入者牵引以次章句具文饰説胜非之曰建所谓章句小儒破碎大道建亦非胜为学防畧难以应敌建卒自颛门名经为议郎博士至太子少傅胜子兼为左曹太中大夫孙尧至长信少府司农鸿胪曽孙蕃郡守州牧长乐少府胜同产弟子赏为梁内史子定国为豫章太守而建子千秋亦为少府太子少傅京房字君明东郡顿邱人也治易事梁人焦延夀延夀字赣赣贫贱以好学得幸梁王王共其资用令极意学既成为郡史察举补小黄令以候司先知奸邪盗贼不得爱养吏民化行县中举最当迁三老官属上书愿留赣有诏许増秩留卒于小黄赣常曰得我道以亡身者京生也其説长于灾变分六十卦更直日用事以风雨寒温为候各有占验房用之尤精好钟律知音声初元四年以孝廉为郎永光建昭间西反日蚀又久青亡光隂雾不精房数上防先言其将然近数月逺一嵗所言屡中天子説之数召见问房对曰古帝王以功举贤则万化成瑞应着末世以毁誉取人故功业废而致灾异宜令百官各试其功灾异可息诏使房作其事房奏考功课吏法上令公卿朝臣与房防议温室皆以房言烦碎令上下相司不可许上意郷之时部刺史奏事京师上召见诸刺史令房晓以课事刺史复以为不可行唯御史大夫郑光禄大夫周堪初言不可后善之是时中书令石显专权显友人五鹿充宗为尚书令与房同经论议相非二人用事房尝宴见问上曰幽厉之君何以危所任者何人也上曰君不明而所任者巧佞房曰知其巧佞而用之邪将以为贤也上曰贤之房曰然则今何以知其不贤也上曰以其时乱而君危知之房曰若是任贤必治任不肖必乱必然之道也幽厉何不觉寤而更求贤曷为卒任不肖以至于是上曰临乱之君各贤其臣令皆觉寤天下安得危亡之君房曰齐桓公秦二世亦尝闻此君而非笑之然则任竪刁赵高政治日乱盗贼满山何不以幽厉卜之而觉寤乎上曰唯有道者能以往知来耳房因免冠顿首曰春秋纪二百四十二年灾异以视万世之君今陛下即位已来日月失明星辰逆行山崩泉涌地震石陨夏霜冬靁春凋秋荣陨霜不杀水旱螟虫民人饥疫盗贼不禁刑人满市春秋所记灾异尽备陛下视今为治邪乱邪上曰亦极乱耳尚何道房曰今所任用者谁与上曰然幸其瘉于彼又以为不在此人也房曰夫前世之君亦皆然矣臣恐后之视今犹今之视前也上良久廼曰今为乱者谁哉房曰明主宜自知之上曰不知也如知何故用之房曰上最所信任与图事帷幄之中进退天下之士者是矣房指谓石显上亦知之谓房曰已谕房罢出后上令房上弟子晓知考功课吏事者欲试用之房上中郎任良姚平愿以为刺史试考功法臣得通籍殿中为奏事以防壅塞石显五鹿充宗皆疾房欲逺之建言宜试以房为郡守元帝于是以房为魏郡太守秩八百石居得以考功法治郡房自请愿无属刺史得除用他郡人自第吏千石以下岁竟乘传奏事天子许焉房自知数以论议为大臣所非内与石显五鹿充宗有隙不欲逺离左右及为太守忧惧以建昭二年二月朔拜上封事曰辛酉已来蒙气衰去太阳精明臣独欣然以为陛下有所定也然少隂倍力而乘消息臣疑陛下虽行此道犹不得如意臣窃悼惧守阳平侯凤欲见未得至己卯臣拜为太守此言上虽明下犹胜之效也臣出之后恐必为用事所蔽身死而功不成故愿岁尽乘传奏事蒙哀见许廼辛巳蒙气复乘卦太阳侵色此上大夫覆阳而上意疑也己卯庚辰之间必有欲隔絶臣令不得乘传奏事者房未上令阳平侯凤承制诏房止无乘传奏事房意愈恐去至新丰因邮上封事曰臣前以六月中言遯卦不效法曰道人始去寒涌水为灾至其七月涌水出臣弟子姚平谓臣曰房可谓知道未可谓信道也房言灾异未尝不中涌水已出道人当遂死尚复何言臣曰陛下至仁于臣尤厚虽言而死臣犹言也平又曰房可谓小忠未可谓大忠也昔秦时赵高用事有正先者非刺高而死高威自此成故秦之乱正先趣之今臣得出守郡自诡效功恐未效而死惟陛下毋使臣塞涌水之异当正先之死为姚平所笑房至陜复上封事曰乃丙戍小雨丁亥蒙气去然少隂并力而乘消息戊子益甚到五十分蒙气复起此陛下欲正消息杂卦之党并力而争消息之气不胜彊弱安危之机不可不察己丑夜有还风尽辛卯太阳复侵色至癸巳日月相薄此邪隂同力而太阳为之疑也臣前白九年不改必有星亡之异臣愿出任良试考功臣得居内星亡之异可去议者知如此于身不利臣不可蔽故云使弟子不若试师臣为刺史又当奏事故复云为刺史恐太守不与同心不若以为太守此其所以隔絶臣也陛下不违其言而遂听之此廼蒙气所以不解太阳亡色者也臣去稍逺太阳侵色益甚唯陛下毋难还臣而易逆天意邪説虽安于人天气必变故人可欺天不可欺也愿陛下察焉房去月余竟征下狱初淮阳宪王舅张博从房受学以女妻房房与相亲每朝见輙为博道其语以为上意欲用房议而羣臣恶其害己故为众所排博曰淮阳王上亲弟敏达好政欲为国忠今欲令主上书求入朝得任助房房曰得无不可博曰前楚王朝荐士何为不可房曰中书令石显尚书令五鹿君相与合同巧佞之人也事县官十余年及丞相韦侯皆久亡补于民可谓亡功矣此尤不欲行考功者也淮阳王即朝见劝上行考功事善不然但言丞相中书令任事久而不治可休丞相以御史大夫郑代之迁中书令置他官以钩盾令徐立代之如此房考功事得施行矣博具从房记诸所説灾异事因令房为淮阳王作求朝奏草皆持东与淮阳王石显微司具知之以房亲近未敢言及房出守郡显告房与张博通谋非谤政治归恶天子诖误诸侯王语在宪王传初房见道幽厉事出为御史大夫郑言之房博皆弃市坐免为庶人房本姓李推律自定为京氏死时年四十一
　　翼奉字少君东海下邳人也治齐诗与萧望之匡衡同师三人经术皆明衡为后进望之施之政事而奉惇学不仕好律厯隂阳之占元帝初即位诸儒荐之征待诏宦者署数言事宴见天子敬焉时平昌侯王临以宣帝外属侍中称诏欲从奉学其术奉不肯与言而上封事曰臣闻之于师治道要务在知下之邪正人诚郷正虽愚为用若廼懐邪知益为害知下之术在于六情十二律而已北方之情好也好行贪狼申子主之东方之情怒也怒行隂贼亥卯主之贪狼必待隂贼而后动隂贼必待贪狼而后用二隂并行是以王者忌子卯也礼经避之春秋讳焉南方之情恶也恶行廉贞寅午主之西方之情喜也喜行寛大己酉主之二阳并行是以王者吉午酉也诗曰吉日庚午上方之情乐也乐行奸邪辰未主之下方之情哀也哀行公正戍丑主之辰未属隂戌丑属阳万物各以其类应今陛下明圣虚静以待物至万事虽众何闻而不谕岂况乎执十二律而御六情于以知下参实亦甚优矣万不失一自然之道也廼正月癸未日加申有暴风从西南来未主奸邪申主贪狼风以太隂下抵建前是人主左右邪臣之气平昌侯比三来见臣皆以正辰加邪时辰为客时为主人以律知人情王者之秘道也愚臣诚不敢以语邪人上以奉为中郎召问奉来者以善日邪时孰与邪日善时奉对曰师法用辰不用日辰为客时为主人见于明王侍者为主人辰正时邪见者正侍者邪辰邪时正见者邪侍者正忠正之见侍者虽邪辰时俱正大邪之见侍者虽正辰时俱邪即以自知侍者之邪而时邪辰正见者反邪即以自知侍者之正而时正辰邪见者反正辰为常事时为一行辰防而时精其效同功必三五观之然后可知故曰察其所繇省其进退参之六合五行则可以见人性知人情难用外察从中甚明故诗之为学情性而已五性不相害六情更兴废观性以歴观情以律明主所宜独用难与二人共也故曰显诸仁藏诸用露之则不神独行则自然矣唯奉能用之学者莫能行是岁闗东大水郡国十一饥疫尤甚上廼下诏江海陂湖园池属少府者以假贫民勿租税损太官膳减乐府员省苑马诸宫馆稀御幸者勿缮治太仆少府减食糓马水衡省食肉兽明年二月戊午地震其夏齐地人相食七月己酉地复震上曰盖闻贤圣在位隂阳和风雨时日月光星辰静黎庶康宁考终厥命今朕共承天地托于公侯之上明不能烛德不能绥灾异并臻连年不息乃二月戊午地大震于陇西郡毁落太上庙殿壁木饰壊败豲道县城郭官寺及民室屋厌杀人众山崩地裂水泉涌出一年地再动天惟降灾震惊朕躬治有大亏咎至于此夙夜兢兢不通大变深懐郁悼未知其序比年不登元元困乏不胜饥寒以陷刑辟朕甚悯焉憯怛于心已诏吏虚仓廪开府臧振捄贫民羣司其茂思天地之戒有可蠲除减省以便万姓者各条奏悉意陈朕过失靡有所讳因赦天下举直言极谏之士奉奏封事曰臣闻之于师曰天地设法悬日月布星辰分隂阳定四时列五行以视圣人名之曰道圣人见道然后知王治之象故画州土建君臣立律厯陈成败以视贤者名之曰经贤者见经然后知人道之务则诗书易春秋礼乐是也易有隂阳诗有五际春秋有灾异皆列终始推得失考天心以言王道之安危至秦乃不説伤之以法是以大道不通至于灭亡今陛下明圣深懐要道烛临万方布徳流惠靡有阙遗罢省不急之用振救困贫赋医药赐棺钱恩泽甚厚又举直言求过失盛德纯备天下幸甚臣奉窃学齐诗闻五际之要十月之交篇知日蚀地震之效昭然可明犹巢居知风穴处知雨亦不足多适所习耳臣闻人气内逆则感动天地天变见于星气日蚀地变见于竒物震动所以然者阳用其精隂用其形犹人之有五臧六体五臧象天六体象地故臧病则气色于面体病则欠申动于貎今年太隂建于甲戍律以庚寅初用事厯以甲午从春厯中甲庚律得参阳性中仁义情得公正贞廉百年之精岁也正以精岁本首王位日临中时接律而地大震其后连月乆隂虽有大令犹不能复隂气盛矣古者朝廷必有同姓以明亲亲必有异姓以明贤贤此圣王之所以大通天下也同姓亲而易进异姓防而难通故同姓一异姓五廼为平均今左右亡同姓独以舅后之家为亲异姓之臣又防二后之党满朝非特处位埶尤奢僭过度吕霍上官足以卜之甚非爱人之道又非后嗣之长防也隂气之盛不亦宜乎臣又闻未央建章甘泉宫才人各以百数皆不得天性若杜陵园其已御见者臣子不敢有言虽然太皇太后之事也及诸侯王国与其后宫宜为设员出其过制者此损隂气应天救邪之道也今异至不应灾将随之其法大水极隂生阳反为大旱甚则有水灾春秋宋伯姬是矣唯陛下财察明年夏四月乙未孝武园白鹤馆灾奉自以为中上防曰臣前上五际地震之效曰极隂生阳恐有火灾不合明听未见省答臣窃内不自信今白鹤馆以四月乙未时加于卯月宿亢灾与前地震同法臣奉乃深知道之可信也不胜拳拳愿复赐闲卒其终始上复延问以得失奉以为祭天地于云阳汾隂极诸寝庙不以亲防迭毁皆烦费违古制又宫室苑囿奢泰难供以故民困国虚亡累年之畜所繇来久不改其本难以末正廼上防曰臣闻昔者盘庚改邑以兴殷道圣人美之切闻汉德隆盛在于孝文皇帝躬行节俭外省繇役其时未有甘泉建章及上林中诸离宫馆也未央宫又无高门武台麒麟鳯皇白虎玉堂金华之殿独有前殿曲台渐台宣室温室承明耳孝文欲作一台度用百金重民之财废而不为其积土基至今犹存又下遗诏不起山坟故其时天下大和百姓洽足德流后嗣如令处于当今因此制度必不能成功名天道有常王道亡常亡常者所以应有常也必有非常之主然后能立非常之功臣愿陛下徙都于成周左据成臯右阻黾池前郷崧高后介大河建荥阳扶河东南北千里以为闗而入敖仓地方百里者八九足以自娱东厌诸侯之权西逺羌胡之难陛下共已亡为按成周之居兼盘庚之德万岁之后长为高宗汉家郊兆寝庙祭祀之礼多不应古臣奉诚难亶居而改作故愿陛下迁都正本众制皆定亡复缮治宫馆不急之费岁可余一年之畜臣闻三代之祖积德以王然皆不过数百年而絶周至成王有上贤之材因文武之业以周召为辅有司各敬其事在位莫非其人天下甫二世耳然周公犹作诗书深戒成王以恐失天下书则曰王毋若殷王纣其诗则曰殷之未丧师克配上帝宜监于殷骏命不易今汉初取天下起于丰沛以兵征伐德化未洽后世奢侈国家之费当数代之用非直费财又乃费士孝武之世暴骨四夷不可胜数有天下虽未久至于陛下八世九主矣虽有成王之明然亡周召之佐今东方连年饥馑加之以疾疫百姓菜色或至相食地比震动天气溷浊日光侵夺繇此言之执国政者岂可以不懐怵而戒万分之一乎故臣愿陛下因天变而徙都所谓与天下更始者也天道终而复始穷则反本故能延长而亡穷也今汉道未终陛下本而始之于以永世延祚不亦优乎如因丙子之孟夏顺太隂以东行到后七年之明岁必有五年之余畜然后大行考室之礼虽周之隆盛亡以加此唯陛下留神详察万世之防书奏天子异其意答曰问奉今园庙有七云东徙状何如奉对曰昔成王徙洛盘庚迁殷其所避就皆陛下所明知也非有圣明不能一变天下之道臣奉愚赣狂惑唯陛下裁赦其后贡禹亦言当定迭毁礼上遂从之及匡衡为丞相奏徙南北郊其议皆自奉之奉以中郎为博士谏大夫年老以夀终子及孙皆以学在儒官
　　李防字子长平陵人也治尚书与张儒郑寛中同师寛中等守师法教授防独好洪范灾异又学天文月令隂阳事丞相翟方进方进亦善为星厯除防为吏数为翟侯言事帝舅曲阳侯王根为大司马骠骑将军厚遇防是时多灾异根辅政数虚己问防防见汉家有中衰阸防之象其意以为且有洪水为灾乃説根曰书云天聪明盖言紫宫极枢通位帝纪太防四门广开大道五经六纬尊术显士翼张舒布烛临四海少防处士为比为辅故次帝廷女宫在后圣人承天贤贤易色取法于此天官上相上将皆颛面正朝忧责甚重要在得人得人之效成败之机不可不勉也昔秦穆公説諓諓之言任仡仡之勇身受大辱社稷几亡悔过自责思惟黄发任用百里奚卒伯西域德列王道二者福祸如此可不愼哉夫士者国家之大宝功名之本也将军一门九侯二十朱轮汉兴以来臣子贵盛未尝至此物盛必衰自然之理唯有贤友彊辅庶几可以保身命全子孙安国家书曰歴象日月星辰此言仰视天文俯察地理观日月消息候星辰行伍揆山川变动参人民繇俗以制法度考祸福举错誖逆咎败将至征兆为之先见明君恐惧修正侧身博问转祸为福不可救者即蓄备以待之故社稷亡忧窃见徃者赤黄四塞地气大动土竭民天下扰乱之征也彗心争明庶雄为桀大寇之引也此二者已颇效矣城中讹言大水奔走上城朝廷惊骇女孽入宫此独未效间者重以水泉涌溢旁宫阙仍出月太白入东井犯积水缺天渊日数湛于极阳之色羽气乘宫起风积云又错以山崩地动河不用其道盛冬靁电潜龙为孽继以陨星流彗维塡上见日蚀有背郷此亦高下易居洪水之征也不忧不改洪水廼欲荡涤流彗廼欲扫除改之则有年亡期故属者颇有变改小贬邪猾日月光精时雨气应此皇天右汉亡己也何况致大改之宜急博求幽隠防擢天士任以天职诸阘茸佞讇抱虚求进及用残贼酷虐闻者若此之徒皆嫉善憎忠壊天文败地理涌趯邪隂湛溺太阳为主结怨于民宜以时废退不当得居位诚必行之凶灾销灭子孙之福不旋日而至政治感隂阳犹铁炭之低卬见效可信者也及诸蓄水连泉务通利之修旧隄防省池泽税以助损邪隂之盛案行事考变易讹言之效未尝不至请征韩放掾周敞王望可与图之根于是荐防哀帝初即位召防待诏黄门使侍中衞尉傅喜问防曰间者水出地动日月失度星辰乱行灾异仍重极言毋有所讳防对曰陛下圣德尊天敬地畏命重民悼惧变异不忘防贱之臣幸使重臣临问愚臣不足以奉明诏窃见陛下新即位开大明除忌讳博延名士靡不并进臣防位卑术浅过随众贤待诏食太官衣御府久污玉堂之署比得召见亡以自效复特见延问至诚自以逢不世出之命愿竭愚心不敢有所避庶几万分有一可采唯弃须臾之间宿留瞽言考法文理稽之五经揆之圣意以参天心夫变异之来各应象而至臣谨条陈所闻易曰县象着明莫大乎日月夫日者众阳之长煇光所烛万里同晷人君之表也故日将旦清风羣隂伏君以临朝不牵于色日初出炎以阳君登朝佞不行忠直进不蔽障日中煇光君德盛明大臣奉公日将入专以壹君就房有常节君不修道则日失其度晻昧亡光各有云为其于东方作日初出时隂云邪气起者法为牵于女谒有所畏难日出后为近臣乱政日中为大臣欺诬日且入为妻妾役使所营间者日尤不精光明侵夺失色邪气珥蜺数作本起于晨相连至昏其日出后至日中间差瘉小臣不知内事窃以日视陛下志操衰于始初多矣其咎恐有以守正直言而得罪者伤嗣害世不可不愼也唯陛下执干刚之德彊志守度毋听女谒邪臣之态诸保阿乳母甘言悲辞之托断而勿听勉彊大谊絶小不忍良有不得已可赐以货财不可私以官位诚皇天之禁也日失其光则星辰放流阳不能制隂隂桀得作间者太白正昼经天宜隆德克躬以执不轨臣闻月者众隂之长销息见伏百里为品千里立表万里连纪妃后大臣诸侯之象也朔晦正终始为绳墨望成君徳春夏南秋冬北间者月数以春夏与日同道过轩辕上后受气入太防帝廷扬光煇犯上将近臣列星皆失色厌厌如灭此为母后与政乱朝隂阳俱伤两不相便外臣不知朝事窃信天文即如此近臣已不足杖矣屋大柱小可为寒心唯陛下亲求贤士无彊所恶以崇社稷尊彊本朝臣闻五星者五行之精五帝司命应王者号令为之节度岁星主岁事为统首号令所纪今失度而盛此君指意欲有所为未得其节也又塡星不避岁星者后帝共政相留于奎娄当以义断之荧惑徃来亡常周歴两宫作态低卬入天门上明堂贯尾乱宫太白发越犯库兵寇之应也贯黄龙入帝庭当门而出随荧惑入天门至房而分欲与荧惑为患不敢当明堂之精此陛下神灵故祸乱不成也荧惑厥弛佞巧依埶防言毁誉进类蔽善太白出端门臣有不臣者火入室金上堂不以时解其忧凶塡岁相守又主内乱宜察萧墙之内毋忽亲防之防诛放佞人防絶萌芽以荡涤浊秽消散积恶毋使得成祸乱辰星主正四时当效于四仲四时失序则辰星作异今出于岁首之孟天所以谴告陛下也政急则出蚤政缓则出晚政絶不行则伏不见而为彗茀四孟皆出为易王命四季皆出星家所讳今幸独出寅孟之月盖皇天所以笃右陛下宜深自改治国故不可以戚戚欲速则不逹经曰三载考绩三考黜陟加以号令不顺四时既往不咎来事之师也间者春三月治大狱时贼隂立逆恐岁小收季夏举兵法时寒气应恐后有霜雹之灾秋月行封爵其月土湿奥恐后有雷雹之变夫以喜怒赏罚而不顾时禁虽有尧舜之心犹不能致和善言天者必有效于人设上农夫而欲冬田肉袒深耕汗出种之然犹不生者非人心不至天时不得也易曰时止则止时行则行动静不失其时其道光明书曰敬授民时故古之王者尊天地重隂阳敬四时严月令顺之以善政则和气可立致犹枹鼓之相应也今朝廷忽于时月之令诸侍中尚书近臣宜皆令通知月令之意设羣下请事若陛下出令有谬于时者当知争之以顺时气臣闻五行以水为本其星元武婺女天地所纪终始所生水为准平王道公正修明则百川理落脉通偏党失纲则踊溢为败书云水曰润下隂动而卑不失其道天下有道则河出图洛出书故河洛决溢所为最大今汝颍畎浍皆川水漂踊与雨水并为民害此诗所谓晔晔震电不宁不令百川沸腾者也其咎在于皇甫卿士之属唯陛下留意诗人之言少抑外亲大臣臣闻地道柔静隂之常义也地有上中下其上位震应妃后不顺中位应大臣作乱下位庶民离畔震或于其国国君之咎也四方中央连国歴州俱动者其异最大间者闗东地数震五星作异亦未大逆宜务崇阳抑隂以救其咎固志建威闭絶私路防进英隽退不任职以彊本朝夫本彊则精神折冲本弱则招殃致凶为邪谋所陵闻往者淮南王作谋之时其所难者独有汲黯以为公孙等不足言也汉之名相于今亡比而尚见轻何况亡之属乎故曰朝廷亡人则为贼乱所轻其道自然也天下未闻陛下竒防固守之臣也语曰何以知朝廷之衰人人自贤不务于通人故世陵夷马不伏歴不可以趋道士不素养不可以重国诗曰济济多士文王以宁孔子曰十室之邑必有忠信非虚言也陛下秉四海之众曽亡柱干之固守闻于四境殆开之不广取之不明劝之不笃传曰土之美者善养禾君之明者善养士人皆可使为君子诏书进贤良赦小过无求备以博聚英隽如近世贡禹以言事忠切蒙尊荣当此之时士厉身立名者多禹死之后日日以衰及京兆尹王章坐言事诛灭智者结舌邪伪并兴外戚颛命君臣隔塞至絶继嗣女宫作乱此行事之败诚可畏而悲也本在积任母后之家非一日之渐往者不可及来者犹可追也先帝大圣深见天意昭然使陛下奉承天统欲矫正之也宜少抑外亲选练左右举有德行道术通明之士充备天官然后可以辅圣德保帝位承大宗下至郎吏从官行能亡以异又不通一蓺及博士无文雅者宜皆使就南亩以视天下明朝廷皆贤材君子于以重朝尊君灭凶致安此其本也臣自知所言害身不辟死亡之诛唯财留神反覆愚臣之言是时哀帝初立成帝外家王氏未甚抑黜而帝外家丁傅新贵祖母傅太后尤骄恣欲称尊号丞相孔光大司空师丹执政谏争久之上不得已遂免光丹而尊傅太后语在丹传上虽不从防言然采其语每有非常輙问防防对屡中迁黄门侍郎以防言且有水灾故拜防为骑都尉使防河隄初成帝时齐人甘忠可诈造天官厯包元太平经十二卷以言汉家逢天地之大终当更受命于天天帝使眞人赤精子下教我此道忠可以教重平夏贺良容邱丁广世东郡郭昌等中垒校尉刘向奏忠可假鬼神罔上惑众下狱治服未断病死贺良等坐挟学忠可书以不敬论后贺良等复私以相教哀帝初立司隶校尉解光亦以明经通灾异得幸白贺良等所挟忠可书事下奉车都尉刘歆歆以为不合五经不可施行而李防亦好之光曰前歆父向奏忠可下狱歆安肯通此道时郭昌为长安令劝防宜助贺良等防遂白贺良等皆待诏黄门数召见陈説汉厯中衰当更受命成帝不应天命故絶嗣今陛下久疾变异屡数天所以谴告人也宜急改元易号乃得延年益夀皇子生灾异息矣得道不得行咎殃且亡不有洪水将出灾火且起涤荡民人哀帝久寝疾几其有益遂从贺良等议于是诏制丞相御史盖闻尚书五曰考终命言大运一终更纪天元人元考文正理推厯定纪数如甲子也朕以身入继太祖承皇天总百僚子元元未有应天心之效即位出入三年灾变数降日月失度星辰错缪高下贸易大异连仍盗贼并起朕甚惧焉战战兢兢唯恐陵夷惟汉至今二百载厯纪开元皇天降非材之右汉国再获受命之符朕之不德曷敢不通夫受天之元命必与天下自新其大赦天下以建平二年为太初元年号曰陈圣刘太平皇帝漏刻以百二十为度布告天下使明知之后月余上疾自若贺良等复欲妄变政事大臣争以为不可许贺良等奏言大臣皆不知天命宜退丞相御史以解光李防辅政上以其言亡验遂下贺良等吏而下诏曰朕获保宗庙为政不得变异屡仍恐惧战栗未知所繇待诏贺良等建言改元易号増益漏刻可以永安国家朕信道不笃过听其言几为百姓获福卒无嘉应久旱为灾以问贺良等对当复改制度皆背经谊违圣制不合时宜夫过而不改是为过矣六月甲子诏书非赦令也皆蠲除之贺良等反道惑众奸态当穷竟皆下狱光禄勲平当光禄大夫毛莫如与御史中丞廷尉杂治当贺良等执左道乱朝政倾覆国家诬罔主上不道贺良等皆伏诛寻及解光减死一等徙敦煌郡







　　通志卷一百一
&lt;史部,别史类,通志&gt;
　　钦定四库全书
　　通志卷一百二上
　　宋　右　廸　功　郎　郑　樵　渔　仲　撰
　　列传第十五上
　　前汉
　　萧望之【子育　咸　由】冯奉世【子野王　逡立　参】匡衡　张禹孔光　马宫　王商　史丹　傅喜　薛宣
　　朱博　翟方进【子义】谷永　杜邺　何武　王嘉师丹　扬雄
　　萧望之字长倩东海兰陵人也徙杜陵家世以田为业至望之好学治齐诗事同县后苍且十年以令诣太常受业复事同学博士白竒又从夏侯胜问论语礼服京师诸儒称焉是时大将军霍光秉政长史丙吉荐儒生王仲翁与望之等数人皆召见先是左将军上官桀与盖主谋杀光光旣诛桀等后出入自备吏民当见者露索去刀兵两吏挟持望之独不肯听自引出閤曰不愿见吏牵持匈匈光闻之告吏勿持望之既至前説光曰将军以功徳辅防主将以流大化致于治平是以天下之士延颈企踵争愿自効以辅高眀今士见者皆先露索挟持恐非周公相成王躬吐握致白屋之礼于是光独不除用望之而仲翁等皆补大将军史三嵗间仲翁至光禄大夫给事中望之以射防甲科为郎署小苑东门候仲翁出入従仓头庐儿下车趋门传呼甚宠顾谓望之曰不肯录録反抱闗为望之曰各从其志后数年坐弟犯法不得宿衞免归为郡吏及御史大夫魏相除望之为属察亷为大行治礼丞时大将军光薨子禹复为大司马兄子山领尚书亲属皆宿衞内侍地节三年夏京师雨雹望之因是上防愿赐清闲之晏口陈灾异之意宣帝自在民间闻望之名曰此东海萧生邪下少府宋畸问状无有所讳望之对以为春秋昭公三年大雨雹是时季氏专权卒逐昭公乡使鲁君察于天变宜亡此害今陛下以圣徳居位思政求贤尭舜之用心也然而美祥未臻隂阳不和是大臣任政一姓擅埶之所致也附枝大者贼本心私家盛者公室危唯眀主躬万几选同姓举贤材以为腹心与参政谋令公卿大臣朝见奏事眀陈其职以考功能如是则庶事理公道立奸邪塞私权废矣对奏天子拜望之为谒者时上初即位思进贤良多上书言便宜辄下望之问状高者请丞相御史次者中二千石试事满歳以状闻下者报闻或罢□田里所白处奏皆可累迁谏大夫丞相司直歳中三迁官至二千石其后霍氏竟谋反诛望之寖益任用是时选博士谏大夫通政事者补郡国守相以望之为平原太守望之雅意在本朝远为郡守内不自得乃上疏曰陛下哀愍百姓恐徳化之不究悉出谏官以补郡吏所谓忧其末而防其本者也朝无争臣则不知过国无逹士则不闻善愿陛下选明经术温故知新通于几防谋虑之士以为内臣与参政事诸侯闻之则知国家纳谏忧政亡有阙遗若此不怠成康之道其庶几乎外郡不治岂足忧哉书闻徴入守少府宣帝察望之经明持重论议有余材任宰相详试以政事复以为左冯翊望之従少府出为左迁恐有不合意即移病上闻之使侍中成都侯金安上谕指曰所用皆更治民以考功君前为平原太守日浅故复试之于三辅非有所闻也望之即视事是歳西羗反汉遣后将军征之京兆尹张敞上书言国兵在外军以夏陇西以北安定以西吏民并给转输田事颇废素无余积虽羌虏以破来春民食必乏穷辟之处买无所得县官谷度不足以振之愿令诸有辠非盗受赇杀人及犯法不得赦者皆得以差入谷此八郡赎罪务益致谷以豫偹百姓之急事下有司望之与少府李彊议以为民函隂阳之气有仁义欲利之心在教化之所助尭在上不能去民欲利之心而能令其欲利不胜其好义也虽桀在上不能去民好义之心而能令其好义不胜其欲利也故尭桀之分在于义利而已道民不可不慎也今欲令民量粟以赎罪如此则富者得生贫者独死是贫富异刑而法不壹也人情贫穷父兄囚执闻出财得以生活为人子弟者将不頋死亡之患败乱之行以赴财利求救亲戚一人得生十人以丧如此伯夷之行壊公绰之名防政教壹倾虽有周召之佐恐不能复古者藏富于民不足则取有余则与诗曰爰及矜人哀此鳏寡上恵下也又曰雨我公田遂及我私下急上也今有西邉之役民失作业虽户赋口敛以赡其困乏古之通义百姓莫以为非以死救生恐未可也陛下布徳施教教化既成尭舜亡以加也今议开利路以伤旣成之化臣窃痛之于是天子复下其议两府丞相御史以难问张敞敞曰少府左冯翊所言常人之所守耳昔先帝征四夷兵行三十余年百姓犹不加赋而军用给今羌虏一隅小夷跳梁于山谷间但令罪人出财减辠以诛之其名贤于烦扰良民横兴赋敛也又诸盗及杀人犯不道者百姓所疾苦也皆不得赎首匿见知縦所不当得为之属议者或颇言其法可蠲除今因此令赎其便眀甚何化之所乱甫刑之罚小过赦薄罪赎有金选之品所从来乆矣何贼之所生敞偹皂衣二十余年尝闻罪人赎矣未闻盗贼起也窃怜凉州被防方秋饶时民尚有饥乏病死于道路况至来春将大困乎不早虑所以振救之防而引常经以难恐后为重责常人可与守经未可与权也敞幸得偹列卿以辅两府为职不敢不尽愚望之彊复对曰先帝圣徳贤良在位作宪垂法为无穷之规永惟邉竟之不赡故金布令甲曰邉郡数被兵离饥寒夭絶天年父子相失令天下供给其费固为军旅卒之事也闻天汉四年常使死罪人入五十万钱减死罪一等豪彊吏民请夺假贷至为盗贼以赎罪其后奸邪暴横群盗并起至攻城邑杀郡守充满山谷吏不能禁眀诏遣绣衣使者以兴兵击之诛者过半然后衰止愚以为此死罪赎之败也故曰不便时丞相魏相御史大夫丙吉亦以为羌虏且破转输畧足相给遂不施敞议望之为左冯翊三年京师称之迁大鸿胪先是乌孙昆弥翁□靡因长罗侯常恵上书愿以汉外孙元贵靡为嗣得复尚少主结婚内附畔去匈奴诏下公卿议望之以为乌孙絶域信其美言万里结婚非长防也天子不聼神爵二年遣长罗侯恵使送公主配元贵靡未出塞翁归靡死其兄子狂王背约自立恵从塞下上书愿留少主敦煌郡恵至乌孙责以负约因立元贵靡还迎少主诏下公卿议望之复以为不可乌孙持两端亡坚约其效可见前少主在乌孙四十余年恩爱不亲密边境未以安此已事之騐也今少主以元贵靡不得立而还信无负扵四夷此中国之大福也少主不止徭役将兴其原起此天子従其议徴少主还后乌孙虽分国两立以元贵靡为大昆弥汉遂不复与结婚三年代丙吉为御史大夫五鳯中匈奴大乱议者多曰匈奴为害日乆可因其壊乱举兵灭之诏遣中朝大司马车骑将军韩增诸吏富平侯张延夀光禄勲杨恽太仆戴长乐问望之计防望之对曰春秋晋士匄帅师侵齐闻齐侯卒引师而还君子大其不伐丧以为防足以服孝子谊足以动诸侯前单于慕化向善称弟遣使请求和亲海内欣然夷狄莫不闻未终奉约不幸为贼臣所杀今而伐之是乗乱而幸灾也彼必奔走逺遁不以义动兵恐劳而无功宜遣使者吊问辅其防弱救其灾患四夷闻之咸贵中国之仁义如遂防恩得复其位必称臣服従此徳之盛也上从其议后竟遣兵防辅呼韩邪单于定其国是时大司农耿夀昌奏设常平仓上善之望之非夀昌丞相丙吉年老上重焉望之又奏言百姓困乏盗贼未止二千石多材下不任职三公非其人则三光为之不眀今首歳日月少光咎在臣等上以望之意轻丞相乃下侍中建章衞尉金安上光禄勲杨恽御史中丞王忠并诘问望之望之免冠置对天子繇是不説后丞相司直緐【音婆】延夀奏侍中谒者良使丞制诏望之望之再拜已良与望之言望之不起因故下手而谓御史曰良礼不偹故事丞相病明日御史大夫辄问病朝奏事会庭中差居丞相后丞相谢大夫少进揖今丞相数病望之不问病会庭中与丞相钧礼时议事不合意望之曰侯年寕能父我邪知御史有令不得擅使望之多使守史自给车马之杜陵防视家事少史冠法冠为妻先引又使卖买私所附益凡十万三千案望之大臣通经术居九卿之右本朝所仰至不奉法自修踞慢不逊让受所监赃二百五十以上请逮捕繋治上于是防免望之左迁为太子太傅望之既左迁而黄霸代为御史大夫数月间丙吉薨霸为丞相霸薨于定国代焉望之遂见废不得相为太傅以论语礼服授皇太子初匈奴呼韩邪单于来朝诏公卿议其仪丞相霸御史大夫定国议曰圣王之制施徳行礼先京师而后诸夏先诸夏而后夷狄其礼仪宜如诸侯王位次在下望之以为单于非正朔所加故称敌国宜待以不臣之礼位在诸侯王上外夷稽首称藩中国譲而不臣此则覊縻之谊谦亨之福也天子采之诏以客礼待单于位在诸侯王上賛谒称臣而不名及宣帝寝疾选大臣可属者引外属侍中乐陵侯史高太子太傅望之少傅周堪至禁中拜高为大司马车骑将军望之为前将军光禄勲堪为光禄大夫皆受遗诏辅政领尚书事宣帝崩太子袭尊号是为孝元帝望之堪本以师傅见尊重上即位数燕见言治乱陈王事望之选白宗室眀经逹学散骑谏大夫刘更生给事中与侍中金敞并拾遗左右四人同心谋议劝道上以古制多所欲匡正上甚郷纳之初宣帝不甚従儒术任用法律而中书宦官用事中书令恭石显乆典枢机眀习文法亦与车骑将军高为表里论议常独持故事不従望之等恭显又时倾仄见诎望之以为中书政本宜以贤眀之选自武帝游燕后庭故用宦者非国旧制又违古不近刑人之义白欲更置士人由是大与高恭显忤上初即位谦让重改作议久不定出刘更生为宗正望之堪数荐名儒茂材以偹谏官会稽郑朋隂欲附望之上疏言车骑将军髙遣客为奸利郡国及言许史子弟罪过章视周堪堪白令朋待诏金马门朋奏记望之勉以周召之事望之见纳朋接待以意朋数称述望之短车骑将军言许史过失后朋行倾邪望之絶不与通朋与大司农史李宫俱待诏堪独白宫为黄门郎朋楚士怨恨更求入许史推所言许史事曰皆周堪刘更生教我我闗东人何以知此于是侍中许章白见朋朋出扬言曰我见言前将军小过五大过一中书令在旁知我言状望之闻之以问恭石显显恭恐望之自讼下于他吏即挟朋及待诏华龙华龙者宣帝时与张子蟜等待诏以行污秽不进欲入堪等堪等不纳故与朋相结恭显令二人告望之等谋欲罢车骑将军疏退许史状望之出休日令朋龙上之事下恭问状望之对曰外戚在位多奢滛欲以匡正国家非为邪也恭显奏望之堪更生朋党相称举数谮诉大臣毁离亲戚欲以专权擅埶为臣不忠诬上不道请谒者召致廷尉时上初即位不省谒者召致廷尉为下狱也可其奏后上召堪更生曰繋狱上大惊曰非但廷尉问邪以责恭显皆叩头谢上曰令出视事恭显因使高言上新即位未以徳化闻于天下而先騐师傅既下九卿大夫狱宜因决免于是制诏丞相御史前将军望之傅朕八年无他罪过今事乆远识防难明其赦望之罪収前将军光禄勲印绶及堪更生皆免为庶人而朋为黄门郎后数月制诏御史国之将兴尊师而重傅故前将军望之傅朕八年道以经术厥功茂焉其赐望之爵闗内侯食邑六百户给事中朝朔望坐次将军天子方倚欲以为丞相会望之子散骑中郎伋上书讼望之前事事下有司复奏望之前所坐眀白无谮诉者而教子上书称引亡辜之诗失大臣体不敬请逮捕恭显等知望之素髙节不诎辱建白望之前为将军辅政欲排退许史专权擅朝幸得不坐复赐爵邑与闻政事不悔过服罪深懐怨望教子上书归非于上自以托师傅懐终不坐非颇诎望之于牢狱塞其怏怏心则圣朝亡以施防厚上曰萧太傅素刚安肯就吏显等奏曰人命至重望之所坐语言薄罪必无所忧上乃可其奏显等封以付谒者敕令召望之手付因令太常急发执金吾车骑驰围其第使者至召望之望之欲自杀其夫人止之以为非天子意望之以问门下生朱云云者好节士劝望之自裁于是望之仰天叹曰吾尝偹位将相年逾六十矣老入牢狱茍求生活不亦鄙乎字谓云曰游趣和药来无乆留我死竟饮鸩自杀天子闻之惊拊手曰曩固疑其不就牢狱果然杀吾贤傅是时太官方上昼食上乃郤食为之涕泣哀恸左右于是召显等责问以议不详皆免冠谢良乆然后已望之有罪死有司请絶其爵邑有诏加恩长子伋嗣为闗内侯天子追念望之不防每岁时遣使者祠祭望之冢终元帝之世望之八子至大官者育咸由育字次君少以父任为太子庶子元帝即位为郎病免后为御史大将军王鳯以育名父子着材能除为功曺迁谒者使匈奴副校尉后为茂陵令防课育第六而漆令郭舜殿见责问育为之请扶风怒曰君课第六裁自脱何暇欲为左右言及罢出传召茂陵令诣后曺当以职事对育径出曹书佐随牵育育案佩刀曰萧育杜陵男子何诣曹也遂趋出欲去官眀旦诏召入拜为司校尉育过扶风府门官属掾史数百人拜谒车下后坐失大将军指免官复为中郎将使匈奴歴冀州青州两部刺史长水校尉防山太守入守大鸿胪以鄠名贼梁子政阻山为害久不伏辜育为右扶风数月尽诛子政等坐与定陵侯淳于长厚善免官哀帝时南郡江中多盗贼拜育为南郡太守上以育耆旧名臣乃以三公使车载育入殿中受防加赐黄金二十斤育至南郡盗贼静病去官起家复为光禄大夫执金吾以夀终于官育为人严猛尚威居官数免稀迁少与陈咸朱博为友着闻当世往者有王阳贡公故长安语曰萧朱结绶王贡弹冠言其相荐逹也始育与陈咸俱以公卿子显名咸最先进年十八为左曹二十余御史中丞时朱博尚为杜陵亭长为咸育所攀援入王氏后遂并歴刺史郡守相及为九卿而博先至将军上卿歴位多于咸育遂至丞相育与博后有隙不能终故世以交为难咸字仲为丞相史举茂材好畤令迁淮阳泗水内史张掖农河东太守所居有迹数增秩赐金后免官复为越骑校尉防军都尉中郎将使匈奴至大司农终官由字子骄为丞相西曹卫将军掾迁谒者使匈奴副校尉后举贤良为定陶令迁太原都尉安定太守治郡有声多称荐者初哀帝为定陶王时由为定陶令失王指顷之制书免由为庶人哀帝崩为复土校尉京辅左辅都尉迁江夏太守平江贼成重等有功增秩为陈留太守元始中作眀堂辟雍大朝诸侯徴由为大鸿胪会病不及賔赞还归故官病免复为中散大夫终官家至吏二千石者六七人
　　冯奉世字子眀上党潞人也徙杜陵其先冯亭为韩上党守秦攻上党絶太行道韩不能守冯亭乃入上党城守于赵赵封冯亭为华阳君与赵将括拒秦战死于长平宗族由是分散或留潞或在赵在赵者为官帅将官帅将子为代相及秦灭六国而冯亭之后冯毋择冯去疾冯劫皆为秦将相焉汉兴文帝时冯唐显名即代相子也至武帝末奉世以良家子选为昭帝时以功次补武安长失官年三十余矣乃学春秋渉大义读兵法前将军韩增奏以为军司空令本始中従军撃匈奴军罢复为先是时汉数出使西域多辱命不称或贪污为外国所苦是时乌孙大有击匈奴之功而西域诸国新辑汉方善遇欲以安之选可使外国者前将军韩增举奉世以卫候使持节送大宛诸国客至伊修城都尉宋将言莎车与旁国共攻杀汉所置莎车王万年并杀汉使者奚充国时匈奴又发兵攻车师城不能下而去莎车遣使扬言北道诸国已属匈奴矣于是攻劫南道与防盟畔汉从鄯善以西皆絶不通都防郑吉校尉司马意皆在北道诸国间奉世与其副严昌计以为不亟击之则莎车日彊其埶难制必危西遂以节告谕诸国王因其兵南北道合万五千人进撃莎车攻防其城莎车王自杀传其首诣长安诸国悉平威振西域奉世乃罢兵以闻宣帝召见韩增曰贺将军所举得其人奉世遂西至大宛大宛闻其斩莎车王敬之异于他使得其名马象龙而还【马形似龙】上甚悦下议封奉世丞相将军皆曰春秋之义大夫出疆有可以安国家者专之可也奉世功效尤着宜加爵土之赏少府萧望之独以奉世奉使有指而擅矫制违命诸国兵虽有功效不可以为后法即封奉世开后奉使者利以奉世为比争逐兵要功万里之外为国家生事于夷狄渐不可长奉世不宜受封上善望之议以奉世为光禄大夫水衡都尉元帝即位为执金吾上郡属国归义降胡万余人反去初昭帝末西河属国胡伊酋若王亦将众数千人畔奉世辄持节将兵追击右将军典属国常恵薨奉世代为右将军典属国加诸吏之号数歳为光禄勲永光二年秋陇西羌彡姐旁种反【彡所亷反姐音紫】诏召丞相韦元成御史大夫郑大司马车骑将军王接左将军许嘉右将军奉世入议是时歳比不登京师谷石二百余邉郡四百闗东五百四方饥馑朝廷方以为忧而遭羌变元成等漠然莫有对者奉世曰羌虏近在境内背畔不以时诛无以威制远蛮臣愿帅师讨之上问用兵之数对曰臣闻善用兵者役不再兴粮不三载故师不乆而天诛亟决徃者数不料敌而师至于折伤再三軵【軵而陇反推也淮南子曰内郡軵车而饷】则旷日烦费威武亏矣今反虏无虑三万人法当倍用六万人然羌戎弓矛之兵耳器不犀利可用四万人一月足以决丞相御史两将军皆以为民方収敛时未可多发万人屯守之且足奉世曰不可天下被饥馑士马羸耗守战之偹乆废不简夷狄皆有轻边吏之心而羌首难今以万人分屯数处虏见兵少必不畏惧战则挫兵病师守则百姓不救如此怯弱之形见羌人乗利诸种并和相扇而起臣恐中国之役不得止于四万非财币所能觧也故少发师而旷日与一举而疾决利害相万也固争之不能得有诏益二千人于是遣奉世将万二千人骑以将屯为名典属国任立防军都尉韩昌为偏裨到陇西分屯三处典属国为右军屯白石防军都尉为前军屯临洮奉世为中军屯首阳西极上前军到降同陂先遣校尉在前与羌争地利又别遣校尉救民于广阳谷羌虏盛多皆为所破杀两校尉奉世具上地形部众多少之计愿益三万六千人乃足以决事书奏天子大为发兵六万余人拜太常弋阳侯任千秋为奋武将军以助焉奉世上言愿得其众不须烦大将因陈转输之费上于是以玺书劳奉世且让之曰兵法大将军出必有偏裨所以扬武威参计防将军又何疑焉夫爱吏士得众心举而无悔禽敌必全将军之职也若乃转输之费则有司存将军勿忧湏奋武将军兵到合击羌虏十月兵至陇西十一月并进羌虏大破斩首数千级余皆走出塞兵未决间汉复募士万人拜定襄太守韩安国为建威将军未进闻羌破还上曰羌虏破散创艾亡逃出塞其罢吏士颇留屯田偹要害处眀年二月奉世还京师更为左将军光禄勲如故其后録功拜爵下诏曰羌虏桀黠贼害吏民攻陇西府寺燔焼置亭絶道桥甚逆天道左将军光禄勲奉世前将兵征讨斩捕首虏八千余级卤马牛羊以万数赐奉世爵闗内侯食邑五百户黄金六十斤裨将校尉三十余人皆拜后歳余奉世病卒居爪牙官前后十年为折冲宿将功名次赵充国奋武将军任千秋者其父宫昭帝时以丞相徴事捕斩反者左将军上官桀封侯宣帝时为太常薨千秋嗣后复为太常成帝时乐昌侯王商代奉世为左将军而千秋为右将军后亦为左将军子孙传国至王莾乃絶云奉世死后二年西都防甘延夀以诛郅支单于封为列侯时丞相匡衡亦用延夀矫制生事据萧望之前议以为不当封而议者咸美其功上从众而侯之于是杜钦上疏追讼奉世前功宜防见录愿下有司议上以先帝时事不复録奉世有子男九人女四人长女媛以选充后宫为元帝昭仪产中山孝王元帝崩媛为中山太后随王就国奉世长子谭太常举孝亷为功次补天水司马奉世击西羌谭为校尉随父従军有功未拜病死谭弟野王逡立参至大官野王字君卿受业博士通诗少以父任为太子中庶子年十八上书愿试守长安令宣帝竒其志问丞相魏相相以为不可许后以功次补当阳长迁为栎阳令徙夏阳令元帝时迁陇西太守以治行高入为左冯翊歳余而池阳令并素行贪污轻野王外戚年少治行不改野王部督邮掾祋祤赵都案騐得其主守盗十金罪収捕并不首吏都格杀并并家上书陈寃事下廷尉都诣吏自杀以眀野王京师称其威信迁为大鸿胪数年御史大夫李延夀病卒在位多举野王上使尚书选第中二千石而野王行能第一上曰吾用野王为三公后世必谓我私后宫亲属以野王为比乃下诏曰刚彊坚固确然无欲大鸿胪野王是也心辨善辞可使四方少府五鹿充宗是也亷洁节俭太子少傅张谭是也其以少傅为御史大夫上繇下第而用谭越次避嫌不用野王以昭仪兄故也野王乃叹曰人皆以女宠贵我兄弟独以贱野王虽不为三公甚见器重有名当世成帝立有司奏野王王舅不宜偹九卿以秩出为上郡太守加赐黄金百斤朔方刺史萧育奏封事荐言野王行能髙妙内足以图身外足以虑化窃惜野王懐国之寳而不得陪朝廷与朝者并野王前以王舅出以贤复入眀国家乐进贤也上自为太子时闻知野王会其病免复以故二千石使行河隄因拜为琅琊太守是时帝长舅阳平侯王鳯为大司马大将军辅政八九年矣时数有灾异京兆尹王章讥鳯专权不可任用荐野王代鳯上初纳其言而后诛章语在元后传于是野王惧不自安遂病满三月赐告与妻子归杜陵就医药大将军鳯讽御史中丞劾奏野王赐告飬病而私自便持虎符出界归家奉诏不敬杜钦时在大将军幕府钦素高野王父子行能奏记于鳯为野王言曰窃见令曰吏二千石告过长安谒不分别予赐今有司以为予告得归赐告不得是一律两科失省刑之意夫三最予告令也病满三月赐告诏恩也令告则得诏防则不得失轻重之差又二千石病赐告得归有故事不得去郡亡着令传曰赏疑从予所以广防劝功也罢疑従去所以慎刑阙难知也今释令与故事而假不敬之法甚违阙疑从去之意即以二千石守千里之地任兵马之重不重去郡将以制刑为后法者则野王之罪在未制令前也刑赏大信也不可不慎鳯不聼竟免野王郡国二千石病赐告不得归家自此始初野王嗣父爵为闗内侯免归数年年老终于家子座嗣爵至孙坐中山太后事絶逡字子产通易太常察孝亷为补谒者建昭中选为复土校尉光禄勲于永举茂材为美阳令功次迁长乐屯卫司马清河都尉陇西太守治行亷平年四十余卒为都尉时言河隄方畧有足称者立字圣卿通春秋以父任为稍迁诸曹竟寜中以王舅出为五原属国都尉数年迁五原太守徙西河上郡立居职公亷治行畧与野王相似而多知有恩贷好为条教吏民嘉美野王立相代为太守歌之曰大冯君小冯君兄弟继踵相因循聪眀贤知恵吏民政如鲁卫徳化钧周公康叔犹二君后迁为东海太守下湿病痹天子闻之徙立为太原太守更歴五郡所居有迹年老卒官参字叔平学通尚书少为黄门郎给事中宿卫十余年参为人矜严好修容仪进退恂恂甚可观也参昭仪少弟行又敕偹以严见惮终不得亲近侍帷幄竟寜中以王舅出补渭陵食官令以数病徙为寝中有诏勿事阳朔中中山王来朝参擢为上河农都尉病免官复为渭陵寝中永始中超迁代郡太守以邉郡道远徙为安定太守数歳病免复为谏大夫使领防左冯翊都水绥和中立定陶王为皇太子以中山王见废故封王舅参为宜卿侯以慰王意参之国上书愿至中山见王太后行未到而王薨王病时上奏愿贬参爵以闗内侯食邑留长安上怜之下诏曰中王孝王短命早薨愿以舅宜郷侯参为闗内侯归家朕甚愍之其还参京师以列侯奉朝请五侯皆敬惮之丞相翟方进亦甚重焉数谓参物禁太甚君侯以王舅见废不得在公卿位今五侯至尊贵也与之并列宜少诎节卑体视有所宗而君侯盛修容貎以威严加之此非所以下五侯而自益者也参性好礼仪终不改其恒操顷之哀帝即位帝祖母傅太后用事追怨参姊中山太后陷以祝诅大逆之罪语在外戚传参以同产当相坐谒者承制召参诣廷尉参自杀且死仰天叹曰参父子兄弟皆偹大位身至封侯今被恶名而死姊弟不敢自惜伤无以见先人于地下死者十七人众莫不怜之宗族徙归故郡
　　匡衡字稚圭东海承人也父世农夫至衡好学家贫庸作以供资用尤精力过絶人诸儒为之语曰无説诗匡鼎来匡説诗觧人颐衡射防甲科以不应令除为太常掌故调补平原文学学者多上书荐衡经眀当世少防今为文学就官京师后进皆欲从衡平原衡不宜在远方事下太子太傅萧望之少府梁邱贺问衡对诗诸大义其对深美望之奏衡经学精习説有师道可观览宣帝不甚用儒遣衡归官而皇太子见衡对私善之会宣帝崩元帝初即位乐陵侯史高以外属为大司马车骑将军领尚书事前将军萧望之为副望之名儒有师傅旧恩天子任之多所贡荐高充位而已与望之有隙长安令杨兴説髙曰将军以亲戚辅政贵重于天下无二然众庶论议令问休誉不专在将军者何也彼诚有所闻也以将军之幕府海内莫不卬望而所举不过私门賔客乳母子弟人情忽不自知然一夫窃议语流天下夫富贵在身而列士不誉是有狐白之裘而反衣之也古人病其若此故卑体劳心以求贤为务传曰以贤难得之故因曰事不待贤以食难得之故而曰饱不待食惑之甚者也平原文学匡衡材智有余经学絶伦但以无阶朝廷故随牒在远方将军诚召置幕府学士歙然归仁与参事议观其所有贡之朝廷必为国噐以此显示众庶名流于世髙然其言辟衡为议曹史荐衡于上上以为中迁博士给事中是时有日食地震之变上问以政治得失衡上防曰臣闻五帝不同礼三王各异教民俗殊务所遇之时异也陛下躬圣徳开太平之路闵愚吏民触法抵禁比年大赦使百姓得改行自新天下幸甚臣窃见大赦之后奸邪不为衰止今日大赦眀日犯法相随入狱此殆之未得其务也盖保民者陈之以徳义示之以好恶观其失而制其宜故动之而和绥之而安今天下俗贪财贱义好声色上侈靡亷耻之节薄淫辟之意縦纲纪失序防者逾内亲戚之恩薄婚姻之党隆茍合徼幸以身设利不改其原虽歳赦之刑犹难使错而不用也臣愚以为宜壹旷然大变其俗孔子曰能以礼让为国乎何有朝廷者天下之桢干也公卿大夫相与循礼恭让则民不争好仁乐施则下不暴上义髙节则民兴行寛柔和恵则众相爱四者眀王之所以不严而成化也何者朝有变色之言则下有争鬭之患上有自专之士则下有不让之人上有克胜之佐则下有伤害之心上有好利之臣则下有盗窃之民此其本也今俗吏之治皆不本礼譲而上克暴或忮害好防人于罪贪财而慕埶故犯法者众奸邪不止虽严刑峻法犹不为变此非其天性有由然也臣窃考国风之诗周南召南被贤圣之化深故笃于行而亷于色郑伯好勇而国人虎秦穆贵信而士多从死陈夫人好巫而民滛祀晋侯好俭而民畜聚大王躬仁邠国贵恕由此观之治天下者审所上而已今之伪薄忮害不让极矣臣闻教化之流非家至而人説之也贤者在位能者在职朝廷崇礼百僚敬让道徳之行由内及外自近者始然后民知所法迁善日进而不自知是以百姓安隂阳和神灵应而嘉祥见诗曰商邑翼翼四方之极夀考且寜以保我后生此成汤所以建至治保子孙化异俗而懐鬼方也今长安天子之都亲承圣化然其习俗无以异于逺方郡国来者无所法则或见侈靡而放效之此敎化之原本风俗之枢机宜先正者也臣闻天人之际精祲有以相荡善恶有以相推事作乎下者象动乎上隂阳之理各应其感隂变则静者动阳蔽则眀者晻水旱之灾随类而至今闗东连年饥馑百姓乏困或至相食此皆生于赋敛多民所共者大而吏安集之不称之效也陛下祗畏天戒哀闵元元大自减损省甘泉建章宫卫罢珠崖偃武行文将欲度唐虞之隆絶殷周之衰也诸见罢珠崖诏书者莫不欣欣人自以将见太平也宜遂减宫室之度省靡丽之饰考制度修外内近忠正远巧佞放郑卫进雅颂举异材开直言任温良之人退刻薄之吏显洁白之士昭无欲之路览六艺之意察上世之务眀自然之道博和睦之化以崇至仁匡失俗易民视令海内昭然咸见本朝之所贵道徳于京师淑问扬乎疆外然后大化可成礼让可兴也上説其言迁衡为光禄大夫太子少傅时上好儒术文辞颇改宣帝之政言事者多进见人人自以为得上意又傅昭仪及子定陶王爱幸宠于皇后太子衡复上防曰臣闻治乱安危之机在乎审所用心盖受命之王务在创业垂统传之无穷继体之君心存于承宣先王之徳而襃大其功昔者成王之嗣位思述文武之道以飬其心休烈美盛皆归之二后而不敢专其名是以上天歆享鬼神祐焉其诗曰念我皇祖陟降廷止言成王常思祖考之业而鬼神祐助其治也陛下圣徳天覆子爱海内然隂阳未和奸邪未禁者殆论议者未丕掦先帝之盛功争言制度不可用也务变更之所更或不可行而复复之是以羣下更相是非吏民无所信臣窃恨国家释乐成之业而虚为此纷纷也愿陛下详览统业之事留神于遵制扬功以定羣下之心大雅曰无念尔祖聿修厥徳孔子着之孝经首章盖至徳之本也传曰审好恶理情性而王道毕矣能尽其性然后能尽人物之性能尽人物之性可以赞天地之化治性之道必审己之所有余而彊其所不足盖聪眀疎通者戒于太察寡闻少见者戒于雍蔽勇猛刚彊者戒于太仁爱温良者戒于无防湛静安舒者戒于后时广心浩大者戒于遗防必审己之所当戒而齐之以义然后中和之化应而巧伪之徒不敢比周而望进唯陛下戒所以崇圣徳臣又闻室家之道修则天下之理得故诗始国风礼本冠婚始乎国风原情性而眀人伦也本乎冠婚正基兆而防未然也福之兴莫不本乎室家室家之道衰莫不本乎梱内故圣王必慎妃后之际别适长之位礼之于内也卑不逾尊新不先故所以统人情而理隂气也其尊适而卑庶也适子冠乎阼礼之用醴众子不得与列所以贵正体而眀嫌疑也非虚加其礼文而已乃中心与之殊异故礼探其情而见之外也圣人动静游燕所亲物得其序得其序则海内自修百姓从化如当亲者防当尊者卑则佞巧之奸因时而动以乱国家故圣人慎防其端而禁于未然不以私恩害公义陛下圣徳纯偹莫不修正则天下无为而治诗云于以四方克定厥家传曰正家而天下定矣衡为少傅数年数上疏陈便宜及朝廷有政议傅经以对言多法义上以为任公卿由是为光禄勲御史大夫建昭三年代韦元成为丞相封乐安侯食邑六百户元帝崩成帝即位衡上疏戒妃匹劝经学及朝飨羣臣威仪之则上敬纳其言顷之衡复奏正南北郊罢诸滛祀皆可采用初元帝时中书令石显用事自前相韦元成及衡皆畏显不敢失其意至成帝初即位衡乃与御史大夫甄谭共奏显追条其旧恶并及党与于是司校尉王尊劾奏衡谭居大臣位知显等专权埶作威福为海内患害不以时白奏行罚而阿谀曲从附下防上无大臣辅政之义既奏显等不自陈不忠之罪而反扬着先帝任用倾覆之徒罪至不道有诏勿劾衡慙惧上疏谢罪因称疾乞骸骨上丞相乐安侯印绶诏报不许衡起视事上以新即位褒优大臣然羣下多是王尊者衡黙黙不自安每有风雨水旱不时连乞骸骨让位上辄以诏书慰抚不许久之衡子昌为越骑校尉醉杀人繋诏狱越骑官属与昌弟且谋簒昌事觉衡免冠徒跣待罪天子使谒者诏衡冠履而有司奏衡专地盗土衡竟坐免初衡封僮之乐安郷郷本田提封三千一百顷南以闽佰为界初元元年郡图误以闽佰为平陵佰积十余歳衡封临淮郡遂封真平陵佰以为界多四百顷至建始元年郡乃定国界上计簿更定图言丞相府衡谓所亲吏赵殷曰主簿陆赐故居奏曹习事暁知国界署集曹掾眀年治计时衡问殷国界事曹欲奈何殷曰赐以为举计令郡实之恐郡不肯从实可令家丞上书衡曰顾当得不耳何至上书亦不告曹使举也聼曹为之后赐与属眀举计曰案故图乐安乡南以平陵佰为界不足故而以闽佰为界觧何郡即复以四百顷付乐安国衡遣従史之僮収取所还田租谷千余石入衡家司校尉骏少府忠行廷尉事劾奏衡监临盗所主守直十金以上春秋之义诸侯不得专地所以壹统尊法制也衡位三公辅国政领计簿知郡实正国界计簿已定而背法制专地盗土以自益及赐眀阿承衡意猥举郡计乱减县界附上防下擅以地附益大臣皆不道于是上可其奏勿治丞相免为庶人终于家子咸亦眀经歴位九卿家世多为博士者
　　张禹字子文河内轵人也至禹父徙家莲勺【莲勺音辇酌】禹为儿数随家至市喜观于卜相者前乆之颇暁其别蓍布卦意时从旁言卜者爱之又竒其靣貎谓禹父曰是儿多知可令学经及禹壮至长安学従沛郡施讐受易琅琊王阳胶东庸生问论语既皆明习有徒众举为郡文学甘露中诸儒荐禹有诏太子太傅萧望之问禹对易及论语大义望之善焉奏禹经学精习有师法可试事奏寝罢归故官乆之试为博士初元中立皇太子而博士郑寛中以尚书授太子荐言禹善论语诏令禹授太子论语由是迁光禄大夫数歳出为东平内史元帝崩成帝即位徴禹寛中皆以师赐爵闗内侯寛中食邑八百户禹六百户拜为诸吏光禄大夫秩中二千石给事中领尚书事是时帝长舅阳平侯王鳯为大将军辅政专权而上富于春秋谦让方郷经学敬重师傅而禹与鳯并领尚书内不自安数称病上书乞骸骨欲退避鳯上诏报不许加赐黄金百斤飬牛上尊酒太官致餐侍医视病使者临问禹惶恐复起视事河平四年代王商为丞相封安昌侯为相六歳鸿嘉元年以老病乞骸骨上加优再三乃聼许赐安车驷马黄金百斤罢就第以列侯朝朔望位特进见礼如丞相置从事史五人益封四百户天子数加赏赐前后数千万禹为人谨厚内殖货财家以田为业及富贵多买田至四百顷皆泾渭漑灌极膏腴上贾他财物称是禹性习知音声内奢淫身居大第后堂理丝竹筦禹成就弟子尤著者淮阳彭宣至大司空沛郡戴崇至少府九卿宣为人恭俭有法度而崇恺悌多智二人异行禹心亲爱崇敬宣而疎之崇每禹常责师宜置酒设乐与弟子相娱禹将崇入后堂饮食妇女相对优人筦铿锵极乐昏夜乃罢而宣之来也禹见之于便坐讲论经义日晏赐食不过一肉巵酒相对宣未尝得至后堂及两人皆闻知各自得也禹年老自治冢茔起祠室好平陵肥牛亭部处地又近延陵奏请求之上以赐禹诏令平陵徙亭他所曲阳侯根闻而争之此地当平陵寝庙衣冠所出游道禹为师傅不遵谦让至求衣冠所游之道又徙壊旧亭重非所宜孔子称赐爱其羊我爱其礼宜更赐禹他地根虽为舅上敬重不如禹根言虽切犹不见从卒以肥牛亭地赐禹根由是害禹宠数毁恶之天子愈益敬厚禹禹每病辄以起居闻车驾自临问之上亲拜禹牀下禹顿首谢恩归诚因言老臣有四男一女爱女甚于男远嫁为张掖太守萧咸妻不胜父子私情思与相近上即时徙咸为农太守又禹小子未有官上临禹禹数视其小子上即禹牀下拜为黄门郎给事中禹虽家居以特进为天子师国家每有大政必与定议永始元延之间日蚀地震尤数吏民多上书言灾异之应讥切王氏专政所致上惧变异数见意颇然之而未有以眀见乃车驾至禹第辟左右亲问禹以天变因用吏民所言王氏事示禹禹自见年老子孙弱又与曲阳侯不平恐为所怨禹即谓上曰春秋二百四十年间日食三十余地震五十六或为诸侯相杀或为夷狄侵中国灾变之意深远难见故圣人罕言命不语怪神性与天道自子赣之属不得闻何况浅见鄙儒之所言陛下宜修政事以善应之与下同其福喜此经义意也新学小生乱道误人宜勿信用以经术断之上雅信爱禹由是不疑王氏后曲阳侯根及诸王子弟闻知禹言皆喜説遂亲就禹禹见时有变异若上体不安择日絜齐露蓍正衣冠立筮得吉卦则献其占如有不吉禹为感动忧色成帝崩禹及事哀帝建平二年薨諡曰节侯禹四子长子宏嗣侯官至太常列于九卿三弟皆为校尉散骑诸曹初禹为师以上难数对己问经为论语章句献之始鲁扶卿及夏侯胜王阳萧望之韦元成皆説论语篇第或异禹先事王啺后从庸生采获所安最后出而尊贵诸儒为之语曰欲为论念张文由是学者多从张氏余家寖微
　　孔光字子夏孔子十四世孙也孔子生伯鱼鲤鲤生子思伋伋生子上帛帛生子家求求生子真箕箕生子高穿穿生顺顺为魏相顺生鲋鲋为陈渉博士死陈下鲋弟子襄为孝恵博士长沙太傅襄生忠忠生武及安国武生延年延年生霸字次孺霸生光焉安国延年皆以治尚书为武帝博士安国至临淮太守霸亦治尚书事太傅夏侯胜昭帝末年为博士宣帝时为太中大夫以选授皇太子经迁詹事髙密相是时诸侯王相在郡守上元帝即位徴霸以师赐爵闗内侯食邑八百户号襃成君给事中加赐黄金二百斤第一区徙名数于长安霸为人谦退不好权势尝称爵位太过何徳以堪之上欲致霸相位自御史大夫贡禹卒及薛广徳免辄欲拜霸霸让位自陈至三上深知其至诚乃弗用以是敬之赏赐甚厚及霸薨上素服临吊者再至赐东园秘器钱帛防赠以列侯礼諡曰烈君霸四子长子福嗣闗内侯次子防防弟喜皆列校尉诸曹光最少子也经学尤眀年未二十举为议郎光禄勲匡衡举光方正为谏议大夫坐议有不合左迁虹长【虹音贡】自免归敎授成帝初即位举为博士数使录寃狱行风俗振赡流民奉使称防由是知名是时博士选三科高为尚书次为刺史其不通政事以乆次补诸侯太傅光以高第为尚书观故事品式数歳眀习汉制及法令上甚信任之转为仆射尚书令有诏光周密谨慎未尝有过加诸吏官以子男放为侍郎给事黄门数年迁诸吏光禄大夫秩中二千石给事中赐黄金百斤领尚书事后为光禄勲复领尚书诸吏给事中如故凡典枢机十余年守法度修故事上有所问据经法以心所安而对不希指茍合如或不从不敢彊谏争以是久而安时有所言辄削草槀以为章主之过以奸忠直人臣大罪也有所荐举唯恐其人之闻知沐日归休兄弟妻子燕语终不及朝省政事或问光温室省中树皆何木也光黙不应更答以他语其不泄如是光帝师傅子少以经行自着进官蚤成不结党友飬游説有求于人既性自守亦其势然也徙光禄勲为御史大夫绥和中上即位二十五年无继嗣至亲有同产弟中山孝王及同产弟子定陶王在定陶王好学多材于帝子行而王祖母傅太后隂为王求汉嗣私事赵皇后昭仪及帝舅大司马骠骑将军王根故皆劝上上于是召丞相翟方进御史大夫光右将军亷襃后将军朱博皆引入禁中议中山定陶王谁可为嗣者方进根以为定陶王帝弟之子礼曰昆弟之子犹子也为其后者为之子也定陶王宜为嗣襃博皆如方进根议光独以为立嗣以亲中山王先帝之子帝亲弟也以尚书盘庚殷之及王为比中山王宜为嗣上以礼兄弟不相入庙又皇后昭仪欲立定陶王故遂立为太子光以议不中意左迁廷尉光久典尚书练法令号称详平时定陵侯淳于长坐大逆诛长小妻廼始等六人皆以长事未发觉时弃去或更嫁及长事发丞相方进太司空武议以为令犯法者各以法时律令论之眀有所讫也长犯大逆时廼始等见为长妻已有当坐之罪与身犯法无异后乃弃去于法无以觧请论光议以为大逆无道父母妻子同产无少长皆弃市欲惩犯法者也夫妇之道有义则合无义则离长未知当坐大逆之法而弃去廼始等或更嫁义已絶而欲以为长妻论杀之名不正不当坐有诏光议是是歳右将军襃后将军博坐定陵红阳侯皆免为庶人以光为左将军居右将军官职执金吾王咸为右将军居后将军官职罢后将军官数月丞相方进薨召左将军光当拜已刻侯印书賛上崩即其夜于大行前拜受丞相博山侯印绶哀帝初即位躬行俭约省减诸用政事由己出朝廷翕然望至治焉襃赏大臣益封光千户时成帝母太皇太后自居长乐宫而帝祖母定陶傅太后在国邸有诏问丞相大司空定陶共王太后宜当何居光素闻傅太后为人刚长于权谋自帝在襁褓而飬长敎道至于成人帝之立又有力光心恐傅太后与政事不欲令与帝旦夕相近即议以为定陶太后宜改筑宫大司空何武曰可居北宫上从武言北宫有紫房复道通未央宫傅太后果从复道朝夕至帝所求欲称尊号贵宠其亲属使上不得直道行顷之太后从弟子傅迁在左右尤倾邪上免官遣归故郡傅太后怒上不得已复留迁光与大司空师丹奏言诏书侍中驸马都尉迁巧佞无义漏泄不忠国之贼也免归故郡复有诏止天下疑惑无所取信亏损圣徳诚不小愆陛下以变异连见避正殿见羣臣思求其故至今未有所改臣请迁归故郡以销奸党应天戒卒不得遣复为侍中胁于傅太后皆此类也又傅太后欲与成帝母俱称尊号羣下多顺指言母以子贵宜立尊号以厚孝道唯师丹与光持不可上重违大臣正议又内廹傅太后猗违者连歳丹以罪免而朱博代为大司空光自先帝时议继嗣有持异之隙矣又重忤傅太后指由是傅氏在位者与朱博为表里共毁谮光后数月遂防免光罢归光退闾里杜门自守而朱博代为丞相数月坐承傅太后指妄奏事自杀平当代为丞相数月薨王嘉复为丞相数谏诤忤指旬歳间阅三相议者皆以为不及光上由是思之会元夀元年正月朔日有蚀之后十余日傅太后崩是月徴光诣公车问日蚀事光对曰臣闻日者众阳之宗人君之表至尊之象君徳衰防隂道盛彊侵蔽阳眀则日蚀应之书曰羞用五事建用皇极如貎言视聼思失大中之道不立则咎徴荐臻六极屡降皇之不极是为大中不立其传曰时则有日月乱行谓朓侧慝甚则薄蚀是也又曰六沴之作歳之朝曰三朝其应至重廼正月辛丑朔日有食之变见三朝之会上天聪眀茍无其事变不虚生唯陛下兢兢业业承顺天戒敬畏变异勤心虚己延见羣臣思求其故然后勅躬自约总正万事放远防説之党援纳断断之介退去贪残之徒进用贤良之吏平刑罚薄税敛恩泽加于百姓诚为政之大本应变之至务也书奏上説赐光束帛拜为光禄大夫秩中二千石给事中位次丞相诏光举可尚书令者封上光举尚书仆射敞以闻敞以举故为东平太守敞姓成公东海人也光为大夫月余丞相嘉下狱死御史大夫贾延免光复为御史大夫二月为丞相复故国博山侯上乃知光前免非其罪以过近臣毁短光者免傅嘉为庶人归故郡眀年定三公官光更为大司徒会哀帝崩太皇太后以新都侯王莽为大司马徴立中山王子是为平帝帝年防太后称制委政于莽初哀帝罢黜王氏故太后与莽怨丁傅董贤之党莽以光旧相名儒天下所信太后敬之备礼事光所欲搏击辄为草以太后指风光令上之厓眦莫不诛伤莽权日盛光忧惧不知所出上书乞骸骨莽白太后帝防少宜置师傅徙光为帝太傅位四辅给事中领宿卫供飬行内署门户省服御食物明年徙为太师而莽为太傅光常称疾不敢与莽并有诏朝朔望领城门兵莽又风羣臣奏莽功徳称宰衡位在诸侯王上百官统焉光愈恐固称疾辞位太后诏太师光毋朝十日一赐餐赐太师灵夀杖黄门令为太师省中坐置几太师入省中用杖赐餐十七物然后归老于第官属按职如故光凡为御史大夫丞相各再壹为大司徒太傅太师歴三世居公辅位前后十七年自为尚书止不敎授后为卿时会门下大生讲问疑难举大义云其弟子多成就为博士大夫者见师居大位几得其助力光终无所荐举至或怨之其公如此光年七十元始五年薨莽白太后使九卿防赠以太师博山侯印绶赐乗舆秘噐金钱杂帛少府供张谏大夫持节与谒者二人使防丧事博士防行礼太后亦遣中谒者持节视丧公卿百官会吊送葬载以乗舆輼辌及副各一乗羽林孤儿诸生合四百人挽送车万余两道路皆举音以过丧将作穿复上可甲卒五百人起坟如大将军王鳯制度諡曰简烈侯初光以丞相封后益封凡食邑万一千户病甚上书让还七千户及还所赐第子放嗣莽簒位后以光兄子永为大司马封侯昆弟子至卿大夫四五人始光父霸以初元元年为闗内侯食邑霸上书求奉孔子祭祀元帝下诏曰其令师襃成君闗内侯霸以所食邑八百户祀孔子焉故霸还长安子福名数于鲁奉夫子祀霸薨子福嗣福薨子房嗣房薨子莽嗣元始元年封周公孔子后为列侯食邑各二千户莽更封为襃成侯后避王莽更名均
　　马宫字游卿东海戚人也治春秋严氏以射防甲科为郎迁楚长史免官后为丞相史司直师丹荐宫行能高洁迁廷尉平青州刺史汝南九江太守所在见称徴为詹事光禄勲右将军代孔光为大司徒封扶徳侯光为太师薨宫复代光爲太师兼司徒官初宫哀帝时与丞相御史杂议帝祖母傅太后諡及元始中王莽傅太后陵徙归定陶以民葬之追诛前议者宫为莽所厚独不及内慙惧上书谢罪乞骸骨莽以太皇太后诏赐宫防以侯就第王莽簒位以宫爲太子师卒官本姓马矢宫仕学称马氏云
　　王商字子威涿郡蠡吾人也徙杜陵商父武武兄无故皆以宣帝舅封无故为平昌侯武为乐昌侯语在外戚传商少爲太子中庶子以肃敬敦厚称父薨商嗣为侯推财以分异母诸弟身无所受居丧哀慽于是大臣荐商行可以励羣臣义足以厚风俗宜偹近臣繇是擢为诸曹侍中中郎将元帝时至右将军光禄大夫是时定陶共王爱幸几代太子商为外戚重臣辅政拥佑太子颇有力焉元帝崩成帝即位甚敬重商徙为左将军而帝元舅大司马大将军王鳯颛权行多骄僣商论议不能平鳯凤知之亦疏商建始三年秋京师民无故相惊言大水至百姓奔走相蹂躏老弱号呼长安中大乱天子亲御前殿召公卿议大将军凤以为太后与上及后宫可御船令吏民上长安城以避水羣臣皆从凤议左将军商独曰自古无道之国水犹不冒城郭今政治和平世无兵革上下相安何因当有大水一日至此必讹言也不宜令上城重惊百姓上乃止有顷长安中稍定问之果讹言上以是美壮商之固守数称其议而凤大惭自恨失言明年商代匡衡爲丞相益封千户天子甚尊任之商爲人多质有威重长八尺余身体鸿大容貎甚过絶人河平四年单于来朝引见白虎殿丞相商坐未央廷中单于前拜谒商商起离席与言单于仰视商貎大畏之迁延却退天子闻而叹曰此眞汉相矣初大将军凤连婚杨肜爲琅琊太守其郡有灾害十四以上商部属按问凤以暁商曰灾异天事非人力所能爲肜素善吏宜以为后商不聼竟奏免之奏果寝不下鳯以是重怨商阴求其短使人上书言商闺门内事天子以为暗昧之过不足以伤大臣凤固争下其事司先是皇太后尝诏问商女欲以备后宫时女病商意亦难之以病对不入及商以闺门事见考自知爲鳯所中惶怖更欲纳女为援廼因新幸李倢伃家白见其女会有日蚀之变太中大夫蜀郡张匡爲人佞巧上书愿对近臣陈日蚀咎下朝者将军丹等问匡对曰窃见丞相商作威作福从外制中取必于上性残贼不仁遣剽轻吏微求人罪欲以立威天下患苦之前频阳耿定上书言商与父傅通及女弟滛乱奴杀其私夫疑商敎使章下有司商私怨怼商子俊欲上书告商俊妻左将军丹女持其书示丹丹恶其父子乖迕爲女求去商不尽忠纳善以辅至德知圣王崇孝远别不亲后庭之事皆受命皇太后太后前闻商有女欲以备后宫商言有固疾后有耿定事更诡道因李贵人家内女执左道以乱政诬罔悖大臣节故应是而日蚀周书曰以左道事君者诛易曰日中见昧则折其右肱往者丞相周勃再建大功及孝文时纎介怨恨而日爲之蚀于是退勃使就国卒无怵悐忧今商无尺寸之功而有三世之宠身位三公宗族爲列侯吏二千石侍中诸曹给事禁门内连昏诸侯王权宠至盛审有内乱杀人怨怼之端宜穷竟考问臣闻秦丞相吕不韦见王无子意欲有秦国卽求好女以为妻阴知其有身而献之王产始皇帝及楚相春申君亦见王无子心利楚国卽献有身妻而产懐王自汉兴几遭吕霍之患今商有不仁之性廼因怨以内女其奸谋未可测度前孝景世七国反将军周亚夫以爲卽得雒阳剧孟闗东非汉之有今商宗族权势合赀钜万计私奴以千数非特剧孟匹夫之徒也且失道之至亲戚畔之闺门内乱父子相讦而欲使之宣明圣化调和海内岂不缪哉商视事五年官职陵夷而大恶着于百姓甚亏损圣德有鼎折足之凶臣愚以爲圣主富于春秋卽位以来未有惩奸之威加以继嗣未立大异并见尤宜诛讨不忠以遏未然行之一人则海内震动百奸之路塞矣于是左将军丹等奏商位三公爵列侯亲受诏防爲天下师不遵法度以翼国家而回辟下媚以进其私执左道以乱政爲臣不忠罔上不道甫刑之辟皆爲上戮罪名明白臣请诏谒者召商诣若卢诏狱上素重商知匡言多险制曰勿治凤固争之于是制诏御史免商商免相三日病呕血薨諡曰戾侯而商子弟亲属爲驸马都尉侍中常侍诸曹大夫郎吏者皆出补吏莫得留给事宿卫者有司奏商罪过未决请除国邑有诏长子安嗣爵爲乐昌侯至长乐卫尉光禄勲商死后连年日蚀地震直臣京兆尹王章上封事召见讼商忠直无罪言凤专权蔽主鳯以法诛章语在元后传至元始中王莽爲安汉公诛不附己者乐昌侯安见被以罪自杀国除
　　史丹字君仲鲁国人也徙杜陵祖父恭有女弟武帝时爲卫太子良娣产悼皇考皇考者宣帝父也宣帝微时依倚史氏语在史良娣传及卽尊位而恭已死恭三子高曾元曾元皆以外属旧防封曾爲将陵侯元平台侯高侍中贵幸以发举反者大司马霍禹功封乐陵侯宣帝疾病拜高爲大司马车骑将军领尚书事帝崩太子袭尊号是爲孝元帝高辅政五年乞骸骨赐安车驷马黄金罢就第薨諡曰安侯自元帝爲太子时丹以父高任爲中庶子侍从十余年元帝卽位爲驸马都尉侍中出常骖乗甚有宠上以丹旧臣皇考外属亲信之诏丹防太子家是时傅昭仪子定陶共王有材艺子母俱爱幸而太子颇有酒色之失母王皇后无宠建昭之间元帝被疾不亲政事留好音乐或置鼙鼓殿下天子自临轩槛上隤铜【隤持回反下也】丸以擿鼓【擿音掷磓也磓丁回反】声中严鼓之节后宫及左右习知音者莫能爲而定陶王亦能之上数称其材丹进曰凡所谓材者敏而好学温故知新皇太子是也若乃器人于丝竹鼙鼓之间则是陈惠李微【是时善乐者名也】高于匡衡可相国也于是上黙然而笑其后中山哀王薨太子前吊哀王者元帝之少弟与太子游学相长大【谓同处长养以至于壮大】上望见太子感念哀王悲不能自止太子旣至前不哀上大恨曰安有人不慈仁而可奉宗庙爲民父母者乎上以责谓丹丹免冠谢曰臣诚见陛下哀痛中山王至以感损向者太子当进见臣切戒属毋涕泣感伤陛下罪廼在臣当死上以爲然意乃解丹之辅相皆此类也竟寜元年上寝疾傅昭仪及定陶王常在左右而皇太子希得进见上疾稍侵意忽忽不平数问尚书以景帝时立胶东王故事是时太子长舅阳平侯王鳯爲卫尉侍中与皇后太子皆忧不知所出丹以亲密臣得侍视疾候上间独寝时丹直入卧内顿首伏青蒲上【以青规地曰靑蒲】涕泣言皇太子以嫡长立积十余年名号系于百姓天下莫不归心臣子见定陶王雅素爱幸今者道路流言爲国生意以爲天子有动摇之议审若此公卿已下必死争不奉诏臣愿先赐死以示羣臣天子素仁不忍见丹涕泣言又切至上意大感喟然太息曰吾日困劣而太子两王防少意中恋恋亦何不念乎然无有此议且皇后谨愼先帝又爱太子吾岂可违指驸马都尉安所受此语丹卽却顿首曰愚臣妄闻罪当死上因纳谓丹曰吾病寖加恐不能自还善辅导太子毋违我意丹嘘唏而起太子由是遂爲嗣矣元帝竟崩成帝初即位擢丹爲长乐卫尉迁右将军赐爵闗内侯食邑三百户给事中后徙左将军光禄大夫鸿嘉元年封武阳侯国东海郯之武彊聚戸千一百丹爲人足知恺悌爱人貌若傥荡不备然心甚谨密故尤得信于上丹兄嗣父爵爲侯让不受分丹尽得父财身又食大国邑重以旧恩数见襃赏赏赐累千金僮奴以百数后房妻妾数十人内奢滛好飮酒极滋味声色之乐爲将军前后十六年永始中病乞骸骨上赐防令上将军印绶赐黄金五十斤安车驷马归第数月薨諡曰顷侯有子男女二十人九男皆以丹任并爲侍中诸曹亲近在左右史氏凡四人侯至卿大夫二千石者十余人皆讫王莽乃絶唯将陵侯曾无子絶于身云傅喜字稚游河内温人也哀帝祖母定陶太后从父弟少好学问有志行哀帝立爲太子成帝选喜爲太子庶子哀帝初卽位以喜爲卫尉迁右将军是时王莽爲大司马乞骸骨避帝外家上旣听莽退众庶归望于喜喜从弟孔乡侯晏亲与喜等而女爲皇后又帝舅阳安侯丁明皆亲以外属封喜执谦称疾傅太后始与政事喜数谏之由是傅太后不欲令喜辅政上于是用左将军师丹代王莽爲大司马赐喜黄金百斤上将军印绶以光禄大夫养病大司空何武尚书令唐林皆上书言喜行义修洁忠诚忧国内辅之臣也今以寝病一旦遣归众庶失望皆曰傅氏贤子以议论不合于定陶太后故退百寮莫不爲国恨之忠臣社稷之卫鲁以季友治乱楚以子玉重轻魏以无忌折冲项以范增存亡故楚跨有南土带甲百万邻国不以爲难子玉爲将则文公侧席而坐及其死也君臣相庆百万之众不如一贤故秦行千金以间亷颇汉散万金以疏亚父喜立于朝陛下之光辉傅氏之废兴也上亦自重之明年正月乃徙师丹爲大司空而拜喜爲大司马封高武侯丁傅骄奢皆忌喜爲恭俭又傅太后欲求称尊号与成帝母齐尊喜与丞相孔光大司空师丹共执正议傅太后大怒上不得已先免师丹以感动喜喜终不顺后数月遂防免喜遣就国后又欲夺喜侯上不听喜在国三岁余哀帝崩平帝即位莽用事免傅氏官爵归故郡晏将妻子徙合浦莽白太后独诏喜位特进奉朝请喜虽外见褒赏孤立忧惧后复遣就国以寿终莽赐諡曰贞侯莽败乃絶薛宣字赣君东海剡人也少爲廷尉书佐都船狱吏以大司农斗食【斗食者禄少一年不满百石计日以斗爲数也】属察亷补不其丞琅琊太守赵贡行县见宣甚悦其能从宣歴行属县还至府令妻子与相见戒曰赣君至丞相我两子亦中丞相史察宣亷迁乐浪都尉丞幽州刺史举茂材爲宛句令大将军王凤闻其能荐爲长安令治果有名以明习文法诏补御史中丞是时成帝初卽位宣爲中丞执法殿中外总部刺史上疏曰陛下至德仁厚哀愍元元躬有日昃之劳而无逸豫之乐允执圣道刑罚惟中然而嘉气尚凝隂阳不和是臣下未称而圣化独有不洽者也臣窃伏思其一端殆吏多苛政政敎烦碎大率咎在部刺史或不循守条职举错各以其意多与郡县事在开私门听谗佞以求吏民过失谴呵及细微责义不量力郡县相廹促亦内相刻流至众庶是故乡党阙于嘉宾之懽九族忘其亲亲之恩饮食周急之厚弥衰送往劳来之礼不行夫人道不通则阴阳否鬲和气不兴未必不由此也诗云民之失德干糇以愆鄙语曰苛政不亲烦苦伤恩方刺史奏事时宜明申敕使昭然知本朝之要务上嘉纳之宣数言政事便宜举奏部刺史郡国二千石所贬退称进白黒分明繇是知名出爲临淮太守政敎大行会陈留郡有大贼废乱上徙宣爲陈留太守盗贼禁止吏民敬其威信入守左冯翊满岁称职爲眞始高陵令杨湛栎阳令谢游皆贪猾不逊持郡短长前二千石数案不能竟及宣视事诣府谒宣设酒饭与相对接待甚备已而阴求其罪臧具得所受取宣察湛有改节敬宣之效乃手自牒书条其奸臧封与湛曰吏民条言君如牒或议以爲疑于主守盗冯翊敬重令又念十金法重不忍相暴章故密以手书相暁欲君自图进退可复申眉于后卽无其事复封还记得爲君分明之湛自知罪臧皆应记而宣辞语温润无伤害意湛即时解印绶付吏爲记谢宣终无怨言而栎阳令游自以大儒有名轻宣宣独移书显责之曰告栎阳令吏民言令治行烦苛适罚作使千人以上赋取钱财数十万给爲非法卖买听任富吏贾数不可知证騐已明白欲遣吏考案恐负举者耻辱儒士故使掾平镌令孔子曰陈力就列不能者止令详思之方调守游得檄亦解印绶去又频阳县北当上郡西河爲数郡凑多盗贼其令平陵薛恭本县孝者功次稍迁未尝治民职不办而粟邑县小僻在山中民谨朴易治令钜鹿尹赏久郡用事吏爲楼烦长举茂材迁在粟宣即以令奏赏与恭换县二人视事数月而两县皆治宣因移书劳勉之曰昔孟公绰优于赵魏而不宜滕薛故或以德显或以功举君子之道焉可怃也属县各有贤君冯翊垂拱防成愿勉所职卒功业宣得郡中吏民罪名辄召告其县长吏使自行罚暁曰府所以不自发举者不欲代县治夺贤令长名也长吏莫不喜惧免冠谢宣归恩受戒者宣爲吏赏罚明用法平而必行所居皆有条教可纪多仁恕爱利池阳令举亷吏狱掾王立府未及召闻立受囚家钱宣责让县县案验狱掾乃其妻独受系者钱万六千狱掾实不知掾慙恐自杀宣闻之移书池阳曰县所举亷吏狱掾王立家私受赇而立不知杀身以自明立诚亷士甚可闵惜其以府决曹掾书立之柩以显其魂府掾吏素与立相知者皆予送葬及日至休吏贼曹掾张扶独不肯休坐曹治事宣出教曰盖礼贵和人道尚通日至吏以令休所繇来乆【冬夏至之日不省官事故休吏】曹虽有公职事家亦望私恩意掾宜从众归对妻子设酒肴请邻里一笑相乐斯亦可矣扶惭愧官属善之宣爲人好威仪进止雍容甚可观也性密静有思思省吏职求其便安下至财用笔研皆爲设方畧利用而省费吏民称之郡中清静迁爲少府共张职办月余御史大夫于永卒谷永上疏陈宣行能上然之遂以宣爲御史大夫数月代张禹爲丞相封高阳侯食邑千户宣除赵贡两子爲史贡者赵广汉之兄子也爲吏亦有能名宣爲相府辞讼例不满万钱不爲移书后皆遵用薛侯故事然官属讥其烦碎无大体不称贤也时天子好儒雅宣经术又浅上亦轻焉乆之广汉郡盗贼羣起丞相御史遣掾史逐捕不能克上廼拜河东都尉赵防爲广汉太守以军法从事数月斩其渠帅郑躬降者数千人廼平会卭成太后崩丧事仓卒吏赋敛以趋办其后上闻之以过丞相御史遂册免宣令上丞相高阳侯印绶罢归初宣爲丞相而翟方进爲司直宣知方进名儒有宰相器深结厚焉后方进竟代爲丞相思宣旧恩宣免后二岁荐宣明习文法练国制度前所坐过薄可复进用上徴宣复爵高阳侯加宠特进位次师安昌侯给事中视尚书事宣复尊重任政数年后坐善定陵侯淳于长罢就第初宣有两弟明脩明至南阳太守脩歴郡守京兆尹少府善交接得州里之称后母常从脩居官宣爲丞相时脩爲临菑令宣迎后母脩不遣后母病死脩去官持服宣谓三年服少能行之者兄弟相駮不可脩遂竟服繇是兄弟不和乆之哀帝初卽位博士申咸给事中亦东海人也毁宣不供养行防服薄于骨肉前以不忠孝免不宜复列封侯在朝省宣子况爲右曹侍郎数闻其语赇客杨明欲令创咸面目使不居位会司缺况恐咸爲之遂令明遮斫咸宫门外断鼻唇身八创事下有司御史中丞众等奏况朝臣父故宰相再封列侯不相勑承化而骨肉相疑疑咸受脩言以谤毁宣咸所言皆宣行迹众人所共见公家所宜闻况知咸给事中恐爲司举奏宣而公令明等廹切宫阙要遮创戮近臣于大道人众中欲以鬲塞聪明杜絶论议之端桀黠无所畏忌万众讙哗流闻四方不与凡民忿怒争鬭者同臣闻敬近臣爲近主也礼下公门式路马君畜产且犹敬之春秋之义意恶功遂不免于诛上浸之源不可长也况首爲恶明手伤功意俱恶皆大不敬明当以重论及况皆弃市廷尉直以爲律曰鬭以刃伤人完爲城旦其贼加罪一等与谋者同罪诏书无以诋欺成罪传曰遇人不以义而见疻者与痏人之罪钧恶不直也咸厚善脩而数称宣恶流闻不谊不可谓直况以故伤咸计谋已定后闻置司因前谋而趣明非以恐咸爲司故造谋也本争私变虽于掖门外伤咸道中与凡民争鬭无异杀人者死伤人者刑古今之通道三代所不易也孔子曰必也正名名不正则刑罚不中刑罚不中而民无所错手足今以况爲首恶明手伤爲大不敬公私无差春秋之义原心定罪原况以父见谤发忿怒无他大恶加诋欺辑小过成大辟陷死刑违明诏恐非法意不可施行圣王不以怒增刑明当以贼伤人不直况与谋者皆爵减完爲城旦上以问公卿议臣丞相孔光大司空师丹以中丞议是自将军以下至博士议郎皆是廷尉况竟减罪一等徙敦煌宣坐免爲庶人归故郡卒于家宣子惠亦至二千石始惠爲彭城令宣从临淮迁至陈留过其县桥梁邮亭不脩宣心知惠不能留彭城数日案行舍中处置什物观视园菜终不问惠以吏事惠自知治县不称宣意遣门下掾送宣至陈留令掾进见自从其所问宣不教戒惠吏职之意宣笑曰吏道以法令爲师可问而知及能与不能自有资材何可学也众人传称以宣言爲然初宣后封爲侯时妻死而敬长公主寡居上令宣尚焉及宣免归故郡公主留京师后宣卒主上书愿还宣葬延陵奏可况私从敦煌归长安会赦因留与主私乱哀帝外家丁傅贵主附事之而疏王氏元始中莽自尊爲安汉公主又出言非莽而况与吕寛相善及寛事觉时莽并治况发扬其罪使使者以太皇太后诏赐主药主怒曰刘氏孤弱王氏擅朝排挤宗室且嫂何与取妹披抉其闺门而杀之使者廹守主遂飮药死况枭首于市白太后云主暴病薨太后欲临其防莽固争乃止
　　朱博字子元杜陵人也家贫少时给事县爲亭长好客少年捕搏敢行稍迁爲功曹伉侠好交随从士大夫不避风雨是时前将军望之子萧育御史大夫万年子陈咸以公卿子着材知名博皆友之矣时诸陵县属太常博以太常掾察亷补安陵丞后去官入京兆歴曹史列掾出爲督邮书掾所部职办郡中称之而陈咸爲御史中丞坐漏泄省中语下狱博去吏闲歩至廷尉下候伺咸事咸掠治困笃博诈得爲医入狱得见咸具知其所坐罪博出狱又变姓名爲咸证验治数百【治数百谓被笞掠也】卒免咸死罪咸得论出而博以此显名爲郡功曹乆之成帝卽位大将军王凤秉政奏请陈咸爲长史咸荐萧育朱博除幕府属鳯甚竒之举博栎阳令徙云阳平陵三县以高第入爲长安令京师治理迁冀州刺史博本武吏不更文法及爲刺史行部吏民数百人遮道自言官寺尽满从事曰请且留此县录见诸自言者事毕廼发欲以观试博博心知之告外趣驾既白驾办博出就车见自言者使从事明勑告吏民欲言县丞尉者刺史不察黄绶各自诣郡欲言二千石墨绶长吏者行部还诣治所其民爲吏所寃及言盗贼辞讼事各使属其部从事博驻车决遣四五百人皆罢去如神吏民大惊不意博临事应变乃至于此后博徐问果老从事教民聚会博杀此吏州郡畏博威严徙爲并州刺史防漕都尉迁琅邪太守齐部舒缓养名博新视事右曹掾史皆移病卧博问其故对言惶恐【惶恐言畏新太守之威】故事二千石新到輙遣吏存问致意乃敢起就职博奋髯抵几曰观齐儿欲以此爲俗邪乃召见诸曹史书佐及县大吏选视其可用者出教置之【皆新补置以代移病者】皆斥罢诸病吏白巾走出府门郡中大惊顷之门下掾赣遂耆老大儒教授数百人拜起舒迟博出教告主簿赣老生不习吏礼主簿且教拜起闲习乃止又勑功曹官属多褒衣大袑【音绍谓大袴也】不中节度自今掾史衣皆令去地三寸博尤不爱诸生所至郡辄罢去议曹曰岂可复置谋曹邪文学儒吏时有奏记称説云云博见谓曰如太守汉吏奉三尺律令以从事耳无柰生所言圣人道何也且持此道归待尧舜君出爲陈説之其折逆人如此视事数年大改其俗掾史礼节如楚赵吏博治郡常令属县各用其豪桀以爲大吏文武从宜县有剧贼及他非常博辄移书以诡责之其尽力有效必加厚赏懐诈不称诛罚辄行以是豪彊慹服【慹之渉反】姑幕县有羣軰八人报仇廷中皆不得长吏自系书言府贼曹掾史自白请至姑幕事留不出功曹诸掾即皆自白复不出于是府丞诣閤博廼见丞掾曰以爲县自有长吏府未尝与也丞掾谓府当与之邪閤下书佐入博口占檄文曰府告姑幕令丞言贼发不得有书檄到令丞就职游徼王卿力有余如律令王卿得勑惶怖亲属失色昼夜驰骛十余日间捕得五人博复移书曰王卿忧公甚效檄到赍伐阅诣府部掾以下亦可用渐尽其余矣其操持下皆此类也以高第入守左冯翊满岁爲眞其治左冯翊文理聪明殊不及薛宣而多武谲网络张设少爱利敢诛杀然亦纵舍时有大贷下吏以此爲尽力长陵大姓尚方禁少时尝盗人妻见斫创着其颊府功曹受赂白除禁调守尉博闻知以他事召见视其靣果有瘢博辟左右问禁是何等创也禁自知情得叩头服状博笑曰大丈夫固时有是冯翊欲洒卿耻拭用禁能自效不禁且喜且惧对曰必死博因勑禁毋得泄语有便宜辄记言因亲信之以爲耳目禁晨夜发起部中盗贼及他伏奸有功效博擢禁连守县令久之召见功曹闭閤数责以禁等事与笔札使自记积受取一钱以上无得有所匿欺谩半言断头矣功曹惶怖具自疏奸臧大小不敢隐博知其对以实廼令就席受勑自改而已投刀使削所记遣出就职功曹后常战栗不敢蹉跌博遂成就之迁爲大司农岁余坐小法左迁犍爲太守先是南蛮若儿数爲宼盗博厚结其昆弟使爲反间袭杀之郡中清徙爲山阳太守病免官复征爲光禄大夫迁廷尉职典决疑当谳平天下狱博恐爲官属所诬视事召见正监典法掾史谓曰廷尉本起于武吏不通法律幸有众贤亦何忧然廷尉治郡断狱以来且二十年亦独耳剽日久三尺律令人事出其中掾史试与正监共撰前世决事吏议难知者数十事持以问廷尉得爲诸君覆意之正监以爲博茍彊意未必能然即共条白焉博皆召掾史并坐而问爲平处其轻重十中八九官属咸服博之疏略材过人也每迁徙易官所到辄出竒谲如此以明示下爲不可欺者久之迁后将军坐与红阳侯立相善立有罪就国有司奏立党与博坐免后歳余哀帝卽位起家复爲光禄大夫迁爲京兆尹数月超爲大司空初汉兴袭秦官置丞相御史大夫太尉至武帝罢太尉始置大司马以冠将军之号非有印绶官属也及成帝时何武爲九卿建言古者民朴事约国之辅佐必得贤圣然犹则天三光备三公官各有分职今末俗文弊政事烦多宰相之材不能及古而丞相独兼三公之事所以久废而不治也宜建三公官定卿大夫之任分职受政以考功效其后上以问师安昌侯张禹禹以爲然时曲阳侯王根爲大司马骠骑将军而何武爲御史大夫于是上赐曲阳侯根大司马印绶置官属罢骠骑将军官以御史大夫何武爲大司空皆封列侯增奉如丞相以备三公官焉议者多以爲古今异制汉自天子之号下至佐吏皆不同于古而独改三公职事难分明无益于治乱是时御史府吏舍百余区井水俱竭又其府中列柏树常有野乌数千栖宿其上晨去暮来号曰朝夕乌乌去不来者数月长老异之后二歳余朱博爲大司空奏言帝王之道不必相袭各繇时务高皇帝以圣德受命建立鸿业置御史大夫位次丞相典正法度以职相参总领百官歴载二百天下安宁今更爲大司空与丞相同位未获嘉祐故事选郡国守相高第爲中二千石选中二千石爲御史大夫任职者爲丞相位次有序所以尊圣德重国相也今中二千石未更御史大夫而爲丞相权轻非所以重国政也臣愚以爲大司空官可罢复置御史大夫遵奉旧制臣愿尽力以御史大夫爲百僚率哀帝从之廼更拜博爲御史大夫会大司马喜免以阳安侯丁明爲大司马卫将军置官属大司马冠号如故事后四歳哀帝遂改丞相爲大司徒复置大司空大司马焉初何武爲大司空又与丞相方进共奏言古选诸侯贤者以爲州伯书曰咨十有二牧所以广聪明烛幽隐也今部刺史居牧伯之位秉一州之统选第大吏所荐位高至九卿所恶立退任重职大春秋之义用贵治贱不以卑临尊刺史位下大夫而临二千石轻重不相凖失位次之序臣请罢刺史更置州牧以应古制奏可及博复御史大夫官又奏言汉家至德溥大宇内万里立置郡县部刺史奉使典州督察郡国吏民安宁故事居部九岁举爲守相其有异材功效著者辄登擢秩卑而赏厚咸劝功乐进前丞相方进奏罢刺史更置州牧秩眞二千石位次九卿九卿缺以高第补其中材则茍自守而已恐功效陵夷奸宄不禁臣请罢州牧置刺史如故奏可博爲人亷俭不好酒色游晏自微贱至富贵食不重味桉上不过三桮夜寝早起妻希见其面有一女无男然好乐士大夫爲郡守九卿宾客满门欲仕宦者荐举之欲报仇怨者解劔以佩之其趋事待士如是博以此自立然终用败初哀帝祖母定陶傅太后欲求称尊号太后从弟高武侯傅喜爲大司马与丞相孔光大司空师丹共持正议孔乡侯傅晏亦太后从弟讇谀欲顺指会博新徴用爲京兆尹与交结谋成尊号以广孝道繇是师丹先免博代爲大司空数燕见奏封事言丞相光志在自守不能忧国大司马喜至尊至亲阿党大臣无益政治上遂罢喜遣就国免光爲庶人以博代光爲丞相封阳乡侯食邑二千户博上书让曰故事封丞相不满千户而臣独过制诚慙惧愿还千户上许焉傅太后怨傅喜不已使孔乡侯晏风丞相奏免喜侯博受诏与御史大夫赵元议元言事已前决得无不宜博曰已许孔乡侯有指匹夫相要尚相得死何况至尊博唯有死耳元卽许可博恶独斥奏喜以故大司空汜乡侯何武前亦坐过免就国事与喜相似卽共奏喜武前在位皆无益于治虽已退免爵土之封非所当得也请皆免爲庶人上知傅太后素常怨喜疑博元承指卽召元诣尚书问状元辞服有诏左将军彭宣与中朝者杂问宣等劾奏博宰相元上卿晏以外亲封位特进股肱大臣上所信任不思竭诚奉公务广恩化爲百僚先皆知喜武前已防恩诏决事更三赦博执左道亏损上恩以结信贵戚背君乡臣倾乱政治奸人之雄附下罔上爲臣不忠不道元知博所言非法枉义附从大不敬晏与博议免喜失礼不敬臣请诏谒者召博元晏诣廷尉诏狱制曰将军中二千石二千石诸大夫博士议郎议右将军蟜望等四十四人以爲如宣等言可许谏大夫龚胜等十四人以爲春秋之义奸以事君常刑不舍鲁大夫叔孙侨如欲颛公室谮其族兄季孙行父于晋晋执囚行父以乱鲁国春秋重而书之今晏放命圯族干乱朝政要大臣以罔上本造计谋职爲乱阶宜与博元同罪罪皆不道上减元死罪三等削晏户四分之一假谒者节召丞相诣廷尉诏狱博自杀初博以御史爲丞相赵元以少府爲御史大夫并拜于前殿延登受防有音如钟声及是同败信有祥焉
　　翟方进字子威汝南上蔡人也家世微贱至方进父翟公好学爲郡文学方进年十二三失父废学给事太守府爲小史号迟顿【顿读爲钝】不及事数爲掾史所詈辱方进自伤乃从汝南蔡父相问己能所宜蔡父大竒其形貎谓曰小史有封侯骨当以经术进努力爲诸生学问方进旣厌爲小史闻蔡父言心喜因病归家辞其后母欲西至长安受经后母怜其病随之长安织屦以给方进读经从博士受春秋积十余年经学明习徒众日广诸儒称之乃以射防甲科爲郞二三歳举明经迁议是时宿儒有清河胡常与方进同经常爲先进名誉出方进下心害其能论议不右方进方进知之候伺常大都授时遣门下诸生至常所问大义疑难因记其説如是者久之常知方进之宗让己内不自得其后居士大夫之间未尝不称述方进遂相亲友河平中方进转爲博士数年迁朔方刺史居官不烦苛所察应条辄举甚有威名再三奏事迁爲丞相司直从上甘泉行驰道中司校尉陈庆劾奏方进没入车马旣至甘泉宫会殿中庆与廷尉范延寿语时庆有章劾自道行事以赎论今尚书持我事来当于此决前我爲尚书时尝有所奏事忽忘之留月余方进于是举劾庆奉使不谨庆坐免官会北地浩商爲义渠长所捕亡长取其母与豭猪连系都亭下商兄弟会賔客自称司掾长安县尉杀义渠长妻子六人亡丞相御史请遣掾史与司校尉部刺史并力逐捕察无状者奏可司校尉涓勲奏言春秋之义王人微者序乎诸侯之上尊王命也臣幸得奉使以督察公卿以下爲职今丞相宣请遣掾史以宰士督察天子奉使命大夫甚誖逆顺之理宣本不师受经术因事以立奸威案浩商所犯一家之祸耳而宣欲专权作威乃害于乃国不可之大者愿下中朝特进列侯将军以下正国法度议者以爲丞相掾不宜移书督趣司会浩商捕得伏诛家属徙合浦故事司校尉位在司直下初除谒两府其有所会居中二千石前与司直并迎丞相御史初方进新视事而涓勲亦初拜司不肯谒丞相御史大夫后朝会相见礼节又倨方进阴察之勲私过光禄勲辛庆忌又出逄帝舅成都侯王商道路下车立防过乃就车于是方进举奏勲吏二千石幸得奉使不遵礼仪轻谩宰相贱易上卿而又诎节失度邪讇无常色厉内荏堕国体乱朝廷之序不宜处位臣请下丞相免勲时太中大夫平当给事中奏言方进国之司直不自勑正以先羣下前亲犯令行驰道中司庆平心举劾方进不自责悔而内挟私恨伺记庆之从容语言以诋欺成罪后丞相宣以一不道贼请遣掾督趣司校尉司校尉勲自奏暴于朝廷今方进复举奏勲议者以爲方进不以道德辅正丞相茍阿助大臣欲必胜立威宜抑絶其原勲素行公直奸人所恶可少寛假使遂其功名上以方进所举应科不得用逆诈废正法遂贬勲爲昌陵令方进旬歳间免两司朝廷繇是惮之丞相宣甚器重焉常戒掾史曰谨事司直翟君必在相位不久是时起昌陵营作陵邑贵戚近臣子弟賔客多辜爲奸利者方进部掾史覆按发大奸臧数千万上以爲任公卿欲试以治民徙方进爲京兆尹搏击豪彊京师畏之时胡常爲青州刺史闻之与方进书曰窃闻政令甚明爲京兆能则恐有所不宜方进心知所谓其后少弛威严居官三歳永始二年迁御史大夫数月会丞相薛宣坐广汉盗贼羣起及太皇太后丧时三辅吏并徴发爲奸免爲庶人方进亦坐爲京兆时奉丧事烦扰百姓左迁执金吾二十余日丞相官缺羣臣多举方进上亦器其能遂擢方进爲丞相封高陵侯食邑千户身旣富贵而后母尚在方进内行修饬供养甚笃及后母终旣葬三十六日除服起视事以爲身备汉相不敢逾国家之制爲相公洁请托不行于郡国持法刻深举奏牧守九卿峻文深诋中伤者尤多如陈咸朱博萧育逄信孙闳之属皆京师世家以才能少歴牧守列卿知名当世而方进特立后起十余年间至宰相据法以弹咸等皆罢退之初咸最先进自元帝初爲御史中丞显名朝廷矣成帝初卽位擢爲部刺史歴楚国北海东郡太守阳朔中京兆尹王章讥切大臣而荐琅邪太守冯野王可代大将军王鳯辅政东郡太守陈咸可御史大夫是时方进甫从博士爲刺史云后方进爲京兆尹咸从南阳太守入爲少府与方进厚善先是逢信已从高第郡守歴京兆太仆爲卫尉矣官簿皆在方进之右及御史大夫缺三人皆名卿俱在选中而方进得之会丞相宣有事与方进相连上使五二千石杂问丞相御史咸诘责方进冀得其处方进心恨初大将军鳯奏除陈汤爲中郎与从事鳯薨后从弟车骑将军音代鳯辅政亦厚汤逢信陈咸皆与汤善汤数称之于鳯音所久之音薨鳯弟成都侯商复爲大司马卫将军辅政商素憎陈汤白其罪过下有司案验遂免汤徙敦煌时方进新爲丞相陈咸内惧不安廼令小冠杜子夏往观其意微自解説子夏既过方进揣知其指不敢发言居亡何方进奏咸与逄信邪枉贪污营私多欲皆知陈汤奸佞倾覆利口不轨而亲交赂遗以求荐举后爲少府数馈遗汤信咸幸得备九卿不思尽忠正身内自知行辟亡功效而官媚邪臣欲以徼幸茍得亡耻孔子曰鄙夫可与事君也与哉咸信之谓也过恶暴见不宜处位臣请免以示天下奏可后二歳余诏举方正直言之士红阳侯立举咸对防拜爲光禄大夫给事中方进复奏咸前爲九卿坐爲贪邪免自知罪恶暴陈依托红阳侯立徼幸有司莫敢举奏冒浊茍容不顾耻辱不当防方正举备内朝臣并劾红阳侯立选举故不以实有诏免咸勿劾立后数年皇太后姊子侍中卫尉定陵侯淳于长有罪上以太后故免官勿治罪有司奏请遣长就国长以金钱与立立上封事爲长求留曰陛下旣托文以太后故诚不可更有他计后长阴事遂发下狱方进劾立怀奸邪乱朝政欲倾误要主上狡猾不道请下狱上曰红阳侯朕之舅不忍致法遣就国于是方进复奏立党友曰立素行积爲不善众人所共知邪臣自结附托爲党庶几立与政事欲获其利今立斥逐就国所交结尤著者不宜备大臣爲郡守案后将军朱博钜鹿太守孙闳故光禄大夫陈咸与立交通厚善相与爲腹心有背公死党之信欲相攀援死而后己皆内有不仁之性而外有隽材过絶于人伦勇猛果敢处事不疑所居皆尚残贼酷虐苛刻惨毒以立威而无纎介爱利之风天下所共知愚者犹惑孔子曰人而不仁如礼何人而不仁如乐何言不仁之人亡所施用不仁而多材国之患也此三人皆内怀奸猾国之所患而深相与结信于贵戚奸臣此国家大忧大臣所宜没身而争也昔季孙行父有言曰见有善于君者爱之若孝子之养父母也见不善者诛之若鹰鹯之逐鸟爵也翅翼虽伤不避也贵戚权党之众诚难犯犯之众敌并怨善恶相冒臣幸得备宰相不敢不尽死请免博闳咸归故郡以销奸雄之党絶羣邪之望奏可咸旣废锢复徙故郡以忧死方进知能有余兼通文法吏事以儒雅缘饰法律号爲通明相天子甚器重之奏事亡不当意内求人主微指以固其位初定陵侯淳于长虽外戚然以能谋议爲九卿新用事方进独与长交称荐之及长坐大逆伏诛诸所厚善皆坐长免上以方进大臣又素重之爲隐讳方进内慙上疏谢罪乞骸骨上不许乃起视事条奏长所厚善京兆尹孙宝右扶风萧育刺史二千石已上免二十余人其见任如此方进虽受谷梁然好左氏传天文星陷其左氏则国师刘歆星陷则长安令田终术师也厚李寻以爲议曹爲相九歳绥和二年春荧惑守心寻奏记言应变之权君侯所自明往者数白三光垂象变动见端山川水泉反理视患民人讹謡斥事感名三者既效可爲寒心今提扬眉矢贯中狼奋角弓且张金歴库土逆度辅湛没火守舍万歳之期近愼朝暮上无恻怛济世之功下无推让避贤之效欲当大位爲具臣以全身难矣大责日加安得但保斥逐之戮阖府三百余人唯君侯择其中与尽节转凶方进忧之不知所出会郞贲【贲音肥姓也】丽善爲星上言大臣宜当之上乃召见方进还归未及引决上遂赐防令审处焉方进卽日自杀上秘之遣九卿防赠以丞相高陵侯印绶赐乗舆秘器少府供帐柱槛皆衣素天子亲临吊者数至礼赐异于他相故事諡曰防侯长子宣嗣宣字大伯亦明经笃行君子人也及方进在位爲闗都尉南郡太守少子曰义字文仲少以父任爲郞稍迁诸曹年二十出爲南阳都尉宛令刘立与曲阳侯爲婚又素著名州郡轻义年少义行太守事行县至宛丞相史在传舍立持酒肴谒丞相史对飮未讫会义亦往外吏白都尉方至立语言自若须臾义至内谒径入立廼走下义既还大怒阳以他事召立至以主守盗十金贼杀不辜部掾夏恢等収缚立传送邓狱恢亦以宛大县恐见簒夺白义可因随后行县送邓义曰欲令都尉自送则如勿収邪载环宛市廼送吏民不敢动威震南阳立家轻骑驰从武闗入语曲阳侯曲阳侯白成帝帝以问丞相方进遣吏勑义出宛令宛令已出吏还白状方进曰小儿未知爲吏也其意以爲入狱当辄死矣后义坐法免起家爲农太守迁河内太守青州牧所居著名有父风烈徙爲东郡太守数岁平帝崩王莽居摄义心恶之乃谓姊子上蔡陈丰曰新都侯摄天子位号令天下故择宗室防稚者以爲孺子依托周公辅成王之义且以观望必代汉家其渐可见方今宗室衰弱外无彊藩天下倾首服从莫能亢扞国难吾幸得备宰相子身守大郡父子受汉厚防义当爲国讨贼以安社稷欲举兵西诛不当摄者选宗室子孙辅而立之设令时命不成死国埋名犹可以不慙于先帝今欲之乃肯从我乎丰年十八勇壮许诺义遂与东郡都尉刘宇严乡侯刘信信弟武平侯刘璜结谋又东郡王孙庆素有勇略以明兵法徴在京师义乃诈移书以重罪传逮庆于是以九月都试日【九月太守郡尉令长丞会都试课殿最】斩观令因勒其车骑材官士募郡中勇敢部署将帅严乡侯信者东平王云子也云诛死信兄开明嗣爲王薨无子而信子匡复立爲王故义举兵并东平立信爲天子义自号大司马柱天大将军以东平王傅苏隆爲丞相中尉臯丹爲御史大夫移檄郡国言莽鸩杀孝平皇帝矫摄尊号今天子已立共行天罚郡国皆震比至山阳众十余万莽闻之大惧乃拜其党亲轻车将军成武侯孙建爲奋武将军光禄勲成都侯王邑爲虎牙将军明义侯王骏爲彊弩将军春王城门校尉王况爲震威将军宗伯忠孝侯刘宏爲奋冲将军中少府建威侯王昌爲中坚将军中郎将震羌侯窦兄【兄音况】爲奋威将军凡七人自择除闗西人爲校尉军吏将闗东甲卒发奔命以击义焉复以太仆武让爲积弩将军屯函谷闗将作大匠防乡侯逯并爲横壄将军屯武闗羲和红休侯刘歆爲掦武将军屯宛大保后丞丞阳侯甄邯爲大将军【丞阳侯音烝】屯防上常乡侯王恽爲车骑将军屯平乐馆骑都尉王晏爲建威将军屯城北城门校尉赵恢爲城门将军皆勒兵自备莽日抱孺子会羣臣而称曰昔成王防周公摄政而管蔡挟禄父以叛今翟义亦挟刘信而作乱自古大圣犹惧此况臣莽之斗筲羣臣皆曰不遭此变不章圣德莽于是依周书作大诰遣大夫桓谭等班行告谕当反位孺子之意还封谭爲明告里附城诸将东至陈留菑与义会战破之斩刘璜首【菑故戴国属陈留后曰考城】莽大赦天下义与刘信弃军于圉城亡至固始界中捕得义尸磔陈都市卒不得信初三辅闻翟义起自茂陵以西至汧二十三县盗贼并发赵明霍鸿等自称将军攻焼官寺杀右辅都尉及斄令刼掠吏民众十余万火见未央宫前殿莽昼夜抱孺子祷宗庙复拜衞尉王级爲虎贲将军大鸿胪望乡侯阎迁爲折冲将军与甄邯王晏西击赵明等正月虎牙将军王邑等自闗东还便引兵西彊弩将军王骏以无功免扬武将军刘歆归故官复以邑弟侍中王竒爲掦武将军城门将军赵恢爲强弩将军中郞将李棽爲厌难将军复将兵西二月明等殄灭诸县悉平还师振旅莽乃置酒白虎殿劳飨将帅大封拜先是益州蛮夷及金城塞外羌反畔时州郡击破之莽廼并录以小大爲差封侯伯子男凡三百九十五人曰皆以奋怒东指西击羌宼蛮盗反虏逆贼不得旋踵应时殄灭天下咸服其功封云莽于是自谓大得天人之助至其年十二月遂卽眞矣初义所収宛令刘立闻义举兵上书愿备军吏爲国讨贼内报私怨莽擢立爲陈留太守封明德侯始义兄宣居长安先义未发家数有怪夜闻哭声听之不知所在宣教授诸生满堂有狗从外入齧其中庭羣鴈数十比惊救之已皆断头狗走出门求不知处宣大恶之谓后母曰东郡太守文仲素俶傥今数有恶怪恐有妄爲而大祸至也太夫人可归爲弃去宣家者可以避害母不肯去【言归其本族自絶于翟氏】后数月败莽尽坏义第宅污池之发父方进及先祖冢在汝南者焼其棺柩夷灭三族诛及种嗣至皆同阬以棘五毒并葬之而下诏曰盖闻古者伐不敬取其防鲵筑武军封以爲大戮于是乎有京观以惩滛慝廼者反虏刘信翟义誖逆作乱于东而芒竹羣盗赵明霍鸿造逆西土遣武将征讨咸伏其辜惟信义等始发自濮阳结奸无盐殄灭于圉赵明依阻槐里环隄霍鸿负倚盩厔芒竹咸用破碎亡有余类其取反虏逆贼之防鲵聚之通路之旁濮阳无盐圉槐里盩厔凡五所各方丈六高六尺筑爲武军封以爲大戮荐树之棘建表木高丈六尺书曰反虏逆贼防鲵在所长吏常以秋循行勿令坏败以惩淫恶焉初汝南旧有鸿隙大陂郡以爲饶成帝时闗东数水陂溢爲害方进爲相与御史大夫孔光共遣掾行视以爲决去陂水其地肥美省隄防费而无水忧遂奏罢之及翟氏灭乡里归恶言方进请陂下良田不得而奏罢陂云王莽时常枯旱郡中追怨方进童謡曰坏陂谁翟子威饭我豆食羮芋魁反乎覆陂当复谁云者两黄鹄【谓无水灌田不可秔稻但有豆芋耳两黄鹄托言有神来告之】




　　通志巻一百二上
&lt;史部,别史类,通志&gt;
　　钦定四库全书
　　通志巻一百二下
　　宋　右　廸　功　郎　郑　樵　渔　仲　撰
　　列传第十五下
　　谷永字子云长安人也父吉爲卫司马使送郅支单于侍子爲郅支所杀语在陈汤传永少爲长安小史后博学经书建昭中御史大失繁延寿闻其有茂材除补属举爲太常丞数上疏言得失建始三年冬日食地震同日俱发诏举方正直言极谏之士太常阳城侯刘庆忌举永待诏公车对曰臣闻明王卽位正五事建大中以承天心则庶徴序于下日月理于上如人君淫溺后宫般乐游田五事失于躬大中之道不立则咎徴降而六极至凡灾异之发各象过失以类告人乃十二月朔戊申日食婺女之分地震萧墙之内二者同日俱发以丁宁陛下厥咎不远宜厚求诸身意岂陛下志在闺门未卹政事不愼举错娄失中与内宠大盛女不遵道嫉妬专上妨继嗣与古之王者废五事之中失夫妇之纪妻妾得意谒行于内埶行于外至覆倾国家或乱隂阳昔襃姒用国宗周以丧阎妻骄扇日以不臧此其效也经曰皇极皇建其有极传曰皇之不极是谓不建时则有日月乱行陛下践至尊之祚爲天下主奉帝王之职以统羣生方内之治乱在陛下所执诚留意于正身勉彊于力行损燕私之间以劳天下放去淫溺之乐罢去倡优之笑絶郤不享之义愼节游田之虞起居有常循礼而动躬亲政事致行无倦安服若性经曰继自今嗣王其毋淫于酒毋逸于游田惟正之共未有身治正而臣下邪者也夫妻之际王事纲纪安危之机圣王所致愼也昔舜饬正二女以崇至德楚庄忍絶丹姬以成伯功幽王惑于襃姒周德降亡鲁桓胁于齐女社稷以倾诚修后宫之政明尊卑之序贵者不得嫉妬专宠以絶骄嫚之端抑襃阎之乱贱者咸得秩进各得厥职以广继嗣之统息白华之怨后宫亲属饶之以财勿与政事以远皇父之类损妻党之权未有闺门治而天下乱者也治远自近始习善在左右昔龙筦纳言而舜命惟允四辅旣备成王靡有过事诚勅正左右齐栗之臣戴金貂之饰执常伯之职者皆使学先王之道知君臣之义济济谨孚无敖戏骄恣之过则左右肃艾群僚仰法化流四方经曰亦惟先正克左右未有左右正而百官枉者也治天下者尊贤考功则治简贤违功则乱诚审思治人之术欢乐得贤之福论材选士必诚于职明度量以程能考功实以定德无用比周之虚誉毋听濅润之谮愬则抱功修职之吏无蔽伤之忧比周邪僞之徒不得卽工小人日销俊乂日隆经曰三载考绩三考黜陟幽明又曰九德咸事俊艾在官未有功赏得于前众贤布于官而不治者也尭遭洪水之灾天下分絶爲十二州制远之道防而无乖畔之难者德厚恩深无怨于下也秦居平土一夫大呼而海内崩析者刑罚深酷吏行残贼也夫违天害德爲上取怨于下莫甚乎残贼之吏诚放退残贼酷暴之吏锢废勿用益选温良上德之士以亲万姓平刑释寃以理民命务省繇役毋夺民时薄收赋税毋殚民财使天下黎元咸安家乐业不苦逾时之役不患苛暴之政不疾酷烈之吏虽有唐尭之大灾民无离上之心经曰怀保小人惠于鳏寡未有德厚吏良而民畔者也臣闻灾异皇天所以谴告人君过失犹严父之明诫畏惧敬改则祸销福降忽然简易则咎罚不除经曰飨用五福畏用六极传曰六沴作见若不共御六罚既侵六极其下今三年之间灾异锋起小大毕具所行不享上帝上帝不豫炳然甚着不求之身无所改正疏举广谋又不用其言是循不享之迹无谢过之实也天责愈深此五者王事之纲纪南面之急务唯陛下留神对奏天子异焉特召见永其夏皆令诸方正对防语在杜钦传永对毕因曰臣前幸得条对灾异之效祸乱所极言闗于圣聪书陈于前陛下弃委不纳而更使方正对防背可惧之大异问不急之常论废承天之至言角无用之虚文欲末杀灾异满谰诬天是故皇天勃然发怒甲巳之间暴风三溱防树折木此天至明不可欺之效也上特复问永永对曰日食地震皇后贵妾专宠所致是时上初卽位谦让委政元舅大将军王鳯议者多归咎焉永知鳯方见柄用阴欲自托乃复曰方今四夷賔服皆爲臣妾北无薰粥冐顿之患南无赵佗吕嘉之难三垂晏然靡有兵革之警诸侯大者乃食数县汉吏制其权柄不得有爲亡吴楚燕梁之埶百官盘互亲踈相错骨肉大臣有申伯之忠洞洞属属小心畏忌无重合安阳博陆之乱三者无毛发之辜不可归咎诸舅此欲以政事过差丞相父子中尚书宦官槛塞大异皆瞽説欺天者也窃恐陛下舍昭昭之白过忽天地之明戒听晻昧之瞽説归咎乎无辜倚异乎政事重失天心不可之大者也陛下卽位委任遵旧未有过政元年正月白气较然起乎东方至其四月黄浊四塞覆冐京师申以大水着以震蚀各有占应相爲表里百官庶士无所归倚陛下独不怪与白气起东方贱人将兴之表也黄浊冐京师王道微絶之应也夫贱人当起而京师道微二者已丑陛下诚深察愚臣之言致惧天地之异长思宗庙之计改往反过抗湛溺之意解偏驳之爱奋乾纲之威平天覆之施使列妾得人人更进犹尚未足也急复益纳宜子妇人毋择好丑毋避尝字毋论年齿推法言之陛下得继嗣于微贱之间乃反爲福得继嗣而已母非有贱也后宫女史使令有直意者广求于微贱之间以遇天所开右慰释皇太后之忧愠解谢上帝之谴怒则继嗣蕃滋灾异讫息陛下则不深察愚臣之言忽于天地之戒咎根不除水雨之灾山石之异将发不久则灾异已极天变成形臣欲捐身关东不及事已疎贱之臣至敢直陈天意斥讥帷幄之私欲间离贵后盛妾自知忤心逆耳必不免于汤镬之诛此天保右汉家使臣敢直言也三上封事然后得召待诏一旬然后得见夫由疏贱纳至忠甚苦由至尊闻天意甚难语不可露愿具书所言因侍中奏陛下以示腹心大臣以爲非天意臣当伏妄言之诛则以爲诚天意也奈何忘国家大本背天意而从欲唯陛下省察熟念厚爲宗庙计时对者数十人永与杜钦爲上第焉上皆以其书示后宫后上尝赐许皇后书采永言以责之语在外戚传永旣阴爲大将军凤説矣能实最高由是擢爲光禄大夫永奏书谢鳯曰永斗筲之材质薄学朽无一日之雅左右之介将军説其狂言擢之皂衣之吏厠之争臣之末不听浸润之谮不食肤受之愬虽齐桓晋文用士笃密察父悊兄覆育子弟诚无以加昔豫子吞炭坏形以奉见异齐客陨首公门以报恩施知氏孟尝犹有死士何况将军之门鳯遂厚之数年出爲安定太守时上诸舅皆修经书任政事平阿侯谭年次当继大将军鳯辅政尤与永善阳朔中鳯病困荐从弟御史大夫音以自代上从之以音爲大司马车骑将军领尚书事而平阿侯谭位特进领城门兵永闻之与谭书劝令辞职阖门高枕爲智者首谭感永言遂辞让不受领城门职由是谭音相与不平永远爲郡吏恐爲音所危病满三月免音奏请永补营军司马永数谢罪自陈得转爲长史音用从舅越亲辅政威权损于鳯时永复説音曰将军履上将之位食膏腴之都任周召之职拥天下之枢可谓富贵之极人臣无二天下之责四面至矣将何以居之宜夙夜孳孳执伊尹之彊德以守职匡上诛恶不避亲爱举善不避仇讐以章至公立信四方笃行三者乃可以长堪重任久享盛宠太白出西方六十日法当参天今已过期尚在桑榆之间质弱而行迟形小而光微荧惑角怒明大逆行守尾其逆常也守尾变也意岂将军忘湛渐之义委曲从顺所执不彊不广用士尚有好恶之忌荡荡之德未纯方与将相大臣乖离之萌也何故始袭司马之号俄而金火并有此变上天至明不虚见异唯将军畏之愼之深思其故改求其路以享天意音犹不平荐永爲防菀使者音薨成都侯商代爲大司马卫将军永乃迁爲凉州刺史奏事京师讫当之郡时有黒龙见东莱上使尚书问永受所欲言永对曰臣窃见汉家行夏正夏正色黒黒龙同姓之象也龙阳德由小之大故爲王者瑞应未知同姓有见本朝无继嗣之庆多危殆之隙欲因扰乱举兵而起者邪将动心冀爲后者残贼不仁若广陵昌邑之类臣愚不能处也元年九月黑龙见其晦日有食之今年二月己未夜星陨乙酉日有食之六月之间大异四发二而同月三代之末春秋之乱未尝有也臣闻三代所以陨社稷丧宗庙者皆由妇人与羣恶沈湎于酒书曰乃用妇人之言自絶于天四方之逋逃多罪是宗是长是信是使诗云燎之方阳寜或灭之赫赫宗周襃姒烕之易曰濡其首有孚失是秦所以二世十六年而亡者养生泰奢奉终泰厚也二者陛下兼而有之臣请略陈其效易曰在中餽无攸遂言妇人不得与政事也诗云懿厥哲妇爲枭爲防匪降自天生自妇人建始河平之际许班之贵倾动前朝熏灼四方赏赐无量空虚内臧女宠至极不可上矣今之后起天所不飨什倍于前废先帝法度听用其言官秩不当纵释王诛骄其亲属假之威权从横乱政刺举之吏莫敢奉宪又以掖庭狱大爲乱阱榜棰防于炮烙絶灭人命主爲赵李报德复怨反除白罪建治正吏多系无辜掠立廹恐至爲人起责分利受谢生入死出者不可胜数是以日食再旣以昭其辜王者必先自絶然后天絶之陛下弃万乗之至贵乐家人之贱事厌高美之尊号好匹夫之卑字崇聚僄轻无义小人以爲私客数离深宫之固挺身晨夜与羣小相随乌集杂会饮醉吏民之家乱服共坐流湎媟嫚溷殽无别闵免遁乐昼夜在路典门户奉宿卫之臣执干戈而守空宫公卿百僚不知陛下所在积数年矣王者以民爲基民以财爲本财竭则下畔下畔则上亡是以明王爱养基本不敢穷极使民如承大祭今陛下轻夺民财不爱民力听邪臣之计去高敞初陵捐十年功绪改作昌陵反天地之性因下爲高积土爲山发徒起邑并治宫馆大兴繇役重增赋敛征发如雨役百干谿费拟骊山靡敝天下五年不成而后反故又广盱营表发人冢墓断截骸骨暴扬尸柩百姓财竭力尽愁恨感天灾异娄降饥馑仍臻流散冗食餧死于道以万数公家无一年之畜百姓无旬日之储上下俱匮无以相救诗云殷监不远在夏后之世愿陛下追观夏商周所以失之以镜考己行有不合者臣当伏妄言之诛汉兴九世百九十余载继体之主七皆承天顺道遵先祖法度或以中兴或以治安至于陛下独违道纵欲轻身妄行当盛壮之隆无继嗣之福有危亡之忧积失君道不合天意亦已多矣爲人后嗣守人功业如此岂不负哉方今社稷宗庙福祸安危之机在于陛下陛下诚肯发明圣王之德昭然远寤畏此上天之威怒深惧危亡之徴兆荡涤邪辟之恶志厉精致政专心反道絶羣小之私客免不正之诏除悉罢北宫私奴车马媠出之具克己复礼毋贰防行出飮之过以防迫切之祸深惟日食再旣之意抑损椒房玉堂之盛宠毋听后宫之请谒除掖庭之乱狱去炮烙之防阱诛戮佞邪之臣及左右执左道以事上者以塞天下之望且寝初陵之作止诸缮治宫室阙更减赋尽休力役存防振捄困乏之人以弭远方崇厉忠直放退残贼无使素餐之吏久尸厚禄以次贯行固执无违夙夜孳孳娄省无怠旧愆毕改新德旣章纎介之邪不复载心则赫赫大异庶几可销天命去就庶几可复社稷宗庙庶几可保矣成帝性寛而好文辞又久无继嗣数爲微行多近幸小臣赵李从微贱专宠皆皇太后与诸舅夙夜所常忧至亲难数言故推永等使因天变而切谏劝上纳用之永自知有内应展意无所依违每言事輙见答礼至上此对上大怒卫将军商密擿永令发去上使侍御史收永勅过交道廐者勿追御史不及永还上意亦解自悔明年徴永爲太中大夫迁光禄大夫给事中元延元年爲北地太守时灾异尤数永当之官上使卫尉淳于长受永所欲言永对曰臣闻王者躬行道德承顺天地博爱仁恕恩及行苇籍税取民不过常法宫室车服不逾制度事节财足黎庶和睦则卦气理效五徴时序百姓寿考庶草蕃滋符瑞并降以昭保右失道妄行逆天暴物穷奢极欲湛湎荒淫妇言是从诛逐仁贤离逖骨肉羣小用事峻刑重赋百姓愁怨则卦气悖乱咎征着邮上天震怒灾异娄降日月薄食五星失行山崩川溃水泉踊出妖孽并见茀星耀光饥馑荐臻百姓短折万物夭伤终不改寤恶洽变备不复谴告更命有德诗云乃眷西顾此惟予宅夫去恶夺弱迁命贤圣天地之常经百王之所同也加以功德有厚薄期质有修短时世有中季天道有盛衰陛下承八世之功业当阳数之标季渉三七之节纪遭无妄之卦运直百六之灾阨三难异科杂焉同会建始元年以来二十载间羣灾大异交错锋起多于春秋所书八世着记久不塞除重以今年正月己亥朔日有食之三朝之会四月丁酉四方众星白昼流陨七月辛未彗星横天乘三难之际会畜众多之灾异因之以饥馑接之以不赡彗星极异也土精所生流陨之应出于饥变之后兵乱作矣厥期不久隆德积善惧不克济内则爲深宫后庭将有骄臣悍妾醉酒狂悖卒起之败北宫苑囿街巷之中臣妾之家幽闲之处征舒崔杼之乱外则爲诸夏下土将有樊并苏令陈胜项梁奋臂之祸内乱朝暮日戒诸夏举兵以火角爲期安危之分界宗庙之至忧臣永所以破胆寒心豫言之累年下有其萌然后变见于上可不致愼祸起细微奸生所易愿陛下正君臣之义无复与羣小媟黩燕飮中黄门后庭素骄慢不谨尝以醉酒失臣礼者悉出勿留勤三纲之严修后宫之政抑远骄妬之宠崇近婉顺之行加惠失志之人怀柔怨恨之心保至尊之重秉帝王之威朝觐法出而后驾陈兵清道而后行无复轻身独出飮食臣妾之家三者旣除内乱之路塞矣诸夏举兵萌在民饥馑而吏不防兴于百姓困而赋敛重发于下怨离而上不知易曰屯其膏小贞吉大贞凶传曰饥而不损兹谓泰厥灾水厥咎亡訞辞曰关动牡飞辟爲无道臣爲非厥咎乱臣谋簒王者遭衰难之世有饥馑之灾不损用而大自润故凶百姓困贫无以共求愁悲怨恨故水城关守国之固固将去焉故牡飞往年郡国二十一伤于水灾禾黍不入今年蚕麦咸恶百川沸腾江河溢决大水泛滥郡国十五有余比年丧稼时过无宿麦百姓失业流散羣軰守关大异较炳如彼水灾浩浩黎庶穷困如此宜损常税小自润之时而有司奏请加赋甚缪经义逆于民心布怨趋祸之道也牡飞之状殆爲此发古者谷不登亏膳灾娄至损服凶年不墍涂明王之制也诗云凡民有丧扶服捄之论语曰百姓不足君孰与足臣愿陛下勿许加赋之奏益减太官导官中御府均官掌畜廪牺用度止尚方织室京师郡国工服官发输造作以助大司农流恩广施振赡困乏开关梁内流民恣所欲之以救其急立春遣使者循行风俗宣布圣德存防孤寡问民所苦劳二千石勅劝耕桑毋夺农时以慰绥元元之心防塞大奸之隙诸夏之乱庶几可息矣永对奏天子甚感其言永于经书泛爲疏逹与杜钦杜邺略等不能洽浃如刘向父子及扬雄其于天官京氏易最密故善言灾异前后所上四十余事畧相反覆专攻上身与后宫而已党于王氏上亦知之不甚亲信永所居任职爲北地太守歳余卫将军商薨曲阳侯根爲骠骑将军荐永徴入爲大司农岁余永病二月有司奏请免故事公卿病輙赐告至永独即时免数月卒于家本名并以尉氏樊并反更名永云杜邺字子夏本魏郡繁阳人也祖父及父积功劳皆至郡守武帝时徙于茂陵邺少孤其母张敞女邺壮从敞子吉学问得其家书以孝亷爲郞与车骑将军王音善平阿侯谭不受城门职后薨上闵悔之乃复令谭弟成都侯商位特进领城门兵得举吏如将军府邺见音前与平阿有隙卽説音与商亲密音从其言由是二人皆重邺后以病去郞及商爲大司马卫将军除邺主簿以爲腹心举侍御史哀帝卽位迁爲凉州刺史邺居职寛舒少威严数年以病免是时帝祖母定陶傅太后称太皇太后帝母丁姬称帝太后而皇后即傅太后从弟子也傅氏侯者三人丁氏侯者二人又封傅太后同母弟子郑业爲阳信侯傅太后尤与政专权元寿元年正月朔上以后父孔乡侯傅晏爲大司马卫将军而帝舅阳安侯丁明爲大司马骠骑将军临拜日食诏举方正直言扶阳侯韦育举邺方正邺对曰臣闻阳尊阴卑卑者随尊尊者兼卑天之道也是以男虽贱各爲其家阳女虽贵犹爲其国阴故礼明三从之义虽有文德之母必系于子春秋不书纪侯之母阴义杀也昔郑伯随姜氏之欲终有叔叚簒国之祸周襄王内廹惠后之难而遭居郑之危汉兴吕太后权私亲属又以外孙爲孝惠后是时继嗣不明凡事多晻昼昬冬雷之变不可胜载窃见陛下行不偏之政每事俭约非礼不动诚欲正身与天下更始也然嘉瑞未应而日食地震民讹言行筹传相惊恐案春秋灾异以指象爲言语故在于得一类而逹之也日食明阳爲阴所临坤卦乘离明夷之象也坤以法地爲土爲母以安静爲徳震不阴之效也占象甚明臣敢不直言其事昔曾子问从令之义孔子曰是何言欤善闵子骞守礼不茍从亲所行无非礼者故无可闲也前大司马新都侯莽退伏第家以诏策决复遣就国高昌侯宏去蕃自絶犹受封土制书侍中驸马都尉迁不忠巧佞免归故郡间未旬月则有诏还大臣奏正其罚卒不得遣而反兼官奉使显宠过故及阳信侯业皆缘私君国非功义所止诸外家昆弟无贤不肖并侍帷幄布在列位或典兵卫或将军屯宠意并于一家积贵之埶世所希见所希闻也至乃并置大司马将军之官皇甫虽盛三桓虽隆鲁爲作三军无以甚此当拜之日晻然日蚀不在前后临事而发者明陛下谦逊无专承指非一所言輙听所欲輙随有罪恶者不坐辜罚无功能者毕受官爵流渐积猥正尤在是欲令昭昭以觉圣朝昔诗人所刺春秋所讥指象如此殆不在他由后视前忿邑非之逮身所行不自镜见则以爲可计之过者疏贱独偏见疑内亦有此类天变不空保右世主如此之至奈何不应臣闻野鸡着怪高宗深动大风暴过成王怛然愿陛下加致精诚事稽诸古以收帝怒以厌下心祯祥福禄何嫌不报邺未拜病卒邺言民讹言行筹及谷永言王者买私田彗星陨石牡飞之事皆爲时所称初邺从张吉学吉子竦又孤防从邺学问亦着于世尤长小学【小学文字之学也周礼八歳入小学保氏教国子以六书故因名云】邺子林清静好古亦有雅材建武中歴位列卿至大司空其正文字过于邺竦故世言小学者由杜公
　　何武字君公蜀郡郫县人也宣帝时天下和平四夷賔服神爵五凤之间娄防瑞应而益州刺史王襄使辩士王襃颂汉德作中和乐职宣布诗三篇武年十四五与成都杨覆众等共习歌之是时宣帝循武帝故事求通逹茂异士召见武等于宣室上曰此盛德之事吾何足以当之哉以襃爲待诏武等赐帛罢武诣博士受业治易以射策甲科爲与翟方进交志相友光禄勲举四行迁爲鄠令坐法免归武兄弟五人皆爲郡吏郡县敬惮之武弟显家有市籍租常不入县数负其课市啬夫求商捕辱显家显怒欲以吏事中商武曰以吾家租赋繇役不爲众先奉公吏不亦宜乎武卒白太守召商爲卒吏州里闻之皆服焉久之太仆王音举武贤良方正徴对防拜爲諌大夫迁扬州刺史所举奏二千石长吏必先露章服罪者爲亏除免之而已不服极法奏之抵罪或至死九江太守戴圣礼经号小戴者也行治多不法前刺史以其大儒优容之及武爲刺史行部录囚徒有所举以属郡圣曰后进生何知廼欲乱人治皆无所决武使从事亷得其罪圣惧自免后爲博士毁武于朝廷武闻之终不扬其恶而圣子賔客爲羣盗得【爲盗吏捕得之】系庐江圣自以子必死武平心决之卒得不死自是后圣慙服武每奏事至京师圣未尝不造门谢恩武爲刺史二千石有罪应时举奏其余贤不肖敬之如一是以郡国各重其守相州中清平行郡必先卽学宫见诸生试其诵论问以得失然后入传舍出记问垦田顷亩五谷美恶已乃见二千石以爲常初武爲郡吏时事太守何寿寿知武有宰相器以其同姓故厚之后寿爲大司农其兄子爲庐江长史时武奏事在邸寿兄子适在长安寿爲具召武弟显及故人杨覆众等酒酣见其兄子曰此子扬州长史材能驽下未尝省见显等甚慙退以谓武曰刺史古之方伯上所委任一州表率也职在进善退恶吏治行有茂异民有隐逸廼当召见不可有所私问显覆众彊之不得已召见赐巵酒岁中庐江太守举之其守法见惮如此爲刺史五歳入爲丞相司直丞相薛宣敬重之出爲清河太守数歳坐郡中被灾害什四以上免久之大司马曲阳侯王根荐武征爲谏大夫迁兖州刺史入爲司校尉徙京兆尹二歳坐举方正所举者召见槃辟雅拜有司以爲诡众虚僞武坐左迁楚内史迁沛郡太守复入爲廷尉绥和元年御史大夫孔光左迁廷尉武爲御史大夫成帝欲修辟雍通三公官卽改御史大夫爲大司空武更爲大司空封汜乡侯食邑千戸汜乡在琅邪不其哀帝初卽位襃赏大臣更以南阳犫之博望乡爲汜乡侯国增户千邑武爲人仁厚好进士奬称人之善爲楚内史厚两龚在沛郡厚两唐及爲公卿荐之朝廷此人显于世者何侯力也世以此多焉然疾朋党问文吏必于儒者问儒者必于文吏以相参检欲除吏先爲科例以防请托其所居亦无赫赫名去后常见思及爲御史大夫司空与丞相方进共奏言往者诸侯王断狱治政内史典狱事相总纲纪辅王中尉备盗贼今王不断狱与政中尉官罢职并内史郡国守相委任所以壹统信安百姓也今内史位卑而权重威职相逾不统尊者难以爲治臣请相如太守内史如都尉以顺尊卑之序平轻重之权制曰可以内史爲中尉初武爲九卿时奏言宜置三公官又与方进共奏罢刺史更置州牧后皆复复故语在朱博传唯内史事施行多所举奏号爲烦碎不称贤公功名略比薛宣其材不及也而经术正直过之武后母在郡遣吏归迎会成帝崩吏恐道路有盗贼后母留止左右或讥武事亲不笃哀帝亦欲改易大臣遂以此防免武令上大司空印绶罢归就国后五歳谏大夫鲍宣数称寃之天子感丞相王嘉之对而高安侯董贤亦荐武由是复征爲御史大夫月余徙爲前将军先是新都侯王莽就国数年上以太皇太后故徴莽还京师莽从弟成都侯王邑爲侍中矫称太皇太后指白哀帝爲莽求特进给事中哀帝复请之事发觉太后爲谢上以太后故不忍诛之左迁邑爲西河属国都尉削千户后有诏举太常莽私从武求举武不敢举后数月哀帝崩太后卽日引莽入收大司马董贤印绶诏有司举可大司马者莽故大司马辞位辟丁傅众庶称以爲贤又太后近亲自大司徒孔光以下举朝皆举莽武爲前将军素与左将军公孙禄相善二人独谋以爲往时孝惠孝昭少主之世外戚吕霍上官持权几危社稷今孝成孝哀比世无嗣方当选立亲近辅防主不宜令异姓大臣持权亲疏相错爲国计便于是武举公孙禄可大司马而禄亦举武太后竟自用莽爲大司马莽风有司劾奏武公孙禄互相称举皆免武就国后莽濅盛爲宰衡阴诛不附己者元始三年吕寛等事起时大司空甄丰承莽风指遣使者乘传案治党与连引诸所欲诛者上党鲍宣南阳彭伟杜公子郡国豪杰坐死者数百人武在见诬中大理正槛车徴武武自杀人多寃之莽欲厌众意令武子况嗣爲侯諡武曰刺侯莽簒位免况爲庶人
　　王嘉字公仲平陵人也以明经射防甲科爲郞坐户殿门失防免光禄勲于永除爲掾察亷爲南陵丞复察亷爲长陵尉鸿嘉中举敦朴能直言者召见宣室对政事得失超迁太中大夫出爲九江河南太守治甚有声徴入爲大鸿胪徙京兆尹迁御史大夫建平三年代平当爲丞相封新甫侯加食邑千一百户嘉爲人刚直严毅有威重上甚敬之哀帝初立多变更成帝之政嘉上疏以爲圣王之功在于得人因荐儒者公孙光满昌及能吏萧咸薛脩等皆故二千石有名称者天子纳而用之会息夫躬孙宠等因中常侍宋上书告东平王云祝诅又与后舅伍宏谋弑上爲逆云等伏诛躬宠擢爲二千石是时侍中董贤爱幸于上上欲侯之而未有所缘傅嘉劝上因东平事以封贤上于是定躬宠吿东平本章掇去宋更言由董贤以闻欲以其功侯之皆先赐爵关内侯顷之欲封贤等上心惮嘉乃先使皇后父孔乡侯傅晏持诏书视丞相御史于是嘉与御史大夫贾延上封事言窃见董贤等三人始赐爵众庶匈匈咸曰贤贵其余并防恩至今流言未解陛下仁恩于贤等不已宜暴贤等本奏语言延问公卿大夫博士议郞考合古今明正其义然后乃加爵土不然恐大失众心海内引领而议暴下其事必有言当封者在陛下所从天下虽不説咎有所分不独在陛下前定陵侯淳于长初封其事亦议大司农谷永以长当封众人归咎于永先帝不独防其讥臣嘉臣延材驽不称死有余责知顺指不迕可得容身须臾所以不敢者思报厚恩也上感其言止数月遂下诏切责公卿封贤爲高安侯南阳太守宠爲方阳侯左曹光禄大夫躬爲宜陵侯后数月日食举直言嘉复奏封事曰臣闻咎繇戒帝舜曰亡傲逸欲有国兢兢业业一日二日万几箕子戒成王曰臣无有作威作福亡有玉食臣之有作福作威玉食害于而家凶于而国人用侧颇僻民用僭慝言如此则逆尊卑之序乱阴阳之统而害及王者其国极危国人倾仄不正民用僭差不壹此君不由法度上下失序之败也武王躬履此道隆至成康自是以后纵心恣欲法度陵迟至于臣弑君子弑父父子至亲失礼患生何况异姓之臣孔子曰道千乘之国敬事而信节用而爱人使民以时孝文皇帝备行此道海内防恩爲汉太宗孝宣皇帝赏罚信明施与有节记人之功忽于小过以致治平孝元皇帝奉承大业温防少欲都内钱四十万万水衡钱二十五万万少府钱十八万万尝幸上林后宫冯贵人从临兽圈猛兽惊出贵人前当之元帝嘉美其义赐钱五万掖庭见亲有加赏赐属其人勿众谢示平恶偏重失人心赏赐节约是时外戚赀千万者少耳故少府水衡见钱多也虽遭初元永光凶年饥馑加有西羌之忧外奉师旅内振贫民终无倾危之忧以府藏内充实也孝成皇帝时谏臣多言燕出之害及女宠专爱耽于酒色损德伤年其言甚切然终不怨怒也宠臣淳于长张放史育育数贬退家赀不满千万放斥逐就国长榜死于狱不以私爱害公义故虽多内讥朝廷安平传业陛下陛下在国之时好诗书上节俭征来所过道上称诵德美此天下所以回心也初卽位易帷帐去锦绣乘舆席缘绨缯而已共皇寝庙比比当作忧闵元元唯用度不足以义割恩輙且止息今始作治而驸马都尉董贤亦起官寺上林中又爲贤起大第开门乡北阙引王渠灌园池使者防作赏赐吏卒甚于治宗庙贤母病长安厨给祠具道中过者皆饮食爲贤治器器成奏御廼行或物好特赐其工自贡献宗庙三宫犹不至此贤家有賔防及见亲诸官并共赐及仓头奴婢人十万钱使者防视发取市物百贾震动道路諠哗羣臣惶惑诏书罢苑而以赐贤二千余顷均田之制从此堕坏奢僭放纵变乱阴阳灾异众多百姓讹言持筹相惊被髪徒跣而走乘马者驰夭惑其意不能自止或以爲筹者策失之戒也陛下素仁智愼事今而有此大讥孔子曰危而不持颠而不扶则将焉用彼相矣臣嘉幸得备位窃内悲伤不能通愚忠之信身死有益于国不敢自惜唯陛下愼己之所独乡察众人之所共疑往者宠臣邓通韩嫣骄贵失度逸豫无厌小人不胜情欲卒陷罪辜乱国亡躯不终其禄所谓爱之适足以害之也宜深览前世以节贤宠全安其命于是上不悦而愈爱贤不能自胜会祖母傅太后薨上因托傅太后遗诏令成帝母王太后下丞相御史益封贤二千户及赐孔乡侯汝昌侯阳新侯国嘉封还诏书因奏封事谏上及太后言王者代天爵人不可不愼比者山崩地动日食于三朝皆阴盛侵阳之戒前贤己再封晏商再易邑业缘私横求恩己过厚求索自恣不知厌足甚伤尊尊之义不可以示天下臣谨封上诏书不敢露见非爱死而不自法恐天下闻之故不敢自劾愚戅数犯忌讳唯陛下省察初廷尉梁相与丞相长史御史中丞及五二千石杂治东平王云狱时冬月未尽二旬而相心疑云寃狱有饰辞奏欲传之长安更下公卿覆治尚书令鞫谭仆射宗伯凤以爲可许天子以相等皆见上体不平外内顾望操持两心幸云逾冬无讨贼疾恶主讐之意制诏免相等皆爲庶人后数月大赦嘉奏封事荐相等明习治狱相计谋深沉谭颇知文雅凤经明行修圣主有计功除过臣窃爲朝廷惜此三人书奏上不能平后二十余日嘉封还益董贤户事上乃发怒召嘉诣尚书责问以相等前坐在位不尽忠诚外附诸侯操持两心背人臣之义今所称相等材美足以相计除罪君以道德位在三公以总方略一统万类分明善恶爲职知相等罪恶陈列着闻天下时輙以自劾今又称誉相等云爲朝廷惜之大臣举错恣心自在迷国罔上近由君始将谓远者何对状嘉免冠谢罪事下将军中朝者光禄大夫孔光左将军公孙禄右将军王安光禄勲马宫光禄大夫龚胜劾嘉迷国罔上不道请与廷尉杂治胜独以爲嘉备宰相诸事并废咎由嘉生嘉坐荐相等微薄以应迷国罔上不道恐不可以示天下遂可光等奏光等请谒者召嘉诣廷尉诏狱制曰骠骑将军御史大夫中二千石诸大夫博士议郎杂议卫尉云等十五人以爲如光等言可许议郎龚等以爲嘉言事前后相违无所执守不任宰相之职宜夺爵土免爲庶人永信少府猛等十人以爲圣王断狱必先原心定罪探意立情故死者不抱恨而入地生者不衘怨而受罪明主躬圣德重大臣刑辟广延有司议欲使海内咸服嘉罪名虽应法圣王之于大臣在舆爲下御坐则起疾病视之无数死则临吊之废宗庙之祭进之以礼退之以义诔之以行案嘉本以相等爲罪罪恶虽着大臣括发关械裸躬就笞非所以重国襃宗庙也今春月寒气错缪霜露数降宜示天下以寛和臣等不知大义唯陛下察焉有诏假谒者节召丞相诣廷尉诏狱使者旣到府掾史涕泣共和药进嘉嘉不肯服主簿曰将相不对理陈寃相踵以爲故事君侯宜引决使者危坐府门上主簿复前进药嘉引药杯以击地谓官属曰丞相幸得备位三公奉职负国当伏刑都市以示万众丞相岂儿女子邪何谓咀药而死嘉遂装出见使者再拜受诏乘吏小车去盖不冠随使者诣廷尉廷尉收嘉丞相新甫侯印绶缚嘉载致都船诏狱上闻嘉生自诣吏大怒使将军以下与五二千石杂治吏诘问嘉嘉对曰案事者思得实窃见相等前治东平王狱不以云爲不当死欲关公卿示重愼置驿马传囚势不得逾冬月诚不见其外内顾望阿附爲云验复幸得防大赦相等皆良善吏臣窃爲国惜贤不私此三人狱吏曰茍如此则君何以爲罪犹当有以负国不空入狱矣吏稍侵辱嘉嘉喟然仰天叹曰幸得充备宰相不能进贤退不肖以是负国死有余责吏问贤不肖主名嘉曰贤故丞相孔光故大司空何武不能进恶高安侯董贤父子佞邪乱朝而不能退罪当死死无所恨嘉系狱二十余日不食呕血而死帝舅大司马骠骑将军丁明素重嘉而怜之上遂免明以董贤代之语在贤传嘉爲相二年诛国除死后上览其对而思嘉言复以孔光代嘉爲丞相徴用何武爲御史大夫元始四年诏书追录忠臣封嘉子崇爲新甫侯追諡嘉爲忠侯
　　师丹字仲公琅邪东武人也治诗事匡衡举孝亷爲郎元帝末爲博士免建始中州举茂才复补博士出爲东平王太傅丞相翟方进御史大夫孔光举丹议论深博亷正守道徴入爲光禄大夫丞相司直数月复爲光禄大夫给事中由是爲少府光禄勲侍中甚见尊重成帝末年立定陶王爲皇太子以丹爲太子太傅哀帝卽位爲左将军赐爵关内侯食邑领尚书事遂代王莽爲大司马封高乐侯月余徙爲大司空上少在国见成帝委政外家王氏僭盛常内邑邑及卽位多欲有所匡正封拜丁傅夺王氏权丹自以师傅居三公位得信于上上书言古者谅闇不言听于冢宰三年无改于父之道前大行尸柩在堂而官爵臣等以及亲属赫然皆贵宠封舅爲阳安侯皇后尊号未定豫封父爲孔乡侯出侍中王邑射声校尉王邯等诏书比下变动政事卒暴无渐臣纵不能明陈大义复曾不能牢让爵位相随空受封侯增益陛下之过闲者郡国多动地水出流杀人民日月不明五星失行此皆举错失中号令不定法度失理阴阳溷浊之应也臣伏惟人情无子年虽六七十犹博取而广求孝成皇帝深见天命烛知至德以壮年克己立陛下爲嗣先帝暴弃天下而陛下继体四海安宁百姓不惧此先帝圣德当合天人之功也臣闻天威不违顔咫尺愿陛下深思先帝所以建立陛下之意且克己躬行以观羣下之从化天下者陛下之家也肺腑何患不富贵不宜仓卒先帝不量臣愚以爲太傅陛下以臣托师傅故亡功德而备鼎足封大国加赐黄金位爲三公职在左右不能尽忠补过而令庶人窃议灾异数见此臣之大罪也臣不敢言乞骸骨归于海濵恐嫌于僞诚慙负重责义不得不尽死书数十上多切直之言初哀帝卽位成帝母称太皇太后成帝赵皇后称皇太后而上祖母傅太后与母丁后皆在国邸自以定陶共王爲称高昌侯董宏上书言秦庄襄王母本夏氏而爲华阳夫人所子及卽位后俱称太后宜立定陶共王后爲皇太后事下有司时丹以左将军与王莽共劾奏宏知皇太后至尊之号天下一统而称引亡秦以爲比喻诖误圣朝非所宜言大不道上新立谦让纳用莽丹言免宏爲庶人傅太后大怒要上必欲称尊号上于是追尊定陶共王爲共皇帝尊傅太后爲共皇太后丁后爲共皇后郎中令冷襃黄门郎叚犹等复奏言定陶共皇太后共皇后皆不宜复引定陶蕃国之名以冠大号车马衣服宜皆称皇之意置吏二千石以下各共厥职又宜爲共皇立庙京师上复下其议有司皆以爲宜如襃犹言丹议独曰圣王制礼取法于天地故尊卑之礼明则人伦之序正人伦之序正则乾坤得其位而阴阳顺其节人主与万民俱防福祐尊卑者天地定位不可乱也今定陶共皇太后共皇后以定陶共爲号者母从子妻从夫之义也欲立官置吏车服与太皇太后并非所以明尊卑无二上之义也定陶共皇号諡已前定义不得复改礼父爲士子爲天子祭以天子其尸服以士服子亡爵父之义尊父母也爲人后者爲之子故爲所后服斩衰三年而降其父母朞明尊本祖而重正统也孝成皇帝圣恩深远故爲共王立后奉承祭祀令共皇长爲一国太祖万世不毁恩义已备陛下旣继体先帝持重太宗承宗庙天地社稷之祀义不得复奉定陶共皇祭入其庙今欲立庙于京师而使臣下祭之是无主也又亲尽当毁空去一国太祖不堕之祀而就无主当毁不正之礼非所以尊厚共皇也丹由是浸不合上意会有上书言古者以贝爲货今以钱易之民以故贫宜可改币上以问丹丹对言可改章下有司议皆以爲行钱以来久矣难卒变易丹老人忘其前语后从公卿议又丹使吏书奏吏私冩其草丁傅子弟闻之使人上书告丹上封事行道人徧持其书上以问将军中朝臣皆对曰忠臣不显谏大臣奏事不宜漏泄令吏民传冩流闻四方臣不密则失身宜下廷尉事下廷尉廷尉劾丹大不敬事未决给事中博士申咸炔钦上书言丹经行无比自近世大臣能若丹者少发愤懑奏封事不及深思远虑使主簿书漏泄之过不在丹以此贬黜恐不厌众心尚书劾咸钦幸得以儒官选擢备腹心上所折中定疑知丹社稷重臣议罪处罚国之所愼咸钦初传经义以爲当治事以暴列乃复上书妄称誉丹前后相违不敬上贬咸钦秩各二等遂策免丹令上大司空高乐侯印绶罢归后尚书令唐林上疏爲丹讼寃上从林言复赐丹爵关内侯食邑三百户丹旣免数月上用朱博议尊傅太后爲皇太太后丁后爲帝太后与太皇太后及皇太后同尊又爲共皇立庙京师仪如孝元皇帝博迁爲丞相复与御史大夫赵元以前事奏免丹爲庶人丹于是废归卿里者数年平帝卽位新都侯王莽白太皇太后发掘傅太后丁太后冢夺其玺绶更以民礼葬之定陶隳废共皇庙诸造议冷襃叚犹等皆徙合浦复免高昌侯宏爲庶人徴丹诣公车赐爵关内侯食故邑数月太皇太后诏封丹爲义阳侯月余薨諡曰节侯子业嗣王莽败廼絶
　　扬雄字子云蜀郡成都人也其先出自有周伯侨者以支庶食采于晋之扬因氏焉不知伯侨周何别也扬在河汾之间周衰而扬氏或称侯号曰扬侯会晋六卿争权韩赵魏兴而范中行知伯毙当是时偪扬侯扬侯逃于楚巫山因家焉楚汉之兴也扬氏遡江上处巴江州而扬季官至庐江太守汉元鼎间避仇复遡江上处防山之阳曰郫有田一壥有宅一区世世以农桑爲业自季至雄五世而传一子故雄无他扬于蜀雄少而好学不爲章句训诂通而已博览无所不见爲人简易佚荡口吃不能剧谭黙而好深湛之思清静无爲少嗜欲不汲汲于富贵不戚戚于贫贱不修亷隅以徼名当世家产不过十金乏无儋石之储晏如也自有大度非圣哲之书不好也非其意虽富贵不事也顾尝好辞赋先是时蜀有司马相如作赋甚丽温雅雄心壮之每作赋常拟之以爲式又怪屈原文过相如至不容作离骚自投江而死悲其文读之未尝不流涕也以爲君子得时则大行不得时则龙蛇遇不遇命也何必湛身哉乃作书徃徃摭离骚文而反之自防山投诸江流以吊屈原名曰反离骚又旁离骚作重一篇名曰广骚又旁惜诵以下至怀沙一卷名曰畔牢愁【畔离也牢聊也与君相离愁而无聊也】文多皆不载孝成帝时客有荐雄文似相如者上方郊祠甘泉泰畤汾阴后土以求继嗣召雄待诏承明之庭正月从上幸甘泉还奏甘泉赋以风其辞曰惟汉十世将郊上元定泰畤雍神休尊明号同符三皇录功五帝防允锡羡拓迹开统于是廼命羣僚歴吉日恊灵辰星陈而天行诏招摇与泰阴兮伏钩陈使当兵属堪舆以壁垒兮梢防魖而抶獝狂八神奔而警跸兮振殷辚而军装蚩尤之伦帯干将而秉玉戚兮飞防茸而走陆梁齐总总撙撙其相胶葛兮焱骇云讯奋以方攘骈罗列布鳞以杂沓兮柴虒参差鱼颉而鸟防翕赫曶霍雾集防合兮半散照烂粲以成章于是乘舆廼登夫凤凰兮翳华芝驷苍螭兮六素蚪蠖略防绥漓虖防纚帅尔阴闭霅然阳开腾清霄而轶浮景兮夫何旟旐郅偈之旖旎也流星旄以电烛兮咸翠盖而鸾旗敦万骑于中营兮方玉车之千乘声駍隐以陆离兮轻先疾雷以馺遗风陵高衍之嵱嵷兮超纡谲之清澄登椽栾而羾天门兮驰阊阖而入凌兢是时未轃夫甘泉也廼望通天之绎绎下阴潜以惨廪兮上洪纷而相错直峣峣以造天兮厥高庆而不可虖疆度平原唐其坛曼兮列新雉于林薄攒并闾与茇防兮纷被丽其亡鄂崇邱陵之駊騀兮深沟嵚岩而爲谷离宫殿以相烛兮封峦石关施靡虖延属于是大夏云谲波诡嶊嗺而成观仰挢首以高视兮目防眴而亡见正浏滥以惝兮指东西之漫漫徒回回以徨徨兮魂固渺渺而昬乱据軨轩而周流兮忽軮轧而亡垠翠玉树之青葱兮壁马犀之瞵防金人仡仡其承钟虡兮嵌岩岩其龙鳞扬光矅之燎烛兮乘景炎之炘炘配帝居之县圃兮象泰壹之威神洪台掘其独出兮防北极之嶟嶟列宿乃施于上荣兮日月才经于柍桭雷郁律而岩突兮电倐忽于墙藩鬼魅不能自逮兮半长途而下顚歴倒景而絶飞梁兮浮蔑蠓而撇天左搀抢而右元防兮前熛阙而后应门荫西海与幽都兮涌醴汨以生川蛟龙连蜷于东厓兮白虎敦圉虖昆仑览樛流于高光兮溶方皇于西清前殿崔巍兮和氏珑玲炕浮柱之飞榱兮神莫莫而扶倾闶阆阆其寥廓兮似紫宫之峥嵘骈交错而曼衍兮防隗虖其相婴乘云阁而上下兮纷防笼以棍成曵红采之流离兮飏翠气之宛延袭琁室与倾宫兮若登高眇远肃虖临渊回焱肆其砀骇兮翍桂椒而郁栘杨香芬茀以穹隆兮击薄栌而将荣芗呹肸以棍根兮声駍隐而歴钟排玉户而飏金铺兮发兰蕙与芎防惟弸彋其拂汨兮稍暗暗而靓深阴阳清浊穆羽相和兮若防牙之调琴般倕弃其剞劂兮王尔投其钩绳虽方征侨与偓佺兮犹仿佛其若梦于是事变物化目骇耳回盖天子穆然珍台闲馆璇题玉英蜵蜎蠖濩之中惟夫所以澄心清魂储精垂思感动天地逆厘三神者廼搜逑索耦臯伊之徒冠伦魁能函甘棠之惠挟东征之意相与齐乎阳灵之宫靡薜荔而爲席兮折琼枝以爲芳噏清云之流霞兮飮若木之露英集虖礼神之囿登虖颂祗之堂建光耀之长旓兮昭华覆之威威攀璇玑而下视兮行游目虖三危陈众车于东阬兮肆玉而下驰漂龙渊而还九垠兮窥地底而上回风傱傱而扶辖兮鸾凤纷其衘防梁弱水之濎濙兮蹑不周之逶蛇想西王母欣然而上寿兮屏玉女而却虙妃玉女无所眺其清矑兮虙妃曾不得施其蛾眉方擥道德之精刚兮侔神明与之爲资于是钦祡宗祈燎熏皇天招摇泰壹举洪頥树灵旗樵蒸焜上配藜四施东烛沧海西燿流沙北爌幽都南丹厓元瓒觩防秬鬯泔淡蠁丰融懿懿芬芬焱感黄龙兮熛讹硕鳞选巫咸兮呌帝阍开天庭兮延羣神傧暗蔼兮降清坛瑞穰穰兮委如山于是事毕功回车而归度三峦兮偈棠棃天阃决兮地垠开八荒恊兮万国谐登长平兮雷鼓天声起兮勇士厉云飞扬兮雨滂沛于胥德兮丽万世乱曰崇崇圜丘隆隐天兮登降峛崺单埢垣兮增宫防差骈嵯峩兮岭巆嶙峋洞亡厓兮上天之縡杳旭卉兮圣皇穆穆信厥对兮徕祗郊禋神所依兮徘徊招摇灵遟遟兮辉光燿降厥福兮子子孙孙长亡极兮甘泉本因秦离宫既奢泰而武帝复增通天高光迎风宫外近则洪厓旁皇储胥弩阹远则石关封峦枝鹊露寒棠棃师得游观屈竒瑰伟非木摩而不雕墙涂而不画周宣所考盘庚所迁夏卑宫室唐虞棌椽三等之制也且其爲已久矣非成帝所造欲谏则非时欲黙而不能已故遂推而隆之乃上比于帝室紫宫若曰此非人力之所爲党鬼神可也又是时赵昭仪方大幸每上幸甘泉当法从在属车闲豹尾中故雄聊盛言车骑之众参丽之驾非所以感动天地逆厘三神又言屏玉女郤宓妃以微戒齐肃之事赋成奏之天子异焉其三月将祭后土上廼帅羣臣横大河凑汾阴旣祭行游介山囬安邑顾龙门览盐池登歴观陟西岳以望八荒迹殷周之虚眇然以思唐虞之风雄以爲临川羡鱼不如归而结网还上河东赋以劝其辞曰伊年暮春将后土礼灵祗谒汾阴于东郊因兹以勒崇垂鸿发祥隤祉钦若神明者盛哉铄乎越不可载己于是命羣臣齐法服整灵舆廼抚翠凤之驾六先景之乘棹犇星之流旃彏天狼之威弧张燿日之元旄扬左纛被云梢奋电鞭骖雷辎鸣洪钟建五旗羲和司日顔伦奉舆风发颷拂神腾鬼趡千乘霆乱万骑屈桥嘻嘻旭旭天地稠防簸邱跳峦涌渭跃泾秦神下詟跖魂负沴河灵矍踢□【音掌】华蹈衰遂臻阴宫穆穆肃肃蹲蹲如也灵祗旣乡五位时叙絪緼元黄将绍厥后于是灵舆安歩周流容与以览虖介山嗟文王而愍推兮勤大禹于龙门洒沈菑于豁渎兮播九河于东濒登歴观而遥望兮聊浮流以经营乐往昔之遗风兮喜虞氏之所耕瞰帝唐之嵩高兮眽隆周之大宁汨低囬而不能去兮行睨陔下与彭城濊南巢之坎坷兮易豳岐之夷平乘翠龙而超河兮陟西岳之峣崝云防防而来迎兮泽渗漓而下降郁萧条其幽蔼兮滃泛沛以丰隆叱风伯于南北兮呵雨师于西东参天地而独立兮廓荡荡其亡防遵逝虖归来以函夏之大汉兮彼曾何足与比功建乾坤之贞兆兮将悉总之以羣龙丽钩芒与骖蓐收兮服元防及祝融敦众神使式道兮奋六经以摅颂隃于穆之辑熈兮过清庙之雝雝轶五帝之遐迹兮蹑三皇之高踪旣轫于平盈兮谁谓路逺而不能从其十二月羽猎雄从以爲昔在二帝三王宫馆台榭沼池苑囿林麓薮泽财足以奉郊庙御賔客充庖厨而已不夺百姓膏腴谷土桑柘之地女有余布男有余粟国家殷富上下交足故甘露零其庭醴泉流其唐凤凰巢其树黄龙游其沼麒麟臻其囿神爵栖其林昔者禹任益虞而上下和屮木茂成汤好田而天下用足文王囿百里民以爲尚小齐宣王囿四十里民以爲大裕民之与夺民也武帝广开上林南至宜春鼎湖御宿昆吾旁南山而西至长杨五柞北绕黄山濒渭而东周袤数百里穿昆明池象滇河营建章凤阙神明馺娑渐台泰液象海水周流方丈瀛洲莱游观侈靡穷妙极丽虽颇割其三垂以赡齐民然至羽猎田车戎马器械储偫禁籞所营尚泰奢丽夸诩非尭舜成汤文王三驱之意也又恐后世复修前好不折中防泉台故聊因校猎赋以风其辞曰或称戏农岂或帝王之弥文哉论者云否亦各并时而得宜奚必同条而共贯则泰山之封乌得七十而有二仪是以创业垂统者俱不见其爽遐迩五三孰知其是非遂作颂曰丽哉神圣处于元宫富旣与地虖侔訾贵正与天虖比崇齐桓曾不足使扶毂楚严未足以爲骖乘陿三王之阨薜峤高举而大兴歴五帝之寥廓渉三皇之登闳建道德以爲师友仁义与爲朋于是元冬季月天地隆烈万物权舆于内徂落于外帝将唯田于灵之囿开北垠受不周之制以终始颛顼元防之统廼诏虞人典泽东延昆邻西驰闛阖储积共偫戍卒夹道斩丛棘夷野草御自汧渭经营酆镐章皇周流出入日月天与地杳尔廼虎路三以爲司马围经百里而爲殿门外则正南极海邪界虞渊鸿蒙沆茫碣以崇山营合围会然后先置虖白杨之南昆明灵沼之东贲育之伦防盾负羽杖镆邪而罗者以万计其余荷垂天之毕张竟壄之罘靡日月之朱竿曵彗星之飞旗青云爲纷红蜺爲缳属之虖昆仑之虚涣若天星之罗浩如涛水之波淫淫与与前后要遮欃枪爲闉明月爲候荧惑司命天弧发射鲜扁陆离骈衍佖路徽车式武鸿絧緁猎殷殷轸轸被陵缘阪穷防极远者相与迾虖高原之上羽骑营营昈分殊事缤纷往来轠轳不絶若光若灭者布虖青林之下于是天子乃以阳鼂始出乎元宫撞鸿钟建九旒六白虎载灵舆蚩尤并毂防公先驱立歴天之旂曵捎星之旃霹雳列缺吐火施鞭萃傱允溶淋漓廓落戏八鎭而开关飞亷云师吸嚊防率鳞罗布列攒以龙翰秋秋跄跄入西园切神光望平乐径竹林蹂蕙圃践兰唐举防烈火辔者施披方驰千驷校骑万师虓虎之陈从横胶焱泣雷厉驞駍駖礚汹汹旭旭天动地岋羡漫半散萧条数千万里外若夫壮士忼慨殊乡别趣东西南北骋耆奔欲拕苍狶防犀犛厥浮麋斮巨狿搏元蝯腾空虚距连卷踔夭蟜娭涧门莫莫纷纷山谷爲之风猋林丛爲之生尘及至获夷之徒蹶松栢掌蒺黎猎防笼辚轻飞履般首帯脩蛇钩赤豹摼象犀跇峦阬超唐陂车骑云会登降闇蔼泰华爲旒熊耳爲缀木仆山还漫若天外储与虖大溥聊浪虖宇内于是天清日晏逢防列眦羿氏控皇车幽輵光纯天地望舒弥辔翼乎徐至于上兰移围徙陈浸滛蹵部曲队坚重各按行伍壁垒天旋神抶电击逢之则碎近之则破鸟不及飞兽不得过军惊师骇刮野扫地及至防车飞扬武骑聿皇蹈飞豹绢嘄阳追天寳出一方应駍声击流光埜尽山穷囊括其雌雄沈沈容容遥噱虖紭中三军芒然穷冘阏与亶观夫票禽之绁隃犀兕之抵触熊罴之拏攫虎豹之凌遽徒角抢题注防竦詟怖魂亡魄失触辐关脰妄发期中进退履获创淫轮夷邱累陵聚于是禽殚中衰相与集于靖防之馆以临珍池灌以岐梁溢以江河东瞰目尽西畅亡厓随珠和氏焯烁其陂玉石嶜崟燿青荧汉女水潜怪物暗防不可殚形元鸾孔雀翡翠垂荣王雎关关鸿鴈嘤嘤羣娭虖其中噍噍昆鸣鳬鹥振鹭上下砰磕声若雷霆乃使文身之技水格鳞虫凌坚氷犯严渊探岩排碕薄索蛟螭蹈防獭据鼋鼍抾灵蠵入洞穴出苍梧乘钜鳞骑京鱼浮彭蠡目有虞方椎夜光之流离剖明月之珠胎鞭洛水之虙妃饷屈原与彭胥于兹虖鸿生钜儒俄轩冕杂衣裳脩唐典匡雅俗揖让于前昭光振燿蠁曶如神仁声惠于北狄武义动于南邻是以旃裘之王胡貉之长移珍来享抗手称臣前入围口后陈卢山羣公常伯杨朱墨翟之徒喟然称曰崇哉乎德虽有唐虞大夏成周之隆何以侈兹大古之觐东岳禅梁基舍此世也其谁与哉上犹谦让而未俞也方将上猎三灵之流下决醴泉之滋发黄龙之穴窥凤凰之巢临麒麟之囿幸神雀之林奢云梦侈孟诸非章华是灵台罕徂离宫而辍观游土事不饰木功不雕承民乎农桑劝之以弗迨侪男女使莫违恐贫穷者不徧被洋溢之饶开禁苑散公储创道德之囿仁惠之虞驰弋乎神明之囿览观乎羣臣之有亡放雉菟收罝罘麋鹿刍荛与百姓共之盖所以臻兹也于是醇洪鬯之德丰茂世之规加劳三皇朂勤五帝不亦至乎乃祗庄雍穆之徒立君臣之节崇贤圣之业未皇苑囿之丽游猎之靡也因囬轸还衡背阿房反未央明年上将大夸胡人以多禽兽秋命右扶风发民入南山西自襃斜东至农南汉中张罗罔置罝罘捕熊罴豪猪虎豹狖狐菟麋鹿载以槛车输长杨射熊馆以罔爲周阹纵禽兽于其中令胡人手搏之自取其获上亲临观焉是时农民不得收敛雄从至射熊馆还上长杨赋聊因笔墨之成文章故借翰林以爲主人子墨爲客卿以风其辞曰子墨客卿问于翰林主人曰盖闻圣主之养民也仁霑而恩洽动不爲身今年猎长杨先命右扶风左太华而右襃斜防嶻嶭而爲弋纡南山以爲罝罗千乘于林莽列万骑于山隅帅军踤阹锡戎获胡搤熊罴拕豪猪木雍枪累以爲储胥此天下之穷览极观也虽然亦颇扰乎农民三旬有余其厪至矣而功不图恐不识者外之则以爲娱乐之游内之则不以爲干豆之事岂爲民乎哉且人君以元黙爲神澹泊爲德今乐远出以露威灵数摇动以罢车甲本非人主之急务也防窃惑焉翰林主人曰吁谓之兹邪若客所谓知其一未睹其二见其外不识其内者也仆尝倦谈不能一二其详请略举凡而客自览其切焉客曰唯唯主人曰昔有彊秦封豕其士窫窳其民凿齿之徒相与摩牙而争之豪俊麋沸云扰羣黎爲之不康于是上帝眷顾高祖高祖奉命顺斗极运天关横钜海票昆仑提劒而叱之所麾城搟邑下将降旗一日之战不可殚记当此之勤头蓬不暇疏饥不及餐鞮鍪生虮虱介胄被霑汗以爲万姓请命虖皇天廼展民之所诎振民之所乏规亿载恢帝业七年之间而天下密如也逮至圣文随风乘流方垂意于志宁躬服节俭绨衣不敝革鞜不穿大夏不居木器无文于是后宫贱瑇瑁而疎珠玑郤翡翠之饰除雕瑑之巧恶丽靡而不近斥芬芳而不御抑止丝竹晏衍之乐憎闻郑卫幼眇之声是以玉衡正而太阶平也其后熏鬻作虐东夷横畔羌戎睚眦闽越相乱遐萌爲之不安中国防被其难于是圣武勃怒爰整其旅廼命骠卫汾沄沸渭云合电猋腾波流机骇蠭轶疾如奔星击如震霆砰轒辒破穹庐脑幕沙防余吾遂猎乎王庭橐它烧蠡分梨单于磔裂属国夷阬谷拔卤莽刋山石蹂尸舆厮系累老弱兖鋋瘢耆金镞淫夷者数十万人皆稽首树颔扶服蛾伏二十余年矣尚不敢惕息夫天兵四临幽都先加囬戈邪指南越相夷靡节西征羌僰东驰是以遐方疏俗殊邻絶党之域自上仁所不化茂德所不绥莫不蹻足抗手请献厥珍使海内澹然永亡边城之灾金革之患今朝廷纯仁遵道显义并包书林圣风云靡英华浮沈洋溢八区普天所覆莫不沾濡士有不谈王道者则樵夫笑之故意者以爲事罔隆而不杀物靡盛而不亏故平不肆险安不忘危廼时以有年出兵整舆竦戎振师五莋习马长杨简力狡兽校武骠禽廼崒然登南山瞰乌弋西厌月东震日域又恐后世迷于一时之事常以此爲国家之大务淫荒田猎陵夷而不御也是以车不安轫日未靡旃从者彷佛骫属而还亦所以奉太宗之烈遵文武之度复三王之田反五帝之虞使农不辍耰工不下机防姻以时男女莫违出恺悌行简易矜劬劳休力役见百年存孤弱帅与之同苦乐然后陈钟鼓之乐鸣鼗磬之和建碣磍之虡拮隔鸣球掉八列之舞酌允铄肴乐胥听庙中之雍雍受神人之福祐歌投颂吹合雅其勤若此故眞神之所劳也方将俟元符以禅梁甫之基增泰山之高延光于将来比荣乎往号岂徒欲淫览浮观驰骋稉稻之地周流棃栗之林蹂践刍荛夸诩众庶盛狖玃之收多麋鹿之获哉且盲者不见咫尺而离娄烛千里之隅客徒爱胡人之获我禽兽曾不知我亦已获其王侯言未卒墨客降席再拜稽首曰大哉体乎允非小子之所能及也廼今日发蒙廓然已昭矣哀帝时丁傅董贤用事诸附离之者或起家至二千石时雄方草太元有以自守泊如也或謿雄以元尚白而雄解之号曰解謿其辞曰客謿扬子曰吾闻上世之士人纲人纪不生则已生则上尊人君下荣父母析人之圭儋人之爵怀人之符分人之禄纡青拕紫朱丹其毂今子幸得遭明盛之世处不讳之朝与羣贤同行歴金门上玉堂有日矣曾不能画一竒出一防上説人主下谈公卿目如燿星舌如电光壹纵壹横论者莫当顾而作太元五千文支叶扶疎独説十余万言深者入黄泉高者出苍天大者含元气纎者入无伦然而位不过侍郎擢才给事黄门意者元得毋尚白乎何爲官之拓落也扬子笑而应之曰客徒欲朱丹吾毂不知一跌将赤吾之族也往者周罔解结羣鹿争逸离爲十二合爲六七四分五剖并爲战国士无常君国无定臣得士者富失士者贫矫翼厉翮恣意所存故士或自盛以橐或凿坏以遁是故驺衍以颉亢而取世资孟轲虽连蹇犹爲万乘师今大汉左东海右渠捜前番禺后陶涂东南一尉西北一候徽以紏墨制以质鈇散以礼乐风以诗书旷以歳月结以倚庐天下之士雷动云合鱼鳞杂袭咸营乎八区家家自以爲稷契人人自以为咎繇戴縰垂缨而谈者皆拟于阿衡五尺童子羞比晏婴与夷吾当涂者入青云失路者委沟渠旦握权则爲卿相夕失埶则爲匹夫譬若江湖之雀勃解之鸟乘鴈集不爲之多双鳬飞不爲之少昔三仁去而殷虚二老归而周炽子胥死而吴亡种蠡存而粤伯五羖入而秦喜乐毅出而燕惧范雎以折折而危穰侯蔡泽虽噤吟而笑唐举故当其有事也非萧曹子房平勃樊霍则不能安当其亡事也章句之徒相与坐而守之亦亡所患故世乱则圣哲驰骛而不足世治则庸夫高枕而有余夫上世之士或解缚而相或释褐而傅或倚夷门而笑或横江潭而渔或七十説而不遇或立谈间而封侯或枉千乘于陋巷或拥帚彗而先驱是以士颇得信其舌而奋其笔窒隙蹈瑕而无所诎也当今县令不请士郡守不迎师羣卿不揖客将相不俛眉言竒者见疑行殊者得辟是以欲谈者宛舌而固声欲行者拟足而投迹乡使上世之士处虖今防非甲科行非孝廉举非方正独可抗疏时道是非高得待诏下触闻罢又安得青紫且吾闻之也炎炎者灭隆隆者絶观雷观火爲盈为实天收其声地藏其热高明之家鬼瞰其室攫拏者亡黙黙者存位极者宗危自守者身全是故知元知黙守道之极爰清爰静游神之廷惟寂惟寞守德之宅世异事变人道不殊彼我易时未知何如而子廼以鸱枭而笑凤凰执蝘蜓而謿龙不亦病乎子徒笑我元之尚白吾亦笑子之病甚不遭臾跗扁鹊悲夫客曰然则靡元无所成名乎范蔡以下何必元哉扬子曰范雎魏之亡命也折胁拉髂免于徽索翕肩蹈背扶服入橐激卬万乘之主界泾阳抵穰侯而代之当也蔡泽山东之匹夫也顉頥折頞涕涶流沫西揖彊秦之相搤其咽炕其气拊其背而夺其位时也天下已定金革已平都于雒阳娄敬委辂脱挽掉三寸之舌建不拔之防举中国徙之长安适也五帝垂典三王传礼百世不易叔孙通起于桴鼓之间解甲投戈遂作君臣之仪得也甫刑靡敝秦法酷烈圣汉权制而萧何造律宜也故有造萧何律于唐虞之世则誖矣有作叔孙通仪于夏殷之时则惑矣有建娄敬之防于成周之世则谬矣有谈范蔡之説于金张许史之间则狂矣夫萧规曹随留侯画防陈平出竒功若泰山向若阺隤唯其人之赡知哉亦会其时之可爲也故爲可爲于可爲之时则从爲不可爲于不可爲之时则凶夫蔺先生收功于章台四皓采荣于南山公孙创业于金马骠骑发迹于祁连司马长卿窃訾于卓氏东方朔割名于细君仆诚不能与此数公者并故黙然独守吾太元雄以爲赋者将以风之必推类而言极丽靡之辞闳侈钜衍竞于使人不能加也旣廼归之于正然览者已过矣往时武帝好神仙相如上大人赋欲以风帝反缥缥有陵云之志繇此言之赋劝而不止明矣又颇似俳优淳于髠优孟之徒非法度所存贤人君子诗赋之正也于是辍不复为而大覃思浑天参摹而四分之极于八十一旁则三摹九据极之七百二十九赞亦自然之道也故观易者见其卦而名之观元者数其画而定之元首四重者非卦也数也其用自天元推一昼一夜阴阳数度律厯之纪九九大运与天终始故元三方九州二十七部八十一家二百四十三表七百二十九赞分爲三卷曰一二三与泰初厯相应亦有颛顼之厯焉之以三防开之以休咎絣之以象类播之以人事文之以五行拟之以道德仁义礼知无主无名要合五经茍非其事文不虚生爲其泰曼漶而不可知故有首冲错测攡莹数文掜图告十一篇皆以解剥元体离散其文章句尚不存焉元文多故不着观之者难知学之者难成客有难元太深众人之不好也雄解之号曰解难其辞曰客难扬子曰凡著书者众人之所好也美味期乎合口工声调于比耳今吾子乃抗辞幽説闳意眇指独驰骋于有亡之际而陶冶大鑪防薄羣生歴览者滋年矣而殊不寤亶费精神于此而烦学者于彼譬画者画于无形者放于无声殆不可乎扬子曰俞若夫闳言崇议幽防之涂盖难与览者同也昔人有观象于天视度于地察法于人者天丽且弥地普而深昔人之辞廼玉廼金彼岂好爲艰难哉埶不得已也独不见夫翠蚪绛螭之将登虖天必耸身于苍梧之渊不阶浮云翼疾风虚举而上升则不能撠胶葛腾九闳日月之经不千里则不能烛六合耀八纮泰山之高不嶕峣则不能浡滃云而散歊烝是以宓牺氏之作易也緜络天地经以八卦文王附六爻孔子错其象而彖其辞然后发天地之藏定万物之基典谟之篇雅颂之声不温纯深润则不足以扬鸿烈而章缉熈盖胥靡爲宰寂寞爲尸大味必淡大音必希大语呌呌大道低囬是以声之眇者不可同于众人之耳形之美者不可混于世俗之目辞之衍者不可齐于庸人之听今夫者高张急徽追趋逐耆则坐者不期而附试为之施咸池揄六茎发萧韶咏九成则莫有和也是故钟期死百牙絶破琴而不肯与众鼓人亡则匠石辍斤而不敢妄斵师旷之调钟竢知音者之在后也孔子作春秋几君子之前睹也老有遗言贵知我者希此非其操与雄见诸子各以知其舛驰大氐诋訾圣人卽爲怪迂析辩诡辞以挠世事虽小辩终破大道而惑众使溺于所闻而不自知其非也及太史公记六国歴楚汉讫麟止不与圣人同是非颇谬于经故人有问雄者常用法应之譔以爲十三卷象论语号曰法言文多不录史氏着其目云汉史赞曰雄之自序云尔【自号曰法言之前皆是雄本自序之文也】初雄年四十余自蜀来游京师大司马车骑将军王音竒其文雅召以爲门下史荐雄待诏歳余奏羽猎赋除爲郎给事黄门与王莽刘歆并哀帝之初又与董贤同官当成哀平间莽贤皆爲三公权倾人主所荐莫不拔擢而雄三世不徙官及莽簒位谈説之士用符命称功德获封爵者甚众雄复不侯以耆老久次转爲大夫恬于埶利乃如是实好古而乐道其意欲求文章成名于后世以爲经莫大于易故作太元传莫大于论语作法言史篇莫善于苍颉作训纂箴莫善于虞箴作州箴赋莫善于离骚反而广之辞莫善于相如作四赋皆斟酌其本相与放依而驰骋云用心于内不求于外于时人皆忽之惟刘歆及范逡重焉而桓谭以爲絶伦王莽时刘歆甄丰皆爲上公莽既以符命自立卽位之后欲絶其原以神前事而丰子寻歆子棻复献之莽诛丰父子投棻四裔辞所连及便收不请时雄校书天禄阁上治狱事使者来欲收雄雄恐不能自免乃从阁上自投下几死莽闻之曰雄素不与事何故在此间请问其故乃刘棻尝从雄学作竒字雄不知情有诏勿问然京师爲之语曰惟寂寞自投阁爰清静作符命雄以病免复召爲大夫家贫耆酒人希至其门时有好事者载酒肴从游学而钜鹿侯芭常从雄居受其太元法言焉刘歆亦尝观之谓雄曰空自苦今学者有禄利然尚不能明易又如元何吾恐后人用覆酱瓿也雄笑而不应年七十一天凤五年卒侯芭爲起坟丧之三年时大司空王邑纳言严尤闻雄死谓桓谭曰子常称扬雄书岂能传于后世乎谭曰必传顾君与谭不及见也凡人贱近而贵远亲见扬子云禄位容貌不能动人故轻其书昔老聃着虚无之言两篇薄仁义非礼学然后世好之者尚以爲过于五经自汉文景之君及司马迁皆有是言今扬子之书文义至深而论不诡于圣人若使遭遇时君更阅贤知爲所称善则必度越诸子矣诸儒或讥以爲雄非圣人而作经犹春秋吴楚之君僭号称王盖诛絶之罪也自雄之没至今四十余年其法言大行而元终不显然篇籍具存












　　通志卷一百二下
&lt;史部,别史类,通志&gt;
　　钦定四库全书
　　通志卷一百三
　　宋　右　迪　功　郎　郑　樵　渔　仲　撰
　　列传第十六
　　前汉
　　王莽
　　王莽字巨君孝元皇后之弟子也元后父及兄弟皆以元成世封侯居位辅政家凡九侯五大司马唯莽父曼早死不侯莽羣兄弟皆将军五侯子乘时侈靡以舆马声色佚游相高莽独孤贫因折节为恭俭受礼经师事沛国陈参勤身博学被服如儒生事母及寡嫂养孤兄子行甚勅备又外交英俊内事诸父曲有礼意阳朔中世父大将军凤病莽侍疾亲尝药乱首垢面不解衣带连月凤且死以托太后及帝拜为黄门郎迁射声校尉久之叔父成都侯商上书愿分戸邑以封莽及长乐少府戴崇侍中金渉胡骑校尉箕闳上谷都尉阳并中郎陈汤皆当世名士咸为莽言上由是贤莽永始元年封莽为新都侯国南阳新野之都乡千五百戸迁骑都尉光禄大夫侍中宿卫谨爵位益尊节操愈谦散舆马衣裘振施賔客家无所余收赡名士交结将相卿大夫甚众故在位更推荐之游者为之谈说虚誉隆洽倾其诸父敢为发激之行处之不慙恧莽兄永为诸曹早死有子光莽使学博士门下莽休沐出振车骑奉羊酒劳遗其师恩施下竟同学诸生纵观长老叹息焉光年小于莽子宇莽使同日内妇賔客满堂须防一人言太夫人苦某痛当饮某药比客罢者数起焉尝私买侍婢昆弟或颇闻知莽因曰后将军朱子元无子莽闻此儿种宜子为买之即日以婢奉子元其匿情求名如此是时太后姊子淳于长以材能为九卿先进在莽右莽隂求其罪过因大司马曲阳侯根白之长伏诛莽以获忠直根因乞骸骨荐莽自代上遂擢为大司马是歳绥和元年也年三十八矣莽既拔出同列继四父而辅政欲令名誉过前人遂克已不倦聘请贤良以为掾史赏赐邑钱悉以享士愈为俭约母病公卿列侯遣夫人问疾莽妻迎之衣不曵地布蔽膝见之以为僮使问知其夫人皆惊辅政歳余成帝崩哀帝即位太后诏莽就第避帝外家莽上疏乞骸骨哀帝诏不许又遣丞相孔光大司空何武左将军师丹卫尉傅喜白太后曰皇帝闻太后诏甚悲大司马即不起皇帝即不敢听政太后复令莽视事时哀帝祖母定陶傅太后母丁姬在高昌侯董宏上书言春秋之义母以子贵丁姬宜上尊号莽与师丹共劾宏误朝不道语在丹后日未央宫置酒内者令为傅太后张幄坐于太皇太后坐旁莽案行责内者令曰定陶太后藩妾何以得与至尊并彻去更设坐傅太后闻之大怒不肯会重怨恚莽复乞骸骨哀帝赐莽黄金五百斤安车驷马罢就第公卿大夫多称之者上乃加恩宠置使家中黄门十日一赐餐下诏以黄邮聚戸三百五十增莽封位特进给事中朝朔望见礼如三公车驾乘绿车从后二歳太后丁姬皆称尊号丞相朱博奏莽前不广尊尊之义抑贬尊号亏伤孝道当伏显戮幸防赦令不宜有爵土请免为庶人上以莽与太皇太后有属勿免遣就国莽杜门自守其中子获杀奴莽切责获令自杀在国三歳吏民上书寃讼莽者以百数元寿元年日蚀贤良周防宋崇等对策深讼莽功徳上于是徴莽始莽就国南阳太守以莽贵重选门下掾宛孔休守新都相休谒见莽莽尽礼自纳休亦闻其名与相答后莽疾休之莽缘恩意进其玉贝寳劒欲以为好休不肯受莽因曰诚见君靣有瘢【瘢创痕也】美玉可以灭瘢欲献其瑑耳即解其瑑【服防曰瑑音卫苏林曰劒鼻也师古曰瑑字本作彘从玉从彘后转写者讹也瑑自雕瑑字耳音篆也】休复辞让莽曰君嫌其贾邪遂椎碎之自裹以进休休乃受及莽徴去欲见休休称疾不见莽还京师歳余哀帝崩无子而傅太后丁太后皆先薨太皇太后即日驾之未央宫收取玺绶遣使者驰召莽诏尚书诸发兵符节百官奏事中黄门期门兵皆属莽莽白大司马高安侯董贤年少不合众心收印绶贤即日自杀太后诏公卿举可为大司马者大司徒孔光大司空彭宣举莽前将军何武后将军公孙禄互相举太后拜莽为大司马与议立嗣安阳侯舜莽之从弟其人修饬太后所信莽白以舜为车骑将军使迎中山王奉成帝后是为孝平皇帝帝年九歳太后临朝称制委政于莽莽白赵氏前害皇子傅氏骄僭遂废孝成赵皇后孝哀傅皇后皆令自杀语在后妃莽以大司徒孔光名儒相三主太后所敬天下信之于是盛尊事光引光女壻甄邯为侍中奉车都尉诸哀帝外戚及大臣居位素所不说者莽皆傅致其罪为请奏令邯持与光光素畏愼不敢不上之莽白太后輙可其奏于是前将军何武后将军公孙禄坐互相举免丁傅及董贤亲属皆免官爵徙逺方红阳侯立太后亲弟虽不居位莽以诸父内敬惮之畏立从容言太后令己不得肆意乃复令光奏立旧恶前知定陵侯淳于长犯大逆罪多受其赂为言误朝后白以官婢杨寄私子为皇子众庶至曰吕氏少帝复出纷纷为天下所疑请遣立就国太后不听莽曰今汉家衰比世无嗣太后独代幼主统政诚可畏惧力用公正先天下尚恐不从今以私恩逆大臣议如此羣下倾邪乱从此起宜可且遣就国安后复徴召之太后不得已遣立就国莽之所以胁持上下皆此类也于是附顺者防擢忤恨者诛灭王舜王邑为腹心甄丰甄邯主击断平晏领机事刘歆典文章孙建为爪牙丰子寻歆子棻涿郡崔发南阳陈崇皆以材能幸于莽莽色厉而言方欲有所为微见风采党与承其指意而显奏之莽稽首涕泣固推让焉上以惑太后下用示信于众庶始风益州令塞外蛮夷献白雉元始元年正月莽白太后下诏以白雉荐宗庙羣臣因奏言太后委任大司马莽定策安宗庙故大司马霍光有安宗庙之功益封三万戸畴其爵邑比萧相国莽宜如光故事太后召问公卿曰诚以大司马有功当着之邪将以骨肉故欲异之也于是羣臣乃盛陈莽功徳致周成白雉之瑞千载同符圣王之法臣有大功则生有美号故周公及身在而托号于周莽有定国安汉家之大功宜赐号曰安汉公益戸畴爵邑上应古制下凖行事以顺天心太后诏尚书具其事莽上书言臣与孔光王舜甄丰甄邯共定策今愿独条光等功赏寝置臣莽勿随辈列甄邯白太后下诏令勿辞莽复上书让太后诏谒者引莽待殿东厢莽称疾不肯入太后使尚书令恂诏莽亟起莽遂固辞太后复使长信太仆闳承制召莽莽固称疾左右白太后宜勿夺莽意但条孔光等莽乃肯起太后乃下诏以光为太师益封万户与四辅之政舜为太保益封万户丰为少傅封广阳侯食邑五千戸皆授四辅之职畴其爵邑各赐第一区邯为承【音蒸】阳侯食邑二千四百戸四人既受赏莽尚未起羣臣复上言莽虽克让朝所宜章以时加赏明重元功无使百僚元元失望太后乃下诏以召陵新息二县戸二万八千益封莽复其后嗣畴其爵邑封功如萧相国以莽为太傅干四辅之事号曰安汉公以故萧相国甲第为安汉公第定着于令之无穷于是莽为惶恐不得已而起受太傅安汉公号让还益封畴爵邑事云愿须百姓家给然后加赏羣公复争太后诏曰公自期百姓家给是以听之其令公奉舍人赏赐皆倍故百姓家给人足大司徒大司空以闻莽复让不受而建言宜立诸侯王后及高祖以来功臣子孙大者封侯或赐爵闗内侯食邑然后及诸在位各有第序上尊宗庙増加礼乐下恵士民鳏寡恩泽之政无所不施语在平纪莽既悦众意又欲専断知太后厌政乃风公卿奏言往者吏以功次迁至二千石及州部所举茂材异等吏率多不称宜皆见安汉公又太后不宜亲省小事太后乃下诏自今以来惟封爵乃以闻他事安汉公四辅平决州牧二千石及茂材吏初除奏事者輙引入至近署对安汉公考故官问新职以知其称否于是莽人人延问致密恩意厚加赠送其不合指显奏免之权与人主侔矣莽欲以虚名说太后白言亲承前孝哀丁傅奢侈之后百姓未赡者多矣太后宜且衣缯练颇损膳以视天下莽因上书愿出钱百万献田三十顷付大司农助给贫民于是公卿皆慕效焉莽率羣臣奏言陛下春秋尊久衣重练减御膳非所以辅精气育皇帝安宗庙也臣莽等愿陛下遵帝王之常服复太官之法膳使臣子各得尽驩心备共养惟哀省察莽又令太后下诏曰朕勤身极思忧劳未绥故国奢则视以俭矫枉者过其正而朕不身帅将谓天下何今诚未皇于轻靡而备味庶防与百僚有成其朂之者每有水旱莽辄素食左右以白太后遣使者诏莽曰闻公菜食忧民深矣今秋幸熟公勤于职以时食肉爱身为国莽念中国已平唯四夷未有异乃遣使者赍金帛重赂匈奴单于使上书言闻中国讥二名故名囊知牙斯今更名知慕从圣制又遣王昭君女须卜居次入侍所以诳耀媚事太后下至旁侧长御方故万端莽既尊重欲以女配帝为皇后以固其权奏言皇帝即位三年长秋宫未建液【液与掖同】廷媵未充乃者国家之难本从亡嗣配取不正请考论五经定取礼正十二女之义以广继嗣博采二王后及周公孔子世列侯在长安者适子女事下有司上众女名王氏女多在选中者莽恐其与己女争即上言身无徳子材下不宜与众女并采太后以为至诚乃下诏曰王氏朕之外家其勿采庶民诸生郎吏以上守阙上书者日千余人公卿大夫或诣廷中或伏省戸下咸言欲得安汉公女以为天下母莽遣长史以下分部晓止公卿及诸生而上书者愈甚太后不得已听公卿采莽女莽复自白宜博选众女公卿争曰不宜采诸女以贰正统莽白愿见女太后遣长乐少府宗正尚书令纳采见女还奏言公女渐渍徳化有窈窕之容宜承天序奉祭祀有诏遣大司徒大司空策告宗庙杂加卜筮皆曰兆遇金水王相卦遇父母得位所谓康疆之占逢吉之符也信乡侯佟【音同】上言春秋天子将娶于纪则褒纪子称侯安汉公国未称古制事下有司皆曰古者天子封后父百里尊而不臣以重宗庙孝之至也佟言应礼可许请以新野田二万五千六百顷益封莽满百里莽谢还益地太后许之有司奏故事聘皇后黄金二万斤为钱二万万莽深辞让受四千万而以其三千三百万予十一媵家羣臣复言今皇后受聘逾羣妾无防有诏复益二千三百万合为三千万莽复以其千万予九族贫者陈崇时为大司徒司直与张敞孙竦相善竦者博通士为崇草奏称莽功徳崇奏之大率谓宜恢莽国令如周公建立莽子令如伯禽所赐之品亦皆如之诸子之封皆如周公六子太后以崇奏视羣公羣公方议其事防吕寛事起初莽欲擅权白太后前哀帝立背恩义自贵外家丁傅挠乱国家防危社稷今帝以幼年奉太宗为成帝后宜明一统之义以成前事为后世法于是遣甄丰奉玺绶即拜帝母卫姬为中山孝王后赐帝舅卫寳寳弟元爵闗内侯皆留中山不得至京师莽子宇非莽隔絶卫氏恐帝长大后见怨宇即私遣人与寳等通书教令帝母上书求入莽不聴宇与师吴章及妇兄吕寛议其故章以为莽不可谏而好鬼神可为变怪以惊惧之章因推类说令归政于卫氏宇即使寛夜持血洒莽第门吏发觉之莽执宇送狱宇妻焉【焉妻名也】怀子系狱须产子已杀之莽奏宇为吕寛等所诖误流言惑众恶与管蔡同罪臣不敢隐其诛甄邯等白太后后下诏嘉之莽因诛灭卫氏穷治吕寛之狱连引郡国豪桀素非议己者内及敬武公主【元帝女弟】梁王立红阳侯立平阿侯仁使者廹守皆自杀死者以百数海内震焉大司马防军襃奏言安汉公遭子宇防于管蔡之辜子爱至深为帝室故不敢顾私惟宇遭辠喟然愤发作书八篇以戒子孙宜班郡国令学官以教授事下羣公请令天下吏能诵公戒者以着官簿比孝经四年春郊祀高祖以配天宗祀孝文皇帝以配上帝四月丁未莽女立为皇后大赦天下遣大司徒司直陈崇等八人分行天下览观风俗太保舜等奏言莽功徳比伊尹周公及民上书者八千余人咸云伊尹为阿衡周公为太宰周公享七子之封有过上公之赏宜如陈崇言章下有司有司请还前所益二县及黄邮聚新野田采伊尹周公称号加公为宰衡位上公掾史秩六百石三公言事称敢言之羣吏毋得与公同名出从期门二十人羽林三十人前后大车十乘赐公太夫人号曰功显君食邑二千戸黄金印赤韨【此韨印之组也】封公子男二人安为襃新侯临为赏都侯加后聘三千七百万合为一万万以明大礼太后临前殿亲封拜安汉公拜前二子拜后如周公故事莽稽首辞让出奏封事愿独受母号还安临印韨及号位戸邑事下太师光等皆曰赏未足以直功谦约退让公之常节终不可听莽求见固让太后下诏曰公每见叩头流涕固辞今移病固当聴其让令眡事邪将当遂行其赏遣归就第也光等曰安临亲受印韨策号通天其义昭昭黄邮召陵新野之田为入尤多皆止于公公欲自损以成国化宜可听许治平之化当以时成宰衡之官不可世及纳徴钱乃以尊皇后非为公也功显君戸止身不襃新赏都两国合三千戸甚少矣忠臣之节亦宜自屈而信主上之义宜遣大司徒大司空持节承制诏公亟入眡事诏尚书勿复受公之让奏奏可莽乃起眡事上书言宰衡以正百僚平海内为职而无印信名实不副臣请御史刻宰衡印章曰宰衡太傅大司马印太后请曰可韨如相国朕亲临授焉莽乃复以所益纳徴钱千万遗与长乐长御奉共养者太保舜奏言天下闻公不受千乗之土辞万金之币散财施予千万数莫不乡化蜀郡男子路建等辍讼慙怍而退虽文王郤虞芮何以加宜报告天下奏可宰衡出从大车前后各十乘直事尚书郎侍御史谒者中黄门期门羽林宰衡常持节所止谒者代持之是歳莽奏起明堂辟雍灵台为学者筑舍万区作市常满仓制度甚盛立乐经益博士员经各五人徴天下通一蓻教授十一人以上及有逸礼古书毛诗周官尔雅天文图防钟律月令兵法史篇文字通知其意者皆诣公车网罗天下异能之士至者前后千数皆令记说廷中将令正乖谬壹异说云羣臣奏言昔者周公制度七年乃定夫明堂辟雍堕废千载莫能兴今安汉公辅翼陛下四年于兹功徳烂然公以八月载生魄庚子奉使朝用书临赋营筑越若翊辛丑诸生庶民大和防十万众并集平作二旬大功毕成唐虞发举成周造业诚亡以加宰衡位宜在诸侯王上赐以束帛加璧大国乗车安车各一骊马二驷诏曰可其议九锡之法冬大风吹长安城东门屋瓦且尽五年正月祫祭明堂诸侯王二十八人列侯百二十人宗室千九百余人徴助祭礼毕封孝宣曽孙等三十六人为列侯余皆益戸赐爵金帛之赏各有数是时吏民以莽不受新野田而上书者前后四十八万七千五百七十二人及诸侯王公列侯宗室见者皆叩头言宜亟加赏于安汉公莽遂上书深自辞让请诸章下议者皆寝勿上甄邯等白太后诏且听许须制作毕成羣公以闻究于前议其九锡礼仪亟奏于是公卿大夫博士议郎列侯富平侯张纯等九百二人依六蓻通义经文所见周官礼记宜于今者为九命之锡以奏太后临于前殿延登亲策命之莽稽首再拜受绿韨衮冕衣裳玚琫玚珌【玚玉名也佩刀之饰上曰琫下曰珌玚音荡琫布孔反珌音必】句履【句音劬履舄头饰也出履三寸其形岐头】鸾路乗马龙旂九旒皮弁素积【素积素裳也】戎路乘马彤弓矢卢弓矢【彤赤色卢黑色】左建朱钺右建金戚【钺戚皆斧属】甲胄一具【胄兜鍪】秬鬯二卣【秬鬯香酒也卣中尊也音攸羊九反】圭瓒二【圭为勺末】九命青玉珪二朱戸纳陛【谓凿殿基除为陛不使露也尊者不欲露而升陛故内之于霤下也】署宗官祝官卜官史官虎贲三百人家令丞各一人宗祝卜史官皆置啬夫佐安汉公在中府外第虎贲为门卫当出入者傅籍自四辅三公有事府第皆用传以楚王邸为安汉公第大缮治通周卫祖祢庙及寝皆为朱戸纳陛陈崇又奏安汉公祠祖祢出城门城门校尉宜将骑士从入有门卫出有骑士所以重国也奏可其秋莽以皇后有子孙瑞通子午道子午道从杜陵直絶南山径汉中风俗使者八人还言天下风俗齐同诈为郡国造歌謡颂功徳凡三万言莽奏定着令又奏为市无二贾官无狱讼邑无盗贼野无饥民道不拾遗男女异路之制犯者象刑刘歆陈崇等十二人皆以治明堂宣教化封列侯莽既文致太平北化匈奴东致海外南怀黄支唯西方未有加乃遣中郎将平宪等多持金帛诱塞外羌使献地愿内属宪等奏言羌豪良愿等种人口可万二千人愿为内臣献鲜水海允谷盐池平地美草皆予汉民自居险阻处为藩蔽问良愿降意对曰太皇太后圣明安汉公至仁天下太平五谷成熟或禾长丈余或一粟三米或不种自生或蠒不蚕自成甘露从天下醴泉从地出凤凰来仪神爵降集从四歳以来羌人无所疾苦故思乐内属宜以时处业置属国领防事下莽莽复奏曰太后秉统数年恩泽洋溢絶域殊俗靡不慕义越裳氏重译献白雉黄支自三万里贡生犀东夷王度大海奉国珍匈奴单于顺制作去二名今西域良愿等复举地为臣妾昔唐尧横被四表亦亡以加之今谨案已有东海南海北海郡未有西海郡请受良愿等所献地为西海郡莽又言汉家地广二帝三王凡十二州州名及界多不应经尧典十有二州后定为九州汉家廓地辽逺州牧行部逺者三万余里不可为九谨以经义正十二州名分界以应正始奏可又増法五十条犯者徙之西海徙者以千万数民始怨矣泉陵侯刘庆上书言周成王幼少称孺子周公居摄今帝富于春秋宜令安汉公行天子事如周公羣臣皆曰宜如庆言冬荧惑入月中平帝疾莽作策请命于泰畤戴璧秉圭愿以身代藏策金縢置于前殿勅诸公勿敢言十二月平帝崩大赦天下莽徴明礼者宗伯凤等与定天下吏六百石以上皆服丧三年奏尊孝成庙曰统宗孝平庙曰元宗时元帝世絶而宣帝曽孙有见王五人列侯广戚侯显等四十八人莽恶其长大曰兄弟不得相为后乃选元孙中最幼广戚侯子婴年二嵗托以为卜相最吉将立之以嗣孝平皇帝后是月前辉光谢嚣奏武功长孟通浚井得白石上圆下方有丹书着【着直略反】石文曰告安汉公莽为皇帝符命之起自此始矣莽使羣公以白太后太后曰此诬罔天下不可施行太保舜谓太后事已如此无可奈何沮之力不能止又莽非敢有他但欲称摄以重其权塡服天下耳太后听许舜等即共令太后下诏令安汉公居摄践阼如周公故事以武功县为安汉公采地名曰汉光邑具礼仪奏于是羣臣引礼明堂记奏言周公朝诸侯于明堂天子负斧依南面而立又引书逸嘉禾篇曰周公奉鬯立于阼阶延登赞曰假王臣等依考记宜请安汉公居摄践阼服天子韨冕背斧依于戸牖间南靣朝羣臣听政事车服出入警跸民臣称臣妾皆如天子之制郊祀天地宗祀明堂共祀宗庙享祭羣神赞曰假皇帝民臣谓之摄皇帝自称曰予平决朝事常以皇帝之诏称制其朝见太皇太后帝皇后皆复臣节自施政教于其宫家国采如诸侯礼仪故事太后诏曰可明年改元曰居摄居摄元年正月莽祀上帝于南郊迎春于东郊行大射礼于明堂养三老五更成礼而去置柱下五史秩如御史听政事侍旁记疏言行三月己丑立宣帝元孙婴为皇太子号曰孺子以王舜为太傅左辅甄丰为大阿右拂【读曰弼】甄邯为太保后承又置四少秩皆二千石四月安众侯刘崇与相张绍谋曰安汉公莽専制朝政必危刘氏天下非之莫敢先举此宗室耻也吾帅宗族为先海内必和绍等从者百余人遂进攻宛不得入而败绍者张竦之从兄也竦与崇族父刘嘉诣阙自归莽赦弗罪竦因为嘉作奏称述莽功谓宜猪崇宫室四墙崇社覆上栈下令如亳制辨【音班】社诸侯用永监戒且愿身为宗室倡始父子兄弟负笼荷锸驰之南阳効污宫墙社之役于是莽大说白太后下诏以杜衍戸千封嘉为师礼侯嘉子七人皆赐爵闗内侯后又封竦为淑徳侯长安为之语曰欲求封过张伯松【竦之字也】力战鬬不如巧为奏莽又封南阳吏民有功者百余人污池刘崇室宅后谋反者皆污池云羣臣复白刘崇等谋逆者以莽权轻也宜尊重以塡海内五月甲辰太后诏莽朝见太后称假皇帝冬十月丙辰朔日有食之十二月羣臣奏请益安汉公宫及家吏置率更令庙廐厨长丞中庶子虎贲以下百余人又置卫士三百人安汉公庐为摄省府为摄殿第为摄宫奏可莽白太后下诏曰故太师光虽前薨功效已列太保舜大司空丰轻车将军邯歩兵将军建皆为诱进单于筹策又典灵台明堂辟雍四郊定制度开子午道与宰衡同心说徳合意并力功徳茂着封舜子匡为同心侯林为说徳侯光孙寿为合意侯丰孙匡为并力侯益邯建各三千戸是歳西羌厐怙幡等怨莽夺其地作西海郡反攻西海太守程永永奔走莽诛永遣防羌校尉窦况击之二年春窦况等击破西羌五月更造货错刀一直五千契刀一直五百大钱一直五十与五铢钱并行民多盗铸者禁列侯以下不得挟黄金输御府受直然卒不与直九月东郡太守翟义都试勒车骑因发奔命立严乡侯刘信为天子移檄郡国言莽毒杀孝平皇帝摄天子位欲絶汉室今恭行天罚诛莽郡国疑惑众十余万莽惶惧不能食昼夜抱孺子告祷郊庙放大诰作策遣谏大夫桓谭等班于天下谕以摄位当反政孺子之意遣王邑孙建等八将军击义分屯诸闗守阸塞槐里男子赵明霍鸿等起兵以和翟义相与谋曰诸将精兵悉东京师空可攻长安众稍多至且十万余人莽恐遣将军王竒王级将兵距之以太保甄邯为大将军受钺高庙领天下兵左杖节右把钺屯城外王舜甄丰昼夜循行殿中十二月王邑等破翟义于圉司威陈崇使监军上书言陛下心合寳龟豫知成败臣崇伏读诏书下曰窃计其时圣思始发而反虏仍破诏文始书反虏大败制书始下反虏毕斩众将未及齐其锋芒臣崇未及尽其愚虑而事已决矣莽大说三年春地震大赦天下王邑等还京师西与王级等合击明鸿皆破灭语在翟义莽大置酒未央宫白虎殿劳赐将帅诏陈崇治校军功第其高下莽乃奏太后请依周制封诸将帅当受爵邑者爵五等地四等从之于是封者高为侯伯次为子男当赐爵闗内侯者更名曰附城凡数百人撃西海者以羌为号槐里以武为号翟义以虏为号羣臣复奏言太后宜进摄皇帝二子爵皆为公及兄子光宜封为列侯太后乃诏进莽子襃新侯安为新举公赏都侯临为襃新公封光为衍功侯时莽还归新都国羣臣复白以封莽孙宗为新都侯莽既灭翟义自谓威徳日盛获天人之助遂谋即眞之事矣九月莽母功显君死意不在哀令太后诏议其服少阿羲和刘歆与博士诸儒七十八人议皆曰礼庶子为后为其母缌曰与尊者为体不敢服其私亲也今功显君薨摄皇帝以圣徳承皇天之命受太后之诏居摄践阼奉汉大宗之后上有天地社稷之重下有元元万机之忧不得顾其私亲前太皇太后建厥元子俾侯新都为哀侯后明摄皇帝与尊者为体承宗庙之祭奉共养太皇太后不得服其私亲也周礼曰王为诸侯缌缞弁而加环绖同姓则麻异姓则葛摄皇帝当为功显君缌缞弁而加环绖如天子吊诸侯服以应圣制莽遂行焉凡一吊再防而令新都侯宗为主服丧三年云司威陈崇奏衍功侯光私报执金吾窦况令杀人况为收系致其法莽大怒切责光光母曰汝自眡孰与长孙中孙【长孙中孙莽子宇获之字也皆为莽所杀】遂母子自杀及况皆死初莽以事母养嫂抚兄子为名及后悖虐复以示公义焉令光子嘉嗣爵为侯莽下书曰遏密之义讫于季冬正月郊祀八音当奏王公卿士乐凡防等五声八音条各云何其与所部诸生各尽精思悉陈其义是歳广饶侯刘京车骑将军千人扈云【千人官名属车骑将军扈姓云名】太保属臧鸿奏符命京言齐郡新井云言巴郡石牛鸿言扶风雍石莽皆迎受十一月甲子莽上奏太后曰陛下至圣遭家不造遇汉十二世三七之阸承天威命诏臣莽居摄受孺子之托任天下之寄臣莽兢兢业业惧于不称宗室广饶侯刘京上书言七月中齐郡临淄县昌兴亭长辛当一暮数梦曰吾天公使也天公使我告亭长曰摄皇帝当为眞即不信我此亭中当有新井亭长晨起视亭中诚有新井入地且百尺十一月壬子直建冬至巴郡石牛戊午雍石文皆到于未央宫之前殿臣与太保安阳侯舜等视天风起尘冥风止得铜符帛图于石前文曰天告帝符献者封侯承天命用神令骑都尉崔发等眡说及前孝哀皇帝建平二年六月甲子下诏书更为太初元将元年案其本事甘忠可夏贺良防书藏兰台臣莽以为元将元年者大将居摄改元之文也于今信矣尚书康诰王若曰孟侯朕其弟小子封此周公居摄称王之文也春秋隐公不言即位摄也此二经周公孔子所定盖为后法孔子曰畏天命畏大人畏圣人之言臣莽敢不承用臣谨共事神祗宗庙奏言太皇太后孝平皇后皆称假皇帝其号令天下天下奏言事毋言摄以居摄三年为初始元年漏刻以百二十为度用应天命臣莽夙夜养育隆就孺子令与周之成王比徳宣明太皇太后威徳于万方期于富而教之孺子加元服复子明辟如周公故事奏可众庶知其奉符命指意羣臣博议别奏以视【读曰示】即眞之渐矣期门郎张充等六人谋共刼莽立楚王发觉诛死梓潼人哀章学问长安素无行好为大言见莽居摄即作铜匮为两检署其一曰天帝行玺金匮图其一署曰赤帝行玺某予黄帝金策书某者高皇帝名也书言王莽为眞天子皇太后如天命图书皆书莽大臣八人又取令名王兴王盛章因自窜姓名凡为十一人皆署官爵为辅佐章闻齐井石牛事下即日昬时衣黄衣持匮至高庙以付仆射仆射以闻戊辰莽至高庙拜受金匮神嬗【古禅字】御王冠谒太后还坐未央宫前殿下书曰予以不徳托于皇初祖考黄帝之后皇始祖考虞帝之苖裔而太皇太后之末属皇天上帝隆显大祐成命统序符契图文金匮防书神明诏告属予以天下兆民赤帝汉氏高皇帝之灵承天命国金策之书予甚祗畏敢不钦受以戊辰直定御王冠即眞天子之位定有天下之号曰新其改正朔易服色变牺牲殊徽帜异制器以十二月朔癸酉改元为始建国元年正月之朔以鸡鸣为时服色配徳上黄牺牲应正用白使节之旄幡皆纯黄其署曰新使五威节以承皇天上帝威命也始建国元年正月朔莽帅公侯卿士奉太皇太后玺韨上太皇太后顺符命去汉号焉初莽妻宜春侯王氏女立为皇后本生四男宇获安临二子前诛死安颇荒忽乃以临为皇太子安为新嘉辟【辟君也】封宇子六人千为功隆公寿为功明公吉为功成公宗为功崇公世为功昭公利为功着公大赦天下莽乃策命孺子曰咨尔婴昔皇天右乃太祖厯世十二享国二百一十载厯数在于予躬诗不云乎侯服于周天命靡常封尔为定安公永为新室賔于戱【音呜呼】敬天之休往践乃位毋废予命又曰其以平原安徳漯阴鬲重邱凡戸万地方百里为定安公国立汉祖宗之庙于其国与周后并行其正朔服色世世以事其祖宗永以命徳茂功享歴代之祀焉以孝平皇后为定安太后读策毕莽亲执孺子手流涕歔欷曰昔周公摄位终得复子明辟今予独廹皇天威命不得如意哀叹良久中傅将孺子下殿北面而称臣百僚陪位莫不感动又按金匮辅臣皆封拜以太傅左辅骠骑将军安阳侯王舜为太师封安新公大司徒就徳侯平晏为太傅就新公少阿羲和京兆尹红休侯刘歆为国师嘉新公广汉梓潼哀章为国将美新公是为四辅位上公太保后丞承阳侯甄邯为大司马承新公丕进侯王寻为大司徒章新公歩兵将军成都侯王邑为大司空隆新公是为三公大阿右拂大司空卫将军广阳侯甄丰为更始将军广新公京兆王兴为卫将军奉新公轻车将军成武侯孙建为立国将军成新公京兆王盛为前将军崇新公是为四将凡十一公王兴者故城门令史王盛者卖饼莽案符命求得此姓名十余人两人容貌应卜相径从布衣登用以视【读曰示】神焉余皆拜为郎是日封拜卿大夫侍中尚书官凡数百人诸刘为郡守皆徙为諌大夫改明光宫为定安馆定安太后居之以大鸿胪府为定安公第皆置门卫使者监领勅阿乳母不得与语常在四壁中至于长大不能名六畜后莽以女孙宇子妻之莽策羣司曰歳星司肃东岳太师典致时雨青炜【音辉】登平考景以晷荧惑司悊南岳太傅典致时奥赤炜颂【音容】平考声以律太白司艾【音乂】西岳国师典致时阳白炜象平考量以铨辰星司谋北岳国将典致时寒元炜和平考星以漏月刑元股左司马典致武应考方法矩主司天文钦若昊天敬授民时力来农事以丰年谷日徳元厷【古字】右司徒典致文瑞考圜合规主司人道五教是辅帅民承上宣美风俗五品乃训斗平元心中司空典致物图考度以绳主司地理平治水土掌名山川众殖鸟兽蕃茂草木各防命以其职如典诰之文置大司马司允大司徒司直大司空司若位皆孤卿更名大司农曰羲和后更为纳言大理曰作士太常曰秩宗大鸿胪曰典乐少府曰共工水衡都尉曰予虞与三公司卿凡九卿分属三公每一卿置大夫三人一大夫置元士三人凡二十七大夫八十一元士分主中都官诸职更名光禄勲曰司中太仆曰太御卫尉曰太卫执金吾曰奋武中尉曰军正又置大赘官主乘舆服御物后又典兵秩位皆上卿号曰六监改郡太守曰大尹都尉曰大尉县令长曰宰御史曰执法公车司马曰王路四门长乐宫曰常乐室未央宫曰寿成室前殿曰王路堂长安曰常安更名秩百石曰庶士三百石曰下士四百石曰中士五百石曰命士六百石曰元士千石曰下大夫比二千石曰中大夫二千石曰上大夫中二千石曰卿车服黻冕各有差品又置司恭司从司明司聪司中大夫诵诗工彻膳宰以司过策曰予闻上圣欲昭厥徳罔不慎修厥身用绥于逺是用建尔司于五事毋隐尤毋将虚好恶不愆立于厥中于戏朂哉令王路设进善之旌非谤之木敢諌之鼓諌大夫四人常坐王路门受言事者封王氏齐缞之属为侯大功为伯小功为子缌麻为男其女皆为任男以睦女以隆为号焉皆授印韨令诸侯立大夫人夫人世子亦受印韨又曰天无二日土无二王百王不易之道也汉氏诸侯或称王至于四夷亦如之违于古典谬于一统其定诸侯王之号皆称公四夷僭号称王者皆更为侯又求黄帝少昊颛顼帝喾帝尧帝舜夏禹臯陶伊尹之后将祚厥祀以王氏虞帝之后也出自帝喾刘氏尧之后也出自颛顼于是封姚恂为初睦侯奉黄帝后梁防为脩逺伯奉少昊后皇孙功隆公千奉帝喾后刘歆为祈烈伯奉颛顼后国师刘歆子叠为伊休侯奉尧后嫣昌为始睦侯奉虞帝后山遵为襃谋子奉臯陶后伊元为襃衡子奉伊尹后汉后定安公刘婴位为賔周后卫公姬党更封为章平公亦为賔殷后宋公孔运转次移更封为章昭侯位为恪夏后辽西姒丰为章功侯亦为恪四代古宗宗祀于明堂以配皇始祖考虞帝周公后襃鲁子姬就宣尼后襃成子孔钧已前定焉莽又曰予前在摄时建郊宫定祧庙立社稷自黄帝至于济南伯王【伯王莽之高祖】祖世氏姓有五矣黄帝二十五子分赐厥姓十有二氏虞帝之先受姓曰姚其在陶唐曰妫在周曰陈在齐曰田在济南曰王予伏念皇初祖考黄帝皇始祖考虞帝以宗祀于明堂宜序于祖宗之亲庙其立祖庙五亲庙四后夫人皆配食郊祀黄帝以配天黄后以配地以新都侯东第为大禖歳时以祀家之所尚种祀天下姚妫陈田王氏凡五姓者皆黄虞苖裔予之同族也书不云乎惇叙九族其令天下上此五姓名籍于秩宗皆以为宗室世世复无有所与其元城王氏勿令相嫁娶以别族理亲焉封陈崇为统睦侯奉胡王后【追王陈胡公】田丰为世睦侯奉敬王后【追王陈敬仲】天下牧守以前有翟义赵明等领州郡怀忠孝封牧为男守为附城又封旧恩戴崇金渉箕闳杨并等子皆为男遣骑都尉嚻等分治黄帝园位于上郡桥畤虞帝于零陵九疑胡王于淮阳陈敬王于齐临淄愍王于城阳莒【齐愍王】伯王于淮南东平陵孺王于魏郡元城【莽之高祖名遂字伯纪曾祖名贺字翁孺故谓之伯王孺王】使者四时致祠其庙当作者以天下初定且祫祭于明堂太庙以汉高祖为文祖庙【欲法舜受终之事】莽曰予之皇祖始考虞帝受嬗于唐汉氏初祖唐帝世有国之象予复亲受金策于汉高皇帝之灵惟思襃厚前代何有忘时汉氏祖宗有七以礼立于定安国其园寝庙在京师者勿罢祠荐如故予以秋九月亲入汉氏高元成平之庙诸刘更属籍京兆大尹勿解其复各终厥身州牧数存问勿令有侵寃又曰予前在大麓至于摄假【大麓谓为大司马宰衡时妄引舜事】深惟汉氏三七之阸思延刘氏故作金刀之利防以济之然自孔子作春秋以为后王法至于哀之十四而一代毕恊之于今亦哀之十四也【哀帝六年平帝五年居摄三年凡十四年】赤世计尽终不可彊济今皇天革汉而立新废刘而兴王夫刘之为字卯金刀也正月刚卯金刀之利皆不得行【服防曰刚卯以正月卯日作佩之长三寸广一寸四方或用玉或用金或用桃着革带佩之今有玉在者铭其一靣曰正月刚卯金刀莽所铸之钱也晋灼曰刚卯长一寸广五分四方当中央从穿作孔以采丝茸其厎如冠缨头防刻其上面作两行书文曰正月刚卯既央灵殳四方赤青白黄四色敢当帝令祝融以教防龙庶疫刚瘅莫我敢当其一铭曰疾日严卯帝令防化顺尔固伏化兹灵殳既正既直既觚既方庶疫刚瘅莫我敢当顔师古曰今往往有土中得玉刚卯者案小大及文服说是也莽以刘字上有卯下有金旁又有刀是以禁刚卯及金刀也】博谋卿士佥曰天人同应昭然着明其去刚卯莫以为佩除刀钱勿以为利承顺天心快百姓意乃更作小钱径六分重一铢文曰小钱直一与前大钱五十者为二品并行欲防民盗铸乃禁不得挟铜炭是歳四月徐乡侯刘快结党数千人起兵于其国快兄殷故汉胶东王时改为扶崇公快举兵攻即墨殷闭城门自系狱吏民拒快快败走至长广死莽曰昔予之祖济南愍王困于燕寇自齐临淄出保于莒宗人田单广设竒谋获杀燕将复定齐国今即墨士大夫复同心殄灭反虏予甚嘉其忠者怜其无辜其赦殷等非快之妻子他亲属当坐者皆勿治吊死问伤赐亡者葬钱人五万殷知天命深疾恶快以故辄伏厥辜其满殷国戸万地方百里又封符命臣十余人莽曰古者设庐井八家一夫一妇田百亩什一而税则国给民富而颂声作此唐虞之道三代所遵行也秦为无道厚赋税以自奉罢民力以极欲壊圣制废井田是以兼并起贪鄙生彊者规田以千数弱者曾无立锥之居又置奴婢之市与牛马同防【阑谓遮阑之若牛马阑圈也】制于民臣颛断其命奸虐之人因缘为利至畧卖人妻子逆天心誖人伦缪于天地之性人为贵之义书曰予则孥戮女唯不用命者然后被此辜矣汉氏减轻田租三十而税一常有更赋罢癃咸出而豪民侵陵分田刼假厥名三十税一实什税五也父子夫妇终年耕耘所得不足以自存故富者犬马余菽粟骄而为邪贫者不厌糟糠穷而为奸俱陷于辜刑用不错予前在大麓始令天下公田口井则有嘉禾之祥遭反虏逆贼且止今更名天下田曰王田奴婢曰私属皆不得买卖其男女不盈八而田过一井者分余田予九族邻里乡党故无田今当受田者如制度敢有非井田圣制无法惑众者投诸四裔以御魑魅如皇始祖考虞帝故事是时百姓便安汉五铢钱以莽钱大小两行难知又数变改不信皆私以五铢钱市买讹言大钱当罢莫肯挟莽患之复下书诸挟五铢钱言大钱当罢者比非井田制投四裔于是农商失业食货俱废人民至涕泣于市道及坐卖买田宅奴婢铸钱自诸侯卿大夫至于庶民抵罪者不可胜数秋遣五威将王竒等十二人班符命四十二篇于天下徳祥五事符命二十五福应十二凡四十二篇其徳祥言文宣之世黄龙见于成纪新都高祖考王伯墓门梓柱生枝叶之属符命言井石金匮之属福应言雌鸡化为雄之属其文尔雅依托皆为作说大归言莽当代汉有天下云总而说之曰帝王受命必有徳祥之符瑞协成五命申以福应然后能立巍巍之功传于子孙永享无穷之祚故新室之兴也徳祥发于汉三七九世之后肇命于新都受瑞于黄支【献生犀事】开王于武功定命于子同【梓潼县莽改之】成命于巴宕申福于十二应天所以保祐新室者深矣固矣武功丹石出于汉氏平帝末年火徳销尽土徳当代皇天眷然去汉兴新以丹石始命于皇帝皇帝谦让以摄居之未当天意故其秋七月天重以三能【音台】文马【三台星也文马缟身金精周成王时犬戎献之】皇帝复谦让未即位故三以铁契四以石龟五以虞符六以文圭七以元印八以茂陵石书九以元龙石十以神井十一以大神石十二以铜符帛图申命之瑞寖以显著至于十二以昭告新皇帝皇帝深惟上天之威不可不畏故去摄号犹尚称假改元为初始欲以承塞天命克厌上帝之心然非皇天所以郑重降符命之意故是日天复决以勉书【哀章所作策命也】又侍郎王盱见人衣白布单衣赤缋方领冠小冠立于王路殿前谓盱曰今日天同色以天下人民属皇帝盱怪之行十余歩人忽不见至丙寅暮汉氏高庙有金匮图策高帝承天命以国新皇帝明旦宗伯忠孝侯刘宏以闻乃召公卿议未决而大神石人谈曰趣新皇帝之高庙受命毋留于是新皇帝立登车之汉氏高庙受命受命之日丁卯也丁火汉氏之徳也卯刘姓所以为字也明汉刘火徳尽而于新室也皇帝谦让既备固让十二符应廹着命不可辞惧然祗畏苇然闵汉氏之终不可济斖斖在左右之不得从意为之三夜不御寝三日不御食延问公侯卿大夫佥曰宜奉如上天威命于是乃改元定号与海内更始新室既定神祗懽喜申以福应吉瑞累仍诗曰宜民宜人受禄于天保右命之自天申之此之谓也五威将奉符命赍印绶王侯以下及吏官名更者外及匈奴西域徼外蛮夷皆即授新室印绶因收故汉印绶赐吏爵人二级民爵人一级女子百戸羊酒蛮夷币帛各有差大赦天下五威将乘干文车驾坤六马背负鷩鸟之毛服饰甚伟每一将各置左右前后中帅凡五帅衣冠车服驾马各如其方面色数将持节称太一之使帅持幢称五帝之使莽策命曰普天之下迄于四表靡所不至其东出者至元莵乐浪高句骊夫余南出者逾徼外歴益州贬句町王为侯西出者至西域尽改其王为侯北出者至匈奴庭授单于印改汉印文去玺曰章单于欲求故印五威将陈饶椎破之单于大怒而句町西域后卒以此皆畔饶还拜为大将军封威徳子冬靁桐华置五威司命中城四闗将军司命司上公以下中城主十二城门策命统睦侯陈崇曰咨尔崇夫不用命者乱之原也大奸猾者贼之本也铸伪金钱者妨寳货之道也骄奢逾制者凶害之端也漏泄省中及尚书事者机事不密则害成也拜爵王庭谢恩私门者禄去公室政从亡矣凡此六条国之纲纪是用建尔作司命柔亦不茹刚亦不吐不侮鳏寡不畏彊圉帝命帅繇统睦于朝命说符侯崔发曰重门击柝以待暴客女作五威中城将军中徳既成天下说符命明威侯王级曰绕霤之固南当荆楚女作五威前闗将军振武奋卫明威于前命尉睦侯王嘉曰羊头之阸北当燕赵女作五威后闗将军壶口捶阸尉睦于后命堂威侯王奇曰肴黾之险东当郑卫女作五威左闗将军函谷批难掌威于左命懐子王福曰汧陇之阻西当戎狄女作五威右关将军成固据守懐羌于右又遣諌大夫五十人分铸钱于郡国是歳长安狂女子碧呼道中曰高皇帝大怒趣归我国不者九月必杀女莽收捕杀之治者掌冦大夫陈成自免去官真定刘都等谋举兵发觉皆诛眞定常山大雨雹二年二月赦天下五威将帅七十二人还奏事汉诸侯王为公者悉上玺绶为民无违命者封将为子帅为男初设六筦之令命县官酤酒卖盐铁器铸钱诸采取名山大泽众物者税之又令市官收贱卖贵赊贷予民收息百月三羲和置酒士郡一人乗督酒利禁民不得挟弩铠徙西海匈奴单于求故玺莽不与遂寇邉郡杀略吏民十一月立国将军建奏西域将钦上言九月辛巳戊巳校尉史陈良终带共贼杀校尉刁防刼掠吏士自称废汉大将军亡入匈奴又今月癸酉不知何一男子遮臣建车前自称汉氏刘子舆成帝下妻子也刘氏当复趣空宫收系男子即常安姓武字仲皆逆天违命大逆不道请论仲及陈良等亲属当坐者奏可汉氏高皇帝比着戒云罢吏卒为賔食诚欲承天心全子孙也其宗庙不当在常安城中及诸刘为诸侯者当与汉俱废陛下至仁久未定前故安众侯刘崇徐乡侯刘快陵乡侯刘曽扶恩侯刘贵等更聚众谋反今狂狡之虏或妄自称亡汉将军或称成帝子子舆至犯夷灭连未止者此圣恩不早絶其萌牙故也臣愚以为汉高皇帝为新室賔享食明堂成帝异姓之兄弟平帝壻也皆不宜复入其庙元帝与皇太后为体圣恩所隆礼亦宜之臣请汉氏诸庙在京师者皆罢诸刘为诸侯者以戸多少就五等之差其为吏者皆罢待除于家上当天心称高皇帝神灵塞狂狡之萌莽曰可嘉新公国师以符命为予四辅明徳侯刘龚率礼侯刘嘉等凡三十二人皆知天命或献天符或贡昌言或捕告反虏厥功茂焉诸刘与三十二人同宗共祖者勿罢赐姓曰王唯国师以女配莽子故不赐姓改定安太后号曰黄皇室主絶之于汉也冬十二月雷更名匈奴单于曰降奴服于莽曰降奴服于知威侮五行背畔四条侵犯西域延及邉垂为元元害辠当夷灭命遣立国将军孙建等凡十二将十道并出共行皇天之威罚于知之身惟知先祖故呼韩邪单于稽侯防累世忠孝保塞守徼不忍以一知之罪灭稽侯防之世今分匈奴国土人民以为十五立稽侯防子孙十五人为单于遣中郎将蔺苞戴级驰之塞下召拜当为单于者诸匈奴人当坐虏知之法者皆赦除之遣五威将军苖防虎贲将军王况出五原厌难将军陈钦震狄将军王廵出云中振武将军王嘉平狄将军王萌出代郡相威将军李棽【音心】镇逺将军李翁出西河诛貉将军阳俊讨秽将军严尤出渔阳奋武将军王骏定胡将军王晏出张掖及偏禆以下百八十人募天下囚徒丁男甲卒三十万人转众郡委输五大夫衣裘兵器粮食长吏送自负海江淮至北邉使者驰督趣以军兴法从事天下骚动先至者屯边郡须毕具乃同时出莽以钱币讫不行于是造寳货五品百姓复不从但行大小钱二品而已盗铸钱者不可禁廼重其法一家铸钱五家坐之没入为奴婢吏民出入持布钱以副符不持者厨勿舍闗津苛留公卿皆持以入宫殿门欲以重而行之是时争为符命封侯其不为者相戏曰独无天帝除书乎司命陈崇白莽曰此开奸臣作福之路而乱天命宜絶其原莽亦厌之遂使尚书大夫赵并验治非五威将军所班皆下狱初甄丰刘歆王舜为莽腹心倡在位襃扬功徳安汉宰衡之号及封莽母两子兄子皆丰等所共诛而丰舜歆亦受其赐并富贵矣非复欲令莽居摄也居摄之萌出于泉陵侯刘庆前辉光谢嚻长安令田终术莽羽翼已成意欲称摄丰等承顺其意莽辄复封舜歆两子及丰孙丰等爵位已盛心意既满又实畏汉宗室天下豪桀而疏逺欲进者并作符命莽遂据以即眞舜歆内惧而已丰素刚彊莽觉其不说故徙大阿右拂大司空丰托符命文为更始将军与卖饼儿王盛同列丰父子黙黙时子寻为侍中京兆大尹茂徳侯即作符命新室当分陜立二伯以丰为右伯太平晏为左伯如周召故事莽即从之拜丰为右伯当述职西出未行寻复作符命言故汉氏平帝后黄皇室主为寻之妻莽以诈立心疑大臣怨谤欲震威以惧下因是发怒曰黄皇室主天下母此何谓也收捕寻寻亡丰自杀寻随方士入华山歳余捕得辞连国师公歆子侍中隆威侯棻棻弟右曹长水校尉伐虏侯泳大司空邑弟左闗将军堂威侯竒及歆门人侍中骑都尉丁隆等牵引公卿党亲列侯以下死者数百人寻手理有天子字莽解其臂入视之曰此一大子也或曰一六子也六者戮也明寻父子当戮死也廼流棻于幽州放寻于三危殛隆于羽山皆驿车载其尸传致云莽为人侈口蹷顄【师古曰侈大也蹷短也顄頥也蹷音其月反顄音胡感反】露眼赤精大声而嘶【师古曰嘶破声也音先奚反】长七尺五寸好厚履高冠以装衣【师古曰毛之彊曲者曰以装褚衣中令其张起也音力之反字或作音义同】反膺高视瞰临左右【师古曰瞰谓逺视也音曲滥反】是时有用方技待诏黄门者或问以莽形貌待诏曰莽所谓防目虎吻豺狼之声者也故能食人亦当为人所食问者告之莽诛灭待诏而封告者后常翳云毌屏面【师古曰屏面即便面盖扇之类也解在张敞】非亲近莫得见也是歳以初睦侯姚恂为寜始将军三年莽曰百官改更职事分移律令仪法未及悉定且因汉律令仪法以从事令公卿大夫诸侯二千石举吏民有徳行通政事能言语明文学者各一人诣王路四门遣尚书大夫赵并使劳北邉并还言五原北假膏壤殖谷异时常置田官乃以并为田禾将军发戌卒屯田北假以助军粮是时诸将在邉须大众集吏士放纵而内郡愁于徴发民弃城郭流亡为盗贼并州平州尤甚莽令七公六卿号皆兼称将军遣着武将军逯并等塡名都中郎将绣衣执法各五十五人分塡缘邉大郡督大奸猾擅弄兵者皆便为奸于外挠乱州郡货赂为市侵渔百姓莽下书切责司监放纵自若而蔺苞戴级到塞下招诱单于弟咸咸子登入塞胁拜咸为孝单于赐黄金千斤锦绣甚多遣去将登至长安拜为顺单于留邸太师王舜自莽篡位后病悸寖剧死莽以舜子延袭父爵为安新公延弟襃新侯匡为太师将军永为新室辅为太子置师友各四人秩以大夫以故大司徒马宫为师疑故少府宗伯凤为傅丞博士袁圣为阿辅京兆尹王嘉为保拂是为四师故尚书令唐林为胥附博士李充为奔走諌大夫赵襄为先后中郎将亷丹为御侮是为四友又置师友祭酒及侍中谏议六经祭酒各一人凡九祭酒秩上卿琅邪左咸为讲春秋颍川满昌为讲诗长安国由为讲易平阳唐昌为讲书沛郡陈咸为讲礼崔发为讲乐祭酒遣谒者持安车印绶即拜楚国龚胜为太子师友祭酒胜不应徴不食而死寜始将军姚恂免侍中崇禄侯孔永为寜始将军是嵗池阳县有小人景长尺余或乗车马或歩行操持万物小大各相称三日止濒河郡蝗生河决魏郡泛清河以东数郡先是莽恐河决为元城墓害及决东去元城不忧水故遂不堤塞四年二月赦天下夏赤气出东南竟天厌难将军陈歆言捕虏生口虏犯邉者皆孝单于咸子登所为莽怒斩其子登于长安以视诸蛮夷大司马甄邯死寜始将军孔永为大司马侍中大赘侯辅为寜始将军莽每当出时必先摉索城中名曰横摉是月横摉五日莽至明堂授诸侯茅土下书曰予以不徳袭于圣祖为万国主思安黎元在于建侯分州正域以美风俗追监前代爰纲爰纪唯在尧典十月二州卫有五服诗国十五抪【音铺】徧九州殷颂有奄有九有之言禹贡之九州无并幽周礼司马则无徐梁帝王相改各有云为或昭其事或大其本厥义着明其务一矣昔周二后受命故有东都西都之居予之受命盖亦如之其以洛阳为新室东都常安为新室西都邦畿连体各有采任州从禹贡为九爵从周氏有五诸侯之员千有八百附城之数亦如之以俟有功诸公一同有众万戸土方百里侯伯一国众戸五千土方七十里子男一则众戸二千有五百土方五十里附城大者食邑九成众戸九百土方三十里自九以下降杀以两至于一成五差备具合当一则今已受茅土者公十四人侯九十三人伯二十一人子百七十一人男四百九十七人凡七百九十六人附城千五百一十一人九族之女为任者八十三人及汉氏女孙中山承礼君遵徳君脩义君更以为任十有一公九卿十二大夫二十四元士定诸国邑采之处使侍中讲理大夫孔秉等与州部众郡晓知地理图籍者共校治于寿成朱鸟堂予数与羣公祭酒上卿亲听视咸已通矣夫襃徳赏功所以显仁贤也九族和睦所以襃亲亲也予永惟匪解思稽前人将章黜陟以明好恶安元元焉以图簿未定未授国邑且令受奉都内月钱数千诸侯皆困乏至有庸作者中郎区博諌莽曰井田虽圣王法其废久矣周道既衰而民不从秦知顺民之心可以获大利也故灭庐井而置阡陌遂王诸夏讫今海内未厌其敝今欲违民心复追千载絶迹虽尧舜复起而无百年之渐弗能行也天下初定万民新附诚未可施行莽知民怨廼下书曰诸名食王田皆得卖之勿拘以法犯私买卖庶人者且一切勿治初五威将帅出改句町王以为侯王邯怨怒不附莽讽牂柯大尹周歆诈杀邯邯弟承起兵攻杀歆先是莽发高句骊兵当伐胡不欲行郡彊廹之皆亡出塞因犯法为寇辽西大尹田谭追撃之为所杀州郡归咎于高句骊侯驺严尤奏言貉人犯法不从驺起正有他心宜令州郡且慰安之今猥被以大罪恐其遂畔夫余之属必有和者匈奴未克夫余秽貉复起此大忧也莽不慰安秽貉遂反诏尤击之尤诱高句骊侯至而斩焉首长安莽大说下书曰廼者命遣猛将共行天罚诛灭虏知分为十二部或断其右臂或斩其左腋或溃其胷腹或防其两胁今年刑在东方诛貉之部先纵焉捕斩虏驺平定东域虏知殄灭在于漏刻此乃天地羣臣社稷宗庙祐助之福公卿大夫士民同心将率虓虎之力也予甚嘉之其更名高句骊为下句骊布告天下令咸知焉于是貉人愈犯邉东北与西南夷皆乱云莽志方盛以为四夷不足吞灭専念稽古之事复下书曰伏念予之皇始祖考虞帝受终文祖在琁玑玉衡以齐七政遂类于上帝禋于六宗望秩于山川徧于羣神廵狩五岳羣后四朝敷奏以言明试以功予之受命即眞到于建国五年已五载矣阳九之阸既度百六之会已过歳在寿星塡在明堂仓龙癸酉徳在中宫观晋掌歳龟策告从其以此年二月建寅之节东廵狩具礼仪调度羣公奏请募吏民人马布帛绵又请内郡国十二买马发帛四十五万匹输常安前后毋相须至者过半莽下书曰文母太后体不安其且止待后是歳改十一公号以新为心后又改心为信五年二月文母皇太后崩葬渭陵与元帝合而沟絶之立庙于长安新室世世献祭元帝配食坐于牀下莽为太后服丧三年大司马孔永乞骸骨赐安车驷马以特进就朝位同风侯逯并为大司马是时长安民闻莽欲都雒阳不肯缮治室宅或颇彻之莽曰元龙石文曰定帝徳国雒阳符命着明敢不钦奉以始建国八年歳躔星纪在雒阳之都其谨缮脩常安之都勿令坏败敢有犯者辄以名闻请其罪是歳乌孙大小昆弥遣使贡献大昆弥者中国外孙也其胡妇子为小昆弥而乌孙归附之莽见匈奴诸邉并侵意欲得乌孙心廼遣使者引小昆弥使置大昆弥使上保成师友祭酒满昌劾奏使者曰夷狄以中国有礼义故诎而服从大昆弥君也今序臣使于君使之上非所以有夷狄也奉使大不敬莽怒免昌官西域诸国以莽积失恩信焉耆先畔杀都防但钦十一月彗星出二十余日不见是歳以犯挟铜炭者多除其法明年改元曰天凤天凤元年正月赦天下莽曰予以二月建寅之节行廵狩之礼太官赍糒【音备】干肉内者行张坐卧所过毋得有所给予之东廵必躬载耒每县则耕以劝东作予之南廵必躬载耨每县则薅【火高反】以劝南伪【音讹】予之西廵必躬载铚每县则获以劝西成予之北廵必躬载拂【音弼今谓之连枷】每县则粟以劝盖藏毕北廵狩之礼即于土中居雒阳之都焉敢有趋讙犯法辄以军法从事羣公奏言皇帝至孝往年文母圣体不豫躬亲供养衣冠稀解因遭弃羣臣圣顔悲哀饮食损少今一歳四廵道路万里春秋尊非糒干肉之所能堪且无廵狩须阕大服以安圣体莽乃下书更以天凤七年歳在太梁仓龙庚辰行廵狩之礼厥明年歳在实沈仓龙辛巳即土之中雒阳之都廼遣太傅平晏大司空王邑之雒阳营相宅兆图起宗庙社稷郊兆云三月壬申晦日有蚀之大赦天下策大司马逯并曰日蚀无光干戈不戢其上大司马印韨就侯氏朝位太傅平晏勿领尚书事省侍中诸曹兼官者以利苖男防为大司马莽即眞尤备大臣抑夺下权朝臣有言其过失者輙防擢孔仁赵博费兴等以敢击大臣故见信任择名官而居之公卿入宫吏有常数太傅平晏从吏过例掖门仆射苛问不逊戊曹士收系仆射莽大怒使执法发车骑数百围太傅府捕士即时死大司空士夜过奉常亭亭长苛之告以官名亭长醉曰寜有符邪士以马棰击亭长亭长斫士亡郡县逐之家上书莽曰亭长奉公勿逐大司空邑斥士以谢国将哀章颇不清莽为选置和叔勅曰非但保国将闺门当保亲属在西州者诸公皆轻贱而章尤甚四月陨霜杀屮木海濒尤甚六月黄雾四塞七月大风防树飞北阙直城门屋瓦雨雹杀牛羊莽以周官王制之文置卒正连率大尹职如太守属令属长职如都尉置州牧部监二十五人见礼如三公监位上大夫各主五郡公氏作牧侯氏卒正伯氏连率子氏属令男氏属长皆世其官其无爵者为尹分长安城旁六乡置帅各一人分三辅为六尉郡河东河内农河南荥阳颍川南阳为六队郡置大夫职如太守属正职如都尉更名河南大尹曰保忠信卿益河南属县满三十置六郊州长各一人人主五县及他官名悉改大郡至分为五郡县以亭为名者三百六十以应符命文也缘边又置竟【音境】尉以男为之诸侯国闲田为黜陟増减云莽下书曰常安西都曰六乡众县曰六尉义阳东都曰六郊众县曰六队【音遂】粟米之内曰内郡其外曰近郡有鄣徼者曰边郡合百二十有五郡九州之内县二千二百有三公作甸侯是为惟城诸在侯服是为惟寜在采任诸侯是为惟翰在賔服是为惟屏在揆文教奋武卫是为惟垣在九州之外是为惟藩各以其方为称总为万国焉其后歳复变更一郡至五易名而还复其故吏民不能纪每下诏书辄系其故名曰制诏陈留大尹太尉其以益歳以南付新平新平故淮阳以雍邱以东付陈定陈定故梁郡以封邱以东付治亭治亭故东郡以陈留以西付祈隧祈隧故荥阳陈留已无复有郡矣大尹太尉皆诣行在所其号令变易皆此类也令天下小学戊子代甲子为六旬首冠以戊子为元日昏以戊寅之旬为忌日百姓多不从者匈奴单于知死弟咸立为单于求和亲莽遣使者厚赂之诈许还其侍子登因购求陈良终带等单于即执良等付使者槛车诣长安莽燔烧良等于城北令吏民会观之缘边大饥人相食諌大夫如普行邉兵还言军士久屯塞苦邉郡无以相赡今单于新和宜因是罢兵校尉韩威进曰以新室之威而吞胡虏无异口中蚤虱臣愿得勇敢之士五千人不赍斗粮饥食虏肉渇饮其血可以横行莽壮其言以威为将军然采普言徴还诸将在边者免陈钦等十八人又罢四闗塡都尉诸屯兵会匈奴使还单于知侍子登前诛死发兵冦边莽复发军屯于是邉民流入内郡为人奴婢廼禁吏民敢挟边民者弃市益州蛮夷杀大尹程隆三边尽反遣平蛮将军冯茂将兵击之寜始将军侯辅免讲易祭酒戴参为寜始将军二年二月置酒王路堂公卿大夫皆佐酒大赦天下是时日中见星大司马苖防左迁司命以延徳侯陈茂为大司马讹言黄龙堕死黄山宫中百姓奔走往观者有万数莽恶之捕系问语所从起不能得单于咸既和亲求其子登尸莽欲遣使送致恐咸怨恨害使者廼收前言当诛侍子者故将军陈钦以他辠系狱钦曰是欲以我为説于匈奴也遂自杀莽选儒生能颛对者济南王咸为大使五威将琅邪伏黯等为帅使送登尸勅令掘单于知墓棘鞭其尸又令匈奴却塞于漠北责单于马万匹牛三万头羊十万头及所钞略邉民生口在者皆还之莽好为大言如此咸到单于庭陈莽威徳责单于背畔之辠应敌从横单于不能诎遂致命而还入塞咸病死封其子为伯伏黯等皆为子莽意以为制定则天下自平故锐思于地理制礼作乐讲合六经之说公卿旦入暮出议论连年不决不暇省狱讼寃结民之急务县宰缺者数年守兼一切贪残日甚是时中郎将绣衣执法在郡国者并乗权势相举奏又十一公士分布劝农桑班时令案诸章冠盖相望交错道路召会吏民逮捕证左郡县赋敛递相赇赂白黑纷然守阙告诉者多莽自见前颛权以得汉政故务自防众事三司受成茍免诸寳物名帑藏钱谷官皆宦者领之吏民上封事书宦官左右开发尚书不得知其畏备臣下如此又好变改制度政令烦多当奉行者輙质问乃以从事前后相乗愦眊不渫莽常御灯火至明犹不能胜尚书因是为奸寝事上书待报者连年不得去拘繋郡县者逢赦而后出卫卒不交代三歳矣谷常贵边兵二十余万人仰衣食县官愁苦五原代郡尤被其毒起为盗贼数千人为辈转入旁郡莽遣捕盗将军孔仁将兵与郡县合击歳余廼定边郡亦略将尽邯郸以北大雨水出深者数丈流杀数千人立国将军孙建死司命赵闳为立国将军寜始将军戴参归故官南城将军廉丹为寜始将军三年二月乙酉地震大雨雪闗东尤甚深者一丈竹栢或枯大司空王邑上书言视事八年功业不効司空之职尤独废顿至廼有地震之变愿乞骸骨莽曰夫地有动有震震者有害动者不害春秋记地震易系坤动动静辟胁万物生焉灾异之变各有云为天地动威以戒予躬公何辜焉而乞骸骨非所以助予者也使诸吏散骑司禄大卫脩寜男遵谕予意焉五月莽下吏禄制度曰予遭阳九之阸百六之会国用不足民人骚动自公卿以下一月之禄十緵布二疋或帛一疋予每念之未尝不戚焉今阸防已度府帑虽未能充略颇稍给其以六月朔庚寅始赋吏禄皆如制度四辅公卿大夫士下至舆僚凡十五等僚禄一歳六十六斛稍以差増上至四辅而万斛云莽又曰普天之下莫非王土率土之賔莫非王臣盖以天下养焉周礼膳羞百有二十品令诸侯各食其同国则辟任附城食其邑公卿大夫元士食其采多少之差咸有条品歳丰穰则充其礼有灾害则有所损与百姓同忧喜也其用上计时通计天下幸无灾害者大官膳羞备其品矣即有灾害以什计率多少而损膳焉东岳太师立国将军保东方三州一部二十五郡南岳太傅前将军保南方二州一部二十五郡西岳国师寜始将军保西方一州二部二十五郡北岳国将卫将军保北方二州一部二十五郡大司马保纳卿言卿仕卿作卿京尉扶尉兆队右队中部左洎前七部大司徒保乐卿典卿宗卿秩卿翼尉光尉左队前队中部右部有五郡大司空保予卿虞卿共卿工卿师尉列尉祈队后队中部洎后十郡及六司六卿皆随所属之法保其灾害亦以十率多少而损其禄郎从官中都官吏食禄都内之委者以太官膳羞备损而为节诸侯辟任附城羣吏亦各保其灾害防上下同心劝进农业安元元焉莽之制度烦碎如此课计不可理吏终不得禄各因官职为奸受取赇赂以自共给是月戊辰长平馆西岸崩邕泾水不流毁而北行遣大司空王邑行视还奏状羣臣上寿以为河图所谓以土塡水匈奴灭亡之祥也乃遣并州牧宋游击都尉任萌等将兵击匈奴至边止屯七月辛酉霸城门灾民间所谓青门也戊子晦日有蚀之大赦天下复令公卿大夫诸侯二千石举四行各一人大司马陈茂以日蚀免武建伯严尤为大司马十月戊辰王路朱鸟门鸣昼夜不絶崔发等曰虞帝辟四门通四聪门鸣者明当脩先圣之礼招四方之士也于是令羣臣皆贺所举四行从朱雀门入而对策焉平蛮将军冯茂击句町士卒疫疾死者什六七赋敛民财什取五益州虚耗而不克徴还下狱死更遣寜始将军防丹与庸部牧史熊击句甿颇斩首有胜莽徴丹熊丹熊愿益调度必克乃还复大赋敛就都大尹冯英不肯给上言自越嶲遂久仇牛同亭邪豆之属反畔以来积且十年郡县距击不已续用冯茂茍施一切之政道以南山险高深茂多众逺居费以亿计吏士离毒气死者什七今丹熊惧于自诡期防调发诸郡兵谷复訾民取其十四空破梁州功终不遂宜罢兵屯田明设购赏莽怒免英官后颇觉悟曰英亦未可厚非复以英为长沙连率翟义党王孙庆捕得莽使太医尚方与巧屠共刳剥之量度五藏以竹筳【音庭】导其脉知所终始云可以治病是歳遣大使五威将王骏西域都防李崇将戊己校尉出西域诸国皆郊迎贡献焉诸国前杀都防但钦骏欲袭之命佐帅何封戊巳校尉郭钦别将焉耆诈降伏兵击骏等皆死钦封后到袭击老弱从车师还入塞莽拜钦为塡外将军封劋【子小反】胡子何封为集胡男西域自此絶四年五月莽封保成师友祭酒唐林为建徳侯故諌议祭酒纪逡为封徳侯位皆特进见礼如三公赐第一区钱三百万授几杖焉六月更授诸侯茅土于明堂令各就国其在缘邉若江南非诏所召遣侍于帝城者纳言掌货大夫且调都内故钱予其禄公歳八十万侯伯四十万子男二十万然复不能尽得莽好空言慕古法多封爵人性实遴啬托以地理未定故且先赋茅土用慰喜封者是歳复明六筦之令每一筦下为设科条防禁犯者罪至死吏民抵罪者浸众又一切调上公以下诸有奴婢者率一口出钱三千六百天下愈愁盗贼起纳言冯常以六筦諌莽大怒免常官置执法左右刺奸选用能吏侯霸等分督六尉六队如汉刺史与三公士郡一人从事临淮田仪等为盗贼依阻防稽长州琅邪女子吕母亦起初吕母子为县吏为宰所寃杀母散家财以酤酒买兵弩阴厚贫穷少年得百余人遂攻海曲县杀其宰以祭子墓引兵入海其众浸多后皆万数莽遣使者即赦盗贼还言盗贼解辄复合问其故皆曰愁法禁烦苛不得举手力作所得不足以给贡税闭门自守又坐邻伍铸钱挟铜奸吏因以愁民民穷悉起为盗贼莽大怒免之其或顺指言民骄黠当诛及言时运适然且灭不久莽说辄迁之是歳八月莽亲之南郊铸作威斗威斗者以五石铜为之若北斗长二尺五寸欲以厌胜众兵既成令司命负之莽出在前入在御旁铸斗日大寒百官人马有冻死者五年正月朔北军南门灾以大司马司允费兴为荆州牧见问到部方略兴对曰荆扬之民率依阻山泽以渔采为业间者国张六筦税山泽妨夺民之利连年久旱百姓饥穷故为盗贼兴到部欲令明晓吿盗贼归田里假贷犂牛种食濶其租赋防可以解释安集莽怒免兴官天下吏以不得奉禄并为奸利郡尹县宰家累千金莽诏收其家所有财产五分之四以助边急公府士驰天下考覈贪饕闗吏告其将奴婢告其主防以禁奸奸愈甚皇孙功崇公宗坐自画容貌被服天子衣冠刻印三一曰维祉冠存已夏处南山藏薄冰二曰肃圣寳继三曰徳封昌图又宗舅吕寛家前徙合浦私与宗通发觉按验宗自杀宗本名防宗以制作去二名莽至是复其旧名贬爵改号赐諡为功崇缪伯以伯礼于故同谷城郡宗姊妨为卫将军王兴夫人祝诅姑杀婢以絶口事发觉莽使中常侍防恽责问妨【防音戴】并以责兴皆自杀事连及司命孔仁妻亦自杀仁见莽免冠谢莽使尚书劾仁乗干车驾坤马左苍龙右白虎前朱雀后元武左杖威节右负威斗号曰赤星非以骄仁廼以尊新室之威命也仁擅免天文冠大不敬有诏勿劾更易新冠其好怪如此以直道侯王渉为卫将军渉者曲阳侯根子也根成帝世为大司马荐莽自代莽恩之以为曲阳非令称乃追諡根曰直道让公渉嗣其爵是歳赤眉刁子都樊崇等以饥馑相聚起于琅邪转钞略众皆万数遣使者发郡国兵击之不能克六年春莽见盗贼多乃令太史推三万六千歳歴纪六歳一改元布天下下书曰紫阁图曰太一黄帝皆僊上天张乐昆仑防山之上后世圣主得瑞者当张乐奏终南山之上予之不敏奉行未明乃今谕矣复以寜始将军为更始将军以顺符命易不云乎日新之谓盛徳生生之谓易予其飨哉欲以诳燿百姓销解盗贼众皆笑之初献新乐于明堂太庙羣臣始冠麟韦之弁或闻其乐声曰清厉而哀非兴国之声也是时闗东饥旱数年刁子都等党众寖多更始将军廉丹击益州不能克徴还更遣复位后大司马防军郭兴庸部牧李曅击蛮夷若豆等太傅牺叔士孙喜清洁江湖之盗贼而匈奴寇边甚莽乃大募天下丁男及死罪囚吏民奴名曰猪突豨勇以为锐卒一切税天下吏民訾三十取一缣帛皆输长安令公卿以下至郡县黄绶皆保养军马多少各以秩为差又博募有竒技术可以攻匈奴者将待以不次之位言便宜者以万数或言能度水不用舟楫连马接骑济百万师或言不持斗粮服食药物三军不饥或言能飞一日千里可窥匈奴莽輙试之取大鸟翮为两翼头与身皆着毛通引环纽飞数百歩堕莽知其不可用茍欲获其名皆拜为理军赐以车马待发初匈奴右骨都侯须卜当其妻王昭君女也尝内附莽遣昭君兄子和亲侯王歙诱呼当至塞下胁将诣长安疆立以为须卜善于后安公【善于匈奴之号后安公中国之号雨加之】始欲诱迎当大司马严尤諌曰当在匈奴右部兵不侵边单于动静辄语中国此方靣之大助也于今迎当置长安槀街一胡人耳不如在匈奴有益莽不听既得当欲遣尤与廉丹击匈奴皆赐姓徴氏号二徴将军当诛单于舆而立当代之出车城西横廐未发尤素有智略非莽攻伐四夷数諌不从着古名将乐毅白起不用之意及言邉事凡三篇奏以风諌莽及当出廷议尤固言匈奴可且以为后先忧山东盗贼莽大怒策免尤令上大司马武建伯印韨归故郡以降符伯董忠为大司马翼平连率田况奏郡县訾民不实莽复三十税一以况忠言忧国进爵为伯赐钱二百万众庶皆詈之青徐民多弃乡里流亡老弱死道路壮者入贼中夙夜连率韩博上言有竒士长丈大十围来至臣府曰欲奋击胡虏自谓巨无霸出于蓬莱东南五城西北昭如海濵轺车不能载三马不能胜即日以大车四马建虎旗载霸诣阙霸卧则枕鼓以铁箸食此皇天所以辅新室也愿陛下作大甲高车贲育之衣遣大将一人与虎贲百人迎之于道京师门戸不容者开高大之以视百蛮鎭安天下博意欲以风莽莽闻之留霸在所新丰更其姓曰巨母氏谓因文母太后而霸王符也徴博下狱以非所宜言弃市明年改元曰地皇从三万六千歳厯号也地皇元年正月乙未赦天下下书曰方出军行师敢有趋讙犯法者輙论斩毋须时尽歳止于是春夏斩人都市百姓震惧道路以目二月壬申日正黑莽恶之下书曰廼者日中见昧阴薄阳黑气为变百姓莫不惊怪兆域大将军王匡遣吏考问上变事者欲蔽上之明是以适见于天以正于理塞大异焉莽见四方盗贼多复欲厌之又下书曰予之皇初祖考黄帝定天下将兵为上将军建华盖立斗献【音羲】内设大将外置大司马五人大将军二十五人偏将军百二十五人裨将军千二百五十人校尉万二千五百人司马三万七千五百人候十一万二千五百人当百二十二万五千人士吏四十五万人士千三百五十万人应协于易弧矢之利以威天下予受符命之文稽前人将条备焉于是置前后左右中大司马之位赐诸州牧号为大将军郡卒正连率大尹为偏将军属令长裨将军县宰为校尉乗使者经歴郡国日且十辈仓无见谷以给车马不能足赋取道中车马取办于民七月大风毁王路堂复下书曰乃壬午餔时有烈风雷雨发屋折木之变予甚弁焉予甚栗焉予甚恐焉伏念一旬迷廼解矣昔符命文立安为新迁王临国雒阳为统义阳王是时予在摄假谦不敢当而以为公其后金匮文至议者皆曰临国雒阳为统谓据土中为新室统也宜为皇太子自此后临久病虽瘳不平朝见挈茵舆行见王路堂者张于西厢及后閤更衣中又以皇后被疾临且去本就舍妃妾在东永巷壬午烈风毁王路西厢及后閤更衣中室昭寜堂池东南榆树大十围东僵击东閤閤即东永巷之西垣也皆破折瓦坏发屋防木予甚惊焉又官奏月犯心前星厥有占予甚忧之伏念紫阁图文太一黄帝皆得瑞以仙后世襃主当登终南山所谓新迁王者乃太一新迁之后也统义阳王乃用五统以礼义登阳上迁之后也临有兄而称太子名不正宣尼公曰名不正则言不顺至于刑罚不中民无所错手足惟即位以来隂阳未和风雨不时数遇枯旱蝗螟为灾谷稼鲜耗百姓苦饥蛮夷猾夏寇贼奸宄人民正营无所错手足深惟厥咎在名不正焉其立安为新迁王临为统义阳王防以保全二子子孙千亿外攘四夷内安中国焉是月杜陵便殿乗舆虎文衣废藏在室匣中者出自树立外堂上良久乃委地吏卒见者以闻莽恶之下书曰寳黄厮赤【自用土徳故以黄为寳以赤为厮乃贱汉行也】其令郎从官皆衣绛望气为数者多言有土功象莽又见四方盗贼多欲视为自安【视读如示】能建万世之基者乃下书曰予受命遭阳九之阨百六之防府帑空虚百姓匮乏宗庙未修且祫祭于明堂太庙夙夜永念非敢寜息深惟吉昌莫良于今年予乃卜波水之北【波音陂】郎池之南惟玉食【谓龟为玉兆之文而墨食也】予又卜金水之南明堂之西亦惟玉食予将亲筑焉于是遂营长安城南提封百顷九月甲申莽立载行视亲举筑三下司徒王寻大司空王邑持节及侍中常侍执法杜林等数十人将作崔发张邯说莽曰徳盛者文缛宜崇其制度宣视海内且令万世之后无以复加也莽乃博徴天下工匠诸图画以望法度算及吏民以义入钱谷助作者骆驿道路壊彻城西苑中建章承光包阳大台储元宫及平乐当路阳禄馆凡十余所取其材瓦以起九庙是月大雨六十余日令民入米六百斛为郎其郎吏増秩赐爵至附城九庙一曰黄帝太初祖庙二曰帝虞始祖昭庙三曰陈胡王统祖穆庙四曰齐敬王世祖昭庙五曰济南愍王王祖穆庙凡五庙不堕云六曰济南伯王尊祢昭庙七曰元城孺王尊祢穆庙八曰阳平顷王戚祢昭庙九曰新都显王戚祢穆庙殿皆重屋太初祖庙东西南北各四十丈高十七丈余庙半之为铜薄栌饰以金银雕文穷极百工之巧带高増下功费数百钜万卒徒死者万数钜鹿男子马适求等【马适姓求名】谋举燕赵兵以诛莽大司空士王丹发觉以闻莽遣三公大夫逮治党与连及郡国豪桀数千人皆诛死封丹为辅国侯自莽为不顺时令百姓怨恨莽犹安之又下书曰惟设此壹切之法以来常安六乡巨邑之都枹鼓稀鸣盗贼衰少百姓安土歳以有年此乃立权之力也今胡虏未灭诛蛮未絶焚江湖海泽麻沸盗贼未尽破殄又兴奉宗庙社稷之大作民众动摇今复壹切行此令尽二年止之以全元元救愚奸是歳罢大小钱更行货布长二寸五分广一寸直货钱二十五货钱径一寸重五铢枚直一两品并行敢盗铸钱及偏行布货伍人知不发举皆没入官为奴婢太傅平晏死以子虞唐尊为太傅尊曰国虚民贫咎在奢泰乃身短衣小褏乗牝马柴车借槀瓦器又以歴遗公卿出见男女不异路者尊自下车以象刑赭幡汚染其衣莽闻而说之下诏申勅公卿思与厥齐封尊为平化侯是时南郡张霸江夏羊牧王匡等起云杜绿林号曰下江兵众皆万余人武功中水乡民三舍垫为池二年正月以州牧位三公刺举怠解更置牧监副秩元士冠法冠行事如汉刺史是月莽妻死諡曰孝睦皇后葬渭陵长寿园西令永侍文母名陵曰亿年初莽妻以莽数杀其子涕泣失明莽令太子临居中养焉莽妻旁侍者原碧莽幸之后临亦通焉恐事泄谋共杀莽临妻愔国师公女能为星语临宫中且有白衣会临喜以为所谋且成后贬为统义阳王出在外第愈忧恐防莽妻病困临予书曰上于子孙至严前长孙中孙年俱三十而死今臣临复适三十诚恐一旦不保中室则不知死命所在莽候妻疾见其书大怒疑临有恶意不令得会丧既葬收原碧等考问具服奸谋杀状莽欲秘之使杀案事使者司命从事埋狱中家不知所在赐临药临不肯饮自刺死使侍中骠骑将军同说侯林赐魂衣玺韨策书曰符命文立临为统义阳王此言新室即位三万六千歳后为临之后者乃当龙阳而起前过听议者以临为太子有烈风之变輙顺符命立为统义阳王在此之前自此之后不作信顺弗防厥祐夭年陨命呜呼哀哉迹行赐諡諡曰缪王又诏国师公临本不知星事从愔起愔亦自杀是月新迁王安病死初莽为侯就国时幸侍者増秩懐能开明怀能生男兴増秩生男匡女晔开明生女捷皆留新都国以其不明故也及安疾甚莽自病无子为安作奏使上言兴等母虽微贱属犹皇子不可以弃章视羣公皆曰安友于兄弟宜及春夏加封爵于是以王车遣使者迎兴等封兴为功脩公匡为功建公曅为睦脩任捷为睦逮任孙公明公寿病死旬月四丧焉莽坏汉孝武孝昭庙分葬子孙其中魏成大尹李焉与卜者王况谋况谓焉曰新室即位以来民田奴婢不得卖买数改钱货徴发烦数军旅骚动四夷并侵百姓怨恨盗贼并起汉家当复兴君姓李李者徴徴火也当为汉辅因为焉作防书言文帝发忿居地下趣军北告匈奴南告越人江中刘信执敌报怨复续古先四年当发军江湖有盗自称楚王姓为刘氏万人成行不受赦令欲动秦雒阳十一年当相攻太白扬光歳星入东井其号当行又言莽大臣吉凶各有日期防合十余万言焉令吏冩其书吏亡告之莽遣使者即捕焉狱治皆死三辅盗贼麻起乃置捕盗都尉官令执法谒者追击长安中建鸣鼓攻贼幡而使者随其后遣太师牺仲景尚更始将军防军王党将兵击青徐国师和仲曹放助郭兴击句町转天下谷币诣西河五原朔方渔阳每一郡以百万数欲以击匈奴秋陨霜杀菽闗东大饥蝗民犯铸钱伍人相坐没入官为奴其男子槛车儿女子歩以铁琅当其颈诣钟官以十万数到者易其夫妻愁苦死者什六七孙憙景尚曹放等击贼不克军师放纵百姓重困莽以王况防言荆楚当兴李氏为辅欲厌之廼拜侍中掌牧大夫李棽为大将军扬州牧赐名圣使将兵奋击上谷储夏自请愿说田仪莽以为中郎使出仪仪文降未出而死莽求其尸葬之为起冢祠室諡曰寜殇男防以招来其余然无肯降者闰月丙辰大赦天下天下大服民私服在诏书前者亦释除郎阳成脩献符命言继立民母又曰黄帝以百二十女致神僊葬于是遣中散大夫谒者各四十五人分行天下博采乡里所高有淑女者上名莽梦长乐宫铜人五枚起立莽恶之念铜人铭有皇帝初兼天下之文即使尚方工防灭所梦铜人膺文又感汉高庙神灵遣虎贲武士入高庙防劒四面提【音弟掷也】击斧坏屋牖桃汤赭鞭鞭洒屋壁令轻车校尉居其中又令中军北垒居高寝或言黄帝时建华盖以登僊莽乃造华盖九重高八丈一尺金瑵羽葆载以秘机四轮车驾六马力士三百人黄衣帻车上人击鼓挽者皆呼登僊莽出令在前百官窃言此似輀车非僊物也是嵗南郡秦丰众且万人平原女子迟昭平能说经博以八投亦聚数千人在河阻中莽召问羣臣禽贼方略皆曰此天囚行尸命在漏刻故左将军公孙禄徴来与议禄曰太史令宗室宣典星厯气变以凶为吉乱天文误朝廷太傅平化侯尊饰虚伪以媮名位贼夫人之子国师嘉信公顚倒五经毁师法令学士疑惑明学男张邯地理侯孙阳造井田使民弃主业羲和鲁匡设六筦以穷工商说符侯崔发阿防取容令下情不上通宜诛此数子以慰天下又言匈奴不可攻当与和亲臣恐新室忧不在匈奴而在封域之中也莽怒使虎贲扶禄出然颇采其言左迁鲁匡为五原卒正以百姓怨非故六筦非匡所独造莽厌众意而出之初四方皆以饥寒穷愁起为盗贼稍稍羣聚常思歳熟得归乡里众虽万数亶【音但】称巨人从事三老祭酒不敢略有城邑转掠求食日阕而已诸长吏牧守皆自乱鬬中兵而死贼非敢欲杀之也莽终不谕其故是歳大司马士按章豫州为贼所获贼送付县士还上书具言状莽大怒下狱以为罔诬因下书切责七公令严勅卿大夫卒正连率庶尹谨牧养善民急捕殄盗贼有不同心并力疾恶黜贼而妄曰饥寒所为輙捕系请其罪于是羣下愈恐莫敢言贼情者亦不得擅发兵贼由是遂不制唯翼平连率田况素果敢发民年十八以上四万余人授以库兵与刻石为约赤糜【眉也古字通用】闻之不敢入界况自劾奏莽让况未赐虎符而擅发兵此弄兵也厥辠乏兴以况自诡必禽灭贼故且勿治后况自请出界击贼所向皆破莽以玺书令况领青徐二州牧事况上言盗贼始发其原甚微非部吏伍人所能禽也咎在长吏不为意县欺其郡郡欺朝廷实百言十实千言百朝廷忽略不輙督责遂至延曼连州乃遣将帅多发使者相监趣郡县力事上官应塞诘对共酒食具资用以救断斩不给复忧盗贼治官事将率又不能躬率吏士战则为贼所破吏气寖伤徒费百姓前幸防赦令贼或解散或反遮击恐入山谷转相吿语故郡县降贼皆更惊骇恐见诈灭因饥馑易动旬日之间更十余万人此盗贼所以多之故也今雒阳以东米石二千窃见诏书欲遣太师更始将军二人爪牙重臣多从人众道上空竭少则亡以威视逺方宜急选牧尹以下明其赏罚收合离乡小国无城郭者徙其老弱置大城中积藏谷食并力固守贼来攻城则不能下所过无食势不得羣聚如此招之必降击之则灭今空复多出将率郡县苦之反甚于贼宜尽徴还乗诸使者以休息郡县委任臣况以二州盗贼必平定之莽畏恶况阴为发代遣使者赐况玺书使者至见况因代监其兵况随使者西到拜为师尉大夫况去齐地遂败三年正月九庙盖构成纳神主莽谒见大驾乗六马以五采毛为龙文衣着角长三尺华盖车元戎十乗在前因赐治庙者司徒大司空钱各千万侍中中常侍以下皆封封都匠仇延为邯【音胡敢反】淡里附城二月霸桥灾数千人以水沃救不灭莽恶之下书曰夫三皇象春五帝象夏三王象秋五伯象冬皇王德运也伯者继空续乏以成厯数故其道驳惟常安御道多以所近为名廼二月癸巳之夜甲午之辰火烧霸桥从东方西行至甲午夕桥尽火灭大司空行视考问或云寒民舍居桥下疑以火自燎为此灾也其明旦即乙未立春之日也予以神明圣祖黄虞遗统受命至于地皇四年为十五年正以三年终冬絶灭霸驳之桥欲以兴戒新室统壹长存之道也又戒此桥空东方之道今东方歳荒民饥道路不通东岳太师亟科条开东方诸仓赈贷穷乏以施仁道其更名霸馆为长存馆霸桥为长存桥是月赤眉杀太师羲仲景尚闗东人相食四月遣东岳太师特进襃新侯王匡开东方诸仓拯贷贫乏与更始将军廉丹俱东祖都门外天大雨霑衣止长老叹曰是为泣军太师更始合将锐士十余万人所过放纵东方为之语曰寜逢赤眉不逢太师太师尚可更始杀我卒如田况之言莽又多遣大夫谒者分教民煑草木为酪酪不可食重为烦费莽于是开天下山泽之防令民取采取山泽之物勿出税至地皇三十年如故是王光上戊之六年也【莽所作歴名】是时下江兵盛新市朱鲔平林陈牧等皆复聚众攻击乡聚莽遣司命大将军孔仁部豫州纳言大将军严尤秩宗大将军陈茂击荆州各从吏士百余人乗船从渭入河至华隂廼出乗到部募士尤谓茂曰遣将不与兵符必先请而后动是犹绁韩卢而责之获也夏蝗从东方来蜚蔽天至长安入未央宫缘殿阁莽发吏民设购赏捕击莽以天下谷贵欲厌之为太仓置卫交防名曰政始掖门流民入闗者数十万人廼置养赡官禀食之使者监领与小吏共盗其禀饥死者十七八先是莽使中黄门王业领长安市买贱取于民民甚恶之业以省费为功赐爵附城莽闻城中饥馑以问业业曰皆流民也乃市所卖梁飰肉羮持入视莽曰居民食咸如是莽信之冬无盐索卢恢等举兵反城廉丹王匡攻拔之斩首万余级莽遣中郎将奉玺书劳丹匡进爵为公封吏士有功者十余人赤眉别校董宪等众数万人在梁郡王匡欲进击之廉丹以为新抜城罢劳当且休士养威匡不听引兵独进丹随之合战成昌兵败匡走丹使吏持其印韨符节付匡曰小儿可走吾不可遂止战死校尉汝云王隆等二十余人别鬬闻之皆曰廉公已死吾谁为生驰奔贼皆战死莽伤之下书曰惟公多拥选士精兵众郡骏马仓谷帑藏皆得自调忽于诏策离其威节骑马呵噪为狂刃所害呜呼哀哉赐諡曰果公国将哀章谓莽曰皇祖考黄帝之时中黄直为将破杀蚩尤今臣居黄直之位愿平山东莽遣章驰东与太师匡并力又遣大将军阳浚守敖仓司徒王寻将十余万屯雒阳塡南宫大司马董忠养士习射中军北垒大司空王邑兼三公之职司徒寻初发长安宿霸昌廐亡其黄钺寻士房扬素狂直廼哭曰此经所谓丧其齐斧者也自劾去莽击杀扬四方盗贼往往数万人攻城邑杀二千石以下太师王匡等战数不利莽知天下溃畔事穷计廹廼议遣风俗大夫司国宪等分行天下除井田奴婢山泽六筦之禁即位以来诏令不便于民者皆收还之待见未发会世祖与兄齐武王伯升宛人李通等帅舂陵子弟数千人招致新市平林朱鲔陈牧等合攻防棘阳是时严尤陈茂破下江兵成丹王常等数千人别走入南阳界十一月有星孛于张东南行五日不见莽数召问太史令宗宣诸术数家皆缪对言天文安善羣贼且灭莽差以自安四年正月汉兵得下江王常等以为助兵击前队大夫甄阜属正梁邱赐皆斩之杀其众数万人初京师闻青徐贼众数十万人讫无文号旌旗表识咸怪异之好事者窃言此岂如古三皇无文书号諡邪莽亦心怪以问羣臣羣臣莫对唯严尤曰此不足怪也自黄帝汤武行师必待部曲旌旗号令今此无有者直饥寒羣盗犬羊相聚不知为之耳莽大说羣臣尽服及后汉兵刘伯升起皆称将军攻城略地既杀甄阜移书称说莽闻之忧惧汉兵乗胜遂围宛城初世祖族兄圣公先在平林兵中三月辛巳朔平林新市下江兵将王常朱鲔等共立圣公为帝改年为更始元年拜置百官莽闻之愈恐欲外视自安廼染其须髪进所徴天下淑女杜陵史氏女为皇后聘黄金三万斤车马奴婢杂帛珍寳以巨万计莽亲迎于前殿两阶闲成同牢之礼于上西堂备和嫔美御和人三位视公嫔人九视卿美人二十七视大夫御人八十一视元士凡百二十人皆佩印韨执弓韣封皇后父谌为和平侯拜为宁始将军谌子二人皆侍中是日大风发屋折木羣臣上寿曰廼庚子雨水洒道辛丑清靓无尘其夕谷风迅疾从东北来辛丑巽之宫日也巽为风为顺后谊明母道得温和慈恵之化也易曰受兹介福于其王母礼曰承天之庆万福无疆诸欲依废汉火刘皆沃灌雪除殄灭无余杂矣百谷丰茂庶草蕃殖元元驩喜兆民赖福天下幸甚莽日与方士涿郡昭君等于后宫考验方术纵淫乐焉大赦天下然犹曰故汉氏舂陵侯羣子刘伯升与其族人婚姻党与妄流言惑众悖畔天命及手害更始将军廉丹前队大夫甄阜属正梁邱赐及北狄胡虏逆舆洎南僰虏若豆孟迁不用此书有能捕得此人者皆封为上公食邑万戸赐寳货五千万又诏太师王匡国将哀章司命孔仁兖州牧寿良卒正王闳扬州牧李圣亟进所部州郡兵凡三十万迫措【读与笮同音庄客反】青徐盗贼纳言将军严尤秩宗将军陈茂车骑将军王廵左队大夫王吴亟进所部州郡兵凡十万众迫措前队丑虏明告以生活丹青之信复迷惑不解散皆并力合击殄灭之矣大司空隆新公宗室戚属前以虎牙将军东指则反虏破坏西击则逆贼靡碎此廼新室威寳之臣也如黠贼不解散将遣大司空将百万之师征伐劋絶之矣遣七公干士隗嚻等七十五人分下赦令晓谕云嚻等既出因逃亡矣四月世祖与王常等别攻颍川下昆阳郾定陵莽闻之愈恐遣大司空王邑驰之雒阳与司徒王寻发众郡兵百万号曰虎牙五威兵平定山东得颛封爵政决于邑除用徴诸明兵法六十三家术者各持图书受器械备军吏倾府库以遣邑多赍珍寳猛兽欲视饶富用怖山东邑至雒阳州郡各选精兵牧守自将定会者四十二万人余在道不絶车甲士马之盛自古出师未尝有也六月邑与司徒寻发雒阳欲至宛道出颍川过昆阳昆阳时已降汉汉兵守之严尤陈茂与二公会二公纵兵围昆阳严尤曰称尊号者在宛下宜亟进彼破诸城自定矣邑日百万之师所过当灭今屠此城喋血而进前歌后舞顾不快邪遂围数十重城中请降不许严尤曰归师勿遏围城为之阙可如兵法使得逸出以怖宛下邑又不听会世祖悉发郾定陵兵数千人来救昆阳寻邑易之自将万余人行陈勅诸营皆按部毋得动独迎与汉兵战不利大军不敢擅自相救汉兵乗胜杀寻昆阳中兵出并战邑走军乱天风蜚瓦雨如汪水大众崩坏号謼虎豹股栗士卒奔走各还归其郡邑独与所将长安勇敢数千人还雒阳闗中闻之震恐盗贼并起又闻汉兵言莽鸩杀孝平皇帝莽乃会公卿以下于王路堂开所为平帝请命金縢之策泣以视羣臣命明学男张邯称说其徳及符命事因曰易言伏戎于莽升其高陵三歳不兴莽皇帝之名升谓刘伯升高陵谓高陵侯子翟义也言刘伯升翟义为伏戎之兵于新皇帝世犹殄灭不兴也羣臣皆称万嵗又令东方槛车送数人言刘伯升等皆行大戮民知其诈也先是卫将军王渉素养道士西门君恵君恵好天文防记为渉言星孛埽宫室刘氏当复兴国师公姓名是也渉信其言以语大司马董忠数俱至国师殿中庐道语星宿国师不应后渉特往对歆涕泣言诚欲与公共安宗族奈何不信渉也歆因为言天文人事东方必成渉曰新都哀侯小被病功显君素耆酒疑帝本非我家子也董公主中军精兵渉领宫卫伊休侯主殿中如同心合谋共刼持帝东降南阳天子可以全宗族不者俱夷灭矣伊休侯者歆长子也为侍中五官中郎将莽素爱之歆怨莽杀其三子又畏大祸至遂与渉忠谋欲发歆曰当待太白星出廼可忠以司中大赘起武侯孙伋亦主兵复与伋谋伋归家顔色变不能食妻怪问之语其状妻以告弟云阳陈邯邯欲告之七月伋与邯俱告莽遣使者分召忠等时忠方讲兵都肄防军王咸谓忠谋久不发恐漏泄不如遂斩使者勒兵入忠不听遂与歆渉会省戸下莽令防恽责问皆服中黄门各防刃将忠等送庐忠防劒欲自刎侍中王望言大司马反黄门持劒共格杀之省中相惊勒兵至郎署皆拔刃张弩更始将军史谌行诸署告郎吏曰大司马有狂病发已诛皆令弛兵莽欲以厌凶使虎贲以斩马劒挫忠盛以竹器曰反虏出下书赦大司马官属吏士为忠所诖误谋反未发觉者收忠宗族以醇醯毒药尺白刃丛棘并一坎而埋之刘歆王渉皆自杀莽以二人骨肉旧臣恶其内溃故隐其诛伊休侯叠又以素谨歆讫不告但免侍中中郎将更为中散大夫后日殿中钩盾土山僊人掌旁有白头公青衣郎吏见者私谓之国师公衍功侯喜素善卦莽使筮之曰忧兵火莽曰小儿安得此左道是廼予之皇祖叔父子侨欲来迎我也莽军师外破大臣内畔左右亡所信不能复逺念郡国欲謼邑与计议崔发曰邑素小心今失大众而徴恐其执节引决宜有以大慰其意于是莽遣发驰谕邑我年老母适子欲邑以天下勅亡得谢见勿复道邑到以为大司马大长秋张邯为大司徒崔发为大司空司中寿容苖防为国师同说侯林为卫将军莽忧懑不能食亶饮酒啗鳆【音雹】鱼读军书倦因冯几寐不复就枕矣性好时日小数及事廹急亶为厌胜遣使坏渭陵延陵园门罘罳曰毋使民复思也又以黑洿色其周垣号将军曰嵗宿申水为助将军右庚刻木校尉前丙燿金都尉又曰执大斧伐枯木流大水灭发火如此属不可胜记秋太白星流入太微烛地如月光成纪隗崔兄弟共刼大尹李育以兄子隗嚻为大将军攻杀雍州牧陈庆安定卒正王旬并其众移书郡县数莽罪恶万于桀纣是月析人邓晔于匡起兵南乡百余人时析宰将兵数千屯亭备武闗晔匡谓宰曰刘帝已立君何不知命也宰请降尽得其众晔自称辅汉左将军匡右将军拔析丹水攻武闗都尉朱萌降进攻右队大夫宋纲杀之西拔湖莽愈忧不知所出崔发言周礼及春秋左氏国有大灾则哭以厌之故易称先号咷而后笑宜呼嗟告天以求救莽自知败廼率羣臣至南郊陈其符命本末仰天曰皇天既命授臣莽何不殄灭众贼即令臣莽非是愿下雷霆诛臣莽因搏心大哭气尽伏而叩头又作告天策自陈功劳千余言诸生小民防旦夕哭为设飱粥甚悲哀及能诵策文者即以除郎至五千余人防恽将领之莽拜将军九人皆以虎为号号曰九虎将北军精兵数万人东内其妻子宫中以为质时省中黄金万斤者为一匮尚有六十匮黄门钩盾藏府中尚方处处各有数匮长乐御府中御府及都内平凖帑藏钱帛珠玉财物甚众莽愈爱之赐九虎士人四千钱众重怨毋鬭意九虎至华隂囬谿距隘北从河南至山于匡持数千弩乘堆挑战邓将二万余人从阌乡南出枣街作姑破其一部北出九虎后击之六虎败走史熊王况诣阙归死莽使使责死者安在皆自杀其四虎亡三虎郭钦陈翚成重收散卒保京师仓邓开武闗迎汉丞相司直李松将二千余人至湖与等共攻京师仓未下以农掾王宪为校尉将数百人北渡渭入左冯翊界降城略地李松遣偏将军韩臣等径西至新丰与莽波水将军战波水走韩臣等追奔逐至长门宫王宪北至频阳所过迎降大姓栎阳申砀下邽王大皆率众随宪属县严春茂陵董喜蓝田玉孟槐里汝臣盭厔王扶阳陵严本杜陵屠门少之属众皆数千人假称汉将时李松邓晔以为京师小小仓尚未可下况长安城当须更始帝大兵到即引军至华隂治攻具而长安旁兵四防城下闻天水隗氏兵方到皆争欲先入城贪立大功卤掠之利莽遣使者分赦城中诸狱囚徒皆授兵杀豨饮其血与誓曰有不为新室者社鬼记之更始将军史谌将度渭桥皆散走谌空还众兵发掘莽妻子父祖烧其棺椁及九庙明堂辟雍火照城中或谓莽曰城门卒东方人不可信莽更发越骑士为卫门置六百人各一校尉十月戊申朔兵从宣平城门入民间所谓都门也张邯行城门逢兵见杀王邑王林王廵防恽等分将兵距击北阙下汉兵贪莽封力战者七百余人防日暮官府邸第尽奔亡二日己酉城中少年朱弟张鱼等恐见卤掠趋讙并和烧作室门斧敬法闼謼曰反虏王莽何不出降火及掖庭承明黄皇室主所居也莽避火宣室前殿火輙随之宫人妇女謕謼曰当奈何时莽绀袀服带玺韨持虞帝匕首天文郎按栻于前日时加某莽旋席随斗柄而坐曰天生徳于予汉兵其如予何莽时不食少气困矣三日庚戍晨旦明羣臣扶掖莽自前殿南下椒除西出白虎门和新公王揖奉车待门外莽就车之渐台欲阻池水犹抱持符命威斗公卿大夫侍中黄门郎从官尚千余人随之王邑昼夜战罢极士死伤略尽驰入宫间闗至渐台见其子侍中睦解衣冠欲逃邑叱之令还父子共守莽军人入殿中謼曰反虏王莽安在有美人出房曰在渐台众共追之围数百重台上亦弓弩与相射稍稍落去矢尽无以复射短兵接王邑父子防恽王廵战死莽入室下晡时众兵上台王揖赵博苖防唐尊王盛中常侍王参等皆死台上商人杜呉杀莽取其绶校尉东海公賔就故大行治礼见吴问绶主所在曰室中西北陬间就识斩莽首军人分裂莽身支节肌骨脔分争相杀者数十人公賔就持莽首诣王宪宪自称汉大将军城中数十万皆属焉舍东宫妻莽后宫乘其车服六日癸丑李松邓入长安将军赵萌申屠建亦至以王宪得玺绶不輙上多挟宫女建天子鼓旗收斩之莽首诣更始县宛市百姓共提击之或窃食其舌莽扬州牧李圣司命孔仁兵败山东圣格死仁将其众降已而叹曰吾闻食人食者死其事防劒自刺死及曹部监杜普陈定大尹沈意九江连率贾萌皆守郡不降为汉兵所诛赏都大尹王钦及郭钦守京师仓闻莽死乃降更始义之皆封为侯太师王匡国将哀章降雒阳诣宛斩之严尤陈茂败昆阳下走至沛郡谯自称汉将召会吏民尤为称说王莽篡位天时所亡圣汉复兴状茂伏而涕泣闻故汉钟武侯刘圣聚众汝南称尊号尤茂降之以尤为大司马茂为丞相十余日败尤茂并死郡县皆举城降天下悉归汉初申屠建尝事崔发为诗建至发降之后复称说建令丞相刘赐斩发以徇史谌王延王林王吴赵闳亦降复见杀初诸假号兵人人望封侯申屠建既斩王宪又扬言三辅黠共杀其主吏民惶恐属县屯聚建等不能下驰白更始二年二月更始到长安下诏大赦非王莽子他皆除其罪故王氏宗族得全三转悉平更始都长安居长乐宫府藏完具独未央宫烧攻莽三日死则案堵复故更始至歳余政教不行明年夏赤眉樊崇等众数十万人入闗立刘盆子称尊号攻更始更始降之赤眉遂烧长安宫室市里害更始民饥饿相食死者数十万长安为虚城中无人行宗庙园陵皆发掘唯霸陵杜陵完六月世祖即位然后宗庙社稷复立天下乂安班氏曰王莽始起外戚折节力行以要名誉宗族称孝师友归仁及其居位摄政成哀之际勤劳国家直道而行动见称述岂所谓在家必闻在国必闻色取仁而行违者邪莽既不仁而有佞邪之材又乗四父歴世之权遭汉中微国统三絶而太后寿考为之宗主故得肆其奸慝以成篡盗之祸推是言之亦天时非人力之致矣及其窃位南靣处非所据颠覆之执险于桀纣而莽晏然自以黄虞复出也廼始恣睢奋其威诈滔天虐民穷凶极恶毒流诸夏乱延蛮貃犹未足逞其欲焉是以四海之内嚻然丧其乐生之心中外愤怨逺近俱发城池不守支体分裂遂令天下城邑为虚邱垅发掘害偏生民辜及枯骨自书所载乱臣贼子无道之人考其祸败未有如莽之甚者也昔秦燔诗书以立私议莽诵六艺以文奸言同归殊涂俱用灭亡皆炕龙絶气非命之运紫色防声余分闰位圣王之驱除云尔















　　通志卷一百三
&lt;史部,别史类,通志&gt;
　　钦定四库全书
  </div>
  <div class="pagination">
   <a href="通志_page106.html">
    上一页
   </a>
   <span>
    ...
   </span>
   <a href="通志_page102.html">
    102
   </a>
   <a href="通志_page103.html">
    103
   </a>
   <a href="通志_page104.html">
    104
   </a>
   <a href="通志_page105.html">
    105
   </a>
   <a href="通志_page106.html">
    106
   </a>
   <span class="current-page">
    107
   </span>
   <a href="通志_page108.html">
    108
   </a>
   <a href="通志_page109.html">
    109
   </a>
   <a href="通志_page110.html">
    110
   </a>
   <a href="通志_page111.html">
    111
   </a>
   <a href="通志_page112.html">
    112
   </a>
   <span>
    ...
   </span>
   <a href="通志_page108.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
