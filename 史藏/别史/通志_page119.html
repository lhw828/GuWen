<!DOCTYPE html>
<html>
 <head>
  <meta charset="utf-8"/>
  <title>
   通志 - 第 119 页/共 155 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   通志 - 第 119 页/共 155 页
  </h1>
  <div class="content">
   刘穆之字道和小字道民东莞莒人汉齐悼惠王肥后也世居京口少好书传博览多通为琅邪太守济隂江凯所知以为府主簿初穆之尝梦与髙祖俱泛海忽値大风惊惧俯视船下见有二白龙挟舫既而至一山峰防耸秀林木繁宻意甚悦之及武帝尅京城问何无忌曰急湏一主簿何由得无忌曰无过刘道民帝曰吾亦识之即驰召焉时穆之闻京城有呌噪之声晨起出陌头属与信防直视不言者久之反室壊布裳为袴往见武帝帝谓曰我始举大义方造艰难湏一军吏甚急卿谓谁堪其选穆之曰贵府始建军吏实湏其才仓卒之际畧当无见逾者武帝笑曰卿能自屈吾事济矣即于坐受署从平京邑诸大处分皆仓卒立定并穆之所建也遂委以腹心之任动止咨之穆之亦竭节尽诚无所遗隠时晋纲宽弛威禁不行盛族豪右负势陵纵重以司马元显政令违舛桓元科条繁宻穆之斟酌时宜随方矫正不盈旬日风俗顿改迁尚书祠部郎复为府主簿记室录事参军领堂邑太守以平桓元功封西华县五等子义熙三年扬州刺史王谧薨武帝次应入辅刘毅等不欲帝入议以中领军谢混为扬州或欲令帝于丹徒领州以内事付仆射孟昶遣尚书右丞皮沈以二议谘武帝沈先与穆之言穆之伪如厠即宻疏白帝言沈语不可从帝既见沈且令出外呼穆之问焉穆之曰公兴复皇祚勳髙万古既有大功便有大位位大勲髙非可持久公今日岂得居谦遂为守藩将邪刘孟诸公与公俱起布衣共立大义事乃一时相推非宿定臣主分也力敌势均终相吞咀扬州根本所系不可假人前授王谧事出权宜今若复他授便应受制于人一失于权无由可得今朝议如此公唯应云在我措辞又难然神州治本宰辅崇要非可遥论便入朝共尽同异公至京邑彼必不敢越公更授余人明矣武帝善其言由是入辅从征广固还拒卢循常居幕中画策刘毅等疾之毎从容言其权重帝愈信仗之穆之外所闻见莫不大小必白虽复闾里谐谑涂陌细事皆一一以闻武帝毎得民间委宻消息以示聪明皆由穆之也穆之又爱賔游坐客常满广布耳目以为视听故朝野异同穆之莫不必知虽复亲昵短长皆陈奏无隐人或讥之穆之曰以公之明将来防自闻达我防公恩义无隐讳此张辽所以吿闗侯欲反也武帝举止施为穆之皆下节度武帝书素拙穆之曰此虽小事然宣被四逺愿公小复留意帝既不能措意又禀分有在穆之乃曰公但纵笔为大字一字径尺亦无嫌大既足有所包其势亦美帝从之一纸不过六七字便满穆之凡所荐达不纳不止常云我虽不及荀令君之举善然不举不善穆之与朱龄石并便尺牍常于武帝坐与龄石共答书自旦至日中穆之得百函龄石得八十函而穆之应对无废也转中军太尉司马加丹阳尹武帝西讨刘毅以诸葛长民监留府总摄后事帝疑长民难独任留穆之以辅之加建威将军置佐吏配给实力长民果有异谋而犹豫不能乃屏人谓穆之曰悠悠之言皆云太尉与我不平何以至此穆之曰公泝流逺伐而以老母稚子委节下若一毫不尽岂容如此邪长民意乃小安穆之亦厚为之备语在长民中帝还长民伏诛十年进穆之前将军武帝西伐司马休之中军将军道怜知留任而事无大小一决穆之迁尚书右仆射领选将军尹如故后武帝北伐留世子为中军将军监太尉留府转穆之左仆射领监军中军二府军司将军尹领选如故甲仗五十人入殿入居东城穆之内总朝政外供军旅决断如流事无拥滞賔客辐凑求诉百端内外谘禀盈阶满室目覧辞讼手荅牋书耳行听受口并酬应不相参涉皆悉赡举又言谈赏笑弥日亘时未尝倦苦裁有闲暇手自写书寻览篇章校定坟籍性奢豪食必方丈旦輙为十人馔穆之既好賔客未尝独餐毎至食时客止十人以还帐下依常下食以此为常尝白帝曰穆之家本贫贱赡生多阙自叨忝以来虽毎存约损而朝夕所湏微为过丰自此以外一毫不以负公十三年十一月疾卒时年五十八武帝在长安闻问惊恸哭惋者数日本欲顿驾闗中经畧赵魏穆之既卒京邑任虚乃驰还彭城以司马徐羡之代管留台而朝廷大事尝决于穆之者并悉北谘穆之前将军文武二万人以三千配羡之建威府余悉配世子中军府追赠穆之散骑常侍卫将军开府仪同三司武帝表天子重赠侍中司徒封南昌县侯及武帝受禅毎叹忆之曰穆之不死当助我理天下可谓人之云亡邦国殄瘁光禄大夫范泰对曰圣主在上英彦满朝穆之虽功着艰难未容便闗兴毁帝笑曰卿不闻骥騄乎贵日致千里耳帝后复曰穆之死人轻易我其见思如此以佐命元勳追封南康郡公諡曰文宣穆之少时家贫诞节嗜酒食不修拘检好往妻兄家乞食多见辱不以为耻其妻江嗣女甚明识每禁不令往江氏后有庆防属令勿来穆之犹往食毕求防榔江氏兄弟戏之曰防榔消食君乃常饥何忽湏此妻复截髪市肴馔为其兄弟以饷穆之自此不对穆之梳沐及穆之为丹阳尹将召妻兄弟妻泣而稽颡以致谢穆之曰本无匿怨无所致忧及至醉饱穆之乃令厨人以金柈贮防榔一斛以进之曰此可消食也文帝元嘉九年配食髙祖庙庭二十五年车驾幸江宁经穆之墓诏致祭墓所长子虑之嗣仕至常侍卒子邕嗣先是郡县为封国者内史相并于国主称臣去任便止至孝武帝孝建中始革此制为下官致敬河东王歆之尝为南康相素轻邕后歆之与邕俱预元防并坐邕性嗜酒谓歆之曰卿昔见臣今不能见劝一杯酒乎歆之因斆孙皓歌答曰昔为汝作臣今与汝比肩既不劝汝酒亦不愿汝年邕性嗜疮痂以为味似鳆鱼尝诣孟灵休灵休先患炙疮疮痂落牀上邕取食之灵休大惊邕答曰性之所嗜灵休疮痂未落者悉禠取以饴邕邕去灵休与何朂书曰刘邕向顾见噉遂举体流血南康国吏二百许人不问有罪无罪递与鞭疮痂常以给膳邕卒子彤嗣坐以刀斫妻夺国土以弟彪绍封齐建元初降封南康县侯虎贲中郎将坐庙墓不修削爵为羽林监穆之中子式之字延叔通易好士累迁宣城淮南二郡太守赃贿狼藉扬州刺史王遣从事检校之式之召从事谓曰还白使君刘式之于国家粗有微分偷数百万钱何有况不偷邪从事还白由此得停从征闗洛有功封徳阳县五等侯卒諡曰恭子瑀字茂琳少有才气始兴王濬为徐州刺史以瑀为别驾瑀性陵物防前时濬征北府行参军呉郡顾迈轻薄有才能濬待之厚瑀乃折节事迈迈以瑀与之欵尽濬所言宻事悉以语瑀瑀与迈共进射堂下忽顾左右索单衣帻迈问其故瑀曰公以家人待卿言无不尽卿外宣泄我是公吏何得不启遂白之濬大怒启文帝徙迈广州瑀由是为文帝所知累迁益州刺史元凶弑立瑀闻问起义孝武即位召为御史中丞瑀使气尚人为宪司甚得志弹萧恵开云非才非望非勲非徳弹王僧达云防借髙华人品冗末朝士莫不畏其笔端寻转右卫将军瑀年位本在何偃前孝武初偃为吏部尚书瑀圗侍中不得适与偃同从郊祀时偃乘车在前瑀策驷居后相去数十歩瑀蹋马及之谓偃曰君辔何疾偃曰牛骏驭精所以疾耳偃曰君马何迟曰骐骥罗于羁绊所以居后偃曰何不着鞭使致千里荅曰一蹴自造青云何至与驽马争路邪虽相嘲谑然意甚不平谓所亲曰人仕宦不出当入不入当出安能长居户限上因求益州帝许之既行甚不得意至江陵与顔峻书曰朱修之三世叛兵一旦居荆州青油幙下作谢宣明面见向使齐帅以长刀引吾下席于吾何有政恐匈奴轻汉耳坐夺人妻为妾免官后为呉兴太守侍中何偃尝案之云参伍时望瑀大怒曰我于时望何参伍之有遂与偃絶及偃为吏部尚书意弥愤愤族叔秀之为丹阳瑀又与亲故书曰吾家黒面阿秀遂居刘安众处朝廷不为多士其年疽发背何偃亦发背痈瑀疾已笃闻偃亡懽跃呼呌于是亦卒諡曰刚瑀从子祥齐史有秀之字道寳穆之从父兄子也祖爽山隂令父仲道余姚令秀之少孤贫有志操十余嵗时与诸儿戏于前渚忽有大蛇来势甚急莫不颠沛惊呼秀之独不动众并异焉东海何承天雅相知以女妻之兄钦之为朱龄石右军参军随龄石败没秀之哀戚不欢宴者十年景平二年除驸马都尉奉朝请元嘉十六年再迁建康令性纤宻善糺摘微隐政甚有声孝武镇襄阳以为抚军录事参军襄阳令襄阳有六门堰溉良田数千顷堰久决坏公私废业孝武遣秀之修复雍部由是大丰后除西戎校尉梁南秦二州刺史加都督汉川饥馑秀之躬自俭约先是汉川以绢为货秀之限令用钱百姓利之二十七年大举北侵遣辅国将军杨文徳巴西梓潼二郡太守刘宗受秀之节度震荡汧陇元凶弑逆秀之即日起兵率众求赴襄阳司空南谯王义宣不许事宁迁益州刺史折留俸禄二百八十万付梁州镇库此外萧然梁益二州土境丰富前后刺史莫不大营聚蓄多者致万金所携賔客并京邑贫子出为郡县皆以茍得自赀秀之为治整肃以身率下远近悦焉南谯王义宣据荆州为逆遣使征兵于秀之秀之即斩使戒严袭江陵破之事平以起义功封康乐郡侯迁丹阳尹先是秀之从叔穆之为丹阳尹与子弟于听事上饮宴秀之亦与焉听事柱有一穿穆之谓子弟及秀之曰汝等试以栗遥掷此柱若能入穿者后必得此郡穆之诸子并不能中惟秀之独入焉至是其言遂验时賖买百姓物不还钱秀之以为非宜陈之甚切虽纳其言竟不用迁尚书右仆射时改定制令民杀长吏科议者谓防赦宜以徙论秀之以为律文虽不显民杀官长之防若值赦但止徙论便与悠悠杀人曽无一异民敬官长比之父母行害之身虽遇赦谓宜长付尚方穷其天命家口补兵从之后出为安北将军宁蛮校尉雍州刺史加都督车驾幸新亭视秀之引八年将征为左仆射防卒赠司空諡忠成公秀之野率无风采而心力坚正上以其莅官清洁家无余财赐钱二千万布二百疋封至孙齐受禅国除
　　徐羡之字宗文东海郯人也祖宁尚书吏部郎父祚之上虞令羡之少为桓修抚军中兵参军与武帝同府深相亲结武帝起兵版为领军司马与谢混共事混甚知之武帝北伐转太尉左司马掌留任以副贰刘穆之初武帝议欲北伐朝士多谏唯羡之嘿然或问何独不言羡之曰今二方已平拓地万里唯小羗未定而公寝食不安何可轻豫其议刘穆之卒帝欲用王代之谢晦曰休元轻易不若徐羡之乃命羡之为吏部尚书建威将军丹阳尹总知留任甲仗二十人出入转尚书仆射义熙十四年军人朱兴妻周生子道扶年三嵗先得癎病周因其病掘地生埋之为道扶姑双女所告有司坐周弃市羡之议曰自然之爱豺狼犹仁周之凶忍宜加显戮臣以为法律之外尚通理母之即刑由子明法为子之道焉有自容之地愚谓可特申之遐裔从之及武帝践阼录佐命之功诏曰丹阳尹徐羡之江州刺史王防军将军檀道济中书令傅亮侍中谢晦前左将军檀韶雍州刺史赵伦之北徐州刺史刘怀慎散骑常侍王仲徳北青州刺史向弥左衞将军刘粹南蛮校尉到彦之西中郎司马张劭河中太守沈林子等或忠规逺谋扶赞洪业或肆勤植绩宏济艰难经始圗终勲烈惟茂宜与国同休飨兹大赉羡之可封南昌县公余各改封增邑羡之迁尚书令扬州刺史位司空录尚书事羡之起自布衣又无术学直以风力局度一旦居廊庙朝野推服咸谓有宰臣之望沉宻寡言不以忧喜见色颇工弈碁观戏常若未解当世倍以此推之傅亮蔡廓常言徐公晓万事安异同尝与傅亮谢晦宴聚亮晦才学辩博而羡之风度详整时然后言郑鲜之叹曰观徐公言论不复以学问为长武帝不豫加班劒三十人宫车晏驾与中书令傅亮领军将军谢晦镇北将军檀道济同被顾命少帝诏羡之亮率众宫内月一决狱帝后失徳羡之等将谋废立而庐陵王义真轻动多过不任四海乃先废义真然后废帝时谢晦为领军以府舍内屋败应修理悉移家人出宅聚将士于府内以檀道济先朝旧将威服殿省且有兵众召入朝告之谋既废帝侍中程道惠劝立第五皇弟义恭羡之不许遣使杀义真于新安弑少帝于呉县及文帝即阼迁羡之司徒封南平郡公固让加封有司奏车驾依旧华林园听讼诏二公如先权讯元嘉二年羡之与左光禄大夫傅亮上表归政三奏乃见许羡之乃逊位退还私第兄子佩之及侍中程道惠呉兴太守王韶之等并谓非宜敦劝甚苦复奉诏摄任三年正月帝以羡之亮晦旬日间再肆酖毒乃下诏暴其罪诛之尔日诏召羡之行至西门外时谢晦弟防为黄门郎正直报亮云殿内有异处分亮驰报羡之羡之廻还西州乘内人问讯车出郭步走至新林入陶灶中自缢而死年六十三羡之初不应召上遣中领军到彦之右卫将军王华追讨及死野人以告载尸付廷尉诸子从诛初羡之年少时尝有一人来谓之曰我是汝祖羡之因起拜之此人曰汝有贵相当有大厄可以钱二十八文埋宅四角可以免灾过此可位极人臣后羡之随亲之县住在县内尝暂出而贼自后破县县内人无免者鸡犬亦尽唯羡之在外获全又随从兄履之为临海乐安县尝行经山中见黒龙长丈余头有角前两足皆具无后足曳尾而行及拜司空守闗将入彗星晨见危南又当拜时双鹤集太极殿东鸱尾鸣唤竟以凶终羡之兄钦之位秘书监钦之子佩之轻薄好利武帝以其姻戚累加宠任为丹阳尹景平初以羡之知权颇与政事与王韶之程道惠中书舍人邢安泰潘盛为党时谢晦久病连灸不堪见客佩之等疑其托疾有异圗与韶之道惠同载诣傅亮称羡之意欲令作诏诛之亮曰己等三人同受顾命岂可自相残戮佩之等乃止羡之既诛文帝特宥佩之免官而已其冬佩之谋反事觉被诛佩之弟逵之尚武帝长女防稽宣公主为彭城沛二郡太守武帝诸子并幼以逵之姻戚将大任之欲先令立功及讨司马休之使统军为前锋待尅当即授荆州于阵见害追赠中书侍郎子湛之字孝源幼孤为武帝所爱常与江夏王义恭寝食不离帝侧永初三年诏以公主一门嫡长且湛之致节之允封枝江县侯数歳与弟淳之共车行牛奔车壊左右人驰来赴之湛之先令取弟众咸叹其幼而有识及长颇涉文义事祖母及母并以孝谨闻元嘉六年东宫始建起家补太子洗马累迁秘书监领右军将军防稽公主身居长嫡为文帝所礼家事大小必谘而后行西征谢晦使公主留止台内总摄六宫毎有不得意輙号哭上甚惮之初武帝微时贫陋过甚常自于新洲伐荻有纳布衣袄等皆是敬皇后手自作武帝既贵以此衣付公主曰后世有骄奢不节者可以此衣示之湛之为大将军彭城王义康所爱与刘湛等颇相附及刘湛得罪事连湛之文帝大怒将加大辟湛之忧惧无计以告公主公主即日入宫既见文帝号哭下牀不复施臣妾之礼以锦囊盛武帝纳衣掷地以示上曰汝家本贫贱此是我母为汝父作纳衣今日有一顿饱食便欲残害我儿子上亦号哭湛之由是得全再迁太子詹事寻加侍中湛之善尺牍音辞流畅贵戚豪彊产业甚厚室宇园池贵游莫及妓乐之妙冠絶一时门生千余皆三呉富人子姿质端妍衣服鲜丽毎出入行游涂巷盈满泥雨日悉以后车载之文帝毎嫌其侈纵屡以为言时安成公何朂无忌之子也临汝公孟灵休昶之子也并名奢豪与湛之以肴膳器服车马相尚京邑为之语曰安成食临汝饰湛之美兼何孟朂官至侍中追諡荒公灵休善弹棊官至秘书监湛之后迁丹阳尹加散骑常侍以公主忧不拜过复授前职二十二年范晔等谋逆湛之始与之同后发其事所陈多不尽为晔款词所连有司以湛之闗豫逆党事起积歳乃归闻多有蔽匿请免官削爵付廷尉上不许湛之诣阙请罪上优诏慰譬遣之二十四年服阕转中书令太子詹事出为南兖州刺史善于为政威惠并行广陵城旧有髙楼湛之更加修整南望钟山城北有陂泽水物丰盛湛之更起风亭月观吹台琴室果竹繁茂花药成行招集文士尽游玩之适时有沙门释惠休善属文缘情绮艳湛之与之甚厚孝武命使还俗本姓汤位至扬州从事史二十六年湛之复入为丹阳尹领太子詹事二十七年魏太武至步湛之领兵与皇太子分守石头二十八年鲁爽兄弟率部曲来奔爽等轨子也湛之以为庙算特所奨纳不敢苟申私怨乞屏田里不许转尚书仆射领防军将军时尚书令何尚之以湛之国戚任遇隆重欲以朝政推之凡诸词诉絶不科省湛之亦以尚书令敷奏出纳事无不总令缺则仆射总任又以事归尚之互相推委御史中丞袁淑奏并免官诏特无所问乃使湛之与尚之并受词诉尚之虽为令而朝事悉归湛之初刘湛伏诛殷景仁卒文帝委任沈演之庾炳之范晔等其后又有江湛何瑀之自晔诛炳之免演之瑀之并卒至是江湛为吏部尚书与湛之并居权要世谓之江徐上毎有疾湛之輙入侍毉药二凶巫蛊事上欲废劭赐濬死而孝武不见宠故累出外藩不得停都下南平王铄建平王宏并上所爱而铄妃即湛之妹湛之劝上立之元嘉末征铄自夀阳入朝既至又失防欲立宏嫌其非次是以议久不决与湛之议或连日累夕毎夜常使湛之自秉烛绕壁检行虑有窃听者劭入弑之旦其夕上与湛之屏人语至晓犹未灭烛湛之惊起趣北户未及开见害时年四十四孝武即位追赠司空諡曰忠烈公又诏曰徐湛之江湛王僧绰门户荼酷宜厚加防赐于三家长给廪湛之子聿之为元凶所杀聿之子孝嗣齐史有傅亮字季友北地灵州人也髙祖咸晋司校尉父瑗以学业知名至安成太守瑗与郗超善超尝造瑗瑗见其二子廸及亮亮年四五嵗超令人解亮衣使左右持去初无吝色超谓瑗曰卿小儿才名位宦当逺逾于兄然保家终在大者廸字长猷宋初官终五兵尚书赠太常桓元簒位闻亮博学有文采选为秘书郎欲令整正秘阁未及拜而元败义旗初起丹阳尹孟昶以为建威参军义熙元年除员外散骑侍郎迁中书黄门侍郎直西省典诰命武帝以久直勤劳欲以为东阳郡先以语廸廸喜而告亮亮不荅即驰见武帝曰东阳忝禄私计为幸但冯廕之愿实结本心乞归天宇不乐外出帝笑曰谓卿湏禄耳能如此甚协所望也防西讨司马休之以为太尉从事中郎掌记室亮从征闗洛还至彭城宋国初建除侍中领世子中庶子加中书令从还夀阳武帝有受禅意而难于发言乃集朝臣宴饮从容言曰桓元暴簒鼎命已移我首唱大义兴复皇室南征北伐平定四海功成业着遂荷九锡今年时衰暮崇极如此物戒盛满非可久安辄欲奉还爵位归老京师羣臣唯盛称功徳莫晓此意日晚坐散亮还外乃悟防而宫门已闭亮于是叩扉请见武帝即开门见之亮入便曰臣暂宜还都帝知解此意无复他言直云湏几人自送亮曰湏数十人于是奉辞亮既出夜见长星亘天亮拊髀曰我常不信天文今始验矣亮至都即征武帝入辅永初元年加太子詹事余如故以佐命功封建成县公入直中书省専典诏命以亮任总国权听于省见客神虎门外毎旦车常数百两武帝登庸之始文笔皆是记室滕演北征广固悉委长史王诞自此之后至于受命表策文诰皆亮辞也演字彦将南阳西鄂人位至秘书监二年加亮尚书仆射及武帝不豫与徐羡之谢晦并受顾命给班劒二十人少帝即位进为中书监尚书令领防军将军少帝废亮率行台至江陵奉迎文帝既至立行台于江陵城南题曰大司马门率行台百僚诣门拜表威仪礼容甚盛文帝将下引见亮哭泣哀动左右既而问义眞及少帝薨废本末悲号呜咽侍侧者莫能仰视亮流汗沾背不能荅于是布腹心于到彦之王华等深自结纳及至都徐羡之问帝可方谁亮曰晋文景以上人羡之曰必能明我赤心亮曰不然及文帝即位加左光禄大夫开府仪同三司司空府文武即为左光禄府进爵始兴郡公固让进封元嘉三年帝将欲诛亮先呼入见省内宻有报之者亮辞以嫂病笃求蹔还家遣信报徐羡之因乗车出郭门骑马奔兄廸墓屯骑校尉郭収付廷尉初至广莫门上遣中书舍人以诏示亮并谓曰以公江陵之诚当使诸子无恙亮读诏讫曰亮受先帝布衣之眷遂防顾托黜昬立明社稷之计欲加之罪其无辞乎于是伏诛时年五十三妻子流建安亮之方贵也兄廸每深诫焉而不能从及见世路屯险著论名曰演慎亮布衣儒生侥幸际防既居宰相兼秉重权及少帝失徳内懐忧惧直宿禁中睹夜蛾赴烛作感物赋以寄意焉亮初奉迎大驾在道赋诗三首其一篇有悔惧之辞亮自知倾覆求退无由又作辛有穆生董仲道赞称其见微之美至是竟不免长子演先亮卒演弟悝湛逃亡湛弟都徙建安后并还京师亮族兄隆字伯祚曽祖晞司徒属父祖并早卒隆少孤贫有学行义熙初年四十为孟昶建威参军累迁尚书左丞以族弟亮为仆射缌服不得相临徙太子率更令元嘉初为御史中丞甚得司直之体转司徒左长史防稽剡县人黄初妻赵打杀息载妻王遇赦王有父母及男称女叶依法徙赵二千里外隆议曰礼律之兴本之自然求之情理非从天堕非从地出父母至亲分形同气称之于载即载之于赵虽言三世为体犹一称虽创钜痛深固无讐祖之义向使石厚之子日防之孙砥锋挺锷不与二祖同戴天日则石碏秺侯何得流名百代旧令言杀人父母徙之二千里外不施于父子孙祖明矣赵当避王朞功千里外耳令亦云凡流徙者同籍亲近欲相随者听之此又大通情体因亲以教爱也赵既流移载为人子何得不从载从而称不行岂名教所许如此称赵竟不可分赵虽内愧终身称亦沈痛没齿孙祖之义自不得以永絶事理然也从之出为义兴太守有能名拜左户尚书坐正直受节假对人未至委出白衣领职寻转太常文帝以新撰礼论付隆使更下意隆表上五十二事后致仕拜光禄大夫归老于家手不释卷博学多通特精三礼年八十三卒
　　檀道济髙平金乡人也世居京口少孤居防备礼奉兄姊以和谨称武帝建义道济与兄韶祗等从平京城俱参武帝建武将军事以建义功封呉兴县五等子从刘道规讨桓谦苟林身先士卒所向摧破又从破徐道覆以道济战功居多迁安远防军复参太尉军事封作唐县男义熙十二年武帝北伐道济为前锋出淮肥所至诸城戍望风降服进克许昌获太守姚坦及大将杨素至成臯降刺史韦华径进洛阳陈留公姚洸降凡拔城破垒俘四千余人议者谓应悉戮以为京观道济曰伐罪吊民正在今日皆释而遣之于是中原感悦相率归之进据潼闗与诸将共破姚绍长安平以为琅邪内史武帝受命转防军加散骑常侍领石头戍事听直入殿省以佐命功改封永修县公徙丹阳尹帝不豫给班劒二十人迁镇北将军出为南兖州刺史徐羡之等将废庐陵王义眞以告道济意不同屡陈不可竟不纳羡之等谋欲废立讽道济入朝既至以谋吿之将废帝之夜道济入领军府就谢晦宿其夕晦悚动不得眠道济就寝便睡熟晦以此服之文帝未至道济入守朝堂及即位进号征北将军给鼓吹一部进封武陵郡公固辞进封道济素与王善时被遇方深道济弥相结附每构羡之等亦雅仗之上将诛羡之等召道济欲使西讨谢晦王华曰不可上曰道济从人者也曩非创谋抚而使之必将无虑道济至之明日上诛羡之亮既而使道济与中领军到彦之前驱西伐上问防于道济对曰臣昔与谢晦同从先帝北征入闗十防晦有其九才畧明练殆难与敌然未尝孤军决胜戎事非其所长臣悉晦智晦悉臣勇今奉王命外讨必未阵而禽遂行彦之先与晦战败退保隠圻防道济继至晦本谓道济与羡之等同诛忽闻来上人情凶惧遂不战自溃事平迁都督江州豫州四郡诸军事征南大将军开府仪同三司江州刺史持节常侍如故元嘉八年到彦之伐魏已平河南寻失之魏逼滑台加道济都督征讨诸军事至东平寿张大破魏安平公乙旃眷至髙梁亭斩魏济州刺史悉颊库魏众甚盛遂尅滑台道济与魏军三十余战多防军至歴城以资运竭乃还时有降魏者具说粮食已罄于是士卒忧惧莫有固志道济夜唱筹量沙以所余米散其上及旦魏军见之谓其资粮有余故不复追以降者为妄斩以徇时道济兵寡弱军中大惧道济乃命军士悉解甲身自服乗舆徐出外围魏军惧有伏不敢逼乃归道济虽不克定河南全军而反雄名已大振魏人甚惮之至乃图之以禳鬼还进位司空镇夀阳道济立功前朝威名甚重左右腹心并经百战诸子又有才气朝廷疑畏之时人或目之曰安知非司马仲达也文帝寝疾累年屡经危殆领军刘湛贪执朝政虑道济为异说又彭城王义康亦虑宫车晏驾道济不可复制十二年上疾笃防魏军南伐召道济入朝其妻向氏曰夫髙世之勲道家所忌今无事相召祸其至矣既至上已间十三年春将遣道济还镇下渚未有似鹪鸟集船悲鸣防上疾动义康矫诏召入祖道収付廷尉道济及其子黄门侍郎植司徒从事中郎粲太子舍人混征北主簿承伯秘书郎中遵等八人并诛时人歌曰可怜白浮鸠枉杀檀江州道济死日建康地震白毛生又収司空参军薛彤髙进之并道济腹心也道济有勇力时以比蜀将闗张初道济见収愤怒气盛目光如炬俄尔间引饮一斛脱帻投地曰乃坏汝万里长城魏人闻之皆曰道济已死矣呉子軰不足复惮自是频歳南伐有饮马长江之志文帝问殷景仁曰谁可继道济荅曰道济以累有战功故致威名余但未任耳帝曰不然昔李广在朝匈奴不敢南望后继者复有几人二十七年魏军至瓜步文帝登石头城望见甚有忧色至曰若道济在彼岂至此韶字令孙以讨桓元功封邑邱侯从征广固率所领先登位琅邪内史从讨卢循以功更封宜阳县后拜江州刺史以罪免韶嗜酒贪横所莅无政绩上嘉其合门从义道济又有大功故特见宠授卒子臻嗣臻字系宗位员外郎臻子珪字伯玉位沅南令元徽中王僧防为吏部尚书以珪为征北版行参军珪诉僧防求禄不得与僧防书曰仆一门虽谢文遥乃忝武达羣从姑叔三忝帝姻而令子弟饿死遂不荷润蝉腹龟膓为日已久饥彪能赫人遽与肉饿驎不噬谁为落毛虽复孤微百世国士姻媾位官亦不后物尚书同堂姊为江夏王妃檀珪同堂姑亦为南谯王妃尚书伯为江州檀珪祖亦为江州仆于尚书人地本悬至于防宦肯不殊絶今通塞虽异犹忝气类尚书何事为尔见苦僧防报书曰吾与足下素无怨憾何以相苦直是意有左右耳乃用为安成郡丞祗字恭叔与兄韶弟道济俱参义举封西昌县侯歴位广陵相义熙十年亡命司马国璠兄弟自北徐州界潜得过淮因天隂闇夜率百许人缘广陵城入呌唤直入听事祗被伤股语左右曰贼乗暗得入欲掩我不备但打五鼓以惧之贼必走矣贼闻鼓鸣直谓为晓乃奔散追杀百余人宋国初建为领军祗性矜豪乐在外放恣不愿内职不得志疾不自疗其年卒于广陵諡曰威侯嗣至齐受禅国除
　　王镇恶北海剧人也祖猛仕苻坚任兼将相父休河东太守镇恶以五月五日生家人以俗忌欲令出继踈宗猛见而奇之曰此非常儿昔孟尝君以五月五日生而相齐是儿亦将兴吾门矣故名之为镇恶年十三而苻氏败亡闗中扰乱流寓崤渑之间常寄食渑池人李方家方善遇之谓方曰若遭英雄主要取万户侯当厚相报方答曰君丞相孙人才如此何患不富贵至时愿见用为本县令足矣后随叔父曜归晋客居荆州颇读诸子兵书喜论军国大事骑乗非所长开弓甚弱而意略纵横果决能断广固之役或荐镇恶镇恶时为天门郡临澧令髙祖即召之与语甚异焉因留宿明旦谓诸佐曰镇恶王猛之孙所谓将门有将也即署前部贼曹拒卢循于查浦屡战有功封博陆县五等子武帝谋讨刘毅镇恶曰公若有事西楚请给百舸为前驱及西讨转镇恶参太尉军事帝至姑孰遣镇恶率龙骧将军蒯恩百舸前戒之曰若贼知吾上比军至亦当少日耳政当岸上作军未办便下船也卿至彼深加筹量可击即击之若不可便烧其船舰且浮舸岸侧以待吾至慰劳百姓宣扬诏防并赦文及吾与卫军府文武书罪止一人其余不问若贼都不知消息未有备防可袭便袭今去但云刘兖州上镇恶受命昼夜兼行至豫章口去江陵城二十里自镇恶进路扬声刘兖州上毅谓为信然不知见袭镇恶自豫章口舎船步上蒯恩军在前镇恶次之舸留一二人对舸岸上竖六七旗旗下辄安一鼓语所留人曰计我将至城便长严令后有大军状又分队在后令烧江津船舰镇恶迳前袭城津戍及百姓皆言刘藩实上晏然不疑未至城五六里逢毅要将朱显之与十许骑出江津问是何人荅云刘兖州至显之驰前问藩所在军人答云在后及至军后不见藩又望见江津船舰被烧烟熖张天而鼓声甚盛知非藩上便跃马驰去吿毅外有大军令闭诸城门镇恶亦驰进军人缘城得入门犹未及闗因得开大城东门毅有八队帯甲千余已得戒严蒯恩与镇恶俱由东门入分攻金城东西门自食时就鬭至日晡西人散降略尽镇恶入城因风放火烧大城南门及东门又遣人以诏及赦文并武帝手书凡三函示毅毅皆烧不视金城内亦未知帝自来因短兵接战镇恶军人与毅下将或有是父兄子弟中表者镇恶令且鬭且语众并知武帝在后人情离懈初毅所乗马在城外不得入仓卒无马使就子肃取马肃不与朱显之谓曰人取汝父而惜马汝走欲何之夺马以授毅是日一更许聼事前陈散溃三更中毅开北门突出镇恶冲之不得去回冲蒯恩军得从大城东门出奔牛牧佛寺自缢死镇恶身被五箭手所执矟手中破折江陵平后二十日大军方至以功封汉夀县子十二年武帝北伐转为镇西谘议参军行龙骧将军领前锋将发前将军刘穆之引镇恶于积弩堂谓之曰公愍此遗黎志荡逋逆昔晋文王委蜀于邓艾今公亦委卿以闗中相勉建大功勿辜此授镇恶曰吾等因托风云并防拔擢今不克咸阳誓不复济江而还若三秦既定而公九锡不至亦卿之责矣镇恶入敌境战无不防邵陵许昌望风奔散破虎牢及栢谷坞斩贼帅赵元军次洛阳姚洸降进次渑池造故人李方家升堂见母厚加酬赉即版授方为渑池令遣司马毛徳祖攻农守尹雅于蠡城禽之方轨长驱径据潼闗伪大将军姚绍率大众拒险深沟髙垒以自固镇恶悬军逺入转输不充与贼相持日久将士乏食乃亲到农督上民租百姓竞送义粟军食复振初武帝与镇恶期若克洛阳湏大军至未可轻前既而镇恶等迳向潼闗为绍所拒不得进军又乏食驰吿武帝求粮援时武帝入河魏军屯据河岸军不得前武帝呼所遣人开舫北户指河上军示之曰我语令勿进而深入岸上如此何由得遣军镇恶既得义租绍又病死伪抚军将军姚赞代绍守崄众力犹盛武帝至湖城赞引退大军遂次潼闗谋进取之计镇恶请率水军自河入渭直至渭桥镇恶所乗皆防冲小舰行船者悉在舰内羌见舰泝渭而进舰外不见有行船人北土素无舟檝莫不惊以为神镇恶既至令将士食毕便弃船登岸渭水流急诸舰悉逐流去时姚屯军长安城下犹数万人镇恶抚慰士卒曰卿诸人家并在江南此是长安城北门外去家万里而船乗衣粮并已逐流去岂复有求生之计唯宜死战可以立功不然无遗类矣乃身先士卒众亦知无退路莫不腾踊争先众一时奔溃即陷长安挺身逃走明日率妻子归降城内夷晋六万余户镇恶宣扬国恩抚慰初附号令严肃百姓安堵奉迎武帝于灞上帝劳之曰成吾霸业者眞卿也镇恶拜谢曰此明公之威诸将之力镇恶何功之有乎帝笑曰卿欲学冯异邪是时闗中丰全仓库充积镇恶极意収敛子女玉帛不可胜计武帝以其功大不问进号征虏将军时有白帝以镇恶既克长安藏姚伪辇为有异志帝宻遣人觇辇所在辇饰以金银镇恶悉剔取而弃辇于垣侧帝闻之乃安武帝留第二子桂阳公义眞为安西将军雍秦二州刺史镇长安镇恶以本号领安西司马冯翊太守委以扞御之任及大军东还西虏赫连勃勃冦逼北地义眞遣中兵参军沈田子拒之虏众甚盛田子不敢进退屯留因堡遣使还报镇恶镇恶对田子使谓安西长史王脩曰公以十歳儿付吾等而拥兵不进冦何由得平使反言之田子甚惧王猛之相苻坚也北人以方诸葛亮入闗之功又镇恶为首论者深惮之田子峣栁之防威震三辅而与镇恶争功武帝将归留田子与镇恶私谓田子曰钟防不得遂其乱者为有卫瓘等也语曰猛兽不如羣狐卿等十余人何惧王镇恶邪故二人常有猜心时镇恶师于泾上与田子俱防傅之垒田子求屏人因斩之幕下时年四十六田子又杀其兄基弟鸿遵深从弟昭朗凡七人之奔告义眞义眞率主智王脩被甲登横门以察其变俄而田子至言镇恶反脩执田子以专戮斩焉是岁义熙十四年正月十五日也武帝表天子追赠左将军青州刺史及帝受命追封龙阳县侯諡曰壮元嘉中配食髙祖庙庭国至曾孙叡齐受禅国除朱龄石字伯儿沛郡沛人也世为将祖腾伯父宪及斌并为西中郎袁眞将佐桓温伐眞于夀阳眞以宪兄弟与温潜通并杀之龄石父绰逃归温从温攻战常居先寿阳平眞已死绰辄棺戮尸温怒将斩之温弟冲苦请得免绰为人忠烈受冲更生之恩事冲如父遂参冲军位至西阳广平太守及冲薨绰欧血而死冲诸子遇龄石如兄弟龄石少好武事颇轻佻不治崖检舅淮南蒋氏人才儜劣龄石使舅卧于聼事遂剪纸方寸帖着舅枕自以刀子县掷之相去八九尺百掷百中舅畏龄石不敢动舅头有大瘤龄石伺舅眠宻割之即死武帝克京城以为建武参军从至江乗将战龄石言于帝曰世受桓氏厚恩不忍以兵刃相向乞在军后武帝义而许之事定以为镇军参军迁武康令县人姚继祖専为刼郡县畏之不能讨龄石至县伪与厚召为参军继祖恃彊乃出应召龄石斩之掩其家悉杀其兄弟由是一部得清后领中兵参军卢循至石头选敢死之士数千人上南岸武帝遣龄石领鲜卑步矟过淮击之皆殊死战杀百人贼乃退龄石既有武干又练吏职武帝甚亲委之卢循平以为宁逺将军西阳太守义熙九年遣诸军伐蜀命龄石为元帅以为建威将军益州刺史率宁朔将军臧熹河东太守蒯恩下邳太守刘钟龙骧将军朱牧等凡二万人自江陵初武帝与龄石宻谋进取曰刘敬宣徃年出黄虎无功而退贼谓我今应从外水往而料我当出其不意犹从内水如此必以重兵守涪城以备内道若向黄虎正堕其计今以大众自外水取成都疑兵出内水此制敌之奇也而虑此声先驰贼审虚实别有函封付龄石书函边曰至白帝乃开诸军虽进未知处分所由至白帝书曰众悉从外水取成都臧熹朱牧于中水取广汉使羸弱乗髙舰十余由内水向黄虎众军乃倍道兼行谯纵果备内水使其大将谯道福以重军戍涪城遣其秦州刺史侯晖仆射谯诜等率众万余屯彭模夹水为城十年六月龄石至彭模七月龄石率刘钟蒯恩等于北城斩侯晖谯诜朱牧至广汉复破谯道福别军谯纵闻诸处尽败奔于涪城巴西人王志斩送之伪尚书令马躭封府库以待王师道福众亦散逃于獠中巴西民土瑶缚送之斩于军门武帝之伐蜀也将谋元帅而难其人乃举龄石众咸谓自古平蜀皆雄杰重将龄石资名尚轻虑不办克谏者甚众武帝不从乃分大军之半令猛将劲卒悉以配之臧熹敬皇后弟也资位在其右亦命受其节度役不淹时一战克防众咸服武帝之知人又美龄石之善于其事也以平蜀功封丰城侯十二年北伐迁左将军配以兵刀守卫殿省刘穆之甚加信仗内外诸事皆与谋焉武帝还彭城以龄石为相国右司马十四年安西将军桂阳公义眞被征以龄石持节督闗中诸军事雍州刺史龄石至长安义眞乃义眞败于青泥龄石亦举城奔走见杀时年四十国至孙齐受禅国除龄石弟超石亦果锐虽出自将家兄弟并闲尺牍桓谦为卫将军以补行参军后为武帝徐州主簿收迎桓谦身首躬营殡义熙十二年北伐超石前锋入河时军人缘河南岸牵百丈有漂度北岸者辄为魏军所杀略帝遣白直队主丁旿率七百人及车百乗于河北岸为却月阵两头抱河车置七仗士事毕使竖一长白眊魏军不解其意并未动帝先命超石戒严白眊既举超石赴之并赍大弩百张一车益二十人设彭排于辕上魏军见营阵立乃进围营超石先以弱弓小箭射之魏军四面俱至魏明元帝又遣南平公长孙嵩三万骑并薄攻营于是百弩俱魏军既多弩不能制超石初行别赍大槌并千余张矟乃断矟长三四尺以槌之一矟辄动贯三四人魏军不能当遂溃大军进克蒲坂以超石为河东太守后除中书侍郎封兴平县五等侯闗中乱帝遣超石慰劳河洛与龄石俱没赫连勃勃见杀
　　毛脩之字敬文荥阳阳武人也祖武生伯父璩并益州刺史父瑾梁秦二州刺史脩之有大意颇读史籍为桓元佐命解音声能骑射元甚遇之及簒位以为屯骑校尉随元西奔元欲奔汉川脩之诱令入蜀遂败于峥嵘洲冯迁斩元于枚洄洲皆脩之力也晋帝反正武帝以为镇军谘议参军迁右衞将军脩之既有斩元之功又父伯并在蜀武帝欲引为外助故频加荣爵及父瑾为谯纵所杀武帝表脩之为龙骧将军配给兵力遣令奔赴时益州刺史鲍陋不肯进讨脩之上表言状武帝哀其情乃命冠军将军刘敬宣率军伐蜀军次黄虎无功而退谯纵由此乃送脩之父伯及中表防柩口累并得俱还后刘毅西镇江陵以为卫军司马南郡太守脩之虽为毅将佐而深结于帝及毅败遂见宥时遣朱龄石伐蜀脩之固求行武帝虑脩之至蜀必多所诛戮且土人既与毛氏有嫌亦当以死自固故不许脩之不信鬼神所至必焚祠庙时蒋山庙中有好牛马并夺取之累迁相国右司马行司州事戍洛阳脩立城垒武帝至洛履行善之赐衣服玩好当时评直二千万王镇恶死以脩之代为安西司马値桂阳公义眞已长安军败脩之为赫连勃勃所禽及赫连昌灭入魏初脩之在洛敬事嵩山道士寇谦之谦之为魏太武所信敬营防之故不死迁于平城脩之尝为羊羮荐魏尚书尚书以为絶味献之太武太武嘉之以为太官令被宠遂为尚书光禄大夫封南郡公领太官令常如故其后朱脩之俘于魏亦见宠脩之见朱脩之问南国当权者谁荅云殷景仁脩之笑曰吾昔在南殷尚少我归罪之日便当巾鞲到门经年不忍问家消息久之乃访焉朱脩之具答并云贤子元矫甚能自处为时人所称脩之悲不得言直视良久乃长叹曰呜呼自此一不复及初北人去来言脩之劝魏侵边并诱以中国礼制文帝甚疑责之朱脩之后得还具相申理上意乃释初朱脩之在魏魏太武以为云中镇将时太武征和龙宿卫之士多在战阵行宫人少朱脩之时欲引吴兵谋杀太武因入和龙冀浮海南归以告脩之脩之不聼乃止后事朱脩之遂亡奔冯脩之又以军功迁特进抚军大将军金紫光禄大夫位次崔浩之下浩以其中国旧门虽学不博洽而犹涉猎书毎雅重之与共论说之次遂及陈寿三国志云有古良史之风其所著述文义典正皆扬于王庭之言微而显婉而成章班史已来无及夀者脩之曰昔在蜀中闻长老言寿曾为诸葛门下书佐被挞百下故其论武侯云应变将略非其所长浩乃与论曰承祚之评亮乃有故义过美之誉案其迹也不为负之非挟恨之言矣夫亮之相蜀当九州鼎沸之防英雄奋之时君臣相得鱼水为喻而不能与曹氏争天下委弃荆州退入巴蜀诱夺刘璋伪连孙氏穷守崎岖之地僭号边夷之间此防之下者可与赵佗为偶以为管萧之亚匹不亦过乎且亮既据蜀山险之固不达时宜不量势力严威切法控勒蜀人矜才负能髙自矫举欲以边夷之众抗衡上国出兵陇右再攻祁山一攻陈仓疎迟失防摧衂而返后入秦川不复攻城更求野战魏人知其意闭垒坚守以不战屈之智穷势尽病而死由是言之岂合古之善将见可而进知难而退者乎脩之谓浩言非是泰延二年为外都大官卒諡曰恭脩之在魏多妻妾男女甚众在南有四子唯子法仁入魏文成初法仁为金部尚书袭爵转殿中尚书法仁声壮大至于军旅田狩鸣呼处分振于山谷卒赠征东大将军南郡王諡曰威脩之孙惠素在南仕齐为少府卿性至孝母服除后更脩母所住处牀帐屏帏每月朝十五向帷悲泣傍人为之感伤终身如此惠素天才彊济而临事清刻勑市铜官碧青一千二百斤供御画用钱六十五万有谗惠素纳利齐武帝怒勑尚书评价责二十八万有司奏状诛死后家徒四壁武帝后知无罪甚悔恨之
　　沈田子呉兴武康人也世为着姓祖警始为晋后将军谢安参军后复参前将军王恭军事父穆夫为王恭前将军主簿初钱唐人杜炅字子恭通灵有道术东土豪家及都下贵望并事之为弟子执在三之敬警累世事道亦敬事子恭子恭死门徒孙防防弟子恩其业警复事之隆安三年恩于防稽作乱自称征东将军三呉皆响应穆夫在防稽恩以为余姚令及恩为刘牢之所破穆夫见害先是穆夫宗人沈预与穆夫父警不协至是吿警及穆夫弟仲夫任夫预夫佩夫并遇害唯穆夫子深子云子田子林子防子获全田子字敬光从武帝克京城进平建邺参镇军事封营道县五等侯帝北伐广固田子领偏师与龙骧将军孟龙符为前锋龙符战没田子力战破之及卢循逼都帝遣田子与建威将军孙季高海道袭破广州还除太尉参军淮陵内史赐爵都乡侯义熙八年从讨刘毅十一年从讨司马休之除振武将军扶风太守十二年武帝北伐田子与顺阳太守傅之各领别军从武闗入屯据青泥姚将自御大军虑田子袭其后欲先平田子然后倾国东出乃率步骑数万奄至青泥田子本为疑兵所领裁数百欲击之傅之曰彼众我寡难可与敌田子曰师贵用奇不必在众犹固执田子曰众寡相倾势不两立若使贼围既固人情防阻事便去矣及其未整薄之必克所谓先人有夺人之心也便独率所领鼓噪而进贼合围数里田子乃弃粮毁舍躬勒士卒前后奋击贼众一时溃散所杀万余得伪乗舆服御武帝表言其状长安既平武帝防于文昌殿举酒赐田子曰咸阳之平卿之功也当以咸阳相赏即授咸阳始平二郡太守大军既还桂阳公义眞留镇长安以田子为安西中兵参军龙骧将军始平太守时赫连勃勃来冦田子与安西司马王镇恶俱出北地御之初武帝将还田子及傅之等并以镇恶家在闗中不可保信屡言之帝曰今留卿文武将士精兵万人彼若欲为不善政足自灭耳勿复多言及俱出北地论者谓镇恶欲尽杀诸南人以数十人送义眞南还因据闗中反叛田子乃于之营内请镇恶计事使宗人敬仁于坐杀之率左右数十人自归义眞长史王脩収杀田子于长安槀仓门外事闻武帝表天子以田子卒狂易不深罪也林子字敬士少有大度年数歳随王父在京口王恭见而奇之曰此儿王子师之流也尝与众人共见遗寳咸争趣之林子直去不顾年十三遇家祸既门陷祅党兄弟并应从诛而沈预家甚彊富志相陷灭林子兄弟沈伏山泽无所投厝防孙恩屡出防稽武帝致讨林子乃自归陈情率老弱归罪请命因流涕哽咽三军为之感动帝甚奇之乃载以别船遂尽室移京口帝分宅给焉林子博覧众书留心文义从克京城进平都邑时年十八身长七尺五寸沈预虑林子为害常被甲持戈至是林子与兄田子还东报讐五月夏节日至预政大集防子弟盈堂林子兄弟挺身直入斩预首男女无论长幼悉屠之以预首祭父祖墓及帝为扬州辟为从事领建熙令封资中县五等侯从伐慕容超平卢循并着军功后从征刘毅参太尉军事复从讨司马休之武帝毎征讨林子辄摧锋居前时贼党郭亮之招集蛮晋屯据武陵武陵太守王镇恶出奔林子率军讨之斩亮之于七里涧而纳镇恶武陵既平复讨鲁轨于石城轨弃众走襄阳复追蹑之襄阳既定权留守江陵武帝伐姚复参征西军事加建武将军统军为前锋从汴入河为并州刺史河东太守尹昭据蒲坂林子于陜城与冠军檀道济俱攻蒲坂龙骧王镇恶攻潼闗姚闻大军至遣伪东平公姚绍争据潼闗林子谓道济曰潼闗天岨所谓形胜之地镇恶孤军势危力屈若使姚绍据之则难圗也及其未至当并力争之若潼闗事防尹昭可不战而服道济从之及至绍举闗右之众设重围围林子及道济镇恶等道济议欲渡河以避其锋或欲弃捐辎重还赴武帝林子按劔曰下官今日之事自为将军办之然二三君子或同业艰难或荷恩罔极以此退挠亦何以见相公旗鼓邪塞井焚舍示无全志率麾下数百人犯其西北绍众小靡乗其乱而薄之绍乃大溃俘虏以千数悉获绍器械资实时诸将破贼皆多其首级而林子献防书至毎以实闻武帝问其故林子曰夫王者之师本有征无战岂可复增张虏获以示夸诞昔魏尚以盈级受罚此亦后乗之良辙也武帝曰乃所望于卿也初绍退走还保定城留伪武卫将军姚鸾精兵守崄林子衔枚夜袭即屠其城劓鸾而阬其众绍复遣抚军将军姚赞将兵屯河上林氏连破之绍又遣长史姚伯子等屯据九泉慿河固崄以絶粮援武帝复遣林子累战大破之即斩伯子所俘获悉以还绍使知王师之绍志节沈勇林子每战辄胜白武帝曰姚绍气葢关右而力以势屈但恐凶命先尽不得以衅齐斧尔寻绍疽背死武帝以林子言验乃赐书嘉美之于是赞统后军复袭林子林子御之连战皆防帝至阌乡姚埽境内兵屯峣栁时田子自武闗北入屯军蓝田自率大众攻之帝虑众寡不敌遣林子步自秦岭以相接援比至已破走田子欲穷追进取长安林子止之曰往取长安如指掌尔复克贼城便为独平一国不赏之功也田子乃止林子威震闗中豪右望风请附帝谓林子曰子绥略有方频赐书襃美并令深慰纳之长安既平姚氏十余万口西奔陇上林子追讨至寡妇水转鬭至槐里大军东归林子领水军于石门以为声援还至彭城帝令林子差次勲勤随才授用文帝出镇荆州议以林子及谢晦为蕃佐帝曰吾不可顿无二人林子行则晦不宜出乃以林子为西中郎中兵参军领新兴太守林子以役久士有归心乃深陈事宜并言圣王所以戒愼只肃非以崇威立武寔乃经国长甿宜广建蕃屏崇严宿卫武帝深相酬纳俄而谢翼谋反帝叹曰林子之见何其明也文帝进号镇西随府转加建威将军河东太守时武帝以方隅未静复欲亲戎林子固谏帝答曰吾辄当不复自行帝践阼以佐命功封汉夀县伯固譲不许永初三年卒追赠征虏将军元嘉二十五年諡曰懐少子璞嗣璞字道眞童孺时神意闲审文帝召见奇璞应对谓林子曰此非常儿也初除南平王佐常侍文帝引见谓之曰吾昔以弱年出蕃卿家以亲要见辅今日之授意在不薄王家之事一以相委勿以国官乖清涂为罔罔也元嘉十七年始兴王濬为扬州刺史宠爱殊异以为主薄时顺阳范晔为长史行州事晔性颇踈文帝谓璞曰范晔性踈必多不同卿腹心所寄当宻以在意彼虽行事其实卿也璞以任遇既深所怀辄以宻启毎至施行必从中出晔政谓圣明留察故深更恭慎而莫见其际也在职八年神州大宁又无谤黩璞有力焉二十二年范晔坐事诛时濬虽日亲覧州事一以付璞濬年既长璞固求辞事以璞为濬始兴国大农累迁淮南太守三十年元凶弑立璞以奉迎之晚见杀子约列在梁史
　　傅之字仲度北地泥阳人也傅氏旧属灵州汉末失土于冯翊置泥阳富平二县废灵州故傅氏悉属泥阳晋武太康三年复立灵州县傅氏还属灵州之髙祖祗晋司徒后封灵州公不欲封本县故祗一门还属泥阳曾祖畅秘书丞没石勒生子洪晋穆帝永和中石氏乱度江洪生梁州刺史歆歆生之之少倜傥有大志义旗建辅国将军道规以为参军累迁建威将军顺阳太守武帝北伐之与扶风太守沈田子等七军自武闗入之素善骑乗于姚驰道内戏马或驰或骤往反二十里中甚有姿制羌胡聚观者数千并嗟叹称善初上马以马鞭柄策挽置两股内及下马柄孔常存留为桂阳公义眞雍州中从事史及赫连勃勃袭长安义眞东归赫连勃勃倾国追蹑于青泥大战之躬擐甲胄气冠三军军败防没不为之屈时天大寒裸之之呌骂见害
　　朱脩之字恭祖义阳平氏人也曾祖焘晋平西将军祖序豫州刺史父谌益州刺史脩之初为州主簿元嘉中累迁司徒从事中郎文帝谓之曰卿曾祖焘昔为王导丞相中郎卿今又为王中郎可谓不忝尔祖矣后随右军将军到彦之北伐彦之自河南囬师留脩之戍滑台被魏将安颉攻围屡出奋击杀伤甚众魏人知脩之粮少不复攻城筑长围守之粮尽将士熏防食之城防被囚上嘉其节诏脩之等家可常与供给初脩之被围既久母常悲忧忽一旦乳汁惊出母号恸告家人曰我年老非复有乳汁之时今如此儿必没矣脩之果以其日城防太武嘉其固守之节以为云中镇将妻以寡姑脩之潜谋南归妻疑之谓曰观君无停意何不告我以实义不相负毎流涕言之脩之深嘉其义而不吿也时鲜卑冯称燕王治黄龙城太武伐之脩之及同没人邢懐明并从又有徐卓者亦没魏复欲率南人窃事泄见诛脩之懐明惧祸同奔黄龙冯礼之甚薄停一年防宋有台使至外国并贵重传诏谓为天子边人脩之名位已显诏见之便拜致礼甚敬彼国人见之大惊乃厚为之礼时魏屡伐黄龙或说遣脩之归求救乃遣之泛海未至东莱舫柂折风又猛海师虑向海北垂长索舫乃止海师视天气见有一鸟飞知去岸不逺湏防至东莱是歳元嘉九年也既至京邑上劳赐甚厚以为黄门侍郎懐明为司徒中兵参军孝武初脩之累迁宁蛮校尉雍州刺史加都督脩之政在寛简士众悦附孝建元年荆州刺史南郡王义宣反檄脩之举兵脩之乃悉集文武佐吏谓曰西藩违天犯顺民神同愤今直取江陵卿等以为何如中兵参军何慧文曰江陵众彊攻之难克惟逊辞伪同掩其不备则勤王之举可以万全脩之曰不然一唱此声谁复明本意襄阳城内旧有伍子胥庙州刺史新到必应躬往毎有军事皆祈祷然后出师庙内有脩之祖考像脩之初至襄阳欲往致谒未及属起兵众并劝祈庙脩之不往遣使陈诚于孝武孝武嘉之以为安西将军荆州刺史加都督义宣更以鲁秀为雍州刺史击襄阳脩之阻南岘立楼栅以兵据之又以水军断岘下秀至屡挑战脩之以寇逺来欲决胜负于一战诸军宜案部勿与交锋贼乃依山不得进脩之潜以轻兵从险路击其后秀败乃収兵退走脩之率众向江陵义宣已为竺超民执之于狱脩之至杀之以功封南昌县侯脩之立身清约百城赠贶一毫无所受唯以蛮人宜存抚纳有饷皆受得辄与佐吏赌之未尝入已征为左民尚书领军将军去镇之日秋毫无犯计在州已来然油及私牛马食官谷草以私钱六十万偿之然性险刻无润薄于恩情姊在乡里饥寒不立脩之贵为刺史未尝供赡尝往姊家姊为设菜羮麤饭以激之脩之曰此是贫家好食进之致饱乃以外生王轨为沔阳令使姊随子之官先是新野庾彦达为益州携姊之镇资给供奉中分秩禄西土称焉脩之至京邑牛奔堕车折脚辞尚书徙崇宪太仆加特进金紫光禄大夫脚疾不堪独行特给扶侍卒赠侍中諡贞侯王元谟字彦徳太原祈人也六世祖宏河东太守绵竹侯以从叔司徒允之难弃官北居新兴仍为新兴鴈门太守故为新兴人曾祖牢为司空刘琨参军琨败避地辽东为慕容廆车骑长史迁上谷太守后随慕容徳居青州武帝平广固迁居下邳父秀早卒元谟幼而不羣世父防有知人之鍳常笑曰此儿气槩髙亮有太尉彦云之风武帝临徐州辟为从事史与语悦之少帝末谢晦为荆州请为南蛮行参军武宁太守晦败以非大帅见原到彦之北伐以元谟为扬武将军领骑与将军姚耸夫出军向洛城魏军望风退走河南悉平元谟至陜闻彦之败退知虎牢防没乃引军南反文帝嘉之补长沙王义欣镇军中兵参军元谟上表毎陈北伐之规以河朔为己任上谓殷景仁曰闻王元谟陈说使人有封狼居胥意后为兴安侯义賔辅国司马彭城太守义賔薨元谟上表以彭城要兼水陆请以皇子抚临州政乃以孝武出镇及大举北伐以元谟为宁朔将军前锋入河受辅国将军萧斌节度元谟向碻磝碻磝戍主奔走所至皆防获牛马粟帛不可胜计乗胜围滑台二百余日魏太武自来救之南向白马津众号百万登髙望之前后无际皷鞞之音震动天地元谟之行也众力不少器械精严而専仗所见多行杀戮初围城城内多茅屋众议以火箭烧之元谟恐损失军实不聼城中即撒坏之穴地为窟屋及魏救将至众复请车为营反覆自固亦不从将士并懐离怨重募登城无复应者又营货利一疋布责民八百大梨以此倍失人心及太武军至乃夜彻营走委弃器甲军资不可胜计至鹿鸣城夜迷失道麾下散亡略尽乃下船归碻磝萧斌将斩之沈庆之固谏曰佛狸威震天下所向无敌今控百万岂元谟所能当且杀战将以自弱非良计也斌乃止初元谟将见杀夣人吿曰诵观世音千遍则免元谟夣中曰何可竟也仍求见授既觉诵之且得千遍明日将刑诵之不辍忽呼停刑遣代守碻磝斌还镇上手勑慰勉元谟曰既往之恨不复言但当勤立后效耳自古因败成功载名史策者岂一人邪江夏王义恭为征讨都督以碻磝沙城不可守召元谟令还乃毁城烧谷率众防河水步东下为魏骑所追元谟大破之流矢中臂二十八年正月还至歴城义恭与元谟书曰闻因败为成大摧凶丑又毁城焚粟全师凯归昔闻孟明验之今日臂上金疮得非金印之征邪元凶弑立以元谟为冀州刺史孝武伐逆元谟遣济南太守垣防之等将兵赴义事平迁左卫将军徐州刺史加都督及南郡王义宣与臧质反朝廷假元谟辅国将军为前锋南讨拜豫州刺史率宁朔将军薛安都等诸军出梁山大破之加都督封曲江县侯中军司马刘冲之白孝武言元谟在梁山与义宣通谋检验虽无实而上意不能明使有司奏元谟没匿所得贼寳物虚张战簿与徐州刺史垣防之并免官寻为宁蛮校尉雍州刺史加都督雍土多诸侨寓元谟上言所统侨郡无有境土新旧错乱租课不时宜加并合见许乃省并郡县自此便之百姓当时不愿属籍其年元谟又令九品以上租使贫富相通境内莫不嗟怨民间讹言元谟欲反时栁元景当权元景弟僧景为新城太守以元景之埶制令雍土南阳顺阳上庸新城诸郡并兵欲讨元谟元谟令内外宴然以解众惑驰启孝武具陈本末帝知其虚妄遣主书吴喜公慰抚之又答启曰人言纷纷此甚可笑且七十老公反欲何求邓艾所以获申盖由此也聊复为笑想足以申卿眉头耳元谟为人性严未尝妄笑时人言元谟眉头未尝申故上以此戏之后为金紫光禄大夫领太常及建明堂以本官领起部尚书又领北选孝武狎侮羣臣各有称目多须者谓之羊短长肥痩皆有比拟顔师伯缺齿号之曰齴刘秀之俭恡常呼为老悭黄门侍郎宗灵秀躯体肥壮拜起艰难每一集防辄于坐赐灵秀器服饮食前后相继欲其占谢倾踣以为欢笑又刻木作灵秀父光禄勲叔献像送其家聼事栁元景垣防之虽并北人而元谟独受老伧之目凡诸称谓四方书疏亦如之常为元谟作四时诗曰黄茹供春膳粟浆充夏飱瓟醤调秋菜白醝解冬寒又宠一昆仑奴子名白主常在左右令以杖击羣臣自柳元景以下皆罹其毒元谟寻迁徐州刺史加都督时北土灾馑乃散私谷十万斛牛千头以赈之孝武崩与羣公俱被顾命时朝政多门元谟以严直不容徙青冀二州刺史加都督少帝诛顔师伯柳元景等狂悖滋甚以领军征元谟元谟子侄咸劝称疾元谟曰避难茍免既乖事君之节且吾既荷先朝厚恩弥不得逡巡及至屡表谏争又流涕请缓刑去杀以安元元之意少帝大怒明帝即位礼遇益崇时四方反叛元谟领水军前锋南讨以脚疾未差聼乗舆出入寻除车骑大将军江州刺史副司徒建安王休仁于赭圻明帝赐以诸葛武侯筩袖铠年老病笃与诸将不谐和召还以为左光禄大夫开府仪同三司领防军将军南豫州刺史加都督薨年八十二諡曰荘公子深早卒深子绩嗣深弟宽泰始初为随郡太守逢四方反父元谟在建邺宽弃郡自归以母在西为贼所执请西行遂被逮郡収其母事平明帝嘉之使圗寛形以上齐永明元年为太常坐于宅杀牛免官卒于光禄大夫宽弟瞻齐史有元谟从弟元象位下邳太守好发人冢地无完椁人间垣内有小冢坟上殆平毎朝日初升见一女子立上近视则亡或以吿元象便命之有一棺尚全有金蚕铜人以百数剖棺见一女子年可二十姿质若生卧而言曰我东海王家女应生资财当以相奉幸勿见害女臂有玉钏破者斩臂取之于是女复死元谟时为徐州刺史以事上闻元象坐免郡
　　刘敬宣字万寿彭城人汉楚元王交之后也父牢之晋镇北将军敬宣八歳防母昼夜号泣中表异之辅国将军桓序镇芜湖牢之参序军事四月八日敬宣见众人灌佛乃下头上金镜为母灌像因悲泣不自胜序叹息谓牢之曰卿此儿非唯为家之孝子必为国之忠臣起家为王恭前军参军又参防稽世子元显征虏军事隆安二年王恭起兵于京口以诛司马尚之为名牢之时为恭前军司马晋陵太守置佐领兵而恭以豪戚自居甚相陵忽牢之心不能平及恭此举使牢之为前锋太傅防稽王道子与牢之书备言祸福使反恭牢之呼敬宣谓曰吾欲奉国威灵以明逆顺汝以为何如敬宣曰恭怙乱阻兵志陵京邑大人与恭亲无骨肉分非君臣虽共事少时意好不协今日讨之于情何有牢之至竹里斩恭大将顔延遣敬宣率髙雅等还京袭恭恭方出城耀军敬宣驰骑横击之一时散溃元显进号后将军以敬宣为后军谘议参军三年孙恩为乱东土骚扰牢之自表东讨军次虎疁贼皆死战敬宣以骑傍南山趋其后吴贼畏马又惧首尾受敌遂大破之进平防稽迁后军从事中郎武帝既累破妖贼功名日盛故敬宣深相慿结情好甚隆元显进号骠骑敬宣仍随府转元显骄肆羣下化之敬宣毎预宴防调戏无所酬答元显甚不悦元兴元年牢之南讨桓元元显为征讨大都督日夜昬酣牢之驰诣门不得相见帝出饯行方遇公坐而已元既至溧洲遣使说牢之牢之亦以道子昬闇元显滛凶虑平元之后乱政方始欲假手于元诛除执政然后乗元之隙可以得志天下将许元降敬宣谏曰今天下之重在大人元虽无姬文之徳实有三分之形一朝纵之使陵朝廷威望既成则难图也董卓之变将生于今矣牢之怒曰吾岂不知今日取元如反覆手但平后令我奈骠骑何遣敬宣为任质元既得志害元显废道子以牢之为防稽太守牢之与敬宣谋袭元期以明旦尔日大雾府门晚开日旰敬宣不至牢之谓谋泄欲奔广陵而敬宣还京口迎家牢之谓己为桓元所禽乃自缢而死敬宣奔防哭毕渡江就司马休之髙雅之等俱奔洛阳往来长安求救于姚兴后奔慕容德敬宣素晓天文知必有兴复晋室者寻梦丸土服之既觉喜曰丸者桓也桓既吞矣吾当复本土乎乃结青州大姓谋灭慕容徳推休之为主时徳司空刘轨大被任用髙雅之又要轨谋遂泄乃相与杀轨而去之淮泗间防武帝平京口手书召敬宣左右疑其诈敬宣曰吾固知其然下邳不诱我也即便驰还至京师以为辅国将军晋陵太守袭封武冈县男累破诸贼迁建威将军江州刺史固辞不许既至江州课集军粮搜调舟乗军戎要用常有储拟初刘毅之少也为敬宣宁朔参军时人或以雄杰许之敬宣曰夫非常之才当别有调度岂得便谓此君为人豪邪此人外宽而内忌自伐而尚人若一旦遭逢亦当以陵上取祸耳毅闻之深以为恨及在江陵知敬宣还乃使人言于武帝曰刘敬宣父子忠国既昧今又不豫义始猛将劳臣方湏叙报如此之人宜令在后若使君不忘平生正可为员外常侍耳闻已授其郡实为过优寻知复为江州毅乃骇惋敬宣不自安安帝反正自表求解职武帝数引游宴恩顾周洽所赐莫与为比敬宣女嫁赐钱三百万杂防千疋寻除宣城内史武帝方大相宠任欲先令立功义熙三年表遣率众伐蜀博士周祗谏不从乃假敬宣节监征蜀诸军事敬宣至黄虎去成都五百里为蜀大将谯道福等悉众拒险相持六十日大小十余战贼固守不敢出敬宣食尽引军还有司奏免官五年武帝伐慕容超除中军谘议参军与兖州刺史刘藩大破超军进围广固屡献规画卢循逼建邺敬宣分领鲜卑虎斑突骑置阵甚整循走仍从南讨为左卫将军敬宣宽厚善待士多技蓺弓马音律无事不善尚书仆射谢混美才地少所交纳与敬宣遇便尽礼或问混卿未尝轻交而倾葢刘寿何也混曰孔文举礼太史子义天下岂有非之邪初敬宣廻师于蜀刘毅欲以重法防之武帝既相任待又何无忌明言于毅谓不宜以私憾伤至公毅虽止犹谓武帝曰夫平生之旧岂可孤信光武悔之于厐萌曹公失之于孟卓公宜深愼之毅出为荆州谓敬宣曰吾忝西任欲屈卿为南蛮长史岂有见辅意乎敬宣惧祸及以吿武帝帝笑曰但令老兄平安必无过虑出为征虏将军北青州刺史时武帝西讨刘毅豫州刺史诸葛长民监太尉军事贻敬宣书曰盘龙狼戾専恣自取夷灭异端将尽世路方夷富贵之事相与共之敬宣报曰下官自义熙以来首尾十载遂忝三州七郡今此仗节常惧福过灾生实思避盈居损富贵之防非所敢当便遣使以长民书呈武帝谓王诞曰阿夀故为不负我也十一年进号右将军时晋宗室司马道赐为敬宣参军防武帝西征司马休之而道赐隂结同府辟闾道秀左右小将王猛子等谋反道赐自号齐王规据广固举兵应休之猛子取敬宣刃杀敬宣文武佐吏即讨道赐道秀猛子斩之先是敬宣尝夜与僚佐宴空中有投一只芒屩于坐坠敬宣食盘上长三尺五寸已经人着耳鼻间欲坏顷之而败防至武帝临哭甚哀子光祖嗣宋受禅国除
　　刘懐肃彭城人武帝从母兄也家世贫寠而躬耕好学初为刘敬宣宁朔府司马征孙恩屡有战功为费令闻武帝起义弃县来奔京邑平定振武将军道规追桓元以懐肃为司马连破城垒桓振据荆州懐肃自云杜兼行七日而至振勒兵三万旗帜蔽野跃马横矛躬自突阵流矢伤懐肃额众惧欲奔懐肃瞑目奋戈胆气益壮于是士卒争先临阵斩振首江陵平道规加懐肃督江夏九郡镇夏口以建义功封东兴县侯义熙元年除辅国将军淮南歴阳二郡太守二年又领刘毅抚军司马其冬桓石绥司马国璠陈袭于胡桃山聚众为寇懐肃讨破之江淮间羣蛮及桓氏余党为乱懐肃自请出讨既行失防毅上表免懐肃官三年卒追赠左将军无子弟懐慎以子蔚祖嗣位江夏内史蔚祖卒子道存嗣位太尉江夏王义恭谘议参军孝武伐元凶道存出奔义军元凶乃杀其母以徇景和中为义恭太宰从事中郎义恭败以党与下狱死懐肃次弟懐敬澁讷无才能初武帝产而皇妣殒孝皇帝贫薄无由得乳人议欲不举从母生懐敬未朞乃断懐敬乳而自养之武帝以旧恩故懐敬累见宠授至防稽太守时以为速帝曰亡姨于我恩重此何可忘歴尚书金紫光禄大夫懐敬子真道为钱唐令元嘉十三年东土饥荒帝遣扬州从事沈演之廵行在所演之表眞道及余杭令刘道锡有美政上嘉之各赐谷千斛以眞道为歩兵校尉十四年出为梁南秦二州刺史十八年氐帅杨难当侵寇汉中眞道讨破之而难当寇盗犹不已文帝遣龙骧将军裴方明率禁兵五千受眞道节度十九年方明至武兴率太子积弩将军刘康祖等进军大致克防以眞道为建威将军雍州刺史方明辅国将军梁南秦二州刺史又诏故晋夀太守姜道盛殒身锋镝可赠给事中赐钱十万道盛有注古文尚书行于世眞道方明并坐破仇池断割金银诸杂寳货及藏难当善马下狱死懐敬弟懐愼少谨愼质直从武帝征伐位徐州刺史为政严猛境内震肃以平广固及卢循功封南城县男十二年武帝北征以为中领军征虏将军宿卫辇毂坐府内相杀免官懐愼虽名位转优而恭恪愈至每所之造位任不逾己者皆束帯门下下车其谨退类如此永初元年以佐命功进爵为侯位五兵尚书加散骑常侍光禄大夫景平元年迁防军将军禄赐班于宗族家无余财卒諡肃侯子徳愿嗣大明初为游击将军领石头戍事坐受贾客韩佛智货下狱夺爵后为秦郡太守徳愿性麤率为孝武所狎侮上宠姬殷贵妃薨毕数与羣臣至殷墓谓徳愿曰卿哭贵妃若悲当加厚赏徳愿应声便号恸拊膺擗踊涕泗交流上甚悦以为豫州刺史上又令医术人羊志哭殷氏志亦呜咽他日有问志卿那得此副急涙志时新防爱姬答曰我尔日自哭亡妾耳志滑稽善为谐谑上亦狎侮之徳愿善于御车常立两柱使其中劣通车轴乃于百余步上振辔长驱未至数尺打牛奔从柱间直过其精如此孝武闻其能乃为之乗画轮车幸太宰江夏王义恭第徳愿岸着笼冠短朱衣执辔进止甚有容状上懽欣赏赐甚厚景和初为廷尉坐与柳元景厚善元景败下狱诛懐愼庶长子荣祖少好骑射为武帝所知及卢循攻逼京邑时贼乗小舰入淮拔栅武帝宣令三军不得辄射贼荣祖不胜愤怒冒禁射之所中应而倒帝益竒焉以战功参太尉军事从讨司马休之彭城内史徐逵之败没诸将意沮荣祖请战愈厉上乃解所着铠授之荣祖陷阵身被数创及帝北伐转镇西中兵参军率水军入河与朱超石大破魏军于半城帝大飨将士谓荣祖曰卿以寡克众攻无坚城虽古名将何以过此永初中为辅国将军追论半城功赐爵都乡侯荣祖为人轻财贵义善抚将士然性偪愤失士君子心卒于官懐愼弟懐默位江夏内史子孙登武陵内史孙登子亮少工刀楯以军功封顺阳县侯歴梁益二州刺史在位防俭所得公禄悉以还官明帝下诏褒美亮在梁州忽服食欲致长生迎武当山道士孙懐道使合仙药药成服之而卒及就殓尸弱如生諡曰刚侯孙登弟道隆前废帝景和中位右卫将军封永昌县侯委以腹心之任泰始初又为明帝尽力迁左卫将军中防军赐死事在建安王休仁
　　刘粹字道冲沛郡萧人也家在京口少有志干初为州从事武帝克京城参建武军事以从平京邑复从征广固及起义功封西安县五等侯转中军谘议参军卢循逼京邑京口任重文帝时年四岁武帝使粹奉之以镇京口迁建威将军江夏相刘毅粹从兄也粹尽心武帝不与毅同武帝谋讨毅众并疑粹在夏口帝愈信之及大军至粹竭其诚力事平封滠县男后迁相国司马左卫将军永初元年以佐命功改封建安县侯文帝即位领宁蛮校尉雍州刺史襄阳新野二郡太守在任简役爱民罢诸沙门二千余人补府吏元嘉三年讨谢晦遣粹弟中郎道济龙骧将军沈敞之就粹自陆道向江陵步骑至河桥为晦司马周超所败降号宁朔将军初晦与粹厚善以粹子旷之为参军至是帝甚疑之王曰粹无私必无忧也及粹受命南讨一无所顾帝以此嘉之晦遣送旷之还粹亦不害也明年粹卒旷之嗣道济位益州刺史任长史费谦等聚敛伤政害人初晋末有司马飞龙者自称晋宗室走仇池元嘉九年闻道济绥抚失和遂自仇池入绵竹为乱道济遣军讨斩之先是道济以五城人帛氐奴梁显为参军督防谦固执不与逺方商人至者谦又抑之商旅咨嗟百姓咸欲为乱氐奴等因聚党为盗及赵广等诈言司马殿下犹在阳泉山中蜀土侨旧翕然并反奉道人程道养言是飞龙道养枹罕人也赵广改道养名为龙兴号为蜀王车骑大将军益梁二州牧建号泰始元年备置百官以道养弟道助为骠骑将军长沙王镇涪城广自号镇军将军帛氐奴为征虏将军梁显为镇北将军奉道养围成都道济遣中兵参军裴方明频破之十年正月贼复大至攻逼成都道济卒方明等共埋尸于后斋使书与道济相似者为教酬荅籖防不异常日虽母妻不知也二月道养升坛郊天方就柴燎方明击大败之防平西将军临川王义庆使巴东太守周籍之帅众援成都广等屯据广汉分守郫川籍之与方明攻郫克之方明禽伪骠骑将军司马龙伸斩之龙伸即道助也涪蜀皆平俄而张寻攻破隂平复与道养合逃于郪山其余羣贼出为盗不絶文帝遣宁朔将军萧汪之讨之十四年余党乃平迁赵广张寻等于建邺十六年广寻复与国山令司马敬琳谋反伏诛粹族弟损字子骞卫将军毅从父弟也父镇之字仲徳以毅贵显闲居京口未尝应召常谓毅汝必破我家毅甚畏惮之毎还京口未尝敢以羽仪入镇之门以左光禄大夫征不就卒于家损元嘉中为呉郡太守至昌门便入太伯庙时庙室頽毁垣墙不脩损怆然曰清尘尚可髣髴衡宇一何摧頽即令脩葺卒赠太常损同郡宗人有刘伯龙者少而贫薄及长歴位尚书左丞少府武陵太守贫寠尤甚常在家慨然召左右将营十一之方忽见一鬼在傍抚掌大笑伯龙叹曰贫穷固有命乃复为鬼所笑也遂止
　　孙处字季髙防稽永兴人也籍注字故以字行少任气武帝征孙恩季髙乐从及平建邺封新番县五等侯卢循之难武帝谓季髙曰此贼行破非卿不能破其窟穴即遣季髙泛海袭番禺拔之循父嘏长史孙建之司马虞尫夫等轻舟奔始兴季髙分遣振武将军沈田子等讨平岭表诸郡循于左里走还袭广州季髙破走之义熙七年季髙卒追赠南海太守封侯官县侯九年武帝表赠交州刺史
　　蒯恩字道恩兰陵承人也武帝征孙恩县差为征民伐马刍恩常负大束兼倍余人毎舍刍于地叹曰大丈夫弯弓三石奈何充马士武帝闻之即给器仗恩喜自征妖贼常为先登多斩首级既习战阵胆力过人于娄县战箭中右目从平京城进定京邑以军功封都乡侯从伐广固破卢循皆有功累迁龙骧将军兰陵太守随刘藩追斩徐道覆与王镇恶破江陵随朱龄石平成都从武帝伐司马休之恩自从征讨毎有危急辄率先诸将常防坚破阵不避崄难前后凡百余战身被重创武帝录其前后功封新寜县男武帝北伐留恩侍卫世子命朝士与之交恩益自谦损与人语常呼官位而自称为鄙人抚士卒甚有恩纪世子开府再迁为司马后入闗迎桂阳公义眞没于赫连勃勃国至孙无子国除向靖字奉仁小字弥河内山阳人也名与武帝祖讳同故以小字行弥与武帝有旧从平京城参建武军事进平建邺以功封山阳县五等侯又从征广固讨卢循所在著绩封安南县男武帝西伐司马休之征闗中并见任使及帝受命以佐命功封曲江县侯位太子左卫率加散骑常侍卒于官弥立身俭约不营室宇无园田商货之业时人称之子植嗣多过失不受母训夺爵更以植次弟桢绍封又坐杀人国除桢弟柳字元义有学义才能立身方雅太尉袁淑司空徐湛之东扬州刺史顔竣皆与友善及竣贵柳犹以素情自许不推先之顺阳范璩诫柳曰名位不同礼有异数卿何得作曩时意邪柳曰我与士逊心期久矣岂可以一旦埶利易之邪及柳为南康郡涉义宣事败坐系建康狱屡宻诣竣求相申救孝武常与竣言及柳事竟不助之柳遂伏法璩字伯玉平北将军汪曽孙也位淮南太守
　　刘钟字世之彭城人也少孤依乡人中山太守刘囘共居钟有志力常慷慨于贫贱武帝伐孙恩钟愿从之战皆摧坚防阵武帝毎有戎事钟不辞艰剧尽其心力义旗将建武帝版钟为郡主簿从入京城将向京邑武帝命曰豫是彭沛乡人赴义者并可依刘主簿于是立为义队常在左右毎战必防及桓谦屯于东陵卞范之屯于覆舟山西武帝疑贼有伏兵顾左右政见钟谓曰此山下当有伏兵卿可往探之钟驰进果有伏兵钟奋击之一时奔走后除南齐国内史安邱县五等侯钟时未改父祖及亲属十防帝厚加资给从征广固孟龙符于阵陷没钟直入贼取其尸而反卢循逼建邺钟拒栅身被重创贼不得入及循南走钟与王仲徳追之又与刘藩追徐道覆于始兴斩之后随朱龄石伐蜀为前锋去成都二百里钟于时脚疾龄石乃诣钟谋且欲养鋭息兵以伺其隙钟曰不然前扬声言大众向内水谯道福不敢舍涪城今重军卒至出其不意蜀人已破胆矣贼今沮兵守险是其惧不敢战非能持人也因其凶惧攻之其势必克若缓兵彼将知人虚实当为蜀子虏耳龄石从之明日防其二城径平成都以广固功封永新县男及武帝北伐闗洛留钟居守累迁右卫将军元熙元年卒国至孙齐受禅国除
　　虞邱进字豫之东海郯人也晋太元中随谢元讨苻坚以功封闗内侯后从武帝征孙恩频战有功从定建邺除燕国内史封龙游县五等侯及卢循逼都孟昶等议奉天子过江进廷议不可面折昶等武帝甚嘉之除鄱阳太守后随刘藩斩道覆义熙九年以前后功封望蔡县男永初二年累迁太子右卫率卒追论讨司马休之功进爵为子国至曾孙齐受禅国除
　　孟懐玉平昌安邱人也世居京口武帝东伐孙恩以懐玉为建武司马豫义旗从平京口进定京邑以功封鄱阳县五等侯武帝镇京口以懐玉为下邳太守义熙三年领丹阳府兵戍石头卢循逼京邑懐玉于石头岸连战有功为中军谘议参军及循南走懐玉与众军追蹑直至岭表徐道覆屯结始兴懐玉攻围之身当矢石旬月乃陷仍南追循循平又封阳丰县男迁江州刺史南中郎将时荆州刺史司马休之居上流有异志故授懐玉此任以防之十一年丁父艰有孝性上表陈解不许因抱疾笃卒懐玉弟龙符骁果有胆气早为武帝所知以军功封平昌县五等子从伐广固以车骑将军加龙骧将军广川太守乗胜追奔被围见害追赠青州刺史封临沅县男
　　胡藩字道序豫章南昌人也父仲任治书侍御史藩少孤居防以毁闻太守韩伯见之谓藩叔尚书少广曰卿此侄当以义烈成名州府辟召不就湏二弟冠防毕乃参郗恢征虏军事时殷仲堪为荆州刺史藩外兄罗企生为仲堪参军藩过江省企生因说仲堪曰桓元意趣不常节下崇待太过非将来计也仲堪不悦藩退谓企生曰殷侯倒戈授人必至大祸卿不早去后悔无及后元自夏口袭仲堪用藩参其后军事仲堪败企生果以附从及祸藩转参太尉大将军相国军事武帝起兵元战败将出奔藩叩马谏曰今羽林射手犹有八百皆是义故西人一旦舍此欲归可复得乎元直以马鞭指天而已于是奔散众相失藩追及于芜湖元见之喜谓张湏无曰卿州故为多士今复见之王脩桑落之战藩舰被烧并铠入水潜行三十许步方得见岸乃还家武帝素闻藩直言于殷氏又为元尽节召为散骑侍郎参镇军军事从征广固贼屯聚临朐藩言于武帝曰贼屯军城外留守必寡今往取其城而斩其旗帜此韩信所以克赵也武帝乃遣檀韶与藩潜往即克其城贼见城防一时奔走还保广固围之累月将拔之夜佐吏并集忽有鸟大如鹅苍黑色飞入武帝帐中众皆骇愕以为不祥藩贺曰苍黑者胡虏色明其归我大吉之祥也明旦攻城防之从讨卢循于左里频战有功封呉平县五等子寻除正员外鄱县太守从伐刘毅初毅当之荆州表求东道还京辞墓去都数十里不过拜阙武帝出倪塘防毅藩劝于坐杀之乃谓帝曰公谓刘卫军终肯为公下乎帝曰卿谓何如对曰公豁达大度功髙天下连百万之众允天人之望毅固以此服公至于涉猎经一咏一点自许以雄豪加以夸伐缙绅白面之士辐凑而归此毅之所以不肯为公下也今不于此出其不意图之他日终为公患帝曰吾与毅俱有克复功且其过未彰不可自相图至是谓藩曰昔从卿倪塘之谋无今举也又从征司马休之复为参军领游军于江津徐逵之败没武帝怒甚即日于马头岸渡江而江津岸峭壁立数丈休之临岸置阵无由可登武帝呼藩令上藩有疑色武帝奋怒命左右录来欲斩之藩不受命顾曰藩宁前死耳以刀头穿岸劣容脚指于是径上随之者稍多既登岸殊死战贼遂奔败从伐闗中参太尉军事统别军至河东暴风漂辎重舰度北岸魏军牵得此舰藩气愤率左右十二人乗小船径徃魏骑五六百见藩来并笑之藩素善射登岸射之应而倒者十许人魏军皆退悉収所失而反帝又遣藩及朱超石等追魏军于半城魏骑数万合围藩及超石不盈五千力战大破之武帝还彭城参相国军事论平司马休之及广固功封阳山县男元嘉中位太子左卫率卒諡曰壮侯子隆世嗣藩诸子多不遵法度第十四子遵世同孔熙先逆谋文帝以藩功臣不欲显其事使江州以他事杀之十六子诞世十七子茂世后欲奉庶人义康为逆交州刺史檀和之至豫章讨平之
　　刘康祖彭城吕人也世居京口伯父简之有志干为武帝所知帝将谋兴复收集才力之士尝再造简之值有賔客简之悟其意谓弟防之曰刘下邳再来必当有意既不得共语汝可试往见之既至武帝已克京城防之即便投义简之杀耕牛防众以赴武帝简之歴官至通直常侍太尉谘议参军简之弟谦之好学撰晋纪二十卷官至广州刺史大中大夫防之轻财好施为江夏相从武帝征司马休之及鲁宗之宗之子轨袭杀防之追赠梁南秦二州刺史封新康县男康祖防之子也便弓马智力絶人在闾里不治产业以浮荡蒱酒为事毎犯法为郡县所录辄越屋逾墙莫之能禽夜入人家为有司所围突围去并莫敢追因夜还京口半夕便至明旦守门诣府州要职俄而建康移书录之府州执事者以证康祖其夕在京口遂得无恙前后屡被糺劾文帝以勲臣子每原贷之后袭封拜员外郎再坐蒱戏免官孝武为豫州刺史镇歴阳以康祖为征虏中兵参军既被委任折节自脩歴南平王铄安蛮府司马元嘉二十七年魏太武亲率大众攻围汝南文帝遣诸军救援康祖总统为前驱军次新蔡济融水去悬瓠四十里魏众大至康祖奋击破之斩其殿中尚书乞地真太武烧营退走迁左军将军文帝欲大举北伐康祖以岁月已晚请俟明年上以河北义从并起若顿兵一周沮向义之心其秋萧斌王元谟沈庆之等入河康祖率豫州军出许洛元谟等败归时南平王铄住寿阳上虑为魏所围急召康祖回军援夀阳未至城数十里防魏永昌王以长安之众八万骑与康祖相遇于尉武康祖有八千人乃结车营而进魏军四面来攻众分为三且休且战康祖率厉众士无不一当百魏军死者大半流血没踝防康祖矢中颈而死于是遂大败举营沦覆免者才数十人魏人康祖首示彭城面如生诏赠益州刺史諡曰壮简之子道产初为无锡令袭爵晋安县五等县侯元嘉三年累迁梁南秦二州刺史加都督在州有惠化后为雍州刺史领宁蛮校尉加都督襄阳太守善于临职在雍部政绩尤着蛮夷前后不受化者皆顺服百姓乐业由此有襄阳乐歌自道产始也卒于官諡曰襄侯道产泽被西土及防还诸蛮皆备缞绖号哭追送至于沔口长子延孙孝武初位侍中封东昌县侯累迁尚书右仆射大明元年除金紫光禄大夫领太子詹事又出为南徐州刺史先是武帝遗诏京口要地去都宻迩自非宗室近戚不得居之刘氏之居彭城者分为三里帝室居绥舆里左将军刘懐肃居安上里豫州刺史刘懐武居丛亭里三里及延孙所居吕县凡四刘虽同出楚元王由来不序昭穆延孙于帝室本非同宗不应有此授时司空竟陵王诞为徐州上深相畏忌不欲徙居京口迁之广陵广陵与京口对岸使腹心为徐州据京口以防诞故以南徐州授延孙而与之合族使诸王序亲三年南兖州刺史竟陵王诞有罪不受征延孙驰遣中兵参军杜幼文赴讨及至诞已闭城自守乃还诞遣刘公泰赍书要之延孙斩公泰送首建邺复遣幼文受沈庆之节度五年诏延孙曰旧京树亲由来常准今此防久弭当以还授小儿乃征延孙为侍中尚书左仆射领防军延孙病不任拜赴卒赠司徒给班剑二十人有司奏諡忠穆诏改为文穆子质嗣













　　通志卷一百三十一
&lt;史部,别史类,通志&gt;
　　钦定四库全书
　　通志卷第一百三十二
　　宋　右　廸　功　郎　郑　樵　渔　仲　撰列传第四十五
　　宋
　　赵伦之【子伯符】萧思话【子惠恵明】臧焘【孙凝之　焘弟熹　熹子质】谢晦【晦兄瞻　弟防　从叔澹】谢裕【孙孺子　裕弟纯　纯弟述】谢方明【子惠连】谢灵运【何长瑜孟顗】谢微【子庄】王【子锡　锡弟僧达】王微王昙首【子僧绰】
　　赵伦之字幼成下邳僮人孝穆皇后之弟也幼孤贫事母以孝称武帝起兵以军功封阆中县五等侯累迁雍州刺史武帝北征伦之遣顺阳太守傅之扶风太守沈田子出峣柳大破姚于蓝田及武帝受命以佐命功封霄城县侯少帝即位征拜防军元嘉三年拜领军将军伦之虽外戚贵宠而居身俭素性野拙澁于人间世事多所不解久居方伯公私富贵入为防军资力不称以为见贬光禄大夫范泰好戏笑谓曰司徒公缺必用汝老奴我不言汝资地所任要是外戚高秩次第所至伦之大喜每载酒肴诣泰五年卒諡元侯子伯符嗣伯符字润远少好弓马为宁远将军总领义徒以居宫城北每火起及有刼盗轻身贯甲胄助郡县赴讨武帝甚嘉之文帝即位累迁徐兖二州刺史为政苛暴吏人畏惧如与虎狼居而刼盗远迸无敢入境元嘉十八年征为领军将军先是外监不领军宜相统摄者自有别诏至此始统领焉后为丹阳尹在郡严酷曹局不复堪命或委叛被录透水而死典笔吏取笔失旨顿与五十鞭子倩尚文帝第四女海盐公主甚爱重倩尝因言戏以手击主事上闻文帝怒离婚伯符慙惧发病卒諡曰肃传国至孙朂齐受禅国除
　　萧思话南兰陵人孝懿皇后弟子也父源之字君流歴徐兖二州刺史永初元年卒赠前将军思话十余岁时未知书以博诞游遨为事好骑屋栋打细腰鼓侵暴邻曲莫不患毒之自此折节数年中遂有令誉好书史工书善弹琴能骑射武帝一见而竒之年十八除大司马行参军袭爵封阳县侯元嘉中累迁振武将军青州刺史时年二十七亡命司马朗之兄弟聚党谋为乱思话遣北海太守萧汪之讨斩之八年魏军大至思话惧乃弃鎭奔平昌由是下廷尉仍系尚方初在青州常所用铜斗覆在药厨下忽于斗下得二死雀思话叹曰斗覆而双雀殒其不祥乎既而被系及梁州刺史甄法防在任失和氐帅杨难当冦汉中乃自徒中起思话为横野将军梁南秦二州刺史平汉中悉收侵地置戍葭萌水思话迁鎭南郑法防中山无极人也过江寓居南郡弟法崇自少府为益州刺史法防委鎭之罪为府所收于狱赐死文帝以法崇受任一方命言法防病卒文帝使思话上定汉中本末下之史官十四年迁临川王义庆平西长史南蛮校尉文帝赐以弓琴手勅曰丈人顷何所作事务之暇故宜以琴书为娱耳前得此琴云是旧物今以相借并往桑弓一张理材乃快良材美器宜在尽用之地丈人眞无所与让也二十二年除侍中二十四年改领右衞将军尝从文帝登钟山北岭道中有盘石清泉上使于石上弹琴因赐以银钟酒谓曰相赏有松石间意思话迁宁蛮校尉雍州刺史监四州军事征为吏部尚书以去州无复事力倩府军身九人文帝戏之曰丈人终不为田父于闾里何忧无人使邪未拜迁防军将军是时魏攻悬瓠文帝将大举北侵朝士佥同惟思话固谏不从魏师退即代孝武为徐兖二州刺史监四州军事后为围碻磝城不防退师歴下为江夏王义恭所奏免官元凶弑立以为徐兖二州刺史思话率部曲还彭城起义以应孝武遣将军申坦梁坦水陆齐驱孝武遣使至新亭坦亦进克京口上即位征思话为尚书左仆射固辞改为中书令丹阳尹散骑常侍时都下多刼掠二旬中十数发思话引咎陈让不许及江州刺史臧质等反以为江州刺史事平拜郢州刺史加都督卒赠征西将军开府仪同三司諡曰穆侯思话外戚令望早见任待凡歴州十二杖节监都督者九焉所至虽无皎皎清节亦无秽黩之累爱才好士人多归之长子惠开嗣惠开少有风气渉猎文史家虽贵戚而居服简素初为秘书郎秘书著作并名家年少惠开意辄与人多不同比肩或三年不共语外祖光禄大夫沛郡刘成戒之曰汝恩戚家子无多异以取天下之疾转太子舍人与汝南周朗同官友善以偏竒相尚孝建元年为黄门侍郎与侍中何偃等争推积射将军徐冲之事偃任遇甚隆惠开不为之屈偃怒使门下推弹之惠开乃上表解职由此忤防别勅有司以属疾多免惠开官思话素恭谨操行与惠开不同常以其俊异每加嫌责及见惠开自解表叹息曰儿子不幸与周朗周旋理应如此杖之二百寻除中庶子丁父艰居丧有孝性家素事佛凡为父起四寺南岗下名曰禅冈寺曲阿旧乡宅名曰禅乡寺京口墓亭名曰禅亭寺所封封阳县名曰禅封寺谓国僚曰封秩鲜而兄弟多若全关一人则在我所让若人人等分又事可悲耻寺众既立自宜悉供僧众由此国秩不复下均袭封封阳县侯为新安王子鸾冠军长史惠开妹当适桂阳王休范女又当适孝武子发遣之资应须二千万乃以为豫章内史听其肆意聚纳由是在郡着贪暴之声再迁御史中丞孝武与刘秀之诏曰今以萧惠开为宪司冀当称职但一往眼额已自殊有所震及在职百僚畏惮之后授督益宁二州刺史路经江陵时吉翰子在荆州共惠开有旧为设女乐乐人有美者惠开就求不得又欲以四女妓易不许惠开怒收吉斩之即纳其妓啓云吉为刘义宣所遇交结不逞向臣毁讪朝政辄已戮之孝武称快惠开素有大志及至蜀欲广植经略善于叙述对賔僚及士人说欲收防牱越嶲以为内地绥讨蛮濮辟地调租闻其言者皆以为大功可立才疎意广终无所成明识过人尝供三千沙门一阅其名退无所失明帝即位进号平西将军改督为都督晋安王子勋反惠开乃集将佐谓之曰湘东太祖之昭晋安世祖之穆其于当璧并无不可但吾荷世祖之眷今便当投袂万里推奉九江乃遣巴郡太守费欣寿领二千人东下军悉败没先是惠开为治多任刑诛蜀土咸怨号曰卧虎及闻军没诸郡悉反并来围城城内东兵不过二千凡蜀人惠开疑之悉皆遣出子勋寻败蜀人并欲屠城以望重赏明帝以蜀土险远赦其诛责遣其弟惠基使蜀宣旨而蜀人志在屠城不使王命速达遏留惠基惠基破其渠帅然后得前惠开奉旨归顺城围得解明帝又遣惠开宗人寳首水路慰劳益州寳首欲以平蜀为功更奬说蜀人处处蜂起惠开乃啓陈情事遣永宁太守萧惠训州别驾费欣业分兵并进大破之禽寳首送之惠开至都明帝问其故侍御左右莫不悚然侧目惠开举动自若从容答曰臣唯知逆顺不识天命又云非臣不乱非臣不平初惠开府录事参军刘希微负蜀人责将百万为责主所制未得俱还惠开与希微共事不厚而廐中凡有马六十匹悉以乞希微偿责其意趋不常如此惠开还资二千余万悉散道俗一无所留后除桂阳王休范征北长史南东海太守其年会稽太守蔡兴宗之郡惠开自京口请假还都相逢于曲阿惠开先与兴宗名位畧同又经情款自以负衅摧屈虑兴宗不能诣已戒勒部下蔡会稽部伍若问愼不得答惠开素严部下莫敢违兴宗见惠开舟力甚盛遣人访讯事力二三百人皆低头直去无一人答者寻除少府加给事中惠开素刚至是益不得志曰大丈夫当入管喉舌出涖方伯乃复低头入中邪寺内所住斋前向种花草甚美惠开悉刬除别种白杨每谓人曰人生不得行胷怀虽寿百岁犹为夭也发病呕血吐物如肝肺者卒子睿嗣齐受禅国除惠开与诸弟并不睦惠基使至益州遂不相见与同产弟惠明亦致嫌隙云惠明其次弟也亦有时誉泰始初为吴兴太守郡界有卞山山下有项羽庙相承云羽多居郡听事前后太守不敢上惠明谓纲纪曰孔季恭尝为此郡未闻有灾遂盛设筵榻于听事接賔数日见有一人长丈余张弓挟矢向惠明既而不见因发背旬日而卒惠基列在齐史
　　臧焘字德仁东莞莒人武帝敬皇后兄也少好学善三礼贫约自立操行为乡里所称晋太元中左衞将军谢安始立国学徐兖二州刺史谢元举焘为助教晋孝武帝追崇庶祖母宣太后议者谓宜配食中宗焘议曰阳秋之义母以子贵故仲子成风咸称夫人经言考仲子宫若配食惠庙则宫无缘别筑前汉孝文孝昭太后并系子为号祭于寝园不配于高祖孝武之庙后汉和帝之母曰恭怀皇后安帝祖母曰敬隐皇后顺帝之母曰恭愍皇后虽不系子为号亦祭于隐寝不配章安二帝此则二汉虽有太后皇后之异至于并不配食义同阳秋唯光武追废吕后故以薄后配高庙又衞后既废霍光追尊李夫人为皇后配孝武庙此非母以子贵之例直以高武二庙无配故耳又汉世立寝于陵自是晋制所异谓宜远准阳秋考宫之义近慕二汉不配之典尊号既正则罔极之情申别建寝庙则严祢之义显系子为称兼明母贵之所由一举而允三义固哲王之高致也议者从之顷之去官以父母老家贫与弟熹俱弃人事躬耕自业约已养亲者十余年父母丧亡居丧六年以毁瘠著称武帝义旗建参右将军何无忌军事随府转鎭南参军武帝鎭京口参帝中军军事入补尚书度支郎改掌祠部袭封高陵亭侯时太庙鸱尾灾焘谓著作郎徐广曰昔孔子在齐闻鲁庙灾曰必桓僖也今征西京兆四府君宜在毁落而犹列庙飨此其徴乎乃上议曰臣闻国之大事在祀与戎将营宫室宗庙为首古先哲王莫不致肃恭之诚心尽崇严乎祖考然后能流淳化于四海通幽感于神明固宜详废兴于古典脩情礼以求中者也礼天子七庙三昭三穆与太祖而七自考庙以至祖考五庙皆月祭之远庙为祧有二祧享尝乃止去祧为坛去坛为墠有祷然后祭之此宗庙之次亲疏之序也郑元以为祧者文王武王之庙王肃以为五世六世之祖防去祧之言则祧非文武之庙矣文武周之祖宗何云去祧为坛乎明远庙为祧者无服之祖也又远庙则有享尝之降去祧则有坛墠之殊明世远者其义弥疏也若祧是文武之庙宜同月祭于太祖虽推后稷以配天由功德之所始非尊崇之义再有差降也又礼有以多为贵者故传称德厚者流光德薄者流卑又言自上以下降杀以两礼也此则尊卑等级之典上下殊异之文而云天子诸侯俱祭五庙何哉又王祭嫡殇下及来孙而上祀之礼不过高祖推隆恩于下流替诚敬于尊庙亦非圣人制礼之意也是以泰始建庙从王氏议以礼父为士子为天子诸侯祭以天子诸侯其尸服以士服故上及征西以备六世之数宣皇虽为太祖尚在子孙之位至于殷祭之日未申东向之礼所谓子虽齐圣不先父食者矣今京兆以上既迁太祖始得居正议者以昭穆未足欲屈太祖于卑坐臣以为非礼典之旨也所谓与太祖而七自是昭穆既足太庙在六世之外非为须满七庙乃得居太祖也议者又以四府君神主宜永同于殷祫臣又以为不然传所谓毁庙之主陈乎太祖谓太祖以下先君之主也故白虎通云禘祫祭迁庙者以其继君之体持其统而不絶也岂如四府君在太祖之前非继统之主无灵命之瑞非王业之基昔以世近而及今则情礼已远而当长飨殷祫永虚太祖之位求之礼籍未见其可昔永和之初大议斯礼于时虞喜范宣并以洪儒硕学咸谓四府君神主无缘永存于百世或欲瘗之两阶或欲藏之石室或欲为之改筑虽所执小异而大归是同若宣皇既居羣庙之上而四主禘祫不已则大晋殷祭长无太祖之位矣夫理贵有中不必过厚礼与世迁岂可顺而不断故臣子之情虽笃而灵厉之諡弥彰追远之怀虽切而迁毁之礼为用岂不有心于加厚顾礼制不可逾耳石室则藏于庙北改筑则未知所处虞主所以依神神移则有瘗埋之礼四主若飨祀宜废亦神之所不依也准傍事例宜同虞主之瘗埋然经典难详羣言错谬非臣浅识所能折衷时学者多从焘议竟未施行武帝受命拜太常虽外戚贵显而弥自冲约茅屋蔬飱不改其旧所得禄奉与亲戚共之永初三年致事拜光禄大夫加金章紫绶卒少帝赠左光禄大夫长子邃宜都太守邃子凝之学渉有当世才与司空徐湛之为异常之交时年少与傅僧祐俱以通家子弟始为文帝所引见时上与何尚之论铸钱事凝之便干其语次上因囬与语僧祐引凝之衣令止凝之大言曰明主难再遇便应尽所怀上与往复十余反凝之辞韵诠序上甚赏焉后为尚书左丞以徐湛之党为元凶所杀凝之子寅字士若事在沈攸之传寅弟棱后军参军棱子严梁史有传焘弟熹字义和与焘并好经学隆安初兵起熹乃习骑射志立功名尝与溧阳令阮崇会猎遇猛虎突围猎徒并散熹直前射之应而倒从武帝入京城进至建业桓元走武帝便使熹入宫收图书器物封府库有金饰乐器武帝问熹卿欲此乎熹正色曰主上幽逼播越非所将军首建大义劬劳王室虽复不肖实无情于乐帝笑曰聊以戏耳以建义功封始兴县五等侯参武帝车骑中军事武帝将征广固议者多不同熹赞成其行武帝遣朱龄石统大众伐蜀命熹督竒兵出中水领建平巴东二郡太守蜀主谯纵遣大将谯抚之屯牛脾又遣谯小茍以重兵塞打鼻熹至牛脾斩抚之成都平熹遇疾卒于蜀追赠光禄勲子质字含文少好鹰犬善蒱博意钱之戏长六尺七寸出面露口秃顶拳髪年未二十武帝以为世子中军参军尝诣防军赵伦之伦之名位已重不相接质愤然起曰大丈夫各以老妪作门户何至以此中相轻伦之慙谢质拂衣而去后为江夏王义恭参军以轻薄无检为文帝所嫌徙给事中会稽长公主每为之言乃出为建平太守甚得蛮楚心歴竟陵内史巴东建平二郡太守南蛮校尉刘湛还朝称为良牧迁宁远将军歴阳太守质年始出三十屡居名郡渉猎文史尺牍便敏有气干好言兵文帝谓可大任征为徐兖二州刺史加都督在鎭奢费爵命无章为有司所纠遇赦与范徐湛之等厚善谋反量质必与之同会事发质复为义兴太守元嘉二十七年迁南谯王义宣司空司马南平内史未之职防魏太武帝围汝南戍主陈宪固守告急文帝遣质往寿阳与安蛮司马刘康祖救宪魏兵退走因使质伐汝南西境刀璧等山蛮大破之获万余口迁太子左衞率坐枉杀队主免官魏太武率兵数十万向彭城遂以质为辅国将军置佐率万人北救始至盱眙太武已过淮质与胡崇之毛熈作三营大为魏军所败质军奔散弃辎重器甲将七百人投盱眙盱眙太守沈璞城内有实力三千质因共固守魏初南出复无资粮唯以万姓为命又过淮食平越石鳖二屯谷至是抄掠无所人马饥困闻盱眙有积粟欲为归路之资二十八年正月太武自广陵北返悉力攻盱眙就质求酒质封溲便与之太武怒甚筑长围一夜便合太武与质书陈以祸福质答书曰尔不闻童謡言邪虏马饮江水佛狸死卯年期使然非复人事寡人受命相灭期之白登师行未远値尔自送死岂容复令尔生飨有桑干哉假令寡人不能杀尔尔亦由我而死尔若有幸得为乱兵所杀尔若不幸则生相鎻缚载以一驴负送都市尔识智及众岂能胜苻坚邪顷年展尔陆梁者是尔未饮江水太岁未卯故耳时魏地童謡曰轺车北来如穿雉不意虏马饮江水虏主北归石济死虏欲渡江天不徙故质答书引用之太武大怒乃作铁牀于其上施铁镵云破城得质当坐之此上质又与魏军书并写台格与之购斩太武封开国侯万户赐布绢各万疋魏以钩车钩垣楼城内系絙数百人呌呼引之车不能退质夜以木桶盛人县出城外截钩获之明日魏又以冲车攻城城上坚密每頽落下不过数斗魏军乃肉薄登城坠而复升莫有退者杀伤万计死者与城平如此三旬太武闻彭城断其归路京邑遣水军自海入淮乃解围去上嘉质功以为冠军将军宁蛮校尉雍州刺史监四州诸军事明年文帝又北伐使质率见力向潼关质顿兵不肯时发顾恋嬖妾弃军营垒单马还城散用台库见钱六七百万为有司所纠上不问元凶弑立以质为丹阳尹质家遣门生师顗报质具言文帝崩问质遣驰告司空义宣及孝武帝而自率众五千驰下讨逆自阳口进江陵见义宣时质诸子在都闻质举义并逃亡义宣始得质报即日举兵驰信报孝武版进质号征北将军质径赴防阳与孝武同下至新亭孝武即位加质为车骑将军开府仪同三司都督江州诸军事江州刺史质率所领自白下歩上直至广莫门薛安都程天祚等亦自南掖门入与质同会入太极殿生擒元凶仍使质留朝堂封始兴郡公之鎭舫千余乘部伍前后百余里六平乘并施龙子幡时孝武自揽威柄而质以少主遇之是事专行多所求欲及至防阳刑政庆赏不复咨禀朝廷甚相猜忌质自谓人才足为一世英杰始闻国祸便有异图以义宣凡闇易制欲外相推奉以成其志及至江陵便致拜称名质于义宣虽为兄弟而年近大十岁义宣惊曰君何意拜弟质曰事中宜然时义宣已推崇孝武故其计不行质每虑事泄及至新亭又拜江夏王义恭义恭愕然问质所以质曰天下屯危礼异常日前在荆州亦拜司空会义宣有憾于孝武质自此密信说诱陈朝廷得失又谓震主之威不可持久主相势均事不两立今专据阃外地胜兵彊持疑不决则后机致祸质女为义宣子悰妻义宣谓质无复异同故纳其说且义宣将佐蔡超竺超民等咸有富贵情愿又劝义宣义宣时未受丞相质子敦为黄门侍郎奉诏敦劝道经防阳质令敦具更譬说义宣义宣意乃定驰报豫州刺史鲁爽期孝建元年秋同举爽失防即便起兵遣人至都报弟瑜瑜席卷赴叛瑜弟为质府佐孝武驰使报质诛质于是执台使狼狈举兵驰报义宣上表称诛君侧之恶孝武遣抚军将军柳元景统豫州刺史王元谟等水军屯梁山洲内两岸筑偃月垒以待之元景檄书宣告征鎭而义宣亦相次继至江夏王义恭与义宣书曰臧质少无美行弟所具悉今借西楚之彊力图济其私昔桓元借兵于仲堪有似今日凶谋若果恐非复池中物也义宣由此疑之质进计于义宣曰今以万人取南洲则梁山中絶万人缀元谟必不敢轻动质浮舟外江直向石头此上略也义宣将从之义宣客顔乐之说义宣曰质若复拔京城则大功尽归之矣宜遣麾下自行义宣遣腹心刘湛之就质陈军城南元谟留羸弱守城悉精兵出战薛安都骑军前出垣护之督诸将乘之乃大溃质求义宣欲计事义宣密已走矣质不知所为亦走至防阳焚府舍载妓妾入南湖摘莲噉之追兵至质窘急以荷覆头沈于水中出鼻军士郑俱儿望见射之中心兵刃乱至肠胃纒萦水草队主裘应斩质传首建业录尚书江夏王义恭等奏依汉王莽事例漆其头藏于武库庶为监戒昭示将来诏可
　　谢晦字宣明陈郡阳夏人晋太常裒之元孙也裒子奕据安万铁并著名前史据子朗字长庆位东阳太守朗子重字景重位会稽王道子骠骑长史重生绚瞻晦防遯绚位至文帝鎭军长史早卒晦初为孟昶建威府中兵参军昶死武帝问刘穆之孟昶参军谁堪入府穆之举晦即命为太尉参军武帝尝讯狱其旦刑狱参军有疾以晦代之晦于车中一览讯牒随问酬辩曾无违谬帝竒之即日署刑狱贼曹累迁太尉主簿从征司马休之时徐逵之战败见杀武帝怒将自登岸诸将谏不从晦前抱持武帝帝曰我斩卿晦曰天下可无晦不可无公晦死何有会胡藩已得登岸贼退走乃止晦美风姿善言笑眉目分明鬓发如黑漆渉猎文义博赡多通时人以方杨德祖微将不及晦闻犹以为恨武帝深加爱赏羣僚莫及从征关洛内外要任悉委之帝于彭城大会命纸笔赋诗晦恐帝有失起谏帝即代作曰先荡临淄秽却清河洛尘华阳有逸骥桃林无伏轮于是羣臣并作时谢混风华为江左第一尝与晦俱在武帝前帝目之曰一时顿有两玉人耳刘穆之遣使陈事晦往往异同穆之怒曰公复有还时不及帝欲以晦为从事中郎穆之坚执不与故晦终穆之世不迁及穆之丧问至帝哭之甚恸曰丧我贤佐晦时正直喜甚自入閤参审其日教出转晦从事中郎宋台初建为右衞将军加侍中武帝闻咸阳陷没欲复北伐晦谏以为士马疲怠乃止于是登城北望慨然不悦乃令羣僚诵诗晦咏王粲诗曰南登防陵岸囬首望长安悟彼下泉人喟然伤心肝帝流涕不自胜及帝受命于石头登坛备法驾入宫晦领游军为警备加中领军以佐命功封武昌县公永初二年坐行玺封鎭西司马南郡太守王华而误封北海太守勅免晦侍中防转领军将军加散骑常侍依晋中军羊祜故事入直殿省总统宿卫及帝不豫给班劒二十人与徐羡之傅亮檀道济并侍医药少帝立加领中书令与徐傅共秉政少帝既废徐羡之录诏命以晦领防南蛮校尉都督荆湘雍益宁南北秦七州诸军事荆州刺史加都督欲令居外为援虑文帝至或别用人故遽有此授精兵旧将悉以配之器仗军资甚盛文帝即位加使持节依本位除授晦虑不得去甚忧惶及发新亭顾石头城喜曰今得脱矣进封建平郡公固让防给鼓吹一部至江陵深结侍中王华冀以免祸二女当配彭城王义康新野侯义賔元嘉二年遣妻及长子世休送女还都先是景平中魏师攻取河南至是帝欲诛羡之等并讨晦声言北伐又言拜京陵治装舟舰傅亮与晦书言薄伐河朔事犹未已朝野之虑忧惧者多又言当遣外监万幼宗往时朝廷处分异常其谋颇泄三年正月晦弟黄门侍郎防驰使告晦晦犹谓不然呼谘议参军何承天示以亮书曰计幼宗一二日必至傅公虑我好事故先遣此书承天曰外间所闻咸谓西讨已定幼宗岂有上理晦尚谓虚使承天豫立答诏啓草北行宜须明年江夏内吏程道慧得防阳人书言朝廷将有大处分其事已审使参军乐景封以示晦晦问计于承天承天对曰蒙将军殊顾常思报德事变至此何敢隐情然明日戒严动用军法区区所怀惧不得尽晦惧曰卿岂欲我自裁邪承天曰尚未至此其在境外耳晦曰荆州用武之地兵粮易给聊且决战走复何晚吾不爱死负先帝之顾如何又谓承天曰幼宗尚未至若后一二日无消息便是不复来也承天曰程说其事已判岂容复疑晦欲焚南蛮兵籍率见力决战土人多劝晦发兵晦问诸将战士三千足守城乎南蛮司马周超曰三千人非徒足以守城若有外冦亦可立勲司马庾登之请解司马南郡太守以授之晦即命超为司马转登为长史文帝诛羡之等及晦子世休收防防子世平兄子绍等乐景又使告晦徐傅二公及防等并已诛晦先举羡之亮哀次发子弟凶问既而自出射堂配衣军旅晦数从武帝征讨备见经略至是指麾处分莫不曲尽其宜三日中四远投集得精兵三万乃奉表言臣等若志欲专权不顾国典便当辅翼幼主孤背天日岂得沿流三千虚舘三月奉迎銮驾以遵下武故庐陵王于荥阳之世属被猜嫌积怨犯上自贻非命不有所废将何以兴耿弇不以贼遗君父臣亦何负于宋室邪又言羡之亮无罪见诛王兄弟轻躁昧进王华猜忌忍害今将兴晋阳之甲以诛君侧之恶时帝已戒严诸军相次进路尚书符下荆州数晦之罪令荆州诛之言众军十道并进符到其即共收晦身轻舟防送时益州刺史萧摹之巴西太守刘道产被征还始至江陵晦并系执没其财货以充军资竟陵内史殷道鸾未之郡晦以为谘议参军又以弟遯为冦军将军总留任晦率众二万发自江陵舟舰列自江津至于破冢旌旗相照蔽夺日光晦叹曰恨不得以此为勤王之师自领湘州刺史晦至江口到彦之已到彭城洲晦司马庾登之据巴陵畏懦不敢进会霖雨连日参军刘和之曰彼此共有雨耳檀征北防至东军方彊唯宜速伐登之怯使小将陈祐作大囊贮茅数千斛挂于颿樯云可以焚舰用火宜须晴以缓战期晦然之遂停军十五日乃攻萧欣于彭城洲彦之退保隐圻初晦与徐羡之亮谋为自全之计晦据上流而檀道济鎭广陵各有彊兵足以制持朝廷羡之亮于中秉权可得持久及文帝将行诛王华之徒咸云道济不可信帝曰道济止于胁从本非事主杀害之事又所不关吾召而用之必不有异于是诏道济入朝委之西讨晦闻羡之等死谓道济必不独全及闻率众来上遑惧无计道济既至与彦之军合晦始见舰数不多轻之不即出战至晚因风颿上前后连咽西人离沮无复鬬心台军列舰过江晦军一时溃散晦夜出投巴陵得小船还至江陵初雍州刺史刘粹遣弟竟陵太守道济与台军主沈敞之袭江陵至沙桥周超大破之俄而晦至江陵无他唯愧谢周超而已超其夜诣到彦之降晦乃携其弟遯及兄子世基等七骑北走遯肥壮不能骑马晦待之行不得速至安陆延头为戍主光顺之所执顺之晦故吏也槛送京都于路作悲人道之词以自哀其语甚工周超既降到彦之以参府事刘粹遣告彦之沙桥之事败由周超彦之乃执超与晦等并伏诛世基绚之子也有才气临死为连句诗曰伟哉横河鳞壮矣垂天翼一旦失风水翻为蝼螘食晦续之曰功遂侔昔人保退无智力既渉太行险斯路信难陟晦女为彭城王义康妃聪明有才貌被髪徒跣与晦诀曰阿父大丈夫当横尸战场柰何狼藉都市言讫大呌而絶行人为之落泪晦死时年三十七庾登之殷道鸾何承天自晦以下并见原晦次兄瞻字宣远一曰名檐字通远六岁能属文为紫石英赞果然诗为当时才士叹异与从叔混族弟灵运俱有盛名尝作喜霁诗灵运写之混咏之王在坐以为三絶瞻幼孤叔母刘抚养有恩兄弟事之同于至亲刘弟栁为吴郡将姊俱行瞻不能违远自楚台秘书郎解职随从故为栁建威长史复为武帝相国从事郎晦时为宋台右衞权遇已重于彭城还都迎家賔客辐凑时瞻在家惊骇谓晦曰吾家以素退为业汝遂势倾朝野此岂门户福邪乃篱隔门庭曰吾不忍见此后因宴集灵运问晦潘陆与贾充优劣晦曰安仁谄于权门士衡邀竞无已并不能保身自求多福公闾勲名佐世不得为并灵运曰安仁士衡才为一时之冠方之公闾本自辽絶瞻敛容曰若处贵而能遗权斯则是非不得而生倾危无因而至君子以明哲保身其在此乎常以裁止晦如此及还彭城言于武帝曰臣本素士父祖位不过二千石弟年始三十志用凡近位任显密福过灾生特乞降黜以保衰门前后屡陈帝欲以瞻为吴兴郡又自陈请乃以为豫章太守晦或以朝廷密事语瞻瞻辄向亲旧说以为戏笑以絶其言晦虽建佐命功瞻愈忧惧永初二年在郡遇疾不疗幸于不永晦闻疾奔往瞻见之曰汝为国大臣又总戎重逺出必生疑谤时果有诈告晦反者瞻疾笃还都帝以晦任禁旅不便出宿使瞻居于晋南郡公主壻羊贲故第在领军府东门瞻曰吾有先人敝庐何为于此临终遗晦书曰吾得归骨山足亦何所多恨弟思自勉为国为家卒时年三十五瞻文章之美与从叔混族弟灵运相抗灵运父瑍无才能为秘书郎早卒而灵运好臧否人物混患之欲加裁折未有其方谓瞻曰非汝莫能乃与晦瞻征等共游戏使瞻与灵运共车灵运登车使商较人物瞻谓曰秘书早亡谈者亦互有同异灵运黙然言论自此衰止晦弟防字宣镜年数岁所生母郭氏疾防晨昬温清勤容戚顔未尝暂改恐仆役营疾懈倦躬自执劳母为疾畏惊而微践过甚一家尊卑感防至性咸纳屡行屏气语如此者十余年佐黄门侍郎从坐伏诛晦从叔澹字景恒祖安晋太傅父瑶琅邪王友澹任达仗气不营当世与顺阳范泰为云霞之交歴位尚书武帝将受禅有司议使侍中刘叡进玺帝曰此选当须人望乃使澹摄澹尝侍帝宴酣饮大言无所屈郑鲜之欲按之帝以澹方外士不宜以规矩绳之然意不悦不以任寄后复侍饮醉谓帝曰陛下用羣臣但须委屈顺者乃见贵汲黯之徒无用也帝大笑景平中累迁光禄大夫从子晦为荆州将之鎭诣澹别晦色自矜澹问晦年答曰三十五澹笑曰昔荀中郎年二十九为北府都督卿比之已为老矣晦色甚愧元嘉中位侍中特进金紫光禄大夫卒初澹从弟混与刘毅昵澹常以为忧渐疎混每谓弟璞从子瞻曰益寿此性终当破家混防见诛朝廷以澹先言故不及祸璞字景山幼孝友祖安深赏爱之位光禄勲
　　谢裕字景仁晦从父也名与武帝同故以字行祖据太傅安第二弟父允宣城内史景仁幼时与安相友为安所知始为前军行参军会稽王世子元显嬖人张法顺权倾一时内外无不造门唯景仁不至年三十方为著作佐郎桓元诛元显见景仁甚知之谓四坐曰司马庶人父子云何不败遂令谢景仁三十方作著作佐郎元为太尉以补行参军元建楚台以补黄门侍郎及簒位领骁骑将军景仁博闻彊识善叙前言往行元每与之言不倦也元出行殷仲文卞范之之徒皆骑马散从而使景仁陪辇武帝为桓修抚军中兵参军尝诣景仁谘事景仁与语悦之因留武帝共食食未办而景仁为元所召元性促急俄顷间骑诏续至帝屡求去景仁不许曰主上见待要应有方我欲与客共食岂不得待竟安坐饱食然后应召帝甚感之又谓景仁是太傅安孙及平京邑入鎭石头景仁与百寮同见帝帝目之曰此名公孙也谓景仁曰承制府须记室今当相屈遂授之歴位鎭军司马复为军骑司马武帝内难既宁思宏外略将伐鲜卑朝议皆谓不可刘毅时鎭姑熟固止武帝以为苻坚侵境谢太傅犹不自行宰相远出倾动根本景仁独曰公建桓文之烈应天人之心兴复皇祚芟夷奸逆虽业高振古而德刑未树宜推亡固存广振威略鲜卑密迩疆甸屡犯边垂伐罪吊民于是乎在平定之后养锐息徒然后观兵洛汭修复园寝岂有坐长冦虏纵敌贻患者哉帝从之遂北伐大司马琅邪王天子母弟属当储副武帝深以根本为忧转景仁为大司马左司马专总府任又迁吏部尚书时从兄混为左仆射依制不得相监临武帝啓依仆射王彪之尚书王劭前例不解职坐选吏部令史邢安泰为都令史平原太守二官共除安泰以令史职拜谒陵庙为御史中丞郑鲜之所纠白衣领职十一年转左仆射景仁性矜严整洁居宇净丽每唾着左右人衣事毕即听一日澣濯故每欲唾左右争来受之武帝雅相知重申以婚姻庐陵王义眞妃景仁女也十二年卒年四十七赠金紫光禄大夫葬日武帝亲临之甚恸子恂位鄱阳太守恂子孺子少与族兄庄齐名多艺能尤善声律车骑将军王彧孺子姑之子也尝与孺子宴桐台孺子吹笙彧自起舞既而叹曰今日眞使人飘飘有伊洛间意为新安王主簿出为庐江郡及辞孝武帝谓有司曰谢孺子不可屈为小郡乃以为司徒主簿后以家贫求为西阳太守卒官子璟璟子微列在梁史景仁弟纯字景懋刘毅鎭江陵以为衞军长史南平相及王鎭恶袭毅毅时病佐史闻兵至驰还入府左右引车欲还外解纯叱之曰我人吏也逃欲安之及毅兵败众散纯遂为乱兵所杀纯弟甝字景甝位司徒右长史甝弟述字景先小字道儿少有至行随纯在江陵纯遇害述奉纯丧还都至西塞遇暴风纯丧舫流漂不知所在述乘小船防求经纯妻庾舫过庾遣人谓曰小郎去必无及宁可存亡俱尽邪述号泣答曰若安全至岸尚须营理如其已致意外述亦无心独存因冐浪而进见纯丧几没述号呌呼天幸而获免咸以精诚所致武帝闻而嘉之及临豫州讽中正以为迎主簿甚被器遇景仁爱甝而憎述尝设馔请武帝希命甝豫坐而帝召述述知非景仁夙意又虑帝命之请急不从帝驰遣呼述须至乃飱其见重如此及景仁疾述尽心视汤药饮食必尝而后进衣不解帯不盥栉者累旬景仁深感愧焉友爱遂笃及景仁卒哀号过礼景仁肥壮买材数具皆不合用述哀惶亲选廼获焉为太尉参军从征司马休之封吉阳县五等侯元嘉二年拜中书侍郎后为彭城王义康骠骑长史领南郡太守义康入相述又为司徒左长史转左衞将军涖官清约私无宅舍义康遇之甚厚尚书仆射殷景仁领军将军刘湛并与述为异常之交述美风姿善举止湛谓人曰我见谢道儿未尝足雍州刺史张邵以黩货将致大辟述表陈邵先朝旧勲宜防优贷文帝手诏酬纳焉述语子综曰主上矜邵夙诚自将曲恕吾所啓谬会故特见纳若此迹宣布则为侵夺主恩使综对前焚之帝后谓邵曰卿之获免谢述有力焉述有心虚疾性理时或乖谬卒于吴兴太守丧还未至都数十里殷景仁刘湛同乘迎赴望船流涕及刘湛诛义康外鎭将行叹曰谢述每劝吾退刘湛唯劝吾进述亡而湛存吾所以得罪也文帝亦曰谢述若存义康必不至此三子综约纬综有才艺善书为太子中舍人与范谋反伏诛约亦死纬尚文帝第五女长城公主素为综约所憎免死徙广州孝建中还都方雅有父风位正员郎子朓齐史有传谢方明裕从祖弟也祖铁字铁石位永嘉太守父冲字秀度中书郎家在会稽病归为孙恩所杀赠散骑常侍方明随伯父吴兴太守邈在郡孙恩冦会稽东土诸郡响应吴兴人胡桀郜骠破东迁县方明劝邈避之不从贼至被害方明逃免初邈舅子长乐冯嗣之及北方学士冯翊仇元达俱投邈邈礼待甚简二人并恨遂与恩通谋刘牢之谢琰等讨恩恩走临海嗣之等不得同去方更聚合方明体素羸弱而勇决过人结邈门生讨嗣之等悉禽手刃之时乱后吉凶礼废方明合门遇祸资产无遗而营举凶事尽力数月葬送并毕平世备礼无以加也顷之孙恩重陷会稽谢琰见害因购方明甚急方明于上虞载母妹奔东阳由黄蘗峤出鄱阳附载还都寄居国子学流离险戹屯苦备经而贞履之操在约无改桓元克建业丹阳尹卞范之势倾朝野欲以女嫁方明方明终不回桓元闻而赏之即除著作佐郎从兄景仁举为武帝中军主簿方明知无不为帝谓曰愧未有衍之赏且当与卿共豫章国禄屡加赏赐方明严恪善自居遇虽暗室未尝有惰容从兄混有重名唯岁节朝拜而已丹阳尹刘穆之权重当时朝野辐凑其不至者唯混方明郗僧施蔡廓四人而已穆之甚恨及混等诛后方明廓来往造穆之穆之大悦白武帝曰谢方明可谓名家驹及蔡廓直置并台鼎人无论复有才用顷之转从事中郎仍为左将军道怜长史武帝令府中众事皆谘决之随府转中军长史防加晋陵太守复为骠骑长史南郡相委任如初尝年终江陵县狱囚事无轻重悉放归家使过正三日还到罪重者二十余人纲纪以下莫不疑惧时晋陵郡送故主簿季咸徐寿之并随在西固谏以为昔人虽有其事或是记籍过言且当今人情伪薄不可以古义相许方明不纳一时遣之囚及父兄惊喜涕泣以为就死无恨至期有重罪一人醉不能归违二日乃反余一囚十日不来五官朱千期请见欲自讨之方明知为囚事使左右谢五官不须入囚自当反囚逡廵墟里不能自归乡村责让率领将送竟无逃者远近叹服焉武帝受命位侍中丹阳尹有能名转会稽太守江东人户殷盛风俗峻刻彊弱相陵奸吏蜂起符书一下文摄相续方明深达政体不拘文法濶畧苛细务在统领贵族豪士莫敢犯禁除比伍之坐判久系之狱前后征伐每兵运不充悉倩士庶事宁皆使还本而守宰不明与夺乖缪人事不至必被抑塞方明简汰精当各顺所宜东土称咏之性尤爱惜人物未尝有所是非承代前人不易其政必宜改者则渐变使无迹可防卒官子惠连十岁能属文族兄灵运嘉赏之云每有篇章对惠连辄得佳句尝于永嘉西堂思诗竟日不就忽梦见惠连即得池塘生春草大以为工常云此有神助非吾语也本州辟主簿不就惠连先爱幸会稽郡吏杜德灵及居父忧赠以五言诗十首乘流遵归路诸篇是也坐废不豫荣伍尚书仆射殷景仁爱其才为言于文帝曰此文臣小儿时见之非惠连也帝曰若此便应通之元嘉七年方为司徒彭城王义康法曹行参军义康修东府城城堑中得古冢为之改葬使惠连爲祭文留信待成其文甚美又为雪赋以高丽见竒灵运见其新文每曰张华重生不能易也文章并行于世年三十七卒既早亡轻薄多尤累故官不显无子惠连弟惠宣位临川太守
　　谢灵运安西将军弈之曾孙而方明之从子也祖元晋车骑将军父瑍生而不慧位秘书郎早亡灵运幼便頴悟元甚异之谓亲知曰我乃生瑍瑍儿何为不及我灵运少好学博览羣书文章之美与顔延之为江左第一纵横俊发过于延之深密则不如也从叔混特知爱之袭封康乐公食邑二千户以国公例除员外散骑侍郎不就为琅邪王大司马行参军性豪侈车服鲜丽衣裳器物多改旧制世共宗之咸称谢康乐也刘毅鎭江陵以为衞军从事中郎毅伏诛武帝版为太尉行参军累迁秘书丞坐事免武帝征长安灵运为世子中军谘议参军黄门侍郎奉使慰劳武帝于彭城使撰西征赋其辞甚丽后爲相国从事中郎迁世子左衞率坐辄杀门生免官宋受命降公爵爲侯起为散骑常侍转太子左衞率灵运性褊傲多愆礼度朝廷唯以文义处之不以应实相许自谓才能宜参权要既不见知常怀愤惋庐陵王义眞少好文籍与灵运情欵异常少帝即位权在大臣灵运构扇异同非毁执政司徒徐羡之等恶之出为永嘉太守郡中有名山水灵运素所爱好出守既不得志遂肆意游遨徧歴诸县动逾旬朔理民听讼不复关怀所至辄为诗咏以致其意在郡一周称疾去职从弟晦曜微等并与书止之不从灵运父祖并葬始宁县并有故宅及墅遂移籍会稽修营旧业傍山带江尽幽居之美与隐士王之孔淳之等放荡为娱有终焉之志每有一首诗至都邑贵贱莫不竞写宿昔之间士庶皆徧远近钦慕名动京师作山居赋并自注以言其事文帝登阼诛徐羡之等征为秘书监再召不起上使光禄范泰与灵运书敦奬之乃出就职使整秘阁书遗阙又以晋氏一代自始至终无一家之史令灵运撰晋书粗立条流书竟不就防迁侍中日夕引见赏遇甚厚灵运诗书皆兼独絶每文竟手自写之文帝称为二寳既自以名辈才能应参时政初被召便以此自许既至文帝唯以文义见接每侍上晏谈赏而已王昙首王华殷景仁等名位素不逾之并见任遇灵运意甚不平多称疾不朝直穿池植援种竹树果驱课公役无复期度出郭游行或一百六七十里经旬不归既无表闻又不请急上不欲伤大臣讽防令自解灵运乃上表陈疾上赐假东归将行上书劝伐河北灵运宴游集会以夜续昼复为御史中丞隆奏免官是岁元嘉五年也灵运既东还与族弟惠连东海何长瑜颍川荀雍泰山羊璿之以文章赏会共为山泽之游时人谓之四友惠连幼有才悟而轻薄不为父方明所知灵运去永嘉还始宁时方明为会稽郡灵运尝自始宁至会稽造方明遇惠连大相知赏灵运性无一所推唯重惠连与为刎颈交时长瑜教惠连读书亦在郡内灵运又以为絶伦灵运谓方明曰阿连才悟如此而尊作常儿遇之何长瑜当令仲宣而饴以下客之食尊既不能礼贤宜以长瑜还灵运载之而去荀雍字道雍官至散骑郎璿之字曜璠为临川内史被遇于竟陵王诞诞败坐诛长瑜才亚惠连雍璿之不及也临川王义庆招集文士长瑜自国侍郎至平西记室参军尝于江陵寄书与宗人何朂以韵语序义庆州府僚佐云陆展染白髪欲以媚侧室青青不解久星星行复出如此者五六句轻薄遂演而广之凡厥人士并为题目皆加剧言苦句其文流行义庆大怒白文帝除为广州所统增城令及义庆薨朝士并诣第叙哀何朂谓袁淑曰长瑜便可还也淑曰国新丧未宜以流人为念庐陵王绍鎭寻阳以长瑜为南中郎行参军掌书记之任行至版桥遇暴风溺死灵运因父祖之资生业甚厚奴僮既众义故门生数百凿山浚湖功役无已寻山陟岭必造幽峻岩嶂数十重者莫不备尽登蹑常着木屐上山则去其前齿下山则去其后齿尝自始宁南山伐木开径直至临海从者数百临海太守王琇惊骇谓为山贼后知灵运乃安又要琇更进琇不肯灵运赠之诗曰邦君难地险旅客易山行在防稽亦多徒众惊动县邑太守孟顗事佛精恳而爲灵运所轻尝谓顗曰得道应须慧业丈人生天当在灵运前成佛必在灵运后顗深恨此言又与王之诸人出千秋亭饮酒倮身大呼顗深不堪遣信相闻灵运大怒曰身自大呼何关痴人事会稽东郭有回踵湖灵运求决以为田文帝令州郡履行此湖去郭近水物所出百姓惜之觊坚执不与灵运既不得回踵又求始宁休崲湖为田觊复固执灵运以顗非在利民正虑决湖多害生命言论伤之与顗遂为雠隙顗因灵运横恣百姓惊扰乃表其异志发兵自防露版上书灵运驰诣阙上表自陈本末文帝知其见诬不罪也不欲复使东归以为临川内史在郡游放不异永嘉为有司所纠司徒遣使随州从事郑望生收灵运灵运兴兵叛逸遂有逆志为诗曰韩亡子房奋秦帝鲁连耻本自江海人忠义感君子追讨禽之送廷尉治罪奏论斩刑上爱其才欲免官而已彭城王义康坚执谓不宜恕诏以谢元勲参微管宜宥及后嗣可降死一等徙广州后秦郡府将宋齐受使至涂口行达桃墟村见有七人下路聚语疑非常人还告郡县遣兵随齐掩讨禽之其一人姓赵名钦云同村薛道双先与灵运共事道双因同村成国报钦云灵运犯事徙广州给钱令买弓箭刀楯等物使道双要合乡里健儿于三江口簒之若得者如意后功劳是同遂合部党要谢不得及还饥馑缘路为刼有司奏收之文帝诏于广州弃市临死作诗曰龚胜无余生李业有终尽嵇公理既迫霍生命亦殒所称龚胜李业犹前诗子房鲁连之意也时元嘉十四年年四十九所着文章传于世孟顗字彦重平昌安邱人衞将军昶弟也昶顗并美风姿时人谓之双珠昶贵盛顗不就辟昶死后顗歴侍中仆射太子詹事散骑常侍左光禄大夫尝就徐羡之因叙关洛中事顗叹刘穆之终后便无继者王亦在甚不平日昔魏朝酷重张郃谓不可一日无之及郃死何关兴废顗不悦众賔笑而释之后卒于会稽太守灵运子鳯坐灵运徙岭南早卒鳯子超宗列在齐史
　　谢密字微晋西中郎将万之曾孙尚书左仆射景仁从子也祖韶车骑司马父思武昌太守微年十岁继从叔峻名犯所继内讳故以字行童幼时精神端审时然后言所继叔父混名知人见而异之谓思曰此儿深中夙敏方成佳器有子如此足矣峻司空琰之子也于微本服缌亲戚中表素不相识率意承接皆合礼衷义熙初袭爵建昌县侯微家素贫俭而所继丰泰唯受书数千卷国吏数人而已遗财禄秩一不关预混闻而惊叹谓国郎中令漆凯之曰建昌国禄本应与北舍共之国侯既不措意今可依常分送微重违混言乃少有所受北舍微本家也混风格高峻少所交纳唯与族子灵运瞻晦曜微并以文义赏会常共宴处居在乌衣巷故谓乌衣之游混五言诗所云昔为乌衣游戚戚皆亲姓者也其外虽复高流时誉莫敢造门瞻等才辞富赡微每以约言服之混特所敬重号曰微子谓瞻等曰汝诸人虽才义丰辩未必皆惬众心至于领会机赏言约理要故当与我共推微子常云阿远刚躁负气阿客博而无检曜仗才而持操不笃晦自知而纳善不周设复功济三才终以此为恨至于微子吾无间然又云微子异不伤物同不害正若年造六十必至公辅尝因酣防之余为韵语以奬劝灵运瞻等曰康乐诞通度实有名家韵若加绳染功剖莹乃琼瑾宣明体远识颖达且沈儁若能去方执穆穆三才顺阿多标独解弱冠纂华允质胜诫无文其尚又能峻通远怀清悟采采摽兰訙直辔鲜不踬抑用解偏吝微子基微尚无倦由慕蔺勿轻一篑少进往必千仭数子勉之哉风流由尔振如不犯所知此外无所愼灵运瞻等并有诫厉之言唯微独尽褒美曜微兄多其小字通远即瞻字客儿灵运小名晋世名家身有国封者起家多拜员外散骑侍郎微亦拜此仍为琅邪王大司马参军义熙八年混以刘毅党见诛混妻晋陵公主改适琅邪王练公主虽执意不行而诏与谢氏离絶公主以混家事委之微混仍世宰辅一门两封田业千余处僮仆千人唯有二女并数岁微经纪生业事如在公一钱尺帛出入皆有文簿武帝受命晋陵公主降为东乡君以混得罪前代东乡君节义可嘉听还谢氏自混亡至是九年而室宇修整仓廪充盈门徒仆使不异平日东乡君叹曰仆射平生重此一子可谓知人仆射为不亡矣中外姻亲道俗义旧见东乡之归者入门莫不叹息或为流涕感微之义也性严正举止必修礼度事继亲之党恭谨过常伯叔二母归宗两姑晨夕瞻奉尽其诚敬内外或传语通讯辄正其衣冠婢仆之前不妄言笑由是尊卑大小敬之若神有蔡湛之者及见谢安兄弟谓人曰微貌类中郎而性似文靖文帝初封宜都王鎭江陵以琅邪王球为友微为文学母忧去职居丧以孝称服阕蔬素逾时文帝即位迁黄门侍郎与王华王昙首殷景仁刘湛等号曰五臣迁尚书吏部郎参预机密寻转右衞将军文帝故吏臣佐并委微选拟居身清约器服不华而饮食滋味尽其丰美兄曜歴御史中丞彭城王义康骠骑长史卒官微哀戚过礼缞服虽除犹不噉鱼肉会沙门释惠琳诣微与之共食犹独蔬素琳曰檀越素既多疾即吉之后犹未复膳若以无益伤生岂所望于得理微答曰衣冠之变礼不可逾在心之哀实未能已遂废食感咽歔欷不自胜微少孤事兄如父友睦之至举世莫及口不言人短见兄曜好臧否人物每闻之常乱以他语歴位中庶子加侍中志在素宦畏忌权宠固让不拜乃听解中庶子每献替及陈时事必手书焚草人莫之知上以微能营膳羞尝就求食微与亲旧经营及进之后亲人问上所御微不答别以余语酬之时人比之汉世孔光及东乡君薨遗财千万园宅十余所又会稽吴兴琅邪诸处太傅安司空琰时生业奴僮犹数百人公私咸谓室内资财宜归二女田宅僮仆应入微微一无所取自以私禄营葬混女夫殷叡好摴蒱闻微不取财物乃滥夺其妻妹及伯母两姑之分以还戏责内人皆化微之让一无所争微舅子领军将军刘湛不堪其非谓微曰天下事宜有裁衷卿置此不问何以居官微笑而不答或有讥之曰谢氏累世财产充殷君一朝戏责卿视而不言譬弃物江海以为亷耳微曰亲戚争财为鄙之甚今内人尚能无言岂可导之使争今分多共少不至有乏身死之后岂复见关东乡君葬混墓开微牵疾临赴病遂甚元嘉十四年卒年四十二文帝叹息甚至谓谢景仁曰谢微王昙首年逾四十名位未尽其才此朕之责也微性寛博无喜愠末年尝与友人碁友人西南碁有死势复一客曰西南风急或有覆舟者友悟乃救之微大怒投局于地识者知其暮年之事果以此岁终时有一长鬼寄司马文宣家言被遣杀微微疾每剧辄预告文宣及微死与文宣分别而去微临终语左右曰有二防书须刘领军至可于前烧之愼勿开也书是文帝手勑上甚痛惜之使二衞千人营毕葬事追赠太常微与琅邪王慧王球并以简淡称人谓沈约曰王慧何如约曰令明简次问王球约曰倩玉淡又次问微约曰简而不失淡而不流古之所谓名臣微当之其见美如此子庄字希逸七岁能属文通论语及长美容仪文帝见而异之谓尚书仆射殷景仁领军将军刘湛曰蓝田生玉岂虚也哉初为始兴王濬后军法曹行参军迁随王诞后军谘议领记室分左氏经传随国立篇制木方丈图山川土地各有分理离之则州郡别殊合之则防内为一元嘉二十七年魏攻彭城遣尚书李孝伯与鎭军长史张畅共语孝伯访问庄及王微其名声远布如此二十九年除太子中庶子时南平王铄献赤鹦鹉普诏羣臣为赋太子左衞率袁淑文冠当时作赋毕以示庄庄赋亦就淑见而叹曰江东无我卿当独秀我若无卿亦一时之杰也遂隐其赋元凶弑逆转司徒左长史孝武入讨密逆檄书与庄令加改正宣布之庄遣腹心门生具庆奉啓事密诣孝武陈诚及帝践阼除侍中时魏求通互市诏羣臣博议庄议以为拒而观衅有足表彊骠骑竟陵王诞当为荆州征丞相荆州刺史南郡王义宣入辅义宣固辞不入而诞便克日下船庄以丞相既无入志而骠骑发便有期如似欲相逼切帝乃申诞发日义宣竟亦不下孝建元年迁左将军庄有口辩孝武尝问顔延之曰谢希逸月赋何如答曰美则美矣但庄始知隔千里兮共明月帝召庄以延之答语语之庄应声曰延之作秋胡诗始知生为久离别没为长不归帝抚掌竟日又王元谟问庄何者为双声何者为叠韵答曰元护为双声磝碻为叠韵其捷速若此初孝武帝赐庄寳劒庄以与预州刺史鲁爽送别爽后反叛帝因宴集问劒所在答曰昔以与鲁爽别窃为陛下杜邮之赐上甚悦当时以为知言于时搜才路狭庄表陈求贤之义曰今九服之旷九流之艰提钧悬衡委之选部一人之鉴易限天下之才难源宜普命大臣各举所知以付尚书依分铨用若任得其才举主延赏有不称职宜及共坐又政平讼理莫先亲民亲民之要实归守宰故黄霸涖颍川累稔杜畿居河东歴载或就加恩秩或入崇辉宠今涖人之职宜遵六年之限进得章明庸惰退得人不勤劳如此则考绩之风泰矣诏付详议事不施行初文帝世限年三十而仕郡县六周乃选代刺史或十年余至是皆易之仕者不拘长少涖人以三周为满宋之善政于是乎衰是年拜吏部尚书庄素多疾不愿居选部与大司马江夏王义恭牋自陈曰禀生多病两脇癖疢殆与生俱一月发动不减两三每痛来逼心气余如綖利患数年遂成痼疾岋岋惙惙常如行尸复以眼患五月来便不得夜坐恒闭帷避风昼夜惽懵为此不复得朝谒诸王庆吊亲旧今之所止唯在小閤持此苦生而使铨综九流应对无方可乎下官微命于天下至轻在已不能不重家世无年亡高祖四十曾祖三十三亡祖四十七下官新岁便四十五加以疾患如此当复几时见圣世然亦是下官生运不应一见闲逸今不敢复言此当付之来生耳屡经投请未防哀许良由诚浅辞讷不足止感愿侍坐言次赐垂拯助庶获哀允后坐疾多免官大明元年起为都官尚书奏改定刑狱按验重囚之制上时亲揽朝政常虑权移臣下以吏部尚书选举所由欲轻其势力乃下诏吏部尚书可依郎分置并详省闲曹又别诏太宰江夏王义恭曰循常甚易改旧生疑但吏部尚书由来与录共选良以一人之识不辨洽通兼与夺威权不宜专一故也于是置吏部尚书二人省五兵尚书庄及度支尚书顾顗之并补选职迁右衞将军加给事中时河南献舞马诏羣臣为赋庄所上甚美又使庄作舞马歌令乐府歌之五年又为侍中领前军将军时孝武出行夜还勅开府门庄居守以棨信或虚执不奉防须墨诏乃开上后因宴从容曰卿欲效郅君章邪曰臣闻搜廵有度郊祀有节盘于游田着之前诫陛下今防犯尘露晨往宵还容致不逞之徒妄生矫诈臣是以伏须神笔乃敢开门耳六年又为吏部尚书领国子博士坐选公车令张竒免官事在顔师伯传后除吴郡太守前废帝即位以为金紫光禄大夫初孝武宠姬殷贵妃薨庄为诔文云赞轨尧门引汉昭帝母赵婕妤尧母门事废帝在东宫衘之至是遣人诘责庄曰卿昔作殷贵妃诔知有东宫不将诛之孙奉伯说帝曰死是人之所同政复一往之苦不足为深困庄少长富贵今且系之尚方使知天下苦剧然后杀之未晚帝曰卿言有理明帝定乱得出使为赦诏庄夜出署门方坐命酒酌之庄已微醉传诏停待诏成甚工后为寻阳王师加中书令寻加散骑常侍金紫光禄大夫给亲信二十人卒赠右光禄大夫諡宪子时年四十六所着文章四百余首行于世五子飏颢嵸世谓庄名子以风月景山水飏位晋平太守女为顺帝皇后追赠金紫光禄大夫列在齐史
　　王字休元琅邪临沂人也曾祖导晋丞相祖洽中领军父珣司徒少好学以清悟知名弱冠为会稽王道子骠骑主簿时农务顿息末役繁兴于是建屯田之策珣颇好积聚财物布在民间珣薨悉燔劵书一不收责其余旧业悉以委付诸弟时内外多难在丧者皆不得终其哀惟征召一无所就桓元克城邑收道子付廷尉臣吏畏恐莫敢瞻送时尚在丧独于道侧拜辞攀车涕泣论者称焉武帝为鎭军将军召补谘议参军以功封华容县五等侯义熙十一年召为太尉长史从北征前锋已平洛阳而未遣九锡御使还京师讽防朝廷时刘穆之掌留任而防反从北来穆之愧惧发病遂卒宋国初建迁为尚书仆射掌选领彭城太守奏弹世子左衞率谢灵运为军人桂兴滛其嬖妾杀兴江涘弃尸洪流御史中丞王准之曾不弹举此而勿罚典刑将替武帝答曰端右肃正风轨诚副所期自今以为永制于是免灵运官十四年迁江州刺史省赋简役百姓便之以佐命功封华容县公三年入朝进号衞将军开府仪同三司武帝因宴集谓羣公曰我布衣始望不至此傅亮之徒并撰辞欲盛称功德率尔对曰此所谓天命求之不可得推之不可去时人称其简举少帝景平二年徐羡之等谋废立召入朝文帝即位以定策安社稷进位司空封建安郡公上表固辞见许进号车骑大将军开府刺史如故徐羡之等以废弑之罪将见诛以非首谋且弟昙首又为上所亲委事将发密使报羡之等诛召为侍中司徒扬州刺史录尚书事给班劒三十人上西征谢晦与彭城王义康居守入住中书下省引队仗出入司徒府权置参军元嘉五年春大旱引咎逊位先是彭城王义康为荆州刺史鎭江陵平陆令河南成粲与书诫以盈满兼陈彭城王宜入知朝政竟陵衡阳宜出据列藩由是固自陈请乃迁为衞将军开府仪同三司六年又上表陈彭城王宜入辅并求解州义康由是代为司徒与之分录又辞分录博练治体留心庶事斟酌时宜每存优允数上疏陈便宜上皆从之及弟昙首亡文帝嗟悼不已见流涕歔欷敛容而已既而彭城王义康言于帝曰昙首既为家寳又为国器情不称何也帝曰贤者意不可度其见体亮如此九年迁位太保领中书监余如故其年薨赠太保中书监给节加羽葆彭吹增班劒为六十人諡曰文昭公配食武帝庙庭明敏有思致既为人望所宗造次必存礼法凡动止施为及书翰仪体后人皆依仿之谓为王太保家法虽歴任藩辅而不营财利薨亡之后家无余业而轻率少威仪客有疑其讳者曰家讳与苏子高同性又褊隘人有忤意者辄加詈辱少尝摴蒱公城子野舍及后当权有人就求县此人常以蒱戏得罪诘之曰君得钱会戏何用禄为答曰不审公城子野何所在黙然自领选及当朝录将加荣爵于人者每先呵责谴辱之然后施行若美相眄接语欣懽者必无所谐人问其故答曰王爵既加于人又相抚劳便成与主分恩此所谓奸以事君者也若求者絶官叙之分既无以为惠又不微借顔色即大成怨府亦鄙薄所不任问者悦服子锡嗣锡字寡光位太子左衞率江夏内史高自位遇太尉江夏王义恭当朝锡箕踞大坐殆无推敬卒弟僧亮嗣齐受禅降爵为侯僧亮弟僧衍位侍中僧衍弟僧达幼聪敏为扬州时僧达六七岁遇有通讼者窃览其辞谓为有理及大讼者亦进意其小留左右僧达为申理闇诵不失一句兄锡质讷乏风采文帝闻僧达早慧召见于德阳殿问其书学及家事应对闲敏上甚知之妻以临川王义庆女年二十以为后军参军迁太子舍人坐属疾而于扬列桥观鬬鸭为有司所纠原不问性好鹰犬与闾里少年相驰逐又躬自屠牛义庆闻其如此令周旋沙门慧观造而观之僧达陈书满席与论文义慧观酬答不暇深相称美僧达诉家贫求郡文帝欲以为秦郡吏部郎庾仲文曰王子既不宜作秦郡僧达亦不堪涖民乃止迁太子洗马母忧去职与兄锡不恊锡罢临海郡送故及奉禄百万以上僧达一夕令奴辈取之无复所余服阕为宣城太守性好游猎而山郡无事僧达肆意驰骋或三五日不归受词辩讼多在猎所民或逢不识问府君所在僧达报曰在近其后徙义兴元凶弑立孝武入讨普檄诸州郡邵又符郡发兵僧达未知所从因客说逆顺之势乃奔孝武于鹊头初孝武发寻阳沈庆之谓人曰王僧达必求赴难人问其所以庆之曰虏马饮江王出赴难见其在先帝前议论开张执意明决以此言之其必至也僧达寻至孝武即以为长史及即位以为尚书右仆射转护军将军僧达自负才地谓为当时莫及上初践阼即居端右一二年间便望宰相尝答诏曰亡父亡祖司徒司空其自负若此后为护军将军不得志乃啓求徐州上不许僧达三啓固陈上甚不悦乃以为吴郡太守时朞岁五迁弥不得意吴郭西台寺多富沙门僧达求须不称意乃遣主簿顾旷率门义刼寺内沙门竺法瑶得数百万荆州江夏反叛加僧达置佐领兵台符听置千人而辄立三十队队八十人立宅于吴多役功力坐免官后孝武独召见慠然了不陈逊唯张目而视及出帝叹曰王僧达非狂如何乃戴面向天子后顔师伯诣之僧达慨然曰大丈夫宁当玉碎安可以没没求活师伯不答逡廵便退初僧达尝为太子洗马在东宫爱念军人朱灵寳及出为宣城灵寳已长僧达诈列灵寳死亡寄宣城左永籍之注以为己子改名元序啓孝武以为武陵国典衞令又以补竟陵国典书令建平国中军将军久之事发又加禁锢表谢言不能因依左右倾意权贵以至废黜上愈怒僧达族子确年少美姿容僧达与之私欵确叔父休为永嘉太守当将确之郡僧达欲逼留之确知其意避不往僧达潜于所住屋后作大阬欲诱确来别杀埋之从弟僧防知其谋禁呵乃止御史中丞刘瑀奏请收治上又不许孝建二年除太常意久不悦顷之上表解职文防抑扬诏付门下侍中何偃以其辞不逊啓付南台又坐免官先是何尚之致仕复膺朝命于宅设八关斋大集朝士自行香次至僧达曰愿郎且放鹰犬勿复游猎僧达答曰家养一老狗放无处去去已复还尚之失色大明中以归顺功封宁陵县五等侯累迁中书令黄门郎路琼之太后兄庆之孙也宅与僧达门并尝盛车服诣僧达僧达将猎已改服琼之就坐僧达了不与语谓曰身昔门下驺人路庆之者是君何亲遂焚琼之所坐牀太后怒泣涕于帝曰我尚在而人陵之我死后乞食矣帝曰琼之年少无事诣王僧达门见辱乃其宜耳僧达贵公子岂可以此罪加乎太后又谓帝曰我终不与王僧达俱生先是南彭城蕃县人高阇沙门释昙标道方等共相诳惑自言有鬼神龙鳯之瑞常闻箫鼓音与秣陆人蓝宕期等谋为乱又结殿中将军苖乞食等起兵攻宫门事发凡党与死者数十人僧达屡经犯忤以为终无悛心因高阇事陷之收付廷尉于狱赐死时年三十六帝亦以为恨谓江夏王义恭曰王僧达遂不免死追思太保余烈使人慨然于是诏太保华容文昭公门爵国姻一不贬絶时有苏寳者名寳生本寒门有文义之美官至南台侍御史江宁令知高阇谋反不即闻啓亦付诛僧达子道琰徙新安元徽中为庐陵内史未至郡卒子融齐史有传
　　王微字景元太保弟光禄大夫孺之子也微少好学善属文工书兼解音律及医方卜筮隂阳数术之事文帝赐以名蓍初为始兴王友父忧去职微素无宦情服阕除南平王铄右军谘议参军仍为中书侍郎时兄远免官歴年微叹曰我兄无事而屏废我何得而叨忝逾分文帝即以远为光禄勲微为文好古言颇抑扬袁渉见之谓为诉屈吏部尚书江湛举微为吏部郎微确守不拔时论者或云微之见举庐江何偃亦参其议偃虑为微所咎与之书自陈微报书深言尘外之适其从弟僧绰仰视谓曰此上不欺人非智者其孰能免之遂辞不就寻有元凶之变微常住门屋一间寻书玩古遂足不履地终日端坐牀席皆生尘埃唯当坐处独净弟僧谦亦有才誉为太子舍人遇疾微躬自处疗而僧谦服药失度遂卒深自咎恨发病不复自疗哀痛僧谦不能已以书告灵僧谦卒后四旬而微终遗令薄葬不设轜旐鼓挽之属施五尺牀为灵二宿便毁以常所弹琴置牀上何长史偃来以琴与之无子家人遵之所着文集传于世赠秘书监微兄远字景舒位光禄勲时人谓远如屏风屈曲从俗能蔽风露言不能乖物理也远子僧祐列在齐史
　　王昙首太保之弟也幼而素尚除著作郎不就兄弟分财昙首唯取图书而已辟琅邪王大司马属从府公修复洛阳园陵与从弟球俱诣武帝时谢晦在坐武帝曰此君并膏梁世德乃能屈志戎旅昙首答曰既从神武之师自使懦夫立志晦曰仁者果有勇帝悦行至彭城武帝大会戏马台预坐者并赋诗昙首诗先成帝览读问王曰卿弟何如卿答曰若但如下官门户何寄帝大笑昙首有智局喜愠不见于色闺门之内雍雍如也手不执金玉妇女亦不得以为饰玩自非禄赐所及一毫不受于人文帝为冠军将军留鎭彭城以昙首为府功曹移鎭江陵随府转鎭西长史武帝甚知之谓文帝曰昙首沈毅有器度辅相才也汝可每事谘之景平中有龙见西方半天腾上廕五彩云京都远近聚观太史奏曰西方有天子气及文帝被迎入奉大统上及议者皆致疑不敢下昙首与致彦之从兄华并劝上行上犹未许昙首固谏并言天人符应上乃下率府州文武严兵自衞台所遣百官众力不得近部伍中兵参军朱容子抱刀在平乘户外不解带者累旬既下在道有黄龙跃出负上所乘舟上左右皆失色上谓昙首曰此乃夏禹所以受天命我何德以堪之及即位又谓昙首曰非宋昌独见无以致此以昙首为侍中领骁骑将军以朱容子为右军将军诛徐羡之等及平谢晦皆昙首及华之力也元嘉四年车驾出北堂使三更竟开广莫门南台云应须白虎幡银字棨不肯开门尚书左丞羊元保奏免御史中丞隆以下昙首继奏曰既无墨勅又阙幡棨虽称上防不异单刺元嘉元年二月虽有再开门例此乃前事之违今之守旧未为非礼其不请白虎幡银字棨致开门不时由尚书相承之失亦合纠正于是上特无所问更立科条迁太子詹事侍中如故自谢晦平后上欲封昙首等会防集举酒劝之因拊御牀曰此坐非卿兄弟无复今日时封诏已讫出以示昙首昙首曰近日之事衅难将成頼陛下英明速断故罪人斯戮臣等虽仰凭天光効其毫露岂可因国之灾以为身幸陛下虽欲私臣当如直史何上不能夺故其封事遂寝时兄录尚书事又为扬州刺史昙首为上所亲委任兼两宫彭城王义康与并录意常怏怏又欲得扬州以昙首居巾分其权任愈不悦昙首固乞吴郡文帝曰岂有欲建大厦而遗其栋梁者哉贤兄比屡称疾固辞州任将来若相申许者此处非卿而谁时久疾不朝屡逊位不许义康谓賔客曰王公久疾不起神州讵合卧临昙首劝减府兵力之半以配义康义康乃悦七年卒时年三十七文帝临恸叹曰王詹事所疾不救国之衰也中书舍人周﨣侍侧曰王家欲衰贤者先殒上曰直是我家衰耳赠光禄大夫九年以预议诛徐羡之功追封豫章县侯諡曰文孝武即位配飨文帝庙庭子僧绰嗣僧绰幼有大成之度众便以国器许之好学练悉朝典年十三文帝引见拜便流涕哽咽上亦悲不自胜袭封豫章县侯尚文帝长女东阳献公主初为江夏王义恭司徒参军累迁尚书吏部郎参掌大选究识流品谙悉人物拔才举能咸得其分迁侍中任以机密僧绰深沈有局度不以才能高人先是父昙首与王华并为文帝所任华子嗣才劣位遇亦轻僧绰尝谓中书侍郎蔡兴宗曰弟名位与新建齐弟超至今日盖由姻戚所致也新建者嗣之封也僧绰为侍中时年二十九始兴王濬尝问其年僧绰自嫌早达逡廵良久乃答其谦退若此元嘉末文帝颇以后事为念以其年少方欲大相付托朝政小大皆参焉位虽未隆而任同宰辅从兄微清介士也惧其太盛劝令抑损僧绰乃求吴郡及广州上并不许会二凶巫蛊事泄上独先召僧绰具言之及将废立使寻求前朝旧典劭于东宫夜飨将士僧绰密以啓闻上又令撰汉魏以来废诸王故事撰毕送与江湛徐湛之欲立随王诞江湛欲立南平王铄文帝欲立建平王宏故议久不决诞妃即湛之女铄妃即湛妹也帝谓僧绰曰诸人各为身计更无与国家同忧者僧绰曰建立之事仰由圣怀臣谓唯宜速断几事须密不可使难生虑表取笑千载上曰卿可谓能断大事此事不可不殷勤且庶人始亡人将谓我无复慈爱之道僧绰曰恐千载之后言陛下惟能裁弟不能裁儿上黙然江湛出阁谓僧绰曰卿向言将不伤直邪僧绰曰弟亦恨君不直及劭弑逆江湛在尚书上省闻变叹曰不用王僧绰言以至于此劭既立转僧绰吏部尚书顷之劭检文帝巾箱及江湛家书疏得僧绰所啓飨士卒并废诸王事乃收害焉因此陷北第诸侯王以为与僧绰有异志孝武即位追赠金紫光禄大夫諡曰愍侯初太社西空地一叚本吴时丁奉宅孙皓流徙其家江左初为周顗苏峻宅其后为袁悦宅又为章武王司马秀宅皆以凶终后给臧焘亦频遇祸故世称为凶地僧绰常以正达自居谓宅无吉凶请以为第始就造筑未及居而败子俭列在齐史













　　通志卷第一百三十二
&lt;史部,别史类,通志&gt;
　　钦定四库全书
　　通志卷一百三十三
　　宋　右　廸　功　郎　郑　樵　渔　仲　撰
　　列传第四十六
　　宋
　　王诞【兄子偃偃子藻】王华【父廞　孔子】王惠【从父弟球】王彧【子绚兄子蕴】王裕之　王鎭之【弟之　之子昙生　阮万龄】王韶之　王悦之　王准之【族子素】王懿【兄孙文和】到彦之　垣护之张兴世　袁湛【弟豹　豹孙顗】孔靖【子灵符　灵符子深之】孔琳
　　之【孙顗】殷景仁【从弟淳　淳子孚　孚子臻　淳弟冲　冲弟淡】
　　王诞字茂世琅邪临沂人太保从祖兄也祖恬晋中军将军父混太常卿诞少有才藻晋孝武帝崩从叔尚书令珣为哀策文久而未就谓诞曰犹恨少序节物一句因出本示之诞揽笔便益之接其秋冬代变后云霜繁广除风回高殿珣嗟叹其清拔因而用之袭爵雉乡侯会稽王世子元显开府以诞为功曹累迁后军长史琅邪内史诞结事元显嬖人张法顺故为元显所宠元显纳妾诞为之亲迎随府转骠骑长史内史如故元显讨桓元欲悉诛桓氏诞固陈桓脩等与元志趣不同遂得免脩诞甥也及元得志诞将见诛脩为之陈请得徙广州卢循据广州以诞为其平南长史甚賔礼之诞久客思归乃说循曰被蒙殊眷士感知己实思报答下官与刘鎭军情味不浅若得北归必蒙任寄公私际会思报厚恩循然之时广州刺史吴隐之亦为循所留诞又曰将军今留吴公窃谓将军非计也昔孙伯符岂不欲留华子鱼但以一境不容二君耳于是诞及隐之并得还武帝请为太尉谘议参军尽心归奉日夜不懈帝甚委仗之卢循自蔡洲南走刘毅固求追讨帝持疑未决诞密白曰公既平广固复灭卢循则功盖终古勲无与二如此大威岂可使余人分之毅与公同起布衣一时相推耳今既已丧败不宜复使立功武帝纳其说七年迁吴国内史以母忧去职武帝伐刘毅起为辅国将军诞固辞以墨缞从行时诸葛长民掌留府事心不自安高祖甚虑之毅既平诞求先下帝曰长民似有自疑心卿讵宜便去诞曰长民知下官防公垂眄今轻身单下必当以为无虞可少安其意帝笑曰卿勇过贲育矣于是先还九年卒后追封作唐县五等侯子诩早卒诞兄嘏字伟世侍中左户尚书始兴公嘏子偃字子游母晋孝武帝女鄱阳公主宋受禅封永成君偃尚武帝第二女吴兴长公主讳荣男常倮偃缚诸庭树时天夜雪噤冻久之偃兄恢排阁诟主乃免偃谦虚恭谨不以世事关怀位右光禄大夫赠开府仪同三司諡恭公长子藻位东阳太守尚文帝第六女临川长公主讳英媛公主性妬而藻别爱左右人吴崇祖景和中主谗之于废帝藻下狱死主与王氏离昬宋世诸主莫不严妬明帝每疾之湖熟令袁焰妻以妬赐死使近臣虞通之撰妬妇记左光禄大夫江湛孙斆当尚孝武帝女上乃使人为斆作表让防首叙晋氏以来配尚王姬者虽累经美胄亟有才名至如王敦慑气桓温敛威眞长佯愚以求免子敬炙足以违祸王偃无仲都之质而倮雪于北阶何瑀阙龙工之姿而投躯于深井谢庄殆自害于蒙叟殷仲几不免于彊鉏爰及王藻戏笑遂为寃魂褚暧忧愤横致夭絶其言骄妬之状曲尽形容上因以其表遍示诸主用讽切之并为戏笑元徽中临川主表求还身王族守养弱嗣许之藻弟懋字昌业位光禄大夫封南乡侯懋子莹梁史有传
　　王华字子陵辅国将军诞从祖弟也祖荟卫将军会稽内史父廞司徒右长史晋安帝隆安初王恭起兵讨王国寳时廞丁母忧在家恭檄令起兵廞即聚众应之以女为贞烈将军以女人为官属及国寳死恭檄廞罢兵廞起兵之际多所诛戮至是不复得已因举兵以讨恭为名恭遣刘牢之击廞廞败走不知所在长子防为恭所杀华时年十三在军中与廞相失随沙门释昙冰逃使提衣襆从后津逻咸疑焉华行迟昙冰骂曰奴子怠懈行不及我以杖捶华数十众乃不疑由此得免遇赦还吴少有志行以父存没不测布衣蔬食不交游如此者十余年为时人所称美武帝欲收其才用乃发廞丧问使华制服服阕武帝北伐长安领鎭西将军北徐州刺史辟华为州主簿后为别驾歴职著称文帝鎭江陵以为西中郎主簿谘议参军文帝未亲政事悉委司马张邵华性尚物不欲人在已前邵性豪侈每行来常引夹毂华出入乘牵车从者不过两三人以矫之尝相逢华阳若不知是邵谓左右曰此卤簿甚盛必是殿下乃下牵车立于道侧及邵至乃惊邵白服登城为华所纠邵坐被征华代为司马文帝将入奉大统以少帝见害不敢下华曰先帝有大功于天下四海所服虽嗣主不纲人望未改徐羡之中才寒士傅亮布衣诸生非有晋宣帝王大将军之心明矣独畏庐陵严断将来必不自容殿下寛叡慈仁天下所知且越次奉迎冀以见德悠悠之论殆必不然羡之亮谢晦又要檀道济王五人同功势均体敌莫肯相让脱有异论势必不行今日就征万无所虑文帝从之曰卿复为吾之宋昌矣乃留华总后任上即位以华为侍中领右卫将军先是会稽孔子为文帝鎭西谘议参军以文义见赏至是为黄门侍郎领歩兵校尉子先为何无忌安成国侍郎还东脩宅令门可容高盖隣里笑之子曰大丈夫何常之有子与华竝有富贵之愿自羡之等执权日夜构之于帝子尝东归至金昌亭左右欲泊船子命去之曰此弑君亭不可泊也华每闲居讽咏尝诵王粲登楼赋曰冀王道之一平假高衢而骋力出入逢羡之等每切齿愤咤叹曰当见太平时否元嘉二年子卒三年诛羡之等华迁护军将军侍中如故宋世唯华与南阳刘湛不为饰让得官即拜以此为常华以情事异人未尝预宴集终身不饮酒有宴不之诣若有论事者乘车造门主人出车就之及王辅政而弟昙首为文帝所任与华相埓华尝谓己力用不尽每叹曰宰相顿有数人天下何由得治四年卒时年四十三九年以诛羡之功追封新建县侯諡曰宣孝武即位配飨文帝庙庭子定侯嗣卒子长嗣坐骂母夺爵以长弟佟绍封齐受禅国除
　　王惠字令明诞从祖弟也祖劭车骑将军父黙左光禄大夫惠防而夷简为叔父司徒谧所知恬静不交游未尝有杂事陈郡谢瞻才辩有风气尝与兄弟羣从造惠谈论锋起文史间发惠时相酬应言清理远瞻等慙而退武帝闻其名以问其从兄诞诞曰惠后来秀令鄙宗之美也即以为太尉行参军累迁世子中军长史时会稽内史刘怀敬之郡送者倾京师惠亦造别还过从弟球球问向何所见惠曰唯觉即时逢人耳素不与谢灵运相识尝得交言灵运愽辩辞义锋起惠时然后言时荀伯子在坐退而告人曰灵运固自萧散直上王郎有如万顷波焉尝临曲水风雨暴至坐者皆驰散惠独徐起姿制不异常时任其沾濡宋国初建当置郎中令武帝难其人谓傅亮曰今用郎中令不可减袁曜卿既而曰吾得其人矣曜卿不得独擅其竒乃以惠居之少帝即位以蔡廓为吏部尚书不肯拜乃以惠代焉惠被召即拜未尝接客人有与书求官者辄聚置阁上及去职印封如初谈者以廓之不拜惠即拜虽事异而意同也兄鉴颇好聚敛广营田业惠意甚不同谓鉴曰何用田为鉴怒曰无田何由得食惠曰亦复何用得食其标寄如此元嘉初卒赠太常无子惠从父弟球字蒨玉司徒谧之子也少与惠齐名武帝受命为太子中舍人宜都王友转谘议参军文帝即位王兄弟贵动朝廷球终日端坐未尝相往来亦雅敬之歴位侍中中书令吏部尚书时中书舍人徐爰有宠于上上尝命球及殷景仁与之相知球辞曰士庶区别国之章也臣不敢奉诏上改容谢焉球简贵不喜交游筵席虚静门无异客昙首常云蒨玉亦是玉巵无当耳既而尚书仆射殷景仁领军将军刘湛竝执重权倾动内外球虽通家姻戚未尝往来居选职接客甚希不视求官书疏而铨衡有序迁光禄大夫领庐陵王师时大将军彭城王义康专以政事为本刀笔简练者多被意遇谓刘湛曰王敬王球之属竟何所堪施为自富贵复那可解球兄子履深结刘湛委诚义康与刘斌等球每训厉不纳自大将军从事中郎转太子中庶子流涕诉义康不愿违离故复爲从事中郎文帝甚衘之及诛湛之夕履徒跣告球球命为取履先温酒与之谓曰常日谓汝云何履怖不得答球徐曰阿父在汝何忧左右扶郎还斋上亦以球故免死废于家殷景仁卒球除尚书仆射王师如故素有脚疾多病还家朝直至少录尚书江夏王义恭谓尚书何尚之曰当今乏才羣下宜加戮力而王球放恣如此宜以法纠之尚之曰球有素尚加又多疾公应以淡退求之未可以文案责也义恭又面啓文帝曰王球诚有素誉颇以物外自许端任要切或非所长帝曰诚知如此要是时望所归昔周伯仁终日饮酒而居此任盖所以崇素德也遂见优容后以白衣领职十八年卒时年四十九赠特进金紫光禄大夫无子以从孙奂为后奂齐史有传
　　王彧字景文球从子也祖穆字伯远司徒谧之长兄位临海太守父僧朗仕宋位尚书右仆射明帝初以后父加特进赠开府仪同三司諡元公彧名与明帝讳同故以字行伯父智少简贵有高名武帝甚重之常言见王智使人思仲祖武帝与刘穆之谋讨刘毅而智在焉他日穆之白武帝曰伐国重事公言何乃使王智知武帝笑曰此人高简岂闻此辈论议其见知如此为宋国五兵尚书封建陵县五等子追赠太常智无子故父僧朗以景文继智幼为从叔球所知怜美风姿为一时所推让袁粲见之叹曰景文非但风流可悦乃哺歠亦复可观有一客少时及见谢混答曰景文方谢叔源则为野父矣粲惆怅良久曰恨眼中不见此人景文好言理少与陈郡谢庄齐名文帝尝与羣臣临天泉池帝埀纶良久不获景文越席曰臣以为纶者清故不获贪饵众皆称善文帝甚相钦重故为明帝娶其妹而以景文之名名之武帝第五女新安公主先适太原王景深离絶当以适景文景文固辞以疾故不成婚袭爵建陵子起家太子太傅主簿转太子舍人累迁宣城太守元凶弑立以为黄门侍郎未及就孝武入讨景文遣间使归欵以父在都下不获致身事平颇见嫌责犹以旧恩累迁司徒左长史上以散骑常侍旧与侍中俱掌献替欲高其选以景文及防稽孔觊俱南北之望以补之寻复为司徒左长史以姊墓开不临赴免官后拜侍中领射声校尉左衞将军加给事中太子中庶子坐与奉朝请毛法因蒱戏得钱百二十万白衣领职永光初为吏部尚书景和元年迁尚书右仆射后出为安南将军江州刺史明帝剪除暴主又平四方欲引朝望以佐大业乃下诏征景文为领左衞将军寻加丹阳尹遭父忧起为尚书左仆射丹阳尹固辞仆射出为江州刺史加都督服阕乃受诏封江安县侯固让不许后征为尚书左仆射领吏部扬州刺史加太子詹事不愿还朝求为湘州不许时又谓景文在江州不能洁已景文与上幸臣王道隆书深自申理景文屡辞内授上手诏譬之曰尚书左仆射卿已经此任东宫詹事用人虽美职次政可比中书令耳庶好作扬州徐干木王休元殷铁并处之不辞卿清才令望何愧休元毗赞中兴岂谢干木绸缪相与何后殷铁邪司徒以宰相不应带神州远遵先防京口乡基义重密迩畿内又不得不同骠骑陜西任要由来用宗室骠骑既云巴陵理应居之中流虽曰闲地控带二江通接荆郢经涂之要由来有重鎭如此则扬州自成阙刺史卿若有辞便不知谁应处之此选大备与公卿畴怀非聊尔也固辞詹事领选徙为中书令常侍仆射扬州如故又进中书监领太子太傅常侍仆射扬州如故景文固辞太傅上遣新除尚书右仆射褚渊宣防以古来比例六事难之不得已乃受拜时太子及诸皇子小上稍为身后之计诸将帅吴喜寿寂之之徒虑其不能奉防主并杀之而景文外戚贵盛张永累经军旅又疑其将来难信乃自为谣言曰一士不可亲弓长射杀人一士王字指景文弓长张字指张永景文弥惧乃自陈求解扬州上答诏颇以贵满诫之大抵欲其离权也时上既有疾而诸弟并己见杀惟桂阳王休范人才本劣不见疑出为江州刺史虑一旦晏驾皇后临朝则景文自然成宰相门族彊盛借元舅之重岁暮不为纯臣泰豫元年春上疾笃遣使送药赐景文死使谓曰朕不谓卿有罪然吾不能独死请子先之因手诏云与卿周旋欲全卿门户故有此处分敇至之夜景文正与客棊扣函看复封还置局下神色怡然不变方与客棊思行争刼竟敛子内奁毕徐谓客曰奉勑见赐以死方以勑示客酒至未饮门客焦度在侧愤怒发酒覆地曰大丈夫安能坐受死州中文武可数百人足以一奋景文曰知卿至心若见念者为我百口计乃墨啓答勑并谢赐诏酌谓客曰此酒不可相劝自仰而饮之时年六十追赠开府仪同三司諡曰懿长子绚绚字长素早惠年五六岁读论语至周监于二代外祖何尚之戏之曰可改耶耶乎文哉绚应声答曰尊者之名安可戏宁可道草翁之风必舅尚之子名偃故绚云云及长笃志好学位秘书丞先景文卒諡曰恭绚弟缋齐史有传彧兄子蕴字彦深父揩太中大夫揩人才凡劣故蕴不为羣从所礼常怀耻慨家贫为广德令明帝即位四方叛逆欲以将领自奋每抚刀曰龙泉太阿汝知我者叔父景文常诫之曰阿答汝灭我门户蕴曰答与童乌贵贱异童乌绚小字答蕴小字也及事宁封吉阳县男歴晋陵义兴太守所莅并贪纵后为给事黄门侍郎桂阳之逼京师王道隆为乱兵所杀蕴力战御沟侧被重创或扶以免事平抚军长史褚澄为吴郡太守司徒左长史萧开明言于朝曰褚澄开城以纳贼更为股肱大郡王蕴被甲死战弃而不收赏罚如此何忧不乱褚渊慙乃议用蕴为湘州刺史及齐高帝辅政蕴与沈攸之连谋事败斩于秣陵市
　　王裕之字敬琅邪临沂人也与武帝同讳故以字行曾祖晋骠骑将军祖胡之司州刺史父茂之字兴元晋陵太守敬少有清尚起家本国常侍衞军参军性恬静乐山水求为天门太守其妻桓元姊也敬之郡元时为荆州遣信要令过已敬至巴陵谓人曰灵寳正当欲与其姊集聚耳我不能为桓氏赘壻乃遣别船送妻往江陵妻在江陵弥年不迎山郡无事恣其游适意甚好之转安西长史后为南平太守去官居作唐县界桓元辅政及簒位屡召不下武帝以为车骑将军从事中郎徐州中从事史征西将军道规谘议参军时府主簿宋协亦有高趣道规并以事外相期尝共酣饮敬因醉失礼为外司所白道规即便引还重申初防永初中累迁吏部尚书敬每被召即便祗奉既到宜退旋复解官武帝嘉其志不茍违也除庐陵王师加散骑常侍敬自陈无德不可师范令王固让不拜元嘉三年为尚书仆射关署文案初不省读尝豫听讼上问以疑狱敬不对上变色问左右何故不以讯牒副仆射敬曰臣乃得讯牒读之政自不解上甚不悦虽以礼敬亦不以时务及之六年迁尚书令敬固让表求还东上不能夺改授侍中特进左光禄大夫给亲信三十人及东归车驾幸冶亭饯送十二年征为太子少傅敬诣京师上表固辞不拜东归上时不豫自力见焉十六年以为左光禄大夫开府仪同三司侍中如故又诣都表辞竟不拜东归二十三年重申前命复辞明年薨于余杭之舍亭山年八十八岁顺帝升明二年追諡文贞公敬形状短小而坐起端方桓元谓之弹碁发八势所居舍亭山林涧环周备登临之美时人谓之王东山文帝尝问为政得失敬对曰天下有道庶人不议上高其言左右尝使二老妇女戴五绦五辫着青纹袴饰以朱粉女适尚书仆射何尚之弟述之敬尝往何氏看女値尚之不在因寄斋中卧俄顷尚之还敬使二妇女子守閤不听尚之入云政热不堪相见君可且去尚之于是移于他室上将为庐陵王纳其女辞曰臣女防既许孔淳之息矣上亦不彊也子恢之被召为秘书郎敬求为奉朝请与恢之书曰秘书有限故有竞朝请无限故无竞吾欲使汝处于不竞之地文帝嘉而竝许之敬见儿孙岁中不过一再相见见辄尅日未尝教子孙以学问各随所欲人或问之答曰丹朱不应乏教越不闻被捶恢之位新安太守尝请假还东定省敬尅日见之至日辄不果假日将尽恢之乞求奉辞敬呼前至閤复不见恢之于閤外拜辞流涕而去恢之弟瓒之官至吏部尚书金紫光禄大夫諡曰贞子瓒之弟升之位都官尚书升之子延之瓒之子秀之列在齐史
　　王鎭之字伯重晋司州刺史胡之之从孙而裕之从祖弟也祖耆之位中书郎父随之上虞令鎭之为剡上虞令并有能名桓元辅政以为大将军录事参军时三吴饥荒遣鎭之衘命赈防而会稽内史王愉不奉符防鎭之依事纠奏愉子绥元之外甥当时贵盛鎭之为所排抑以母老求补安成太守以母忧去职在官清洁妻子无以自反乃弃官致丧还上虞旧墓葬毕为子摽之求安复令随子之官服阕为征西道规司马南平太守后为御史中丞执正不挠百僚惮之出为建威将军平越中郎将广州刺史加都督武帝谓人曰鎭之少着清绩必将继美吴隐岭南弊俗非此不康也在鎭不受俸禄萧然无营去官之日不异初至武帝初建相国府为谘议参军领录事善于吏职严而不残迁宋台祠部尚书武帝践阼卒于宣训衞尉弟之少孤贫育于外祖征士何凖从叔献之及太原王恭并贵重之晋安帝隆安中为司徒主簿性好山水求为乌伤令寻以病归桓元辅政桓谦以为衞军参军时殷仲文还姑熟祖送倾朝谦要之同行答曰凡祖离送别必在有情下官与殷风马不接无缘扈从谦贵其言母随兄鎭之之安成郡之解职同行义熙中何无忌及武帝辟召一无所就从兄敬为吏部尚书表荐之为太子庶子不就文帝即位敬为尚书左仆射又陈之高行表于初筮苦节彰于暮年当今内外晏然脩太平之化宜招空谷以敦冲退之美又征为通直散骑常侍不就敬尝解貂裘与之即着以采药家在会稽上虞性好钓上虞江有一处名三石头之每埀钓于此经过者不识之或问渔师得鱼卖不之曰亦自不得得亦不卖日夕载鱼入上虞郭经亲故门各以一两头置门内而去始宁沃川有佳山水之又依岩筑室谢灵运顔延之并相钦重灵运与庐陵王义眞牋曰会稽既丰山水是以江左嘉遁并多居之但季世慕荣幽栖者寡若王之拂衣归耕逾歴三纪孔淳之隐约穷岫自始迄今阮万龄辞事就闲纂成先业既远同羲唐亦激贪厉竞浙河之外栖迟山泽如斯而已殿下爱素好古梦想岩穴若遗一介有以相存眞可谓千载盛美也之元嘉四年卒后顔延之欲为作诔终不就之子昙生好文义以谦和见称歴吏部尚书太常卿孝武末为吴兴太守明帝初吴兴与四方同逆战败归降被宥终于中散大夫阮万龄陈留尉氏人祖思旷左光禄大夫父宁黄门侍郎万龄少知名为孟昶建威长史时袁豹江夷相继为昶司马时人谓昶府有三素望万龄家在会稽剡县颇有素情位左户尚书太常出为湘州刺史无政绩后为散骑常侍金紫光禄大夫卒昙生弟普曜位秘书监普曜子晏自有传
　　王韶之字休泰胡之从孙而敬从祖弟也祖羡之鎭军掾父伟之少有志尚当世诏命表奏辄手自书写太元隆安时事小大悉撰录位本国郎中令韶之家贫好学尝三日絶粮而执卷不辍家人诮之曰困穷如此何为不耕答曰我常自耕耳父伟之为乌程令韶之因居县境好史籍博学多闻初为衞将军谢琰行参军得父旧书韶之因私撰晋安帝阳秋既成时人谓宜居史职即除著作佐郎使续后事讫义熙九年善叙事辞论可观为后代佳史迁尚书祠部郎晋帝自孝武以来常居内殿武官主书于中通呈以省官一人管司诏诰住在西省因谓之西省郎傅亮羊徽相代领西省事义熙十一年武帝以韶之博学有文辞补通直郎领西省事转中书侍郎安帝之崩也武帝使韶之与帝左右密加酖毒恭帝即位迁黄门侍郎领著作西省如故凡诸诏奏皆其辞也武帝受禅加骁骑将军本郡中正黄门如故西省职解复掌宋书坐玺制谬误免黄门事在谢晦传韶之为晋史序王珣货殖王廞作乱珣子廞子华并贵显韶之惧为所陷深结徐羡之傅亮等景平元年迁侍中出为吴郡太守羡之被诛王入为相领扬州刺史虽与韶之不絶诸弟未相识者皆不复往来韶之在郡常虑为所绳夙夜勉励政绩甚美亦抑甚私憾文帝两嘉之韶之在任积年称为良守征为祠部尚书加给事中坐去郡长取送故免官十二年又为吴兴太守卒撰孝经传三卷文集行于世宋七庙歌辞韶之所制也子晔位临贺太守
　　王悦之字少明晋右军将军羲之曾孙也祖献之中书令父靖之司徒左长史为刘穆之所厚就穆之求侍中如此非一穆之曰卿若不求久自得之遂不果悦之少厉清操亮直有风检为吏部郎隣省有会同者遗悦之饼一瓯辞不受曰此费诚小然少来不愿当之明帝泰始中为黄门郎御史中丞上以其廉介赐良田五顷以为侍中在门下尽其心力掌检校御府太官太医诸署时承奢汰之后奸窃者众悦之案覆无所避得奸甚多于是众署共咒诅悦之悦之病甚恒见两乌衣人捶之及卒上乃收典掌者十许人桎梏之送淮隂密令度歩江投之中流
　　王准之字元鲁晋尚书仆射彬元孙也曾祖彪之位尚书令祖临之父纳之并御史中丞彪之博闻多识练悉朝仪自是家世相传并谙江左旧事缄之青箱世人谓王氏青箱学准之兼明礼传赡于文辞起家为本国右常侍桓元簒位以为尚书祠部郎武帝起兵为太尉主簿出为山隂令有能名豫讨卢循功封都亭侯宋台建除御史中丞为百僚所惮自彪之至准之四世居此职准之尝作五言诗范泰嘲之云卿唯解弹事耳准之正色答曰犹差卿世载雄狐坐世子右衞率谢灵运杀人不举免官武帝受命拜黄门侍郎永初中奏曰郑元注礼三年之丧二十七月而吉古今学者多谓得礼之宜晋初用王肃议祥禫共月故二十五月而除遂以为制江左以来凖晋朝施用搢绅之士多遵元义夫先王制礼以大顺羣心丧也宁戚着在前经今大宋开泰品物遂理愚谓宜同即物情以元义为制朝野一礼则家无殊俗从之元嘉中歴位侍中郎官尚书改领吏部性峭急颇失缙绅之望出为丹阳尹准之究识旧仪问无不知时大将军彭城王义康录尚书事每叹曰何须高论元虚正得如王准之两三人便足了天下矣然寡乏风素不为时流所重所撰仪注朝廷咸见遵用年二十九卒赠太常子舆之位征虏主簿舆之子进之列在梁史准之族子素字休业高祖翘之晋光禄大夫曾祖望之祖泰之并不仕父元位平固令素少有志行家贫母老初为庐陵王国侍郎母忧去职往东阳隐居不仕颇管田园之资得以自立爱好文义不以人俗累怀孝武帝下诏征素与处士朱百年并为太子舍人不就素既屡被征辟声誉甚高山中有蚿虫声甚清长听之使人不厌而其形甚丑素乃为蚿赋以自况泰始七年卒年五十四
　　王懿字仲德太原祁人自言汉司徒允弟幽州刺史懋七世孙也祖宏仕石虎父苖仕苻坚皆至二千石仲德少沉审有意畧事母甚谨学通隂阳精解声律苻氏之败仲德年十七与兄叡字元德同起义兵与慕容战败仲德被重创走与家属相失路径大泽不能前困惫卧于林中忽有一小儿青衣年可七八岁骑牛行见仲德惊问曰汉已食未仲德言饥小儿去须臾复来得饭与之仲德食毕欲行会雨江溢莫知津迳遇有一白狼至前仰天而号号讫衘仲德衣因渡水仲德随之得济与元德相及渡河至滑台复为翟辽所留使为将帅积年仲德欲南归乃弃辽奔泰山辽遣骑追之急夜行忽见前有猛炬导之乘火行百许里得免晋太元末徙居彭城兄弟名犯晋宣元二帝讳故以字行北土重同姓并谓之骨肉有远来相投者莫不竭力营赡若有一人不至者以为不义不为乡邑所容仲德闻王愉在江南贵盛是太原人乃远来归之愉接遇甚薄因至姑熟投桓元値元簒位见辅国将军张畅言及世事仲德曰自古革命诚非一族然今之起者恐不足以济大事元德果劲有计畧仕元为殿中将军武帝甚知之告以义举使元德于京邑袭元仲德闻其谋谓元德曰天下大事不可不密且兵家务拙速不贵巧迟元无远虑好冐夜出入今取之正须一夫力耳事泄元德为元所诛仲德窜走会义军尅京邑仲德抱元德子方回出候武帝帝于马上抱方回与仲德相对号恸追赠元德给事中封安复县侯以仲德为鎭军中兵参军武帝伐广固仲德率诸军为前锋小大二十余战每战辄克卢循冦逼败刘毅于桑落帝北伐始还众议并欲迁都仲德正色曰今天子当阳而治明公命世作辅新建大功威震六合妖冦豕突乘我远征既闻凯入将自奔散且四海之内所以奉明公者道存故尔今自投草莾则同之匹夫匹夫号令何以威物义士英豪当求其主耳此谋若行请从此辞武帝甚悦除辅国将军使戍白石及循退仲德率刘钟追讨大破之功冠诸将封新淦县侯义熙十二年北伐进仲德征虏将军加冀州刺史督前锋诸军事冠军将军檀道济龙骧将军王鎭恶向洛阳宁朔将军刘遵考建武将军沈林子出石门宁朔将军朱超石胡藩向半城咸受统于仲德仲德率龙骧将军朱牧宁远将军竺灵秀严纲等开钜野入河乃总众军进据潼关武帝遂平长安以仲德为太尉谘议参军武帝欲迁都洛阳众咸以为宜仲德曰反宅中华诚是亿兆颙颙之望然天下艰难羣虏孔炽师经载士有归心王化始通新邦未附以众情言之恐未易可立今当以建业为王基江左为始本迁都之计以俟文轨大同帝深纳之使衞送姚先还彭城武帝受命累迁徐州刺史加都督元嘉三年进号安北将军与到彦之北伐大破魏军魏弃河南司兖而去三州既定三军咸喜而仲德独有忧色曰胡虏虽仁义不足而凶狡有余今虽敛戈北归若河冰合岂不能为三军患诸贤不谙北土情伪必堕其计诸军进屯灵昌十月虏于委粟津渡河进逼金墉而洛阳虎牢并不守彦之闻二城并没欲焚舟歩走仲德曰洛阳既败虎牢无以自立理必然也虏去我犹自千里滑台尚有彊兵若便舍舟士卒必散且当入济至马耳谷口更详所宜乃回军防济南歴城歩上焚舟弃甲还至彭城仲德坐免官寻与檀道济共救滑台粮尽乃归自是复失河南九年又为鎭北将军徐州刺史仲德三临徐州威惠宣着于彭城立佛寺作白狼童子像于塔中以存河北所遇也十三年进号鎭北大将军十五年卒年九十諡曰桓侯亦于庙中立白狼童子坛每祭必祠之子正循嗣为家童所杀仲德兄孙文和景和中为征北义阳王昶府佐昶于彭城奔魏部曲皆散文和独送至界上昶谓曰诸人皆去卿有老母何独不去文和乃去升明中为巴陵内史沈攸之事起文和斩其使驰白齐武帝及齐永明年中歴青冀兖益四州刺史
　　到彦之字道豫彭城武原人楚大夫屈到之后也少以寒苦自立武帝讨孙恩以乡里乐从每有战功义旗将起彦之家在广陵临川武烈王道规兢桓彦之时近行不在闻事捷驰归而道规已南渡江彦之仓卒晚方获济至京口武帝已向京邑孟昶居守留之及事定武帝谓同义曰到彦之应来而不至必有故也及彦之至帝责之亦不自陈昶又不申理故不加官爵白衣随道规追桓元于峥嵘洲力战有功义熙元年补鎭军行参军六年卢循逼京都彦之与檀道济掩循辎重与循党荀林战败免官后以军功封佷山县子为太尉中兵参军迁道规辅国参军建平太守武帝讨司马休之休之苻郡发兵彦之斩休之使率军出峡口进次宜都宜都太守师寂说彦之曰司马平西宗室之重寛仁得众鲁雍州父子一世骁雄今据六州之地率用命之士国富兵精难以为敌刘公远军师疲众老转祸为福子其图之彦之慨然曰我受恩过分托身刘氏如其王旅不振受屈勍敌当以死报国家况倚天子之威冯泰山之固刘公果决独断用兵如神奋百胜之威责不臣之罪廻山压卵何忧不济彦之进见武帝帝大悦更配百舰以为先登事平骠骑将军道怜鎭江陵以彦之为骠骑谘议参军寻迁司马南郡太守武帝受命以佐命功进爵佷山县侯彦之佐守荆楚二十载威信为士民所怀又从文帝西鎭除使持节南蛮校尉及徐羡之等废少帝与傅亮等率百僚奉迎文帝帝以少帝及庐陵王并见杀疑不敢下彦之与司马王华以为羡之等必无异志从之又欲使彦之领兵前驱彦之曰彼既不贰便应朝服顺流若使有虞此师既不足恃更开嫌隙之端非所以允答羣情副远迩之望也会雍州刺史褚叔度卒乃遣彦之权鎭襄阳羡之等欲即以彦之为雍州上不许征为中领军委以戎政彦之自襄阳下谢晦已至鎭虑彦之不过已彦之至杨口乃歩往江陵深布诚欵晦亦厚自结纳彦之船出杨口留马数十匹及利劒名刀悉以与晦晦意由此大安元嘉三年讨晦进彦之鎭军将军彦之于彭城洲战不利咸欲退还夏口彦之不回会檀道济至晦乃败走江陵平因监荆州州府事改封建昌县公其秋迁南豫州刺史监六州诸军事鎭歴阳上于彦之恩宠隆密将加开府欲先令立功七年遣彦之督王仲德竺灵秀尹冲叚宏赵伯符竺灵眞庾俊之朱脩之等八军北伐自淮入泗泗水峻日裁行十里自四月至七月始至东平须昌县魏济州刺史库悉吉戍碻磝焚城走兖州刺史叱罗俊烧滑台率众奔河北遣将军王元谟向虎牢魏大将赤歇据城战大破之斩赤歇等六人首魏洛州刺史亦弃洛阳奔彦之留朱脩之守滑台尹冲守虎牢杜骥守金墉十月魏军向金墉次至虎牢杜骥奔走尹冲众溃而死十一月朔魏军向滑台时河冰将合粮食又罄彦之先有目疾至是大动将士疾疫乃廻军入济焚舟歩上依险南出得至彭城初遣彦之资实甚盛及还凡百荡尽府藏为空彦之上章节谢罪文帝遣檀道济北救滑台收彦之下狱免官兖州刺史竺灵秀弃军伏诛明年夏起彦之为护军九年复封爵邑固辞明年卒乃复先户邑諡曰忠公孝建三年诏彦之与王华王昙首配食文帝庙庭长子元度位益州刺史少子仲度嗣位骠骑从事中郎兄弟并有才用皆早卒仲度子防列在陈史
　　垣护之字彦宗略阳垣道人也族姓豪彊石虎时自略阳徙邺祖敞仕苻氏为长乐国郎中令伯父遵父苖仕慕容超并见委任遵为尚书苖为京兆太守武帝围广固遵苖逾城归降并以为太尉行参军元嘉中遵为员外散骑常侍苖屯骑校尉仍家下邳护之少倜傥不拘小节形状短陋而气干彊果元嘉初为殿中将军随到彦之北侵魏彦之将回师护之以书谏彦之不纳散败而归文帝闻而喜之累迁钟离太守随王元谟入河元谟攻滑台护之以百舸为前锋进据石济及魏救将至驰书劝元谟急攻之不见从元谟败退不暇报护之而魏军悉牵元谟水军大艚连以铁鏁三重断河以絶护之还路河水迅急护之中流而下每至铁鏁以长柯斧断之魏人不能禁唯失一舸余舸并全留戍麋沟城还为江夏王义恭骠骑户曹参军戍淮隂领济北太守三十年文帝崩还屯歴下孝武入讨率所领驰赴帝以为冀州刺史及南郡王义宣反兖州刺史徐遗寳护之妻弟也与护之书劝使同逆护之驰使以闻率军随沈庆之等击鲁爽义宣率大众至梁山与王元谟相持柳元景率护之及护之弟询之柳叔仁郑琨等出鎭新亭元谟求上遗元景等进据西州护之水军先发大破贼将庞法起元景乃以精兵配护之追讨会朱脩之已平江陵至寻阳而还迁徐州刺史封益阳县侯后拜青冀二州刺史鎭歴城大明二年征为右衞将军还于道闻竟陵王诞据广陵反护之即率部曲受车骑大将军沈庆之节度事平转临淮太守徙豫州刺史护之所莅多聚敛货贿七年坐下狱免官明年起为太中大夫未拜以愤卒諡壮侯护之弟子崇祖齐史有传
　　张兴世字文德竟陵人也本名世明帝益为兴世少家贫白衣随王元谟伐蛮每战辄禽获诸将不及元谟甚奇之孝武鎭寻阳以补南中郎参军督护从入讨元凶柳元景为前锋及南郡王义宣反又随元谟出梁山有战功明帝即位四方反叛进兴世号龙骧将军领水军拒南贼时台军据赭圻朝廷遣吏部尚书褚渊就赭圻行选是役也皆先战授位檄版不供由是有黄纸札南贼屯鹊尾相持久不决兴世建议曰贼据上流兵张地胜我今相持有余而制敌不足若以奇兵潜出其上因险自固随宜断截使其首尾周惶进退疑沮中流一梗粮运自艰乃制胜之奇也沈攸之吴喜并赞其计分战士七千配之兴世乃令轻舸泝流而上旋复廻还一二日中辄复如此使贼不为之备贼师刘故闻兴世欲上笑之曰我尚不敢越彼下取扬州张兴世何人欲轻据我上兴世谓攸之等曰上流唯有钱溪可据今往据之其夜四更値便风乃举颿直前径据钱溪刘胡来攻将士欲迎击之兴世曰贼来尚远而气骤盛夫骤既力尽盛亦易衰此曹翽所以破齐也将士不得妄动贼来转近兴世乃命寿寂之任农夫率壮士击走之袁顗愠曰贼据人肝藏里云何得活是月朔赭圻军士伐木为栅于青山遇一童子曰贼下旬当平无为自苦忽不见至是果败兴世又遏其粮道贼众渐饥刘胡弃军走袁顗仍亦奔散兴世遂与吴喜共平江陵迁右军将军封作唐县侯泰豫元年为雍州刺史左衞将军以疾徙光禄大夫寻卒兴世居临沔水沔水自襄阳以下至于九江二千里中先无洲屿兴世初生当其门前水中一旦忽生洲年年渐大及至兴世为方伯洲大十余顷父仲子由兴世致位给事中兴世欲将往襄阳仲子爱恋乡里不肯去尝谓兴世曰我虽田舍老公乐闻彭角汝可送一部行田时欲吹之兴世素恭谨畏法譬之曰此是天子鼓角非田舍公所吹兴世欲拜墓仲子谓曰汝衞从太多先人必当惊怖兴世减撤而后行子欣泰齐史有传
　　袁湛字士深陈郡阳夏人也祖耽晋歴阳太守父质琅邪内史竝知名湛少与弟豹并为从外祖谢安所知安以其兄子元女妻湛武帝起兵以为鎭军谘议参军以从征功封晋宁县五等男义熙十二年为尚书左仆射武帝北伐湛兼太尉与兼司空尚书范泰奉九命礼物拜授武帝帝冲让湛等随军至洛阳住栢谷坞泰议受使未毕不拜晋帝诸陵湛独至五陵展礼时人美之初陈郡谢重王胡之外孙也于诸舅敬礼多阙重子绚湛之甥也尝于公坐谩湛湛正色谓曰汝便是两世无渭阳情绚有愧色十四年卒赠左光禄大夫文帝即位以后父赠侍中左光禄大夫开府仪同三司諡曰敬公大明三年孝武幸借田经湛墓遣使致祭增守墓五户子淳淳子植并早卒湛弟豹字士蔚好学博闻穷览典籍初为著作佐郎累迁刘毅谘议参军领记室豹善谈雅俗每商较古今兼以诵咏听者忘疲为御史中丞时鄱阳县侯孟怀玉上母檀氏拜国太夫人有司奏许之豹以为妇人从夫之爵怀玉父大司农绰见居列卿妻不宜从子奏免尚书右仆射刘柳左丞徐羡之郎何劭之等官诏并赎论后坐事降为丹阳尹太尉长史从朱龄石伐蜀武帝使豹为檄文甚工义熙九年卒后以参伐蜀之谋追封南昌县五等子子洵吴郡太守洵弟淑太子左衞率不从元凶之乱为其所杀在忠义传洵子顗字国章初为豫州主簿累迁晋陵太守袭南昌县五等子大明末拜侍中领前军将军时新安王子鸾以母嬖有盛宠太子在东宫多过上微有废太子立子鸾之意从容言之顗盛称太子好学有日新之美帝怒振衣而入顗亦厉色而出左丞徐爰言于帝请宥之帝意解后帝又以沈庆之才用不多言论颇相嗤毁顗又陈庆之忠勤有干畧堪当重任由是前废帝深感顗庆之亦怀其德景和元年诛羣公欲引进顗任以朝政迁为吏部尚书封新淦县子俄而意趣乖异宠待顿衰始令顗与沈庆之徐爰参知选事寻复反以为罪使有司纠奏坐白衣领职从幸湖熟往反数日不被命顗虑祸求出乃除建安王休仁安西长史休仁不行即以顗为宁蛮校尉雍州刺史加都督顗舅蔡兴宗谓曰襄阳星恶岂可冐邪顗曰白刄交前不救流矢令者之行本愿生出虎口且天道辽远何必皆验如其有征当脩德以禳之于是狼狈上路恒虑见追行至寻阳曰今知免矣与邓琬欵狎过常每清闲必尽日穷夜顗与琬人地本殊众知其有异志矣及至襄阳使刘胡缮脩兵械会明帝定大事进顗号右将军遣荆州典籖邵宰乘驿还江陵道由襄阳顗反意已定而粮仗未足且欲奉表于明帝顗子秘书丞戬曰一奉表疏便为彼臣以臣伐君于义不可顗从之顗诈云被太皇太后令使其起兵便建牙驰驿奉劝晋安王子勋即大位与琬书使勿解甲子勋即位进号顗安北将军加尚书左仆射顗本无将畧在军中未尝戎服语不及战阵唯赋诗谈议而已不能抚接诸将刘胡每论事酬对甚简由此大失人情胡常切齿恚恨胡以南军未至军士匮乏就顗换襄阳之资顗答曰都下两宅未成方应经理不可损彻又信往来之言言都下米贵斗至数百以为不劳攻伐行自离散于是拥甲以待之明帝使顗旧门生徐硕奉手诏譬顗曰卿未经为臣今追踪窦融犹未晚也及刘胡叛走不告顗顗至夜方知大怒骂曰今年为小子所误呼取飞鷰谓其众曰我当自出追之因又遁走至鹊头与戍主薛伯珍及其所领数千歩青林欲向寻阳夜止山间宿杀马劳士顗顾伯珍曰我举八州以谋王室未一战而败岂非天邪非不能死盖欲草间求活望一至寻阳谢罪主上然后自刎耳因慷慨叱左右索节无复应者及旦伯珍请求间言乃斩顗首诣钱溪马军主襄阳俞湛之降湛之因斩伯珍并送首以为己功明帝忿顗违叛流尸于江弟子彖收瘗于石头后冈后废帝即位方得改葬顗子戬昻戬为黄门侍郎戌湓城寻阳败伏诛昻知名梁世有传顗从父弟粲顺帝初迁中书监司徒侍中时齐高帝将革命粲于石头举兵匡复不克死之列在忠义传
　　孔靖字季恭会稽山隂人也名与武帝祖讳同故以字称祖瑜晋车骑将军父訚散骑常侍季恭始察孝廉累迁司徒左西掾未拜遭母忧隆安五年被起为山隂令不就武帝东征孙恩屡至会稽过季恭宅季恭正昼卧有神人衣服非常谓曰起天子在门既而失之遽出适见帝延入结交执手曰卿后当大贵愿以身为托于是曲意礼接赡给甚厚帝后讨孙恩时桓元簒形已着帝欲于山隂建义季恭以山险路远且元未居极位不如待其簒后于京口图之帝以为然时虞啸父为会稽内史季恭求为府司马不得乃出诣都及帝定桓元以季恭为会稽内史使赍封版拜授正与季恭遇季恭便回舟夜还至即叩扉入郡啸父本为桓元所授闻元败开门请罪季恭慰勉使且安所住明日乃移季恭到任厘整浮华剪罚游惰由是竟内肃清累迁吴兴太守加冠军先是吴兴频丧太守言项羽神为卞山王居郡听事二千石常避之季恭居听事竟无害也迁尚书左仆射固让义熙八年复为会稽内史脩饰学校督课诵习十年复为右仆射又让不拜除领军加散骑常侍十二年致仕拜金紫光禄大夫是岁武帝北伐季恭求从以为太尉军谘祭酒从平关洛宋台初建以为尚书令又让乃拜侍中特进左光禄大夫辞事东归帝饯之戏马台百僚咸赋诗以述其美及受命加开府仪同三司季恭让累年不受薨以为赠子灵符位丹阳尹会稽太守寻加豫章王子尚抚军长史灵符家本丰富产业甚广又于永兴立墅周回三十三里水陆地二百六十五顷含带二山又有果园九处为有司所糺诏原之而灵符对答不实坐免寻又复官灵符慤实有堪干不存华饰每所莅官政绩脩理废帝景和中犯忤近臣为所谗构遣使鞭杀之二子湛之深之于都赐死明帝即位追赠灵符金紫光禄大夫深之大明中为尚书比部郎时安陆应城县人张江陵与妻吴共骂母黄令死黄忿恨自经死已値赦案律子贼杀伤欧父母枭首骂詈弃市谋杀夫之父母亦弃市防赦免刑补治江陵骂母母以自裁重于伤欧若同杀科则疑重用伤欧及詈科则疑轻制唯有打母遇赦犹枭首无詈母致死会赦之科深之议曰夫题里逆心而仁者不入名且恶之况乃人事故殴伤呪诅法所不原詈之致尽则理无可宥罚有从轻盖疑失善求之文防非此之谓江陵虽遇赦恩故合枭首妇本以义爱非天属黄之所恨情不在吴原死补治有允正法诏如深之议灵符弟灵运位著作郎灵运子琇之齐史有传
　　孔琳之字彦琳会稽山隂人也曾祖羣晋御史中丞祖沈丞相掾父廞光禄大夫琳之彊正有志力少好文义解音律能弹棊妙善草桓元辅政为太尉以为西閤祭酒元时议欲废钱用谷帛琳之议曰洪范八政以货次食岂不以交易之所资为用之至要者乎故圣王制无用之货以通有用之财既无毁败之费又省难运之苦此钱所以嗣功龟贝歴代不废者也谷帛为寳本充衣食今分以为货则致损甚多又劳毁于商贩之手耗弃于割截之用此之为弊着于昔曩故钟繇曰巧伪之人竞湿谷以要利制薄绢以充资魏世制以严刑弗能禁也是以司马芝以为用钱非徒丰国亦所以省刑今既用而废之则百姓顿亡其财是有钱无粮之人皆坐而饥困此断之之弊也魏明帝时钱废谷用四十年矣以不便于人乃举朝大议精才达故之士莫不以宜复用钱彼尚舍谷帛而用钱足以明谷帛之弊着于已试也元又议复肉刑琳之以为三代风纯而事简故罕蹈刑辟季末俗巧而务殷故动陷宪网若三千行于叔世必有踊贵之尤此五帝不相循法肉刑不可悉复者也汉文发仁恻之意伤自新之路莫由革古创制号称刑厝然名轻而实重反更伤人故孝景嗣位轻之以缓缓而人慢又不禁邪期于刑罚之中所以见美于昔歴代详论而未获厥中者也兵荒已后罹法更多弃市之而本斩右趾汉文一谬承而弗革所以前贤恨恨议之而未辩钟繇陈羣之意虽小有不同欲以右趾代弃市若从其言则所活者众矣降死之生诚为轻法可以全其性命蕃其产育仁既济物功亦益众又今之所患逋逃为先屡叛不革宜令窜身靡所亦以肃戒未犯永絶恶原至于余条宜且依旧元好人附悦而琳之不能顺防是以不见知累迁尚书左丞扬州中从事史所居著绩时责众官献便宜议者以为宜脩庠序防典刑审官方明黜陟举逸拔才务农简调琳之于众议之外别建言曰夫玺印者所以辩章官爵立契符信官莫大于皇帝爵莫尊于公侯而传国之玺歴代递用袭封之印奕世相传贵在仍旧无取改作今世唯尉一职独用一印至于内外羣官每迁悉改讨寻其义私所未喻若谓官各异姓与传习不同则未若异代之为殊也若论其名器虽有公卿之贵未若帝王之重若以或有诛夷之臣忌其凶秽则汉用秦玺延祚四百未闻以子婴身戮国亡而弃不佩帝王公侯之尊不疑于传玺人臣众僚之卑何嫌于即印载籍未闻其说推别自乖其凖而终年刻铸丧功消实金银铜炭之费不可称言非所以因循旧贯易简之道愚谓众官即用一印无烦改作若新置官又官多印少文或零失然后乃铸则仰禆天府非唯小益又曰凶门栢歴不出礼典起自末代积习生常遂成旧俗爰自天子达于庶人诚行之有由卒改必骇然茍无关于情而有愆礼度存之未有所明去之未有所失固当式遵先典厘革后谬况复兼以游费实为人患者乎凡人士丧仪多出闾里每有此须动十数万损人财力而义无所取至于寒庶则人思自竭虽复室如县磬莫不倾产单财所谓葬之以礼其若是乎愚谓宜一切罢凶门之式迁尚书吏部郎义熙十二年除武帝平北征西长史迁侍中宋台初建除宋国侍史永初二年为御史中丞明宪直法无所屈挠奏劾尚书令徐羡之亏违宪典时羡之领扬州刺史琳之弟璩之为中从事羡之使璩之解释琳之使停寝其事琳之不许曰我触忤宰相正当罪止一身汝必不应从坐何须勤勤邪自是羣僚震肃莫敢犯禁武帝甚嘉之行经兰台亲加临幸迁祠部尚书不事产业家尤贫素景平元年卒追赠太常卿子邈有父风官至扬州中从事邈子顗字思远少骨鲠有风力以是非为己任口吃好读书早知名初举扬州秀才衡阳王义季以为安西记室顗奉牒固辞义季不能夺累迁黄门侍郎初晋安帝时散骑常侍迁望甚重与侍中不异其后职任闲散用人渐轻孝建三年孝武欲重其选于是吏部尚书顔竣举顗及司徒左长史王景文并堪散骑常侍帝不欲威权在下其后分吏部尚书置二人以轻其任侍中蔡兴宗谓人曰选曹要重常侍闲淡改之以名而不以实虽主意欲为轻重人心岂可变邪既而常侍之选复卑选部之贵不异大明元年徙太子中庶子领翊军校尉歴秘书监廷尉卿为御史中丞坐鞭令史为有司所糺原不问六年除顗安陆王子绥冠军长史江夏内史复随府转后军长史内史如故为人仗酒使气每醉辄弥日不醒僚类间多所陵忽尤不能曲意权幸莫不畏而疾之不治产业居常贫罄无有丰约未尝关怀为府长史典籖谘事不呼前不敢前不令去不敢去虽醉日居多而明晓政事醒时判决未尝有壅众咸云孔公一月二十九日醉胜他人二十九日醒也孝武每欲引见先遣人觇其醉否性眞素不尚矫饰遇得寳玩服用不疑而他物麤败终不改易时吴郡顾顗之亦尚俭素衣裘器服皆择其陋者宋世言清约称此二人顗弟道存从弟徽之颇营产业二弟请假东还顗出渚迎之辎重十余船皆是绵绢纸席之属觊见之伪喜谓曰我比乏得此甚要因令上置岸侧既而正色谓道存等曰汝辈忝预士流何至还东作贾客邪命烧尽乃去先是庾徽之为御史中丞性豪丽服玩甚华觊代之衣冠器用莫不麤率兰台令史并三吴富人并有轻之之意顗蓬首缓带风貌清严皆重迹屏气莫敢欺犯庾徽之字景猷颍川鄢陵人也后卒于南东海太守顗后为司徒左长史道存代顗为后军长史江夏内史时东土大旱都邑米贵一斗将百钱道存虑顗甚乏遣吏载五百斛米饷之顗呼吏谓之曰我在彼三载去官之日不办有路粮郎至彼未几那能便得此米邪可载米还彼吏曰自古以来无有载米上水者都下米贵乞于此货之不听吏乃载米而去永光元年迁侍中后为寻阳王右军长史行防稽郡事明帝即位召为太子詹事遣顗佐平西司马庾业为右军司马代顗行防稽郡事时上流反叛上遣都水使者孔璪入东慰劳璪至说顗以废帝侈费都下罄匮今南北并起远近离叛若拥五郡之锐招动三吴事无不尅顗然其言遂发兵驰檄顗长子公璪二子淹元并在都驰信密报泰始二年正月并逃叛东归遣书要吴郡太守顾琛琛以母年笃老又密迩建邺与长子寳素谋议未判少子寳先时为山隂令驰书报琛以为南师已近朝廷孤弱不时顺从必有覆灭之祸时顗前锋已渡浙江琛遂据郡同反吴兴太守王昙生义兴太守刘延熙晋陵太守袁标一时响应庾业既东明帝即以代延熙为义兴以延熙为巴陵王休若鎭东长史业至长塘湖即与延熙合明帝遣建威将军沈怀明东讨尚书张永继进巴陵王休若董统东讨诸军顗所遣孙昙瓘等军顿晋陵九里部阵甚盛怀明至奔牛所领寡弱张永至曲阿未知怀明安否退还延陵就休若诸将咸劝退破冈休若宣令敢有言退者斩众少定乃筑垒息甲建武将军吴喜及督护任农夫等继至先是龙骧将军阮佃夫募得蜀人数百多壮勇便捷皆着犀皮铠执短兵遂配农夫及战每先登东人并畏惮又怪其形饰殊异旧传狐獠食人东人见之辄奔农夫进义兴与吴喜击诸栅大破之义兴平刘延熙投水死时齐高帝率张永刘亮等诸军至晋陵九里西结营与东军相持上遣积射将军江方兴南台御史王道隆至晋陵视贼形势贼帅孙昙瓘程扞宗陈景达凡有五城互相连带扞宗城犹未固道隆率所领急攻之俄顷城陷斩扞宗首刘亮果劲以刀楯直入重栅众军随之即皆摧破高帝与永等乘胜驰击又大破之昙瓘因此败走孔璪与昙生焚仓库奔钱唐防稽闻西军稍近将士多奔亡顗不能复制上虞令王晏起兵攻郡顗以东西交逼忧遽不知所为其夕率千人声云东讨实趋石瀃遇潮涸不得去众叛都尽门生载以小船窜于山嵴村村人缚以送晏晏调曰此事孔璪之为无豫卿事可作首辞当相为申理顗曰江东处分莫不由身委罪求活便是君辈行意耳晏乃斩之东阁外临死求酒曰此是平生所好伪中郎张绥封仓库以待王师晏至郡杀绥执寻阳王子房纵兵大掠府库空尽孔璪投门生陆林夫林夫斩首以送顾琛王昙生袁标等并诣吴喜归罪喜皆宥之东军主凡七十六人于阵斩十七人余皆原宥顗之起兵也梦行宣阳门道上顾望皆邱陵顗寤私告人曰邱陵者弗平建康其殆难尅顗弟道存位黄门侍郎南海太守晋安王子勋建伪号以为侍中行雍州事事败见杀
　　殷景仁陈郡长平人也曾祖融晋太常祖茂之特进左光禄大夫父道裕早亡景仁少有大成之量司徒王谧见而以女妻之为武帝太尉行参军歴位中书侍郎景仁学不为文而敏有思致口不谈议而深达理至于国典朝议旧章记注莫不撰录识者知其有当世之志也尝建议请百官举才以所荐能否黜陟武帝甚知之迁太子庶子少帝即位入补侍中累表辞让诏曰景仁退挹之怀有不可夺可改除黄门侍郎以申君子之请后歴左衞将军文帝即位委遇弥厚俄迁侍中左衞如故时与王华王昙首刘湛四人并时为侍中俱居门下皆以风力局干冠冕一时同升之美近代莫及元嘉三年车驾征谢晦司徒王入居中书下省景仁长直共掌留任晦平代到彦之为中领军侍中如故文帝所生章太后早亡上奉太后所生苏氏甚谨六年苏氏卒车驾亲往临哭诏遵二汉推恩之典景仁议以为汉氏推恩加爵于时承秦之弊儒术蔑如惧非盛明所宜轨蹈晋监二代朝政之所因君举必书哲王之所愼体至公者悬爵赏于无私奉天统者每屈情以申制所以作孚万国贻则后昆上从之丁母忧葬竟起为领军将军固辞上使纲纪代拜遣中书舍人周起舆载还府服阕迁尚书仆射太子詹事刘湛代为领军湛与景仁素善初皆被遇于武帝俱以宰相许之湛尝居外任防王王华王昙首相继亡景仁引湛还朝共参朝政湛既入以景仁位遇本不逾已而一旦居前意甚愤愤知文帝信仗景仁不可移夺乃深结司徒彭城王义康欲倚宰相之重以倾之十二年景仁迁中书令护军将军仆射如故寻复加领吏部湛愈怒义康纳湛言毁景仁于帝帝遇之益隆景仁密陈相王权重非社稷计上以为然景仁对亲旧叹曰引之令入入便噬人乃称疾解职表疏累上不见许使停家养病湛议欲遣人若劫盗者于外杀之以为文帝虽知当不能伤至亲之爱上微闻之徙景仁于西掖门外晋鄱阳王第以为护军府密迩宫禁故其计不行景仁卧疾者五年虽不见上而密函去来日中以十数朝政大小必以问焉影迹周密莫有窥其际者及将收湛之日景仁便拂拭衣冠寝疾既久左右皆不悟其意其夜上出华林园延贤堂召景仁景仁犹称脚疾小牀舆以就坐诛讨处分一皆委之代义康为扬州刺史仆射吏部如故遣使者授印绶主簿代拜拜毕便觉疾甚情理乖错性本寛厚而忽更苛暴问左右曰今年男婚多女嫁多是冬大雪景仁乘舆出听事观望忽惊曰当閤何得有大树既而曰我误耳疾笃文帝谓不利在州使还住仆射下省为州凡月余日卒或云见刘湛为祟追赠侍中司空諡曰文成公大明五年孝武行经景仁墓诏遣致祭子道矜幼而不慧位太中大夫道矜子恒明帝时位侍中度支尚书属父疾积久为有司所奏诏曰道矜生便有病更无横疾恒因愚习惰久妨清序可除散骑常侍景仁从祖弟淳字粹远祖允晋太常父穆以和谨致称自五兵尚书为武帝相国左长史元嘉中位特进右光禄大夫始兴王师卒諡曰元淳少好学有美名歴中书黄门侍郎黄门清切直下应留下省以父老特听还家高简寡欲早有清尚爱好文义未尝违舍在秘书阁撰四部书大目凡四十卷行于世元嘉十一年卒朝廷痛惜之子孚有父风尝与侍中何朂共食孚羮尽朂云益殷莼羮朂司空无忌子也孚徐辍筯曰何无忌讳孚位吏部郎为顺帝抚军长史子臻字后同防有名行袁粲禇渊并赏异之每造二公之席辄清言毕景王俭为丹阳尹引为郡丞袁昻先拜秘书丞求臻为到省表臻答曰何不见倩拜而见倩作表遂不为作歴位太子洗马淳弟冲字希远位御史中丞有司直之称再迁度支尚书元凶妃即淳女而冲在东宫为劭所知遇劭弑立以为司校尉冲有学义文辞劭使尚书符罪状孝武亦为劭尽力建邺平赐死冲弟淡字夷远亦歴黄门吏部郎太子中庶子大明中又以文章见知
  </div>
  <div class="pagination">
   <a href="通志_page118.html">
    上一页
   </a>
   <span>
    ...
   </span>
   <a href="通志_page114.html">
    114
   </a>
   <a href="通志_page115.html">
    115
   </a>
   <a href="通志_page116.html">
    116
   </a>
   <a href="通志_page117.html">
    117
   </a>
   <a href="通志_page118.html">
    118
   </a>
   <span class="current-page">
    119
   </span>
   <a href="通志_page120.html">
    120
   </a>
   <a href="通志_page121.html">
    121
   </a>
   <a href="通志_page122.html">
    122
   </a>
   <a href="通志_page123.html">
    123
   </a>
   <a href="通志_page124.html">
    124
   </a>
   <span>
    ...
   </span>
   <a href="通志_page120.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
