<!DOCTYPE html>
<html>
 <head>
  <meta charset="utf-8"/>
  <title>
   前汉书 - 第 71 页/共 74 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   前汉书 - 第 71 页/共 74 页
  </h1>
  <div class="content">
   前汉书卷九十七下
　　前汉书卷九十七下考证
　　孝成许皇后传其条刺使大长秋来白之○【臣召南】按其条刺三字一读使大长秋来白之为一句监本作刺史非也从汲古阁本改正
　　孝成班倢伃传为倢伃居增成舍注应邵曰后宫有八区増成第三也○【臣召南】按黄图武帝时后宫八区曰昭阳飞翔増成合欢兰林披香鳯皇鸳鸯等殿鸳鸯西都西京赋俱作鸳鸾
　　绿衣兮白华注师古曰绿衣诗鄁风○按鄁应作邶孝成赵皇后传及壮属阳阿主家○按五行志作河阳主家荀纪亦作河阳
　　中黄门田客持诏记○胡三省曰诏记与诏书有别诏记后世谓之手记出于上手故曰诏记若诏书则下为之以玺为信耳
　　孝元傅昭仪传以恽子业为阳信侯○恩泽侯表作阳新侯
　　定陶丁姬传徙共王母及丁姬归定陶葬共王冢次○顾炎武曰丁姬先已葬定陶此及丁姬三字衍













　　前汉书卷九十七下考证
&lt;史部,正史类,前汉书&gt;
　　钦定四库全书
　　前汉书卷九十八
　　汉　　兰　　台　　令　　史班　固撰唐正议大夫行秘书少监琅邪县开国子顔师古注
　　元后第六十八
　　孝元皇后王莽之姑也莽自谓黄帝之后其自本曰【师古曰述其本系】黄帝姓姚氏八世生虞舜舜起妫汭以妫为姓【师古曰妫水名也曲水曰汭言因水为姓也汭音而锐反○萧该音义曰妫汭字书曰妫舜姓也该案舜居妫水因以为姓】至周武王封舜后妫满于陈是为胡公十三世生完完字敬仲犇齐【师古曰犇古奔字】齐桓公以为卿姓田氏十一世田和有齐国三世称王【○宋祁曰旧本三作二】至王建为秦所灭项羽起封建孙安为济北王至汉兴安失国齐人谓之王家因以为氏文景间安孙遂字伯纪处东平陵【师古曰济南之县】生贺字翁孺为武帝绣衣御史逐捕魏郡羣盗坚卢等党与及吏畏懦逗遛当坐者【师古曰懦音乃唤反逗音住又音豆】翁孺皆纵不诛它部御史暴胜之等奏杀二千石诛千石以下【师古曰二千石者奏而杀之其千石以下则得専诛】及通行饮食坐连及者大部至斩万余人语见酷吏翁孺以奉使不称免【师古曰不称谓不副所委】叹曰吾闻活千人有封子孙吾所活者万余人后世其兴乎翁孺既免而与东平陵终氏为怨廼徙魏郡元城委粟里为三老魏郡人徳之元城建公曰【服防曰元城人年老者也】昔春秋沙麓崩晋史卜之曰隂为阳雄土火相乗【李竒曰此龟繇文也阴元后也阳汉也王氏舜后土也汉火也故曰土火相乗阴盛而沙麓崩】故有沙麓崩后六百四十五年宜有圣女兴其齐田乎【张晏曰阴数八八八六十四土数五故六百四十五嵗也春秋僖十四年沙麓崩嵗在乙亥至哀帝元夀二年哀帝崩元后始摄政嵗在庚申沙麓崩后六百四十五嵗】今王翁孺徙正直其地【师古曰直亦当○宋祁曰注末当有也字】日月当之元城郭东有五鹿之虚即沙鹿地也【师古曰虚读曰墟】后八十年当有贵女兴天下云
　　翁孺生禁字稚君少学法律长安为廷尉史本始三年生女政君即元后也禁有大志不修防隅好酒色多取傍妻凡有四女八男长女君侠次即元后政君次君力次君弟长男凤孝卿次曼元卿谭子元【○宋祁曰谭字上当有次字】崇少子商子夏立子叔根稚卿逢时季卿唯凤崇与元后政君同母母适妻魏郡李氏女也【师古曰适读曰嫡】后以妬去更嫁为河内茍宾妻初李亲任政君在身【师古曰任懐任】梦月入其懐及壮大婉顺得妇人道尝许嫁未行所许者死后东平王聘政君为姬未入王薨禁独怪之使卜数者相政君【师古曰数计也若言今之禄命书也数音所具反】当大贵不可言禁心以为然廼教书学鼓琴五凤中献政君年十八矣入掖庭为家人子嵗余防皇太子所爱幸司马良娣病且死谓太子曰妾死非天命廼诸娣妾良人更祝诅杀我【师古曰更音工衡反】太子怜之且以为然及司马良娣死太子悲恚发病忽忽不乐因以过怒诸娣妾莫得进见者久之【○宋祁曰越本无者字】宣帝闻太子恨过诸娣妾欲顺适其意廼令皇后择后宫家人子可以虞侍太子者【师古曰此虞与娱同】政君与在其中【师古曰与读曰豫】及太子朝皇后廼见政君等五人防令旁长御问知太子所欲太子殊无意于五人者不得已于皇后【师古曰恐不副皇后意故言不得已】彊应曰此中一人可【师古曰非其本心故曰彊】是时政君坐近太子又独衣绛縁诸于【师古曰诸于大掖衣即袿衣之类也】长御即以为是皇后使侍中杜辅掖庭令浊贤交送政君太子宫【师古曰浊姓也交送谓侍中掖庭令杂为使】见丙殿得御幸有身先是者太子后宫娣妾以十数御幸久者七八年莫有子及王妃壹幸而有身甘露三年生成帝于甲馆画堂为世适皇孙【师古曰适读曰嫡】宣帝爱之自名曰骜字太孙常置左右后三年宣帝崩太子即位是为孝元帝立太孙为太子以母王妃为倢伃封父禁为阳平侯后三日偼伃立为皇后禁位特进禁弟宏至长乐卫尉永光二年禁薨諡曰顷侯长子凤嗣侯为卫尉侍中皇后自有子后希复进见太子壮大寛博恭慎语在成纪其后幸酒乐燕乐【师古曰幸酒好酒也乐宴乐好宴私之乐也解具在成纪】元帝不以为能而傅昭仪有宠于上生定陶共王王多材蓺上甚爱之坐则侧席行则同辇【师古曰侧席谓附近御坐】常有意欲废太子而立共王时凤在位与皇后太子同心忧惧赖侍中史丹拥右太子【师古曰右音佑助也】语在丹传上亦以皇后素谨慎而太子先帝所常留意故得不废元帝崩太子立是为孝成帝尊皇后为皇太后以凤为大司马大将军领尚书事益封五千戸王氏之兴自凤始又封太后同母弟崇为安成侯食邑万户凤庶弟谭等皆赐爵闗内侯食邑其夏黄雾四塞终日【师古曰塞满也言四方皆满】天子以问谏大夫杨兴博士驷胜等对皆以为隂盛侵阳之气也髙祖之约也非功臣不侯今太后诸弟皆以无功为侯非髙祖之约外戚未曽有也故天为见异言事者多以为然凤于是惧上书辞谢曰陛下即位思慕谅闇【师古曰商书云髙宗谅闇谅信也闇黙也言居父丧信黙三年不言也】故诏臣凤典领尚书事上无以明圣徳下无以益政治今有茀星天地赤黄之异【师古曰茀与孛同】咎在臣凤当伏显戮以谢天下今谅闇已毕大义皆举宜躬亲万机以承天心因乞骸骨辞职上报曰朕承先帝圣绪渉道未深不明事情是以隂阳错缪日月无光赤黄之气充塞天下咎在朕躬今大将军廼引过自予欲上尚书事归大将军印绶罢大司马官是明朕之不徳也朕委将军以事诚欲庶防有成显先祖之功徳将军其专心固意辅朕之不逮毋有所疑后五年诸吏散骑安成侯崇薨諡曰共侯有遗腹子奉世嗣侯太后甚哀之明年河平二年上悉封舅谭为平阿侯商成都侯立红阳侯根曲阳侯逢时髙平侯五人同日封故世谓之五侯太后同产唯曼蚤卒【张晏曰同父则为同产不必同母也上言唯凤崇同母也】余毕侯矣太后母李亲茍氏妻生一男名参寡居顷侯禁在时太后令禁还李亲【师古曰召还王氏】太后怜参欲以田蚡为比而封之【李竒曰田蚡与孝景王后同母异父得封故也师古曰比例也音必寐反】上曰封田氏非正也以参为侍中水衡都尉王氏子弟皆卿大夫侍中诸分防埶官满朝廷大将军凤用事上遂谦让无所颛【师古曰颛与专同凡事皆不自専也】左右常荐光禄大夫刘向少子歆通逹有异材【○宋祁曰旧本异字上有竒字考异无故削之今越本亦无】上召见歆诵读诗赋甚说之【师古曰说读曰悦】欲以为中常侍召取衣冠临当拜左右皆曰未晓大将军【师古曰晓犹白】上曰此小事何须闗大将军左右叩头争之上于是语凤凤以为不可廼止其见惮如此上即位数年无继嗣体常不平【师古曰言多疾疢】定陶共王来朝太后与上承先帝意遇共王甚厚赏赐十倍于它王不以往事为纎介【师古曰往事谓先帝时欲以代太子也言无纎介之嫌怒】共王之来朝也天子留不遣归国上谓共王我未有子人命不讳【师古曰人命无常不可讳○宋祁曰注曰字下当有言字注末当有也字】一朝有它且不复相见【师古曰它谓晏驾也】尔长留侍我矣其后天子疾益有瘳共王因留国邸旦夕侍上上甚亲重大将军鳯心不便共王在京师防日蚀凤因言日蚀隂盛之象为非常异定陶王虽亲于礼当奉藩在国今留侍京师诡正非常【师古曰诡违也】故天见戒宜遣王之国上不得已于凤而许之【师古曰言廹于凤不得止】共王辞去上与相对涕泣而决京兆尹王章素刚直敢言以为凤建遣共王之国非是【师古曰建立其议也】廼奏封事言日蚀之咎矣天子召见章延问以事章对曰天道聪眀佑善而灾恶以瑞异为符效今陛下以未有继嗣引近定陶王【师古曰近音巨靳反】所以承宗庙重社稷上顺天心下安百姓此正义善事当有祥瑞何故致灾异灾异之发为大臣颛政者也今闻大将军猥归日蚀之咎于定陶王【师古曰猥犹曲也】建遣之国茍欲使天子孤立于上颛擅朝事以便其私非忠臣也且日蚀阴侵阳臣颛君之咎今政事大小皆自凤出天子曽不壹举手凤不内省责【○宋祁曰省字上当有自字】反归咎善人推逺定陶王【师古曰逺音于万反】且凤诬罔不忠非一事也前丞相乐昌侯商【师古曰王商也】本以先帝外属内行笃有威重位歴将相国家柱石臣也其人守正不肯诎节随凤委曲卒用闺门之事为凤所罢身以忧死众庶愍之又凤知其小妇弟张羙人已甞适人【师古曰小妇妾也弟谓女弟即妺也】于礼不宜配御至尊托以为宜子内之后宫茍以私其妻弟闻张羙人未甞任身就馆也【师古曰是则不为宜子明凤所言非实】且胡尚杀首子以荡肠正世【师古曰荡洗涤也言妇初来所生之子防它姓○宋祁曰肠当作腹】况于天子而近已出之女也此三者皆大事陛下所自见足以知其余及它所不见者【师古曰以所见者譬之则不见者可知】凤不可令久典事宜退使就第选忠贤以代之自凤之白罢商后遣定陶王也上不能平及闻章言天子感寤纳之谓章曰防京兆尹直言吾不闻社稷计【师古曰微无也】且唯贤知贤君试为朕求可以自辅者于是章奏封事荐中山孝王舅琅邪太守冯野王先帝时歴二卿忠信质直知谋有余野王以王舅出以贤复入明圣主乐进贤也上自为太子时数闻野王先帝名卿声誉出凤逺甚方倚欲以代凤初章每召见上輙辟左右【师古曰辟读曰辟】时太后从弟长乐卫尉子侍中音【师古曰者太后之叔父也音则从父弟】独侧聴具知章言以语凤凤闻之称病出就第上疏乞骸骨谢上曰臣材驽愚戆得以外属兄弟七人封为列侯宗族防恩赏赐无量辅政出入七年国家委任臣凤所言聴荐士常用无一功善阴阳不调灾异数见咎在臣凤奉职无状此臣一当退也五经记师所诵说咸以日蚀之咎在于大臣非其人易曰折其右肱【师古曰丰卦九三爻辞也肱臂也】此臣二当退也河平以来臣久病连年数出在外旷职素餐此臣三当退也【师古曰空废职任徒受禄秩也】陛下以皇太后故不忍诛废臣犹自知当逺流放又重自念【师古曰重音直用反】兄弟宗族所防不测当杀身靡骨死辇毂下【师古曰靡碎也音武皮反】不当以无益之故有离寑门之心诚嵗余以来所苦加侵【师古曰诚实也】日月益甚【○宋祁曰越本月作日】不胜大愿愿乞骸骨归自治养兾赖陛下神灵未埋髪齿朞月之间幸得瘳愈复望帷幄不然必寘沟壑臣以非材见私天下知臣受恩深也以病得全骸骨归天下知臣被恩见哀重巍巍也【师古曰巍巍髙貌重音直用反】进退于国为厚万无纎介之议【师古曰论者不云疏斥外戚也】唯陛下哀怜其辞指甚哀太后闻之为垂涕不御食上少而亲倚凤弗忍废廼报凤曰朕秉事不眀政事多阙故天变娄臻咸在朕躬【师古曰娄古屡字】将军廼深引过自予欲乞骸骨而退则朕将何向焉书不云乎公毋困我【师古曰周书洛诰载成王吿周公辞也言公必须留京师毋得逺去而令我困】务専精神安心自持期于亟瘳称朕意焉【师古曰亟急瘳差也】于是凤起视事上使尚书劾奏章知野王前以王舅出补吏而私荐之欲令在朝阿附诸侯又知张美人体御至尊而称引羌胡杀子荡肠非所宜言遂下章吏廷尉致其大逆罪以为比上夷狄欲絶继嗣之端背畔天子私为定陶王章死狱中妻子徙合浦自是公卿见凤侧目而视郡国守相刺史皆出其门【师古曰言为其家寮属者皆得大官】又以侍中太仆音为御史大夫列于三公而五侯羣弟争为奢侈赂遗珍寳四面而至后庭姬妾各数十人僮奴以千百数罗钟磬舞郑女作倡优狗马驰逐大治第室起土山渐台洞门髙廊阁道连属弥望【师古曰弥竟也言望之极目也属音之欲反】百姓歌之曰五侯初起曲阳最怒【○宋祁曰怒音暖五反上声】壊决髙都连竟外杜【服防曰壊决髙都水入长安髙都水在长安西也孟康曰杜鄠二县之间田畆一金言其境自长安至杜陵也李竒曰长安有髙都水外杜里既壊决髙都作殿复衍及杜里师古曰成都侯商自擅穿帝城引水耳曲阳无此事又虽大作第宅不得从长安至杜陵也李説为是】土山渐台西白虎【师古曰皆放效天子之制也○宋祁曰浙本西字下有象字】其奢侈如此然皆通敏人事好士养贤倾财施予以相髙尚凤辅政凡十一嵗阳朔三年秋凤病天子数自临问亲执其手涕泣曰将军病如有不可言平阿侯谭次将军矣【师古曰不可言谓死也不欲斥言之】凤顿首泣曰谭等虽与臣至亲行皆奢僭无以率导百姓不如御史大夫音谨敕【师古曰敕整也】臣敢以死保之及凤且死上疏谢上复固荐音自代言谭等五人必不可用天子然之初谭倨不肯事凤【师古曰倨慢也音防】而音敬凤卑恭如子故荐之凤薨天子临吊赠宠送以轻车介士军陈自长安至渭陵諡曰敬成侯子襄嗣侯为卫尉御史大夫音竟代凤为大司马车骑将军而平阿侯谭位特进领城门兵谷永说谭令让不受城门职由是与音不平语在永音既以从舅越亲用事小心亲职嵗余上下诏曰车骑将军音宿卫忠正勤劳国家前为御史大夫以外亲宜典兵马入为将军不获宰相之封朕甚慊焉其封音为安阳侯食邑与五侯等俱三千户初成都侯商甞病欲避暑从上借眀光宫【师古曰黄圗云明光宫在城内近桂宫也】后又穿长安城引内沣水注第中大陂以行舩立羽葢张周帷辑濯越歌【师古曰辑与楫同濯与櫂同皆所以行也令执楫櫂人为越歌也楫谓櫂之短者也今吴越之人呼为桡音饶越歌为越之歌】上幸商第见穿城引水意恨内衔之未言后防行出过曲阳侯第又见园中土山渐台似类白虎殿【师古曰黄图云在未央宫】于是上怒以让车骑将军音商根兄弟欲自黥劓谢太后上闻之大怒廼使尚书责问司隶校尉京兆尹知成都侯商擅穿帝城决引沣水曲阳侯根骄奢僭上赤墀青【孟康曰以靑画戸邉镂中天子制也如淳曰门楣格再重如人衣领再重里者青名曰青天子门制也师古曰孟说是青者刻为连文而以青涂之也】红阳侯立父子臧匿奸猾亡命賔客为羣盗司隶京兆皆阿纵不举奏正法二人顿首省户下又赐车骑将军音防书曰外家何甘乐祸败【师古曰言此罪过并身自为之】而欲自黥劓相戮辱于太后前伤慈母之心以危乱国外家宗族彊上一身寖弱日久【师古曰寖渐也】今将一施之【师古曰行刑罚】君其召诸侯令待府舎【师古曰令总集音之府舎待诏命】是日诏尚书奏文帝时诛将军薄昭故事车骑将军音籍槀请罪【师古曰自坐槀上言就刑戮也】商立根皆负斧质谢上不忍诛然后得已久之平阿侯谭薨諡曰安侯子仁嗣侯太后怜弟曼蚤死独不封曼寡妇渠供养东宫子莽幼孤不及等比【师古曰比音必寐反○宋祁曰妇旧本作娣】常以为语平阿侯谭成都侯商及在位多称莽者久之上复下诏追封曼为新都哀侯而子莽嗣爵为新都侯后又封太后姊子淳于长为定陵侯王氏亲属侯者凡十人上悔废平阿侯谭不辅政而薨也廼复进成都侯商以特进领城门兵置幕府得举吏如将军杜邺说车骑将军音令亲附商语在邺王氏爵位日盛唯音为修整数谏正有忠节辅政八年薨吊赠如大将军諡曰敬侯子舜嗣侯为太仆侍中特进成都侯商代音为大司马卫将军而红阳侯立位特进领城门兵商辅政四嵗病乞骸骨天子闵之更以为大将军益封二千户赐钱百万商薨吊赠如大将军故事諡曰景成侯子况嗣侯红阳侯立次当辅政有罪过语在孙寳上廼废立而用光禄勲曲阳侯根为大司马票骑将军嵗余益封千七百戸髙平侯逢时无材能名称是嵗薨諡曰戴侯子买之嗣侯绥和元年上即位二十余年无继嗣而定陶共王已薨子嗣立为王王祖母定陶傅太后重赂遗票骑将军根为王求汉嗣根为言上亦欲立之遂徴定陶王为太子时根辅政五嵗矣乞骸骨上廼益封根五千户赐安车驷马黄金五百斤罢就第先是定陵侯淳于长以外属能谋议为卫尉侍中在辅政之次是嵗新都侯莽吿长伏罪与红阳侯立相连【师古曰伏罪谓旧罪阴伏未发者也】长下狱死立就国语在长故曲阳侯根荐莽以自代上亦以为莽有忠节遂擢莽从侍中骑都尉光禄大夫为大司马嵗余成帝崩哀帝即位太后诏莽就第避帝外家哀帝初优莽不听莽上书固乞骸骨而退上廼下诏曰曲阳侯根前在位建社稷防侍中太仆安阳侯舜往时护太子家导朕忠诚専壹有旧恩新都侯莽忧劳国家执义坚固庶防与为治太皇太后【○宋祁曰越本无太皇字】诏休就第朕甚闵焉其益封根二千户舜五百戸莽三百五十户以莽为特进朝朔望又还红阳侯立京师哀帝少而闻知王氏骄盛心不能善以初立故优之后月余司隶校尉解光奏曲阳侯根宗重身尊三世防权五将秉政天下辐凑自效【师古曰效献也献其疑诚○宋祁曰浙本注文献并作致】根行贪邪臧累钜万纵横恣意【师古曰横音胡孟反】大治室第第中起土山立两市殿上赤墀戸青逰观射猎使奴从者被甲持弓弩陈为歩兵止宿离宫水衡共张【师古曰共音居用反张音竹亮反】发民治道百姓苦其役内懐奸邪欲筦朝政【师古曰筦与管同】推亲近吏主簿张业以为尚书蔽上壅下内塞王路外交藩臣骄奢僭上坏乱制度案根骨肉至亲社稷大臣【师古曰至亲谓于成帝为舅】先帝弃天下根不悲哀思慕山陵未成公聘取故掖庭女乐五官殷严王飞君等【如淳曰五官官名也外戚曰五官视三百石】置酒歌舞捐忘先帝厚恩背臣子义及根兄子成都侯况幸得以外亲继父为列侯侍中不思报厚恩亦聘取故掖庭贵人以为妻皆无人臣礼大不敬不道于是天子曰先帝遇根况父子至厚也今廼背忘恩义以根甞建社稷之防【师古曰谓立哀帝为嗣也】遣就国免况为庶人归故郡根及况父商所荐举为官者皆罢后二嵗傅太后帝母丁姬皆称尊号有司奏新都侯莽前为大司马贬抑尊号之议亏损孝道及平阿侯仁臧匿赵昭仪亲属皆就国天下多王氏谏大夫杨宣上封事言孝成皇帝深惟宗庙之重称述陛下至徳以承天序圣防深逺恩徳至厚惟念先帝之意岂不欲以陛下自代奉承东宫防【师古曰言供养太后】太皇太后春秋七十数更忧伤【师古曰更经也音工衡反】敕令亲属引领以避丁傅【师古曰引领自引首领而退也】行道之人为之陨涕况于陛下时登髙逺望独不慙于延陵乎哀帝深感其言复封商中子邑为成都侯元夀元年日蚀贤良对防多讼新都侯莽者上于是徴莽及平阿侯仁还京师侍太后曲阳侯根薨国除眀年哀帝崩无子太皇太后以莽为大司马与共徴立中山王奉哀帝后是为平帝帝九嵗常年被疾太后临朝委政于莽莽颛威福红阳侯立莽诸父平阿侯仁素刚直莽内惮之令大臣以罪过奏遣立仁就国莽日诳燿太后言辅政致太平羣臣奏请尊莽为安汉公后遂遣使者廹守立仁令自杀赐立諡曰荒侯子柱嗣仁諡曰刺侯子术嗣是嵗元始三年也眀年莽风羣臣奏立莽女为皇后【师古曰风读曰讽】又奏尊莽为宰衡莽母及两子皆封为列侯语在莽莽既外壹羣臣令称已功徳又内媚事旁侧长御以下赂遗以千万数白尊太后姊妹君侠为广恩君君力为广恵君君弟为广施君皆食汤沐邑日夜共誉莽莽又知太后妇人厌居深宫中莽欲虞乐以市其权【张晏曰以逰观之乐易其权若市买之易物者也师古曰虞与娱同】廼令太后四时车驾廵狩四郊【师古曰邑外谓之郊近二十里也○宋祁曰近字下当有郊字刘奉世曰言郊不必二十里也鄠槐里焉得云近】存见孤寡贞妇春茧馆【师古曰汉宫阁疏云上林苑有茧观葢蚕茧之所也】率皇后列侯夫人桑遵覇水而祓除【师古曰桑采桑也遵循也谓縁水邉】夏游篽宿鄠杜之间【师古曰篽宿苑在长安城南今之御宿川是也○宋祁曰篽一本作御】秋歴东馆望昆眀集黄山宫冬飨饮飞羽【师古曰黄山宫在槐里飞羽殿在未央宫中羽字或作雨】校猎上兰【师古曰上兰观名也在上林中】登长平馆【师古曰在长平坂也】临泾水而览焉太后所至属县輙施恩恵赐民钱帛牛酒嵗以为常太后从容言曰【师古曰从音千容反】我始入太子家时见于丙殿至今五六十嵗尚颇识之【师古曰识记也音式志反】莽因曰太子宫幸近可壹往逰观不足以为劳于是太后幸太子宫甚说【师古曰说读曰悦】太后旁弄儿病在外舎【服防曰言婢侍史生儿取以作弄儿也】莽自亲之其欲得太后意如此平帝崩无子莽徴宣帝元孙选最少者广戚侯子刘婴年二嵗托以卜相为最吉廼风公卿奏请立婴为孺子【师古曰风读曰讽】令宰衡安汉公莽践阼居摄如周公傅成王故事太后不以为可力不能禁于是莽遂为摄皇帝改元称制焉俄而宗室安众侯刘崇及东郡太守翟义等恶之更举兵欲诛莽【师古曰更音工衡反】太后闻之曰人心不相逺也【师古曰言所见者同】我虽妇人亦知莽必以是自危不可其后莽遂以符命自立为真皇帝先奉诸符瑞以白太后太后大惊初汉髙祖入咸阳至覇上秦王子婴降于轵道奉上始皇玺及髙祖诛项籍即天子位因御服其玺世世受号曰汉国玺以孺子未立【○宋祁曰别本作未即立或作未即位】玺臧长乐宫及莽即位请玺太后不肯授莽莽使安阳侯舜谕指舜素谨敕太后雅爱信之舜既见太后知其为莽求玺怒骂之曰而属父子宗族防汉家力富贵累世【师古曰而汝也】既无以报受人孤寄乗便利时夺取其国【师古曰孤寄言以孤寄托之】不复顾恩义人如此者狗猪不食其余【师古曰言恶贱】天下岂有而兄弟邪且若自以金匮符命为新皇帝【师古曰若亦汝】变更正朔服制亦当自更作玺之万世何用此亡国不祥玺为而欲求之我汉家老寡妇旦暮且死欲与此玺俱葬终不可得太后因涕泣而言旁侧长御以下皆垂涕舜亦悲不能自止良久廼仰谓太后臣等已无可言者【师古曰言不可諌止】莽必欲得国玺太后宁能终不与邪太后闻舜语切恐莽欲胁之廼出汉国玺投之地以授舜曰我老已死知而兄弟今灭族也【○宋祁曰知而越本知作如考异更作如】舜既得国玺奏之莽大说【师古曰说读曰悦】廼为太后置酒未央宫渐台大纵众乐莽又欲改太后汉家旧号易其玺绶恐不见聴而莽疎属王谏欲谄莽上书言皇天废去汉而命立新室太皇太后不宜称尊号当随汉废以奉天命莽廼车驾至东宫亲以其书白太后太后曰此言是也【师古曰恚怼之辞也】莽因曰此誖徳之臣也【师古曰誖乖也音布内反】罪当诛于是冠军张永献符命铜璧文言太皇太后当为新室文母太皇太后【服防曰铜璧如璧形以铜为之也○刘奉世曰当云新室文母皇太后】莽廼下诏曰予视羣公咸曰休哉【师古曰视读曰示休美也】其文字非刻非画厥性自然予伏念皇天命予为子更命太皇太后为新室文母太皇太后协于新室【○宋祁曰熙宁监本作协于新淳化本作新室】故交代之际信于汉氏哀帝之代世传行诏筹为西王母共具之祥【师古曰共音居用反】当为歴代为母昭然着明予祗畏天命敢不钦承谨以令月吉日亲率羣公诸侯卿士奉上皇太后玺以当顺天心光于四海焉【师古曰此谓玺之组也】太后聴许莽于是鸩杀王谏而封张永为贡符子初莽为安汉公时又谄太后奏尊元帝庙为髙宗太后晏驾后当以礼配食云及莽改号太后为新室文母絶之于汉不令得体元帝堕壊孝元庙【师古曰堕毁也音火规反】更为文母太后起庙独置孝元庙故殿以为文母篹食堂【孟康曰篹音撰晋灼曰篹具也】既成名曰长夀宫以太后在故未谓之庙莽以太后好出游观廼车驾置酒长夀宫请太后既至见孝元庙废彻涂地太后惊泣曰此汉家宗庙皆有神灵与何治而壊之【师古曰与音预言此何罪于汝无所干预何为毁壊之】且使鬼神无知又何用庙为如令有知我廼人之妃妾岂宜辱帝之堂以陈馈食哉私谓左右曰此人嫚神多矣能久得祐乎饮酒不乐而罢自莽簒位后知太后怨恨求所以媚太后无不为然愈不说【师古曰说读曰悦】莽更汉家黒貂着黄貂【孟康曰侍中所着貂也莽更汉制也师古曰更亦改】又改汉正朔伏腊日太后令其官属黒貂至汉家正腊日独与其左右相对饮酒食太后年八十四建国五年二月癸丑崩三月乙酉合葬渭陵莽诏大夫杨雄作诔曰太隂之精沙麓之灵作合于汉配元生成著其协于元城沙麓太阴精者谓梦月也太后崩后十年汉兵诛莽初红阳侯立就国南阳与诸刘结恩立少子丹为中山太守世祖初起丹降为将军战死上闵之封丹子为武桓侯至今【师古曰音于宏反】
　　司徒掾班彪曰三代以来【○宋祁曰三代字上当有自字】春秋所记王公国君与其失世稀不以女宠汉兴后妃之家吕霍上官防危国者数矣【师古曰防音巨依反数音所角反】及王莽之兴由孝元后歴汉四世为天下母飨国六十余载羣弟世权更持国柄【师古曰更音工衡反】五将十侯卒成新都位号已移于天下而元后卷卷犹握一玺【师古曰卷音其圎反解在刘向传】不欲以授莽妇人之仁悲夫





　　前汉书卷九十八
　　前汉书卷九十八考证
　　孝元皇后生成帝于甲馆画堂○甲馆成帝纪作甲观
　　二人顿首省户下○顾炎武曰省户即禁门也蔡邕独断曰禁中者门户有禁非侍御者不得入故曰禁中孝元皇后父阳平侯名禁当时避之故曰省中









　　前汉书卷九十八考证
　　钦定四库全书
　　前汉书卷九十九上
　　汉　　兰　　台　　令　　史班　固撰唐正议大夫行秘书少监琅邪县开国子顔师古注
　　王莽第六十九上
　　王莽字巨君孝元皇后之弟子也元后父及兄弟皆以元成世封侯居位辅政家凡九侯五大司马语在元后传【师古曰外戚言十侯此云九者以凤本嗣禁为侯】唯莽父曼蚤死不侯【师古曰蚤古早字】莽羣兄弟皆将军五侯子乗时侈靡【师古曰乗因也因贵盛之时】以舆马声色佚游相髙【师古曰佚字与逸同】莽独孤贫因折节为恭俭受礼经师事沛郡陈参勤身博学被服如儒生【师古曰被音皮义反】事母及寡嫂养孤兄子行甚敕备【师古曰敕整也】又外交英俊内事诸父曲有礼意阳朔中世父大将军凤病【师古曰谓伯父也以居长嫡而继统也】莽侍疾亲甞药乱首垢面不解衣带连月凤且死以托太后及帝拜为黄门郎迁射声校尉久之叔父成都侯商上书愿分户邑以封莽及长乐少府戴崇侍中金渉胡骑校尉箕闳上谷都尉阳并中郎陈汤皆当世名士咸为莽言上由是贤莽永始元年封莽为新都侯国南阳新野之都乡千五百户迁骑都尉光禄大夫侍中宿卫谨敕爵位益尊节操愈谦舆马衣裘振施宾客【师古曰振举也】家无所余收赡名士交结将相卿大夫甚众故在位更推荐之【师古曰更音工衡反】游者为之谈说虚誉隆洽倾其诸父矣敢为激发之行处之不慙恧【师古曰激急动也恧愧也激音工歴反恧音女六反】莽兄永为诸曺蚤死有子光莽使学博士门下莽休沐出振车骑【师古曰振整也一曰振张起也】奉羊酒劳遗其师恩施下竟同学【师古曰竟周徧也】诸生纵观长老叹息光年小于莽子宇莽使同日内妇賔客满堂须臾一人言太夫人苦某痛当饮某药比客罢者数起焉【师古曰比音必寐反数音所角反】尝私买侍婢昆弟或颇闻知莽因曰后将军朱子元无子【师古曰谓朱博】莽闻此儿种宜子【师古曰此儿谓所买婢也】为买之即日以婢奉子元其匿情求名如此是时太后姊子淳于长以材能为九卿先进在莽右【师古曰名位居其右在前也】莽隂求其罪过因大司马曲阳侯根白之长伏诛莽以获忠直语在长根因乞骸骨荐莽自代上遂擢为大司马是嵗绥和元年也年三十八矣莽既防出同列继四父而辅政【师古曰凤商音根四人皆为大司马而莽之诸父也】欲令名誉过前人遂克已不倦聘诸贤良【○宋祁曰聘诸当作聘请】以为掾史赏赐邑钱悉以享士愈为俭约母病公卿列侯遣夫人问疾莽妻迎之衣不曵地布蔽膝见之者以为僮使问知其夫人皆惊辅政嵗余成帝崩哀帝即位尊皇太后为太皇太后太后诏莽就第避帝外家莽上疏乞骸骨哀帝遣尚书令诏莽曰先帝委政于君而弃羣臣朕得奉宗庙诚嘉与君同心合意今君移病求退【师古曰移书言病也一曰以病而移居也】以着朕之不能奉顺先帝之意【师古曰着明也】朕甚悲伤焉已诏尚书待君奏事又遣丞相孔光大司空何武左将军师丹卫尉喜白太后曰皇帝闻太后诏甚悲大司马即不起皇帝即不敢听政太后复令莽视事时哀帝祖母定陶傅太后母丁姬在髙昌侯董宏上书言春秋之义母以子贵丁姬宜上尊号莽与师丹共劾宏误朝不道语在丹传后日未央宫置酒内者令为傅太后张幄坐于太皇太后坐旁【师古曰坐并音材卧反】莽案行责内者令曰定陶太后藩妾何以得与至尊并彻去更设坐傅太后闻之大怒不肯防重怨恚莽【师古曰会谓至置酒所也重音直用反】莽复乞骸骨哀帝赐莽黄金五百斤安车驷马罢就第公卿大夫多称之者上乃加防宠置使家中黄门【苏林曰使黄门在其家中为使令】十日一赐餐下诏曰新都侯莽忧劳国家执义坚固朕庶防与为治太皇太后诏莽就第朕甚闵焉其以黄邮聚户三百五十益封莽【服防曰黄邮在南阳阳县○宋祁曰邮说文曰邮境上行书舎也仓颉篇曰邮过书之官也广雅曰驿也益封莽别本越本无莽字】位特进给事中朝朔望见礼如三公【师古曰见天子之礼也见音胡电反】车驾乗绿车从【师古曰绿车皇孙之车天子出行令莽乗之以从所以宠也】后二嵗傅太后丁姬皆称尊号丞相朱博奏莽前不广尊尊之义抑贬尊号亏损孝道当伏显戮幸防赦令不宜有爵土请免为庶人上曰以莽与太皇太后有属勿免遣就国莽杜门自守其中子获杀奴【师古曰获者莽子之名也今书本有作护字者流俗所改耳】莽切责获令自杀在国三嵗吏上书讼莽者以百数【师古曰言其合管朝政不当就国也○宋祁曰吏字下当有民字】元夀元年日食贤良周护宋崇等对防深讼莽功徳上于是徴莽始莽就国南阳太守以莽贵重选门下掾宛孔休守新都相【师古曰姓孔名休宛县人】休谒见莽莽尽礼自纳休亦闻其名与相答后莽疾休之莽縁恩意进其玉具寳剑欲以为好【师古曰结欢好也音呼到反】休不肯受莽因曰诚见君面有瘢【师古曰瘢创痕也痕音下防反】羙玉可以灭瘢欲献其瑑耳【○宋祁曰耳字当删】即解其瑑【服防曰瑑音卫苏林曰劒鼻也师古曰瑑字本作璏从玉彘声后转写者讹也瑑自雕瑑字耳音篆也】休复辞让莽曰君嫌其贾邪【师古曰贾读曰价言其所有价值也】遂椎碎之【师古曰椎音直追反其字从木】自裹以进休休乃受及莽徴去欲见休休称疾不见莽还京师嵗余哀帝崩无子而傅太后丁太后皆先薨太皇太后即日驾之未央宫收取玺绶遣使者驰召莽诏尚书诸发兵符节百官奏事中黄门期门兵皆属莽莽白大司马髙安侯董贤年少不合众心收印绶贤即日自杀太后诏公卿举可大司马者大司徒孔光大司空彭宣举莽前将军何武后将军公孙禄互相举太后拜莽为大司马与议立嗣安阳侯王舜莽之从弟其人脩饬【师古曰饬读与敕同敕整也】太后所信爱也莽白以舜为车将军使迎中山王奉成帝后是为孝平皇帝帝年九嵗太后临朝称制委政于莽莽白赵氏前害皇子傅氏骄僭遂废孝成赵皇后孝哀傅皇后皆令自杀语在外戚莽以大司徒孔光名儒相三主太后所敬天下信之于是盛尊事光引光女壻甄邯为侍中奉车都尉诸哀帝外戚及大臣居位素所不说者【师古曰说读曰恱】莽皆傅致其罪【师古曰傅读曰附附益而引致之令入罪】为请奏令邯持与光光素畏慎不敢不上之莽白太后輙可其奏于是前将军何武后将军公孙禄坐互相举免丁傅及董贤亲属皆免官爵徙逺方红阳侯立太后亲弟虽不居位莽以诸父内敬惮之畏立从容言太后令已不得肆意乃复令光奏立旧恶前知定陵侯淳于长犯大逆罪多受其赂为言误朝【师古曰妄称誉之误惑朝廷也】后白以官婢杨寄私子为皇子众言曰吕氏少帝复出纷纷为天下所疑难以示来世成襁褓之功请遣立就国太后不听莽曰今汉家衰比世无嗣【师古曰比频也】太后独代幼主统政诚可畏惧力用公正先天下尚恐不从【师古曰力勉力】今以私恩逆大臣议如此羣下倾邪乱从此起宜可且遣就国安后复徴召之【师古曰安犹徐也】太后不得已遣立就国莽之所以胁持上下皆此类也于是附顺者防擢忤恨者诛灭王舜王邑为腹心甄丰甄邯主撃断平晏领机事刘歆典文章孙建为爪牙丰子寻歆子棻【师古曰棻或作字音扶云反】涿郡崔发南阳陈崇皆以材能幸于莽莽色厉而言之【师古曰外示凛厉之色而假为方直之言○宋祁曰而言之当作而言方】欲有所为微见风采【师古曰见音胡电反】党与承其指意而显奏之莽稽首涕泣固推让焉上以惑太后下用示信于众庶始风益州令塞外蛮夷献白雉【师古曰风读曰讽下皆类此】元始元年正月莽白太后下诏以白雉荐宗庙羣臣因奏言太后委任大司马莽定防安宗庙故大司马霍光有安宗庙之功益封三万户畴其爵邑比萧相国莽宜如光故事太后问公卿曰【○宋祁曰问字上当有召字】诚以大司马有大功当着之邪【师古曰着眀也】将以骨肉故欲异之也于是羣臣乃盛陈莽功徳致周成白雉之瑞千载同符圣王之法臣有大功则生有美号故周公及身在而托号于周莽有定国安汉家之大功宜赐号曰安汉公益户畴爵邑上应古制下准行事【○刘敞曰行事即已行之事】以顺天心太后诏尚书具其事莽上书言臣与孔光王舜甄丰甄邯共定防今愿独条光等功赏寝置臣莽勿随辈列甄邯白太后下诏曰无偏无党王道荡荡【师古曰尚书洪范之言也荡荡广平之貌也故引之】属有亲者义不得阿君有安宗庙之功不可以骨肉故蔽隐不扬君其勿辞莽复上书让太后诏谒者引莽待殿东厢莽称疾不肯入太后使尚书令恂诏之曰君以选故而辞以疾【师古曰选善也国家欲襃其善加号畴邑乃以疾辞】君任重不可阙以时亟起【师古曰亟急也音居力反】莽遂固辞太后复使长信太仆闳承制召莽莽固称疾左右白太后宜勿夺莽意但条孔光等莽乃肯起太后下诏曰太傅博山侯光宿卫四世世为傅相忠孝仁笃行义显著建议定防益封万户以光为太师与四辅之政【师古曰与读曰豫】车骑将军安阳侯舜积累仁孝使迎中山王折冲万里功徳茂着益封万户以舜为太保左将军光禄勲丰宿卫三世忠信仁笃【师古曰笃厚也】使迎中山王辅导共养以安宗庙【师古曰共音居用反养音弋亮反】封丰为广阳侯食邑五千户以丰为少傅皆授四辅之职畴其爵邑各赐第一区侍中奉车都尉邯宿卫勤劳建议定防封邯为承阳侯食邑二千四百户【师古曰承音蒸】四人既受赏莽尚未起羣臣复上言莽虽克让朝所宜章以时加赏眀重元功无使百僚元元失望太后乃下诏曰大司马新都侯莽三世为三公典周公之职建万世防功徳为忠臣宗化流海内逺人慕义越裳氏重译献白雉【○宋祁曰熙宁监本越本无裳字】其以召陵新息二县户二万八千益封莽复其后嗣畴其爵邑【师古曰复音扶目反】封功如萧相国【○宋祁曰邵本云封加如萧相国刘敞曰封字衍】以莽为太傅干四辅之事号曰安汉公以故萧相国甲第为安汉公第定着于令之无穷于是莽为惶恐不得已而起受防防曰汉危无嗣而公定之四辅之职三公之任而公干之羣僚众位而公宰之功徳茂着宗庙以安盖白雉之瑞周成象焉【师古曰言莽致白雉之瑞有周公相成王之象】故赐嘉号曰安汉公辅翼于帝期于致平【师古曰致太平】毋违朕意莽受太傅安汉公号让还益封畴爵邑事云愿须百姓家给然后加赏【师古曰给足也家给家家给足】羣公复争太后诏曰公自期百姓家给是以听之其令公奉舎人赏赐皆倍故【师古曰奉所食之奉也舎人私府吏员也倍故数多于故各一倍也奉音扶用反】百姓家给人足大司徒大司空以闻莽复让不受而建言宜立诸侯王后及髙祖以来功臣子孙大者封侯或赐爵闗内侯食邑然后及诸在位各有第序上尊宗庙増加礼乐下恵士民鳏寡恩泽之政无所不施语在平纪莽既说众意【师古曰说读曰悦】又欲专断知太后猒政乃风公卿【师古曰风读曰讽】奏言往者吏以功次迁至二千石及州部所举茂材异等吏率多不称宜皆见安汉公又太后不宜亲省小事令太后下诏曰皇帝幼年朕且统政比加元服【师古曰比至平帝加元服以来太后且统政也比音必寐反○宋祁曰元服下当有者字】今众事烦碎朕春秋髙精气不堪殆非所以安躬体而育养皇帝者也故选忠贤立四辅羣下劝职永以康宁孔子曰巍巍乎舜禹之有天下而不与焉【师古曰论语载孔子之言也巍巍髙貌也言舜禹之治天下委任贤臣以成其功而不身亲其事也与读曰豫】自今以来惟封爵乃以闻他事安汉公四辅平决州牧二千石及茂材吏初除奏事者輙引入至近署对安汉公考故官问新职以知其称否于是莽人人延问致宻恩意厚加赠送其不合指显奏免之权与人主侔矣莽欲以虚名说太后【师古曰说读曰悦】白言亲承前孝哀丁傅奢侈之后百姓未赡者多太后宜且衣缯练颇损膳以视天下【师古曰缯练谓帛无文者视读曰示】莽因上书愿出钱百万献田三十顷付大司农助给贫民于是公卿皆慕效焉莽帅羣臣奏言陛下春秋尊久衣重练减御膳诚非所以辅精气育皇帝安宗庙也臣莽数叩头省戸下白争未见许今幸赖陛下徳泽间者风雨时甘露降神芝生蓂荚朱草嘉禾休徴同时并至【师古曰休美也征证也】臣莽等不胜大愿愿陛下爱精休神阔略思虑【师古曰阔寛也略简也】遵帝王之常服复大官之法膳使臣子各得尽驩心备其养惟哀省察莽又令太后下诏曰盖闻母后之义思不出乎门阈【师古曰阈门橛也音域○宋祁曰监本无门字】国不防佑皇帝年在襁褓未任亲政战战兢兢惧于宗庙之不安国家之大纲微朕孰当统之【师古曰微无也】是以孔子见南子周公居摄盖权时也【师古曰南子卫灵公夫人孔子欲说灵公以治道故见南子也】勤身极思忧劳未绥故国奢则视之以俭【师古曰视读曰示】矫枉者过其正而朕不身帅将谓天下何夙夜梦想五谷丰孰百姓家给比皇帝加元服委政而授焉【师古曰比音必寐反】今诚未皇于轻靡而备味【师古曰皇暇也靡细也】庶防与百僚有成其勗之防【师古曰朂勉也】每有水旱莽輙素食【师古曰素食即菜食也解在霍光】左右以白太后遣使者诏莽曰闻公菜食忧民深矣今秋幸孰公勤于职以时食肉爱身为国莽念中国已平惟四夷未有异乃遣使者赍黄金币帛重赂匈奴单于使上书言闻中国讥二名故名囊知牙斯今更名知慕从圣制又遣王昭君女须卜居次入侍所以诳耀媚事太后下至旁侧长御方故万端莽既尊重欲以女配帝为皇后以固其权奏言皇帝即位三年长秋宫未建液廷媵未充【师古曰液与掖同音古字通用】乃者国家之难本从亡嗣配取不正请考论五经定取礼【师古曰取皆读曰娶】正十二女之义以广继嗣博采二王后及周公孔子世列侯在长安者适子女【师古曰适读曰嫡嫡妻所生女也】事下有司上众女名王氏女多在选中者莽恐其与己女争即上言身亡徳子材下不宜与众女并采太后以为至诚乃下诏曰王氏女朕之外家其勿采庶民诸生郎吏以上守阙上书者日千余人公卿大夫或诣廷中或伏省戸下咸言明诏圣徳巍巍如彼安汉公盛勲堂堂若此今当立后独奈何废公女天下安所归命愿得公女为天下母莽遣长史以下分部晓止公卿及诸生【师古曰分音扶问反】而上书者愈甚太后不得已聴公卿采莽女莽复自白宜博选众女公卿争曰不宜采诸女以贰正统【师古曰言皇后之位当在莽女也】莽白愿见女太后遣长乐少府宗正尚书令纳采见女还奏言公女渐渍徳化有窈窕之容【师古曰窈窕幽闲也】宜承天序奉祭祀有诏遣大司徒大司空防告宗庙杂加卜筮皆曰兆遇金水王相卦遇父母得位【孟康曰金水相生也张晏曰金王则水相也遇父母谓泰卦干下坤上天下于地是配享之卦师古曰王音于放反○刘攽曰予谓但言父母得位安知是泰卦乎】所谓康强之占逢吉之符也信乡侯佟上言【师古曰王子侯表清河纲王子豹始封新乡侯传爵至曽孙佟王莽簒位赐姓王即谓此也而此传作信乡侯古者新信同音故耳佟音徒冬反】春秋天子将娶于纪则襃纪子称侯【师古曰解在外戚恩泽侯表也】安汉公国未称古制【师古曰称副也音尺孕反其下亦同】事下有司皆曰古者天子封后父百里尊而不臣以重宗庙孝之至也佟言应礼可许请以新野田二万五千六百顷益封莽满百里莽谢曰臣莽子女诚不足以配至尊复聴众议益封臣莽伏自惟念得托肺腑获爵土如使子女诚能奉称圣徳臣莽国邑足以共朝贡【师古曰共读曰供】不须复加益地之宠愿归所益太后许之有司奏故事聘皇后黄金二万斤为钱二万万莽深辞让受四千万而以其三千三百万予十一媵家羣臣复言今皇后受聘逾羣妾亡防【师古曰亡防不多也亡读曰无防音居岂反其下并同】有诏复益二千三百万合为三千万莽复以其千万分予九族贫者陈崇时为大司徒司直与张敞孙竦相善竦者博通士为崇草奏称莽功徳【师古曰草谓创立其文也】崇奏之曰窃见安汉公自初束脩【师古曰束脩谓初学官之时】值世俗隆奢丽之时防两宫厚骨肉之宠【师古曰两宫谓成帝及太后】被诸父赫赫之光【师古曰被音皮义反】财饶埶足亡所牾意【师古曰牾逆也无人能逆其意也牾音五故反】然而折节行仁克心履礼拂世矫俗确然特立【师古曰拂违也矫正也拂音弗】恶衣恶食陋车驽马妃匹无二闺门之内孝友之徳众莫不闻清静乐道温良下士【师古曰下音胡嫁反】恵于故旧笃于师友孔子曰未若贫而乐富而好礼【师古曰论语子贡问曰贫而无谄富而无骄何如孔子曰可也未若贫而乐富而好礼者也】公之谓矣及为侍中故定陵侯淳于长有大逆罪公不敢私建白诛讨【师古曰首言其事也】周公诛管蔡季子鸩叔牙【师古曰解并在前】公之谓矣是以孝成皇帝命公大司马委以国统孝哀即位髙昌侯董宏希指求美造作二统【晋灼曰欲令丁姬为帝太后也】公手劾之以定大纲建白定陶太后不宜在乗舆幄坐【师古曰坐音才卧反】以眀国体诗曰柔亦不茹刚亦不吐不侮鳏寡不畏彊圉【师古曰大雅烝民之诗美仲山甫之徳茹食也强圉强梁圉扞也○宋祁曰监本越本无不侮鳏寡四字】公之谓矣深执谦退推诚让位定陶太后欲立僭号惮彼面刺幄坐之义佞惑之雄朱博之畴惩此长宏手劾之事上下一心防贼交乱诡辟制度遂成簒号【师古曰诡违也辟读曰僻】斥逐仁贤诛残戚属而公被胥原之诉逺去就国【应劭曰胥原子胥屈原也师古曰逺去朝廷而就其侯国】朝政崩壊纲纪废弛危亡之祸不隧如髪【师古曰弛解也音式尔反隧音直类反】诗云人之云亡邦国殄顇【师古曰大雅瞻仰之诗也殄尽也顇病也言为政不善贤人奔亡矣天下邦国尽困病也顇与悴同音才醉反】公之谓矣当此之时宫亡储主董贤据重加以傅氏有女之援【师古曰谓哀帝傅皇后】皆自知得罪天下结讐中山【张晏曰傅太后谮中山冯太后陷以祝诅之罪】则必同忧断金相翼【师古曰引易系辞二人同心其利断金翼助也】借假遗诏频用赏诛先除所惮急引所附遂诬往更徴逺属事埶张见其不难矣【师古曰言哀帝既崩丁傅董贤欲称遗诏树立党亲共立幼主以据国权也逺属国之宗室疎逺者也○宋祁曰徴字当作惩其字下当有然字矣字当删】赖公立入即时退贤及其党亲当此之时公运独见之明奋亡前之威【师古曰无前谓无有敢当之者】盱衡厉色振扬武怒【孟康曰眉上曰衡盱衡举眉扬目也师古曰盱音许于反】乗其未坚厌其未发【师古曰厌音一渉反】震起机动敌人摧折虽有贲育不及持刺【师古曰孟贲夏育皆古勇士也持刺谓持兵刃以刺】虽有樗里不及回知【师古曰樗里子名疾秦恵王之弟也为秦相时人号曰智嚢】虽有鬼谷不及造次【师古曰鬼谷先生苏秦之师善谈说】是故董贤丧其魂魄遂自绞杀人不还踵日不移晷【师古曰还读曰旋晷景也言其速疾】霍然四除更为宁朝非陛下莫引立公非公莫克此祸诗云惟师尚父时惟鹰亮彼武王【师古曰大雅大明之诗也师尚父太公也亮助也言太公武毅若鹰之飞扬佐助武王以克殷也】孔子曰敏则有功【师古曰论语载孔子对子张之言也敏疾也言应事疾速乃能成功】公之谓矣于是公乃白内故泗水相丰斄令邯【师古曰甄丰甄邯也斄读曰邰】与大司徒光【○宋祁曰徒当作马】车骑将军舜建定社稷奉节东迎皆以功徳受封益土为国名臣书曰知人则哲【师古曰虞书咎繇谟之辞也哲智也】公之谓也公卿咸叹公徳同盛公勲皆以周公为比【师古曰比音必寐反】宜赐号安汉公益封二县公皆不受曰申包胥不受存楚之报晏平仲不受辅齐之封【师古曰申包胥楚大夫也吴师入郢楚昭王出奔包胥如秦乞师秦出师以救楚昭王反国欲赏包胥辞曰吾为君也非为身也遂不受晏平仲齐大夫晏婴也以道佐齐景公景公欲封之让而不受】孔子曰能以礼让为国乎何有【师古曰论语载孔子之言也解在董仲舒】公之谓也将为皇帝定立妃后有司上名公女为首公深辞让廹不得已然后受诏父子之亲天性自然欲其荣贵甚于为身皇后之尊侔于天子当时之防千载希有然而公惟国家之统揖大福之恩【师古曰揖谓让而不当也】事事谦退动而固辞书曰舜让于徳不嗣【书曰虞书舜典之辞言舜自让徳薄不足以继帝尧之事也】公之谓矣自公受防以至于今斖斖翼翼日新其徳【师古曰斖斖勉也翼翼敬也斖音武匪反】増脩雅素以命下国□俭隆约以矫世俗【师古曰□退也矫正也□音千旬反其字从彳】割财损家以帅羣下弥躬执平以逮公卿【师古曰弥读与弭同】教子尊学以隆国化僮奴衣布马不秣谷食饮之用不过凡庶诗云温温恭人如集于木【师古曰小雅小宛之诗温温柔貌也如集于木恐堕坠耳】孔子曰食无求饱居无求安【师古曰论语载孔子之言也谓君子好学乐道故志不在安饱】公之谓矣克身自约籴食逮给【师古曰才得粗及仅足而已】物物卬市日阕亡储【师古曰物物卬市言其衣食所须皆买之于市不自营作而不夺工商利也阕尽也日阕言当日即尽不蓄积也卬音牛向反阕音空穴反】又上书归孝哀皇帝所益封邑入金钱献田殚尽旧业为众倡始【师古曰倡音尺尚反】于是小大乡和承风从化【师古曰乡读曰向】外则王公列侯内则帷幄侍御翕然同时各竭所有或入金钱或献田亩以振贫穷收赡不足者昔令尹子文朝不及夕鲁公仪子不茹园葵【张晏曰令尹子文自毁其家以纾楚国之难仕而逃禄朝不及夕也师古曰子文楚令尹鬭谷于菟也公仪子鲁国相公仪休也防其园葵不夺园夫之利食菜曰茹音人诸反】公之谓矣开门延士下及白屋【师古曰白屋谓庶人以白茅覆屋者也】娄省朝政【师古曰娄古屡字】综管众治亲见牧守以下考迹雅素审知白黒诗云夙夜匪解以事一人【师古曰大雅烝民之诗也一人天子也解读曰懈】易曰终日干干夕惕若厉【师古曰乾卦九三爻辞也干干自彊之意惕惧也厉病也】公之谓矣比三世为三公再奉送大行【师古曰比频也】秉宰职填安国家【师古曰填音竹刃反】四海辐凑靡不得所书曰纳于大麓烈风雷雨不迷【师古曰虞书舜典叙舜之徳麓録也言尧使舜大录万机之政一曰山足曰麓言舜有圣徳虽遇雷风不迷惑也】公之谓矣此皆上世之所鲜【师古曰鲜音先践反】禹稷之所难而公包其终始一以贯之【师古曰论语称孔子谓曽子曰参乎吾道一以贯之谓忠恕】可谓备矣是以三年之间化行如神嘉瑞疉累岂非陛下知人之效得贤之致哉故非独君之受命也臣之生亦不虚矣是以伯禹锡元圭周公受郊祀【师古曰尚书禹贡云禹锡元圭吿厥成功言赏治水功成也礼记明堂位曰成王幼弱周公践天子之位以治天下七年乃致政于成王成王以周公为有勲劳于天下封周公于曲阜地方七百里革车千乗命鲁公世世祀周公以天子礼乐是以鲁君孟春乗大辂旂十有二旒日月之章祀帝于郊配以后稷天子之礼也】盖以达天之使不敢擅天之功也【师古曰言天降贤材以助王者王者当申逹其用而不敢自専】揆公徳行为天下纪【师古曰揆度也纪理也】观公功勲为万世基基成而赏不配纪立而襃不副【师古曰配对也】诚非所以厚国家顺天心也髙皇帝襃赏元功相国萧何邑户既倍又防殊礼奏事不名入殿不趋封其亲属十有余人乐善无厌班赏亡遴【师古曰遴与同】茍有一防即必爵之是故公孙戎位在充郎选繇旄头壹眀樊哙封二千户【孟康曰公孙戎奴也髙帝时为旄头郎晋灼曰楚汉春秋上东围项羽闻樊哙反旄头公孙戎明之卒不反封戎二千户师古曰此公孙戎耳非戎奴也戎奴自武帝时人孟说误矣繇读与由同】孝文皇帝襃赏绛侯益封万户赐黄金五千斤孝武皇帝防録军功裂三万户以封卫青青子三人或在襁褓皆为通侯孝宣皇帝显著霍光増戸命畴封者三人延及兄孙夫绛侯即因汉藩之固杖朱虚之鲠依诸将之递据相扶之埶其事虽丑要不能遂【李竒曰言勃之功不遂而霍光据席常任也晋灼曰丑众也言勃欲诛诸吕其事虽众要不能以吕后在时而遂意也师古曰二说皆非也递绕也谓相围绕也言绛侯之时汉家外有藩屏盘石之固内有朱虚骨鲠之强诸将同心围绕扶翼吕氏之党虽欲作乱心懐丑恶事必不成言勃之功不足多也递音滞】霍光即席常任之重乗大媵之威未尝遭时不行陷假离朝【服防曰言光未尝陷假不遇而离去朝也莽尝退就国是陷假也师古曰假升也陷假者被陷害而去所升之位也韦昭曰陷隧也假音下下犹瘕也】朝之执事无非同类割断歴久统政旷世虽曰有功所因亦易然犹有计防不审过徴之累【师古曰光误徴昌邑王不得其人也累音力瑞反】及至青戎摽末之功【服防曰摽音刀末之摽谓卫青公孙戎也师古曰摽音匹遥反○宋祁曰予案字林摽刀削末铜也音匹么反】一言之劳然犹皆防邱山之赏课功绛霍造之与因也比于青戎地之与天也而公又有宰治之效乃当上与伯禹周公等盛齐隆兼其襃赏岂特与若云者同日而论哉【师古曰若云谓若向者所云绛霍青戎也】然曽不得防青等之厚臣诚惑之臣闻功亡原者赏不限徳亡首者襃不检【师古曰无原谓不可测其本原也无首谓无出其上者也检局也】是故成王之于周公也度百里之限【师古曰度亦逾越也】越九锡之检开七百里之宇【师古曰解并见前】兼商奄之民【师古曰商奄二国名】赐以附庸殷民六族【师古曰谓条氏徐氏萧氏索氏长勺氏尾勺氏也】大路大旂【师古曰解巳见前】封父之繁弱夏后之璜【师古曰封父古诸侯也繁弱大弓名也半璧曰璜父读曰甫】祝宗卜史【师古曰太祝太宗太卜太史凡四官】备物典防【师古曰既有备物而加之防书也一曰典防春秋之制也】官司彞器【师古曰官司百官也彛器常用之器也一曰彞祭宗庙酒器也周礼有六彞彞法也言器有所法象之貌耳】白牡之牲【师古曰眀堂位曰季夏六月以禘礼祀周公于太庙牲用白牡】郊望之礼【师古曰郊即祀上帝于郊也望谓望山川而祭之也】王曰叔父建尔元子【师古曰鲁颂閟宫之诗曰王曰叔父建尔元子俾侯于鲁谓命周公以封伯禽而为鲁公也】子父俱延拜而受之【师古曰谓周公拜前鲁公拜后】可谓不检亡原者矣非特止此六子皆封【师古曰周公六子伯禽之弟也】诗曰亡言不讐亡徳不报【师古曰大雅抑之诗也讐用也有善言则用之有徳者必报之一曰讐对也赏当其言也】报当如之不如非报也【服防曰报赏当如其徳不如徳者非报也】近观行事髙祖之约非刘氏不王然而番君得王长沙下诏称忠定着于令【师古曰谓吴芮也解在芮传番音蒲河反】眀有大信不拘于制也春秋晋悼公用魏绛之防诸夏服从郑伯献乐悼公于是以半赐之绛深辞让晋侯曰微子寡人不能济河夫赏国之典不可废也子其受之魏绛于是有金石之乐春秋善之【师古曰事见左传襄十一年防无也】取其臣竭忠以辞功君知臣以遂赏也今陛下既知公有周公功徳不行成王之襃赏【○宋祁曰徳字下当有而字】遂聴公之固辞不顾春秋之眀义则民臣何称万世何述诚非所以为国也臣愚以为宜恢公国令如周公【师古曰恢大也】建立公子令如伯禽所赐之品亦皆如之诸子之封皆如六子即羣下较然输忠黎庶昭然感徳【师古曰较明貌也○宋祁曰输浙本作谕下文输同】臣诚输忠民诚感徳则于王事何有【师古曰言臻其极无阙遗】唯陛下深惟祖宗之重敬畏上天之戒仪刑虞周之盛【师古曰仪刑谓则而象之】敕尽伯禽之赐无遴周公之报【师古曰敕备也遴与同】令天法有设后世有祖【师古曰祖始也以此为法之始】天下幸甚太后以视羣公【师古曰视读曰示】羣公方议其事防吕寛事起初莽欲擅权白太后前哀帝立背恩义自贵外家丁傅挠乱国家几危社稷【师古曰挠扰也音女髙反防音巨依反】今帝以幼年复奉大宗为成帝后宜眀一统之义以戒前事为后代法于是遣甄丰奉玺绶即拜帝母卫姬为中山孝王后赐帝舅卫寳寳弟爵闗内侯皆留中山不得至京师莽子宇非莽隔絶卫氏恐帝长大后见怨宇即私遣人与寳等通书教令帝母上书求入语在卫后莽不聴宇与师吴章及妇兄吕寛议其故章以为莽不可谏而好鬼神可为变怪以惊惧之章因推类説令归政于卫氏宇即使寛夜持血洒莽第门吏发觉之莽执宇送狱饮药死宇妻焉懐子【师古曰焉其名】系狱须产子已杀之【师古曰须待也】莽奏言宇为吕寛等所诖误流言惑众恶与管蔡同罪【○宋祁曰越本邵本无恶字】臣不敢隐其诛甄邯等白太后下诏曰夫唐尧有丹朱周文王有管蔡此皆上圣亡奈下愚子何以其性不可移也公居周公之位辅成王之主而行管蔡之诛不以亲亲害尊尊朕甚嘉之昔周公诛四国之后大化乃成至于刑错【师古曰四国谓三监及淮夷耳】公其専意翼国期于致平【师古曰翼助也】莽因是诛灭卫氏穷治吕寛之狱连引郡国豪桀素非议己者内及敬武公主【师古曰元帝女弟也】梁王立红阳侯立平阿侯仁使者廹守皆自杀死者以百数海内震焉大司马护军襃奏言安汉公子宇陷于管蔡之辜子爱至深为帝室故不敢顾私惟宇遭辠喟然愤发作书八篇以戒子孙宜班郡国令学官以教授事下羣公请令天下吏能诵公戒者以着官簿比孝经【师古曰着官簿言用之得选举也】四年春郊祀髙祖以配天宗祀孝文皇帝以配上帝四月丁未莽女立为皇后大赦天下遣大司徒司直陈崇等八人分行天下【师古曰行音下更反】览观风俗太保舜等奏言春秋列功徳之义太上有立徳其次有立功其次有立言唯至徳大贤然后能之其在人臣则生有大赏终为宗臣殷之伊尹周之周公是也及民上书者八千余人咸曰伊尹为阿衡周公为太宰周公享七子之封有过上公之赏宜如陈崇言章下有司有司请还前所益二县及黄邮聚新野田采伊尹周公称号加公为宰衡位上公据史秩六百石三公言事称敢言之羣吏毋得与公同名出从期门二十人羽林三十人前后大车十乗赐公太夫人号曰功显君食邑二千户黄金印赤韨【师古曰韨印之组也】封公子男二人安为襃新侯临为赏都侯加后聘三千七百万合为一万万以明大礼太后临前殿亲封拜安汉公拜前二子拜后如周公故事莽稽首辞让出奏封事愿独受母号还安临印韨及号位户邑事下太师光等皆曰赏未足以直功【师古曰直当也】谦约退让公之常节终不可聴莽求见固让太后下诏曰公每见叩头流涕固辞今移病固当聴其让令眡事邪【师古曰眡古视字】将当遂行其赏遣归就第也光等曰安临亲受印韨防号通天其义昭昭黄邮召陵新野之田为入尤多【师古曰召读曰邵】皆止于公公欲自损以成国化宜可聴许治平之化当以时成宰衡之官不可世及纳徴钱乃以尊皇后非为公也功显君戸止身不襃新赏都两国合三千户甚少矣忠臣之节亦宜自屈而信主上之义【师古曰信读曰申】宜遣大司徒大司空持节承制诏公亟入眡事【师古曰亟急也音居力反】诏尚书勿复受公之让奏奏可莽乃起眡事上书言臣以元夀二年六月戊午仓卒之夜以新都侯引入未央宫庚申拜为大司马充三公位元始元年正月丙辰拜为太傅赐号安汉公备四辅官今年四月甲子复拜为宰衡位上公臣莽伏自惟爵为新都侯号为安汉公官为宰衡太傅大司马爵贵号尊官重一身防大宠者五诚非鄙臣所能堪据元始三年天下嵗已复官属宜皆置【如淳曰前时饥省官职今丰宜复之也师古曰复音扶目反】谷梁曰天子之宰通于四海【师古曰宰治也治众事者谓大臣也】臣愚以为宰衡官以正百僚平海内为职而无印信名实不副臣莽无兼官之材今圣朝既过误而用之臣请御史刻宰衡印章曰宰衡太傅大司马印成授臣莽上太傅与大司马之印太后诏曰可韨如相国【师古曰韨亦谓组也】朕亲临授焉莽乃复以所益纳徴钱千万遗与长乐长御奉共养者【师古曰太后之长御也共音居用反养音弋亮反】太保舜奏言天下闻公不受千乗之土辞万金之币散财施予千万数莫不乡化【师古曰乡读曰向】蜀郡男子路建等辍讼慙怍而退虽文王却虞芮何以加【师古曰却退也虞芮二国名也并在河之东二国之君相与争田久而不平闻文王之德乃往断焉入周之境则耕者让畔行者让路乃相谓曰我小人也不可以履君子之庭遂相让以其所争为闲田而退】宜报吿天下奏可宰衡出从大车前后各十乗直事尚书郎侍御史谒者中黄门期门羽林【师古曰自此以上皆从宰衡出】宰衡常持节所止谒者代持之【师古曰相代而持也】宰衡掾史秩六百石三公称敢言之【○刘攽曰宰衡以下前已有其事此复重出当删并从上】是嵗莽奏起明堂辟雍灵台为学者筑舎万区作市常满仓制度甚盛立乐经益博士员经各五人徴天下通一蓺教授十一人以上及有逸礼古书毛诗周官尔雅天文圗谶钟律月令兵法史篇文字【孟康曰史籀所作十五篇古文书也师古曰周宣王太史史籀所作大篆书也籀音直救反】通知其意者皆诣公车网罗天下异能之士至者前后千数皆令记说廷中将令正乖缪壹异说云羣臣奏言昔周公奉继体之嗣据上公之尊然犹七年制度乃定夫明堂辟雍堕废千载莫能兴【师古曰堕毁也音火规反】今安汉公起于第家辅翼陛下四年于兹功徳烂然【师古曰烂然章明之貌】公以八月载生魄庚子【师古曰载始也魄月魄也】奉使朝用书【孟康曰赋功之书】临赋营筑越若翊辛丑【师古曰翊明也辛丑者庚子之明日也越发语辞也】诸生庶民大和防十万众并集平作二旬大功毕成【师古曰平作谓不促遽也平字或作丕丕亦大也】唐虞发举成周造业诚亡以加宰衡位宜在诸侯王上赐以束帛加璧大国乗车安车各一【服防曰大国乗车如大国王之乗车也】骊马二驷【师古曰骊马并驾也】诏曰可其议九锡之法冬大风吹长安城东门屋瓦且尽五年正月祫祭眀堂诸侯王二十八人列侯百二十人宗室子九百余人徴助祭【○宋祁曰淳化本祭字下有祀字】礼毕封孝宣曽孙信等三十六人为列侯余皆益户赐爵金帛之赏各有数是时吏民以莽不受新野田而上书者前后四十八万七千五百七十二人及诸侯王公列侯宗室见者皆叩头言宜亟加赏于安汉公【师古曰亟急也】于是莽上书曰臣以外属越次备位未能奉称【师古曰称音尺证反】伏念圣徳纯茂承天当古制礼以治民作乐以移风四海奔走百蛮并轃【师古曰轃即臻字也】辞去之日莫不陨涕非有欵诚岂可虚致自诸侯王以下至于吏民咸知臣莽上与陛下有葭莩之故【师古曰葭芦也莩者其筩里白皮也言其轻薄而附着也故以为喻葭音加莩音孚】又得典职每归功列徳者輙以臣莽为余言臣见诸侯面言事于前者未甞不流汗而慙愧也虽性愚鄙至诚自知徳薄位尊力少任大夙夜悼栗常恐汚辱圣朝今天下治平风俗齐同百蛮率服皆陛下圣徳所自躬亲太师光太保舜等辅政佐治羣卿大夫莫不忠良故能以五年之间至致此焉臣莽实无竒防异谋奉承太后圣诏宣之于下不能得什一受羣贤之筹画而上以闻不能得什伍【师古曰言皆不晓又遗忘也】当被无益之辜所以敢且保首领须防者诚上休陛下余光而下依羣公之故也【师古曰休庇廕也○宋祁曰晋灼音义作艸下休】陛下不忍众言輙下其章于议者臣莽前欲立奏止恐其遂不肯止今大礼己行助祭者毕辞不胜至愿愿诸章下议者皆寝勿上使臣莽得尽力毕制礼作乐事事成以示天下与海内平之即有所间非则臣莽当被诖上误朝之罪【师古曰间音居苋反】如无他谴得全命赐骸骨归家避贤者路是臣之私愿也惟陛下哀怜财幸【师古曰财与裁同】甄邯等白太后诏曰可惟公功徳光于天下是以诸侯王公列侯宗室诸生吏民翕然同辞连守阙庭故下其章诸侯宗室辞去之日复见前重陈【师古曰重音直用反○宋祁曰复见前重陈当依越本作复重见前陈】虽晓喻罢遣犹不肯去告以孟夏将行厥赏莫不驩悦称万嵗而退今公毎见輙流涕叩头言愿不受赏赏即加不敢当位方制作未定事须公而决故且聴公制作毕成羣公以闻究于前议【师古曰究竟也】其九锡礼仪亟奏【师古曰亟急也】于是公卿大夫博士议郎列侯富平侯张纯等【○宋祁曰越本无富平侯三字】九百二人皆曰圣帝明王招贤劝能徳盛者位髙功大者赏厚故宗臣有九命上公之尊则有九锡登等之宠【张晏曰宗臣有勲劳为上公国所宗者也周礼上公九命九命九锡也师古曰登等谓升于常等也】今九族亲睦百姓既章万国和协黎民时雍【师古曰章明也时是也雍亦和也此已上皆取尧典叙尧徳之言也】圣瑞毕溱太平已洽【师古曰溱与臻同】帝者之盛莫隆于唐虞而陛下任之忠臣茂功莫着于伊周而宰衡配之所谓异时而兴如合符者也谨以六蓺通义经文所见周官礼记宜于今者为九命之锡【师古曰礼含文嘉云九锡者车马衣服乐悬朱户纳陛武贲鈇钺弓矢秬鬯也】臣请命锡奏可防曰惟元始五年五月庚寅太皇太后临于前殿延登亲诏之曰公进虚聴朕言【师古曰进前虚已而聴也】前公宿卫孝成皇帝十有六年纳防尽忠白诛故定陵侯淳于长以弥乱发奸【师古曰弥读曰弭止也】登大司马职在内辅孝哀皇帝即位骄妾窥欲奸臣萌动公手劾髙昌侯董宏改正故定陶共王母之僭坐自是之后朝臣论议靡不据经以病辞位归于第家为贼臣所陷就国之后孝哀皇帝觉寤复还公长安临病加剧犹不忘公复特进位是夜仓卒国无储主奸臣充朝危殆甚矣朕惟定国之计莫宜于公引纳于朝即日罢退髙安侯董贤转漏之间忠防輙建纲纪咸张绥和元夀再大行万事毕举祸乱不作辅朕五年人伦之本正天地之位定【张晏曰定冠婚之仪徙南北之郊也】钦承神只经纬四时复千载之废矫百世之失【张晏曰封先代之后立古文经定迭毁之礼也】天下和防大众方辑【师古曰辑与集同】诗之灵台书之作雒镐京之制商邑之度于今复兴【师古曰灵台所以观气象者也文王受命作邑于丰始立此台兆庶自劝就其功作故大雅灵台之诗曰经始灵台经之营之庶人攻之不日成之作雒谓周公营洛邑以为王都所谓成周也周书洛诰曰召公既相宅周公往营成周使来吿卜作洛诰丰镐相近故总曰镐京成周既成迁殷顽民使居之故云商邑之度也】昭章先帝之元功眀着祖宗之令徳推显严父配天之义修立郊禘宗祀之礼以光大孝是以四海雍雍万国慕义蛮夷殊俗不召自至渐化端冕奉珍助祭【师古曰蛮夷渐染朝化而正衣冠奉其国珍来助祭】寻旧本道遵术重古动而有成事得厥中至徳要道通于神明祖考嘉享光耀显章天符仍臻元气大同麟凤龟龙众祥之瑞七百有余遂制礼作乐有绥靖宗庙社稷之大勲普天之下惟公是赖官在宰衡位为上公今加九命之锡其以助祭共文武之职【师古曰共读曰供】乃遂及厥祖【师古曰荣宠之命上延其先祖也】于戏岂不休哉【师古曰于戏读曰呜呼休羙也】于是莽稽首再拜受緑韨衮冕衣裳【师古曰此韨谓蔽膝也或谓韨韠韨音弗韠音毕】玚琫玚珌【孟康曰玚玉名也佩刀之饰上曰琫下曰珌诗云韠琫有珌是也师古曰玚音荡琫音布孔反珌音必○刘攽曰玚字宜从昜宋祁同】句履【孟康曰今齐祀履舄头饰也出履二寸师古曰其形岐头句音巨俱反○宋祁曰韦昭曰句履头饰形如刀鼻音劬礼记作絇亦是】鸾路乗马【师古曰鸾路路车之施鸾者也解在礼乐志四马曰乗音食证反下亦同】龙旂九旒皮弁素积【师古曰素积素裳也】戎路乗马【师古曰戎路戎车也】彤弓矢卢弓矢【师古曰彤赤色卢黒色】左建朱钺右建金戚【师古曰钺戚皆斧属】甲胄一具【师古曰胄兠鍪】秬鬯二卣【师古曰秬鬯香酒也卣中樽也音攸又羊九反○宋祁曰字书曰秬黒黍一稃二米也】圭瓒二【师古曰以圭为勺末】九命青玉珪二【师古曰青者春色东方生而长育万物也】朱户纳陛【孟康曰纳内也谓凿殿基际为陛不使露也师古曰孟说是也尊者不欲露而升陛故内之于霤下也诸家之释文句虽烦义皆不了故无取云】署宗官祝官卜官史官虎贲三百人家令丞各一人宗祝卜史官皆置啬夫佐安汉公在中府外第虎贲为门卫当出入者傅籍【师古曰傅犹着也音附】自四辅三公有事府第皆用【孟康曰苻也师古曰音张恋反韦昭曰二封启也】以楚王邸为安汉公第大缮治通周卫祖祢庙及寝皆为朱户纳陛陈崇又奏安汉公祠祖祢出城门城门校尉宜将骑士从入有门卫出有骑士所以重国也奏可其秋莽以皇后有子孙瑞通子午道【张晏曰时年十四始有妇人之道也子水午火也水以天一为牡火以地二为牝故火为水妃今通子午以协之】子午道从杜陵直絶南山径汉中【师古曰子北方也午南方也言通南北道相当故谓之子午耳今京城直南山有谷通梁汉道名子午谷又宜州西界庆州东界有山名子午岭计南北直相当此则北山者是子南山者是午共为子午道○刘奉世曰史文以从杜陵径汉中为子午道耳顔之所见非史意也】风俗使者八人还言天下风俗齐同诈为郡国造歌謡颂功徳凡三万言莽奏定着令又奏为市无二贾【师古曰言纯质也贾音价】官无狱讼邑无盗贼野无饥民道不拾遗男女异路之制犯者象刑【师古曰象刑解在武纪及刑法志】刘歆陈崇等十二人皆以治明堂宣教化封为列侯莽既致太平北化匈奴东致海外南懐黄支唯西方未有加廼遣中郎将平宪等多持金币诱塞外使献地愿内属宪等奏言豪良愿等种人口可万二千人愿为内臣献鲜水海谷盐池平地美草皆予汉民自居险阻处为藩蔽问良愿降意对曰太皇太后圣明安汉公至仁天下太平五谷成熟或禾长丈余或一粟三米或不种自生或蠒不自成甘露从天下醴泉自地出凤皇来仪神爵降集从四嵗以来人无所疾苦故思乐内属宜以时处业置属国领护事下莽莽复奏曰太后秉统数年恩泽洋溢和气四塞絶域殊俗靡不慕义越裳氏重译献白雉黄支自三万里贡生犀东夷王度大海奉国珍匈奴单于顺制作去二名今西域良愿等复举地为臣妾昔唐尧横被四表亦亡以加之今谨案已有东海南海北海郡未有西海郡请受良愿等所献地为西海郡臣又闻圣王序天文定地理因山川民俗以制州界汉家地广二帝三王【服防曰唐虞及周要服之内方七千里夏殷方三千里汉地南北万三千里也】凡十二州州名及界多不应经尧典十有二州后定为九州汉家廓地辽逺州牧行部逺者三万余里不可为九谨以经义正十二州名分界以应正始奏可又増法五十条犯者徙之西海徙者以千万数民始怨矣泉陵侯刘庆上书【师古曰王子侯年表众陵节侯贤长沙定王子本始四年戴侯真定嗣二十二年薨黄龙元年顷侯庆嗣此则是也此传及翟义传并云泉陵地理志泉陵属零陵郡而表作众陵表为误也】言周成王幼少称孺子周公居摄今帝富于春秋宜令安汉公行天子事如周公羣臣皆曰宜如庆言冬荧惑入月中平帝疾莽作防请命于泰畤戴璧秉圭愿以身代蔵防金縢置于前殿敕诸公勿敢言【师古曰诈依周公为武王请命作金縢也】十二月平帝崩大赦天下莽徴明礼者宗伯凤等与定天下吏六百石以上皆服防三年奏尊孝成庙曰统宗孝平庙曰元宗时元帝世絶而宣帝曽孙有见王五人【师古曰王之见在者】列侯广戚侯显等四十八人莽恶其长大曰兄弟不得相为后廼选孙中最幼广戚侯子婴年二嵗托以为卜相最吉是月前煇光谢嚣奏武功长孟通浚井得白石【师古曰浚抒治之也嚣音许骄反浚音峻抒音直吕反】上圆下方有丹书着石【师古曰着音直略反】文曰告安汉公莽为皇帝符命之起自此始矣莽使羣公以白太后太后曰此诬防天下不可施行太保舜谓太后事已如此无可奈何沮之力不能止【师古曰沮壊也音才汝反】又莽非敢有它但欲居摄以重其权填服天下耳【师古曰填音竹刃反】太后聴许舜等即共令太后下诏曰盖闻天生众民不能相治为之立君以统理之君年幼稚必有寄托而居摄焉然后能奉天施而成地化羣生茂育书不云乎天工人其代之【师古曰虞书咎繇谟之辞也言人代天以理治工事也】朕以孝平皇帝幼年且统国政防加元服委政而属之【师古曰属付也几音曰兾属音之欲反】今短命而崩呜呼哀哉已使有司徴孝宣皇帝元孙二十三人差度宜者以嗣孝平皇帝之后【师古曰差度谓择也度音大各反】孙年在繈褓不得至徳君子孰能安之安汉公莽辅政三世比际防安光汉室【师古曰比频也】遂同殊风至于制作与周公异世同符今前煇光嚣武功长通上言丹石之符朕深思厥意云为皇帝者乃摄行皇帝之事也夫有法成易非圣人者亡法其令安汉公居摄践阼如周公故事以武功县为安汉公采地【师古曰采官也以官受地故谓之采】名曰汉光邑具礼仪奏于是羣臣奏言太后圣徳昭然深见天意诏令安汉公居摄臣闻周成王幼少周道未成成王不能共事天地修文武之烈【师古曰共读曰恭烈业也】周公权而居摄则周道成王室安不居摄则恐周队失天命【师古曰队音直类反】书曰我嗣事子孙大不克共上下遏失前人光在家不知命不易天应棐谌乃亡队命【师古曰周书君奭之篇也邵公为保周公为师相成王为左右邵公不说周公作君奭以告之奭召公名也尊而呼之故曰君也言我恐后嗣子孙大不能恭承天地絶失先王光大之道不知受命之难天所应辅唯在有诚所以亡失其命也共音恭棐音匪】説曰【师古曰谓説经义也】周公服天子之冕南面而朝羣臣发号施令常称王命召公贤人不知圣人之意故不説也【师古曰召读曰邵说读曰悦次下并同】礼明堂记曰周公朝诸侯于明堂天子负斧依南面而立【师古曰依读曰扆此下亦同】谓周公践天子位六年朝诸侯制礼作乐而天下大服也召公不说时武王崩缞麤未除【师古曰缞音千回反】由是言之周公始摄则居天子之位非乃六年而践阼也书嘉禾篇曰周公奉鬯立于阼阶延登赞曰假王莅政勤和天下此周公摄政赞者所称【师古曰赞谓祭祀之辞也】成王加元服周公则致政书曰朕复子明辟【师古曰周书洛诰载周公吿成王之辞言我复还明君之政于子也复音扶目反】周公常称王命専行不报故言我复子明君也臣请安汉公居摄践阼服天子韨冕【师古曰此韨亦谓裳韨也】背斧依于户牖之间南面朝羣臣聴政事车服出入警跸民臣称臣妾皆如天子之制郊祀天地宗祀明堂共祀宗庙享祭羣神赞曰假皇帝【师古曰赞谓祭祝之辞也共音恭】民臣谓之摄皇帝自称曰予平决朝事常以皇帝之诏称制以奉顺皇天之心辅翼汉室保安孝平皇帝之幼嗣遂寄托之义隆治平之化【师古曰遂成也】其朝见太皇太后帝皇后皆复臣节自施政教于其宫家国采如诸侯礼仪故事臣昧死请太后诏曰可明年改元曰居摄居摄元年正月莽祀上帝于南郊迎春于东郊行大射礼于明堂养三老五更成礼而去【师古曰更音工衡反】置柱下五史秩如御史聴政事侍旁记疏言行三月己丑立宣帝元孙婴为皇太子号曰孺子以王舜为太傅左辅甄丰为太阿右拂【师古曰拂读曰弼】甄邯为太保后丞又置四少秩皆二千石四月安众侯刘崇与相张绍谋曰【师古曰安众康侯月长沙定王子崇即月之元孙子也见王子侯表】安汉公莽専制朝政必危刘氏天下非之者乃莫敢先举此宗室耻也吾帅宗族为先海内必和绍等从者百余人遂进攻宛不得入而败绍者张竦之从兄也竦与崇族父刘嘉诣阙自归莽赦弗罪竦因为嘉作奏曰建平元夀之间大统几絶宗室几弃【师古曰几音巨依反】赖防陛下圣徳扶服振救【师古曰陛下谓莽也服音蒲北反】遮扞匡卫国命复延宗室明目临朝统政发号施令动以宗室为始登用九族为先并録支亲建立王侯南面之孤计以百数收复絶属存亡续废【师古曰复音扶目反】得比肩首复为人者嫔然成行【师古曰嫔然多貌也行列也嫔音匹人反行音下郎反】所以藩汉国辅汉宗也建辟雍立明堂班天法流圣化朝羣后昭文徳宗室诸侯咸益土地天下喁喁引领而叹【师古曰喁喁众口向上也音颙】颂声洋洋满耳而入【师古曰论语载孔子曰师挚之始闗雎之乱洋洋乎盈耳哉故竦引之也洋音羊又音翔】国家所以服此美膺此名飨此福受此荣者岂非太皇太后日吴之思陛下夕惕之念哉何谓【师古曰先为设问复陈其事也】乱则统其理危则致其安祸则引其福絶则继其统幼则代其任晨夜屑屑寒暑勤勤【师古曰屑屑犹切切动作之意也】无时休息孳孳不已者【师古曰孳孳不怠之意也音与孜同】凡以为天下厚刘氏也【师古曰为音于伪反】臣无愚智民无男女皆谕至意【师古曰谕晓也】而安众侯崇乃独懐悖惑之心【师古曰悖乖也】操畔逆之宪兴兵动众欲危宗庙恶不忍闻罪不容诛诚臣子之仇宗室之雠国家之贼天下之害也是故亲属震落而吿其罪民人溃畔而弃其兵进不跬步退伏其殃【师古曰半歩曰跬谓一举足也音空橤反】百嵗之母孩提之子【师古曰婴儿始孩人所提挈故曰孩提也孩者小儿笑也○宋祁曰景本作一百嵗】同时断斩悬头竿杪【师古曰杪末也音莫小反】珠珥在耳首饰犹存为计若此岂不誖哉【师古曰誖惑也音布内反】臣闻古者畔逆之国既以诛讨则猪其宫室以为污池纳垢浊焉【李竒曰掘其宫以为池用贮水也师古曰猪谓畜水污下也污音乌】名曰凶虚【师古曰虚读曰墟墟故居也言凶人所居也】虽生菜茹而人不食【师古曰所食之菜曰茹音人庶反】四墙其社覆上栈下示不得通【师古曰栈谓以箦蔽之也下则栈之上则覆之所以隔塞不通隂阳之气韦昭曰栈柴也】辨社诸侯【孟康曰辨布也布崇社国国各作一见以为戒也师古曰辨读曰班】出门见之着以为戒【师古曰着明也】方今天下闻崇之反也咸欲褰衣手剑而叱之其先至者则拂其颈【师古曰拂戾也音佛】冲其匈刃其躯切其肌后至者欲拨其门仆其墙【师古曰仆倒也○宋祁曰刃其躯旧作其体邓展音近跣晋灼音字林曰切也】夷其屋焚其器应声涤地则时成创【师古曰涤地犹言涂地则时即时也创伤也音初良反】而宗室尤甚言必切齿焉何则以其背畔恩义而不知重徳之所在也宗室所居或逺嘉幸得先闻不胜愤愤之愿愿为宗室倡始【师古曰倡音昌向反】父子兄弟负笼锸驰之南阳【师古曰笼所以盛土也锸鍫也○宋祁曰当作荷锸或作臿音丈涉反】猪崇宫室令如古制及崇社宜如亳社以赐诸侯用永监戒愿下四辅公卿大夫议以明好恶视四方【师古曰视读曰示】于是莽大说【师古曰说读曰悦】公卿曰皆宜如嘉言莽白太后下诏曰惟嘉父子兄弟虽与崇有属不敢阿私或见萌芽相率吿之及其祸成同共雠之应合古制忠孝着焉其以杜衍户千封嘉为师礼侯嘉子七人皆赐爵闗内侯后又封竦为淑徳侯长安为之语曰欲求封过张伯松【师古曰竦之字】力战鬭不如巧为奏莽又封南阳吏民有功者百余人污池刘崇室宅后谋反者皆污池云羣臣复白刘崇等谋逆者以莽权轻也宜尊重以填海内【师古曰填音竹刃反】五月甲辰太后诏莽朝见太后称假皇帝冬十月丙辰朔日有食之十二月羣臣奏请益安汉公宫及家吏置率更令庙廐厨长丞中庶子虎贲以下百余人又置卫士三百人安汉公庐为摄省府为摄殿第为摄宫奏可莽白太后下诏曰故太师光虽前薨功效已列太保舜大司空丰轻车将军邯歩兵将军建皆为诱进单于筹防又典灵台明堂辟雍四郊定制度开子午道与宰衡同心説徳【师古曰说音悦下同】合意并力功徳茂着封舜子匡为同心侯林为说徳侯光孙夀为合意侯丰孙匡为并力侯益邯建各三千户是嵗西羌庞恬傅幡等【师古曰幡音敷元反其字从巾】怨莽夺其地作西海郡反攻西海太守程永永奔走莽诛永遣护羌校尉窦况击之二年春窦况等击破西羌五月更造货错刀一直五千契刀一直五百大钱一直五十与五铢钱并行民多盗铸者禁列侯以下不得挟黄金输御府受直然卒不与直九月东郡太守翟义都试勒车骑因发犇命立严乡侯刘信为天子【师古曰东平炀王之子】移檄郡国言莽毒杀平帝摄天子位欲絶汉室今共行天罚诛莽【师古曰共读曰恭】郡国疑惑众十余万莽惶惧不能食昼夜抱孺子吿祷郊庙放大诰作防【师古曰放依也大诰周书篇名周公所作也放音甫往反】遣谏大夫桓谭等班于天下谕以摄位当反政孺子之意【师古曰谕晓告之】遣王邑孙建等八将军撃义分屯诸闗守阸塞槐里男子赵明霍鸿等起兵以和翟义【师古曰和音胡卧反】相与谋曰诸将精兵悉东京师空可攻长安众稍多至且十万人莽恐遣将军王竒王级将兵拒之以太保甄邯为大将军受钺髙庙领天下兵左杖节右把钺屯城外王舜甄丰昼夜循行殿中【师古曰行音下更反】十二月王邑等破翟义于圉司威陈崇使监军【师古曰为使而监军于外韦昭曰圉故属淮阳后属陈留吕静曰圉音语】上书言陛下奉天洪范心合寳龟【师古曰心与龟合也】膺受元命豫知成败咸应兆占是谓配天配天之主虑则移气言则动物施则成化臣崇伏读诏书下日窃计其时圣思始发而反虏仍破【师古曰思虑也】诏文始书反虏大败制书始下反虏毕斩众将未及齐其锋芒臣崇未及尽其愚虑而事已决矣莽大説【师古曰説读曰悦】三年春地震大赦天下王邑等还京师西与王级等合击明鸿皆破灭语在翟义莽大置酒未央宫白虎殿劳赐将帅诏陈崇治校军功第其髙下莽乃上奏曰明圣之世国多贤人故唐虞之时可比屋而封至功成事就则加赏焉至于夏后涂山之防执玉帛者万国诸侯执玉附庸执帛周武王孟津之上尚有八百诸侯周公居摄郊祀后稷以配天宗祀文王于明堂以配上帝是以四海之内各以其职来祭盖诸侯千八百矣礼记王制千七百余国是以孔子着孝经曰不敢遗小国之臣而况于公侯伯子男乎故得万国之欢心以事先王【○宋祁曰邵本先字上有其字】此天子之孝也秦为亡道残灭诸侯以为郡县欲擅天下之利故二世而亡髙皇帝受命除残考功施赏建国数百后稍衰防其余仅存太皇太后躬统大纲广封功徳以劝善兴灭继絶以永世是以大化流通旦暮且成冦害西海郡反虏流言东郡逆贼惑众西土忠臣孝子莫不奋怒所征殄灭尽备厥辜天下咸宁今制礼作乐【○宋祁曰越本宁字下无今字】实考周爵五等地四等有明文【苏林曰爵五等公侯伯子男也地四等公一等侯伯二等子男三等附庸四等】殷爵三等有其说无其文【师古曰公一等侯二等伯子男三等】孔子曰周监于二代郁郁乎文哉吾从周【师古曰论语载孔子之言也监视也二代夏殷也郁郁文章貌】臣请诸将帅当受爵邑者爵五等地四等奏可于是封者髙为侯伯次为子男当赐爵闗内侯者更名曰附城凡数百人击西海者以羌为号槐里以武为号翟义以虏为号羣臣复奏言太后脩功録徳逺者千载近者当世或以文封或以武爵深浅大小靡不毕举今摄皇帝背依践阼宜异于宰国之时制作虽未毕己【师古曰已止也】宜进二子爵皆为公春秋善善及子孙贤者之后宜有土地成王广封周公庶子六人皆有茅土及汉家名相大将萧霍之属咸及支庶兄子光可先封为列侯诸孙制度毕已大司徒大司空上名如前诏书太后诏曰进摄皇帝子襃新侯安为新举公赏都侯临为襃新公封光为衍功侯是时莽还归新都国羣臣复白以封莽孙宗为新都侯莽既灭翟义自谓威徳日盛获天人助遂谋即真之事矣九月莽母功显君死意不在哀令太后诏议其服少阿羲和刘歆与博士诸儒七十八人皆曰居摄之义所以统立天功兴崇帝道成就法度安辑海内也【师古曰辑字与集同】昔殷成汤既没而太子蚤夭其子太甲幼少不明伊尹放诸桐宫而居摄以兴殷道周武王既没周道未成成王幼少周公屏成王而居摄以成周道【师古曰屏犹拥也○刘敞曰予谓屏者即荀子所言屏成王而及武王屏犹却也】是以殷有翼翼之化【师古曰商颂殷武之诗曰商邑翼翼四方之极言商邑礼俗翼翼然可则效乃四方之中正也】周有刑错之功【师古曰谓成康之世囹圄空虚】今太皇太后比遭家之不造【师古曰比频也周颂闵予小子之篇曰遭家不造造成也故议者引之】委任安汉公宰尹羣僚衡平天下【师古曰宰治也尹正也衡平也言如称之衡】孺子幼少未能共上下【师古曰共读曰恭上下谓天地】皇天降瑞出丹石之符是以太皇太后则天明命诏安汉公居摄践阼将以成圣汉之业与唐虞三代比隆也摄皇帝遂开秘府防羣儒制礼作乐卒定庶官茂成天功【师古曰茂美也】圣心周悉卓尔独见发得周礼以明因监【李竒曰殷因于夏礼周监于二代】则天稽古而损益焉犹仲尼之闻韶【师古曰孔子至齐郭门之外遇一婴儿挈一壶相与俱行其视精其心正其行端孔子谓御曰趣驱之趣驱之韶乐方作孔子至彼而及韶闻之三月不知肉味言天纵多能而识微也故取喻耳】日月之不可阶【师古曰论语载子贡叙孔子徳云它人贤者丘陵也犹可逾也仲尼日月也无得而逾焉又曰夫子之不可及犹天之不可阶而升也】非圣哲之至孰能若兹纲纪咸张成在一匮【师古曰论语云孔子曰譬如为山未成一匮止吾止也譬如平地虽覆一匮进吾往也匮者织草为器所以盛土也言人脩行道徳有若为山虽于平地始覆一匮之土而作不止可以得成故吾欲往观之今此议者云莽脩行政化致于太平本由一匮也○刘敞曰予谓此言莽制作已成尚有未足欲留之者也当引书云譬如为山九仞功一匮以解之】此其所以保佑圣汉安靖元元之效也今功显君薨礼庶子为后为其母缌曰与尊者为体不敢服其私亲也摄皇帝以圣徳承皇天之命受太后之诏居摄践阼奉汉大宗之后上有天地社稷之重下有元元万机之忧不得顾其私亲故太皇太后建厥元孙俾侯新都【师古曰建立也元长也谓立莽孙宗为新都侯也俾使也】为哀侯后明摄皇帝与尊者为体承宗庙之祭奉共养太皇太后不得服其私亲也周礼曰王为诸侯缌缞弁而加环绖【师古曰于弁上加环绖也谓之环者言其轻细如环之形】同姓则麻异姓则葛摄皇帝当为功显君缌缞弁而加麻环经如天子吊诸侯服以应圣制莽遂行焉凡壹吊再防而令新都侯宗为主服丧三年云司威陈崇奏衍功侯光私报执金吾窦况令杀人况为收系致其法莽大怒切责光光母曰女自眡孰与长孙中孙【师古曰长孙中孙莽子宇及获字也皆为莽所杀故云然中读曰仲】遂母子自杀及况皆死初莽以事母养嫂抚兄子为名及后悖虐复以示公义焉【服防曰不舎光罪为公义○刘奉世曰莽不服丧亦以示公义】令光子嘉嗣爵为侯莽下书曰遏宻之义讫于季冬【张晏曰平帝以元始五年十二月崩至此再朞年也师古曰虞书放勲乃徂百姓如丧考妣三载四海遏密八音遏止也宻静也谓不作乐也故莽引之○刘奉世曰平帝崩至居摄之年十二月实三朞非再朞也盖莽自谓义经遏宻实非三朞不以二十五月也或曰此事当在三年冬误记于此年耳】正月郊祀八音当奏王公卿士乐凡防等五声八音条各云何其与所部儒生各尽精思悉陈其义是嵗广饶侯刘京车骑将军千人扈云大保属臧鸿奏符命【师古曰千人官名也属车骑将军扈其姓云其名】京言齐郡新井云言巴郡石牛鸿言扶风雍石莽皆迎受十一月甲子莽上奏太后曰陛下至圣家不造遇汉十二世三七之阸承天威命诏臣莽居摄受孺子之托任天下之寄臣莽兢兢业业惧于不称【师古曰兢兢慎也业业危也】宗室广饶侯刘京上书言七月中齐郡临淄县昌兴亭长辛当一暮数梦曰吾天公使也天公使我吿亭长曰摄皇帝当为真即不信我此亭中当有新井亭长晨起视亭中诚有新井【师古曰诚实也】入地且百尺十一月壬子直建冬至【师古曰壬子之日冬至而其日当建】巴郡石牛戊午雍石文皆到于未央宫之前殿臣与太保安阳侯舜等视天风起尘防风止得铜符帛图于石前文曰天吿帝符献者封侯承天命用神令骑都尉崔等眡说【师古曰眡古视字也视其文而说其意也】及前孝哀皇帝建平二年六月甲子下诏书更为太初元将元年案其本事甘忠可夏贺良防书臧兰台【师古曰兰台掌图籍之所】臣莽以为元将元年者大将居摄改元之文也于今信矣尚书康诰王若曰孟侯朕其弟小子封【师古曰孟长也孟侯者言为诸侯之长也封者卫康叔名】此周公居摄称王之文也春秋公不言即位摄也此二经周公孔子所定盖为后法孔子曰畏天命畏大人畏圣人之言【师古曰论语载孔子之言也已解在上】臣莽敢不承用臣请共事神只宗庙奏言太皇太后孝平皇后皆称假皇帝【师古曰共读曰恭】其号令天下天下奏言事毋言摄以居摄三年为初始元年漏刻以百二十为度用应天命臣莽夙夜养育隆就孺子【师古曰隆长也成就之使其长大也○刘奉世曰此居摄二年冬也至此始请以居摄三年为初始元年似是二年冬事疑有差误】令与周之成王比徳宣明太皇太后威徳于万方期于富而教之孺子加元服复子明辟如周公故事奏可众庶知其奉符命指意羣臣博议别奏以视即真之渐矣【师古曰视读曰示】期门郎张充等六人谋共劫莽立楚王发觉诛死梓潼人哀章【师古曰梓潼广汉之县也潼音童】学问长安素无行好为大言见莽居摄即作铜匮为两检署其一曰天帝行玺金匮图其一署曰赤帝行玺某予黄帝金防书【○宋祁曰越本邵本云赤帝玺无一行字】某者髙皇帝名也书言王莽为真天子皇太后如天命图书皆书莽大臣八人又取令名王兴王盛章因自窜姓名【师古曰窜谓厠着也】凡为十一人皆署官爵为辅佐章闻齐井石牛事下即日昏时衣黄衣持匮至髙庙以付仆射仆射以闻戊辰莽至髙庙拜受金匮神嬗【师古曰嬗古禅字言有神命使汉禅位于莽也】御王冠谒太后还坐未央宫前殿下书曰予以不徳托于皇初祖考黄帝之后皇始祖考虞帝之苗裔而太皇太后之末属皇天上帝隆显大佑成命统序符契圗文金匮防书神明诏吿属予以天下兆民【师古曰属委付也音之欲反】赤帝汉氏髙皇帝之灵承天命国金防之书予甚祗畏敢不钦受以戊辰直定【师古曰于建除之次其日当定】御王冠即真天子位定有天下之号曰新其改正朔易服色变牺牲殊徽帜异器制【师古曰徽帜通谓旌旗之属也帜音式志反】以十二月朔癸酉为建国元年正月之朔【○宋祁曰癸酉字下当有改元二字刘攽曰莽改年为始建国但云建国者误也皆当有始字】以鸡鸣为时服色配徳上黄牺牲应正用白使节之旄旛皆纯黄其署曰新使五威节以承皇天上帝威命也






　　前汉书卷九十九上
　　前汉书卷九十九上考证
　　王莽上家凡九侯五大司马注师古曰外戚言十侯此云九侯以凤本嗣禁为侯○【臣召南】按外戚及元后言十侯自元后亲属计之并数定陵侯淳于长也此専言王氏故云九侯
　　安后复徴召之○胡三省曰安定也安后犹言事定后也
　　故事聘皇后黄金二万斤○胡三省曰据杜佑通典聘后黄金二万斤吕后为恵帝聘鲁元公主女故事也
　　遣大司徒司直陈崇等八人分行天下览观风俗○恩泽侯表王恽阎迁李翕郝党陈崇谢殷逯并陈凤是八人也
　　刘歆陈崇等十二人皆以治明堂宣教化封为列侯○按陈崇等八人以宣教化封刘歆平晏孔永孙迁以治明堂封
　　时元帝世絶而宣帝曽孙有见王五人列侯广戚侯显等四十八人○胡三省曰见在之王五人谓淮阳王縯中山王成都楚王纡信都王景东平王开明也列侯四十八人谓广戚侯显阳兴侯陵阳侯嘉髙乐侯修平邑侯闵平纂侯况合昌侯辅伊乡侯开就乡侯不害胶乡侯武宜乡侯恢昌城侯丰乐安侯禹陶乡侯恢厘乡侯褒昌乡侯且新乡侯鲤郚乡侯光新城侯武宜陵侯封堂乡侯护成陵侯由成阳侯众复昌侯休安陆侯平梧安侯誉朝乡侯充扶乡侯普方城侯宣当阳侯益广城侯疌春城侯允吕乡侯尚李乡侯殷宛乡侯隆夀泉侯承杏山侯遵严乡侯信武平侯璜陵乡侯曽武安侯防富阳侯萌西阳侯偃桃乡侯立栗乡侯元成金乡侯不害平通侯且西安侯汉湖乡侯开重乡侯少柏凡五十人而广戚侯显孺子之父栗乡侯元成先已免侯止四十八人耳
　　当赐爵闗内侯者更名曰附城○项安世曰汉人葢以城字解庸也古人庸即墉字后人加土以别之不成国者谓之附城犹今言支郡为属城也
　　以居摄三年为初始元年○通鉴考异曰莽作初始荀纪及韦庄美嘉号録宋庠纪元通谱皆作始初












　　前汉书卷九十九上考证
&lt;史部,正史类,前汉书&gt;
　　钦定四库全书
　　前汉书卷九十九中
　　汉　　兰　　台　　令　　史班　固撰唐正议大夫行秘书少监琅邪县开国子顔师古注
　　王莽传第六十九中
　　始建国元年正月朔莽帅公侯卿士奉皇太后玺韨上太皇太后【师古曰韨谓玺之组音弗】顺符命去汉号焉莽妻宜春侯玉氏女立为皇后【师古曰王防为丞相初封宜春侯传爵至孙咸莽妻咸之女】本生四男宇获安临二子前诛死安颇忽【师古曰音呼广反】廼以临为皇太子安为新嘉辟【师古曰辟君也谓之辟者取为国君之义音壁】封宇子六人千为功隆公寿为功明公吉为功成公宗为功崇公世为功昭公利为功着公大赦天下莽乃防命孺子曰咨尔婴昔皇天右乃太祖【师古曰右读曰佑佑助也】歴世十二享国二百一十载歴数在于予躬诗不云乎侯服于周天命靡常【师古曰大雅文王之诗也言殷之后嗣乃为诸侯服事周室是天命无常也谓防子为宋公也】封尔为定安公永为新室賔于戏【师古曰于戏音曰呜呼】敬天之休【师古曰休美也】往践乃位毋废予命又曰其以平原安德漯隂鬲重丘凡戸万地方百里为定安公国【师古曰五县也漯音它合反鬲音与隔同】立汉祖宗之庙于其国与周后并行其正朔服色世世以事其祖宗永以命德茂功享歴代之祀焉以孝平皇后为定安太后读防毕莽亲执孺子手流涕歔欷【师古曰歔音虚欷音许气反】曰昔周公摄位终得复子明辟今予独迫皇天威命不得如意哀叹良乆中傅将孺子下殿北面而称臣百僚陪位莫不感动又按金匮辅臣皆封拜以太傅左辅骠骑将军【○宋祁曰骠字当去旁马字】安阳侯王舜为太师封安新公大司徒就德侯平晏为太傅就新公少阿羲和京兆尹红休侯刘歆为国师嘉新公广汉梓潼哀章为国将美新公是为四辅位上公太保后丞承阳侯甄邯为大司马承新公【师古曰承阳音烝阳○宋祁曰少阿晋灼音义作少陭阿训陭取阿衡一字也音依倚之倚李竒音竒红休南本作林字承南夲作丞】丕进侯王寻为大司徒章新公歩兵将军成都侯王邑为大司空隆新公是为三公大阿右拂大司空卫将军广阳侯甄丰为更始将军广新公【师古曰拂读曰弼】京兆王兴为卫将军奉新公轻车将军成武侯孙建为立国将军成新公京兆王盛为前将军崇新公是为四将凡十一公王兴者故城门令史王盛者卖饼莽案符命求得此姓名十余人两人容貎应卜相径从布衣登用以视神焉【师古曰视读曰示】余皆拜为郎是日封拜卿大夫侍中尚书官凡数百人诸刘为郡守皆徙为谏大夫改明光宫为定安馆定安太后居之以故大鸿胪府为定安公第【○宋祁曰邵本无故字新夲添】皆置门卫使者监领敕阿乳母不得与语常在四壁中【孟康曰令定安公居四壁中不得有所见】至于长大不能名六畜后莽以女孙宇子妻之莽策羣司曰嵗星司肃东岳太师典致时雨【应劭曰貌之不防是谓不肃肃敬也厥罚常雨常雨水也故申戒厥任欲使雨泽以时也晋灼曰众物生于东方故戒太师也】青炜登平考景以晷【服防曰炜音晖如淳曰青气之光辉也晋灼曰言青阳之气始升而上以成万物也春秋分立表以正东西东日之始出也故考景以晷属焉】荧惑司悊南岳太傅典致时奥【应劭曰视之不明是谓不悊悊智也厥罚常燠燠暑也晋灼曰南方阳盛之位太傅师尊之称故戒之也师古曰奥音于六反韦昭曰司悊南方曰视君视明则臣聪悊】赤炜颂平考声以律【晋灼曰颂寛颂也夏假也物假大乃宣平也六月隂气之始故为地统地之中数六六为律律有形有色色尚黄故考声以律属焉师古曰颂读曰容】太白司艾西岳国师典致时阳【应劭曰言之不从是谓不艾艾安也厥罚常阳阳旱也师古曰艾读曰乂】白炜象平考量以铨【应劭曰量斗斛也铨衡也晋灼曰象形也万物无不成形于西方大小轻重皆可知故称量属焉】辰星司谋北岳国将典致时寒【应劭曰聴之不聪是谓不谋谋圗也厥罚常寒晋灼曰北伏也阳气伏于下隂主杀故戒国将】炜和平考星以漏【应劭曰推五星行度以漏刻也晋灼曰和合也万物皆合藏于北方水又主平故曰和平歴度起于斗分日月纪于摄提摄提値斗杓所指以建时节故考星属焉】月刑元股左司马典致武应考方法矩【张晏曰月为刑司马主武又典天故使主威刑也】主司天文钦若昊天敬授民时力来农事以丰年谷【师古曰钦敬也若顺也力来勉之也来音郎代反】日德元厷右司徒典致文瑞考圜合规【张晏曰日为阳位晋灼曰厷圜也五敎在寛则和气感物四灵见象故文瑞属焉师古曰厷古肱字】主司人道五教是辅帅民承上宣美风俗五品乃训【师古曰五教谓父义母慈兄友弟恭子孝也五品即五常谓仁义礼智信】斗平元心中司空典致物圗考度以绳【张晏曰斗北斗也主齐七政司空主水土土为中故责之孟康曰易河出圗洛出书司空主水土责以其物也晋灼曰中央为四季土土者信信者直故为绳】主司地里平治水土掌名山川众殖鸟兽蕃茂草木各防命以其职如典诰之文置大司马司允大司徒司直大司空司若位皆孤卿【师古曰允信也若顺也】更名大司农曰羲和后更为纳言大理曰作士太常曰秩宗大鸿胪曰典乐少府曰共工【师古曰共读曰龚】水衡都尉曰予虞与三公司卿凡九卿分属三公每一卿置大夫三人一大夫置元士三人凡二十七大夫八十一元士分主中都官诸职【○宋祁曰或无官字】更名光禄勳曰司中太仆曰太御卫尉曰太卫执金吾曰奋武中尉曰军正【○刘攽曰中尉废乆此安得更名盖是中垒校尉脱两字】又置大赘官主乘舆服御物【师古曰赘聚也言财物所聚也赘音之鋭反○刘奉世曰赘读如虎贲缀衣之缀】后又典兵秩位皆上卿号曰六监改郡太守曰大尹都尉曰太尉县令长曰宰御史曰执法公车司马曰王路四门长乐宫曰常乐室未央宫曰寿成室前殿曰王路堂【服防曰如言路寝也】长安曰常安更名秩百石曰庻士三百石曰下士四百石曰中士五百石曰命士六百石曰元士千石曰下大夫比二千石曰中大夫二千石曰上大夫中二千石曰车服黻冕各有差品【师古曰此黻谓衣裳之黻】又置司恭司徒【○刘攽曰徒改从】司明司聪司中大夫及诵诗工彻膳宰以司过防曰予闻上圣欲昭厥德罔不愼脩厥身用绥于逺是用建尔司于五事毋隐尤毋将虚【师古曰尤过也将助也虚谓虚美也言勿隐吾过而助为虚美】好恶不愆立于厥中【师古曰愆违也】于戏朂哉【师古曰于戏读曰呜呼朂勉也】令王路设进善之旌非谤之木欲谏之鼓【师古曰非音诽】谏大夫四人常坐王路门受言事者封王氏齐缞之属为侯大功为伯小功为子缌麻为男其女皆为任【师古曰任充也男服之义男亦任也音壬】男以睦女以隆为号焉【师古曰睦隆皆其受封邑之号取嘉名也】皆授印韨【师古曰韨亦印之组次下并同】令诸侯立大夫人夫人世子亦受印韨又曰天无二日土无二王百王不易之道也汉氏诸侯或称王至于四夷亦如之违于古典缪于一统其定诸侯王之号皆称公及四夷僣号称王者皆更为侯又曰帝王之道相因而通盛德之祚百世享祀予惟黄帝帝少昊帝颛顼帝喾帝尧帝舜帝夏禹臯陶伊尹咸有圣德假于皇天【师古曰假至也升也音工雅反】功烈巍巍光施于远【○宋祁曰施一本作化】予甚嘉之营求其后将祚厥祀惟王氏虞帝之后也出自帝喾刘氏尧之后也出自颛顼于是封姚恂为初睦侯奉黄帝后【服防曰姚舜姓故封为黄帝后○宋祁曰字书恂信也音询】梁护为脩逺伯奉少昊后【服防曰以为伯益之后故封之】皇孙功隆公千奉帝喾后刘歆为祁烈伯奉颛顼后国师刘歆子叠为伊休侯奉尧后【师古曰上言红休侯刘歆为国师嘉新公今此云刘歆为祁烈伯又言国师刘歆子为伊休侯是则祁烈伯自别一刘歆非国师也○宋祁曰伊休疑是红休】嬀昌为始睦侯奉虞帝后山遵为襃谋子奉臯陶后伊为襃衡子奉伊尹后汉后定安公刘婴位为賔周后卫公姬党更封为章平公亦为賔殷后宋公孔运转次移更封为章昭侯位为恪【师古曰恪敬也言待之加敬亦如賔也周以舜后并杞宋为三恪也】夏后辽西姒丰封为章功侯亦为恪【服防曰姒夏姓】四代古宗宗祀于明堂以配皇始祖考虞帝周公后襃鲁子姬就宣尼公后襃成子孔钧已前定焉莽又曰予前在摄时建郊宫定祧庙立社稷【师古曰逺祖曰祧音吐尧反○刘奉世曰四代以下十七字其义不伦莽方封先圣后未当及此且已有后文此字当衍】神只报况【师古曰况赐也】或光自上复于下流为乌【师古曰复音扶目反】或黄气熏烝昭燿章明以着黄虞之烈焉【师古曰烈余业也自云承黄虞之后】自黄帝至于济南伯王而祖世氏姓有五矣【师古曰济南伯王莽之髙祖】黄帝二十五子分赐厥姓十有二氏虞帝之先受姓曰姚其在陶唐曰嬀在周曰陈在齐曰田在济南曰王予伏念皇初祖考黄帝皇始祖考虞帝以宗祀于明堂【○宋祁曰南本云皇姓始祖考以当作已】宜序于祖宗之亲庙其立祖庙五亲庙四后夫人皆配食郊祀黄帝以配天黄后以配地【孟康曰黄帝之后也】以新都侯东第为大禖歳时以祀【师古曰禖祀也立此大祠常以嵗时祀其先也】家之所尚种祀天下【师古曰言国已立大禖祠先祖矣其众庻之家所尚者各令传祀勿絶普天之下同其法○刘奉世曰此谓莽家所尚之种祀示令天下以为种祠不得不奉祀亦犹汉髙之枌榆社也】姚妫陈田王氏凡五姓者皆黄虞苖裔予之同族也书不云乎惇序九族【师古曰虞书咎繇謩之辞也惇厚也】其令天下上此五姓名籍于秩宗皆以为宗室世世复无有所与【师古曰复音方目反与读曰预】其元城王氏勿令相嫁娶以别族理亲焉【师古曰元城王氏不得与四姓昏娶以其同祖也余它王氏则不禁焉】封陈崇为统睦侯奉胡王后【孟康曰追王陈胡公】田丰为世睦侯奉敬王后【孟康曰追王陈敬仲】天下牧守皆以前有翟义赵明等领州郡懐忠孝封牧为男守为附城又封旧恩戴崇金涉箕闳阳并等子皆为男遣骑都尉嚣等【师古曰嚣音许骄反】分治黄帝园位于上都桥畤【师古曰桥山之上故曰桥畤也○刘敞曰都当作郡】虞帝于零陵九疑胡王于淮阳陈敬王于齐临淄愍王于城阳莒【服防曰齐愍王】伯王于济南东平陵孺王于魏郡元城【师古曰莽之髙祖名遂字伯纪曽祖名贺字翁孺故谓之伯王孺王】使者四时致祠其庙当作者以天下初定且祫祭于明堂太庙以汉高庙为文祖庙【师古曰欲法舜受终于文祖】莽曰予之皇始祖考虞帝受嬗于唐【师古曰嬗古禅字】汉氏初祖唐帝世有传国之象【师古曰尧传舜汉传莽自以舜后故言有传国之象】予复亲受金策于汉高皇帝之灵惟思襃厚前代何有忘时汉氏宗祖有七【苏林曰汉本祀祖宗有四莽以元帝成帝平帝为宗故有七】以礼立庙于定安国其园寝庙在京师者勿罢祠荐如故予以秋九月亲入汉氏高元成平之庙诸刘更属籍京兆大尹勿解其复各终厥身【师古曰复音方目反】州牧数存问勿令有侵又曰予前在大麓至于摄假【师古曰大麓者谓为大司马宰衡时妄引舜纳于大麓烈风雷雨不迷也摄假谓初为摄皇帝又为假皇帝】深惟汉氏三七之阸赤德气尽思索广求【师古曰索亦求也音山各反】所以辅刘延期之术靡所不用以故作金刀之利防以济之【师古曰防读曰冀】然自孔子作春秋以为后王法至于哀之十四而一代毕协之于今亦哀之十四也【张晏曰汉哀帝即位六年平帝五年居摄三年凡十四年】赤世计尽终不可强济皇天明威黄德当兴隆显大命属予以天下【师古曰属音之欲反】今百姓咸言皇天革汉而立新【师古曰革改也】废刘而兴王夫刘之为字卯金刀也正月刚卯金刀之利皆不得行【服防曰刚卯以正月卯日作佩之长三寸广一寸四方或用玉或用金或用桃着革帯佩之今有玉在者铭其一面曰正月刚卯金刀莽所铸之钱也晋灼曰刚卯长一寸广五分四方当中央从穿作孔以采丝茸其底如冠缨头蕤刻其上面作両行书文曰正月刚卯既央灵殳四方赤青白黄四色是当帝令祝融以教龙庻疫刚痹莫我敢当其一铭曰疾日严卯帝令防化顺尔固伏化兹灵殳既正既直既觚既方庻疫刚痹莫我敢当师古曰今往往有土中得玉刚卯者案大小及文服説是也莽以刘字上有卯下有金旁又有刀故禁刚卯及金刀也】博谋卿士佥曰天人同应昭然着明其去刚卯莫以为佩除刀钱勿以为利承顺天心快百姓意乃更作小钱径六分重一铢文曰小钱直一与前大钱五十者为二品并行欲防民盗铸乃禁不得挟铜炭是嵗四月徐乡侯刘快结党数千人起兵于其国【师古曰快胶东恭王子也而王子侯表作炔字从火与此不同疑表误○宋祁曰越本无是歳二字韦昭云徐乡东莱县也】快兄殷故汉胶东王时改为扶崇公快举兵攻即墨殷闭城门自繋狱吏民距快快败走至长广死莽曰昔予之祖济南愍王困于燕寇自齐临淄出保于莒宗人田单广设竒谋获杀燕将复定齐国今即墨士大夫复同心殄灭反虏予甚嘉其忠者怜其无辜其赦殷等非快之妻子它亲属当坐者皆勿治吊问死伤赐亡者葬钱人五万殷知大命深疾恶快以故輙伏厥辜其满殷国戸万地方百里又封符命臣十余人莽曰古者设庐井八家一夫一妇田百什一而税则国给民富而颂声作【师古曰给足也】此唐虞之道三代所遵行也秦为无道厚赋税以自供奉罢民力以极欲【师古曰罢读曰疲】坏圣制废井田是以兼并起贪鄙生强者规田以千数弱者曾无立锥之居又置奴婢之市与牛马同兰【师古曰兰谓遮兰之若牛马兰圈也】制于民臣颛断其命奸虐之人因縁为利至略卖人妻子逆天心誖人伦【师古曰誖乱也誖音布内反】缪于天地之性人为贵之义【师古曰孝绖称孔子曰天地之性人为贵故引之性生也】书曰予则奴戮女【师古曰夏书甘誓之辞也奴戮戮之以为奴也説书者以为孥子也戮及妻子此説非也泰誓云囚奴正士岂及子之谓乎女读曰汝】唯不用命者然后被此辠矣汉氏减轻田租三十而税一常有更赋罢癃咸出【师古曰更音工衡反罢音疲癃音隆】而豪民侵陵分田刼假厥名三十税一实什税五也【师古曰觧并在食货志】父子夫妇终年耕芸【师古曰芸字与耘同】所得不足以自存故富者犬马余菽粟骄而为邪贫者不厌糟糠穷而为奸【师古曰厌饱也】俱防于辜刑用不错【师古曰错置也音千故反○宋祁曰越本辜作辠】予前在大麓始令天下公田口井【师古曰计口而为井田】时则有嘉禾之祥遭反虏逆贼且止今更名天下田曰王田奴婢曰私属皆不得卖买其男口不盈八而田过一井者分余田予九族邻里乡党故无田今当受田者如制度敢有非井田圣制无法惑众者投诸四裔以御魑魅【师古曰魑山神也魅老物精也魑音螭魅音媚】如皇始祖考虞帝故事是时百姓便安汉五铢钱以莽钱大小两行难知又数变改不信皆私以五铢钱市买讹言大钱当罢莫肯挟莽患之复下书诸挟五铢钱言大钱当罢者比非井田制投四裔于是农商失业食货俱废民人至涕泣于市道及坐卖买田宅奴婢铸钱自诸侯卿大夫至于庻民抵罪者不可胜数秋遣五威将王竒等十二人班符命四十二篇于天下德祥五事符命二十五福应十二凡四十二篇其德祥言文宣之世黄龙见于成纪新都髙祖考王伯墓门梓柱生枝叶之属符命言井石金匮之属福应言雌鸡化为雄之属其文尔雅依托皆为作説【师古曰尔雅近正也谓近于正经依古义而为之説】大归言莽当代汉有天下云总而説之曰帝王受命必有德祥之符瑞协成五命申以福应【师古曰五命谓五行之次相承以受命也申重也】然后能立巍巍之功传于子孙永享无穷之祚故新室之兴也德祥发于汉三七九世之后【苏林曰二百一十嵗九天子也】肇命于新都受瑞于黄支【孟康曰献生犀○宋祁曰注文孟康曰下当有黄支二字】开王于武功定命于子同【孟康曰梓潼县也莽改也】成命于巴宕【晋灼曰巴郡宕渠县也】申福于十二应天所以保佑新室者深矣固矣武功丹石出于汉氏平帝末年火德销尽土德当代皇天眷然去汉与新以丹石始命于皇帝皇帝谦让以摄居之未当天意故其秋七月天重以三能文马【服防曰三台星也晋灼曰许愼説文马缟身金精周成王时犬戎献之师古曰能音台】皇帝复谦譲未即位故三以铁契四以石龟五以虞符六以文圭七以印八以茂陵石书九以龙石十以神井十一以大神石十二以铜符帛图申命之瑞寖以显著【师古曰寖渐也】至于十二以昭告新皇帝皇帝深惟上天之威不可不畏故去摄号犹尚称假改元为初始欲以承塞天命克厌上帝之心【师古曰塞当也厌满也】然非皇天所以郑重降符命之意【师古曰郑重犹言频烦也重音直用反】故是日天复决其所以勉书【孟康曰哀章所作防书也言数有瑞应莽自谦居摄天复决其疑勉令为眞也晋灼曰勉字当为龟是日自复有龟书及天下金匮图防事也师古曰孟説是○宋祁曰别本无复决其三字邵夲无其字】又侍郎王盱见人衣白布单衣赤缋方领【师古曰缋者防五采也以布为单衣以赤加缋为其方领也盱音许于反缋音胡内反】冠小冠立于王路殿前谓盱曰今日天同色以天下人民属皇帝【师古曰同色者言五方天神共齐其谋同其顔色也字或作包包者言天总包括天下人众而与莽也其义两通属委也音之欲反】盱恠之行十余歩人忽不见至丙寅暮汉氏髙庙有金匮圗防高帝承天命以国传新皇帝明旦宗伯忠孝侯刘宏以闻乃召公卿议未决而大神石人谈曰趣新皇帝之高庙受命毋留【师古曰趣读曰促】于是新皇帝立登车之汉氏高庙受命受命之日丁卯也丁火汉氏之德也卯刘姓所以为字也明汉刘火德尽而传于新室也皇帝谦谦既备固譲十二符应廹着命不可辞【师古曰廹促也着明也】惧然祗畏苇然闵汉氏之终不可济【师古曰惧音瞿瞿然自失之意也苇然变动之貌也瞿音居具反】斖斖在左右之不得从意【师古曰斖斖自勉之意左右助也言欲助汉室而廹天命不得从其本意也左右音曰佐佑也】为之三夜不御寝三日不御食延问公侯卿大夫佥曰宜奉如上天威命于是乃改元定号海内更始新室既定神只懽喜申以福应吉瑞累仍【师古曰申重也仍频也】诗曰宜民宜人受禄于天保右命之自天申之【师古曰大雅假乐之诗也言有功徳宜于众人者则受天之福禄天乃保安而佑助之命以邦国也申谓重其意也右读曰佑】此之谓也五威将奉符命赍印绶王侯以下及吏官名更者【师古曰更改也】外及匈奴西域徼外蛮夷皆即授新室印绶因故汉印绶赐吏爵人二级民爵人一级女子百戸羊酒蛮夷币帛各有差大赦天下五威将乘干文车【郑氏曰画天文象于车也】驾坤六马【郑氏曰坤为牝马六地数】背负鷩鸟之毛服饰甚伟【师古曰鷩鸟雉属即鵕防也今俗呼之山鸡非也鷩音鼈】每一将各置左右前后中帅凡五帅衣冠车服驾马各如其方面色数【师古曰色者东方青南方赤也数者若木数三火数二之类也】将持节称太一之使帅持幢称五帝之使莽防命曰普天之下迄于四表【师古曰迄亦至也】靡所不至其东出者至菟乐浪髙句骊夫余【师古曰夫余亦东北夷也乐音洛浪音郎夫音扶】南出者隃徼外歴益州【师古曰隃字与逾同】贬句町王为侯西出者至西域尽改其王为侯北出者至匈奴庭授单于印改汉印文去玺曰章单于欲求故印陈饶椎破之语在匈奴传单于大怒而句町西域后卒以此皆畔饶还拜为大将军封威德子冬靁【师古曰古雷字】桐华置五威司命中城四关将军司命司上公以下中城主十二城门策命统睦侯陈崇曰咨尔崇夫不用命者乱之原也大奸猾者贼之本也铸伪金钱者妨寳货之道也骄奢逾制者凶害之端也漏泄省中及尚书事者机事不密则害成也【师古曰易上繋之辞曰君不密则失臣臣不密则失身机事不密则害成故引之】拜爵王庭谢恩私门者禄去公室政从亡矣凡此六条国之纲纪是用建尔作司命柔亦不茹刚亦不吐不侮鳏寡不畏强圉【师古曰引诗大雅美仲山甫之辞其义并觧于上】帝命帅繇统睦于朝【师古曰帅循也繇读与由同】命説符侯崔发曰重门撃以待客【师古曰易下繋之辞也撃谓撃木以守夜也暴客谓奸暴之人来为寇害者也音他各反○宋祁曰一作柝】女作五威中城将军【师古曰女读曰汝其下并同○宋祁曰中或作关】中德既成天下说符【师古曰説音悦】命明威侯王级曰绕霤之固南当荆楚【服防曰隘险之道师古曰谓之绕霤者言四面塞阸其道屈曲谿谷之水囘绕而霤也其处即今商州界七盘十二绕是也霤音力救反】女作五威前关将军振武奋卫明威于前命尉睦侯王嘉曰羊头之阸北当燕赵【师古曰羊头山名在上党壶关县】女作五威后关将军壶口捶防尉睦于后【师古曰壶口亦山名也捶防谓据险阸而捶撃也捶音之蘂反】命堂威侯王竒曰肴黾之险东当郑卫【师古曰肴肴山也黾黾池也皆在陜县之东黾音莫善反】女作五威左关将军函谷批难掌威于左【师古曰批谓纠闭之也函谷故关今在桃林县界批音歩结反○宋祁曰掌当作堂萧该曰案晋灼音义作批难字林云撃也父迷反广雅曰批撃也释名曰批两指相禆助共撃也】命懐羌子王福曰陇之阻西当戎狄【师古曰汧扶风县有吴山水之阻陇谓陇阺也陇相连汧音苦坚反阺音丁礼反】女作五威右闗将军成固据守怀羌于右又遣谏大夫五十人分铸钱于郡国是嵗长安狂女子碧呼道中【师古曰碧者女子名也呼叫也音火故反】曰高皇帝大怒趣归我国不者九月必杀汝【师古曰趣读曰促】莽收捕杀之治者掌寇大夫陈成自免去官【师古曰狂妄之人职在掌寇故云治者】眞定刘都等谋举兵发觉皆诛眞定常山大雨雹【师古曰雨音于具反】二年二月赦天下五威将帅七十二人还奏事汉诸侯王为公者悉上玺绶为民无违命者封将为子帅为男初设六筦之令【师古曰筦亦管字也管主也韦昭曰谓禁地面犹开一路以专之如筦者】命县官酤酒卖盐铁器铸钱诸采取名山大泽众物者税之又令市官收贱卖贵賖贷予民收息百月三【如淳曰出百钱与民用月其息三钱也师古曰贷音吐戴反】羲和置酒士郡一人乗传督酒利【师古曰督察视之传音张恋反】禁民不得挟弩铠徙西海匈奴单于求故玺莽不与遂寇边郡杀略吏民十一月立国将军建奏西域将钦上言【师古曰但钦也】九月辛巳戊巳校尉史陈良终帯共贼杀校尉刁防【师古曰刁音貂○宋祁曰刁并注改作刀】劫略吏士自称废汉大将军亡入匈奴又今月癸酉不知何一男子遮臣建车前自称汉氏刘子舆成帝下妻子也【师古曰下妻犹言小妻也】刘氏当复【师古曰复音扶福反】趣空宫【师古曰趣读曰促】收繋男子即常安姓武字仲皆逆天违命【○宋祁曰男或作妻字一本无违字】大逆无道请论仲及陈良等亲属当坐者奏可汉氏髙皇帝比着戒云罢吏卒为賔食【师古曰比频也言髙帝频戒云勿使吏卒守汉庙欲为寄食之賔于王氏庙中】诚欲承天心全子孙也其宗庙不当在常安城中及诸刘为诸侯者当与汉俱废陛下至仁乆未定前故安众侯刘崇徐乡侯刘快陵乡侯刘曾【师古曰楚思王子】扶恩侯刘贵等【师古曰不知谁子孙】更聚众谋反【师古曰更音工衡反】今狂狡之虏或妄自称亡汉将军或称成帝子子舆至犯夷灭连未止者此圣恩不蚤絶其萌牙故也臣愚以为汉高皇帝为新室賔享食明堂成帝异姓之兄弟平帝壻也皆不宜复入其庙元帝与皇太后为体【师古曰夫妇一体也】圣恩所隆礼亦宜之臣请汉氏诸庙在京师者皆罢诸刘为诸侯者以戸多少就五等之差其为吏者皆罢待除于家【师古曰罢黜其职各使退归而言在家待迁除】上当天心称髙皇帝神灵【师古曰称音尺孕反】塞狂狡之萌莽曰可嘉新公国师以符命为予四辅明德侯刘龚率礼侯刘嘉等凡三十二人皆知天命或献天符或贡昌言【师古曰昌善也】或捕告反虏厥功茂焉诸刘与三十二人同宗共祖者勿罢赐姓曰王唯国师以女配莽子故不赐姓改定安太后号曰黄皇室主絶之于汉也冬十二月雷更名匈奴单于曰降奴服于莽曰降奴服于知【师古曰知者莽改单于之名也本名嚢知牙斯】威侮五行【师古曰引夏书甘誓之文】背畔四条【师古曰四条莽所与作制者事在匈奴传】侵犯西域延及邉垂为元元害辠当夷灭命遣立国将军孙建等凡十二将十道并出共行皇天之威罚于知之身【师古曰共读曰恭】惟知先祖故呼韩邪单于稽侯防【师古曰防音删又音先安反韦昭曰防恶健犬也】累世忠孝保塞守徼不忍以一知之罪灭稽侯防之世今分匈奴国土人民以为十五立稽侯防子孙十五人为单于遣中郎将蔺苞戴级驰之塞下召拜当为单于者诸匈奴人当坐虏知之法者皆赦除之遣五威将军苖防虎贲将军王况出五原厌难将军陈钦震狄将军王廵出云中【师古曰厌音一渉反】振武将军王嘉平狄将军王萌出代郡相威将军李棽鎭逺将军李翁出西河【师古曰棽音所林反韦昭曰棽音疏禁反字林曰棽支条棽丽也】诛貉将军阳俊讨秽将军严尤出渔阳奋武将军王骏定胡将军王晏出张掖及偏禆以下百八十人募天下囚徒丁男甲卒三十万人转众郡委输五大夫衣裘兵器粮食长吏送自贞海江淮至北边使者驰传督趣以军兴法从事【师古曰传音张恋反趣音促○刘奉世曰五大夫不可晓疑衍】天下骚动先至者屯边郡湏毕具乃同时出莽以钱币讫不行【师古曰讫竟也】复下书曰民以食为命以货为资是以八政以食为首寳货皆重则小用不给皆轻则僦载烦费【师古曰僦送也一曰赁也音子就反】轻重大小各有差品则用便而民乐于是造寳货五品语在食货志百姓不从但行小大钱二品而已盗铸钱者不可禁廼重其法一家铸钱五家坐之没入为奴婢吏民出入持布钱以副符传【师古曰旧法行者持符传即不稽留今更令持布钱与符相副乃得也传音张恋反其下亦同】不持者厨传勿舎关津苛留【师古曰厨行道饮食处传置驿之舎也苛问也音何】公卿皆持以入宫殿门欲以重而行之是时争为符命封侯其不为者相戏曰独无天帝除书乎司命陈崇白莽曰此开奸臣作福之路而乱天命宜絶其原莽亦厌之遂使尚书大夫赵并验治非五威将率所班皆下狱初甄丰刘歆王舜为莽腹心倡导在位【师古曰倡音赤上反○萧该曰所班旧作所辨案韦昭曰辨布也音班或作班】襃功德安汉宰衡之号及封莽母两子兄子皆丰等所共谋而丰舜歆亦受其赐并富贵矣非复欲令莽居摄也【○宋祁曰或无贵字】居摄之萌出于泉陵侯刘庆前煇光谢嚣长安令田终术莽羽翼已成意欲称摄丰等承顺其意莽輙复封舜歆两子及丰孙丰等爵位已盛心意既满又实畏汉宗室天下豪桀而疏远欲进者并作符命莽遂据以即眞舜歆内惧而已丰素刚强莽觉其不説【师古曰説读曰悦】故徙大阿右拂大司空丰托符命文为更始将军【师古曰拂读曰弼】与卖饼儿王盛同列丰父子黙默时子寻为侍中京兆大尹茂德侯即作符命言新室当分陜立二伯【师古曰分陕者欲依周公召公故事自陜以东周公主之自陜以西召公主之陜即今陕州是其地也伯长也陕音式冉反】以丰为右伯太傅平晏为左伯如周召故事莽即从之拜丰为右伯当述职西出未行寻复作符命言故汉氏平帝后黄皇室主为寻之妻莽以诈立心疑大臣怨谤欲震威以惧下因是发怒曰黄皇室主天下母此何谓也收捕寻寻亡丰自杀寻随方士入华山嵗余捕得辞连国师公歆子侍中东通灵将五司大夫【○刘奉世曰东通灵将五司大夫亦疑其譌非史本文】隆威侯棻棻弟右曹长水校尉伐虏侯泳大司空邑弟左闗将军堂威侯竒及歆门人侍中骑都尉丁隆等牵引公卿党亲列侯以下死者数百人寻手理有天子字莽觧其臂入视之曰此一天子也【○宋祁曰天或作大】或曰一六子也六者戮也明寻父子当戮死也廼流棻于幽州放寻于三危殛隆于羽山【师古曰效舜之罚共工等也殛诛也音居力反】皆驿车载其尸传致云莽为人侈口蹷顄【师古曰侈大也蹷短也顄颐也蹷其月反顄胡感反】露眼赤精大声而嘶【师古曰嘶声破也音先奚反】长七尺五寸好厚履髙冠以装衣【师古曰毛之强曲者曰以装楮衣中令其张起也音力之反字或作音义同】反膺髙视瞰临左右【师古曰瞰谓逺视也音曲滥反】是时有用方技待诏黄门者或问以莽形貎待诏曰莽所谓鸱目虎吻豺狼之声者也故能食人亦当为人所食问者告之莽诛灭待诏而封告者后常翳云母屏面【师古曰屏面即便面盖扇之类也觧在张敞传】非亲近莫得见也是嵗以初睦侯姚恂为寜始将军三年莽曰百官改更职事分移律令仪法未及悉定且因汉律令仪法以从事令公卿大夫诸侯二千石举吏民有德行通政事能言语明文学者各一人诣王路四门【○宋祁曰路字下有门字】遣尚书大夫赵并使劳北边还言五原北假膏壤殖谷【师古曰北假地名也膏壤言其土肥美也殖生也】异时常置田官乃以并为田禾将军戍卒屯田北假以助军粮是时诸将在邉湏大众集【师古曰须待也】吏士放纵而内郡愁于徴发民弃城郭流亡为盗贼并州平州尤甚莽令七公六卿号皆兼称将军遣着武将军逯并等塡名都【师古曰逯音录塡音竹刃反此下亦同】中郎将绣衣执法各五十五人分塡缘邉大郡督大奸猾擅弄兵者皆便为奸于外挠乱州郡【师古曰挠音火髙反其字从手】货赂为市侵渔百姓莽下书曰虏知罪当夷灭故遣猛将分十二部将同时出一举而决絶之矣内置司命军正外设军监十有二人诚欲以司不奉命令军人咸正也今则不然各为埶恐猲良民【师古曰猲以威力胁之也音呼葛反】妄封人颈得钱者去【如淳曰权臣妄以法枉良人为僮仆封其颈以别之也得顾钱乃去封】毒蠚竝作农民离散【师古曰蠚音呼各反】司监若此可谓称不【师古曰称音尺孕反】自今以来敢犯此者輙捕繋以名闻然犹放纵自若而蔺苞戴级到塞下招诱单于弟咸咸子登入塞胁拜咸为孝单于赐黄金千斤锦绣甚多遣去将登至长安拜为顺单于留邸太师王舜自莽簒位后病悸寖剧死【师古曰心动曰悸寖渐也悸音葵季反○宋祁曰悸旧作喘】莽曰昔齐太公以淑德累世为周氏太师盖予之所监也【师古曰监谓视见也】其以舜子延袭父爵为安新公延弟襃新侯匡为太师将军永为新室辅为太子置师友各四人秩以大夫以故大司徒马宫为师疑故少府宗伯凤为傅丞博士袁圣为阿辅京兆尹王嘉为保拂【师古曰拂读曰弼】是为四师故尚书令唐林为胥附博士李充为犇走【师古曰犇古奔字】谏大夫赵襄为先后中郎将亷丹为御侮是为四友又置师友祭酒及侍中谏议六经祭酒各一人凡九祭酒秩上卿琅邪左咸为讲春秋颍川满昌为讲诗长安国由为讲易平阳唐昌为讲书沛郡陈咸为讲礼崔发为讲乐祭酒遣谒者持安车印绶即拜楚国龚胜为太子师友祭酒胜不应徴不食而死寕始将军姚恂免侍中崇禄侯孔永为寕始将军是嵗池阳县有小人景长尺余或乘车马或步行操持万物小大各相称【师古曰车马及物皆称其人之形】三日止濒河郡蝗生【师古曰谓縁河南北诸郡濒音频又音賔】河决魏郡泛清河以东数郡先是莽恐河决为元城冢墓害及决东去元城不忧水故遂不堤塞四年二月赦天下夏赤气出东南竟天厌难将军陈歆言捕虏生口虏犯边者皆孝单于咸子角所为莽怒斩其子登于长安以视诸蛮夷【师古曰视音曰示】大司马甄邯死寕始将军孔永为大司马侍中大赘侯辅为寕始将军莽每当出辄先索城中名曰横【师古曰索音山各反横音胡孟反】是月横五日莽至明堂授诸侯茅土下书曰予以不德袭于圣祖为万国主思安黎元在于建侯分州正域以美风俗【○宋祁曰分字下当有九字】追监前代爰纲爰纪惟在尧典十有二州卫有五服【师古曰并觧于上】诗国十五抪徧九州【师古曰谓周南召南卫王郑齐魏唐秦陈郐曹豳鲁商凡十五国也一曰周南召南邶鄘卫王郑齐魏唐秦陈郐曺豳是为十五国抪音普胡反○宋祁曰国字当作曰】殷颂有奄有九有之言【师古曰商颂鸟之诗美汤有功德故能覆有九州】禹贡之九州无并幽周礼司马则无徐梁【○宋祁曰淳化本无无并二字】帝王相改各有云为或昭其事或大其本厥义着明其务一矣昔周二后受命故有东都西都之居予之受命盖亦如之其以洛阳为新室东都常安为新室西都邦畿连体各有采任州从禹贡为九爵从周氏有五诸侯之员千有八百附城之数亦如之以俟有功诸公一同有众万戸土方百里侯伯一国众戸五千土方七十里子男一则众戸二千有五百土方五十里附城大者食邑九成众戸九百土方三十里自九以下降杀以両【师古曰两两而降也杀音所例反】至于一成【如淳曰十里为成】五差备具合当一则今已受茅土者公十四人侯九十三人伯二十一人子百七十一人男四百九十七人凡七百九十六人附城千五百一十一人九族之女为任者八十三人及汉氏女孙中山承礼君遵德君脩义君更以为任十有一公九卿十二大夫二十四元士定诸国邑采之处使侍中讲理大夫孔秉等与州部众郡晓知地理圗籍者共校治于寿成朱鸟堂予数与羣公祭酒上卿亲聴视咸已通矣夫襃德赏功所以显仁贤也九族和睦所以襃亲亲也予永惟匪解思稽前人【师古曰觧读曰懈稽考也】将章黜陟以明好恶安元元焉以圗簿未定未授国邑且令受奉都内月钱数千【师古曰奉音扶用反】诸侯皆困乏至有庸作者中郎区愽谏莽曰【师古曰区姓也音一侯反】井田虽圣王法其废乆矣周道既衰而民不从秦知顺民之心可以获大利也故灭庐井而置阡陌遂王诸夏讫今海内未厌其敝今欲违民心追复千载絶迹【师古曰复音扶目反】虽尧舜复起而无百年之渐弗能行也天下初定万民新附诚未可施行莽知民怨廼下书曰诸名食王田皆得卖之勿拘以法犯私买卖庶人者且一切勿治初五威将帅出改句町王以为侯王邯怨怒不附【师古曰邯句町王之名也音下甘反】莽讽牂柯大尹周歆诈杀邯邯弟承起兵攻杀歆先是莽发髙句骊兵当伐胡不欲行郡强廹之皆亡出塞因犯法为寇辽西大尹田谭追撃之为所杀州郡归咎于髙句骊侯驺严尤奏言貉人犯法不从驺起正有它心宜令州郡且尉安之【师古曰假令驺有恶心亦当且慰安】今猥被以大罪恐其遂畔【师古曰猥多也厚也被加也音皮义反】夫余之属必有和者【师古曰和应也音胡卧反】匈奴未克夫余濊貉复起此大忧也莽不尉安濊貉遂反诏尤撃之尤诱髙句骊侯驺至而斩焉传首长安莽大説下书曰廼者命遣猛将共行天罚【师古曰共读曰恭】诛灭虏知分为十二部或断其右臂或斩其左腋或溃其胷腹或防其两胁【师古曰防音与抽同】今年刑在东方【张晏曰是嵗在壬申刑在东方】诛貉之部先纵焉捕斩虏驺平定东域虏知殄灭在于漏刻此乃天地羣神社稷宗庙佑助之福公卿大夫士民同心将率虓虎之力也【师古曰虓音火交反】予甚嘉之其更名髙句骊为下句骊布告天下令咸知焉于是貉人愈犯邉东北与西南夷皆乱云莽志方盛以为四夷不足吞灭专念稽古之事复下书曰伏念予之皇始祖考虞帝受终文祖在璿玑玉衡以齐七政遂类于上帝禋于六宗望秩于山川徧于羣神廵狩五岳羣后四朝敷奏以言明试以功【师古曰解并在前】予之受命即眞到于建国五年已五载矣阳九之阸旣度百六之防已过嵗在夀星塡在明堂仓龙癸酉德在中宫【服防曰仓龙太嵗也张晏曰太嵗起于甲寅为龙东方仓癸德在中宫也晋灼曰寿星角亢也东宫仓龙房心也心为明堂塡星所在其国昌莽自谓土也土行主塡星癸德在中宫宫又土也】观晋掌嵗龟策告从【孟康曰观辰星进退掌主也晋灼曰国语晋文公以卯出酉入过五鹿得土嵗在寿星其日戊申莽欲法之以为吉祥正以二月建寅之节东廵狩者取万物生之始也视晋识太嵗所在宿度所合卜筮皆吉故法之】其以此年二月建寅之节东巡狩具礼仪调度【师古曰调音徒钓反】羣公奏请募吏民人马布绵又请内郡国十二买马发帛四十五万匹输常安前后毋相须【师古曰湏待也】至者过半莽下书曰文母太后体不安其且止待后是嵗改十一公号以新为心后又改心为信五年二月文母皇太后崩葬渭陵与元帝合而沟絶之【如淳曰葬于司马门内作沟絶之】立庙于长安新室世世献祭元帝配食坐于牀下莽为太后服丧三年大司马孔永乞骸骨赐安车驷马以特进就朝位同风侯逯并为大司马是时长安民闻莽欲都雒阳不肯缮治室宅【师古曰缮也】或颇彻之莽曰龙石文曰定帝德国雒阳符命着明敢不钦奉以始建国八年嵗纒星纪【孟康曰纒居也星纪在斗牵牛间师古曰纒践歴也音直连反】在雒阳之都其谨缮脩常安之都勿令坏败敢有犯者辄以名闻请其罪是嵗乌孙大小昆弥遣使贡献大昆弥者中国外孙也其胡妇子为小昆弥而乌孙归附之莽见匈奴诸边并侵意欲得乌孙心廼遣使者引小昆弥使置大昆弥使上保成师友祭酒满昌劾奏使者曰夷狄以中国有礼谊故诎而服从大昆弥君也今序臣使于君使之上非所以有夷狄也奉使大不敬莽怒免昌官西域诸国以莽积失恩信焉先畔杀都护但钦十一月彗星出二十余日不见是嵗以犯挟铜炭者多除其法明年改元曰天鳯天鳯元年正月赦天下莽曰予以二月建寅之节行廵狩之礼大官赍糒干肉内者行张坐卧【师古曰糒干饭也张坐卧谓帷帐茵席也糒音备○宋祁曰淳化本无内字新本肉字下去内者行】所过毋得有所给【师古曰言自赍食及帷帐以行在路所经过不须供费也】予之东廵必躬载耒每县则耕以东作【师古曰耒耜曲木也音力对反○宋祁曰耒字下当有耜字】予之南廵必躬载耨每县则薅以劝南伪【师古曰耨鉏也薅耕去草也耨音奴豆反薅音火髙反伪读曰讹讹化也】予之西廵必躬载铚每县则获以劝西成予之北廵必躬载拂每县则粟以劝盖臧【师古曰拂音佛所以撃治禾者也今谓之连枷粟谓治粟】毕北廵狩之礼即于土中居雒阳之都焉敢有趋讙犯法辄以军法从事【刘德曰趋讙走呼也】羣公奏言皇帝至孝往年文母圣体不豫躬亲供养衣冠稀解因遭弃羣臣悲哀顔色未复饮食损少今一嵗四廵道路万里春秋尊非糒干肉之所能堪且无廵狩须阕大服以安圣体【师古曰阕尽也音口决反】臣等尽力养牧兆民奉称明诏【师古曰称副也】莽曰羣公羣牧羣司诸侯庻尹愿尽力相帅养牧兆民欲以称予繇此敬德【师古曰繇读与由同】其朂之哉毋食言焉更以天鳯七年嵗在大梁仓龙庚辰行廵狩之礼厥明年歳在实沈仓龙辛巳即土之中雒阳之都廼遣太傅平晏大司空王邑之雒阳营相宅兆圗起宗庙社稷郊兆云三月壬申晦日有食之大赦天下策大司马逯并曰日食无光干戈不戢其上大司马印韨就侯氏朝位太傅平晏勿领尚书事省侍中诸曹兼官者以利苖男防为大司马【如淳曰利苖邑名】莽即眞尤备大臣抑夺下权朝臣有言其过失者辄拔擢孔仁赵博费兴等以敢撃大臣故见信任【师古曰费音扶味反】择名官而居之公卿入宫吏有常数太傅平晏从吏过例掖门仆射苛问不逊【师古曰仆射苛问平晏其言不逊】戊曹士收繋仆射【应劭曰莽自以土行故使太傅置戊曹士士掾也苏林曰士者曹掾属公府诸曹次第之名也师古曰应説是○萧该曰戊字案春秋説曰土戊也五行书曰戊己属土王莽自以土行音懋】莽大怒使执法发车骑数百围太傅府捕士即时死大司空士夜过奉常亭亭长苛之告以官名亭长醉曰寕有符传耶【师古曰传音张恋反】士以马棰撃亭长【师古曰棰防也音止橤反】亭长斩士亡郡县逐之家上书【师古曰亭长家上书自治】莽曰亭长奉公勿逐大司空邑斥士以谢【○刘攽曰前云斩士后云斥士则非斩也疑是斫字】国将哀章颇不清莽为选置和叔【师古曰特为置此官】敕曰非但保国将闺门当保亲属在西州者诸公皆轻贱而章尤甚四月陨霜杀屮木【师古曰屮古草字】海濒尤甚【师古曰邉海之地也濒音频又音宾】六月黄雾四塞七月大风拔树飞北阙直城门屋瓦【师古曰北阙直城门瓦皆飞也直城门长安城门名也觧在成纪】雨雹杀牛羊莽以周官王制之文置卒正连率大尹职如太守属令属长职如都尉置州牧部监二十五人见礼如三公监位上大夫各主五郡公氏作牧侯氏卒正伯氏连率子氏属令男氏属长皆世其官其无爵者为尹分长安城旁六乡置帅各一人分三辅为六尉郡【师古曰三辅黄圗云渭城安陵以西北至栒邑义渠十县属京尉大夫府居故长安寺髙陵以北十县属师尉大夫府居故廷尉府新丰以东至湖十县属翊尉大夫府居城东霸陵杜陵东至蓝田西至武功郁夷十县属光尉大夫府居城南茂陵槐里以西至汧十县属扶尉大夫府居城西长陵池阳以北至云阳祋祤十县属列尉大夫府居城北】河东河内农河南颍川南阳为六队郡【师古曰队音遂○刘奉世曰河南当为荥阳莽所分以为六队之一也下文自有河南大尹更为保忠信卿】置大夫职如太守属正职如都尉更名河南大尹曰保忠信卿益河南属县满三十置六郊州长各一人【○刘奉世曰当为六郊衍州字】人主五县及它官名悉改大郡至分为五郡县以亭为名者三百六十以应符命文也縁边又置竟尉以男为之【师古曰竟读曰境】诸侯国闲田为黜陟増减云【师古曰闲音闲以拟有功封赐有罪黜夺也】莽下书曰常安西都曰六乡众县曰六尉义阳东都曰六州【○刘奉世曰州当为郊】众县曰六队粟米之内曰内郡【师古曰禹贡去王城四百里纳粟五百里纳米皆在甸服之内】其外曰近郡有鄣徼者曰边郡合百二十有五郡九州之内县二千二百有三公作甸侯是为惟城诸在侯服是为惟寕在采任诸侯是为惟翰【师古曰采采服也任男服也】在賔服是为惟屏【师古曰宾服即古卫服也取诸侯宾服以为名】在揆文教奋武卫是为惟垣在九州之外是为惟藩【师古曰凡此惟城以下取诗大雅板之篇云价人惟藩大师惟垣大邦惟屏大宗惟翰怀德惟寜宗子惟城以为名号也觧在诸侯王年表】各以其方为称总为万国焉其后嵗复变更一郡至五易名而还复其故吏民不能纪每下诏书辄繋其故名曰制诏陈留大尹太尉其以益嵗以南付新平【苏林曰陈留圉县莽改曰益嵗】新平故淮阳以雍丘以东付陈定陈定故梁郡以封丘以东付治亭治亭故东郡以陈留以西付祈隧祈隧故荥阳【○刘奉世曰此祈隧即莽六队之一也莽盖分河南之荥阳置郡】陈留已无复有郡矣大尹太尉皆诣行在所其号令变易皆此类也令天下小学戊子代甲子为六旬首冠以戊子为元日【师古曰冠音工唤反元善也】昏以戊寅之旬为忌日【师古曰昏谓娶妻也】百姓多不从者匈奴单于知死弟咸立为单于求和亲莽遣使者厚赂之诈许还其侍子登因购求陈良终等单于即执良等付使者槛车诣长安莽燔烧良等于城北令吏民防观之缘边大饥人相食谏大夫如普行边兵【师古曰行音下更反】还言军士乆屯塞苦边郡无以相赡今单于新和宜因是罢兵校尉韩威进曰以新室之威而吞胡虏无异口中蚤虱臣愿得勇敢之士五千人不赍斗粮饥食虏肉渴饮其血可以横行莽壮其言以威为将军然采普言徴还诸将在边者免陈钦等十八人又罢四关塡都尉诸屯兵防匈奴使还单于知侍子登前诛死发兵寇边莽复发军屯于是边民流入内郡为人奴婢廼禁吏民敢挟边民者弃市益州蛮夷杀大尹程隆三边尽反遣平蛮将军冯茂将兵撃之寜始将军侯辅免讲易祭酒戴参为寕始将军二年二月置酒王路堂公卿大夫皆佐酒【师古曰助行酒】大赦天下是时日中见星大司马苖防左迁司命以延德侯陈茂为大司马讹言黄龙堕死黄山宫中百姓犇走往观者有万数莽恶之【师古曰莽自谓黄德故有此妖】捕繋问语所从起不能得单于咸既和亲求其子登尸莽欲遣使送致恐咸怨恨害使者廼牧前言当诛侍子者故将军陈钦以他辠繋狱钦曰是欲以我为説于匈奴也【师古曰説觧説也托言以其前建议诛侍子今故杀之】遂自杀莽选儒生能颛对者【师古曰颛与专同专对谓应对无方能专其事】济南王咸为大使五威将琅邪伏黯等为帅使送登尸敕令掘单于知墓棘鞭其尸又令匈奴却塞于漠北责单于马万匹牛三万头羊十万头及稍所略邉民生口在者皆还之【○刘攽曰稍所略非辞当云所钞略传冩误尔】莽好为大言如此咸到单于庭陈莽威德责单于背畔之辠应敌从横单于不能诎遂致命而还之【○刘奉世曰之字衍】入塞咸病死封其子为伯伏黯等皆为子莽意以为制定则天下自平故鋭思于地里制礼作乐讲合六经之説公卿旦入暮出议论连年不决不暇省狱讼寃结民之急务县宰缺者数年守兼【师古曰不拜正官权令人守兼】一切贪残日甚【○宋祁曰甚下当有是时二字】中郎将绣衣执法在郡国者并乘权埶傅相举奏【○宋祁曰傅疑作传】又十一公士分布劝农桑班时令案诸章冠盖相望交错道路召防吏民逮捕证左郡县赋敛递相赇赂白黒纷然【师古曰白黒谓清浊也纷然乱意也言清浊不分也】守阙告诉者多莽自见前颛以得汉政故务自防众事【师古曰防与擥同其字从手】有司受成茍免【师古曰莽事事自决成熟乃以付吏吏茍免罪责而已】诸寳物名帑藏钱谷官皆宦者领之【师古曰帑音他莽反又音奴】吏民上封事书宦官左右开发尚书不得知其畏备臣下如此又好变改制度政令烦多当奉行者辄质问乃以从事【师古曰质正也】前后相乘愦眊不渫【师古曰乘积也登也愦眊不明也渫防也彻也愦音工内反眊音莫报反】莽常御灯火至明犹不能胜尚书因是为奸寝事上书待报者连年不得去拘繋郡县者逢赦而后出卫卒不交代三嵗矣谷常贵边兵二十余万人仰衣食县官愁苦【师古曰仰音牛向反】五原代郡尤被其毒起为盗贼数千人为辈转入旁郡莽遣捕盗将军孔仁将兵与郡县合撃嵗余乃定邉郡亦略将尽【师古曰言其迯亡结为盗贼在者少也】邯郸以北大雨雾水出深者数丈【○刘攽曰雾字疑非】流杀数千人立国将军孙建死司命赵闳为立国将军寜始将军戴参归故官南城将军防丹为寕始将军三年二月乙酉地震大雨雪【师古曰音于具反】关东尤甚深者一丈竹栢或枯大司空王邑上书言视事八年功业不效司空之职尤独废顿至廼有地震之变愿乞骸骨莽曰夫地有动有震震者有害动者不害春秋记地震易繋坤动动静辟胁万物生焉【师古曰辟读曰辟开也胁收敛也易上繋之辞曰夫坤其动也辟其静也翕是以广生焉故莽引之也翕胁之声相近义则同】灾异之变各有云为天地动威以戒予躬公何辜焉而乞骸骨非所以助予者也使诸吏防骑司禄大卫脩寜男遵谕予意焉五月莽下吏禄制度曰予遭阳九之阸百六之防国用不足民人骚动自公卿以下一月之禄十布二匹【孟康曰八十缕也师古曰音子公反韦昭曰四秉曰莒十莒曰十为禾四百秉也】或帛一匹予每念之未尝不戚焉今阸防已度府帑虽未能充略颇稍给其以六月朔庚寅始赋吏禄皆如制度四辅公卿大夫士下至舆僚凡十五等僚禄一嵗六十六斛稍以差増上至四辅而为万斛云莽又曰普天之下莫非王土率土之濵莫非王臣【师古曰莽引小雅北山之诗也】盖以天下养焉周礼膳羞百有二十品令诸侯各食其同国则【师古曰谓公食同侯伯食国子男食则也】辟任附城食其邑【师古曰辟君也任公主也辟音壁任音壬○宋祁曰如淳曰辟公主也任宗室女也萧该按尔雅曰皇王后辟君也】公卿大夫元士食其采【师古曰谓因官职而食地也】多少之差咸有条品嵗丰穰则充其礼【师古曰穰音人掌反】有灾害则有所损与百姓同忧喜也其用上计时通计天下幸无灾害者太官膳羞备其品矣即有灾害以什率多少而损膳焉【○宋祁曰什下当有计字】东岳太师立国将军保东方三州一部二十五郡南岳太傅前将军保南方二州一部二十五郡西岳国师寕始将军保西方一州二部二十五郡北岳国将卫将军保北方二州一部二十五郡大司马保纳卿言卿仕卿作卿京尉扶尉兆队右队中部左洎前七部【服防曰大司马保此官皆如郡守也晋灼曰左与前故特七部师古曰洎亦臮字也臮及也队音遂此下并同】大司徒保乐卿典卿宗卿秩卿翼尉光尉左队前队中部右部有五郡大司空保予卿虞卿共卿工卿师尉列尉祈队后队中部洎后十郡【师古曰共读曰供○刘攽曰此文误但当云大司马保纳言卿作士卿大司徒保典乐卿秩宗卿大司空保予虞卿共工卿不合分为两也刘奉世曰其言七部亦当云七郡然共有二十二郡尚未及二十五郡疑字当有误】及六司六卿皆随所属之公保其灾害【○刘奉世曰莽所六司又已有六卿此当但云司卿即所谓三公司卿曰司允司直司若者也后人不晓又妄加两六字耳】亦以十率多少而损其禄郎从官中都官吏食禄都内之委者以大官膳羞备损而为节【师古曰言随其多少】诸侯辟任附城羣吏亦各保其灾害几上下同心【师古曰几读曰冀】进农业安元元焉莽之制度烦碎如此课计不可理吏终不得禄各因官职为奸受取赇赂以自共给【师古曰共读曰供】是月戊辰长平馆西岸崩邕泾水不流毁而北行【师古曰邕读曰壅】遣大司空王邑行视【师古曰行音下更反】还奏状羣臣上寿以为河图所谓以土塡水【师古曰塡读与鎭同】匈奴灭亡之祥也乃遣并州牧宋游撃都尉任萌等将兵撃匈奴至边止屯七月辛酉霸城门灾民间所谓青门也【师古曰三辅黄图云长安城东出南头名覇城门俗以其色青名曰青门】戊子晦日有食之大赦天下复令公卿大夫诸侯二千石举四行各一人【师古曰依汉光禄之四科○刘奉世曰四行盖前已举德行言语政事文学今复令举之非光禄四行】大司马陈茂以日食免武建伯严尤为大司马【如淳曰莽之伯子男号也】十月戊辰王路朱鸟门鸣昼夜不絶崔发等曰虞帝辟四门通四聪【师古曰虞书叙舜之德也辟四门明四目逹四聪故引之】门鸣者明当脩先圣之礼招四方之士也于是令羣臣皆贺所举四行从朱鸟门入而对防焉平蛮将军冯茂撃句町士卒疾疫死者什六七赋敛民财什取五益州虚耗而不克徴还下狱死更遣寕始将军防丹与庸部牧史熊撃句町颇斩首有胜莽徴丹熊丹熊愿益调度必克乃还复大赋敛就都大尹冯英不肯给上言自越巂遂乆仇牛同亭邪豆之属反畔以来积且十年【服防曰遂乆县名也仇牛等越巂旁夷】郡县距撃不已续用冯茂茍施一切之政僰道以南山险髙深茂多敺众远居【师古曰敺读与驱同】费以亿计吏士离毒气死者什七【师古曰离也】今丹熊惧于自诡期防【师古曰诡责也自以为忧责】调发诸郡兵谷复訾民取其十四【师古曰人訾财十取其四也】空破梁州功终不遂【师古曰遂成也】宜罢兵屯田【○宋祁曰宜或作一旦者非是】明设购赏莽怒免英官后颇觉寤曰英亦未可厚非复以英为长沙连率翟义党王孙庆捕得莽使太医尚方与巧屠共刳剥之【师古曰刳剖也音口胡反】量度五【师古曰度音徒各反】以竹筳导其脉知所终始云可以治病【师古曰筳竹挺也音廷以知血脉之原则尽攻疗之道也○宋祁曰萧该音义郑氏曰筳音平订之订筳草也予案字书曰订评议也音亭字林曰筳繀丝管也大丁反】是嵗遣大使五威将王骏西域都护李崇将戊巳校尉出西域诸国皆郊迎贡献焉诸国前杀都护但钦骏欲袭之命佐帅何封戊巳校尉郭钦别将【师古曰别领兵在后也将音子亮反】焉耆诈降伏兵撃骏等皆死钦封后到袭撃老弱从车师还入塞莽拜钦为塡外将军【师古曰塡音竹刃反】封劋胡子【师古曰劋音子小反韦昭曰又作剼音芟】何封为集胡男西域自此絶
  </div>
  <div class="pagination">
   <a href="前汉书_page70.html">
    上一页
   </a>
   <span>
    ...
   </span>
   <a href="前汉书_page66.html">
    66
   </a>
   <a href="前汉书_page67.html">
    67
   </a>
   <a href="前汉书_page68.html">
    68
   </a>
   <a href="前汉书_page69.html">
    69
   </a>
   <a href="前汉书_page70.html">
    70
   </a>
   <span class="current-page">
    71
   </span>
   <a href="前汉书_page72.html">
    72
   </a>
   <a href="前汉书_page73.html">
    73
   </a>
   <a href="前汉书_page74.html">
    74
   </a>
   <a href="前汉书_page72.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
