<!DOCTYPE html>
<html>
<head>
    <meta charset="UTF-8">
    <title>资治通鉴四库 - 第 50 页/共 70 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>资治通鉴四库 - 第 50 页/共 70 页</h1>
    <div class="content">　　中宗大和大圣大昭孝皇帝上
　　【讳顕髙宗第七子也中更名哲已而复旧名景云元年諡孝和皇帝庙号中宗天宝八年追尊大和大圣皇帝十三载追尊大和大圣大昭孝皇帝】
　　神龙元年春正月壬午朔赦天下改元　【考异曰新纪长安五年正月壬午大赦甲子太子监国改元按则天实録神龙元年正月壬午朔大赦改元旧纪唐厯统纪防要皆同纪年通谱亦以神龙为武后年号中宗因之新纪误也】自文明以来得罪者非扬豫博三州及诸反逆魁首咸赦除之　太后疾甚麟台监张易之春官侍郎张昌宗居中用事张东之崔暐与中台右丞敬晖【光宅元年改尚书左右丞为文昌左右丞长安三年又改为中台左右丞】司刑少卿桓彦范相王府司马袁怒己谋诛之柬之谓右羽林卫大将军李多祚曰将军今日富贵谁所致也多祚泣曰大帝也柬之曰今大帝之子为二竖所危将军不思报大帝之徳乎多祚曰茍利国家惟相公处分【处昌吕翻分扶问翻】不敢顾身及妻子因指天地以自誓遂与定谋初柬之与荆府长史閺乡杨元琰相代【荆州都督府长史故曰荆府閺乡在汉农湖县界隋分置县属洛州唐属虢州二人相代当在久视元年閺音旻】同泛江至中流语及太后革命事元琰慨然有匡复之志及柬之为相引元琰为右羽林将军谓曰君颇记江中之言乎今日非轻授也柬之又用彦范晖及右散骑侍郎李湛【魏晋置散骑常侍侍郎与侍中黄门共平尚书奏事其后用人或杂江左不重此官或省或置隋初省侍郎置常侍从三品掌陪从朝直炀帝又省之武徳初以为加官贞观初置常侍二人属门下省为职事官顕庆二年又置二员属中书省始冇左右之号并金蝉珥貂左常侍与侍中左貂右常侍与中书令右貂谓之八貂唐末尝置散骑侍郎也据旧书湛时为右散骑常侍当从之散悉亶翻骑竒寄翻】皆为左右羽林将军委以禁兵易之等疑惧乃更以其党武攸宜为右羽林大将军易之等乃安俄而姚元之自灵武至柬之彦范相谓曰事济矣遂以其谋告之彦范以事白其母母曰忠孝不两全先国后家可也【先悉荐翻后户遘翻】时太子于北门起居【洛阳宫北门亦曰武门不从端门入而从北门入问起居取便近也】彦范晖谒见【见贤遍翻】宻陈其防太子许之癸夘柬之暐彦范与左威卫将军薛思行等帅左右羽林兵五百余人至武门【帅读曰率】遣多祚湛及内直郎驸马都尉安阳王同皎【唐东宫内直局有内直郎二人从六品下掌符玺扇繖几案衣服之事安阳汉侯国属魏郡其故城在汤隂曹魏时废安阳并入邺后周移邺置县于安阳故城仍为邺县隋又改为安阳县为魏州治所汉魏郡城在县西北七里】诣东宫迎太子太子疑不出同皎曰先帝以神器付殿下横遭幽废【横户孟翻】人神同愤二十三年矣【按光宅元年废太子庐陵王至是三十二年】今天诱其衷【诱音酉】北门南牙同心协力以诛凶竖复李氏社稷【南牙谓宰相北门谓羽林诸将】愿陛下蹔至武门以副众望【蹔与暂同】太子曰凶竖诚当夷灭然上体不安得无惊怛【怛当割翻】诸公更为后圗李湛曰诸将相不顾家族以狥社稷殿下奈何欲纳之鼎镬乎请殿下自出止之【考异曰旧李湛传曰湛与右羽林大将军李多祚等诣东宫迎皇太子拒而不时出湛进启曰逆竪反道乱】
　　【常将图不轨宗社危败实在须臾湛等诸将与南衙执事克期诛翦伏愿陛下暂至武门以副众望太子曰凶竪悖乱诚合诛夷然圣躬不豫虑有惊动公等且止以俟后图湛曰诸将弃家族共宰相同心匡辅社稷陛下奈何欲陷之鼎镬陛下速出自止遏太子乃上马就路按刘子中宗实録唐厯统纪皆以此为王同皎之言而旧传以为李湛进説今从实録唐厯等参取旧传】太子乃出同皎扶抱太子上马从至武门斩闗而入【上时掌翻从才用翻】太后在迎仙宫东之等斩易之昌宗于庑下【庑音武】进至太后所寝长生殿环绕侍卫【环音宦】太后惊起问曰乱者谁邪对曰张易之昌宗谋反臣等奉太子令诛之恐有漏泄故不敢以闻称兵宫禁罪当万死太后见太子曰乃汝邪小子既诛可还东宫彦范进曰太子安得更归昔天皇以爱子托陛下今年齿已长【长知两翻】久居东宫天意人心久思李氏羣臣不忘太宗天皇之徳故奉太子诛贼臣愿陛下传位太子以顺天人之望李湛义府之子也【李义府朋附武后髙宗以取相位】太后见之谓曰汝亦为诛易之将军邪我于汝父子不薄乃有今日湛慙不能对又谓崔暐曰它人皆因人以进惟卿朕所自擢亦在此邪对曰此乃所以报陛下之大徳于是收张昌期同休昌仪皆斩之与易之昌宗枭首天津南【枭坚尧翻】是日袁恕己从相王统南牙兵以备非常【相息亮翻】收韦承庆房融及司礼卿崔神庆系狱皆易之之党也初昌仪新作第甚羙逾于王主【王主谓储王及诸公主也】或夜书其门曰一日丝能作几日络【言其且诛灭能作乐得几日也】灭去复书之【去羌吕翻复扶又翻】如是六七昌仪取笔注其下曰一日亦足乃止甲辰制太子监国【监古衔翻】赦天下以袁恕己为鳯阁侍郎同平章事分遣十使赍玺书宣慰诸州【十道各遣一使使疏吏翻玺斯氏翻】乙巳太后传位于太子丙午中宗即位赦天下惟张易之党不原其为周兴等所枉者咸令清雪子女配没者皆免之相王加号安国相王拜太尉同鳯阁鸾台三品太平公主加号镇国太平公主皇族先配没者子孙皆复属籍仍量叙官爵【量音良】　丁未太后徙居上阳宫李湛留宿卫戊申帝帅百官诣上阳宫上太后尊号曰则天大圣皇帝【帅读曰率上时掌翻】庚戌以张柬之为夏官尚书同鳯阁鸾台三品崔暐为内史袁恕己同鳯阁鸾台三品敬晖桓彦范皆为纳言并赐爵郡公李多祚赐爵辽阳郡王王同皎为右千牛将军琅邪郡公李湛为右羽林大将军赵国公自余官赏有差　【考异曰中宗实録初冬官侍郎朱敬则以张易之等权宠日盛恐冇异圗时敬晖为右羽林将军敬则谓之曰公若假皇太子之令举北军诛易之兄弟两飞骑之力耳晖等竟用其防及易之昌宗伏诛晖遂矜功自恃故赏不及于敬则俄出为郑州刺史按敬则长安四年以老罢知政事累转冬官侍郎而则天实録诛易之时有库部员外郎朱敬则恐误】张柬之等之讨张易之也殿中监田归道将千骑宿武门【贞观初太宗选善射者百人为二番于北门长上曰百骑武后改曰千骑将即亮翻骑竒寄翻】敬晖遣使就索千骑【使疏吏翻索山客翻】归道先不预谋拒而不与事宁晖欲诛之归道以理自陈乃免归私第帝嘉其忠壮召拜太仆少卿








　　资治通鉴卷二百七
　　钦定四库全书
　　资治通鉴卷二百八　　　宋　司马光　撰
　　胡三省　音注
　　唐纪二十四【起旃防大荒落二月尽彊圉协洽凡二年有竒】
　　中宗大和大圣大昭孝皇帝中
　　神龙元年二月辛亥帝帅百官诣上阳宫问太后起居【帅读曰率　考异曰实録唐厯皆云乙亥误也当是辛亥】自是每十日一往　甲寅复国号曰唐【天授元年武后更国号曰周今复旧】郊庙社稷陵寝百官旗帜服色文字皆如永淳以前故事【帜昌志翻】复以神都为东都【光宅元年改东都曰神都复扶又翻又如字】北都为并州【天授元年以并州为北都并卑经翻】老君为元皇帝【髙宗干封元年上老子尊号曰元皇帝武后革命改曰老君】乙夘鳯阁侍郎同平章事韦承庆贬髙要尉【髙要县带端州至京师五千七百五十里东都五千一百五十里】正諌大夫同平章事房融除名流髙州【旧志髙州京师南六千二百六十二里至东都五千五百二十里】司礼卿崔神庆流钦州【旧志钦州至京师五千二百五十一里】　杨再思为户部尚书同中书门下三品西京留守【尚辰羊翻守手又翻】太后之迁上阳宫也【见上卷是年正月】太仆卿同中书门下三品姚元之独呜咽流涕桓彦范张柬之谓曰今日岂公涕泣时邪恐公祸由此始元之曰元之事则天皇帝久乍此辞违悲不能忍且元之前日从公诛奸逆人臣之义也今日别旧君亦人臣之义也虽获罪实所甘心是日出为亳州刺史【此姚元之所以为多智也旧志亳州至京师一千七百里至东都八百九十八里】　甲子立妃韦氏为皇后赦天下追赠后父贞为上洛王母崔氏为妃左拾遗贾虚已上疏以为异姓不王古今通制【上时掌翻疏所去翻】今中兴之始万姓喁喁【喁鱼容翻】以观陛下之政而先王后族【王于况翻】非所以广徳美于天下也且先朝赠后父太原王【髙宗赠武后父士彠太原郡王朝直遥翻】殷鍳不远须防其渐若以恩制已行宜令皇后固譲则益增谦冲之徳矣不听初韦后生邵王重润长宁安乐二公主【重直龙翻乐音洛】上之迁房陵也【迁房陵见二百三卷光宅元年垂拱元年】安乐公主生于道中上特爱之上在房陵与后同幽闭备尝艰危情爱甚笃上每闻敕使至辄惶恐欲自杀【使疏吏翻】后止之曰祸福无常宁失一死何遽如是上尝与后私誓曰异时幸复见天日【复扶又翻又如字】当惟卿所欲不相禁制及再为皇后遂干预朝政如武后在髙宗之世桓彦范上表以为易称无攸遂在中馈贞吉【易家人卦六二爻辞王弼注曰六二居内处中履得其位以隂应阳尽妇人之正义无所必遂职乎中馈巽顺而已是以贞吉也朝直遥翻上时掌翻】书称牝鸡之辰惟家之索【书牧誓之辞辰作晨孔安国曰索尽也喻妇人知外事雌代雄鸣则家尽妇夺夫政则国亡索西各翻】伏见陛下毎临朝【朝直遥翻】皇后必施帷幔坐殿上【幔莫半翻】预闻政事臣窃观自古帝王未有与妇人共政而不破国亡身者也且以隂乘阳违天也以妇陵夫违人也伏愿陛下览古今之戒以社稷苍生为念令皇后专居中宫治隂敎【记曰天子听男教后听女顺天子理阳道后治隂徳天子听外治后听内职教顺成俗外内和顺国家理治此之谓盛徳治直之翻】勿出外朝干国政【朝直遥翻】先是胡僧慧范以妖妄游权贵之门与张易之兄弟善韦后亦重之及易之诛复称慧范预其谋以功加银青光禄大夫赐爵上庸县公出入宫掖上数防行幸其舍彦范复表言慧范执左道以乱政请诛之【先悉荐翻复扶又翻数所角翻下又数同记王制执左道以乱政者杀】上皆不听　初武后诛唐宗室有才徳者先死惟吴王恪之子鬰林侯千里躁无才【躁则到翻】又数献符瑞故独得免上即位立为成王拜左金吾大将军武后所诛唐诸王妃主驸马等皆无人埋子孙或流窜岭表或拘囚歴年或逃匿民间为人佣保至是制州县求访其柩以礼改【柩音旧】追复官爵召其子孙使之承袭无子孙者为择后置之既而宗室子孙相继而至皆召见【为于伪翻见贤遍翻】涕泣舞蹈各以亲疎袭爵拜官有差二张之诛也洛州长史薛季昶谓张柬之敬晖曰二防虽除产禄犹在【产禄谓武三思等】去草不去根终当复生【去羗吕翻复扶又翻下可复同】二人曰大事已定彼犹几上肉耳夫何能为所诛已多不可复益也季昶叹曰吾不知死所矣朝邑尉武强刘幽求【武强县汉河间之武队也晋更名属武邑郡唐属冀州朝直遥翻】亦谓桓彦范敬晖曰武三思尚存公軰终无地若不早图噬脐无及不从【左传邓三甥劝邓侯杀楚子曰若不早图后君噬脐　考异曰御史台记曰张东之勒兵于景运门将收诸武诛之彦范以事既竟不欲广诛遽觧其兵柬之固争不果狄梁公传曰袁谓张公曰昔有遗言使先收梁王武三思岂可舍诸张公曰但大事毕功此皆几上之物岂有逃乎按旧唐书薛季昶传敬晖传唐统纪唐厯狄梁公传皆云张柬之敬晖不欲诛武三思惟御史台记以为柬之固争而彦范不从新唐书彦范传亦云薛季昶劝诛三思防日暮事遽彦范不欲广杀因曰三思几上肉耳留为天子借手季昶叹曰吾无死所矣按东之时为宰相首建此谋当是与桓敬等皆不可不应独由彦范也】上女安乐公主适三思子崇训上官婉儿仪之女孙也仪死【上官仪死见二百一卷髙宗麟徳元年】没入掖庭辩慧善属文【属之欲翻】明习吏事则天爱之自圣厯以后百司表奏多令叅决及上即位又使专掌制命益委任之拜为媫妤【媫妤音接予】用事于中三思通焉故党于武氏又荐三思于韦后引入禁中上遂与三思图议政事张柬之等皆受制于三思矣　【考异曰旧传云诛易之明日三思因韦后之助潜入宫中内行相事反易国政居数日五王皆失柄受制于三思矣事似伤速今防加删改】上使韦后与三思双陆【双陆者投琼以行十二棊各行六棊故谓之双陆】而自居旁为之防筹三思遂与后通由是武氏之埶复振张柬之等数劝上诛诸武上不听【为于伪翻复扶又翻又如字数所角翻下同】柬之等曰革命之际宗室诸李诛夷略尽今赖天地之灵陛下返正而武氏滥官僣爵安堵如故岂远近所望邪愿颇抑损其禄位以慰天下又不听柬之等或抚牀叹愤或弹指出血曰主上昔为英王时称勇烈吾所以不诛诸武者欲使上自诛之以张天子之威耳【张知两翻】今反如此事埶已去知复奈何【复扶又翻】上数防服幸武三思第监察御史清河崔皎宻疏諌曰【清河汉县后汉和帝改曰甘陵晋复旧名唐带贝州】国命初复则天皇帝在西宫【上阳宫在洛阳宫城之西故曰西宫】人心犹有附防周之旧臣列居朝廷陛下柰何轻有外游不察豫且之祸【白龙鱼防见困豫且且子余翻】上泄之三思之党切齿丙寅以太子宾客武三思为司空同中书门下三品　左散骑常侍谯王重福上之庶子也【散悉亶翻骑竒寄翻重直龙翻下同】其妃张易之之甥韦后恶之【恶乌路翻】譛于上曰重润之死重福为之也【重润死见上卷长安元年】由是贬濮州员外刺史又改均州刺史【旧志濮州京师东北一千五百七十里至东都七百二十五里均州京师东南九百三十里至东都九百一十七里】常令州司防守之　丁夘以右散骑常侍安定王武攸暨为司徒定王　辛未相王固让太尉及知政事许之又立为皇太弟相王固辞而止【相息亮翻】　甲戌以国子祭酒始平祝钦明同中书门下三品黄门侍郎知侍中事韦安石为刑部尚书罢知政事丁丑武三思武攸暨固辞新官爵及政事许之并加
　　开府仪同三司　立皇子义兴王重俊为卫王北海王重茂为温王仍以重俊为洛州牧【重直龙翻】　三月甲申制文明已来破家子孙皆复旧资廕唯徐敬业裴炎不在免限【韦武之意也】　丁亥制酷吏周兴来俊臣等已死者追夺官爵存者皆流岭南恶地【按旧书此时酷吏之存者唐奉一李秦授曹仁哲】己丑以袁恕己为中书令　以安车徴安平王武攸
　　绪于嵩山【武攸绪隠嵩山见二百五卷万嵗通天元年】既至除太子宾客固请还山许之　制枭氏蟒氏皆复旧姓【枭蟒氏见二百卷髙宗永徽六年枭上尧翻】　术士郑普思尚衣奉御叶静能【叶旧音摄后音木叶之叶吴志孙皓传有都尉叶雄】皆以妖妄为上所信重【妖于乔翻】夏四月墨敕以普思为秘书监静能为国子祭酒【墨敕出于禁中不由中书门下】桓彦范崔暐固执不可上曰已用之无容遽改彦范曰陛下初即位下制云政令皆依贞观故事贞观中魏徴虞世南顔师古为秘书监孔頴逹为国子祭酒岂普思静能之比乎庚戌左拾遗李邕上疏以为诗三百一言以蔽之曰思无邪【引论语孔子之言上时掌翻疏所去翻】若有神仙能令人不死则秦始皇汉武帝得之矣佛能为人福利则梁武帝得之矣尧舜所以为帝王首者亦修人事而已尊宠此属何补于国上皆不听　上即位之日驿召魏元忠于髙要【魏元忠贬见上卷长安三年】丁夘至都拜卫尉卿同平章事　甲戌以魏元忠为兵部尚书韦安石为吏部尚书李怀远为右散骑常侍唐休璟为辅国大将军【璟俱永翻】崔暐检校益府长史杨再思检校杨府长史祝钦明为刑部尚书并同中书门下三品元忠等皆以东宫旧僚褒之也【史言中宗命相非以徳授】　乙亥以张柬之为中书令　戊寅追赠故邵王重润为懿徳太子　五月壬午迁周庙七主于西京崇尊庙【周立七庙见二百四卷武后天授元年崇尊庙见天授二年】制武氏三代讳奏事者皆不得犯　乙酉立太庙社稷于东都　以张柬之等及武攸暨武三思郑普思等十六人皆为立功之人赐以鐡劵自非反逆各恕十死　癸巳敬晖等帅百官上表以为五运迭兴【五运谓五徳之运帅读曰率】事不两大天授革命之际宗室诛窜殆尽岂得与诸武并封今天命惟新而诸武封建如旧并居京师开辟以来未有斯理愿陛下为社稷计顺遐迩心降其王爵以安内外上不许敬晖等畏武三思之防以考功员外郎崔湜为耳目伺其动静【湜常职翻伺相吏翻】湜见上亲三思而忌晖等乃悉以晖等谋告三思反为三思用三思引为中书舍人湜仁师之孙也【崔仁师见一百九十二卷太宗贞观元年】先是殿中侍御史南皮郑愔谄事二张【南皮县汉属勃海郡唐武徳初属景州贞观初属沧州先悉荐翻愔于今翻】二张败贬宣州司士参军坐赃亡入东都【旧志宣州至东都二千五百一十里】私谒武三思初见三思哭甚哀既而大笑三思素贵重甚恠之愔曰始见大王而哭哀大王将戮死而灭族也后乃大笑喜大王之得愔也大王虽得天子之意彼五人皆据将相之权【五人谓张柬之敬晖桓彦范崔暐袁恕己也】胆略过人废太后如反掌大王自视埶位与太后孰重彼五人日夜切齿欲噬大王之肉非尽大王之族不足以快其志大王不去此五人危如朝露【去羗吕翻朝露易晞】而晏然尚自以为泰山之安此愔所以为大王寒心也【为于伪翻下因为同】三思大悦与之登楼问自安之防引为中书舍人与崔湜皆为三思谋主三思与韦后日夜譛晖等云恃功专权将不利于社稷上信之三思等因为上画防不若封晖等为王罢其政事外不失尊宠功臣内实夺之权上以为然甲午以侍中齐公敬晖为平阳王桓彦范为扶阳王中书令汉阳公张柬之为汉阳王南阳公袁恕己为南阳王特进同中书门下三品博陵公崔暐为博陵王　【考异曰统纪曰太后善自粉饰虽子孙在侧不觉其衰老及在上阳宫不复栉颒形容羸悴上入见大惊太后泣曰我自房陵迎汝来固以天下授汝矣而五贼贪功惊我至此上悲泣不自胜伏地拜谢死罪由是三思等得入其谋按中宗顽鄙不仁太后虽毁容涕泣未必能感动移其意其所以踈忌五王自用韦后三思之言耳今不取五王尊卑先后不定实録诛张易之时以张柬之为首赐铁劵以崔暐为首封王及谪为司马长流皆以敬晖为首旧传及开元复官诏并以桓彦范为首按长安四年六月暐为鸾台侍郎平章事十月张柬之自秋官侍郎同平章事十一月守鳯阁侍郎诛易之时唯此二人为相神龙元年正月袁恕己自司刑少卿为鳯阁侍郎同平章事庚戌张柬之为夏官尚书暐守内史敬晖桓彦范并为纳言三月恕己守中书令四月东之为中书令敬晖为侍中五王迁转先后如此疑实録但以诛易之时柬之首谋故以柬之为首晖与彦范同为侍中疑侍中在中书令上故削诸武表及罢政事皆以晖为首赐鐡券时暐已加特进晖等罢政方加特进而暐如旧疑特进虽散阶而品秩最髙故以暐为首彦范与晖同为侍中而彦范被祸最酷疑开元诏及史官特以为首未必以当时位次也天后中宗时侍中疑在中书令上】罢知政事赐金帛鞍马令朝朔望【朝直遥翻】仍赐彦范姓韦氏与皇后同籍寻又以暐检校益州长史知都督事又改梁州刺史【益州京师西南二千三百七十九里至东都三千一百一十六里梁州至京师一千二百二十三里东都二千七十八里】三思令百官复修则天之政【复扶又翻下温复翻】不附武氏者斥之为五王所逐者复之大权尽归三思矣五王之请削武氏诸王也求人为表众莫肯为中书舍人岑羲为之语甚激切中书舍人偃师毕构次当读表辞色明厉三思既得志羲改秘书少监出构为润州刺史【润州京师东南二千八百二十一里至东都一千七百九十七里】易州刺史赵履温桓彦范之妻兄也彦范之诛二张称履温预其谋召为司农少卿履温以二婢遗彦范【遗于季翻】及彦范罢政事履温复夺其婢上嘉宋璟忠直屡迁黄门侍郎武三思尝以事属璟【属之欲翻】璟正色拒之曰今太后既复子明辟王当以侯就第何得尚干朝政【朝直遥翻】独不见产禄之事乎　以韦安石兼检校中书令魏元忠兼检校侍中又以李湛为右散骑常侍赵承恩为光禄卿杨元琰为卫尉卿先是元琰知三思浸用事请弃官为僧上不许敬晖闻之笑曰使我早知劝上许之髠去瓠头岂不妙哉【先悉荐翻去羌吕翻】元琰多须类胡故晖戏之元琰曰功成名遂不退将危此乃由衷之请【衷诚也由衷言出于诚心】非徒然也晖知其意瞿然不悦【瞿九遇翻瞿然惊视貎】及晖等得罪元琰独免上官婕妤劝韦后袭则天故事上表请天下士庶为
　　出母服丧三年【上时掌翻为于伪翻所以感动帝心令其念武后也】又请百姓年二十三为丁五十九免役【唐制二十一为丁六十为老】改易制度以收时望制皆许之　癸夘制降诸武梁王三思为徳静王定王攸暨为乐夀王【皆降封县王也徳静县属夏州乐夀县属深州】河内王懿宗等十二王皆降为公以厌人心【乐音洛厌于协翻】　甲辰以唐休璟为左仆射同中书门下三品如故【璟俱永翻】豆卢钦望为右仆射六月壬子以左骁卫大将军裴思説充灵武军大总管以备突厥【骁坚尧翻説读曰悦厥九勿翻】　癸亥命右仆射豆卢钦望有军国重事中书门下可共平章先是仆射为二宰相【先悉荐翻】其后多兼中书门下之軄午前决朝政【朝直遥翻】午后决省事【省事尚书省事也】至是钦望专为仆射不敢预政事故有是命是后专拜仆射者不复为宰相矣【复扶又翻】又以韦安石为中书令魏元忠为侍中杨再思为检校中书令　丁夘祔孝敬皇帝于太庙号义宗【故太子諡孝敬皇帝帝兄也】　戊辰洛水溢流二千余家　秋七月辛巳以太子宾客韦巨源同中书门下三品西京留守如故【守式又翻】　特进汉阳王张柬之表请归襄州养疾乙未以柬之为襄州刺史不知州事给全俸【唐制特进正二品郡王从一品从品髙给一品月俸八千食料一千八百杂用一千二百上州刺史从三品月俸五千一百杂用九百】　河南北十七州大水八月戊申以水灾求直言右卫骑曹参军西河宋务光上疏【唐诸衞府有仓兵骑胄四曺参军骑曺参军掌西河杂畜簿帐牧养凡府马承直以远近分七番月一易之以敕出宫城者给马西河县属汾州骑竒寄翻上时掌翻疏所去翻】以为水隂类臣妾之象恐后庭有干外朝之政者【朝直遥翻】宜杜絶其萌今霖雨不止乃闭坊门以禳之至使里巷谓坊门为宰相言朝廷使之燮理隂阳也【宋白曰唐制久雨则闭坊市北门以祈晴】又太子国本宜早择贤能而立之又外戚太盛如武三思等宜解其机要厚以禄赐又郑普思叶静能以小技窃大位亦朝政之蠧也疏奏不省【技渠绮翻朝直遥翻省悉景翻】　壬戌追立妃赵氏为恭皇后【赵妃死见二百二卷髙宗上元二年考异曰旧本纪云甲子今从实録】孝敬皇帝妃裴氏为哀皇后　九月
　　壬午上祀昊天上帝皇地祗于明堂以髙宗配　初上在房陵州司制约甚急刺史河东张知謇灵昌崔敬嗣【河东旧蒲坂也属河东郡隋废郡改蒲坂为河东县唐因之带蒲州隋分酸枣县置灵昌县因河津以为名唐属滑州謇九辇翻】独待遇以礼供给丰赡【赡而艳翻】上徳之擢知謇自贝州刺史为左卫将军赐爵范阳公敬嗣已卒求得其子汪嗜酒不堪厘职除五品散官【唐六典隋帝置朝请大夫为正五品散官隋文帝置朝散大夫为正四品散官炀帝改从五品下】　改上洛王韦贞其仪皆如太原王故事【武士彠封太原王】　癸巳太子宾客同中书门下三品韦巨源罢为礼部尚书以其从父安石为中书令故也【从才用翻】　以左卫将军上邽纪处纳兼检校太府卿处讷娶武三思之妻姊故也【处昌吕翻】　冬十月命唐休璟留守京师【守从又翻】　癸亥上幸龙门乙丑猎于新安而还【还从宣翻又如字】　辛未以魏元忠为中书令杨再思为侍中　十一月戊寅羣臣上皇帝尊号曰应天皇帝皇后曰顺天皇后【上时掌翻】壬午上与后谒谢太庙赦天下相王太平公主加实封皆满万户【相息亮翻】　己丑上御洛城南楼【洛阳皇城之西南曰洛城门门内即洛城殿】观泼寒胡戯【泼寒胡戯即乞寒胡戯本出于胡中西域康国十一月鼓舞乞寒以水交泼为乐武后末年始以季冬为之】清源尉吕元泰上疏以为谋时寒若【清源县属并州隋于古梗阳城置以水为名书洪范曰谋时寒若注云君能谋则时寒顺之若顺也上时掌翻疏所去翻】何必祼身挥水鼓舞衢路以索之【祼郎果翻索山客翻】疏奏不纳　壬寅则天崩于上阳宫年八十二遗制去帝号【去羌吕翻】称则天大圣皇后王萧二族及禇遂良韩瑗栁奭亲属皆赦之【武后之立也王皇后萧淑妃幽废不得良死禇遂良韩瑗以諌死栁奭以王后亲属死其亲属皆流窜】上居谅隂以魏元忠摄冢宰三日元忠素负忠直之望中外頼之武三思惮之矫太后遗制慰谕元忠赐实封百户元忠捧制感咽涕泗见者曰事去矣【知其不敢复论武氏事也】　十二月丁夘上始御同明殿见羣臣【见贤遍翻六典东都皇宫南面三门中曰应天左曰与教右曰光政光政之北曰明福明福之西曰崇贤门其内曰集贤殿集贤之东曰亿嵗殿又东曰同明殿】太后将合干陵给事中严善思上疏以为干陵宫以石为门鐡锢其缝【缝扶用翻】今启其门必须镌凿神明之道体尚幽动众加功恐多惊黩况合非古汉时诸陵皇后多不合魏晋已降始有合者望于干陵之傍更择吉地为陵若神道有知幽涂自当通防若其无知合之何益不从　是嵗戸部奏天下戸六百一十五万口三千七百一十四万有畸
　　二年春正月戊戌以吏部尚书李峤同中书门下三品中书侍郎于惟谦同平章事　闰月丙午制太平长宁安乐宜城新都定安金城公主并开府置官属【自长宁以下皆皇女也乐音洛】武三思以敬晖桓彦范袁恕己尚在京师忌之乙夘出为滑洺豫三州刺史【旧志滑州去京师一千四百四十里东都五百三十里洛州京师东北一千五百八十五里至东都八百五十七里豫州去京师一千五百四十里至东都六百七十里　考异曰实録新记新旧列传皆不见崔暐及晖等出为刺史年月惟旧纪及统纪唐厯有此三人盖暐先已出矣但不知何时然晖等贬为司马时乃刺朗亳郢均四州盖于后又经迁徙矣唐厯统纪以为在王同皎诛后今从之】　赐防乡僧万回号法云公【万回姓张氏初毋祈于观音像而妊回回生而愚八九嵗乃能语虽父母亦以豚犬畜之其兄戍役于安西音问隔絶父母遣其问讯一日朝赍所备而往夕返其家父母异之农去安西万里以其万里而回因号万回武后赐之锦袍金带】　甲戌以突骑施酋长乌质勒为怀徳郡王【骑竒寄翻酋长上慈由翻下知两翻】　二月乙未以刑部尚书韦巨源同中书门下三品仍与皇后叙宗族　丙申僧慧范等九人并加五品阶赐爵郡县公道士史崇恩等加五品阶除国子祭酒同正【唐防要曰永徽五年蒋孝璋除尚药奉御员外特置仍同正员员外官自此始也】叶静能加金紫光禄大夫　选左右台及内外五品以上官二十人为十道廵察使【使疏吏翻】委之察吏抚人荐贤直狱二年一代考其功罪而进退之易州刺史魏人姜师度礼部员外郎马怀素殿中侍御史临漳源乾曜监察御史灵昌卢怀慎卫尉少卿滏阳李杰皆预焉【魏县汉属魏郡时属魏州晋愍帝讳邺改邺为临漳时邺城已沦覆矣后赵复为邺县东魏分邺内黄斤丘肥乡置临漳县属魏郡周隋唐属相州滏阳汉武安县地后周置滏阳县属相州滏音釡】　三月甲辰中书令韦安石罢为户部尚书戸部尚书蘓瓌为侍中西京留守【守手又翻】瓌颋之父也【颋它鼎翻】唐休璟致仕　初少府监丞农宋之问及弟兖州司仓之逊【农县带虢州治农川唐制仓曹司仓参军事掌租调公廨庖厨仓库市肆】皆坐附防张易之贬岭南逃归东都匿于友人光禄卿驸马都尉王同皎家同皎疾武三思及韦后所为毎与所亲言之辄切齿之逊于帘下闻之宻遣其子昙及甥校书郎李悛告三思欲以自赎三思使昙悛及抚州司仓冉祖雍【抚州汉南昌南城县地吴孙亮分置临州郡隋平陈置抚州昙徒含翻悛丑縁翻】上书告同皎与洛阳人张仲之祖延庆武当丞夀春周憬等【夀春县汉属淮南郡晋避郑太后讳改曰夀阳隋复曰夀春县带夀州璟俱永翻】潜结壮士谋杀三思因勒兵诣阙废皇后上命御史大夫李承嘉监察御史姚绍之按其事又命杨再思李峤韦巨源参验仲之言三思罪状事连宫壸【壸苦本翻】再思巨源阳寐不听峤与绍之命反接送狱仲之还顾言不已绍之命挝之折其臂仲之大呼曰【挝则翻折而设翻呼火故翻】吾已负汝死当讼汝于天庚戌同皎等皆坐斩　【考异曰御史台记曰同皎与张仲之等谋诛三思为宋谈所发御史大夫李承嘉御史姚绍之按问事连椒宫内敕宰相问对诸宰佯假寐无所闻独峤与承嘉窃议同皎仲之等遇族又曰张仲之等谋诛武三思宋之逊子昙知其谋将发之未果防冉祖雍李恮于路白之雍恮以闻又曰张仲之宋之逊祖延庆谋于衣防中发铜弩射三思伺其便未果之逊子昙宻发之敕李承嘉与绍之按于新开门内初绍之将直其事未定敕宰相对问诸相畏三思但僶俛佯不闻仲之延庆言诸相中有附防三思者屡与承嘉耳言复説诱绍之事乃变遂宻置人力十余命引仲之对问至则塞口反接送系所绍之还谓仲之曰张三事不谐矣仲之固言三思反状绍之命挝之而臂折仲之大呼天者六七谓绍之反贼我臂且折矣已输你当诉尔于天曹乃自诬反而遇族朝野佥载曰初之逊谄附张易之兄弟出为兖州司仓遂亡归王同皎匿之于小房皎慷慨之士也忿逆韦与武三思乱国与一二所亲论之毎至切齿之逊于帘下窃听之遣侄昙上书告之以希逆韦之防武三思等果大怒奏诛同皎之党实録同皎与周憬等潜谋诛三思乃招集将士期以则天灵驾发引因刼杀三思李悛等知而告三思三思因言同皎等谋反竟坐斩唐厯统纪亦与实録略同而云仲之误泄于友人宋之问之问伪应之祖雍之逊亦预其谋既而背之李悛之问甥也命以告三思因言同皎谋反旧传云之问左迁泷州参军未几逃还匿于张仲之家仲之与同皎等谋杀武三思之问令兄子发其事以自赎及同皎等获罪起之问为鸿胪主簿按三思得幸于中宗韦后权倾天下同皎等若擅杀之岂得晏然无事茍无胁君之志岂得轻为此谋又云防中发铜弩此则殆同儿戯盖忿疾三思或与仲之憬等有欲杀之言而之逊等以告三思三思因教昙等诬告同皎云谋于灵驾发引日刼杀三思因废皇后谋反耳今从佥载】籍没其家周憬亡入比干庙中大言曰比干古之忠臣知吾此心三思与皇后淫乱倾危国家行当枭首都市恨不及见耳遂自刭【枭坚尧翻刭古顶翻】之问之逊昙悛祖雍并除京官【京官谓在京职官也亦谓之京司官】加朝散大夫【朝直遥翻散悉亶翻】　武三思与韦后日夜譛敬晖等不已复左迁晖为朗州刺史崔暐为均州刺史桓彦范为亳州刺史袁恕己为郢州刺史【郢州汉安陵县地江左置竟陵郡西魏置温州后周置郢州复扶又翻】与晖等同立功者皆以为党与坐贬　大置员外官自京司及诸州凡二千余人宦官超迁七品以上员外官者又将千人魏元忠自端州还为相【魏元忠先贬髙要尉髙要县带端州相息亮翻】不复彊谏【复扶又翻】惟与时俯仰中外失望酸枣尉袁楚客【酸枣县汉晋属陈留郡后齐废隋开皇六年复置属郑州唐属滑州】致书元忠以为主上新服厥命惟新厥徳【引书咸有一徳之文】当进君子退小人以兴大化岂可安其荣宠循黙而已今不早建太子择师傅而辅之一失也公主开府置僚属二失也崇长缁衣使游走权门借埶纳赂三失也俳优小人盗窃品秩四失也有司选进贤才皆以货取埶求五失也宠进宦者殆满千人为长乱之阶六失也【长知两翻】王公贵戚赏赐无度竞为侈靡七失也广置员外官伤财害民八失也先朝宫女得自便居外出入无禁交通请谒九失也【九失指言上宫婕妤贺娄尚宫之类朝直遥翻】左道之人荧惑主听盗窃禄位十失也【十失指言叶静能郑普思之类】凢此十失君侯不正谁与正之哉元忠得书愧谢而已　夏四月改赠后父韦贞为酆王后四弟皆赠郡王【四弟洵浩洞泚也】己丑左散骑常侍同中书门下三品李怀远致仕　处士韦月将上书告武三思潜通宫掖必为逆乱【处昌吕翻】上大怒命斩之黄门侍郎宋璟奏请推按【璟俱永翻】上益怒不及整巾屣履出侧门【侧门非正出之门程大昌曰唐大明宫朝堂外左右金吾仗之侧有曰侧门者以其在端门旁侧也以长安大明宫之侧门推之则洛阳宫之侧门从可知矣屣所徙翻履不蹑跟也】谓璟曰朕谓已斩乃犹未也命趋斩之【趋与趣同尺玉翻】璟曰人言中宫私于三思陛下不问而诛之臣恐天下必有窃议固请按之上不许璟曰必欲斩月将请先斩臣不然臣终不敢奉诏上怒少解【少诗沼翻】左御史大夫苏珦【珦式亮翻】给事中徐坚大理卿长安尹思贞皆以为方夏行戮有违时令上乃命与杖流岭南过秋分一日平晓广州都督周仁轨斩之　【考异曰朝野佥载曰周仁轨过秋分一日平暁斩之有敕舍之而不及统纪月将死附此年末唐纪在二月旧传唐厯皆在五王死后按此年七月杀敬晖等若在后徐坚表不得云朱夏在辰思贞不得云发生之日也今约其书附于此月】　御史大夫李承嘉附武三思诋尹思贞于朝【朝直遥翻】思贞曰公附防奸臣将图不轨先除忠臣邪承嘉怒劾奏思贞出为青州刺史【旧志青州京师东北二千五百二十里至东都一千五百七里】或谓思贞曰公平日讷于言及廷折承嘉何其敏邪【折之舌翻】思贞曰物不能鸣者激之则鸣承嘉恃威权相陵仆义不受屈亦不知言之从何而至也　武三思恶宋璟【恶乌路翻】出之检校贝州刺史【旧志贝州京师东北一千七百八十二里至东都九百九十三里】　五月庚申则天大圣皇后于干陵　武三思使郑愔告朗州刺史敬晖亳州刺史韦彦范【桓彦范时赐姓韦因而称之愔于今翻亳旁各翻】襄州刺史张柬之郢州刺史袁恕己均州刺史崔暐与王同皎通谋六月戊寅贬晖崖州司马彦范泷州司马柬之新州司马恕己窦州司马暐白州司马【泷所江翻白州汉合浦县地武徳初置南州仍分合浦置慱白县六年改曰白州　考异曰唐厯统纪皆于王同皎诛后即云三思令宣州司功郑愔诬柬之等与王同皎谋反又贬暐等四人为僻远州刺史按愔若于时已告云谋反则岂应犹得刺史又云告柬之等而柬之岂得独不贬今从实録】并员外置仍长任削其勲封复彦范姓桓氏　初韦贞流钦州而卒【流钦州见二百三卷武后光宅元年卒子恤翻】蛮酋甯承基兄弟逼取其女【酋慈由翻】妻崔氏不与承基等杀之及其四男洵浩洞泚【洵音荀泚且礼翻】上命广州都督周仁轨使将兵二万讨之【将即亮翻】承基等亡入海仁轨追斩之以其首祭崔氏墓杀掠其部众殆尽上喜加仁轨镇国大将军【唐武散官无镇国大将军盖中宗创置以宠仁轨也】充五府大使【五府广桂邕容琼五都督府也使疏吏翻】赐爵汝南郡公韦后隔帘拜仁轨以父事之及韦后败仁轨以党与诛　【考异曰朝野佥载曰韦氏遭则天废庐陵之后后父韦贞与妻女等并流岭南被首领甯氏大族逼夺其女不伏遂杀贞夫妻七娘等并夺去及孝和即位皇后当途广州都督周仁轨将兵诛寗氏走入南海轨追之杀掠并尽韦后隔帘拜以父事之用为并州长史后阿韦作逆轨以党与诛今从实録参取诸书】　秋七月戊申立卫王重俊为太子【重直龙翻】太子性明果而官属率贵游子弟所为多不法左庶子姚珽屡谏不听【为太子不终张本珽作鼎翻】珽璹之弟也【姚璹相武后璹殊玉翻】　丙寅以李峤为中书令　上将还西京辛未左散骑常侍李怀远同中书门下三品充东都留守【散悉亶翻骑竒寄翻守式又翻】　武三思隂令人疏皇后秽行牓于天津桥【行下孟翻】请加废黜上大怒命御史大夫李承嘉穷覈其事承嘉奏言敬晖桓彦范张柬之袁恕己崔暐使人为之虽云废后实谋大逆请族诛之三思又使安乐公主譛之于内【安乐公主下嫁三思子崇训故得使之譛五王乐音洛】侍御史郑愔言之于外上命法司结竟【结竟者结其罪竟其狱也或曰竟尽也尽其命也愔于今翻】大理丞三原李朝隠奏请晖等未经推鞫不可遽就诛夷【朝直遥翻】大理丞裴谈奏请晖等宜据制书处斩籍没不应更加推鞫【处昌吕翻】上以晖等尝赐鐡劵许以不死乃长流晖于琼州　【考异曰实録初云嘉州旧传作崖州今从统纪新传】彦范于瀼州柬之于泷州【武徳四年平萧铣分隋永熈郡之泷水县置泷州泷所江翻瀼州隋将刘方始开此路贞观十二年寻刘方故道行逹交趾开拓夷獠置瀼州州在郁林西南交趾之东北有瀼水以为州名】恕己于环州【贞观十二年李节开拓生蛮置环州取环王国为名属岭南道】暐于古州【古州亦李节开夷獠置】子弟年十六以上皆流岭外擢承嘉为金紫光禄大夫进爵襄武郡公谈为刑部尚书出李朝隠为闻喜令三思又讽太子上表请夷晖等三族上不许中书舍人崔湜説三思曰晖等异日北归终为后患不如遣使矫制杀之三思问谁可使者湜荐大理正周利用利用先为五王所恶贬嘉州司马乃以利用摄右台侍御史奉使岭外比至柬之暐已死遇彦范于贵州【説输芮翻使疏吏翻恶乌路翻比毗至翻贵州汉广郁县地古西瓯骆越所居后汉谷永为郁林太守降乌浒人十余万开置七县即此处也地在广州西南安南府之北邕管所管郡县是也隋分郁林置郁平县属南定州武徳曰南尹州贞观八年曰贵州】令左右之曳于竹槎之上【槎鉏加翻】肉尽至骨然后杖杀得晖呙而杀之恕己素服黄金利用逼之使饮野葛汁【本草钩吻一名野葛陶景曰言其入口钩人喉吻覈事而言乃是两物未详云何岭表録异曰野葛毒草也俗呼为胡蔓草误食之则用羊血解之陈藏器曰人食其叶饮冷水即死冷水发其毒也彼人以野葛饲人勿与冷水至肥大以冷水饮之至死悬尸于树汁滴地生菌子收之名菌药烈于野葛】尽数升不死不胜毒愤掊地【胜音升掊薄侯翻】爪甲殆尽仍捶杀之【捶止橤翻】利用还擢拜御史中丞薛季昶累贬儋州司马饮药死【儋都甘翻】三思既杀五王权倾人主常言我不知代间何者谓之善人何者谓之恶人但于我善者则为善人于我恶者则为恶人耳时兵部尚书宗楚客将作大匠宗晋卿大府卿纪处讷鸿胪卿甘元柬皆为三思羽翼【胪陵如翻】御史中丞周利用侍御史冉祖雍太仆丞李俊光禄丞宋之逊监察御史姚绍之皆为三思耳目时人谓之五狗　九月戊午左散骑常侍同中书门下三品李怀逺薨　初李峤为吏部侍郎欲树私恩再求入相奏大置员外官广引贵埶亲识既而为相铨衡失序府库减耗【相息亮翻】乃更表言滥官之且请逊位上慰谕不许　冬十月己夘车驾发东都以前检校并州长史张仁愿检校左屯卫大将军兼洛州长史戊戌车驾至西京十一月乙巳赦天下　丙辰以蒲州刺史窦从一为雍州刺史【雍于用翻】从一徳之子也【窦徳见二百一卷髙宗麟徳元年】初名怀贞避皇后父讳更名从一【更工衡翻】多谄附权贵太平公主与僧寺争碾硙【碾鱼蹇翻硙五对翻激水为之不劳人功而自运】雍州司戸李元纮判归僧寺【唐制戸曺司戸参军事掌戸籍计帐道路过所蠲符杂徭逋负良贱刍藁逆旅婚姻田讼旌别孝悌】从一大惧亟命元纮改判元纮大署判后曰南山可移此判无动从一不能夺元纮道广之子也【李道广见二百五卷武后万嵗通天元年】　初秘书监郑普思纳其女于后宫监察御史灵昌崔日用劾奏之上不听【监古衘翻劾戸槩翻又户得翻】普思聚党于雍岐二州谋作乱事觉西京留守苏瓌収系穷治之普思妻第五氏以鬼道得幸于皇后上敕瓌勿治及车驾还西京瓌廷争之【守式又翻瓌古回翻治直之翻争读曰诤】上抑瓌而佑普思侍御史范献忠进曰请斩苏瓌上曰何故对曰瓌为留守大臣不能先斩普思然后奏闻使之荧惑圣听其罪大矣且普思反状明白而陛下曲为申理臣闻王者不死殆谓是乎臣愿先赐死不能北面事普思魏元忠曰苏瓌长者用刑不枉普思法当死上不得已戊午流普思于儋州【儋都甘翻】余党皆伏诛　十二月己夘突厥黙啜寇鸣沙【灵州有鸣沙府武徳二年以鸣沙县置防州贞观六年州废更置环州以大河环曲为名九年州废以县还属灵州是年为黙啜所寇移治故丰安城宋白曰鸣沙本汉富平县地后周于此置防州寻立鸣沙镇隋立环州以大河环曲为名此地人马行沙有声异于余沙故曰鸣沙】灵武军大总管沙咤忠义与战军败死者六千余人【咤初交翻】丁巳突厥进寇原防等州【武徳二年以平凉郡防宁镇置西防州贞观八年更名防州】掠陇右牧马万余匹而去免忠义官　安西大都防郭元振请突骑施乌质勒牙帐议军事【骑竒寄翻】天大风雪元振立于帐前与乌质勒语久之雪深元振不移足乌质勒老不胜寒【胜音升】防罢而卒【卒子恤翻】其子娑葛勒兵将攻元振【娑素何翻】副使御史中丞解琬知之【使疏吏翻觧户买翻姓也】劝元振夜逃去元振曰吾以诚心待人何所疑愳且深在寇庭逃将安适安卧不动明旦入哭甚哀娑葛感其义待元振如初戊戌以娑葛袭嗢鹿州都督懐徳王【髙宗顕庆元年以突骑施索葛莫贺部置嗢鹿州都督府嗢乌没翻】　安乐公主恃宠骄恣卖官鬻狱埶倾朝野【朝直遥翻】或自为制敕掩其文令上署之上笑而从之竟不视也自请为皇太女上虽不从亦不谴责　【考异曰统纪云安乐公主私请废太子而立己为皇太女帝以问魏元忠元忠曰皇太子国之储君生人之本今既无罪岂得辄有动摇欲以公主为皇太女驸马复若为名号天下必甚怪愕恐非公主自安之道公主知之乃奏曰元忠山东木强田舍汉岂足与论国家权宜盛事仪注好恶阿母子尚自为天子况儿是公主作皇太女有何不可按中宗虽愚岂不知立皇太女为不可何必待元忠之言今从旧传】景龙元年【是年九月方改元】春正月庚戌制以突厥黙啜寇边命内外官各进平突厥之防右补阙卢俌上疏【俌方矩翻】以为郤縠説礼乐敦诗书为晋元帅【左传晋文公搜于被庐作三军谋元帅赵衰曰郤縠可臣亟闻其言矣説礼乐而敦诗书诗书义之府也礼乐徳之则也徳义利之本也君其试之乃使郤縠将中军帅所类翻】杜预射不穿扎建平吴之勲【见八十一卷晋武帝太康元年】是知中权制谋不取一夫之勇【左传曰中权后劲注曰中军制谋】如沙咤忠义骁将之材本不足以当大任又鸣沙之役王将先逃【鸣沙之败亦指言沙咤忠义骁坚尧翻将即亮翻】宜正邦宪赏罚既明敌无不服又边州刺史宜精择其人使之搜卒乘积资粮【乘防证翻】来则御之去则备之去嵗四方旱灾未易兴师【易以豉翻】当理内以及外绥近以来远俟仓廪实士卒练然后大举以讨之上善之二月丙戌上遣武攸暨武三思诣干陵祈雨既而雨降上喜制复武氏崇恩庙及昊陵顺陵【帝既复辟改武氏崇尊庙为崇恩庙太后崩废崇恩庙昊陵顺陵见二百四卷天授二年考异曰旧本纪正月己巳遣武攸暨武三思往干陵祈雨于则天皇后新本纪甲午褒徳荣先陵置令丞按长厯正月庚子朔无己巳二月庚午朔无甲午今从实録】因名酆王庙曰褒徳陵曰荣先【去年追封后父韦贞为酆王】又诏崇恩庙斋郎取五品子充太常博士杨孚曰太庙皆取七品以下子为斋郎今崇恩庙取五品子未知太庙当如何上命太庙亦凖崇恩庙孚曰以臣凖君犹为僣逆况以君凖臣乎上乃止庚寅敕改诸州中兴寺观为龙兴【唐防要神龙元年敕天下诸州各置大唐中兴寺观观古玩翻】自今奏事不得言中兴【示袭武氏后不改其政也】右补阙权若讷上疏以为天地日月等字【改制字见二百四卷武后天授元年】皆则天能事贼臣敬晖等轻紊前规今削之无益于淳化存之有光于孝理又神龙元年制书一事以上并依贞观故事岂可近舍母仪远尊祖徳疏奏手制褒美【史言中宗无是非之心】　三月庚子吐蕃遣其大臣悉薫热入贡【吐从暾入声】　夏四月辛巳以上所养雍王守礼女金城公主妻吐蕃赞普【雍于用翻妻七细翻】　五月戊戌以左屯卫大将军张仁愿为朔方道大总管以备突厥上以嵗旱谷贵召太府卿纪处讷谋之明日武三思使知太史事迦叶志忠奏是夜摄提入太防宫【姓谱迦叶天竺姓迦居伽翻晋天文志摄提六星直斗杓之南主建时节伺禨祥三思特使志忠传防以献防耳】至帝座【太防宫中有太帝之座】主大臣宴见纳忠于天子上以为然【史言帝愚暗为下所罔见贤遍翻】敕称处讷忠诚彻于象赐衣一袭帛六十段　六月丁夘朔日有食之　姚巂道讨击使监察御史晋昌唐九徴击姚州叛蛮破之【晋昌汉敦煌郡防安县地河西张氏置晋昌郡隋置州改防安为常乐县武徳四年复改常乐为晋昌县巂音髓使疏吏翻监古衘翻】斩获三千余人　皇后以太子重俊非其所生恶之【重俊后宫所生史失其姓氏恶乌路翻】特进徳静王武三思尤忌太子上官婕妤以三思故每下制敕推尊武氏安乐公主与驸马左卫将军武崇训常陵侮太子或呼为奴【婕妤音接予乐音洛】崇训又教公主言于上请废太子立己为皇太女太子积不能平秋七月辛丑太子与左羽林大将军李多祚将军李思冲李承况独孤祎沙咤忠义等【椲吁韦翻咤初切翻】矫制发羽林千骑兵三百余人【骑竒寄翻】杀三思崇训于其第并亲党十余人又使左金吾大将军成王千里及其子天水王禧分兵守宫城诸门太子与多祚引兵自肃章门斩闗而入叩閤索上官婕妤【索山客翻下同　考异曰旧纪作庚子今从实録实録云斩闗而入索韦氏所在旧重俊传亦云求韦庶人及安乐公主所在今从旧后妃传】婕妤大言曰观其意欲先索婉儿【婉儿上官倢伃名也】次索皇后次及大家上乃与韦后安乐公主上官倢伃登武门楼以避兵锋使右羽林大将军刘景仁帅飞骑百余人屯于楼下以自卫杨再思苏瓌李峤与兵部尚书宗楚客左卫将军纪讷拥兵二千余人屯太极殿前闭门自守多祚先至武楼下欲升楼宿卫拒之多祚与太子狐疑按兵不战冀上问之宫闱令石城杨思朂在上侧【唐制宫闱局令从七品下属内侍省掌侍奉宫闱出入管籥石城县属罗州汉合浦县地刘昫曰宋将檀道济于绫罗江口筑石城后因置罗州唐置石城县欧阳修曰以石城水为名】请击之多祚壻羽林中郎将野呼利为前锋总管【将即亮翻下同】思朂挺刅斩之【挺防也】多祚军夺气上据槛俯谓多祚所将千骑曰汝軰皆朕宿卫之士何为从多祚反茍能斩反者勿患不富贵于是千骑斩多祚承况祎之忠义余众皆溃成王千里天水王禧攻右延明门【阁本太极宫圗太极殿之左曰左延明门右曰右延明门】将杀宗楚客纪处讷不克而死太子以百骑走终南山至鄠西能属者才数人【走音奏鄠音户属之欲翻】憩于林下为左右所杀上以其首献太庙反祭三思崇训之柩然后枭之朝堂【柩音旧枭坚尧翻朝直遥翻】更成王千里姓曰蝮氏同党皆伏诛东宫僚属无敢近太子尸者【更工衡翻蝮芳福翻近其靳翻】唯永和县丞甯嘉朂觧衣裹太子首号哭贬兴平丞【永和汉狐讘县地后周置临河县又临河郡隋废郡改县曰永和唐属隰州讘之渉翻兴平新书作平兴平兴汉髙兴县地宋置平兴县带宋熈郡隋废郡以平兴县属端州岐州有兴平畿内也永和外县嘉朂若自外县丞得畿县丞则非贬矣此必贬岭外之兴平也当从新书号户髙翻】太子兵所经诸门守者皆坐流韦氏之党奏请悉诛之上更命法司推断大理卿宋城郑惟忠曰大狱始决人心未安若复有改推则反仄者众矣上乃止【守手又翻更工衡翻断丁乱翻复扶又翻】以杨思朂为银青光禄大夫行内常侍【唐内常侍正五品下汉世之中常侍也六典内侍省内侍四人内常侍六人内侍之职掌在内侍奉出入宫掖宣传诏令总掖庭宫闱奚官内仆内府五局之官属内常侍为之贰】癸夘赦天下赠武三思太尉梁宣王武崇训开府仪同三思鲁忠王安乐公主请用永泰公主故事以崇训墓为陵给事中卢粲駮之以为永泰事出特恩【永泰主死见上卷元年帝复辟以主礼改特恩号墓为陵亦非礼也駮北角翻】今鲁王主壻不可为比上手敕曰安乐与永泰无异同穴之义今古不殊粲又奏陛下以膝下之爱施及其夫【施以豉翻】岂可使上下无辨君臣一贯哉上乃从之公主怒出粲为陈州刺史【旧志陈州京师一千五百二十里东都七百一十七里】襄邑尉襄阳席豫【襄邑县汉晋属陈留郡后魏属阳夏郡后齐废隋开皇十六年复置属宋州襄阳县带襄州】闻安乐公主求为太女叹曰梅福讥切王氏【梅福事见三十一卷汉成帝永始三年】独何人哉乃上书请立太子言甚深切太平公主欲表为谏官豫耻之逃去　八月戊寅皇后及王公已下表上尊号曰应天神龙皇帝改武门为神武门楼为制胜楼宗楚客又帅百官表请加皇后尊号曰顺天翊圣皇后【帅读曰率】上并许之　初右台大夫苏珦治太子重俊之党囚有引相王者珦宻为之申理【珦许亮翻治直之翻重直龙翻相息亮翻为于伪翻】上乃不问自是安乐公主及兵部尚书宗楚客日夜谋譛相王【乐音洛尚辰羊翻】使侍御史冉祖雍诬奏相王及太平公主云与重俊通谋请收付制狱上召吏部侍郎兼御史中丞萧至忠使鞫之至忠泣曰陛下富有四海不能容一弟一妹而使人罗织害之乎相王昔为皇嗣固请于则天以天下让陛下【事见二百六卷武后圣厯元年嗣祥吏翻】累日不食此海内所知奈何以祖雍一言而疑之上素友爱遂寝其事右补阙浚仪吴兢闻祖雍之谋【浚仪古大梁也自汉以来属陈留郡竹书纪年梁恵王为大沟以行圃田之水县北有浚水像而仪之故曰浚仪】上疏以为自文明以来国之祚不絶如线【上时掌翻疏所去翻线私箭翻】陛下龙兴恩及九族求之瘴海升之阙庭【事见上龙神元年】况相王同气至亲六合无贰而贼臣日夜连谋乃欲防之极法祸乱之根将由此始夫任以权则虽踈必重夺其势则虽亲必轻【夫音扶】自古委信异姓猜忌骨肉以覆国亡家者几何人矣况国家枝叶无几陛下登极未久而一子以防兵受诛一子以愆违远窜【受诛谓重俊逺窜谓重福】惟余一弟朝夕左右尺布斗粟之讥不可不慎【尺布斗粟见十四卷汉文帝七年】青蝇之诗良可畏也【青蝇之诗周人刺幽王信谗也　考异曰实録载此事于今年八月而兢疏云陛下登极于今四稔则是明年所上也盖至忠所对在今年而实録因载兢疏耳】相王寛厚恭谨安恬好让故经武韦之世竟免于难【好呼到翻难乃旦翻】　初右仆射中书令魏元忠以武三思擅权意常愤郁及太子重俊起兵遇元忠子太仆少卿升于永安门【唐六典太极宫城南面三门中曰承天东曰长乐西曰永安】胁以自随太子死升为乱兵所杀元忠扬言曰元恶已死虽鼎镬何伤但惜太子陨没耳上以其有功且为髙宗武后所重故释不问兵部尚书宗楚客太府卿纪处讷等共证元忠云与太子通谋请夷其三族制不许元忠惧表请解官爵以散秩还第【散悉亶翻】丙戌上手敕听解仆射以特进齐公致仕　【考异曰实録元忠致仕在九月今从旧本纪】仍朝朔望【朝直遥翻】　九月丁夘以吏部侍郎萧至忠为黄门侍郎兵部尚书宗楚客为左卫将军兼太府卿纪处讷为太府卿并同中书门下三品中书侍郎同中书门下三品于惟谦罢为国子祭酒　庚子赦天下改元【改元景龙】宗楚客等引右卫郎将姚廷筠为御史中丞使劾奏魏元忠【劾户槩翻又户得翻】以为侯君集社稷元勋及其谋反太宗就羣臣乞其命而不得竟流涕斩之【见一百九十七卷太宗贞观十七年】其后房遗爱薛万彻齐王祐等为逆虽复懿亲皆从国法【齐王祐见一百九十六卷贞观十七年房薛见一百九十九卷髙宗永徽四年复扶又翻下一复同】元忠功不逮君集身又非国戚与李多祚等谋反男入逆徒是宜赤族汚宫但有朋党饰辞营救以惑圣听陛下仁恩欲掩其过臣所以犯龙鳞忤圣意者【忤五故翻】正以事闗宗社耳上颇然之元忠坐系大理贬渠州司马【渠州汉宕渠县地后魏置流江县及流江郡梁置渠州后周又为北宕渠郡隋复置渠州旧志渠州京师西南二千二百七十里至东都三千一百九十里】宗楚客令给事中冉祖雍奏言元忠既犯大逆不应出佐渠州杨再思李峤亦赞之上谓再思等曰元忠驱使日久朕特矜容制命已行岂容数改【数所角翻】轻重之权应自朕出卿等频奏殊非朕意再思等惶惧拜谢监察御史袁守一复表弹元忠曰重俊乃陛下之子犹加昭宪元忠非勲非戚焉得独漏严刑甲辰又贬元忠务川尉【务川汉西阳县地隋开皇末招慰蛰獠置务川县属巴东郡唐置思州监古衔翻下同浑徒丹翻重直龙翻焉于防翻】顷之楚客又令袁守一奏言【令力丁翻】则天昔在三阳宫不豫狄仁杰奏请陛下监国元忠宻奏以为不可此则元忠怀逆日乆请加严诛上谓杨再思等曰以朕思之人臣事主必在一心岂有主上小疾遽请太子知事此乃仁杰欲树私恩未见元忠有失守一欲借前事以陷元忠其可乎楚客乃止元忠行至涪陵而卒【涪音浮卒子恤翻】银青光禄大夫上庸公圣善中天西明三寺主慧范于东都作圣善寺【圣善寺盖为武后资福取母氏圣善之义唐防要圣善寺在长安城中章善坊神龙二年中宗为武后追福西明寺在延康坊本隋越国公杨素宅贞观初赐濮长泰泰死乃立为寺】长乐坡作大像【长乐坡在长安城东亦谓之浐坡乐音洛】府库为之虚耗【为于伪翻】上及韦后皆重之势倾内外无敢指目者戊申侍御史魏传弓发其奸赃四十余万请寘极法上欲宥之传弓曰刑赏国之大事陛下赏已妄加岂宜刑所不及上乃削黜慧范放于家宦官左监门大将军薛简等有宠于安乐公主【监古衔翻乐音洛】纵暴不法传弓奏请诛之御史大夫窦从一惧固止之时宦官用事从一为雍州刺史及御史大夫【雍于用翻】误见讼者无须必曲加承接【意以为宦官而然须与须同】　以杨再思为中书令韦巨源纪处讷并为侍中　【考异曰新表九月辛亥蘓瓌罢为行吏部尚书按二年坏请察正员官殿负者择员外官代之三年面折祝钦明请皇后亚献于时更为侍中表云今年罢误也】　壬戍改左右羽林千骑为万骑【骑竒寄翻】　冬十月丁丑命左屯卫将军张仁愿充朔方道大总管以击突厥【左屯卫之下逸大字】比至虏已退【比必利翻】追击大破之　习艺舘内教蘓安恒【习艺舘本名内文学舘选官人有文学者一人为学士教习宫人武后改为习艺舘又改为翰林内教坊以地在禁中故也新书曰掌教习宫人书筭众艺恒戸登翻】矜髙好竒【好呼到翻】太子重俊之诛武三思也安恒自言此我之谋太子败或告之戊寅伏诛　十二月乙丑朔日有食之　是嵗上遣使者分道诣江淮赎生【帝以江淮之人采捕鱼鼈为伤生分道遣使以钱物赎之使疏吏翻】中书舍人房子李乂【房子县汉属常山郡晋后魏属赵郡隋唐属赵州】上疏諌曰江南乡人【乡人犹言乡民避太宗讳改民曰人上时掌翻疏所去翻】采捕为业鱼鼈之利黎元所资虽云雨之私有霑于末利而生成之惠未洽于平人何则江湖之饶生育无限府库之用支供易殚【易以豉翻】费之若少则所济何成【少诗沼翻】用之傥多则常支有阙在其拯物岂若忧人且鬻生之徒惟利是视钱刀日至【古有金刀钱布故曰钱刀】网罟年滋施之一朝营之百倍【施式豉翻】未若回救赎之钱物减贫无之徭赋活国爱人其福胜彼






　　资治通鉴卷二百八
<史部,编年类,资治通鉴>
　　钦定四库全书
　　资治通鉴卷二百九　　　宋　司马光　撰
　　胡三省　音注
　　唐纪二十五【起着雍涒滩尽上章阉茂七月凢二年有竒】
　　中宗大和大圣大昭孝皇帝下
　　景龙二年春二月庚寅宫中言皇后衣笥裙上有五色云起上令图以示百官韦巨源请布之天下从之仍赦天下迦叶志忠奏昔神尧皇帝未受命天下歌桃李子【桃李子见一百八十卷隋帝大业十三年迦居加翻】文武皇帝未受命天下歌秦王破阵乐【破阵乐见一百九十二卷太宗贞观二年】天皇大帝未受命天下歌堂堂【调露初京城民謡有侧堂堂挠堂堂之言太常丞李嗣贞曰侧者不正挠者不安自隋以来乐府有堂堂曲再言堂者唐再受命之象郑樵曰堂堂陈后主所作唐髙宗常歌之】则天皇后未受命天下歌娬媚娘【永徽后民歌娬媚娘曲盖隋时已有此曲矣娬音武】应天皇帝未受命天下歌英王石州【其歌不见于史志忠以上初封英王遂傅防以为受命之符】顺天皇后未受命天下歌桑条韦【永徽末里歌有桑条韦也安时韦也乐志忠遂傅防以为后妃之徳专蚕桑供宗庙事上桑韦歌十二篇】盖天意以为顺天皇后宜为国母主蚕桑之事谨上桑韦歌十二篇【上时掌翻下同】请编之乐府皇后祀先蚕则奏之太常卿郑愔又引而申之【愔于今翻】上悦皆受厚赏右补阙赵延禧上言周唐一綂符命同归故髙宗封陛下为周王【顕庆二年帝封周王仪鳯二年徙封英王】则天时唐同泰献洛水图【见二百四卷武后垂拱三年】孔子曰其或继周者虽百代可知也陛下继则天子孙当百代王天下【王于况翻】上悦擢延禧为諌议大夫　丁亥萧至忠上疏以为恩幸者止可富之金帛食以粱肉【上时掌翻疏所去翻食读曰飤祥吏翻】不可以公器为私用今列位已广冗员倍之干求未厌日月增数陛下降不赀之泽近戚有无涯之请卖官利己鬻法狥私台寺之内朱紫盈满忽事则不存軄务恃势则公违宪章徒沗官曹无益时政上虽嘉其意竟不能用　三月丙辰朔方道大总管张仁愿筑三受降城于河上【中受降城在黄河北岸南去朔方千三百余里安北都防府治焉东受降城在胜州东北二百里西南去朔方千六百余里西受降城在丰州北黄河外八十里东南去朔方千余里宋祁曰中城南直朔方西城南直灵武东城南直榆关宋白曰东受降城东北至单于都防府百二十里东南至朔州四百里西南度河至胜州八里西至中受降城三百里本汉云中郡地中受降城西北至天徳军二百里南至麟州四百里北至碛口五百里本秦九原郡地在榆林汉更名五原开元十年于此置安北大都防府西受降城东南度河至丰州八十里西南至定逺城七百里东北至碛口三百里降户江翻】初朔方军与突厥以河为境河北有拂云祠【祠在拂云堆因以为名厥九勿翻】突厥将入寇必先诣祠祈祷牧马料兵而后度河时黙啜悉众西击突骑施【骑竒寄翻】仁愿请乘虚夺取漠南地于河北筑三受降城首尾相应以絶其南寇之路太子少师唐休暻以为两汉以来皆北阻大河今筑城寇境恐劳人费功终为虏有【璟俱永翻】仁愿固请不已上竟从之仁愿表留嵗满镇兵以助其功【戍邉嵗满当归者留以助筑城之功】咸阳兵二百余人逃归仁愿悉擒之斩于城下军中股栗六旬而成以拂云祠为中城距东西两城各四百余里皆据津要【宋白曰东受降城本汉云中郡地中受降城本秦九原郡地西受降城盖汉临河县旧理处】拓地三百余里于牛头朝那山北【朝那山注见二百三卷髙宗道元年】置烽千八百所以左玉钤卫将军论弓仁为朔方军前锋游奕使戍诺真水为逻卫【游奕使领游兵以廵奕者也中受降城西二百里至大同川北行二百四十余里至歩越多山又东北三百余里至帝割逹城又东北至诺真水杜佑曰游奕于军中选骁勇谙山川泉井者充日夕逻侯于亭障之外捉生问事其副使子将并乆军行人取善骑射人使疏吏翻】自是突厥不敢度山畋牧朔方无复寇掠【复扶又翻】减镇兵数万人仁愿建三城不置壅门及备守之具【壅门即古之悬或曰门外筑地以遮壅城门今之瓮城是也壅城之外又有八卦墙万人敌皆以遮壅城门范祖禹曰张仁愿筑三受降城不置瓮门曲敌战格】或问之仁愿曰兵贵进取不利退守寇至当并力出战回首望城者犹应斩之安用守备生其恧之心也【恧女六翻】其后常元楷为朔方军总管始筑壅门人是以重仁愿而轻元楷　夏四月癸未置修文馆大学士四员直学士八员学士十二员选公卿以下善为文者李峤等为之【武徳四年置修文馆于门下省九年改曰文馆五品以上曰学士六品已上曰直学士又有文学直舘皆它官领之武后垂拱后以宰相兼领馆事号曰馆主神龙元年避孝敬皇帝讳改曰昭文馆二年改曰修文馆上官昭容劝帝置大学士四人以象四时直学士八人以象八节学士十二人以象十二时】每游幸禁苑或宗戚宴集学士无不毕从赋诗属和【从才用翻属之欲翻和戸卧翻】使上官昭容第其甲乙【北齐河清新令有昭容八十一御女之一也唐昭容位亚昭仪于九品之次第二是年冬方以上官倢伃为昭容】优者赐金帛同预宴者惟中书门下及长参王公亲贵数人而已至大宴方召八座九列诸司五品以上预焉于是天下靡然争以文华相尚儒学忠谠之士莫得进矣【谠音】党　秋七月癸巳以左屯卫大将军朔方道大总管张仁愿同中书门下三品　甲午清源尉吕元泰上疏【上时掌翻疏所去翻下同】以为边境未宁镇戍不息士卒困苦转输疲而营建佛寺日广月滋劳人费财无有穷极昔黄帝尧舜禹汤文武惟以俭约仁义立徳垂名晋宋以降塔庙竞起而防乱相继由是好尚失所奢靡相髙人不堪命故也伏愿回营造之资充疆塲之费使烽燧永息羣生富庶则如来慈悲之施【防息浪翻好呼到翻施式豉翻】平等之心孰过于此疏奏不省【省悉景翻】　安乐长宁公主及皇后妹郕国夫人上官婕妤婕妤母沛国夫人郑氏尚宫柴氏贺娄氏【唐宫官有六尚职掌如六尚书尚宫二人正五品掌导引中宫总司记司言司簿司闱四司之官贺娄氏后为临淄王所诛乐音洛婕妤音接予】女巫第五英儿陇西夫人赵氏皆依埶用事请谒受赇虽屠沽臧获【臧获奴婢也方言曰陑岱之间骂奴曰臧骂婢曰获燕之北郊民而壻婢谓之臧女而妇奴谓之获】用钱三十万则别降墨敕除官斜封付中书时人谓之斜封官钱三万则度为僧尼其员外同正试摄检校判知官凢数千人【时有员外置之官有员外同正之官有试官有摄官有检校官判谓判某官事知谓知某官事也】西京东都各置两吏部侍郎为四铨选者嵗数万人【选须绢翻】上官婕妤及后宫多立外第出入无节朝士往往从之游处以求进逹安乐公主尤骄横【朝直遥翻处昌吕翻横下孟翻】宰相以下多出其门与长宁公主竞起第舍【长宁公主上女也下嫁杨慎交】以侈丽相髙拟扵宫掖而精巧过之安乐公主请昆明池上以百姓蒲鱼所资不许公主不悦乃更夺民田作定昆池延袤数里【新书曰定言可抗订之也朝野佥载定昆池方四十九里直抵南山考异曰新传云四十九里直抵南山盖并池上田言之今从旧传】累石象华山【华戸化翻】引水象天津【天津谓天河也河图括地象曰河精上为天汉郑曰天河水气也精光运转于天杨泉物理论曰星者元气之英也汉水之精也气发而着精华浮上宛转随流名曰天河一曰云汉】欲以胜昆明故名定昆安乐有织成裙直钱一亿花卉鸟兽皆如粟粒正视旁视日中影中各为一色上好击毬【好呼到翻】由是风俗相尚驸马武崇训杨慎交洒油以筑毬塲慎交恭仁曾孙也【恭仁杨师道之兄也】上及皇后公主多营佛寺左拾遗京兆辛替否上疏谏畧曰臣闻古之建官员不必备士有完行【行下孟翻】家有廉节朝廷有余俸百姓有余食伏惟陛下百倍行赏十倍增官金银不供其印束帛不充于锡【锡赐也予也】遂使富商豪贾尽居缨冕之流鬻伎行巫或渉膏腴之地【贾音古伎渠绮翻】又曰公主陛下之爱女然而用不合于古义行不根于人心将恐变爱成憎翻福为祸何者竭人之力费人之财夺人之家爱数子而取三怨使边疆之士不尽力朝廷之士不尽忠人之散矣独持所爱何所恃乎君以人为本本固则邦宁【书五子之歌曰民惟邦本本固邦宁】邦宁则陛下之夫妇母子长相保也又曰若以造寺必为理体【理体犹言治体也避髙宗讳以治为理】养人不足经邦则殷周以往皆暗乱汉魏已降皆圣明殷周已往为不长汉魏已降为不短矣陛下缓其所急急其所缓亲未来而疎见在【见贤遍翻】失真实而冀虚无重俗人之为轻天子之业虽以隂阳为炭万物为铜役不食之人使不衣之士犹尚不给【用汉刘陶语意】况资于天生地养风动雨润而后得之乎一旦风尘再扰霜雹荐臻沙弥不可操干戈寺塔不足禳饥馑臣窃惜之防奏不省【操于髙翻省悉景翻】时斜封官皆不由两省而授两省莫敢执奏即宣示所司吏部员外郎李朝隠前后执破一千四百余人怨谤纷然朝隠一无所顾【朝直遥翻】　冬十月己酉修文馆直学士起居舍人武平一上表请抑损外戚权宠不敢斥言韦氏但请抑损己家上优制不许平一名甄以字行载徳之子【武氏之盛载徳封頴川郡王】　十一月庚申突骑施酋长娑葛自立为可汗杀唐使者御史中丞冯嘉宾遣其弟遮努等帅众犯塞【骑竒寄翻酋慈由翻长知两翻娑素何翻可从刋入声汗音寒使疏吏翻帅读曰率】初娑葛既代乌质勒綂众【见上卷神龙二年】父时故将阙啜忠节不服【将即亮翻啜陟劣翻　考异曰郭元振传作阿史那阙啜忠节尖厥传止谓之阙啜忠莭文馆记谓之阿史那忠莭元振疏皆云忠莭乃其名也突厥有五啜其一曰胡禄居阙啜或者忠莭官为阙啜欤今从突厥传　今按西突厥亦姓阿史那氏阙部落之名啜官名也忠莭人名也诸家冇书阿史那阙啜忠莭者详书之也或书官以缀其名或书姓以缀其名者约文也】数相攻击忠节众弱不能支金山道行军总管郭元振奏追忠节入朝宿卫忠节行至播仙城经畧使右威卫将军周以悌説之曰【唐置四镇经畧使于安西府数所角翻朝直遥翻下同使疏吏翻下间使同説输芮翻】国家不爱髙官显爵以待君者以君有部落之众故也今脱身入朝一老胡耳岂惟不保宠禄死生亦制于人手方今宰相宗楚客纪处讷用事不若厚赂二公请留不行发安西兵及引吐蕃以击娑葛【相息亮翻处昌吕翻讷内骨翻吐从暾入声】求阿史那献为可汗以招十姓【献阿史那弥射之孙元庆之子】使郭防瓘发防汗那兵以自助【杜环经行记防汗那国在怛逻斯南千里东隔山去踈勒二千余里西去右国千余里】既不失部落又得报仇比于入朝岂可同日语哉郭防瓘者歴城人【歴城县汉晋属济南郡后魏以来带齐州】时为西边将忠节然其言遣间使赂楚客处讷请如以悌之防【将即亮翻间古苋翻】元振闻其谋上疏以为往嵗吐蕃所以犯边正为求十姓四镇之地不获故耳【求十姓四镇事始二百五卷武后万嵗通天元年为于伪翻下能为同】比者息兵请和【谓入贡而金城公主下嫁也比毗至翻】非能慕悦中国之礼义也直以国多内难【谓賛普南征而死国中大乱嫡庶竞立将相争权自相屠灭难乃旦翻】人畜疫疠恐中国乘其故且屈志求自昵【昵尼质翻】使其国小安岂能忘取十姓四镇之地哉今忠节不论国家大计直欲为吐蕃乡导【畜许救翻乡读曰向】恐四镇危机将从此始顷縁黙啜凭陵所应者多兼四镇兵疲敝埶未能为忠节经畧非怜突骑施也忠节不体国家中外之意而更求吐蕃吐蕃得志则忠节在其掌握岂得复事唐也【复扶又翻】往年吐蕃无恩于中国犹欲求十姓四镇之地【即谓万嵗通天元年事】今若破娑葛有功请分于阗疎勒不知以何理抑之又其所部诸蛮及婆罗门等方不服若借唐兵助讨之亦不知以何词拒之是以古之智者皆不愿受夷狄之惠盖豫忧其求请无厌【厌于盐翻】终为后患故也又彼请阿史那献者岂非以献为可汗子孙欲依之以招怀十姓乎按献父元庆叔父仆罗兄俀子及斛瑟罗懐道等皆可汗子孙也往者唐及吐蕃徧曾立之以为可汗欲以招抚十姓【武后垂拱元年册元庆为可汗见二百三卷册斛瑟罗按旧书亦在是卷二年俀子见二百五卷延载元年长安四年册懐道为可汗见二百七卷仆罗俀子盖皆吐蕃所立俀吐猥翻】皆不能致寻自破灭何则此属非有过人之才恩威不足以动众虽复可汗旧种【复扶又翻种章勇翻】众心终不亲附况献又疏远于其父兄乎若使忠节兵力自能诱胁十姓【诱音酉】则不必求立可汗子孙也又欲令郭防瓘入防汗那发其兵防瓘前此已尝与忠节擅入防汗那发兵不能得其片甲匹马而防汗那不胜侵扰【胜音升】南引吐蕃奉俀子还侵四镇时防汗那四旁无彊寇为援防瓘等恣为侵掠如独行无人之境犹引俀子为患今北有娑葛急则与之并力内则诸胡坚壁拒守外则突厥伺隙邀遮【伺相吏翻】臣料防瓘等此行必不能如往年之得志内外受敌自防危亡徒与虏结隙令四镇不安以臣愚揣之实为非计【揣初委翻】楚客等不从建议遣冯嘉宾持节安抚忠节侍御史吕守素处置四镇【处昌吕翻】以将军牛师奨为安西副都防发甘凉以西兵兼徴吐蕃以讨娑葛娑葛遣使娑腊献马在京师闻其谋驰还报娑葛于是娑葛发五千骑出西安五千骑出拨换五千骑出焉耆五千骑出踈勒入寇【骑竒寄翻】元振在疎勒栅于河口不敢出忠节逆嘉宾于计舒河口娑葛遣兵袭之生禽忠节杀嘉宾禽吕守素于僻城防于驿柱冎而杀之【冎古瓦翻　考异曰御史台记云嘉宾为中丞神龙中起复持节甘凉时郭元振都督凉州奏中书令宗楚客受娑葛金两石请绍封可汗楚客憾之既用事时议云委嘉宾与侍御史吕守素按元振元振窃知之乃讽番落害嘉宾于驿中获函中敕云元振父亡匿不发防至是为发之仍按其不臣之状便诛之元振以为伪敕具以闻今从旧传】　上以安乐公主将适左卫中郎将武延秀遣使召太子宾客武攸绪于嵩山【郎将即亮翻使疏吏翻】攸绪将至上敕礼官于两仪殿设别位欲行问道之礼听以山服葛巾入见不名不拜【见贤遍翻下辞见同】仗入【自太极殿前唤仗从东西上閤门入立于两仪殿前】通事舍人引攸绪就位【引就问道之位】攸绪趋立辞见班中再拜如常仪【凡百官自中朝出为外官赴朝辞自外官入朝觐者引入见其辞见者不与百官序班自为班立谓之辞见班杜佑曰唐制供奉官左右散骑常侍门下中书侍郎谏议大夫给事中中书舍人左右遗补通事舍人在横班辞见者各从兼官班在正官之次品式令前官被召见及赴朝参致仕者在本品见任上以理解官者同在品下】上愕然竟不成所拟之礼上屡延之内殿频烦宠锡皆谢不受亲贵谒寒温之外不交一言初武崇训之尚公主也【帝盖自房陵还始以公主适崇训】延秀数得侍宴【数所角翻】延秀羙姿仪善歌舞公主悦之及崇训死【见上卷元年】遂以延秀尚焉己夘成礼假皇后仗【唐六典宫官六尚尚服局有司仗典仗掌仗之官掌羽仪仗卫之事又按唐制皇后乘重翟厌翟翟车安车四望车金根车而公主乘厌翟车则下皇后一等此时盖以重翟及皇后仪卫假之也】分禁兵以盛其仪卫命安国相王障车【相息亮翻】庚辰赦天下【考异曰实録新旧纪皆云己夘大赦今从景龙文舘记成礼之明日】以延秀为太常卿兼右卫将军辛巳宴羣臣于两仪殿命公主出拜公卿公卿皆伏地稽首【稽音启】　癸未牛师奨与突骑施娑葛战于火烧城师奨兵败没娑葛遂陷安西【安西都防府时在兹】断四镇路【断音短】遣使上表求宗楚客头【使疏吏翻上时掌翻】楚客又奏以周以悌代郭元振綂众徴元振入朝【朝直遥翻】以阿史那献为十姓可汗置军焉耆以讨娑葛娑葛遗元振书【遗于季翻】称我与唐初无恶但讐阙啜宗尚书受阙啜金欲枉破奴部落冯中丞牛都防相继而来【宗尚书谓楚客冯中丞谓嘉宾牛都防谓师奨各称其官也】　岂得坐而待死又闻史献欲来【史献即阿史那献约言之】徒扰军州恐未有宁日乞大使商量处置元振奏娑葛书楚客怒奏言元振有异圗召将罪之元振使其子鸿间道具奏其状乞留定西土不敢归周以悌竟坐流白州复以元振代以悌【处昌吕翻间古苋翻复扶又翻　考异曰元载宗实録旧传皆云复以元振代以悌元振奏称西土未宁逗留不敢归京师按既代以悌则复留居西边矣何所逗留今从新传】赦娑葛罪册为十四姓可汗【西突厥先有十姓今并咽麫葛逻禄莫贺逹干都摩支为十四姓】　以婕妤上官氏为昭容　十二月御史中丞姚廷筠奏称比见诸司不遵律令格式事无大小皆悉闻奏臣闻为君者任臣为臣者奉法万机樷委不可徧览岂有修一水窦伐一枯木皆取断宸衷【比毗至翻断丁乱翻】自今若军国大事及条式无文者听奏取进止自余各准法处分【处昌吕翻分扶分翻】其有故生疑滞致有稽失望令御史紏弹从之　丁巳晦敕中书门下与学士诸王驸马入閤守嵗设庭燎置酒奏乐【閤内殿也守嵗之宴古无之梁庾肩吾除夕诗聊倾栢叶酒试奠五辛盘盖江左已有此矣然未至君臣相与酣适也隋焬帝滛奢毎除夜殿前诸院设火山数十尽沉香木根毎一山皆焚沉香数车火光暗则以甲煎沃之焰起数丈香闻数十里一夜之间用沉香二百余乗甲煎过二百余石欧阳修诗隋宫守夜沉香火谓此也帝之为此亡隋之续耳】酒酣上谓御史大夫窦从一曰闻卿久无伉俪【酣户甘翻伉苦浪翻俪力计翻】朕甚忧之今夕嵗除为卿成礼从一但唯唯拜谢【为于伪翻唯于癸翻】俄而内侍引烛笼歩障金缕罗扇自西廊而上【内侍之官唐从四品上掌在内侍奉出入宫掖宣传之事后魏曰长秋卿北齐曰中侍中后周曰司内上士隋曰内侍唐因之中官之贵极于此矣若有殊勲懋绩则有拜大将军者仍兼内侍之官上时掌翻】扇后有人衣礼衣花钗【唐制命妇之服有翟衣内命妇受册从蚕朝防外命妇嫁及受册从蚕大朝防之服也青质绣翟编次于衣及裳重为九等一品翟九等花钗九树二品翟八等花钗八树三品至五品皆降杀以一礼衣者内命妇常参外命妇朝参辞见礼防之服也制同翟衣加双佩小绶去舃加履人衣于既翻】令与从一对坐上命从一诵却扇诗数首【唐人成昏之夕有催妆诗却扇诗李商隠代董秀才却扇诗云莫将画扇出帷来遮掩春山滞上才若道团圆是明月此中湏放桂花开】扇却去花易服而出【去羗吕翻】徐视之乃皇后老乳母王氏本蛮婢也上与侍臣大笑诏封莒国夫人嫁为从一妻俗谓乳母之壻曰阿防从一每谒见及进表状自称翊圣皇后阿防时人谓之国防【阿乌葛翻防正奢翻见贤遍翻】从一欣然有自负之色
　　三年春正月丁夘制广东都圣善寺【按西京已有圣善寺东都亦有圣善寺皆帝所建为武后追福】居民失业者数十家　长宁安乐诸公主多纵僮奴掠百姓子女为奴婢侍御史袁从之收系狱治之【乐音洛治直之翻】公主诉于上上手制释之从之奏称陛下纵奴掠良人何以理天下上竟释之　二月己丑上幸武门与近臣观宫女拔河【以麻絙巨竹分朋而挽水谓之拔河以定胜负考异曰唐纪云观宫女大酺今从实録】又命宫女为市肆公卿为商旅与
　　之交易因为忿争言辞防慢上与后临观为乐【防息列翻乐音洛】丙申监察御史崔琬对仗弹宗楚客纪处讷潜通戎狄受其货赂致生边患【谓受阙啜忠莭赂以致娑葛畔换也　考异曰景龙文舘记曰监察御史崔琬具衣冠对仗弹大学士兵部尚书郢国公宗楚客及侍中纪处讷时楚客在列奏言臣以庸妄叨居枢宻中外朋结谋臣臣先奏闻计垂天鍳上颔之谓琬曰楚客事朕知且去侍仗下来至仗下后琬方读奏敕令于西省对问中书门下奏无状有进止即令复位初娑葛父子与阿史那忠莭代为仇讐娑葛频乞国家为除忠莭安西都防郭元振表请如其奏宗楚客固执言忠莭竭诚于国作扞玉阙若许娑葛除之恐非威彊拯弱之义上由是不许无何娑葛擅杀御史中丞冯嘉宾殿中侍御史吕守素破灭忠莭侵扰四镇时碎叶镇守使中郎周以悌率镇兵数百人大破之夺其所侵忠莭及于阗部众数万口奏到上大悦拜以悌左屯卫将军仍以元振四镇经畧使授之敕书簿责元振宗议发劲卒令以悌同郭防瓘比讨仍邀吐蕃及西域诸部计防同击娑葛右台御史觧琬议称不可后竟与之和娑葛闻前事大怨乃付元振状称宗先取忠莭金上以问之宗具以前事奏时太平安乐二公主以亲贵权宠各立党与隂相倾夺爰自要官宰臣皆分为两时太平尤与宗不善故讽琬以弹之外传取娑葛金非也今从实録记】故事大臣被弹【被皮义翻】俯偻趋出【俛首为俯伛背为偻偻力主翻】立于朝堂待罪【朝直遥翻】至是楚客更愤怒作色自陈忠鲠为琬所诬上竟不穷问命琬与楚客结为兄弟以和解之时人谓之和事天子　壬寅以韦巨源为左仆射杨再思为右仆射并同中书门下三品　上数与近臣学士宴集令各效伎艺以为乐【数所角翻伎渠绮翻乐音洛】工部尚书张锡舞谈容娘将作大匠宗晋卿舞浑脱【长孙无忌以乌羊毛为浑脱毡防人多効之谓之赵公浑脱因演以为舞】左卫将军张洽舞黄麞【如意初里歌曰黄麞黄麞草里藏弯弓射尔伤亦演以为舞】左金吾将军杜元谈诵婆罗门呪【今所谓天竺神呪也】中书舍人卢藏用效道士上章国子司业河东郭山恽独曰臣无所解【上时掌翻恽于粉翻觧戸买翻暁也】请歌古诗上许之山恽乃歌鹿鸣蟋蟀【鹿鸣宴群臣嘉宾蟋蟀取好乐无荒之义然山恽欲以所业自见以附于儒学而已非能纳君于善】眀日上赐山恽敕嘉羙其意赐时服一袭上又尝宴侍臣使各为廻波辞【时内宴酒酣侍臣率起为廻波舞故使为廻波辞】众皆为謟语或自求荣禄谏议大夫李景伯曰廻波尔持酒巵防臣职在箴规侍宴既过三爵【左传曰臣侍君宴不过三爵过三爵非礼也】諠哗窃恐非仪上不悦萧至忠曰此真谏官也　三月戊午以宗楚客为中书令萧至忠为侍中太府卿韦嗣立为中书侍郎同中书门下三品　【考异曰新表云嗣立守兵部尚书今从实録】中书侍郎崔湜赵彦昭并同平章事崔湜通于上官昭容故昭容引以为相【湜常职翻相息亮翻】彦昭张掖人也【张掖故匈奴浑邪王地汉武帝开置张掖郡及得县应邵曰张国臂掖故曰张掖得郡所治匈奴王号也晋改得为永平后魏置张掖军隋开皇十七年改永平为酒泉大业初改为张掖县其地自西魏以来为甘州治所取州甘峻山为名音禄】时政出多门滥官充溢人以为三无坐处谓宰相御史及员外官也韦嗣立上疏以为比者造寺极多【比毗至翻】务取崇丽大则用钱百数十万小则三五万无虑所费千万以上人力劳怨嗟盈路佛之为教要在降伏身心【降户江翻】岂雕画土木相夸壮丽万一水旱为灾戎狄构患虽龙象如云将何救哉又食封之家其数甚众昨问戸部云用六十余万丁一丁绢两匹凡百二十余万匹【唐初之制一丁嵗输绢二匹】臣顷在太府毎嵗庸绢多不过百万少则六七十万匹【少诗沼翻下同】比之封家所入殊少夫有佐命之勲始可分茅胙土国初功臣食封者不过三二十家今以恩泽食封者乃逾百数国家租赋大半私门私门有余徒益奢侈公家不足坐致忧危制国之方岂谓为得封户之物诸家自徴僮仆依埶陵轹州县多索裹头【轹郎狄翻裹头谓行槖□里以自资者今谓荅头朱古卧翻】转行贸易烦扰驱廹不胜其苦不若悉计丁输之太府使封家于左藏受之【胜音升藏徂浪翻】于事为愈【谓犹胜于封家自徴也】又员外置官数倍正阙曹署典吏困于秪承府库仓储竭于资奉又刺史县令近年以来不存简择京官有犯及声望下者方遣刺州吏部选人衰耄无手笔者方补县令【选湏绢翻下选法同】以此理人何望率化望自今应除三省两台及五品以上清望官【两台谓左右御史台】皆先于刺史县令中选用则天下理矣上弗听　戊寅以礼部尚书韦温为太子少保同中书门下三品太常卿郑愔为吏部尚书同平章事【案下书吏部侍郎同平章事郑愔又考新书本纪是年是月是日书太常少卿郑愔守吏部侍郎同中书门下平章事则知传写通鉴者误以侍郎为尚书也】温皇后之兄也　太常博士唐绍以武氏昊陵顺陵置守户五百与昭陵数同梁宣王鲁忠王墓守户多于亲王五倍【梁宣王武三思鲁忠王武崇训】韦氏褒徳庙卫兵多于太庙【立褒徳庙见上卷元年】上疏请量裁减不听【量音良】绍临之孙也【唐临厯事髙祖太宗髙宗】　中书侍郎兼知吏部侍郎同平章事崔湜吏部侍郎同平章事郑愔俱掌铨衡倾附势要赃贿狼籍数外留人授拟不足逆用三年阙【选法之壊至于我宋极矣吏部注拟率一官而三人共之居之者一人未至者一人伺之者又一人稍有羙阙伺之者又不特一人也岂止逆用三年阙哉】选法大壊湜父挹为司业受选人钱湜不之知长名放之【髙宗总章二年裴行俭始设长名牓凡选人之集于吏部者得者留不得者放宋白曰长名牓定留放留者入选放者不得入选】其人诉曰公所亲受某赂柰何不与官湜怒曰所亲为谁当擒取杖杀之其人曰公勿杖杀将使公遭忧湜大慙侍御史靳恒与监察御史李尚隠对仗弹之【靳居焮翻恒户登翻监古衔翻弹徒丹翻】上下湜等狱命监察御史裴漼按之【漼七罪翻】安乐公主讽漼寛其狱漼复对仗弹之夏五月丙寅愔免死流吉州湜贬江州司马【旧志江州京师东南二千九百四十八里至东都二千一百九十七里】上官昭容宻与安乐公主武延秀曲为申理【复扶又翻为于伪翻】明日以湜为襄州刺史【旧志防州京师一千一百八十二里至东都八百五十三里】愔为江州司马　六月右仆射同中书门下三品杨再思薨秋七月突骑施娑葛遣使请降【骑竒寄翻娑素何翻使疏吏翻降户江翻】庚辰拜钦化可汗赐名守忠　八月己酉以李峤同中书门下三品韦安石为侍中萧至忠为中书令至忠女适皇后舅子崔无诐【诐彼义翻】成昏日上主萧氏后主崔氏时人谓之天子嫁女皇后娶妇　上将祀南郊丁酉国子祭酒祝钦明国子司业郭山恽建言古者大祭祀后祼献以瑶爵皇后当助祭天地太常博士唐绍蒋钦绪驳之以为郑注周礼内司服惟有助祭先王先公无助祭天地之文皇后不当助祭南郊【周礼内宰大祭祀后祼献则賛瑶爵亦如之注云谓祭宗庙王既祼而出迎牲后乃从后祼也献谓荐腥荐熟后亦从后献也瑶爵谓尸卒食王既酳尸后亚献之其爵以瑶为饰又内司服掌王后之六服祎衣揄狄阙狄鞠衣展衣禒衣素沙注云祎衣榆狄阙狄三者皆祭服从王祭先王则服祎衣祭先公则服揄狄祭群小祀则服阙狄今世有圭衣者盖三狄之遗俗据周礼则内宰所谓大祭祀指言祭宗庙也祝钦明等因唐制以天地宗庙并为大祀遂以周礼大祭祀傅防其説以謟韦后而周礼郑义所谓祼也献也瑶爵也乃祭时行礼之三莭今钦明言后祼献以瑶爵亦皆郑义自为之説也祼古玩翻駮北角翻】国子司业盐官禇无量议【盐官汉海盐地旧有盐官吴因立为县名唐属杭州】以为祭天惟以始祖为主不配以祖妣故皇后不应预祭韦巨源定仪注请依钦明议上从之以皇后为亚献仍以宰相女为斋娘助执豆笾钦明又欲以安乐公主为终献绍钦绪固争乃止以巨源摄太尉为终献钦绪胶水人也【胶水汉胶束国地晋武帝置长广郡后魏为光州治所隋仁夀元年改长广为胶水县属莱州】　己巳上幸定昆池命从官赋诗黄门侍郎李日知诗曰所愿蹔思居者逸勿使时称作者劳【从才用翻蹔与暂同】及睿宗即位谓日知曰当是时朕亦不敢言之【睿宗之言盖谓当时畏安乐公主之势也】　九月戊辰以苏瓌为右仆射同中书门下三品【瓌古回翻】　太平安乐公主各树朋党更相党毁【更工衡翻】上患之冬十一月癸亥上谓修文馆直学士武平一曰比闻内外亲贵多不辑睦以何法和之平一以为此由防謟之人隂为离间【比毗至翻间古苋翻】宜深加诲谕斥逐奸险若犹未巳伏愿舍近圗远抑慈存严示以知禁无令积恶上赐平一帛而不能用其言　上召前修文舘学士崔湜郑愔入陪大礼乙丑上祀南郊赦天下并十恶咸赦除之【十恶恩赦之所不原】流人并放还斋娘有壻者皆改官　甲戌开府仪同三司平章军国重事豆卢钦望薨【平章军国重事盖自豆卢钦望始】　乙亥吐蕃賛普遣其大臣尚赞咄等千余人逆金城公主【咄当没翻　考异曰实录乙亥吐蕃大臣尚賛吐等来迎女文舘记云吐蕃使其大首领瑟瑟告身賛咄金告身尚钦藏以下来迎金城公主译者云賛咄犹此左仆射钦藏犹此侍中盖賛咄即賛吐也今从文舘记】　河南道廵察使监察御史宋务光【使疏吏翻下同】以于时食实封者凡一百四十余家【唐制食实封者得真戸戸皆三丁以上一分入国开元定制以三丁为限租赋全入于封家】应出封戸者凡五十四州皆割上腴之田或一封分食数州而太平安乐公主又取髙赀多丁者刻剥过苦应充封戸者甚于征役滑州地出绫缣【唐六典州贡方纹绫】人多趋射【趋七喻翻射而亦翻】尤受其人多流亡请稍分封戸散配余州又徴封使者烦扰公私请附租庸毎年送纳上弗听　时流人皆放还均州刺史谯王重福独不得归【重福徙均州见上卷神龙元年重直龙翻】乃上表自陈曰陛下焚柴展礼郊祀上苍生并得赦除赤子偏加摈弃【赤子重福自谓也】皇天平分之道固若此乎天下之人闻者为臣流涕【为于伪翻】况陛下慈念岂不愍臣栖遑【栖遑者离索忧廹之意】表奏不报前右仆射致仕唐休璟年八十余进取弥鋭娶贺娄
　　尚宫养女为其子妇十二月壬辰以休璟为太子少师同中书门下三品【璟俱永翻　考异曰旧纪误作壬戌今从实录】　甲午上幸骊山温汤庚子幸韦嗣立庄舍【别业为荘】以嗣立与周髙士韦夐同族赐爵逍遥公【韦夐事见一百六十七卷陈髙祖永定三年夐休正翻】嗣立皇后之踈属也由是顾赏尤重乙巳还宫　是嵗闗中饥米斗百钱运山东江淮谷输京师牛死什八九羣臣多请车驾复幸东都韦后家本杜陵不乐东迁乃使巫觋彭君卿等説上云今嵗不利东行后复有言者【复扶又翻乐音洛觋刑狄翻説输芮翻】上怒曰岂有逐粮天子邪乃止
　　睿宗真大圣大兴孝皇帝上
　　【讳旦髙宗第八子也初名旭轮后去旭名轮后改名旦初諡大圣真皇帝庙号睿宗天寳八载追尊真大圣皇帝十三载加尊真大圣大兴孝皇帝】
　　景云元年【是年六月改元唐隆七月始改元景云】春正月丙寅夜中宗与韦后防行观灯于市里又纵宫女数千人出游多不归者　上命纪处讷送金城公主适吐蕃处讷辞又命赵彦昭彦昭亦辞丁丑命左骁卫大将军杨矩送之【骁坚尧翻】己夘上自送公主至始平二月癸未还宫公主至吐蕃赞普为之别筑城以居之　庚戍上御棃园毬塲【程大昌曰棃园在光化门北光化门者禁苑南面西头第一门在芳林景曜门之西也中宗令学士自芳林门入集于棃园分朋拔河则棃园在太极宫西禁苑之内矣开元二年宗置教坊于蓬莱宫上自教法曲谓之棃园弟子至天寳中即东宫置宜春北苑命宫女数百人为棃园弟子即是棃园者按乐之地而预教者名为弟子耳凡蓬莱宫宜春院皆不在棃园之内也】命文武三品以上抛毬及分朋拔河韦巨源唐休璟衰老随絙踣地【絙古登翻踣蒲北翻】久之不能兴上及皇后妃主临观大笑　夏四月丙戌上游芳林园【按唐禁苑广矣汉长安都城尽入唐苑之内而漕渠首受丰水北流矩折入于禁苑而东流又矩折北流而入于渭苑地自漕渠之东大安宫垣之西南出与宫城齐南列三门中曰芳林自芳林门而入禁苑其地以芳林园为称】命公卿马上摘樱桃【樱桃按尔雅名楔荆桃树多隂先百果熟大如拇指圎而色朱味甜毎一朶率一二十颗核如豆大以莺所含亦名含桃】　初则天之世长安城东隅民王纯家井溢浸成大池数十顷号隆庆池【池在隆庆坊南程大昌曰帝王之兴若符瑞理固有之然而傅防者多六典所记隆庆坊有井忽涌为小池周袤十数丈常有云气或黄龙出其中至景云间潜复出水其沼浸广里人悉移居遂鸿洞为龙池然予详而考之长安志曰龙池在跃龙门南本是平地自垂拱初载后因雨水流为小流后又引龙首渠水分溉之日以滋广至景龙中弥亘数顷深至数丈常有云龙之祥后因谓之龙池志又曰隋城外东南角有龙首堰自此堰分浐水北流至长乐坡分为二渠其西渠自永嘉坊西南流经兴庆宫则是兴庆之能变平地为龙池者实引浐之力也至六典所纪则全没导浐之实乃言初时井溢已乃泉生合二水以成此池专以归诸变化也】相王子五王列第于其北【寿春王成器临淄王隆基衡阳王成义巴陵王隆范彭城王隆业五王皆相王子】望气者言常鬰鬰有帝王气比日尤盛【比毗至翻】乙未上幸隆庆池　【考异曰景龙文舘记以为其月十二日按长厯是月壬午朔今从实录本纪】结防为楼宴侍臣泛舟戏象以厌之【厌于叶翻时人以为宗受命之祥】定州人郎岌上言韦后宗楚客将为逆乱【岌鱼及翻上时掌翻】韦后白上杖杀之五月丁夘许州司兵参军偃师燕钦融复上言皇后滛乱干预国政【唐诸州兵曹司兵参军事掌武官选兵甲器仗门禁管籥军防烽堠传驿畋猎燕因肩翻复扶又翻上时掌翻】宗族彊盛安乐公主武延秀宗楚客圗危宗社上召钦融面诘之钦融顿首抗言神色不挠上黙然宗楚客矫制令飞骑扑杀之【诘去吉翻挠奴教翻骑竒寄翻扑弼角翻】投于殿庭石上折颈而死楚客大呼称快【折而设翻呼火故翻】上虽不穷问意颇怏怏不悦【怏于两翻】由是韦后及其党始忧惧【为韦后弑逆张本】　己夘上宴近臣国子祭酒祝钦明自请作八风舞揺头转目备诸丑态【祝钦明所谓八风舞非春秋鲁大夫众仲所谓舞者所以莭八音行八风者也借八风之名而备诸滛丑之态耳今人谓滛放不返为风此则钦明所谓八风也】上笑钦明素以儒学著名吏部侍郎卢藏用私谓诸学士曰祝公五经扫地尽矣【诸学士者修文舘学士及直学士也】　散骑常侍马秦客以医术光禄少卿杨均以善烹调皆出入宫掖得幸于韦后恐事泄被诛【散悉亶翻骑竒寄翻被皮义翻】安乐公主欲韦后临朝自为皇太女乃相与合谋于饼餤中进毒六月壬午中宗崩于神龙殿【年五十五神龙殿以年号名自两仪殿东入神龙门至神龙殿六典两仪殿之北曰甘露门其内甘露殿左曰神龙门其内则神龙殿乐音洛朝直遥翻餤弋廉翻又徒甘翻】韦后秘不发防自总庶政癸未召诸宰相入禁中徴诸府兵五万人屯京城使驸马都尉韦捷韦灌【韦防尚中宗女成安公主韦灌尚定安公主】卫尉卿韦璿左千牛中郎将韦锜长安令韦播郎将髙嵩分领之【璿似宣翻锜渠宜翻　考异曰景龙文舘记徴诸兵士二千人屯皇城左右卫令韦防韦濯押当又令韦锜押翊林军韦播髙嵩分押左右营万骑韦元廵六街实録兵五万人韦濯作韦灌今从之】璿温之族弟播从子嵩其甥也【从才用翻下同】中书舍人韦元徼廵六街【长安城中左右六街金吾街使主之左右金吾将军掌昼夜廵警之法以执御非违徼吉吊翻】又命左监门大将军兼内侍薛思简等将兵五百人驰驿戍均州以备谯王重福【等将即亮翻重直龙翻下同】以刑部尚书裴谈工部尚书张锡并同中书门下三品仍充东都留守【守式又翻】吏部尚书张嘉福中书侍郎岑羲吏部侍郎崔湜并同平章事羲长倩之从子也太平公主与上官昭容谋草遗制立温王重茂为皇太子皇后知政事相王旦参谋政事宗楚客宻谓韦温曰相王辅政于理非宜且于皇后嫂叔不通问【引记曲礼之言相息亮翻】听朝之际何以为礼遂帅诸宰相表请皇后临朝罢相王政事【朝直遥翻帅读曰率】苏瓌曰遗诏岂可改邪温楚客怒瓌惧而从之乃以相王为太子太师甲申梓宫迁御太极殿【西内正殿曰太极殿】集百官发防皇后临朝摄政赦天下改元唐隆进相王旦太尉雍王守礼为豳王【雍于用翻】夀春王成器为宋王以从人望命韦温总知内外守捉兵马事丁亥殇帝即位时年十六尊皇后为皇太后立妃陆氏为皇后壬辰命纪处讷持莭廵抚闗内道岑羲河南道张嘉福河北道宗楚客与太常卿武延秀司农卿赵履温国子祭酒叶静能及诸韦共劝韦后遵武后故事【欲遵武后易姓事也】南北卫军【南军十六卫军北军羽林及万骑也】台阁要司【台阁尚书诸司也】皆以韦氏子弟领之广聚党众中外连结楚客又宻上书称引圗谶谓韦氏宜革唐命【识楚譛翻　考异曰旧传安乐府曹符鳯説武延秀曰天下之心未忘武氏防云黒衣神孙被天裳公神皇之孙也大周之业可以兴劝延秀裳衣皂袍以应之中宗实录云宗楚客与弟将作大匠晋卿太常少卿李将作少监李守贞日夜潜圗令延秀速起事太上实録云楚客神龙初为太仆卿与武三思潜谋簒逆累迁同三品及三思诛附安乐而韦氏尤信任之楚客尝谓所亲曰始吾在卑位尤爱宰相及居之又思太极南面一日足矣虽附韦氏志窥宸极此所谓天下之恶皆归焉者也今所不取】谋害殇帝深忌相王及太平公主宻与韦温安乐公主谋去之【去羗吕翻】相王子临淄王隆基先罢潞州别驾【唐制上州别驾从四品下中州正五品下下州从五品上】在京师隂聚才勇之士谋匡复社稷初太宗选官户及蕃口骁勇者着虎文衣跨豹文韀【骁坚尧翻着则畧翻韀则前翻马被具也】从游猎于马前射禽兽谓之百骑【射而亦翻骑竒寄翻下同】则天时稍增为千骑左右羽林中宗谓之万骑置使以领之【使疏吏翻】隆基皆厚结其豪杰兵部侍郎崔日用素附韦武与宗楚客善知楚客谋恐祸及己遣寳昌寺僧普润宻诣隆基告之劝其速发隆基乃与太平公主及公主子卫尉卿薛崇暕【暕古限翻】苑总监灨人钟绍京【钟绍京西京苑总监也唐京都苑各冇总监一人从五品下掌宫苑内舘园池之事凡禽鱼果木皆总而司之贑县汉属豫章郡吴晋属庐陵郡宋以下为南康郡治所唐带防州贑师古古暗翻刘晌古滥翻】尚衣奉御王崇晔前朝邑尉刘幽求【朝直遥翻】利仁府折冲麻嗣宗【唐雍州有府百三十一其逸者百二十利仁府必属雍州】谋先事诛之韦播髙嵩数榜捶万骑欲以立威【先悉荐翻数所角翻榜音彭捶止橤翻】万骑皆怨果毅葛福顺陈礼见隆基诉之隆基讽以诛诸韦皆踊跃请以死自效万骑果毅李仙鳬亦预其谋或谓隆基当啓相王隆基曰我曹为此以狥社稷事成福归于王不成以身死之不以累王也【累力瑞翻】今启而见从则王预危事不从将败大计遂不启【史言隆基有大畧所以能平内难败补迈翻】庚子晡时隆基防服与幽求等入苑中【唐禁苑在皇城之北苑城东西二十七里南北三十里东抵覇水西连故长安城南连京城比枕渭水苑内离宫亭观二十四所汉长安故城东西十二里皆入苑中】防钟绍京廨舍【廨古隘翻】绍京悔欲拒之其妻许氏曰忘身狥国神必助之且同谋素定今虽不行庸得免乎绍京乃趋出拜谒隆基执其手与坐【绍京趋出拜谒者示尊奉隆基也隆基执手与坐示不敢当且以结其心也】时羽林将士皆屯武门逮夜葛福顺李仙鳬皆至隆基所请号而行【凡用兵下营及攻袭就主帅取号以备缓急相照应】向二鼓天星散落如雪刘幽求曰天意如此时不可失福顺防劔直入羽林营斩韦璿韦播髙嵩以狥曰韦后酖杀先帝谋危社稷今夕当共诛诸韦马鞭以上皆斩之【言诸韦男女长及马鞭以上者皆斩】立相王以安天下敢有懐两端助逆党者罪及三族羽林之士皆欣然听命乃送璿等首于隆基隆基取火视之遂与幽求等出苑南门【禁苑南门直宫城之武门】绍京帅丁匠二百余人执斧锯以从【帅读曰率下同从才用翻】使福顺将左万骑攻徳门仙鳬将右万骑攻白兽门【白兽门即白兽闼即杜甫北征诗所谓寂寞白兽闼者是也与徳门皆通内诸门之数将即亮翻下同】约防于凌烟阁前即大噪【噪苏到翻】福顺等共杀守门将斩闗而入隆基勒兵武门外三鼓闻噪声帅总监及羽林兵而入诸卫兵在太极殿宿卫梓宫者【此南牙诸卫兵也】闻噪声皆被甲应之【被皮义翻】韦后惶惑走入飞骑营有飞骑斩其首献于隆基安乐公主方照镜畵眉军士斩之斩武延秀于肃章门外斩内将军贺娄氏于太极殿西【时韦氏以妇人为内将军盖即贺娄尚宫为之也】初上官昭容引其从母之子王昱为左拾遗【母之姊妹谓之从母从才用翻】昱説昭容母郑氏曰【説输苪翻】武氏天之所废不可兴也今媫妤附于三思此灭族之道也愿姨思之郑氏以戒昭容昭容弗听及太子重俊起兵讨三思索昭容【事见上卷景龙元年索山客翻下同】昭容始惧思昱言自是心附帝室与安乐公主各树朋党及中宗崩昭容草遗制立温王以相王辅政宗韦改之及隆基入宫昭容执烛帅宫人迎之以制草示刘幽求幽求为之言【为于伪翻】隆基不许斩于旗下时少帝在太极殿【少诗照翻】刘幽求曰众约今夕共立相王何不早定隆基遽止之捕索诸韦在宫中及守诸门并素为韦后所亲信者皆斩之比暁内外皆定辛巳隆基出见相王【比必利翻见贤遍翻】叩头谢不先启之罪相王抱之泣曰社稷宗庙不坠于地汝之力也遂迎相王入辅少帝闭宫门及京城门分遣万骑收捕诸韦亲党斩太子少保同中书门下三品韦温于东市之北中书令宗楚客衣斩衰乘青驴逃出至通化门【衣于既翻衰仓回翻通化门京城东面北来第一门】门者曰公宗尚书也去布防执而斩之并斩其弟晋卿　【考异曰太上实録云斩楚客于春明门外今从佥载太上録杀晋卿于定陵按定陵中宗陵也于时未有今不取去羗吕翻】相王奉少帝御安福门慰谕百姓【唐六典曰皇城西面二门北曰安福南曰顺义安福门西直开远门】初赵履温倾国资以奉安乐公主为之起第舍筑台穿池无休已擫紫衫以项挽公主犊车【为于伪翻擫益渉翻】公主死履温驰诣安福楼下舞蹈称万嵗声未絶相王令万骑斩之百姓怨其劳役争割其肉立尽秘书监汴王邕娶韦后妹崇国夫人【崇古国翻】与御史大夫窦从一各手斩其妻首以献邕鳯之孙也【鳯髙祖之子】左仆射同中书门下三品韦巨源闻乱家人劝之逃匿巨源曰吾位大臣岂可闻难不赴【射寅谢翻难乃旦翻】出至都街为乱兵所杀时年八十于是枭马秦客杨均叶静能等首尸韦后于市崔日用将兵诛诸韦于杜曲【唐京城南韦杜二族居之谓之韦曲杜曲语云城南韦杜去天尺五时诸韦门宗彊盛侵杜曲而居之枭坚尧翻将知亮翻又音如字】襁褓儿无免者【襁居两翻褓音保】诸杜滥死非一是日赦天下云逆贼魁首已诛自余支党一无所问以临淄王隆基为平王兼知内外闲廏【平王固以平州为国名实以平内难褒以此名六典尚乘奉御掌内外闲廐之马一曰左右飞黄闲二曰左右吉良闲三曰左右龙媒闲四曰左右驺駼闲五日左右駃騠闲六曰左右天苑闲开元时仗内六闲曰飞龙翔麟鳯苑鹓鸾吉良六羣等六廐奔星内驹等两闲仗外有左飞右飞左万右万等四闲东南内西南内等两廐】押左右厢万骑【左右厢即前所谓左万骑右万骑也】薛崇暕赐爵立节王以钟绍京守中书侍郎刘幽求守中书舍人并参知机务麻嗣宗行右金吾卫中郎将武氏宗属诛死流窜殆尽【武氏宗属至是时诛窜宜尽矣而史曰殆尽者攸绪平一能避权远势而武惠妃者犹足以成杀三子之祸也】侍中纪处讷行至华州吏部尚书同平章事张嘉福行至怀州皆収斩之【旧志华州京师东百八十里懐州京师东九百六十九里华户化翻】壬寅刘幽求在太极殿有宫人与宦官令幽求作制书立太后幽求曰国有大难【难乃旦翻】人情不安山陵未毕遽立太后不可平王隆基曰此勿轻言遣十道使赍玺书宣抚及诣均州宣慰谯王重福【使疏吏翻玺斯氏翻重直龙翻】贬窦从一为濠州司马【旧志濠州京师东南二千一百五十里】罢诸公主府官【中宗时太平安乐等七公主皆开府置官属】癸夘太平公主传少帝命请让位于相王相王固辞以平王隆基为殿中监同中书门下三品以宋王成器为左卫大将军衡阳王成义为右卫大将军巴陵王隆范为左羽林大将军彭城王隆业为右羽林大将军光禄少卿嗣道王防检校右金吾卫大将军防元庆之孙也【道王元庆髙祖之子】以黄门侍郎李日知中书侍郎钟绍京并同中书门下三品太平公主之子薛崇训为右千牛卫将军隆基有二奴王毛仲李守徳皆趫勇善骑射【趫巨娇翻善走也】常侍卫左右隆基之入苑中也毛仲避匿不从【从才用翻】事定数日方归隆基不之责仍超拜将军毛仲本髙丽也【为王毛仲贵宠致祸张本丽力知翻】汴王邕贬沁州刺史【旧志沁州京师东北一千二十五里沁七鸩翻】左散骑常侍驸马都尉杨慎交贬巴州刺史中书令萧至忠贬许州刺史【旧志许州京师东一千二百里】兵部尚书同中书门下三品韦嗣立贬宋州刺史中书侍郎同平章事赵彦昭贬绛州刺史吏部侍郎同平章事崔湜贬华州刺史刘幽求言于宋王成器平王隆基曰相王畴昔已居宸极羣望所属【嗣圣元年则天废中宗而立相王及革命以王为皇嗣属之欲翻】今人心未安家国事重相王岂得尚守小节不早即位以镇天下乎隆基曰王性恬淡不以代事婴怀【代事即世事避太宗讳云尔】虽有天下犹让于人【谓既譲武后又譲中宗也】况亲兄之子安肯代之乎幽求曰众心不可违王虽欲髙居独善其如社稷何成器隆基入见相王【见贤遍翻】极言其事相王乃许之甲辰少帝在太极殿东隅西向相王立于梓宫旁太平公主曰皇帝欲以此位让叔父可乎幽求跪曰国家多难皇帝仁孝追踪尧舜诚合至公相王代之任重慈爱尤厚矣【难乃旦翻任音壬】乃以少帝制传位相王时少帝犹在御座太平公主进曰天下之心已归相王此非儿座遂提下之【下遐嫁翻】睿宗即位御承天门赦天下【京城西内正门曰承天门】复以少帝为温王以钟绍京为中书令钟绍京少为司农録事【唐九寺皆有録事官九品盖流外也少诗照翻】既典朝政【朝直遥翻下同】纵情赏罚众皆恶之【恶乌路翻】太常少卿薛稷劝其上表礼譲【上时掌翻】绍京从之稷入言于上曰绍京虽有勲劳素无才徳出自胥徒一旦超居元宰恐失圣朝具聸之羙【诗云赫赫师尹民具尔聸】上以为然丙午改除戸部尚书寻出为蜀州刺史【旧志蜀州去京师三千三百三十二里】　上将立太子以宋王成器嫡长而平王隆基有大功疑不能决成器辞曰国家安则先嫡长国家危则先有功茍违其宜【长知两翻先悉荐翻】四海失望臣死不敢居平王之上涕泣固请者累日大臣亦多言平王功大宜立刘幽求曰臣闻除天下之祸者当享天下之福平王拯社稷之危救君亲之难【难乃旦翻】论功莫大语徳最贤无可疑者上从之丁未立平王隆基为太子　【考异曰刘子先撰太上皇实録尽传位后又撰睿宗实録终桥陵文字颇不同睿宗録及旧纪皆云丙午立太子今从太上皇録】隆基复表譲成器不许【复扶又翻】　则天大圣皇后复旧号为天后追谥雍王贤曰章懐太子【贤废见二百二卷髙宗永隆元年雍于用翻下同】　戊申以宋王成器为雍州牧扬州大都督太子太师　置温王重茂于内宅【恐群不逞挟之以为变也】　以太常少卿薛稷为黄门侍郎叅知机务稷以工书事上于藩邸其子伯阳尚仙源公主【仙源公主帝女也后封荆山公主】故为相　追削武三思武崇训爵谥斵棺暴尸平其坟墓　以许州刺史姚元之为兵部尚书同中书门下三品宋州刺史韦嗣立许州刺史萧至忠为中书令綘州刺史赵彦昭为中书侍郎华州刺史崔湜为吏部侍郎并同平章事越州长史宋之问饶州刺史冉祖雍坐谄附韦武皆流岭表　己酉立衡阳王成义为申王巴陵王隆范为岐王彭城王隆业为薛王加太平公主实封满万户太平公主沈敏多权畧【沈持林翻】武后以为类己故于诸子中独爱幸颇得预宻谋然尚畏武后之严未敢招权埶及诛张易之公主有力焉【诛张易之见二百七卷中宗神龙元年】中宗之世韦后安乐公主皆畏之又与太子共诛韦氏旣屡立大功益尊重上常与之图议大政毎入奏事坐语移时或时不朝谒【朝直遥翻】则宰相就第咨之毎宰相奏事上輙问尝与太平议否又问与三郎议否然后可之三郎谓太子也公主所欲上无不听自宰相以下进退系其一言其余荐士骤歴清顕者不可胜数权倾人主趋附其门者如市【胜音升趋七喻翻】子薛崇行崇敏崇简皆封王田园遍于近甸收市营造诸器玩远至岭蜀输送者相属于路【属之欲翻】居处奉养拟于宫掖【处昌吕翻】　追赠郎岌燕钦融諌议大夫　秋七月庚戍朔赠韦月将宣州刺史【韦月将死见上卷中宗神龙二年】　癸丑以兵部侍郎崔日用为黄门侍郎参知机务　追复故太子重俊位号【太子重俊死见上卷中宗景龙元年】雪敬晖桓彦范崔暐张柬之袁恕己成王千里李多祚等罪复其官爵【五王事见上卷神龙二年千里多祚与重俊同死见景龙元年】　丁巳以洛州长史宋璟检校吏部尚书同中书门下三品岑羲罢为右散骑常侍兼刑部尚书璟与姚元之恊心革中宗政进忠良退不肖赏罚尽公请托不行纲纪修举当时翕然以为复有贞观永徽之风【复扶又翻又如字】　壬戌崔湜罢为尚书左丞张钖为綘州刺史萧至忠为晋州刺史【旧志晋州京师东比七百二十五里】韦嗣立为许州刺史赵彦昭为宋州刺史丙寅姚元之兼中书令兵部尚书同中书门下三品李峤贬怀州刺史丁夘太子少师同中书门下三品唐休璟致仕右武卫大将军同中书门下三品张仁愿罢为左卫大将军　黄门侍郎叅知机务崔日用与中书侍郎参知机务薛稷争于上前稷曰日用倾侧向附武三思非忠臣卖友邀功非义士日用曰臣往虽有过今立大功【立大功谓诛韦氏之谋日用发之】稷外托国婣【谓稷子伯阳尚主】内附张易之宗楚客非倾侧而何上由是两罢之戊辰以日用为雍州长史稷为左散骑常侍　己巳赦天下改元【改元景云】凡韦氏余党未施行者咸赦之　乙亥废武氏崇恩庙及昊陵顺陵【中宗景龙元年复武氏陵庙】追废韦后为庶人安乐公主为悖逆庶人【悖蒲内翻又蒲没翻】　韦后之临朝也吏部侍郎郑愔贬江州司马【朝直遥翻愔于今翻】潜过均州与刺史谯王重福及洛阳人张灵均谋举兵诛韦氏未发而韦氏败重福迁集州刺史未行灵均説重福曰大王地居嫡长当为天子【长知两翻】相王虽有功不当继统东都士庶皆愿王来若潜入洛阳发左右屯营兵【东都置左右屯营兵以卫宫城】袭杀留守据东都如从天而下也然后西取陜州东取河南北天下指麾而定【守式又翻陜式冉翻】重福从之灵均乃宻与愔结谋聚徒数十人时愔自秘书少监左迁沅州刺史【武后天授二年改巫州为沅州旧志沅州京师南四千一百九十七里至东都三千九百里】迟留洛阳以俟重福草制立重福为帝改元为中元克复　【考异曰太上皇实録云改元为中宗克复元年今从新书】尊上为皇季叔以温王为皇太弟愔为左丞相知内外文事灵均为右丞相天柱大将军知武事右散骑常侍严善思为礼部尚书知吏部事重福与灵均诈乘驿诣东都愔先供张驸马都尉裴巽第以待重福【供居用翻张知亮翻】洛阳县官防闻其谋









　　资治通鉴卷二百九
　　钦定四库全书
　　资治通鉴卷二百十　　　宋　司马光　撰
　　胡三省　音注
　　唐纪二十六【起上章阉茂八月尽昭阳赤奋若凡三年有竒】
　　睿宗真大圣大兴孝皇帝下
　　景灵元年八月庚寅往防第按问【此承上卷洛阳县官微闻其谋】重福奄至县官驰出白防守羣官皆逃匿洛州长史崔日知独帅众讨之【重直龙翻守式又翻长知两翻帅读曰率】留台侍御史李邕遇重福于天津桥从者已数百人驰至屯营【从才用翻即洛城左右屯营也】告之曰谯王得罪先帝【言重福得罪中宗居之均州】今无故入都此必为乱君等宜立功取富贵又告皇城【东都皇城也】使闭诸门重福先趣左右屯营营中射之【趣七喻翻射而亦翻】矢如雨下乃还趣左掖门【还从宣翻掖音亦】欲取留守兵见门闭大怒命焚之火未及然左屯营兵出逼之重福窘迫策马出上东【然与燃同窘渠陨翻上东洛城上东门也东面北来第一门】逃匿山谷明日留守大出兵搜捕重福赴漕渠溺死　【考异曰睿宗实録旧本纪皆云癸巳重福反今从太上皇实録】日知日用之从父兄也【从才用翻】以功拜东都留守郑愔貎丑多须既败梳髻着妇人服匿车中【愔于今翻着陟略翻】擒获被鞫股栗不能对【被皮义翻】张灵均神气自若顾愔曰吾与此人举事宜其败也与愔皆斩于东都市初愔附来俊臣得进俊臣诛附张易之易之诛附韦氏韦氏败又附谯王重福竟坐族诛【史言张灵均虽幸祸好乱之人犹能临死不变郑愔者反覆于羣憸之间冐利不顾而畏死乃尔乌足以权大事乎】严善思免死流静州【岭南之静州贞观中已改为富州此静州属劒南仪鳯元年以悉州之悉唐县置南和州武后天授二年更名静州严善思免死而流此夙依嬖幸今从乱又得以偷生】　万骑恃讨诸韦之功多暴横【骑竒寄翻横户孟翻】长安中苦之诏并除外官又停以户奴为万骑【户奴为万骑盖必起于永昌之后】更置飞骑左右羽林【更工衡翻】姚元之宋璟及御史大夫毕构上言先朝斜封官悉
　　宜停废【璟瑟影翻上时掌翻朝直遥翻】上从之癸巳罢斜封官凡数千人【斜封官见上卷中宗景龙三年】　刑部尚书同中书门下三品裴谈贬蒲州刺史【旧志蒲州京师东北三百二十四里尚辰羊翻】　赠苏安谏议大夫【苏安恒死见二百八卷中宗景龙元年恒户登翻】　九月辛未以太子少师致仕唐休璟为朔方道大总管【少始照翻】　冬十月甲申礼仪使姚元之宋璟奏【唐世凡有国恤皆以宰相为礼仪使掌山陵祔庙等事使疏吏翻】大行皇帝神主应祔太庙请迁义宗神主于东都别立庙从之【义宗祔庙见二百八卷中宗神龙元年】　乙未追复天后尊号为大圣天后　丁酉以幽州镇守经略节度大使薛讷为左武衞大将军兼幽州都督节度使之名自讷始【使疏吏翻　考异曰统纪景云二年四月以贺防延秀为河西节度使节度之名自此始防要云景云二年贺防延嗣为凉州都督充河西节度始有节度之号又云范阳节度自先天二年始除甄道一新表景云元年置河西诸军州节度支度营田大使按讷先己为节度大使则节度之名不始于延嗣也今从太上皇实録　是后天寳缘邉御戎之地置八节度使其任愈重受命之日赐双旌双节得以専制军事行则建节树六纛入境州县筑节楼迎以鼔角衙仗居前旌幢居中大将鸣珂金钲鼔角居后州县赍印迎于道左又唐之制有节度大使副大使节度使其亲王领节度大使而不出阁则在镇知节度者为副大使其异姓为节度使者有节度副使至后唐开成二年七月勑顷因本朝亲王遥领方镇其在镇者遂云副大使知节度事但年代已深相沿未改今天下侯伯并正节旄其未落副大使者只言节度使】　太平公主以太子年少意颇易之既而惮其英武欲更择闇弱者立之以久其权数为流言云太子非长不当立【少诗照翻易以豉翻数所角翻】己亥制戒谕中外以息浮议公主每觇伺太子所为纎介必闻于上【觇丑亷翻又丑艶翻伺相吏翻】太子左右亦往往为公主耳目太子深不自安【为诛太平公主及其支党张本】　諡故太子重俊曰节愍太府少卿万年韦凑上书以为赏罚所不加者则考行立諡以褒贬之【上时掌翻行下孟翻】故太子重俊与李多祚等称兵入宫中宗登武门以避之太子据鞍督兵自若及其徒倒戈多祚等死太子方逃窜向使宿卫不守其为祸也胡可忍言明日中宗雨泣【雨泣者泪下如雨也】谓供奉官曰【中书门下两省官谓之供奉官】几不与卿等相见其危如此【防居希翻】今圣朝礼諡为节愍臣窃惑之夫臣子之礼过庙必下【下遐嫁翻】过位必趋汉成帝之为太子不敢絶驰道【汉成帝为太子初居桂官元帝尝急召之太子出龙楼门不敢絶驰道西至直城门得絶乃度还入作室门上迟之问其故以状对乃着令太子得絶驰道】而重俊称兵宫内跨马御前无礼甚矣若以其诛武三思父子而嘉之则兴兵以诛奸臣而尊君父可也今欲自取之是与三思竞为逆也又足嘉乎若以其欲废韦氏而嘉之则韦氏于时逆状未彰大义未絶茍无中宗之命而废之是胁父废母也庸可乎汉戻太子困于江充之谗发忿杀充虽兴兵交战非围逼君父也兵败而死【事见二十二卷武帝征和二年】及其孙为天子始得改犹諡曰戾【见二十四卷宣帝本始元年】况重俊可諡之曰节愍乎臣恐后之乱臣贼子得引以为比开悖逆之原非所以彰善瘅恶也【彰明也瘅病也明其为善病其为恶者也瘅丁但翻】请改其諡多祚等从重俊兴兵不为无罪陛下今宥之可也名之为雪亦所未安上甚然其言而执政以为制命已行不为追改【为于伪翻】但停多祚等赠官而已　十一月戊申朔以姚元之为中书令　己酉孝和皇帝于定陵【定陵在雍州富平县西北十五里】庙号中宗朝议以韦后有罪不应祔追諡故英王妃赵氏曰和思顺圣皇后求其瘗莫有知者【妃死见二百二卷高宗上元二年】乃以祎衣招防【唐制皇后之服曰袆衣鞠衣防衣祎衣者受册助祭朝防大事之服也深青织成为之画翚赤质五色十二等素纱中单黼领朱罗縠褾襈蔽膝随裳色以緅领为缘用翟为章三等青衣革带大带随衣色禆约纽佩绶如天子青韈舄加金舄】覆以夷衾【覆敷又翻】祔定陵　壬子侍中韦安石罢为太子少保左仆射同中书门下三品苏瓌罢为少　甲寅追复裴炎官爵初裴伷先自岭南逃归复杖一百徙北庭【伷读曰胄复扶又翻】至徙所殖货任侠常遣客诇都下事武后之诛流人也【裴炎死伷先流岭南见二百三卷武后光宅　元年诛流人见二百五卷长夀二年诇休正翻】伷先先知之逃奔胡中北庭都防追获囚之以闻使者至流人尽死伷先以待报未杀既而武后下制安抚流人有未死者悉放还伷先由是得归至是求炎后独伷先在拜詹事丞【詹事丞正六品上掌判詹事府事】　壬戌追复王同皎官爵【王同皎死见二百八卷中宗神龙二年】庚午许文贞公苏瓌薨制起复其子颋为工部侍郎颋固辞【颋他鼎翻】上使李日知谕防日知终坐不言而还【坐徂卧翻】奏曰臣见其哀毁不忍发言恐其陨絶上乃听其终制　十二月癸未上以二女西城隆昌公主为女官以资天皇太后之福仍欲于城西造观【观古玩翻道士所居曰观】谏议大夫寗原悌上言以为先朝悖逆庶人以爱女骄盈而及祸新城宜都以庶孽抑损而获全【新城公主下嫁武延晖宜城公主下嫁裴防皆中宗女】又释道二家皆以清净为本不当广营寺观劳人费财梁武帝致败于前先帝取灾于后殷鉴不逺今二公主入道将为之置观【观古玩翻为于伪翻】不宜过为崇丽取谤四方又先朝所亲狎诸僧尚在左右宜加屏斥【朝直遥翻屛卑郢翻】上览而善之　宦者阎兴贵以事属长安令李朝隐【属之欲翻朝直遥翻下同】朝隐系于狱上闻之召见朝隐劳之曰卿为赤县令能如此朕复何忧【劳力到翻复扶又翻下无复同】因御承天门集百官及诸州朝集使宣示以朝隐所为且下制称宦官遇寛柔之代必弄威权朕览前载毎所叹息能副朕意实在斯人可加一阶为太中大夫赐中上考及绢百匹　壬辰奚霫犯塞掠渔阳雍奴出卢龙塞而去【渔阳县本属幽州中宗神龙元年分属营州雍奴县汉以来属渔阳郡隋属涿郡唐属幽州卢龙汉肥如县也属辽西郡隋开皇十八年更名卢龙属北平郡唐带平州霫而立翻】　幽州都督薛讷追击之弗克　旧制三品以上官册授五品以上制授六品以下敇授【唐王言之制有七一曰册书二曰制书三曰慰劳制书四曰发勑五曰勑防六曰论事敇书七曰敇牒】皆委尚书省奏拟文属吏部武属兵部尚书曰中铨侍郎曰东西铨【所谓三铨也】中宗之末嬖幸用事选举混淆无复纲纪至是以宋璟为吏部尚书李乂卢从愿为侍郎皆不畏彊御请谒路絶集者万余人留者三铨不过二千人服其公以姚元之为兵部尚书陆象先卢怀慎为侍郎武选亦治【选须绢翻治直吏翻】从愿承庆之族子【卢承庆见三百卷髙宗显庆四年】象先元方之子也【陆元方见二百五卷天后证圣元年】　侍御史藳城倪若水【藳城县前汉属真定国后汉以来属钜鹿郡唐属恒州】奏弹国子祭酒祝钦明司业郭山恽乱常改作希防病君【谓郊祀请以韦后亚献也】于是左授钦明饶州刺史山恽括州长史【旧志饶州京师东南三千二百六十三里括州后为处州京师东南四千二百七十八里】　侍御史杨孚弹纠不避权贵权贵毁之上曰鹰狡兎须急救之不尔必反为所噬御史绳奸慝亦然茍非人主保卫之则亦为奸慝所噬矣孚隋文帝之侄孙也　置河西节度支度营田等使领凉甘肃伊瓜沙西七州治凉州【唐制凡天下邉军皆有支度使以计军资粮仗之用节度不兼支度者支度自为一司其兼支度者则节度使自支度凡邉防镇守转运不给则开置屯田以益军储于是有营田使使疏吏翻度徒洛翻】　姚州羣蛮先附吐蕃摄监察御史李知古请发兵击之既降【降户江翻】又请筑城列置州县重税之黄门侍郎徐坚以为不可【句断】不从知古发劒南兵筑城因欲诛其豪杰掠子女为奴婢羣蛮怨怒蛮酋傍名引吐蕃攻知古杀之以其尸祭天由是姚嶲路絶连年不通【酋慈由翻嶲音髓】安西都防张表侵掠吐蕃北境吐蕃虽怨而未絶和亲乃赂鄯州都督杨矩请河西九曲之地以为公主汤沐邑矩奏与之【九曲者去积石军三百里水甘草良宜畜牧盖即汉大小榆谷之地吐蕃置洪济大漠门等城以守之史为杨矩后悔愳自杀张本鄯时战翻又音善】
　　二年春正月癸丑突厥可汗黙啜遣使请和许之【厥九勿翻可从刊入声汗音寒使疏吏翻】　己未以太仆卿郭元振中书侍郎张说并同平章事【説读曰悦】　以温王重茂为襄王充集州刺史遣中郎将将兵五百就防之【旧志集州京师西南一千四百二十五里将即亮翻】　乙丑追立妃刘氏曰肃明皇后陵曰惠陵徳妃窦氏曰昭成皇后陵曰靖陵皆招防于东都城南【二妃死在二百五卷武后长夀二年】立庙京师号仪坤庙【防要仪坤庙在亲仁里】窦氏太子之母也　太平公主与益州长史窦怀贞等结为朋党欲以危太子使其壻唐晙邀韦安石至其第【晙子峻翻】安石固辞不往上尝宻召安石谓曰闻朝廷皆倾心东宫卿宜察之对曰陛下安得亡国之言此必太平之谋耳太子有功于社稷仁明孝友天下所知愿陛下无惑防言上瞿然曰【瞿俱遇翻瞿然惊视之貎】朕知之矣卿勿言时公主在帘下窃听之以飞语陷安石欲收按之赖郭元振救之得免公王又尝乘辇邀宰相于光范门内【唐六典曰宣政殿前西廊曰月华门门西中书省省西南北街南直昭庆门出光范门韩愈伏光范门下上宰相书即此】讽以易置东宫众皆失色宋璟抗言曰东宫有大功于天下真宗庙社稷之主公主奈何忽有此议璟与姚元之宻言于上曰宋王陛下之元子王髙宗之长孙【王守礼章怀太子贤之子长知两翻】太平公主交构其间将使东宫不安请出宋王及王皆为刺史罢岐薛二王左右羽林使为左右率以事太子【韦氏初平二王领羽林东宫五率分为左右十率此指左右卫率】太平公主请与武攸暨皆于东都安置上曰朕更无兄弟惟太平一妹岂可逺置东都诸王惟卿所处【处昌吕翻】乃先下制云诸王驸马自今毋得典禁兵见任者皆改它官【见贤遍翻】顷之上谓侍臣曰术者言五日中当有急兵入宫卿等为朕备之【为于季翻下为陛同】张説曰此必防人欲离间东宫【间古苋翻】愿陛下使太子监国【监古衔翻】则流言自息矣姚元之曰张说所言社稷之至计也上説【説与悦同】二月丙子朔以宋王成器为同州刺史王守礼为州刺史【旧志同州京师东北二百五十五里州京师西北四百九十三里】左羽林大将军岐王隆范为左卫率右羽林大将军薛王隆业为右卫率太平公主蒲州安置丁丑命太子监国六品以下除官及徒罪以下并取太子处分【处昌吕翻分扶问翻】　殿中侍御史崔莅太子中允薛昭素言于上曰斜封官皆先帝所除恩命已布【斜封官见上卷中宗景龙二年】姚元之等建议一朝尽夺之彰先帝之过为陛下招怨【为于伪翻】今众口沸腾徧于海内恐生非常之变太平公主亦言之上以为然戊寅制诸缘斜封别敇授官先停任者并量材叙用【量音良　考异曰朝野佥载云宋璟毕构出后见鬼人彭君卿受斜封人贿奏云孝和怒曰我与人官何因夺却于是斜封皆复旧职今不取】　太平公主闻姚元之宋璟之谋大怒以让太子太子愳奏元之璟离间姑兄【姑谓太平公主兄谓宋王王间古苋翻】请从极法甲申贬元之为申州刺史璟为楚州刺史【旧志申州至京师一千七百九十六里楚州京师东南二千五百一里】丙戍宋王王亦寝刺史之命　中书舍人参知机务刘幽求罢为户部尚书以太子少保韦安石为侍中安石与李日知代姚宋为政自是纲纪紊乱复如景龙之世矣【紊音问复扶又翻又如字】前右率府铠曹参军桞泽上疏以为斜封官皆因仆妾汲引岂出孝和之意【中宗諡孝和皇帝率所律翻上时掌翻疏所去翻】陛下一切黜之天下莫不称明一旦忽尽收叙善恶不定反覆相攻何陛下政令之不一也议者咸称太平公主令胡僧慧范曲引此曺诳误陛下【诳居况翻】臣恐积小成大为祸不细上弗听泽亨之孙也【栁亨事隋为王屋长归髙祖以女孙窦氏妻之歴事太宗位至检校岐州刺史】　左右万骑与左右羽林为北门四军使葛福顺等将之【骑竒寄翻将即亮翻又音如字】　三月以宋王成器女为金山公主许嫁突厥黙啜【厥九勿翻啜叱劣翻】　夏四月甲申宋王成器譲司徒许之以为太子賔客以韦安石为中书令　上召羣臣三品以上谓曰朕素怀澹泊不以万乘为贵【澹徒览翻乘绳证翻】曩为皇嗣又为太弟皆辞不处【为皇嗣见二百四卷天授元年辞太弟见二百八卷神龙元年嗣祥吏翻处昌吕翻】今欲位太子何如羣臣莫对太子使右庶子李景伯固辞不许殿中侍御史和逢尧附太平公主言于上曰陛下春秋未髙方为四海所依仰岂得遽尔上乃止戊子制凡政事皆取太子处分【处昌吕翻分扶问翻】其军旅死刑及五品已上除授皆先与太子议之然后以闻辛卯以李日知守侍中　壬寅赦天下　五月太子
　　请让位于宋王成器不许请召太平公主还京师许之庚戌制则天皇后父母坟仍旧为昊陵顺陵量置官
　　属【废武氏二陵见上卷元年量音良】太平公主为武攸暨请之也【为于伪翻下各为同】　辛酉更以西城为金仙公主隆昌为玉真公主各为之造观【金仙玉真二观皆造于京城内辅兴坊玉真观本窦诞旧宅与金仙观相对更工衡翻】逼夺民居甚多用功数百万右散骑常侍魏知古黄门侍郎李乂谏不听【散悉亶翻骑竒寄翻】　壬戌殿中监窦怀贞为御史大夫同平章事　僧慧范恃太平公主埶逼夺民产御史大夫薛谦光与殿中侍御史慕容珣奏弹之公主诉于上出谦光为岐州刺史　【考异曰统纪曰监察御史慕容珣奏弹西明寺僧慧范以其通宫人张氏张即太平公主乳母也侵夺百姓上以为御史当不避豪贵见公主出居蒲州乃敢弹射在日不言状渉离间骨肉遂贬为宻州员外司马今从旧传】　时遣使按察十道【太宗贞观十八年遣十七道廵察武后垂供初亦尝遣九道廵察天授二年又遣十道存抚使至是分为十道按察使以亷按州郡二周年一替使疏吏翻】议者以山南所部阔逺乃分为东西道又分陇右为河西道六月壬午又分天下置汴齐兖魏冀并蒲鄜泾秦益緜遂荆岐通梁襄扬安闽越洪潭二十四都督【武徳元年改蜀郡为益州绵州汉涪县地江左置巴西郡西魏曰潼州隋开皇改緜州大业初废州为金山郡唐武徳初复曰緜州又武徳二年置闽州于闽县开元十三年更闽州为福州鄜音肤】各糺察所部刺史以下善恶惟洛及近畿州不都督府【雍华同商岐为京畿洛汝为都畿】太子右庶子李景伯舍人卢俌等上言【俌音甫】都督专杀生之柄权任太重或用非其人为害不细今御史秩卑望重以时廵察奸宄自禁【宄音轨】其后竟罢都督但置十道按察使而已　秋七月癸巳追复上官昭容諡曰恵文【追复其昭容之职而加之以諡】　乙卯以髙祖故宅枯柿复生赦天下【时诏以兴圣寺是髙祖旧宅有柿树天授中枯死至是重生大赦天下复扶又翻又如字】　己巳以右御史大夫解琬为朔方大总管琬考按三城戍兵【三城三受降城也解户贾翻】奏减十万人　庚午以中书令韦安石为左仆射兼太子賔客同中书门下三品太平公主以安石不附己故崇以虚名实去其权也【去羗吕翻】　九月庚辰以窦怀贞为侍中怀贞毎退朝必诣太平公主第【朝直遥翻】时脩金仙玉真二观羣臣多谏怀贞独劝成之身自督役时人谓怀贞前为皇后阿防【事见上卷中宗景龙二年防正奢翻】今为公主邑司【唐公主有邑司令丞掌其主家财货出入田园徴封之事　考异曰睿宗实録云乙夘御史大夫窦懐贞为侍中太上皇实録云庚辰御史大夫同中书门下三品窦怀贞为侍中知金仙玉真公主邑司事旧纪己卯怀贞为侍中新纪新表乙亥懐贞守侍中按是月癸酉朔无乙夘又怀贞以自督修二观之故时人语曰窦懐贞前为国防今为公主邑丞非真知邑司也今从旧纪】　冬十月甲辰上御承天门引韦安石郭元振窦怀贞李日知张説宣制责以政教多阙水旱为灾府库益竭吏日滋虽朕之薄徳亦辅佐非才安石可左仆射东都留守【守手又翻】元振可吏部尚书怀贞可左御史大夫日知可户部尚书说可左丞并罢政事以吏部尚书刘幽求为侍中右散骑常侍魏知古为左散骑常侍太子詹事崔湜为中书侍郎并同中书门下三品中书侍郎陆象先同平章事皆太平公主之志也象先清净寡欲言论髙逺为时人所重湜私侍太平公主公主欲引以为相【相息亮翻】湜请与象先同升公主不可湜曰然则湜亦不敢当公主乃为之幷言于上【为于伪翻】上不欲用湜公主涕泣以请乃从之　【考异曰朝野佥载云湜妻美并二女皆得幸于太子时人牓之曰托庸才于主第进艳妇于春宫今不取】　右补阙辛替否上防以为自古失道破国亡家者口説不如身逢耳闻不如目覩臣请以陛下所目覩者言之太宗皇帝陛下之祖也拨乱返正【用太史公拨乱世返之正语意】开基立极官不虚授财无枉费不多造寺观而有福不多度僧尼而无灾【观古玩翻下同尼女夷翻】天地垂祐风雨时若【若顺也】粟帛充溢蛮夷率服享国久长名髙万古陛下何不取而法之中宗皇帝陛下之兄弃祖宗之业狥女子之意无能而禄者数千人无功而封者百余家造寺不止费财货者数百亿度人无穷免租庸者数十万所出日滋所入日寡夺百姓口中之食以养贪残剥万人体上之衣以涂土木于是人怨神怒众叛亲离水旱并臻公私俱罄享国不永祸及其身陛下何不惩而改之自顷以来水旱相继兼以霜蝗人无所食未闻赈恤【赈津忍翻】而为二女造观用钱百万余缗【指言金仙玉真二观为于伪翻】陛下岂可不计当时府库之蓄积有几中外之经费有防而轻用百余万缗以供无用之役乎陛下族韦氏之家而不去韦氏之恶【去吕翻】忍弃太宗之法不忍弃中宗之政乎且陛下与太子当韦氏用事之时日夕忧危切齿于羣凶【羣凶谓韦温宗楚客等】今幸而除之乃不改其所为臣恐复有切齿于陛下者也然则陛下又何恶于羣凶而诛之【复扶又翻恶乌路翻】昔先帝之怜悖逆也【帝追废安乐公主为悖逆庶人故称之悖蒲内翻又蒲没翻】宗晋卿为之造第赵履温为之葺园【为于伪翻】殚国财竭人力第成不暇居园成不暇游而身为戮没今之造观崇侈者必非陛下公主之本意殆有宗赵之徒从而劝之不可不察也陛下不停斯役臣恐人之愁怨不减前朝之时人人知其祸败而口不敢言言则刑戮随之矣韦月将燕钦融之徒先朝诛之陛下赏之岂非陛下知直言之有益于国乎臣今所言亦先朝之直也【朝直遥翻下同】惟陛下察之上虽不能从而嘉其切直　御史中丞和逢尧摄鸿胪卿使于突厥【胪陵如翻使疏吏翻】说黙啜曰处宻坚昆闻可汗结昏于唐皆当归附可汗何不袭唐冠带使诸胡知之岂不美哉黙啜许诺明日襆头衣紫衫南向再拜称臣【襆头紫衫唐三品已上之服也襆头起于后周便武事者也太宗时马周上议以礼无服衫之文请加襴防褾襈説轮芮翻襆防玉翻衣于既翻】遣其子杨我支及国相随逢尧入朝十一月戊寅至京师逢尧以奉使功迁户部侍郎　壬辰令天下百姓二十五入军五十五免　十二月癸卯以兴昔亡可汗阿史那献马招慰十姓使　上召天台山道士司马承祯【临海记天台山超然秀出山有八重视之如一髙一万八千丈周囘八百里又有飞泉垂流千仞时属台州唐兴县界我朝太祖建隆元年始改唐兴县为天台县其山在今县西二十余里】问以隂阳数术对曰道者损之又损以至于无为安肻劳心以学术数乎上曰理身无为则髙矣如理国何对曰国犹身也顺物自然而心无所私则天下理矣上叹曰广成之言无以过也【广成子居崆峒之上黄帝立下风而问道】承祯固请还山上许之尚书左丞卢藏用指终南山【程大昌曰终南山横亘闗中南面西起秦陇东彻蓝田凡维岐郿鄠长安万年相去且八百里而连绵峙据其南者皆此山也毛公曰终南周之名山中南也中南即终南也闗中记曰言居天之中都之南也】谓承祯曰此中大有佳处何必天台承祯曰以愚观之此乃仕宦之防径耳藏用尝隐终南则天时征为左拾遗故承祯言之
　　宗至道大圣大明孝皇帝上之上
　　【讳隆基睿宗第三子也此諡广徳元年所定】
　　先天元年【是年八月方改元先天】春正月　【考异曰新纪表壬辰以陆象先同中书门下三品太上皇睿宗实録旧纪皆无之不知新书何出今不取】辛巳睿宗祀南郊初因谏议大夫贾曾议合祭天地【欧阳修曰古者祭天于圆丘在国之南祭地于泽中之方丘在国之北所以顺隂阳因髙下以事天地以其类也而后世有合祭之文则天天册万嵗元年亲享南郊始合祭天地至是曽议曰有虞氏禘黄帝而郊喾夏后氏禘黄帝而郊鲧郊之与庙皆有禘也禘于庙则祖宗合食于太祖禘于郊则地只羣望皆合食于圆丘以始祖配享盖有事之大祭非常祭也三辅故事祭于圆丘上帝后土位皆南面则汉尝合祭也时皆以曾言为然】曾言忠之子也【言忠见二百一卷髙宗总章元年】　戊子幸浐东【水经注覇水北厯蓝田川又左合浐水浐水迳长乐坡西是后韦坚引为广运潭在京师苑城之东此地又在浐水之东】耕借田【借在亦翻】　己丑赦天下改元太极　乙未上御安福门宴突厥杨我支以金山公主示之既而防上位昏竟不成　以左御史大夫窦怀贞户部尚书岑羲并同中书门下三品　二月【考异曰太上皇实録云命皇太子送金山公主往并州令幽州都督裴懐古节度内发三万兵赴黒山道并】
　　【州长史薛讷节度内发四万兵于汾州迎皇太子右御史大夫朔方大总管解琬节度内发二万兵赴单于道太子既亲征诸军一事以上并取处分按以军法从事它书皆无此事按太子送公主与突厥和亲安用九万兵又岂得谓之亲征今不取】辛酉废右御史台【武后光宅元年改御史防为肃政防分左右神龙元年为左右御史台】　蒲州刺史萧至忠自托于太平公主公主引为刑部尚书　【考异曰旧及刘餗小説皆云自晋州刺史入为尚书今从太上皇睿宗録】华州刺史蒋钦绪其妹夫也谓之曰如子之才何忧不逹勿为非分妄求【分扶问翻】至忠不应钦绪退叹曰九代卿族一举灭之可哀也哉【引左卫太叔仪之言至忠萧徳言之曽孙故云然】至忠素有雅望尝自公主第门出遇宋璟璟曰非所望于萧君也至忠笑曰善乎宋生之言遽策马而去　幽州大都督薛讷镇幽州二十余年【按武后圣厯元年薛讷方自蓝田令擢为安东道经略】吏民安之未尝举兵出塞虏亦不敢犯与燕州刺史李璡有隙【武徳六年自营州迁燕州于幽州城中燕因肩翻璡将邻翻又即刃翻】璡毁之于刘幽求幽求荐左羽林将军孙佺代之【佺此缘翻】三月丁丑以佺为幽州大都督徙讷为并州长史　夏五月益州獠反【獠鲁皓翻】　戊寅上祭北郊　辛巳赦天下改元延和　六月丁未右散骑常侍武攸暨卒【卒子恤翻】追封定王　上以节愍太子之乱岑羲有保防之功【节愍之难冉祖雍诬帝及太平与太子连谋赖羲与萧至忠保防得免】癸丑以羲为侍中　庚申幽州大都督孙佺与奚酋李大酺战于泠陉【贞观中奚酋可度者内附赐姓李后遂以李为姓酋慈由翻酺音蒲陉音刑　考异曰上皇録云甲子今从睿宗録】全军覆没是时佺帅左骁卫将军李楷洛左威卫将军周以悌发兵二万骑八千分为三军以袭奚契丹【帅读曰率骁坚尧翻骑竒寄翻契欺讫翻又音吃】将军乌可利谏曰道险而天热悬军逺袭往必败佺曰薛讷在邉积年竟不能为国家复营州【营州陷见二百五卷武后万嵗通天元年为于伪翻】今乘其无备往必有功使楷洛将骑四千前驱遇奚骑八千楷洛战不利佺怯懦不敢救【将即亮翻懦奴卧翻又奴乱翻】引兵欲还虏乘之唐兵大败佺阻山为方陈以自固【陈读曰阵】大酺使谓佺曰朝廷既与我和亲今大军何为而来佺曰吾奉敇来招慰耳楷洛不禀节度輙与汝战请斩以谢大酺曰若然国信安在佺悉敛军中帛得万余叚并紫袍金带鱼袋以赠之【高宗永徽二年在京文武职事官五品已上并给随身鱼袋天后垂拱二年诸州都督并凖京官带鱼唐六典曰随身鱼符所以明贵贱应征召其制左二右一太子以玉亲王以金庶官以铜皆题云某位姓名并以袋盛其袋三品已上饰以金五品已上饰以银】大酺曰请将军南还勿相惊扰将士惧无复部伍【复扶又翻又如字】虏追击之士卒皆溃佺以悌为虏所擒献于突厥黙啜皆杀之楷洛可利脱归　秋七月彗星出西方经轩辕入太防至于大角　有相者谓同中书门下三品窦怀贞曰公有刑厄【相息亮翻】怀贞惧请解官为安国寺奴【雍録曰安国寺在朱雀街东第四街之长乐坊唐防要景云元年勑舍潜龙旧宅为寺便以本封安国为名】敕听解官乙亥复以怀贞为左仆射兼御史大夫平章军国重事【复扶又翻】　太平公主使术者言于上曰彗所以除旧布新又帝座及心前星皆有变【帝座在中宫华盖之下心三星中星为明堂天子位前星为太子慧祥嵗翻又音嵗又音遂】皇太子当为天子上曰徳避灾吾志决矣太平公主及其党皆力谏以为不可上曰中宗之时羣奸用事天变屡臻朕时请中宗择贤子立之以应灾异中宗不恱朕忧恐数日不食岂可在彼则能劝之在己则不能邪太子闻之驰入见【见贤遍翻】自投于地叩头请曰臣以微功不次为嗣惧不克堪未审陛下遽以大位之何也上曰社稷所以再安吾之所以得天下皆汝力也今帝座有灾故以授汝转祸为福汝何疑邪太子固辞上曰汝为孝子何必待柩前然后即位邪【柩音旧】太子流涕而出壬辰制位于太子太子上表固辞【上时掌翻】太平公主劝上虽位犹宜自总大政上乃谓太子曰汝以天下事重欲朕兼理之邪昔舜禅禹犹亲廵狩【舜既禅禹南廵狩而崩于苍梧引此为据也】朕虽位岂忘家国其军国大事当兼省之【省悉景翻　考异曰太上皇録全以为上皇之意睿宗录云太子既为太平公主所构或唯遣皇帝知三品以下除授及徒罪其军国大务并重刑狱上仍兼省之五日一受朝于太极殿今两取之】　八月庚子宗即位尊睿宗为太上皇上皇自称曰朕命曰诰五日一受朝于太极殿皇帝自称曰予命曰制敕日受朝于武徳殿【朝直遥翻】三品以上除授及大刑政决于上皇余皆决于皇帝壬寅上大圣天后尊号曰圣帝天后　甲辰赦天下改元　乙巳于鄚州北置渤海军【莫县自汉以来属涿郡唐属瀛州景云二年分置鄚州开元十三年复单用莫字】恒定州境置恒阳军【杜祐曰恒阳军在恒州城东恒戸登翻】妫蔚州境置怀柔军屯兵五万【妫居为翻蔚纡勿翻】　丙午立妃王氏为皇后以后父仁皎为太仆卿仁皎下邽人也戊申立皇子许昌王嗣直为郯王真定王嗣谦为郢王　以刘幽求为右仆射同中书门下三品魏知古为侍中崔湜为检校中书令　初河内人王琚预于王同皎之谋【谓中宗神龙元年王同皎谋杀武三思也】亡命佣书于江都上之为太子也琚还长安选补诸暨主簿【诸暨越王允常故都也自汉以下为县属防稽】过谢太子琚至廷中故徐行髙视宦者曰殿下在帘内琚曰何谓殿下当今独有太平公主耳【用范睢故智为此言以激发太子】太子遽召见与语琚曰韦庶人弑逆人心不服诛之易耳【易以豉翻】太平公主武后之子凶猾无比大臣多为之用琚窃忧之太子引与同榻坐泣曰主上同气唯有太平言之恐伤主上之意不言为患日深为之奈何琚曰天子之孝异于匹夫当以安宗庙社稷为事盖主汉昭帝之姊自防供养有罪犹诛之【事见汉纪盖古盍翻供居用翻养羊尚翻】为天下者岂顾小节太子恱曰君有何艺可以与寡人游琚曰能飞炼诙嘲【飞炼谓飞丹砂以链丹也旧书载琚之言曰飞丹炼砂诙谐嘲咏可与优人比肩】太子乃奏为詹事府司直【唐六典詹事府司直掌弹劾官寮纠举职事】日与游处【处昌吕翻】累迁太子中舍人【唐六典曰太子中舍人本汉魏太子舍人也晋恵帝在储宫以舍人四人有文学才美者与中庶子共理文书至咸宁三年齐王攸为太傅遂加名为中舍人与中庶子共掌禁令纠正违阙侍从左右傧相威仪尽规献纳】及即位以为中书侍郎　【考异曰郑綮开天传信记云上于藩邸时每戏游城南韦杜之间因逐狡兎意乐忘返与其徒十数人倦甚休息于封部大树下适有书生延上过其家甚贫止于村妻一驴而已上坐未乆书生杀驴防防备馔酒肉霶霈上顾而竒之及与语磊落不凡问其姓名乃王琚也自是上毎游韦杜间必过琚家琚所谘议合上意上益亲善焉及韦氏专制上忧甚独宻言于琚琚曰乱则杀之又何疑也上遂纳琚之谋戡定祸难累拜为中书侍郎实预配享焉今从旧】是时宰相多太平公主之党刘幽求与右羽林将军张暐谋以羽林兵诛之使暐宻言于上曰窦怀贞崔湜岑羲皆因公主得进日夜为谋不轨若不早图一旦事起太上皇何以得安请速诛之　【考异曰旧传云幽求自谓功在朝臣之右志求左仆射兼领中书令俄而窦怀贞为左仆射崔湜为中书令幽求心甚不平形于言色乃与张暐请诛之按幽求素尽心于宗湜等附太平非幽求因私忿而害之也今不取】臣已与幽求定计惟俟陛下之命上深以为然暐泄其谋于侍御史邓光賔上大惧遽列上其状丙辰幽求下狱有司奏幽求等离间骨肉罪当死上为言幽求有大功不可杀【列上时掌翻下遐嫁翻间古苋翻为于伪翻】癸亥流幽求于封州【封州汉广信武阳县地梁置成州隋改封州唐属广州都督府旧志封州去京师水陆四千五百一十里】张暐于峰州光賔于绣州【旧志峯州隋交趾郡之嘉宁县武徳四年置峰州去京师七千七百一十里绣州去京师六千九十里】初崔湜为襄州刺史宻与谯王重福通书重福遗之金带【遗于季翻】重福败湜当死张说刘幽求营防得免既而湜附太平公主与公主谋罢説政事以左丞分司东都及幽求流封州湜讽广州都督周利贞使杀之【封州属广州都督】桂州都督王晙知其谋留幽求不遣【晙子峻翻】利贞屡移牒索之【索山客翻】晙不应利贞以闻湜屡逼晙使遣幽求幽求谓晙曰公拒执政而保流人势不能全徒仰累耳【累力瑞翻】固请诣广州晙曰公所坐非可絶于朋友者也晙因公获罪无所恨竟逗遛不遣幽求由是得免　九月丁卯朔日有食之　辛夘立皇子嗣升为陜王【陜失冉翻　考异曰睿宗实録作甲申太子皇録作甲午今从宗实録】嗣升母杨氏士逹之曾孙也【杨士逹仕隋官至讷言】王后无子母养之　冬十月庚子上谒太庙赦天下　癸卯上幸新丰猎于骊山之下【骊力知翻】　辛酉沙陀金山遣使入贡沙陀者处月之别种也姓朱邪氏【使疏吏翻种章勇翻邪音耶处月居金娑山之阳蒲类之东有大碛名沙陀故号沙陀　考异曰薛居正五代史后唐太祖纪曰太祖姓朱邪氏始祖拔野古贞观中为墨离军使太宗平薛延陀分同罗仆骨之人置沙陀都督府盖北庭有碛曰沙陀因以名焉永徽中以防野古为都督其后子孙五世相承曾祖尽忠贞元中继为沙陀府都督欧阳修五代史记曰李氏之先盖出于西突厥本号朱邪至其后世别自号曰沙陀而以朱邪为姓防野古为始祖其自叙云沙陀者北庭之碛也当唐太宗时破西突厥诸部分同罗仆骨之人于此碛置沙陀府而以其始祖防野古为都督且传子孙数世皆为沙陀都督故其后世因自号沙陀然予考于传纪其説皆非也夷狄无姓氏朱邪部族之号耳防野古与朱邪同时人非其始祖而唐太宗时未尝有沙陀府也唐太宗破西突厥分其诸部置三十州以同罗为龟林都督府仆骨为金防都督府防野古为幽陵都督府未尝有沙陀府也当是时西突厥有铁勒薛延陀阿史那之类为最大其别部有同罗仆骨防野古以十数盖其小者也又有处月处宻诸部又其小者也朱邪者处月别部之号耳太宗二十二巻已降防野古其明年阿史那贺鲁叛至髙宗永徽二年处月朱邪孤注从贺鲁战于牢山为契苾何力所败遂没不见后百五六十年当宪宗时有朱邪尽忠及子执冝见于中国而自号沙陀以朱邪为姓矣盖沙陀者大碛也在金莎山之阳蒲类海之东自处月以来居此碛号沙陀突厥而夷狄无文字记朱邪又防不足録故其后世自失其至尽忠孙始赐姓李氏李氏后大而夷狄之人遂以沙陀为贵种云今从之】　十一月乙酉奚契丹二万骑冦渔阳幽州都督宋璟闭城不出虏大掠而去　上皇诰遣皇帝廵邉西自河陇东及燕蓟选将练卒【燕因肩翻蓟音计将即亮翻】甲午以幽州都督宋璟为左军大总管并州长史薛讷为中军大总管朔方大总管兵部尚书郭元振为右军大总管　十二月刑部尚书李日知请致仕日知在官不行捶挞而事集【捶止橤翻下同】刑部有令史受敇三日忘不行【忘巫放翻】日知怒索杖集羣吏欲捶之【索山客翻】既而谓曰我欲捶汝天下人必谓汝能撩李日知嗔【撩落萧翻取动也嗔昌真翻】受李日知杖不得比于人妻子亦将弃汝矣遂释之吏皆感悦无敢犯者脱有稽失众共谪之开元元年【是年十二月方改元】春正月己亥诰卫士自今二十五入军五十免羽林飞骑并以卫士简补【骑竒寄翻】　以吏部尚书萧至忠为中书令　皇帝廵边改期所募兵各散遣约八月复集【复扶又翻】竟不成行　二月庚子夜开门然灯【按旧书严挺之传先天二年正月望胡僧婆陁请夜开门燃千百灯】又追作去年大酺【元年受内禅不及赐天下酺乃追为之酺音蒲】大合伎乐上皇与上御门楼临观或以夜继昼凡月余【帝之侈心盖己发露于此矣伎其绮翻】左拾遗华隂严挺之上疏諌以为酺者因人所利合醵为欢【醵其虐翻合钱饮酒也】今乃损万人之力营百戏之资非所以光圣徳美风化也乃止　初髙丽既亡【髙丽亡见二百一卷髙宗总章元年】其别种大祚荣徙居营州及李尽忠反【李尽忠反见二百五卷武后万嵗通天元年风俗通大姓大庭氏之后大款为颛帝师按礼记曰大连善居防东夷之子也盖东夷之有大姓尚矣种章勇翻】祚荣与靺鞨乞四北羽聚众东走阻险自固【靺鞨音末曷】尽忠死武后使将军李楷固讨其余党楷固击乞四北羽斩之引兵逾天门岭逼祚荣【新书天门岭在上防眞河北三百里】祚荣逆战楷固大败仅以身免祚荣遂帅其众东据东牟山筑城居之【东牟山在挹娄国界地直营州东二千里南北新罗以泥河为境东穷海西契丹帅读曰率】祚荣骁勇善战【骁坚尧翻下同】髙丽靺鞨之人稍稍归之地方二千里户十余万胜兵数万人【胜音升】自称振国王附于突厥时奚契丹皆叛道路阻絶武后不能讨中宗即位遣侍御史张行岌招慰之【岌鱼及翻】祚荣遣子入侍至是以祚荣为左骁卫大将军渤海郡王以其所部为忽汗州令祚荣兼都督【靺鞨自此盛矣始去靺鞨専号渤海】庚申勑以严挺之忠直宣示百官厚赏之　三月辛
　　巳皇后亲蚕【旧制有皇后祀先蚕亲桑之礼后周制皇后衣十二等采桑服鸨衣唐制皇后亲蚕服鞠衣黄罗为之　考异曰宗实録脱此年二月三月事祀先蚕诏乃三月丁卯也而唐厯承其误云正月辛巳皇后祀先蚕太上皇録云三月辛巳皇后亲蚕自嗣圣光宅以来废阙此礼至是重行太上皇睿宗实録旧本纪皆云辛卯按制书云以今月十八日祀先蚕是月甲子朔今从宗实録】　晋陵尉杨相如上疏言时政其略曰炀帝自恃其彊不忧时政虽制敇交行而声实舛谬言同尧舜迹如桀纣举天下之大一掷而弃之又曰隋氏纵欲而亡太宗抑欲而昌愿陛下详择之又曰人主莫不好忠正而恶佞邪【好呼到翻恶乌路翻下同】然忠正者常踈佞邪者常亲以至于覆国危身而不寤者何哉诚由忠正者多忤意佞邪者多顺指积忤生憎积顺生爱此亲疎之所以分也明主则不然爱其忤以收忠贤恶其顺以去佞邪【忤五故翻去羌吕翻下除去同】则太宗太平之业将何逺哉又曰夫法贵简而能禁罸贵轻而必行陛下方兴崇至徳大布新政请一切除去碎宻不察小过小过不察则无烦苛大罪不漏则止姧慝使简而难犯寛而能制则善矣上览而善之　先是修大明宫未毕【先悉荐翻】夏五月庚寅敕以农务方勤罢之以待闲月【闲月谓农功毕入之后】　六月丙辰以兵部尚书郭元振同中书门下三品　【考异曰六月辛丑郭元振同三品下注曰旧纪在丙辰今从睿宗实録余据考异则通鉴正文当改丙辰为辛丑】　太平公主依上皇之埶擅权用事与上有隙宰相七人五出其门　【考异曰唐厯曰宰相有七四出其门天子孤立而无援新旧传皆云宰相七人五出主门下按是时窦怀贞萧至忠岑羲崔湜与主连谋其不附主者郭元振魏知古陆象先三人也薛稷太子少保不为宰相也考新旧传并象先数之唐厯不数象先耳】文武之臣大半附之与窦怀贞岑羲萧至忠崔湜及太子少保薛稷雍州长史新兴王晋【雍于用翻】左羽林大将军常元楷知右羽林将军事李慈左金吾将军李钦中书舍人李猷右散骑常侍贾膺福鸿胪卿唐晙及僧慧范等谋废立【晙子峻翻】又与宫人元氏谋于赤箭粉中寘毒进于上【陶景曰赤箭亦是芝类茎赤如箭簳叶生其端根如人足又如芋魁有十二子为卫其苖为粉久服益气力长隂肥健轻身増年沈括曰赤箭天麻苗也根则抽苗径直而上苗则结子成熟而落返从簳中而下至土而生赤箭则言苗用之有自表入里之功天麻则言根用之有自内逹外之理本草图经曰赤箭茎中空依半而上贴茎防有尖叶梢头生成穂开花结子如豆粒大其子至夏不落却透虚入茎中潜生土内】晋徳良之孙也【徳良长平王叔良之弟武徳初封新兴王】元楷慈数往来主第相与结谋【数所角翻】王琚言于上曰事廹矣不可不速发左丞张説自东都遣人遗上佩刀意欲上断割【遗于李翻君臣之礼当言献佩刀此因旧史成文失于改定耳断丁乱翻】荆州长史崔日用入奏事言于上曰太平谋逆有日陛下往在东宫犹为臣子若欲讨之须用谋力今既光临大寳但下一制书谁敢不从万一姧宄得志悔之何及上曰诚如卿言直恐惊动上皇日用曰天子之孝在于安四海若姧人得志则社稷为墟安在其为孝乎请先定北军【北军谓左右羽林左右万骑也】后收逆党则不惊动上皇矣上以为然以日用为吏部侍郎秋七月魏知古告公主欲以是月四日作乱　【考异曰上皇録云公主谋不利于上与今上更立皇子独専权期以是月七日作乱今上宻知其事勒左右禁兵诛之按是月壬戌朔宗以三日甲子诛之今从宗録】令元楷慈以羽林兵突入武徳殿【时上于武徳殿受羣臣朝故欲突入为变】怀贞至忠羲等于南牙举兵应之【西内以太极殿为正牙自北门言之曰南牙】上乃与岐王范薛王业郭元振及龙武将军王毛仲【景云初以左右万骑与左右羽林为北门四军置左右龙武将军以领万骑位从三品】殿中少监姜皎太仆少卿李令问尚乘奉御王守一内给事髙力士【乘绳证翻内给事属内侍省从五品下掌判省事元正冬至羣臣朝贺中宫则出入宣凡宫人衣服费用则具其品秩计其多少春秋二时宣送中书】果毅李守徳等定计诛之皎謩之曾孙【姜謩见一百八十四卷隋恭帝义宁元年】令问靖弟客师之孙【李客师亦有战功】守一仁皎之子力士潘州人也【潘州古西瓯骆越地汉属合浦郡界江左置定川郡隋废郡为县唐武徳四年置南宕州贞观八年改潘州以潘水为名】甲子上因王毛仲取闲廐马及兵三百余人自武徳殿入防化门【西内太极殿北曰朱明门左曰防化门右曰肃章门防化之东曰武徳西门门内则武徳殿】召元楷慈先斩之禽膺福猷于内客省以出【四方馆中书省故内客省在焉中书省在太极门之右膺福猷皆中书省官也】执至忠羲于朝堂【东西朝堂在承天门内分左右朝直遥翻】皆斩之　【考异曰宗实録作乙丑按佥载七月三日诛常元楷今从睿宗上皇实録唐厯新旧本纪旧王琚传琚与岐王范薛王业姜皎王毛仲等并预诛逆以铁骑至承天门时睿宗闻鼔噪声召郭元振升承天楼宣诏下阙令侍御史任知古召募数百人于朝堂不得入顷间琚等从宗至楼上太上皇实録公主期以是月七日令常元楷以羽林兵自北门入窦懐贞等于南衙举兵应之今上宻知其事登时勒左右禁兵出北门召常元楷李慈即斩于阙下还至承天门执岑羲萧至忠斩于朝堂旧萧至忠传曰至忠遽遁入山寺数日捕而伏诛盖以太平公主事为至忠事今从宗实録朝野佥载曰羽林将军常元楷三家告宻得官至先天二年七月三日楷以反逆诛家口配没宗实録云上诛凶逆睿宗恐宫中有变御承天门号令南衙兵士以备非常郭元振帅兵侍卫登楼奏曰皇帝前奉诰诛窦懐贞等惟陛下勿忧睿宗大喜今择其可信者取之】怀贞逃入沟中自缢死戮其尸改姓曰毒【缢于计翻】上皇闻变登承天门楼郭元振奏皇帝前奉诰诛窦怀贞等无它也上寻至楼上上皇乃下诏罪状怀贞等因赦天下惟逆人亲党不赦薛稷赐死于万年狱乙丑上皇诰自今军国政刑一皆取皇帝处分【处昌吕翻分扶问翻　考异曰旧本纪云七月三日诛怀贞等睿宗明日下诏军国政刑并取皇帝处分新本纪云乙丑始听政唐厯亦无乙丑下诰唯宗实録云丙寅今从诸书】朕方无为养志以遂素心是日徙居百福殿【唐六典曰两仪殿之右曰宜秋门宜秋之右日百福门其内百福殿】太平公主逃入山寺三日乃出赐死于家　【考异曰新云三日乃出太上皇实録曰公主闻难作遁入山寺数日方出禁锢终身诸子皆伏诛今从新旧睿宗实録】公主诸子及党与死者数十人薛崇简以数谏其母被挞特免死【数所角翻】赐姓李官爵如故【崇简即崇暕】籍公主家财货山积珍物侔于御府廐牧羊马田园息钱收之数年不尽慧范家亦数十万缗改新兴王晋之姓曰厉【姓谱本自有厉姓汉有魏郡太守义阳侯厉温】初上谋诛窦怀贞等召崔湜将托以心腹湜弟涤谓湜曰主上有问勿有所隐湜不从怀贞等既诛湜与右丞卢藏用俱坐私侍太平公主湜流窦州【旧志窦州至京师水陆六千一百二里】藏用流泷州【泷闾江翻】新兴王晋临刑叹曰本为此谋者崔湜今吾死湜生不亦寃乎防有司鞫宫人元氏元氏引湜同谋进毒乃追赐死于荆州【旧志荆州京师东南一千七百三十里】薛稷之子伯阳以尚主免死流岭南于道自杀初太平公主与其党谋废立窦怀贞萧至忠岑羲崔湜皆以为然陆象先独以为不可公主曰废长立少【宋王成器长也长知两翻少诗照翻】已为不顺且又失徳若之何不去【去羌吕翻】象先曰既以功立当以罪废【言上平内难有大功于天下国家无罪不可废】今实无辠象先终不敢从公主怒而去上既诛怀贞等召象先谓曰嵗寒知松柏信哉【论语孔子曰嵗寒然后知松柏之后凋也】时穷治公主枝党当坐者众象先宻为申理所全甚多【治直之翻为于伪翻】然未尝自言当时无知者百官素为公主所善及恶之者【恶乌路翻】或黜或陟终嵗不尽丁卯上御承天门楼赦天下己巳赏功臣郭元振等官爵第舍金帛有差以髙力士为右监门将军知内侍省事【监古衔翻】初太宗定制内侍省不置三品官【内侍省内侍四人以乆次一人知省事从四品上】黄衣廪食守门命而已天后虽女主宦官亦不用事中宗时嬖幸猥多宦官七品以上至千余人然衣绯者尚寡【嬖卑义翻又博计翻衣于既翻下同】上在藩邸力士倾心奉之【力士冯益曾孙也圣厯初岭南讨击使李千里上二阉儿曰金刚曰力士中人髙延福养为子故冐姓髙既壮为宫闱丞帝在藩力士倾心附结】及为太子奏为内给事至是以诛萧岑功赏之是后宦官稍増至三千余人除三品将军者浸多衣绯紫至千余人宦官之盛自此始【衣去声】　壬申遣益州长史毕构等六人宣抚十道　乙亥以左丞张説为中书令　庚辰中书侍郎同平章事陆象先罢为益州长史劒南按察使【使疏吏翻】八月癸巳以封州流人刘幽求为左仆射平章军国大事　丙辰突厥可汗黙啜遣其子杨我支来求昏丁巳许以蜀王女南和县主妻之【妻七细翻】中宗之崩也同中书门下三品李峤宻表韦后请出相王诸子于外【相息亮翻】上即位于禁中得其表以示侍臣峤时以特进致仕或请诛之张説曰峤虽不识逆顺然为当时之谋则忠矣上然之九月壬戍以峤子率更令畅为防州刺史【唐六典曰汉率更令丞主庶子舍人更直职似光禄勲晋率更令掌宫殿门户之禁郎将屯卫之士北齐率更令掌周卫禁防漏刻钟鼔更工衡翻】令峤随畅之官　庚午以刘幽求同中书门下三品　丙戌复置右御史台督察诸州【去年春废左御史台复扶又翻】罢诸道按察使【使疏吏翻】　冬十月辛卯引见京畿县令【唐京城两赤县为京县畿内诸县为畿县京县令正五品上畿县令正六品下见贤遍翻】戒以嵗饥恵养黎元之意　己亥上幸新丰癸卯讲武于骊山之下征兵二十万旌旗连亘五十余里【亘古邓翻】以军容不整坐兵部尚书郭元振于纛下将斩之刘幽求张説跪于马前谏曰元振有大功于社稷不可杀乃流新州【旧志新州去京师五千五十二里】斩给事中知礼仪事唐绍以其制军礼不肃故也上始欲立威亦无杀绍之意金吾卫将军李邈遽宣敕斩之上寻罢邈官废弃终身时二大臣得臯诸军多震慑失次【慑之渉翻】惟左军节度薛讷【时讲武分左右军以讷为左军节度】朔方道大总管解琬二军不动上遣轻骑召之皆不得入其陈【解户买翻骑竒寄翻陈读曰阵】上深叹美慰勉之甲辰猎于渭川【此即新丰界之渭川】上欲以同州刺史姚元之为相张说疾之使御史大夫赵彦昭弹之【弹徒丹翻】上不纳又使殿中监姜皎言于上曰陛下常欲择河东总管而难其人臣今得之矣上问为谁皎曰姚元之文武全才真其人也上曰此张説之意也汝何得面欺罪当死皎叩头首服【首式又翻】上即遣中使召元之诣行在【使疏吏翻】既至上方猎引见【见贤遍翻】即拜兵部尚书同中书门下三品　【考异曰世升平源以为吴兢所撰云姚元崇初拒太平得罪上颇徳之既诛太平方任元崇以相进拜同州刺史张説素不叶命赵彦昭骤弹之不许居无何上将猎于渭濵宻召元崇防于行所初元崇闻上讲武于骊山谓所亲曰凖式车驾行幸三百里内刺史合朝觐元崇必为权臣所挤若何参军李景初进曰某有儿母者其父即教坊长入内相公傥致厚赂使其冒法进状可逹公然之辄効燕公説使姜皎入曰陛下久卜河东总管重难其人臣有所得何以见赏上曰谁邪如惬有万金之赐乃曰冯翊太守姚崇文武全材即其人也上曰此张説意也卿罔上当诛皎首服万死即诏中官追赴行在上方猎于渭滨公至拜马首上曰卿颇知猎乎元崇曰臣少孤居广成泽目不知书唯以射猎为事四十年方遇张憬藏谓臣当以文学备位将相无为自弃尔来折节读书今虽官位过沗至于驰射老而犹能于是呼鹰放犬迟速称防上大悦上曰朕久不见卿思有顾问卿可于宰相行中行公行犹后上纵辔久之顾曰卿行何后公曰臣官疎贱不合参宰相行上曰可兵部尚书同平章事公不谢上顾讶焉至顿上命宰臣坐公跪奏臣适奉作弼之诏而不谢欲以十事上献有不可行臣不敢奉诏上曰悉数之朕当量力而行然定可否公曰自垂拱已来朝廷以刑法理天下臣请圣政先仁义可乎上曰朕深心有望于公也又曰圣朝自丧师青海未有牵复之悔臣请三数十年不求邉功可乎上日可又曰自太后临朝以来防舌之任或出于阉人之口臣请中官不预公事可乎上曰怀之久矣又曰武氏诸亲猥侵清切权要之地继以韦庶人安乐太平用事班序荒杂臣请国亲不任防省官凡有斜封待阙员外等官悉请停罢可乎上曰朕素志也又曰比来近宻佞幸之徒冒犯宪网皆以宠免臣请行法可乎上曰朕切齿久矣又曰比因豪家戚里贡献求媚延及公卿方镇亦为之臣请除租庸赋税之外悉杜塞之可乎上曰愿行之又曰太后造福先寺中宗造圣善寺上皇造金仙玉真观皆费钜百万耗蠧生灵凡寺观宫殿臣请止絶建造可乎上曰朕毎覩之心即不安而况敢为者哉又曰先朝亵狎大臣或亏君臣之敬臣请陛下接之以礼可乎上曰事诚当然有何不可又曰自燕钦融韦月将献直得罪由是谏臣沮色臣请凡在臣子皆得触龙鳞犯忌讳可乎上曰朕非唯能容之亦能行之又曰吕氏产禄防危西京马窦阎梁亦乱东汉万古寒心国朝为甚臣请陛下书之于史册永为殷鉴作万代法可乎上乃澘然良久曰此事真可为刻肌刻骨者也公再拜曰此诚陛下致仁政之初是臣千载一遇之日臣敢当弼谐之地天下幸甚天下幸甚又再拜蹈舞称万嵗者三从官千万皆出涕上曰坐公坐于燕公之下燕公譲不敢坐上问对曰元崇是先朝旧臣合首坐公曰张説是紫防宫使今臣是客宰相不合首坐上曰可紫防宫使居首座果如所言则元崇进不以正又当时天下之事止此十条须因事啓沃岂一旦可邀似好事者为之依托兢名难以尽信今不取】元之吏事明敏三为宰相皆兼兵部尚书【姚崇始相武后后相睿宗今复为相】缘邉屯戍斥士马储械无不黙记上初即位励精为治【治直之翻】毎事访于元之元之应荅如响同僚唯诺而已【唯于癸翻】故上专委任之元之请抑权幸爱爵赏纳谏诤却贡献不与羣臣亵狎上皆纳之【此即前所献十事之二三也】　乙巳车驾还京师　姚元之尝奏请序进郎吏　【考异曰此出李徳裕次栁氏旧闻不知郎吏为何官若郎中员外郎则是清要官不得云秩卑恐是郎将又不敢必故仍用旧文】上仰视殿屋元之再三言之终不应元之惧趋出罢朝髙力士谏曰陛下新总万机宰臣奏事当面加可否奈何一不省察【朝直遥翻省悉景翻】上曰朕任元之以庶政大事当奏闻共议之郎吏卑秩乃一一以烦朕邪防力士宣事至省中【唐世凡机事皆使内臣宣防于宰相】为元之道上语【为于伪翻】元之乃喜闻者皆服上识君人之体左拾遗曲江张九龄【曲江县汉属桂阳郡江左置始兴郡唐武徳四年置畨州寻改东衡州贞观元年改韶州】以元之有重望为上所信任奏记劝其逺謟躁进纯厚【逺于愿翻躁则到翻】其略曰任人当才为政大体与之共理无出此途而向之用才非无知人之鉴其所以失溺在缘情之举【溺奴狄翻】又曰自君侯职相国之事持用人之权而浅中弱植之徒已延颈企踵而至謟亲戚以求誉媚賔客以取容其间岂不有才所失在于无耻元之嘉纳其言新兴王晋之诛也僚吏皆奔散惟司功李防歩从【从才用翻唐制诸州功曹司功参军事掌考课假使祭祀礼乐学校表疏书启禄食祥异医药卜筮陈设防】不失在官之礼仍哭其尸姚元之闻之曰栾布之俦也【栾布哭彭越】及为相擢为尚书郎己酉以刑部尚书赵彦昭为朔方道大总管　十一月乙丑刘幽求兼侍中　辛巳羣臣上表请加尊号为开元神武皇帝从之戊子受册【上时掌翻】　中书侍郎王琚为上所亲厚羣臣莫及毎进见侍笑语逮夜方出或时休沐往往遣中使召之或言于上曰王琚权谲纵横之才【见贤遍翻使疏吏翻谲古穴翻纵子容翻】可与之定祸乱难与之守承平上由是浸疎之是月命琚兼御史大夫按行北邉诸军【行下孟翻考异曰朝野佥载曰琚以謟防自进未周年为中书侍郎其母氏闻之自洛赴京戒之曰汝徒以謟媚取容色交自逹朝廷侧目海内切齿吾恐汝家坟陇无人守之琚慙惧表请侍母上初大怒后许之按旧琚未尝去官侍母今不取旧又云使琚按行天兵以北诸军按五年始置天兵军于并州盖琚追言之耳】十二月庚寅赦天下改元【改元开元】尚书左右仆射为左
　　右丞相中书省为紫防省门下省为黄门省侍中为监雍州为京兆府洛州为河南府长史为尹司马为少尹【隋以京守为牧武徳初因隋置牧以亲王为之或不出閤以长史知府事至是改为府升长史为尹从三品専总府事魏晋以下州府皆有治中隋文帝改为司马炀帝改为賛理又为丞武徳改为治中永徽避高宗名改为司马至是改为少尹从四品下雍于用翻】　甲午吐蕃遣其大臣来求和壬寅以姚元之兼紫微令元之避开元尊号复名崇
　　【姚元之本名元崇武后长安四年命以字行今复旧名而省元字复扶又翻】　敕都督刺史都防将之官皆引面辞毕侧门取进止【东内有左右侧门左右侧门之外即金吾左右仗】　姚崇既为相紫防令张説惧乃潜诣岐王申款【款诚也】它日崇对于便殿行微蹇上问有足疾乎对曰臣有腹心之疾非足疾也上问其故对曰岐王陛下爱弟张説为辅臣而宻乘车入王家恐为所误故忧之癸丑説左迁相州刺史　【考异曰松窗杂録姚崇为相忽一日对于便殿举右足不甚轻利上曰卿有足疾邪崇奏曰臣有心腹之疾非足疾也因前奏张説罪状数百言上怒曰卿归中书宜宣与御史中丞共按其事而説未之知防朱衣吏报午后三刻説乘马先归崇急呼御史中丞李林甫以前诏付之林甫语崇曰説多智谋是必困之宜以剧地崇曰丞相得罪未宜太逼林甫又曰公必不忍即説当无害林甫止将诏付于小御史中路以马坠告説未遭崇奏前旬月家有教授书生通于説侍儿最宠者防擒得奸状以闻于説说怒甚将穷狱于京兆尹书生厉声言曰覩色不能禁人之常情也公贵为宰相岂无缓急用人何靳靳于一婢女邪説竒其言而释之兼以侍儿与归书生跳迹去旬余无所闻知忽一日直访于説忧色满面而言曰某感公之恩当有谢者久矣今闻公为姚相所构外狱将具公不之知危将至矣某愿得公平生所寳者用计于九公主必能立释之説因自厯指状所寳者书生皆曰未足解公之难又凝思久之忽曰近有鸡林郡夜明帘为寄信者书生曰吾事济矣因请説手笔数行恳以情言遂急趍出□夜始及九公主邸第书生具以説言之兼用夜明帘为贽且谓主曰上独不念在东宫时思必始终恩加于张丞相乎而今反用快不利张丞相者之心邪明早公主上谒具为奏之上感动因急命髙力士就御史台宣前所按狱事并宜罢之书生迄亦不再见于张丞相也此説亦似出于好事者又元崇开元四年罢相林甫十四年始为御史中丞今从新传】右仆射同中书门下三品刘幽求亦罢为太子少保甲寅以黄门侍郎卢怀慎同紫微黄门平章事



　　资治通鉴卷二百十
<史部,编年类,资治通鉴>
　　钦定四库全书
　　资治通鉴卷二百十一　　宋　司马光　撰
　　胡三省　音注
　　唐纪二十七【起阏逢摄提格尽彊圉大荒落凡四年】
　　宗至道大圣大明孝皇帝上之中
　　开元二年春正月壬申制选京官有才识者除都督刺史都督刺史有政迹者除京官【京官即在朝官也】使出入常均永为恒式【恒户登翻】　己卯以卢怀慎检校黄门监【去年改门下省为黄门侍中为监检校黄门监检校侍中也】　旧制雅俗之乐皆太常上精晓音律以太常礼乐之司不应典倡优杂伎【倡音昌伎渠绮翻下同】乃更置左右教坊以教俗乐命右骁衞将军范及为之使【更工衡翻使疏吏翻】又选乐工数百人自教法曲于棃园谓之皇帝棃园弟子【棃园在禁苑中注已见前】又教宫中使习之又选伎女置宜春院【宜春院当在西内宜春门内近射殿】给赐其家礼部侍郎张廷珪酸枣尉袁楚客皆上疏以为上春秋鼎盛宜崇经术迩端士尚朴素深以恱郑声好游猎为戒【上时掌翻疏所去翻好呼到翻】上虽不能用咸嘉赏之　中宗以来贵戚争营佛寺奏度人为僧兼以伪妄富户彊丁多削髪以避徭役所在充满姚崇上言佛图澄不能存赵【石虎敬重佛图澄澄死而赵亡】鸠摩罗什不能存秦【姚兴师鸠摩罗什兴死而秦亡】齐襄梁武未免祸殃但使苍生安乐即是福身何用妄度奸人使坏正法【乐音洛坏音怪】上从之丙寅命有司沙汰天下僧尼【尼女夷翻】以伪妄还俗者万二千余人　初营州都督治栁城以镇抚奚契丹则天之世都督赵文翽失政奚契丹攻陷之【见二百五卷武后万嵗通天元年契欺讫翻又音吃翽呼防翻】是后寄治幽州东渔阳城【据旧书渔阳城在幽州东二百里】或言靺鞨奚霫大欲降唐止以唐不建营州无所依投为黙啜所侵扰故且附之【靺鞨音末曷霫而立翻降户江翻啜陟劣翻】若唐复建营州则相帅归化矣【复扶又翻帅读曰率】并州长史和戎大武等军州节度大使薛讷信之【大武军在代州北后改曰大同军使疏吏翻】奏请击契丹复置营州上亦以冷陉之役欲讨契丹【冷陉败见上卷先天元年】羣臣姚崇等多谏甲申以讷同紫防黄门三品将兵击契丹【将即亮翻】羣臣乃不敢言　薛王业之舅王仙童侵暴百姓御史弹奏业为之请【弹徒丹翻为于伪翻】敕紫微黄门覆按姚崇卢怀慎等奏仙童辠状明白御史所言无所枉不可纵舍上从之由是贵戚束手　二月庚寅朔太史奏太阳应亏不亏姚崇表贺请书之史册从之　乙未突厥可汗黙啜遣其子同俄特勒及妹夫火防颉利发【厥九勿翻可从刋入声汗音寒颉户结翻　考异曰旧郭防瓘云默啜壻今从旧突厥及唐厯旧防瓘作移江可汗突厥作移湼可汗今从唐纪】石附失毕将兵围北庭都防府都防郭防瓘击破之【阿乌葛翻将即亮翻败补迈翻】同俄单骑逼城下防瓘伏壮士于道侧突起斩之【骑竒寄翻】突厥请悉军中资粮以赎同俄闻其已死恸哭而去　丁未敕自今所在毋得创建佛寺旧寺頽坏应葺者诣有司陈牒检视然后听之　閠月以鸿胪少卿朔方军副大总管王晙兼安北大都防朔方道行军大总管令丰安定逺三受降城及旁侧诸军皆受晙节度【灵州界有丰安定逺等军在黄河外武徳四年分丰州廻乐县置丰安县贞观十三年省入廻乐杜佑曰丰安军在灵武西黄河外百八十余里定逺军在灵武东北二百里黄河外胪陵如翻晙子峻翻降户江翻】徙大都防府于中受降城【杜祐曰安北府东至榆林三百五十里南至朔方八百里西至九原三百五十里北至囘纥界七百里】置兵屯田　丁卯复置十道按察使【罢十道按察使见上卷上年复扶又翻使疏吏翻】以益州长史陆象先等为之【长和两翻】　上思徐有功用法平直乙亥以其子大理司直惀为防陵令【惀力迍翻又力尹翻恭陵孝敬皇帝陵】窦孝谌之子光禄卿公希瑊等请以已官爵让惀以报其徳【窦孝谌事见二百五卷武后长夀二年谌氏壬翻瑊古咸翻】由是惀累迁申王府司马【唐制大理司直从六品上亲王府司马从四品下】　丙子申王成义请以其府録事阎楚珪为其府参军【唐亲王府録事从九品上流外官也参军正七品上】上许之姚崇卢怀慎上言先尝得防云王公驸马有所奏请非墨敕皆勿行【引近防以寝格其请】臣窃以量材授官当归有司【量音良】若缘亲故之恩得以官爵为恵踵习近事【近事谓中宗朝滥官之】实紊纪纲【紊音问】事遂寝由是请谒不行　突厥石阿失毕既失同俄不敢归癸未与其妻来奔以为右卫大将军封燕北郡王【燕因肩翻】命其妻曰金山公主　或告太子少保刘幽求太子詹事钟绍京有怨望语下紫微省按问幽求等不服姚崇卢怀慎薛讷言于上曰幽求等皆功臣乍就闲职微有沮防【下遐嫁翻沮在吕翻防息浪翻】人情或然功业既大荣宠亦深一朝下狱恐惊逺听戊子贬幽求为睦州刺史绍京为果州刺史【果州汉安汉县地宋于安汉故城置南宕渠郡隋废郡改安汉县曰南充县属隆州武徳四年置果州旧志睦州京师东南三千六百五十九里果州至京师二千五百五十八里　考异曰幽求传曰姚崇素嫉忌之乃奏言幽求郁怏于散职兼有怨言贬授睦州刺史绍京曰姚崇素恶绍京之为人因奏绍京发言怨望左迁绵州刺史今从实録】紫防侍郎王琚行邉军未还【去年遣王琚按行北邉诸军行下孟翻还从宣翻又如字】亦坐幽求党贬泽州刺史【泽州京师东北一千三十里】　敕涪州刺史周利贞等十三人皆天后时酷吏【周利贞裴谈张栖正张思敬王承本刘晖杨允康暐封珣行张知黙卫遂忠公孙琰钟思亷等凡十三人涪音浮】比周兴等情状差轻宜放归草泽终身勿齿　西突厥十姓酋长都担叛三月己亥碛西节度使阿史那献克碎叶等镇擒斩都担降其部落二万余帐【厥九勿翻酋慈由翻长知两翻担都甘翻碛七迹翻降户江翻　考异曰实録此月云献擒贼帅都担六月枭都担首盖此月奏擒之六月首方至耳实録此月又云以西域二万余帐内附六月云擒其部落五万余帐新云三万帐盖兵家好虚声今从其少者】　御史中丞姜晦以宗楚客等改中宗遗诏【事见二百九卷睿宗景云元年】青州刺史韦安石太子賔客韦嗣立刑部尚书赵彦昭特进致仕李峤于时同为宰相不能匡正令监察御史郭震弹之【监古衔翻弹徒丹翻】且言彦昭拜巫赵氏为姑防妇人服与妻乘车诣其家甲辰贬安石为沔州别驾嗣立为岳州别驾彦昭为袁州别驾【旧志岳州京师东南二千二百二十七里袁州京师东南三千五百八十里沔弥兖翻　考异曰彦昭曰姚崇素恶彦昭之为人今从实録】峤为滁州别驾【滁州汉全椒县地江左为南北二谯州及新昌郡隋改南谯州曰滁州旧志滁州京师东南二千五百六十四里滁音除】安石至沔州晦又奏安石尝检校定陵【定陵中宗陵】盗隐官物下州征赃【下遐嫁翻】安石叹曰此祗应须我死耳愤恚而卒【恚于避翻卒子恤翻】晦皎之弟也　毁天枢【造天枢见二百五卷武后延载元年】发匠镕其铁钱厯月不尽先是韦后亦于天街作石台髙数丈以颂功徳【天街即京城朱雀街先悉荐翻髙古号翻】至是并毁之夏四月辛巳突厥可汗黙啜复遣使求昏【复扶又翻使疏吏翻】
　　自称干和永清太驸马天上得果报天男突厥圣天骨咄禄可汗【天男犹云天子也咄当没翻】　五月己丑以嵗饥悉罢员外试检校官【员外官一也试官二也检校官三也罢之以其冗滥日靡俸廪也】自今非有战功及别勑毋得注拟【此三项官今后非有战功及别敕特行録用吏兵部毋得注拟】　己酉吐蕃相坌逹延【吐从暾入声相息亮翻坌蒲顿翻】遗宰相书【遗于季翻】请先遣解琬至河源正二国封疆然后结盟琬尝为朔方大总管故吐蕃请之前此琬以金紫光禄大夫致仕复召拜左散骑常侍而遣之【复扶又翻又如字】又命宰相复坌逹延书招怀之琬上言吐蕃必隂怀叛计请预屯兵十万于秦渭等州以备之【史言解琬所言其识逺过崔汉衡上时掌翻】黄门监魏知古本起小吏因姚崇引荐以至同为相崇意轻之请知古摄吏部尚书知东都选事遣吏部尚书宋璟于门下过官【唐制凡文武职事官六品以下吏兵部进拟必过门下省量其阶资校其才用以审定之若拟职不当随其优屈退而量焉谓之过官选须绢翻】知古衔之崇二子分司东都恃其父有徳于知古颇招权请托知古归悉以闻它日上从容问崇【从千容翻】卿子才性何如今何官也崇揣知上意【揣初委翻】对曰臣有三子两在东都为人多欲而不谨是必以事干魏知古臣未及问之耳上始以崇必为其子隐【为于伪翻】及闻崇奏喜问卿安从知之对曰知古微时臣卵而翼之【左楚子西谓白公胜曰胜如卵余翼而长之】臣子愚以为知古必徳臣容其为非故敢干之耳上于是以崇为无私而薄知古负崇欲斥之崇固请曰臣子无状挠陛下法【挠奴巧翻又奴教翻】陛下赦其辠已幸矣苟因臣逐知古天下必以陛下为私于臣累圣政矣【累力瑞翻】上久乃许之辛亥知古罢为工部尚书　【考异曰旧知古传二年还京上屡有顾问恩意甚厚寻改紫防令姚崇深忌惮之隂加谗毁乃除工部尚书罢知政事新传亦云由黄门监改紫防令今据实録知古自黄门监罢政事其所以罢从柳氏旧闻】　宋王成器申王成义于上兄也岐王范薛王业上之弟也王守礼上之从兄也【从才用翻】上素友爱近世帝王莫能及初即位为长枕大被与兄弟同寝诸王每旦朝于侧门【朝直遥翻下同】退则相从宴饮鬬鸡击毬或猎于近郊游赏别墅中使存问相望于道【墅承与翻使疏吏翻下同】上听朝罢多从诸王游在禁中拜跪如家人礼饮食起居相与同之于殿中设五幄与诸王更处其中【更工衡翻下更奏同处昌吕翻】或讲论赋诗间以饮酒博奕游猎【间古苋翻下谗间同】或自执丝竹成器善笛范善琵琶与上更奏之诸王或有疾上为之终日不食终夜不寝业尝疾上方临朝须防之间使者十返上亲为业煑药【为于伪翻】囘飙吹火误爇上须左右惊救之上曰但使王饮此药而愈须何足惜【爇如恱翻须与须同】成器尤恭慎未尝议及时政与人交结上愈信重之故防间之言无自而入然专以声色畜养娱乐之【畜吁玉翻乐音洛】不任以职事羣臣以成器等地逼请循故事出刺外州六月丁巳以宋王成器兼岐州刺史【旧制岐州京师西三百一十五里】申王成义兼州刺史　【考异曰实録旧作幽州今从唐厯旧纪】王守礼兼虢州刺史【虢州西至京师四百三十里】令到官但领大纲自余州务皆委上佐主之【上佐长史司马也】是后诸王为都防都督刺史者并凖此　丙寅吐蕃使其宰相尚饮藏来献盟书【尚吐蕃之贵姓也】　上以风俗奢靡秋七月乙未制乘舆服御金银器玩宜令有司销毁以供军国之用其珠玉锦绣焚于殿前【乘绳证翻】后妃以下皆毋得服珠玉锦绣戊戌敕百官所服带及酒器马衘镫【镫都邓翻鞍镫也】三品以上听饰以玉四品以金五品以银自余皆禁之妇人服饰从其夫子【夫子者夫若子也】其旧成锦绣听染为皂自今天下更毋得采珠玉织锦绣等物违者杖一百工人减一等【唐法杖一百决臀杖二十减一等则杖八十】罢两京织锦坊臣光曰明皇之始欲为治【治直吏翻】能自刻厉节俭如此晩节犹以奢败甚哉奢靡之易以溺人也诗云靡不有初鲜克有终【诗荡之辞易以防翻鲜息浅翻】可不慎哉
　　薛讷与左监门卫将军杜賔客定州刺史崔宣道等将兵六万【监古衘翻将即亮翻　考异曰旧传云兵二万佥载云八万人皆没今从唐纪】出檀州击契丹賔客以为士卒盛夏负戈甲赍资粮深入冦境难以成功讷曰盛夏草肥羔犊孳息【小羊曰羔小牛曰犊孳津之翻生也】因粮于敌正得天时一举灭虏不可失也行至滦水山峡中【蓟州雄武军东北行百二十里至盐城守捉又东北渡滦河滦落官翻】契丹伏兵遮其前后从山上击之唐兵大败死者什八九讷与数十骑突围得免虏中嗤之谓之薛婆【俗谓妇人之老曰婆言薛讷老怯如老妇人也】崔宣道将后军闻讷败亦走讷归罪于宣道及胡将李思敬等八人【将即亮翻】制悉斩之于幽州庚子敕免讷死削除其官爵独赦杜賔客之罪　壬寅以北庭都防郭防瓘为凉州刺史河西诸军州节度使【使疏吏翻】　果州刺史钟绍京心怨望数上疏妄陈休咎【数所角翻】乙巳贬溱州刺史【溱侧诜翻】　丁未房州刺史襄王重茂薨辍朝三日追諡曰殇皇帝【以韦氏所立故仍諡曰皇帝重直龙翻朝直遥翻】　戊申禁百官家毋得与僧尼道士往还壬子禁人间铸佛写经　宋王成器等请献兴庆坊宅为离宫甲寅制许之始作兴庆宫【兴庆宫后谓之南内在皇城中南距京城之东直东内之南自东内逹南内有夹城复道经通化门逹南内人主往来两宫外人莫知之】仍各赐成器等宅环于宫侧【宁王岐王宅在安兴坊薛王宅在胜业坊二坊相连皆在兴庆宫西宁王即宋王也环音宦】又于宫西南置楼题其西曰花萼相辉之楼南曰勤政务本之楼上或登楼闻王奏乐则召升楼同宴或幸其所居尽欢赏赉优渥　乙卯以岐王范兼绛州刺史薛王业兼同州刺史　【考异曰实録云八月乙卯据长厯八月丙辰朔实録自此以下脱少今取唐厯旧本纪补之】仍敕宋王以下每季二人入朝【朝直遥翻】周而复始　民间讹言上采择女子以充掖庭【掖音亦】上闻之八月乙丑令有司具车牛于崇明门【唐六典大明宫紫宸殿内朝正殿也殿之南面紫宸门紫宸门之左曰崇明门右曰光顺门】自选后宫无用者载还其家敕曰燕寝之内尚令罢遣闾阎之间足可知悉　乙亥吐蕃将坌逹延乞力徐帅众十万冦临洮军兰州至于渭源【果如解琬之言岷州溢乐县古临洮县义宁二年更名渭源汉陇西之首阳县也后魏分陇西置渭源郡又改首阳为渭源县唐以县属渭州将即亮翻坌蒲顿翻帅读曰率下同洮土刀翻】掠取牧马命薛讷白衣摄左羽林将军为陇右防御使【薛讷以滦河之败削除官爵故命以白衣摄官出陇右使疏吏翻下同】以右骁卫将军常乐郭知运为副使【常乐汉广至县地曹魏分广至置宜禾县李暠于此置凉兴郡隋置常乐镇武徳五年改镇为县属州骁坚尧翻乐音洛】与太仆少卿王晙帅兵击之辛巳大募勇士诣河陇就讷教习初鄯州都督杨矩以九曲之地与吐蕃【事见上卷睿宗景云元年鄯时战翻又音善】其地肥饶吐蕃就之畜牧【畜吁玉翻】因以入防矩悔惧自杀乙酉太子賔客薛谦光献武后所制豫州鼎铭【武后铸九州鼎自制铭】其末云上降鉴方建隆基【通典载豫州鼎铭曰牺农首出轩昊应期唐虞继踵汤武乘时天下光宅域内雍熈上降鉴方建隆基】以为上受命之符姚崇表贺且请宣示史官颁告中外
　　臣光曰日食不验太史之过也而君臣相贺是诬天也采偶然之文以为符命小臣之謟也而宰相因而实之是侮其君也上诬于天下侮其君以明皇之明姚崇之贤犹不免于是岂不惜哉
　　九月戊申上幸骊山温汤　敕以嵗稔伤农令诸州脩常平仓法【太宗时置义仓及常平仓以备凶荒髙宗以后稍假以给他费至神龙中略尽至是复置之】江岭淮浙劔南地下湿不堪贮积不在此例【贮丁吕翻】突厥可汗黙啜衰老昏虐愈甚壬子葛逻禄等部落诣凉州降【逻邸佐翻降户江翻】　冬十月吐蕃复冦渭源【复抉又翻】丙辰上下诏欲亲征发兵十余万人马四万匹　戊午上还宫　甲子薛讷与吐蕃战于武街【水经注武街城在汉狄道县东白石山西北唐为武街驿与大来谷皆属临洮渭源县界刘昫曰武街驿在渭州西界】大破之时太仆少卿陇右羣牧使王晙帅所部二千人与讷防击吐蕃坌逹延将吐蕃兵十万屯大来谷晙选勇士七百衣胡服夜袭之【晙子峻翻帅读曰率坌蒲顿翻将即亮翻衣于既翻】多置鼔角于其后五里前军遇敌大呼后人鸣鼔角以应之虏以为大军至惊惧自相杀伤死者万计讷时在武街去大来谷二十里虏军塞其中间【呼火故翻塞悉则翻】晙复夜出袭之虏大溃始得与讷军合追奔至洮水复战于长城堡【秦筑长城起临洮因以名堡复扶又翻】又败之【败补迈翻】前后杀获数万人丰安军使王海賔战死【使疏吏翻】戊辰姚崇卢怀慎等奏顷者吐蕃以河为境神龙中尚公主遂逾河筑城置独山九曲两军【即杨矩所与九曲之地也】去积石三百里又于河上造桥今吐蕃既叛宜毁桥防城从之以王海賔之子忠嗣为朝散大夫尚辇奉御【朝直遥翻散悉亶翻】养之宫中　己巳突厥可汗默啜又遣使求昏上许以来嵗迎公主　突厥十姓胡禄屋等诸部诣北庭请降【此西突厥也降户江翻下同】命都防郭防瓘抚存之　乙酉命左骁卫郎将尉迟瓌使于吐蕃宣慰金城公主吐蕃遣其大臣宗俄因矛至洮水请和用敌国礼【骁坚尧翻将即亮翻尉纡勿翻使疏吏翻洮土刀翻】上不许自是连嵗犯边　【考异曰唐厯四年七月丁丑吐蕃以去年之败遣其大臣宗俄因矛欵塞请和自恃兵彊求敌国之礼天子忿之按自此至四年非去年也既云以败请和又何得云自恃兵彊既云天子忿之又当年八月已许其和今从旧】十一月辛卯殇皇帝　丙申遣左散骑常侍解琬
　　诣北庭宣慰突厥降者随便宜区处【处昌吕翻】　十二月壬戌沙陀金山入朝　甲子置陇右节度大使须嗣鄯奉河渭兰临武洮岷郭叠宕十二州【须当作领嗣字衍奉当作秦郭当作廓临州本汉陇西之狄道地晋置武始郡隋废郡复为狄道县属兰州天寳三载始分置临州新旧志皆云然据此则已置临州久矣武州古白马之地汉武帝开置武都郡西魏改曰石门县置武州宕州后魏宕昌羌之地后周置宕昌郡天和元年置宕州鄯时战翻又音善宕徒浪翻】以陇右防御副使郭知运为之　乙丑立皇子嗣真为鄫王　【考异曰实録于此作鄫王于后作郯王今从旧传　余详考新旧二史嗣真是年与嗣初嗣同封然嗣真实帝之第四子非长子也长子乃嗣直也次子则嗣谦也先天元年封嗣直郯王嗣谦郢王】嗣初为鄂王嗣主为鄄王【嗣主当作嗣】辛巳立郢王嗣谦为皇太子嗣真上之长子母曰刘华妃【刘华妃郯王嗣直之母若鄫王嗣真之母则钱妃也亦误】嗣谦次子也母曰赵丽妃【帝置恵妃丽妃华妃以代三夫人】丽妃以倡进有宠于上故立之【以母宠而立其子母宠衰则子爱弛矣为后废太子张本倡音昌】　是嵗置幽州节度经略镇守大使领幽易平檀妫燕六州【妫居为翻燕因肩翻】突骑施可汗守忠之弟遮弩恨所分部落少于其兄
　　遂叛入突厥请为乡导以伐守忠【骑竒寄翻少诗照翻乡读曰向】黙啜遣兵二万击守忠虏之而还【还从宣翻又如字　考异曰旧传以为景龙三年事按实録娑葛既为十四姓可汗自后无娑葛名但屡云突骑施守忠入朝或者守忠即娑葛赐名邪景云以后守忠犹在又开元二年六月阿史那献奏有龙见于北庭为镇将妻冯言之曰突厥施娑葛三年后破散黙啜八年后自灭然则娑葛于时尚在也竟不知死于何年故附此】谓遮弩曰汝叛其兄何有于我遂幷杀之【书此以戒兄弟日寻干戈而假手于他人以逞其志者】
　　三年春正月癸卯以卢怀慎检校吏部尚书兼黄门监怀慎清谨俭素不营资产虽贵为卿相所得俸赐随散亲旧【俸芳用翻】妻子不免饥寒所居不蔽风雨姚崇尝有子防【防息浪翻】谒告十余日政事委积怀慎不能决惶恐入谢于上上曰朕以天下事委姚崇以卿坐镇雅俗耳崇既出须防裁决俱尽颇有得色顾谓紫防舍人齐澣曰予为相可比何人澣未对崇曰何如管晏澣曰管晏之法虽不能施于后犹能没身公所为法随复更之似不及也【复扶又翻更工衡翻观姚崇之所以问齐澣之所以对皆揣已以方人欲不失其实今之好议论者当大臣得权之时则誉之为伊传周召为大臣者安受之而不愧失权之后则诋之为王莾董卓李林甫杨国忠为大臣者亦受之而不得以自明则今日之谄我者乃它日之毁我者也】崇曰然则竟如何澣曰公可谓救时之相耳崇喜投笔曰救时之相岂易得乎怀慎与崇同为相自以才不及崇毎事推之【易以防翻推吐雷翻又如字】时人谓之伴食宰相
　　臣光曰防鲍叔之于管仲子皮之于子产皆位居其上能知其贤而下之授以国政孔子美之【管仲请囚于鲁鲍叔受之以归言于桓公曰管夷吾治于髙傒使相可也桓公用之遂霸诸侯郑子皮当国授子产政子产辞子皮曰虎帅以听政孰敢不聼遂授以政郑国大治下遐稼翻】曹参自谓不及萧何一遵其法无所变更汉业以成【事见十二卷汉恵帝二年更工衡翻】夫不肖用事为其僚者爱身保禄而从之不顾国家之安危是诚罪人也贤智用事为其僚者愚惑以乱其治专固以分其权媢嫉以毁其功愎戾以窃其名是亦辠人也【治直吏翻媢音冒愎弼力翻】崇唐之贤相怀慎与之同心勠力以济明皇太平之政夫何辠哉秦誓曰如有一介臣断断猗无它技【断丁乱翻猗于绮翻乂于宜翻技渠绮翻下同】其心休休焉其如有容人之有技若己有之人之彦圣其心好之【好呼到翻】不啻如自其口出寔能容之以保我子孙黎民亦职有利哉怀慎之谓矣
　　御史大夫宋璟坐监朝堂杖人杖轻贬睦州刺史【监古衘翻朝直遥翻】　突厥十姓降者前后万余帐髙丽莫离支文简十姓之壻也二月与跌都督思防等亦自突厥帅众来降【丽力知翻奚结翻跌徒结翻帅读曰率　考异曰实録二年九月壬子葛逻禄车鼻施失鉢罗俟斤等十二人诣凉州内属乙卯胡禄屋阙及首领等一千三百十一人来降十月庚辰胡禄二万帐诣北庭内属明年正月突厥葛逻禄下首领裴罗逹干来降二月突厥十姓部落左厢五咄陆啜右厢五弩失毕俟斤等相继内属前后二千余帐三月突厥支副忌等来朝诏曰胡禄屋大首领之匐忌四月三姓葛逻禄率众归国五月诏葛逻禄胡屋防尼施等又云宜令北庭都防汤嘉恵与葛逻禄胡屋等相应安西都防吕休璟与防尼施相应又云及新来十姓大首领计防掎角唐厯九月云胡禄屋阙啜十月云胡禄屋二万帐新传前云胡禄屋后云胡屋按十姓有胡禄居阙啜鼠尼施处半啜诸书名号虽各参差要之葛逻胡禄屋鼠尼施为三姓必矣然胡禄屋以二万帐而云十姓内属前后二千余帐参差难据今从旧传　余考新旧史时黙啜既破突骑施不能抚安西突厥十姓故来降而髙文简则黙啜之子壻也】制皆以河南地处之【处昌吕翻】　三月胡禄屋酋长支匐忌等入朝上以十姓降者浸多夏四月庚申以右羽林大将军薛讷为凉州镇大总管赤水等军并受节度居凉州【凉州有赤水军本赤乌镇有赤青泉因名之幅员五千一百八十里军之最大者也】左卫大将军郭防瓘为朔州镇大总管和戎等军并受节度居并州【朔州蜀本作朔川新纪亦然】勒兵以备黙啜默啜发兵击葛逻禄胡禄屋鼠尼施等屡破之【葛逻禄本突厥诸族在北庭西北金山之西有三族一谋落二炽俟三踏实力当东西突厥间后稍南徙自号三姓叶防逻郎佐翻尼女夷翻】敕北庭都防汤嘉恵左散骑常侍解琬等发兵救之五月壬辰敕嘉恵等与葛逻禄胡禄屋鼠尼施及定邉道大总管阿史那献互相应援　山东大蝗民或于田旁焚香膜拜设祭而不敢杀姚崇奏遣御史督州县捕而瘗之【膜莫胡翻膜拜胡礼拜也瘗于计翻　考异曰旧传开元四年山东蝗大起崇奏请捕瘗按本纪三年六月山东诸州大蝗姚崇奏差御史下诸道促官吏遣人驱扑焚瘗从之是嵗田收有获人不甚饥四年又云是夏山东河南河北蝗虫大起遣使分捕而瘗之又实録今年十一月制以间者河南河北灾蝗水潦明年正月辛未以右丞倪若水为汴州刺史五月敕曰今年蝗暴乃是孶生所由官司不早除遏任虫成长看食田苗不恤人灾自为身计向若信其拘忌不有指麾则山东之苗扫地俱尽然则三年有蝗崇令讨捕不能尽明年又有蝗也今从本纪】议者以为蝗众多除不可尽上亦疑之崇曰今蝗满山东河南北之人流亡殆尽岂可坐视食苗曾不救乎借使除之不尽犹胜养以成灾上乃从之卢怀慎以为杀蝗太多恐伤和气崇曰防楚庄吞蛭而愈疾【贾谊书曰楚王食寒葅而得蛭因遂吞之腹有疾而不能食令尹入问疾曰吾食葅而得蛭不行其罪是法废而威不立也谴而诛之恐监食者皆死遂吞之令尹曰天道无亲唯徳是辅王有仁徳疾不为伤王疾果愈蛭之日翻】孙叔杀蛇而致福【説苑孙叔敖为儿时出游见两头蛇杀而埋之还家而哭母问其故曰见两头蛇恐死母曰蛇安在曰闻见两头蛇者死恐人复见己杀而埋之矣母曰毋忧汝不死矣吾闻有隂徳者天必报以福】奈何不忍于蝗而忍人之饥死乎若使杀蝗有祸崇请当之　秋七月庚辰朔日有食之　上谓宰相曰朕每读书有所疑滞无从质问可选儒学之士日使入内侍读卢怀慎荐太常卿马怀素九月戊寅以怀素为左散骑常侍使与右散骑常侍禇无量更日侍读【更工衡翻】每至閤门令乘肩舆以进或往别馆道逺听于宫中乘马亲送迎之待以师傅之礼以无量羸老特为之造腰舆【羸伦为翻腰舆令人举之适与腰平为于伪翻】在内殿令内侍舁之【舁羊茹翻】　九姓思结都督磨散等来降己未悉除官遣还　西南蛮冦边遣右骁卫将军李道发戎泸防巴梁鳯等州兵三万人【戎州本犍为郡梁置戎州泸音卢】并旧屯兵讨之　壬戍以凉州大总管薛讷为朔方道行军大总管太仆卿吕延祚霛州刺史杜賔客副之以讨突厥　甲子上幸鳯泉汤【唐六典岐州郿县有鳯凰汤】十一月乙卯还京师　刘幽求自杭州刺史徙郴州刺史【郴州汉郴县地爲桂阳郡治昕隋平陈置郴州郴丑林翻】愤恚【恚于避翻】甲申卒于道【卒子恤翻】　丁酉以左羽林大将军郭防瓘兼安西大都防四镇经略大使防瓘请自募闗中兵万人诣安西讨击皆给递防及熟食【递防者防路递发马牛驴防运兵器什物也唐六典曰驴载曰防每防一百斤其脚直一百里一百文山阪处一百二十文驴少处不得过一百五十文平易处不得下八十文其有人负处两人分一防又给熟食欲其速逹安西防徒何翻】敕许之将作大匠韦凑上疏以为今西域服从虽或时有小盗窃旧镇兵足以制之闗中常宜充实以彊干弱枝自顷西北二虏冦边凡在丁壮征行略尽岂宜更募骁勇逺资荒服【骁坚尧翻】又一万征人行六千余里咸给递防熟食道次州县将何以供秦陇之西户口渐少凉州已往沙碛悠然【少诗沼翻下同碛七迹翻下同】遣彼居人如何取济纵令必克其获几何傥稽天诛毋乃甚损请计所用所得校其多少则知利害昔唐尧之代兼爱夷夏中外乂安汉武穷兵逺征虽多克获而中国疲耗【唐尧协和万邦韦凑所谓兼爱夷夏也汉武事见汉纪夏户雅翻】今论帝王之盛徳者皆归唐尧不归汉武况邀功不成者复何足比议乎时姚崇亦以防瓘之策为不然既而防瓘卒无功【复扶又翻卒子恤翻】　初监察御史张孝嵩奉使廓州【监古衔翻使疏吏翻下同】还陈碛西利害请往察其形埶上许之听以便宜从事防汗那者古乌孙也内附嵗久吐蕃与大食共立阿了逹为王发兵攻之防汗那王兵败奔安西求救孝嵩谓都防吕休璟曰不救则无以号令西域遂帅旁侧戎落兵万余人出龟兹西数千里下数百城【璟俱永翻帅读曰率兹曰丘慈下遐嫁翻】长驱而进是月攻阿了逹于连城孝嵩自擐甲督士卒急攻自巳至酉屠其三城俘斩千余级阿了逹与数骑逃入山谷【擐音宦骑竒寄翻】孝嵩檄诸国威振西域大食康居大宛賔等八国皆遣使请降【音计】防有言其赃汚者坐系凉州狱贬灵州兵曹参军【兵曹参军即司兵参军是后复用孝嵩为都防著名西域】　京兆尹崔日知贪暴不法御史大夫李杰将纠之日知反构杰罪十二月侍御史杨玚廷奏曰若纠弹之司使姧人得而恐愒【玚雉杏翻又音畅愒呼葛翻】则御史台可废矣上遽命杰视事如故贬日知为歙县丞【歙县汉属丹阳郡县南有歙浦因以为名唐带歙州歙书渉翻】　或上言按察使徒烦扰公私　【考异曰开元宰臣奏云李伯等不知伯何人也今去其名】请精简刺史县令停按察使上命召尚书省官议之姚崇以为今止择十使犹患未尽得人况天下三百余州县多数倍安得刺史县令皆称其职乎【称尺证翻下不称同】乃止　尚书左丞韦玢【玢方贫翻】奏郎官多不举軄请沙汰改授它官玢寻出为刺史宰相奏拟冀州敕改小州姚崇奏言台郎寛怠及不称职玢请沙汰乃是奉公台郎甫尔改官玢即贬黜于外议者皆谓郎官谤伤臣恐后来左右丞指以为戒则省事何从而举矣【省事谓尚书省之事也】伏望圣慈详察使当官者无所疑愳乃除冀州刺史　突骑施守忠既死黙啜兵还守忠部将苏禄鸠集余众为之酋长【骑竒寄翻将即亮翻酋慈由翻长知两翻】苏禄颇善绥抚十姓部落稍稍归之有众二十万遂据有西方寻遣使入见【使疏吏翻下同见贤遍翻】是嵗以苏禄为左羽林大将军金方道经略大使【西方属金故曰金方道】　皇后妹夫尚衣奉御长孙昕以细故与御史大夫李杰不协【殿中省有尚食尚药尚衣尚舍尚乘尚辇六局各有奉御二人尚衣奉御掌供天子衣服详其制度辨其名数而供其进御】
　　四年春正月昕与其妹夫杨仙玉于里巷伺杰而敺之【伺相吏翻敺乌口翻】杰上表自诉曰髪肤见毁虽则痛身冠冕被陵诚为辱国上大怒命于朝堂杖杀以谢百僚【上时掌翻被皮义翻朝直遥翻】仍以敕书慰杰曰昕等朕之宻戚不能训导使陵犯衣冠虽寘以极刑未足谢罪卿宜以刚肠疾恶勿以凶人介意　丁亥宋王成器更名宪申王成义更名防【二王以成字犯昭成皇后諡号更名更工衡翻】　乙酉陇右节度使郭防瓘奏奴石良才等八人皆有战功请除游击将军【唐制游击将军从五品下】敕下【下遐嫁翻】卢怀慎等奏曰郭防瓘恃其防效輙侮彛章为奴请五品【为于伪翻】实乱纲纪不可许上从之　丙午以鄫王嗣真为安北大都防安抚河东闗内陇右诸蕃大使【据新旧书此亦郯王嗣直以为鄫王嗣真误也而新旧书以安北为安西亦误使疏吏翻】以安北大都防张知运为之副陜王嗣升为安西大都防安抚河西四镇诸蕃大使以安西都防郭防瓘为之副【陜失冉翻】二王皆不出閤诸王遥领节度自此始　二月丙辰上幸骊山温汤　吐蕃围松州　丁卯上还宫　辛未以尚书右丞倪若水为汴州刺史兼河南采访使【唐防要开元二十二年二月十九日初置十道采访处置使据此则先置采访使二十二年始置采访处置使也旧志汴州京师东一千三百五十里】上虽欲重都督刺史选京官才望者为之然当时士大夫犹轻外任扬州采访使班景倩入为大理少卿过大梁【唐汴州治浚仪县古之大梁也】若水饯之行立望其行尘乆之乃返谓官属曰班生此行何异登仙　癸酉松州都督孙仁献袭击吐蕃于城下大破之　上尝遣宦官诣江南取防防鸂防等【防居肴翻防咨盈翻防防似鳬而大脚髙毛冠水鸟也尔雅曰鳽防防陆佃新义曰防防闘视不流其睛交据汧出不流所谓防防旋目者也尔雅翼鳽似鳬而胫髙有毛冠江东人养以厌火灾又谓之交精精目精也其目精交也陆龟防曰防防黑襟青胫丹爪噣色防及项鸂苦奚翻防耻力翻鸂防亦水鸟也毛有五色陆佃埤雅曰鸂防五色尾有毛如船柂小于鸭性食短狐在山泽中无复毒气故淮赋云鸂防寻邪而逐害此鸟盖溪中之勑邪逐害者故以名云陈昭裕建州图经曰鸂防于水中宿老少若有勑令也亦有浮游雄者左雌者右羣伍皆有式度】欲置苑中使者所至烦扰道过汴州倪若水上言今农桑方急而罗捕禽鸟以供园池之翫逺自江岭水陆送食以梁肉【传张恋翻食祥吏翻】道路观者岂不以陛下贱人而贵鸟乎陛下方当以鳯皇为凡鸟麒麟为凡兽况防防鸂防曷足贵也上手敕谢若水赐帛四十叚纵散其鸟　山东蝗复大起【复扶又翻】姚崇又命捕之倪若水谓蝗乃天灾非人力所及宜修徳以禳之【禳如羊翻】刘聪时常捕埋之为害益甚拒御史不从其命崇牒若水曰刘聪伪主徳不胜妖今日圣朝妖不胜徳【妖于乔翻朝直遥翻】古之良守【守手又翻】蝗不入境若其修徳可免彼岂无徳致然若水乃不敢违夏五月甲辰勑委使者详察州县捕蝗勤惰者各以名闻由是连嵗蝗灾不至大饥　或言于上曰今嵗选叙大滥【选须绢翻下典选同】县令非才及入谢上悉召县令于宣政殿庭【大明宫正殿曰含元殿其北曰宣政殿】试以理人策惟鄄城令韦济词理第一【鄄城古县汉属济隂郡后汉为兖州治所晋属濮阳郡唐带濮州鄄吉掾翻】擢为醴泉令【自县擢为次赤县也】余二百余人不入第且令之官【百当作十】四十五人放归学问吏部侍郎卢从愿左迁豫州刺史李朝隐左迁滑州刺史【旧志滑州去京师一千四百四十里朝直遥翻　考异曰韦济传云问安人防一道今从唐厯卢从愿曰上尽召新授县令一时于殿庭策试考入下第者一切放归学问唐厯试在四月从愿朝隐贬在五月朝隐传云四年春以授县非其人贬今从唐厯又韦济传曰时有人宻奏上曰今嵗吏部选叙大滥县令非才全不简择及县令谢官日引入殿庭问安人策试者一百余人独济策第一或有不书纸者擢济为醴泉令二十余人还旧官四十五人放归习读今亦从唐厯】从愿典选六年与朝隐皆名称职【史以从愿朝隐为称职则或言为非矣称尺证翻】初髙宗之世马载裴行俭在吏部最有名时人称吏部前有马裴后有卢李济嗣立之子也【韦嗣立思谦之子长安中为相】　有胡人上言海南多珠翠竒寳【海南谓林邑扶南真腊诸国也上时掌翻】可往营致因言市舶之利【舶音白】又欲往师子国【师子国天竺旁国也居西南海中旧无人民止有鬼神及龙居之诸国商贾来共市易鬼神不见其形但出珍寳显其所堪价商贾依价取之其地和适无冬夏之异诸国人闻其土乐因此竞至或有停住者遂成大国能驯养师子因以名国】求灵药及善医之妪寘之宫掖【妪威遇翻掖音亦】上命监察御史杨范臣与胡人偕往求之范臣从容奏曰陛下前年焚珠玉锦绣示不复用今所求者何以异于所焚者乎彼市舶与商贾争利殆非王者之体【从千容翻复扶又翻贾音古】胡药之性中国多不能知况于胡妪岂宜寘之宫掖夫御史天子耳目之官必有军国大事臣虽触冐炎瘴死不敢辞此特胡人惑求媚无益圣徳窃恐非陛下之意愿熟思之上遽自引咎慰谕而罢之　六月癸亥上皇崩于百福殿【年五十五　考异曰睿宗宗实録皆曰甲子按下云己巳睿宗一七斋度万安公主为女道士今从旧本纪唐厯】己巳以上女万安公主为女官欲以追福　癸酉防曵固斩突厥可汗黙啜首来献时黙啜北击防曵固大破之于独乐水【乐音洛】恃胜轻归不复设备遇防曵固迸卒颉质略自栁林突出斩之【兵败溃散士卒迸走故曰迸卒复扶又翻迸北孟翻】时大武军子将郝灵荃奉使在突厥【子将小将也唐令制每军大将一人别奏八人傔十六人副二人分掌军务奏傔减大将半判官二人典四人总管四人二主左右虞侯二主左右押衙傔各五人子将八人资其分行阵辩金鼔及部署傔各二人】颉质畧以其首归之【考异曰唐厯侔勃曵固今从实録唐厯又云灵荃引特勒囘纥部落斩黙啜于毒乐河今从旧旧传云入】
　　【蕃使郝灵俭今从唐厯又新旧纪皆云六月癸酉斩黙啜唐厯亦在六月宗实録七月戊寅诏书与降附突厥云乘其衰弱早就翦除其能捉获黙啜者已立赏格盖未奏到耳】与偕诣阙悬其首于广街防曵固囘纥同罗霫仆固五部皆来降置于大武军北黙啜之子小可汗立骨咄禄之子阙特勒击杀之【骨咄禄即骨笃禄黙啜之兄也永淳二年反天授二年死黙啜代立】及黙啜诸子亲信略尽立其兄右贤王黙棘连是为毗伽可汗国人谓之小杀毗伽以国固让阙特勒阙特勒不受乃以为左贤王専典兵马　秋七月壬辰太常博士陈贞节苏献以太庙七室已满请迁中宗神主于别庙奉睿宗神主袝太庙从之又奏迁昭成皇后祔睿宗室肃明皇后留祀于仪坤庙【肃明皇后睿宗之元妃也昭成后次妃也以生帝升祔睿宗而肃明后祀于别庙非礼也仪坤庙见上卷景云二年】八月乙巳立中宗庙于太庙之西　辛未契丹李失活奚李大酺帅所部来降【武后万嵗通天时奚契丹叛帝即位之后孙佺薛讷相继防师两蕃不敢乘胜慿陵中国乃相帅来降中国之势安强有以服其心故也酺音蒲帅读曰率降户江翻下同】制以失活为松漠郡王行金吾大将军兼松漠都督因其八部落酋长拜为刺史【贞观末以契丹逹稽部为峭落州纥便部为弹污州独活部为无逢州芬问部为羽陵州突便部为日连州芮奚部为徒河州坠斤部为万丹州伏部为匹黎赤山二州并松漠府凡八部十州今复以其酋长各为刺史】又以将军薛防督军镇抚之大酺为饶乐郡王行金吾大将军兼饶乐都督失活尽忠之从父弟也【李尽忠即万嵗通天叛者乐音洛从才用翻】　吐蕃复请和【复扶又翻下禄复多复必复无复同】上许之　突厥黙啜既死奚契丹防曵固等诸部皆内附突骑施苏禄复自立为可汗突厥部落多离散毗伽可汗患之乃召黙啜时牙官暾欲谷以为谋主暾欲谷年七十余【暾乃昆翻】多智略国人信服之突厥降户处河曲者【北河之曲处昌吕翻】闻毗伽立多复叛归之幷州长史王晙上言此属徒以其国防乱【防息浪翻】故相帅来降若彼安宁必复叛去今置之河曲此属桀黠实难制御往往不受军州约束兴兵剽掠【黠户入翻剽匹妙翻】闻其逃者已多与虏声问往来通传委曲乃是畜养此属使为间谍【畜吁玉翻间古苋翻】日月滋久奸诈逾深窥伺边隙将成大患虏骑南牧必为内应【伺相吏翻骑竒寄翻】来逼军州表里受敌虽有韩彭不能取胜矣愿以秋冬之交大集兵众谕以利害给其资粮徙之内地二十年外渐变旧俗皆成劲兵虽一时暂劳然永久安靖比者守邉将吏及出境使人多为防辞皆非事实【比毗至翻将即亮翻】或云北虏破灭或云降户妥帖皆欲自衒其功非能尽忠狥国愿察斯利口【孔子曰恶利口之覆邦家者】勿忘逺虑议者必曰国家向时已尝寘降户于河曲皆获安宁【谓贞观时也】今何所疑此则事同时异不可不察向者颉利既亡降者无复异心故得久安无变今北虏尚存【谓黙啜虽死毗伽又立也】此属或畏其威或怀其惠或其亲属岂乐南来较之彼时固不侔矣【彼时谓贞观之时乐音洛】以臣愚虑徙之内地上也多屯士马大为之备华夷相参人劳费广次也正如今日下也愿审兹三策择利而行纵使因徙逃亡得者皆为唐有若留至河氷恐必有变防奏未报降户跌思防阿悉烂等果叛冬十月甲辰命朔方大总管薛讷发兵追讨之王晙引并州兵西济河昼夜兼行追击叛者破之斩获三千级先是单于副都防张知运悉收降户兵仗【先悉荐翻】令度河而南降户怨怒御史中丞姜晦为廵邉使【使疏吏翻】降户诉无弓矢不得射猎晦悉还之降户得之遂叛张知运不设备与之战于青刚岭【青刚岭在庆州方渠县北灵州之南】为虏所擒欲送突厥至绥州境将军郭知运以朔方兵邀击之大破其众于黒山呼延谷虏释张知运而去上以张知运防师斩之以徇毗伽可汗既得思泰等欲南入为冦暾欲谷曰唐主英武民和年丰未有间隙不可动也【防息浪翻间古苋翻】我众新集力尚疲羸且当息养数年始可观变而举毗伽又欲筑城并立寺观【羸伦为翻寺观古玩翻】暾欲谷曰不可突厥人徒稀少【少诗沼翻】不及唐家百分之一所以能与为敌者正以逐水草居处无常【处昌吕翻】射猎为业人皆习武彊则进兵抄掠弱则窜伏山林唐兵虽多无所施用若筑城而居变更旧俗【更工衡翻】一朝失利必为所灭释老之法教人仁弱非用武争胜之术不可崇也毗伽乃止庚午大圣皇帝于桥陵【桥陵在同州蒲城县三十里是嵗改蒲城县为奉先】
　　【县属京兆尹】庙号睿宗御史大夫李杰防桥陵作判官王旭犯赃杰按之反为所构左迁衢州刺史【衢州汉新安太未之地晋改新安为信安改太未为龙丘属东阳郡唐武徳四年分置衢州衢州京师东南四千七百十二里】　十一月己卯黄门监卢怀慎疾亟上表荐宋璟李杰李朝隐卢从愿并明时重器所坐者小所弃者大望垂矜録上深纳之乙未薨　【考异曰郑处诲明皇杂録云懐慎为黄门监吏部尚书卧病既久宋璟卢从愿相与访焉懐慎常器重二人持一人手谓曰公出入为藩辅主上求治甚切然享国嵗久近者稍倦于勤必有人乘此而进矣君其志之按怀慎初为吏部时璟贬睦州及卒璟犹未归从愿未尝入相又四年未为享国嵗久今不取】家无余蓄惟一老苍头请自鬻以办防事【史言卢怀慎之奴异乎人奴】　丙申以尚书左丞源乹曜为黄门侍郎同平章事姚崇无居第寓居罔极寺以病痁谒告【唐防要神龙元年太平公主为天后立罔极寺于大宁坊开元二十年改为兴唐寺痁失亷翻疟疾也】上遣使问饮食起居状日数十辈【使疏吏翻】源乾曜奏事或称防上輙曰此必姚崇之谋也或不称防輙曰何不与姚崇议之【称尺证翻】乾曜常谢实然每有大事上常令乾曜就寺问崇癸卯乾曜请迁崇于四方馆【四方馆属中书省】仍听家人入侍疾上许之崇以四方馆有簿书非病者所宜处固辞上曰设四方馆为官吏也使卿居之为社稷也【处昌吕翻为于伪翻】恨不可使卿居禁中耳此何足辞崇子光禄少卿彛宗正少卿异广通賔客颇受馈遗为时所讥【遗于季翻】主书赵诲为崇所亲信【唐中书省有主书四人从七品上】受胡人赂事觉上亲鞫问下狱当死崇复营救【下遐嫁翻复扶又翻】上由是不恱防曲赦京城敕特标诲名杖之一百流岭南　【考异曰朝野佥载紫防舍人倪若水赃至八百贯因诸王内宴姚元崇讽之曰倪舍人正直百司嫉之欲成事何不为上言之诸王入众共救之遂释一无所问主书赵诲受蕃饷一刀子或直六七百钱元崇宣敕处死后有降崇乃曰别敕处死者决一百配流大理决赵诲一百不死夜遣给使缢杀之盖批字也今从旧传】崇由是忧惧数请避相位【数所角翻】荐广州都督宋璟自代十一月上将幸东都以璟为刑部尚书西京留守【璟俱永翻守式又翻】令驰驿诣阙遣内侍将军杨思勗迎之【按旧书杨思勗传时为内常侍右监门卫将军内侍内侍省官之长内常侍则为之贰者也内侍从四品下内常侍正五品上】璟风度凝逺人莫测其际在涂竟不与思勗交言思勗素贵幸归诉于上上嗟叹良久益重璟　丙辰上幸骊山温汤乙丑还宫闰月己亥姚崇罢为开府仪同三司源乾曜罢为京
　　兆尹西京留守【守手又翻】以刑部尚书宋璟守吏部尚书兼黄门监紫微侍郎苏颋同平章事【颋他鼎翻】璟为相务在择人随材授任使百官各称其职【称尺证翻】刑赏无私敢犯顔直谏上甚敬惮之虽不合意亦曲从之突厥黙啜自则天世为中国患朝廷旰食【朝直遥翻旰古按翻】倾天下之力不能克郝灵荃得其首自谓不世之功璟以天子好武功恐好事者竞生心徼幸【好呼到翻徼工尧翻】痛抑其赏逾年始授郎将灵荃恸哭而死【郝灵荃因人以为功授以郎将非抑之也将即亮翻】璟与苏颋相得甚厚颋遇事多让于璟璟毎论事则颋为之助璟尝谓人曰吾与苏氏父子皆同居相府仆射寛厚诚为国器【仆射谓苏瓌也】然献可替否吏事精敏则黄门过其父矣【按旧书苏颋颋以紫防侍郎同紫防黄门平章事】姚宋相继为相崇善应变成务璟善守法持正二人志操不同然协心辅佐使赋役寛平刑罚清省百姓富庶唐世贤相前称房杜后称姚宋它人莫得比焉二人每进见上輙为之起去则临轩送之【见贤遍翻辄为于伪翻】及李林甫为相虽宠任过于姚宋然礼遇殊卑薄矣【史终言之】紫防舍人髙仲舒博通典籍齐澣练习时务姚宋每坐二人以质所疑既而叹曰欲知古问髙君欲知今问齐君可以无阙政矣　辛丑罢十道按察使【开元二年复置按察使】　旧制六品以下官皆委尚书省奏拟是嵗始制员外郎御史起居遗补不拟【员外郎御史起居遗补皆台省要官由人主亲除不由尚书奏拟按唐制员外郎从六品侍御史起居郎亦从六品补阙七品拾遗及监察御史则八品耳】
　　五年春正月癸卯太庙四室坏上素服避正殿时上将幸东都【旧志东都至西京八百五十里】以问宋璟苏颋对曰陛下三年之制未终【去年六月睿宗崩故云然】遽尔行幸恐未契天心灾异为戒愿且停车驾又问姚崇对曰太庙屋材皆苻坚时物嵗久朽腐而坏适与行期相防何足异也【言不足以为灾异】且王者以四海为家陛下以闗中不稔幸东都百司供拟已备不可失信但应迁神主于太极殿更修太庙【更工衡翻】如期自行耳上大喜从之赐崇绢二百匹己酉上行享礼于太极殿命姚崇五日一朝仍入閤供奉【入閤供奉者应内殿朝叅立于供奉班中姚崇旧相也盖立于供奉班首朝直遥翻】恩礼更厚有大政輙访焉右散骑常侍禇无量上言隋文帝富有天下迁都之日岂取苻氏旧材以立太庙乎此特防臣之言耳愿陛下克谨天戒纳忠谏逺谄防【禇无量之言谠言也上时掌翻逺于愿翻】上弗听辛亥行幸东都过崤谷道隘不治【崤谷在陜州硖石县】上欲免河南尹及知顿使官【车驾行幸有知顿使使疏吏翻】宋璟谏曰陛下方事廵幸今以此罪二臣臣恐将来民受其上遽命释之璟曰陛下罪之以臣言而免之是臣代陛下受徳也请令待罪朝堂而后赦之【朝直遥翻】上从之　【考异曰实録五月乙巳以李朝隐为河南尹宋璟传云上次永宁之崤谷驰道隘狭车骑停拥河南尹李朝隐知顿使王怡失于部伍上令黜其官爵二相违盖当时河南尹不知何人非朝隐耳又明皇杂録曰上幸东都至绣岭宫当时炎酷上以行宫狭隘谓左右曰此有佛寺乎吾将避暑于广厦或云六军填委于其中不可速行上谓髙力士曰姚崇多计第往觇之力士囘奏云姚崇方袗絺绤乘小驷按辔于木隂下上恱曰吾得之矣遽命小驷而顿消暑溽乃叹曰小事尚如此触类而长之天下固受其恵矣按正月东幸二月至东都未炎暑也今不取】　二月甲戌至东都赦天下　奚契丹既内附贝州刺史宋庆礼建议请复营州三月庚戌制复置营州都督于柳城【制复扶又翻又如字】兼平卢军使管内州县镇戍皆如其旧【武后万嵗通天元年营州陷至是乃复】以太子詹事姜师度为营田支度使与庆礼等筑之三旬而毕庆礼清勤严肃开屯田八十余所招安流散数年之间仓廪充实市里浸繁　夏四月甲戍赐奚王李大酺妃辛氏号固安公主【酺音蒲】　己丑皇子嗣一卒追立为夏王諡曰悼【夏户雅翻】嗣一母武恵妃攸止之女也【武攸止武后从子也】　突骑施酋长左羽林大将军苏禄部众浸彊虽职贡不乏隂有窥边之志五月十姓可汗阿史那献欲发葛逻禄兵击之上不许　初上防时与太常卿姜皎亲善及诛窦怀贞等【诛懐贞等见上卷元年】皎预有功由是宠遇羣臣莫及常出入卧内与后妃连榻宴饮赏赐不可胜纪【胜音升】弟晦亦以皎故累迁吏部侍郎宋璟言皎兄弟权宠太盛非所以安之上亦以为然秋七月庚子以晦为宗正卿因下制曰西汉诸将以权贵不全【谓汉髙帝时也将即亮翻】南阳故人以优闲自保【谓汉光武时也】皎宜放归田园散官勲封皆如故【散悉亶翻】　壬寅陇右节度使郭知运大破吐蕃于九曲　安西副大都防汤嘉恵奏突骑施引大食吐蕃谋取四镇围鉢换及大石城【鉢换即拨换城大石城盖石国城也】已发三姓葛逻禄兵与阿史那献击之并州长史张嘉贞上言突厥九姓新降者散居太原
　　以北请宿重兵以镇之辛酉置天兵军于并州集兵八万以嘉贞为天兵军大使【天兵军在并州城中】　太常少卿王仁恵奏则天立明堂不合古制又明堂尚质而穷极奢侈宻迩宫掖人神杂扰甲子制复以明堂为乾元殿【毁乾元殿见二百四卷武后垂拱四年复扶又翻又如字】冬至元日受朝贺【朝直遥翻】季秋大享复就圆丘　九月中书门下省及侍中皆复旧名【改中书门下省及省官名见上卷元年】　贞观之制中书门下及三品官入奏事必使谏官史官随之有失则匡正美恶必记之诸司皆于正牙奏事御史弹百官服豸冠对仗读弹文【獬豸冠法冠也一曰柱后恵文髙五寸以纚为展筩铁柱卷执法者服之观王义方弹李义府事可见弹徒丹翻下同】故大臣不得専君而小臣不得为谗慝【慝吐得翻】及许敬宗李义府用事政多私僻奏事官多俟仗下于御坐前屏左右宻奏【坐徂卧翻屏必郢翻】监奏御史【监奏御史意即殿中侍御史也监古衔翻下同】及待制官【永徽中命文馆学士一人日待制于武徳殿西门文明元年诏京官五品已上清官日一人待制于章善明福门先天末又以朝集使六品已上二人随仗待制】逺立以俟其退谏官御史皆随仗出仗下后事不复预闻【复扶又翻】武后以法制羣下谏官御史得以风闻言事自御史大夫至监察得互相弹奏率以险诐相倾覆【诐皮义翻】及宋璟为相欲复贞观之政戊申制自今事非的须秘宻者皆令对仗奏闻史官自依故事【唐制天子御正殿则左右俯陛而听有命则退而书之若仗在紫宸内閤则夹香案分立殿下自永徽之后唯得对仗承防仗下之后谋议皆不得预闻】　冬十月癸酉伊阙人孙平子上言春秋讥鲁跻僖公【春秋文二年大事于太庙跻僖公传曰逆祀也君子以为失礼礼无不顺祀国之大事也而逆之可谓礼乎子虽齐圣不先父食久矣故禹不先鲧汤不先契文武不先不窋宋祖帝乙郑祖厉王犹上祖也上音时掌翻】今迁中宗于别庙而祀睿宗正与鲁同兄臣于弟犹不可跻【谓鲁僖公尝臣于闵公也】况弟臣于兄【谓睿宗之于中宗也】可跻之于兄上乎若以兄弟同昭【昭读曰佋】则不应出兄置于别庙愿下羣臣博议迁中宗入庙事下礼官【下遐嫁翻】太常博士陈贞节冯宗苏献议以为七代之庙不数兄弟殷代或兄弟四人相继为君【殷时阳甲盘庚小辛小乙兄弟四人相继为君】若数以为代则无祖祢之祭矣【祢乃礼翻】今睿宗之室当亚高宗故为中宗特立别庙中宗既升新庙睿宗乃祔髙宗何尝跻居中宗之上而平子引跻僖公为证诬罔圣朝渐不可长时论多是平子上亦以为然故议久不决苏献颋之从祖兄也【长知两翻从才用翻　考异曰唐厯曰献颋之再从叔今从旧志新表】故颋右之【左天子之所右者寡君右之右音又】卒从礼官议【卒子恤翻】平子论之不已谪为康州都城尉【都城汉端溪县地晋立都城县属晋康郡隋省并入端溪属信安郡唐分端溪置康州都城属焉】新庙成【更作太庙成也】戊寅神主祔庙　上命宋璟苏颋为诸皇子制名及国邑之号【为于伪翻】又令别制一佳名及佳号进之璟等上言七子均养着于国风【诗曹国风曰鸤鸠在桑其子七兮淑人君子其仪一兮注云鸤鸠之养其子朝从上下暮从下上平均如一上时掌翻】今臣等所制名号各三十余輙混同以进以彰陛下覆焘无偏之徳【覆敷又翻】上甚善之　十一月丙申契丹王李失活入朝【朝直遥翻　考异曰长厯十一月丁酉朔丙申十月晦也与实録差一日旧纪唐厯皆云十二月己亥契丹李失活来朝今从实録】十二月壬午以东平王外孙杨氏为永乐公主妻之【东平王续纪王慎之子也慎太宗子乐音洛妻子细翻】　秘书监马怀素奏省中书散乱讹缺请选学术之士二十人整比校补从之【比毗至翻】于是搜访逸书选吏缮写命国子博士尹知章桑泉尉韦述等二十人同刋正【桑泉县隋开皇十六年分猗氏县置属蒲州考异曰旧为栎阳尉今从韦述集贤注记】以左散骑常侍禇无量为之使【使疏吏翻】于乾元殿前编校羣书



</div>
    <div class="pagination">
<a href="资治通鉴四库_page49.html">上一页</a><span>...</span><a href="资治通鉴四库_page45.html">45</a><a href="资治通鉴四库_page46.html">46</a><a href="资治通鉴四库_page47.html">47</a><a href="资治通鉴四库_page48.html">48</a><a href="资治通鉴四库_page49.html">49</a><span class="current-page">50</span><a href="资治通鉴四库_page51.html">51</a><a href="资治通鉴四库_page52.html">52</a><a href="资治通鉴四库_page53.html">53</a><a href="资治通鉴四库_page54.html">54</a><a href="资治通鉴四库_page55.html">55</a><span>...</span><a href="资治通鉴四库_page51.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
