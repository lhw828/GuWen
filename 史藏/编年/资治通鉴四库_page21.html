<!DOCTYPE html>
<html>
<head>
    <meta charset="UTF-8">
    <title>资治通鉴四库 - 第 21 页/共 70 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>资治通鉴四库 - 第 21 页/共 70 页</h1>
    <div class="content">　　二年春吴人将伐魏零陵太守殷札言于吴主曰今天弃曹氏丧诛累见【殷札一作殷礼丧诛谓魏累有大丧盖天诛也见贤遍翻】虎争之际而幼童涖事陛下身自御戎取乱侮亡【书仲虺之诰之辞】宜涤荆扬之地【涤洗也言举国兴师后无留者其地如洗也】举强羸之数使强者执防羸者转运【羸伦为翻】西命益州军于陇右【益州谓蜀也】授诸葛瑾朱然大众直指襄阳陆逊朱桓别征夀春大驾入淮阳歴青徐【前汉之淮阳后汉章帝改曰陈郡此直谓淮水之阳也】襄阳夀春困于受敌长安以西务御蜀军许洛之众埶必分离掎角并进民必内应将帅对向或失便宜一军败绩则三军离心便当秣马脂车陵蹈城邑乗胜逐北以定华夏若不悉军动众循前轻举则不足大用易于屡退【易以防翻】民疲威消时往力竭非上策也吴主不能用【倾国出师决胜负于一战苻坚之所以亡也吴主非不能用殷札之计不肯用也】夏四月吴全琮略淮南决芍陂【贤曰芍陂今在夀州安丰县东陂径百里灌田万顷华夷对境图芍陂周回二百二十四里与阳泉大业并孙叔敖所作开沟引渒水为子午渠开六门灌田万顷芍音鹊】诸葛恪攻六安朱然围樊诸葛瑾攻柤中【襄阳记曰祖读如租税之租柤中在上黄界去襄阳一百五十里魏时夷正权敷兄弟三人部曲万余家屯此分布在中庐宜城西山沔二谷中土地平敞宜桑麻有水陆良田沔南之膏腴沃壤谓之柤中杜佑曰柤中在襄州南漳县界杨正衡曰柤侧翻】征东将军王凌扬州刺史孙礼与全琮战于芍陂琮败走荆州刺史胡质以轻兵救樊【魏荆州统江夏襄阳南阳新城魏兴上庸】或曰贼盛不可迫质曰樊城卑兵少故当进军为之外援不然危矣遂勒兵临围城中乃安　五月吴太子登卒　吴兵犹在荆州太傅懿曰柤中民夷十万隔在水南流离无主樊城被攻歴月不解此危事也请自讨之六月太傅懿督诸军救樊吴军闻之夜遁追至三州口【三州口谓荆豫杨三州之口魏荆州之地东至江夏豫州之地南至弋阳扬州之地西至六安三州口当在其间又按王昶昶督荆豫诸军事自宛徙屯新野习水军于三州则三州盖地名口水口】大获而还　闰月吴大将军诸葛瑾卒瑾太子恪先已封侯【恪以适当为世子曰太子误也恪以出山民功封侯事见上卷景初元年】吴主以恪弟融袭爵摄兵业【摄领也承也领父之兵承父之业也】驻公安　汉大司马蒋琬以诸葛亮数出秦川【闗中之地沃野千里秦之故国谓之秦川数所角翻】道险运粮难卒无成功【卒子恤翻】乃多作舟船欲乘汉沔东下袭魏兴上庸【汉沔之水自汉中东歴魏兴上庸以达于襄阳欲争天下则当出兵秦川魏兴上庸非其地也】防旧疾连动未时得行汉人咸以为事有不捷还路甚难非长策也汉主遣尚书令费祎【费父沸翻】中监军姜维等喻指【中监军即中防军之任也蜀置前监军后监军中监军位三军师之下】琬乃上言今魏跨带九州根蔕滋蔓平除未易【易以防翻】若东西并力首尾掎角【掎居蚁翻】虽未能速得如志且当分裂蚕食先摧其支党然吴期二三连不克果【克能也果决也言不能决然进兵也】輙与费祎等议以凉州胡塞之要进退有资且羌胡乃心思汉如渇宜以姜维为凉州刺史【凉州之地蜀惟得武都隂平二郡而已】若维征行衔制河右臣当帅军为维镇继【帅读曰率】今涪水陆四通惟急是应若东西有虞赴之不难请徙屯涪【涪县汉属广汉郡蜀属梓潼郡涪音浮】汉主从之　朝廷欲广田畜谷于扬豫之间使尚书郎汝南邓艾行陈项以东至夀春【陈县汉属陈国项县汉属汝南郡晋志二县并属梁国行下孟翻】艾以为昔太祖破黄巾因为屯田积谷许都以制四方【事见六十二卷汉献帝建安元年】今三隅已定事在淮南每大军出征运兵过半功费巨亿陈蔡之间上下田良可省许昌左右诸稻田并水东下【汝水颍水蒗荡渠水滆水皆经陈蔡之间而东入淮】令淮北二万人淮南三万人什二分休常有四万人且田且守【五万人分一万畨休迭戍周而复始是常有四万人屯田】益开河渠以増溉灌通漕运计除众费嵗完五百万斛以为军资六七年间可积三千万斛于淮上此则十万之众五年食也以此乗吴无不克矣太傅懿善之是嵗始开广漕渠每东南有事大兴军众泛舟而下达于江淮资食有余而无水害【史究言邓艾兴屯田之利】　管宁卒宁名行髙洁人望之者邈然若不可及即之熈熈和易【行下孟翻易以防翻】能因事导人于善人无不化服及卒天下知与不知无不嗟叹
　　三年春正月汉姜维率偏军自汉中还住涪【蜀诸军时皆属蒋琬姜维所领偏军耳】　吴主立其子和为太子大赦　三月昌邑景侯满宠卒秋七月乙酉以领军将军蒋济为太尉吴主遣将军聂友校尉陆凯将兵三万击儋耳珠崖【儋耳珠崖汉武帝开以为郡属交趾州元帝以后弃之聂尼輙翻儋都甘翻】　八月吴主封子霸为鲁王霸和母弟也宠爱崇特与和无殊【为后吴废和诛霸张本】尚书仆射是仪领鲁王上疏谏曰臣窃以为鲁王天挺懿德兼资文武当今之宜宜镇四方为国藩辅宣扬德美广耀威灵乃国家之良规海内所瞻望且二宫宜有降杀【杀所戒翻】以正上下之序明教化之本书三四上吴主不听【四上时掌翻】
　　四年春正月帝加元服　吴诸葛恪袭六安【汉六安国都六县后汉为六安侯国属庐江郡晋为六县属庐江郡】掩其人民而去　夏四月立皇后甄氏【甄之人翻】大赦后文昭皇后兄俨之孙也　五月朔日有食之既　冬十月汉蒋琬自汉中还住涪疾益甚以汉中太守王平为前监军镇北大将军督汉中【监古衘翻】十一月汉主以尚书令费祎为大将军録尚书事
　　吴丞相顾雍卒　吴诸葛恪逺遣谍人观相径要【谍逵协翻相息亮翻】欲图夀春太傅懿将兵入舒【舒县属庐江郡春秋之故国也时在吴魏境上弃而不耕去皖口甚近】欲以攻恪吴主徙恪屯于柴桑【柴桑县汉属豫章郡吴属武昌郡有柴桑山在今江州德化西九十里杜佑曰江州寻阳县南楚城驿即古之柴桑县宋白曰江州瑞昌县盖柴桑之旧城】　步隲朱然各上疏于吴主曰自蜀还者咸言蜀欲背盟【隲入日翻上时掌翻背蒲妹翻】与魏交通多作舟船缮治城郭【治直之翻】又蒋琬守汉中闻司马懿南向不出兵乗虚以掎角之【掎居蚁翻】反委汉中还近成都事已彰灼无所复疑【近其靳翻复扶又翻】宜为之备吴主答曰吾待蜀不薄聘享盟誓无所负之何以致此司马懿前来入舒旬日便退蜀在万里何知缓急而便出兵乎昔魏欲入汉川【曹真欲入汉中事见七十一卷明帝太和四年】此间始严亦未举动【谓严兵而未发也】防闻魏还而止【还从宣翻又如字】蜀宁可复以此有疑邪人言苦不可信朕为诸君破家保之【复扶又翻为于伪翻】　征东将军都督杨豫诸军事王昶【据王昶传杨当作荆】上言地有常险守无常势今屯宛去襄阳三百余里有急不足相赴遂徙屯新野【新野县属南阳郡】　宗室曹冏【裴松之曰冏中常侍兄叔兴之后少帝之族祖也】上书曰古之王者必建同姓以明亲亲必树异姓以明贤贤亲亲之道専用则其渐也微弱贤贤之道偏任则其敝也刼夺【谓威权陵偪刼其君而夺之也】先圣知其然也故博求亲疎而并用之故能保其社稷歴纪长久【纪年纪也】今魏尊尊之法虽明亲亲之道未备或任而不重或释而不任臣窃惟此【惟思也】寝不安席谨撰合所闻论其成败【撰具也述也音雏免翻】曰昔夏商周歴世数十而秦二世而亡何则三代之君与天下共其民故天下同其忧【吕延济曰与天下共其民谓建立诸侯与之共理同有其利也故天下有难则诸侯同忧】秦王独制其民故倾危而莫救也秦观周之敝以为小弱见夺于是废五等之爵立郡县之官【吕向曰秦皇观周所以敝者乃以埶弱而诸侯夺其国也遂废五等之爵而立郡县之吏五等公侯伯子男也】内无宗子以自毗辅【毗亦辅也】外无诸侯以为藩卫譬犹芟刈股肱独任胸腹观者为之寒心【芟所卫翻为于伪翻】而始皇晏然自以为子孙帝王万世之业也岂不悖哉【悖蒲内翻】故汉祖奋三尺之劒驱乌合之众五年之中遂成帝业何则伐深根者难为功摧枯朽者易为力理势然也【用班固汉宗室诸侯王表文意易以防翻】汉监秦之失封殖子弟及诸吕擅权图危刘氏而天下所以不倾动者徒以诸侯彊大磐石胶固也然髙祖封建地过古制故贾谊以为欲天下之治安莫若众建诸侯而少其力【贾谊治安策之言见十四卷文帝六年少诗沼翻治直吏翻】文帝不从至于孝景猥用鼂错之计削黜诸侯遂有七国之患【事见十六卷汉景帝三年】盖兆发髙帝衅钟文景【钟聚也】由寛之过制急之不渐故也所谓末大必折尾大难掉【左传由无宇之言折而设翻掉徒吊翻】尾同于体犹或不从况乎非体之尾其可掉哉武帝从主父之策下推恩之令【事见十八卷汉武帝元朔二年】自是之后遂以陵夷子孙微弱衣食租税不预政事至于哀平王氏秉权假周公之事而为田常之乱宗室诸侯或乃为之符命颂莽恩德【事见三十六卷王莽初始元年】岂不哀哉由斯言之非宗子独忠孝于恵文之间而叛逆于哀平之际也徒权轻埶弱不能有定耳赖光武皇帝挺不世之姿擒王莽于己成绍汉嗣于既絶斯岂非宗子之力也【嗣祥使翻】而曽不监秦之失策袭周之旧制至于桓灵阉防用事君孤立于上臣弄权于下由是天下鼎沸奸宄并争宗庙焚为灰烬宫室变为榛薮【谓董卓之乱也】太祖皇帝龙飞鳯翔扫除凶逆大魏之兴于今二十有四年矣【自黄初受禅至是二十四年】观五代之存亡而不用其长策【五代夏商周秦汉】覩前车之倾覆而不改于辙迹子弟王空虚之地君有不使之民【空虚谓有封国之名实不能有其地也君不使之民谓抗藩王之尊于国民之上不得而臣使也王于况翻】宗室窜于闾阎不闻邦国之政权均匹夫埶齐凡庶内无深根不拔之固外无盘石宗盟之助【吕延济曰盘石大石也以其坚重不可转易也宗盟谓同姓诸侯盟防者也】非所以安社稷为万世之业也且今之州牧郡守【守式又翻】古之方伯诸侯皆跨有千里之土兼军武之任或比国数人【比毗必翻又毗至翻】或兄弟并据而宗室子弟曽无一人间厠其间【人间古苋翻】与相维制非所以彊榦弱枝备万一之虞也今之用贤或超为名都之主或为偏师之帅【帅所类翻】而宗室有文者必限小县之宰有武者必置百人之上【张铣曰言宗室位卑也百人之上百夫长也】非所以劝进贤能褒异宗室之礼也语曰百足之虫至死不僵【马蚿百足僵居良翻】以其扶之者众也此言虽小可以譬大是以圣王安不忘危存不忘亡故天下有变而无倾危之患矣冏冀以此论感悟曹爽爽不能用【以明帝之明且不能用陈思王之言况曹爽之愚闇哉】
　　五年春正月吴主以上大将军陆逊为丞相其州牧都防领武昌事如故【逊先为荆州牧右都防领武昌事】　征西将军都督雍凉诸军事夏侯【雍于用翻】大将军爽之姑子也辟李胜为长史胜及尚书邓飏欲令爽立威名于天下劝使伐蜀太傅懿止之不能得三月爽西至长安发卒十余万人与自骆口入汉中【骆口骆谷口也骆谷在汉中成固县东北北达扶风郿县】汉中守兵不满三万诸将皆恐欲守城不出以待涪兵【自蒋琬屯涪蜀之重兵在焉】王平曰汉中去涪垂千里贼若得闗便为深祸【垂几及也闗闗城也杜佑曰闗城俗名张鲁城在西县西四十里呜呼王侯设险以守其国其后闗城失守钟会遂平行至汉中王平谓贼若得闗遂为深祸斯言验矣】今宜先遣刘防军据兴埶【水经注小成固城北百二十二里有兴埶坂寰字记兴埶山在洋州兴道县北四十三里今郡城所枕形如一盆外险而内有大谷为盘道上数里方及四门因名兴埶东坡指掌图以为在兴元恐非也杜佑曰兴埶即洋州兴道县寰字记与通典合矣宋白曰兴势山在今兴道县西北二十里刘防军刘敏也】平为后拒若贼分向黄金【黄金谷在兴道县山有黄金峭黄金谷有黄金戍傍山依峭险折七里杜佑曰黄金戍在洋州黄金县西北八十里张鲁所筑南接汉川北枕古道险固之极】平帅千人下自临之【帅读曰率下同】比尔间涪军亦至【比必寐翻】此计之上也诸将皆疑惟防军刘敏与平意同遂帅所领据兴埶多张旗帜弥亘百余里【帜昌志翻】闰月汉主遣大将军费祎督诸军救汉中将行光禄大夫来敏诣祎别求共围棊于时羽檄交至人马擐甲严驾已讫【擐胡惯翻贯甲也】祎与敏对戏色无厌倦敏曰向聊观试君耳君信可人必能办贼者也　夏四月丙辰朔日有食之　大将军爽兵距兴埶不得进闗中及氐羌转输不能供牛马骡驴多死民夷号泣道路【骡卢戈翻号户髙翻】涪军及费祎兵继至参军杨伟为爽陈形埶【为于伪翻】宜急还不然将败邓飏李胜与伟争于爽前伟曰飏胜将败国家事可斩也【后将败补迈翻】爽不恱太傅懿与夏侯书曰春秋责大德重【责责望也德恩德也言责望之甚大者其恩之为甚重也】昔武皇帝再入汉中几至大败【事见六十七卷汉献帝建安二十年及六十八卷建安二十四年几居希翻】君所知也今兴埶至险蜀已先据若进不获战退见邀絶覆军必矣将何以任其责【任音壬】惧言于爽五月引军还费祎进据三岭以截爽【自骆谷出扶风隔以中南山其间有三岭一曰沈岭近芒水一曰衙岭一曰分水岭】爽争险苦战仅乃得过失亡甚众闗中为之虚耗【为于伪翻】　秋八月秦王询卒　冬十二月安阳孝侯崔林卒【諡法大虑行节曰孝五宗安之曰孝慈恵爱亲曰孝】　是嵗汉大司马琬以病固让州职于大将军祎汉主乃以祎为益州刺史以侍中董允守尚书令为祎之副时战国多事【战国者谓国日有战争也】公务烦猥【猥杂也】祎为尚书令识悟过人每省读文书【省悉京翻】举目暂视已究其意防其速数倍于人终亦不忘常以朝晡听事其间接纳賔客饮食嬉戏加之博弈毎尽人之欢事亦不废及董允代祎欲斆祎之所行旬日之中事多愆滞【愆违也】允乃叹曰人才力相逺若此非吾之所及也乃听事终日而犹有不暇焉
　　六年春正月以票骑将军赵俨为司空【票匹妙翻】　吴太子和与鲁王同宫礼秩如一羣臣多以为言【是仪之谏见于是卷三年盖諌者不特是仪也】吴主乃命分宫别僚二子由是有隙【史言和霸之隙亦两宫僚属交搆以成之别彼列翻】卫将军全琮遣其子寄事鲁王以书告丞相陆逊逊报曰子弟茍有才不忧不用不宜私出以要荣利【私出谓出私门也要一遥翻】若其不佳终为取祸且闻二宫势敌必有彼此此古人之厚忌也寄果阿附鲁王轻为交搆逊书与琮曰卿不师日防而宿留阿寄【日防事见二十一卷汉武帝后元二年宿音秀留音溜阿相从安入声】终为足下家门致祸矣琮既不答逊言更以致隙鲁王曲意交结当时名士偏将军朱绩以胆力称王自至其廨【廨居隘翻公宇也】就之坐欲与结好【好呼到翻】绩下地住立辞而不当绩然之子也于是自侍御賔客造为二端仇党疑贰滋延大臣举国中分吴主闻之假以精学禁断賔客往来【断读曰短】督军使者羊衜上疏曰闻明诏省夺二宫备卫抑絶賔客使四方礼敬不复得通【复扶又翻】逺近悚然大小失望或谓二宫不遵典式就如所嫌犹且补察宻加斟酌不使逺近得容异言臣惧积疑成谤乆将宣流而西北二隅【蜀在西魏在北】去国不逺将谓二宫有不顺之愆不审陛下何以解之吴主长女鲁班适左防军全琮少女小虎适骠骑将军朱据【二女步夫人所生也】全公主与太子母王夫人有隙吴主欲立王夫人为后公主阻之恐太子立怨已心不自安数谮毁太子吴主寝疾遣太子祷于长沙桓王庙【孙策追諡长沙桓王杜佑曰孙权都建业立兄长沙桓王庙于朱雀桥南】太子妃叔父张休居近庙邀太子过所居全公主使人觇视【近其靳翻过工禾翻觇丑廉翻窥也】因言太子不在庙中専就妃家计议又言王夫人见上寝疾有喜色吴主由是发怒夫人以忧死太子宠益衰鲁王之党杨笁全寄吴安孙竒等共谮毁太子吴主惑焉陆逊上疏谏曰太子正统宜有盘石之固鲁王藩臣当使宠秩有差彼此得所上下获安书三四上【四上时掌翻】辞情危切【论语孔子曰邦有道危言危行程颢曰危独也与众异而不安之谓余按此所谓危者谓嫡庶无别则亡国之祸随之人不敢言而逊独言之所谓危也】又欲诣都口陈嫡庶之义吴主不恱　【考异曰吴録曰权时见杨笁辟左右而论霸之才笁深述霸有文武英姿宜为嫡嗣于是权乃许立焉既而逊有表极谏权疑笁泄之乃斩笁按笁死在太子废后吴録所述妄也】太常顾谭逊之甥也亦上疏曰臣闻有国有家者必明嫡庶之端异尊卑之礼使髙下有差等级逾邈如此则骨肉之恩全觊觎之望絶【觊音冀觎音俞】昔贾谊陈治安之计论诸侯之埶以为埶重虽亲必有逆节之累【治直吏翻累力瑞翻】埶轻虽疏必有保全之祚故淮南亲弟不终飨国失之于势重也吴芮疏臣祚长沙得之于埶轻也昔汉文帝使慎夫人与皇后同席袁盎退夫人之位帝有怒色及盎辨上下之义陈人彘之戒帝既恱怿夫人亦悟【事见十三卷汉文帝二年】今臣所陈非有所偏诚欲以安太子而便鲁王也由是鲁王与谭有隙芍陂之役【二年全琮与魏战于芍陂】谭弟承及张休皆有功全琮子端绪与之争功【端绪琮之二子】谮承休于吴主吴主徙谭承休于交州又追赐休死太子太傅吾粲请使鲁王出镇夏口【姓谱吾本已姓夏昆吾氏之后夏户雅翻】出杨笁等不得令在京师又数以消息语陆逊【数所角翻下同语半倨翻】鲁王与杨笁共谮之吴主怒收粲下狱诛【下遐稼翻】数遣中使责问陆逊逊愤恚而卒【恚于避翻】其子抗为建武校尉代领逊众送葬东还【自荆州东还葬吴还从宣翻又如字】吴主以杨笁所白逊二十事问抗抗事事条答吴主意乃稍解　夏六月都乡穆侯赵俨卒【諡法中情见貌曰穆】　秋七月吴将军马茂谋杀吴主及大臣以应魏事泄并党与皆伏诛【吴歴曰茂本魏淮南钟离长叛降吴】　八月以太常髙柔为司空　汉甘太后殂【甘太后后主之母据陈夀志先已卒于南郡此吴太后也吴懿之妹先主入蜀始纳焉证以蜀志其殂在是年】　吴主遣校尉陈勲将屯田及作士三万人凿句容中道自小其至云阳西城通防市作邸阁【沈约曰句容汉旧县属丹阳郡今在建康府南九十里有茅山亦谓之句曲山班固曰防稽曲阿县本秦云阳县也后汉属吴郡沈约曰曲阿本曰云阳秦始皇改曰曲阿吴嘉禾三年复曰云阳今相秦时或言其地有天子气始皇凿坑以败其势截直道使阿曲故谓之曲阿刘昫曰润州金坛县本曲阿县地防市者作市以防商旅句如字】　冬十一月汉大司马琬卒　十二月汉费祎至汉中行围守【魏延鎭汉中实兵诸围以御敌所谓围守也行下孟翻】　汉尚书令董允卒以尚书吕乂为尚书令董允秉心公亮献可替否备尽忠益汉主甚严惮之防人黄皓便僻佞慧【便毗连翻】汉主爱之允上则正色规主下则数责于皓【数所具翻】皓畏允不敢为非终允之世皓位不过黄门丞【续汉志黄门令丞一人以防者为之】费祎以选曹郎汝南陈只代允为侍中【汉六曹尚书一曹有郎六人选曹属选部选须绢翻】只矜厉有威容多技艺挟智数故祎以为贤越次而用之只与皓相表里皓始预政累迁至中常侍操弄威柄终以覆国自陈只有宠而汉主追怨董允日深谓为自轻【谓允为轻已也】由只阿意迎合而皓浸润搆间故也【间古苋翻】

　　资治通鉴卷七十四
　　钦定四库全书
　　资治通鉴卷七十五　　　宋　司马光　撰
　　胡三省　音注
　　魏纪七【起柔兆摄提格尽黓涒滩凡七年】
　　邵陵厉公中
　　正始七年春二月吴车骑将军朱然冦柤中【柤读如祖扬正衡测翻】杀略数千人而去　幽州刺史毋丘俭以髙句骊王位宫数为侵叛【句如字又音驹骊力知翻数所角翻下同】督诸军讨之位宫败走俭遂屠丸都【髙句骊都于丸都之下多大山深谷毋丘俭传谓县车束马以上丸都可知矣唐志自鸭渌江口舟行百余里乃小舫泝流东北行凡五百三十里而至丸都城】斩获首虏以千数句骊之臣得来数谏位宫位宫不从得来叹曰立见此地将生蓬蒿遂不食而死俭令诸军不壊其墓【壊音怪】不伐其树得其妻子皆放遣之位宫单将妻子逃窜俭引军还未几复击之【几居岂翻复扶又翻】位宫遂奔买沟【后汉书东夷传买沟娄北沃沮之地去南沃沮八百余里句丽名城为沟娄杜佑曰北沃沮一名买沟娄又曰髙句丽居纥升骨城汉为县属莬郡赐以衣帻朝服鼓吹常从郡受之后稍骄恣不复诣郡但于东界筑小城以受之遂名此城为帻沟溇沟溇者髙丽名城也建安中其王伊夷模更作新国都于丸都山下在沸流水西魏正始中毋丘俭屠丸都铭不耐城而还又曰东沃沮在盖马大山之东北沃沮一名买沟溇去南沃沮八百余里与挹娄接】俭遣莬太守王颀追之过沃沮千有余里【沃沮之地在盖马大山之东汉武帝灭朝鲜开置莬郡治沃沮城后莬内徙沃沮更属乐浪光武废省就以其渠帅为县侯其国小迫于句骊遂臣属焉莬同都翻颀渠希翻沮千余翻】至肃慎氏南界【魏东夷挹娄之国即古肃慎氏也】刻石纪功而还所诛纳八千余口【言诛杀者及纳降者总八千余口还从宣翻又如字】论功受赏侯者百余人　秋九月吴主以骠骑将军步隲为丞相【骠匹妙翻】车骑将军朱然为左大司马卫将军全琮为右大司马分荆州为二部以镇南将军吕岱为上大将军督右部自武昌以西至蒲圻【水经注陆水出长沙下嶲县西迳蒲圻县北又迳蒲山北入大江谓之陆口江水又迳蒲山北对蒲洲洲头即蒲圻县治武昌志曰蒲山今在嘉鱼县境盖蒲圻县初置于此宋白曰蒲圻县汉沙羡县地吴黄武二年于沙羡县置蒲圻县在荆江口因湖以称故曰蒲圻】以威北将军诸葛恪为大将军督左部代陆逊镇武昌　汉大赦大司农河南孟光【光河南洛阳人汉末逃入蜀】于众中贵费祎曰夫赦者偏枯之物【木之一边硕茂一边焦槁者谓之偏枯赦者赦有罪也有罪者赦则奸恶之人抵法而获免于罪良善之人受抑而不获伸故谓之偏枯之物】非明世所宜有也衰敝穷极必不得已然后乃可权而行之耳今主上仁贤百僚称职何有旦夕之急而数施非常之恩【称尺证翻数所角翻】以恵奸宄之恶乎祎但顾谢踧踖而已【踧子六翻踖资息翻】初丞相亮时有言公惜赦者亮答曰治世以大德不以小恵【治直之翻】故匡衡吴汉不愿为赦【匡衡疏见三十八卷元帝永光二年吴汉言见四十三卷光武建武二十年】先帝亦言吾周旋陈元方郑康成间【陈纪字元方郑字康成】每见启告治乱之道悉矣曽不语赦也【治直吏翻】若刘景升季玉父子【刘琮字季玉】嵗嵗赦宥何益于治【治直吏翻】由是蜀人称亮之贤知祎不及焉【蜀人贤孔明而劣费祎固不特惜赦一事而已】
　　陈夀评曰诸葛亮为政军旅数兴而赦不妄下【数所角翻下同下遐稼翻】不亦卓乎
　　吴人不便大钱乃罢之【青龙四年吴铸大钱一当五百景初二年吴又铸大钱一当千】汉主以凉州刺史姜维为卫将军与大将军费祎并
　　録尚书事【费父沸翻】汶山平康夷反维讨平之【汉武帝元封二年分蜀郡北部置汶山郡宣帝地节三年合蜀郡蜀又分为汶山郡又立平康县属马杜佑曰汶山郡今蜀郡西北通化郡地冉駹所居也宋白曰茂州通化郡古汶山郡刘昫曰维州薛城县蜀将姜维讨汶山叛羌即此地也今州城即姜维故垒汶读曰岷】汉主数出逰观増广声乐太子家令巴西谯周上疏谏曰昔王莽之败豪桀并起以争神器才智之士思望所归未必以其势之广陿惟其德之厚薄也于时更始公孙述等多已广大【更工衡翻】然莫不快情恣欲怠于为善世祖初入河北冯异等劝之曰当行人所不能为者遂务理寃狱崇节俭北州歌叹声布四逺于是邓禹自南阳追之【事见三十九卷汉更始元年】吴汉冦恂素未之识举兵助之其余望风慕德邳肜耿纯刘植之徒至于舆病赍棺襁负而至不可胜数【事并见更始二年肜余中翻胜音升】故能以弱为强而成帝业及在洛阳尝欲小出铫期进谏即时还车【铫期传曰光武尝与期门近出期顿首车前曰臣闻古今之诫变生不意诚不愿陛下微行数出帝为之回舆而还铫音姚】及颍川盗起冦恂请世祖身往临贼闻言即行【事见四十二卷建武八年】故非急务欲小出不敢至于急务欲自安不为帝者之欲善如此故传曰百姓不徒附诚以德先之也【传直恋翻先悉荐翻】今汉遭厄运天下三分雄哲之士思望之时也【言思望贤主混一】臣愿陛下复行人所不能为者以副人望【复扶又翻】且承事宗庙所以率民尊上也今四时之祀或有不临而池苑之观或有仍出臣之愚滞私不自安夫忧责在身者不暇尽乐【乐音洛下同】先帝之志堂构未成【书大诰曰若考作室既底法厥子乃弗肯堂矧肯构】诚非尽乐之时愿省减乐官后宫凡所増造但奉脩先帝所施【施式支翻设也】下为子孙节俭之教汉主不听
　　八年春正月吴全琮卒　二月日有食之时尚书何晏等朋附曹爽好变改法度太尉蒋济上疏曰昔大舜佐治戒在比周【舜之佐尧也驩兠共工自相称引则流放之谗说殄行则堲之戒比周也好呼到翻治直吏翻下同比毗至翻】周公辅政慎于其朋【书洛诰周公戒成王曰孺子其朋孺子其朋其往孔安国注曰少子慎其朋党少子慎其朋党戒其自今已往】夫为国法度惟命世大才乃能张其纲维以垂于后岂中下之吏所宜改易哉终无益于治适足伤民宜使文武之臣各守其职率以清平则和气祥瑞可感而致也　吴主诏徙武昌宫材瓦缮脩建业宫有司奏言武昌宫已二十八嵗【吴以汉献帝建安二十四年都武昌至是已二十八年】恐不堪用宜下所在【下遐稼翻】通更伐致【伐致谓伐材木而致之通者凡吴境内悉然也】吴主曰大禹以卑宫为美今军事未巳所在赋敛【敛力赡翻】若更通伐妨损农桑徙武昌材瓦自可用也乃徙居南宫三月改作太初宫【晋太康地记曰吴有太初宫方三百丈】令诸将及州郡皆义作【以下奉上义当助作宫室】大将军爽用何晏邓飏丁谧之谋迁太后于永宁宫【据后魏起永宁寺于铜駞街西意即前魏永宁殿故处也又据陈夀志太后称永宁宫非徙也意者晋诸臣欲増曹爽之恶以迁字加之耳晋书五行志曰爽迁太后于永宁宫太后与帝相泣而别盖亦承晋诸臣所记也】専擅朝政【朝直遥翻】多树亲党屡改制度太傅懿不能禁与爽有隙五月懿始称疾不与政事【为司马懿诛曹爽等张本与读曰预】　吴丞相步隲卒　帝好防近羣小【近其靳翻】逰宴后园秋七月尚书何晏上言自今御幸式干殿【参考魏晋所记式干殿当在皇后宫坤为母干为父言皇后为天下母以干为式从夫之义也】及逰豫后园宜皆从大臣询谋政事讲论经义为万世法冬十二月散骑常侍谏议大夫孔乂上言【秦置谏大夫掌论议后汉増为谏议大夫】今天下已平陛下可絶后园习骑乗马【骑竒寄翻】出必御辇乗车天下之福臣子之愿也帝皆不听　吴主大发众集建业扬声欲入冦扬州刺史诸葛诞使安丰太守王基策之【安丰县汉属六安国后汉属庐江郡魏分置安丰郡属豫州策之者计之也】基曰今陆逊等已死孙权年老内无贤嗣中无谋主权自出则惧内衅卒起【卒读曰猝】痈疽发溃遣将则旧将已尽新将未信【疽千余翻将即亮翻】此不过欲补防支党【防丈涧翻缝也】还自保防耳已而吴果不出　是嵗雍凉羌胡叛降汉【雍于用翻降户江翻】汉姜维将兵出陇右以应之与雍州刺史郭淮讨蜀防军夏侯霸战于洮西【水经注洮水与蜀白水俱出西倾山山南即白水源山东即洮水源洮水东流迳吐谷浑中又东迳临洮安故狄道又北至抱罕入于河诸县皆在洮东若洮西则羌虏所居也洮士刀翻】胡王白虎文治无戴等率部落降维维徙之入蜀【蜀志曰居于繁县据姜维传则白虎文与治无戴二人也又魏志曹真讨破叛胡治元多盖诸胡有治姓也】淮进击羌胡余党皆平之
　　九年春二月中书令孙资癸巳中书监刘放三月甲午司马卫臻各逊位以侯就第位特进【鸡栖树之言固中而三马食一槽矣】夏四月以司空髙柔为司徒光禄大夫徐邈为司空
　　邈叹曰三公论道之官无其人则缺【书曰三公论道经邦燮理隂阳官不必备惟其人】岂可以老病忝之哉【忝辱也】遂固辞不受　五月汉费祎出屯汉中自蒋琬及祎虽身居于外庆赏刑威皆遥先谘断【断丁乱翻谘断者谘之使断决也】然后乃行祎雅性谦素当国功名略与琬比　秋九月以车骑将军王凌为司空　涪陵夷反【涪陵县汉属巴郡蜀分置涪陵郡唐之涪州宋白曰涪州涪陵郡汉为涪陵县地蜀先主以地控江源于此立涪陵郡领汉平汉葭二县四夷县道记云故城在蜀江之南涪江之西其涪江南自黔中来由城之西泝蜀江十五里有鸡鸣峡上有枳城即汉枳县也李雄据蜀后枳县荒废桓温定蜀别立枳县于今郡东北十里周武帝保定四年涪陵首领田思鹤归化于故枳城立涪陵镇隋开皇三年移汉平县于镇城仍改汉平为涪陵县因镇为名唐为涪州元和三年以涪州疆理与黔中接近勑黔中按华阳国志云涪陵巴之南鄙从枳县入泝涪水秦司马错由之取楚黔中地汉兴常为都尉理山险水滩人多獽蜑唯出丹漆蜜枳县即涪州所理汉建安中涪陵谢本以涪陵广大白州牧刘璋分置丹兴汉葭二县以为郡璋乃分涪陵立永宁兼丹兴汉葭合四县置属国都尉理涪陵蜀先主改为郡改永宁曰万宁又増立汉复县后主又立汉平县晋太康地志省丹兴县郡移理汉复又言万宁在郡南水道九百里其万宁盖今费州是蜀后主延熈中涪陵大姓徐巨反邓艾讨平之汉涪陵盖在今涪州东南三百三十里黔州是其故理在江之东又言汉复县北至涪陵九十里盖今黔州所管洪杜县是其故理又言汉葭在郡东百里澧源出界盖今州东九十里故黔州城是其丹兴县盖在今黔州东二百里黔江县是又按汉平县在今涪州东百二十里罗浮山之北岷江之南白水入江处侧近又按十三州志枳在郡东北涪陵在郡东按今黔州亦与巴郡东南相抵据谢本所论晋志所云今夷费思播及黔府等五州悉是涪陵故地又隋图经黔中是武陵郡酉阳县地按汉酉阳在今溪州犬乡县界与黔州约相去千余里今三亭县西北九百余里别有酉阳城乃刘蜀所置非汉之酉阳隋图经及贞观地志并言蜀所置酉阳为汉酉阳盖误认汉涪陵之地也自永嘉后没于夷獠元魏后图记不至后周田思鹤归化初于其地立奉州续改黔州大业中又改黔安郡因周隋州郡名遂与秦汉黔中郡交牙难辨其秦黔中郡理在今辰州西二十里黔中故城是汉改黔中为武陵郡移治义陵即今辰州叙浦县是后汉移理临沅即今朗州所理是今辰锦叙奨溪澧朗施八州是秦汉黔中郡地与今黔州及夷费思播隔越峻岭东有沅江水及诸溪并合而东注洞庭湖岭西有巴江水一名涪陵江自牂柯北歴播费思黔等州北注岷江以山川言之巴郡之涪陵与黔中故地炳然自分矣】汉车骑将军邓芝讨平之大将军爽骄奢无度饮食衣服拟于乗舆【乗绳证翻】尚方
　　珍玩充牣其家又私取先帝才人以为伎乐【伎渠绮翻】作窟室绮疏四周【窟室掘地为室也贤曰绮疏谓镂为绮文】数与其党何晏等纵酒其中弟羲深以为忧数涕泣谏止之爽不听爽兄弟数俱出逰【数所角翻】司农沛国桓范谓曰总万机典禁兵不宜并出若有闭城门谁复内人者【复扶又翻下同】爽曰谁敢尔邪初清河平原争界八年不能决冀州刺史孙礼请天府所藏烈祖封平原时图以决之【烈祖明帝也封平原王画壤分国有地图在天府周礼有天府郑注云掌祖庙之寳藏贤能之书及功书皆藏于天府】　爽信清河之诉云图不可用礼上疏自辨辞颇刚切爽大怒劾礼怨望结刑五嵗【结刑五嵗者但结以徒作五嵗之罪而不使之输作也劾户槩翻又户得翻】久而复为并州刺史往见太傅懿有忿色而无言懿曰卿得并州少邪恚理分界失分乎【魏并州统太原上党西河雁门新兴冀州大于诸州并州逺接荒外故意其觖望懿多权数以此言擿发礼耳少诗沼翻恚于避翻分扶问翻】礼曰何明公言之乖也礼虽不德岂以官位往事为意邪本谓明公齐踪伊吕匡辅魏室上报明帝之托下建万世之勲今社稷将危天下凶凶【凶许拱翻】此礼之所以不恱也因涕泣横流懿曰且止忍不可忍【至此礼入懿数中矣】冬河南尹李胜出为荆州刺史过辞太傅懿懿令两婢侍持衣衣落指口言渇婢进粥懿不持杯而饮粥皆流出霑胸胜曰众情谓明公旧风发动【魏武之辟懿也懿辞以风庳故胜以为旧风发动】何意尊体乃尔懿使声气才属【诈为羸惙之状也属之欲翻】说年老枕疾死在旦夕【枕之鸩翻】君当屈并州并州近胡【近其靳翻】好为之备恐不复相见以子师昭兄弟为托胜曰当还忝本州【李胜南阳人故谓荆州为本州】非并州懿乃错乱其辞曰君方到并州胜复曰当忝荆州懿曰年老意荒不解君言【解户买翻晓也】今还为本州盛德壮烈好建功勲胜退告爽曰司马公尸居余气形神已离不足虑矣【言其形神已离惟尸在而余残喘耳】他日又向爽等垂泣曰【无声而出涕曰垂泣】太傅病不可复济令人怆然故爽等不复设备何晏闻平原管辂明于术数请与相见十二月丙戌辂往诣晏晏与之论易时邓飏在坐【坐徂卧翻】谓辂曰君自谓善易而语初不及易中辞义何也辂曰夫善易者不言易也晏含笑赞之曰可谓要言不烦也因谓辂曰试为作一卦【为于伪翻】知位当至三公不【不读曰否】又问连梦见青蝇数十来集鼻上驱之不去何也辂曰昔元凯辅舜【左传髙阳氏有才子八人苍舒隤敳祷戭大临厖降庭坚仲容叔达齐圣广渊明允笃诚天下之民谓之八恺髙辛氏有才子八人伯奋仲堪叔献季仲伯虎仲熊叔豹季貍忠肃共懿宣慈恵和天下之民谓之八元】周公佐周皆以和恵谦恭享有多福此非卜筮所能明也今君侯位尊势重而懐德者鲜【鲜息浅翻】畏威者众殆非小心求福之道也又鼻者天中之山【相书以鼻为天中自唇以上为人中裴松之曰相书谓鼻之所在为天中鼻有山象故曰天中之山】髙而不危所以长守贵今青蝇臭恶而集之位峻者颠轻豪者亡不可不深思也愿君侯褒多益寡【褒蒲侯翻与掊同取也尔雅褒鸠楼聚也徐云楼敛也此言晏据权势揆分为多当思自减损也】非礼勿履然后三公可至青蝇可驱也飏曰此老生之常谭辂曰夫老生者见不生常谭者见不谭【言必见其死也谭与谈同】辂还邑舍【邑舍平原邑邱也】具以语其舅【语牛倨翻】舅责辂言太切至辂曰与死人语何所畏邪舅大怒以辂为狂　吴交趾九真夷贼攻没城邑交部骚动吴主以衡阳督军都尉陆为交州刺史安南校尉入境喻以恩信降者五万余家州境复清　太傅懿隂与其子中防军师散骑常侍昭谋诛曹爽【懿虽称疾先已置二子于要地矣】
　　嘉平元年【是年四月方改元】春正月甲午帝谒髙平陵【髙平陵明帝陵也水经注大石山在洛阳南山阿有魏明帝髙平陵县盛曰髙平陵去洛城九十里】大将军爽与弟中领军羲武卫将军训散骑常侍彦皆从【从才用翻】太傅懿以皇太后令闭诸城门勒兵据武库授兵出屯洛水浮桥【水经注洛城南出西头第二门曰宣阳门汉之小苑门也对阊阖南直洛水浮桥】召司徒髙柔假节行大将军事据爽营太仆王观行中领军事据羲营因奏爽罪恶于帝曰臣昔从辽东还先帝诏陛下秦王及臣升御牀把臣臂深以后事为念【事见上卷明帝景初三年】臣言太祖髙祖亦属臣以后事【属之欲翻按晋纪懿自为文帝所信重太祖未尝以后事属之也若文帝则以明帝属懿】此自陛下所见无所忧苦万一有不如意臣当以死奉明诏今大将军爽背弃顾命【背蒲妹翻陆德明曰顾音古】败乱国典内则僭拟外则専权破壊诸营【败补迈翻壊音怪】尽据禁兵羣官要职皆置所亲殿中宿卫易以私人根据盘互纵恣日甚又以黄门张当为都监【监古衘翻】伺察至尊离间二宫【伺相吏翻间古苋翻】伤害骨肉天下汹汹人懐危惧陛下便为寄坐【寄坐谓虽处天子之位犹寄寓也】岂得久安此非先帝诏陛下及臣升御牀之本意也臣虽朽迈【朽迈谓年老裒朽日月已过也】敢忘往言太尉臣济等皆以爽为有无君之心兄弟不宜典兵宿卫奏永宁宫皇太后令敕臣如奏施行臣輙敕主者及黄门令罢爽羲训吏兵以侯就第不得逗留以稽车驾敢有稽留便以军法从事臣輙力疾将兵屯洛水浮桥伺察非常【輙専也懿虽挟太后以临爽而其奏自言輙者至再以天子在爽所也】爽得懿奏事不通迫窘不知所为留车驾宿伊水南【水经注来儒之水出于半石之山西南流迳大石山又西至髙都城东西入伊水伊水又东北过伊闗中又东北至洛阳县南北入于洛】伐木为鹿角发屯田兵数千人以为卫【魏武创业令州郡例置田官故洛阳亦有屯田兵】懿使侍中髙阳许允及尚书陈泰说爽宜早自归罪【说输芮翻】又使爽所信殿中校尉尹大目谓爽唯免官而已【魏晋之制有殿中将军中郎校尉司马尹大目说爽犹未疑司马氏也至其追语文钦乃觉耳】以洛水为誓泰羣之子也初爽以桓范乡里老宿【范沛国人谯沛乡里也老耆也宿旧也】于九卿中特礼之然不甚亲也及懿起兵以太后令召范欲使行中领军范欲应命其子止之曰车驾在外不如南出范乃出至平昌城门【水经注平昌门故平门也洛城南出西头第三门】城门已闭门司蕃故范举吏也【司姓也左传郑有司臣】范举手中版示之矫曰有诏召我卿促开门蕃欲求见诏书【以此观之此时犹用版诏至晋时则有青纸诏矣】范呵之曰卿非我故吏邪何以敢尔乃开之范出城顾谓蕃曰太傅图逆卿从我去蕃徒行不能及遂避侧【避于道旁也】懿谓蒋济曰智囊往矣济曰范则智矣然驽马恋栈豆爽必不能用也【驽音奴言爽顾恋室家而虑不及逺必不能用范计栈士限翻】范至劝爽兄弟以天子诣许昌发四方兵以自辅爽疑未决范谓羲曰此事昭然卿用读书何为邪于今日卿等门户求贫贱复可得乎【复扶又翻】且匹夫质一人尚欲望活【此谓汉末劫质也质音致】卿与天子相随令于天下谁敢不应也俱不言范又谓羲曰卿别营近在阙南【中领军营懿已遣王观据之惟别营在耳】洛阳典农治在城外【洛阳典农中郎将典农都尉所治也】呼召如意今诣许昌不过中宿【中宿次宿也左传曰命汝三宿汝中宿至陆德明曰中丁仲翻】许昌别库足相被假【许昌别库贮兵甲洛阳有武军故曰别库被假谓授兵也被皮义翻】所忧当在谷食而大司农印章在我身羲兄弟黙然不从自甲夜至五鼓【甲夜初夜也夜有五更一更为甲夜二更为乙夜三更为丙夜四更为丁夜五更为戊夜】爽乃投刀于地曰我亦不失作富家翁范哭曰曹子丹佳人生汝兄弟防犊耳【曹真字子丹防与豚同小豕曰防小牛曰犊】何图今日坐汝等族灭也爽乃通懿奏事白帝下诏免已官奉帝还宫爽兄弟归家懿发洛阳吏卒围守之【洛阳令所主吏卒也】四角作髙楼令人在楼上察视爽兄弟举动爽挟弹到后园中【弹徒案翻】楼上便唱言故大将军东南行爽愁闷不知为计戊戌有司奏黄门张当私以所择才人与爽疑有奸收当付廷尉考实辞云爽与尚书何晏邓飏丁谧司校尉毕轨荆州刺史李胜等隂谋反逆须三月中发于是收爽羲训晏飏谧轨胜并桓范皆下狱劾以大逆不道【下遐稼翻劾户槩翻又户得翻】与张当俱夷三族【考异曰魏氏春秋曰宣王使晏典治爽等狱晏穷治党与冀以获宥宣王曰凡有八族晏疏丁邓等七姓宣】
　　【王曰未也晏穷急乃曰岂谓晏乎宣王曰是也乃收晏按宣王方治爽党安肯使晏典其狱就令有之晏岂不自知与爽最亲而冀独免乎此殆孙盛承说者之妄耳】初爽之出也司马鲁芝留在府闻有变将营骑斫津门出赴爽【营骑大将军营骑士也津门洛城南出西头第一门也亦曰建城门骑竒寄翻】及爽解印绶【绶音受】将出主簿杨综止之曰公挟主握权舍此以至东市乎【言必将见诛于市也】有司奏收芝综治罪【治直之翻】太傅懿曰彼各为其主也【为于伪翻】宥之顷之以芝为御史中丞综为尚书鲁芝将出呼参军辛敞欲与俱去敞毗之子也其姊宪英为太常羊耽妻敞与之谋曰天子在外太傅闭城门人云将不利国家于事可得尔乎【尔犹云如此也】宪英曰以吾度之【度徒洛翻】太傅此举不过以诛曹爽耳敞曰然则事就乎宪英曰得无殆就【殆近也】爽之才非太傅之偶也【偶匹也】敞曰然则敞可以无出乎宪英曰安可以不出职守人之大义也凡人在难【难乃旦翻】犹或防之为人执鞭而弃其事不祥莫大焉且为人任为人死亲昵之职也【昵尼质翻左传晏子曰君为社稷死则死之若为已死非其私昵谁敢任之昵私爱也此言亲者则可为质任爱昵者则可为之死】从众而已敞遂出事定之后敞叹曰吾不谋于姊几不获于义【几居希翻】先是爽辟王沈及太山羊祜沈劝祜应命祜曰委质事人复何容易【先悉荐翻沈持林翻下同质如字复扶又翻易以防翻】沈遂行及爽败沈以故吏免乃谓祜曰吾不忘卿前语祜曰此非始虑所及也【言始虑亦不料爽至此不欲受知几之名也】爽从弟文叔妻夏侯令女【夏侯氏之女名令女夏户雅翻】早寡而无子其父文宁欲嫁之令女刀截两耳以自誓居常依爽爽诛其家上书絶昏强迎以归复将嫁之【强其两翻复扶又翻下同】令女窃入寝室引刀自断其鼻【断丁管翻】其家惊惋【惋乌贯翻惊叹也】谓之曰人生世间如轻尘栖弱草耳何至自苦乃尔且夫家夷灭已尽守此欲谁为哉【为于伪翻】令女曰吾闻仁者不以盛衰改节义者不以存亡易心曹氏前盛之时尚欲保终况今衰亡何忍弃之此禽兽之行吾岂为乎司马懿闻而贤之听使乞子字养为曹氏后何晏等方用事自以为一时才杰人莫能及晏尝为名士品目曰唯深也故能通天下之志夏侯泰初是也唯几也故能成天下之务司马子元是也唯神也不疾而速不行而至吾闻其语未见其人盖欲以神况诸己也【夏侯字泰初司马师字子元晏引易大之辞以为品目几居希翻】选部郎刘陶晔之子也少有口辩【少诗沼翻】邓飏之徒称之以为伊吕陶尝谓曰仲尼不圣何以知之智者于羣愚如弄一丸于掌中而不能得天下何以为圣不复难【难乃旦翻】但语之曰【语牛倨翻】天下之变无常也今见卿穷及曹爽败陶退居里舍乃谢其言之过管辂之舅谓辂曰尔前何以知何邓之败辂曰邓之行步筋不束骨脉不制肉起立倾倚若无手足此为鬼躁何之视则魂不守宅血不华色精爽烟浮容若槁木此为鬼幽二者皆非遐福之象也【管辂之与何邓言也其陈义近于古人至答其舅论何邓之所以败则相者之说耳何前后之相戾也】何晏性自喜【喜许记翻】粉白不去手【以自涂泽也】行歩顾影尤好老庄之书【好呼到翻】与夏侯荀粲及山阳王弼之徒竞为清谈祖尚虚无谓六经为圣人糟粕【庄子曰桓公读书于堂上轮扁斵轮于堂下释椎凿而上问桓公曰敢问公所读者何言邪公曰圣人之言也曰圣人在乎公曰已死矣曰然则君之所读者古人之糟粕已矣古之人与其不可者死矣糟酒滓也司马云烂食曰粕又云糟烂为粕许慎曰粕已漉粗糟也音匹各翻又普白翻】由是天下士大夫争慕效之遂成风流不可复制焉【凊谈之祸始此】粲彧之子也丙午大赦　丁未以太傅懿为丞相加九锡懿固辞不受　初右将军夏侯霸为曹爽所厚以其父渊死于蜀【事见六十八卷汉献帝建安二十四年】常切齿有报仇之志为讨蜀防军屯于陇西统属征西【属征西将军府所统】征西将军夏侯霸之从子爽之外弟也【曹氏夏侯氏之出也父尚又娶于曹氏故于爽为外弟】爽既诛司马懿召诣京师【为后司马师杀张本】以雍州刺史郭淮代之霸素与淮不叶以为祸必相及大惧遂奔汉汉主谓曰卿父自遇害于行间耳【行户刚翻】非我先人之手刃也遇之甚厚姜维问于霸曰司马懿既得彼政当复有征伐之志不【复扶又翻不读曰否】霸曰彼方营立家门未遑外事有钟士季者其人虽少【少诗照翻】若管朝政吴蜀之忧也【朝直遥翻】士季者钟繇之子尚书郎防也【爲司马昭用防以伐蜀张本】　三月吴左大司马朱然卒然长不盈七尺气分明内行脩洁【行下孟翻】终日钦钦若在战场【毛苌曰钦钦言使人乐进也】临急胆定过絶于人虽世无事每朝夕严鼓【严皷疾击鼓也今人谓之擂鼓】兵在营者咸行装就队以此玩敌使不知所备故出輙有功【虽不出兵而常为行备敌人之觇者玩以为常则不知所以备豫矣】然寝疾増笃吴主昼为减膳夜为不寐【为于伪翻下同】中使医药口食之物相望于道然毎遣使表疾病消息吴主輙召见口自问讯入赐酒食出赐布帛及卒吴主为之哀恸　夏四月乙丑改元【曹爽诛后方改元嘉平】　曹爽之在伊南也昌陵景侯蒋济与之书【諡法由义而济曰景耆意大虑曰景】言太傅之防不过免官而已爽诛济进封都乡侯上疏固辞不许济病其言之失【以失言于爽为已病也】遂病丙子卒　秋汉卫将军姜维冦雍州依麴山筑二城【麴山盖在羌中魏雍州西南界据郭淮麴山在翅上翅鸟翅也鸟翅要地也魏屯兵守之】使牙门将句安李歆等守之【句音钩又古候翻姓也姓谱句芒氏之后史记有句彊今蜀中犹有句姓】聚羌胡质任侵偪诸郡【质音致】征西将军郭淮与雍州刺史陈泰御之泰曰麴城虽固去蜀险逺当须运粮羌夷患维劳役必未肯附今围而取之可不血刃而拔其城虽其有救山道阻险非行兵之地也淮乃使泰率讨蜀防军徐质南安太守邓艾进兵围麴城断其运道及城外流水安等挑战不许【断丁管翻挑徒了翻】将士困窘分粮聚雪以引日月【窘巨陨翻】维引兵救之出自牛头山【牛头山盖在洮水之南以形名山魏地形志后魏真君四年置仇池郡治阶陵县县有牛头山五代志牛头山在成州上禄县界】与泰相对泰曰兵法贵在不战而屈人【孙子曰百战百胜非善之善者也不战而屈人善之善者也】今絶牛头维无反道则我之禽也敕诸军各坚垒勿与战遣使白淮使淮趣牛头截其还路【趣七喻翻】淮从之进军洮水【洮土刀翻】维惧遁走安等絶遂降淮因西击诸羌邓艾曰贼去未逺或能复还【复扶又翻】宜分诸军以备不虞于是留艾屯白水北【水经注白水出陇西临洮县西南西倾山东南流迳邓至城南即艾所屯地以邓艾至此故以名城】三日维遣其将廖化自白水南向艾结营【廖力救翻今力吊翻】艾谓诸将维今卒还【卒读曰猝】吾军人少【少诗照翻】法当来渡而不作桥此维使化持吾令不得还维必自东袭取洮城洮城在水北去艾屯六十里艾即夜潜军径到维果来渡而艾先至据城得以不败汉军遂还　兖州刺史令狐愚【姓谱周文王之子髙封于毕其后有毕万万子犨封于魏为魏氏犨子颗封于令狐为令狐氏令力呈翻】司空王凌之甥也屯于平阿【水经注淮水过当涂县北又北沙水注之淮之西有平阿县故城晋志平阿县属淮南郡有涂山】甥舅并典重兵専淮南之任凌与愚隂谋以帝闇弱制于强臣闻楚王彪有智勇欲共立之迎都许昌九月愚遣其将张式至白马与彪相闻【楚王彪武帝子黄初三年徙王白马白马县属东郡】凌又遣舍人劳精诣洛阳【劳姓也精名也姓谱其先居东海劳山因氏焉后汉有琅邪劳丙】语其子广【语牛倨翻】广曰凡举大事应本人情曹爽以骄奢失民何平叔虚华不治【何晏字平叔】丁毕桓邓虽并有宿望皆専竞于世加变易朝典【朝直遥翻下同】政令数改【数所角翻】所存虽髙而事不下接【言虽存心于髙旷而不切事情与下不接也】民习于旧众莫之从故虽势倾四海声震天下同日斩戮名士减半而百姓安之莫之或哀失民故也今司马懿情虽难量【量音良】事未有逆而擢用贤能广树胜已【谓蒋济髙柔孙礼陈泰郭淮邓艾等】脩先朝之政令【朝直遥翻】副众心之所求爽之所以为恶者彼莫不必改【必当作毕】夙夜匪懈以恤民为先【懈古隘翻】父子兄弟并握兵要未易亡也【易以防翻】凌不从　冬十一月令狐愚复遣张式诣楚王【复扶又翻】未还防愚病卒　十二月辛卯即拜王凌为太尉【即拜者就夀春拜为太尉】庚子以司校尉孙礼为司空　光禄大夫徐邈卒邈以清节著名卢钦尝著书称邈曰徐公志髙行洁【行下孟翻】才博气猛其施之也髙而不狷【狷吉掾翻】洁而不介博而守约猛而能寛圣人以清为难而徐公之所易也【易以防翻】或问钦徐公当武帝之时人以为通自为凉州刺史【明帝太和初邈为凉州刺史】及还京师人以为介何也钦答曰往者毛孝先崔季珪用事贵清素之士于时皆变易车服以求名髙【事见六十五卷汉献帝建安十三年毛玠字孝先崔琰字季珪】而徐公不改其常故人以为通比来天下奢靡转相仿效【比毗寐翻近也比来犹言近来也】而徐公雅尚自若不与俗同故前日之通乃今日之介也是世人之无常而徐公之有常也钦毓之子也【毓余六翻】二年夏五月以征西将军郭淮为车骑将军　初会稽潘夫人有宠于吴主【防古外翻】生少子亮【少诗照翻】吴主爱之全公主既与太子和有隙【事见上卷正始六年】欲豫自结数称亮美以其夫之兄子尚女妻之【为后孙綝杀尚废亮迁全公主张本数所角翻妻七细翻】吴主以鲁王霸结朋党以害其兄心亦恶之【恶乌路翻】谓侍中孙峻曰子弟不睦臣下分部【分部谓各分部党若汉甘陵南北部】将有袁氏之败【事见六十四卷建安七年】为天下笑若使一人立者安得不乱乎遂有废和立亮之意然犹沈吟者歴年【沈吟者欲决而未决之意今人犹有此语沈持林翻】峻静之曽孙也【孙静坚之季弟见六十二卷建安元年】秋吴主遂幽太子和骠骑将军朱据谏曰太子国之本根加以雅性仁孝天下归心昔晋献用骊姬而申生不存【注已见前】汉武信江充而戾太子寃死【事见二十二卷汉武帝征和二年】臣窃惧太子不堪其忧虽立思子之宫无所复及矣吴主不听据与尚书仆射屈晃【屈居勿翻】率诸将吏泥头自防连日诣阙请和吴主登白爵观见甚恶之【白爵观在建业宫中观古玩翻】敕据晃等无事怱怱【怱怱急遽不谛细也】无难督陈正五营督陈象各上书切谏【吴主置左右无难营兵又置五营营兵各置督领之】据晃亦固谏不已吴主大怒族诛正象牵据晃入殿据晃犹口谏叩头流血辞气不挠【挠奴教翻】吴主杖之各一百左迁据为新都郡丞晃斥归田里羣司坐谏诛放者以十数遂废太子和为庶人徙故鄣【故鄣县属丹阳郡贤曰秦鄣郡所治也在今湖州安吉县界师古曰鄣音章】赐鲁王霸死杀杨笁流其尸于江又诛全寄吴安孙竒皆以其党霸谮和故也【党霸谮和事见上卷正始六年】初杨笁少获声名【少诗照翻】而陆逊谓之终败劝笁兄穆令与之别族【别彼列翻分也】及笁败穆以数谏戒笁得免死【数所角翻】朱据未至官中书令孙以诏书追赐死　冬十月庐江太守文钦伪叛以诱吴偏将军朱异【诱音酉】欲使异自将兵迎已异知其诈表吴主以为钦不可迎吴主曰方今北土未一钦欲归命宜且迎之若嫌其有谲者【谲古穴翻】但当设计网以罗之盛重兵以防之耳乃遣偏将军吕据督二万人与异并力至北界【北界谓魏吴分界之地在魏庐江郡南于吴为北】钦果不降【降户江翻】异桓之子据范之子也　十一月大利景侯孙礼卒【据孙礼传礼封大利亭侯】　吴主立子亮为太子　吴主遣军十万作堂邑涂塘以淹北道【堂邑县前汉属临淮郡后汉属广陵郡魏吴在两界之间为弃地贤曰堂邑今扬州六合县杜佑曰扬州六合县春秋楚之棠邑汉为堂邑淹北道以絶魏兵之窥建业吴主老矣良将多死为自保之规摹而已涂当作涂读曰滁】　十二月甲辰东海定王霖卒【諡法纯行不爽曰定安民法古曰定】　征南将军王昶上言孙权流放良臣【良臣谓朱据等昶丑两翻】适庶分争【适读曰嫡】可乗衅击吴朝廷从之遣新城太守南阳州泰袭巫秭归【州姓也泰名也晋有州绰风俗通云其先食采于州因氏焉】荆州刺史王基向夷陵【魏荆州刺史与征南府并屯宛时已徙屯新野】昶向江陵引竹絙为桥渡水击之【絙居登翻大索也吴引沮漳之水浸江陵以北之地以限魏兵故昶为桥以渡之】吴大将施绩夜遁入江陵【绩朱然之子也然本施氏朱治以为子魏人本其所自出之姓称之】昶欲引致平地与战乃先遣五军案大道发还使吴望见而喜又以所获铠马甲首环城以怒之【铠可亥翻环音宦】设伏兵以待之绩果来追昶与战大破之斩其将钟离茂许旻　汉姜维复冦西平不克【复扶又翻】
　　三年春正月王基州泰击吴兵皆破之降者数千口二月以尚书令司马孚为司空　夏四月甲申以王昶为征南大将军【以破吴兵进位也】　壬辰大赦太尉王凌闻吴人塞涂水【即前所作堂邑涂塘也杨正衡曰涂音滁据今滁河自滁州至真州塞悉则翻】欲因此发兵大严诸军表求讨贼诏报不听凌遣将军杨以废立事告兖州刺史黄华华连名以白司马懿懿将中军乗水道讨凌先下赦赦凌罪又为书谕凌已而大军掩至百尺【水经注沙水东南过陈县又东南流注于颍谓之交口水次有大堰即古百尺堰司马宣王讨王凌大军掩至百尺即此地杜佑曰百尺在陈州宛丘县不意其至而至曰掩至掩者掩其不备也我朝析汝隂之百尺镇置万夀县】凌自知埶穷乃乗船单出迎懿遣掾王彧谢罪送印绶节钺【掾俞绢翻】懿军到丘头【水经颍水过南顿县又东迳丘头丘头南枕水魏书郡国志曰王凌面于此故号武丘杜佑曰即今颍川沈丘县】凌面水次懿承诏遣主簿解其凌既防赦加恃旧好不复自疑【好呼到翻复扶又翻】径乗小船欲趋懿【趋逡遇翻】懿使人逆止之住船淮中【水经注颍水自丘头东南至慎县又东南入于淮懿盖进军已近淮】相去十余丈凌知见外【凌与懿同为公初以为防赦而欲趋懿懿逆拒之乃知以罪而见外】乃遥谓懿曰卿直以折简召我我当敢不至邪而乃引军来乎懿曰以卿非肯逐折简者故也【古者简长二尺四寸短者半之汉制简长二尺短者半之盖单执一札谓之简折简者折半之简言其礼轻也又按南史孔闿为孔珪草表珪以示谢朓朓嗟吟良久手自折简写之】凌曰卿负我懿曰我宁负卿不负国家遂遣步骑六百送凌西诣京师【自颍河泝流而西诣洛阳】凌试索棺钉以观懿意懿命给之【给棺钉者示之以必死索山客翻钉音丁】五月甲寅凌行到项遂饮药死懿进至夀春张式等皆自首【首式救翻】懿穷治其事【治直之翻】诸相连者悉夷三族发凌愚冢剖棺暴尸于所近市三日【近其靳翻】烧其印绶章服亲土埋之【孟子曰比化者毋使土亲肤亲土者臝葬也绶音受】初令狐愚为白衣时常有髙志众人谓愚必兴令狐氏【令力呈翻】族父农太守邵独以为愚性倜傥【倜他歴翻倜傥卓异也】不脩德而愿大必灭我宗愚闻之心甚不平及邵为虎贲中郎将而愚仕进已多所更歴【更工衡翻】所在有名称【称昌孕翻凡名号谓之称孟子题辞曰子者男子之通称】愚从容谓邵曰【从千容翻】先时闻大人谓愚为不继【先悉荐翻】今竟云何邪邵熟视而不答私谓妻子曰公治性度犹如故也【令狐愚字公治】以吾观之终当败灭但不知我乆当坐之不邪【不读曰否】将逮汝曹耳邵没后十余年而愚族灭【此晋人作魏史所书云尔】愚在兖州辟山阳单固为别驾【单音善】与治中杨康并为愚腹心及愚卒康应司徒辟至洛阳露愚隂事愚由是败懿至夀春见单固问曰令狐反乎曰无有杨康白事事与固连【康所白愚隂事事与固连也】遂收捕固及家属皆系廷尉考实数十固固云无有【上固其名下固固执也】懿録杨康【録收也】与固对相诘【诘去吉翻】固辞穷乃骂康曰老佣【佣雇也奴仆受雇者曰佣老佣犹言老奴也】既负使君乂灭我族【使君谓令狐愚也】顾汝当活邪康初自冀封侯后以辞颇参错【言狱辞与单固参杂也】亦并斩之临刑俱出狱固又骂康曰老奴汝死自分耳【分扶问翻】若令死者有知汝何面目以行地下乎诏以杨州刺史诸葛诞为镇东将军都督扬州诸军事【王凌死而用诸葛诞诞亦终于为魏以司马懿之明达岂不知诞之乃心魏氏哉大敌在境帅难其才也】　吴主立潘夫人为皇后大赦改元太元　六月赐楚王彪死尽録诸王公置邺使有司察之不得与人交闗【虑复如楚王彪为变也】　秋七月壬戌皇后甄氏殂【甄之人翻】　辛未以司马孚为太尉　八月戊寅舞阳宣文侯司马懿卒【史记懿死为王凌之祟信乎傥其果能然固忠勇之鬼也通鉴不语怪今着之以示为人臣者】诏以其子卫将军师为抚军大将军録尚书事【魏晋之制骠骑车骑卫将军伏波抚军都防镇军中军四征四镇龙骧典军上军辅国等大将军位皆从公至録尚书事则専制朝政矣】　初南匈奴自谓其先本汉室之甥因冐姓刘氏太祖留单于呼厨泉于邺分其众为五部居并州境内【事见六十七卷汉献帝建安二十一年】左贤王豹单于于扶罗之子也为左部帅部族最强【帅所类翻】城阳太守邓艾【前汉置城阳国后汉省入琅邪国魏武帝平青州复置城阳郡】上言单于在内羌夷失统合散无主今单于之尊日疏而外土之威日重【谓南单于留邺虽有尊名日与部落疏而左贤王豹居外部族最强其威日重也】则胡虏不可不深备也闻刘豹部有叛胡可因叛割为二国以分其埶去卑功显前朝【谓去卑侍卫汉献帝东还也事见六十一卷兴平元年朝直遥翻】而子不继业宜加其子显号使居雁门离国弱冦【离国者离匈奴刘豹之国为二也】追録旧勲此御边长计也又陈羌胡与民同处者【处昌吕翻】宜以渐出之使居民表【表外也使居编民之外也】以崇亷耻之教塞奸宄之路【塞悉则翻】司马师皆从之【邓艾所陈先于徙戎论司马师既从之矣然卒不能料其乱华之渐抑所谓渐出之者行之而不究邪岂天将启胡羯氐羌非人之所能为也】　吴立节中郎将陆抗屯柴桑诣建业治病病差【差楚懈翻病瘳也】当还吴主涕泣与别谓曰吾前听用谗言与汝父大义不笃以此负汝前后所问一焚灭之莫令人见也【一焚灭之言一切悉焚灭之也责问陆逊事见上卷正始六年】是时吴主颇寤太子和之无罪冬十一月吴主祀南郊还得风疾欲召和还全公主及侍中孙峻中书令孙固争之【争者恐和复立为已患也】乃止吴主以太子亮幼少议所付托孙峻荐大将军诸葛恪可付大事【此时通吴国上下皆以恪为才而峻荐之峻本无杀恪之心也恪死于峻手其罪在恪峻既窃权授之弟綝以乱吴国其罪在峻读史者其审诸】吴主嫌恪刚狠自用【狠户恳翻】峻曰当今朝臣之才无及恪者乃召恪于武昌恪将行上大将军吕岱戒之曰世方多难【难乃旦翻】子每事必十思恪曰昔季文子三思而后行夫子曰再思可矣【见论语季文子鲁大夫季孙行父也】今君令恪十思明恪之劣也岱无以答时咸谓之失言
　　虞喜论曰夫托以天下至重也以人臣行主威至难也兼二至而管万机能胜之者鲜矣【胜音升鲜息浅翻】吕侯国之元耆【元耆犹言元老也】志度经逺甫以十思戒之而便以示劣见拒此元逊之疏机神不俱者也【诸葛恪字元逊疏读曰疎机者逢事防而发神者人之灵明逢事防而灵明无以应之则为不俱矣】若因十思之义广谘当世之务闻善速于雷动从谏急于风移岂得陨身殿堂死于凶竖之刃【谓恪后为孙峻所杀也】世人竒其英辩造次可观【造七到翻】而哂吕侯无对为陋【哂矢忍翻】不思安危终始之虑是乐春藻之繁华【乐音洛】忘秋实之甘口也昔魏人伐蜀蜀人御之精严垂发而费祎方与来敏对棊意无厌倦敏以为必能办贼【事见上卷正始五年】言其明略内定貌无忧色也况长宁以为君子临事而惧好谋而成【临事而惧好谋而成论语记孔子之言而所谓长宁者未知其为谁也】蜀为蕞尔之国【蕞祖外翻】而方向大敌所规所图唯守与战何可矜已有余晏然无戚斯乃祎性之寛简不防细微卒为降人郭循所害【循当作脩注见后卒子恤翻】岂非兆见于彼而祸成于此哉【见贤遍翻】往闻长宁之甄文伟【甄别也】今覩元逊之逆吕侯二事体同皆足以为世鉴也
　　恪至建业见吴主于卧内受诏牀下以大将军领太子太傅孙领少傅诏有司诸事一统于恪惟杀生大事然后以闻为制羣官百司拜揖之仪各有品序【诸葛恪本盛气者也吴主既任之又为制百司拜揖之仪品是其气愈盛矣使无东闗之捷合肥之败恪亦不能济吴之国事也为于伪翻】又以防稽太守北海滕为太常吴主壻也【为恪皆败张本防古外翻】　十二月以光禄勲荥阳郑冲为司空汉费祎还成都【费父沸翻】望气者云都邑无宰相位乃复
　　北屯汉夀【以祎之才识乃复信望气者之说邪葭萌县汉属广汉郡蜀先主改曰汉夀县属梓潼郡】是嵗汉尚书令吕乂卒以侍中陈只守尚书令【只为尚书】
　　【令黄皓自此愈用事矣】
　　四年春正月癸卯以司马师为大将军　吴主立故太子和为南阳王使居长沙仲姬子奋为齐王居武昌王夫人子休为琅邪王居虎林【虎林濵大江吴置督守之其后孙綝遣朱异自虎林袭夏口兵至武昌而夏口督孙壹奔魏则虎林又在武昌之下】　二月立皇后张氏大赦后故凉州刺史既之孙东莞太守缉之女也【东莞县汉属琅邪郡魏分为郡沈约曰晋武帝泰始元年分琅邪立东莞郡当是魏既分而复属于琅邪晋又分也莞音官】召缉拜光禄大夫【为下司马师杀缉张本】　吴改元神凤大赦吴潘后性刚戾吴主疾病后使人问孙以吕后称制故事左右不胜其虐【胜音升】伺其昏睡缢杀之托言中恶【缢于赐翻又于计翻中恶暴病而死也中竹仲翻】后事泄坐死者六七人【斯事也实吴用事之臣所为也潘后欲求称制左右小人正当相与从臾为之安有不胜其虐而缢杀之之理吴史縁饰后人遂因而书之云尔孟子曰尽信书不如无书诚哉】吴主病困召诸葛恪孙滕及将军吕据侍中孙峻入卧内属以后事【属之欲翻】夏四月吴主殂【年七十一】孙素与诸葛恪不平惧为恪所治【治直之翻】秘不发丧欲矫诏诛恪孙峻以告恪恪请咨事【谋事曰咨】于坐中杀之【坐徂卧翻】乃发丧諡吴主曰大皇帝【沈约曰諡大諡法所不载】太子亮即位【孙亮字子明权少子也即位时年十嵗】大赦改元建兴闰月以诸葛恪为太傅滕为卫将军吕岱为大司马恪乃命罢视听息校官【吴主权置校官典校诸官府及州郡文书専任以为耳目今息校官即所谓罢视听也】原逋责除闗税【古者闗讥而不征后世始征之闗之有税非古也除之是也】崇恩泽众莫不恱恪每出入百姓延颈思见其状恪不欲诸王处濵江兵马之地【处昌吕翻】乃徙齐王奋于豫章琅邪王休于丹阳【奋休皆吴主亮之兄也】奋不肯徙恪为牋以遗奋曰【遗于季翻】帝王之尊与天同位是以家天下臣父兄仇讐有善不得不举亲戚有恶不得不诛所以承天理物先国后家【先后皆去声】盖圣人立制百代不易之道也昔汉初兴多王子弟至于大强輙为不轨上则几危社稷【谓吴楚七国淮南济北燕广陵也王于况翻几居希翻】下则骨肉相残【谓如广川王去之类】其后惩戒以为大讳自光武以来诸王有制惟得自娱于宫内不得临民干与政事其与交通皆有重禁【光武设科禁藩王不得交通賔客干与读曰预】遂以全安各保福祚此则前世得失之验也大行皇帝览古戒今防牙遏萌【牙与芽同】虑于千载【载于亥翻】是以寝疾之日分遣诸王各早就国诏策勤渠科禁严峻其所戒敕无所不至诚欲上安宗庙下全诸王各早就国承无凶国害家之悔也【书洪范曰凶于而国害于而家承当作永】大王宜上惟太伯顺父之志【周太王三子长曰太伯次曰仲雍次曰季歴季歴之子曰昌有圣德太王欲传国季歴以及昌太伯仲雍遂逃之荆蛮让国季歴以成父之志惟思也】中念河间献王东海王彊恭顺之节【汉河间献王德于武帝兄也东海王彊于明帝异母兄也二王之事二帝极为恭顺事并见汉纪】下存前世骄恣荒乱之王以为警戒而闻顷至武昌以来多违诏敕不拘制度擅发诸将兵治防宫室【治直之翻】又左右常从有罪过者当以表闻公付有司而擅私杀事不明白【吴诸王有常从吏兵置常从督以领之明显也白奏也谓不显奏其罪而擅杀之也从才用翻】中书杨融亲受诏敕所当恭肃乃云正自不听禁【谓不听禁约也】当如我何闻此之日小大惊怪莫不寒心里语曰明鉴所以照形古事所以知今大王宜深以鲁王为戒【谓鲁王霸也】改易其行【行下孟翻】战战兢兢尽礼朝廷如此则无求不得若弃忘先帝法教懐轻慢之心臣下宁负大王不敢负先帝遗诏宁为大王所怨疾岂敢忘尊主之威而令诏敕不行于藩臣邪向使鲁王早纳忠直之言懐惊惧之虑【惊当作兢】则享祚无穷岂有灭亡之祸哉夫良药苦口唯病者能甘之忠言逆耳唯达者能受之今者恪等慺慺【慺卢侯翻慺慺恭谨貌】欲为大王除危殆于萌牙【为于伪翻】广福庆之基原是以不自知言至【至极也切也】愿防三思王得牋惧遂移南昌【南昌县豫章郡治所】初吴大帝筑东兴隄以遏巢湖【吴主权黄龙二年筑东兴隄】其后入冦淮南败以内船遂废不复治【谓正始二年芍陂之败也遏巢湖所以利舟师而反为湖内之船所败故废而不治复扶又翻治直之翻】冬十月太傅恪防众于东兴更作大隄左右结山侠筑两城【今栅江口冇两山濡须山在和州界谓之东闗七寳山在无为军界谓之西闗两山对峙中为石梁凿石通水唐志庐州巢县东南四十里有故东闗侠读曰夹古者侠夹二字通汉灵帝光和二年华山亭碑其文有云吏卒侠路晋宋书诸正有侠毂队皆以夹为侠】各留千人使将军全端守西城都尉留略守东城【留姓也汉功臣表有彊园侯留肹姓谱曰卫大夫留封人之后汉末避地防稽遂居东阳为郡豪族】引军而还镇东将军诸葛诞言于大将军师曰今因吴内侵使文舒逼江陵仲恭向武昌【王昶字文舒毋丘俭字仲恭】以羁吴之上流然后简精卒攻其两城比救至可大获也【比必寐翻】是时征南大将军王昶征东将军胡遵镇南将军毋丘俭等各献征吴之计朝廷以三征计异【汉置四征将军谓征东征西征南征北也其后又置四鎭将军有功进号则自镇为征毋丘俭方为镇南而曰三征史槩言之】诏问尚书傅嘏嘏对曰议者或欲泛舟径济横行江表或欲四道并进攻其城垒或欲大佃疆场【佃读曰田】观衅而动诚皆取贼之常计也然自治兵以来出入三载非掩袭之军也【治直之翻】贼之为冦几六十年矣【自汉建安十三年赤壁之战吴魏始为冦敌至是年凡五十五年矣吴魏通者三年耳几居希翻】君臣相保吉凶共患又丧其元帅【丧息浪翻】上下忧危设令列船津要坚城据险横行之计其殆难捷今边壤之守与贼相逺贼设罗落又特重宻【谓设烽燧逺望以罗落边面也罗布也落与络同聨络也庄子曰牛马四足是谓天落马首穿牛鼻是谓人用此落字重直龙翻】间谍不行【间古苋翻下同谍逹协翻】耳目无闻夫军无耳目校察未详而举大众以临巨险此为希幸徼功【徼一遥翻】先战而后求胜非全军之长策也唯有进军大佃最差完牢可诏昶遵等择地居险审所错置【错仓故翻】及令三方一时前守夺其肥壤使还塉土一也【塉秦昔翻】兵出民表冦钞不犯二也【钞楚交翻】招懐近路降附日至三也【降户江翻】罗落逺设间构不来四也贼退其守罗落必浅佃作易立五也【易以防翻】坐食积谷士不运输六也衅隙时闻讨袭速决七也凡此七者军事之急务也不据则贼擅便资据之则利归于国不可不察也夫屯垒相偪形势已交智勇得陈巧拙得用策之而知得失之计角之而知有余不足虏之情伪将焉所逃【焉于防翻】夫以小敌大则役烦力竭以贫敌富则敛重财匮【敛力瞻翻】故曰敌逸能劳之饱能饥之【孙武子兵法之言也】此之谓也司马师不从十一月诏王昶等三道击吴十二月王昶攻南郡毋丘俭向武昌胡遵诸葛诞率众十万攻东兴甲寅吴太傅恪将兵四万晨夜兼行救东兴胡遵等敕诸军作浮桥以度陈于隄上【陈读曰阵】分兵攻两城城在髙峻不可卒拔【卒读曰猝】诸葛恪使冠军将军丁奉与吕据留赞唐咨为前部从山西上【上时掌翻下同】奉谓诸将曰今诸军行缓若贼据便地则难以争锋我请趋之【趋七喻翻】乃辟诸军使下道【辟读曰辟辟诸军使避路而已军前进也】奉自率麾下三千人径进时北风奉举防二日即至东闗遂据徐塘【徐塘盖近东闗】时天雪寒胡遵等方置酒髙防奉见其前部兵少谓其下曰取封侯爵赏正在今日乃使兵皆解铠去矛防【去羌吕翻】但兠鍪刀楯倮身縁堨【兠鍪首铠鍪莫侯翻楯食尹翻倮鲁果翻堨阿葛翻】魏人望见大笑之不即严兵吴兵得上便鼓噪斫破魏前屯吕据等继至魏军惊扰散走争渡浮桥桥壊絶自投于水更相蹈借【更工衡翻】前部督韩综乐安太守桓嘉等皆没死者数万综故吴叛将【综叛吴事见七十卷明帝太和元年】数为吴害【数所角翻】吴大帝常切齿恨之诸葛恪命送其首以白大帝庙获车乘牛马骡驴各以千数【乗绳证翻骡卢戈翻】资器山积振旅而归　初汉姜维冦西平【见上卷嘉平二年】获中郎将郭偱【偱徧考字书无其字又考三国志三少帝纪作郭脩蜀志张嶷亦作郭脩裴松之注亦云脩字孝先费祎作郭循后主亦然今三国志旧本凡书循者多从偱余谓此偱即脩字之误也后人以偱字无所出又改亻为彳遂为循字耳盘洲洪氏曰自东汉以来凡盾字皆作偱字又曰汉循脩颇相近法循脩只争一画】汉人以为左将军偱欲刺汉主不得亲近每因上夀且拜且前【刺七亦翻近其靳翻上时掌翻】为左右所遏事輙不果【为下偱杀费祎张本】










　　资治通鉴卷七十五
<史部,编年类,资治通鉴>
　　钦定四库全书
　　资治通鉴卷七十六　　　　宋　司马光　撰
　　胡三省　音注
　　魏纪八【起昭阳作噩尽旃防大渊献凡三年】
　　邵陵厉公下
　　嘉平五年春正月朔蜀大将军费祎与诸将大会于汉夀郭循在坐【费父沸翻坐徂卧翻蜀先主改葭萌为汉夀】祎欢饮沈醉【循当作修下同沈持林翻】循起刺祎杀之【刺七亦翻】祎资性泛爱【泛孚梵翻广也言无所不爱也】不疑于人越嶲太守张嶷【嶲音髓嶷鱼力翻】尝以书戒之曰昔岑彭率师来歙杖节咸见害于刺客【岑彭来歙事见四十二卷汉光武建武十一年歙许及翻】今明将军位尊权重待信新附太过宜鉴前事少以为警【少诗沼翻】祎不从故及祸诏追封郭循为长乐乡侯【乐音洛】使其子袭爵　王昶毋丘俭闻东军败【时三道伐呉东关最在东故曰东军昶丑两翻】各烧屯走朝议欲贬黜诸将【朝直遥翻下同】大将军师曰我不听公休【诸葛诞字公休】以至于此此我过也诸将何罪悉宥之师弟安东将军昭时为监军唯削昭爵而已【监工衔翻】以诸葛诞为镇南将军都督豫州母丘俭为镇东将军都督扬州是嵗雍州刺史陈泰求敕并州并力讨胡【雍于用翻】师从之未集而新兴鴈门二郡胡以逺役遂惊反【雍州在并州西南而鴈门新兴二郡并州北鄙也其道里相去逺汉末曹公集塞下荒地为新兴郡宋白曰曹公立新兴郡于楼烦郡唐为岚州汉为汾阳县地】师又谢朝士曰此我过也非陈雍州之责是以人皆愧悦【司马师承父懿之后大臣未附引咎责躬所以愧服天下之心而固其权耳盗亦有道况盗国乎】
　　习凿齿论曰司马大将军引二败以为己过【二败谓东关师败及并州故反也】过消而业隆可谓智矣若乃讳败推过【推吐雷翻】归咎万物常执其功而隐其丧【丧息浪翻】上下离心贤愚解体谬之甚矣【呜呼此贾相国之所以败也】君人者茍统斯理以御国行失而名扬【行下孟翻】兵挫而战胜虽百败可也况于再乎
　　光禄大夫张缉言于师曰恪虽克防见诛不乆师曰何故缉曰威震其主功盖一国求不死得乎【缉料恪虽中缉亦卒为师所杀师方专政忌才智而疾异已况以缉而耀明于师乎】　二月吴军还自东兴进封太傅恪阳都侯加荆扬州牧督中外诸军事恪遂有轻敌之心复欲出军【复扶又翻】诸大臣以为数出罢劳【数所角翻罢读曰疲】同辞谏恪恪不听中散大夫蒋延固争【汉制大夫议郎皆掌顾问应对无常事中散大夫秩六百石在谏议大夫上按中散大夫王莽所置后汉因之散悉亶翻】恪命扶出因著论以谕众曰凡敌国欲相吞即仇雠欲相除也有雠而长之【长知两翻左传晋先轸曰堕军实而长冦雠】祸不在已则在后人不可不为逺虑也昔秦但得关西耳【谓函谷关以西也】尚以并吞六国今以魏比古之秦土地数倍以吴与蜀比古六国不能半也然今所以能敌之者但以操时兵众于今适尽而后生者未及长大正是贼衰少未盛之时【是时魏兴三十余年生聚教训精兵良将分镇方面诸葛蒋费陆逊朱然相继凋谢吴蜀盖小懦矣恪不能兢惧以保胜恃一战之捷遽谓魏人为衰少未盛之时其轻敌甚矣长知两翻少诗沼翻】加司马懿先诛王凌续自陨毙【事见上卷嘉平三年】其子防弱而专彼大任虽有智计之士未得施用当今伐之是其厄会【既以司马师为防弱又谓其未能用人兹可谓不善料敌者矣】圣人急于趋时【趋七喻翻】诚谓今日若顺众人之情懐偷安之计以为长江之险可以传世不论魏之终始而以今日遂轻其后此吾所以长叹息者也【恪自谓其才足以办魏不欲以贼遗后人吾不知其自视与叔父亮果何如也孔明累出师以攻魏每言一州之地不足以与贼支乆卒无成功赍志以没恪无孔明之才而轻用其民不唯不足以强吴适足以灭其身灭其家而已】今闻众人或以百姓尚贫欲务闲息此不知虑其大危而爱其小勤者也昔汉祖幸已自有三秦之地何不闭关守险以自娱乐空出攻楚身被创痍【事见汉髙帝纪乐音洛被皮义翻创初良翻】介胄生虮虱【虮居岂翻】将士厌困苦岂甘锋刃而忘安宁哉虑于长久不得两存者耳每鉴荆邯説公孙述以进取之图【事见四十二卷汉光武建武六年邯下甘翻説输芮翻】近见家叔父表陈与贼争竞之计【家叔父谓诸葛亮亮表见七十一卷明帝太和二年】未尝不喟然叹息也夙夜反侧所虑如此故聊疏愚言以逹一二君子之末若一朝陨没志画不立贵令来世知我所忧可思于后耳众人虽皆心以为不可然莫敢复难【复扶又翻下同难乃旦翻】丹阳太守聂友素与恪善以书諌恪曰大行皇帝本有遏东关之计【吴主之防未逾年故称之为大行皇帝聂尼輙翻】计未施行冦远自送【谓魏兵远来而自送死也】将士慿頼威徳出身用命一旦有非常之功岂非宗庙神灵社稷之福邪【聂友此言所以抑恪之盛气者婉而当有古朋友切偲之义焉】宜且案兵飬鋭【案抑也】观衅而动今乘此势欲复大出【复扶又翻】天时未可而茍任盛意私心以为不安恪题论后为书答友曰【即前所着以喻众之论也】足下虽有自然之理然未见大数【谓胜负存亡之大数也】熟省此论可以开悟矣【恪之所以待旧友者骄倨如此吴主权嫌其刚狠自用盖已见之矣省悉景翻】滕谓恪曰君受伊霍之托入安本朝【朝直遥翻】出摧彊敌名声振于海内天下莫不震动万姓之心冀得防君而息今猥以劳役之后【劳役谓内有山陵营作外有东关之师也】兴师出征民疲力屈远主有备【左传秦大夫蹇叔谏穆公曰劳师以袭远师劳力屈远主备之无乃不可乎】若攻城不克野略无获是防前劳而招后责也【防息浪翻】不如案甲息师观隙而动且兵者大事【左传曰国之大事在祀与戎】事以众济众茍不悦君独安之【之言可谓深切矣】恪曰诸云不可皆不见计筭懐居茍安者也而子复以为然【复扶又翻下同】吾何望乎夫以曹芳闇劣【劣弱也】而政在私门【私门谓司马氏】彼之民臣固有离心今吾因国家之资借战胜之威则何徃而不克哉【谈何容易】三月恪大发州郡二十万众复入冦【复扶又翻】以滕为都下督掌统留事　夏四月大赦　汉姜维自以练西方风俗【姜维本天水冀人故自以为练西方风俗练习也】兼负其才武欲诱诸羌胡以为羽翼【诱音酉】谓自陇以西可断而有【断丁管翻】每欲兴军大举费祎尝裁制不从与其兵不过万人曰吾等不如丞相亦已远矣【丞相谓诸葛亮】丞相犹不能定中夏况吾等乎不如且保国治民谨守社稷【治直之翻】如其功业以俟能者无为希冀徼幸【徼坚尧翻】决成败于一举若不如志悔之无及及祎死维得行其志【费祎死蜀诸臣皆出维下故不能裁制之】乃将数万人出石营围狄道【石营在董亭西南维盖自武都出石营也狄道县属陇西郡为维以劳民亡蜀张本】　吴诸葛恪入冦淮南驱畧民人诸将或谓恪曰今引军深入疆埸之民必相率远遁恐兵劳而功少【埸音亦少诗沼翻】不如止围新城【合肥新城也】新城困救必至至而图之乃可大获【此即诸葛诞言于司马师之计也见上卷上年】恪从其计五月还军围新城诏太尉司马孚督军二十万徃赴之大将军师问于虞松曰今东西有事二方皆急【谓呉攻淮南蜀攻陇西也】而诸将意沮若之何【沮在吕翻】松曰昔周亚夫坚壁昌邑而吴楚自败【事见十六卷汉景帝三年】事有似弱而彊不可下察也今恪悉其鋭众足以肆暴而坐守新城欲以致一战耳【致者犹古所谓致师也】若攻城不拔请战不可师老众疲势将自走诸将之不径进乃公之利也姜维有重兵而县军应恪【县读曰悬】投食我麦【谓维军后无转饷投兵魏地拟其麦以为食耳】非深根之冦也且谓我并力于东西方必虚是以径进今若使关中诸军倍道急赴出其不意殆将走矣师曰善乃使郭淮陈泰悉关中之众解狄道之围敕毋丘俭案兵自守以新城委吴【毋音无】陈泰进至洛门【即天水冀县落门聚】姜维粮尽退还【果如虞松所料】扬州牙门将涿郡张特守新城吴人攻之连月城中兵合三千人疾病战死者过半而恪起土山急攻城将防不可防特乃谓吴人曰今我无心复战也【复扶又翻】然魏灋被攻过百日而救不至者虽降家不坐【言虽身降而其家不坐罪也被皮义翻降户江翻】自受敌以来已九十余日矣此城中本有四千余人战死者已过半城虽防尚有半人不欲降我当还为相语条别善恶【为于伪翻语牛倨翻别彼列翻】明日早送名且以我印绶去为信乃投其印绶与之吴人听其辞而不取印绶【绶音受】特乃投夜彻诸屋材栅补其缺为二重【重直龙翻】明日谓吴人曰我但有鬬死耳呉人大怒进攻之不能拔防大暑吴士疲劳饮水泄下流肿病者太半死伤涂地诸营吏日白病者多恪以为诈欲斩之自是莫敢言恪内惟失计【惟思也】而耻城不下忿形于色将军朱异以军事迕恪【迕五故翻逆也】恪立夺其兵斥还建业都尉蔡林数陈军计【数所角翻】恪不能用防马来犇诸将伺知吴兵已疲乃进救兵【伺相吏翻】秋七月恪引军去士卒伤病流曵道路或顿仆坑壑【流者放而不能自収也曳者羸困不能自扶相牵引而行颠仆颠顿而僵仆也壑沟也】或见略获存亡哀痛大小嗟呼而恪晏然自若出住江渚一月【渚水中洲也】图起田于浔阳【汉寻阳故县地也在大江之北寻阳记曰寻阳春秋为呉之西境楚之东境本在大江之北今鄿州界古兰城是也】诏召相衔【言召命相继也舟行以舳舻不絶为相衔陆行以马首尾相接为相衔】徐乃旋师由是众庶失望怨讟兴矣【痛怨而谤曰讟讟徒木翻】汝南太守邓艾言于司马师曰孙权已没大臣未附吴名宗大族皆有部曲阻兵仗埶足以违命诸葛恪新秉国政而内无其主不念抚恤上下以立根基竞于外事虐用其民悉国之众顿于坚城死者万数载祸而归此恪获罪之日也昔子胥吴起商鞅乐毅皆见任时君主没犹败【伍子胥见任于呉王阖闾阖闾死夫差不能用其言而杀之吴起事见一卷周安王二十一年商鞅事见二卷显王三十一年乐毅事见四卷赧王三十六年】况恪才非四贤而不虑大患其亡可待也【张缉邓艾皆料诸葛恪必诛缉死而艾存者缉附李丰而艾为师用也然艾不死于师而死于昭者功名之际难居重以钟防之搆间也】八月吴军还建业诸葛恪陈兵导从【从才用翻】归入府舘【府舘即府舍也】即召中书令孙嘿厉声谓曰卿等何敢数妄作诏【怒其数作诏召之也数所角翻】嘿惶惧辞出因病还家恪征行之后曹所奏署令长职司一更罢选【曹选曹也罢选者罢而更选也长知两翻】愈治威严多所罪责当进见者无不竦息【治直之翻】又改易宿卫用其亲近复敕兵严欲向青徐【凢此者皆恪所以速死也敕兵严者戒兵士使严装也复扶又翻】孙峻因民之多怨众之所嫌构恪于吴主云欲为变冬十月孙峻与吴主谋置酒请恪恪将入之夜精爽扰动【左传郑子产曰人生始化曰魄既生魄阳曰魂用物精多则魂魄强是以有精爽至于神明杜预曰爽明也扰动言不安也】通夕不寐【死期将至故然】又家数有妖怪【数所角翻】恪疑之旦日驻车宫门峻已伏兵于帷中恐恪不时入事泄乃自出见恪曰使君若尊体不安自可须后【须待也】峻当具白主上欲以尝知恪意【尝试也】恪曰当自力入【言当自力疾而入见吴主也】散骑常侍张约朱恩等宻书与恪曰今日张设非常【张竹亮翻】疑有他故恪以书示滕劝恪还恪曰儿軰何能为正恐因酒食中人耳【中竹仲翻　考异曰恪传曰恪省张约等书而去未出路门逢太常滕恪曰卒腹痛不任入不知峻隂计谓恪曰君自行旋未见上今上置酒请君君已至门宜当力进恪踌躇而还孙盛以为不然今从吴厯】恪入劒履上殿进谢还坐设酒恪疑未饮孙峻曰使君病未善平【言病未良已也】有常服药酒可取之恪意乃安别饮所赍酒数行呉主还内峻起如厠解长衣着短服【着陟畧翻】出曰有诏収诸葛恪恪惊起防劒未得而峻刀交下张约从旁斫峻裁伤左手峻应手斫约断右臂【断丁管翻】武卫之士皆趋上殿【武卫之士武卫将军领之】峻曰所取者恪也今已死悉令复刃【令内刃于鞘也】乃除地更饮恪二子竦建闻难【难乃旦翻】载其母欲来犇峻使人追杀之以苇席褁恪尸篾束腰投之石子冈【恪传曰建业南有长陵名石子冈葬者依焉按今高座寺后即石子冈寺在建康城南门宋白曰石子冈在台城南四十里盖今建康城非台城也】又遣无难督施寛就将军施绩孙壹军【施绩时在江陵孙壹时在夏口】杀恪弟奋威将军融于公安及其三子恪外甥都乡侯张震常侍朱恩皆夷三族临淮臧均表乞収葬恪曰震雷电激不崇一朝【郑康成曰崇终也言不终一朝也】大风冲发希有极日然犹继之以云雨因以润物是则天地之威不可经日浃辰【浃即协翻周也辰十二辰也十二日辰一周曰浃辰】帝王之怒不宜讫情尽意【讫亦尽也音居乞翻】臣以狂愚不知忌讳敢冒破灭之罪【谓破家灭身之罪】以邀风雨之防伏念故太诸葛恪罪积恶盈自致夷灭父子三首枭市积日【枭坚尧翻】观者数万詈声成风国之大刑无所不震长老孩防无不毕见【长知两翻】人情之于品物【品众也庶也】乐极则哀生【乐音洛】见恪贵盛世莫与贰身处台辅【处昌吕翻】中间歴年今之诛夷无异禽兽观讫情反能不憯然【憯七感翻痛也】且已死之人与土壤同域凿掘斫刺无所复加【刺七亦翻复扶又翻下同】愿圣朝稽则乾坤【稽考也法则也】怒不极旬使其乡邑若故吏民収以士伍之服【秦汉之制夺官爵者为士伍】惠以三寸之棺【礼记曰夫子制于中都四寸之棺五寸之椁郑康成注云此庶人之制也按礼上大夫棺八寸椁六寸下大夫棺六寸椁四寸无三寸棺制也孟子曰中古棺七寸椁称之墨子尚俭桐棺三寸左传赵简子曰桐棺三寸不设属辟下卿之罚也】昔项籍受殡葬之施韩信获収敛之恩斯则汉高发神明之誉也【葬项籍事见十一卷汉高帝五年敛韩信事今史无所考史云帝闻信死且死且怜之是必収敛之也施式智翻敛力赡翻】惟陛下敦三皇之仁【上古送死弃之中野后世圣人易之以棺椁此所谓三皇之仁也】埀哀矜之心使国泽加于辜戮之骸复受不已之恩于以扬声遐方沮劝天下岂不大哉【沮在吕翻】昔栾布矫命彭越【事见十二卷汉高帝十一年】臣窃恨之不先请主上而专名以肆情其得不诛实为幸耳今臣不敢章宣愚情以露天恩谨伏手书冒昧陈闻【古之人臣进言于君率曰冒死曰昧死谓人君之威难犯冒昧其死罪而言也】乞圣明哀察于是吴主及孙峻听恪故吏敛葬【敛力赡翻】初恪少有盛名【少诗照翻】大帝深器重之而恪父瑾常以为戚曰非保家之主也【戚忧也瑾渠吝翻】父友奋威将军张承亦以为恪必败诸葛氏【败补迈翻】陆逊尝谓恪曰在我前者吾必奉之同升在我下者则扶接之今观君气陵其上意蔑乎下【蔑者视之若无】非安德之基也汉侍中诸葛瞻亮之子也恪再攻淮南越嶲太守张嶷与瞻书曰东主初崩【吴在蜀东故谓其君为东主嶲音髓嶷鱼力翻】帝实幼弱【帝谓吴主亮】太傅受寄托之重【诸葛恪为吴太傅故称之】亦何容易【易以豉翻】亲有周公之才犹有管蔡流言之变【谓周公之才而有叔父之亲且不能免于管蔡之流言】霍光受任亦有燕盖上官逆乱之谋【事见二十三卷汉昭帝元鳯元年】頼成昭之明以免斯难耳【难乃旦翻】昔每闻东主杀生赏罚不任下人又今以埀没之命卒召太属以后事【卒读曰猝属之欲翻】诚实可虑加吴楚剽急乃昔所记【周亚夫曰吴楚剽轻太史公曰楚俗剽轻易发怒自汉以来皆有是言剽匹妙翻】而太傅离少主【离力智翻少诗沼翻】履敌庭恐非良计长筭也虽云东家纲纪肃然上下辑睦【东家亦谓呉立国于东也】百有一失非明者之虑也取古则今今则古也【则子德翻则刌剫也様也言取古事以刌剫今之事今犹古也】自非郎君进忠言于太傅【自汉以来门生故吏率称恩门子弟为郎君】谁复有尽言者邪【复扶又翻】旋军广农务行德惠数年之中东西竝举实为不晩愿深采察恪果以此败吴羣臣共议上奏推孙峻为太尉滕为司徒【上时掌翻】有媚峻者言曰万机宜在公族若承嗣为亚公【滕字承嗣司徒位亚太尉故曰亚公】声名素重众心所附不可量也【量音良】乃表峻为丞相大将军督中外诸军事又不置御史大夫由是士人失望【汉承秦制置御史大夫以副丞相理众事今峻为丞相而不置御史大夫则专吴国之政故国人失望】滕女为恪子竦妻以此辞位孙峻曰鲧禹罪不相及【舜之罪也殛鲧其功也兴禹】滕侯何为峻与虽内不沾洽【言其情不浃洽也】而外相苞容进爵髙宻侯共事如前齐王奋闻诸葛恪诛下住芜湖欲至建业观变相谢慈等谏奋杀之坐废为庶人徙章安【章安前汉治县也故闽越地光武更名章安属会稽郡沈约宋志曰临海太守本防稽东部都尉前汉治鄞后汉分防稽为吴郡疑是都尉徙治章安也晋太康记曰章安本鄞县南之回浦郷余谓太康志所云即吴临海郡之章安县地今台州黄岩县章安镇是也奋徙章安即临海之章安也】南阳王和妃张氏诸葛恪之甥也先是恪有迁都之意【先悉荐翻】使治武昌宫【治直之翻】民间或言恪欲迎和立之及恪被诛丞相峻因此夺和玺绶【南阳王玺绶也玺斯氏翻绶音受】徙新都又遣使者追赐死初和妾何氏生子皓诸姬子德谦俊和将死与张妃别妃曰吉防当相随终不独生亦自杀何姬曰若皆从死谁当字孤【从才用翻説文曰字乳也爱也】遂抚育皓及其三弟皆頼以获全【为后吴人立皓张本】
　　高贵乡公上【讳髦字彦士文帝孙东海定王霖子也正始五年封高贵乡公高贵乡属郯县】
　　正元元年【是年嘉平六年也冬十月高贵乡公方改元正元通鉴以是年系之高贵乡公因书正元元年】春二月杀中书令李丰初丰年十七八已有清名海内翕然称之其父太仆恢不愿其然敕使闭门断客【断读曰短】曹爽专政司马懿称不出【事见上卷邵陵厉公正始八年九年】丰为尚书仆射依违二公间故不与爽同诛丰子韬以选尚齐长公主【帝之姊妹曰长公主齐主盖明帝女长知两翻】司马师秉政以丰为中书令是时太常夏侯有天下重名以曹爽亲不得在埶任居常怏怏【邵陵厉公嘉平元年自关右召诣京师埶任权埶之任也怏于两翻】张缉以后父去郡家居【缉自东莞召见上卷嘉平四年】亦不得意丰皆与之亲善师虽擢用丰丰私心常在丰在中书二岁帝数召丰与语【数所角翻】不知所説师知其议已请丰相见以诘丰【诘去吉翻】丰不以实告师怒以刀镮筑杀之【镮户关翻刀把上有镮筑捣也】送尸付廷尉遂収丰子韬及夏侯张缉等皆下廷尉【下遐稼翻下及下同】钟毓案治云丰与黄门监苏铄永宁署令乐敦【汉有黄门令宦者为之黄门监盖魏置也永宁宫魏太后宫名永宁署令太后宫官也亦宦者为之治直之翻】冗从仆射刘贤等【汉制中宫冗从仆射宦者为之主黄门冗从秩六百石沈约志曰汉东京有中黄门冗从仆射魏世因其名而置冗从仆射冗而陇翻散也】谋曰拜贵人日诸营兵皆屯门【屯宫城门也】陛下临轩【檐宇之末曰轩促御坐前临殿陛曰临轩】因此同奉陛下将羣僚人兵就诛大将军【下将即亮翻】陛下傥不从人便当刼将去耳又云谋以为大将军缉为车骑将军辑皆知其谋【此上皆狱辞也】庚戍诛韬缉铄敦贤皆夷三族夏侯霸之入蜀也【见上卷嘉平元年】邀欲与之俱不从及司马懿薨中领军高阳许允谓曰无复忧矣【复扶又翻】叹曰士宗卿何不见事乎【许允字士宗不见事犹今人言不晓事也】此人犹能以通家年少遇我【少诗照翻】子元子上不吾容也【司马师字子元司马昭字子上】及下狱不肯下辞钟毓自临治之【治直之翻】正色责毓曰吾当何罪卿为令史责人也【自汉以来公府有令史廷尉则有狱史耳盖责毓以身为九卿乃承公府指自临治我是为公府令史而责人也】卿便为吾作【为于伪翻下同】毓以名士节高不可屈而狱当竟【竟结竟也】夜为作辞令与事相附【为作狱辞使与所案之事相附合也】流涕以示视颔之而已及就东市顔色不变举动自若李丰弟翼为兖州刺史司马师遣使収之翼妻荀氏谓翼曰中书事发可及诏书未至赴吴何为坐取死亡左右可同赴水火者为谁【赴水火者入必焦没自非誓同生死安肯相从故以为言】翼思未答妻曰君在大州不知可与同生死者虽去亦不免翼曰二儿小吾不去今但从坐身死耳【谓从兄坐罪止一身若奔吴不逹祸及妻子也】二儿必免乃止死初李恢与尚书仆射杜畿及东安太守郭智善【东安县前汉属城阳国后汉属琅邪国魏分为郡沈约曰晋惠帝分东莞为东安郡盖魏既分而又省并既省并而晋又分属东莞又自东莞分为郡也】智子冲有内实而无外观州里弗称也冲尝与李丰俱见畿既退畿叹曰孝懿无子非徒无子殆将无家君谋为不死也其子足继其业【李恢字孝懿郭智字君谋】时人皆以畿为误及丰死冲为代郡太守卒继父业【卒子恤翻】正始中夏侯何晏邓飏俱有盛名欲交尚书郎嘏嘏不受嘏友人荀粲怪而问之嘏曰太初志大其量能合虚声而无实才【夏侯字太初】何平叔言远而情近好辩而无诚所谓利口覆邦国之人也【论语孔子曰恶利口之覆邦家者何晏字平叔好呼到翻】邓茂有为而无终外要名利内无关钥贵同恶异多言而妬前多言多衅妬前无亲【邓飏字茂要一遥翻妬前者忌前也人忌胜已则无亲之者要一遥翻恶乌路翻】以吾观此三人者皆将败家远之犹恐祸及【败补迈翻远于愿翻】况昵之乎【昵尼质翻近也比也】嘏又与李丰不善谓同志曰丰饰伪而多疑矜小智而昧于权利若任机事其死必矣辛亥大赦　三月废皇后张氏【曹操杀汉后伏氏而司马师杀魏后张氏】
　　【此不惟天道亦操之有以教之也】夏四月立皇后王氏奉车都尉防之之女也　狄道长李简宻书请降于汉【长知两翻降戸江翻】六月姜维冦陇西　中领军许允素与李丰夏侯善秋允为镇北将军假节都督河北诸军事【晋志假节都督者与四征镇加大将军不开府为都督者同四征鎭安平加大将军不开府持节都督者品秩第二】帝以允当出诏会羣臣帝特引允以自近【近其靳翻】允当与帝别涕泣歔欷【君臣不密遂竝蹈失臣失身之祸歔音虚欷音希又许既翻】允未发有司奏允前放散官物収付廷尉徙乐浪【乐浪音洛琅】未至道死　吴孙峻骄矜淫暴国人侧目司马桓虑谋杀峻立太子登之子吴侯英不克皆死　帝以李丰之死意殊不平安东将军司马昭鎭许昌诏召之使击姜维九月昭领兵入见帝幸平乐观以临军过【见贤遍翻乐音洛观古玩翻】左右劝帝因昭辞杀之勒兵以退大将军已书诏于前帝惧不敢发昭引兵入城大将军师乃谋废帝【平乐观在洛阳城西昭已过军复引入城帝事去矣】甲戍师以皇太后令召羣臣会议【矫太后令以召羣臣】以帝荒淫无度防近倡优【倡齿良翻倡优女乐也近其靳翻】不可以承天绪羣臣皆莫敢违乃奏収帝玺绶归藩于齐【玺斯氏翻绶音受】使郭芝入白太后太后方与帝对坐芝谓帝曰大将军欲废陛下立彭城王据【彭城王据文帝子此何等语芝太后之从父也故使之入胁太后】帝乃起去太后不悦芝曰太后有子不能教今大将军意已成又勒兵于外以备非常但当顺防将复何言【复扶又翻】太后曰我欲见大将军口有所説芝曰何可见邪但当速取玺绶【王莽簒汉遣王舜求玺于元后其辞气何至如此】太后意折【折屈也音之列翻】乃遣傍侍御取玺绶着坐侧【太后侍御非止一人傍侍御谓当时侍御之在傍侧者着直畧翻坐徂卧翻】芝出报师师甚喜【王莽司马师萧鸾同是心也国之奸贼必有羽翼有天下者其戒之哉】又遣使者授帝齐王印绶出就西宫帝与太后涕而别遂乘王车从太极殿南出【王车诸王所乘青盖车也】羣臣送者数十人司马孚悲不自胜【胜音升】余多流涕【废帝时年二十一】师又使使者请玺绶于太后太后曰彭城王我之季叔也今来立我当何之【之往也】且明皇帝当永绝嗣乎高贵乡公文帝之长孙明皇帝之弟子【太后谓明帝绝嗣盖谓以据为后则兄死弟及又礼兄弟不得相入庙也文帝黄初三年初制封王之庶子为乡公嗣王之庶子为侯公侯之庶子为亭伯】于礼小宗有后大宗之义其详议之【出嫡为大宗支子之子各宗其父为小宗礼王后无嗣择建支子以继大宗】丁丑师更召羣臣以太后令示之乃定迎高贵乡公髦于元城【定迎者议始定而迎之也元城县汉属魏郡魏属阳平郡时魏王公皆録置邺故出髦而就元城迎之】髦者东海定王霖之子也时年十四使太常王肃持节迎之师又使请玺绶太后曰我见高贵乡公小时识之【太后欲立高贵乡公必见其小时意气异于诸王子故欲立之岂知禄去帝室而终无益乎】我自欲以玺绶手授之冬十月癸丑高贵乡公至武舘【郦道元曰魏氏立武舘于芒垂盖馆在芒山之尾其地直洛城北】羣臣奏请舎前殿【武馆之前殿也】公以先帝旧处避止西厢羣臣又请以灋驾迎公不听庚寅公入于洛阳羣臣迎拜西掖门南公下舆答拜傧者请曰仪不拜【傧必刃翻赞导者也仪不拜者谓于仪不当答拜也】公曰吾人臣也遂答拜至止车门下舆左右曰旧乘舆入公曰吾被皇太后徴未知所为【言唯天子可乘舆入止车门吾方被徴未知何如不可以天子自居也以余观高贵乡公盖小慧而知书故能为此若以为习于礼则余以为犹鲁昭公也被皮义翻】遂歩至太极东堂见太后其日即皇帝位于太极前殿百僚陪位者皆欣欣焉【谓公之足与有为也而卒死于权臣之手呜呼余观汉文帝入立之后夜拜宋昌为卫将军领南北军张武为郎中令行殿中周勃陈平朱虚东牟虽有大功其权去矣夫然后能自固魏朝百官皆欣欣者果何所见邪】大赦改元【自此方是正元元年】为齐王筑宫于河内【为于伪翻】汉姜维自狄道进拔河间临洮【河间当作河关河关县前汉属金城郡后汉属陇西郡以地里考之河关临洮在狄道西姜维自狄道西拔河关临洮意欲収魏之邉县以自广耳】将军徐质与战杀其荡冦将军张嶷【沈约志四十号将军荡冦第二十二嶷鱼力翻】汉兵乃还　初扬州刺史文钦骁果绝人曹爽以其乡里故爱之【钦爽邑人也骁坚尧翻】钦恃爽埶多所陵傲及爽诛【爽诛见上卷嘉平元年】又好增虏级以邀功赏【好呼到翻】司马师常抑之由是怨望鎭东将军毋丘俭素与夏侯李丰善等死俭亦不自安乃以计厚待钦俭子治书侍御史甸谓俭曰大人居方岳重任【古者天子廵狩四方其方之诸侯各会朝于方岳之下尧舜有四岳之官孔安国曰尧命羲和四子分掌四方之诸侯故曰四岳魏晋之时征鎭安平总督诸军任专方靣时因谓之方岳重任】国家倾覆而晏然自守将受四海之责矣俭然之
　　二年春正月俭钦矫太后诏起兵于寿春移檄州郡以讨司马师乃表言相国懿忠正有大勲于社稷宜宥及后世请废师以侯就第以弟昭代之太尉孚忠孝小心防军望忠公亲事皆宜亲宠授以要任望孚之子也俭又遣使邀鎭南将军诸葛诞诞斩其使【时诞都督豫州】俭钦将五六万众渡淮西至项俭坚守使钦在外为游兵司马师问计于河南尹王肃肃曰昔关羽虏于禁于汉濵有北向争天下之志后孙权袭取其将士家属羽士众一旦瓦解【事见六十八卷汉献帝建安二十四年】今淮南将士父母妻子皆在州内【魏制诸将出征及镇守方靣皆留质任时淮南将士皆自内州出戍故家属皆留内】但急往御卫【御俭钦之众使不得进又卫其家属】使不得前必有关羽土崩之势矣时师新割目瘤创甚【瘤音留肬也肉起疾肿曰瘤创初良翻】或以为大将军不宜自行不如遣太尉孚拒之唯王肃与尚书嘏中书侍郎钟防【魏初中书既置监令又置通事郎次黄门郎黄门郎已署事过通事郎乃署名已署奏以入为帝省读书可后改曰中书侍郎】劝师自行师疑未决嘏曰淮楚兵劲【寿春故楚都时为淮南重镇以南备呉劲兵聚焉】而俭等负力远鬭其锋未易当也【易以豉翻】若诸将战有利钝大势一失则公事败矣师蹶然起曰我请舆疾而东【蹶然急遽而起之貌蹶音厥又音姑卫翻】戊午师率中外诸军以讨俭钦【中谓中军外谓城外诸营兵】以弟昭兼中领军留鎭洛阳召三方兵会于陈许【三方东西北也】师问计于光禄勲郑袤【袤莫翻】袤曰毋丘俭好谋而不逹事情【好呼到翻】文钦勇而无筭今大军出其不意江淮之卒鋭而不能固宜深沟高垒以挫其气此亚夫之长防也【汉周亚夫坚壁以破呉楚】师称善师以荆州刺史王基为行监军假节綂许昌军【魏晋之制使持节都督诸军为上假节都督次之假节监诸军又次之假节行监军又次之魏受汉禅以许昌为别宫屯重兵以为东南二方根本监古衘翻】基言于师曰淮南之逆非吏民思乱也俭等诳诱迫胁畏目下之戮是以尚屯聚耳【诳居况翻诱音酉】若大兵一临必土崩瓦解俭钦之首不终朝而致于军门矣师从之以基为前军既而复敕基停驻【复扶又翻】基以为俭等举军足以深入而乆不进者是其诈伪己露众心疑沮也【沮在吕翻】今不张示威形以副民望而停军高垒有似畏懦非用兵之埶也若俭钦虏畧民人以自益又州郡兵家为贼所得者更懐离心【言州郡兵其家有为贼所得者必懐反顾而有离散之心也】俭等所迫胁者自顾罪重不敢复还此为错兵无用之地【错仓故翻置也停军不进是置之于无用之地】而成奸宄之源吴冦因之则淮南非国家之有谯沛汝豫危而不安【豫即颍川也豫州时治颍川故曰谯沛汝豫四郡皆属豫州】此计之大失也军宜速进据南顿【南顿县属汝南郡故顿子国应劭曰顿迫于陈其后南徙故号南顿】南顿有大邸阁计足军人四十日粮保坚城因积谷先人有夺人之心【左传楚令尹孙叔敖之言也杜预注曰夺敌战心先悉荐翻】此平贼之要也基屡请乃聼进据防水【水经注汝水东南过定陵县又东南迳竒雒城枝分别出世谓之大防水防水东流至南顿县北入于颍师古曰防于谨翻又音殷】闰月甲申师次于防桥俭将史招李续相次来降王基复言于师曰【复扶又翻】兵闻拙速未覩为巧之乆也【孙子之言】方今外有彊冦内有叛臣若不时决则事之深浅未可测也【言俭钦之变若不以时定恐吴防乘之而来则祸之深浅有未可测者】议者多言将军持重将军持重是也停军不进非也持重非不行之谓也进而不可犯耳今保壁垒以积实资虏而远运军粮甚非计也师犹未许基曰将在军君令有所不受【孙子及司马穰苴皆有是言】彼得亦利我得亦利是谓争地【孙子之言所谓九地争地其一也】南顿是也遂輙进据南顿俭等从项亦欲往争发十余里【发兵而行十余里】闻基先到乃复还保项　癸未征西将军郭淮卒以雍州刺史陈泰代之【雍于用翻】　吴丞相峻率骠骑将军吕据左将军防稽留赞袭寿春【骠匹妙翻防工外翻】司马师命诸军皆深壁髙垒以待东军之集【东军青徐兖之军也】诸将请进军攻项师曰诸军知其一未知其二【诸军当作诸君】淮南将士本无反志俭钦説诱与之举事【説输芮翻】谓远近必应而事起之日淮北不从【淮北谓豫兖也】史招李续前后瓦解内乖外叛自知必败困兽思鬬【左传吴夫槩王曰困兽犹鬬】速战更合其志虽云必克伤人亦多且俭等欺诳将士诡变万端小与持乆诈情自露此不战而克之术也乃遣诸葛诞督豫州诸军自安风向寿春【安风县前汉属六安国后汉并属庐江郡魏分安风等五县置安丰郡属豫州】征东将军胡遵督青徐诸军出谯宋之间【宋谓梁国之地梁国都睢阳故宋都也】绝其归路师屯汝阳【汝阳县属汝南郡在汝水之北】毋丘俭文钦进不得鬬退恐寿春见袭计穷不知所为淮南将士家皆在北众心沮散降者相属【果如王肃之计属之欲翻】惟淮南新附农民为之用俭之初起遣健歩赍书至兖州【健歩能走者今谓之急脚子又谓之快行子】兖州刺史邓艾斩之将兵万余人兼道前进先趋乐嘉城【水经注颍水过汝阳县北又东南过南顿县防水注之又南迳博阳故城东城在南顿县北四十里汉宣帝封丙吉为侯国王莾更名乐嘉趋七喻翻】作浮桥以待师俭使文钦将兵袭之师自汝阳潜兵就艾于乐嘉钦猝见大军惊愕未知所为钦子鸯年十八勇力绝人谓钦曰及其未定击之可破也于是分为二队夜夹攻军鸯帅壮士先至鼔噪【帅读曰率】军中震扰师惊骇所病目突出恐众知之囓被皆破【齧被以忍疼齧鱼结翻】钦失期不应防明鸯见兵盛乃引还【还从宣翻又如字】师与诸将曰贼走矣可追之诸将曰钦父子骁猛未有所屈何苦而走师曰夫一鼓作气再而衰【左传鲁曹刿之言】鸯鼓噪失应其埶已屈不走何待钦将引而东鸯曰不先折其埶不得去也乃与骁骑十余摧锋防陈【陈读曰阵】所向皆披靡【披普彼翻】遂引去师使左长史司马班率骁骑八千翼而追之【魏公府及诸大将军位从公者各置长史一人惟大将军府及司徒府加置左右长史各一人翼者张左右翼而追之】鸯以匹马入数千骑中輙杀伤百余人乃出如此者六七追骑莫敢逼殿中人尹大目小为曹氏家奴常在天子左右【大目时为殿中校尉】师将与俱行【将读如鳯将雏鸡冠距鸣将之将音如字】大目知师一目已出启云文钦本是明公腹心但为人所误耳又天子乡里【文钦谯人故曰天子乡里】素与大目相信乞为公追解语之【谓追钦而为师自解释言之也为于伪翻语牛倨翻】令还与公复好【复还也反也好善也谓还复相善也好读如字】师许之大目单身乘大马被铠胄【被皮义翻】追钦遥相与语大目心实欲为曹氏【为于伪翻】谬言君侯何苦不可复忍数日中也【盖谓文钦何不坚忍数日与师相持师病已笃必当有变也复扶又翻】欲使钦解其防【解胡买翻喻也晓也】钦殊不悟乃更厉声骂大目曰汝先帝家人不念报恩反与司马师作逆不顾上天天不祐汝张弓傅矢欲射大目【傅读曰附射而亦翻】大目涕泣曰世事败矣善自努力是日毋丘俭闻钦退恐惧夜走众遂大溃钦还至项以孤军无继不能自立欲还寿春寿春已溃遂犇吴吴孙峻至东兴闻俭等败壬寅进至槖臯【春秋防吴于槖臯杜预曰在九江逡遒县东南今其地在巢县界亦谓之柘臯槖音托又读为柘】文钦父子诣军降【降户江翻】毋丘俭走北至愼县【愼县汉属汝南郡魏分属汝隂郡贤曰愼县故城在今颍州颍上县西北余按俭自项走至愼愼在项南非北也北乃比字之误比必寐翻】左右人兵稍弃俭去俭藏水邉草中甲辰安风津民张属就杀俭【水经注淮水东过安丰县东北又东为安丰津水南有城故安丰都尉治后立霍丘戍杜佑曰安风津在寿州霍丘城北】传首京师封属为侯诸葛诞至寿春寿春城中十余万口惧诛或流迸山泽或散走入吴【迸北孟翻】诏以诞为鎭东大将军仪同三司都督扬州诸军事夷毋丘俭三族俭党七百余人系狱侍御史杜友治之【治直之翻】惟诛首事者十余人余皆奏免之俭孙女适刘氏当死以孕系廷尉司主簿程咸议曰【魏晋之制列卿各置丞功曹主簿五官等员】女适人者若已产育则成他家之母于防不足以惩奸乱之源【防谓禁防也】于情则伤孝子之恩男不遇罪于他族而女独婴戮于二门【婴当也二门谓父母之家及夫家也】非所以哀矜女弱【女隂类禀气柔弱在室从父母既嫁从夫故曰女弱】均灋制之大分也【分扶问翻】臣以为在室之女可从父母之刑既醮之妇使从夫家之戮【毛晃曰醮冠娶祭名酌而无酬酢曰醮礼记曰醮于客位冠礼也父亲醮子而命之迎婚礼也晋志曰古者昏冠皆有醮郑氏醮文三首具存醮子肖翻】朝廷从之仍着于律令舞阳忠武侯司马师疾笃还许昌留中郎将叅军事贾充监诸军事充逵之子也【贾逵事武帝文帝监古衘翻】卫将军昭自洛阳往省师【魏制卫将军班车骑将军下位从公省悉景翻】师令昭总统诸军辛亥师卒于许昌【卒子恤翻】中书侍郎钟会从师典知密事中诏敕尚书傅嘏【诏自中出上意也是时诏命皆以司马氏之意行之此诏出于禁中之意故曰中诏】以东南新定权留卫将军昭屯许昌为内外之援令嘏率诸军还会与嘏谋使嘏表上【上时掌翻】輙与昭俱发还到洛水南屯住二月丁巳诏以司马昭为大将军録尚书事会由是常有自矜之色嘏戒之曰子志大其量而勲业难为也可不愼哉【为后钟会作乱张本】　吴孙峻闻诸葛诞已据寿春乃引兵还以文钦为都防鎭北大将军幽州牧【汉置都防于西域于西域称都防将军然未尝以为将军号至光武遂有都防将军之官三国位从公晋制在抚军下鎭军上吴置左右都防亦不以为将军号今以钦为都防盖又在左右都防之上矣】三月立皇后卞氏大赦后武宣皇后弟秉之曾孙女也秋七月吴将军孙仪张怡林恂谋杀孙峻不克死者
　　数十人全公主谮朱公主于峻曰与仪同谋峻遂杀朱公主【朱公主吴主权之女适朱据者也】峻使卫尉冯朝城广陵【魏之广陵郡治淮隂汉之广陵故城废弃不治】功费甚众举朝莫敢言唯滕谏止之峻不从功卒不成【卒子恤翻】　汉姜维复议出军【复扶又翻下同】征西大将军张翼廷争【争读曰诤】以为国小民劳不宜黩武维不聼率车骑将军夏侯霸及翼同进八月维将数万人至枹罕【枹罕县前汉属金城郡后汉属陇西郡魏时废省枹音肤】趋狄道【趋七喻翻】征西将军陈泰敕雍州刺史王经进屯狄道须泰军到东西合埶乃进泰军陈仓经所统诸军于故关与汉人战不利【故关谓汉时故边关也在洮水西】经辄渡洮水泰以经不坚据狄道必有他变率诸军以继之经已与维战于洮西大败【洮土刀翻】以万余人还保狄道城余皆犇散死者万计张翼谓维曰可以止矣不宜复进或毁此大功为蛇画足【战国策曰昭阳为楚伐魏覆军杀将移师攻齐陈轸为齐王使见昭阳曰楚有祠者赐其舍人酒一巵舍人相谓曰数人饮之不足一人饮之有余请各画地为蛇先成者饮酒一人先成引酒饮之乃左手持巵右手画蛇曰吾能为之足为足未成一人之蛇后成夺其巵曰蛇固无足子安能为之足遂饮酒今君攻魏既胜复移师攻齐是为蛇足者也昭阳悟乃还军】维大怒遂进围狄道辛未诏长水校尉邓艾行安西将军与陈泰并力拒维【晋志曰四安起于魏初在四镇之下】戊辰复以太尉孚为后继泰进军陇西诸将皆曰王经新败贼众大盛将军以乌合之众继败军之后当乘胜之锋殆必不可古人有言蝮蛇螫手壮士解腕【汉书田荣传曰蝮蠚手则斩手蠚足则斩足应劭曰蝮一名虺螫人手足则割去其肉不然则死师古曰尔雅及説文皆以为蝮即虺也博三寸首大如擘而郭璞云各自一种蛇其蝮蛇细颈大头焦尾色如绶文文间有毛如猪鬛鼻上有针大者长七八尺一名反鼻非虺之类也今以俗名证之郭説得矣虺若土色所在有之蝮蛇唯出南方蝮芳六翻螫式亦翻腕乌贯翻陆佃埤雅蝮蛇怒时毒在头尾螫手则手断螫足则足断蛇之尤毒烈者也】孙子曰兵有所不击地有所不守盖小有所失而大有所全故也不如据险自保观衅待敝然后进救此计之得者也泰曰姜维提轻兵深入正欲与我争锋原野求一战之利王经当高壁深垒挫其鋭气今乃与战使贼得计经既破走维若以战克之威进兵东向据栎阳积谷之实【栎阳县前汉属左冯翊后汉魏省余谓栎阳在长安东北维兵方至狄道安得便可东据栎阳泰盖言畧阳耳栎音药药畧声相近因语讹而致传写字讹耳】放兵收降【降户江翻】招纳羗胡东争关陇传檄四郡【四郡谓陇西南安天水畧阳略阳时为广魏郡及晋乃更名畧阳】此我之所恶也【恶乌路翻】而乃以乘胜之兵挫峻城之下鋭气之卒屈力致命攻守埶殊客主不同兵书曰脩橹轒輼三月乃成拒堙三月而后已【此孙子之言也孙子之説以攻城为不得已魏武注曰修治也橹大楯也轒輼者轒也轒伏其下四轮从中推之至城下也杜佑曰攻城战具作四轮车车上以绳为脊生牛皮防之下可藏十人塡隍推之直抵城下可以攻掘金火木石所不能败谓之轒輼车注又曰距堙者踊土稍高而前以拊其城也杜佑曰土山即孙子所谓距闉也应劭曰轒輼匈奴车非也盖攻城之车耳师古曰轒扶云翻輼于云翻】诚非轻军远入之利也今维孤军远侨【侨音乔寄也客也】粮谷不继是我速进破贼之时所谓疾雷不及掩耳【文子之言淮南子亦有是言】自然之埶也洮水带其表维等在其内今乘高据埶临其项领不战必走冦不可纵围不可乆君等何言如是遂进军度高城岭【水经注曰陇西首阳县有高城岭岭上有城曰渭源城】濳行夜至狄道东南高山上多举烽火鸣鼓角狄道城中将士见救至皆愤踊维不意救兵卒至【卒读曰猝】縁山急来攻之泰与交战维退泰引兵扬言欲向其还路维惧九月甲辰维遁走城中将士乃得出王经叹曰粮不至旬向非救兵速至举城屠裂覆防一州矣【陇西畧阳天水南安秦州也防息浪翻】泰慰劳将士前后遣还更差军守【差择也遣还王经所统将士更择军以守狄道劳力到翻差初佳翻】并治城垒【治直之翻】还屯上邽泰每以一方有事輙以虚声扰动天下故希简上事【上时掌翻】驿书不过六百里【狄道东至洛阳二千二百余里而驿书不过六百里盖传入近里郡县使如常邮筒以逹洛阳也】大将军昭曰陈征西沈勇能断【沈持林翻】荷方伯之重【荷下河翻】救将防之城而不求益兵又希简上事必能办贼者也都督大将不当尔邪姜维退驻钟提【钟提当在羌中蜀之凉州界也】　初吴大帝不立太庙以武烈尝为长沙太守立庙于临湘【呉大帝谥其父坚曰武烈皇帝长沙郡治临湘县】使太守奉祠而已冬十月始作太庙于建业尊大帝为太祖　【考异曰吴厯太平元年正月立太祖庙沈约宋书孙亮立明年正月立权庙今从呉志】






　　资治通鉴卷七十六
　　钦定四库全书
　　资治通鉴卷七十七　　　宋　司马光　撰
　　胡三省　音注
　　魏纪九【起柔兆困敦尽重光大荒落凡六年】
　　高贵乡公下
　　甘露元年【是年六月改元】春正月汉姜维进位大将军　二月丙辰帝宴羣臣于太极东堂与诸儒论夏少康汉高祖优劣以少康为优【帝谓少康生于灭亡之后降为诸侯之能布其徳而兆其谋卒灭过戈克复禹绩祀夏配天不失旧物非至徳仁岂济斯勋汉祖因土崩之埶杖一时之权专任智力以成功业行事动静多违圣检为人子则数危其亲为人君则囚系贤相为人父则不能卫子身没之后社稷几倾若与少康易时而处未必能复大禹之绩呜呼帝固有志于少康矣然而不能殱浇豷而身死人手者不能布其德而兆其谋也予观帝之所以论二君优劣书生之谭耳未能如石勒辞气之雄爽也夏户雅翻少诗沼翻】夏四月赐大将军昭衮冕之服赤舄副焉【九锡之渐也】　丙辰帝幸太学与诸儒论书易及礼诸儒莫能及【时帝与博士淳于俊论易庾峻论书马照论礼记考其难疑答问不过擿抉经义及王郑之异同耳非人君之学也】帝尝与中防军司马望侍中王沈散骑常侍裴秀黄门侍郎钟会等讲宴于东堂并属文论【沈持林翻散悉亶翻骑竒寄翻属之欲翻】特加礼异谓秀为儒林丈人沈为文籍先生帝性急请召欲速以望职在外特给追锋车虎贲五人【望为中防军其职在外傅子曰追锋车施通幰遽则乗之令虎贲五人舁之也晋志曰追锋车去小平葢加通幰如轺车驾二马追锋之名取其迅速也施于戎陈之间是为传乘贲音奔】每有集会輙犇驰而至秀濳之子也【裴潜事武帝守代郡著名】　六月丙午改元【盖以甘露防而改元也】姜维在钟提议者多以为维力已竭未能更出安西将军邓艾曰洮西之败【见上卷上年】非小失也士卒雕残仓廪空虚百姓流离今以策言之彼有乘胜之埶我有虚弱之实一也彼上下相习五兵犀利【管子曰蚩尤受卢山之金而作五兵孔頴逹曰歩卒之五兵谓弓矢一殳二矛三戈四防五也郑司农所谓戈矛防酋矛夷矛车之五兵也犀坚也古以犀兕为甲故谓坚为犀】我将易兵新器仗未复二也【将易艾自谓初代王经也兵新谓遣还洮西败卒更差军守也将即亮翻】彼以船行吾以陆军劳逸不同三也【言蜀船自涪戍白水可以上沮水由沮水入武都下辨自此而西北水路渐峻陿小舟犹可入也魏军度陇而西皆陆行】狄道陇西南安祁山各当有守彼専为一我分为四四也从南安陇西因食羌谷若趣祁山【趣七喻翻下同】熟麦千顷为之外仓贼有黠计其来必矣【黠下八翻桀黠也】秋七月姜维复率众出祁山【复扶又翻】闻邓艾已有备乃回从董亭趣南安【水经注董亭在南安郡西南谷水歴其下东北注于渭】艾据武城山以拒之【水经注渭水过獂道南獂道南安郡治也又东迳武城县西武城川水入焉盖以山名县也郦道元后魏人武城县必后魏所立而魏収地形志无之葢废省也】维与艾争险不克其夜渡渭东行缘山趣上邽艾与战于叚谷【水经注上邽之南有叚溪水水出西南马门溪东北流合籍水杜佑曰秦州上邽县有叚谷水趣七喻翻】大破之以艾为鎭西将军都督陇右诸军事维与其鎭西大将军胡济期会上邽济失期不至故败士卒星散死者甚众【言士卒迸散如星不能收拾成队伍】蜀人由是怨维维上书谢求自贬黜乃以卫将军行大将军事　八月庚午诏司马昭加号大都督奏事不名假黄钺癸酉以太尉司马孚为太傅　九月以司徒高柔为太尉　文钦说吴人以伐魏之利【説输芮翻】孙峻使钦与骠骑将军吕据【骠匹妙翻】及车骑将军刘纂镇南将军朱异前将军唐咨自江都入淮泗【江都县属广陵郡此自邗沟入淮自淮入泗也】以图青徐【魏青州统齐济南乐安城阳东莱徐州统下邳彭城东海琅邪东莞东安广陵临淮晋志曰周礼曰正东曰青州葢取土居少阳其色为青徐州取舒缓之义或云因徐丘以立名】峻饯之于石头遇暴疾以后事付从父弟偏将军綝【从才用翻綝丑林翻】丁亥峻卒呉人以綝为侍中武卫将军都督中外诸军事召吕据等还【还从宣翻又如字】　己丑吴大司马吕岱卒年九十六始岱亲近吴郡徐原慷慨有才志岱知其可成赐巾褠【释名巾谨也二十成人士冠庶人巾言当自谨修于四教褠单衣汉魏以来士庶以为礼服褠古侯翻】与共言论后遂荐防官至侍御史原性忠壮好直言【好呼到翻】岱时有得失原輙谏争【争读曰诤】又公论之【公然于众中论其得失】人或以告岱岱叹曰是我所以贵德渊者也【徐原字德渊】及原死岱哭之甚哀曰徐德渊吕岱之益友【论语孔子曰益者三友友直友谅友多闻】今不幸【论语曰不幸短命死矣】岱复于何闻过【复扶又翻】谈者美之　吕据闻孙綝代孙峻辅政大怒与诸督将连名共表荐滕为丞相【将即亮翻】綝更以为大司马代吕岱驻武昌据引兵还使人报欲共废綝冬十月綝遣从兄宪将兵逆据于江都使中使敕文钦刘纂唐咨等共击取据又遣侍中左将军华融中书丞丁晏【魏晋之制中书无丞此吴所置华户化翻】告喻宜速去意【言宜速徃武昌否则且有诛罚】自以祸及因留融晏勒兵自卫召典军杨崇将军孙咨【杨崇葢帐下典军】告以綝为乱迫融等使有书难綝【有者对无之称于此则文义不为通通鉴既因三国志旧文今亦不欲轻改难乃旦翻】綝不聼表言反许将军刘丞以封爵使率兵骑攻围又刼融等使诈为诏发兵融等不从皆杀之或劝引兵至苍龙门【苍龙门吴建业宫之东门也】将士见公出必委綝就公【委弃也】时夜已半恃与据期又难举兵向宫乃约令部曲【约勒而号令之】説吕侯兵已在近道故皆为尽死无离防者【为于伪翻】顔色不变谈笑如常时大风比晓据不至【比必寐翻】綝兵大会遂杀及将士数十人夷三族己酉大赦改元太平或劝吕据犇魏者据曰吾耻为叛臣遂自杀【据父范佐孙策以造吴故耻为叛臣自杀以明节】　以司空郑冲为司徒左仆射卢毓为司空【晋志曰尚书仆射汉本置一人至汉献帝建安四年以执金吾荣郃为尚书左仆射仆射分置左右葢自此始经魏至晋迄于江左省置无常置二则为左右仆射或不两置但曰尚书仆射今阙则左为省主若左右并阙则置尚书仆射以主省事毓余六翻】毓固让骠骑将军王昶光禄大夫王观司校尉琅邪王祥诏不许祥性至孝继母朱氏遇之无道祥愈恭谨朱氏子览年数嵗每见祥被楚挞【楚荆也挞击也被皮义翻】輙涕泣抱持母母以非理使祥览辄与祥俱往及长娶妻【长知两翻】母虐使祥妻览妻亦趋而共之母患之为之少止【为于伪翻】祥渐有时誉母深疾之密使酖祥览知之迳起取酒祥争而不与母遽夺反之【汉书齐悼惠王夺反孝惠巵师古曰反音幡】自后母赐祥馔【馔雏恋翻又雏睆翻】览辄先甞母惧览致毙遂止汉末遭乱祥隐居三十余年不应州郡之命母终毁瘁【瘁秦醉翻病劳也】杖而后起徐州刺史吕防檄为别驾委以州事州界清静政化大行时人歌之曰海沂之康实赖王祥【徐州之地东际海西北距泗沂故曰海沂】邦国不空别驾之功　十一月吴孙綝迁大将军綝负贵倨傲多行无礼峻从弟宪尝与诛诸葛恪【与读曰预】峻厚遇之官至右将军无难督平九官事【九官即九卿也魏明帝太和二年呉主还建业留尚书九官于武昌】綝遇宪薄于峻时宪怒与将军王惇谋杀綝事泄綝杀惇宪服药死
　　二年春三月大梁成侯卢毓卒　夏四月吴主临正殿大赦始亲政事孙綝表奏多见难问【难乃旦翻】又科兵子弟十八已下十五以上三千余人【科程也程其长短小大也或曰科当作料音聊量度也】选大将子弟年少有勇力者使将之【少诗照翻将即亮翻】日于苑中教习曰吾立此军欲与之俱长【长丁丈翻今知两翻】又数出中书视大帝时旧事问左右侍臣曰先帝数有特制【特制谓特出上意以手诏宣行也数所角翻】今大将军问事【问事犹言奏事不言奏者自卑挹之意】但令我书可邪【书可画可也】尝食生梅使黄门至中藏取蜜【中藏中藏府也掌币帛金银诸货物蜜蜂糖也藏徂浪翻下同】蜜中有防矢召问藏吏藏吏叩头吴主曰黄门从尔求蜜邪吏曰向求【谓向者尝求蜜也】实不敢与黄门不服吴主令破防矢矢中燥因大笑谓左右曰若矢先在蜜中中外当俱湿今外湿里燥此必黄门所为也诘之果服【诘去吉翻】左右莫不惊悚征东大将军诸葛诞素与夏侯邓飏等友善等死【死见上卷正元元年飏死见七十五卷邵陵厉公嘉平元年飏余章翻又余亮翻】王凌毋丘俭相继诛灭【王凌死见七十五卷嘉平三年毋丘俭死见上卷正元二年】诞内不自安乃倾帑藏振施【帑它郎翻施式智翻】曲赦有罪以收众心畜养扬州轻侠数千人以为死士【畜许六翻】因吴人欲向徐堨【徐堨即徐塘在东关之东堨乌葛翻】请十万众以守寿春又求临淮筑城以备吴寇司马昭初秉政长史贾充请遣叅佐慰劳四征【魏置征东将军屯淮南征南将军屯襄沔以备吴征西将军屯关陇以备蜀征北将军屯幽并以备鲜卑皆授以重兵司马昭初当国故充请慰劳以观其志趣劳力到翻】且观其志昭遣充至淮南充见诞论説时事因曰洛中诸贤皆愿禅代君以为如何诞厉声曰卿非贾豫州子乎【充父逵先为豫州而卒故称之】世受魏恩岂可欲以社稷输人乎若洛中有难【难乃旦翻】吾当死之充黙然还言于昭曰诸葛诞再在扬州【诞先督扬州东关之败改督豫州毋丘俭既死复督扬州】得士众心今召之必不来然反疾而祸小不召则反迟而祸大不如召之昭从之甲子诏以诞为司空召赴京师诞得诏书愈恐疑扬州刺史乐綝间已遂杀綝【征东将军与扬州刺史同治寿春魏四征之任率以其州刺史为储帅故诞疑綝间已间古苋翻】敛淮南及淮北郡县屯田口十余万官兵【魏郡县皆置屯田凡屯田口悉官兵也】扬州新附胜兵者四五万人【胜音升】聚谷足一年食为闭门自守之计遣长史吴纲将少子靓至吴【将如字少诗沼翻靓疾郢翻又疾正翻】称臣请救并请以牙门子弟为质【牙门诸将之子弟也质音致】　吴滕吕据之妻皆夏口督孙壹之妹也【壹孙奂庶子也夏户雅翻】六月孙綝使鎭南将军朱异自虎林将兵袭壹异至武昌壹将部曲来犇乙已诏拜壹车骑将军交州牧封吴侯开府辟召仪同三司衮冕赤舄事从丰厚【崇异孙壹者以招携贰也】　司马昭奉帝及太后讨诸葛诞【昭若自行恐后有挟两宫为变者故奉之以讨诞】吴纲至吴吴人大喜使将军全怿全端唐咨王祚将三万众与文钦同救诞以诞为左都防假节大司徒骠骑将军青州牧封寿春侯怿琮之子端其从子也六月甲子车驾次项司马昭督诸军二十六万进屯丘头【是役也司马昭改丘头曰武丘以旌武功武丘唐为沈丘县】以鎭南将军王基行鎭东将军都督扬豫诸军事与安东将军陈骞等围寿春基始至围城未合文钦全怿等从城东北因山乘险得将其众突入城【寿春城外他无山唯城北有八公山耳】昭敕基敛军坚壁基累求进讨防吴朱异率三万人进屯安丰为文钦外埶【安丰县汉属庐江郡魏分属安丰郡今安丰县在寿春南八十里】诏基引诸军转据北山基谓诸将曰今围垒转固兵马向集但当精修守备以待越逸而更移兵守险使得放纵虽有智者不能善其后矣遂守便宜上疏曰今与贼家对敌当不动如山若迁移依险人心揺荡于埶大损诸军并据深沟高垒众心皆定不可倾动此御兵之要也书奏报聼【报基聼行其策时帝在军故诸军节度皆禀诏指而裁其可否者实司马昭也】于是基等四靣合围表里再重【重直龙翻】堑垒甚峻文钦等数出犯围【数所角翻】逆击走之司马昭又使奋武将军监青州诸军事石苞【监古衔翻】督兖州刺史州泰徐州刺史胡质简鋭卒为游军以备外宼泰击破朱异于阳渊【水经注决水出庐江雩娄县北过安丰县东又北右防阳泉水水西有阳泉县故城故阳泉乡也汉灵帝封黄琬为侯国决水又北入于淮】异走泰追之杀伤二千人秋七月吴大将军綝大发兵出屯镬里【后吴主责孙綝以留湖中不上岸一歩则镬里当在巢县界】复遣朱异帅将军丁奉黎斐等五人前解寿春之围【复扶又翻帅读曰率】异留辎重于都陆【水经注博乡县王莽改曰杨陆泄水出焉北过芍陂又西北入于淮意者都陆即杨陆欤又据晋纪都陆在黎浆南重直用翻】进屯黎浆【水经注芍陂渎水东注黎浆水水东迳黎浆亭南又东注肥水谓之黎浆水口】石苞州泰又击破之太山太守胡烈以竒兵五千袭都陆尽焚异资粮异将余兵食葛叶走归孙綝綝使异更死战异以士卒乏食不从綝命綝怒九月己巳綝斩异于镬里辛未引兵还建业【寿春之围已固虽使周瑜吕防陆逊复生不能解也若綝能举荆扬之众出襄阳以向宛洛寿春城下之兵必分归以自救诸葛诞文钦等于此时决围力战犹庶几焉】綝既不能防出诸葛诞而防败士众【防息浪翻败补迈翻】自戮名将由是吴人莫不怨之【为后吴诛孙綝张本】司马昭曰异不得至寿春而吴人杀之非其罪也欲以谢寿春而坚诞意使其犹望救耳今当坚围备其越逸而多方以误之乃纵反闲【闲古苋翻】扬言吴救方至大军乏食分遣羸就谷淮北埶不能乆诞等益寛恣食俄而城中乏粮外救不至将军蒋班焦彞皆诞腹心谋主也言于诞曰朱异等以大众来而不能进孙綝杀异而归江东外以发兵为名内实坐须成败【须待也】今宜及众心尚固士卒思用并力决死攻其一靣虽不能尽克犹有可全者空坐守死无为也【言不若决死而求生无为坐守而待毙】文钦曰公今举十余万之众归命于吴而钦与全端等皆同居死地父兄子弟尽在江表就孙綝不欲来主上及其亲戚岂肻聼乎且中国无嵗无事军民并疲今守我一年内变将起奈何舍此【舍读曰舍】欲乘危徼幸乎【徼坚尧翻】班固劝之钦怒诞欲杀班彞二人惧十一月弃诞逾城来降全怿兄子辉仪在建业【辉仪怿兄全绪之二子辉一作祎】与其家内争讼携其母将部曲数十家来奔于是怿与兄子靖及全端弟翩缉皆将兵在寿春城中司马昭用黄门侍郎钟防防密为辉仪作书【为于伪翻】使辉仪所亲信赍入城告怿等説吴中怒怿等不能防寿春【言不能防寿春之众于重围也】欲尽诛诸将家故逃来归命十二月怿等帅其众数千人开门出降【帅读曰率降户江翻】城中震惧不知所为诏拜怿平东将军封临湘侯端等封拜各有差　汉姜维闻魏分关中兵以赴淮南欲乘虚向秦川【秦地四塞以为固渭水贯其中渭川左右沃壤千里世谓之秦川】率数万人出骆谷至沈岭时长城积谷甚多而守兵少征西将军都督雍凉诸军事司马望【雍于用翻】及安西将军邓艾进兵据之以拒维维壁于芒水【水经注骆谷水出郿坞东南山骆谷北流迳长城西又北流注于渭渭水又东芒水从南来注之水出南山芒谷北迳厔县竹圃中又北流注于渭予按骆谷在今洋州眞符县屈回八十里凡八十四盘】数挑战【数所角翻挑徒了翻】望艾不应是时维数出兵蜀人愁苦中散大夫谯周作仇国论以讽之【续汉志曰中散大夫秩六百石汉官曰秩比二千石胡广曰光禄大夫本为中大夫武帝元狩五年置谏大夫为光禄大夫世祖中兴以为谏议大夫又有太中中散大夫此四等于古者为天子之下大夫视列国之上卿】曰或问徃古能以弱胜彊者其术如何曰吾闻之处大无患者常多慢处小有忧者常思善【处昌吕翻】多慢则生乱思善则生治理之常也故周文养民以少取多句践防众以弱毙彊此其术也【文王治岐由方百里起三分天下冇其二所谓以少取多也句践归越吊死问十年生聚十年教训以弱越毙强吴】或曰曩者项彊汉弱相与战争项羽与汉约分鸿沟各归息民张良以为民志已定则难动也率兵追羽终毙项氏【事见十卷汉高帝四年】岂必由文王之事乎曰当商周之际王侯世尊【言世世居尊位】君臣乆固民习所専【民习见君臣之分明故専于戴上】深根者难防据固者难迁当此之时虽汉祖安能杖劔鞭马而取天下乎及秦罢侯置守之后【谓罢列国诸侯分置三十六郡郡置守也】民疲秦役天下土崩或嵗易主或月易公鸟惊兽骇莫知所从于是豪彊并争虎裂狼分疾者获多迟后者见吞今我与彼皆传国易世矣既非秦末鼎沸之时实有六国并据之埶故可为文王难为汉祖夫民之疲劳则骚扰之兆生上慢下暴则瓦解之形起谚曰射幸数跌不如审发【跌差也射数差而不中不如审而后发也书曰若虞机张徃省括于度则释】是故智者不为小利移目不为意似改歩【孔頴逹曰举足谓之歩为于伪翻】时可而后动数合而后举故汤武之师不再战而克【汤伐桀鸣条一战而革夏命武王伐纣一戎衣而天下大定】诚重民劳而度时审也【度徒洛翻】如遂极武黩征【征伐不欲数数则黩】土崩埶生不幸遇难【难乃旦翻】虽有智者将不能谋之矣【姜维以数战亡蜀卒如谯周之言】
　　三年春正月文钦谓诸葛诞曰蒋班焦彛谓我不能出而走全端全怿又率众逆降【逆迎也降户江翻】此敌无备之时也可以战矣诞及唐咨等皆以为然遂大为攻具昼夜五六日攻南围欲决围而出围上诸军临高发石车火箭【石车即炮车也车昌翻】逆烧破其攻具矢石雨下死伤蔽地血流盈壍【壍七艳翻】复还城城内食转竭出降者数万口钦欲尽出北方人省食与吴人坚守诞不聼由是争恨钦素与诞有隙徒以计合事急愈相疑【言诞钦初以诡计茍合事急愈相猜疑】钦见诞计事诞遂杀钦钦子鸯虎将兵在小城中【鸯虎钦二子也时寿春葢别有小城】闻钦死勒兵赴之众不为用遂单走逾城出自归于司马昭军吏请诛之昭曰钦之罪不容诛其子固应就戮然鸯虎以穷归命且城未防杀之是坚其心也乃赦鸯虎使将数百骑廵城呼曰【呼火故翻】文钦之子犹不见杀其余何惧又表鸯虎皆为将军赐爵闗内侯城内皆喜且日益饥困司马昭身自临围见城上持弓者不发曰可攻矣【知其众无拒守之心也】乃四面进军同时鼓噪登城二月乙酉克之诞窘急单马将其麾下突小城欲出司马胡奋部兵击斩之夷其三族诞麾下数百人皆拱手为列不降每斩一人輙降之【降户江翻下同】卒不变以至于尽【史言诸葛诞得人心人防其恩而为之死卒子恤翻】吴将于诠曰【诠且缘翻】大丈夫受命其主以兵救人既不能克又束手于敌吾弗取也乃免胄冒陈而死【陈读曰阵】唐咨王祚等皆降【唐咨本魏人降吴见七十卷文帝黄初六年】吴兵万众器仗山积司马昭初围寿春王基石苞等皆欲急攻之昭以为寿春城固而众多攻之必力屈若有外防表里受敌此危道也今三叛相聚于孤城之中【三叛谓诸葛诞文钦唐咨也】天其或者使同就戮吾当以全防縻之但坚守三靣若吴贼陆道而来军粮必少吾以游兵轻骑绝其转输可不战而破也吴贼破钦等必成禽矣乃命诸军案甲而守之卒不烦攻而破【卒子恤翻】议者又以为淮南仍为叛逆【仍相因也】吴兵室家在江南不可纵宜悉坑之昭曰古之用兵全国为上戮其元恶而已【言全其国之人民止戮其君所谓诛其君而吊其民也】吴兵就得亡还适可以示中国之大度耳一无所杀分布三河近郡以安处之【河南都也河东河内皆近京师处昌吕翻】拜唐咨安远将军其余禆将咸假位号众皆悦服其淮南将士吏民为诞所胁略者皆赦之聼文鸯兄弟收敛父防给其车牛致葬旧墓【文钦谯人也旧墓在焉敛力赡翻】昭遗王基书曰【遗于季翻】初议者云云求移者甚众【谓前诏诸军转据北山】时未临履亦谓宜然【临履谓亲临其地而履行营垒处所也】将军深筭利害独秉固志上违诏命下拒众议终至制敌禽贼虽古人所述不是过也昭欲遣诸军轻兵深入招迎唐咨等子弟因衅有灭吴之埶王基谏曰昔诸葛恪乘东关之胜竭江表之兵以围新城城既不防而众死者大半【事见上卷邵陵厉公嘉平五年】姜维因洮西之利轻兵深入粮饷不继军复上邽【谓叚谷之败也】夫大防之后上下轻敌轻敌则虑难不深【难乃旦翻】今贼新败于外又内患未弭【谓孙綝君臣相猜】是其修备设虑之时也且兵出逾年人有归志今俘馘十万罪人斯得【谓禽诸葛诞也书曰周公居东二年则罪人斯得】自歴代征伐未有全兵独克如今之盛者也武皇帝克袁绍于官渡自以所获已多不复追犇【复扶又翻】惧挫威也【事见六十三卷汉献帝建安五年】昭乃止以基为征东将军都督扬州诸军事进封东武侯
　　习凿齿曰君子谓司马大将军于是役也可谓能以德攻矣【左传晋文公城濮之胜君子谓晋于是役也能以德攻】夫建业者异道各有所尚而不能兼并也故穷武之雄毙于不仁【如夫差智伯也】存义之国防于懦退【如宋襄公是也防息浪翻】今一征而禽三叛大虏吴众席卷淮浦俘馘十万【生虏为俘截耳为馘古者战胜馘所格之左耳而献之】可谓壮矣而未及安坐赏王基之功种惠吴人结异类之情【书曰臯陶迈种德孔安国注曰种布也夫种则有获种惠于呉人使归心中国以成他日混一之功如种艺之有秋也】宠鸯葬钦忘畴防之隙不咎诞众使扬土懐愧功高而人乐其成业广而敌懐其德【乐音洛】武昭既敷文算又洽推是道也天下其孰能当之哉【凿齿晋人其辞盖有溢羙者】
　　司马昭之克寿春钟防谋画居多昭亲待日隆委以腹心之任时人比之子房【比之张良也】　汉姜维闻诸葛诞死复还成都复拜大将军【维以叚谷之败贬行大将军事】　夏五月诏以司马昭为相国【汉书百官表曰相国丞相皆秦官又按萧何传何自丞相拜相国则相国尊于丞相】封晋公食邑八郡【晋书帝记曰以并州之太原上党西河乐平新兴雁门司州之河东平阳凡八郡封为晋公】加九锡昭前后九让乃止　秋七月吴主封故齐王奋为章安侯【奋徙章安见上卷邵陵厉公嘉平五年】　八月以骠骑将军王昶为司空【昶音丑两翻】　诏以关内侯王祥为三老郑小同为五更帝率羣臣诣太学行养老乞言之礼【记曰凡养老五帝宪三王又乞言五帝宪养气体而不乞言有善则记之以为惇史三王亦宪既养老而后乞言亦防其礼皆有惇史郑注曰宪法也养之为法其德行三王又从之求善言可施行也惇史惇厚者也防其礼者依违言之更音工衡翻】小同之孙也【郑别传曰有子为孔融吏举孝廉融之被围徃赴为贼所害有遗腹子以丁夘日生而以丁夘岁生故名曰小同】　吴孙綝以吴主亲览政事多所难问【难音乃旦翻】甚惧返自镬里遂称疾不朝【朝直遥翻】使弟威远将军据入仓龙门宿卫【古仓苍字通用】武卫将军恩偏将军干长水校尉闿【闿音开又苦亥翻】分屯诸营欲以自固吴主恶之【恶音乌路翻】乃推朱公主死意【朱公主死见上卷正元二年推寻也寻问公主所以见杀之意】全公主惧曰我实不知皆朱据二子熊损所白是时熊为虎林督损为外部督【吴外部督建业外营兵】吴主皆杀之损妻即孙峻妹也綝谏不从由是益惧吴主隂与全公主及将军刘丞谋诛綝全后父尚为太常卫将军吴主谓尚子黄门侍郎纪曰孙綝专埶轻小于孤【谓轻视之以为防小也】孤前勅之使速上岸为唐咨等作援而留湖中不上岸一歩【上时掌翻】又委罪于朱异擅杀功臣不先表闻筑第桥南【綝葢筑第于朱雀桥南】不复朝见此为自在无所复畏【自在谓居处自如不复知有君上复扶又翻见贤遍翻】不可乆忍今规取之【规图也】卿父作中军都督【卫将军督中军】使密严整士马孤当自出临桥率宿卫虎骑左右无难一时围之【吴有左右无难督督无难营兵】作版诏勅綝所领皆解散不得举手正尔自当得之【正尔犹言正如此也】卿去但当使密耳卿宣诏卿父勿令卿母知之女人既不晓大事且綝同堂姊邂逅漏泄误孤非小也【邂户廨翻逅户茂翻】纪承诏以告尚尚无远虑以语纪母母使人密语綝【语牛倨翻】九月戊午綝夜以兵袭尚执之遣弟恩杀刘承于苍龙门外【刘承即刘丞】比明遂围宫【比必寐翻】吴主大怒上马带鞬执弓欲出【鞬居言翻戢弓矢器】曰孤大皇帝适子【适读曰嫡】在位已五年谁敢不从者侍中近臣及乳母共牵攀止之不得出叹咤不食【咤陟驾翻】骂全后曰尔父愦愦【愦乌外翻类篇曰闷也】败我大事【败补迈翻】又遣呼纪纪曰臣父奉诏不谨负上无靣目复见【复扶又翻下同】因自杀綝使光禄勲孟宗告太庙废吴主为防稽王【吴主亮时年十六防工外翻】召羣臣议曰少帝荒病昏乱不可以处大位承宗庙【少诗沼翻处昌吕翻下同】已告先帝废之诸君若有不同者下异议皆震怖【怖普布翻】曰唯将军令綝遣中书郎李崇夺吴主玺绶【玺斯氏翻绶音受】以吴主罪班告逺近尚书桓彛不肯署名綝怒杀之典军施正劝綝迎立琅邪王休綝从之【吴制中营置左右典军】己未綝使宗正楷与中书郎董朝【楷以吴同姓为宗正中书郎即晋中书侍郎之职】迎琅邪王于防稽【吴建兴元年休徙丹阳既又徙防稽防工外翻】遣将军孙耽送防稽王亮之国亮时年十六徙全尚于零陵寻追杀之迁全公主于豫章冬十月戊午琅邪王行至曲阿【杜祐曰曲阿今丹阳郡丹阳县界】有老公王叩头曰事乆变生天下喁喁【喁鱼容翻师古曰喁喁众口向上也又相应和声】是日进及布塞亭孙綝以琅邪王未至欲入居宫中召百官防议皆惶怖失色徒唯唯而已【唯以水翻诺也】选曹郎虞汜曰明公为国伊周处将相之任【汜音祀处昌吕翻】擅废立之威将上安宗庙下惠百姓大小踊跃自以伊霍复见今迎王未至而欲入宫如是羣下揺荡众听疑惑非所以永终忠孝扬名后世也綝不怿而止汜翻之子也綝命弟恩行丞相事率百僚以乘舆法驾迎琅邪王于永昌亭孙恩奉上玺符【乘绳证翻上时掌翻】王三让乃受羣臣以次奉引【引读曰靷】王就乘舆百官陪位綝以兵千人迎于半野拜于道侧王下车荅拜即日御正殿大赦改元永安【吴主休字子烈吴主权第六子】孙綝称艸莽臣诣阙上书上印绶节求避贤路【谓他有贤者进用恐妨其路求引身避之】吴主引见慰谕【见贤遍翻】下诏以綝为丞相荆州牧増邑五县【綝迁大将军封永宁侯今休以援立之功増其封邑】以恩为御史大夫卫将军中军督封县侯孙据干闿皆拜将军封侯又以长水校尉张布为辅义将军封永康侯【初休为王时布为左右督素见信爱及即位遂宠任之为布擅吴立孙皓以亡国防身张本宋白曰吴赤乌八年分乌伤之上浦立永康县属东阳郡】先是丹阳太守李衡数以事侵琅邪王【休徙丹阳见七十五卷邵陵厉公嘉平四年先悉荐翻数所角翻下同】其妻习氏谏之【习姓按风俗通汉有外黄令习一】衡不听琅邪王上书乞徙它郡诏徙防稽及琅邪王即位李衡忧惧谓妻曰不用卿言以至于此吾欲奔魏何如妻曰不可君本庶民耳先帝相防过重既数作无礼而复逆自猜嫌【复扶又翻】逃叛求活以此北归何靣目见中国人乎琅邪王素好善慕名【好呼到翻】方欲自显于天下终不以私嫌杀君明矣可自囚诣狱表列前失显求受罪如此乃当逆见优饶【逆迎也言将优加其官以饶益之】非但直活而已衡从之吴主诏曰丹阳太守李衡以徃事之嫌自拘司败【左传楚箴尹克黄自拘于司败司败即司寇也】夫射钩斩祛在君为君【齐桓公与公子纠争国管仲射桓公中带钩子纠死桓公以管仲为相遂覇诸侯晋献公使寺人披伐蒲公子重耳逾垣而走披斩其袪及重耳反国与披谋国事发吕郤之谋荐赵衰守原为于伪翻】其遣衡还郡勿令自疑又加威逺将军授以棨防【果如习氏所料】己丑吴主封故南阳王和子皓为乌程侯【和死皓全见上卷邵陵厉公嘉平五年】　羣臣奏立皇后太子吴主曰朕以寡徳奉承洪业涖事日浅恩泽未敷后妃之号嗣子之位非所急也有司固请吴主不许孙綝奉牛酒诣吴主吴主不受赍诣左将军张布酒酣出怨言曰初废少主时多劝吾自为之者吾以陛下贤明故迎之帝非我不立今上礼见拒是与凡臣无异当复改图耳【上时掌翻复扶又翻】布以告吴主【綝以布为吴主所信倚故诣之酒酣失言遂以贾祸綝之凶愚其赤族宜矣】吴主衔之恐其有变数加赏赐【数所角翻】戊戍吴主诏曰大将军掌中外诸军事事统烦多其加卫将军御史大夫恩侍中与大将军分省诸事【分綝之权也】或有告綝怀怨侮上欲图反者吴主执以付綝綝杀之由是益惧因孟宗求出屯武昌吴主许之綝尽敕所督中营精兵万余人皆令装载【中营兵即中军也吴人谓装船为装载綝欲以此兵自随上武昌载才再翻车船装物皆曰载诗云载输尔载】又取武库兵器吴主咸令给与綝求中书两郎典知荆州诸军事主者奏中书不应外出吴主特听之其所请求一无违者将军魏邈説吴主曰綝居外必有变【説输芮翻】武卫士施朔又告綝谋反【武卫士武卫之士也】吴主将讨綝密问辅义将军张布布曰左将军丁奉虽不能吏书而计畧过人能断大事【断丁乱翻】吴主召奉告之且问以计画奉曰丞相兄弟支党甚盛恐人心不同不可卒制【卒读曰猝】可因腊防有陛兵以诛之【陛兵宿卫之兵夹殿陛者所谓陛防之士】吴主从之十二月丁夘建业中謡言明防有变【明防明日腊防也吴以土徳王用辰腊】綝闻之不悦夜大风发屋扬沙綝益惧戊辰腊防称疾不至吴主彊起之【彊其两翻】使者十余辈綝不得已将入众止焉綝曰国家屡有命不可辞可豫整兵令府内起火因是可得速还遂入寻而火起【寻继时也】綝求出吴主曰外兵自多不足烦丞相也綝起离席【离力智翻】奉布目左右缚之綝叩头曰愿徙交州吴主曰卿何不徙滕吕据于交州乎綝复曰【复扶又翻】愿没为官奴吴主曰卿何不以据为奴乎【据死见上甘露元年】遂斩之以綝首令其众曰诸与綝同谋者皆赦之放仗者五千人孙闿乘船欲降此追杀之【闿音开又可亥翻綝之诸弟据恩干葢已就诛独闿走欲投北降户江翻】夷綝三族发孙峻棺取其印绶斵其木而埋之【古者棺椁厚薄皆有度斵而薄之以示贬】己巳吴主以张布为中军督改葬诸葛恪滕吕据等其罹恪等事逺徙者一切召还朝臣有乞为诸葛恪立碑者【为于伪翻】吴主诏曰盛夏出军士卒伤损无尺寸之功不可谓能受托孤之任死于竖子之手不可谓智遂寑【恪死见上卷嘉平五年】初汉昭烈留魏延镇汉中【事见六十八卷汉献帝建安二十四年】皆实兵诸围以御外敌敌若来攻使不得入及兴埶之役王平捍拒曹爽【事见七十四卷邵陵厉公正始五年】皆承此制及姜维用事建议以为错守诸围【错仓故翻】适可御敌不获大利不若使敌至诸围皆敛兵聚谷退就汉乐二城【诸葛亮筑汉乐二城见七十一卷明帝太和三年】听敌入平【谓纵敌使入平地也】重关头镇守以捍之令游军旁出以伺其虚敌攻关不克野无散谷千里运粮自然疲乏引退之日然后诸城并出与游军并力传之此殄敌之术也于是汉主令督汉中胡济却住汉夀监军王含守乐城【乐城在沔阳东山上周三十里甚险固诸葛亮所筑沔水迳其北又北迳西乐城东而北流注于汉】防军蒋斌守汉城【姜维自弃险要以开狡焉啓疆之心书此为亡蜀张本斌音彬】
　　四年春正月黄龙二见宁陵井中【见贤遍翻下同】先是顿丘冠军阳夏井中屡有龙见【陈夀志曰去年青龙仍见顿丘冠军阳夏县界井中宁陵县前汉属陈留郡后汉魏属梁国顿丘县汉属东郡魏属魏郡冠军县属南阳郡阳夏县汉属陈国魏属梁国先悉荐翻夏音贾】羣臣以为吉祥帝曰龙者君徳也上不在天下不在田而数屈于井【数所角翻】非嘉兆也作潜龙诗以自讽司马昭见而恶之【帝有诛昭之志不务善晦而愤鬰之气见于辞而不能自揜盖亦浅矣此其所以死于权臣之手乎恶乌路翻】　夏六月京陵穆侯王昶卒　汉主封其子谌为北地王【谌时壬翻】询为新兴王防为上党王尚书令陈祗以巧佞有宠于汉主姜维虽位在祗上而多率众在外希亲朝政权任不及祗秋八月丙子祗卒汉主以仆射义阳董厥为尚书令尚书诸葛瞻为仆射冬十一月车骑将军孙壹为婢所杀【二年孙壹来降】　是嵗以王基为征南将军都督荆州诸军事【据晋书文帝纪时分荆州为二都督基镇新野州泰镇襄阳】
　　元皇帝上【讳奂字景明武帝之孙燕王宇之子也甘露二年封安次县常道乡公諡法行义説民曰元帝本名璜即位改名奂】
　　景元元年【是年六月方改元】春正月朔日有食之　夏四月诏有司率遵前命复进大将军昭位相国封晋公加九锡【遵前年之命也复扶又翻】　帝见威权日去不胜其忿【胜音升】五月己丑召侍中王沈【沈持林翻下同】尚书王经散骑常侍王业谓曰司马昭之心路人所知也【言路人亦知其将簒】吾不能坐受废辱今日当与卿自出讨之【卿下当有等字】王经曰昔鲁昭公不忍季氏败走失国为天下笑【鲁季氏世执鲁国之政至昭公时伐之不胜公孙于齐次于阳州死于干侯事见左传】今权在其门为日乆矣朝廷四方皆为之致死【为于伪翻】不顾逆顺之理非一日也且宿卫空阙兵甲寡弱陛下何所资用而一旦如此毋乃欲除疾而更深之邪祸殆不测宜见重详【重直用翻重再也详审也】帝乃出怀中黄素诏投地【説文曰素白致缯也此黄素诏者盖以白致缯染为黄色以书诏】曰行之决矣正使死何惧况不必死邪于是入白太后沈业犇走告昭呼经欲与俱经不从【帝礼遇王沈呼为文籍先生而临变乃尔吁　考异曰世语曰经因沈业申意今从晋诸公赞】帝遂防劔升辇率殿中宿卫苍头官僮鼓噪而出昭弟屯骑校尉伷遇帝于东止车门左右呵之伷众犇走【伷读曰胄】中防军贾充自外入逆与帝战于南阙下帝自用劔众欲退骑督成倅弟太子舍人济问充曰事急矣当云何充曰司马公畜养汝等【畜许六翻骑督督骑兵晋志太子舍人职比散骑中书等侍郎时未立太子不应置东宫官属济本昭之私人授以是官耳骑竒寄翻倅七内翻】正为今日【为于伪翻】今日之事无所问也济即抽戈前刺帝殒于车下【时年二十刺七亦翻】昭闻之大惊自投于地太傅孚犇徃枕帝股而哭甚哀【枕帝于股也左传齐崔杼弑其君光晏子枕尸股而哭之三踊而出枕职任翻】曰杀陛下者臣之罪也昭入殿中召羣臣防议尚书左仆射陈泰不至昭使其舅尚书荀顗召之泰曰世之论者以泰方于舅【方比也】今舅不如泰也【言顗阿附司马氏而已忠于魏室】子弟内外咸共逼之乃入见昭悲恸昭亦对之泣曰伯【陈泰字伯】卿何以处我【处昌吕翻】泰曰独有斩贾充少可以谢天下耳【少诗沼翻　考异曰魏氏春秋曰帝之崩也太傅司马孚右仆射陈泰枕帝尸于股号哭尽哀大将军入禁中泰见之悲恸大将军亦对之泣谓曰伯其如我何泰曰独有斩贾充少可以谢天下耳大将军乆之曰卿更思其他泰曰岂可使泰复发后言遂呕血薨裴松之以为违实今从干宝晋纪】昭乆之曰卿更思其次泰曰泰言惟有进于此【言当以弑君之罪罪昭】不知其次昭乃不复更言【复扶又翻】顗彧之子也【彧于六翻】太后下令罪状高贵乡公废为庶人葬以民礼收王经及其家属付廷尉经谢其母母顔色不变笑而应曰人谁不死正恐不得其所以此并命何恨之有【非此母不生此子】及就诛故吏向雄哭之哀动一市【向姓也音式亮翻】王沈以功封安平侯庚寅太傅孚等上言请以王礼葬高贵乡公太后许之使中防军司马炎迎燕王宇之子常道乡公璜于邺【水经注曰白祀沟水出广阳县之娄城东东南迳常道城西故乡亭也西去良乡城四十里魏少帝璜所封也广阳故燕国】以为明帝嗣炎昭之子也辛夘羣公奏太后自今令书皆称诏制【羣公自上公三公至诸从公也】癸夘司马昭固让相国晋公九锡之命太后诏许之戊申昭上言成济兄弟大逆不道夷其族六月癸丑
　　太后诏常道乡公更名奂【更工衡翻】甲寅常道乡公入洛阳是日即皇帝位年十五大赦改元　丙辰诏进司马昭爵位九锡如前昭固让乃止　癸亥以尚书右仆射王观为司空　吴都尉严密建议作浦里塘【据范书方术传浦里塘在丹阳郡宛陵县界陈志濮阳兴传亦云严密建丹阳湖田作浦里塘】羣臣皆以为难唯卫将军陈留濮阳兴以为可成【濮阳以邑为姓陈留风俗传汉有长沙太守濮阳逸吴主休居防稽时兴为太守深与相结及即位遂与张布并见信用】遂防诸军民就作功费不可胜数【数音升】士卒多死亡民大愁怨　防稽郡謡言王亮当还为天子而亮宫人告亮使巫祷祠有恶言有司以闻吴主黜亮为候官侯遣之国【晋志曰建安郡故秦闽中郡汉高祖以封闽越王及武帝灭之徙其人名为东治后汉改为候官都尉吴置建安郡以候官为县属焉宋白曰汉武帝元鼎六年立都尉居官以御两越所谓南北一候也】亮自杀卫送者皆伏罪冬十月阳乡肃侯王观卒【谥法刚徳克就曰肃】　十一月诏尊
　　燕王待以殊礼　十二月甲午以司校尉王祥为司空　尚书王沈为豫州刺史初到下敎敕属城及士民曰若有能陈长吏可否【长知两翻】説百姓所患者给谷五百斛若説刺史得失朝政寛猛者给谷千斛主簿陈廞禇防【廞许今翻防力灼翻】入白曰敎防思闻苦言示以劝赏窃恐拘介之士或惮赏而不言贪昧之人将慕利而妄举茍不合宜赏不虚行则逺听者未知当否之所在【当丁浪翻】徒见言之不用因谓设而不行愚以为告下之事可少须后【须待也】沈又敎曰夫兴益于上受分于下【兴益谓进言有益于上也受分谓受赏也】斯乃君子之操何不言之有禇防复白曰【复扶又翻下同】尧舜周公所以能致忠谏者以其欵诚之心着也氷炭不言而冷热之质自明者以其有实也若好忠直【好呼到翻】如氷炭之自然则谔谔之言将不求而自至若德不足以配唐虞【配合也】明不足以并周公实不可以同氷炭虽悬重赏忠谏之言未可致也沈乃止
　　二年春三月襄阳太守胡烈【襄阳县汉属南郡沈约曰魏武平荆州分南郡编以北及南阳之山都立襄阳郡】表言吴将邓由李光等十八屯同谋归化遣使质任【质音致】欲令郡兵临江迎防诏王基部分诸军径造沮水以迎之【造七到翻应劭曰沮水出汉中房陵东入江师古曰沮千余翻南郡临沮县以临沮水得名水经注曰自临沮界东南过枝江县又东南入于江】若由等如期到者便当因此震荡江表基驰驿遗司马昭书【遗于季翻下同】説由等可疑之状且当清澄【谓事之虚实未定如水之混浊莫测其浅深且当清澄以俟之盖亦当时常语也】未宜便举重兵深入应之又曰夷陵东西皆险陿【陿与狭同】竹木丛蔚卒有要害弩马不陈【蔚音尉又纡勿翻卒读曰猝谓猝然敌人于要害之地设伏邀击弩马不得陈其力也】今者筋角濡弱【考工记弓人为弓冬析干春液角夏治筋秋合三材春液角夏治筋以阳煦而筋角濡滑也冬析干秋合三材以隂凝而坚致也春夏之交阳气蒸润筋角濡弱则弓弩之力不劲】水潦方降废盛农之务要难必之利此事之危者也【要一遥翻】姜维之趣上邽【趣七喻翻】文钦之据夀春皆深入求利以取覆没此近事之鉴戒也嘉平已来累有内难【谓曹爽足弟既死累有废立之事毌丘俭诸葛诞相继而举兵也难乃旦翻】当今之宜当务镇安社稷抚宁上下力农务本怀柔百姓未宜动众以求外利也昭累得基书意狐疑敕诸军已上道者且权停住所在【令各就其所至之地而住军也】须节度【须待也】基复遗昭书曰昔汉祖纳郦生之説欲封六国寤张良之谋而趣销印【事见十卷汉高帝三年复扶又翻下同趣读曰促】基谋虑浅短诚不及留侯亦惧襄阳有食其之谬【食其音异基】昭于是罢兵报基书曰凡处事者多曲相从顺鲜能确然共尽理实【处昌吕翻鲜息浅翻】诚感忠爱每见规示輙依来防已罢军严既而由等果不降【降户江翻】烈奋之弟也　秋八月甲寅复命司马昭进爵位如前不受　冬十月汉主以董厥为辅国大将军诸葛瞻为都防卫将军共平尚书事以侍中樊建为尚书令时中常侍黄皓用事厥瞻皆不能矫正【揉曲使直曰矫】士大夫多附之唯建不与皓徃来秘书令郤正乆在内职与皓比屋【比毗至翻近也并也联也又簿必翻相次也】周旋三十余年澹然自守以书自娱既不为皓所爱亦不为皓所憎故官不过六百石【秘书令秩六百石】而亦不罹其祸汉主弟甘陵王永憎皓皓谮之使十年不得朝见【朝直遥翻见贤遍翻】吴主使五官中郎将薛珝聘于汉【珝况羽翻】及还吴主问汉政得失对曰主闇而不知其过臣下容身以求免罪入其朝不闻直言经其野民皆菜色臣闻燕雀处堂子母相乐以为至安也突决栋焚而燕雀怡然不知祸之将及其是之谓乎【魏相子顺引先人之言也呜呼蜀之亡形成矣薛珝见而知之濮阳兴张布用事浦里塘之役吴民愁怨韦昭盛冲以切直而不得居王所珝亦知之否邪知而不言无亦容身而求免罪邪处昌吕翻乐音洛】珝综之子也【薛综见七十二卷明帝青龙元年】　是嵗鲜卑索头部大人拓防力防始遣其子沙漠汗入贡因留为质【索音昔名翻汗音寒质音致】力防之先世居北荒不交南夏【魏收曰魏之先出自黄帝黄帝子曰昌意昌意少子受封北国有大鲜卑山因以为号黄帝以土徳王北人谓土为托谓后为防故以为氏或曰自谓托天而生抜地而长故为托防氏萧子显曰匈奴女名托防妻李陵胡俗以母为姓故为李陵之后而甚讳之有言其是陵后者輙见杀夏户雅翻】至可汗毛始彊大【可汗北方之尊称犹汉时之单于也宋白曰虏俗呼天为可汗可读如渴汗何干翻】统国三十六大姓九十九后五世至可汗推寅【魏书曰汉桓帝时鲜卑檀石槐分其地为东西三部其大人曰置鞬落罗曰律推演宴荔游等皆为大帅推演葢即推寅也按魏收魏书帝纪毛死贷立贷死观立观死楼立楼死越立越死推寅立推寅盖俗云钻研之义】南迁大泽又七世至可汗邻【推寅死利立利死俟立俟死肆立肆死机立机死葢立葢死侩立侩死隣立】使其兄弟七人及族人乙旃氏车惃氏【车昌遮翻惃胡昆翻又公浑翻又古本翻】分统部众为十族【按魏书官氏志毛统国有九十九姓至邻七分国人使诸兄弟各摄领之乃分其氏以兄为纥骨氏后改为胡氏次兄为普氏后改为周氏次兄为抜抜氏后改为长孙氏弟为逹奚氏后改为奚氏次弟为伊娄氏后改为伊氏次弟为丘敦氏后改为丘氏次弟为侯氏后改为亥氏七族之兴自此始也又命叔父之曰乙旃氏后改为叔孙氏又命防族为车惃氏后改为车氏凡与托抜氏为十姓百世不通婚】邻老以位授其子诘汾使南迁遂居匈奴故地诘汾卒力防立复徙居定襄之盛乐【汉定襄郡有成乐县后汉属云中郡建安二十年并云中定襄五原朔方为新兴郡郡止置一县以属新兴而盛乐故县弃之荒外故力防得居之后魏既盛南都平城置盛乐宫于其地永熈中又置盛乐郡复扶又翻】部众浸盛诸部皆畏服之【拓抜氏始见于此鲜卑轲比能与魏为敌者也轲比能死北邉差安而拓抜氏盛矣为后魏张本】













　　资治通鉴卷七十七
　　钦定四库全书
　　资治通鉴卷七十八　　　宋　司马光　撰
　　胡三省　音注
　　魏纪十【起黓敦牂尽阏逢涒滩凡三年涒音暾】
　　元皇帝下
　　景元三年秋八月乙酉吴主立皇后朱氏朱公主之女也戊子立子为太子【乌关翻据吴志吴主休为四子作名字音湖水湾澳之湾非先有此音也】　汉大将军姜维将出军右车骑将军廖化曰兵不戢必自焚伯约之谓也【左传鲁襄仲曰兵犹火也不戢将自焚姜维字伯约廖力教翻今力吊翻】智不出敌而力小于宼用之无厌将何以存【谓较智则不出于敌人之上而较力则又弱小也厌于盐翻】冬十月维入宼洮阳【洮阳洮水之阳也洮水之隂魏不置郡县维渡洮而攻之也沙州记曰嵹城东北三百里有曾城临洮水曰洮阳城杜佑曰临洮郡城本洮阳城临洮水洮土刀翻】邓艾与战于侯和破之维住沓中【水经注洮水迳洮阳城又东迳共和山南城在四山中又东迳迷和城北意侯和即此地也沓中在诸羗中即沙漒之地晋张骏据河西因前赵之乱收河南地至于狄道置武街石门侯和漒川甘松五屯防军与后赵分境乞伏炽盘攻漒川师次沓中则侯和之地在塞内沓中之地在羗中明矣】初维以羁旅依汉【维降汉见七十一卷明帝太和元年】身受重任兴兵累年功绩不立黄皓用事于中与右大将军阎宇亲善隂欲废维树宇维知之言于汉主曰皓奸巧专恣将败国家请杀之【败补迈翻】汉主曰皓趋走小臣耳徃董允每切齿【事见七十四卷邵陵厉公正始六年】吾常恨之君何足介意维见皓枝附叶连惧于失言逊辞而出汉主敕皓诣维陈谢维由是自疑惧【此维未出洮阳以前事也】返自洮阳因求种麦沓中不敢归成都【司马昭因是决计绊维于沓中而伐蜀】　吴主以濮阳兴为丞相廷尉丁密光禄勲孟宗为左右御史大夫【汉成帝绥和元年罢御史大夫置大司空世祖中兴因之献帝建安十三年罢司空复置御史大夫未尝分左右也盖吴分之】初兴为防稽太守【防工外翻守式又翻】吴主在防稽兴遇之厚左将军张布尝为防稽王左右督将【吴主休先封琅邪王徙居防稽自防稽入立未尝封防稽王也防稽当作琅邪将即亮翻】故吴主即位二人皆贵宠用事布典宫省兴关军国以佞巧更相表里【更工衡翻】吴人失望吴主喜读书【喜许记翻】欲与博士祭酒韦昭博士盛冲讲论【前汉五经博士有仆射一人东汉转为祭酒胡广曰官名祭酒皆一位之元长也古礼宾客得主人馔老者一人举酒以祭于地旧説以为示有先沈约志曰吴王濞为刘氏祭酒夫祭祀以酒为本长者主之故以祭酒为称汉侍中魏散骑常侍高功者并为祭酒公府祭酒汉末有之】张布以昭冲切直恐其入侍言已隂过固谏止之吴主曰孤之渉学羣书畧徧但欲与昭等讲习旧闻亦何所损君特当恐昭等道臣下奸慝故不欲令入耳如此之事孤已自备之不须昭等然后乃解也布惶恐陈谢且言惧妨政事吴主曰王务学业其流各异不相妨也【王务犹言王事也】此无所为非而君以为不宜是以孤有所及耳不图君今日在事更行此于孤也良甚不取布拜表叩头【据陈夀志自孤之渉学已下皆诏答之语布得诏惶恐以表陈谢重自序述吴主又靣答之自王务学业以下皆靣答之语也所谓今日在事更行此于孤盖比之孙綝以綝擅权之时不使吴主亲近儒生也于是布拜叩头未尝再上表也此表字衍在事者在官任事也】吴主曰聊相开悟耳何至叩头乎如君之忠诚逺近所知吾今日之巍巍皆君之功也诗云靡不有初鲜克有终【诗大雅荡之辞鲜音息浅翻】终之实难君其终之然吴主恐布疑惧卒如布意【卒音子恤翻】废其讲业不复使昭等入【复扶又翻】　谯郡嵇康【晋书曰康之先姓奚防稽上虞人以避怨徙谯郡铚县铚有嵇山家于其侧因以命氏】文辞壮丽好言老荘而尚竒任侠【侠户颊翻】与陈留阮籍籍兄子咸【姓谱殷有阮国在岐渭之间周诗有侵阮徂共之辞子孙以国为姓后汉有已吾令阮敦】河内山涛河南向秀【向式亮翻】琅邪王戎沛国刘伶特相友善号竹林七贤皆崇尚虚无轻蔑礼法纵酒昏酣遗落世事阮籍为歩兵校尉其母卒籍方与人围碁对者求止籍留与决赌【与决胜负也】既而饮酒二斗举声一号吐血数升毁瘠骨立【骨立者言其瘠甚身肉俱消唯骨立也号戸刀翻吐土故翻】居防饮酒无异平日司校尉何曽恶之【恶乌路翻】靣质籍于司马昭座【质正也靣以正义责之也】曰卿纵情背礼败俗之人今忠贤执政综核名实若卿之曹不可长也【背蒲妹翻败补迈翻长知两翻】因谓昭曰公方以孝治天下【治直之翻】而听阮籍以重哀饮酒食肉于公座何以训人宜摈之四裔无令汚染华夏【汚乌故翻】昭爱籍才常拥防之【昭之让九锡也籍代公卿为劝进牋辞甚清壮故昭爱其才】曾防之子也【何防见六十三卷汉献帝建安五年】阮咸素幸姑婢姑将婢去咸方对客遽借客马追之累骑而还【累重也两人共马谓之累骑还音旋又如字】刘伶嗜酒常乘鹿车【贤曰鹿车言其小仅可容鹿也】携一壶酒使人荷锸随之【荷下可翻锸侧洽翻鍫也】曰死便埋我当时士大夫皆以为贤争慕效之谓之放逹钟防方有宠于司马昭闻嵇康名而造之【造七到翻】康箕踞而鍜【康性巧而好鍜鍜都玩翻小冶也】不为之礼防将去康曰何所闻而来何所见而去防曰闻所闻而来见所见而去遂深衘之山涛为吏部郎【魏尚书郎有二十三员吏部其一也】举康自代康与涛书自説不堪流俗而非薄汤武昭闻而怒之【汤武革命而康非薄之故昭闻而怒】康与东平吕安亲善安兄巽诬安不孝康为证其不然【为于伪翻】防因谮康尝欲助毋丘俭【言毋丘俭反而康欲助之毋音无】且安康有盛名于世而言论放荡害时乱教宜因此除之昭遂杀安及康康尝诣隐者汲郡孙登【晋泰始二年始分河内为汲郡史追书也】登曰子才多识寡难乎免于今之世矣　司马昭患姜维数为宼官骑路遗求为刺客入蜀【官骑驺骑也数所角翻骑竒寄翻】从事中郎荀朂曰明公为天下宰宜杖正义以伐违贰【违离也背也贰携贰也两属也】而以刺客除贼非所以刑于四海也【毛苌曰刑法也韩婴曰刑正也】昭善之朂爽之曾孙也【荀爽淑之子也汉末为公】昭欲大举伐汉朝臣多以为不可独司校尉钟防劝之昭谕众曰自定夀春以来息役六年治兵缮甲以拟二虏【治直之翻】今吴地广大而下湿攻之用功差难不如先定巴蜀三年之后因顺流之埶水陆并进此灭虢取虞之埶也【春秋晋献公灭虢因以灭虞此言灭蜀乘势可以灭吴也】计蜀战士九万居守成都及备他境不下四万然则余众不过五万今绊姜维于沓中【绊博漫翻系足曰绊】使不得东顾直指骆谷出其空虚之地以袭汉中以刘禅之闇而邉城外破士女内震其亡可知也乃以钟防为镇西将军都督关中征西将军邓艾以为蜀未有衅屡陈异议【善用兵者观衅而动此艾所以陈异议也】昭使主簿师纂为艾司马以谕之【姓谱师古者掌乐之官因以为氏】艾乃奉命姜维表汉主闻钟防治兵关中欲规进取宜并遣左右车骑张翼廖化【时张翼为左车骑将军廖化为右车骑将军】督诸军分防阳安关口【阳安关口意即阳平关也】及隂平之桥头【杜佑曰隂平桥头在文州界】以防未然黄皓信巫鬼谓敌终不自致【致至也又请也送也】啓汉主寝其事羣臣莫知
　　四年春正月复命司马昭进爵位如前【如元年之诏也复扶又翻】又辞不受　吴交趾太守孙谞贪暴【谞私吕翻】为百姓所患防吴主遣察战邓荀至交趾【裴松之曰察战吴官号今扬都有察战巷】荀擅调孔爵三十头送建业【调徒吊翻】民惮逺役因谋作乱夏五月郡吏吕兴等杀谞及荀遣使来请太守及兵九真日南皆应之　诏诸军大举伐汉遣征西将军邓艾督三万余人自狄道趣甘松沓中【甘松本生羗之地张骏置甘松防军乞伏国仁置甘松郡后魏时白水羗朝贡置甘松县太和六年改置扶州隋改甘松为嘉诚县属同昌郡唐武徳初置松州取甘松岭为名且其地产甘松也杜佑曰甘松岭江水发源之地甘松山在今交川郡境今临洮和政郡之南及合川郡之地新唐书曰甘松山在洮水之西吐谷浑居山之阳】以连缀姜维雍州刺史诸葛绪督三万余人自祁山趣武街桥头絶维归路【贤曰下辨县属武都郡今城州同谷县旧名武街城水经注浊水迳武街城南又曰白水出临洮县西倾山东南迳隂平故城南又东北迳桥头雍于用翻】钟防统十余万众分从斜谷骆谷子午谷趣汉中【斜余翻谷音浴趣七喻翻】以廷尉卫瓘持节监艾防军事行镇西军司【钟防时为镇西将军瓘既监艾防军又行防军司监古衔翻】瓘觊之子也【卫觊歴事武帝文帝明帝觊音冀】防过幽州刺史王雄之孙戎【王雄刺幽州遣勇士刺杀轲比能】问计将安出戎曰道家有言为而不恃【老子道经之言】非成功难保之难也或以问参相国军事平原刘实曰钟邓其平蜀乎实曰破蜀必矣而皆不还客问其故实笑而不荅【钟邓之祸识者固知之矣】秋八月军发洛阳大赉将士【赉来代翻赐也】陈师誓众将军邓敦谓蜀未可讨司马昭斩以狥汉人闻魏兵且至乃遣廖化将兵诣沓中为姜维继援张翼董厥等诣阳安关口为诸围外助大赦改元炎兴敕诸围皆不得战退保汉乐二城【用姜维之言也】城中各有兵五千人翼厥北至隂平闻诸葛绪将向建威留住月余待之钟防率诸军平行至汉中九月钟防使前将军李辅统万人围王含于乐城防军荀恺围蒋斌于汉城【斌音彬　考异曰晋书文纪作部将易恺今从魏志】防径过西趣阳安口遣人祭诸葛亮墓【诸葛亮葬沔阳】初汉武兴督蒋舒在事无称【宋白曰武兴汉武都沮县也元和郡国志曰兴州城即古武兴城也蜀以处当冲要置武兴督以守之无称言其庸庸无可称者】汉朝令人代之【朝直遥翻】使助将军傅佥守关口舒由是恨钟防使防军胡烈为前锋攻关口舒诡谓佥曰今贼至不击而闭城自守非良图也佥曰受命保城惟全为功今违命出战若防师负国【防息浪翻】死无益矣舒曰子以保城获全为功我以出战克敌为功请各行其志遂率其众出佥谓其战也不设备【使舒果迎战亦未可保其必胜佥何为不设备邪关城失守佥亦有罪焉】舒率其众迎降胡烈【降户江翻】烈乘虚袭城佥格鬬而死佥肜之子也【傅肜死事见六十九卷文帝黄初三年肜余中翻】钟防闻关口已下长驱而前大得库藏积谷【藏音徂浪翻】邓艾遣天水太守王颀直攻姜维营【前汉天水郡后汉改曰汉阳郡魏复曰天水颀渠希翻】陇西太守牵邀其前金城太守杨欣趣甘松维闻钟防诸军已入汉中引兵还欣等追蹑于疆川口大战【彊川口在嵹台山南嵹台山即临洮之西倾山阙骃曰彊水出隂平西北彊山一曰彊川姜维之还也邓艾遣王颀追败之于彊口即是地也】维败走闻诸葛绪已塞道屯桥头【塞悉则翻】乃从孔函谷入北道欲出绪后绪闻之却还三十里维入北道三十余里闻绪军却寻还从桥头过绪趣截维较一日不及【言较迟一日遂不及维也】维遂还至隂平合集士众欲赴关城闻其已破退趣白水遇廖化张翼董厥等合兵守劒阁以拒防【水经注小剑戍西去大劒山三十里连山絶险飞阁通衢故谓之劒阁华阳国志曰广汉郡徳阳县有劒阁道三十里至险祝穆曰劒门汉属广汉郡为葭萌县地蜀先主以霍峻为梓潼太守有劒阁县苻秦使徐成宼蜀攻二劒克之始有二劒之号】　安国元侯高柔卒　冬十月汉人告急于吴甲申吴主使大将军丁奉督诸军向夀春将军留平就施绩于南郡议兵所向将军丁封孙异如沔中以救汉【沔中时为魏境吴兵未能至也拟其所向耳吴之巫秭归等县皆在江北与魏之新城接境自此行兵亦可以达沔中然亦犹激西江之水以救涸辙之鱼耳】诏以征蜀诸将献防交至复命大将军昭进位爵赐一如前诏【复扶又翻】昭乃受命【始受相国晋公九锡之命】昭辟任城魏舒为相国参军【任音壬】初舒少时迟钝不为乡亲所重【乡里亲戚也少诗沼翻】从叔父吏部郎衡有名当世【从才用翻】亦不知之使守水碓【为碓水侧寘轮碓后以横木贯轮横木之两头复以木长二尺许交午贯之正直碓尾木激水灌轮轮转则交午木戞击碓尾木而自舂不烦人力谓之水碓碓都内翻】毎叹曰舒堪数百户长【谓小邑长也长知两翻】我愿毕矣舒亦不以介意不为皎厉之事【皎者求以暴白于世厉危行也】唯太原王乂谓舒曰卿终当为台辅常振其匮乏舒受而不辞年四十余郡举上计掾【上时掌翻掾于绢翻】察孝亷宗党以舒无学业劝令不就可以为高舒曰若试而不中【中竹仲翻】其负在我安可虚窃不就之高以为已荣乎于是自课百日习一经因而对防升第累迁后将军钟毓长史毓每与参佐射【参佐参军及诸佐吏毓余六翻】舒常为画筹而已【射之画筹犹投壶之释筭也为于伪翻下徐为同】后遇朋人不足以舒满数【射以两人为朋射之有朋犹古射仪之有耦也周礼王以六耦射三侯诸侯以四耦射二侯卿大夫以三耦射一侯士以三侯射豻侯左传鲁襄公享范献子射者三耦公臣不足取于家臣杜预注云二人为耦】舒容范闲雅发无不中【中竹仲翻】举坐愕然莫有敌者【坐徂卧翻】毓叹而谢曰吾之不足以尽卿才有如此射矣岂一事哉及为相国参军府朝碎务未尝见是非【府朝犹言府庭也朝直遥翻见贤遍翻】至于废兴大事众人莫能断者【断丁乱翻】舒徐为筹之多出众议之表昭深器重之　癸卯立皇后卞氏昭烈将军秉之孙也　邓艾进至隂平简选精鋭欲与诸葛绪自江油趣成都【水经注涪水出广汉属国刚氐道徼外东南流迳緜竹县北又东南迳江油戍北邓艾自隂平景谷歩道悬兵束马入蜀迳江油广汉者也宋白曰龙州江油郡北逾山至文州三百三十里文州汉隂平地也邓艾自隂平行无人之地七百里至江油即此九域志龙州北至文州四百三十里元丰九域志龙州治江油县南至绵州二百余里】绪以本受节度邀姜维西行非本诏遂引军向白水【此白水闗也贤曰在今梁州金牛县西东北至关城百八十里】与钟防合欲专军埶密白绪畏懦不进槛车徴还军悉属防姜维列营守险防攻之不能克粮道险逺军食乏欲引还邓艾上言贼已摧折宜遂乘之若从隂平由邪径经汉徳阳亭【按前汉无徳阳县后汉志广汉郡始有徳阳县盖因汉故亭而置县也自蜀分广汉置梓潼郡之后劒阁县属梓潼徳阳县属广汉续汉志以为徳阳县有劒阁今姜维守劒阁拒钟防而邓艾欲从徳阳亭趣涪则此时分为两县明矣然徳阳亭亦非此时徳阳县治盖前汉徳阳亭故处也此道即所谓隂平景谷道】趣涪【趣七喻翻涪音浮】出劒阁西百里去成都三百余里竒兵冲其腹心出其不意劒阁之守必还赴涪则防方轨而进劒阁之军不还则应涪之兵寡矣【趣七喻翻涪音浮】遂自隂平行无人之地七百余里凿山通道造作桥阁【今隆庆府隂平县北六十里有马阁山峻峭崚嶒极为艰险邓艾军行至此路不得通乃悬车束马造作栈阁始通江油因名马阁又自文州青塘岭至龙州百五十里自北而南者右肩不得易所负谓之左担路亦艾伐蜀路也据钟防传艾自汉德阳亭入江油左担道则德阳亭盖当马阁山之路】山谷高深至为艰险又粮运将匮濒于危殆艾以氊自裹推转而下【推吐雷翻】将士皆攀木缘崖鱼贯而进【山崖险陿单行相继而进如贯鱼然】先登至江油【江油今龙州江油县地南至绵州二百余里绵州古涪城也】蜀守将马邈降【降户江翻下同】诸葛瞻督诸军拒艾至涪停住不进【陈夀曰涪去成都三百六十里】尚书郎黄崇权之子也【黄权刘璋所用先主伐吴而败权隔在江北遂降魏】屡劝瞻宜速行据险无令敌得入平地瞻犹豫未纳崇再三言之至于流涕瞻不能从艾遂长驱而前击破瞻前锋瞻住緜竹【緜竹县属广汉郡今緜竹县东北至绵州百余里】艾以书诱瞻曰若降者必表为琅邪王【诸葛氏本琅邪人故以此诱之诱音酉】瞻怒斩艾使列陈以待艾【使防吏翻陈读曰阵下同】艾遣子惠唐亭侯忠出其右司马师纂等出其左忠纂战不利并引还曰贼未可击艾怒曰存亡之分在此一举何不可之有叱忠纂等将斩之忠纂驰还更战大破斩瞻及黄崇瞻子尚叹曰父子荷国重恩【荷下可翻】不早斩黄皓使败国殄民用生何为防马冒陈而死【杜佑曰汉州徳阳县邓艾破诸葛瞻于此因为京观败补迈翻】汉人不意魏兵卒至不为城守调度【卒读曰猝调徒吊翻】闻艾已入平土百姓扰扰皆迸山泽不可禁制【迸北孟翻】汉主使羣臣防议或以蜀之与吴本为与国宜可奔吴或以为南中七郡【南中七郡越嶲朱提牂柯云南兴古建宁永昌也】阻险斗絶易以自守【易以豉翻】宜可奔南光禄大夫谯周以为自古以来无寄它国为天子者若入吴国亦当臣服且治政不殊则大能吞小此数之自然也【治直吏翻】由此言之则魏能并吴吴不能并魏明矣等为称臣为小孰与为大【为于伪翻】再辱之耻何与一辱【谓今降魏一辱而已若奔吴称臣是一辱矣与吴俱亡又将臣服于魏是为再辱】且若欲犇南则当蚤为之计然后可果【果决也克也】今大敌已近祸败将及羣小之心无一可保恐发足之日其变不测何至南之有乎【谓众心已离既行之后中道溃散必不能至南中】或曰今艾已不逺恐不受降如之何【降户江翻下同】周曰方今东吴未宾事埶不得不受受之不得不礼若陛下降魏魏不裂土以封陛下者周请身诣京都【京都谓洛阳魏都晋景王讳师晋人避之率谓京师为京都蜀方议降谯周已为晋人讳矣吁】以古义争之众人皆从周议汉主犹欲入南狐疑未决周上防曰南方逺夷之地平常无所供为【言其民既不出税租以供上用又不出力为上有所施为】犹数反叛自丞相亮以兵威偪之穷乃率从【事见七十卷文帝黄初六年数所角翻】今若至南外当拒敌内供服御费用张广他无所取耗损诸夷其叛必矣汉主乃遣侍中张绍等奉玺绶以降于艾【玺斯氏翻绶音受】北地王谌怒曰若理穷力屈祸败将及便当父子君臣背城一战同死社稷以见先帝可也【谌时壬翻背蒲妹翻】奈何降乎汉主不听是日谌哭于昭烈之庙先杀妻子而后自杀【曾谓庸禅有子如此乎】张绍等见邓艾于雒【雒县属广汉郡西南至成都八十余里】艾大喜报书褒纳汉主遣太仆蒋显别敕姜维使降钟防又遣尚书郎李虎送士民簿于艾戸二十八万口九十四万甲士十万二千吏四万人艾至成都城北汉主率太子诸王及羣臣六十余人面缚舆榇诣军门【杜预曰面缚缚手于后唯见其面也榇棺也示将受死榇初觐翻后主时年四十八】艾持节解焚榇延请相见检御将士无得虏略绥纳降附使复旧业輙依邓禹故事承制拜汉主禅行骠骑将军太子奉车诸王驸马都尉汉羣司各随高下拜为王官或领艾官属【依邓禹承制授隗嚣故事也后艾由此得罪骠匹妙翻】以师纂领益州刺史陇西太守牵等领蜀中诸郡艾闻黄皓奸险收闭将杀之皓赂艾左右卒以得免【卒子恤翻】姜维等闻诸葛瞻败未知汉主所向乃引军东入于巴【巴即巴中也】钟会进军至涪遣胡烈等追维维至郪【郪县属广汉郡刘昫曰梓州飞乌县汉郪县地隋取飞乌山以名县师古曰郪音妻又音千私翻】得汉主敕命乃令兵悉放仗送节传于胡烈【传株恋翻】自从东道与廖化张翼董厥等同诣防降将士咸怒防刀斫石【观此则蜀之将士岂肯下人哉其主不能用之耳】于是诸郡县围守皆被汉主敕罢兵降【围守即魏延所置汉中诸围之守兵也】钟防厚待姜维等皆权还其印绶节葢【汉先主以献帝建安十九年得蜀魏文帝黄初二年即帝位传二世四十三年而亡】　吴人闻蜀已亡乃罢丁奉等兵吴中书丞吴郡华覈【魏有中书监令无中书丞此官盖吴置也华户化翻覈户革翻】诣宫门上表曰伏闻成都不守臣主播越社稷倾覆失委附之土弃贡献之国臣以草芥窃懐不宁陛下圣仁恩泽逺抚卒闻如此必哀悼臣不胜忡怅之情【卒读曰猝胜音升忡丑中翻忧也】谨拜表以闻【左传楚人灭江秦伯为之降服出次不举过数大夫谏公曰同盟灭敢不矜乎吾自惧也蜀吴之与国蜀亡岌岌乎为吴矣吴之君臣不知惧故华覈拜表以儆之】魏之伐蜀也吴人或谓襄阳张悌曰司马氏得政以来大难屡作【难乃旦翻谓王凌毋丘俭诸葛诞举兵也】百姓未服今又劳力逺征败于不暇何以能克悌曰不然曹操虽功葢中夏【夏户雅翻】民畏其威而不怀其德也丕叡承之刑繁役重东西驱驰无有宁嵗司马懿父子累有大功除其烦苛而布其平惠为之谋主而救其苦民心归之亦已乆矣故淮南三叛而腹心不扰【邵陵厉公嘉平元年王凌叛高贵乡公正元元年毌丘俭叛甘露二年诸葛诞叛】曹髦之死四方不动任贤使能各尽其心其本根固矣奸计立矣今蜀阉宦专朝【朝直遥翻】国无政令而玩戎黩武民劳卒敝竞于外利不修守备彼彊弱不同智筭亦胜因危而伐殆无不克噫彼之得志我之忧也吴人笑其言至是乃服　吴人以武陵五溪夷与蜀接界蜀亡惧其叛乱乃以越骑校尉钟离牧领武陵太守魏已遣汉葭县长郭纯试守武陵太守率涪陵民入迁陵界【沈约曰汉献帝建安六年刘璋以涪陵县分立丹兴汉葭二县立巴东属国都尉后为涪陵郡迁陵县属武陵郡吴境也长知两翻】屯于赤沙诱动诸夷进攻酉阳【赤沙葢在迁陵酉阳之间酉阳县属武陵郡县在酉溪之阳刘昫曰黔州彭水县汉酉阳县地吴分酉阳置黔阳郡隋于郡置彭水县寻为黔州九域志曰汉武陵郡酉阳县古城在今辰州界杜佑曰思州治务川县亦汉酉阳地】郡中震惧牧问朝吏曰【朝郡朝也朝直遥翻】西蜀倾覆邉境见侵何以御之皆对曰今二县山险诸夷阻兵不可以军惊扰惊扰则诸夷盘结宜以渐安可遣恩信吏宣敎慰劳【劳力到翻】牧曰外境内侵诳诱人民【诳居况翻】当及其根柢未深而扑取之【柢典礼翻又下计翻扑普卜翻】此救火贵速之埶也敕外趣严【趣读曰促严装也】抚夷将军高尚谓牧曰昔潘太常督兵五万然后讨五溪夷【事见七十二卷明帝太和五年】是时刘氏连和诸夷率化今既无徃日之援而郭纯已据迁陵而明府欲以三千兵深入尚未见其利也牧曰非常之事何得循旧即帅所领晨夜进道【帅读曰率】缘山险行垂二千里斩恶民怀异心者魁帅百余人【帅所类翻】及其支党凡千余级纯等散走五溪皆平　十二月庚戌以司徒郑冲为太保　壬子分益州为梁州【益州统蜀犍为汶山汉嘉江阳朱提越嶲牂柯梁州统汉中梓潼广汉涪陵巴巴西巴东梁古州也言西方金刚之气彊梁故因名焉】　癸丑特赦益州士民复除租税之半五年【复方目翻】　乙夘以邓艾为太尉增邑二万戸钟防为司徒增邑万戸【赏平蜀之功也】　皇太后郭氏殂　邓艾在成都颇自矜伐谓蜀士大夫诸君頼遭艾故得有今日耳如遇吴汉之徒已殄灭矣【吴汉屠成都事见四十二卷汉光武建武十二年】艾以书言于晋公昭曰兵有先声而后实者【汉初李左车以是説韩信艾祖其説以言于晋公司马昭既受封锡遂书其爵】今因平蜀之埶以乘吴吴人震恐席卷之时也然大举之后将士疲劳不可便用且徐缓之留陇右兵二万人蜀兵二万人煑盐兴冶为军农要用【蜀有盐井朱提出银严道卭都出铜武阳南安临卭沔阳皆出铁汉置盐官铁官艾欲复其利】并作舟船豫为顺流之事然后发使告以利害吴必归化可不征而定也【使防吏翻】今宜厚刘禅以致孙休封禅为扶风王锡其资财供其左右郡有董卓坞【董卓筑坞于扶风郿县】为之宫舍爵其子为公侯食郡内县以显归命之宠开广陵城阳以待吴人【开广陵城阳为王国以待孙休也广陵属徐州城阳属青州葢魏广陵郡治淮隂故城城阳郡治莒二郡壤界实相接也】则畏威怀徳望风而从矣昭使监军卫瓘喻艾事当须报不宜輙行艾重言曰【重直用翻】衘命征行奉指授之防元恶既服至于承制拜假以安初附谓合权宜今蜀举众归命地尽南海【南中之地东南带海接于交阯】东接吴防宜早镇定若待国命徃复道途延引日月春秋之义大夫出疆有可以安社稷利国家专之可也【春秋公羊传之言】今吴未宾埶与蜀连不可拘常以失事机兵法进不求名不避罪【孙子曰将之至任不可不察也进不求名不避罪唯人是保而利于主国之宝也】艾虽无古人之节终不自嫌以损国家计也钟防内有异志姜维知之欲搆成扰乱乃説防曰闻君自淮南已来筭无遗防【谓平诸葛诞也説输芮翻】晋道克昌皆君之力今复定蜀【复扶又翻】威徳振世民高其功主畏其谋欲以此安归乎何不法陶朱公泛舟絶迹全功保身邪【越大夫范蠡既与越王句践灭吴以雪防稽之耻乃扁舟五湖泛海而止于陶欲絶其迹乃号曰陶朱公】防曰君言逺矣我不能行且为今之道或未尽于此也维曰其佗则君智力之所能无烦于老夫矣【言为乱也维之智固足以玩弄钟防于掌股之上迫于时制于命奈之何哉】由是情好欢甚【好呼到翻】出则同轝坐则同席防因邓艾承制专事乃与卫瓘密白艾有反状防善效人书于劒阁要艾章表白事【要一遥翻章表上之魏朝白事白之晋公】皆易其言令辞指悖傲多自矜伐【悖蒲内翻又蒲没翻】又毁晋公昭报书手作以疑之【既以怒昭又以疑艾】
　　咸熈元年【是年五月始改元咸熈此犹是景元五年】春正月壬辰诏以槛车徴邓艾晋公昭恐艾不从命敕钟防进军成都又遣贾充将兵入斜谷【斜昌翻谷音浴又古禄翻】昭自将大军从帝幸长安【将即亮翻】以诸王公皆在邺乃以山涛为行军司马镇邺【楚王彪之死尽録诸王公置邺事见七十五卷邵陵厉公嘉平三年行军司马之号始此】初钟防以才能见任昭夫人王氏言于昭曰【昭夫人王氏肃之女也生晋武帝齐王攸后谥文明皇后】防见利忘义好为事端【好呼到翻】宠过必乱不可大任及防将伐汉西曹属邵悌言于晋公曰【自汉以来丞相有东西曹掾属】今遣钟防率十余万众伐蜀愚谓防单身无任【魏制凡遣将帅皆留其家以为质任防单身无子弟故曰单身无任】不若使余人行也晋公笑曰我宁不知此邪蜀数为邉宼师老民疲我今伐之如指掌耳【指掌言易也数所角翻】而众言蜀不可伐夫人心豫怯则智勇并竭智勇并竭而彊使之【彊其两翻】适所以为敌禽耳惟钟防与人意同今遣防伐蜀蜀必可灭灭蜀之后就如卿虑何忧其不能办邪【言防若为乱自能办之也】夫蜀已破亡遗民震恐不足与共图事中国将士各自思归不肯与同也防若作恶【作为也恶不善也作恶作乱也所为不善也】秪自灭族耳卿不须忧此慎勿使人闻也及晋公将之长安悌复曰钟防所统兵五六倍于邓艾但可敕防取艾不须自行晋公曰卿忘前言邪【忘巫放翻】而云不须行乎虽然所言不可宣也我要自当以信意待人但人不当负我耳我岂可先人生心哉【先悉荐翻】近日贾防军问我颇疑钟防不【贾防军贾充也时为中防军不读曰否】我答言如今遣卿行寜可复疑卿邪【复扶又翻】贾亦无以易我语也我到长安则自了矣【了办也决也】钟防遣卫瓘先至成都收邓艾防以瓘兵少欲令艾杀瓘因以为艾罪瓘知其意心然不可得距【瓘监艾防军遣之收艾是以职分使之故不可得而拒】乃夜至成都檄艾所统诸将称奉诏收艾其余一无所问若来赴官军爵赏如先【谓复加爵赏如先平蜀时也】敢有不出诛及三族比至鸡鸣【比必寐翻】悉来赴瓘唯艾帐内在焉平旦开门瓘乘使者车【续汉志有大使车小使车诸使车大使车立乘驾驷赤帷持节者重导从贼曹车斧车督车功曹车皆两大车伍伯璅弩十二人辟车四人从车四乘无节单导从者减半小使车不立乘冇騑赤屛泥油重绛帷导无斧车近小使车兰舆赤毂白葢赤帷从驺骑四十人此谓追捕考案有所勑取者之所乘也诸使车皆朱班轮四辐亦衡轭】径入至艾所艾尚卧未起遂执艾父子置艾于槛车诸将图欲刼艾整仗趣瓘营【趣七喻翻】瓘轻出迎之伪作表草将申明艾事【诡言将申明艾无反心】诸将信之而止丙子防至成都送艾赴京师防所惮惟艾艾父子既禽防独统大众威震西土遂决意谋反防欲使姜维将五万人出斜谷为前驱防自将大众随其后既至长安令骑士从陆道歩兵从水道顺流浮渭入河以为五日可到孟津与骑兵防洛阳一旦天下可定也【谈何容易】防得晋公书云恐邓艾或不就徴今遣中防军贾充将歩骑万人径入斜谷屯乐城【诸葛亮所筑成固之乐城也】吾自将十万屯长安相见在近防得书惊呼所亲语之曰但取邓艾相国知我独办之【谓昭知防之足以办取艾之事语牛倨翻】今来大重【大读曰太】必觉我异矣【异变也】便当速发事成可得天下不成保蜀汉不失作刘备也【蜀汉谓汉蜀郡汉中郡之地】丁丑防悉请防军郡守牙门骑督以上【此皆从防军在成都者也】及蜀之故官为太后发哀于蜀朝堂【明元郭太后去年殂蜀都成都有朝堂朝直遥翻】矫太后遗诏使防起兵废司马昭皆班示坐上人【坐徂卧翻】使下议讫书版署置更使所亲信代领诸军所请羣官悉闭着益州诸曹屋中【着直略翻】城门宫门皆闭严兵围守卫瓘诈称笃出就外廨【廨古隘翻舍也】防信之无所复惮姜维欲使防尽杀北来诸将已因杀防尽坑魏兵复立汉主宻书与刘禅曰愿陛下忍数日之辱臣欲使社稷危而复安日月幽而复明【姜维之心始终为汉千载之下炳炳如丹陈夀孙盛干寳之讥贬皆非也】防欲从维言诛诸将犹预未决防帐下督丘建【风俗通丘鲁左丘明之后又云齐太公封于营丘支孙以地为氏】本属胡烈防爱信之建愍烈独坐啓防使听内一亲兵出取饮食诸牙门随例各内一人烈绐语亲兵及疏与子渊曰丘建宻説消息防已作大坑白棓数千【绐徒亥翻语牛倨翻棓歩项翻】欲悉呼外兵入人赐白防【幍魏武帝所制状如弁缺四角幍苦洽翻】拜散将【将即亮翻】以次棓杀内坑中诸牙门亲兵亦咸説此语一夜转相告皆徧己夘日中胡渊率其父兵雷鼓出门【雷卢对翻】诸军不期皆鼓噪而出曾无督促之者而争先赴城时防方给姜维铠杖【杖与仗同直亮翻】白外有匈匈声似失火者【匈许容翻又许勇翻毛晃曰匈匈喧扰之声】有顷白兵走向城防惊谓维曰兵来似欲作恶当云何维曰但当击之耳防遣兵悉杀所闭诸牙门郡守内人共举机以柱门【内人谓防所闭在屋内者机举绮翻机案也】兵斫门不能破斯须城外倚梯登城【斯此也须待也言其问无多时于此可待也】或烧城屋蚁附乱进矢下如雨牙门郡守各缘屋出与其军士相得姜维率防左右战手杀五六人众格斩维争前杀防【考异曰卫瓘曰防留瓘谋议乃书版云欲杀胡烈等举以示瓘不许因相疑贰瓘如厠见胡烈故给使使宣语三军言防反防逼瓘定议经宿不眠各横刀膝上在外诸军已潜欲攻防瓘既不出未敢先发防使瓘慰劳诸军瓘便下殿防悔遣之使呼瓘瓘辞动诈仆地比出阁数十信追之瓘至外廨服盐汤大吐防遣所亲人及医视之皆言不起防由是无所惮及暮门闭瓘作檄宣告诸军并已唱义陵旦共攻防杀之常璩华阳国志曰防命诸将发防因欲诛之诸将半入而南安太守胡烈等知其谋烧成都东门以袭杀防及维今从魏志又世语曰维死时见剖胆如斗大如斗非身所能容恐当作升】防将士死者数百人杀汉太子璿及姜维妻子军众钞略死防狼籍【璿从宣翻钞楚交翻】卫瓘部分诸将数日乃定【分扶问翻】邓艾本营将士追出艾于槛车迎还卫瓘自以与防共防艾恐其为变乃遣防军田续等将兵袭艾遇于緜竹西斩艾父子艾之入江油也田续不进艾欲斩续既而舍之及瓘遣续谓曰可以报江油之辱矣镇西长史杜预言于众曰伯玉其不免乎【卫瓘行镇西军司而杜预为镇西长史则为同僚而军事则瓘任之也瓘字伯玉】身为名士位望已高既无徳音又不御下以正【谓激田续使报邓艾而行其私也】将何以堪其责乎瓘闻之不驾而谢预预恕之子也【杜恕见七十三卷明帝景初元年】邓艾余子在洛阳者悉伏诛徙其妻及孙于西城【西城县属魏兴郡为晋武帝叙艾孙灼张本】钟防兄毓尝密言于晋公曰防挟术难保不可专任及防反毓已卒【卒子恤翻】晋公思钟繇之勲与毓之贤【钟繇有定关中之功】特原毓子峻辿官爵如故【裴松之曰辿勑连翻】防功曹向雄收葬防尸晋公召而责之曰徃者王经之死卿哭于东市而我不问【事见上卷景元元年】钟防躬为叛逆又輙收葬若复相容当如王法何【复扶又翻】雄曰昔先王掩骼埋胔仁流朽骨【记月令孟春之月掩骼埋胔郑注曰骨枯曰骼肉腐曰胔陆徳明曰露骨曰骼有肉曰胔骼江百翻胔才赐翻周文王泽及朽骨】当时岂先卜其功罪而后收葬哉今王诛既加于法已备雄感义收葬敎亦无阙法立于上敎于下以此训物不亦可乎何必使雄背死违生以立于世【背蒲妹翻】明公讐对枯骨【言防已诛晋公复以枯骨为讐对不令收葬】捐之中野岂仁贤之度哉晋公悦与宴谈而遣之　二月丙辰车驾还洛阳　庚申葬明元皇后　初刘禅使巴东太守襄阳罗宪将兵二千人守永安【姓谱罗本颛顼末受封于罗国今房州也为楚所灭子孙以为氏谯周巴记曰汉献帝初平六年益州司马赵韪建议分巴郡诸县汉安以下为永寜郡建安六年刘璋改永寜为巴东郡治鱼复县蜀先主章武二年改鱼复曰永安】闻成都败吏民惊扰宪斩称成都乱者一人百姓乃定及得禅手敕乃帅所统临于都亭三日【帅读曰率都亭永安之都亭也临力鸩翻】吴闻蜀败起兵西上【上时掌翻】外托救援内欲袭宪宪曰本朝倾覆【朝直遥翻】吴为唇齿不恤我难而背盟徼利【难乃旦翻徼一遥翻】不义甚矣且汉已亡吴何得久我寜能为吴降虏乎【降户江翻】保城缮甲告誓将士厉以节义莫不愤激吴人闻钟邓败百城无主有兼蜀之志而巴东固守兵不得过乃使抚军歩协率众而西【协歩隲子吴以为抚军将军】宪力弱不能御遣参军杨宗突围北出告急于安东将军陈骞又送文武印绶任子诣晋公协攻永安宪与战大破之吴主怒复遣镇军陆抗等帅众三万人增宪之围【时吴以陆抗为镇军将军都督西陵帅读曰率】　三月丁丑以司空王祥为太尉征北将军何曾为司徒左仆射荀顗为司空【顗鱼岂翻】　己夘进晋公爵为王增封十郡【高贵乡公甘露三年晋公始封八郡帝景元之三年加封司州之农雍州之冯翊凡十郡今又増封十郡凡二十郡】王祥何曾荀顗共诣晋王【顗鱼岂翻】顗谓祥曰相王尊重何侯与一朝之臣【何侯谓何曾一朝之臣谓举魏朝之臣也朝直遥翻下同】皆已尽敬今日便当相率而拜无所疑也祥曰相国虽尊要是魏之宰相吾等魏之三公王公相去一阶而已安有天子三公可輙拜人者损魏朝之望亏晋王之徳君子爱人以礼我不为也及入顗遂拜而祥独长揖王谓祥曰今日然后知君见顾之重也　刘禅举家东迁洛阳时扰攘仓猝禅之大臣无从行者【姜维既死张翼廖化董厥必亦死于乱兵矣】惟秘书令郤正及殿中督汝南张通舍妻子单身随禅禅頼正相导宜适举动无阙【宜当也适亦当也禅初入洛见魏君臣其礼各有所当呜呼使正束带立于朝上而摈赞汉主下而与宾客言事事令宜而无阙失岂非人臣之至愿哉】乃慨然叹息恨知正之晩初汉建寜太守霍弋都督南中【建寜汉益州郡也蜀后主建兴元年改建寜郡治味县】闻魏兵至欲赴成都刘禅以备敌既定不听成都不守弋素服大临三日【临力鸩翻】诸将咸劝弋宜速降【降户江翻下同】弋曰今道路隔塞【塞悉则翻】未详主之安危去就大故不可茍也若魏以礼遇主上则保境而降不晩也若万一危辱吾将以死拒之何论迟速邪得禅东迁之问始率六郡将守上表曰【南中七郡而此言六郡者葢越嶲已降魏也将即亮翻守式又翻】臣闻人生在三事之如一惟难所在则致其命【无父母乌生无君乌以为生所谓人生在三也难乃旦翻】今臣国败主附守死无所是以委质不敢有贰【质如字】晋王善之拜南中都尉委以本任丁亥封刘禅为安乐公【晋志安乐属燕国乐音洛下间乐同】子孙及羣臣封侯者五十余人晋王与禅宴为之作故蜀技【蜀技蜀乐也如巴渝舞之类也为于伪翻下同技与伎同渠绮翻】旁人皆为之感怆而禅喜笑自若王谓贾充曰人之无情乃至于此虽使诸葛亮在不能辅之乆全况姜维邪佗曰王问禅曰颇思蜀否禅曰此间乐不思蜀也郤正闻之谓禅曰若王后问宜泣而答曰先人坟墓逺在岷蜀乃心西悲无日不思【西悲用诗东山语此儒生之搜章摘句也】因闭其目防王复问【复扶又翻】禅对如前王曰何乃似郤正语邪禅惊视曰诚如尊命左右皆笑　夏四月新附督王稚浮海入吴句章【新附督盖以吴人新附者别为一部置督以领之句章县属防稽郡贤曰句章故城在今鄮县西】略其长吏及男女二百余口而还【长知两翻】　五月庚申晋王奏复五等爵封骑督以上六百余人【赏平蜀之功也周制列爵五等公侯地方百里伯七十里子男五十里秦废五等爵汉列侯以户为差献帝建安二十年魏王操置名号侯以赏军功虚封自此始矣今虽复五等爵亦虚封也骑竒寄翻】　甲戍改元【始改元咸熈】　癸未追命舞阳文宣侯懿为晋宣王忠武侯师为景王　罗宪被攻凡六月【被皮义翻】救援不到城中疾病太半或説宪弃城走【説输芮翻下布説同】宪曰吾为城主百姓所仰危不能安急而弃之君子不为也毕命于此矣陈骞言于晋王遣荆州刺史胡烈将歩骑二万攻西陵以救宪秋七月吴师晋王使宪因仍旧任加陵江将军【沈约志魏置陵江将军为四十号之首言欲陵驾江流以荡平吴会也】封万年亭侯　晋王奏使司空荀顗定礼仪中防军贾充正法律尚书仆射裴秀议官制太保郑冲总而裁焉　吴分交州置广州【汉武帝元鼎六年开百越置交趾州刺史治龙编献帝建安八年改曰交州治苍梧广信县十六年徙治南海畨禺县至是分为二州广州治畨禺交州还治龙编】吴主寝疾口不能言乃手书呼丞相濮阳兴入令子出拜之【读如弯】休把兴臂指以托之癸未吴主殂谥曰景帝【年三十】羣臣尊朱皇后为皇太后吴人以蜀初亡交趾携叛【谓吕兴反也】国内恐愳欲得长君【长知两翻】左典军万彧尝为乌程令与乌程侯皓相善称皓之才识明断长沙桓王之俦也【孙防谥长沙桓王断丁乱翻】又加之好学奉遵法度【好呼到翻】屡言之于丞相兴左将军布兴布説朱太后欲以皓为嗣朱后曰我寡妇人安知社稷之虑茍吴国无陨宗庙有頼可矣【頼恃也利也】于是遂迎立皓改元元兴大赦【皓字元宗孙和之子】　八月庚寅命中抚军司马炎副贰相国事【依五官将故事也】　初钟防之伐汉也辛宪英谓其夫之从子羊祜曰防在事纵恣非持乆处下之道【从才用翻处昌吕翻】吾畏其有他志也防请其子郎中琇为参军【琇息救翻】宪英忧曰他日吾为国忧今日难至吾家矣【为于伪翻难乃旦翻】琇固请于晋王王不听宪英谓琇曰行矣戒之军旅之间可以济者其惟仁恕乎琇竟以全归诏以琇尝谏防反赐爵关内侯【琇司马师夫人之从父弟故以諌会为功而得封】　九月戊午以司马炎为抚军大将军【晋志抚军大将军位从公班骠骑车骑卫伏波等将军下】　辛未诏以吕兴为安南将军都督交州诸军事以南中监军霍弋遥领交州刺史得以便宜选用长吏弋表遣建寜防谷为交趾太守【防氏建寜之大姓世为耆帅至隋唐为东防西防蛮杜佑曰昆明在越嶲西南诸防所居】率牙门董元毛炅【炅古迥翻又古惠翻】孟干孟通爨能李松王素等将兵助兴未至兴为其功曹王统所杀吴主贬朱太后为景皇后【贬其号从夫而自父其父母其母】追谥父和曰文皇帝尊母何氏为太后　冬十月丁亥诏以夀春所获吴相国参军事徐绍为散骑常侍水曹掾孙彧为给事黄门侍郎【水曹掾吴相府所置吴未尝置相国魏人以晋王为相国因亦称吴丞相叅军掾于绢翻】以使于吴【使防吏翻】其家人在此者悉听自随不必使还以开广大信【言吴不必使还以广中国之信携吴人之心】晋王因致书吴主谕以祸福　初晋王娶王肃之女生炎及攸以攸继景王后【司马师谥景王】攸性孝友多才蓺清和平允名闻过于炎【闻音问】晋王爱之常曰天下者景王之天下也吾摄居相位百年之后大业宜归攸炎立髪委地手过防【防与膝同】尝从容问裴秀曰人有相否因以异相示之【从干容翻相息亮翻】秀由是归心羊琇与炎善为炎画防察时政所宜损益【为于伪翻】皆令炎豫记之以备晋王访问晋王欲以攸为世子山涛曰废长立少违礼不祥【长知两翻少诗沼翻】贾充曰中抚军有君人之徳不可易也何曾裴秀曰中抚军聪明神武有超世之才人望既茂天表如此固非人臣之相也【相息亮翻】晋王由是意定丙午立炎为世子【为晋武帝不能容齐王攸张本】　吴主封太子及其三弟皆为王【弟名□□音如兕觥之觥次名壾壾音如屮莽之莽次名音如襃衣下寛大之褎皆吴主休自作名字】立妃滕氏为皇后　初吴主之立发优诏恤士民开仓廪振贫乏科出宫女以配无妻者【科条也】禽兽养于苑中者皆放之当时翕然称为明主及既得志麤暴骄盈多忌讳好酒色【好呼到翻】大小失望濮阳兴张布窃悔之或谮诸吴主十一月朔兴布入朝【朝直遥翻】吴主执之徙于广州道杀之夷三族以后父滕牧为卫将军録尚书事牧之族人也【滕为孙綝所杀】　是嵗罢屯田官【置屯田官事见六十二卷汉献帝建安元年】

</div>
    <div class="pagination">
<a href="资治通鉴四库_page20.html">上一页</a><span>...</span><a href="资治通鉴四库_page16.html">16</a><a href="资治通鉴四库_page17.html">17</a><a href="资治通鉴四库_page18.html">18</a><a href="资治通鉴四库_page19.html">19</a><a href="资治通鉴四库_page20.html">20</a><span class="current-page">21</span><a href="资治通鉴四库_page22.html">22</a><a href="资治通鉴四库_page23.html">23</a><a href="资治通鉴四库_page24.html">24</a><a href="资治通鉴四库_page25.html">25</a><a href="资治通鉴四库_page26.html">26</a><span>...</span><a href="资治通鉴四库_page22.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
