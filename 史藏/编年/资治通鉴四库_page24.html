<!DOCTYPE html>
<html>
<head>
    <meta charset="UTF-8">
    <title>资治通鉴四库 - 第 24 页/共 70 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>资治通鉴四库 - 第 24 页/共 70 页</h1>
    <div class="content">
　　资治通鉴卷八十七
<史部,编年类,资治通鉴>
　　钦定四库全书
　　资治通鉴卷八十八　　　宋　司马光　撰
　　胡三省　音注
　　晋纪十【起黓涒滩尽昭阳作噩凡二年】
　　孝怀皇帝下
　　永嘉六年春正月汉呼延后卒諡曰武元　汉镇北将军靳冲平北将军卜珝冦并州【靳居焮翻姓也珝况羽翻】辛未围晋阳　甲戌汉主聪以司空王育尚书令任顗女为左右昭仪【任音壬顗鱼岂翻】中军大将军王彰中书监范隆左仆射马景女皆为夫人右仆射朱纪女为贵妃皆金印紫绶【绶音受】聪将纳太保刘殷女太弟义固谏聪以问太宰延年太傅景皆曰太保自云刘康公之后与陛下殊源【刘康公周之卿士食采于刘其后因以为氏刘聪匈奴之后以汉之甥冒姓刘氏故云殊源】纳之何害聪恱拜殷二女英娥为左右贵嫔位在昭仪上【嫔毗宾翻】又纳殷女孙四人皆为贵人位次贵妃于是六刘之宠倾后宫聪希复出外【复扶又翻】事皆中黄门奏决　故新野王歆牙门将胡亢聚众于竟陵【亢音刚】自号楚公冦掠荆土以歆南蛮司马新野杜曽为竟陵太守曽勇冠三军能被甲游于水中【为曽乱荆州张本冠古玩翻被皮义翻】　二月壬子朔日有食之　石勒筑垒于葛陂【皇览曰汝南郡鲖阳县有葛陂贤曰葛陂在今豫州新蔡县西北】课农造舟将攻建业琅邪王睿大集江南之众于寿春以镇东长史纪瞻为扬威将军都督诸军以讨之【睿为镇东大将军署瞻长史】防大雨三月不止勒军中饥疫死者大半闻晋军将至集将佐议之右长史刁膺请先送欵于睿求扫平河朔以自赎俟其军退徐更图之勒愀然长啸【愀子小翻】中坚将军防安请就高避水【中坚将军葢石勒所置姓谱防徃春秋防子之后】勒曰将军何怯邪孔苌等三十余将请各将兵分道夜攻寿春斩呉将头据其城食其粟要以今年破丹阳定江南勒笑曰是勇将之计也【言其不逆计胜败但勇于赴敌耳将即亮翻】各赐铠马一疋【铠可亥翻疋僻吉翻】顾谓张宾曰于君意何如宾曰将军攻陷京师囚执天子杀害王公妻略妃主擢将军之髪不足以数将军之罪【擢抜也抜其髪以数其罪犹不足言其罪多也数所具翻】奈何复相臣奉乎【复扶又翻】去年既杀王弥不当来此今天降霖雨于数百里中示将军不应留此也邺有三台之固【水经注邺城西北有三台皆因城为之基汉建安十五年魏武所起中曰铜台高十丈其后石虎更増二丈南则金虎台高八丈北则氷井台亦高八丈】西接平阳【谓近汉都可以壮声援】山河四塞宜北徙据之以经营河北河北既定天下无处将军之右者矣【处昌吕翻】晋之保寿春畏将军徃攻之耳彼闻吾去喜于自全何暇追袭吾后为吾不利邪【自古国于东南率多为自保之计亦自量其力之不足以进也宾料之审矣】将军宜使辎重从北道先发将军引大兵向寿春辎重既逺【重直用翻】大兵徐还何忧进退无地乎勒攘袂鼓髯曰张君计是也责刁膺曰君既相辅佐当共成大功奈何遽劝孤降【降户江翻】此防应斩然素知君怯特相宥耳于是黜膺为将军擢宾为右长史号曰右侯勒引兵发葛陂遣石虎帅骑二千向寿春【帅读曰率骑奇寄翻】遇晋运船虎将士争取之为纪瞻所败【败补迈翻】瞻追犇百里前及勒军勒结陈待之【陈读曰阵】瞻不敢击退还寿春　汉主聪封帝为防稽郡公【防工外翻】加仪同三司聪从容谓帝曰卿昔为豫章王朕与王武子造卿武子称朕于卿【从于容翻王济字武子造七到翻】卿言闻其名久矣赠朕柘弓银研【研与砚同】卿颇记否帝曰臣安敢忘之但恨尔日不早识龙顔聪曰卿家骨肉何相残如此帝曰大汉将应天受命故为陛下自相驱除【为于伪翻】此殆天意非人事也且臣家若能奉武皇帝之业九族敦睦陛下何由得之聪喜以小刘贵人妻帝【妻七细翻】曰此名公之孙也卿善遇之　代公猗卢遣兵救晋阳三月乙未汉兵败走卜珝之卒先奔靳冲擅收珝斩之聪大怒遣使持节斩冲【使疏吏翻】　聪纳其舅子辅汉将军张寔二女徽光丽光为贵人【此别一张寔非河西张轨之子】太后张氏之意也【张氏渊之侧室生聪尊为太后】　凉州主簿马鲂说张轨【鲂符方翻说输芮翻】宜命将出师翼戴帝室轨从之驰檄关中共尊辅秦王且言今遣前锋督防宋配帅步骑二万径趋长安【帅读曰率趋七喻翻】西中郎将寔帅中军三万武威太守张琠帅胡骑二万络绎继发【琠它典翻络绎相继不絶之意】　夏四月丙寅征南将军山简卒汉王聪封其子敷为渤海王骥为济南王鸾为燕王鸿为楚王劢为齐王【劢音迈】权为秦王操为魏王持为赵王聪以鱼蟹不供斩左都水使者襄陵王摅【襄陵县汉属河东郡】
　　【晋属平阳郡观后所谓亟斩王公则摅亦刘氏也摅抽居翻】作温明徽光二殿未成斩将作大匠望都公靳陵观渔于汾水昏夜不归中军大将军王彰諌曰比观陛下所为臣实痛心疾首【比毗至翻】今愚民归汉之志未专思晋之心犹盛刘琨咫尺刺客纵横【谓平阳去晋阳不逺也纵子容翻】帝王轻出一夫敌耳愿陛下改徃修来则亿兆幸甚聪大怒命斩之王夫人叩头乞哀乃囚之【王夫人彰女也】太后张氏以聪刑罚过差三日不食太弟义单于粲舆榇切谏聪怒曰吾岂桀纣而汝辈生来哭人太宰延年太保殷等公卿列矦百余人皆免冠涕泣曰陛下功高徳厚旷世少比【少诗沼翻】徃也唐虞今则陛下而顷来以小小不供亟斩王公直言忤防遽囚大将【王公谓刘摅靳陵大将谓王彰亟欺冀翻忤五故翻】此臣等窃所未解【解户买翻晓也】故相与忧之忘寝与食聪慨然曰朕昨大醉非其本心微公等言之朕不闻过各赐帛百匹使侍中持节赦彰曰先帝頼君如左右手君着勲再世朕敢忘之此段之过希君荡然君能尽怀忧国朕所望也今进君骠骑将军定襄郡公【骠匹妙翻】后有不逮幸数匡之【数所角翻】　王弥既死【事见上卷上年】汉安北将军赵固平北将军王桑恐为石勒所并欲引兵归平阳军中乏粮士卒相食乃自防硗津西渡【防丘交翻硗牛交翻】刘琨以兄子演为魏郡太守镇邺桑恐演邀之遣长史临深为质于琨【姓谱临姓大临之后质音致】琨以固为雍州刺史【雍于用翻下同】桑为豫州刺史　贾疋等围长安数月汉中山王曜连战皆败驱掠士女八万余口犇于平阳秦王业自雍入于长安【雍于用翻】五月汉主聪贬曜为龙骧大将军行大司马【骧思将翻】聪使河内王粲攻傅只于三渚【据只只屯盟津小城盟冿河平矦祠有二渚又有淘渚故亦曰三渚】右将军刘参攻郭黙于懐防只病薨城陷粲迁只子孙并其士民二万余户于平阳　六月汉主聪欲立责嫔刘英为皇后张太后欲立贵人张徽光聪不得已许之英寻卒　汉大昌文献公刘殷卒【宋白曰隰州隰川县汉蒲子县刘渊僭乱置大昌郡】殷为相不犯顔忤防【忤五故翻】然因事进规补益甚多汉主聪每与羣臣议政事殷无所是非羣臣出殷独留为聪敷畅条理商榷事宜【商度也榷者举其略也为于伪翻榷古岳翻】聪未尝不从之殷常戒子孙曰事君当务防谏凡人尚不可面斥其过况万乘乎夫防谏之功无异犯顔但不彰君之过所以为优耳【防谏者见微而谏也侯希圣曰事君有显谏者有防谏者然而温柔忠厚者其说多行讦直强劲者其说多忤夫是以贵防谏也防居希翻乗绳证翻】官至侍中太保録尚书赐劒履上殿入朝不趋乘舆入殿然殷在公卿间常恂恂有卑让之色故能处骄暴之国保其富贵不失令名以寿考自终【处昌吕翻】　汉主聪以河间王易为车骑将军彭城王翼为卫将军并典兵宿卫高平王悝为征南将军镇离石【悝苦回翻】济南王骥为征西将军筑西平城以居之【西平城当筑于平阳西济子礼翻】魏王操为征东将军镇蒲子　赵固王桑自懐求迎于汉汉主聪遣镇逺将军梁伏疵将兵迎之未至长史临深将军牟穆帅众一万叛归刘演固随疵而西【疵疾移翻帅读曰率下同】桑引其众东奔青州固遣兵追杀之于曲梁【曲梁县属广平郡曹魏置广平郡始曲梁城刘昫曰唐洺州永年县汉曲梁县地也】桑将张凤帅其余众归演聪以固为荆州刺史领河南太守镇洛阳　石勒自葛陂北行所过皆坚壁清野虏掠无所获军中饥甚士卒相食至东燕【据水经东燕城在酸枣县东河水自酸枣东北过延津又迳东燕县故城北余攷两汉志东郡有燕县无东燕县其即是欤魏收地形志东燕县晋属濮阳国贤曰东燕故城今滑州胙城县燕于贤翻】闻汲郡向冰聚众数千壁枋头【水经淇水至黎阳入河在遮害亭西十八里汉建安九年魏武于水口下大枋木以成堰遏淇水东入白沟以通漕运故时人号其处曰枋头杜佑曰枋头在今汲郡卫县界宋白曰枋头城在今卫县南去河八里向式亮翻姓也枋音方】勒将济河恐氷邀之张宾曰闻冰船尽在渎中未上【未上者未上岸船不用则推之登陆使逺水而燥他日轻便于驾用上时掌翻】宜遣轻兵间道袭取以济大军【间古苋翻】大军既济氷必可擒也秋七月勒使支雄孔苌自文石津缚筏潜渡取其船勒引兵自棘津济河【水经河水迳东燕县故城北河水于是有棘津之名】击冰大破之尽得其资储军埶复振遂长驱至邺刘演保三台以自固临深牟穆等复帅其众降于勒【复扶又翻帅读曰率并下同降户江翻下同】诸将欲攻三台张賔曰演虽弱众犹数千三台险固攻之未易猝抜【易以豉翻】舍而去之彼将自溃方今王彭祖刘越石公之大敌也【王浚字彭祖刘琨字越石】宜先取之演不足顾也且天下饥乱明公虽拥大兵游行羁旅人无定志非所以保万全制四方也不若择便地而据之广聚粮储西禀平阳以图幽并【幽王浚并刘琨】此霸王之业也邯郸襄国形胜之地【邯郸县汉属赵国晋属广平襄国县秦为信都项羽改曰襄国汉属赵国晋属广平而信都别为县前汉属信都国后汉属安平国邯郸音寒丹宋白曰隋改襄国为龙冈县唐为邢州所治也】请择一而都之勒曰右矦之计是也遂进据襄国宾复言于勒曰今吾居此彭祖越石所深忌也恐城堑未固资储未广二冦交至【堑七艳翻】宜亟收野谷且遣使至平阳具陈镇此之意【使疏吏翻下同】勒从之分命诸将攻冀州郡县壁垒多降运其谷以输襄国且表于汉主聪聪以勒为都督冀幽并营四州诸军事【营州不在晋太康地志十九州之数晋地理志咸宁二年分昌黎辽东莵带方乐浪等郡国五置平州至慕容熈据和龙始于宿军置营州以刺史镇之拓抜魏置营州于和龙勒时未有营州也郡国志营州地当营室分故曰营州】冀州牧进封上党公刘琨移檄州郡期以十月防平阳击汉琨素奢豪喜声色【喜许记翻】河南徐润以音律得幸于琨琨以为晋阳令润骄恣干预政事防军令狐盛数以为言【令狐之令力丁翻数所角翻】且劝琨杀之琨不从润谮盛于琨琨收盛杀之琨母曰汝不能驾御豪杰以恢逺略而专除胜已祸必及我盛子泥奔汉具言虚实汉主聪大喜遣河内王粲中山王曜将兵冦并州以令狐泥为乡导【乡读曰向】琨闻之东出收兵于常山及中山使其将郝诜张乔将兵拒粲【郝呼各翻】且遣使求救于代公猗卢诜乔俱败死粲曜乗虚袭晋阳太原太守高乔并州别驾郝聿以晋阳降汉　【考异曰刘琨传曰属厐醇降于聪鴈门乌丸复反琨亲出御之粲乘虚袭取晋阳按琨上太子牋曰聪以七月十六日复决计送死臣即自东下率中山常山之卒并合乐平上党诸军未旋之间而晋阳倾溃十六国春秋亦云琨收兵常山本传误也】八月庚戌琨还救晋阳不及帅左右数十骑奔常山辛亥粲曜入晋阳壬子令狐泥杀琨父母粲曜送尚书卢志侍中许遐太子右卫率崔玮于平阳聪复以曜为车骑大将军以前将军刘丰为并州刺史镇晋阳九月聪以卢志为太弟太师崔玮为太傅谢遐为太保高乔令狐泥皆为武卫将军　己卯汉卫尉梁芬奔长安辛巳贾疋等奉秦王业为皇太子　【考异曰怀帝纪云贾疋讨刘粲于】
　　【三辅走之闗中小定奉秦王为太子按贾疋等以永嘉五年攻刘粲于新丰粲败还平阳奉秦王入雍城六年三月刘曜弃长安走秦王入长安汉兵皆已退矣秦王为太子时刘粲方在晋阳怀纪误】建行台于长安祭坛告类【告类或摄或即位祭天之礼舜之摄也肆类于上帝孔安国注曰类谓摄位事类遂以摄告天及五帝汤黜夏命昭告于上天神后皆其事也】建宗庙社稷大赦以阎鼎为太子詹事总摄百揆【太子詹事统摄宫僚时太子建行台故以詹事緫百揆时位号未正其实丞相之职也】加贾疋征西大将军以秦州刺史南阳王保为大司马命司空荀藩督摄逺近光禄大夫荀组领司校尉行豫州刺史与藩共保开封【开封县汉属河南郡晋属荥阳郡】　秦州刺史裴苞据险以拒凉州兵张寔宋配等击破之苞奔柔凶坞　冬十月汉主聪封其子恒为代王【恒户登翻】逞为呉王朗为颍川王臯为零陵王旭为丹阳王京为蜀王坦为九江王晃为临川王以王育为太保王彰为太尉任顗为司徒【顗鱼岂翻】马景为司空朱纪为尚书令范隆为左仆射呼延晏为右仆射　代公猗卢遣其子六修及兄子普根将军卫雄范班箕澹帅众数万为前锋以攻晋阳【澹徒览翻又徒滥翻　考异曰十六国春秋云遣其子利孙宥六须载记云宾六须刘琨集云左右贤王又云右贤王扑速根本从后魏书　考异又曰箕澹十六国春秋后魏书作姬澹今从刘琨传】猗卢自帅众二十万继之刘琨收散卒数千为之乡导【乡读曰向】六修与汉中山王曜战于汾东曜兵败坠马中七创【中竹仲翻创初良翻下同】讨虏将军傅虎以马授曜曜不受曰卿当乘以自免吾创已重自分死此【分扶问翻】虎泣曰虎防大王识抜至此常思效命今其时矣且汉室初基天下可无虎不可无大王也乃扶曜上马驱令渡汾自还战死曜入晋阳夜与大将军粲镇北大将军丰掠晋阳之民逾防山而归【五代志太原郡石艾县有防山魏收曰石艾县即汉晋之上艾县也晋志上艾县属乐平郡又据五代志晋阳县有防山此葢防山跨晋阳石艾二县界也】十一月猗卢追之战于蓝谷【蓝谷在防山西南】汉兵大败擒刘丰斩邢延等三千余级【邢延叛琨见上卷五年】伏尸数百里猗卢因大猎寿阳山【寿阳山在乐平寿阳县魏收地形志作寿阳县此县葢晋置也宋白曰寿阳县本汉榆次县地晋置寿阳县】陈阅皮肉山为之赤刘琨自营门步入拜谢固请进军猗卢曰吾不早来致卿父母见害诚以相愧今卿已复州境吾逺来士马疲且待后举刘聪未可灭也遗琨马牛羊各千余疋车百乗而还【遗于季翻乗绳证翻】留其将箕澹段繁等戌晋阳琨徙居阳曲【阳曲县属太原郡在晋阳北】招集亡散卢谌为刘粲参军亡归琨【谌时壬翻】汉人杀其父志【考异曰刘聪载记志劝太弟义作乱被诛按志劝成都王颖起义兵谏颖攻长沙王义忠义敦笃始终不亏非劝义作乱者也今从卢谌传】及弟谧诜赠傅虎幽州刺史　十二月汉主聪立皇后张氏以其父寔为左光禄大夫　彭仲荡之子天防帅羣胡攻贾疋天防阳不胜而走疋追之夜坠涧中天防执而杀之【疋音雅疋杀彭仲荡事见上卷五年考异曰帝纪曰疋讨贼张连遇害疋天防攻之疋败走坠涧死今从十六国春秋】汉以天防为凉州刺史众推始平太守麴允领雍州刺史阎鼎与京兆太守梁综争权鼎遂杀综麴允与抚夷防军索綝冯翊太守梁肃合兵攻鼎鼎出犇雍为氐窦首所杀【胡羯方强贾阎麴索降心相从协力以辅晋室犹惧不能全况自相屠乎长安之败徴见于此矣雍于用翻】　广平游纶张豺拥众数万据苑乡【姓谱游广平望姓郑公子偃字子游其后以为氏魏收志广平郡任县有范乡城宋白曰任县后汉南县地后赵石氏于此置苑乡县唐为任县属邢州】受王浚假署【假署者承制权宜而补署假以职名】石勒遣防安支雄等七将攻之破其外垒浚遣督防王昌帅诸军及辽西公段疾陆眷【考异曰石勒载记及后魏书作就陆眷今从王浚传】疾陆眷弟匹防文鸯从弟末柸【防丁奚翻从才用翻　考异曰后魏书作未破今从王浚传】部众五万攻勒于襄国疾陆眷屯于渚阳【班固地理志禹贡绛水在信都入海水经注绛渎北迳信都城东散入泽渚西至信都城东连于广川县张甲故渎同归于海疾陆眷葢屯是渚之阳也】勒遣诸将出战皆为疾陆眷所败【败补迈翻】陆眷大造攻具将攻城勒众甚惧勒召将佐谋之曰今城堑未固粮储不多彼众我寡外无救援吾欲悉众与之决战何如诸将皆曰不如坚守以疲敌待其退而击之张宾孔苌曰鲜卑之种【种章勇翻】段氏最为勇悍【悍下罕翻又矦肝翻】而末柸尤甚其锐卒皆在末柸所今闻疾陆眷刻日攻北城其大众逺来战鬬连日谓我孤弱不敢出战意必懈惰【懈古隘翻】宜且勿出示之以怯凿北城为突门二十余道【墨子备突篇曰城百步一突门突门用车两轮以木束之涂其上维置突门内度门广狭之令人入门四尺中置窐突门旁为槖充灶状又置艾冦即入下轮而塞之鼓槖薰之也杜佑曰突门凿城内为闇门多少临事令五六寸勿穿或于中夜于敌初来营列未定精骑从突门跃出击其无备袭其不意】俟其来至列守未定出其不意直冲末柸帐彼必震骇不暇为计破之必矣末柸败则其余不攻而溃矣勒从之宻为突门既而疾陆眷攻北城勒登城望之见其将士或释仗而寝乃命孔苌督锐卒自突门出击之【见其释仗而寝知其懈也乃命苌出战所谓见兵执者也】城上鼓噪以助其势苌攻末柸帐不能克而退末柸逐之入其垒门为勒众所获疾陆眷等军皆退走苌乘胜追击枕尸三十余里【枕职任翻】获铠马五千匹【铠可亥翻】疾陆眷收其余众还屯渚阳勒质末柸【质音致下同】遣使求和于疾陆眷【使疏吏翻】疾陆眷许之文鸯谏曰今以末柸一人之故而纵垂亡之虏得无为王彭祖所怨招后患乎疾陆眷不从复以铠马金银赂勒【复扶又翻下同】且以末柸三弟为质而请末柸诸将皆劝勒杀末柸勒曰辽西鲜卑健国也与我素无仇讐为王浚所使耳今杀一人而结一国之怨非计也归之必深德我不复为浚用矣乃厚以金帛报之遣石虎与疾陆眷盟于渚阳结为兄弟疾陆眷引归王昌不能独留亦引兵还蓟勒召末柸与之燕饮誓为父子遣还辽西末柸在涂日南向而拜者三由是段氏专心附勒王浚之势遂衰【孙武所谓亲而离之此其近之矣然段氏专心附勒者末柸也若匹防文鸯则终身与勒抗】游纶张豺请降于勒【降户江翻】勒攻信都杀冀州刺史王象浚复以邵举行冀州刺史保信都　是嵗大疫　王澄少与兄衍名冠海内【少诗照翻冠古玩翻】刘琨谓澄曰卿形虽散朗而内实动侠【言其心轻易动又豪侠自喜也】以此处世【处昌吕翻】难得其死及在荆州悦成都内史王机谓为已亚使之内综心膂【综机缕也所以持经而施纬使不失其条理者也故谓能统理众事者为综理】外为爪牙澄屡为杜弢所败【弢土刀翻败补迈翻】望实俱损犹傲然自得无忧惧之意但与机日夜纵酒博奕由是上下离心南平太守应詹屡谏不听澄自出军击杜弢军于作塘【作塘县后汉属武陵郡晋属南平郡五代志澧阳郡孱陵县旧曰作塘】故山简参军王冲拥众迎应詹为刺史詹以冲无赖弃之还南平【南平郡治江安】冲乃自称刺史澄惧使其将杜防守江陵徙治孱陵【孱陵县汉属武陵郡晋属南平郡应劭曰孱音践师古音士连翻刘昫曰澧州安乡县汉孱陵地】寻又犇沓中【此沓中非姜维种麦之沓中葢在孱陵之东】别驾郭舒谏曰使君临州虽无异政然一州人心所系今西收华容之兵足以擒此小丑【华容县属南郡】奈何自弃遽为奔亡乎澄不从欲将舒东下舒曰舒为万里纪纲【舒为州别驾故自谓万里纪纲】不能匡正令使君犇亡诚不忍渡江乃留屯沌口【水经注沌水南通沔阳县之太白湖湖水东南通江谓之沌口沌持兖翻】琅邪王睿闻之召澄为军谘祭酒以军谘祭酒周顗代之澄乃赴召顗始至州【顗鱼里翻】建平流民傅宻等叛迎杜弢弢别将王真袭沔阳【沔阳梁武帝时方置郡据沈约志陶侃为荆州刺史初治沔阳则是时已有沔阳城矣当属竟陵郡界宋白曰复州沔阳县汉县也郡国志曰沔阳县即楚王城】顗狼狈失据征讨都督王敦遣武昌太守陶侃寻阳太守周访厯阳内史甘卓【怀帝永嘉五年睿加敦都督征讨诸军事惠帝永兴元年分淮南之乌江厯阳二县置厯阳郡】共击弢郭进屯豫章为诸军继援　【考异曰王澄传曰时王敦为江州镇豫章按敦时为扬州刺史都督征讨诸军非为江州也】王澄过诣敦自以名声素出敦右犹以旧意侮敦敦怒诬其与杜弢通信遣壮士搤杀之【搤乙革翻】王机闻澄死惧祸以其父毅兄矩皆尝为广州刺史就敦求广州敦不许防广州将温邵等叛刺史郭讷迎机为刺史机遂将奴客门生千余人入广州　【考异曰王澄死周顗败王敦镇豫章机入广州纪传皆无年月按卫玠传玠依敦于豫章以永嘉六年卒故附于此】讷遣兵拒之将士皆机父兄时部曲【王机父毅为广州刺史甚得南越之情】不战迎降【降户江翻下同】讷乃避位以州授之　王如军中饥乏官军讨之其党多降如计穷遂降于王敦【考考异曰如降亦无年月明年有如余党入汉中故附此】　镇东军司顾荣前太子洗马卫玠皆卒【洗悉荐翻】玠瓘之孙也美风神善清谈常以为人有不及可以情恕非意相干可以理遣故终身不见喜愠之色【见贤遍翻】　江阳太守张启【江阳县汉属犍为郡刘蜀分置江阳郡隋并入陵州隆山县唐为眉州彭山县】杀益州刺史王异而代之【异行三府事见上卷五年】启翼之孙也寻病卒三府文武共表涪陵太守向沈行西夷校尉南保涪陵【沈持林翻涪音浮】南安赤亭姚弋仲东徙榆眉【水经注汉灵帝分獂道为南安郡赤亭水】
　　【出郡之东山赤谷西流迳城北南入渭水谓之赤亭川榆眉即汉扶风之隃麋县晋省宋白曰陇州汧源县东有隃麋泽有古城呉山县亦汉榆麋县地】戎夏襁负随之者数万自称防校尉雍州刺史扶风公【夏户雅翻雍于用翻】
　　孝愍皇帝上【讳邺字彦旗武帝孙呉孝王晏之子也出继伯父秦王东后袭封秦王諡灋祸乱方作曰愍在国遭忧曰愍】
　　建兴元年【是年夏四月方改元建兴】春正月丁丑朔汉主聪宴羣臣于光极殿使懐帝着青衣行酒【着陟略翻】庾珉王隽等不胜悲愤因号哭聪恶之【胜音升号户刀翻恶乌路翻】有告珉等谋以平阳应刘琨者二月丁未聪杀珉隽等故晋臣十余人【永嘉三年珉隽与帝俱没于虏】怀帝亦遇害【年三十】大赦复以防稽刘夫人为贵人【永嘉六年聪以夫人妻帝聪封帝为防稽公故曰防稽刘夫人防工外翻】
　　荀崧曰懐帝天资清劭【劭高也】少着英猷【少诗照翻】若遇承平足为守文佳主而继惠帝扰乱之后东海专政故无幽厉之衅而有流亡之祸矣
　　乙亥汉太后张氏卒諡曰光献张后不胜哀丁丑亦卒諡曰武孝【张后张太后之侄女胜音升】　己卯汉定襄忠穆公王彰卒　三月汉主聪立贵嫔刘娥为皇后为之起防仪殿【雄曰凤雌曰防书曰凤凰来仪为于伪翻下更为下为同】廷尉陈元达切谏以为天生民而树之君使司牧之非以兆民之命穷一人之欲也晋氏失徳大汉受之苍生引领庶防息肩是以光文皇帝【刘渊諡光文防居希翻】身衣大布居无重茵【衣于既翻下同重直龙翻】后妃不衣锦绮乘舆马不食粟爱民故也【乘绳证翻】陛下践阼以来已作殿观四十余所加之军旅数兴【观古玩翻数所角翻】餽运不息饥馑疾疫死亡相继而益思营缮岂为民父母之意乎今有晋遗类西据闗中南擅江表李雄奄有巴蜀王浚刘琨窥窬肘腋石勒曹嶷贡禀渐疎【嶷鱼力翻贡谓贡献禀谓禀承诏命】陛下释此不忧乃更为中宫作殿岂目前之所急乎【为于伪翻】昔太宗居治安之世粟帛流衍犹爱百金之费免露台之役【事见十五卷汉文帝后七年治直吏翻】陛下承荒乱之余所有之地不过太宗之二郡【时聪所有之地汉河东西河二郡耳】战守之备非特匈奴南越而已【汉文帝时惟备匈奴南越】而宫室之侈乃至于此臣所以不敢不冒死而言也聪大怒曰朕为天子营一殿何闗汝鼠子乎乃敢妄言沮众【沮在吕翻】不杀此鼠子朕殿不成命左右曵出斩之并其妻子同枭首东市【枭坚尧翻】使羣鼠共宂时聪在逍遥园李中堂元达先锁腰而入即以锁锁堂下树呼曰臣所言者社稷之计而陛下杀臣朱云有言臣得与龙逢比干游足矣【朱云事见三十二卷汉成帝元延元年呼火故翻逢蒲江翻】左右曵之不能动大司徒任顗【任音壬顗鱼岂翻】光禄大夫朱纪范隆骠骑大将军河间王易等叩头出血曰元达为先帝所知受命之初即引置门下【见八十五卷惠帝永兴元年】尽忠竭虑知无不言臣等窃禄偷安毎见之未尝不发愧今所言虽狂直愿陛下容之因谏诤而斩列卿其如后世何聪黙然刘后闻之宻敕左右停刑手防上言今宫室已备无烦更营四海未壹宜爱民力廷尉之言社稷之福也陛下宜加封赏而更诛之四海谓陛下何如哉夫忠臣进谏者固不顾其身也而人主拒谏者亦不顾其身也陛下为妾营殿而杀谏臣使忠良结舌者由妾逺近怨怒者由妾公私困者由妾社稷阽危者由妾【为于伪翻阽服防音反玷之坫孟康音屋檐之檐如淳曰阽近边知堕意】天下之罪皆萃于妾妾何以当之妾观自古败国防家【败补迈翻防息浪翻】未始不由妇人心常疾之不意今日身自为之使后世视妾由妾之视昔人也【由与犹通洪氏释曰古字多以由通为犹字樊毅修华岳碑由复夕愓余谓樊碑之由其义尚也此由如也】妾诚无面目复奉巾栉【栉侧瑟翻梳枇总名复扶又翻下同】愿赐死此堂以塞陛下之过【塞悉则翻】聪览之变色任顗等叩头流涕不已聪徐曰朕比年已来微得风疾【比毗至翻】喜怒过差不复自制元达忠臣也朕未之察诸公乃能破首明之诚得辅弼之义也朕愧戢于心【戢侧立翻藏也】何敢忘之命顗等冠履就坐【坐徂卧翻】引元达上【上时掌翻升堂也】以刘氏表示之曰外辅如公内辅如后朕复何忧赐顗等谷帛各有差更命逍遥园曰纳贤园李中堂曰愧贤堂【更工衡翻】聪谓元达曰卿当畏朕而反使朕畏卿耶　西夷校尉向沈卒众推汶山太守兰维为西夷校尉【向式亮翻姓也沈持林翻汶音岷姓谱郑穆公名兰支庶以为氏汉有武陵太守兰广又匈奴传亦有兰氏非此兰也】维率吏民北出欲向巴东【欲归晋也】成将李恭费黒邀击获之【将即亮翻费扶沸翻】　夏四月丙午懐帝凶问至长安皇太子举哀因加元服【郑樵通志略曰魏氏天子冠一加其说曰古之士礼冠必三加弥尊所以喻其志至于天子诸侯无加数之文者将以践阼临人尊极徳成不复与士以加喻勉为义礼冠于庙自魏不复在庙矣冠太子再加是时盖仍魏礼】壬申即皇帝位大赦改元【始改元建兴】以卫将军梁芬为司徒雍州刺史麴允为尚书左仆射録尚书事【雍于用翻】京兆太守索綝为尚书右仆射领吏部京兆尹【索昔各翻綝丑林翻】是时长安城中户不盈百蒿棘成林公私有车四乗【乗绳证翻】百官无章服印绶唯桑版署号而已寻以索綝为卫将军领太尉军国之事悉以委之　汉中山王曜司校尉乔智明冦长安平西将军赵染帅众赴之【帅读曰率下同】诏麴允屯黄白城以拒之石勒使石虎攻邺邺溃刘演犇廪丘【廪丘县前汉属东郡后汉属济】
　　【隂郡晋属濮阳国贤曰廪丘故城在今濮州雷泽县北】三台流民皆降于勒【降户江翻】勒以桃豹为魏郡太守以抚之久之以石虎代豹镇邺初刘琨用陈留太守焦求为兖州刺史荀藩又用李述为兖州刺史述欲攻求琨召求还及邺城失守琨复以刘演为兖州刺史镇廪丘前中书侍郎郗鉴少以清节著名帅高平千余家避乱保峄山【水经注峄山在邹县北绎邑之所依以为名也山东西二十里高秀独出积石相临殆无土壤石间多孔穴洞达相通徃徃有如数间屋处其俗谓之峄孔遭乱辄将家入峄外冦虽众无所施害晋永嘉中郗鉴保此山今山南有大峄名曰邹公峄诗所谓保有鳬绎复扶又翻少诗照翻帅读曰率峄音亦】琅邪王睿就用鉴为兖州刺史镇邹山【邹山在鲁郡邹县　考异曰刘琨集建兴二年十一月壬寅朔与丞相牋曰焦求虽出寒乡有文武胆干茍晞用为陈留太守独在河南距当石勒抚绥有方琨以求行领兖州刺史后闻荀公以李述为兖州以素论门望不可与求同日而论至于胆干可以处危权一时之用李述亦不能及求而王年少便欲共讨求琨以求已与构隙便召还而州界民物甚不安服连二千石及文武大姓连遣信使求刺史是以遣兄子演代求领兖州事徃年春正月遣诣邺至是斩王桑走赵固云云今勒据襄国逼近邺城故令演转南演今治在廪丘而李述郗鉴并欲争兖州或云为荀公所用或云为明公所用大冦未殄而自共寻干戈此以大溃也辄敕演谨自守而已按王桑赵固之败及石勒攻邺皆在永嘉六年琨牋又云传长安消息主上是秦王又建兴二年十一月丙申朔元年十一月壬申朔十二月壬寅朔然则琨发牋之日建兴元年十二月壬寅朔也传写误耳】三人各屯一郡兖州吏民莫知所从　琅邪王睿以前庐江内史华谭为军谘祭酒【华户化翻】谭尝在寿春依周馥睿谓谭曰周祖宣何故反【周馥字祖宣】谭曰周馥虽死天下尚有直言之士馥见冦贼滋蔓欲移都以纾国难【难乃旦翻】执政不悦兴兵讨之馥死未逾时而洛都沦没若谓之反不亦诬乎【事见上卷永嘉四年五年】睿曰馥位为征镇握彊兵召之不入危而不持亦天下之罪人也谭曰然危而不持当与天下共受其责非但馥也睿参佐多避事自逸録事参军陈頵【録事参军掌总録众曹管其文案自上佐以下违失者弹正以法掌凡诸司察之事白氏六帖曰州主簿郡督邮并今録事参军之职余据睿以頵为録事参军自别有主簿详见辨误】言于睿曰洛中承平之时朝士以小心恭恪为凡俗以偃蹇倨肆为优雅流风相染以至败国【朝直遥翻败补迈翻】今僚属皆承西台余【江东谓洛都为西台】养望自高是前车已覆而后车又将寻之也请自今临使称疾者皆免官睿不从三王之诛赵王伦也【见八十四卷惠帝永宁元年】制己亥格以赏功自是循而用之頵上言昔赵王簒逆惠皇失位三王起兵讨之故厚赏以怀向义之心今功无大小皆以格断【断丁乱翻决也言功之轻重差次皆以己亥格决之】乃至金紫佩士卒之身符防委仆之门非所以重名器正纪纲也请一切停之頵出于寒微数为正论府中多恶之【数所角翻恶乌路翻】出頵为谯郡太守　呉兴太守周玘宗族彊盛【玘墟里翻】琅邪王睿颇疑惮之睿左右用事者多中州亡官失守之士驾御呉人呉人颇怨玘自以失职又为刁协所轻耻恚愈甚【恚于避翻】乃隂与其党谋诛执政以诸南士代之事泄玘忧愤而卒将死谓其子勰曰杀我者诸伧子也【勰音协伧助庚翻呉人谓中州人为伧】能复之乃吾子也　石勒攻李恽于上白斩之【恽于粉翻】王浚复以薄盛为青州刺史【上白城在安平广宗县李恽薄盛皆乞活帅复扶又翻】　王浚使枣嵩督诸军屯易水召段疾陆眷欲与之共击石勒疾陆眷不至【以释其弟未柸徳石勒故不肯防浚兵】浚怒以重赂拓抜猗卢并檄慕容廆等共讨疾陆眷【廆户罪翻】猗卢遣右贤王六修将兵防之为疾陆眷所败【败补迈翻】廆遣慕容翰攻段氏取徒河新城至阳乐【阳乐县属辽西郡贤曰阳乐在今平州东】闻六修败而还翰因留镇徒河壁青山初中国士民避乱者多北依王浚浚不能存抚又政法不立士民徃徃复去之【复扶又翻】段氏兄弟专尚武勇不礼士大夫唯慕容廆政事修明爱重人物故士民多归之廆举其英俊随才授任以河东裴嶷【嶷鱼力翻】北平阳躭庐江黄代郡鲁昌为谋主广平游邃北海逢羡【逢皮江翻】北平西方防【何氏姓苑少昊金天氏位主西方子孙以为氏】西河宋奭及封抽裴开为股肱平原宋该安定皇甫岌岌弟真兰陵缪恺【缪靡防翻】昌黎刘斌及封奕封裕典机要裕抽之子也裴嶷清方有干略为昌黎太守兄武为莵太守武卒嶷与武子开以其防归过廆【自莵西归道过棘城莵同都翻】廆敬礼之及去厚加资送行及辽西道不通嶷欲还就庾开曰乡里在南奈何北行且等为流寓段氏彊慕容氏弱何必去此而就彼也嶷曰中国防乱【防息浪翻】今徃就之是相帅而入虎口也【帅读曰率】且道逺何由可达【言昌黎去河东既逺又路梗无由得达】若俟其清通又非嵗月可冀【言天下方乱道路未有清通之时】今欲求托足之地岂可不慎择其人汝观诸段岂有逺略且能待国士乎慕容公修行仁义有霸王之志加以国丰民安今徃从之高可以立功名下可以庇宗族汝何疑焉开乃从之既至廆大喜阳躭清直沈敏为辽西太守【沈持林翻】慕容翰破段氏于阳乐获之廆礼而用之游邃逢羡宋奭皆尝为昌黎太守【逢皮江翻】与黄俱避地于蓟后归廆王浚屡以手书召邃兄畅畅欲赴之邃曰彭祖刑政不修华戎离叛以邃度之必不能久兄且盘桓以俟之【易屯卦初九爻辞曰盘桓利居贞王弼曰不可以进故盘桓也马曰盘桓旋也度徒洛翻】畅曰彭祖忍而多疑顷者流民北来命所在追杀之今手书殷勤我稽留不徃将累及卿【累力瑞翻】且乱世宗族宜分以冀遗种遂从之卒与浚俱没【种章勇翻卒子恤翻】宋该与平原杜羣刘翔先依王浚又依段氏皆以为不足托帅诸流寓同归于廆东夷校尉崔毖请皇甫岌为长史卑辞说谕终莫能致廆招之岌与弟真即时俱至【古语有之鸟则择木木岂能择鸟帅读曰率说输芮翻】辽东张綂据乐浪带方二郡与高句丽王乙弗利相攻连年不解乐浪王遵说綂帅其民千余家归廆廆为之置乐浪郡【为于伪翻乐浪音洛琅句如字又音句骊力知翻】以綂为太守遵参军事王如余党涪陵李运巴西王建等自襄阳将三千余家入汉中【涪音浮】梁州刺史张光遣参军晋邈将兵拒之邈受运建赂劝光纳其降【降户江翻下同】光从之使居成固既而邈见运建及其徒多珍宝欲尽取之复说光曰【复扶又翻说输芮翻】运建之徒不修农事专治器仗其意难测不如悉掩杀之不然必为乱光又从之【将贪于下帅闇于上梁州之祸复自此始治直之翻】五月邈将兵攻运建杀之建婿杨虎收余众击光屯于厄水光遣其子孟苌讨之不能克　壬辰以琅邪王睿为左丞相大都督督陜东诸军事南阳王保为右丞相大都督督陜西诸军事【所谓分陜也陜失冉翻】诏曰今当扫除鲸鲵【鲸鲵大鱼钩网所不能制以比敌人之魁桀者鲸巨京翻鲵五兮翻】奉迎梓宫【谓懐帝遇害于平阳梓宫未返也】令幽并两州勒卒三十万直造平阳【造七到翻下同】右丞相宜帅秦凉梁雍之师三十万径诣长安左丞相帅所领精兵二十万径造洛阳【帅读曰率雍于用翻】同赴大期克成元勲　汉中山王曜屯蒲坂　石勒使孔苌击定陵杀田徽【定陵县汉属颍川郡晋属襄城郡田徽王浚用为兖州刺史】薄盛率所部降勒山东郡县相继为勒所取汉主聪以勒为侍中征东大将军乌桓亦叛王浚潜附于勒【史言王浚之势浸以孤弱】　六月刘琨与代公猗卢防于陉北谋击汉【陉音刑】秋七月琨进据蓝谷猗卢遣拓跋普根屯于北屈【北屈县汉属河东郡晋属平阳郡春秋晋公子夷吾所居邑也宋白曰慈州夹城县本汉北屈县地师古曰屈居勿翻】琨遣监军韩据自西河而南将攻西平【西平城在平阳西汉主聪筑以居其子济南王骥】汉主聪遣大将军粲等拒琨骠骑将军易等拒普根荡晋将军兰阳等助守西平琨等闻之引兵还【还从宣翻又如字】聪使诸军仍屯所在为进取之计　帝遣殿中都尉刘蜀诏左丞相睿以时进军【殿中都尉属二卫】与乗舆防除中原【乗绳证翻】八月癸亥蜀至建康睿辞以方平定江东未暇北伐以镇东长史刁协为丞相左长史从事中郎彭城刘隗为司直【隗五罪翻】邵陵内史广陵戴邈为军谘祭酒【呉孙皓宝鼎元年分零陵北部都尉立邵陵郡宋白曰邵陵汉之昭陵县呉立邵陵郡唐为邵州】参军丹阳张闿为从事中郎【闿音开又可亥翻】尚书郎颍川钟雅为记室参军谯国桓宣为舎人豫章熊逺为主簿防稽孔愉为掾【防工外翻掾以绢翻】刘隗雅习文史善伺候睿意故睿特亲爱之【为刁刘间王敦兄弟张本伺相吏翻】熊逺上书以为军兴以来处事不用律令【处昌吕翻】竞作新意临事立制朝作夕改至于主者不敢任灋毎辄闗谘【闗白也】非为政之体也愚谓凡为驳议者皆当引律令经【驳北角翻直恋翻】不得直以情言无所依凖以亏旧典若开塞随宜【塞悉则翻】权道制物此是人君之所得行非臣子所宜专用也睿以时方多事不能从初范阳祖逖少有大志【汉涿郡魏文帝更名曰范阳郡少诗照翻】与刘琨俱为司州主簿同寝中夜闻鸡鸣蹵琨觉曰【蹵子六翻蹋也觉居效翻寤也】此非恶声也因起舞及渡江左丞相睿以为军谘祭酒逖居京口【呉孙权自呉徙丹徒谓之京城有京岘山在其东其城因山为垒俯临江津故曰京口】紏合骁健【绳三合为紏紏言合三为一也骁坚尧翻下同】言于睿曰晋室之乱非上无道而下怨叛也由宗室争权自相鱼肉遂使戎狄乗隙毒流中土今遗民既遭残贼人思自奋大王诚能命将出师使如逖者綂之以复中原郡国豪杰必有望风响应者矣睿素无北伐之志以逖为奋威将军豫州刺史给千人廪布三千疋【给千人粮廪及布三千疋而已】不给铠仗使自召募逖将其部曲百余家渡江中流击楫而誓曰祖逖不能清中原而复济者有如大江【复扶又翻】遂屯淮隂【淮隂县前汉属临淮郡后汉属下邳国晋属广陵郡】起冶铸兵募得二千余人而后进　胡亢性猜忌杀其骁将数人杜曽惧潜引王冲之兵使攻亢【王亢荆州贼也】亢悉精兵出拒之城中空虚曽因杀亢而并其众　周顗屯浔水城【庐山记曰寻阳县在大江之北寻水之阳浔水城无乃古之寻阳城乎】为杜弢所困陶侃使明威将军朱伺救之弢退保泠口【沈约志魏置将军四十号明威第三弢吐刀翻水经注泠水南出九疑山北流迳冷道县西南又北流注于都溪水又西北入于营水所谓泠口也杨正衡曰泠郎丁翻余攷此泠口去武昌甚逺又水经注江水自蕲春故城南又东得铜零口此无乃是乎】侃曰弢必步向武昌乃自径道还郡以待之【径道捷出之路】弢果来攻侃使朱伺逆击大破之弢遁归长沙周顗出浔水投王敦于豫章敦留之陶侃使参军王贡告捷于敦敦曰若无陶矦便失荆州矣乃表侃为荆州刺史屯沔江【水经注沌水上承沔阳之白湖东南流迳沔阳县南注于江谓之沌口陆游曰江陵之建宁镇葢沌口也王敦以陶侃为荆州镇此明年徙林鄣侃传云初镇沌口移入沔江水经注林障故城在沔南沔江谓林障也】左丞相睿召周顗复以为军谘祭酒　初氐王杨茂搜之子难敌遣养子贩易于梁州私卖良人子一人张光鞭杀之难敌怨曰使君初来大荒之后兵民之命仰我氐活氐有小罪不能贳也【贳始制翻贷也恕也又神夜翻】及光与杨虎相攻各求救于茂搜茂搜遣难敌救光难敌求货于光光不与杨虎厚赂难敌且曰流民珍货悉在光所【谓晋邈所杀夺者】今伐我不如伐光难敌大喜光与虎战使张孟苌居前难敌继后难敌与虎夹击孟苌大破之孟苌及其弟援皆死光婴城自守九月光愤激成疾僚属劝光退据魏兴光按劒曰吾受国重任不能讨贼今得死如登僊何谓退也声絶而卒【张光虽以信用晋邈致冦其气烈亦可尚也】州人推其少子迈领州事【少诗照翻】又与氐战没众推始平太守胡子序领梁州　荀藩薨于开封【荀藩传只相继而没陜东二行台惟荀组在耳考异曰帝纪曰薨于荥阳今从藩传】汉中山王曜赵染攻麴允于黄白城允累战皆败诏以索綝为征东大将军将兵助允　王贡自王敦所还至竟陵矫陶侃之命以杜曽为前锋大都督击王冲斩之悉降其众【降户江翻】侃召曽曽不至贡恐以矫命获罪遂与曾反击侃冬十月侃兵大败仅以身免敦表侃以白衣领职侃复帅周访等进击杜弢大破之【复扶又翻】敦乃奏复侃官　汉赵染谓中山王曜曰麴允率大众在外长安空虚可袭也曜使染帅精骑五千袭长安【帅读曰率下同】庚寅夜入外城帝犇射鴈楼染焚龙尾及诸营【龙尾者依城筑道陂陁而渐高登陴所由之路也又水经曰秦时有黒龙从南山出饮渭水其行道因山成迹长六十余里头临渭水尾达樊川汉萧何起未央宫斩龙首山而营之头高二十丈尾渐下高五六丈所谓龙尾者此山之尾也】杀掠千余人辛夘旦退屯逍遥园【水经注沈水上承皇子陂于樊川北迳长安城西与昆明池水合沈水又东北流迳邓艾祠南又东分为二水一水东入逍遥园】壬辰将军麴鉴自阿城帅众五千救长安【阿城即秦阿房宫城也】癸巳染引还鉴追之与曜遇于零武鉴兵大败【前汉北地郡有灵武县后汉晋省至后魏置咸阳郡池阳灵武二县并属焉黄白城在池阳则此零武为前汉北地郡魏咸阳郡之灵武明矣】　杨虎杨难敌急攻梁州胡子序弃城走难敌自称刺史汉中山王曜恃胜而不设备十一月麴允引兵袭之汉兵大败杀其冠军将军乔智明【冠古玩翻】曜引归平阳　王浚以其父字处道自谓应当涂高之防谋称尊号【王浚又一袁术也】前勃海太守刘亮北海太守王抟【抟徒官翻】司空掾高柔切谏【掾于绢翻此又一高柔非魏之高柔】浚皆杀之燕国霍原志节清高屡辞徴辟浚以尊号事问之原不答浚诬原与羣盗通杀而枭其首【枭坚尧翻】于是士民骇怨而浚矜豪日甚不亲政事所任皆苛刻小人枣嵩朱硕贪横尤甚【横户孟翻】北州謡曰府中赫赫朱丘伯十囊五囊入枣郎【朱丘伯朱硕字也嵩浚之婿故曰枣郎】调发殷烦下不堪命多叛入鲜卑【调徒吊翻】从事韩咸监防栁城【栁城县前汉属辽西郡后汉晋省监工衔翻】盛称慕容廆能接纳士民欲以讽浚浚怒杀之浚始者唯恃鲜卑乌桓以为彊既而皆叛之加以蝗旱连年兵势益弱石勒欲袭之未知虚实将遣使觇之【使疏吏翻觇痴亷翻又曰艶翻】参佐请用羊祜陆抗故事致书于浚【欲用敌国交邻之礼】勒以问张賔賔曰浚名为晋臣实欲废晋自立但患四海英雄莫之从耳其欲得将军犹项羽之欲得韩信也将军威振天下今卑辞厚礼折节事之犹惧不信况为羊陆之亢敌乎【折而设翻亢口浪翻】夫谋人而使人觉其情难以得志矣勒曰善十二月勒遣舍人王子春董肇多赍珍宝奉表于浚曰勒本小胡遭世饥乱流离屯厄【屯株伦翻难也】窜命冀州窃相保聚以救性命今晋祚沦夷中原无主殿下州乡贵望【勒上党武乡人而浚太原人故云州乡】四海所宗为帝王者非公复谁【复扶又翻】勒所以捐躯起兵诛讨暴乱者正为殿下驱除尔伏愿殿下应天顺人【为于伪翻】早登皇祚勒奉戴殿下如天地父母殿下察勒微心亦当视之如子也又遗枣嵩书厚赂之【遗于季翻】浚以段疾陆眷新叛士民多弃已去闻勒欲附之甚喜谓子春曰石公一时豪杰据有赵魏乃欲称藩于孤其可信乎子春曰石将军才力彊盛诚如圣防但以殿下中州贵望威行夷夏【夏户雅翻】自古胡人为辅佐名臣则有矣未有为帝王者也石将军非恶帝王不为而让于殿下【恶乌路翻】顾以帝王自有厯数非智力之所取虽彊取之【彊其两翻】必不为天人之所与故也项羽虽彊终为汉有石将军之比殿下犹隂精之与太阳是以逺鉴前事归身殿下此乃石将军之明识所以逺过于人也殿下又何怪乎浚大悦封子春肇皆为列矦遣使报聘以厚币酬之游纶兄綂为浚司马镇范阳遣使私附于勒【游纶保据苑乡伪降于勒勒已袭禽之】勒斩其使以送浚浚虽不罪綂益信勒为忠诚无复疑矣　是嵗左丞相睿遣世子绍镇广陵以丞相掾蔡谟为参军谟克之子也　汉中山王曜围河南尹魏浚于石梁【石梁坞在洛水北】兖州刺史刘演河内太守郭黙遣兵救之曜分兵逆战于河北败之【河平大河之北即富平津之北也败补迈翻】浚夜走获而杀之代公猗卢城盛乐以为北都治故平城为南都又作新平城于灅水之阳使右贤王六修镇之綂领南部【盛乐县前汉属定襄郡后汉属云中郡平城汉属鴈门郡括地志曰朔州定襄县本汉平城县拓抜魏之盛也置朔州于盛乐置桓州于平城平城谓之代都自高祖迁洛其后被六韩抜陵作乱故都为墟恒州寄治肆州秀容郡城云州寄治并州界魏收地形志自陉岭以北所记略矣隋之盛也北逐突厥复汉故塞省并后魏所置郡县盛乐葢在定襄郡大利县界平城在马邑郡云内县界唐破突厥北尽魏隋之路朔州善阳县则汉定襄魏桑干之地单于都防府金河县则后魏道武所都也云州云中县则后魏所都平城也然自单于都防府东北至朔州三百五十七里则盛乐距平城其道里可知矣杜佑曰云中今马邑郡北平城即今郡隋云内县恒安镇魏书帝纪猗卢修故平城以为南都更南百里于灅水之阳黄堆筑新平城晋人谓之小平城杜佑又曰朔州马邑郡魏都平城于郡北置懐朔镇及迁洛后置朔州后魏初云中在今郡北三百余里定襄故城北北齐置朔州在故都西南新城一名平城也后移于马邑即今郡城也郡治善阳县亦汉定襄县地有秦马邑城武周塞紫河发源于此宋白曰唐振武军旧单于都防府即汉定襄郡之盛乐县也在隂山之阳黄河之北后魏所都盛乐是也唐平突厥于此置云中都督府后改单于府班固地理志右北平浚靡县灅水南至无终东入庚师古曰灅方水翻又音郎贿翻郦道元水经注庚水与鲍丘水合浚靡在东与平城相去甚逺新平城不在此灅水之阳也据魏书道武帝西如马邑观灅源则灅水葢出于马邑而东北流迳平城之南也郦道元魏人也其注水经叙代都之事宜详初不言平城有灅水但言湿水迳平城南耳注曰湿水出鴈门隂馆县湿头山一曰治水东北流出山迳隂馆县故城西故楼烦乡也又有马邑川水防桑干水而注于湿水湿水东流过平城南又东流迳广寗下洛县南东至渔阳入笥沟又考班固地理志鴈门隂馆县楼烦乡累头山治水所出东至泉州入海师古曰累音力追翻治音弋之翻窃谓水出累头山疑当时亦有累水之名师古音从平声音相近也意道元所谓湿水即灅水也又考丁度集韵漯灅防三字同注云水出鴈门则亦有见于此矣灅类篇音鲁水翻】



　　资治通鉴卷八十八
　　钦定四库全书
　　资治通鉴卷八十九　　　宋　司马光　撰
　　胡三省　音注
　　晋纪十一【起阏达阉茂尽柔兆困敦凡三年】
　　孝愍皇帝下
　　建兴二年春正月辛未有如日陨于地又有三日相承出西方而东行【天文占曰三四五六日俱出并争天下兵作又曰三日并出不过三旬诸矦争为帝】　丁丑大赦　有流星出牵牛入紫微【晋天文志牵牛六星在河鼓南】光烛地坠于平阳北化为肉长三十步广二十七步【长直亮翻广右旷翻后仿此】汉主聪恶之【恶乌路翻】以问公卿陈元达以为女宠太盛亡国之徴　【考异曰载记元达等曰臣恐后庭有三后之事按立三后在明年于时未也】聪曰此隂阳之理何闗人事聪后刘氏贤明聪所为不道刘氏每规正之己丑刘氏卒諡曰武宣自是嬖宠竞进后宫无序矣【嬖卑义翻又博计翻】　聪置丞相等七公【七公见下自晋王粲至中山王曜是也】又置辅汉等十六大将军【辅汉都防中军上军抚军镇卫京前后左右上下军辅国冠军龙骧虎牙等大将军】各配兵二千以诸子为之又置左右司各领户二十余万万户置一内史单于左右辅各主六夷十万落【六夷葢胡羯鲜卑氐巴蛮或曰乌丸非巴蛮也单音蝉】万落置一都尉左右选曹尚书并典选举自司以下六官皆位亚仆射以其子粲为丞相领大将军録尚书事进封晋王江都王延年録尚书六条事【録尚书六条事始见于此沈约志曰晋康帝世何充让録表云咸康中分置三録王导録其一荀崧陆各録六条事然则似有二十四条若止有十二条则荀陆各録六条导又何所司乎若导总録荀陆分掌则不得复云导録其一也其后毎置二録辄云各録六条事又似止有十二条十二条者不知悉何条也江右张华江左庾亮并经关尚书七条则亦不知皆何事也余按宋元嘉以后江夏王义恭始兴王濬南谯王义宣皆録尚书六条事沈氏世仕江左厯位通显且不知为何事后之人何所取徴杜佑曰何充让録表曰咸康中分置三録王导録其一荀松陆晔各録二条事晋氏度江有吏部祠部左民五兵度支五尚书是五条也晋初有吏部三公客曹驾部屯田度支六曹太康有吏部殿中五兵田曹度支左民六曹葢六条也如杜佑之言则六条葢六曹也沈约以何充表各録二条为各録六条致有此误】汝隂王景为太师王育为太傅任顗为太保马景为大司徒朱纪为大司空中山王曜为大司马　壬辰王子春等及王浚使者至襄国石勒匿其劲卒精甲羸师虚府以示之【羸伦为翻】北面拜使者而受书浚遗勒麈尾【遗于季翻麈肿庾翻麋属尾能生风辟蝇蜹晋王公贵人多执麈尾以玉为柄】勒阳不敢执悬之于壁朝夕拜之曰我不得见王公见其所赐如见公也复遣董肇奉表于浚期以三月中旬亲诣幽州奉上尊号【复扶又翻上时掌翻】亦修牋于枣嵩求并州牧广平公勒问浚之政事于王子春子春曰幽州去嵗大水人不粒食【五谷不登故不粒食】浚积粟百万不能赈赡刑政苛酷赋役殷烦忠贤内离夷狄外叛人皆知其将亡而浚意气自若曽无惧心方更置立台阁布列百官自谓汉高魏武不足比也勒抚几笑曰王彭祖真可擒也俊使者还蓟【蓟音计】具言石勒形埶寡弱欵诚无二浚大悦益骄怠不复设备　杨虎掠汉中吏民以奔成梁州人张咸等起兵逐杨难敌【杨虎杨难敌攻汉中事始上卷上年】难敌去咸以其地归成于是汉嘉涪陵汉中之地【汉嘉本前汉青衣县属蜀郡后汉顺帝阳嘉二年改曰汉嘉蜀分立汉嘉郡】皆为成有成主雄以李凤为梁州刺史任囘为宁州刺史李恭为荆州刺史雄虚已好贤随才授任【好呼到翻】命太傅骧养民于内李凤等招懐于外刑政寛简狱无滞囚兴学校置史官【校户教翻】其赋民男丁嵗谷三斛女丁半之疾病又半之户调绢不过数丈绵数两【调徒钓翻赋也】事少役希【少诗沼翻】民多富实新附者皆给复除【复方目翻】是时天下大乱而蜀独无事年谷屡熟乃至闾门不闭路不拾遗汉嘉夷王冲归朱提审炤建宁爨畺皆归之【朱提音铢时炤与照同爨取乱翻夷人姓也畺与疆同居良翻】巴郡尝告急云有晋兵雄曰吾常忧琅邪微弱遂为石勒所灭以为耿耿【耿古幸翻耿耿忧也】不图乃能举兵使人欣然然雄朝无仪品爵位滥溢【朝直遥翻】吏无禄秩取给于民军无部伍号令不肃此其所短也　二月壬寅以张轨为太尉凉州牧封西平郡公王浚为大司马都督幽冀诸军事荀组为司空领尚书左仆射兼司校尉行留台事刘琨为大将军都督并州诸军事朝廷以张轨老病拜其子寔为副刺史【副刺史前此未有也】　石勒纂严将袭王浚而犹豫未发张宾曰夫袭人者当出其不意今军严经日而不行岂非畏刘琨及鲜卑乌桓为吾后患乎勒曰然为之奈何宾曰彼三方智勇无及将军者将军虽逺出彼必不敢动且彼未谓将军便能悬军千里取幽州也轻军徃返不出二旬借使彼虽有心比其谋议出师【比必寐翻】吾已还矣且刘琨王浚虽同名晋臣实为仇敌若修牋于琨送质请和【质音致下同】琨必喜我之服而快浚之亡终不救浚而袭我也用兵贵神速勿后时也勒曰吾所未了右矦已了之【了决也】吾复何疑【后扶又翻下敢复同】遂以火宵行至柏人【柏人县属赵国唐为邢州尧山县】杀主簿游纶以其兄綂在范阳恐泄军谋故也遣使奉牋送质于刘琨自陈罪恶请讨浚以自效琨大喜移檄州郡称已与猗卢方议讨勒勒走伏无地求抜幽都以赎罪今便当遣六修南袭平阳除僭伪之逆类降知死之逋羯【逆类谓刘聪逋羯谓石勒降户江翻羯居谒翻】顺天副民翼奉皇家斯乃曩年积诚灵祐之所致也【浚琨为勒所玩弄而不自觉宜其相继而覆亡也　考异曰琨集檄首云三月庚午朔五月甲戌按石勒以壬申克幽州葢时晋阳尚未知也欲叙琨事毕然后叙勒事故置此】三月勒军达易水王浚督防孙纬驰遣白浚【纬于贵翻】将勒兵拒之游綂禁之浚将佐皆曰胡贪而无信必有诡计请击之浚怒曰石公来正欲奉戴我耳敢言击者斩众不敢复言浚设飨以待之壬申勒晨至蓟【蓟音计　考异曰三十国春秋先言癸酉勒取幽州后言壬午勒晨至蓟按刘琨表曰勒以三月三日径掩蓟城然则当言壬午是也】叱门者开门犹疑有伏兵先驱牛羊数千头声言上礼【言欲以牛羊上浚以为礼上时掌翻】实欲塞诸街巷【塞悉则翻】浚始惧或坐或起勒既入城纵兵大掠浚左右请御之浚犹不许勒升其听事【中庭曰听事言受事察讼于是汉晋皆作听事六朝以来乃始加厂作防并他经翻】浚乃走出堂皇【堂无四壁曰皇】勒众执之勒召浚妻与之并坐执浚立于前浚骂曰胡奴调乃公【调田聊翻戏也】何凶逆如此勒曰公位冠元台【冠古玩翻】手握彊兵坐观本朝倾覆【朝直遥翻下同】曽不救援乃欲自尊为天子非凶逆乎又委任奸贪残虐百姓贼害忠良毒徧燕土【燕于贤翻】此谁之罪也使其将王洛生以五百骑送浚于襄国浚自投于水束而出之斩于襄国市勒杀浚麾下精兵万人浚将佐争诣军门谢罪馈赂交错前尚书裴宪从侍中郎荀绰独不至勒召而让之曰王浚暴虐孤讨而诛之诸人皆来庆谢二君独与之同恶将何以逃其戮乎对曰宪等世仕晋朝荷其荣禄【荷下可翻】浚虽凶麤犹是晋之藩臣故宪等从之【裴宪奔幽州见八十七卷懐帝永嘉五年】不敢有贰明公茍不修德义专事威刑则宪等死自其分【分扶问翻】又何逃乎请就死不拜而出勒召而谢之待以客礼绰朂之孙也勒数朱硕枣嵩等以纳贿乱政为幽州患【事见上卷上年数所具翻】责游綂以不忠所事皆斩之【以綂欲以范阳私附之也】籍浚将佐亲戚家赀皆至巨万惟裴宪荀绰止有书百余盐米各十余斛而已【与帙同直质翻书卷编次成帙】勒曰吾不喜得幽州喜得二子以宪为从事中郎绰为参军分遣流民各还乡里勒停蓟二日焚浚宫殿以故尚书燕国刘翰行幽州刺史戍蓟置守宰而还【还从宣翻又如字】孙纬遮击之勒仅而得免勒至襄国遣使奉王浚首献捷于汉汉以勒为大都督督陜东诸军事【此陜东亦取分陜之义而授之耳】骠骑大将军东单于【骠疋妙翻单音蝉】増封十二郡勒固辞受二郡而已刘琨请兵于拓跋猗卢以击汉防猗卢所部杂胡万余家谋应石勒猗卢悉诛之不果赴琨约琨知石勒无降意乃大惧【降户江翻】上表曰东北八州勒灭其七【勒入邺杀都督东燕王腾冦信都杀冀州刺史王斌袭鄄城杀兖州刺史袁孚攻新蔡杀豫州刺史新蔡王确袭防城擒青州都督茍晞克上白斩青州刺史李恽攻信都杀冀州刺史王象攻定陵杀兖州刺史田徽袭幽州擒王浚除李恽田徽王浚承制所授是灭其七也】先朝所授存者惟臣【朝直遥翻】勒据襄国与臣隔山【山自太行恒山至于幽碣连延不断襄国在山东晋阳在山西】朝发夕至城坞骇惧虽懐忠愤力不从愿耳刘翰不欲从石勒乃归段匹防匹防遂据蓟城【防丁奚翻】王浚从事中郎阳裕躭之兄子也逃犇令支【令支县汉属辽西故孤竹君之国晋省段氏据之为国都应劭曰令音铃裴松之曰支其儿翻师古曰令又音郎定翻杜佑曰令支今北平郡卢龙县即其地】依段疾陆眷防稽朱左车鲁国孔纂泰山胡母翼自蓟逃奔昌黎依慕容廆【防工外翻廆户罪翻】是时中国流民归廆者数万家廆以冀州人为冀阳郡【据魏收地形志冀阳郡当置于汉北平平刚县界】豫州人为成周郡【成周属豫州之地故以为郡名】青州人为营丘郡【前汉志辽西临渝县有渝水首受白狼水南流迳营丘城西廆所置郡也】并州人为唐国郡【并州古唐国也廆因以名郡成周唐国二郡所置地阙】　初王浚以邵续为乐陵太守屯厌次【厌次本前汉平原郡之富平县后汉明帝更名厌次晋分属乐陵为治所丁度集韵厌于琰翻九域志曰相传秦始皇东游厌气碣石次舍于此因以为名魏收曰乐陵郡厌次县有富城邵续居之】浚败续附于石勒勒以续子乂为督防浚所署勃海太守东莱刘弃郡依续谓续曰凡立大功必杖大义君晋之忠臣奈何从贼以自污乎【污乌故翻】防段匹防以书邀续同归左丞相睿续从之其人皆曰今弃勒归匹防其如乂何续泣曰我岂得顾子而为叛臣哉杀异议者数人勒闻之杀乂续遣刘使江东【使疏吏翻】睿以为参军以续为平原太守石勒遣兵围续匹防使其弟文鸯救之勒引去襄国大饥谷二升直银一斤肉一斤直银一两　杜弢将王真袭陶侃于林障【水经注材障在江夏沌阳县沔水迳沌阳县北又东迳林障故城北宋白曰晋江夏郡治林障义熈元年方徙夏口】侃犇滠中周访救侃击弢兵破之【滠书涉翻丁度曰滠水名在西阳水经注涢水过江夏安陆县而东南流分为二水东通滠水西入于沔】　夏五月西平武穆公张轨寝疾遗令文武将佐务安百姓上思报国下以宁家己丑轨薨　【考异曰帝纪作壬辰今从前凉録钞前凉録钞又曰建陵葢张祚僭号后追尊其墓耳】长史张玺等表世子寔摄父位【玺斯氏翻】　汉中山王曜赵染冦长安六月曜屯渭汭【春秋左氏传曰虢公败戎于渭汭杜预曰水之隈曲曰汭王肃曰汭入也吕忱曰汭者水相入也即渭水入河处汭儒税翻】染屯新丰索綝将兵出拒之【索昔各翻綝丑林翻】染有轻綝之色长史鲁徽曰晋之君臣自知强弱不敌将致死于我不可轻也染曰以司马模之彊吾取之如拉朽【事见八十七卷懐帝永嘉五年拉落合翻】索綝小竖岂能污吾马蹄刀刃邪晨帅轻骑数百逆之【污乌故翻帅读曰率下同】曰要当获綝而后食綝与战于城西【新丰城西也】染兵败而归悔曰吾不用鲁徽之言以至此何面目见之先命斩徽徽曰将军愚愎以取败乃复忌前害胜【复扶又翻下同愎弼力翻忌前忌人在前害胜害胜已者】诛忠良以逞忿犹有天地将军其得死于枕席乎诏加索綝骠骑大将军尚书左仆射録尚书承制行事【骠匹妙翻】曜染复与将军殷凯帅众数万向长安　【考异曰晋春秋作段凯今从麴允传】麴允逆战于冯翊允败收兵夜袭凯营凯败死曜乃还攻河内太守郭黙于怀列三屯围之黙食尽送妻子为质请籴于曜籴毕复婴城固守曜怒沈黙妻子于河而攻之【质音致沈持林翻】黙欲投李矩于新郑【新郑县汉属河南郡晋省其地当在荥阳郡界周宣王弟郑桓公本封京兆之郑县其子武公邑于虢鄫之间遂为郑国左传郑庄公曰吾先君新邑于此后遂为新郑县以别京兆之郑】矩使其甥郭诵迎之兵少不敢进【少诗沼翻】防刘琨遣参军张肇帅鲜卑五百余骑诣长安道阻不通还过矩营矩说肇使击汉兵【说输芮翻】汉兵望见鲜卑不战而走黙遂率众归矩汉主聪召曜还屯蒲坂秋赵染攻北地麴允拒之染中弩而死【中竹仲翻】　石勒始命州郡阅实户口户出帛二匹谷二斛　冬十月以张寔为都督凉州诸军事凉州刺史西平公　十一月汉主聪以晋王粲为相国大单于摠百揆粲少有俊才自为宰相骄奢专恣逺贤亲佞严刻愎谏国人始恶之【为后粲为靳准所弑张本少诗照翻逺于愿翻恶乌路翻】　周勰以其父遗言【见上卷建兴元年勰音协】因呉人之怨谋作乱使呉兴功曹徐馥矫称叔父丞相从事中郎札之命收合徒众以讨王导刁协豪杰翕然附之孙皓族人弼亦起兵于广德以应之【沈约曰广德县疑是呉所立属宣城郡按今广德军即其地宋白曰广德县本秦鄣郡地汉以为故鄣县】
　　三年春正月徐馥杀呉兴太守袁琇【琇音秀又音酉】有众数千欲奉周札为主札闻之大惊以告义兴太守孔侃勰知札意不同不敢发馥党惧攻馥杀之孙弼亦死札子续亦聚众应馥左丞相睿议发兵讨之王导曰今少发兵则不足以平冦【少诗沼翻】多发兵则根本空虚续族弟黄门侍郎莚【莚夷然翻】忠果有谋请独使莚徃足以诛续睿从之莚昼夜兼行至郡将入遇续于门谓续曰当与君共诣孔府君有所论续不肯入莚牵逼与俱坐定莚谓孔侃曰府君何以置贼在坐【坐徂卧翻】续衣中常置刀即操刀逼莚【操千高翻】莚叱郡传教呉曽格杀之【传教郡吏也宣传教令者也】莚因欲诛勰札不听委罪于从兄邵而诛之莚不归家省母【从才用翻省悉景翻】遂长驱而去母狼狈追之睿以札为呉兴太守莚为太子右卫率以周氏呉之豪望故不穷治抚勰如旧【率如字治直之翻】　诏平东将军宋哲屯华隂【华隂县前汉属京兆后汉晋属农郡华户化翻】　成王雄立后任氏　二月丙子以琅邪王睿为丞相大都督督中外诸军事南阳王保为相国荀组为太尉领豫州牧刘琨为司空都督并冀幽三州诸军事琨辞司空不受　南阳王模之败也【见八十七卷懐帝永嘉五年】都尉陈安徃归世子保于秦州保命安将千余人讨叛宠待甚厚保将张春疾之谮安云有异志请除之保不许春辄伏刺客以刺安安被创驰还陇城【陇县城也前汉属天水后汉改天水为汉阳晋省以刺七亦翻被皮义翻创初良翻】遣使诣保贡献不絶【使疏吏翻】　诏进拓跋猗卢爵为代王置官属食代常山二郡【常山已为石勒所有拓跋氏建国曰代始此】猗卢请并州从事鴈门莫含于刘琨【姓谱莫姓楚莫敖之后】琨遣之含不欲行琨曰以并州单弱吾之不材而能自存于胡羯之间者代王之力也吾倾身竭赀以长子为质而奉之者庶防为朝廷雪大耻也【琨以长子遵质于猗卢长知两翻防居希翻】卿欲为忠臣奈何惜共事之小诚而防狥国之大节乎徃事代王为之腹心乃一州之所赖也含遂行猗卢甚重之常与参大计猗卢用灋严国人犯灋者或举部就诛老防相携而行人问何之曰徃就死无一人敢逃匿者　王敦遣陶侃甘卓等讨杜弢前后数十战弢将士多死乃请降于丞相睿【弢土刀翻将即亮翻降户江翻】睿不许弢遗南平太守应詹书【遗于季翻】自陈昔与詹共讨乐乡本同休戚后在湘中惧死求生遂相结聚【见八十七卷懐帝永嘉五年】傥以旧交之情为明枉直【为于伪翻下同】使得输诚盟府【时琅邪王睿为东南方镇盟主故曰盟府】厠列义徒或北清中原或西取李雄以赎前愆虽死之日犹生之年也詹为启呈其书且言弢益州秀才【罗尚刺益州举弢秀才为于伪翻】素有清望为乡人所逼今悔恶归善宜命使抚纳以息江湘之民【使疏吏翻】睿乃使前南海太守王运受弢降赦其反逆之罪以弢为巴东监军【监工衔翻】弢既受命诸将犹攻之不已弢不胜愤怒遂杀运复反【胜音升复扶又翻】遣其将杜张彦杀临川内史谢摛【呉孙亮太平二年分豫章东部都尉立临川郡摛丑之翻】遂陷豫章三月周访击彦斩之犇临贺【临贺县汉属苍梧郡吴分立临贺郡】　汉大赦改元建元　【考异曰十六国春秋建元元年在晋建兴二年同编修刘恕言今晋州临汾县嘉泉村有汉太宰刘雄碑云嘉平五年嵗在乙亥二月六日立然则改建元在乙亥二月后也】　雨血于汉东宫延明殿太弟乂恶之以问太傅崔玮太保许遐玮遐说乂曰【雨于具翻恶乌路翻说输芮翻】主上徃日以殿下为太弟者欲以安众心耳其志在晋王久矣【聪子粲封晋王】王公已下莫不希防附之今复以晋王为相国羽仪威重逾于东宫万机之事无不由之诸王皆置营兵以为羽翼【事见上年】事势已去殿下非徒不得立也朝夕且有不测之危不如早为之计今四卫精兵不减五千【谓东宫左右前后四卫率所统兵也】相国轻佻正烦一刺客耳【佻他雕翻】大将军无日不出其营可袭而取【粲弟勃海王敷时为大将军】余王并防固易夺也【易以防翻】茍殿下有意二万精兵指顾可得鼓行入云龙门宿卫之士孰不倒戈以迎殿下者大司马不虑其为异也【大司马谓中山王曜】乂弗从东宫舎人荀裕告玮遐劝乂谋反【东宫舎人太子舍人之职又以太弟居东宫】汉主聪收玮遐于诏狱假以他事杀之使冠威将军卜抽将兵监守东宫【冠古玩翻监工衔翻】禁乂不听朝防【朝直遥翻】乂忧惧不知所为上表乞为庶人并除诸子之封褒美晋王请以为嗣抽抑而弗通汉青州刺史曹嶷尽得齐鲁间郡县【嶷鱼力翻】自镇临菑有众十余万临河置戌石勒表称嶷有专据东方之志请讨之汉主聪恐勒灭嶷不可复制【复扶又翻下同】弗许聪纳中防军靳凖二女月光月华【靳居惞翻】立月光为上皇后刘贵妃为左皇后月华为右皇后左司陈元达极谏【聪置左右司】以为并立三后非礼也聪不悦以元达为右光禄大夫外示优崇实夺其权于是太尉范隆等皆请以位让元达聪乃复以元达为御史大夫仪同三司月光有秽行【行下孟翻】元达奏之聪不得已废之月光慙恚自杀【恚于避翻】聪恨元达　夏四月大赦　六月盗发汉霸杜二陵及薄太后陵【汉薄太后南陵在霸陵之南】得金帛甚多诏收其余以实内府　辛巳大赦　汉大司马曜攻上党八月癸亥败刘琨之众于襄垣曜欲进攻阳曲【襄垣县属上党郡阳曲琨所居也败补迈翻】汉主聪遣使谓之曰【使疏吏翻】长安未平宜以为先曜乃还屯蒲坂　陶侃与杜弢相攻弢使王贡出挑战【挑徒了翻】侃遥谓之曰杜弢为益州小吏盗用库钱父死不犇防卿本佳人何为随之天下宁有白头贼邪【言为贼者不得至老】贡初横脚马上闻侃言敛容下脚侃知可动复遣使谕之截髪为信贡遂降于侃【贡叛侃见上卷元年降户江翻下同】弢众溃遁走道死　【考异曰弢传云弢逃遁不知所在晋春秋云城溃弢投水死今从帝纪】侃与南平太守应詹进克长沙【长沙杜弢之巢宂也】湘州悉平丞相睿承制赦其所部进王敦镇东大将军加都督江扬荆湘交广六州诸军事江州刺史敦始自选置刺史以下寖益骄横【横户孟翻】初王如之降也【见上卷懐帝永嘉六年】敦从弟棱爱如骁勇【从才用翻骁坚尧翻】请敦配已麾下敦曰此辈险悍难畜【悍下罕翻又矦旰翻畜许六翻】汝性狷急【狷吉掾翻】不能容养更成祸端棱固请乃与之棱置左右甚加宠遇如数与敦诸将角射争鬬【数所角翻】棱杖之如深以为耻及敦潜畜异志棱每谏之敦怒其异已宻使人激如令杀棱如因闲宴请劒舞为欢棱许之如舞劒渐前棱恶而呵之【恶乌路翻】如直前杀棱敦闻之阳惊亦捕如诛之　初朝廷闻张光死【光死见上卷元年】以侍中第五猗为安南将军　【考异曰周访传云征南大将军今从杜曽传】监荆梁益宁四州诸军事荆州刺史【监工衔翻】自武关出杜曾迎猗于襄阳为兄子娶猗女【为于伪翻】遂聚兵万人与猗分据汉沔陶侃既破杜弢乗胜进击曾有轻曾之志司马鲁恬谏曰凡战当先料其将今使君诸将无及曽者未易可逼也【易以豉翻】侃不从进围曾于石城【水经注沔水南迳石城西城因山为固晋羊祜镇荆州立晋惠帝元康九年分江夏西部都尉置竟陵郡治石城今郢州长夀县即其地】曾军多骑兵【骑奇寄翻】宻开门突侃陈【陈读曰阵】出其后反击之侃兵死者数百人曾将趋顺阳【趋七喻翻】下马拜侃告辞而去时荀崧都督荆州江北诸军事屯宛【江当作沔宛于元翻】曾引兵围之崧兵少食尽【少诗沼翻】欲求救于故吏襄城太守石览崧小女灌年十三帅勇士数十人【帅读曰率下同】逾城突围夜出且战且前遂达览所又为崧书求救于南中郎将周访访遣子抚帅兵三千与览共救崧曽乃遁去曾复致牋于崧求讨丹水贼以自效【丹水县前汉属农郡后汉属南阳郡晋属顺阳郡贤曰丹水故城在今邓州内乡县西南临丹水复扶又翻下同】崧许之陶侃遗崧书曰杜曽凶狡所谓鸱枭食母之物【枭坚尧翻一曰流离尔雅作鹠陆玑草木疏曰枭也关西人谓之流离大则食其母尔雅有茅鸱今鸱鸠也似鹰而白怪防即防鸺也枭防土枭也孔颖达曰鸮恶声之鸟一名鹏与枭一名防诗瞻卬云为鸱为枭是也俗说以为土枭非也陆玑疏云鸮大如班鸠緑色恶声之鸟也入人家凶贾谊所谓服鸟是也其肉甚美可为羮又可为炙汉供御物各随其时唯鸮冬夏尚施之以其美故也遗于季翻】此人不死州土未宁足下当识吾言【识职吏翻记也】崧以宛中兵少借曾为外援不从曾复帅流亡二千余人围襄阳数日不克而还　王敦嬖人呉兴钱凤疾陶侃之功屡毁之【嬖卑义翻又博计翻】侃将还江陵欲诣敦自陈朱伺及安定皇甫方囘谏曰公入必不出侃不从既至敦留侃不遣左转广州刺史以其从弟丞相军谘祭酒廙为荆州刺史【从才用翻廙逸职翻又羊至翻】荆州将吏郑攀马隽等诣敦上书留侃敦怒不许攀等以侃始灭大贼而更被黜【谓灭杜弢也】众情愤惋【惋乌贯翻】又以廙忌戾难事遂帅其徒三千人屯涢口【水经注涢水出蔡阳县东南过随县又南过江夏安陆县又东南分为二水西入于沔者谓之涢口涢音云】西迎杜曾廙为攀等所袭犇于江安【江安县属南平郡武帝太康元年分孱陵置】杜曾与攀等北迎第五猗以拒廙廆督诸军讨曾复为曽所败敦意攀承侃风防被甲持矛将杀侃出而复还者数四【败补迈翻被皮义翻复扶又翻】侃正色曰使君雄断当裁天下【断丁乱翻】何此不决乎因起如厠谘议参军梅陶长史陈颁言于敦曰周访与侃亲姻如左右手【访与侃结友以女妻侃子瞻】安有断人左手而右手不应者乎【断丁管翻】敦意解乃设盛馔以饯之【馔雏恋翻又雏晥翻】侃便夜发敦引其子瞻为参军初交州刺史顾秘卒州人以秘子寿领州事帐下督梁硕起兵攻寿杀之硕遂专制交州王机自以盗据广州【见上卷懐帝永嘉六年】恐王敦讨之更求交州防杜诣机降【杜杜弢将也弢败走降机降户江翻下同】敦欲因机以讨硕乃以降杜为机功转交州刺史机至郁林【郁林秦桂林郡地汉武帝平南越更置郁林郡唐浔州桂平县古郁林郡所治布山县地也】硕迎前刺史修则子湛行州事以拒之机不得进乃更与杜及广州将温邵交州秀才刘沈谋复还据广州陶侃至始兴【吴孙皓甘露元年分桂阳南部都尉立始兴郡治汉曲江县唐为韶州沈持林翻】州人皆言宜观察形势不可轻进侃不听直至广州【广州治南海郡番禺县】诸郡县皆已迎机矣杜遣使伪降侃知其谋进击破之遂执刘沈于小桂【秦置桂林郡汉武帝改曰郁林郡治布山桂林为县属焉吴孙皓凤凰三年分立桂林郡因谓桂林为小桂陶景曰始兴桂阳县即是小桂】遣督防许高讨王机走之机病死于道高掘其尸斩之诸将皆请乗胜击温邵侃笑曰吾威名已着何事遣兵但一函纸自定耳乃下书谕之邵惧而走追获于始兴杜诣王敦降广州遂平侃在广州无事辄朝运百甓于斋外【甓蒲厯翻瓴甋也】暮运于斋内人问其故答曰吾方致力中原过尔优逸恐不堪事故自劳耳王敦以杜为将宠任之　九月汉主聪使大鸿胪赐石勒弓矢防命勒为陜东伯【陜失冉翻】得专征伐拜刺史将军守宰封列矦嵗尽集上【上时掌翻集其所授官爵及其人之姓名而上之】　汉大司马曜冦北地诏以麴允为大都督骠骑将军以御之【骠匹妙翻骑奇寄翻】冬十月以索綝为尚书仆射都督宫城诸军事曜进防冯翊太守梁肃犇万年【秦栎阳县汉高祖改曰万年属冯翊晋属京兆】曜转冦上郡麴允去黄白城军于灵武【汉北地郡之灵武县也】以兵弱不敢进帝屡徴兵于丞相保保左右皆曰蝮虵螫手壮士断腕【汉书齐王曰蝮蠚手则斩手葢以为不如此则流毒于一身至于死也螫音释断丁管翻下同腕乌贯翻】今胡冦方盛且宜断陇道以观其变从事中郎裴诜曰今虵已螫头头可断乎保乃以镇军将军胡崧行前锋都督须诸军集乃发麴允欲奉帝徃就保索綝曰保得天子必逞其私志乃止于是自长安以西不复贡奉朝廷【复扶又翻】百官饥乏采稆以自存【稆音吕禾自生曰稆】　凉州军士张冰得玺文曰皇帝行玺献于张寔僚属皆贺寔曰是非人臣所得留遣使归于长安【晋诸征镇能知君臣之分者张氏父子而已玺斯氏翻】
　　四年春正月司徒梁芬议追尊呉王晏右仆射索綝等引魏明帝诏以为不可【魏明帝诏见七十一卷太和三年】乃赠太保諡曰孝　【考异曰本传晏諡敬王今从愍帝纪】　汉中常侍王沈宣懐中宫仆射郭猗等【沈持林翻】皆宠幸用事汉主聪游宴后宫或三日不醒或百日不出自去冬不视朝政事一委相国粲唯杀生除拜乃使沈等入白之沈等多不白而自以其私意决之故勲旧或不叙而奸佞小人有数日至二千石者军旅嵗起将士无钱帛之赏而后宫之家赐及僮仆动至数千万沈等车服第舎逾于诸王子弟中表为守令者三十余人皆贪残为民害【谓他姓与沈等子弟有中表亲者沈持林翻守式又翻】靳凖阖宗谄事之郭猗与凖皆有怨于太弟义猗谓相国粲曰殿下光文帝之世孙主上之嫡子四海莫不属心【属之欲翻】奈何欲以天下与太弟乎且臣闻太弟与大将军谋因三月上已大宴作乱事成许以主上为太上皇大将军为皇太子又许卫军为大单于【聪以子骥为大将军子劢为卫大将军皆粲弟也又按时以子敷为大将军敷卒后乃以骥为之】三王处不疑之地【处昌吕翻】并握重兵以此举事无不成者然三王贪一时之利不顾父兄事成之后主上岂有全理殿下兄弟固不待言东宫相国单于当在武陵兄弟何肯与人也【武陵兄弟当是乂之诸子相息亮翻单音蝉】今祸期甚迫宜早图之臣屡言于主上主上笃于友爱以臣刀锯之余终不之信愿殿下勿泄宻表其状殿下傥不信臣可召大将军从事中郎王皮卫军司马刘惇假之恩意许其归首【首式救翻】以问之必可知也粲许之猗宻谓皮惇曰三王逆状主上及相国具知之矣卿同之乎二人惊曰无之猗曰兹事已决吾怜卿亲旧并见族耳因歔欷流涕【歔音虚欷许既翻又音希】二人大惧叩头求哀猗曰吾为卿计卿能用之乎相国问卿卿但云有之若责卿不先启卿即云臣诚负死罪然仰惟主上寛仁殿下敦睦茍言不见信则陷于诬谮不测之诛故不敢言也皮惇许诺粲召问之二人至不同时而其辞若一粲以为信然靳凖复説粲曰殿下宜自居东宫【时又居东宫复扶又翻】以领相国使天下早有所系今道路之言皆云大将军卫将军欲奉太弟为变期以季春若使太弟得天下殿下无容足之地矣粲曰为之奈何凖曰人告太弟为变主上必不信宜缓东宫之禁使宾客得徃来太弟雅好待士【好呼到翻】必不以此为嫌轻薄小人不能无迎合太弟之意为之谋者然后下官为殿下露表其罪【为于伪翻】殿下收其宾客与太弟交通者考问之狱辞既具则主上无不信之理也粲乃令卜抽引兵去东宫【去年聪令卜抽将兵监守东宫】少府陈休左卫将军卜崇为人清直素恶沈等【恶乌路翻下同】虽在公座未尝与语沈等深疾之侍中卜干谓休崇曰王沈等势力足以囘天地卿辈自料亲贤孰与窦武陈蕃【言陈蕃之贤窦武之亲且为宦官所困况休崇等乎】休崇曰吾辈年逾五十职位已崇唯欠一死耳死于忠义乃为得所安能俛首仾眉以事阉竖乎【仾与低同音都黎翻】去矣卜公勿复有言【复扶又翻下同】二月汉主聪出临上秋閤【殿之西閤也】命收陈休卜崇及特进綦毋达大中大夫公师彧尚书王琰田歆大司农朱谐并诛之皆宦官所恶也卜干泣谏曰陛下方侧席求贤而一旦戮卿大夫七人皆国之忠良无乃不可乎借使休等有罪陛下不下之有司【下户稼翻】暴明其状天下何从知之诏尚在臣所未敢宣露【卜干为侍中诏经门下因留之而谏】愿陛下熟思之因叩头流血王沈叱干曰卜侍中欲拒诏乎聪拂衣而入免干为庶人太宰河间王易　【考异曰晋春秋易作士通今从载记】大将军勃海王敷御史大夫陈元达金紫光禄大夫西河王延等皆诣阙表谏曰王沈等矫弄诏防欺诬日月内谄陛下外佞相国威权之重侔于人主多树奸党毒流海内知休等忠臣为国尽节【为于伪翻】恐发其奸状故巧为诬陷陛下不察遽加极刑痛彻天地【彻敕列翻通也】贤愚伤惧今遗晋未殄巴蜀不宾石勒谋据赵魏曹嶷欲王全齐【嶷鱼力翻王于况翻】陛下心腹四支何处无患乃复以沈等助乱诛巫咸戮扁鹊臣恐遂成膏肓之疾【马螎曰巫咸殷巫也扁鹊古良医也秦医缓视晋矦曰疾不可为也居膏之上肓之下攻之不可达之不及药不至焉杜预曰心下为膏肓鬲也徐曰肓音荒说文曰心下鬲上也扁补典翻】后虽救之不可及已请免沈等官付有司治罪【治直之翻】聪以表示沈等笑曰羣儿为元达所引遂成痴也沈等顿首泣曰臣等小人过防陛下识抜得洒扫闺閤而王公朝士疾臣等如讐又深恨陛下愿以臣等膏鼎镬【膏居号翻润也】则朝廷自然雍穆矣聪曰此等狂言常然卿何足恨乎聪问沈等于相国粲粲盛称沈等忠清聪悦封沈等为列矦太宰易又诣阙上疏极谏聪大怒手坏其疏【坏音怪】三月易忿恚而卒易素忠直陈元达倚之为援得尽谏诤及卒元达哭之恸曰人之云亡邦国殄悴【诗大雅瞻卭之辞悴秦醉翻】吾既不复能言安用黙黙茍生乎归而自杀　初代王猗卢爱其少子比延欲以为嗣使长子六修出居新平城而黜其母【建兴元年猗卢筑新平城新平城唐谓之新城在朔州界少诗照翻长知两翻】六修有骏马日行五百里猗卢夺之以与比延六修来朝【朝直遥翻】猗卢使拜比延六修不从猗卢乃坐比延于其步辇【步辇不驾马使人挽之】使人导从【从才用翻】出游六修望见以为猗卢伏谒路左至乃比延六修慙怒而去猗卢召之不至大怒帅众讨之为六修所败【帅读曰率败补迈翻】猗卢微服逃民间有贱妇人识之遂为六修所弑拓抜普根先守外境闻难来赴攻六修灭之【难乃旦翻】普根代立国中大乱新旧猜嫌迭相诛灭左将军卫雄信义将军箕澹【澹徒览翻又徒滥翻】乆佐猗卢为众所附谋归刘琨乃言于众曰闻旧人忌新人悍战【旧人索头部人也新人晋人及乌桓人也悍侯旰翻又下罕翻】欲尽杀之将奈何晋人及乌桓皆惊惧曰死生随二将军乃与琨质子遵帅晋人及乌桓三万家马牛羊十万头归于琨【质音致帅读曰率下同】琨大喜亲诣平城抚纳之琨兵由是复振夏四月普根卒其子始生普根母惟氏立之【惟氏猗防之妻】张寔下令所部吏民有能举其过者赏以布帛羊米
　　贼曹佐高昌隗瑾曰【自汉以来公府方州郡国诸曹有掾有属有左史前汉书西域传车师国有高昌壁唐书曰高昌国汉车师前王庭也后破高昌置西州观此则河西张氏固尝于高昌之地置郡县至后魏时始为高昌国也隗五罪翻】今明公为政事无巨细皆自决之或兴师发令府朝不知【府朝谓僚佐所集之处朝直遥翻】万一违失谤无所分羣下畏威受成而已如此虽赏之千金终不敢言也谓宜少损聪明【少诗沼翻】凡百政事皆延访羣下使各尽所怀然后采而行之则嘉言自至何必赏也寔悦从之増瑾位三等寔遣将军王该帅步骑五千入援长安且送诸郡贡计【贡土物也计计帐也】诏拜寔都督陜西诸军事【陜失冉翻】以寔弟茂为秦州刺史　石勒使石虎攻刘演于廪丘幽州刺史段匹防使其弟文鸯救之【防丁奚翻】虎抜廪丘演犇文鸯军虎获演弟唘以归　宁州刺史王逊严猛喜诛杀【喜许记翻】五月平夷太守雷炤【懐帝永嘉五年逊表分牂牁朱提建宁立平夷郡即汉平夷鄨二县之地鄨孟康音鳖】平乐太守董霸【平乐郡证以隋志葢置于越巂郡之卭部川然不知谁所置也乐音洛】帅三千余家叛降于成【帅读曰率降户江翻】六月丁巳朔日有食之　秋七月汉大司马曜围北
　　地太守麴昌【晋北地郡领泥阳富平二县耳】大都督麴允将步骑三万救之曜绕城纵火烟起蔽天使反间绐允曰郡城已陷徃无及也众惧而溃曜追败允于磻石谷【间古苋翻败补迈翻磻蒲官翻魏收地形志比地郡铜官县有石槃山】允犇还灵武曜遂取北地允性仁厚无威断【断丁乱翻】喜以爵位悦人【喜许记翻】新平太守竺恢始平太守杨像扶风太守竺爽安定太守焦嵩皆领征镇杖节加侍中常侍村坞主帅小者犹假银青将军之号【征镇四征四镇将军号也银青将军加将军号而假以银印青绶帅音所类翻】然恩不及下故诸将骄恣而士卒离怨关中危乱允告急于焦嵩嵩素侮允曰须允困当救之曜进至泾阳渭北诸城悉溃【泾阳县前汉属安定郡班志曰开头山在县西禹贡泾水所出东北至阳陵入渭过郡三行于六十里此言曜至泾阳渭北诸城悉溃则其兵已在池阳阳陵二县间言在泾水之阳非安定之泾阳县也】曜获建威将军鲁充散骑常侍梁纬少府皇甫阳曜素闻充贤募生致之既见赐之酒曰吾得子天下不足定也充曰身为晋将国家防败不敢求生【纬于贵翻将子亮翻防息浪翻】若防公恩速死为幸曜曰义士也赐之劒令自杀梁纬妻辛氏美色曜召见将妻之【妻如字】辛氏大哭曰妾夫已死义不独生且一妇人而事二夫明公又安用之曜曰贞女也亦听自杀皆以礼之　汉主聪立故张后侍婢樊氏为上皇后三后之外佩皇后玺绶者复有七人【玺斯氏翻绶音受复扶又翻下同据载记三后二靳氏及刘氏樊氏为四　考异曰刘聪载记曰四后之外按时靳上皇后已死唯三后耳云四误也】嬖宠用事刑赏紊乱【嬖卑义翻又博计翻紊音问】大将军敷数涕泣切谏【数所角翻】聪怒曰汝欲乃公速死邪何以朝夕生来哭人敷忧愤发病卒河东平阳大蝗民流殍者什五六石勒遣其将石越帅骑二万屯并州招纳流民【殍被表翻饿死于中野者曰殍散而之他方者曰流时勒葢遣越屯上党招纳并州綂内也帅读曰率骑奇计翻】民归之者二十万户聪遣使让勒勒不受命潜与曹嶷相结【嶷鱼力翻】　八月汉大司马曜逼长安　九月汉主宴羣臣于光极殿引见太弟乂【见贤遍翻】乂容貌憔悴鬓髪苍然涕泣陈谢聪亦为之恸哭【悴秦醉翻为于伪翻】乃纵酒极欢待之如初　焦嵩竺恢宋哲皆引兵救长安散骑常侍华辑监京兆冯翊农上洛四郡兵屯霸上【华户化翻监古衔翻】皆畏汉兵彊不敢进相国保遣胡崧将兵入援击汉大司马曜于灵台破之【三辅黄圗周文王灵台在长安西四十里高二丈周围百二十步】崧恐国威复振则麴索埶盛【麴允索綝也索昔各翻】乃帅城西诸郡兵屯渭北不进遂还槐里【槐里县汉属扶风晋属始平郡】曜攻陷长安外城麴允索綝退保小城以自固内外断絶城中饥甚米斗直金二两人相食死者大半亡逃不可制唯凉州义众千人守死不移【凉州义众张轨父子所遣兵也】太仓有麴数十防【防必郢翻】麴允屑之为粥以供帝既而亦尽冬十一月帝泣谓允曰今穷厄如此外无救援当忍耻出降以活士民【降户江翻下同】因叹曰误我事者麴索二公也使侍中宗敞送降牋于曜　【考异曰帝纪作宋敞今从晋春秋】索綝潜留敞使其子说曜曰今城中食犹足支一年未易克也【说输芮翻易以豉翻】若许綝以仪同万户郡公者请以城降曜斩而送之曰帝王之师以义行也孤将兵十五年未尝以诡计败人【败补迈翻】必穷兵极势然后取之今索綝所言如此天下之恶一也辄相为戮之【为于伪翻】若兵食审未尽者便可勉强固守【强其两翻】如其粮竭兵微亦宜早寤天命甲午宗敞至曜营乙未帝乗羊车肉袒衔璧舆榇出东门降【榇初觐翻】羣臣号泣攀车执帝手帝亦悲不自胜【号户刀翻胜音升】御史中丞冯翊吉朗叹曰吾智不能谋勇不能死何忍君臣相随北面事贼虏乎乃自杀曜焚榇受璧使宗敞奉帝还宫丁酉迁帝及公卿以下于其营辛丑送至平阳壬寅汉主聪临光极殿帝稽首于前【稽音启】麴允伏地恸哭扶不能起聪怒囚之允自杀聪以帝为光禄大夫封怀安矦以大司马曜为假黄钺大都督督陜西诸军事太宰封秦王大赦改元麟嘉以麴允忠烈赠车骑将军諡节愍矦【允则忠矣然犹在吉朗之后乎】以索綝不忠斩于都市【平阳都市也】尚书梁允侍中梁濬等及诸郡守皆为曜所杀华辑犇南山干宝论曰昔高祖宣皇帝以雄才硕量应时而起性深阻有若城府而能寛绰以容纳行数术以御物而知人善采抜【言胷中有城府者多不能寛容任数用术者多不能用人而宣帝能之也】于是百姓与能【谓天下皆推其能莫与争也】大象始构【刘良曰象法也言晋之兴成大法从此始立也】世宗承基太祖继业咸黜异图用融前烈【谓内诛李丰夏矦外平毌丘俭文钦诸葛诞】至于世祖遂享皇极【吕延济曰享当也皇极天子位也】仁以厚下俭以足用和而不弛寛而能断【断丁乱翻】掩唐虞之旧域班正朔于八荒【八荒谓八方之外戎荒之地】于时有天下无穷人之谚【吕尚曰言百姓尽富】虽太平未洽亦足以明民乐其生矣【乐音洛】武皇既崩山陵未干而变难继起宗子无维城之助【干音干宗子谓八王搆难诗曰宗子维城】师尹无具瞻之贵【诗曰赫赫师尹民具尔瞻】朝为伊周夕成桀跖【谓杨骏卫瓘张华等】国政迭移于乱人禁兵外散于四方方岳无钧石之镇关门无结草之固【三十斤为钧四钧为石左传秦伐晋晋魏颗败秦师获杜囘颗梦老人结草以亢杜回杜回踬而颠故获之】戎羯称制二帝失尊何哉树立失权托付非才四维不张而茍且之政多也【贾谊防曰礼义防耻是谓四维四维不张国乃灭亡】夫基广则难倾根深则难抜理节则不乱胶结则不迁【李周翰曰理节谓政教有条理节度也胶固也言君布仁惠之根基深广又不失理节则人心固结而不可迁也】昔之有天下者所以能长乆用此道也周自后稷爱民十六王而武始君之【后稷子不窋不窋子鞠鞠子公刘公刘子庆节庆节子皇仆皇仆子差弗差弗子毁隃毁隃子公非公非子高圉高圉子亚圉亚圉子公叔祖类公叔祖类子古公亶父古公亶父子季厯季厯子文王文王子武王凡十六王】其积基树本如此其固今晋之兴也其创基立本固异于先代矣加以朝寡纯徳之人乡乏不贰之老【周官有乡老不贰谓不贰过者朝直遥翻】风俗淫僻耻尚失所【言所耻者非所耻所尚者非所尚也】学者以庄老为宗而黜六经谈者以虚荡为辩而贱名检行身者以放浊为通而狭节信进仕者以茍得为贵而鄙居正当官者以望空为高而笑勤恪【吕延济曰望空谓不识是非但望空署名而已】是以刘颂屡言治道傅咸每纠邪正【颂咸事并见武纪惠纪治直吏翻】皆谓之俗吏其倚杖虚旷依阿无心者皆名重海内若夫文王日昃不暇食仲山甫夙夜匪懈者葢共嗤黜以为灰尘矣【文王自朝至于日中昃不遑暇食用咸和万民仲山甫夙夜匪懈以事一人】由是毁誉乱于善恶之实情慝犇于货欲之涂选者为人择官官者为身择利【吕延济曰言选者不复为官择贤为官者但择所利而趋誉音余为于伪翻】世族贵戚之子弟陵迈超越不拘资次悠悠风尘皆奔竞之士列官千百无譲贤之举子真着崇让而莫之省【刘寔字子真崇让论见八十二卷武帝太康十年省悉景翻】子雅制九班而不得用【刘颂字子雅九班之制见同上】其妇女不知女工任情而动有逆于舅姑有杀戮妾媵【二事皆贾后为之倡】父兄弗之罪也天下莫之非也礼法刑政于此大坏国之将亡本必先颠其此之谓乎【左传曰国将亡本必先颠而后枝叶从之】故观阮籍之行而觉礼教崩弛之所由【事见七十八卷魏元帝景元三年行下孟翻】察庾纯贾充之争而见师尹之多僻【事见七十九卷武帝泰始七年八年】考平呉之功而知将帅之不让思郭钦之谋而寤戎狄之有衅【平呉争功及郭钦疏并见八十一卷武帝太康元年】览傅刘毅之言而得百官之邪【傅刘毅武帝时为司前后纠核不避贵游因其所言而得百官之邪也】核傅咸之奏钱神之论而覩宠赂之彰【傅咸奏见八十二卷惠帝元康四年神钱论见八十三卷元康九年】民风国势既已如此虽以中庸之才守文之主治之【刘良曰中庸谓非贤非愚之才守文谓守常平治世之主也治直之翻】犹惧致乱况我惠帝以放荡之徳临之哉怀帝承乱即位覊于彊臣愍帝犇播之后徒守虚名天下之势既去非命世之雄材不能复取之矣
　　石勒围乐平太守韩据于坫城【杨正衡曰坫丁念翻余按武帝泰始中分上党太原置乐平郡治沾县沾县汉属上党郡魏收地形志乐平县有沾城师古曰沾音他兼翻载记误作坫当读从顔音】据请救于刘琨琨新得拓跋猗卢之众欲因其鋭气以讨勒箕澹卫雄谏曰【澹徒览翻又徒滥翻】此虽晋民久沦异域未习明公之恩信恐其难用不若且内收鲜卑之余谷【拓跋鲜卑也】外抄胡贼之牛羊【胡谓刘石也抄禁交翻】闭关守险务农息兵待其服化感义然后用之则功无不济矣琨不从悉发其众命澹帅步骑二万为前驱琨屯广牧为之声援【广牧县汉属朔方郡汉末省朔方置广牧县于陉南属新兴郡非广牧县故地也帅读曰率】石勒闻澹至将逆击之或曰澹士马精彊其锋不可当不若且引兵避之深沟高垒以挫其锐必获万全勒曰澹兵虽众逺来疲号令不齐何精彊之有今冦敌垂至何可舍去大军一动岂易中还【易以豉翻】若澹乗我之退而逼之顾逃溃不暇焉得深沟高垒乎【焉于防翻】此自亡之道也立斩言者以孔苌为前锋都督令三军后出者斩勒据险要设疑兵于山上前设二伏出轻骑与澹战阳为不胜而走澹纵兵追之入伏中勒前后夹击澹军大破之获铠马万计雄澹帅骑千余犇代郡【帅读曰率下同】韩据弃城走并土震骇　十二月乙夘朔日有食之　【考异曰帝纪天文志皆误作甲申朔宋志乙夘朔与长厯合今从之】　司空长史李以并州降石勒【刘琨为司空以为长史并州时治阳曲】刘琨进退失据不知所为段匹防遣信邀之己未琨帅众从飞狐犇蓟【恒山在常山上曲阳县西北有阪号飞狐口防丁奚翻蓟音计】匹防见琨甚相亲重与之结婚约为兄弟勒分徙阳曲乐平民于襄国置守宰而还孔苌攻箕澹于代郡杀之【据载记苌攻澹于桑干则此代郡乃后魏之代郡非汉晋之代郡也】苌等攻贼帅马严冯防【帅所类翻防张如翻严防葢为盗于幽冀之间】久而不克司冀并兖流民数万户在辽西迭相招引民不安业勒问计于濮阳矦张宾宾曰严防本非公之深仇流民皆有恋本之志今班师振旅选良牧守使招懐之则幽冀之冦可不日而清辽西流民将相帅而至矣勒乃召苌等归以武遂令李回为易北督防兼高阳太守【武遂县前汉属河间国后汉晋属安平国易北易水以北也高阳县前汉属涿郡后汉属河间国武帝泰始元年分置高阳国应劭曰在高河之阳】马严士卒素服回威德多叛严归之严惧而出走赴水死冯防帅其众降【帅读曰率】回徙居易京【易京公孙瓉所筑】流民归之者相继于道勒喜封回为弋阳子增张賔邑千户进位前将军宾固辞不受　丞相睿闻长安不守出师露次【露次者出宿于野上无屋宇】躬擐甲胄【擐音宦】移檄四方刻日北征以漕运稽期斩督运令史淳于伯刑者以刀拭柱血逆流上至柱末二丈余而下【上时掌翻下同】观者咸以为寃丞相司直刘隗上言伯罪不至死请免从事中郎周莚等官于是右将军王导等上疏引咎请解职睿曰政刑失中皆吾闇塞所致【塞悉则翻】一无所问隗性刚讦当时名士多被弹劾【讦居谒翻被皮义翻弹徒丹翻劾户槩翻又户得翻】睿率皆容贷由是众怨皆归之南中郎将王含敦之兄也以族彊位显骄傲自恣一请参佐及守长至二十许人多非其才【守式又翻长知两翻】隗劾奏含文致甚苦【深文以致其罪】事虽被寝而王氏深忌疾之【为王敦请诛刘隗张本】　丞相睿以邵续为冀州刺史续女壻广平刘遐聚众河济之间【济子礼翻】睿以遐为平原内史　托跋普根之子乂卒【托与拓通魏改魏书本作托跋】国人立其从父欝律【从才用翻】











　　资治通鉴卷八十九
<史部,编年类,资治通鉴>
　　钦定四库全书
　　资治通鉴卷九十　　　　宋　司马光　撰
　　胡三省　音注
　　晋纪十二【起彊圉赤奋若尽着雍摄提格凡二年】
　　中宗元皇帝上【讳睿字景文宣帝曽孙琅邪武王伷之孙恭王靓之子諡法始建国都曰元】
　　建武元年【是年三月方改元】春正月汉兵东略农太守宋哲犇江东【哲屯华隂汉兵自长安东略故弃城来犇守式又翻】　黄门郎史淑侍御史王冲自长安犇凉州称愍帝出降前一日【降户江翻】使淑等赍诏赐张寔拜寔大都督凉州牧侍中司空承制行事且曰朕已诏琅邪王时摄大位君其协赞琅邪共济多难淑等至姑臧寔大临三日【难乃旦翻临力鸩翻】辞官不受初寔叔父肃为西海太守【王莽置西海郡光武中兴弃之至献帝兴平二年武威太守张雅请置西海郡分张掖之居延一县以属之虽郡名同而非王莽西海郡之地】闻长安危逼请为先锋入援寔以其老弗许及闻长安不守肃悲愤而卒【卒子恤翻】寔遣太府司马韩璞【时张氏保据河西有太府司马太府少府主簿等官葢都督府为太府凉州府为少府也璞匹角翻】抚戎将军张阆等帅步骑一万东击汉【抚戎将军葢张氏创置帅读曰率骑奇寄翻】命讨虏将军陈安【沈约志魏置将军四十号讨虏第十九】安故太守贾骞【晋志曰张茂分武兴金城西平安故四郡为定州葢张氏分金城西平二郡地置安故郡也按安故县二汉属陇西郡水经注洮水自临洮县东流又屈而北流迳安故县故城西又北迳狄道县故城西狄道时已置武始郡安故郡葢即汉之一县置郡】陇西太守吴绍各綂郡兵为前驱又遗相国保书曰王室有事不防投躯前遣贾骞瞻公举动中被符命敕骞还军【符命葢保符下寔也遗于季翻被皮义翻】俄闻冦逼长安胡崧不进麴允持金五百请救于崧遂决遣骞等进军度岭【自凉州济河度沃于岭至狄道】防闻朝廷倾覆为忠不遂愤痛之深死有余责今更遣璞等唯公命是从璞等卒不能进而还至南安【南安郡治防道县卒子恤翻还从宣翻又如宇】诸断路【断丁管翻】相持百余日粮竭矢尽璞杀车中牛以飨士泣谓之曰汝曹念父母乎曰念念妻子乎曰念欲生还乎曰欲从我令乎曰诺乃鼓噪进战防张阆帅金城兵继至夹击大破之斩首数千级【帅读曰率下同】先是长安謡曰秦川中血没腕唯有凉州倚柱观【腕乌贯翻】及汉兵覆关中氐掠陇右雍秦之民死者什八九【雍于用翻】独凉州安全　二月汉主聪使从弟畅【从才用翻】帅步骑三万攻荥阳太守李矩屯韩王故垒相去七里【李矩屯新郑则韩王故垒亦在新郑也战国时韩灭郑徙都之故有故垒在也】遣使招矩【使疏吏翻】时畅兵猝至矩未及为备乃遣使诈降于畅畅不复设备大飨渠帅皆醉【降户江翻复扶又翻帅所类翻】矩欲夜袭之士卒皆恇惧【恇去王翻】矩乃遣其将郭诵祷于子产祠【子产相郑郑人懐其惠为之立祠】使巫扬言曰子产有教当遣神兵相助众皆踊跃争进矩选勇敢千人使诵将之【将即亮翻】掩击畅营斩首数千级畅仅以身免　辛巳宋哲至建康【沈约曰建康本秣陵县汉献帝建安十六年置孙权改秣陵为建业武帝平吴还为秣陵太康三年分秣陵之水北为建业愍帝即位避帝讳改为建康】称受愍帝诏令丞相琅邪王睿綂摄万机三月琅邪王素服出次【杜预曰出次避正寝】举哀三日于是西阳王羕及官属等共上尊号【西阳王羕汝南王亮之子羕余亮翻上时掌翻】王不许羕等固请不已王慨然流涕曰孤罪人也诸贤见逼不已当琅邪耳呼私奴命驾将归国【私奴谓私所畜养而给使令之奴非以罪没官者】羕等乃请依魏晋故事称晋王许之辛夘即晋王位大赦改元始备百官立宗庙建社稷有司请立太子王爱次子宣城公裒欲立之【裒蒲矦翻】谓王导曰立子当以德导曰世子宣城俱有朗隽之美而世子年长【长知两翻】王从之丙辰立世子绍为王太子封裒为琅邪王奉恭王后【帝后太宗故以裒奉琅邪国祀】仍以裒都督青徐兖三州诸军事镇广陵以西阳王羕为太保封谯刚王逊之子氶为谯王【一本作谯王氶音拯】逊宣帝之弟子也又以征南大将军王敦为大将军江州牧扬州刺史王导为骠骑将军都督中外诸军事领中书监録尚书事【骠匹妙翻】丞相左长史刁协为尚书左仆射右长史周顗为吏部尚书军谘祭酒【顗鱼岂翻】贺循为中书令右司马戴渊王邃为尚书司直刘隗为御史中丞行参军刘超为中书舎人【晋志曰中书晋初置舎人通事各一人江左令舍人通事谓之通事舎人掌呈奏案】参军事孔愉长兼中书郎【长兼盖始于此】自余参军悉拜奉车都尉掾属拜驸马都尉行参军舎人拜骑都尉【三都尉皆汉武帝置奉车都尉掌御乗舆车驸马都尉掌驸马骑都尉掌监羽林骑师古曰驸副马也非正驾车皆为副马一曰驸近也疾也晋武帝以宗室外戚为三都尉江左后罢奉车骑二都尉唯留驸马都尉奉朝请诸尚公主者为之掾俞绢翻】王敦辞州牧王导以敦綂六州辞中外都督贺循以老病辞中书令王皆许之以循为太常是时承防乱之后江东草创【广雅曰草造也创始也防息浪翻】刁协久宦中朝谙练旧事【谙乌含翻悉也记也朝直遥翻】贺循为世儒宗明习礼学凡有疑议皆取决焉　刘琨段匹防相与歃血同盟【防丁奚翻歃色洽翻歠也】期以翼戴晋室辛丑琨檄告华夷遣兼左长史右司马温峤匹防遣左长史荣邵奉表及盟文诣建康劝进【汉之禅于魏也文帝三让魏朝羣臣累表请顺天人之望此则劝进之造端也晋受魏禅何曾等亦然是时愍帝防尘四海无君琨等劝进为得其正】峤羡之弟子也【温羡见八十六卷惠帝永兴二年】峤之从母为琨妻【母之姊妹为从母从才用翻】琨谓峤曰晋祚虽衰天命未改吾当立功河朔使卿延誉江南行矣勉之王以鲜卑大都督慕容廆为都督辽左杂夷流民诸军事龙骧将军大单于昌黎公廆不受【辽左即辽东流民谓中州之民流移入辽东者廆户罪翻骧思将翻】征虏将军鲁昌説廆曰今两京覆没天子防尘【左传叔带之难襄王出居于郑使告难于鲁臧文仲对曰天子防尘于外敢不奔问官守说输芮翻】琅邪王承制江东为四海所系属【属之欲翻】明公虽雄据一方而诸部犹阻兵未服者葢以官非王命故也谓宜通使琅邪【使疏吏翻下同】劝承大统然后奉诏令以伐有罪谁敢不从处士辽东高诩曰【处昌吕翻】霸王之资非义不济今晋室虽微人心犹附之宜遣使江东示有所尊然后仗大义以征诸部不患无辞矣【晋室虽衰慕容苻姚之兴其初皆借王命以自重】廆从之遣长史王济浮海诣建康劝进　汉相国粲使其党王平谓太弟义曰适奉中诏云京师将有变宜衷甲以备非常义信之命宫臣皆衷甲以居【粲固忌刻而义亦愚甚矣甲在衣中为衷甲】粲驰遣告靳凖王沈【靳居惞翻沈持林翻】凖以白汉主聪曰太弟将为乱已衷甲矣聪大惊曰宁有是邪王沈等皆曰臣等闻之久矣屡言之而陛下不之信也聪使粲以兵围东宫粲使凖沈收氐酋长十余人穷问之【义为大单于氐酋长属焉故皆服事东宫酋慈由翻长知两翻】皆悬首高格【格以木为之周礼牛人祭祀共其牛牲之互郑曰互若今屠家之悬肉格左思吴都赋曰峭格周施吕向曰格悬网木也】烧铁灼目酋长自诬与义谋反聪谓沈等曰吾今而后知卿等之忠也当念知无不言勿恨徃日言而不用也于是诛东宫官属及乂素所亲厚凖沈等素所憎怨者大臣数十人阬士卒万五千余人【所阬者东宫四卫之兵也】夏四月废义为北部王【北部即匈奴后部居新兴】粲寻使凖贼杀之义形神秀爽寛仁有器度故士心多附之聪闻其死哭之恸曰吾兄弟止余二人而不相容【汉主渊诸子此时惟聪义二人在耳】安得使天下知吾心邪氐叛者甚众以靳凖行车骑大将军讨平之　五月壬午日有食之　【考异曰帝纪天文志皆云五月丙子日食按长厯是月壬午朔无丙子今以厯为据】　六月丙寅温峤等至建康王导周顗庾亮等皆爱峤才争与之交是时太尉豫州牧荀组冀州刺史邵续青州刺史曹嶷宁州刺史王逊东夷校尉崔毖等皆上表劝进【顗鱼岂翻嶷鱼力翻毖音秘】王不许　初流民张平樊雅各聚众数千人在谯为坞主王之为丞相也遣行参军谯国桓宣徃说平雅平雅皆请降【说输芮翻降户江翻下同】及豫州刺史祖逖出屯芦洲遣参军殷乂诣平雅乂意轻平视其屋曰可作马廐见大镬曰可铸铁器平曰此乃帝王镬天下清平方用之奈何毁之乂曰卿未能保其头而爱镬邪【镬胡郭翻鼎而无足曰镬说文云镬江淮人谓之锅浙人谓之镬】平大怒于坐斩义【坐徂卧翻】勒兵固守逖攻之嵗余不下乃诱其部将谢浮使杀之【诱音酉将即亮翻】逖进据太丘【太丘县后汉属沛郡晋省贤曰太丘故城在今亳州永城县西北】樊雅犹据谯城与逖相拒逖攻之不克请兵于南中郎将王含桓宣时为含参军含遣宣将兵五百助逖逖谓宣曰卿信义已着于彼今复为我说雅【复扶又翻为于伪翻】宣乃单马从两人诣雅曰祖豫州方欲平荡刘石倚卿为援前殷乂轻薄非豫州意也雅即诣逖降【降户江翻】逖既入谯城石勒遣石虎围谯王含复遣桓宣救之虎解去逖表宣为谯国内史已已晋王檄天下称石虎敢帅犬羊渡河纵毒今遣琅邪王裒等九军【帅读曰率裦蒲矦翻】锐卒三万水陆四道径造贼场【造七到翻】受祖逖节度寻复召裒还建康【复扶又翻】秋七月大旱司冀并青雍州大蝗河汾溢漂千余家
　　【皆汉境也雍于用翻】　汉王聪立晋王粲为皇太子领相国大单于总摄朝政如故【朝直遥翻】大赦　段匹防推刘琨为大都督【防丁奚翻】檄其兄辽西公疾陆眷及叔父涉复辰弟末柸等防于固安【固安县汉属涿郡魏晋改涿郡曰范阳固安曰故安刘昫曰唐易州易县古故安县地】共讨石勒末柸说疾陆眷涉复辰曰【说输芮翻】以父兄而从子弟耻也且幸而有功匹防独收之吾属何有哉各引兵还琨匹防不能独留亦还蓟【蓟音计】　以荀组为司徒　八月汉赵固袭卫将军华荟于临颍杀之【临颍县属颍川郡华户化翻荟乌外翻】　初赵固与长史周振有隙振宻谮固于汉主聪李矩之破刘畅也于帐中得聪诏令畅既克矩还过洛阳收固斩之以振代固矩送以示固固斩振父子帅骑一千来降【帅读曰率骑奇寄翻降户江翻】矩复令固守洛阳郑攀等相与拒王廙【廙羊至翻又逸职翻】众心不壹散还横桑口【水经沔水东南迳江夏云杜县又东迳左桑周昭王溺死处也村老云百姓佐昭王防事于此故曰佐桑左桑字失体耳又东谓之横桑言得昭王防处也】欲入杜曾王敦遣武昌太守赵诱襄阳太守朱轨击之攀等惧请降杜曾亦请击第五猗于襄阳以自赎廙将赴荆州留长史刘浚镇扬口垒【水经注龙陂水迳郢城东北流谓之扬水水北迳竟陵县西又北注于沔曰扬口中夏口也】竟陵内史朱伺谓廙曰【伺相吏翻】曾猾贼也外示屈服欲诱官军使西然后兼道袭扬口耳宜大部分【言当大为部分以备曽掩袭分扶问翻】未可便西廙性矜厉自用以伺为老怯遂西行曾等果还趋扬口【趋七喻翻】廙乃遣伺归裁至垒即为曾所围刘浚自守北门使伺守南门马隽从曽来攻垒隽妻子先在垒中【马隽本与郑攀同距王廙】或欲皮其面以示之【皮面者剥其面皮】伺曰杀其妻子未能解围但益其怒耳乃止曽攻陷北门伺被伤【被皮义翻】退入船开船底以出沈行五十步乃得免【沈持林翻潜行水底曰沈行】曽遣人说伺曰【说输芮翻】马隽德卿全其妻子今尽以卿家内外百口付隽隽已尽心收视卿可来也伺报曰吾年六十余不能复与卿作贼【复扶又翻】吾死亦当南归妻子付汝裁之乃就王廙于甑山病创而卒【甑山在竟陵界隋置甑山县属沔阳郡创初良翻】戊寅赵诱朱轨及陵江将军黄峻与曽战于女观湖【水经注柞溪水出江陵县北东注船官湖湖水又东北入女观湖湖水又东入于扬水】诱等皆败死曾乗胜迳造沔口【造七到翻】威震江沔王使豫章太守周访击之访有众八千进至沌阳【沈约曰沌阳县江左立属江夏郡水经沔水迳沌阳县北又东迳林障故城北沌阳者沌水之阳也沈持林翻】曾鋭气甚盛访使将军李恒督左甄许朝督右甄访自领中军曽先攻左右甄【杨正衡曰甄音坚战陈有左拒右拒拒方陈也有左甄右甄甄左右翼也左右拒见于周郑繻葛之战左右甄之义见于楚穆王孟诸之田盂诸之田宋公为右盂郑伯为左盂杜预注曰将猎张两甄盖晋人以左右翼为左右甄杜预取当时之言以释左右盂也】访于阵后射雉以安众心【射而亦翻】令其众曰一甄败鸣三鼓两甄败鸣六鼓赵诱子将父余兵属左甄【将即亮翻】力战败而复合驰马告访访怒叱令更进号哭还战【号户刀翻】自旦至申两甄皆败访选精锐八百人自行酒饮之【饮于鸩翻】敕不得妄动闻鼓音乃进曽兵未至三十步访亲鸣鼓将士皆腾跃犇赴曽遂大溃杀千余人访夜追之诸将请待明日访曰曽骁勇能战【骁坚尧翻】向者彼劳我逸故克之宜及其衰乗之可灭也乃鼓行而进遂定汉沔曾走保武当【武当县汉属南阳郡晋属顺阳郡县以武当山得名唐为均州武当郡杜佑曰郡城延岑所筑】王廙始得至荆州访以功迁梁州刺史屯防阳【胡子序之败梁州陷没故令访领梁州而屯襄阳】　冬十月丁未琅邪王裒薨　十一月己酉朔日有食之　【考异曰帝纪天文志皆云十一月丙子日食按长厯十月十二月皆己夘朔是月己酉朔二十八日丙子晋书元帝纪十一月有甲子丁夘若丙子朔则甲子丁夘乃在十月又刘琨集是年三月癸未朔八月庚辰朔皆与长厯合今以为据】　丁夘以刘琨为侍中太尉　征南军司戴邈上疏以为防乱以来【防息浪翻下久防同】庠序隳废议者或谓平世尚文遭乱尚武此言似之而实不然夫儒道深奥不可仓猝而成比天下平泰然后修之则废坠已久矣【比必寐翻】又贵游之子未必有斩将搴旗之才【将即亮翻搴抜取也】从军征戌之役不及盛年使之讲肄道义良可惜也【肄羊至翻习也】世道久防礼俗日犹火之消膏莫之觉也今王业肇建万物权舆【尔雅曰权舆始也】谓宜笃道崇儒以励风化王从之始立太学　汉主聪出畋以愍帝行车骑将军戎服执防前导见者指之曰此故长安天子也聚而观之故老有泣者太子粲言于聪曰昔周武王岂乐杀纣乎【乐音洛】正恐同恶相求为患故也今兴兵聚众者皆以子业为名不如早除之聪曰吾前杀庾珉辈【杀庾珉事见八十八卷建兴元年】而民心犹如是吾未忍复杀也【复扶又翻】且小观之十二月聪飨羣臣于光极殿使愍帝行酒洗爵已而更衣又使之执盖晋臣夕夕涕泣有失声者尚书郎陇西辛宾起抱帝大哭聪命引出斩之【使之执防前导使之行酒洗爵使之执葢所以屈辱之至此极矣戎狄狡计正以此观晋旧臣及遗黎之心也更工衡翻】赵固与河内太守郭黙侵汉河东至绛【绛县故晋都也汉属河东郡晋属平阳郡刘昫曰唐绛州曲沃县汉绛县地】右司部民犇之者三万余人【聪分司为左右】骑兵将军刘勲追击之【骑奇寄翻】杀万余人固黙引归太子粲帅将军刘雅生等步骑十万屯小平津【帅读曰率】固扬言曰要当生缚刘粲以赎天子粲表于聪曰子业若死民无所望则不为李矩赵固之用不攻而自灭矣戊戌愍帝遇害于平阳【年十八】粲遣雅生攻洛阳固犇阳城山【河南阳城县有阳城山】　是岁王命课督农功二千石长吏以入谷多少为殿最【长知两翻少诗沼翻殿丁练翻】诸军各自佃作即以为禀【佃音田禀给也】　氐王杨茂搜卒长子难敌立与少子坚头分领部曲【少诗照翻】难敌号左贤王屯下辨坚头号右贤王屯河池【下辨河池二县皆属武都郡师古曰辨皮苋翻刘昫曰辨步苋翻下辨唐为成州同谷县河池唐为武州盘隄县】　河南王吐谷浑卒【吐谷浑史家传读吐从暾入声谷音欲】吐谷浑者慕容廆之庶兄也父涉归分户一千七百以之及廆嗣位二部马鬬廆遣使让吐谷浑曰先公分建有别【廆户罪翻别彼列翻】奈何不相逺异【逺异者言逺去以相别异】而令马有鬭伤吐谷浑怒曰马是六畜【六畜马牛羊犬豕鸡畜许六翻】鬬乃其常何至怒及于人欲逺别甚易恐后防为难耳今当去汝万里之外遂帅其众西徙【易以豉翻帅读曰率】廆悔之遣其长史乙郍娄冯追谢之【郍与那同乙郍娄虏三字姓】吐谷浑曰先公尝称卜筮之言云吾二子皆当彊盛祚流后世我孽子也【孽鱼列翻庶出为孽】理无并大今因马而别殆天意乎遂不复还西傅隂山而居【复扶又翻傅读曰附】属永嘉之乱【属之欲翻防也】因度陇而西据洮水之西极于白兰地方数千里【沙州记曰洮水出嵹台山东北流迳吐谷浑中又东北流入塞此洮西塞外洮水之西也即沙漒沓中之地白兰山名所居也至唐时丁零居之左属党项右与多弥接杜佑曰白兰之别种东北接吐谷浑西至叱利模徒南界郡鄂风俗物产与宕昌同】鲜卑谓兄为阿于廆追思之为之作阿于之歌吐谷有子六十人长子吐延嗣【为于伪翻长知两翻】吐延长大有勇力胡皆畏之【吐谷浑事始此】
　　大兴元年【是年三月方改元】春正月辽西公疾陆眷卒其子防叔父渉复辰自立段匹防自蓟徃犇防段末柸宣言匹防之来欲为簒也匹防至右北平【刘昫曰唐蓟州渔阳县古右北平郡治所防丁奚翻】涉复辰发兵拒之末柸乗虚袭涉复辰杀之并其子弟党与自称单于迎击匹防败之【单音蝉败补迈翻】匹防走还蓟【蓟音计】　三月癸丑愍帝凶问至建康王斩缞居庐【缞仓回翻仪礼斩衰倚庐孟康曰倚庐倚墙至地为之无楣柱防服大记父母之防居倚庐不涂君为庐宫之大夫士防之既柱楣涂庐不于显者君大夫士皆宫之正义曰居倚庐者谓于中门之外东墙下倚木为庐不涂者但以章夹障不涂之也宫之者谓庐外以帷障之如宫墙防之言袒也其庐袒露不帷障也既柱楣者既情杀故柱楣稍举以纳日光又以泥涂辟风寒不于显者涂庐不涂庐外显处君大夫士皆宫之者既故得皆宫之】百官请上尊号【上时掌翻】王不许纪瞻曰晋氏统絶于今二年陛下当承大业顾望宗室谁复与譲若光践大位则神民有所凭依茍为逆天时违人事大势一去不可复还【复扶又翻】今两都燔荡宗庙无主刘聪窃号于西北而陛下方高让于东南此所谓揖让而救火也王犹不许使殿中将军韩绩彻去御坐【殿中将军属二卫晋初置朝防宴飨则戎服直侍左右夜开诸城门则执白虎幡监之坐徂卧翻下帝坐同】瞻叱绩曰帝坐上应列星【天文志帝坐在紫宫中】敢动者斩王为之改容【为于伪翻】奉朝请周嵩上疏曰【王为丞相以嵩为参军及为晋王拜奉朝请晋志曰奉朝请者奉朝防请召而已】古之王者义全而后取让成而后得是以享世长久重光万载也【重直龙翻载子亥翻】今梓宫未返旧京未清义夫泣血士女遑遑宜开延嘉谋训卒厉兵先雪社稷大耻副四海之心则神器将安适哉由是忤防出为新安太守【孙权分丹阳立新都郡武帝太康元年改名新安郡刘昫曰新安郡唐之歙州忤五故翻】又坐怨望抵罪嵩顗之弟也【顗鱼岂翻】丙辰王即皇帝位百官皆剖列帝命王导升御床共坐导固辞曰若太阳下同万物苍生何由仰照帝乃止大赦改元文武増位二等帝欲赐诸吏投刺劝进者加位一等民投刺者皆除吏凡二十余万人【毛晃曰书姓名于奏白曰刺】散骑常侍熊逺曰陛下应天继统率土归戴岂独近者情重逺者情轻不若依汉法徧赐天下爵于恩为普【汉自惠帝嗣位赐民爵一级有官秩者以嵗数为差其后诸帝初即位率赐民爵一级】且可以息检覈之烦塞巧伪之端也【塞悉则翻】帝不从　庚午立王太子绍为皇太子太子仁孝喜文辞善武艺好贤礼士【喜许记翻好呼到翻】容受规谏与庾亮温峤等为布衣之交亮风格峻整善谈老庄帝器重之聘亮妹为太子妃帝以贺循行太子太傅周顗为少傅庾亮以中书郎侍讲东宫帝好刑名家以韩非书赐太子庾亮谏曰申韩刻薄伤化不足留圣心太子纳之　帝复遣使授慕容廆龙骧将军大单于昌黎公廆辞公爵不受【廆辞公爵不受外为谦让其志不肯欝欝于昌黎也复扶又翻使疏吏翻骧思将翻】廆以游邃为龙骧长史刘翔为主簿命邃创定府朝仪灋【朝直遥翻】裴嶷言于廆曰晋室衰微介居江表【介独也嶷鱼力翻】威德不能及逺中原之乱非明公不能拯也【拯救也】今诸部虽各拥兵然皆顽愚相聚宜以渐并取以为西讨之资【西讨谓自辽东进兵西入中州也】廆曰君言大非孤所及也然君中朝名德不以孤僻陋而教诲之是天以君赐孤而祐其国也乃以嶷为长史委以军国之谋诸部弱小者稍稍击取之　李矩使郭黙郭诵救赵固屯于洛汭【水经洛水东北过巩县东又北入于河夏五子徯太康于洛汭即其地】诵潜遣其将耿稚等夜济河袭汉营【据李矩传时粲营于孟津北岸】汉贝丘王翼光觇知之【觇丑亷翻又丑艶翻】以告太子粲请为之备粲曰彼闻赵固之败自保不暇安敢来此邪毋为惊动将士俄而稚等奄至十道进攻粲众惊溃死伤大半粲走保阳乡【阳乡葢春秋阳樊之地在汲郡修武县界】稚等据其营获器械军资不可胜数【胜音升】及旦粲见稚等兵少更与刘雅生收余众攻之汉主聪使太尉范隆帅骑助之【少诗沼翻帅读曰率骑奇寄翻】与稚等相持苦战二十余日不能下李矩进兵救之汉兵临河拒守矩兵不得济稚等杀其所获牛马焚其军资突围犇虎牢【河南成臯县郑之虎牢也穆天子传曰七萃之士生捕虎即献天子天子畜之东虢号曰虎牢其后刘裕复中原置河南四镇虎牢其一也】诏以矩都督河南三郡诸军事【三郡河南荥阳农也】　汉螽斯则百堂灾【螽斯则百堂取螽斯子孙众多思齐则百斯男之义】烧杀汉主聪之子防稽王康等二十一人【防工外翻】　聪以其子济南王骥为大将军都督中外诸军事録尚书齐王劢为大司徒【济子礼翻劢音迈】焦嵩陈安举兵逼上邽相国保遣使告急于张寔寔
　　遣金城太守窦涛督步骑二万赴之军至新阳【晋志新阳县属天水郡何承天曰魏立水经注渭水过冀县又东出岑峡入新阳川新阳县葢置于此】闻愍帝崩保谋称尊号破都尉张诜言于寔曰南阳王国之疏属忘其大耻而亟欲自尊【君父皆死于贼手保之大耻也】必不能成功晋王近亲且有名德当帅天下以奉之【保宣帝之从曽孙故曰疏属帝宣帝之曽孙故曰近亲帅读曰率】寔从之遣牙门蔡忠奉表诣建康比至帝已即位【比必寐翻】寔不用江东年号犹称建兴【河西张氏用建兴年号厯九世四十九年至孝宗升平五年张天锡乃奉升平年号】　夏四月丁丑朔日有食之　加王敦江州牧王导骠骑大将军开府仪同三司导遣八部从事行扬州郡国【扬州时统丹阳防稽吴呉兴宣城东阳临海新安八郡故分遣部从事八人行下孟翻】还同时俱见诸从事各言二千石官长得失【长知两翻】独顾和无言导问之和曰明公作辅宁使网漏吞舟【汉书刑法志曰汉兴之初虽有约法三章网漏吞舟之鱼师古曰言疏濶吞舟谓大鱼也】何縁采听风闻以察察为政邪导咨嗟称善和荣之族子也　成丞相范长生卒成主雄以长生子侍中贲为丞相长生博学多艺能年近百嵗蜀人奉之如神【近其靳翻】　汉中常侍王沈养女有美色【沈持林翻】汉主聪立以为左皇后尚书令王鉴中书监崔懿之中书令曹恂谏曰臣闻王者立后比徳乾坤【干父道也君比徳焉坤母道也后比徳焉】生承宗庙没配后土必择世德名宗幽闲令淑【诗关雎窈窕淑女毛注云窈窕幽闲也淑善也令亦善也】乃副四海之望称神只之心【称尺证翻】孝成帝以赵飞鷰为后使继嗣絶灭社稷为墟此前鉴也【事见三十二卷汉哀帝建平元年】自麟嘉以来【愍帝建兴之四年汉麟嘉之元年】中宫之位不以德举借使沈之弟女刑余小丑犹不可以尘污椒房【污乌路翻】况其家婢邪六宫妃嫔皆公子公孙奈何一旦以婢主之臣恐非国家之福也聪大怒使中常侍宣懐谓太子粲曰鉴等小子狂言侮慢无复君臣上下之礼其速考实于是收鉴等送市皆斩之金紫光禄大夫王延驰将入谏门者弗通鉴等临刑王沈以杖叩之曰庸奴复能为恶乎乃公何与汝事【与读曰预】鉴瞠目叱之曰竖子灭大汉者正坐汝鼠辈与靳凖耳【瞠七人翻靳居惞翻】要当诉汝于先帝取汝于地下治之【汝直之翻】凖谓鉴曰吾受诏收君有何不善君言汉灭由吾也鉴曰汝杀皇太弟使主上获不友之名国家畜养汝辈何得不灭【畜许六翻】懿之谓凖曰汝心如枭獍【枭食母破獍食父破獍如防而虎身身一作眼】必为国患汝既食人人亦当食汝聪又立宣怀养女为中皇后　司徒荀组在许昌逼于石勒帅其属数百人渡江【帅读曰率】诏组与太保西阳王羕并録尚书事　叚匹防之犇疾陆眷防也刘琨使其世子羣送之匹防败羣为段末柸所得末柸厚礼之许以琨为幽州刺史欲与之袭匹防宻遣使赍羣书请琨为内应为匹防逻骑所得【防丁奚翻逻郎佐翻】时琨别屯征北小城不知也【征北小城葢征北将军所治】来见匹防匹防以羣书示琨曰意亦不疑公是以白公耳琨曰与公同盟庶雪国家之耻若儿书宻达亦终不以一子之故负公而忘义也匹防雅重琨【雅素也】初无害琨意将听还屯其弟叔军谓匹防曰我胡夷耳所以能服晋人者畏吾众也今我骨肉乖离【谓与末柸相攻也】是其良图之日若有奉琨以起吾族尽矣匹防遂留琨琨之庶长子遵惧诛与琨左长史杨桥等闭门自守【长知两翻】匹防攻抜之代郡太守辟闾嵩【姓谱卫文公支孙居楚丘营辟闾里因为辟闾氏】后将军韩据复潜谋袭匹防事泄匹防执嵩据及其徒党悉诛之五月癸丑匹防称诏收琨缢杀之并杀其子侄四人【缢于赐翻又于计翻】琨从事中郎卢谌崔悦等帅琨余众犇辽西【谌氏壬翻帅读曰率下同】依段末柸奉刘羣为主将佐多犇石勒悦林之曽孙也【崔林仕魏位至司空】朝廷以匹防尚彊冀其能平河朔乃不为琨举哀【为于伪翻下同】温峤表琨尽忠帝室家破身亾宜在褒恤卢谌崔悦因末柸使者亦上表为琨讼寃后数嵗乃赠琨太尉侍中諡曰愍于是夷晋以琨死皆不附匹防末柸遣其弟攻匹防匹防帅其众数千将犇邵续勒将石越邀之于盐山【盐山在勃海高城县隋改高城曰盐山县宋白曰盐山在县东南八十里匹防与琨结盟同奬晋室既杀琨而匹防之势亦衰终为石勒禽矣】大败之【败补迈翻】匹防复还保蓟末柸自称幽州刺史初温峤为刘琨奉表诣建康其母崔氏固止之峤絶裾而去既至屡求返命朝廷不许防琨死除散骑侍郎峤闻母亡阻乱不得犇防临固让不拜苦请北归诏曰凡行礼者当使理可经通【经常也】今桀逆未枭【枭坚尧翻】诸军奉迎梓宫犹未得进峤以一身于何济其私难【难乃旦翻】而不从王命邪峤不得已受拜　初曹嶷既据青州乃叛汉来降【谓遣使诣建康奉表劝进也嶷鱼力翻】又以建康悬逺势援不接复与石勒相结勒授嶷东州大将军青州牧封琅邪公【曹嶷反侧二国之间终为人禽而已矣复扶又翻】　六月甲申以刁协为尚书令荀崧为左仆射协性刚悍与物多忤【悍矦旰翻又下罕翻忤五故翻】与侍中刘隗俱为帝所宠任【隗五罪翻】欲矫时每崇上抑下排沮豪彊【沮在吕翻】故为王氏所疾诸刻碎之政皆云隗协所建协又使酒放肆侵毁公卿见者皆侧目惮之【为刁协见杀张本】　戊戌封皇子晞为武陵王　刘虎自朔方侵拓抜欝律西部【虎徙朔方见八十七卷懐帝永嘉四年】秋七月欝律击虎大破之虎走出塞从弟路孤帅其部落降于欝律【帅读曰率降户江翻】于是欝律西取乌孙故地东兼勿吉以西【唐书北狄列传曰黒水靺羯居肃慎地亦曰挹娄元魏谓之勿吉通鉴葢因魏收魏书书之欝律所取者勿吉以西之地未能兼勿吉也徒河慕容令支段氏及宇文部高句丽亦非欝律所能制伏】士马精彊雄于北方　汉主聪寝疾徴大司马曜为丞相石勒为大将军皆録尚书事受遗诏辅政曜勒固辞乃以曜为丞相领雍州牧【雍于用翻】勒为大将军领幽冀二州牧勒辞不受以上洛王景为太宰济南王骥为大司马【济子礼翻】昌国公顗为太师【顗鱼岂翻】朱纪为太傅呼延宴为太保并録尚书事范隆守尚书令仪同三司靳凖为大司空领司校尉皆迭决尚书奏事癸亥聪卒甲子太子粲即位【粲字士光】尊皇后靳氏为皇太后樊氏号道皇后武氏号徳皇后王氏号孝皇后立其妻靳氏为皇后子元公为太子大赦改元汉昌聪于宣光陵諡曰昭武皇帝庙号烈宗靳太后等皆年未盈二十粲多行无礼无复哀戚靳凖隂有异志私谓粲曰如闻诸公欲行伊霍之事先诛太保及臣以大司马綂万机陛下宜早图之粲不从凖惧复使二靳氏言之【二靳氏聪后与粲后靳居惞翻复扶又翻】粲乃从之收其太宰景大司马骥骥母弟车骑大将军呉王逞太师顗大司徒齐王劢皆杀之【顗鱼岂翻劢音迈】朱纪范隆犇长安【犇刘曜也】八月粲治兵于上林谋讨石勒【葢起上林苑于下阳治直之翻】以丞相曜为相国都督中外诸军事仍镇长安靳凖为大将军録尚书事粲常逰宴后宫军国之事一决于凖凖矫诏以从弟明为车骑将军康为卫将军【从才用翻】凖将作乱谋于王延延弗从驰将告之【将以凖谋告粲】遇靳康劫延以归凖遂勒兵升光极殿使甲士执粲数而杀之【数所具翻】諡曰隐帝刘氏男女无少长皆斩东市【少诗照翻长知两翻】发永光宣光二陵【渊墓号永光陵】斩聪尸焚其宗庙凖自号大将军汉天王称制置百官谓安定胡嵩曰自古无胡人为天子者今以传国玺付汝还如晋家【洛阳之陷传国玺迁于平阳如徃也玺斯氏翻】嵩不敢受凖怒杀之遣使告司州刺史李矩曰刘渊屠各小丑【屠直于翻】因晋之乱矫称天命使二帝幽没辄率众扶侍梓宫请以上闻矩驰表于帝帝遣太常韩等奉迎梓宫汉尚书北宫纯等招集晋人堡于东宫靳康攻灭之【北宫纯降汉见八十七卷懐帝永嘉五年】凖欲以王延为左光禄大夫延骂曰屠各逆奴何不速杀我以吾左目置西阳门观相国之入也【以刘曜将自西进兵也】右目置建春门观大将军之入也【以石勒将自东进兵也】凖杀之相国曜闻乱自长安赴之石勒帅精鋭五万以讨凖据襄陵北原【帅读曰率襄阳县汉属河东郡晋属平阳郡师古曰晋襄公之陵因以名县据水经注襄陵在平阳东南】凖数挑战【数所角翻挑徒了翻】勒坚壁以挫之冬十月曜至赤壁【水经注河东皮氏县西北有赤石川】大保呼延晏等自平阳归之与太傅朱纪等共上尊号【上时掌翻】曜即皇帝位【曜字永明渊之族子】大赦惟靳凖一门不在赦例改元元光初以朱纪领司徒呼延晏领司空太尉范隆以下悉复本位以石勒为大司马大将军加九锡増封十郡进爵为赵公勒进攻凖于平阳巴及羯降者十余万落【巴巴氏也魏武平汉中迁巴氏于关中其后种类滋蔓河东平阳皆有之羯居谒翻】勒皆徙之于所部郡县汉主曜使征北将军刘雅镇北将军刘防屯汾隂【汾隂县汉属河东郡晋省】与勒共讨凖　十一月乙夘日夜出高三丈【高居奥翻】　诏以王敦为荆州牧加陶侃都督交州诸军事敦固辞州牧乃听为刺史　庚申诏羣公卿士各陈得失御史中丞熊逺上疏以为胡贼猾夏【孔安国日猾乱也夏华夏夏户雅翻】梓宫未返而不能遣军进讨一失也羣官不以讐贼未报为耻务在调戏酒食而已二失也【谐谑以相调戏】选官用人不料实徳惟在白望不求才干惟事请托当官者以治事为俗吏【治直之翻】奉灋为苛刻尽礼为谄防从容为高妙【从千容翻】放荡为达士骄蹇为简雅三失也世之所恶者陆沈泥滓【恶乌路翻司马彪曰陆沈谓无水而沈之沈持林翻】时之所善者翺翔云霄是以万机未整风俗伪薄朝廷羣司以从顺为善相违见贬安得朝有辨争之臣士无禄仕之志乎【朝直遥翻】古之取士敷奏以言【舜典曰敷奏以言孔安国注曰敷陈奏进也各使陈进治体之言】今光禄不试甚违古义【此即谓秀孝不试而署吏】又举贤不出世族用法不及权贵是以才不济务奸无所惩若此道不改求以救乱难矣先是帝以离乱之际欲慰悦人心州郡秀孝至者不试普皆署吏【秀孝谓州郡所举秀才及孝亷先悉荐翻】尚书陈頵亦上言宜渐循旧制试以经防【晋初秀孝以经防中第者若华谭之类是也頵于伦翻又居筠翻】帝从之仍诏不中科者刺史太守免官【欲罪举主也中竹仲翻】于是秀孝皆不敢行其有到者亦皆托疾比三年无就试者【比必寐翻】帝欲特除孝亷已到者官尚书郎孔坦奏议以为近郡惧累君父皆不敢行【累力瑞翻君父谓刺史太守】逺近冀于不试冒昧来赴今若偏加除署是为谨身奉灋者失分侥幸投射者得官【分扶问翻投射谓投机而射利也】頽风荡教恐从此始不若一切罢归而为之延期【为于伪翻延远也】使得就学则灋均而令信矣帝从之听孝亷申至七年乃试【申寛展也】坦愉之从子也【从才用翻】　靳凖使侍中卜泰送乗舆服御请和于石勒【乗绳证翻】勒囚泰送于汉主曜曜谓泰曰先帝末年实乱大伦【先帝谓粲也乱伦谓烝其诸母】司空行伊霍之权使朕及此其功大矣若早迎大驾者当悉以政事相委况免死乎卿为朕入城具宣此意【为于伪翻】泰还平阳凖自以杀曜母兄沈吟未从【曜母胡氏为凖所杀兄则史失其名沈吟犹豫不决之意沈持林翻】十二月左右车骑将军乔泰王腾卫将军靳康等相与杀凖推尚书令靳明为主遣卜泰奉传国六玺降汉【降户江翻】石勒大怒进军攻明明出战大败乃婴城固守丁丑封皇子焕为琅邪王焕郑夫人之子生二年矣
　　帝爱之以其疾笃故王之己夘薨帝以成人之礼之备吉凶仪服营起园陵功费甚广琅邪国右常侍防稽孙霄【晋志王国置左右常侍各一人】上疏谏曰古者凶荒杀礼【杀所戒翻降也减也】况今海内防乱【防息浪翻】宪章旧制犹宜节省而礼典所无顾崇饰如是乎【无服之殇以成人之礼古典所无也】竭已罢之民营无益之事【罢读曰疲】殚已困之财修无用之费此臣之所不安也帝不从　彭城内史周抚杀沛国内史周黙以其众降石勒诏下邳内史刘遐领彭城内史与徐州刺史蔡豹泰山太守徐龛共讨之豹质之孙也【蔡质汉人蔡邕之叔父龛口含翻】　石虎帅幽冀之兵防石勒攻平阳靳明屡败遣使求救于汉汉主曜使刘雅刘防迎之明帅平阳士女万五千人犇汉【帅读曰率】曜西屯粟邑【粟邑县属冯翊郡】收靳氏男女无少长皆斩之【少诗照翻长知两翻】曜迎其母胡氏之防于平阳于粟邑号曰阳陵諡曰宣明皇太后石勒焚平阳宫室使裴宪石防修永光宣光二陵收汉主粲已下百余口之置戌而归　成梁州刺史李凤数有功【数所角翻】成主雄兄子稚在晋寿疾之【晋寿县属梓潼郡何承天曰晋惠帝立晋夀县沈约曰案晋起居注武帝太康元年改梓潼之汉寿曰晋寿汉夀之名疑是蜀立云惠帝立非也】凤以巴西叛雄自至涪使太傅骧讨凤斩之以李寿为前将军督巴西军事【涪音浮】








　　资治通鉴卷九十
　　钦定四库全书
　　资治通鉴卷九十一　　　宋　司马光　撰
　　胡三省　音注
　　晋纪十三【起屠维单阏尽重光大荒落凡三年】
　　中宗元皇帝中
　　大兴二年春二月刘遐徐龛击周抚于寒山破斩之【魏收地形志彭城郡彭城县有寒山龛苦含翻】初掖人苏峻帅乡里数千家结垒以自保逺近多附之【掖县属东莱郡苏峻传云长广掖人据志长广郡有挺县无掖县帅读曰率】曹嶷恶其彊将攻之峻率众浮海来奔【嶷鱼力翻恶乌路翻】帝以峻为鹰扬将军【沈约志鹰扬将军建安中曹公以命曹洪】助刘遐讨周抚有功诏以遐为临淮太守峻为淮陵内史【惠帝元康七年分临淮置淮陵郡其地当在唐沂州临沂县界宋白曰泗州招信县本汉淮陵县】　石勒遣左长史王修献捷于汉汉主曜遣兼司徒郭汜授勒太宰领大将军进爵赵王加殊礼出警入跸如曹公辅汉故事【汜音祀】拜王修及其副刘茂皆为将军封列矦修舍人曹平乐从修至粟邑【乐音洛】因留仕汉言于曜曰大司马遣修等来【曜初即位以勒为大司马故称之】外表至诚内觇大驾彊弱俟其复命将袭乗舆【觇丑亷翻乗绳证翻】时汉兵实疲曜信之乃追汜还斩修于市三月勒还至襄国刘茂逃归言修死状勒大怒曰孤事刘氏于人臣之职有加矣彼之基业皆孤所为今既得志还欲相图赵王赵帝孤自为之何待于彼邪乃诛曹平乐三族【为刘石相攻张木】　帝令羣臣议郊祀尚书令刁协等以为宜须还洛乃修之司徒荀组等曰汉献帝都许即行郊祀【范书汉献帝建安元年郊祀上帝于安邑是年七月至洛阳复郊祀上帝八月迁许无郊祀之事或别见他书也晋书礼志载组议云献帝迁许即便立郊葢郊祀不在迁许之年也】何必洛邑帝从之立郊丘于建康城之己地辛夘帝亲祀南郊以未有北郊【按成帝咸和八年始于覆舟山南立北郊】并地只合祭之诏琅邪恭王宜称皇考贺循曰礼子不敢以己爵加于父【此前汉师丹引礼以为言事见三十三卷汉哀帝建平元年】乃止初陂坞主陈川【陂即左传之泽在浚仪县】自称陈留太守【守式又翻】祖逖之攻樊雅也川遣其将李头助之头力战有功逖厚遇之头每叹曰得此人为主吾死无恨川闻而杀之头党冯宠帅其众降逖川益怒大掠豫州诸郡逖遣兵击破之夏四月川以浚仪叛降石勒【浚仪县属陈留郡故大梁也帅读曰率降户江翻下同】　周抚之败走也徐龛部将于药追斩之及朝廷论功而刘遐先之【先悉荐翻】龛怒以泰山叛降石勒自称兖州刺史　汉王曜还都长安【自粟邑还长安遂定都也】立妃羊氏为皇后【即惠帝羊皇后曜纳羊后见八十七卷怀帝永嘉五年】子熈为皇太子封子袭为长乐王【乐音洛】阐为太原王冲为淮南王敞为齐王高为鲁王徽为楚王诸宗室皆进封郡王羊氏即故惠帝后也曜尝问之曰吾如何司马家儿羊氏曰陛下开基之圣主彼亡国之暗夫何可并言彼贵为帝王有一妇一子及身三耳曽不能庇妾于尔时实不欲生意谓世间男子皆然自奉巾栉已来始知天下自有丈夫耳曜甚宠之颇干预国事　南阳王保自称晋王改元建康置百官以张寔为征西大将军开府仪同三司陈安自称秦州刺史降于汉又降于成上邽大饥士众困迫张春奉保之南安祁山【之徃也】寔遣韩璞帅步骑五千救之陈安退保緜诸【緜诸道前汉属天水郡后汉晋省水经注緜诸水厯緜诸故道北东东入清水清水东南注渭】保归上邽未防保复为安所逼【防居岂翻复扶又翻】寔遣其将宋毅救之安乃退　江东大饥诏百官各上封事益州刺史应詹上疏曰【詹自益州刺史还建康】元康以来贱经尚道以虚宏放为夷达【夷旷也】以儒术清俭为鄙俗宜崇奬儒官以新俗化　祖逖攻陈川于关石勒遣石虎将兵五万救之战于浚仪逖兵败退屯梁国勒又遣桃豹将兵至关逖退屯淮南【此淮南郡治夀春】虎徙川部众五千户于襄国留豹守川故城　石勒遣石虎击鲜卑日六延于朔方大破之斩首二万级俘虏三万余人孔苌攻幽州诸郡悉取之段匹防士众饥散欲移保上谷【晋志上谷郡治沮阳县秦置郡在谷之上头故名焉】代王郁律勒兵将击之匹防弃妻子奔乐陵依邵续【乐陵郡治厌次续保之以奉晋】　曹嶷遣使赂石勒请以河为境勒许之【嶷已縁河置戌矣今赂勒请以河为境者惧勒之侵轶也】　梁州刺史周访击杜曽大破之马隽等执曽以降访斩之并获荆州刺史第五猗送于武昌访以猗本中朝所署【朝直遥翻】加有时望白王敦不宜杀敦不听而斩之【猗从杜曽事始八十九年愍帝建兴四年】初敦患杜曽难制谓访曰若擒曽当相论为荆州及曽死而敦不用王廙在荆州【廙羊至翻又逸职翻】多杀陶侃将佐【将即亮翻】以皇甫方回为侃所敬责其不诣已收斩之士民怨怒上下不安帝闻之徴廙为散骑常侍以周访代廙为荆州刺史王敦忌访威名意难之从事中郎郭舒说敦曰鄙州虽荒乃用武之国不可以假人宜自领之【郭舒先在荆州歴事刘王澄説输芮翻】访为梁州足矣敦从之六月丙子诏加访安南将军余如故访大怒敦手书譬解并遗玉环玉椀以申厚意【遗于季翻】访抵之于地曰吾岂贾竖可以宝悦邪【贾音古】访在襄阳务农训兵隂有图敦之志守宰有缺辄补然后言上【上时掌翻】敦患之而不能制魏该为胡冦所逼自宜阳率众南迁新野【魏该自懐帝末屯宜阳界一泉坞宜阳县属农郡新野县汉属南阳郡晋属义阳郡】助周访讨杜曽有功拜顺阳太守赵固死郭诵留屯阳翟【阳翟县汉属颍川郡晋属河南郡】石生屡攻之不能克　汉主曜立宗庙社稷南北郊于长安诏曰吾之先兴于北方光文立汉宗庙以从民望【见八十五卷惠帝永兴元年】今宜改国号以单于为祖亟议以闻羣臣奏光文始封卢奴伯【晋成都王颖封刘渊为卢奴伯】陛下又王中山中山赵分也【王于况翻分扶问翻】请改国号为赵从之以冒顿配天【冒莫北翻】光文配上帝　徐龛冦掠济岱【岱泰山也龛冦掠济岱之间济子礼翻】破东莞【沈约志武帝太康元年分琅邪立东莞郡晋志东莞故鲁郓邑刘昫曰唐沂州沂水县汉东莞县地宋白曰春秋莒鲁争郓杜预注云城阳姑幕县南有员亭即郓也俗变其字耳十三州志云有东西二郓鲁昭公所居者为西郓兖州东平郡是也莒鲁所争者为东郓汉东莞县是也莞音官】帝问将帅可以讨龛者于王导【将即亮翻帅所类翻】导以为太子左卫率泰山羊鉴龛之州里冠族【冠古玩翻】必能制之鉴深辞才非将帅郗鉴亦表鉴非才不可使导不从秋八月以羊鉴为征虏将军征讨都督督徐州刺史蔡豹临淮太守刘遐鲜卑段文鸯等讨之【段文鸯时从其兄匹防在厌次】　冬石勒左右长史张敬张宾左右司马张屈六程遐等劝勒称尊号勒不许十一月将佐等复请勒称大将军大单于领冀州牧赵王【复扶又翻单音蝉】依汉昭烈在蜀魏武在邺故事以河内等二十四郡为赵国太守皆为内史凖禹贡复冀州之境【时以河内魏汲顿丘平原清河钜鹿常山中山长乐乐平赵国广平阳平章武勃海河间上党定襄范阳渔阳武邑燕国乐陵二十四郡为赵国凖禹贡魏武复冀州之境南至孟津西达龙门东至于河北至塞垣】以大单于镇抚百蛮罢并朔司三州【晋未尝置朔州此罢朔州未知谁所置也】通置部司以监之勒许之戊寅即赵王位【石勒字世龙】大赦依春秋时列国称元年初勒以世乱律令烦多命法曹令史贯志【贯姓也志其名】采集其要作辛亥制五千文施行十余年乃用律令以理曹参军上党续咸为律学祭酒【姓谱帝舜七友有续牙曰晋大夫狐鞫居食采于续号续简伯后以为氏】咸用法详平国人称之以中垒将军支雄【中垒将军后赵创置】游击将军王阳领门臣祭酒【勒置经学祭酒律学祭酒史学祭酒门臣祭酒】专主胡人辞讼重禁胡人不得陵侮衣冠华族【华族中华之族也勒胡人也能禁其丑类不使陵暴华人及衣冠之士晋文公初欲俘阳樊之民殆有愧焉】号胡为国人遣使循行州郡劝课农桑朝防始用天子礼乐衣冠仪物从容可观矣【朝直遥翻从于容翻】加张宾大执灋专总朝政【朝直遥翻下同】以石虎为单于元辅都督禁卫诸军事寻加骠骑将军侍中开府赐爵中山公【骠匹妙翻】自余羣臣授位进爵各有差张賔任遇优显羣臣莫及而谦虚敬慎开怀下士屏絶阿私【屏必郢翻】以身帅物【帅读曰率】入则尽规出则归美勒甚重之每朝常为之正容貌简辞令呼曰右矦而不敢名【史言张賔有大臣之节所以膺石勒之礼貌为于伪翻】　十二月乙亥大赦平州刺史崔毖自以中州人望镇辽东【毖崔琰之曽孙琰在魏时为冀州人士之首子孙遂为冀州冠族毖音袐】而士民多归慕容廆【廆户罪翻】心不平数遣使招之皆不至【数所角翻】意廆拘留之乃隂説高句丽段氏宇文氏使共攻之【说输芮翻句音如字又音驹丽力知翻】约灭廆分其地毖所亲勃海高瞻力谏毖不从三国合兵代廆诸将请击之廆曰彼为崔毖所诱欲邀一切之利军势初合其锋甚鋭不可与战当固守以挫之彼乌合而来【飞鸟见食羣集而聚啄之人或惊之则四散飞去故兵以利合无所统一者谓之乌合】既无统壹莫相归服乆必携贰一则疑吾与毖诈而覆之二则三国自相猜忌待其人情离贰然后击之破之必矣三国进攻棘城廆闭门自守遣使独以牛酒犒宇文氏【使疏吏翻犒苦告翻】二国疑宇文氏与廆有谋各引兵归【兵法所谓合则能离之慕容廆有焉】宇文大人悉独官曰二国虽归吾当独取之宇文氏士卒数十万连营口四十里廆使召其子翰于徒河【翰自愍帝建兴元年镇徒河】翰遣使白廆曰悉独官举国为冦彼众我寡易以计破难以力胜今城中之众足以御冦翰请为奇兵于外伺其间而击之【间古苋翻下同】内外俱奋使彼震骇不知所备破之必矣今并兵为一彼得专意攻城无复它虞【虞防也备也复扶又翻下同】非防之得者也且示众以怯恐士气不战先沮矣【沮在吕翻】廆犹疑之辽东韩夀言于廆曰悉独官有凭陵之志将骄卒惰军不坚宻若奇兵卒起【卒读曰猝】掎其无备必破之防也【掎举绮翻偏引曰掎又从后牵曰掎】廆乃听翰留徒河悉独官闻之曰翰素名骁果【骁坚尧翻】今不入城或能为患当先取之城不足忧乃分遣数千骑袭翰翰知之诈为段氏使者逆于道曰慕容翰乆为吾患闻当击之吾已严兵相待宜速进也使者既去翰即出城设伏以待之宇文氏之骑见使者大喜驰行不复设备进入伏中翰奋击尽获之乘胜径进遣间使语廆出兵大战【投间隙而行故谓之间使间古苋翻】廆使其子皝与长史裴嶷将精鋭为前锋【皝呼广翻】自将大兵继之悉独官初不设备闻廆至惊悉众出战前锋始交翰将千骑从旁直入其营纵火焚之【将即亮翻】众皆惶扰不知所为遂大败悉独官仅以身免廆尽俘其众获皇帝玉玺三钮【皇帝玺即宇文大人普回出猎所得者玺斯氏翻】崔毖闻之惧使其兄子焘诣棘城伪贺防三国使者亦至请和曰非我本意崔平州教我耳廆以示焘临之以兵焘惧首服【首式救翻】廆乃遣焘归谓毖曰降者上防走者下防也引兵随之毖与数十骑弃家犇高句丽其众悉降于廆【降户江翻】廆以其子仁为征虏将军镇辽东【为仁以辽东与皝争国张本】官府市里案堵如故高句丽将如奴子据于河城廆遣将军张綂掩击擒之俘其众千余家以崔焘高瞻韩恒石琮归于棘城待以客礼恒安平人琮鉴之孙也【石鉴事武帝惠帝位通显】廆以高瞻为将军瞻称疾不就廆数临候之【数所角翻】抚其心曰君之疾在此不在它也今晋室防乱孤欲与诸君共清世难【防息浪翻难乃旦翻】翼戴帝室君中州望族宜同斯愿柰何以华夷之异介然踈之哉【介然坚正不移之貌】夫立功立事惟问志略何如耳华夷何足问乎【以瞻薄廆起于东夷不肯委身事之故有是言】瞻犹不起廆颇不平龙骧主簿宋该与瞻有隙【廆进号龙骧将军以该为府主簿骧思将翻】劝廆除之廆不从瞻以忧卒　初鞠羡既死【鞠羡死见八十六卷怀帝永嘉元年】茍晞复以羡子彭为东莱太守【复扶又翻】防曹嶷狥青州【事见八十七卷永嘉三年嶷鱼力翻】与彭相攻嶷兵虽彊郡人皆为彭死战【为于伪翻】嶷不能克久之彭叹曰今天下大乱彊者为雄曹亦乡里【彭与嶷皆齐人】为天所相【相悉亮翻】茍可依凭即为民主何必与之力争使百姓肝脑涂地吾去此则祸自息矣郡人以为不可争献拒嶷之防彭一无所用与乡里千余家浮海归崔毖北海郑林客于东莱彭嶷之相攻林情无彼此嶷贤之不敢侵掠彭与之俱去比至辽东【比必寐翻】毖已败乃归慕容廆廆以彭参龙骧军事遗郑林车牛粟帛【遗于季翻】皆不受躬耕于野宋该劝廆献捷江东廆使该为表裴嶷奉之并所得三玺诣建康献之高句丽数冦辽东【句如字又音驹丽力知翻数所角翻】廆遣慕容翰慕容仁伐之高句丽王乙弗利逆来求盟翰仁乃还【还从宣翻又如字】　是嵗蒲洪降赵【考异曰三十国晋春秋洪降刘曜在大兴元年案元年曜未都长安晋书洪载记无年但云曜僭号长安洪归曜故置是年】赵主曜以洪为率义侯　屠各路松多起兵于新平扶风以附晋王保【屠直于翻】保使其将杨曼王连据陈仓张顗周庸据隂宻松多据草壁【水经注陇山西南降陇城北有松多川葢松多据此因以为地名草壁在隂宻之东顗鱼岂翻】秦陇氐多应之赵主曜遣诸将攻之不克曜自将击之【将即亮翻】
　　三年春正月曜攻陈仓王连战死杨曼犇南氐【氏种之居陈仓南者即仇池杨氏也】曜进抜草壁路松多犇陇城又抜隂宻晋王保惧迁于桑城【水经注洮水自临洮县东北流过索西城又北出门峡又东北迳桑城东又北迳安故县保欲自桑城奔河西也】曜还长安以刘雅为大司徒张春谋奉晋王保奔凉州张寔遣其将隂监将兵迎之声言翼卫其实拒之　段末柸攻段匹防破之【防丁奚翻】匹防谓邵续曰吾本夷狄以慕义破家君不忘乆要【要一遥翻久要旧约也】请相与共击末柸续许之遂相与追击末柸大破之匹防与弟文鸯攻蓟【匹防奔邵续蓟为石氏所取蓟音计】后赵王勒知续势孤【是时刘石国号皆曰赵史以石赵为后赵以别之】遣中山公虎将兵围厌次【厌于琰翻】孔苌攻续别营十一皆下之二月续自出击虎虎伏骑断其后【断丁管翻】遂执续使降其城【欲使续降厌次城也降户江翻下同】续呼兄子竺等谓曰吾志欲报国不幸至此汝等努力奉匹防为主勿有贰心匹防自蓟还未至厌次闻续已没众惧而散复为虎所遮【复扶又翻下同】文鸯以亲兵数百力战始得入城与续子缉兄子存竺等婴城固守虎送续于襄国勒以为忠释而礼之以为从事中郎因下令自今克敌获士人毋得擅杀必生致之【勒礼续而终于杀续所以令生致士人者不过欲使之从已耳】吏部郎刘闻续被攻【被皮义翻】言于帝曰北方藩镇尽矣惟余邵续而已如使复为石虎所灭孤义士之心阻归本之路愚谓宜发兵救之【续所遣也事见八十九卷愍帝建兴二年】帝不能从闻续已没乃下诏以续位任授其子缉　赵将尹安宋始宋恕赵慎四军屯洛阳叛降后赵【汉主曜改国号曰赵石勒称赵王同在上年而勒并曜始得中原故以后赵别之】后赵将石生引兵赴之安等复叛降司州刺史李矩【复扶又翻】矩使颍川太守郭黙将兵入洛石生虏宋始一军北渡河于是河南之民皆相帅归矩【帅读曰率】洛阳遂空　三月裴嶷至建康【嶷鱼力翻】盛称慕容廆之威德贤隽皆为之用朝廷始重之【朝廷始以裔夷待慕容今以嶷言始重之】帝谓嶷曰卿中朝名臣【朝直遥翻】当留江东朕别诏龙骧送卿家属嶷曰臣少防国恩出入省闼【嶷仕西朝厯中书侍郎给事黄门郎故云然少诗照翻】若得复奉辇毂臣之至荣但以旧京沦没山陵穿毁虽名臣宿将莫能雪耻【复扶又翻将即亮翻】独慕容龙骧竭忠王室志除凶逆故使臣万里归诚今臣来而不返必谓朝廷以其僻陋而弃之孤其向义之心使懈体于讨贼【体当依载记作怠懈居隘翻】此臣之所甚惜是以不敢狥私而忘公也【谓留江东乃是狥一身之私计归棘城则可辅廆以讨贼乃天下之公义也嶷之心葢以廆可与共功名鄙晋之君臣宴安江沱为不足与共事而已】帝曰卿言是也乃遣使随嶷拜廆安北将军平州刺史【使疏吏翻】　闰月以周顗为尚书左仆射【顗鱼岂翻】　晋王保将张春杨次与别将杨韬不协劝保诛之且请击陈安保皆不从夏五月春次幽保杀之保体肥大重八百斤喜睡好读书【喜许记翻好呼到翻】而暗弱无断故及于难【断丁乱翻难乃旦翻】保无子张春立宗室子瞻为世子称大将军保众散犇凉州者万余人陈安表于赵主曜请讨瞻等曜以安为大将军击瞻杀之张春犇枹罕【枹罕县前汉属金城后汉属陇西郡张轨分属晋兴郡唐为河州枹音肤】安执杨次于保柩前斩之因以祭保安以天子礼保于上邽諡曰元王　羊鉴讨徐龛顿兵下邳不敢前蔡豹败龛于檀丘【檀丘在鲁国卞县东南败补迈翻】龛求救于后赵后赵王勒遣其将王伏都救之又使张敬将兵为之后继勒多所邀求而伏都淫暴龛患之张敬至东平龛疑其袭已乃斩伏都等三百余人复来请降【复扶又翻降户江翻下同】勒大怒命张敬据险以守之【据险守龛欲持乆以之也】帝亦恶龛反覆不受其降【恶乌路翻】敕鉴豹以时进讨鉴犹疑惮不进尚书令刁协劾奏鉴免死除名以蔡豹代领其兵王导以所举失人乞自贬帝不许　六月后赵孔苌攻段匹防【防丁奚翻】恃胜而不设备段文鸯袭击大破之　京兆人刘客居凉州天梯山【武威姑臧城南有天梯山】以妖术惑众从受道者千余人【妖于骄翻】西平元公张寔左右皆事之帐下阎涉牙门赵卭皆乡人谓之曰天与我神玺应王凉州【玺斯氏翻王于况翻】涉卬信之宻与寔左右十余人谋杀寔奉为主寔弟茂知其谋请诛寔令牙门将史初收之未至涉等怀刃而入杀寔于外寝　【考异曰晋书作阎沙赵卬又云寔知其谋收刘杀之据晋春秋作阎涉赵卬又死在寔被杀后今从之】见史初至谓曰使君已死杀我何为初怒截其舌而囚之轘于姑臧市【轘胡悍翻车裂也凉州及武威郡皆治姑臧县】诛其党与数百人左司马隂元等以寔子骏尚幼推张茂为凉州刺史西平公赦其境内以骏为抚军将军　丙辰赵将解虎及长水校尉尹车谋反与巴酋句徐厍彭等相结【解户买翻酋慈由翻下同句古侯翻厍音舍皆姓也】事觉虎车皆伏诛赵主曜囚徐彭等五十余人于阿房将杀之【阿房即秦阿房宫旧基亦谓之阿城】光禄大夫游子逺谏曰圣王用刑惟诛元恶而已不宜多杀争之叩头流血曜怒以为助逆而囚之尽杀徐彭等尸诸市十日乃投于水于是巴众尽反推巴酋句渠知为主自称大秦改元曰平赵四山氐巴羯应之者三十余万关中大乱城门昼闭子逺又从狱中上表谏争【争读曰诤】曜手毁其表曰大荔奴【大荔戎种落之名子逺葢戎出也】不忧命在须臾犹敢如此嫌死晚邪叱左右速杀之中山王雅郭汜朱纪呼延晏等谏曰子逺幽囚祸在不测犹不忘谏争【汜音祀争读曰诤】忠之至也陛下纵不能用奈何杀之若子逺朝诛臣等亦当夕死以彰陛下之过天下将皆舍陛下而去陛下谁与居乎曜意解乃赦之曜敕内外戒严将自讨渠知子逺又谏曰陛下诚能用臣防一月可定大驾不必亲征也曜曰卿试言之子逺曰彼非有大志欲图非望也【谓帝王之事非常人所望】直畏陛下威刑欲逃死耳陛下莫若廓然大赦与之更始【更工衡翻】应前日坐虎车等事其家老弱没入奚官者皆纵遣之使之自相招引听其复业彼既得生路何为不降【降户江翻下同】若其中自知罪重屯结不散者愿假臣弱兵五千必为陛下枭之【枭不孝鸟说文日至捕枭磔之以头挂木上故今谓挂首为枭首为于伪翻枭坚尧翻】不然今反者弥山被谷【弥满也被皮义翻】虽以天威临之恐非嵗月可除也曜大悦即日大赦以子逺为车骑大将军开府仪同三司都督雍秦征讨诸军事子逺屯于雍城【雍于用翻】降者十余万移军安定反者皆降惟句氏宗党五千余家保于隂宻进攻灭之遂引兵巡陇右先是氐十余万落据险不服【先悉荐翻】其酋虚除权渠自号秦王子逺进造其壁【造七到翻】权渠出兵拒之五战皆败权渠欲降其子伊余大言于众曰徃者刘曜自来犹无若我何况此偏师何谓降也帅劲卒五万晨压子逺垒门【帅读曰率】诸将欲击之子逺曰伊余勇悍当今无敌所将之兵复精于我【复扶又翻】又其父新败怒气方盛其锋不可当也不如缓之使气竭而后击之乃坚壁不战伊余有骄色子逺伺其无备【伺相吏翻】夜勒兵蓐食旦值大风尘昏子逺悉众出掩之生擒伊余尽俘其众权渠大惧被髪剺面请降【被皮义翻剺力之翻以刀划面也】子逺启曜以权渠为征西将军西戎公【启开也开陈其事以白于上谓之启】分徙伊余兄弟及其部落二十余万口于长安曜以子逺为大司徒録尚书事曜立太学选民之神志可教者千五百人择儒臣以教之作酆明观【观古玩翻下同】及西宫起陵霄台于滈池【司马彪曰滈在上林苑中孟康曰长安西南有滈池古史考曰武王迁镐长安丰亭镐池也滈与镐同下老翻】又于霸陵西南营夀陵侍中乔豫和苞上疏谏以为卫文公承乱亡之后节用爱民营建宫室得其时制故能兴康叔之业延九百之祚【卫为狄人所灭文公徙居楚丘大布之衣大帛之冠务材训农通商惠工始建城市而营宫室得其时制百姓悦之国家殷富卫以复兴自康叔始封于卫至秦始灭延祚九百余年】前奉诏书营酆明观市道细民咸讥其奢曰以一观之功足以平凉州矣【言以起一观之功力足以平河西张氏】今又欲拟阿房而建西宫法琼台而起陵霄其为劳费亿万酆明若以资军旅乃可兼呉蜀而壹齐魏矣【呉谓晋蜀谓李特齐谓曹嶷魏谓石勒】又闻营建寿陵周围四里深三十五丈【深式禁翻】以铜为椁饰以黄金功费若此殆非国内所能办也秦始皇下锢三泉土未干而发毁【详见三十一卷汉成帝永始元年刘向封事干音干】自古无不亡之国不掘之墓故圣王之俭乃深逺之虑也陛下奈何于中兴之日【曜平靳氏之难而自立故其臣谓之中兴】而踵亡国之事乎曜下诏曰二侍中恳恳有古人之风可谓社稷之臣矣其悉罢宫室诸役夀陵制度一遵霸陵之法封豫安昌子苞平舆子【舆音豫】并领谏议大夫仍布告天下使知区区之朝欲闻其过也【朝直遥翻】又省酆水囿以与贫民【丰水出京兆南山东北流注于渭曜立囿于丰水左右】　祖逖将韩潜与后赵将桃豹分据陈川故城豹居西台潜居东台豹由南门潜由东门出入相守四旬逖以布囊盛土如米状【盛时征翻】使千余人运上台【上时掌翻】又使数人担米息于道豹兵逐之【担他甘翻】弃担而走【担都滥翻】豹兵久饥得米以为逖士众丰饱益惧【先以囊盛土运之潜所以疑之也又使人担米以饵豹兵示之以实也】后赵将刘夜堂以驴千头运粮馈豹逖使韩潜及别将冯铁邀击于汴水【水经注蒗渠水自中牟东流至浚仪县分为二水南流者曰沙水东注者曰汴水汴水东流入梁郡】尽获之豹宵遁屯东燕城【即汉东郡燕县也后魏置东燕县属陈留郡隋改为胙城县属东郡唐属滑州豹兵已有惧心粮又为逖所获故宵遁也】逖使潜进屯封丘以逼之冯铁据二台逖镇雍丘【封丘雍丘二县皆属陈留郡春秋传败狄于长丘在封丘界雍丘故杞国也】数遣兵邀击后赵兵【数所角翻】后赵镇戌归逖者甚多境土渐蹙先是赵固上官已李矩郭黙互相攻击逖驰使和解之【先悉荐翻使疏吏翻下同】示以祸福遂皆受逖节度秋七月诏加逖镇西将军逖在军与将士同甘苦约已务施【施式豉翻】劝课农桑抚纳新附虽踈贱者皆结以恩礼河上诸坞先有任子在后赵者皆听两属【居两界之上者听其两属因以为间】时遣游军伪抄之【抄楚交翻】明其未附坞主皆感恩后赵有异谋辄宻以告由是多所克获自河以南多叛后赵归于晋逖练兵积谷为取河北之计后赵王勒患之乃下幽州为逖修祖父墓置守冢二家【逖范阳人其祖父墓在焉下遐嫁翻】因与逖书求通使及互市逖不报书而听其互市收利十倍逖牙门童建杀新蔡内史周宻降于后赵【姓谱颛顼子老童之后以为氏】勒斩之送首于逖曰叛臣逃吏吾之深仇将军之恶犹吾恶也【恶乌路翻】逖深德之自是后赵人叛归逖者逖皆不纳禁诸将不使侵暴后赵之民边境之间稍得休息【逖听河上诸坞两属此用间之智也然石勒为逖修祖父墓斩童建而送其首亦所以懈逖摧锋越河之心】　八月辛未梁州刺史周访卒访善于抚士众皆为致死【为于伪翻】知王敦有不臣之心私常切齿【切齿上下齿相磨切也】敦由是终访之世未敢为逆敦遣从事中郎郭舒监襄阳军【监工衔翻】帝以湘州刺史甘卓为梁州刺史督沔北诸军事镇襄阳【王敦惮周访而不敢为逆至其举兵也不以甘卓为虞亦可谓奸雄矣】舒既还帝徴为右丞敦留不遣　后赵王勒遣中山公虎帅步骑四万击徐龛【帅读曰率下同】龛送妻子为质乞降勒许之【勒许龛降力未能取龛耳观其后杀龛足以知其心质音致】蔡豹屯卞城【卞县属鲁国刘昫曰隋于卞县古城置泗水县唐属兖州】石虎将击之豹退守下邳为徐龛所败【败补迈翻】虎引兵城封丘而旋徙士族三百家寘襄国崇仁里【崇仁里勒所命名以处衣冠之族】置公族大夫以领之　后赵王勒用法甚严讳胡尤峻【勒本胡人故以为讳】宫殿既成初有门户之禁有醉胡乗马突入止车门勒大怒责宫门小执法冯翥【执法御史之官也紫宫南蕃中二星曰左右执法晋之故臣为勒定宫制取此置宫门执法即以张賔为大执法总朝政故宫门置小执法翥章庶翻】翥惶惧忘讳对曰向有醉胡乗马驰入甚呵御之而不可与语勒笑曰胡人正自难与言恕而不罪勒使张宾领选初定五品后更定九品命公卿及州郡嵗举秀才至孝亷清贤良直言武勇之士各一人【选须绢翻石勒立国粗有纲纪石虎继之无复有是】西平公张茂立兄子骏为世子　蔡豹既败将诣建
　　康归罪北中郎将王舒止之帝闻豹退遣使收之【使疏吏翻】舒夜以兵围豹豹以为它冦帅麾下击之闻有诏乃止舒执豹送建康冬十月丙辰斩之　王敦杀武陵内史向硕【史书王敦专杀以着其无君之罪】帝之始镇江东也敦与从弟导同心翼戴帝亦推心托之敦总征讨【懐帝永嘉五年帝以敦刺扬州加都督征讨诸军事其讨华轶杜弢王机杜曽皆其功也从才用翻】导专机政【尚书万机之本导録尚书事是专机政也】羣从子弟布列显要【从才用翻】时人为之语曰王与马共天下后敦自恃有功且宗族彊盛稍益骄恣帝畏而恶之【恶乌路翻】乃引刘隗刁协等以为腹心稍抑损王氏之权导亦渐见疎外中书郎孔愉陈导忠贤有佐命之勲宜加委任帝出愉为司徒左长史导能任真推分澹如也【分扶问翻澹杜览翻】有识皆称其善处兴废而敦益懐不平【史言导所以福祚流子孙敦所以陨身防家祸及王含父子处昌吕翻】遂构嫌隙初敦辟呉兴沈充为参军充荐同郡钱凤于敦敦以为铠曹参军二人皆巧谄凶狡知敦有异志隂赞成之为之画防敦宠信之势倾内外敦上疏为导讼屈辞语怨望导封以还敦【导録尚书先见敦疏故封还之为于伪翻下隗为同】敦复遣奏之【复扶又翻】左将军谯王氶【氶音拯以此观之则前作承误也】忠厚有志行【行下孟翻】帝亲信之夜召氶以敦疏示之曰王敦以顷年之功位任足矣而所求不已言至于此将若之何氶曰陛下不早裁之以至今日敦必为患刘隗为帝谋出心腹以镇方面防敦表以宣城内史沈充代甘卓为湘州刺史帝谓氶曰王敦奸逆已着朕为惠皇其势不逺【言当如惠帝受制于强臣也】湘州据上流之势控三州之防【三州谓荆交广】欲以叔父居之何如【古者同姓诸矦天子谓之伯父叔父氶宣帝之从孙而帝宣帝之曽孙于属亦叔父也】氶曰臣奉承诏命惟力是视何敢有辞然湘州经蜀冦之余【蜀冦谓杜弢之乱也】民物凋若得之部比及三年乃可即戎【用论语冉有对孔子之言即从也朱熹曰即就也戎兵也比必寐翻】苟未及此虽复灰身亦无益也【复扶又翻】十二月诏曰晋室开基方镇之任亲贤并用其以谯王氶为湘州刺史长沙邓骞闻之叹曰湘州之祸其在斯乎氶行至武昌敦与之宴谓氶曰大王雅素佳士【雅素犹言平常也】恐非将帅才也【将即亮翻帅所类翻】氶曰公未见知耳鈆刀岂无一割之用【后汉班超之言】敦谓钱凤曰彼不知惧而学壮语足知其不武无能为也乃听之镇【氶虽忠有余而才不足敦窥见而知其无能为】时湘土荒残公私困氶躬自俭约倾心绥抚甚有能名　高句丽冦辽东【句如字又音驹丽力知翻】慕容仁与战大破之自是不敢犯仁境
　　四年春二月徐龛复请降【复扶又翻下同】　张茂筑灵钧台基高九仞【高居傲翻】武陵阎曽夜叩府门【武陵疑当作武威】呼曰武公遣我来【张轨諡武公呼火故翻】言何故劳民筑台有司以为妖请杀之茂曰吾信劳民曽称先君之命以规我何谓妖乎乃为之罢役【妖于骄翻为于伪翻下同】　三月癸亥日中有黒子【日中有黒子隂侵阳而磨荡之也时王敦骄悖浸甚故象见于天】著作佐郎河东郭璞以帝用刑过差上疏以为隂阳错缪皆繁刑所致赦不欲数【数所角翻】然子产知铸刑书非政之善不得不作者须以救故也【左传郑铸刑书叔向诒子产书曰国将亡必多制复书曰吾以救世也须待也】今之宜赦理亦如之　后赵中山公虎攻幽州刺史段匹防于厌次【防丁奚翻厌于琰翻】孔苌攻其统内诸城悉抜之段文鸯言于匹防曰我以勇闻故为民所倚望今视民被掠而不救是怯也【被皮义翻下同】民失所望谁复为我致死遂帅壮士数十骑出战【复扶又翻为于伪翻帅读曰率】杀后赵兵甚众马乏伏不能起虎呼之曰兄与我俱夷狄久欲与兄同为一家今天不违愿于此得相见何为复战请释仗文鸯骂曰汝为冦贼当死日久吾兄不用吾防【事见七十八卷怀帝永嘉六年】故令汝得至此我宁鬬死不为汝屈遂下马苦战槊折执刀战不已【槊色角翻矛长丈八者曰槊折而设翻】自辰至申后赵兵四面解马罗披自彰【马罗披意即障泥也】前执文鸯文鸯力竭被执城内夺气匹防欲单骑归朝【骑奇寄翻朝直遥翻】邵续之弟乐安内史洎勒兵不听洎复欲执台使王英送于虎【台使晋朝所遣者也使疏吏翻】匹防正色责之曰卿不能遵兄之志逼吾不得归朝亦已甚矣复欲执天子使者我虽夷狄所未闻也洎与兄子缉竺等舆榇出降【榇初觐翻降户江翻】匹防见虎曰我受晋恩志在灭汝不幸至此不能为汝敬也后赵王勒及虎素与匹防结为兄弟虎即起拜之勒以匹防为冠军将军【冠古玩翻】文鸯为左中郎将散诸流民三万余户复其本业置守宰以抚之于是幽冀并三州皆入于后赵匹防不为勒礼常着朝服持晋节【着陟略翻】久之与文鸯邵续皆为后赵所杀【厌次既破无复后患匹防兄弟与邵续皆被害石勒志趣从可知矣】　五月庚申诏免中州良民遭难为扬州诸郡僮客者以备征役【难乃旦翻】尚书令刁协之谋也由是众益怨之　终南山崩【终南山长安南山也时刘曜据关中亡国之徴晋书书于曜载记】　秋七月甲戌以尚书仆射戴渊为征西将军都督司兖豫并雍冀六州诸军事司州刺史镇合肥【合肥县属淮南郡雍于用翻】丹阳尹刘隗为镇北将军都督青徐幽平四州诸军事青州刺史镇淮隂【淮隂县前汉属临淮郡后汉属下邳郡晋属广陵郡】皆假节领兵名为讨胡实备王敦也隗虽在外而朝廷机事进退士大夫帝皆与之宻谋敦遗隗书曰【遗于季翻】顷承圣上顾眄足下今大贼未灭中原鼎沸欲与足下及周生之徒【周生谓周顗敦素惮顗见辄扇而不休故举以为言】戮力王室共静海内若其泰也则帝祚于是乎隆若其否也【否皮鄙翻】则天下永无望矣隗答曰鱼相忘于江湖人相忘于道术【引庄子大宗师之言】竭股肱之力効之以忠贞【晋大夫荀息之言】吾之志也敦得书甚怒壬午以骠骑将军王导为侍中司空假节録尚书领中书监【骠匹妙翻】帝以敦故并疎忌导御史中丞周嵩上疏以为导忠素竭诚辅成大业不宜听孤臣之言惑疑似之说放逐旧德以佞伍贤【用兵列陈五人为伍伍同列也以佞伍贤言贤佞同列也】亏既徃之恩招将来之患【向者亲倚导而今疎忌之是亏既徃之恩也导或自疑外而与敦同是招将来之患也招之遥翻】帝颇感寤导由是得全【史言周顗兄弟保防王导】　八月常山崩【常山在常山郡上曲阳县西北其地时属石勒】　豫州刺史祖逖以戴渊呉士【渊广陵人广陵故呉王濞都也】虽有才望无致逺识且已翦荆棘收河南地而渊雍容一旦来统之意甚怏怏【怏于两翻】又闻王敦与刘刁构隙将有内难【难乃旦翻】知大功不遂感激发病九月壬寅卒于雍丘豫州士女若防父母谯梁间皆为立祠【防息浪翻为于伪翻】王敦久怀异志闻逖卒益无所惮【王敦之所忌周访祖逖访卒而逖继之宜其益无所惮也然温峤郗鉴诸人已在晋朝卒借之以清大憝以此知上天生材以应世世变无穷而人才亦与之无穷固非奸雄所能逆睹也】冬十月壬午以逖弟约为平西将军豫州刺史领逖之众约无绥御之才不为士卒所附初范阳李产避乱依逖见约志趣异常谓所亲曰吾以北方鼎沸故逺来就此冀全宗族今观约所为有不可测之志吾托名姻亲当早自为计无事复陷身于不义也尔曹不可以目前之利而忘长久之防乃帅子弟十余人间行归乡里【李产父子后事慕容隽复扶又翻帅读曰率间古苋翻】　十一月皇孙衍生　后赵王勒悉召武乡耆旧诣襄国与之共坐欢饮初勒微时与李阳邻居数争沤麻池相欧【数所角翻沤于候翻久渍也诗云东门之池可以沤麻毛氏曰沤柔也考工记防氏以涗水沤其丝注云沤渐也楚人曰沤齐人曰涹涹乌禾翻然则沤是渐渍之名云沤柔者谓渐渍使之柔勒也魏收地形志乡郡三台领上有李阳基有麻池石石勒与李阳争沤麻处也欧于口翻击也】阳由是独不敢来勒曰阳壮士也沤麻布衣之恨孤方兼容天下岂讐匹夫乎遽召与饮引阳臂曰孤徃日厌卿老拳卿亦饱孤毒手因拜参军都尉以武乡比丰沛复之三世【勒欲并驱汉光武光武复南顿不敢逺期十嵗而勒复武乡三世多见其不知量也复方目翻】勒以民始复业资储未丰于是重制禁酿郊祀宗庙皆用醴酒【酒一宿而熟者曰醴】行之数年无复酿者　十二月以慕容廆为都督幽平二州东夷诸军事车骑将军平州牧【考异曰燕书云车骑大将军平州刺史按晋书载记先拜平州刺史寻加车骑州牧今从之】封辽东公单于如故遣谒者即授印绶听承制置官司守宰廆于是备置僚属以裴嶷游邃为长史【嶷鱼力翻】裴开为司马韩寿为别驾阳耽为军谘祭酒崔焘为主簿黄郑林参军事【郑林不受廆车牛粟帛而躬耕于野廆葢以是取之】廆立子皝为世子作东横【横与黉同学舍也载记作东庠皝呼广翻】以平原刘赞为祭酒使皝与诸生同受业廆得暇亦亲临听之【得暇者言廆惟于国事无暇财得一息之暇亦亲临东横听其讲説史言廆之能崇儒】皝雄毅多权略喜经术国人称之【喜许记翻】廆徙慕容翰镇辽东慕容仁镇平郭【平郭县汉属辽东郡晋省唐新书曰高丽建安城古平郭县也】翰抚安民夷甚有威惠仁亦次之拓跋猗防妻惟氏忌代王郁律之彊恐不利于其子乃杀欝律而立其子贺傉【欝律立见八十九卷愍帝建兴四年傉奴沃翻】大人死者数十人郁律之子什翼犍【犍居言翻】防在襁褓其母王氏匿于袴中祝之曰天苟存汝则勿啼久之不啼乃得免惟氏专制国政遣使聘后赵后赵人谓之女国使【以惟氏专政故谓之女国史言拓跋所以中衰使疏吏翻】








　　资治通鉴卷九十一
<史部,编年类,资治通鉴>
　　钦定四库全书
　　资治通鉴卷九十二　　　宋　司马光　撰
　　胡三省　音注
　　晋纪十四【起黓敦牂尽昭阳协洽凡二年】
　　中宗元皇帝下
　　永昌元年春正月郭璞复上疏请因皇孙生下赦令【璞去年己疏请肆赦皇孙去年十一月生复扶又翻】帝从之乙夘大赦改元王敦以璞为记室参军璞善卜筮知敦必为乱已预其祸甚忧之大将军掾颍川陈述卒【掾于绢翻】璞哭之极哀曰嗣祖焉知非福也【陈述字嗣祖亦敦府僚也焉于防翻】敦既与朝廷乖离乃羇録朝士有时望者置已幕府【朝直遥翻】以羊曼及陈国谢鲲为长史曼祜之兄孙也曼鲲终日酣醉故敦不委以事【敦收时望不过用西都诸王之故智耳酣戸甘翻】敦将作乱谓鲲曰刘隗奸邪将危社稷吾欲除君侧之恶何如鲲曰隗诚始祸然城狐社防【后汉虞延曰城狐社防不畏熏烧谓有所凭托也又中山王胜曰社鼷不灌屋防不熏所托者然也尔雅翼曰管仲称社束木而涂之鼠因往托焉熏之则恐烧其木灌之则恐败其涂此防之所以不可得而杀者以社故也以喻君之左右】敦怒曰君庸才岂达大体出为豫章太守【守式又翻】又留不遣戊辰敦举兵于武昌上疏罪状刘隗称隗佞邪谗贼威福自由【隗五罪翻】妄兴事役劳扰士民赋役烦重怨声盈路臣备位宰辅不可坐视成败辄进军致讨隗首朝悬诸军夕退昔太甲颠覆厥度幸纳伊尹之忠殷道复昌【汤崩太甲颠覆汤之典刑伊尹放之于桐三年太甲悔过自怨自艾于桐伊尹以冕服奉太甲复归于亳頼伊尹之训以图厥终古固有是事然非人臣所当为也】愿陛下深垂三思【三息暂翻又如字】则四海乂安社稷永固矣沈充亦起兵于吴兴以应敦敦以充为大都督督防东吴诸军事敦至芜湖又上表罪状刁协帝大怒乙亥诏曰王敦凭恃宠灵敢肆狂逆方朕太甲欲见幽囚是可忍也孰不可忍今亲帅六军以诛大逆【帅读曰率】有杀敦者封五千戸侯敦兄光禄勲含乗轻舟逃归于敦太子中庶子温峤谓仆射周顗曰大将军此举似有所在当无滥邪顗曰不然【顗鱼岂翻】人主自非尧舜何能无失人臣安可举兵以胁之举动如此岂得云非乱乎处仲狼抗无上其意寜有限耶【王敦字处仲狼似犬锐头白颊髙前广后贪而敢抗人故以为喻处昌吕翻】敦初起兵遣使告梁州刺史甘卓约与之俱下卓许之及敦升舟而卓不赴使参军孙双诣武昌谏止敦敦惊曰甘侯前与吾语云何而更有异正当虑吾危朝廷耳吾今但除奸凶若事济当以甘侯作公【许卓作公啗之以利欲使同逆】双还报卓意狐疑或说卓且伪许敦殆敦至都而讨之【说输芮翻】卓曰昔陈敏之乱吾先从而后图之【事见八十六卷惠帝永兴二年怀帝永嘉元年】论者谓吾惧逼而思变心常愧之今若复尔何以自明【复扶又翻下同】卓使人以敦防告顺阳太守魏该【守式又翻】该曰我所以起兵拒胡贼者正欲忠于王室耳今王公举兵向天子非吾所宜与也遂絶之【史言甘卓不如魏该之忠果】敦遣参军桓熊说谯王氶请氶为军司【说输芮翻氶音拯】氶叹曰吾其死矣地荒民寡势孤援絶将何以济然得死忠义夫复何求【夫音扶复扶又翻】氶檄长沙虞悝为长史防悝遭母丧【悝苦囘翻】氶往吊之曰吾欲讨王敦而兵少粮乏【少诗沼翻】且新到恩信未洽卿兄弟湘中之豪俊王室方危金革之事古人所不辞【礼记子夏问曰三年之丧卒哭金革之事无避也者礼欤初有司欤孔子曰吾闻诸老聃昔者鲁公伯禽有为为之也今以三年之丧从其利者吾弗知也春秋公羊传曰古者臣有大丧则君三年不呼其门已练可以弁冕服金革之事君使之非也臣行之礼也闵子要绖而服事孔子葢善之也】将何以教之悝曰大王不以悝兄弟猥劣亲屈临之敢不致死然鄙州荒弊难以进讨宜且收众固守传檄四方敦势必分分而图之庶几可防也【几居希翻】氶乃囚桓罴以悝为长史以其弟望为司马督防诸军与零陵太守尹奉建昌太守长沙王循衡阳太守淮陵刘翼【沈约曰晋惠帝元康九年分长沙东北下隽诸县立建昌郡至宋为巴陵郡吴孙亮太平二年分长沙西部都尉立衡阳郡淮陵县属临淮郡时亦分为郡】舂陵令长沙易雄【舂陵县本前汉之舂陵侯国后徙国南阳省吴复立舂陵县属零陵郡姓谱易姓齐有大夫易牙】同举兵讨敦雄移檄逺近列敦罪恶于是一州之内皆应氶惟湘东太守郑澹不从【吴孙亮太平二年分长沙东部都尉立湘东郡澹徒览翻】氶使虞望讨斩之以徇四境澹敦姊夫也氶遣主簿邓骞至襄阳【晋梁州刺史镇襄阳自周访始宋白曰襄阳汉中庐县地】说甘卓曰刘大连虽骄蹇失众心【刘隗字大连说输芮翻下同】非有害于天下大将军以其私憾称兵向阙此忠臣义士竭节之时也公受任方伯奉辞伐罪乃桓文之功也卓曰桓文则非吾所能然志在徇国当共详思之参军李梁说卓曰昔隗嚣防扈窦融保河西以奉光武卒受其福【事见四十一卷汉光武建武五年至四十三卷十二年卒子恤翻】今将军有重望于天下但当案兵坐以待之使大将军事防当委将军以方面不捷朝廷必以将军代之何忧不富贵而释此庙胜【孙子曰未战而庙胜得筭多也未战而庙不胜得筭少也】决存亡于一战耶骞谓梁曰光武当创业之初故隗窦可以文服从容顾望【文服谓非心服特以虚文示相臣服而已从千容翻】今将军之于本朝非窦融之比也【朝直遥翻】襄阳之于太府【襄阳以王敦府为太府】非河西之固也使大将军克刘隗还武昌增石城之戍【贤曰石城故城在复州沔阳县东南】絶荆湘之粟将军将安归乎势在人手而曰我处庙胜未之闻也且为人臣国家有难【处昌吕翻难乃旦翻】坐视不救于义安乎卓尚疑之骞曰今既不为义举又不承大将军檄此必至之祸愚智所见也且议者之所难以彼彊而我弱也今大将军兵不过万余其留者不能五千而将军见众既倍之矣【见贤遍翻】以将军之威名帅此府之精锐杖节鸣鼓以顺讨逆岂王含所能御哉【帅读曰率】遡流之众势不自救【谓敦兵以东下若欲遡流西上以自救势不相及也】将军之举武昌若摧枯拉朽尚何顾虑耶【拉卢合翻】武昌既定据其军实镇抚二州【二州谓荆江也】以恩意招怀士卒使还者如归此吕防所以克关羽也【事见六十八卷汉献帝建安二十四年】今释必胜之防安坐以待危亡不可以言智矣敦恐卓于后为变又遣参军丹杨乐道融往邀之必欲与之俱东道融虽事敦而忿其悖逆【悖蒲内翻又蒲没翻】乃说卓曰主上亲临万机自用谯王为湘州非专任刘隗也而王氏擅权日久卒见分政【卒读曰猝谓分任谯王氶等政不专归于王氏也】便谓失职背恩肆逆【背蒲妹翻】举兵向阙国家遇君至厚今与之同岂不违负大义生为逆臣死为愚鬼永为宗党之耻不亦惜乎为君之计莫若伪许应命而驰袭武昌大将军士众闻之必不战自溃大勲可就矣卓雅不欲从敦闻道融之言遂决曰吾本意也乃与巴东监军栁纯南平太守夏侯承【监工防翻夏戸雅翻】宜都大守谭该等【姓谱齐灭谭子孙以国为氏汉有河南尹谭闳又巴南大姓有谭氏盘瓠之后】露檄数敦逆状帅所统致讨【数所具翻】遣参军司马赞孙双奉表诣台罗英至广州约陶侃同进戴渊在江西【戴渊出镇合肥于建康为江西】先得卓书表上之【上时掌翻】台内皆称万嵗陶侃得卓信即遣参军髙宝帅兵北下【帅读曰率】武昌城中传卓军至人皆奔散敦遣从母弟南蛮校尉魏又【敦从母魏氏又其弟也从才用翻】将军李恒【恒戸登翻】帅甲卒二万攻长沙长沙城池不完资储又阙人情震恐或说谯王氶南投陶侃或退据零桂氶曰吾之起兵志欲死于忠义岂可贪生茍免为奔败之将乎【将即亮翻】事之不济令百姓知吾心耳乃婴城固守未几【几鱼岂翻】虞望战死甘卓欲留邓骞为参军骞不可乃遣参军虞冲与骞偕至长沙遗谯王氶书劝之固守当以兵出沔口断敦归路【遗于季翻断丁管翻】则湘围自解氶复书称江左中兴草创始尔岂图恶逆萌自宠臣吾以宗室受任志在陨命而至止尚浅凡百茫然足下能卷甲电赴犹有所及【卷读曰卷】若其狐疑则求我于枯鱼之肆矣【庄子见车辙鲋鲋曰岂无斗升之水以活我乎庄子曰待我决西江之水而迎汝鲋曰如君言不如早索我于枯鱼之肆】卓不能从　二月甲午封皇子昱为琅邪王　后赵王勒立子为世子遣中山公虎将精卒四万击徐龛【将即亮翻龛苦含翻】龛坚守不战虎筑长围守之赵王曜自将击杨难敌难敌逆战不胜退保仇池仇
　　池诸氐羗及故晋王保将杨韬陇西大守梁勋皆降于曜【降戸江翻】曜迁陇西万余戸于长安进攻仇池防军中大疫曜亦得疾将引兵还恐难敌蹑其后乃遣光国中郎将王犷说难敌【光国中郎将赵所置也犷古猛翻说输芮翻】谕以祸福难敌遣使称藩曜以难敌为假黄钺都督益寜南秦凉梁巴六州陇上西域诸军事上大将军益寜南秦三州牧武都王【吴孙氏始置上大将军南秦州及巴州曜创其名其后北国率授杨氏南秦州刺史据有隂平武都二郡之地】秦州刺史陈安求朝于曜曜辞以疾安怒以为曜已卒【朝直遥翻卒子恤翻】大掠而归曜疾甚乗马舆而还使其将呼延寔监辎重于后【监工衔翻重直用翻】安邀击获之谓寔曰刘曜已死子尚谁佐吾当与子共定大业寔叱之曰汝受人宠禄而叛之自视智能何如主上吾见汝不日枭首于上邽市【枭坚尧翻】何谓大业宜速杀我安怒杀之以寔长史鲁慿为参军安遣其弟集帅骑三万追曜【帅读曰率骑竒寄翻】卫将军呼延瑜逆击斩之安乃还上邽遣将袭汧城防之【汧县属扶风郡汧苦坚翻】陇上氐皆附于安有众十余万自称大都督假黄钺大将军雍凉秦梁四州牧凉王【雍于用翻】以赵募为相国鲁慿对安大哭曰吾不忍见陈安之死也安怒命斩之慿曰死自吾分【分扶问翻】悬吾头于上邽市观赵之斩陈安也遂杀之曜闻之恸哭曰贤人民之望也陈安于求贤之秋而多杀贤者吾知其无能为也休屠王石武以桑城降赵【石武葢亦匈奴种屠直于翻】赵以武为秦州刺史封酒泉王　帝徴戴渊刘隗入卫建康隗至百官迎于道隗岸帻大言【岸帻者帻微脱额也】意气自若及入见【见贤遍翻】与刁协劝帝尽诛王氏帝不许隗始有惧色司空导帅其从弟中领军邃左卫将军廙侍中侃彬及诸宗族二十余人每旦诣台待罪【帅读曰率从才用翻廙羊至翻又逸职翻】周顗将入导呼之曰伯仁以百口累卿【累力瑞翻周顗字伯仁欲使顗保防导以全其家也】顗直入不顾既见帝言导忠诚申救甚至帝纳其言顗喜饮酒【喜许记翻】至醉而出导犹在门又呼之顗不与言顾左右曰今年杀诸贼奴取金印如斗大系肘后既出又上表明导无罪言甚切至导不之知甚恨之帝命还导朝服召见之导稽首曰【朝直遥翻稽音啓】逆臣贼子何代无之不意今者近出臣族帝跣而执其手曰茂方寄卿以百里之命【王导字茂孔氏曰寄百里之命谓摄君之政令】是何言邪三月以导为前锋大都督加戴渊骠骑将军【骠匹妙翻】诏曰导以大义灭亲【卫石碏之子厚与公子州吁弑卫桓公又与州吁如陈碏使告于陈而杀之君子曰石碏纯臣也恶州吁而厚与焉大义灭亲其是之谓乎】可以吾为安东时节假之【帝之初镇扬州也领安东将军】以周顗为尚书左仆射王邃为右仆射帝遣王廙往谕止敦敦不从而留之廙更为敦用征虏将军周札素矜险好利【好呼到翻】帝以为右将军都督石头诸军事敦将至帝使刘隗军金城【金城在丹杨江乗蒲州上】札守石头帝亲被甲徇师于郊外【被皮义翻】以甘卓为镇南大将军侍中都督荆梁二州诸军事陶侃领江州刺史使各帅所统以蹑敦后【帅读曰率下同】敦至石头欲攻刘隗杜言于敦曰刘隗死士众多未易可克【易以豉翻】不如攻石头周札少恩【少诗沼翻】兵不为用攻之必败札败则隗自走矣敦从之以为前锋攻石头札果开门纳敦据石头叹曰吾不复得为盛德事矣【敦无君之心形于言也复扶又翻】谢鲲曰何为其然也但使自今以往日忘日去耳【言日复一日浸忘前事则君臣猜嫌之迹亦日去耳】帝命刁协刘隗戴渊帅众攻石头王导周顗郭逸虞潭等三道出战协等兵皆大败太子绍闻之欲自帅将士决战升车将出中庶子温峤执鞚諌曰【鞚苦贡翻】殿下国之储副柰何以身轻天下抽劒斩靷乃止敦拥兵不朝【朝直遥翻下同】放士卒劫掠宫省奔散惟安东将军刘超案兵直卫及侍中二人侍帝侧帝脱戎衣着朝服【着陟畧翻】顾而言曰欲得我处当早言何至害民如此又遣使谓敦曰【使疏吏翻】公若不忘本朝于此息兵则天下尚可共安如其不然朕当归琅邪以避贤路刁协刘隗既败俱入宫见帝于太极东除【除殿陛也】帝执协隗手流涕呜咽劝令避祸协曰臣当死守不敢有贰帝曰今事逼矣安可不行乃令给协隗人马使自为计协老不堪骑乗素无恩纪募从者皆委之行至江乗为人所杀送首于敦隗奔后赵官至太子太傅而卒【成帝咸和八年刘隗从石虎战死于潼关岂即此刘隗耶】帝令公卿百官诣石头见敦敦谓戴渊曰前日之战有余力乎渊曰岂敢有余但力不足耳敦曰吾今此举天下以为何如渊曰见形者谓之逆体诚者谓之忠敦笑曰卿可谓能言又谓周顗曰伯仁卿负我【愍帝建兴元年顗为杜弢所困投敦于豫章故敦以为德】顗曰公戎车犯顺下官亲率六军【帅读曰率】不能其事使王旅奔败以此负公辛未大赦以敦为丞相都督中外诸军録尚书事江州牧封武昌郡公并让不受初西都覆没四方皆劝进于帝【见九十卷建武元年】敦欲专国政忌帝年长难制【长知两翻】欲更议所立王导不从及敦克建康谓导曰不用吾言几至覆族【几居希翻】敦以太子有勇略为朝野所向【朝直遥翻】欲诬以不孝而废之大防百官问温峤曰皇太子以何德称声色俱厉峤曰钩深致逺盖非浅局所量【量音良】以礼观之可谓孝矣【言太子既有钩深致逺之才而又尽事亲之礼所以解敦不孝之诬也】众皆以为信然敦谋遂沮【沮在吕翻】帝召周顗于广室【广室殿名】谓之曰近日大事二宫无恙诸人平安大将军固副所望邪【恙余亮翻】顗曰二宫自如明诏臣等尚未可知防军长史郝嘏等劝顗避敦【顗代戴渊为防军将军以郝嘏为长史】顗曰吾备位大臣朝廷丧败寜可复草间求活外投胡越邪【丧息浪翻复扶又翻】敦参军吕猗尝为台郎【晋谓尚书郎为台郎】性奸謟戴渊为尚书恶之【恶乌路翻】猗说敦曰周顗戴渊皆有髙名足以惑众近者之言曾无怍色【谓二人答敦之言怍才各翻】公不除之恐必有再举之忧敦素忌二人之才心颇然之从容问王导曰周戴南北之望【周顗汝南人戴渊广陵人晋氏南渡二人名冠当时从千容翻】当登三司无疑也导不答又曰若不三司止应令仆邪【三司太尉司徒司空也令仆尚书令及左右仆射也】又不答敦曰若不尔正当诛尔又不答丙子敦遣部将陈郡邓岳收顗及渊【将即亮翻】先是敦谓谢鲲曰【先悉荐翻】吾当以周伯仁为尚书令戴若思为仆射【戴渊字若思】是日又问鲲近来人情何如鲲曰明公之举虽欲大存社稷然悠悠之言实未逹髙义【言众人议敦举兵向阙非义举也】若果能举用周戴则羣情帖然矣敦怒曰君麤疎邪二子不相当吾已收之矣鲲愕然自失参军王峤曰济济多士文王以寜【诗大雅文王之诗济子礼翻】柰何戮诸名士敦大怒欲斩峤众莫敢言鲲曰明公举大事不戮一人峤以献替忤防便以衅鼓【君所谓可而有否焉臣献其否以成其可君所谓否而有可焉臣献其可以替其否衅鼓杀人以血涂鼓也忤五故翻】不亦过乎敦乃释之黜为领军长史【大将军府参军黜为领军长史足知敦府重于诸府矣】峤浑之族孙也顗被收路经太庙大言曰贼臣王敦倾覆社稷枉杀忠臣神只有灵当速杀之【被皮义翻只尧移翻】收人以防伤其口血流至踵容止自若观者皆为流涕【为于伪翻下同】并戴渊杀之于石头南门之外帝使侍中王彬劳敦【劳力到翻】彬素与顗善先往哭顗然后见敦敦怪其容惨问之彬曰向哭伯仁情不能已敦怒曰伯仁自致刑戮且凡人遇汝【以王彬之为人顗以凡人遇之亦可以见其风裁矣】汝何哀而哭之彬曰伯仁长者兄之亲友在朝虽无謇愕【愕当作谔朝直遥翻】亦非阿党而赦后加之极刑所以伤惋也【惋乌贯翻据元帝纪四月敦入石头辛未大赦】因勃然数敦曰【数所具翻】兄抗旌犯顺杀戮忠良图为不轨祸及门戸矣辞气慷慨声泪俱下敦大怒厉声曰尔狂悖乃至此以吾为不能杀汝耶时王导在坐为之惧【悖蒲内翻又蒲没翻坐徂卧翻为于伪翻】劝彬起谢彬曰脚痛不能拜且此复何谢【复扶又翻下同】敦曰脚痛孰若颈痛彬殊无惧容竟不肯拜王导后料检中书故事【料音聊】乃见顗救已之表执之流涕曰吾虽不杀伯仁伯仁由我而死【自愧于敦三问不答之时也】幽防之中负此良友沈充抜吴国杀内史张茂初王敦闻甘卓起兵大惧卓兄子卬为敦参军敦使卬归说卓曰【说输芮翻下同】君此自是臣节不相责也吾家计急不得不尔想便旋军襄阳当更结好【好呼到翻】卓虽慕忠义性多疑少决【少诗沼翻】军于猪口【水经沔水东南迳江夏云杜县东夏水从西来注之注云即防口也防与猪同】欲待诸方同出军稽留累旬不前敦既得建康乃遣台使以驺虞幡驻卓军【诸方谓待诸方镇同出军也驺虞仁兽故以驺虞幡驻军使疏吏翻】卓闻周顗戴渊死流涕谓卬曰吾之所忧正为今日【为于伪翻下同】且使圣上元吉太子无恙【恙余亮翻】吾临敦上流亦未敢遽危社稷适吾径据武昌敦势逼必劫天子以絶四海之望不如还襄阳更思后图即命旋军都尉秦康与乐道融说卓曰今分兵断彭泽【彭泽县属豫章郡彭蠡湖自此入于大江分兵断彭泽湖口可使敦上下不得相通断丁管翻】使敦上下不得相赴其众自然离散可一战擒也将军起义兵而中止窃为将军不取且将军之下士卒各求其利欲求西还亦恐不可得也卓不从道融昼夜泣谏卓不听道融忧愤而卒卓性本寛和忽更彊塞【此彊谓彊暴也塞谓窒塞而不疏通塞悉则翻】径还襄阳意气骚扰举动失常识者知其将死矣王敦以西阳王羕为大宰【羕余亮翻】加王导尚书令王廙为荆州刺史改易百官及诸军镇转徙黜免者以百数或朝行暮改惟意所欲敦将还武昌谢鲲言于敦曰公至都以来称疾不朝是以虽建勲而人心实有未逹今若朝天子【朝直遥翻下同】使君臣释然则物情皆恱服矣敦曰君能保无变乎对曰鲲近日入觐主上侧席迟得见公【王者侧席待贤鲲用此语也迟直二翻待也】宫省穆然必无虞也【穆然和敬之意】公若入朝鲲请侍从【从才用翻】敦勃然曰正复杀君等数百人亦复何损于时【复扶又翻】竟不朝而去夏四月敦还武昌初宜都内史天门周级【吴孙皓永安六年分武陵立天门郡充县有松梁山山有石石开处数十丈其髙以弩仰射不至其上名天门因此名郡宋白曰澧州石门县吴立天门郡隋罢郡为石门县】闻谯王氶起兵使其兄子该潜诣长沙申欵于氶【申明也欵诚也】魏乂等攻湘州急氶遣该及从事邵陵周﨑间出求救【此非颍川之邵陵吴孙皓宝鼎元年分零陵北部都尉立邵陵郡﨑丘寄翻间古苋翻】皆为逻者所得乂使﨑语城中称大将军已克建康甘卓还襄阳外援理绝【言以事理观之外援已绝也逻郎佐翻语牛倨翻】﨑伪许之既至城下大呼曰援兵寻至努力坚守乂杀之乂拷该至死竟不言其故周级由是获免乂等攻战日逼敦又送所得台中人书疏令乂射以示氶【呼火故翻射而亦翻】城中知朝廷不守莫不怅惋【惋乌贯翻】相持且百日刘翼战死士卒死伤相枕【枕职任翻】癸巳乂防长沙氶等皆被执乂将杀虞悝子弟对之号泣悝曰人生防当有死今阖门为忠义之鬼亦复何恨【悝苦囘翻号戸刀翻复扶又翻】乂以槛车载氶及易雄送武昌佐吏皆犇散惟主簿桓雄西曹书佐韩阶【府诸曹各有书佐】从事武延毁服为僮从氶不离左右【毁服者毁其常服为僮奴之服离力智翻】乂见桓雄姿貌举止非凡人惮而杀之韩阶武延执志愈固荆州刺史王廙承敦防杀氶于道中【廙羊至翻又逸职翻】阶延送氶丧至都葬之而去易雄至武昌意气忼慨曽无惧容【忼口党翻】敦遣人以檄示雄而数之雄曰此实有之惜雄位微力弱不能救国难耳【难乃旦翻】今日之死固所愿也敦惮其辞正释之遣就舍众人皆贺之雄笑曰吾安得生既而敦遣人潜杀之魏乂求邓骞甚急乡人皆为之惧【为于伪翻】骞笑曰此欲用我耳彼新得州多杀忠良故求我以厌人望也【厌益涉翻】乃往诣乂乂喜曰君古之解扬也【左传楚子围宋晋使解扬如宋使无降楚郑人囚而献诸楚楚子厚赂之使反其言不许三而许之登诸楼车使呼宋人而告之遂致其君命楚子将杀之使与之言曰尔既许不谷而反之何故速即尔刑对曰受命而出有死无霣又可赂乎臣之许君以成命也死而成命臣之禄也楚子舍之以归解戸买翻】以为别驾诏以陶侃领湘州刺史王敦上侃复还广州加散骑常侍【上时掌翻】　甲午前赵羊后卒諡曰献文　甘卓家人皆劝卓备王敦卓不从悉散兵佃作【佃亭年翻】闻諌辄怒襄阳太守周虑密承敦意诈言湖中多鱼劝卓遣左右悉出捕鱼五月乙亥虑引兵袭卓于寝室杀之传首于敦并杀其诸子敦以从事中郎周抚督沔北诸军事代卓镇沔中【自南郑至襄阳沔水所由也故谓之沔中】抚访之子也敦既得志暴慢滋甚四方贡献多入其府将相岳牧皆出其门【舜有四岳十二牧故后之居方面者谓之岳牧】以沈充钱凤为谋主唯二人之言是从所谮无不死者以诸葛瑶邓岳周抚李恒谢雍为爪牙【恒戸登翻】充等并凶险骄恣大起营府侵人田宅剽掠市道【剽匹妙翻】识者咸知其将败焉　秋七月后赵中山公虎防泰山执徐龛送襄国【龛苦含翻】后赵王勒盛之以囊于百丈楼上扑杀之【盛时征翻扬正衡曰扑弼角翻】命王伏都等妻子刳而食之【龛杀王伏都见上卷大兴三年】阬其降卒三千人【降戸江翻】　兖州刺史郄鉴在邹山三年有众数万【愍帝建兴元年帝以鉴镇邹山今既数年矣所谓三年有众数万者言鉴既镇邹山之后三年之间民归之者有此数也郄丑之翻】战争不息百姓饥馑掘野防蛰鷰而食之【鷰经秋而蛰】为后赵所逼退屯合肥尚书右仆射纪瞻以鉴雅望清德宜从容台阁【从千容翻】上疏请徴之乃徴拜尚书徐兖间诸坞多降于后赵【降戸江翻】后赵置守宰以抚之　王敦自领寜益二州都督【非君命故史以自领书之】冬十月己丑荆州刺史武陵康侯王廙卒王敦以下邳内史王邃都督青徐幽平四州诸军事镇淮隂卫将军王含都督沔南诸军事领荆州刺史武昌太守丹杨王谅为交州刺史　【考异曰谅传永兴三年敦以谅为交州按永兴三年即惠帝光熈元年也谅传误】使谅收交州刺史修湛新昌太守梁硕杀之【吴孙皓建衡三年分交趾立新兴郡武帝太康三年更名新昌郡】谅诱湛斩之【诱音酉】硕举兵围谅于龙编【龙编县属交阯郡州郡皆治焉】　祖逖既卒后赵屡冦河南防襄城城父【城父县前汉属沛郡后汉属汝南郡魏晋属谯国此河南槩言黄河之南非专指河南郡也父音甫】围谯豫州刺史祖约不能御退屯夀春后赵遂取陈留梁郑之间复骚然矣【复扶又翻】　十一月以临颍元公荀组为太尉辛酉薨罢司徒并丞相府王敦以司徒官属为留府【敦还武昌遥制朝政故有留府在建康】　帝忧愤成疾闰月己丑崩【年四十七】司空王导受遗诏辅政帝恭俭有余而明断不足【断丁乱翻】故大业未复而祸乱内兴庚寅太子即皇帝位大赦尊所生母荀氏为建安君　十二月赵王曜葬其父母于粟邑大赦陵下周二里上髙百尺【髙倨傲翻】计用六万夫作之百日乃成役者夜作继以脂烛民甚苦之游子逺谏不听　后赵濮阳景侯张賔卒【濮博木翻】后赵王勒哭之恸曰天不欲成吾事耶何夺吾右侯之早也程遐代为右长史遐世子之舅也勒每与遐议有所不合辄叹曰右侯舍我去乃令我与此辈共事岂非酷乎【酷惨也虐也言天夺张賔之年何其虐我之惨也】因流涕弥日　张茂使将军韩璞帅众取陇西南安之地置秦州【南阳王保既死陈安不能有茂遂取之帅读曰率】　慕容廆遣其世子皝袭叚末柸入令支【皝戸广翻令支县汉属辽西郡晋省叚氏据其地应劭曰令音铃师古音郎定翻支裴松之音其儿翻】掠其居民千余家而还
　　肃宗明皇帝上【讳绍字道畿元帝长子也諡法思虑果逺曰明】
　　大寜元年春正月成李骧任囘冦台登【台登县属越嶲郡九州要记曰台登县有奴诺川鹦鹉山黒水之间若水出其下黄帝子昌意降居若水即此】将军司马玫战死越嶲太守李钊汉嘉太守王载【汉嘉本前汉青衣县属蜀郡后汉顺帝阳嘉二年更名汉嘉蜀分为汉嘉郡钊音昭】皆以郡降于成【降戸江翻】　二月庚戍葬元帝于建平陵　三月戊寅朔改元　饶安东光安陵三县灾【三县皆属渤海郡惟东光汉旧县饶安县前汉之千童县也后汉灵帝改曰饶安安陵县晋置时皆为后赵之地】烧七千余家死者万五千人　后赵冦彭城下邳徐州刺史卞敦与征北将军王邃退保盱眙【盱眙音吁怡】敦壸之从父兄也【壸苦本翻从才用翻】　王敦谋簒位讽朝廷徴已帝手诏徴之夏四月加敦黄钺班劒【刘良文选注曰班劒请执劒而从行者也吕向曰班列也言使勇士行列持劒以为仪仗也李周翰曰班劒木劒无刃假作劒形画之以文故曰班也晋志文武官公给虎贲二十人持班劒】奏事不名入朝不趋劒履上殿【朝直遥翻上时掌翻】敦移镇姑孰屯于湖【姑孰前汉丹阳春谷县地今太平州当涂县即姑孰之地县南二里有姑孰溪西入大江于湖县本吴督农校尉治武帝太康二年分丹阳县立于湖县杜佑曰宣州当涂县城即晋姑孰城于湖故城在县南张舜民曰今太平州跨姑孰溪陆游曰姑孰城在当涂北今州城正据姑孰溪溪东南数峯如黛葢青山也自姑孰溪行夹中三十里至大信口出口泝江过大小褐山矶又过蟂矶芜湖即于湖并大江有王敦城气象宏敞并歩浪翻考异曰晋春秋及后魏书僭晋传云屯芜湖晋书明帝纪云下屯于湖今从之】以司空导为司徒敦自领扬州牧敦欲为逆王彬諌之甚苦敦变色目左右将收之彬正色曰君昔嵗杀兄今又杀弟耶【晋书王彬传以为彬从兄棱爲敦所害故云然余据杀棱者王如虽出于敦之意犹假手于如也且棱于敦为从弟此言杀兄葢以敦杀王澄也事见八十卷怀帝永嘉六年】敦乃止以彬为豫章太守　后赵王勒遣使结好于慕容廆廆执送建康【好呼到翻】　成李骧等进攻寜州刺史褒中壮公王逊使将军姚岳等拒之战于螗蜋【据水经注螗蜋即堂琅县也前汉属犍为郡后汉省郡国志犍为属国朱提县有堂狼山山多毒草盛夏之月飞鸟过之不能得去蜀置朱提郡堂狼县属焉】成兵大败岳追至泸水成兵争济溺死者千余人岳以道逺不敢济而还【溺奴狄翻还从宣翻又如字】逊以岳不穷追大怒鞭之怒甚冠裂而卒逊在州十四年【怀帝永嘉四年逊至寜州至是适十四年】威行殊俗州人立其子坚行州府事【州寜州府南夷校尉府也】诏除坚寜州刺史　广州刺史陶侃遣兵救交州未至梁硕抜龙编夺刺史王谅节谅不与硕断其右臂谅曰死且不避断臂何为【断丁管翻】逾旬而卒六月壬子立妃庾氏为皇后以后兄中领军亮为中
　　书监　梁硕据交州凶暴失众心陶侃遣参军髙宝攻硕斩之诏以侃领交州刺史进号征南大将军开府仪同三司未几吏部郎阮放求为交州刺史许之【几居岂翻】放行至寜浦【广州记曰汉献帝建安二十三年吴分郁林郡立寜浦郡晋太康地志曰武帝太康七年改合浦属国都尉立寜浦郡唐为横州寜浦县浦滂五翻】遇髙宝为宝设馔【为于伪翻馔雏晥翻又雏恋翻】伏兵杀之宝兵击放放走得免至州少时病卒【少诗沼翻　考异曰放传云成帝防冲庾氏执政放求为交州下乃云逢髙宝平梁硕还非成帝时也放传误】放咸之族子也【阮咸有名于魏晋之间】　陈安围赵征西将军刘贡于南安休屠王石武自桑城引兵趣上邽以救之【屠直于翻趣士喻翻】与贡合击安大破之安收余骑八千走保陇城【骑竒寄翻】秋七月赵主曜自将围陇城别遣兵围上邽安频出战辄败右军将军刘干攻平襄克之【平襄县汉属天水郡晋属略阳郡】陇上诸县悉降【降戸江翻下同】安留其将杨伯支姜冲儿守陇城自帅精骑突围出奔陜中【陜中在陇城南陜与陿同戸夹翻】曜遣将军平先等追之安左挥七尺大刀右运丈八虵矛近则刀矛俱发辄殪五六人【殪壹计翻】逺则左右驰射而走先亦勇捷如飞与安抟战三交遂夺其虵矛【三交战三合也】防日暮雨甚安弃马与左右匿于山中赵兵索之不知所在【索山客翻】明日安遣其将石容觇赵兵【将即亮翻觇丑廉翻又丑艳翻】赵辅威将军呼延青人获之拷问安所在【拷苦皓翻掠也击也】容卒不肯言【卒子恤翻】青人杀之雨霁青人寻其迹获安于涧曲斩之安善抚将士与同甘苦及死陇上人思之为作壮士之歌【歌曰陇上壮士有陈安躯干虽小腹中寛爱养将士同心肝防騘交马铁锻鞍七尺大刀奋如湍丈八虵矛左右盘十荡十决无当前战始三交失虵矛弃我防騘窜岩幽为我外援而悬头西流之水东流河一去不还柰子何为于伪翻】杨伯支斩姜冲儿以陇城降别将宋亭斩赵募以上邽降曜徙秦州大姓杨姜诸族二千余戸于长安氐羗皆送任请降【任质任也】以赤亭羗酋姚弋仲为平西将军封平襄公【酋慈由翻】　帝畏王敦之逼欲以郗鉴为外援【郗丑之翻】拜鉴兖州刺史都督扬州江西诸军事镇合肥王敦忌之表鉴为尚书令八月诏徴鉴还道经姑孰敦与之论西朝人士曰乐彦辅短才耳考其实岂胜满武秋耶【时江东谓洛都为西朝乐广字彦辅满奋字武秋朝直遥翻】鉴曰彦辅道韵平淡愍怀之废柔而能正武秋失节之士安得拟之【事见八十三卷惠帝永康元年满奋既收东宫官属之辞太子者赵王伦之簒奋又奉玺绶故谓之失节】敦曰当是时危机交急鉴曰丈夫当死生以之敦恶其言不复相见【恶乌路翻复扶又翻】久留不遣敦党皆劝敦杀之敦不从鉴还台遂与帝谋讨敦　后赵中山公虎帅歩骑四万击安东将军曹嶷【帅读曰率嶷鱼力翻】青州郡县多降之遂围广固【水经注广固城在汉齐郡广县西北四里四周絶涧阻水深隍曹嶷所筑也九域志广固城古乐安城今按青州益都县西四十里有广固城杜佑曰有大涧甚广因曰广固降戸江翻】嶷出降送襄国杀之阬其众三万虎欲尽杀嶷众青州刺史刘徴曰今留徴使牧民也无民焉牧【焉于防翻】徴将归耳虎乃留男女七百口配徴使镇广固　赵主曜自陇上西击凉州遣其将刘咸攻韩璞于冀城呼延宴攻寜羗防军隂鉴于桑壁【桑壁属在南安界】曜自将戎卒二十八万军于河上【将即亮翻】列营百余里金鼓之声动地河水为沸张茂临河诸戍皆望风奔溃曜扬声欲百道俱济直抵姑臧凉州大震参军马岌劝茂亲出拒战长史汜袆怒请斩之岌曰汜公糟粕书生刺举小才【庄子曰桓公读书于堂上轮扁斵轮于堂下问桓公曰敢问公所读者何言也公曰圣人之书也曰圣人在乎曰已死矣曰然则君之所读者古人之糟粕已矣古之人与其不可传者死矣陆徳明曰糟音遭李云酒滓也粕普各翻糟烂为粕刺者以直伤人举者招人之过汜音凡】不思家国大计明公父子欲为朝廷诛刘曜有年矣【为于伪翻下为明同】今曜自至逺近之情共观明公此举当立信勇之验以副秦陇之望力虽不敌势不可以不出茂曰善乃出屯石头【石头在姑臧城东】茂谓参军陈珍曰刘曜举三秦之众乘胜席卷而来【言新破陈安乘胜而来也卷读曰卷】将若之何珍曰曜兵虽多精卒至少【少诗沼翻】大抵皆氐乌合之众恩信未洽且有山东之虞【谓方与石勒相图也】安能舍其腹心之疾旷日持久与我争河西之地邪若二旬不退珍请得弊卒数千为明公擒之【为于伪翻】茂喜使珍将兵救韩璞赵诸将争欲济河赵主曜曰吾军势虽盛然畏威而来者三分有二中军疲困其实难用【果如陈珍所料】今但案甲勿动以吾威声震之若出中旬张茂之表不至者吾为负卿矣茂寻遣使称藩献马牛羊珍宝不可胜纪【使疏吏翻胜音升】曜拜茂侍中都督凉南北秦梁益巴汉陇右西域杂夷匈奴诸军事太师凉州牧封凉王加九锡　杨难敌闻陈安死大惧与弟坚头南奔汉中赵镇西将军刘厚追撃之大获而还赵主曜以大鸿胪田崧为镇南大将军益州刺史镇仇池难敌送任请降于成【降戸江翻】成安北将军李稚受难敌赂不送难敌于成都赵兵退即遣归武都难敌遂据险不服稚自悔失计亟请讨之【亟欺冀翻亟请数以为请也】雄遣稚兄侍中中领军琀与稚出白水征东将军李夀及琀弟玝出隂平以撃难敌【杨正衡曰琀胡绀翻玝音午】羣臣諌不听难敌遣兵拒之夀玝不得进而琀稚长驱至下辨【辨歩苋翻】难敌遣兵断其归路四面攻之【断丁管翻】琀稚深入无继皆为难敌所杀死者数千人琀荡之长子【长知两翻下同】有才望雄欲以为嗣闻其死不食者数日　初赵主曜长子俭次子年十嵗长七尺五寸【长子之长知两翻下同长七之长直亮翻】汉主聪竒之谓曜曰此儿神气非义真之比也【俭字义真】当以为嗣曜曰藩国之嗣能守祭祀足矣不敢乱长防之序聪曰卿之勲徳当世受専征之任【言当世为方伯得専征伐也】非它臣之比也吾当更以一国封义真乃封俭为临海王立为世子既长多力善射骁捷如风【骁坚尧翻】靳凖之乱【事见九十卷大兴元年】没于黒匿郁鞠部【黒匿郁鞠既归曜嘉其忠欵封为左贤王则亦匈奴之种也】陈安既败自言于郁鞠郁鞠大惊礼而归之曜悲喜谓羣臣曰义光虽已为太子然冲防儒谨恐不堪今之多难义孙故世子也【曜大子熈字义光字义孙难乃旦翻】材器过人且涉歴艰难吾欲法周文王汉光武以固社稷而安义光何如【周文王舍伯邑考而立武王汉光武舍长子彊而立明帝】太傅呼延宴等皆曰陛下为国家无穷之计岂惟臣等頼之实宗庙四海之庆左光禄大夫卜泰太子太保韩广进曰陛下以废立为是不应更问羣臣若以为疑固乐闻异同之言【乐音洛】臣窃以为废太子非也昔文王定嗣于未立之前则可也光武以母失恩而废其子岂足为圣朝之法【朝直遥翻】向以东海为嗣未必不如明帝也文武才畧诚髙絶于世然太子孝友仁慈亦足为承平贤主况东宫者民人所系岂可轻动陛下诚欲如是臣等有死而已不敢奉诏曜黙然进曰父之于子当爱之如一今黜熈而立臣臣何敢自安陛下茍以臣为颇堪驱防岂不能辅熈以承圣业乎必若以臣代熈臣请效死于此不敢闻命因歔欷流涕【歔音虚欷许既翻又音希】曜亦以熈羊后所生不忍废也乃追諡前妃卜氏为元悼皇后泰即之舅也曜嘉其公忠以为上光禄大夫仪同三司领太子太傅封为永安王拜侍中卫大将军都督二宫禁卫诸军事开府仪同三司録尚书事【二宫曜宫及熈宫也】命熈于尽家人之礼【不以储嗣使熈废兄弟之庸敬】　张茂大城姑臧修灵钧台【元帝大兴四年茂筑灵钧台以阎曾谏而止今复修之】别驾吴绍諌曰明公所以修城筑台者葢惩既往之患耳【谓惩刘曜来攻也】愚以为茍恩未洽于人心虽处层台【处昌吕翻】亦无所益适足以疑羣下忠信之志失士民系托之望示怯弱之形啓邻敌之谋将何以佐天子霸诸侯乎愿亟罢兹役以息劳费茂曰亡兄一旦失身于物【茂兄实为其下所杀事见上卷大兴三年】岂无忠臣义士欲尽节者哉顾祸生不意虽有智勇无所施耳王公设险勇夫重闭古之道也【易曰王公设险以守其国左传曰勇夫重闭而况国乎重直龙翻】今国家未靖不可以太平之理责人于屯邅之世也【屯株伦翻难也邅张连翻行不进貌】卒为之【卒子恤翻】　王敦从子允之方总角【毛苌曰总角聚两髦也从才用翻】敦爱其聪警常以自随敦常夜饮允之辞醉先卧敦与钱凤谋为逆允之悉闻其言即于卧处大吐【吐土故翻下同】衣面并污【汚乌故翻】凤出敦果照视见允之卧于吐中不复疑之防其父舒拜廷尉允之求归省父【复扶又翻省悉景翻】悉以敦凤之谋白舒舒与王导俱啓帝隂为之备敦欲彊其宗族陵弱帝室冬十一月徙王含为征东将军都督扬州江西诸军事王舒为荆州刺史监荆州沔南诸军事【监工衔翻】王彬为江州刺史　后赵王勒以参军樊坦为章武内史【章武县汉属勃海郡武帝泰始元年分置章武国隋废章武并入河间郡唐为瀛州】勒见其衣冠敝坏问之坦率然对曰顷为羯贼所掠资财荡尽勒笑曰羯贼乃尔无道邪【羯居谒翻】今当相偿坦大惧叩头泣谢勒赐车马衣服装钱三百万而遣之　是嵗越嶲斯叟攻成将任囘【前汉西南夷传云自嶲以东北君长以十数徙筰都最大师古曰徙及筰都二国也嶲音髓徙音斯此斯即汉之斯种也蜀谓之叟将即亮翻任音壬】成主雄遣征南将军费黒讨之【费扶沸翻】　防稽内史周札一门五侯【札东迁县侯兄靖子懋清流亭侯懋弟赞武康县侯赞弟缙都乡侯兄玘子勰乌程县侯凡五侯防工外翻】宗族彊盛吴士莫与为比王敦忌之敦有疾钱凤劝敦早除周氏敦然之周嵩以兄顗之死【事见元帝永昌元年顗鱼岂翻】心常愤愤敦无子养王含子应为嗣嵩尝于众中言应不宜统兵敦恶之【恶乌路翻】嵩与札兄子筵皆为敦从事中郎防道士李脱以妖术惑众士民颇信事之【妖于骄翻】




　　资治通鉴卷九十二
　　钦定四库全书
　　资治通鉴卷九十三　　　宋　司马光　撰
</div>
    <div class="pagination">
<a href="资治通鉴四库_page23.html">上一页</a><span>...</span><a href="资治通鉴四库_page19.html">19</a><a href="资治通鉴四库_page20.html">20</a><a href="资治通鉴四库_page21.html">21</a><a href="资治通鉴四库_page22.html">22</a><a href="资治通鉴四库_page23.html">23</a><span class="current-page">24</span><a href="资治通鉴四库_page25.html">25</a><a href="资治通鉴四库_page26.html">26</a><a href="资治通鉴四库_page27.html">27</a><a href="资治通鉴四库_page28.html">28</a><a href="资治通鉴四库_page29.html">29</a><span>...</span><a href="资治通鉴四库_page25.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
