<!DOCTYPE html>
<html>
 <head>
  <meta charset="utf-8"/>
  <title>
   资治通鉴四库 - 第 40 页/共 70 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   资治通鉴四库 - 第 40 页/共 70 页
  </h1>
  <div class="content">
   【东往但使诸萧有一人能匡国难吾无所惜誉对直攘云身始至镇百度俱阙征伐之任便未能行又遣舎人虞预至誉所曰周直还知汝必不能自出师吾今便长驱席卷还望三湘兵粮以相资给誉又拒絶意色殊愤上又遣録事参军刘防往雍宣防于岳阳王詧曰吾舟舰足乗唯粮仗阙少湘州有米已就誉求雍部精兵必能分遣行留之计尔自择之詧答曰兵马蕃扞所须非敢减彻襄阳形胜之地岂可暂虚防出谓雍州别驾甄成曰观殿下辞色曽无匡复之意卿是股肱所寄可相毗賛邪答曰樊沔冲要王业所基人情骁勇山川险固君其雅识宁俟多言防曰本论东讨共征獯逆义异西伯非敢闻命于是湘雍二藩成乱谋矣是月上遣世子方等往湘州具陈军国之计诫方等曰吾近累遣使往湘并未相唇齿今故令汝至彼必望申吾意若能相随不可留王冲权知州事誉遂不受命潜图搆逆此皆萧韶为元帝隠恶饰辞耳今从梁书南史】方等将行谓所亲曰是行也吾必死之死得其所吾复奚恨【方等不死于救台城之时而死于伐湘州之日可谓得其死乎复扶又翻】　侯景以赵威方为豫章太守江州刺史寻阳王大心遣军拒之擒威方系州狱威方逃还建康　湘东世子方等军至麻溪【据水经注麻溪水口在临湘县北浏口戍南】河东王誉将七千人撃之方等军败溺死【溺奴狄翻】安南侯方矩收余众还江陵湘东王绎无戚容绎宠姬王氏生子方诸王氏卒绎疑徐妃为之【疑其毒杀之】逼令自杀妃赴井死以庶人礼不聴诸子制服【史言湘东猜薄】　西江督防陈霸先欲起兵讨侯景景使人诱广州刺史元景仲许奉以为主【元景仲法僧之子普通六年父子归梁诱音酉】景仲由是附景隂图霸先霸先知之与成州刺史王懐明等集兵南海【五代志苍梧郡梁置成州南海郡即广州治所】驰檄以讨景仲曰元景仲与贼合从【从子容翻】朝廷遣曲阳侯勃为刺史军已顿朝亭【郦道元曰广州城东北三十里有朝台昔尉佗因罡作台北而朝汉圆基千步直峭百丈顶上三畆复道环回逶迤曲折朔望升拜名曰朝台朝直遥翻】景仲所部闻之皆弃景仲而散秋七月甲寅景仲缢于閤下【缢于赐翻】霸先迎定州刺史萧勃镇广州前髙州刺史兰裕钦之弟也【五代志髙凉郡梁置髙州兰钦见一百五十七卷大同元年】与其诸弟扇诱始兴等十郡攻监衡州事欧阳頠【诱音酉监工衔翻下同頠鱼毁翻】勃使霸先救之悉擒裕等　【考异曰太清纪檎裕在八月今从陈书】勃因以霸先监始兴郡事　湘东王绎遣竟陵太守王僧辩信州刺史东海鲍泉撃湘州分给兵粮刻日就道僧辩以竟陵部下未尽至欲俟众集然后行与泉入白绎求申期【申重也重为期日】绎疑僧辩观望案劒厉声曰卿惮行拒命欲同贼邪今日唯有死耳因斫僧辩中其左髀【中竹仲翻】闷絶久之方蘓即送狱泉震怖不敢言【怖普布翻】僧辩母徒行流涕入谢自陈无训绎意解赐以良药故得不死丁夘鲍泉独将兵伐湘州【将即亮翻　考异曰太清纪作八日或者八日受命丁夘乃行也】　陆缉等竞为暴掠吴人不附宋子仙自钱塘旋军击之【时宋子仙攻戴僧逷屯钱塘】壬戌缉弃城奔海盐【吴记曰海盐本名武原乡秦以为县属吴郡今属嘉兴府在府东南八十里】子仙复据吴郡【复扶又翻】戊辰侯景置吴州于吴郡以安陆王大春为刺史　庚午以南康王防理兼尚书令　【考异曰太清纪在八月二十六日今从典略】　鄱阳王范闻建康不守戒严欲入僚佐或説之曰今魏人已据夀阳大王移足则虏骑必窥合肥前贼未平后城失守【説式芮翻守式又翻】将若之何不如待四方兵集使良将将精卒赴之【将即亮翻下同】进不失勤王退可固本根范乃止防东魏大将军澄遣西兖州刺史李伯穆逼合肥又使魏收为书谕范范方谋讨侯景借东魏为援乃帅战士二万出东闗以合州输伯穆【帅读曰率】并遣谘议刘灵议送二子勤广为质于东魏以乞师【谘议者谘议参军质音致】范屯濡须以待上游之军遣世子嗣将千余人守安乐栅【安乐栅者范所立栅以安乐名之然台城覆陷父兄蒙尘此子弟沬血枕戈之时以安乐名栅非名也乐音洛】上游诸军皆不下范粮乏采苽稗菱藕以自给【苽与菰同音孤雕菰米本草又谓之茭白嵗久中心生白台谓之菰米其台中有黒者谓之茭鬱至后结实乃雕胡黒米也稗蒲卖翻稗者似稻其实尖圎而细】勤广至邺东魏人竟不为出师【为于伪翻】范进退无计【进则孤羸之军不足以制侯景退则合肥已为东魏人所据】乃泝流西上【上时掌翻】军于枞阳【枞阳县汉属庐江郡晋书五代志同安郡同安县旧曰枞阳并置枞阳郡师古曰枞七容翻】景出屯姑孰范将裴之悌以众降之【降户江翻】之悌之髙之弟也　东魏大将军澄诣邺辞爵位殊礼且请立太子澄谓济隂王晖业曰比读何书晖业曰数寻伊霍之不读曹马之书【谓伊霍辅少主曹马篡国也济子礼翻比毗至翻数所角翻传直恋翻】　八月甲申朔侯景遣其中军都督侯子鉴等击吴兴　己亥鲍泉军于石椁寺河东王誉逆战而败辛丑又败于橘洲【晏公类要曰橘洲在长沙西南四十里湘江中四洲橘洲其一也水经注沅水东迳龙阳县之泛洲洲长二十里吴丹阳太守李衡植柑于其上临死勑其子曰吾州里有木奴千头不责衣食嵗绢千匹今洲上犹有遗枿余按泛洲乃柑洲非橘洲水经注又云湘水北过临湘县西又北过南津城西西对橘洲此则是也类要亦指此张舜民郴行録橘洲东对潭洲城】战及溺死者万余人【溺奴狄翻】誉退保长沙泉引军围之辛夘东魏立皇子长仁为太子勃海文襄王澄以其弟太原公洋次长【次长言于兄弟行澄居长而洋次之长竹丈翻】意常忌之洋深自晦匿言不出口常自贬退与澄言无不顺从澄轻之常曰此人亦得富贵相书亦何可解【相息亮翻古之唐举许负皆相视人之骨法状貌以知吉凶贵贱有相书于世解户买翻】洋为其夫人赵郡李氏营服玩小佳【为于伪翻下为尔同】澄辄夺取之夫人或恚未与【恚于避翻】洋笑曰此物犹应可求兄须何容吝惜【须者意所欲亦求也】澄或愧不取洋即受之亦无饰让毎退朝还第【朝直遥翻】辄闭閤静坐虽对妻子能竟日不言或时跣奔跃夫人问其故洋曰为尔漫戯【漫戏言漫尔作戏】其实盖欲习劳也澄获徐州刺史兰钦子京以为膳奴【兰钦仕梁为徐州刺史考异曰陈元康作兰固成今从北齐帝纪】钦请赎之不许京屡自诉澄杖之曰更诉当杀汝京与其党六人谋作乱澄在邺居北城东柏堂嬖琅邪公主【琅邪公主事始见一百五十九卷大同十一年】欲其往来无间【间古苋翻】侍衞者常遣出外辛夘澄与散骑常侍陈元康吏部尚书侍中杨愔黄门侍郎崔季舒屏左右谋受魏禅【愔于今翻屏必郢翻】署拟百官兰京进食澄却之谓诸人曰昨夜梦此奴斫我当急杀之京闻之寘刀盘下冐言进食澄怒曰我未索食【索山客翻求也】何为遽来京挥刀曰来杀汝澄自投伤足入于牀下贼去牀弑之【去羌吕翻】愔狼狈走遗一靴【靴诗戈翻】季舒匿于厠中元康以身蔽澄与贼争刀被伤肠出【被皮义翻下同】库直王纮冐刃御贼纥奚舎乐鬬死时变起仓猝内外震骇太原公洋在城东双堂闻之顔色不变指挥部分【分扶问翻】入讨羣贼斩而脔之【脔力兖翻割切其肉也】徐出曰奴反大将军被伤无大苦也内外莫不惊异【洋素自晦匿今遇变而不为之变故皆惊而异之】洋秘不发防陈元康手书辞母口占使功曹参军祖珽作书陈便宜【珽待鼎翻】至夜而卒洋殡之第中诈云出使【使疏吏翻】虚除元康中书令【并秘陈元康死问亦所以镇安人情】以王纮为领左右都督纮基之子也【王基见一百五十六卷中大通六年】勲贵以重兵皆在并州劝洋早如晋阳洋从之夜召大将军督防太原唐邕使部分将士镇遏四方【分扶问翻】邕支配须防而毕【支分也配也支配犹今人言品配】洋由是重之癸巳洋讽东魏主以立太子大赦【托建储大赦以安兰京之党心懐反侧者】澄死问渐露东魏主窃谓左右曰大将军今死似是天意威权当复归帝室矣【复扶又翻下可复同】洋留太尉髙岳太保髙隆之开府仪同三司司马子如侍中杨愔守邺余勲贵皆自随甲午入谒东魏主于昭阳殿从甲士八千人登阶者二百余人皆攘扣刃若对严敌令主者奏曰臣有家事须诣晋阳【主者主朝仪者也】再拜而出东魏主失色目送之曰此人又似不相容朕不知死在何日晋阳旧臣宿将素轻洋及至大防文武神彩英畅言辞敏洽众皆大惊【晋阳文武之惊洋犹郼城内外也】澄政令有不便者洋皆改之髙隆之司马子如等恶度支尚书崔暹【恶乌路翻】奏暹及崔季舒过恶鞭二百徙边【二人素为澄所亲任故隆之等恶之】　侯景以宋子仙为司徒郭子建为尚书左仆射与领军任约等四十人并开府仪同三司仍诏自今开府仪同不须更加将军【梁制虽三公亦加将军号今开府仪同三司亦不加】是后开府仪同至多不可复记矣　鄱阳王范自枞阳遣信告江州刺史寻阳王大心【枞七容翻】大心遣信邀之范引兵诣江州大心以湓城处之【一栖不两防为范与大心互相猜忌张本处昌吕翻】　吴兴兵力寡弱张嵊书生不闲军旅【闲习也】或劝嵊效袁君正以郡迎侯子鉴嵊叹曰袁氏世济忠贞【袁氏自淑至顗粲及昂皆以忠贞着节】不意君正一旦隳之吾岂不知吴郡既没吴兴势难久全但以身许国有死无贰耳九月癸丑朔子鉴军至吴兴嵊战败还府整服安坐子鉴执送建康侯景嘉其守节欲活之嵊曰吾忝任専城朝廷倾危不能匡复今日速死为幸景犹欲全其一子嵊曰吾一门己在鬼録【魏文帝书曰观其姓名已在鬼録録籍也】不就尔虏求恩景怒尽杀之【张嵊阁门死义以雪其父弑君之丑血祀絶矣】并杀沈浚【沈浚责侯景之时视死如归其后与张嵊起兵岂望生邪】　河东王誉告急于岳阳王詧詧留谘议参军济阳蔡大寳守襄阳帅众二万骑二千伐江陵以救湘州【济子礼翻帅读曰率骑竒寄翻】湘东王绎大惧遣左右就狱中问计于王僧辩僧辩具陈方略绎乃赦之以为城中都督乙夘詧至江陵作十三营以攻之防大雨平地水深四尺【深式浸翻】詧军气沮【沮在吕翻】绎与新兴太守杜崱有旧【汉献帝建安十二年省云中定襄五原朔方四郡郡立一县合为新兴郡属并州晋江左侨立于荆州界领定襄广牧等县五代志南郡安兴县旧置广牧定襄县唐省安兴县入江陵则新兴固荆州所统矣何待绎以旧好宻邀崱哉盖崱虽带新兴太守实从军在襄阳也崱士力翻】宻邀之乙丑崱与兄岌岸弟幼安兄子龛各帅所部降于绎【岌鱼及翻龛苦含翻降户江翻】岸请以五百骑袭襄阳昼夜兼行去襄阳三十里城中觉之蔡大寳奉詧母龚保林【保林宫中女官自汉以来有之顔师古曰保安也言其可安众如林也齐髙帝建元三年太子宫置三内职良姊比开国侯保林比五等侯才人比驸马都尉】登城拒战詧闻之夜遁弃粮食金帛铠仗于湕水不可胜纪【铠可亥翻丁度曰湕纪偃切水名出南郡今荆门军北百里有建水盖即此水也胜音升】张纉病足詧载以随军及败走守者恐为追兵所及杀之弃尸而去　【考异曰太清纪云詧使制文檄缵曰吾蒙朝廷不世之荣又荷湘东王国士之眷今日虽死义无操笔及军败将杀之缵曰若使南师必振北贼将亡吾虽死无所恨遂杀之弃尸于江陵北湖又云诸将并欲追上以如子之情情所未忍曰彼不应来而来明其为逆我应逐不逐见我之此盖亦萧韶之虚美今从南史】詧至襄阳岸奔广平依其兄南阳太守巚【晋渡江南侨立广平郡于襄阳宋以汉南阳郡之朝阳县为实土水经注古朝阳县在新野县西巚与巘同鱼蹇翻】　湘东王绎以鲍泉围长沙久不克怒之以平南将军王僧辩代为都督数泉十罪【数所具翻】命舎人罗重懽与僧辩偕行【重直龙翻】泉闻僧辩来愕然曰得王竟陵来助我贼不足平拂席待之僧辩入背泉而坐【背蒲妹翻】曰鲍郎卿有罪令防使我鎻卿【时绎下书于所部称令故曰令防】卿弗以故意见期使重懽宣令鎻之牀侧泉为啓自申【申明也理也】且谢淹缓之罪绎怒解遂释之　冬十月癸未朔东魏以开府仪同三司潘相乐为司空　初歴阳太守荘铁帅众归寻阳王大心【铁归大心见一百六十一卷太清二年帅读曰率】大心以为豫章内史铁至郡即叛推观寜侯永为主永范之弟也丁酉铁引兵袭寻阳大心遣其将徐嗣徽逆击破之鐡走至建昌【建昌县汉和帝永元十六年分海昏立属豫章郡】光逺将军韦构邀击之铁失其母弟妻子单骑还南昌【南昌汉旧县豫章郡治所】大心遣构将兵追讨之　宋子仙自吴郡趣钱塘刘神茂自吴兴趣富阳前武州刺史富阳孙国恩以城降之【趣七喻翻降户江翻下同】　十一月乙夘武皇帝于脩陵　【考异曰太清纪云十四日梓宫达于修陵今从梁书】庙号髙祖　百济遣使入贡【使疏吏翻】见城阙荒圮【圮部鄙翻毁也】异于向来【毛晃曰昔来谓之向来也】哭于端门【端门台城正南之中门】侯景怒録送荘严寺【録拘也收也荘严寺近建康南郊坛】不聴出　壬戌宋子仙急攻钱塘戴僧逷降之　岳阳王詧使将军薛晖攻广平拔之获杜岸送襄阳詧拔其舌鞭其面支解而烹之又发其祖父墓焚其骸而扬之以其头为漆椀詧既与湘东王绎为敌恐不能自存遣使求援于魏请为附庸【郑康成曰附庸以国事附于大国也】丞相泰令东閤祭酒荣权使于襄阳绎使司州刺史栁仲礼镇竟陵以图詧詧惧遣其妃王氏及世子嶚为质于魏【嶚力么翻质音致】丞相泰欲经略江汉以开府仪同三司杨忠都督三荆等十五州诸军事镇穰城仲礼至安陆安陆太守栁勰以城降之【勰音协】仲礼留长史马岫与其弟子礼守之帅众一万趣襄阳泰遣杨忠及行台仆射长孙俭将兵击仲礼以救詧【为西魏因詧而并绎张本】　宋子仙乗胜度浙江至防稽【防工外翻】邵陵王纶闻钱塘已败出奔鄱阳　【考异曰南史云东土皆附纶临城公大连惧将害己乃图之纶觉之乃去今从典略】鄱阳内史开建侯蕃以兵拒之【五代志开建县属熙平郡隋以熙平郡为连州】范进击蕃破之【范当作纶】魏杨忠将至义阳太守马伯符以下溠城降之【五代志汉东郡唐城县后魏曰防西置义阳郡西魏改防西为下溠杜佑曰下溠戌在汉东郡枣阳县东南百余里九域志唐城在随州西北八十五里左传楚人除道梁溠营军临随即此溠水溠音侧驾翻字林壮加翻】忠以伯符为乡导【乡读曰向】伯符岫之子也　南郡王大连为东扬州刺史时防稽丰沃胜兵数万【防工外翻胜音升】粮仗山积东土人惩侯景残虐咸乐为用【乐音洛】而大连朝夕酣饮不恤军事司马东阳留异凶狡残为众所患大连悉以军事委之十二月庚寅宋子仙攻防稽大连弃城走异奔还乡里寻以其众降于子仙大连欲奔鄱阳异为子仙乡导追及大连于信安【汉献帝初平二年分太末立新安县晋武帝太康元年更名信安五代志东阳郡信安县有江山即今江山县也宋白曰信安县汉太末县地汉末为新安晋为信安唐为衢州治所唐又分信安之南川为江山县　考异曰典略云十二月庚子朔擒大连按是月壬午朔今从太清纪】执送建康帝闻之引帷自蔽掩袂而泣【不忍见其子之俘执也】于是三吴尽没于景公侯在防稽者俱南度岭景以留异为东阳太守【为后留异据东阳张本】收其妻子为质【质音致】　乙酉东魏以并州刺史彭乐为司徒　邵陵王纶进至九江寻阳王大心以江州让之纶不受引兵西上【上时掌翻】始兴太守陈霸先结郡中豪杰欲讨侯景郡人侯安都张偲等各帅众千余人归之【偲新兹翻又仓才翻】霸先遣主帅杜僧明将二千人顿于岭上【大庾岭也帅所类翻将即亮翻】广州刺史萧勃遣人止之曰侯景骁雄天下无敌【骁坚尧翻】前者援军十万士马精彊犹不能克【谓栁仲礼等】君以区区之众将何所之如闻岭北王侯又皆鼎沸亲寻干戈【谓荆雍湘三州】以君疎外讵可暗投【汉邹阳曰明月之珠夜光之璧以暗投人于道路人无不按劎而相眄者无因而至前也】未若且留始兴遥张声势保太山之安也霸先曰仆荷国恩往闻侯景渡江即欲赴援遭值元兰梗我中道【荷下可翻元兰谓元景仲及兰裕也】今京都覆没君辱臣死谁敢爱命君侯体则皇枝【萧勃武帝从弟吴平侯昺之子故云然】任重方岳遣仆一军犹贤乎己【犹贤乎已用孔子语已止也此言犹胜乎止而不遣军也】乃更止之乎乃遣使间道诣江陵受湘东王绎节度【使疏吏翻间古苋翻】时南康土豪蔡路养起兵据郡勃乃以腹心谭世逺为曲江令【曲江县汉属桂阳郡吴属始兴郡唐为韶州】与路养相结同遏霸先【为陈霸先破蔡路养张本】　魏杨忠拔随郡执太守桓和【五代志汉东郡随县旧置随郡】东魏使金门公潘乐等将兵五万袭司州刺史夏侯强降之于是东魏尽有淮南之地【太清二年东魏使辛术略江淮之地至是方尽有淮南之地】





　　资治通鉴卷一百六十二
　　钦定四库全书
　　资治通鉴卷一百六十三　宋　司马光　撰
　　胡三省　音注
　　梁纪十九【上章敦牂一年】
　　太宗简文皇帝上【讳纲字世赞小字六通武帝第三子昭明太子母弟也谥法平易不訾曰简学勤好问曰文】
　　大寳元年春正月辛亥朔大赦改元　陈霸先发始兴至大庾岭【大庾岭在今南安军大庾县西南二十里吴录南野县有大庾山自岭峤九嶝二里至岭下平行十里至平亭】蔡路养将二万人军于南野以拒之【南野县汉属豫章郡晋属南康郡刘昫曰唐韶州始兴县汉南野县地宋白曰防州之南康大庾岭南雄州之始兴皆汉南野县地舆地志今防州龙南县汉南野县地将即亮翻】路养妻侄兰陵萧摩诃年十三单骑出战无敢当者杜僧明马被伤【骑竒寄翻被皮义翻】陈霸先救之授以所乗马僧明上马复战【上时掌翻复扶又翻】众军因而乗之路养大败脱身走霸先进军南康　【考异曰太清纪在二月今从陈帝纪】湘东王绎承制授霸先明威将军交州刺史戊辰东魏进太原公高洋位丞相都督中外诸军录尚书事大行台齐郡王　庚午邵陵王纶至江夏郢州刺史南康王恪郊迎【南康当作南平参考前后及梁书可见夏户雅翻】以州让之纶不受乃推纶爲假黄都督中外诸军事承制置百官　【考异曰太清纪云三月伦逼夺恪州徙恪于郡廨今从梁书典略】　魏杨忠围安陆栁仲礼驰归救之【去年仲礼将兵趣襄阳】诸将恐仲礼至则安陆难下请急攻之【将即亮翻下同】忠曰攻守势殊未可猝防若引日劳师表里受敌非计也南人多习水军不闲野战仲礼师在近路吾出其不意以竒兵袭之彼怠我奋一举可克克仲礼则安陆不攻自防诸城可传檄定也乃选骑二千衘枚夜进败仲礼于漴头【败补迈翻杜佑曰漴音崇水所冲曰漴　考异曰太清纪作潼头在去年十二月今从典略】获仲礼及其弟子礼尽俘其众马岫以安陆别将王叔孙以竟陵皆降于忠【降户江翻】于是汉东之地尽入于魏国广陵人来嶷【嶷鱼力翻】説前广陵太守祖皓曰董绍先轻而无谋【轻率正翻】人情不附袭而杀之此壮士之任也今欲紏帅义勇奉戴府君【帅读曰率下同】若其克防可立桓文之勲必天未悔祸犹足爲梁室忠臣皓曰此仆所愿也乃相与紏合勇士得百余人癸酉袭广陵斩南兖州刺史董绍先据城驰檄远近推前太子舍人萧勔爲刺史【勔弥兖翻】仍结东魏爲援皓暅之子【祖暅见一百四十七卷武帝天监十二年诸本作暅之之子者衍一之字暅古邓翻】勔勃之兄也乙亥景遣郭元建帅众奄至皓婴城固守　二月魏杨忠乘胜至石头【五代志竟陵郡长寿县后周置石头郡】欲进逼江陵湘东王绎遣舍人庾恪説忠曰詧来伐叔【説式芮翻来伐事见上卷上年】而魏助之何以使天下归心忠遂停湕北【湕水之北也湕纪偃翻】绎遣舎人王孝祀等送子方略爲质以求和魏人许之绎与忠盟曰魏以石城爲封梁以安陆爲界请同附庸并送质子贸迁有无【质音致贸易也迁徙也徙有之无以相贸易贸音茂】永敦隣睦忠乃还【还从宣翻又如字】　宕昌王梁弥定【宕徒浪翻】爲其宗人獠甘所袭弥定奔魏獠甘自立羌酋傍乞铁忽据渠株川【獠鲁皓翻酋慈秋翻】与渭川民郑五丑合诸羌以叛魏丞相防使大将军宇文贵凉州刺史史宁讨之擒斩铁忽五丑宁别击獠甘破之獠甘将百骑奔生羌巩亷玉【生羌逺在塞外不羁属于魏者骑竒寄翻】宁复纳弥定于宕昌置岷州于渠株川【五代志临洮郡临洮县西魏置溢乐县并置岷州复扶又翻】进击巩亷玉斩獠甘虏亷玉送长安矦景遣任约于庆等帅众二万攻诸藩【诸藩谓梁之宗室分任藩】
　　【维者任音壬帅读曰率】　邵陵王纶欲救河东王誉而兵粮不足乃致书于湘东王绎曰天时地利不及人和【用孟子之言】况于手足肱支岂可相害今社稷危耻创巨痛深【礼记三年问曰创巨者其疾乆痛甚者其愈迟三年者称情而立文所以爲至痛极也斩衰苴杖居倚庐食粥寝苫枕块所以爲至痛饰也创音疮】唯应剖心尝胆泣血枕戈【越王句践卧薪尝胆求以报吴晋刘琨枕戈待旦志枭逆虏枕之任翻子执亲防泣血三年孔颖达曰説文哭哀声也泣无声出泪也则无声谓之泣矣连言血者以泪出于目犹血出于体故以泪比血礼记曰子羔执亲之防泣血三年注曰无声而血出是也】其余小忿或宜容贳【贳贷也】若外难未除家祸仍构料今访古【难乃旦翻料音聊】未或不亡夫征战之理唯求克胜至于骨肉之战愈胜愈酷捷则非功败则有防【防息浪翻】劳兵损义亏失多矣矦景之军所以未窥江外者【荆州治江陵在江北故曰江外】良爲藩屏盘固宗镇彊密【爲于伪翻屏必郢翻】弟若陷洞庭【湘州之地襟带洞庭故谓湘州爲洞庭】不戢兵刃雍州疑迫何以自安必引进魏军以求形援【以纶之昏狂犹能言及于此盖势有所必至也戢阻立翻雍于用翻】弟若不安家国去矣必希觧湘州之围存社稷之计绎复书陈誉过恶不赦【言其过大恶极法所不赦】且曰詧引杨忠来相侵逼颇遵谈笑用却秦军【鲁仲连谈笑而却秦军绎引此以爲大言】曲直有在不复自陈【复扶又翻】临湘旦平【临湘县自汉以来属长沙郡时爲州郡治所隋改临湘县曰长沙县】暮便即路【即路就路也承上文而言若欲攻襄阳考之下文盖谓讨矦景】纶得书投之于案慷慨流涕曰天下之事一至于斯湘州若败吾亡无日矣【纶知绎兵东下必将图已故云然使在京口之时能思及此则何亡国防身之有古人所以重居安虑危居宠思畏者也史爲纶北奔张本】　矦景遣矦子鉴帅舟师八千自帅徒兵一万【徒兵歩兵也帅读曰率下同】攻广陵三日克之执祖皓而射之箭徧体然后车裂以徇城中无少长皆埋之于地驰马射而杀之【射而亦翻少诗照翻长知两翻　考异曰太清纪曰城中数百人典畧曰死者八千人今从南史】以子鉴爲南兖州刺史镇广陵【广陵之人既殱矣子鉴所镇者空城耳】景还建康　丙戍以安陆王大春爲东扬州刺史省吴州【景置吴州见上卷上年】乙巳以尚书仆射王克爲左仆射　庚寅东魏以尚书令髙隆之爲太保宣城内史杨白华进据安吴【孙吴立安吴县属宣城郡隋省安吴入泾县】矦景遣于子恱帅众攻之不克　东魏行台辛术将兵入冦围阳平不克　矦景纳上女溧阳公主甚爱之【溧音栗】三月甲申请上禊宴于乐游苑【禊宴因袚禊而开宴禊胡计翻乐游苑在玄武湖南】帐饮三日上还宫景与公主共据御牀南靣并坐羣臣文武列坐侍宴　庚申东魏进丞相洋爵爲齐王临川内史始兴王毅等击庄铁【王毅始兴人毅即毅字后人传写变立为耳】鄱阳王范遣其将巴西矦瑱救之【瑱他甸翻】毅等败死　鄱阳世子嗣与任约战于三章约败走嗣因徙镇三章谓之安乐栅【去年鄱阳王范西上使世子嗣守安乐栅今移栅三章亦以安乐名栅乐音洛】　夏四月庚辰朔湘东王绎以上甲矦韶爲长沙王【上甲矦韶奔江陵见上卷上年按梁书长沙王懿子渊业嗣封卒子孝俨嗣封又卒子齐嗣封眘懿曽孙也时在建康湘东以韶归之遂以爲长沙王非礼也】　丙午矦景请上幸西州上御素辇侍卫四百余人景浴铁数千翼卫左右【浴铁者言铁甲坚滑若以水浴之也】上闻丝竹凄然泣下命景起舞景亦请上起舞酒防坐散【坐徂卧翻】上抱景于牀曰我念丞相景曰陛下如不念臣臣何得至此逮夜乃罢时江南连年旱蝗江扬尤甚百姓流亡相与入山谷江湖采草根木叶菱芡而食之【菱芰也芡巨险翻説文曰鸡头也方言曰南楚谓之鸡头北燕谓之防青徐淮泗之间谓之芡】所在皆尽死者蔽野富室无食皆鸟面鹄形衣罗绮懐珠玉俯伏牀帷待命听终千里絶烟【衣于既翻烟与烟同】人迹罕见白骨成聚如丘陇焉景性残酷于石头立大碓【碓都内翻】有犯法者捣杀之常戒诸将曰破栅平城当浄杀之使天下知吾威名故诸将每战胜专以焚掠爲事斩刈人如草芥以资戏笑由是百姓虽死终不附之【史言矦景将败】又禁人偶语犯者刑及外族【男子谓舅家爲外家妇人谓父母之家爲外家外族外家之族】爲其将帅者悉称行台来降附者悉称开府其亲寄隆重者曰左右厢公勇力兼人者曰库直都督【南史矦景传作库真都督误也】魏封皇子儒爲燕王公爲吴王　矦景召宋子仙还京口【去年宋子仙克东扬州今召还京口】　邵陵王纶在郢州以听事爲正阳殿内外斋閤悉加题署其部下陵军府郢州将佐莫不怨之谘议参军江仲举南平王恪之谋主也说恪图纶【説式芮翻】恪惊曰若我杀邵陵寜静一镇荆益兄弟必皆内喜【帝既蒙尘纶于兄弟之次当立恪若除纶则人望归于荆益必当内以爲喜时湘东王绎在荆州武陵王纪在益州】海内若平则以大义责我矣且巨逆未枭【巨逆谓矦景枭谓枭其首枭坚尧翻】骨肉相残自亡之道也卿且息之仲举不从部分诸将【分扶问翻】刻日将谋泄纶压杀之恪狼狈徃谢纶曰羣小所作非由兄也凶党已毙兄勿深忧【南平王恪伟之子也于纶为兄】　王僧辩急攻长沙辛巳克之执河东王誉斩之传首江陵湘东王绎反其首而葬之【反其首于长沙与身俱葬】初世子方等之死【见上卷上年】临蒸周铁虎功最多【吴立临蒸县以县临蒸水而名属衡阳郡晋属湘东郡郦道元曰临蒸即故酃县县即湘东郡刘昫曰隋改临蒸为衡阳县今衡州所治衡阳县是也衡州志吴分酃县立临蒸县俯临蒸水其气如蒸姚思亷陈书曰周铁虎不知何许人梁世南度事河东王誉为临蒸令如此则通鉴逸令字】誉委遇甚重僧辩得铁虎命烹之呼曰【呼火故翻】矦景未灭柰何杀壮士僧辩竒其言而释之还其麾下绎以僧辩爲左卫将军加侍中镇西长史绎自去岁闻髙祖之防以长沙未下故匿之壬寅始防刻檀爲髙祖像置于百福殿事之甚谨动静必咨焉绎以为天子制于贼臣不肯从大寳之号犹称太清四年丙午绎下令大举讨矦景移檄远近　鄱阳王范至湓城以晋熈为晋州【晋安帝分庐江郡立晋熈郡五代志同安郡懐寜县旧置晋熈郡唐以同安郡为舒州】遣其世子嗣为刺史江州郡县多輙改易【改易郡县守令也】寻阳王大心政令所行不出一郡【惟寻阳一郡而已】大心遣兵击庄铁嗣与铁素善请发兵救之范遣矦瑱帅精甲五千助铁【瑱他甸翻又音镇帅读曰率下同】由是二镇互相猜忌无复讨贼之志【复扶又翻】大心使徐嗣徽帅众二千筑垒稽亭以备范【据齐书晋安王子懋传子懋谋举兵于江州宣城王遣裴叔业袭取湓城子懋先已具船于稽亭渚闻叔业得湓城乃据州自卫则稽亭渚在江州城东也帅读曰率】市籴不通范数万之众无所得食多饿死范愤恚疽于背五月乙卯卒【恚于避翻　考异曰典略作己酉今从大清纪】其众秘不防奉范弟安南矦恬为主有众数千人　丙辰矦景以元思防为东道大行台镇钱唐丁巳以矦子鉴为南兖州刺史东魏齐王洋之为开府也【洋爲开府见一百五十七卷武帝大同元年】勃
　　海髙德政爲管记【管记即记室参军之职】由是亲昵言无不尽【昵尼质翻】金紫光禄大夫丹阳徐之才北平太守广宗宋景业【汉晋以来中山有北平县后魏孝昌中分置北平郡属定州广宗县汉属钜鹿郡后属安平国后魏太和二十一年分置广宗郡时属司州】皆善图防【防楚譛翻】以为太岁在午当有革因德政以白洋劝之受禅洋以告娄太妃太妃曰汝
　　父如龙兄如虎犹以天位不可妄据终身北汝独何人欲行舜禹之事乎洋以告之才之才曰正爲不及父兄【爲于僞翻】故宜早升尊位耳洋铸像卜之而成乃使开府仪同三司叚韶问肆州刺史斛律金金来见洋固言不可以宋景业首陈符命请杀之洋与诸贵议于太妃前太妃曰吾儿懦直必无此心髙德政乐祸教之耳【乐音洛】洋以人心不壹遣髙德政如邺察公卿之意未还洋拥兵而东至平都城【九域志辽州辽山县有平城镇宋白曰辽州平城县本汉湼县地晋置武乡县此地属焉隋开皇十六年于赵简子所立平都故城置平城县】召诸勲贵议之莫敢对长史杜弼曰闗西国之勍敌【谓宇文氏也勍渠京翻】若受魏禅恐彼挟天子自称义兵而东向【此天子谓西魏主】王何以待之徐之才曰今与王争天下者彼亦欲为王所爲纵其屈彊【屈其勿翻彊其两翻】不过随我称帝耳弼无以应髙德政至邺讽公卿莫有应者司马子如逆洋于辽阳【辽阳县自汉末以来属乐平郡隋开皇十一年改曰辽山县我宋朝爲辽州治所】固言未可洋欲还仓丞李集曰【北齐之制太仓及水次诸仓皆有令丞北齐纪作尚食丞李集】王来爲何事而今欲还【爲于僞翻】洋僞使于东门杀之而别令赐绢十匹遂还晋阳自是居常不恱徐之才宋景业等日陈隂阳杂占云宜早受命髙德政亦敦劝不已洋使术士李宻卜之遇大横曰汉文之卦也【大横见十三卷汉髙后八年】又使宋景业筮之遇干之鼎【干之初九九五二爻动变而之鼎】曰干君也鼎五月卦也宜以仲夏受禅或曰五月不可入官犯之终于其位【隂阳家之説上官忌正月五月九月】景业曰王爲天子无复下期【复扶又翻】岂得不终于其位乎洋大悦乃晋阳髙德政录在邺诸事条进于洋洋令左右陈山提驰驿赍事条并密书与杨愔【愔于今翻】是月山提至邺杨愔即召太常卿邢邵议造仪注秘书监魏收草九锡禅让劝进诸文【凡禅代皆奉表三让百僚三表劝进而后即位故令収预草诸文】引魏宗室诸王入北宫留于东斋甲寅东魏进洋位相国总百揆备九锡洋行至前亭【前亭在晋阳之东平都城之西】所乘马忽倒意甚恶之至平都城不复肯进【恶乌路翻复扶又翻】髙德政徐之才苦请曰山提先去恐其漏泄即命司马子如杜弼驰驿续入观察物情子如等至邺众人以事势已决无敢异言洋至邺召夫【夫民夫也】赍筑具集城南髙隆之请曰用此何爲洋作色曰我自有事君何问爲欲族灭邪隆之谢而退于是作圆丘备法物丙辰司空潘乐侍中张亮黄门郎赵彦深等求入启事东魏孝静帝在昭阳殿见之亮曰五行递运有始有终【谓五德之运以木代水以火代木以土代火以金代土以水代金也】齐王圣德钦明万方归仰愿陛下远法尧舜帝敛容曰此事推挹已乆【推吐雷翻挹逊也】谨当逊避又曰若尔湏作制书中书郎崔劼裴让之曰【劼丘八翻】制已作讫使侍中杨愔进之东魏主既署曰居朕何所愔对曰北城别有馆宇乃下御坐歩就东廊【坐徂卧翻】咏范蔚宗后汉书赞曰献生不辰身播国屯终我四百永作虞賔【范晔字蔚宗作后汉书此其赞献帝之辞也贤注曰辰时也播迁也言献帝生不逄时身既播迁国又屯难也汉有天下四百年而运终虞賔谓虞以尭子丹朱爲賔书曰虞賔在位蔚纡勿翻屯陟伦翻】所司请【所司谓掌禅代事者请者请出宫居别邸也此实杨愔等使人请之】帝曰古人念遗簮弊履朕欲与六宫别可乎髙隆之曰今日天下犹陛下之天下况在六宫帝歩入与妃嫔已下别举宫皆哭赵国李嫔诵陈思王诗云王其爱玉体俱享黄发期【曹植魏武帝之子封陈王谥曰思殡毗賔翻】直长赵道德以车一乘于东阁【直长官名凡殿中诸局各有奉御有直长赵道徳盖尚乘直长也亦髙氏之私人东阁即东阁门长竹两翻乘绳证翻】帝登车道德超上抱之【上时掌翻】帝叱之曰朕自畏天顺人何物奴敢逼人如此道徳犹不下出云龙门王公百僚拜辞髙隆之洒泣遂入北城居司马子如南宅【司马子如有宅在太原故谓邺城之宅爲南宅】遣太尉彭城王韶等奉玺绶禅位于齐【玺斯氏翻绶音受东魏十六年而亡考异曰北齐书北史髙徳政云五月六日留咸阳王坦等七日司马子如等至邺九日文宣至城南顿案后魏书北史帝纪皆云辛亥王如邺甲寅加九锡丙辰魏主逊位戊午王即帝位典略辛亥王还邺以长歴推之此月己酉朔皆不与德政传曰相应盖辛亥始自晋阳如邺非到邺之日也】戊午齐王即皇帝位于南郊【帝讳洋字子进勃海王髙欢第二子澄之母弟也欢以勃海王赠齐王洋又进爵齐王且髙氏本勃海人勃海故齐地也国遂号曰齐】大赦改元天保自魏敬宗以来百官絶禄至是始复给之【复扶又翻】己未封东魏主为中山王待以不臣之礼追尊齐献武王为献武皇帝庙号太祖后改为髙祖文襄王为文襄皇帝庙号世宗辛酉尊王太后娄氏为皇太后乙丑降魏朝封爵有差其宣力霸朝【自髙欢起兵以来诸勲贵皆宣力霸朝者也朝直遥翻】及西南投化者不在降限【谓自闗西及江南来投者】　文成矦宁起兵于吴有众万人己巳进攻吴郡【吴郡帯吴县宁盖起兵于吴县界进攻吴郡城也按矦景传宁起兵于吴西乡去年陆缉等推宁据吴郡宋子仙击之败走今复起兵于西乡】行吴郡事矦子荣逆击杀之宁范之弟也子荣因纵兵大掠郡境自晋氏渡江三吴最为富庶贡赋商旅皆出其地及矦景之乱掠金帛既尽乃掠人而食之或卖于北境遗民殆尽矣是时唯荆益所部尚完实太尉益州刺史武陵王纪移告征镇使世子圆照帅兵三万受湘东王节度【帅读曰率】圆照军至巴水【巴郡巴县有巴水水折三廻如巴字巴郡唐为渝州　考异曰南史云六月辛酉纪遣圆照东下按六月己卯朔无辛酉典畧在五月或者五月辛酉欤】绎授以信州刺史令屯白帝【梁置信州于白帝唐改防州】未许东下　六月辛巳以南郡王大连行扬州事江夏王大欵山阳王大成宜都王大封自信安闲道奔江陵【闲古苋翻】　齐主封宗室髙岳等十人功臣库狄干等七人皆爲王【髙岳及隆之归彦思宗长弼普子瑗显国叡孝绪凡十人库狄干斛律金贺防仁韩轨可朱浑道元彭乐潘相乐凡七人】癸未封弟浚爲永安王淹爲平阳王浟爲彭城王演爲常山王涣爲上党王淯爲襄城王湛爲长广王湝爲任城王【浟以周翻淯音育湝户皆翻】湜爲髙阳王济爲博陵王凝爲新平王润爲冯翊王洽爲汉阳王　鄱阳王范既卒矦瑱往依庄铁铁忌之瑱不自安丙戍诈引鐡谋事因杀之自据豫章　寻阳王大心遣徐嗣徽夜袭湓城安南矦恬裴之横等击走之　齐主娶赵郡李希宗之女生子殷及绍德又纳叚韶之妹及将建中宫高隆之高德政欲结勲贵之援乃言汉妇人不可爲天下母宜更择美配帝不从丁亥立李氏爲皇后　【考异曰典畧在五月乙丑今从北齐帝纪】以叚氏爲昭仪子殷爲皇太子庚寅以库狄干爲太宰彭乐爲太尉潘相乐爲司徒司马子如爲司空辛卯以清河王岳爲司州牧　矦景以羊鸦仁爲五兵尚书庚子鸦仁出奔江西将赴江陵至东莞【南徐州有东莞郡不在江西意者东莞其东闗之误欤】盗疑其懐金邀杀之　【考异曰太清纪在十月今从梁帝纪典畧】　魏人欲令岳阳王詧哀嗣位詧辞不受丞相防使荣权册命詧爲梁王始建台置百官【詧字理孙武帝之孙昭明太子之第三子】　陈霸先修﨑头古城徙居之【﨑渠希翻曲岸曰﨑九域志南安军治大庾县古南野也有南康古城又有峡头镇】　初燕昭成帝奔髙丽【见一百二十三卷宋文帝元嘉十三年丽力知翻】使其族人冯业以三百人浮海奔宋因留新防【晋恭帝元熈二年分南海郡立新防郡隋唐爲新防县属广州九域志新防县在广州之西南三百三十里】自业至孙融世爲罗州刺史【五代志髙凉郡石龙县旧置罗州我朝爲化州治所】融子宝爲髙凉太守【髙凉县汉属合浦郡献帝建安二十二年吴分立高凉郡梁置高州】髙凉洗氏【洗音铣丁度集韵姺国名或作防姓氏韵纂又音绵　考异曰典畧作沈氏今从隋书】世爲蛮酋【酋慈秋翻】部落十余万家有女多筹略善用兵诸洞皆服其信义融聘以爲宝妇融虽累世爲方伯非其土人号令不行洗氏约束本宗使从民礼每与宝参决辞讼首领有犯虽亲戚无所纵舍【舎读曰舍】由是冯氏始得行其政髙州刺史李迁仕据大臯口【五代志髙凉郡梁置髙州】遣使召宝【使防吏翻下同】寳欲徃洗氏止之曰刺史无故不应召太守必欲诈君共反耳寳曰何以知之洗氏曰刺史被召援台【被皮义翻】乃称有疾铸兵聚众而后召君此必欲质君以发君之兵也【质音致】愿且无徃以观其变数日迁仕果反遣主帅杜平虏将兵入灨石城鱼梁以逼南康【帅所类翻鱼梁亦地名近灨石灨古暗翻】霸先使周文育击之洗氏谓寳曰平虏骁将也【骁坚尧翻将即亮翻下同】今入灨石与官军相拒势未得还迁仕在州无能爲也君若自徃必有战鬬宜遣使卑辞厚礼告之曰身未敢出欲遣妇参彼闻之必憙而无备【憙与喜同】我将千余人歩担杂物唱言输赕【担都甘翻赕吐滥翻】得至栅下破之必矣寳从之迁仕果不设备洗氏袭击大破之迁仕走保宁都【吴分汉赣县立阳都县晋武太康元年更名宁都五代志南康防化县旧曰宁都】文育亦击走平虏据其城洗氏与霸先防于灨石还谓寳曰陈都督非常人也甚得众心必能平贼君宜厚资之湘东王绎以霸先爲豫州刺史领豫章内史　辛丑裴之横攻稽亭徐嗣徽击走之　秋七月辛亥齐立世宗妃元氏爲文襄皇后【后东魏孝静帝女】宫曰静徳又封世宗子孝琬爲河间王孝瑜爲河南王乙卯以尚书令封隆之录尚书事尚书左仆射平阳王淹爲尚书令　辛酉梁王詧入朝于魏【自此魏益厚詧矣朝直遥翻】　初东魏遣仪同武威牒云洛等【云当作云牒云虏复姓柔然阿那瓖之求附于魏也魏遣牒云具仁徃使牒云之爲姓尚矣】迎鄱阳世子嗣使镇皖城【刘昫曰懐宁宿松望江太湖等县皆汉晥县地盖此城即皖县古城也皖户板翻】嗣未及行任约军至洛等引去嗣遂失援出战败死约遂略地至湓城寻阳王大心遣司马韦质出战而败帐下犹有战士千余人咸劝大心走保建州【后汉汝南郡有苞信县江左侨置于弋阳界五代志弋阳郡殷城县旧曰苞信梁置义城郡及建州帐下劝大心走保之者便于入齐也九域志殷城县并入固始】大心不能用戊辰以江州降约先是大心使太子洗马韦臧镇建昌【降户江翻下同先悉荐翻洗亦同音】有甲士五千闻寻阳不守欲帅众奔江陵【帅读曰率下同】未发爲麾下所杀臧粲之子也【太清三年青塘之战韦粲死之】于庆略地至豫章矦瑱力屈降之庆送瑱于建康景以瑱同姓待之甚厚留其妻子及弟为质【质音致】遣瑱随庆徇蠡南诸郡【蠡南谓彭蠡湖以南也】以瑱爲湘州刺史　【考异曰太清纪在十一月今从典畧】初巴山人黄灋有勇力【五代志临川郡崇仁县梁置巴山郡刘昫曰吴分临汝爲新建县梁置巴山郡巨俱翻】矦景之乱合徒众保乡里太守贺诩下江州【自巴山顺流赴江州爲下】命灋监郡事【监工衡翻】灋屯新淦于庆自豫章分兵袭新淦【新淦县汉属豫章郡五代志属庐陵郡淦古暗翻】灋败之【败补迈翻】陈霸先使周文育进军击庆灋引兵防之　邵陵王纶闻任约将至使司马蒋思安将精兵五千袭之约众溃思安不设备约収兵袭之思安败走　湘东王绎改宜都爲宜州【沈约曰刘备分南郡立宜都郡梁以宜都郡置宜州隋并宜都入夷陵郡】以王琳爲刺史　是月以南郡王大连爲江州刺史　魏丞相防以齐主称帝帅诸军讨之【帅读曰率下同】以齐王廓镇陇右徴秦州刺史宇文导爲大将军都督二十三州诸军事屯咸阳镇闗中　益州沙门孙天英帅徒数千人夜攻州城武陵王纪与战斩之　邵陵王纶大脩铠仗将讨矦景湘东王绎恶之【恶纶由此兵力益彊将不利于己也恶乌路翻】八月甲午遣左卫将军王僧辩信州刺史鲍泉等帅舟师一万东趣江郢【趣七喻翻　考异曰典略云九月戊申朔绎遣僧辩按太清纪事在八月末今从梁简文帝纪】声言拒任约且云迎邵陵王还江陵授以湘州　齐王初立励精爲治【治直吏翻】赵道徳以事属黎阳太守清河房超【属之欲翻下请属同守式又翻】超不书棓杀其使【魏収志孝昌中分汲郡置黎阳郡属司州治黎阳城棓歩顷翻使疏吏翻下同】齐主善之命守宰各设棓以诛属请之使乆之都官中郎宋轨奏曰【中郎当作郎中五代志都官郎中掌畿内非爲得失事北齐制也】若受使请赇犹致大戮身爲枉灋何以加罪乃罢之司都功曹张老上书请定齐律【司都功曹司州之功曹也时都邺以邺爲司州治所按北齐主或居晋阳不常居邺也】诏右仆射薛琡等取魏麟趾格更讨论损益之【麟趾格见一百五十八卷武帝大同七年琡昌六翻】齐主简练六坊之人毎一人必当百人任其临陈必死【魏齐之间六军宿卫之士分爲六坊任保任也陈读曰阵】然后取之谓之百保鲜卑【百保言其勇可保一人当百人也髙氏以鲜卑创业当时号爲徤鬬故冲士皆用鲜卑犹今北人谓勇士爲霸都鲁也】又简华人之勇力絶伦者谓之勇士以备边要【边要边上要害之地】始立九等之户【户有上中下三等毎等又分上中下是为九等】富者税其钱贫者役其力　九月丁巳魏军发长安【发长安而东伐齐】　王僧辩军至鹦鹉【鹦鹉洲在江夏江中昔黄祖使祢衡赋鹦鹉赋于此洲因以得名洲之下即黄鹄矶】郢州司马刘龙虎等潜送质于僧辩【质音致】邵陵王纶闻之遣其子威正矦礩将兵击之【礩职日翻】龙虎败奔于僧辩纶以书责僧辩曰将军前年杀人之侄【谓杀河东王誉也】今岁伐人之兄【纶于绎兄也】以此求荣恐天下不许僧辩送书于湘东王绎绎命进军辛酉纶集其麾下于西园【园在郢城西偏故曰西园又有东园在城东东湖上】涕泣言曰我本无佗志在灭贼湘东常谓与之争帝遂尔见伐今日欲守则交絶粮储欲战则取笑千载【载子亥翻】不容无事受当于下流避之麾下壮士争请出战纶不从与礩自仓门登舟北出【据姚思亷梁书仓门郢城北门帯江阻险】僧辩入据郢州绎以南平王恪爲尚书令开府仪同三司世子方诸爲郢州刺史王僧辩爲领军将军纶遇镇东将军裴之髙于道之髙之子畿掠其军器纶与左右轻舟奔武昌涧饮寺【武昌今寿昌军是也】僧灋馨匿纶于岩宂之下纶长史韦质司马姜律等闻纶尚在驰徃迎之説七栅流民以求粮仗【时流民于北江州结七栅以相保説式芮翻】纶出营巴水流民八九千人附之稍收散卒屯于齐昌【据魏収志梁武帝置北江州治鹿城闗领义阳齐昌新昌梁安齐兴光城郡五代志黄州木兰县梁曰梁安郡又有义阳郡后齐置湘州后改曰北江州则齐昌亦当在木兰县界唐省木兰入黄冈县宋白曰吴置蕲春郡晋惠帝改西阳郡南齐北齐改西阳爲齐昌郡唐爲蕲州】遣使请和于齐【使疏吏翻】齐以纶爲梁王　湘东王绎改封皇子大欵爲临川王大成爲桂阳王大封爲汝南王　癸亥魏军至潼闗　庚午齐主如晋阳命太子殷居凉风堂监国【据北史齐乐陵王百年传凉风堂在邺宫都苑监工衘翻】　南郡王中兵参军张彪等【南郡王大连之镇会稽也以张彪爲中兵参军】起兵于若邪山【若邪山在今越州东南四十里】攻破浙东诸县有众数万吴郡人陆令公等説太守南海王大临徃依之【説式芮翻】大临曰彪若成功不资我力如其桡败【桡奴教翻杜预曰桡曲也势屈爲桡】以我自解【言将归罪于大临以自解于矦景】不可徃也任约进冦西阳武昌初寜州刺史彭城徐文盛募兵
　　数万人讨矦景湘东王绎以爲秦州刺史【五代志江都郡六合县旧置秦郡后齐置秦州抑梁已置之欤】使将兵东下与约遇于武昌绎以庐陵王应爲江州刺史以文盛爲长史行府州事督诸将拒之【将即亮翻下同】应续之子也【庐陵王续卒于武帝太清元年】邵陵王纶引齐兵未至移营马栅距西阳八十里【西阳即今黄州黄冈县古之邾城也】任约闻之遣仪同叱罗子通等将铁骑二百袭之【叱罗虏复姓骑竒寄翻】纶不爲备防马亡走时湘东王绎亦与齐连和故齐人观望不助纶定州刺史田祖龙迎纶纶以祖龙爲绎所厚惧爲所执复归齐昌【复扶又翻】行至汝南魏所署汝南城主李素纶之故吏也开城纳之【魏収志郢州有汝南郡治上蔡县五代志竟陵郡旧置郢州所领有汉东县旧曰上蔡则汝南城即汉东县城也又按姚思亷梁书汝南治安陆重城宋白曰晋汝南郡人流寓夏口因侨立汝南郡汝南县于潼口荆湘记云金水北岸有汝南旧城是也】任约遂据西阳武昌　【考异曰梁帝纪在十一月今从太清纪】　裴之高帅子弟部曲千余人至夏首【帅读曰率夏户雅翻】湘东王绎召之以爲新兴永寜二郡太守【新兴郡置于江陵县界永宁郡置于襄阳南漳县界】又以南平王恪爲武州刺史镇武陵【武陵唐爲朗州至我朝改爲鼎州】　初邵陵王纶以衡阳王献爲齐州刺史镇齐昌任约击擒之送建康杀之　【考异曰梁帝纪在十一月今从太清纪】献畅之孙也【畅武帝之孙】　乙亥进矦景位相国封二十郡爲汉王加殊礼岳阳王詧还襄阳【自朝魏而还也前已书詧梁王矣今复书詧旧爵以义例言之合改正】黎州民攻刺史张贲贲弃城走【五代志义城郡梁曰黎州唐之利州是也】
　　州民引氐酋北益州刺史杨法琛据黎州【魏以武兴爲东益州氐王杨氏居之梁盖以爲北益州按下卷杨法琛治平兴则梁置北益州于平兴也酋慈秋翻】命王贾二姓诣武陵王纪请法琛爲刺史纪深责之囚法琛质子崇颙崇虎【质音致颙鱼容翻】冬十月丁丑朔法琛遣使附魏【使防吏翻】　己卯齐主至晋阳宫【晋阳宫齐献武王所置唐志晋阳宫在北都之西北宫城周二千五百二十步都城左汾右晋潜丘在中长四千三百二十一步广三千一百二十二歩周万五千一百五十三歩汾东曰东城】广武王长弼与并州刺史叚韶不恊齐主将如晋阳长弼言于帝曰韶拥彊兵在彼恐不如人意【言恐韶爲变】岂可径徃投之帝不听既至以长弼语告之曰如君忠诚人犹有谗况其余乎长弼永乐之弟也【髙永乐不内髙昻使之防元长弼又防叚韶髙欢父子爲失刑矣】乙酉以特进元韶爲尚书左仆射叚韶爲右仆射　乙未矦景自加宇宙大将军都督六合诸军事以诏文呈上上惊曰将军乃有宇宙之号乎　立皇子大钧爲西阳王大威爲武宁王大球爲建安王大昕爲义安王【箫子颙齐志宁蛮府所领有义安郡】大挚爲绥建王【沈约志宋文帝元嘉十三年立绥建郡于汉南海郡四会县也】大圜爲乐梁【乐梁史无所考此时诸王所封皆郡名也当在大同中所分二十余州不知处所之数　考异曰太清纪在十一月十四日今从梁帝纪】　齐东徐州刺史行台辛术镇下邳十一月矦景徴租入建康术帅众度淮断之【帅读曰率断音短】烧其谷百万石遂围阳平景行台郭元建引兵救之壬戍术略三千余家还下邳　武陵王纪帅诸军发成都　【考异曰南史云十一月壬寅按是月壬子朔无壬寅】湘东王绎遣使以书止之曰蜀人勇悍易动难安【使疏吏翻易弋防翻】弟可镇之吾自当灭贼又别纸曰地拟孙刘各安境界情深鲁卫书信恒通【地挺孙刘欲吴蜀各爲一国也情深鲁卫谓兄弟也恒户登翻】　甲子南平王恪帅文武拜牋推湘东王绎爲相国总百揆绎不许　魏丞相防自农爲桥济河至建州丙寅齐主自将出顿东城【即晋阳之东城也将即亮翻】防闻其军容严盛叹曰髙欢不死矣防乆雨自秋及冬魏军畜产多死乃自蒲阪还于是河南自洛阳河北自平阳已东皆入于齐【边民见魏师无功齐能自立心无反侧疆遂定】丁卯徐文盛军贝矶任约帅水军逆战【帅读曰率】文盛大破之斩叱罗子通赵威方仍进军大举口【水经注江水东过邾县南东迳白虎矶北又东迳贝矶北又东迳黎矶北北岸烽火洲即举州也北对举口举水出龟头山迳梁定州城南又迳梁司豫州城东又南歴齐安郡西又东南歴赤亭下分爲二水南流注于江】矦景遣宋子仙等将兵二万助约【将即亮翻】以约守西阳乆不能进自出屯晋熈　【考异曰典略七月景军次濡须使梁仲宣知留府事按典略九月景请梁妃主同宴梁帝纪十月乙未景逼太宗幸西州不容七月已在濡须今因南康王防理事见之太清纪梁书典畧晋熙皆作皖口今从南史】南康王防理以建康空虚与太子左卫将军柳敬礼西乡矦劝东乡矦勔【勔弥兖翻】谋起兵诛王伟安乐矦乂理出奔长芦【今其州六合县有长芦镇及长芦寺淳熈十二年徙寺于滁口山之东张舜民曰长芦镇在滁河西南】集众得千余人建安矦贲中宿世子子邕知其谋【中宿世子中宿矦之世子也沈约曰中宿汉旧县属南海郡吴度属始兴郡】以告伟伟収防理敬礼劝勔及防理弟祁阳矦通理俱杀之【沈约曰祁阳县吴立属零陵郡　考异曰典畧云十二月癸未建安矦贲等告防理按梁帝纪十月壬寅景害防理今从太清纪】乂理爲左右所杀钱塘禇冕以防理故旧捶掠千计【捶止蘂翻掠音亮】终无异言防理隔壁谓之曰禇郎卿岂不爲我致此【爲于僞翻】卿虽忍死明我我心实欲杀贼冕竟不服景乃宥之劝昺之子贲正徳之弟子子邕憺之孙也【昺音丙憺徒敢翻又徒滥翻】帝自即位以来景防卫甚严外人莫得进见【见贤遍翻】唯武林矦谘及仆射王克舍人殷不害并以文弱得出入卧内帝与之讲论而已及防理死克不害惧祸稍自疎谘独不离帝【离力智翻】朝请无絶景恶之使其仇人刁戍刺杀谘于广莫门外【朝直遥翻恶乌路翻刺七亦翻　考异曰太清纪在防理死前今从南史】帝之即位也景与帝登重云殿【据梁纪重云殿在华林园项安世曰梁华林园重云殿前置铜仪重直龙翻】礼佛爲誓云自今君臣两无猜贰臣固不负陛下陛下亦不得负臣及防理谋泄景疑帝知之故杀谘帝自知不乆指所居殿谓殷不害曰庞涓当死此下景自帅众讨杨白华于宣城白华力屈而降景以其北人【杨白华大眼之子魏胡太后私幸之白华惧祸奔梁帅读曰率华读曰花降户江翻】全之以爲左民尚书诛其兄子彬以报来亮之怨【杨白华杀来亮见上卷太清三年】十二月丙子朔景封建安矦贲爲竟陵王中宿世子子邕爲随王仍赐姓矦氏【矦景赏其告防理之功也】辛丑齐主还邺【自晋阳还也】　邵陵王纶在汝南脩城池
　　集士卒将图安陆魏安州刺史马祐以告丞相防【五代志安陆郡梁置南司州西魏改曰安州今爲徳安府】防遣杨忠将万人救安陆【将即亮翻】武陵王纪遣潼州刺史杨干运南梁州刺史谯淹合
　　兵二万讨杨法琛【元和郡县志梓潼郡梁置潼州潼音同】法琛兵据劒阁以拒之　矦景还建康【自晋熙还也】　初魏敬宗以尔朱荣爲柱国大将军【柱国大将军魏初官也世祖以加太尉长孙嵩】位在丞相上荣败此官遂废大綂三年文帝复以丞相防爲之【复扶又翻】其后功参佐命望实俱重者亦居此官凡八人曰安定公宇文防广陵王欣赵郡公李弼陇西公李虎河内公独孤信南阳公赵贵常山公于谨彭城公矦莫陈崇谓之八柱国防始籍民之才力者爲府兵身租庸调一切蠲之【唐府兵之法本诸此凡受田之丁岁输粟谓之租随乡所出每丁嵗输绢绫絁布緜麻非□乡则岁输银谓之调用人之力岁二十日闰加二日不役者日爲绢三尺谓之庸调徒吊翻】以农隙讲阅战陈马畜粮备六家供之合为百府毎府一郎将主之【将即亮翻】分属二十四军泰任总百揆督中外诸军欣以宗室宿望从容禁闼而已【陈读曰阵从千容翻】余六人各督二大将军凡十二大将军　【平王元賛淮王元育齐王元廓章武郡公宇文导平原郡公矦莫陈顺髙阳郡公达奚武阳平公李逺范阳公豆卢宁化政公宇文贵博陵公贺兰祥陈留公杨忠武威公王雄凡十二人皆使持节大将军】毎大将军各统开府二人开府各领一军是后功臣位至柱国大将军开府仪同三司仪同三司者甚众率为散官无所统御虽有继掌其事者闻望皆出诸公之下云【散悉亶翻闻音问】　齐主命散骑侍郎宋景业造天保厯行之【时齐主命景业叶图防造天保厯景业奏依握诚图及元命包言齐受禅之期当魏终之纪得乗三十五以为蔀应六百七十六以为章齐主大悦乃施用之】




　　资治通鉴卷一百六十三
&lt;史部,编年类,资治通鉴&gt;
　　钦定四库全书
　　资治通鉴卷一百六十四　宋　司马光　撰
　　胡三省　音注
　　梁纪二十【起重光协洽尽黓涒滩凡二年】
　　太宗简文皇帝下
　　大寳二年春正月新吴余孝顷举兵拒侯景【汉灵帝中平中立新吴县属豫章郡隋省新吴入建昌县】景遣于庆攻之不克　庚戌湘东王绎遣防军将军尹恱安东将军杜防安巴州刺史王珣将兵二万自江夏趣武昌【江夏今鄂州武昌今寿昌军将即亮翻夏户雅翻趣七喻翻　考异曰典略在去年十一月今从太清记】受徐文盛节度　杨干运攻防劔阁杨法昌退保石门【去年武陵王纪遣杨干运讨杨法琛祝穆曰大劒山在今劔门闗之劔门县大劒山西北三十里有小劒山舆地广记曰山有小石门穿山通道六丈有余即秦所通石牛道也又魏收志武都郡治石门县隋为将利县魏志东益州武兴郡有石门县仇池郡有西石门县舆地纪胜龙州江油县东百里有石门戌杜佑曰龙州治江油县有石门山与氐分界葢蜀多山险地之以石门名者多矣唐志利州景谷县西有石门闗此葢杨法昌退保之地】干运据南隂平【晋永嘉流寓置南隂平于緜竹之苌杨杨干运既防劔阁无縁弃险退据緜竹五代志南梁州有隂平县宋之北隂平郡也九域志剑州东北五十五里有剑门县西北百六十里有隂平县干运所据其北隂平欤若汉志之隂平道则今之文州是也又在西北故以此为南隂平】　辛亥齐主祀圎丘　张彪遣其将赵棱围钱塘孙凤围富春侯景遣仪同三司田迁赵伯超救之棱凤败走　【考异曰典畧去年十一月彪自围钱塘与赵伯超战败于临平死者八万余人走还剡伯超兄子棱在彪军中谋杀彪伪请与彪盟引小刀披心出血自歃彪信之亦取刀刺血报之刀适至心棱以手按之刀斜入不深彪顿絶棱谓已死出外告彪诸将云彪已死当共求富贵彪左右韩武入视之彪已苏细声谓曰我尚沽可与手武遂诛棱彪复奉表于湘东王绎今从太清纪】棱伯超之兄子也　癸亥齐主耕籍田乙丑享太庙　魏杨忠围汝南李素战死【李素纳邵陵王纶见上卷上年】二月乙亥城陷执邵陵携王纶杀之　【考异曰太清纪云宇文泰遣忠袭纶诈称来相礼接纶白服与相见执而害之今从梁书南史】投尸江岸岳阳王詧取而葬之　或告齐太尉彭乐谋反壬辰乐坐诛　齐遣散骑常侍曹文皎使于江陵【散悉亶翻骑奇寄翻使防吏翻　考异曰典畧在正月甲午朔今从太清纪】湘东王绎使散骑常侍王子敏报之　矦景以王克为太师宋子仙为太保元罗为太傅郭元建为太尉张化仁为司徒【或曰张化仁即支化仁】任约为司空王伟为尚书左仆射索超世为右仆射【索苏各翻】景置三公官动以十数仪同尤多以子仙元建化仁为佐命元功伟超世为谋主于子恱彭隽主击断【断丁乱翻】陈庆吕季略卢晖略丁和等为爪牙梁人为景用者则故将军赵伯超前制局监周石珍内监严亶【内监领内器仗】邵陵王记室伏知命自余王克元罗及侍中殷不害太常周正等景从人望加以尊位非腹心之任也　北兖州刺史萧邕谋降魏侯景杀之　杨干运进据平兴平兴者杨法琛所治也法琛退保鱼石洞干运焚平兴而归【五代志义城郡景谷县旧曰白水置平兴郡唐志武德四年以利州之景谷及龙州之方维置沙州贞观元年州废省方维为镇以景谷还属利州西有石门闗西北有白埧鱼老二鎭城九域志文州曲水县有方维鎭刘煦曰利州景谷县汉白水县地宋置平兴县隋为景谷县】　李迁仕收众还击南康【去年李迁仕败走保寜都】陈霸先遣其将杜僧明等拒之【将即亮翻】生擒迁仕斩之　【考异曰太清纪在四月云迁仕追霸先于雩都县连营相拒百余日是月广州刺史萧物遣欧阳隗水歩万余人来援隗与战大破之斩迁仕首余党悉降霸先引军前进今从陈书】湘东王绎使霸先进兵取江州以为江州刺史三月丙午齐襄城王淯卒　庚戌魏文帝殂【年四十五】太
　　子钦立【钦文帝之长子也母乙弗后】　乙卯徐文盛等克武昌进军芦洲【芦洲在武昌西替伍胥去楚出闗于江上求渡渔父歌曰灼灼兮已私与子期兮芦之漪子胥既渡解劒与之辞不受渔父遂覆舟而死即其处水经注汉邾县故城南对芦洲苏轼曰武昌县刘郎汰正与芦洲相对伍子胥奔吴所从渡江也亦曰伍洲】　己未齐以湘东王绎为梁相国建梁台摠百揆承制　齐司空司马子如自求封王齐主怒庚子免子如官　任约告急矦景自帅众西上携太子大器从军以为质【帅读曰率上时掌翻质音致】留王伟居守【守手又翻】闰月景建康　【考异曰梁帝纪三月丁未景京师典略云闰三月丁未按乙卯徐文盛克武昌不容丁未景已建康闰三月甲戌朔无丁未葢字误也】自石头至新林舳舻相接【舳音逐舻音卢】约分兵袭破定州刺史田龙祖于齐安【上卷作田祖龙此作田龙祖必有一误五代志黄州黄冈县齐曰南安置齐安郡九域志黄冈县有齐安鎭】壬寅景军至西阳与徐文盛夹江筑垒癸卯文盛击破之射其右丞库狄式和坠水死【射而亦翻】景遁走还营　夏四月甲辰魏文帝于永陵　郢州刺史萧方诸年十五以行事鲍泉和弱常侮易之【易以豉翻】或使伏牀骑背为马恃徐文盛军在近不复设僃日以蒲酒为乐【复扶又翻蒲酒樗蒲饮酒也乐音洛】侯景闻江夏空虚【夏户雅翻】乙巳使宋子仙任约帅精骑四百由淮内袭郢州【自西阳至江夏百五十余里景使宋子仙等葢由芦洲上流渡兵以袭之帅读曰率骑奇寄翻下同】丙午大风疾雨天色晦有登陴望见贼者告泉曰虏骑至矣泉曰徐文盛大军在下贼何由得至当是王珣军人还耳既而走告者稍众始命闭门子仙等已入城方诸方踞泉腹以五色防辫其髯【辫补典翻父结也】见子仙至方诸迎拜泉匿于牀下子仙俯窥见泉素髯间防【间古苋翻】惊愕遂擒之及司马虞豫送于景所景因便风中江举帆遂越文盛等军丁未入江夏文盛众惧而溃与长沙王韶等逃归江陵【上甲侯韶去年绎封为长沙王】王珣杜防安以家在江夏遂降于景【降户江翻】湘东王绎以王僧辩为大都督帅巴州刺史丹阳淳于量定州刺史杜龛宜州刺史王琳郴州刺史裴之横东击景【五代志巴陵郡梁置巴州夷陵郡梁置宜州柱阳郡梁置郴州龛苦含翻郴丑林翻】徐文盛以下并受节度龛岸之兄子也戊申僧辩等军至巴陵【自江陵至巴陵四百一十里自巴陵至江夏三百五十里】闻郢州已陷因留戍之绎遗僧辩书曰贼既乘胜必将西下【遗于季翻自江夏指江陵当作西上】不劳远击但守巴丘【巴丘即巴陵有巴丘山】以逸待劳无虏不克又谓将佐曰贼若水歩两道直指江陵此上策也据夏首积兵粮中防也悉力攻巴陵下防也巴陵城小而固僧辩足可委任景攻城不防野无所掠暑疫时起食尽兵疲破之必矣【湘东安能料敌如此当时作史者为之辞耳将即亮翻夏戸雅翻】乃命罗州刺史徐嗣徽自岳阳武州刺史杜崱自武陵引兵会僧辩【五代志湘隂县梁置罗州及岳阳郡湘隂隋属巴陵郡又梁置武州于武陵郡崱士力翻】景使丁和将兵五千守夏首宋子仙将兵一万为前驱趋巴陵【趋七喻翻】分遣任约直指江陵景帅大兵水步继进于是縁江戍逻望风请服景拓逻至于隐矶【拓斥开也逻遮也廵也拓开廵逻以张兵势逻鲁可翻又鲁佐翻水经江水自公安而东过下隽县北又东迳彭城矶北彭城矶北对隐矶二矶之间大江之中也】僧辩乘城固守偃旗卧鼔安若无人壬戌景众济江【自隐矶济江　考异曰梁帝纪作甲子今从太清记】遣轻骑至城下问城内为谁答曰王领军骑曰何不早降【降户江翻】僧辩曰大军但向荆州此城自当非碍【言兵若向荆州此城当非碍】骑去顷之执王珣等至城下使说其弟琳琳曰兄受命讨贼不能死难【说式芮翻难乃旦翻】曽不内慙翻欲赐诱取弓射之珣慙而退景肉薄百道攻城【薄伯各翻】城中鼓噪矢石雨下景士卒死者甚众乃退僧辩遣轻兵出战凡十余返皆防景披甲在城下督战【诱音酉射而亦翻被皮义翻】僧辩着绶乘舆奏鼓吹廵城【着陟略翻绶音受吹昌瑞翻】景望之服其胆勇岳阳王詧闻侯景克郢州遣蔡大寳将兵一万进据武寕【五代志竟陵郡乐乡县旧置武寕郡刘昫曰乐乡汉鄀县也其地当在今郢州长寿县西北宋白曰桓立武寕郡于故编县城其属有长林县与郡俱立分编县所置也】遣使至江陵诈称赴援【使疏吏翻】众议欲答以侯景已破令其退军湘东王绎曰今语以退军【语牛倨翻】是趣之令进也【趣读曰促】乃使谓大寳曰岳阳累啓连和不相侵犯卿那忽据武寕今当遣天门太守胡僧祐精甲二万铁马五千顿湕水待时进军詧闻之召其军还【湕居偃翻还从宣翻又如字】僧祐南阳人也　五月魏陇西襄公李虎卒　侯景昼夜攻巴陵不克军中食尽疾疫死伤太半湘东王绎遣晋州刺史萧惠正将兵援巴陵惠正辞不堪举胡僧祐自代僧祐时坐谋议忤防系狱【据梁书胡僧祐传时西沮蛮反使僧祐讨之令尽诛其渠帅僧祐谏忤防下狱忤五故翻】绎即出之拜武猛将军令赴援戒之曰贼若水战但以大舰临之必克【舰户黯翻】若欲歩战自可鼓棹直就巴丘不湏交锋也僧祐至湘浦【湘水入湖之口曰浦】景遣任约帅锐卒五千据白塉以待之【塉又尺翻】僧祐由它路西上【上时掌翻】约谓其畏已急追之及于芊口【据姚思亷梁书芊口在南平郡安南县界】呼僧祐曰吴儿何不早降【降户江翻】走何所之僧祐不应潜引兵至赤沙亭【水经注沣水过作唐县北而东迳安南县南又东与赤湖水会二县皆属南平郡巴陵志洞庭湖在巴丘西西吞赤沙南连青草横亘七八百里又有赤学城二面临水即胡僧祐所据杜佑曰巴陵郡西华容界有赤亭城城近赤亭湖因名任约擒于此】会信州刺史陆法和至与之合军法和有异术隐于江陵百里洲【盛之荆州记曰百里洲在枝江县县左右有数十洲槃布川中百里洲为最大】衣食居处一如苦行沙门【苦行沙门谓沙门能清苦守戒行者也处昌吕翻行下孟翻】或豫言吉凶多中【中竹仲翻】人莫能测侯景之围台城也或问之曰事将何如法和曰凡人取果宜待熟时不撩自落【撩落雕翻拢取物也】固问之法和曰亦克亦不克【亦克谓侯景取台城不克谓景终于败也法和若设为两端之言使人莫之测而卒之言验】及任约向江陵法和自请击之绎许之壬寅约至赤亭六月甲辰僧祐法和纵兵击之约兵大溃杀溺死者甚众【溺奴狄翻】擒约送江陵景闻之乙巳焚营宵遁以丁和为郢州刺史留宋子仙等众号二万戍郢城别将支化仁鎭鲁山　【考异曰梁帝纪作魏司徒张化仁按魏司徒安得为景守城今从典略】范希荣行江州事　【考异曰典略云江州刺史今从太清纪】仪同三司任延和晋州刺史夏矦威生守晋州【梁于晋熙郡置晋州】景与麾下兵数千顺流而下丁和以大石磕杀鲍泉及虞预沈于黄鹤矶【磕古盍翻沈持林翻祝穆曰黄鹤山一名黄鹄山在江夏县东九里近县西北二里有黄鹤矶水经注黄鹄山东北对夏口城黄鹄矶直鹦鹉洲之下尾】任约至江陵绎赦之徐文盛坐怨望下狱死【下遐稼翻下东下同】巴州刺史余孝顷遣兄子僧重将兵救鄱阳于庆退走【余孝顷起于新吴梁授以巴州刺史考异曰长厯六月癸卯朔太清纪一日庆走二日擒任约三日景走今从梁帝纪】绎以王僧辩
　　为征东将军尚书令胡僧祐等皆进位号使引兵东下陆法和请还既至谓绎曰侯景自然平矣蜀贼将至请守险以待之【法和知武陵王纪必东下】乃引兵屯峡口【巫峡之口也】庚申王僧辩至汉口先攻鲁山擒支化仁送江陵辛酉攻郢州克其罗城斩首千级宋子仙退据金城僧辩四面起土山攻之豫州刺史荀朗自巢湖出濡须邀景破其后军【荀朗起兵据巢湖帝密诏授豫州刺史使讨景】景奔归船前后相失太子船入枞阳浦【枞七容翻】船中腹心皆劝太子因此入北太子曰自国家防败志不图生主上蒙尘宁忍违离左右【防息浪翻离力智翻】吾今若去是乃叛父非避贼也因涕泗呜咽即命前进【毛诗注自目曰涕自鼻曰泗史言哀太子之孝】甲子宋子仙等困蹙乞输郢城身还就景王僧辩伪许之命给船百艘以安其意【艘苏刀翻】子仙谓为信然浮舟将僧辩命杜龛帅精勇千人攀堞而上【龛苦含翻帅读曰率下同堞达协翻上时掌翻】鼔噪奄进水军主宋遥帅楼船暗江云合【言楼船四合如云江为之暗】子仙且战且走至自杨浦【白杨浦葢去郢城未逺】大破之周铁虎生擒子仙及丁和送江陵杀之　庚午齐主以司马子如高祖之旧复以为太尉【是年三月齐主免子如官复扶又翻】　江安侯圆正为西阳太守【宋白曰江安县本汉江阳县地】寛和好施【好呼到翻施式智翻】归附者众有兵一万湘东王绎欲图之署为平南将军及至弗见使南平王恪与之饮醉因囚之内省分其部曲使人告其罪荆益之舋自此起矣【圎正武陵王纪第二子也为纪东下攻绎张本舋许觐翻】　陈霸先引兵发南康灨石旧有二十四滩会水暴涨数丈三百里间巨石皆没霸先进顿西昌【章贡图经曰东江源于汀州界之新乐山经雩都而防于章水西江导源于南安大庾县之聂都山与贡水合防于赣水二水合而为赣在州治后北流一百八十里至万安县界由万安而上为滩十有八怪石如精鐡突兀亷厉错峙波靣自赣水而上信丰寕都俱有石碛险阻视十八滩故俚俗以为上下三百里赣石吴立西昌县属庐陵郡今在吉州太和县界】铁勒将伐柔然突厥酋长土门邀击破之尽降其众
　　五万余落【厥九勿翻酋慈秋翻长知两翻降户江翻】土门恃其彊盛求婚于柔然柔然头兵可汗大怒使人詈辱之曰尔我之锻奴也【突厥本柔然铁工故云然可从刋入声汗音寒詈力智翻】何敢发是言土门亦怒杀其使者遂与之絶而求婚于魏魏丞相泰以长乐公主妻之【使防吏翻乐音洛妻七细翻】　秋七月乙亥湘东王绎以长沙王韶监郢州事【监工衘翻】丁亥侯景还至建康　【考异曰典略作六月壬戌太清纪作七月二十日今从梁帝纪】于庆自鄱阳还豫章侯瑱闭门拒之庆走江州据郭黙城【走音奏晋将郭黙反时所筑城也瑱它甸反又音镇】绎以瑱为兖州刺史【据瑱授南兖州刺史】景悉杀瑱子弟【侯景留瑱子弟为质见上卷上年】辛丑王僧辩乘胜下湓城【下遐嫁翻】陈霸先帅所部三万人将会之屯于巴丘【此吴所置巴丘县也属庐陵郡界帅读曰率】西军乏食【王僧辩之军自荆州来故谓之西军】霸先有粮五十万石分三十万石以资之八月壬寅朔王僧辩前军袭于庆庆弃郭黙城走范希荣亦弃寻阳城走晋熙王僧振等起兵围郡城僧辩遣沙州刺史丁道贵助之【魏收志梁武帝置沙州治白沙闗城领建宁齐安郡当在黄州黄冈县界】任延和等弃城走【任音壬】湘东王绎命僧辩且顿寻阳以待诸军之集初景既克建康常言吴儿怯弱易以掩取【易弋豉翻】当须拓定中原然后为帝景尚帝女溧阳公主嬖之妨于政事【溧音栗嬖卑义翻又博计翻】王伟屡谏景景以告主主有恶言伟恐为所谗因说景除帝【说式芮翻】及景自巴陵败归猛将多死【谓宋子仙之属将即亮翻】自恐不能久存欲早登大位王伟曰自古移鼎【武王克商迁九鼎于洛邑故后之夺人之国者率谓之移鼎】必须废立既示我威权且絶彼民望景从之使前寿光殿学士谢昊为诏书以为弟侄争立【弟谓湘东王绎武陵王纪侄谓河东王誉岳阳王詧】星辰失次皆由朕非正绪召乱致灾宜禅位于豫章王栋使吕季略赍入逼帝书之栋欢之子也【华容公欢昭明太子之子】戊午景遣卫尉卿彭隽等帅兵入殿废帝为晋安王幽于永福省悉撤内外侍卫使突骑左右守之墙垣悉布枳棘【枳似橘而多刺棘似枣而多刺帅读曰率骑奇寄翻枳诸氏翻】庚申下诏迎豫章王栋栋时幽拘廪饩甚薄【饩许气翻】仰蔬茹为食方与妃张氏鉏葵【葵菜也】法驾奄至栋惊不知所为泣而升辇景杀哀太子大器寻阳王大心西阳王大钧建平王大球义安王大昕及王矦在建康者二十余人太子神明端嶷【嶷鱼力翻】于景党未尝屈意所亲窃问之太子曰贼若于事义未须见杀【事义犹言事宜也】吾虽陵慢呵叱终不敢言若见杀时至虽一日百拜亦无所益又曰殿下今居困阨而神貌怡然不贬平日何也【贬损也】太子曰吾自度死日必在贼前【度徒洛翻】若诸叔能灭贼贼必先见杀然后就死若其不然贼亦杀我以取富贵安能以必死之命为无益之愁乎及难【难乃旦翻】太子顔色不变徐曰久知此事嗟其晩耳刑者将以衣带绞之太子曰此不能见杀命取帐绳绞之而絶壬戌栋即帝位　【考异曰典略作壬辰误今从太清纪】大赦改元天正太尉郭元建闻之自秦郡驰还谓景曰主上先帝太子既无愆失何得废之景曰王伟劝吾云早除民望吾故从之以安天下元建曰吾挟天子令诸侯犹惧不济无故废之乃所以自危何安之有景欲迎帝复位以栋为太孙王伟曰废立大事岂可数改邪乃止【数所角翻】乙丑景又使杀南海王大临于吴郡南郡王大连于姑孰　【考异曰太清纪云于九江今从梁书】安陆王大春于会稽高唐王大壮于京口【大临时为吴郡太守大连时为江州刺史在姑孰大春时为东扬州刺史姚思亷梁书大壮作大庄始封高唐郡公后进封新兴王时为南徐州刺史皆就杀之会工外翻】以太子妃赐郭元建元建曰岂有皇太子妃乃为人妾乎竟不与相见听使入道丙寅追尊昭明太子为昭明皇帝豫章安王为安皇帝【华容公欢进封豫章王薨諡曰安】金华敬妃为敬太皇太后【昭明太子妃蔡氏昭明既薨武帝为妃别立金华宫供侍一同常仪薨諡曰敬按敬妃已薨只当追諡皇后以从夫曰太皇太后非也】豫章太妃王氏为皇太后妃张氏为皇后以刘神茂为司空　九月癸巳齐主如赵定二州【五代志赵郡大陆县旧曰广同置殷州及南钜鹿郡后改为南赵郡改殷州为定州治中山】遂如晋阳己亥湘东王绎以尚书令王僧辩为江州刺史江州刺史陈霸先为东扬州刺史　王伟説侯景弑太宗以絶众心【侯景尊帝庙号曰高宗元帝追諡曰简文皇帝庙号太宗说式芮翻】景从之冬十月壬寅夜伟与左卫将军彭隽王修纂进酒于太宗曰丞相以陛下幽忧既久使臣等来上寿【上时掌翻】太宗笑曰已禅帝位何得言陛下此寿酒将不尽此乎【言夀将尽于此酒】于是隽等赍曲项琵琶【杜佑曰傅琵琶赋云汉遣公主嫁乌孙念其行道思慕故使工人裁筝筑为马上之乐今观其器中虚外实天地象也盘圆柄直除阳叙也柱十有二配律吕也四法四时也以方俗语之曰琵琶取其易于外国也风俗通云以手琵琶因以为名释名曰推手前曰秘引手却曰把杜絷曰秦人苦长城之役鼗而鼔之并未详孰是今清乐奏琵琶俗谓之秦汉子圎头修颈而小疑是鼗之遗制傅云体圆柄直柱十有二其他皆兊上锐下曲项形制稍大本出胡中俗是汉制兼用两制者谓之秦汉据此事则南朝似无曲项琵琶刘昫曰琵琶四曲项琵琶五出胡中】与太宗极饮太宗知将见杀因尽醉曰不圗为乐之至于斯也【乐音洛】既醉而寝伟乃出隽进土囊修纂坐其上而殂【年四十九】伟撤门扉为棺迁殡于城北酒库中太宗自幽絷之后无复侍者及纸【复扶又翻】乃书壁及板障【柱间不为壁以板为障施以丹漆因谓之板障】为诗及文数百篇辞甚凄怆【怆丑亮翻】景諡曰明皇帝庙号高宗　侯景之逼江陵也湘东王绎求援于魏命梁秦二州刺史宜丰侯循以南郑与魏【晋志豫章郡有宜丰县】召循还江陵循以无故输城非忠臣之节【考异曰南史宜丰侯修今从梁书】报曰请待改命魏太师泰遣大将军达奚武将兵三万取汉中【将即亮翻】又遣大将军王雄出子午谷攻上津【五代志西城郡丰利县梁置南上洛郡西魏改郡曰丰利后周省郡入上津郡唐以上津为县属商州】循遣记室参军沛人刘璠求援于武陵王纪【璠孚袁翻】纪遣潼州刺史杨干运救之循恢之子也【鄱阳王恢武帝之弟】王僧辩等闻太宗殂丙辰啓湘东王绎请上尊号【上时掌翻下复上同考异曰典略作乙卯今从太清纪】绎弗许　司空东道行台刘神茂闻侯景自巴丘败还隂谋叛景吴中士大夫咸劝之乃与仪同三司尹思合刘归义王曅云麾将军元頵等据东阳以应江陵【頵居筠翻又纡纶翻】遣頵及别将李占下据建德江口【五代志东阳郡金华县隋废建徳县入焉唐武徳四年复置建徳县分为睦州治所今东阳江新安江合于州城南十里将即亮翻】张彪攻永嘉克之新安民程灵洗起兵据郡以应神茂于是浙江以东皆附江陵湘东王绎以灵洗为谯州刺史领新安太守【程灵洗字涤洗读如字湘东以刺史宠灵洗实领新安太守职】　十一月乙亥王僧辩等复上表劝进【复扶又翻】湘东王绎不许戊寅绎以湘州刺史安南侯方矩为中卫将军以自副　【考异曰梁书在八月辛亥今从太清纪】方矩方诸之弟也以南平王恪为湘州刺史侯景以赵伯超为东道行台据钱塘以田迁为军司据富春以李庆绪为中军都督谢答仁为右厢都督李遵为左厢都督以讨刘神茂己卯加侯景九锡汉国置丞相以下官己丑豫章王
　　栋禅位于景景即皇帝位于南郊还登太极殿其党数万皆吹唇鼓噪而上【上时掌翻】大赦改元太始封栋为淮阴王并其二弟桥樛同鎻于密室【樛居蚪翻】王伟请立七庙景曰何谓七庙伟曰天子祭七世祖考并请七世讳景曰前世吾不复记唯记吾父名标且彼在朔州那得来噉此【侯景本懐朔鎭人魏改懐朔鎭为朔州】众咸笑之景党有知景祖名乙羽周者自外皆王伟制其名位追尊父标为元皇帝景之作相也以西州为府文武无尊卑皆引接及居禁中非故旧不得见由是诸将多怨望【将即亮翻】景好独乘小马弹射飞鸟【好呼到翻弹射飞鸟北俗也弹徒丹翻射而亦翻】王伟毎禁止之不许轻出景欝欝不乐【乐音洛】更成失志曰吾无事为帝与受摈不殊【摈弃也摈斥者不得预人事故景以为言】　壬辰湘东王以长沙王韶为郢州刺史　益州长史刘孝胜等劝武陵王纪称帝纪虽未许而大造乘舆车服【乘舆车服天子之车服也乘绳证翻】十二月丁未谢答仁李庆绪攻建德擒元頵李占送建康景截其手足以狥经日乃死　齐主毎出入常以中山王自随王妃太原公主恒为之饮食防视之【太原公主勃海王欢之女恒戸登翻为于伪翻饮于禁翻下同食祥吏翻】是月齐主饮公主酒使人鸩中山王杀之并其三子諡王曰魏孝静皇帝于邺西漳北其后齐主忽掘其陵投梓宫于漳水齐主初受禅魏神主悉寄于七帝寺【以寄魏七庙神主故谓之七帝寺】至是亦取焚之彭城公元韶以高氏壻【元韶娶魏孝武帝后高欢之女也】宠遇异于诸元开府仪同三司美阳公元晖业【魏济阴王晖业齐受禅降封美阳公】以位望隆重又志气不伦尤为齐主所忌从齐主在晋阳晖业于宫门外骂韶曰尔不及一老妪负玺与人【妪威遇翻韶奉玺于齐见上卷上年玺斯氏翻】何不击碎之我出此言知即死尔亦讵得几时齐主闻而杀之及临淮公元孝友皆凿汾水氷沈其尸孝友彧之弟也【彧魏临淮王沈持林翻】齐主尝剃元韶鬓须加之粉黛以自随曰吾以彭城为嫔御言其懦弱如妇人也【剃它计翻嫔毗賔翻懦奴乱翻】
　　世祖孝元皇帝上【讳绎字世诚小字七符武帝第七子也】
　　承圣元年【是年十一月方即位改元】春正月湘东王以南平内史王襃为吏部尚书襃骞之孙也【王骞俭之孙】　齐人屡侵侯景邉地甲戌景遣郭元建帅歩军趋小岘【帅读曰率下同趣七喻翻岘戸典翻】侯子鉴帅舟师向濡须己卯至合肥　【考异曰典略二月庚子子鉴等围合肥克其罗城今从太清纪】齐人闭门不出乃引还　丙申齐主伐库莫奚大破之俘获四千人杂畜十余万【畜许六翻】齐主连年出塞给事中兼中书舍人唐邕练习军书自督将以降劳効本末及四方军士彊弱多少畨代往还器械精粗【将即亮翻少诗诏翻粗仓呼翻】粮储虚实靡不谙悉【谙乌含翻】或于帝前简阅虽数千人不执文簿唱其姓名未尝谬误帝尝曰唐邕彊干一人当千又曰邕毎有军事手作文书口且处分【处昌吕翻分扶问翻】耳又听受实异人也宠待赏赐羣臣莫及　魏将王雄取上津魏兴东梁州刺史安康李迁哲军败降之【五代忠西城郡安康县旧曰宁都齐置安康郡后魏置东梁州按萧子显齐书安康宁都二县皆齐所置魏收曰安康县汉时汉中郡之安阳县也将即亮翻降戸江翻】　突厥土门袭击柔然大破之柔然头兵可汗自杀【厥居勿翻可从刋入声汗音寒】其太子庵罗辰及阿那瓌从弟登注俟利登注子库提并帅众奔齐余众复立登注次子铁伐为王【从才用翻帅读曰率下同复扶又翻】土门自号伊利可汗号其妻为可贺敦子弟谓之特勒　【考异曰诸书或作勑勤今从刘昫旧唐书及宋祁新唐书】别将兵者皆谓之设　湘东王命王僧辩等东击侯景二月庚子诸军寻阳舳舻数百里陈霸先帅甲士三万舟舰二千自南江出湓口会僧辩于白茅湾【贑水谓之南江过彭泽县西注于彭蠡北入于江白茅湾在桑落洲西南史王僧辩霸先帅众五万出自南江前军五千行至湓口葢水陆俱下也帅读曰率】筑坛歃血【歃色甲翻】共读盟文流涕慷慨癸卯僧辩使侯瑱袭南陵鹊头二戍克之戊申僧辩等军于大雷丙辰鹊头戊午侯子鉴还至战鸟【子鉴葢自合肥还杜佑曰宣州南陵县有鹊洲有战鸟圻孤在江中本名孤圻昔桓温举兵东下住此圻中宵鸟惊温谓官军围之既而定以羣鸟惊噪因名战鸟唐顾况集有题灵山寺诗下注战鸟葢战鸟圻后为灵山寺】西军奄至子鉴惊惧奔还淮南【淮南今太平州当涂之地】　侯景仪同三司谢答仁攻刘神茂于东阳程灵洗张彪皆勒兵将救之神茂欲专其功不许营于下淮或谓神茂曰贼长于野战下淮地平四面受敌不如据七里濑【七里滩在桐庐县距建徳四十余里与严陵濑相接】贼必不能进不从神茂偏禆多北人不与神茂同心别将王曅郦通并据外营降于答仁刘归义尹思合等弃城走神茂孤危辛未亦降于答仁【降戸江翻】答仁送之建康癸酉王僧辩等至芜湖侯景守将张黑弃城走景闻之甚惧下诏赦湘东绎王僧辩之罪众咸笑之侯子鉴据姑孰南洲以拒西师景遣其党史安和等将兵二千助之三月己巳朔景下诏欲自至姑孰又遣人戒子鉴曰西人善水战勿与争锋往年任约之败良为此也【去年景与徐文盛水战亦败走不特任约也以故畏之为于伪翻】若得歩骑一交必当可破汝但结营防上引船入浦以待之子鉴乃舍舟登岸闭营不出僧辩等停军芜湖十余日景党大喜告景曰西师畏吾之彊势将遁矣不击且失之景乃复命子鉴为水战之备【复扶又翻】丁丑僧辩至姑孰子鉴帅歩骑万余人度洲于岸挑战又以鸼防千艘载战士【类篇曰鸼防船长貌玉篇曰鸼防小船也集韵鸼丁了翻防胡鸟翻按王僧辩鸼防其中载士两邉悉八十棹棹手皆越人去来趣袭防过风电葢今之水哨马即其类　考异曰典略作乌鹊舫千艘今从梁书】僧辩麾细船皆令退缩留大舰夹泊两岸子鉴之众谓水军欲退争出趋之【趋七喻翻】大舰断其归路【断音短】鼓噪大呼合战中江【呼火故翻】子鉴大败士卒赴水死者数千人子鉴仅以身免收散卒走还建康据东府僧辩留虎臣将军庄丘慧达鎭姑孰引军而前歴阳戍迎降【降户江翻】景闻子鉴败大惧涕下覆靣【覆敷又翻】引衾而卧良久方起叹曰误杀乃公庚辰僧辩督诸军至张公洲【张公洲即蔡州考异曰典略作戊寅今从太清纪】　辛巳乘潮入淮进至禅灵寺前【禅灵寺齐武帝所建】景召石头津主张賔使引淮中舣防及海艟【舣音义防蒲故翻方言船短而深谓之防艟尺庸翻】以石缒之塞淮口【缒虽伪翻塞悉则翻】缘淮作城自石头至于朱雀街十余里中楼堞相接【堞达协翻】僧辩问计于陈霸先霸先曰前柳仲礼数十万兵隔水而坐韦粲在青溪竟不度岸贼登高望之表里俱尽故能覆我师徒【事见一百六十二卷武帝太清三年】今围石头须度北岸诸将若不能当锋霸先请先往立栅壬午霸先于石头西落星山筑栅　【考异曰陈书云横陇立栅今从典略】众军次连八城直出石头西北景恐西州路絶自帅侯子鉴等亦于石头东北筑五城以遏大路【帅读曰率】景使王伟守台城乙酉景杀湘东王世子方诸前平东将军杜防安　刘神茂至建康丙戌景命为大剉碓先进其足寸寸斩之以至于头【刘神茂始导侯景取夀阳及其度江又为爪牙东南之祸神茂实为之其死晚矣大剉碓者为大剉刀机如碓使人踏之碓都内翻】留异外同神茂而濳通于景故得免祸　丁亥王僧辩进军招提寺北【招提寺在石头城北】侯景帅众万余人鐡骑八百余匹陈于西州之西【陈读曰阵下志陈冲陈陈不同】陈霸先曰我众贼寡应分其兵势以彊制弱何故聚其锋锐令致死于我乃命诸将分处置兵景冲将军王僧志陈僧志小缩霸先遣将军安陆徐度将弩手二千横截其后【弩矢之力可以及远横截其后箭锋所到敌必惊却】景兵乃却霸先与王琳杜龛等以铁骑乘之僧辩以大兵继之景兵败退据其栅龛岸之兄子也【杜岸死于太清三年荆雍构难之时龛岸兄岑之子龛苦含翻】景仪同三司卢晖略守石头城开北门降【降戸江翻】僧辩入据之景与霸先殊死战景帅百余骑弃矟执刀左右冲陈【矟色角翻】陈不动众遂大溃诸军逐北至西明门【西明门建康外城西中门】景至阙下不敢入台召王伟责之曰尔令我为帝今日误我伟不能对绕阙而藏景欲走伟执鞚谏曰【鞚苦贡翻】自古岂有叛天子邪宫中卫士犹足一战弃此将欲安之景曰我昔败贺防胜【见一百五十六卷武帝中大通六年败补迈翻】破葛荣【见一百五十二卷大通二年】扬名河朔度江平台城降柳仲礼如反掌【见一百六十有二卷太清三年降户江翻】今日天亡我也因仰观石阙叹息久之以皮囊盛其江东所生二子【盛时征翻景至建康所生子也】挂之鞍后与房世贵等百余骑东走欲就谢答仁于吴矦子鉴王伟陈庆奔朱方僧辩命裴之横杜龛屯杜姥宅杜崱入据台城僧辩不戢军士剽掠居民男女祼露【姥莫补翻崱士力翻戢则立翻剽匹妙翻祼郎果翻】自石头至于东城号泣满道【号户刀翻】是夜军士遗火焚太极殿及东西堂寳器羽仪辇辂无遗【史言王僧辩御军无法失伐罪吊民肃清禁辇之意】戊子僧辩命侯瑱等帅精甲五千追景王克元罗等帅台内旧臣迎僧辩于道僧辩劳克曰【劳力到翻】甚苦事夷狄之君克不能对又问玺绂何在【玺斯氏翻绂音弗】克良久曰赵平原持去【侯景侍中赵思贤兼平原太守】僧辩曰王氏百世卿族一朝而坠僧辩迎太宗梓宫升朝堂帅百官哭踊如礼【朝直遥翻】己丑僧辩等上表劝进【上时掌翻　考异曰梁帝纪戊子王以贼平吿明堂大社己丑僧辩等奉表按表文云众军以戊子总集建康岂是日告防即能达江陵乎盖僧辩等以己丑日表劝进耳】且迎都建业湘东王答曰淮海长鲸虽云授首襄阳短狐未全革面【禹贡曰淮海惟扬州长鲸谓侯景古者伐国取其鲸鲵以为大戮岳阳王詧据襄阳与湘东为敌故斥为短狐短狐蜮也含沙射人中之者死易曰小人革面】太平玉烛尔乃议之【尔雅春为青阳夏为朱明秋为白藏冬为英四时和谓之玉烛释云此释太平之时四时和畅以致嘉祥之事也云春为青阳者言春之气和则青而温阳也云夏为朱明者言夏之气和则赤而光明也云秋为白藏者言秋之气和则白而收藏也云冬为英者言冬之气和则黑而清英也四时和谓之玉烛者言四时和气温润明照故谓之玉烛李巡云人君徳美如玉而明若烛聘义君子比德于玉焉是时人君若德辉动于内则和气应于外统而言之谓之玉烛】庚寅南兖州刺史郭元建秦郡戍主郭正买【侯景以广陵为南兖州因南朝之旧也】阳平戍主鲁伯和行南徐州事郭子仲并据城降【降户江翻】僧辩之江陵也啓湘东王曰平贼之后嗣君万福未审何以为礼王曰六门之内自极兵威【台城六门大司马门万者门东华门西华门太阳门承明门】僧辩曰讨贼之谋臣为己任成济之事请举别人【成济弑魏高贵乡公王僧辩欲避弑君之恶名故云】王乃密谕宣猛将军朱买臣使为之所及景败太宗已殂豫章王栋及二弟桥樛相扶出于宻室【樛居蚪翻】逄杜崱于道为去其鎻二弟曰今日始免横死矣【为于伪翻去羌吕翻横尸孟翻】栋曰倚伏难知吾犹有惧【贾谊鵩赋曰祸兮福所倚福兮祸所伏】辛卯遇朱买臣呼之就船共饮未竟并沈于水【沈持林翻】僧辩遣陈霸先将兵向广陵受郭元建等降又遣使者徃安慰之【将即亮翻降户江翻使疏吏翻】诸将多私使别索马仗【索山客翻】防侯子鉴度江至广陵谓元建等曰我曹梁之深讐何顔复见其主【复扶又翻】不若投北可得还乡遂皆降齐霸先至欧阳齐行台辛术已据广陵王伟与侯子鉴相失直渎戍主黄公喜获之送建康【孙盛晋春秋曰直渎在方山王安石诗山蟠直渎输淮口陆游曰直渎吴孙氏所开温庭筠过吴景帝陵诗虚开直渎三千里青葢何曽到洛阳按侯子鉴王伟已度江此非方山之直渎也沈约志旴太守管下有直渎今晋安帝立县】王僧辩问曰卿为贼相不能死节而求活草间邪伟曰废兴命也使汉帝早从伟言明公岂有今日【谓台城之破僧辩已降侯景纵还竟陵使有今日伟之此言亦以愧僧辩也】尚书左丞虞隲尝为伟所辱乃唾其面伟曰君不读书不足与语隲慙而退【隲之日翻唾吐卧翻】僧辩命罗州刺史徐嗣徽鎭朱方壬辰侯景至晋陵得田迁余兵【田迁东攻刘神茂有余兵在晋陵】因驱掠居民东趋吴郡【趋七喻翻】　夏四月齐主使大都督潘乐与郭元建将兵五万攻阳平防之王僧辩啓陈霸先鎭京口　【考异曰陈纪髙祖应接郭元建还僧辩启高祖鎭京】
　　【口按是时徐嗣徽为南徐州刺史葢霸先但领兵戍京口耳未为刺史也】　益州刺史太尉武陵王纪颇有武略在蜀十七年南开宁州越雟西通资陵吐谷浑内修耕桑盐铁之政外通商贾远方之利【嶲音髓吐从暾入声谷音浴贾音古】故能殖其财用器甲殷积有马八千匹闻侯景陷台城湘东王将讨之谓僚佐曰七官文士岂能匡济【湘东于兄弟次第七故呼为七官】内寝柏殿柱绕节生花纪以为已瑞乙巳即皇帝位改元天正立子圆照为皇太子圆正为西阳王圆满为竟陵王圆普为谯王圆肃为宜都王以巴西梓潼二郡太守永丰侯防为征西大将军益州刺史封秦郡王【吴立永丰县属始安郡防吁为翻】司马王僧略直兵参军徐怦固谏不从【怦普耕翻】僧略僧辩之弟怦勉之从子也【徐勉梁初贤相从才用翻】初台城之围怦劝纪速入援纪意不欲行内衔之会蜀人费合告怦反怦有与将帅书云事事徃人口具纪即以为反徴【费扶沸翻将即亮翻帅所类翻徴读曰证】谓怦曰以卿旧情当使诸子无恙【恙余亮翻】对曰生儿悉如殿下留之何益【以讥切纪不能救君父】纪乃尽诛之枭首于市【枭坚尧翻】亦杀王僧略永丰侯防叹曰王事不成矣善人国之基也今先杀之不亡何待纪征宜丰侯谘议参军刘璠为中书侍郎【璠孚袁翻】使者八反乃至纪令刘孝胜深布腹心璠苦求还中记室韦登私谓璠曰殿下忍而蓄憾足下不留将致大祸孰若共构大厦使身名俱美哉【夏户雅翻】璠正色曰卿欲缓颊于我邪【缓颊说也汉高帝谓郦食其曰缓颊徃说魏王豹】我与府侯分义已定【府侯谓宜丰侯循分扶问翻】岂以夷险易其心乎殿下方布大义于天下终不逞志于一夫纪知必不为己用乃厚礼遣之以宜丰侯循为益州刺史封随郡王以璠为循府长史蜀郡太守　谢答仁讨刘神茂还至富阳闻侯景败走帅万人欲北出候之【帅读曰率】赵伯超据钱塘拒之侯景进至嘉兴【沈约曰嘉兴本名长水秦改曰由拳吴孙权黄龙四年由拳县生嘉禾改曰禾兴孙皓避父名改曰嘉兴今秀州是也北至吴郡一百五十五里】闻伯超叛之乃退据吴己酉侯瑱追及景于松江【松江在今吴县一名笠泽在吴县南四十里】景犹有船二百艘众数千人【艘苏遭翻】瑱进击败之【败补迈翻】擒彭隽田迁房世贵蔡夀乐王伯丑【乐音洛】瑱生剖隽腹抽其肠隽犹不死手自收之乃斩之景与腹心数十人单舸走推堕二子于水【舸古我翻推吐雷翻】将入海瑱遣副将焦僧度追之【将即亮翻】景纳羊侃之女为小妻以其兄鹍为库直都督待之甚厚鹍随景东走与景所亲王元礼谢葳蕤宻图之葳蕤答仁之弟也景下海欲向蒙山【景自沪渎下海魏收志东安郡新泰县有防山景欲浮海趣山东复入北也葳音威蕤如住翻】己卯景昼寝鹍语海师【海师习知海道者也语牛渚翻】此中何处有蒙山汝但听我处分【处昌吕翻分扶问翻】遂直向京口至胡豆洲景觉大惊问岸上人云郭元建犹在广陵景大憙【觉古孝翻憙与喜同】将依之鹍防刀叱海师向京口　【考异曰典略云舟人李横文绐景向南徐州今从梁书】因谓景曰吾等为王効力多矣【为于伪翻】今至于此终无所成欲就乞头以取富贵景未及答白刄交下景欲投水鹍以刀斫之景走入船中以佩刀抉船底【抉船底欲入水抉一决翻】鹍以矟刺杀之【矟色角翻刺七亦翻】尚书右仆射索超世在别船葳蕤以景命召而执之南徐州刺史徐嗣徽斩超世【王伟索超世景之谋主也索苏各翻】以盐内景腹中送其尸于建康僧辩传首江陵截其手足使谢葳蕤送于齐暴景尸于市士民争取食之并骨皆尽溧阳公主亦预食焉　【考异曰典略云复烹溧阳公主今从南史】初景之五子在北齐世宗剥其长子面而烹之防者皆下蚕室【长知两翻下遐嫁翻】齐显祖即位梦猕猴坐其御牀乃尽烹之赵伯超谢答仁皆降于矦瑱瑱并田迁等送建康王僧辩斩房世贵于市送王伟吕季略周石珍严亶赵伯超伏知命于江陵丁巳湘东王下令解严乙丑葬简文帝于庄陵庙号太宗　侯景之败也以传国玺自随【玺斯氏翻】使其侍中兼平原太守赵思贤掌之曰若我死宜沈于江勿令吴儿复得之思贤自京口济江遇盗从者弃之草间【沈持林翻复扶又翻从才用翻】至广陵以告郭元建元建取之以与辛术壬申术送之至邺　甲申齐以吏部尚书杨愔为右仆射以太原公主妻之【愔于今翻妻七细翻】公主即魏孝静帝之后也　杨干运至劒北【劔北劒阁之北也】魏达奚武逆击之大破干运于白马陈其俘馘于南郑城下且遣人辱宜丰侯循循怒出兵与战都督杨绍伏兵击之杀伤殆尽刘璠还至白马西【刘璠自成都还魏收志华阳郡沔阳县有白马城宜丰侯循璠见禽于嶓冢嶓冢县亦属华阳郡五代志汉中郡西县旧曰嶓冢】为武所获送长安太师泰素闻其名待之如旧交时南郑久不下武请屠之泰将许之璠请之于朝【朝谓魏朝也朝直遥翻】防怒不许璠泣请不已泰曰事人当如是乃从其请　五月庚午司空南平王恪等复劝进【复扶又翻】湘东王犹不受遣侍中丰城侯泰谒山陵【沈约志豫章丰城县吴立曰富城晋武帝更名　考异曰梁书在四月官为司空太清纪在此月官太宰今从梁书】修复庙社戊寅侯景首至江陵枭之于市三日【枭坚尧翻】煮而漆之以付武库庚辰以南平王恪为扬州刺史甲申以王僧辩为司徒鎭卫将军封长宁公【鎭卫将军梁定二百四十号其班穹矣僧辩元功必封长宁郡公长宁郡晋安帝置属荆州】陈霸先为征虏将军开府仪同三司封长城县矦【赏平侯景之功也霸先长城县人也杜佑曰湖州长城县吴王阖闾遣弟夫槩筑城狭而长晋武帝太康三年置】乙酉诛侯景所署尚书仆射王伟左民尚书吕季略少府周石珍舍人严亶于市赵伯超伏知命饿死于狱以谢答仁不失礼于太宗特宥之王伟于狱中上五百言诗【五百言诗今之五十韵诗也上时掌翻】湘东王爱其才欲宥之有嫉之者言于王曰前日伟作檄文甚佳王求而视之檄云项羽重瞳尚有乌江之败【重直龙翻】湘东一目宁为赤县所归王大怒钉其舌于柱【钉丁定翻】剜腹脔肉而杀之【剜乌丸翻王伟侯景之所取计者也自围台城以至于移梁祚屠萧氏以及其臣民皆伟之谋帝忘其父子兄弟之讐乃爱其才而欲宥之发怒于檄文而后诛之失刑甚矣】　丙戌齐合州刺史斛斯昭攻歴阳防之　丁亥下令以王伟等既死自余衣冠旧贵被逼偷生【被皮义翻】猛士勲豪和光茍免者皆不问　扶风民鲁悉达纠合乡人以保新蔡【阵书鲁悉达扶风人祖父至悉达皆仕于齐梁沈约宋志江州所部有南新蔡郡不言侨置之地但云去京都水行一千三百七十六里有余以水程约言之南新蔡郡当置于今蕲州界五代志蕲州黄梅县旧曰永兴隋开皇初改曰新蔡葢因南新蔡郡以名县也刘昫曰黄梅县宋分置新蔡郡】力田蓄谷时江东饥乱饿死者什八九遗民携老防归之悉达分给粮廪全济甚众招集晋熙等五郡尽有其地使其弟广达将兵从王僧辩讨侯景【将即亮翻下同】景平以悉达为北江州刺史【魏收志梁武帝置北江州治鹿城闗领义阳齐昌新昌梁安齐兴郡五代志黄州木兰县梁置北江州唐并木兰入黄冈县】齐主使其散骑常侍曹文皎等来聘湘东王使散骑常侍柳晖等报之且告平侯景亦遣舍人魏彦告于魏　齐主使潘乐郭元建将兵围秦郡行台尚书辛术谏曰朝廷与湘东王信使不絶【使疏吏翻】阳平侯景之土取之可也今王僧辩已遣严超达守秦郡于义何得复争之【复扶又翻】且水潦方降不如班师弗从陈霸先命别将徐度引兵助秦郡固守齐众七万攻之甚急王僧辩使左卫将军杜崱救之霸先亦自欧阳来会与元建大战于士林大破之【士林在六合县界】斩首万余级生擒千余人元建收余众北遁犹以通好不穷追也【好呼到翻】辛术迁吏部尚书自魏迁邺以后大选之职知名者数人【吏部选为大选选湏绢翻】互有得失齐世宗少年高朗所者疎袁叔悳沈密谨厚所伤者细【少诗照翻沈持林翻】杨愔风流辩给取士失于浮华唯术性尚贞明取士必以才器循名责实新旧参举管库必擢门阀不遗【阀音伐说文阀阅自序也史记明其等曰阀积其功曰阅此所谓门阀者直言世家子弟门地素高者耳又说门在左曰阀在右曰阅】考之前后最为折衷【衷陟仲翻】魏达奚武遣尚书左丞柳带韦入南郑说宜丰侯循曰【说式芮翻】足下所固者险所恃者援所保者民今王旅深入所凭之险不足固也白马破走酋豪不进【谓杨干运也酋慈秋翻】所望之援不可恃也长围四合所部之民不可保也且足下本朝防乱社稷无主欲谁为为忠乎【朝直遥翻防息浪翻谁为之为于伪翻】岂若转祸为福使庆流子孙邪循乃请降【降户江翻】带韦庆之子也【柳庆见一百六十一卷武帝太清二年】开府仪同三司贺兰德愿闻城中食尽请攻之大都督赫连达曰不战而获城策之上者岂可利其子女贪其财货而不爱民命乎且观其士马犹彊精神尚固攻之纵克则彼此俱伤如困兽犹鬪【左传吴夫槩王之言】则成败未可知也武曰公言是也乃受循降获男女二万口而还【还从宣翻又如字】于是劔北皆入于魏　六月丁未齐主还邺乙卯复如晋阳【复扶又翻】　庚寅立安南矦方矩为王太子　齐遣散骑常侍谢季卿来贺平侯景衡州刺史王怀明作乱广州刺史萧勃讨平之　齐
　　政烦赋重江北之民不乐属齐其豪杰数请兵于王僧辩僧辩以与齐通好皆不许【乐音洛数所角翻好呼到翻】秋七月广陵侨人朱盛等【侨人本非广陵人而侨居广陵者】濳聚党数千人谋袭杀齐刺史温仲邕遣使求援于陈霸先【使疏吏翻下使末同】云已克其外城霸先使告僧辩僧辩曰人之情伪未易可测【易弋防翻】若审克外城亟湏应援如其不尔无烦进军使未报霸先已济江僧辩乃命武州刺史杜崱等助之防盛等谋泄霸先因进军围广陵　八月魏安康人黄众寳反攻魏兴执太守柳桧进围东梁州【梁置南梁州于西城郡西魏改曰东梁州西城古魏兴郡治所魏收志后魏太延五年别置魏兴郡于上洛郡界带阳亭县属洛州洛州后改为商州】令桧诱说城中【诱音酉说式芮翻】桧不从而死桧虬之弟也【柳虬桞庆之兄见二百五十一卷武帝大同三年】太师泰遣王雄与骠骑大将军武川宇文虬讨之【骠匹妙翻骑竒寄翻】　武陵王纪举兵由外水东下以永丰侯防为益州刺史守成都使其子宜都王圆肃副之　九月甲戌司空南平王恪卒甲申以王僧辩为扬州刺史　齐主使吿王僧辩陈霸先曰请释广陵之围必归广陵歴阳两城霸先引兵还京口江北之民从霸先济江者万余口湘东王以霸先为征北大将军开府仪同三司南徐州刺史征霸先世子昌【覇先封长城县侯昌为世子】及兄子顼诣江陵以昌为散骑常侍顼为领直【梁宿卫之官有四厢领直葢领直卫之士因以名官为昌顼陷魏张本】　宜丰侯循之降魏也丞相泰许其南还久而未遣从容问刘璠曰【从千容翻】我于古谁比对曰璠常以公为汤武今日所见曽桓文之不如泰曰我安敢比汤武庻几望伊周何至不如桓文对曰齐桓存三亡国【左传宋司马子鱼曰齐桓存三亡国以属诸侯杜预注曰三亡国鲁卫邢】晋文公不失信于伐原语未竟泰抚掌曰我解尔意【解户买翻】欲激我耳乃谓循曰王欲之荆为之益【武陵王纪封循为随郡王故以王称之】循请还江陵泰厚礼遣之　【考异曰典略云十月乙未朔太祖谓循云云按太清纪是月循至江陵今从之】循以文武千家自随湘东王疑之遣使觇察相望于道【使疏吏翻觇丑廉翻又丑艶翻】始至之夕命劫窃其财及旦循啓输马仗王乃安之引入对泣以循为侍中骠骑将军开府仪同三司　冬十月齐主自晋阳如离石自黄栌岭起长城北至社平戍四百余里置三十六戍【此长城葢起于唐石州北抵武州之境栌音卢社平齐纪作社子按斛律金传黄栌岭在乌突戍东】　戊申湘东王执湘州刺史王琳于殿中杀其副将殷晏琳本会稽兵家【将即亮翻会工外翻】其姊妹皆入王宫故琳少在王左右琳好勇王以为将帅琳倾身下士【少诗沼翻好呼到翻帅所类翻下遐嫁翻下王下同】所得赏赐不以入家麾下万人多江淮羣盗从王僧辩平侯景与杜龛功居第一【龛苦含翻】在建康恃宠纵暴僧辩不能禁僧辩以宫殿之烧【谓军人遗火焚太极殿及东西堂也】恐得罪欲以琳塞责【塞悉则翻】乃宻啓王请诛琳王以琳为湘州琳自疑及祸使长史陆纳帅部曲赴湘州【帅读曰率】身诣江陵陈谢谓纳等曰吾若不返子将安之【之往也】咸曰请死之相泣而别至江陵王下琳吏辛酉以王子方略为湘州刺史又以廷尉黄罗汉为长史使与太舟卿张载至巴陵先据琳军【五代志太舟卿梁初为都水台使者天监七年改焉位视中书郎列卿之最末者也主舟航堤渠】载有宠于王而御下峻刻荆州人疾之如讐罗汉等至琳军陆纳及士卒并哭不肻受命执罗汉及载王遣宦者陈旻徃谕之纳对旻刳载腹抽肠以系马足使绕而走肠尽气絶又脔割出其心向之抃舞【抃舞拊手而舞】焚其余骨以黄罗汉清谨而免之纳与诸将引兵袭湘州时州中无主纳遂据之　公卿藩鎭数劝进于湘东王【数所角翻】十一月丙子世祖即皇帝位于江陵改元大赦【改太清为承圣】是日帝不升正殿公卿陪列而已【史言帝不能正其始】　丁丑以宜丰侯循为湘州刺史己卯立王太子方矩为皇太子更名元良【更工行翻】皇子方智为晋安王方略为始安王方等之子庄为永嘉王【方等伐湘州战败而死】追尊母阮修容为文宣皇后【修容魏文帝所制自晋以来位列九嫔】侯景之乱州郡太半入魏自巴陵以下至建康以长江为限荆州界北尽武宁西拒硖口【北尽武宁与岳阳王詧分界西拒硖口与武陵王纪分界硖当作峡】岭南复为萧勃所据【复扶又翻】诏令所行千里而近民户着籍不盈三万而已【着直略翻史言荆州管内萧条】陆纳袭击衡州刺史丁道贵于渌口破之【衡州治衡阳县县东二十里有酃湖其水湛然緑色取以酿酒甘美谓之酃渌渌口即酃湖口也唐志潭州有渌口戌丁度曰湘东有渌水张舜民郴行录嘉鱼县口舟行七十余里至渌溪口南北对境图自岳州防江东北下过矦敬港神林港象湖港新打口石头口得渌溪口按郴行録对境图之渌溪口皆非丁道贵败处唯唐志之潭州渌口戍为是渌音绿】道贵奔零陵其众悉降于纳【降户江翻】上闻之遣使征司徒王僧辩右卫将军杜崱平北将军裴之横与宜丰侯循共讨纳循军巴陵以待之侯景之乱零陵人李洪雅据其郡上即以为营州刺史【营阳郡亦汉零陵郡之地故因置营州隋为永州】洪雅请讨陆纳上许之丁道贵收余众与之俱纳遣其将吴藏袭击破之洪雅等退保空云城【姚思廉梁书作空灵滩水经注长沙建宁县故城南有空泠峡湘水所经也惊浪奔雷迅同三峡张舜民郴行录曰自醴陵江口南行十余里到空灵防　考异曰典略作空零城今从梁书　余谓空云葢空灵之误也】藏引兵围之顷之纳请降求送妻子【送妻子为质以示诚欵】上遣陈旻至纳所纳众皆泣曰王郎被囚【被皮义翻】故我曹逃罪于湘州非有他志也乃出妻子付旻旻至巴陵循曰此诈也必将袭我乃宻为之僃纳果夜以轻兵继旻后约至城下鼓噪十二月壬午晨去巴陵十里【言纳兵夜行至晨距巴陵相去十里】众谓已至即鼓噪军中皆惊循坐胡牀于垒门望之纳乘水来攻矢下如雨循方食甘蔗略无惧色【蔗之夜翻】徐部分将士击之【分扶问翻】获其一舰【舰戸黯翻】纳退保长沙　壬午齐主还邺戊午复如晋阳【复扶又翻】











　　资治通鉴卷一百六十四
　　钦定四库全书
　　资治通鉴卷一百六十五　宋　司马光　撰
　　胡三省　音注
　　梁纪二十一【起昭阳作噩尽阏逢阉茂凡二年】
　　世祖孝元皇帝下
　　承圣二年春正月王僧辩发建康承制使陈霸先代镇扬州【使陈霸先自京口代镇扬州】　丙子山胡围齐离石戊寅齐主讨之未至胡已走因廵三堆【魏收地形志永安郡平冦县魏真君七年并三堆属焉隋鴈门郡崞县有平冦县】大猎而归　以吏部尚书王褒为左仆射己丑齐改铸钱文曰常平五铢【五代志齐文宣除魏永安五铢改铸常平】
　　【五铢重如其文其钱甚贵且制造甚精】　二月庚子李洪雅力屈以空云城降陆纳【去年呉蔵攻李洪雅降户江翻下同】纳囚洪雅杀丁道贵纳以沙门寳志诗防有十八子以为李氏当王【天监中寳志为防云太嵗龙将无理萧经霜草应死余人散十八子时言萧氏当灭李氏代兴防楚譛翻】甲辰推洪雅为主号大将军使乗平肩舆列鼓吹纳帅众数千左右翼从【吹尺瑞翻帅读曰率下同从才用翻】　魏太师泰去丞相大行台【去羌吕翻】为都督中外诸军事　王雄至东梁州黄众寳帅众降【黄众寳反见上卷上年】太师泰赦之迁其豪帅于雍州【帅所类翻雍于用翻】　齐主送柔然可汗铁伐之父登注及兄库提还其国【登注等奔齐见上卷上年可从刋入声汗音寒】铁伐寻为契丹所杀【契欺讫翻又音吃】国人立登注为可汗登注复为其大人阿富提所杀【复扶又翻】国人立库提　突厥伊利可汗卒子科罗立号乙息记可汗【厥君勿翻　考异曰顔师古隋书突厥云弟逸可汗立今从周书及北史】三月遣使献马五万于魏【使疏吏翻】柔然别部又立阿那瓌叔父邓叔子为可汗　【考异曰魏书北史蠕蠕传皆云立铁伐为可汗突厥皆云立邓叔子为可汗葢诸部分散各有所立也】乙息记撃破邓叔子于沃野北木頼山乙息记卒舍其子摄图而立其弟俟斤号木杆可汗【俟渠之翻杆公旦翻为后佗鉢卒摄图争国张本　考异曰周书作术汗隋书作俟斗木杆今从北史】木杆状貌竒异性刚勇多智畧善用兵邻国畏之上闻武陵王纪东下使方士画版为纪像【画与畵同】亲钉
　　支体以厌之【钉丁定翻厌于叶翻】又执侯景之俘以报纪初纪之举兵皆太子圎照之谋也圎照时镇巴东【巴东信州】执留使者啓纪云矦景未平宜急进讨已闻荆镇为景所破纪从之趣兵东下【使防吏翻趣读曰促】上甚惧与魏书曰子纠亲也请君讨之【左传齐无知弑其君雍廪杀无知公子小白自莒入于齐鲁庄公伐齐纳子纠鲁师败绩齐鲍叔帅师来言曰子纠亲也请君讨之乃杀子纠】太师泰曰取蜀制梁在兹一举诸将咸难之【咸以为难也】大将军代人尉迟迥泰之甥也【迥传其先魏之别种号尉遟部因氏焉尉纡勿翻】独以为可克泰问以方略迥曰蜀与中国隔絶百有余年恃其险不虞我至若以铁骑兼行袭之无不克矣【骑竒寄翻下同】泰乃遣迥督开府仪同三司原珍等六军甲士万二千骑万匹自散闗伐蜀【考异曰典略在正月戊辰今从周纪】　陆纳遣其将吴藏潘乌黒李贤明等下据车轮【将即亮翻下同按下文陆纳夹岸为城甲子王僧辩攻防之乙丑进围长沙则车轮之地葢据湘江之要去长沙不远也　考异曰梁纪云二月丙子按长厯二月无丙子梁纪误】王僧辩至巴陵　【考异曰典略云三月辛酉按长厯是月癸亥朔无辛酉典略误】宜丰侯循让都督于僧辩　【考异曰僧辩云与陈霸先让都督今从典略】僧辩弗受上乃以僧辩循为东【西】都督夏四月丙申僧辩军于车轮　【考异曰典略作甲子非也今从梁纪】　吐谷浑可汗夸吕虽通使于魏而冦抄不息【吐从暾入声谷音浴使防吏翻下同抄楚交翻】宇文泰将骑三万逾陇至姑臧讨之夸吕惧请服既而复通使于齐凉州刺史史宁觇知其还袭之于赤泉【唐志凉州姑臧县有赤水军本赤乌镇有赤乌泉因名幅员五千一百八十里军之最大者也复扶又翻觇丑盐翻又丑艶翻】获其仆射乞伏触状　陆纳夹岸为城以拒王僧辩纳士卒皆百战之余僧辩惮之不敢轻进稍作连城以逼之纳以僧辩为怯不设备五月甲子僧辩命诸军水陆齐进急攻之僧辩亲执旗鼓宜丰侯循亲受矢石拔其二城纳众大败歩走保长沙乙丑僧辩进围之僧辩坐垄上视筑围垒吴藏李贤明帅锐卒千人开门突出蒙楯直进趋僧辩【帅读曰率楯食尹翻趋七喻翻】时杜崱杜龛并侍左右甲士卫者止百余人力战拒之【崱士力翻龛苦含翻】僧辩据胡牀不动裴之横从旁击藏等藏等败退贤明死【李贤明本矦景将也景败归王琳】藏脱走入城　武陵王纪至巴郡闻有魏兵遣前梁州刺史巴西谯淹还军救蜀初杨干运求为梁州刺史纪以为潼州刺史【五代志金山郡西魏置潼州葢梁已置此州也治涪城】杨灋琛求为黎州刺史以为沙州【葢即以平兴为沙州也潼音同琛丑林翻】二人皆不悦干运兄子畧说干运曰今矦景初平宜同心戮力【说式芮翻戮音留又音六并力也】保国宁民而兄弟寻戈【左传子产曰昔高辛氏有二子伯曰阏伯季曰实沈不相能也日寻干戈以相征讨】此自亡之道也夫木朽不雕【论语孔子曰朽木不可雕也】世衰难佐不如送欵闗中可以功名两全干运然之令略将二千人镇剑阁又遣其壻乐广镇安州【五代志普安郡梁置南安州后改为安州普安旧曰南安西魏改普安将即亮翻】与灋琛皆濳通于魏魏太师泰宻赐干运铁劵授骠骑大将军开府仪同三司梁州刺史【西魏之官骠骑大将军开府仪同三司位次柱国大将军骠匹妙翻】尉遟迥以开府仪同三司矦吕陵始为前军【矦吕陵虏三字姓】至劔阁畧退就乐广翻城应始始入据安州甲戌迥至涪水【涪水自龙州入潼州界潼州治涪其城西临涪水涪音浮】干运以州降【降户江翻】迥分军守之进袭成都时成都见兵不满万人【见贤遍翻】仓库空竭永丰侯防婴城自守迥围之谯淹遣江州刺史景欣幽州刺史赵抜扈援成都【五代志隆山郡隆山县旧曰犍为县置江州】迥使原珍等击走之武陵王纪至巴东闻矦景已平乃自悔召太子圆照责之对曰矦景虽平江陵未服纪亦以既称尊号【纪称尊号见上卷上年】不可复为人下【复扶又翻下上复复送乃复无复同】欲遂东进将卒日夜思归其江州刺史王开业以为宜还救根本更思后图诸将皆以为然【将即亮翻】圆照及刘孝胜固言不可纪从之宣言于众曰敢谏者死己丑纪至西陵军势甚盛舳舻翳川【舳音逐舻音卢翳蔽也】防军陆灋和筑二城于峡口两岸运石塡江铁鎻断之【断音短】帝抜任约于狱以为晋安王司马【帝封子方智为晋安王任音壬】使助灋和拒纪【赤亭之战法和活约是有旧恩故使助之】谓之曰汝罪不容诛我不杀本为今日因撤禁兵以配之仍许妻以庐陵王续之女使宣猛将军刘棻与之俱【为于伪翻妻七细翻棻符分翻】　庚辰巴州刺史余孝顷将兵万人会王僧辩于长沙【将即亮翻下同】　豫章太守观宁矦永昏而少断【少诗沼翻断丁乱翻】左右武蛮奴用事军主文重疾之永将兵讨陆纳至宫亭湖重杀蛮奴永军溃奔江陵重将其众奔开建矦蕃蕃杀之而有其众【开建矦蕃时镇鄱阳沈约曰宋文帝分临贺郡之封阳县立开建县】　六月壬辰武陵王纪筑连城攻絶铁鎻陆法和告急相继上复抜谢答仁于狱【去年矦景败得谢答仁不杀而囚之】以为歩兵校尉【梁东宫有步兵等三校尉校户敎翻】配兵使助法和又遣使送王琳令说输陆纳【使防吏翻说式芮翻】乙未琳至长沙僧辩使送示之纳众悉拜且泣使谓僧辩曰朝廷若赦王郎乞听入城僧辩不许复送江陵陆法和求救不已上欲召长沙兵恐失陆纳乃复遣琳许其入城琳既入纳遂降湘州平【降户江翻　考异曰梁纪乙酉湘州平按长歴是月无乙酉梁纪误】上复琳官爵使将兵西援峡口【将即亮翻】　甲辰齐章武景王库狄干卒　武陵王纪遣将军矦叡将众七千筑垒与陆法和相拒上遣使与纪书许其还蜀专制一方纪不从报书如家人礼【不肯定君臣之分而用兄弟之礼使防吏翻下同】陆纳既平湘州诸军相继西上【上时掌翻】上复与纪书曰吾年为一日之长属有平乱之功膺此乐推事归当璧【长陟丈翻属之欲翻乐音洛左传楚共王无冡适有宠子五人无适立焉乃大有事于羣望而祈曰请神择于五人者使主社稷乃徧以璧见于羣望曰当璧而拜者神所立也既乃宻埋璧于太室之庭使五人者齐而长入拜康王跨之灵王肘加焉子干子晳皆远之平王弱抱以入再拜皆压纽后平王卒有楚国】傥遣使乎良所遟也【遟直利翻待也】如曰不然于此投笔友于兄弟分形共气兄肥弟瘦无复相见之期让枣推梨永罢懽愉之日【汉孔融兄弟七人融第六四岁时与诸兄共食梨枣輙引小者人问其故答曰我小儿法当取小者人皆异之推吐雷翻】心乎爱矣书不尽言【言兄弟之爱存之于心非书翰之间所能尽言也】纪顿兵日乆频战不利又闻魏冦深入成都孤危忧懑不知所为【懑音闷又音满】乃遣其度支尚书乐奉业诣江陵求和请依前防还蜀【度徒洛翻】奉业知纪必败啓上曰蜀军乏粮士卒多死危亡可待上遂不许其和【史言上兄弟皆阻兵而安忍】纪以黄金一斤为饼饼百为箧至有百箧银五倍于金锦缯防称是每战悬示将士不以为赏【罽音计缯慈陵翻称尺证翻将即亮翻下同】宁州刺史陈智祖请散之以募勇士弗听智祖哭而死有请事者纪称疾不见由是将卒解体秋七月辛未巴东民符升等斩峡口城主公孙晃降于王琳【将即亮翻降户江翻　考异曰典畧作丙戌今从梁书】谢荅仁任约进攻矦叡破之抜其三垒于是两岸十四城俱降纪不获退【诸城已降江陵兵断道故不获退】顺流东下游击将军樊猛追击之纪众大溃赴水死者八千余人猛围而守之上宻敕猛曰生还不成功也猛引兵至纪所纪在舟中绕牀而走以金囊掷猛曰以此雇卿送我一见七官猛曰天子何由可见杀足下金将安之【之徃也】遂斩纪及其幼子圆满陆法和收太子圆照兄弟三人送江陵上絶纪属籍赐姓饕餮氏【饕他刀翻餮他结翻贪财为饕贪食为餮以帝鸿氏不才子比纪也】下刘孝胜狱已而释之【纪之称帝举兵刘孝胜实鼓成之此而不诛亦失刑也下遐稼翻】上使谓江安侯圆正曰西军已败汝父不知存亡意欲使其自裁【圆正见囚见上卷简文帝大寳二年】圆正闻之号哭称世子不絶声【咎圆照之误纪也号戸刀翻】上频使觇之知不能死移送廷尉狱见圆照曰兄何乃乱人骨肉使痛酷如此圆照唯云计误上并命絶食于狱至齧臂啖之十三日而死远近闻而悲之【觇丑亷翻又丑艶翻齧鱼结翻啖徒敢翻又徒滥翻】乙未王僧辩还江陵诏诸军各还所鎭　魏尉遟迥围成都五旬永丰侯防屡出战皆败乃请降诸将欲不许迥曰降之则将士全远人恱攻之则将士伤远人惧遂受之八月戊戌防与宜都王圆肃帅文武诣军门降【防许韦翻降户江翻将即亮翻帅读曰率】迥以礼接之与盟于益州城北吏民皆复其业唯收奴婢及储积以赏将士军无私焉【史言尉遟迥能凝蜀人之心】魏以防及圆肃并为开府仪同三司以迥为大都督益潼等十二州诸军事益州刺史　庚子下诏将还建康领军将军胡僧祐太府卿黄罗汉吏部尚书宗懔【懔力荏翻又巨禁翻】御史中丞刘防【防音讫岳翻】谏曰建业王气已尽与虏止隔一江若有不虞悔无及也【建业与齐止隔一江固也独不思江陵介在江北逼近襄阳岳阳有复讐之志宇文有啓疆之思乎】且古老相承云荆州洲数满百当出天子今枝江生洲百数已满【盛之荆州记曰自枝江县西至上明东及江津其中有九十九洲楚谚云洲不百故不出王者】陛下龙飞是其应也上令朝臣议之【朝直遥翻】黄门侍郎周正尚书右仆射王褒曰今百姓未见舆驾入建康谓是列国诸王愿陛下从四海之望时羣臣多荆州人皆曰正等东人也【周觊王自南渡以来世居建康故谓为东人】志愿东下恐非良计正面折之曰【折之舌翻】东人劝东谓非良计西人欲西岂成长策上笑又议于后堂会者五百人上问之曰吾欲还建康诸卿以为如何众莫敢先对上曰劝吾去者左袒左袒者过半武昌太守朱买臣言于上曰建康旧都山陵所在【梁氏自简文以上建康武帝以上晋陵守式又翻】荆镇边疆非王者之宅【荆州被边自晋以来为重镇】愿陛下勿疑以致后悔臣家在荆州岂不愿陛下居此但恐是臣富贵非陛下富贵耳上使术士杜景豪卜之不吉对上曰未去退而言曰此兆为鬼贼所留也上以建康雕残江陵全盛意亦安之卒从僧祐等议【史言上怀居违卜以成亡国之祸卒子恤翻】以湘州刺史王琳为衡州刺史　九月庚午诏王僧辩还镇建康陈霸先复还京口【复扶又翻】丙子以防军将军陆法和为郢州刺史法和为政不用刑狱专以沙门法及西域幻术【幻胡办翻】敎化部曲数千人通谓之弟子　契丹冦齐边【契欺讫翻】壬午齐主北廵冀定幽安【冀定幽安四州名】遂伐契丹　齐主使郭元建治水军二万余人于合肥【治直之翻】将袭建康纳湘潭矦退【退北奔见一百六十二卷武帝太清二年】又遣将军邢景远歩大汗萨帅众继之【步大汗虏三字姓汗音寒萨桑葛翻　考异曰梁书作邢杲远歩六汗萨今从北齐书北史】陈霸先在建康闻之白上上诏王僧辩镇姑孰以御之　冬十月丁酉齐主至平州从西道趣长堑【曹操征乌桓出卢龙塞堑山堙谷五百余里后人因谓之长堑趣七喻翻堑七艶翻】使司徒潘相乐帅精骑五千自东道趣青山辛丑至白狼城壬寅至昌黎城使安德王韩轨帅精骑四千东断契丹走路【魏收地志营州统内建德郡治白狼城中兴初分乐陵置安德郡治般县帅读曰率骑竒寄翻】癸卯至阳师水【唐志贞观三年以契丹室韦部落置师州及阳师县于营州之废阳师镇即此】倍道兼行掩袭契丹齐主露髻肉袒昼夜不息行千余里逾越山岭为士卒先唯食肉饮水壮气弥厉甲辰与契丹遇奋击大破之虏获十余万口杂畜数百万头【畜许救翻】潘相乐又于青山破契丹别部丁未齐主还至营州己酉王僧辩至姑孰遣婺州刺史矦瑱【东阳郡梁置婺州瑱他甸】
　　【翻又音镇】吴郡太守张彪吴兴太守裴之横筑垒东闗以待齐师　丁巳齐主登碣石山临沧海遂如晋阳以肆州刺史斛律金为太师召还晋阳拜其子丰乐为武卫大将军【乐音洛】命其孙武都尚义宁公主宠待之厚羣臣莫及【金子羡字丰乐武都光之子也乐音洛】　闰月丁丑南豫州刺史侯瑱【南豫州时治姑孰瑱他甸翻又音镇】与郭元建战于东闗齐师大败溺死者万计【溺奴狄翻】湘潭侯退复归于邺【复扶又翻】王僧辩还建康吴州刺史开建侯蕃恃其兵彊贡献不入【五代志鄱阳郡梁置】
　　【吴州】上宻令其将徐佛受图之【将即亮翻】佛受使其徒诈为讼者诣蕃遂执之上以佛受为建安太守以侍中王质为吴州刺史质至鄱阳佛受置之金城自据罗城掌门管【左传秦子曰郑人使我掌北门之管杜预注曰管籥也】缮治舟舰甲兵【治直之翻舰户黯翻】质不敢与争故开建侯部曲数千人攻佛受佛受奔南豫州矦瑱杀之质始得行州事　十一月戊戌以尚书右仆射王褒为左仆射湘东太守张绾为右仆射　己未突厥复攻柔然柔然举国奔齐【复扶又翻】　癸亥齐主自晋阳北击突厥迎纳柔然废其可汗库提立阿那瓌子庵罗辰为可汗置之马邑川给其廪饩缯帛【饩许气翻缯慈陵翻】亲追突厥于朔州突厥请降【降戸江翻下同】许之而还【还从宣翻又如字】自是贡献相继　魏尚书元烈谋杀宇文泰事泄泰杀之【宇文泰于此独不书其官因旧史成文也】　丙寅上使侍中王琛使于魏【琛丑林翻使防吏翻】太师防隂有图江陵之志梁王詧闻之益重其贡献【梁王詧欲倚魏以报河东王誉之仇通鉴至此复书梁王詧】　十二月齐宿预民东方白额以城降江西州郡皆起兵应之【江淮之民苦于齐之虐政欲相率而归江南】
　　三年春正月癸巳齐主自离石讨山胡遣斛律金从显州道【魏收地形志永安中置显州治汾州六壁城葢在隋西河郡界】常山王演从晋州道夹攻大破之男子十三以上皆斩　【考异曰北史作十二以上今从典畧】女子及防弱以赏军遂平石楼石楼絶险自魏世所不能至【水经河水东迳蒲川石楼山南又南迳蒲城东葢其地在蒲子县西五代志汾州楼山县有北石楼山又有石楼县旧置吐京郡宋白曰石楼县本汉土军县后魏置吐京郡葢胡俗译言音讹变故曰吐京也隋改县曰石楼】于是远近山胡莫不慑服【慑之渉翻】有都督战伤其什长路晖礼不能救帝命刳其五藏【什长十人之长也五藏心肺肝胆肾长陟丈翻藏徂浪翻】令九人食之肉及秽恶皆尽自是始为威虐　陈霸先自丹徒济江围齐广陵秦州刺史严超达自秦郡进围泾州【五代志江都郡永福县旧曰沛梁置泾州领泾城东阳二郡陈废泾州并二郡为沛郡后周改沛郡为石梁县唐并石梁县入六合北史梁泾州在石梁杜佑曰杨州天长县梁于石梁置泾州】南豫州刺史侯瑱吴郡太守张彪皆出石梁为之声援辛丑使晋陵太守杜僧明帅三千人助东方白额【帅读曰率】　魏太师泰始作九命之典以叙内外官爵改流外品为九秩【五代志曰泰命尚书卢辩远师周之建职置三公三孤以为论道之官次置六卿以分司庻务其内命谓王朝之臣三公九命三孤八命六卿七命上大夫六命中大夫五命下大夫四命上士三命中士再命下士一命外命谓诸侯及其臣诸公九命诸侯八命诸伯七命诸子六命诸男五命诸公之孤卿四命侯之孤卿公之大夫三命子男之孤卿侯伯之大夫公之上士再命公之中士侯伯之上士一命公之下士侯伯之中士下士子男之士不命其制禄秩下士一百二十五石中士以上至于上大夫各倍之上大夫是为四千石卿二分孤三分公四分各益其一公因盈数为一万石其九秩一百二十石八秩至于七秩每二秩六分而下各去其一二秩俱为四十石凡颁禄视其年之上下畆至四釡为上年上年颁其正三釡为中年中年颁其半二釡为下年下年颁其一无年为凶荒不颁禄卢辩传曰柱国大将军建徳四年增置上柱国上将军也正九命骠骑大将军开府仪同三司建德四年改为开府仪同大将军仍增上将军开府仪同大将军雍州牧九命骠骑大将军右光禄大夫车骑将军左光禄大夫戸三万以上州刺史正八命征东征南征西征北等将军右金紫光禄大夫中军镇军抚军等将军左金紫光禄大夫都督二万户以上州刺史京兆尹八命平东平西平南平北等将军右银青光禄大夫前右左后等将军左银青光禄大夫帅都督柱国大将军府长史司马司录戸一万以上州刺史正七命冠军将军太中大夫辅国将军中散大夫都督五千户以上州刺史户一万五千戸以上郡守七命镇远将军谏议大夫建忠将军朝散大夫州将开府长史司马司录戸不满五千以下州刺史戸一万以上郡守正六命中坚将军右中郎将宁朔将军左中郎将仪同府正八命州长史司马司录戸五千以上郡守大呼药六命宁远将军右员外常侍扬烈将军左员外常侍统军骠骑车骑将军府八命州长史司马司录柱国大将军府中郎掾属户一千以上郡守长安万年县令正五命伏波将军奉车都尉轻车将军奉骑都尉四征中镇抚将军府正七命州长史司马司录开府正中郎掾属户不满一千以下郡守户七千以上县令正八命州呼药五命宣威将军虎贲给事明威将军冗从给事仪同府中郎掾属柱国大将军府列曹参军冠军辅国将军府正六命州长史司马司录正七命州中从事七命郡丞户四千以上县令八命州呼药正四命给事中襄威厉威将军奉朝请军主开府列曹参军冠军辅国将军府正六命州长史司马司录正七命州别驾正八命州从事七命郡丞户二千以上县令正七命州呼药四命威烈将军右员外侍郎讨防将军左员外侍郎幢主仪同府正八命州列曹参军柱国大将军府参军镇远建忠中坚宁朔将军府长史司马正六命州别驾正七命州从事正六命郡丞五百户以上县令七命州呼药正三命荡防将军武骑常侍荡难将军武骑侍郎开府参军骠骑车骑将军府正八命州列曹参军宁远扬烈伏波轻车将军府长史正六命州中从事六命郡丞户不满五百以下县令戍主正六命州呼药三命殄冦将军彊弩司马殄难将军积弩司马四征中镇抚将军府正七命州列曹参军正五命郡丞正二命扫冦将军武骑司马扫难将军武威司马四平前右左后将军府七命州列曹参军五命郡丞戍副二命旷野将军殿中司马横野将军员外司马冠军辅国将军府正六命州列曹参军正一命武威将军淮海都尉虎牙将军山林都尉镇远建中中坚宁朔宁远扬烈伏波轻车将军府列曹参军一命】魏主自元烈之死有怨言宻谋诛太师泰临淮王育广平王賛垂涕切谏不听泰诸子皆防兄子章武公导中山公防皆出镇【导防皆泰兄颢之子也导镇上邽】唯以诸婿为心膂大都督清河公李基义城李晖常山公于翼俱为武卫将军【魏武为丞相有武卫营元魏之制迄于高齐左右卫将军各一人掌左右厢所主朱华閤以外各武卫将军二人贰之宇文相魏亦置武卫将军以掌宿卫而卢辩所定九命无其官此葢犹在卢辩定官之前以武卫授诸婿然宇文所置如大都督八命帅师都督正七命抑李基等皆以大都督叙官邪至隋始置左右武卫府列于十二卫】分掌禁兵基远之子晖弼之子翼谨之子也由是魏主谋泄【禁兵既泰诸壻所掌魏主谁与谋哉由是事泄】泰废魏主置之雍州【置之雍州廨舍雍于用翻】立其弟齐王廓【廓文帝之第四子　考异曰国典云三月废帝四月立恭帝北史皆在正月今从之】去年号称元年【去羌吕翻】复姓拓跋氏九十九姓改为单者皆复其旧【单音丹魏改姓见一百四十卷齐明帝建武三年】魏初统国三十六大姓九十九【魏始祖成帝毛统国三十六大姓九十九葢后汉时匈奴既衰鲜卑始盛之际也】后多灭絶泰乃以诸将功高者为三十六姓次者为九十九姓所将士卒亦改从其姓【洪迈曰西魏以中原故家易赐蕃姓如李弼为徒河氏赵肃赵贵为乙弗氏刘亮为侯莫陈氏杨忠为普六茹氏王雄为可频氏李虎阎庆为大野氏辛威为普毛氏田宏为纥干氏耿豪为和稽氏王勇为库汗氏杨绍为叱利氏矦植为侯伏矦氏窦炽为纥豆陵氏李穆为防防氏陆通为歩六孤氏杨纂为莫胡卢氏冦售为若口引氏叚永为尔绵氏韩褒为侯吕陵氏裴文举为贺兰氏陈析为尉迟氏樊深为万纽于氏将即亮翻】　三月丁亥长沙王韶取巴郡【魏得成都未暇东畧故韶得乘而取之取言易也】　甲辰以王僧辩为太尉车骑大将军【考异曰典畧作二月甲子今从梁纪】　丁未齐将王球攻宿预杜僧明
　　出击大破之球归彭城【将即亮翻下同】　郢州刺史陆法和上啓自称司徒上怪之王褒曰法和既有道术容或先知戊申上就拜法和为司徒　己酉魏侍中宇文仁恕来聘防齐使者亦至江陵帝接仁恕不及齐使【使疏吏翻】仁恕归以告太师泰帝又请据旧图定疆境辞颇不逊泰曰古人有言天之所弃谁能兴之【左传晋胥午之言】其萧绎之谓乎荆州刺史长孙俭屡陈攻取之策泰征俭入朝问以经畧复命还镇宻为之备马伯符宻使告帝【武帝太清三年杨忠入防伯符以下溠城降之因留于魏复扶又翻朝直遥翻】帝弗之信　柔然可汗庵罗辰叛齐齐主自将出击大破之庵罗辰父子北走太保安定王贺抜仁献马不甚骏齐主抜其髪免为庻人输晋阳负炭　齐中书令魏收撰魏书颇用爱憎为褒贬毎谓人曰何物小子敢与魏收作色举之则使升天按之则使入地既成【东魏孝静天保二年诏魏收撰魏史至是而成】中书舍人卢潜奏收诬罔一代罪当诛尚书左丞卢斐顿丘李庻皆言魏史不直收啓齐主云臣既结怨彊宗【卢李山东望族故以为彊宗】将为刺客所杀帝怒于是斐庻及尚书郎中王松年皆坐谤史鞭二百配甲坊【甲坊造甲之所】斐庻死于狱中濳亦坐系狱然时人终不服谓之秽史濳度世之曾孙斐同之子松年遵业之子也【卢度世见一百三十二卷宋明帝泰始三年卢同见一百四十八卷梁武帝天监八年王遵业见一百五十二卷大通二年】　夏四月柔然冦齐肆州齐主自晋阳讨之至恒州【恒户登翻】柔然散走帝以二千余骑为殿【殿丁练翻】宿黄堆柔然别部数万骑奄至帝安卧平明乃起神色自若指画形势纵兵奋击柔然披靡【披普彼翻】因溃围而出柔然走追击之伏尸二十余里获庵罗辰妻子虏三万余口令都督善无高阿那肱帅骑数千塞其走路时柔然军犹盛阿那肱以兵少请益【帅读曰率塞悉则翻少诗诏翻】帝更减其半阿那肱奋击大破之庵罗辰超越岩谷仅以身免【同一高阿那肱也齐文宣用之则致死以破敌后主用之则卖主以求生盖厉威犹可使之知惧滥恩不足以得其死力也塞悉则反】　丙寅上使散骑常侍庾信等聘于魏【散悉亶翻骑竒寄翻】　癸酉以陈霸先为司空丁未齐主复自击柔然大破之【复扶又翻】　庚戌魏太师泰酖杀废帝　五月魏直州人乐炽洋州人黄国等作乱【五代志西城郡安康县齐置安康郡魏置东梁州西魏改曰直州汉川郡西乡县旧曰丰宁置洋州及洋川郡考汉川志蜀分汉成固县立南乡县晋改为西郷县魏废县仍于丰宁戍置丰宁县】开府仪同三司髙平田河南贺若敦讨之不克【若人者翻】太师泰命车骑大将军李迁哲与敦共讨炽等平之仍与敦南出狥地至巴州【后汉分宕渠北界置汉昌县蜀先主置巴西郡宋武帝置归化郡魏于汉昌县治置大谷郡又于郡北置巴州五代志清化郡化成县梁置归化郡及巴州】巴州刺史牟安民降之　【考异曰典畧云斩梁巴州刺史牟安平今从周书北史】巴濮之民皆附于魏【春秋巴子之国三巴郡地是也春秋百濮之地在西城上庸之间濮博木翻】蛮酋向五子王防白帝【酋慈秋翻】迁哲击之五子王遁去迁哲追击破之泰以迁哲为信州刺史镇白帝信州先无储蓄迁哲与军士共采葛根为粮时有异味辄分尝之军士感恱屡击叛蛮破之羣蛮慑服皆送粮饩遣子弟入质【慑之渉翻忾许气翻质音致】由是州境安息军储亦赡　柔然乙旃达官冦魏广武【魏收志东夏州偏城郡带广武县五代志延安郡丰林县后魏置广武县及偏城郡宋熙宁九年省丰林为镇并属肤施县】柱国李弼遣击破之【遣击恐当作追击】　广州刺史曲江矦勃自以非上所授【陈霸先推萧勃为广州刺史见一百六十二卷武帝太清三年】内不自安上亦疑之勃唘求入朝【朝直遥翻】五月乙巳上以王琳为广州刺史勃为晋州刺史【五代志同安郡梁置豫州后改曰晋州】上以琳部众彊盛又得众心故欲远之【远于愿翻】琳与主书广汉李膺厚善私谓膺曰琳小人也蒙官防擢至此今天下未定迁琳岭南如有不虞安得琳力窃揆官意不过疑琳琳分望有限【言自揆分不敢怀非望也分扶问翻】岂与官争为帝乎何不以琳为雍州刺史镇武宁【雍于用翻】琳自放兵作田为国御捍膺然其言而弗敢啓【史言王琳忠于所事而帝不能用为国于伪翻】　散骑郎新野庾季才言于上曰去年八月丙申月犯心中星今月丙戌赤气干北斗心为天王丙主楚分【分扶问翻】臣恐建子之月有大兵入江陵陛下宜留重臣镇江陵整斾还都以避其患假令魏虏侵蹙止失荆湘在于社稷犹得无虑上亦晓天文知楚有灾叹曰祸福在天避之何益【天之警帝未弃帝也帝不知避是自弃也】　六月壬午齐歩大汗萨将兵四万趣泾州王僧辩使矦瑱张彪自石梁引兵助严超达拒之瑱彪迟留不进将军尹令思将万余人谋袭盱眙【盱眙音怡】齐冀州刺史叚韶将兵讨东方白额于宿预广陵泾州皆来告急诸将患之韶曰梁氏防乱【防息浪翻】国无定主人怀去就彊者从之霸先等外托同德内有离心诸君不足忧吾揣之熟矣【揣初委翻】乃留仪同三司敬显携等围宿预【敬显携当作敬显儁】自引兵倍道趣泾州涂出盱眙令思不意齐师猝至望风退走韶进击超达破之囘趣广陵陈霸先解围走【趣七喻翻】杜僧明还丹徒矦瑱张彪还秦郡吴明彻围海西【海西县前汉属东海郡后汉属广陵郡齐明帝置东海郡东魏武定七年改海西郡今西海州即其地】镇将中山郎基固守削木为箭翦纸为羽围之十旬卒不能克而还【将即亮翻下同卒子恤翻】　柔然帅余众东徙且欲南冦齐主帅轻骑邀之于金川【唐志单于府带金河县其即金川欤帅读曰率】柔然闻之远遁营州刺史灵丘王峻设伏击之获其名王数十人邓至羌檐□失国【檐余亷翻□户庚翻】奔魏太师泰使秦州刺史宇文导将兵纳之　齐叚韶还至宿预使辩士说东方白额【说式芮翻】白额开门请盟因执而斩之　秋七月庚戌齐主还邺　魏太师泰西廵至原州　八月壬辰齐以司州牧清河王岳为太保司空尉粲为司徒太子太师矦莫陈相为司空尚书令平阳王淹录尚书事常山王演为尚书令中书令上党王涣为左仆射　乙亥齐仪同三司元旭坐事赐死丁丑齐主如晋阳齐主之未为魏相也【相息亮翻】太保录尚书事平原王高隆之常侮之及将受禅隆之复以为不可【事见一百六十三卷简文帝大寳元年复扶又翻】齐主由是衔之崔季舒谮隆之毎见诉讼者辄加哀矜之意以示非已能裁帝禁之尚书省【崔季舒报徙边之怨也】隆之尝与元旭饮谓旭曰与王交当生死不相负人有宻言之者帝由是怒令壮士筑百余拳而舍之辛巳卒于路【卒子恤翻】久之帝追忿隆之执其子慧登等二十人于前帝以鞭叩鞍一时头絶并投尸漳水又发隆之冡出其尸斩截骸骨焚之弃于漳水　齐主使常山王演上党王涣清河王岳平原王叚韶帅众于洛阳西南筑伐恶城新城严城河南城【帅读曰率】九月齐主廵四城欲以致魏师魏师不出【史言齐强宇文泰畏之】乃如晋阳　魏宇文泰命侍中崔猷开囘车路以通汉中【按北史崔猷泰欲开梁汉旧路乃命猷开通车路凿山堙谷五百余里至于梁州此特因旧路开而广之以通车耳前史盖误以通字为廻传写者又去其傍为囘也泰不书官而书姓亦无义例之可言也】　帝好谈【好呼到翻】辛卯于龙光殿讲老子　曲江矦勃迁居始兴王琳使副将孙玚先行据番禺【将即亮翻番禺音潘愚】　乙巳魏遣柱国常山公于谨中山公宇文防大将军杨忠将兵五万入冦冬十月壬戌长安长孙俭问谨曰为萧绎之计将如之何谨曰耀兵汉沔席卷度江直据丹杨上策也【谓东迁建康也卷读曰卷】移郭内居民退保子城峻其陴堞以待援军中策也【陴频弥翻堞达协翻】若难于移动据守罗郭下策也俭曰揣绎定出何策【揣初委翻下同】谨曰下策俭曰何故谨曰萧氏保据江南绵歴数纪【十二年为一纪】属中原多故【属之欲翻】未遑外畧又以我有齐氏之患必谓力不能分且绎懦而无谋多疑少断【少诗诏翻断丁乱翻】愚民难与虑始皆恋邑居所以知其用下策也癸亥武宁太守宗均告魏兵且至帝召公卿议之领军胡僧祐太府卿黄罗汉曰二国通好未有嫌隙必应不尔【江陵诸将胡僧祐其巨擘也识见如此乌能敌于谨哉好呼到翻】侍中王琛曰臣揣宇文容色必无此理【去年王琛使魏故自谓揣其容色必无此事可谓不善于觇国者矣】乃复使琛使魏【复扶又翻下复讲同】丙寅于谨至樊邓梁王詧帅众会之辛卯帝停讲【停讲老子也帅读曰率下同】内外戒严王琛至石梵【杜佑曰石梵在沔州沔口上又据梁书安成王秀传石梵时属竟陵界】未见魏军驰书报黄罗汉曰吾至石梵境上帖然前言皆儿戏耳帝闻而疑之庚午复讲百官戎服以听辛未帝使主书李膺至建康征王僧辩为大都督荆州刺史命陈霸先徙鎭扬州僧辩遣豫州刺史矦瑱帅新安程灵洗等为前军兖州刺史杜僧明帅吴明彻等为后军【王僧辩一闻征命当投袂勤王可也外言部分诸军不闻星驰电赴江陵覆没僧辩之罪也帅读曰率】甲戌帝夜登鳯凰阁徙倚叹息曰客星入翼轸【倚栏而又徙处为徙倚翼轸楚荆州分】今必败矣嫔御皆泣【嫔毘宾翻】陆法和闻魏师至自郢州入汉口将赴江陵帝使逆之曰此自能破贼但鎭郢州不须动也法和还州垩其城门【垩乌各翻以白土涂城门示有防也】着衰绖坐苇席终日乃脱之【着陟畧翻防仓回翻此法和预为防君之服设使法和果至江陵亦不能制魏兵之攻围此其徒欲神法和之术托为之言以为能知来耳】十一月帝大阅于津阳门外【江左都建康外城十二门门名皆用洛城门名帝都江陵外城门亦依建康城门名之津阳门城南面东来第二门】遇北风暴雨轻辇还宫癸未魏军济汉于谨令宇文防杨忠帅精骑先据江津断东路【断音短】甲申防克武宁执宗均是日帝乘马出城行栅【行下孟翻下廵行同】挿木为之周围六十余里以领军将军胡僧祐都督城东诸军事尚书右仆射张绾为之副左仆射王褒都督城西诸军事四厢领直元景亮为之副王公已下各有所守丙戌命太子廵行城楼令居人助运木石夜魏军至黄华去江陵四十里丁亥至栅下戊子嶲州刺史裴畿【越嶲郡梁置嶲州嶲音髓】畿弟新兴太守机武昌太守朱买臣衡阳太守谢答仁开枇杷门出战裴机杀魏仪同三司胡文伐畿之高之子也【台城既没裴之高赴江陵】帝徴广州刺史王琳为湘东刺史使引兵入援丁酉栅内火焚数千家及城楼二十五帝临所焚楼望魏军济江四顾叹息是夜遂止宫外宿民家己亥移居只洹寺【只巨支翻洹胡官翻】于谨令筑长围中外信命始絶庚子信州刺史徐世谱晋安王司马任约等筑垒于马头【江陵南岸谓马头岸】遥为声援是夜帝廵城犹口占为诗羣臣亦有和者【和户卧翻】帝裂帛为书趣王僧辩曰【趣读曰促】吾忍死待公可以至矣壬寅还宫癸卯出长沙寺戊申王褒胡僧祐朱买臣谢答仁等开门出战皆败还己酉帝移居天居寺癸丑移居长沙寺朱买臣按劒进曰唯斩宗懔黄罗汉可以谢天下【买臣罪其谏还建康也懔力任翻又力禁翻】帝曰曩实吾意宗黄何罪二人退入众中王琳军至长沙镇南府长史裴政请间道先报江陵【王琳为镇南将军以裴政为府长史间古苋翻下间使同】至百里洲为魏人所获梁王詧谓政曰我武皇帝之孙也不可为尔君乎若从我计贵及子孙如或不然腰领分矣政诡对曰唯命詧鎻之至城下使言曰王僧辩闻台城被围【时都江陵上台所在故亦谓之台城】已自为帝王琳孤弱不能复来【复扶又翻】政告城中曰援兵大至各思自勉吾以间使被擒当碎身报国监者击其口【使疏吏翻监工衔翻】詧怒使速杀之西中郎参军蔡大业【梁置西中郎将于襄阳以蔡大业为参军】谏曰此民望也杀之则荆州不可下矣乃释之政之礼之子【裴之礼邃之子也】大业大寳之弟也时徴兵四方皆未至甲寅魏人百道攻城　【考异曰梁纪作辛卯误也今从典畧】城中负戸防楯【楯食尹翻】胡僧祐亲当矢石昼夜督战奬励将士明行赏罚众咸致死所向摧殄魏不得前俄而僧祐中流矢死【中竹仲翻】内外大骇魏悉众攻栅反者开西门纳魏师帝与太子王褒谢答仁朱买臣退保金城令汝南王大封晋熙王大圆质于于谨以请和【大封大圆皆简文帝之子质音致下同】魏军之初至也众以王僧辩子侍中頠可为都督【頠鱼岂翻】帝不用更夺其兵使与左右十人入守殿中及胡僧祐死乃用为都督城中诸军事裴畿裴机歴阳矦峻皆出降【降户江翻下同】于谨以机手杀胡文伐并畿杀之峻渊猷之子也【渊猷长沙王懿之子】时城南虽破而城北诸将犹苦战日暝闻城防乃散【暝莫定翻】帝入东阁竹殿命舍人高善寳焚古今图书十四万卷　【考异曰隋经籍志云焚七万卷南史云十余万卷按周僧辩所送建康书已八万卷并江陵旧书岂止七万卷乎今从典略周当作王】将自赴火宫人左右共止之又以寳劒斫柱令折叹曰文武之道今夜尽矣【焚书折劔以为文武道尽折而设翻】乃使御史中丞王孝祀作降文谢荅仁朱买臣谏曰城中兵众犹彊乘闇突围而出贼必惊因而薄之可度江就任约【任约筑垒马头岸与江陵仅隔一江耳】帝素不便走马曰事必无成祗增辱耳荅仁求自扶帝以问王褒褒曰荅仁侯景之党岂足可信成彼之勲不如降也荅仁又请守子城收兵可得五千人帝然之即授城中大都督配以公主既而召王褒谋之以为不可荅仁请入不得欧血而去【欧乌口翻】于谨征太子为质帝使王褒送之谨子以褒善书给之纸笔乃书曰柱国常山公家奴王褒【谨为柱国大将军封常山公褒以此自处安能为帝谋乎】有顷黄门郎裴政犯门而出帝遂去羽仪文物【去羌吕翻】白马素衣出东门抽剑击阖曰萧世诚一至此乎【左传晋州绰攻齐东门以枚数阖杜预注曰阖门扇也世诚帝字也】魏军士度堑牵其辔【堑七艶翻】至白马寺北夺其所乘骏马以驽马代之遣长壮胡人手扼其背以行逢于谨胡人牵帝使拜　【考异曰典畧云谨防梁主令西至龙泉庙出武陵河东二王子孙于狱列于沙州鎻械严酷疮痍腐烂引梁主使视之谓曰此皆骨肉忍虐如此何以为君上无以应按武陵诸子先已饿死河东子孙亦应不存今不取】梁王詧使铁骑拥帝入营囚于乌幔之下【幔莫半翻】甚为詧所诘辱【诘去吉翻】乙卯于谨令开府仪同三司长孙俭入据金城帝绐俭云城中埋金千斤欲以相赠俭乃将帝入城帝因述詧见辱之状谓俭曰向聊相绐欲言此耳【绐荡亥翻】岂有天子自埋金乎俭乃留帝于主衣库【此主衣库在江陵金城中之禁中】帝性残忍且惩高祖寛纵之弊故为政尚严及魏师围城狱中死囚且数千人有司请释之以充战士帝不许悉令棓杀之【棓蒲顷翻】事未成而城防中书郎殷不害先于别所督战城防失其母时氷雪交积冻死者填满沟堑不害行哭于道求其母尸无所不至见沟中死人辄投下捧视举体冻湿水浆不入口号哭不辍声【号户刀翻】如是七日乃得之十二月丙辰徐世谱任约退戍巴陵于谨逼帝使为书召王僧辩帝不可使者曰王今岂得自由帝曰我既不自由僧辩亦不由我又从长孙俭求宫人王氏茍氏及幼子犀首俭并还之或问何意焚书帝曰读书万卷犹有今日故焚之【帝之亡国固不由读书也】　庚申齐主北廵至达速岭行视山川险要将起长城　辛未帝为魏人所杀【年四十七】梁王詧遣尚书傅凖监刑【监工衔翻】以土囊陨之詧使以布帊纒尸【帊普驾翻通俗文曰三幅为帊】敛以蒲席束以白茅【敛力赡翻】于津阳门外并杀愍怀太子元良始安王方略桂阳王大成等世祖性好书【梁王方智承制諡帝曰元庙号世祖好呼到翻】常令左右读书昼夜不絶虽熟睡卷犹不释或差误及欺之帝辄惊窹作文章援笔立就常言我韬于文士【今人谓器币有余用者为寛韬与此韬同义】愧于武夫论者以为得言【得言谓其自言者此为得之】魏立梁王詧为梁主资以荆州之地延袤三百里【资以江陵缘江之地延袤三百里广不及三百里也袤音茂】仍取其雍州之地【雍于用翻】詧居江陵东城魏置防主将兵居西城名曰助防外示助詧备御内实防之【魏克江陵因取襄樊之地此正灭虢取虞之计詧虽悔之何及矣】以前仪同三司王恱留镇江陵于谨收府库珍寳及宋浑天仪梁铜晷表【宋浑天仪元嘉十三年钱乐之所铸也梁铜晷表武帝所造】大玉径四尺及诸法物尽俘王公以下及选百姓男女数万口为奴婢　【考异曰典畧作五十万今从梁纪南史】分赏三军驱归长安小弱者皆杀之得免者三百余家而人马所践及冻死者十二三【践慈演翻下同】魏师之在江陵也梁王詧将尹德毅说詧曰魏虏贪惏【说式芮翻惏与婪同卢含翻】肆其残忍杀掠士民不可胜纪【胜音升】江东之人涂炭至此咸谓殿下为之殿下既杀人父兄孤人子弟人尽讐也谁与为国今魏之精锐尽萃于此若殿下为设享会【下为于伪翻】请于谨等为欢预伏武士因而毙之分命诸将掩其营垒大殱羣丑俾无遗类【殱息亷翻】收江陵百姓抚而安之文武羣僚随材铨授魏人慑息未敢送死【慑之渉翻】王僧辩之徒折简可致然后朝服济江入践皇极【谓还建康即位也朝直遥翻】晷刻之间大功可立古人云天与不取反受其咎【汉蒯通之言】愿殿下恢远畧勿懐匹夫之行【匹夫之行小亷小谨以自托于郷党行下孟翻】詧曰卿此策非不善也然魏人待我厚未可背德【背蒲妹翻】若遽为卿计人将不食吾余【左传邓祁侯之言】既而阖城老幼被虏又失襄阳【被皮义翻】詧乃叹曰恨不用尹德毅之言王僧辩陈霸先等共奉江州刺史晋安王方智为太宰承制王褒王克刘防宗懔殷不害及尚书右丞吴兴沈烱至长安【防古岳翻烱古防翻】太师泰皆厚礼之泰亲至于谨第宴劳极欢【劳力到翻】赏谨奴婢千口及梁之寳物并雅乐一部别封新野公【既封常山又封新野故曰别封】谨固辞不许谨自以久居重任功名既立欲保优闲乃上先所乗骏马及所着铠甲等【上时掌翻着陟畧翻铠可亥翻】泰识其意曰今巨猾未平公岂得遽尔独善【巨猾谓齐孟子曰达则兼善天下穷则独善其身】遂不受　是岁魏秦州刺史章武孝公宇文导卒　魏加益州刺史尉遟防督六州通前十八州自剑阁以南得承制封拜及黜陟防明赏罚布威恩绥辑新民经畧未附华夷怀之











　　资治通鉴卷一百六十五
　　钦定四库全书
　　资治通鉴卷一百六十六　宋　司马光　撰
　　胡三省　音注
　　梁纪二十二【起旃蒙大渊献尽柔兆困敦凡二年】
　　敬皇帝【讳方智字慧相小字法眞元帝第九子也諡法夙夜警戒曰敬】
　　绍泰元年【是年十月方改元】春正月壬午朔邵陵太守刘棻将兵援江陵【吴孙皓寳鼎元年分零陵北部都尉置邵陵郡隋废邵陵郡为邵阳县属长沙郡唐为邵州棻符分翻将即亮翻】至三百里滩部曲宋文彻杀之帅其众还据邵陵【帅读曰率】　梁王詧即皇帝位于江陵【詧字理孙梁昭明太子之第三子也　考异曰周书詧传云詧在位八载保定二年薨然则詧虽以甲戌年为魏所立乙亥年乃即位改元也】改元大定追尊昭明太子为昭明皇帝庙号高宗妃蔡氏为昭德皇后尊其母龚氏为皇太后立妻王氏为皇后子岿为皇太子【岿区韦翻又苦鬼翻又丘愧翻】赏刑制度并同王者唯上疏于魏则称臣奉其正朔【上时掌翻】至于官爵其下亦依梁氏之旧其勲级则兼用柱国等名【勲级置以赏功柱国魏所置也为勲级之首】以谘议参军蔡大寳为侍中尚书令参掌选事【选须绢翻】外兵参军太原王操为五兵尚书大宝严整有智谋雅达政事【雅素也】文辞赡速后梁主推心任之以为谋主比之诸葛孔明操亦亚之追赠邵陵王纶太宰諡曰壮武【邵陵王纶死于大宝二年】河东王誉丞相諡曰武桓【河东王誉死于大宝元年】以莫男为武州刺史魏永夀为巴州刺史【武州巴州皆置于江陵之南岸二将寻为侯平所擒不能有二州也】　湘州刺史王琳将兵自小桂北下【据姚思亷陈书小桂岭名舆地志连州桂阳县汉属桂阳郡所谓小桂也】至蒸城【葢汉临蒸县古城也在衡州界】闻江陵已陷为世祖哀三军缟素【为于伪翻缟古老翻】遣别将侯平帅舟师攻后梁【帅读曰率】琳屯兵长沙传檄州郡为进取之计长沙王韶及上游诸将皆推琳为盟主　齐主使清河王岳将兵攻魏安州【五代志安陆郡西魏置安州】以救江陵岳至义阳江陵陷因进军临江郢州刺史陆法和及仪同三司宋莅举州降之【降户江翻　考异曰北史宋莅作宋茝今从北齐纪又北齐纪云壬寅岳渡江克夏首送法和按典略甲午齐已召岳还今从典略】长史江夏太守王珉不从杀之【夏户雅翻】甲午齐召岳还使仪同三司清都慕容俨戍郢州【北齐书慕容俨清都武安人皝之后也按魏收地形志东魏都邺以魏郡置魏尹武安县属焉五代志齐官有清都尹葢改魏尹为清都尹也　考异曰梁纪四月法和降齐遣侯瑱讨之按齐主与王僧辩书云清和王岳今次汉口与陆居士相会然则法和先已降齐也今从典略】王僧辩遣江州刺史侯瑱攻郢州任约徐世谱宜丰侯循皆引兵会之【瑱他甸翻又音鎭任音壬】　辛丑齐立贞阳侯渊明为梁主使其上党王涣将兵送之【寒山之败贞阳没于齐】徐陵湛海珍等皆听从渊明归【武帝太清二年徐陵使魏魏禅于齐而梁又有侯景之乱是以留北湛海珍降见一百六十二卷三年】　二月癸丑晋安王至自寻阳入居朝堂【朝直遥翻】即梁王位时年十三以太尉王僧辩为中书监录尚书骠骑大将军都督中外诸军事【骠匹妙翻骑竒寄翻】加陈霸先征西大将军以南豫州刺史侯瑱为江州刺史湘州刺史萧循为太尉广州刺史萧勃为司徒鎭东将军张彪为郢州刺史　齐主先使殿中尚书邢子才驰传诣建康与王僧辩书以为嗣主冲藐【传张恋翻藐亡沼翻】未堪负荷【荷下可翻又如字】彼贞阳侯梁武犹子长沙之【贞阳虽为缧臣于齐而贞阳侯则梁爵也故于僧辩书称彼贞阳侯渊明长沙王懿之子武帝兄子故曰犹子】以年以望堪保金陵故置为梁主纳于彼国卿宜部分舟舰迎接今主【分扶问翻舰户黯翻】并心一力善建良图乙卯贞阳侯渊明亦与僧辩书求迎僧辩复书曰嗣主体自宸极受于乂祖【乂当作文盖用受终于文祖事】明公傥能入朝同奬王室【朝直遥翻】伊吕之任佥曰仰归意在主盟不敢闻命甲子齐以陆法和为都督荆雍等十州诸军事太尉大都督西南道大行台【雍于用翻】又以宋莅为郢州刺史莅弟簉为湘州刺史【簉初救翻】甲戌上党王涣克谯郡【梁置合州于合肥立南谯郡于襄安县界襄安汉之巢县也梁置蕲县隋改曰襄安唐复曰巢县】己卯渊明又与僧辩书僧辩不从　魏以右仆射申徽为襄州刺史【魏既得梁雍州改曰襄州因襄阳以名州也】　侯平攻后梁巴武二州故刘棻主帅赵朗杀宋文彻以邵陵归于王琳【帅所类翻】　三月贞阳侯渊明至东闗散骑常侍裴之横御之齐军司尉瑾仪同三司萧轨南侵城【晋熙郡怀宁县汉之皖城也散悉亶翻骑竒寄翻皖户板翻】晋州刺史萧惠以州降之【降户江翻】齐改晋熙为江州【齐晋州治平阳故此晋州改为江州】以尉瑾为刺史丙戍齐克东闗斩裴之横俘数千人王僧辩大惧出屯姑孰谋纳渊明　丙申齐主还邺封世宗二子孝珩为广宁王【珩音行】延宗为安德王　孙玚闻江陵陷弃广州还【玚雉杏翻又音畅】曲江侯勃复据有之【去年萧勃避王琳居始兴复扶又翻】　魏太师泰遣王克沈烱等还江南【去年江陵陷王克等入长安】泰得庾季才厚遇之令参掌太史季才散私财购亲旧之为奴婢者泰问何能如是对曰仆闻克国礼贤古之道也【武王克商释箕子囚式商容闾封比干墓所谓礼贤也】今郢都覆没其君信有罪矣【江陵楚之故都古郢城及渚宫皆在其地】搢绅何咎皆为早【杜预曰皁贱官皁才早翻力计翻】鄙人羁旅不敢献言诚窃哀之故私购之耳泰乃悟曰吾之过也微君遂失天下之望因出令免梁俘为奴婢者数千口　夏四月庚申齐主如晋阳　五月庚辰侯平等擒莫勇魏永夀江陵之陷也永嘉王庄生七年矣【庄世子方等之子元帝之孙】尼法慕匿之【尼女夷翻】王琳迎庄送之建康　庚寅齐主还邺　王僧辩遣使奉啓于贞阳侯渊明定君臣之礼又遣别使奉表于齐【使疏吏翻】以子显及显母刘氏弟子世珍为质于渊明【质音致　考异曰典略三月辛卯遣廷尉张种等送质于邺按渊明五月始入建康疑太早恐非】遣左民尚书周正至歴阳奉迎【晋武帝太康中置左民尚书唐六典曹魏置左民尚书晋恵帝置右户尚书唐户部尚书即左民右户之任也】因求以晋安王为皇太子渊明许之渊明求度卫士三千僧辩虑其为变止受散卒千人【散苏旱翻散卒者冗散之卒非败散之卒也败散之散去声】庚子遣龙舟法驾迎之渊明与齐上党王涣盟于江北辛丑自采石济江　【考异曰梁纪七月辛丑渊明济江甲辰入京师北齐纪五月萧明入建业按典略五月庚子僧辩逆渊明辛丑济江癸卯至建康今从之】于是梁舆南度齐师北返僧辩疑齐拥檝中流【檝与楫同櫂也所以拨水行船檝附船而不鼓则船定而不进】不敢就西岸齐侍中裴英起卫送渊明与僧辩防于江宁癸卯渊明入建康望朱雀门而哭逆者以哭对丙午即皇帝位改元天成以晋安王为皇太子王僧辩为大司马陈霸先为侍中　六月庚戌朔齐发民一百八十万筑长城自幽州夏口西至恒州九百余里【幽州夏口盖即居庸下口也幽州军都县西北有居庸闗湿余水出上谷沮阳县之东南流出闗谓之下口夏当作下恒户登翻】命定州刺史赵郡王叡将兵监之叡琛之子也【赵郡王琛即高永寳欢之弟也永寳琛字监工衘翻琛丑林翻】　齐慕容俨始入郢州而侯瑱等奄至城下俨随方备御瑱等不能克乘闲出击瑱等军大破之【闲古苋翻】城中食尽煮草木根叶及靴皮带角食之【靴许戈翻】与士卒分甘共苦坚守半岁人无异志贞阳侯渊明立乃命瑱等解围瑱还鎭豫章齐人以城在江外难守因割以还梁俨归望齐主悲不自胜【胜音升】齐主呼前执其手脱帽看髪叹息久之　吴兴太守杜龛【龛苦含翻】王僧辩之壻也僧辩以吴兴为震州【因震泽以为州名】用龛为刺史又以其弟侍中僧愔为豫章太守【愔于今翻】　壬子齐主以梁国称藩诏凡梁民悉遣南还　丁卯齐主如晋阳壬申自将击柔然【将即亮翻】秋七月己卯至白道留辎重【重直用翻】帅轻骑五千追柔然壬午及之于怀朔鎭齐主亲犯矢石频战大破之至于沃野获其酋长【水经注云中郡有白道岭白道川帅读曰率骑竒寄翻酋慈秋翻长知两翻】及生口二万余牛羊数十万壬申还晋阳八月辛巳王琳自蒸城还长沙　齐主还邺以佛道二敎不同欲去其一集二家论难于前【去羌吕翻难乃旦翻】遂敇道士皆剃髪为沙门有不从者杀四人乃奉命于是齐境皆无道士【今道家有太霄琅书经云人行大道号曰道士士者何理也事也身心顺理唯道是从从道为事故曰道士余按此说是道流借吾儒经解大义以演绎道士二字道家虽曰宗老子而西汉以前未尝以道士自名至东汉始有张道陵于吉等其实与佛敎皆起于东汉之时】　初王僧辩与陈霸先共灭侯景【见一百六十四卷世祖承圣元年】情好甚笃僧辩为子頠娶霸先女【好呼到翻为于伪翻頠鱼委翻】会僧辩有母防未成昏僧辩居石头城霸先在京口僧辩推心待之頠兄顗屡谏不听【顗鱼岂翻】及僧辩纳贞阳侯渊明霸先遣使苦争之【使疏吏翻】往返数四僧辩不从霸先窃叹谓所亲曰武帝子孙甚多唯孝元能复雠雪耻【谓诛灭侯景也】其子何罪而忽废之吾与王公并处托孤之地【处昌吕翻】而王公一旦改图外依戎狄援立非次其志欲何所为乎【僧辩立渊明名不正而言不顺故奸雄得因以为资】乃密具袍数千领及锦防金银为赏赐之具会有吿齐师大举至夀春将入冦者僧辩遣记室江旰告霸先使为之备霸先因是留旰于京口【旰古汗翻】举兵袭僧辩九月壬寅召部将侯安都周文育及安陆徐度钱塘杜棱谋之【将即亮翻下同】棱以为难霸先惧其谋泄以手巾绞棱【今人盥洗以布拭手长七八尺谓之手巾】闷絶于地因闭于别室部分将士【分扶问翻】分赐金帛以弟子著作郎昙朗镇京口知留府事【昙朗霸先母弟休先之子昙徒含翻】使徐度侯安都帅水军趋石头【帅所类翻下同趋七喻翻】霸先帅马歩自江乘罗落会之【江乘罗落江乘县之罗落桥自江乘至罗落桥京口趋建康之大路刘裕伐桓由此】是夜皆发召杜棱与同行知其谋者唯安都等四将外人皆以为江旰征兵御齐不之怪也甲辰安都引舟舰将趣石头【舰户黯翻趣七喻翻】霸先控马未进安都大惧追霸先骂曰今日作贼事势已成生死湏决在后欲何所望若败俱死后期得免斫头邪霸先曰安都嗔我乃进【霸先控马踟蹰以观安都之意见安都决死前向乃进嗔昌眞翻恚怒也】安都至石头城北弃舟登防石头城北接冈阜不甚危峻安都被甲带长刀军人捧之投于女垣内【被皮义翻女垣城上堞也】众随而入进及僧辩卧室霸先兵亦自南门入僧辩方视事外白有兵俄而兵自内出僧辩遽走遇子頠与俱出閤帅左右数十人苦战于听事前【听读曰防】力不敌走登南门楼拜请求哀霸先欲纵火焚之僧辩与頠俱下就执霸先曰我有何辜公欲与齐师赐讨且曰何意全无备僧辩曰委公北门何谓无备【京口为建康北门】是夜霸先缢杀僧辩父子既而竟无齐兵亦非霸先之谲也【谲古宂翻】前青州刺史新安程灵洗帅所领救僧辩力战于石头西门军败霸先遣使招谕久之乃降【使疏吏翻降户江翻】霸先深义之以为兰陵太守使助防京口【守式又翻】乙巳霸先为檄布告中外列僧辩罪状且曰资斧所指唯王僧辩父子兄弟其余亲党一无所问丙午贞阳侯渊明逊位出就邸　【考异曰梁书九月丙午帝即皇帝位十月己巳大赦改元按长歴丙午九月二十九日己巳十月二十二日岂有即位二十四日始改元大赦乎葢丙午复梁王位十月乃即帝位耳典略丁未废贞阳侯出就邸今并从陈书】百僚上晋安王表劝进【上时掌翻】冬十月己酉晋安王即皇帝位大赦改元【改元绍泰】中外文武赐位一等以贞阳侯渊明为司徒封建安公告齐云僧辩隂图簒逆故诛之仍请称臣于齐永为藩国齐遣行台司马恭与梁人盟于歴阳　辛亥齐主如晋阳　壬子加陈霸先尚书令都督中外诸军事车骑将军扬南徐二州刺史癸丑以宜丰侯循为太保建安公渊明为太傅曲江侯勃为太尉王琳为车骑将军开府仪同三司【帝之初为梁王也诸藩皆进官独不及王琳抑王僧辩雅知王琳之不可制邪】　戊午尊帝所生夏贵妃为皇太后【夏户雅翻】立妃王氏为皇后　杜龛恃王僧辩之势【龛苦含翻】素不礼于陈霸先在吴兴每以法绳其宗族霸先深怨之及将图僧辩宻使兄子蒨还长城【长城县霸先与其宗族世居之晋太康三年分乌程立长城县属吴兴郡今湖州长兴县是也在湖州西北七十里蒨七见翻】立栅以备龛僧辩死龛据吴兴拒霸先义兴太守韦载以郡应之　【考异曰典略作韦载今从梁陈书　今按典略若作韦载则与梁陈书同不湏考异矣】吴郡太守王僧智僧辩之弟也亦据城拒守史【考异曰南云僧智奔任约今从典略】陈蒨至长城收兵才数百人杜龛遣其将杜泰将精兵五千奄至将士相视失色【将即亮翻下同】蒨言笑自若部分益明【分扶问翻】众心乃定泰昼夜苦攻数旬不克而退霸先使周文育攻义兴义兴属县卒皆霸先旧兵善用弩韦载收得数十人系以长锁命所亲监之【监工衔翻】使射文育军约曰十射不两中者死【射而亦翻中竹仲翻】故每发辄毙一人文育军稍却载因于城外据水立栅相持数旬杜龛遣其从弟北叟将兵拒战【从才用翻下同】北叟败归于义兴霸先闻文育军不利辛未自表东讨留高州刺史侯安都石州刺史杜棱宿卫台省【五代志永平郡梁置石州隋后改曰藤州宋白曰藤州治镡津县汉猛陵县也】甲戌军至义兴丙子防其水栅谯秦二州刺史徐嗣徽从弟嗣先僧辩之甥也僧辩死嗣先亡就嗣徽嗣徽以州入于齐【五代志江都郡清流县梁置新昌郡及谯州又六合县置秦郡及秦州】及陈霸先东讨义兴嗣徽宻结南豫州刺史任约将精兵五千乘虚袭建康是日袭据石头游骑至阙下侯安都闭门藏旗帜示之以弱令城中曰登陴闚贼者斩【帜昌志翻陴频弥翻】及夕嗣徽等收兵还石头安都夜为战备将旦嗣徽等又至安都帅甲士三百开东西掖门出战【台城正南端门其左右二门曰东西掖门帅读曰率】大破之嗣徽等奔还石头不敢复逼台城【复扶又翻】陈霸先遣韦载族弟翽赍书谕载【翽呼会翻】丁丑载及杜北叟皆降【降户江翻】霸先厚抚之以翽监义兴郡【监工衔翻】引载置左右与之谋议霸先卷甲还建康【卷读曰卷　考异曰梁书十一月庚寅霸先还建康按庚寅十一月十三日太晩且庚寅以前霸先已有在建康与齐相拒事迹今从陈书】使周文育讨杜龛救长城将军黄他攻王僧智于吴郡不克霸先使宁远将军裴忌助之忌选所部精兵轻行倍道自钱塘直趣吴郡【按陈霸先自义兴还建康遣裴忌助黄他攻吴郡自钱塘直趣吴郡非路也钱塘必误趣七喻翻】夜至城下鼓噪薄之【薄伯各翻】僧智以为大军至轻舟奔吴兴忌入据吴郡因以忌为太守十一月己卯齐遣兵五千度江据姑孰以应徐嗣徽任约陈霸先使合州刺史徐度立栅于冶城庚寅齐又遣安州刺史翟子崇楚州刺史刘士荣淮州刺史柳达摩【五代志钟离郡梁置北徐州齐改曰楚州管下定远县梁置安州江都郡山阳县有淮隂郡东魏置淮州翟直格翻】将兵万人于胡墅度米三万石马千匹入石头【胡墅在大江北防对石头城墅神与翻】霸先问计于韦载载曰齐师若分兵先据三吴之路略地东境则时事去矣今可急于淮南因侯景故垒筑城以通东道转输【淮南秦淮之南也输式喻翻下运输同】分兵絶彼之粮运则齐将之首旬日可致【将即亮翻】霸先从之癸未使侯安都夜袭胡墅　【考异曰典略作己巳按长歴是月戊寅朔无己巳今从陈书】烧齐船千余艘【艘苏遭翻】仁威将军周铁虎断齐运输【断音短】擒其北徐州刺史张领州【五代志琅邪郡旧置北徐州】仍遣韦载于大航筑侯景故垒使杜棱守之【航户刚翻】齐人于仓门水南立二栅【仓门石头仓城门水南秦淮水之南】与梁兵相拒壬辰齐大都督萧轨将兵屯江北　初齐平秦王归彦防孤髙祖令清河昭武王岳养之【归彦高欢族弟也归彦父徽于欢有旧恩故欢怜其孤而命岳养之欢庙号高祖】岳情礼甚薄归彦心衔之及显祖即位归彦为领军大将军大被宠遇【被皮义翻】岳谓其德已更倚赖之岳屡将兵立功有威名而性豪侈好酒色【好呼到翻】起第于城南【城南邺城之南】听事后开巷【听读曰防】归彦谮之于帝曰清河僭拟宫禁制为永巷但无阙耳帝由是恶之【恶乌路翻】帝纳倡妇薛氏于后宫【倡尺良翻优也】岳先尝因其姊迎之至第帝夜游于薛氏家其姊为其父乞司徒【为于伪翻】帝大怒悬其姊锯杀之让岳以奸岳不服帝益怒乙亥使归彦鸩岳岳自诉无罪归彦曰饮之则家全饮之而卒赠如礼薛嫔有宠于帝【嫔毘賔翻】乆之帝忽思其与岳通无故斩首藏之于怀出东山宴饮劝酬始合忽探出其首投于柈上【探吐南翻柈蒲官翻】支解其尸防其髀为琵琶一座大惊帝方收取对之流涕曰佳人难再得【汉李延年歌曰北方有佳人絶世而独立一顾倾人城再顾倾人国宁不知倾城与倾国佳人难再得】载尸以出被髪歩哭而随之【被皮义翻】　甲辰徐嗣徽等攻冶城栅陈霸先将精甲自西明门出击之嗣徽等大败留柳达摩等守城自往采石迎齐援　以郢州刺史宜丰侯循为太保广州刺史曲江侯勃为司空并征入侍循受太保而辞不入勃方谋举兵遂不受命　鎭南将军王琳侵魏魏大将军豆卢宁御之【姓氏志豆卢本姓慕容氏燕北地王精降魏北人谓归义为豆卢因赐以为氏】十二月癸丑侯安都袭秦郡破徐嗣徽栅俘数百人
　　收其家得其琵琶及鹰遣使送之曰昨至弟处得此今以相还【使疏吏翻下同】嗣徽大惧丙辰陈霸先对冶城立航【航户刚翻连舟为桥也】悉度众军攻其水南二栅【即仓门水南二栅】柳达摩等度淮置陈【陈读曰阵】霸先督兵疾战纵火烧栅齐兵大败争舟相挤【挤牋西翻又子细翻】溺水者以千数呼声震天地【溺徒狄翻呼火故翻】尽收其船舰是日嗣徽与任约引齐兵水歩万余人还据石头霸先遣兵诣江宁据要险嗣徽等水歩不敢进顿江宁浦口霸先遣侯安都将水军袭破之嗣徽等单舸脱走【舸古我翻】尽收其军资器械己未霸先四面攻石头城中无水升水直绢一匹庚申达摩遣使请和于霸先且求质子【请和而求质子者恐还以无功得罪欲以质子借手质音致】时建康虚弱粮运不继朝臣皆欲与齐和【朝直遥翻】请以霸先从子昙朗为质【昙朗时留鎭京口从才用翻昙苦含翻】霸先曰今在位诸贤欲息肩于齐【左传郑成公疾子驷请息肩于晋杜预注曰以负担谕】若违众议谓孤爱昙朗不恤国家今决遣昙朗弃之冦庭齐人无信谓我微弱必当背盟【背蒲妹翻】齐冦若来诸君湏为孤力鬬也【霸先知齐人耻于无功必增兵复至故先以此谕众责其効死为于伪翻】乃与昙朗及永嘉王庄丹阳尹王冲之子珉为质【与当作以则文意明顺】与齐人盟于城外【城外者石头城外】将士恣其南北【徐嗣徽等南人恣其南柳达摩等北人恣其北恣其南北言唯意所适也】辛酉霸先陈兵石头南门送齐人归北徐嗣徽任约皆奔齐收齐马仗船米不可胜计【胜音升】齐主诛柳达摩壬戌齐和州长史乌丸远自南州奔还歴阳【刘昫曰齐梁通和置和州于歴阳郡乌丸葢出于东胡乌丸之种因以为姓】江宁令陈嗣黄门侍郎曹朗据姑孰反霸先命侯安都等讨平之霸先恐陈昙朗亡窜自帅步骑至京口迎之【帅读曰率】　交州刺史刘元偃帅其属数千人归王琳　魏以侍中李远为尚书左仆射　魏益州刺史宇文贵使谯淹从子子嗣诱说淹以为大将军【从才用翻说式芮翻】淹不从斩子嗣贵怒攻之淹自东遂宁徙屯垫江【晋于德阳县界东南置遂宁郡五代志遂宁郡方义县梁曰小溪置东遂宁郡垫江县汉属巴郡梁为楚州治所隋为渝州垫音叠】　初晋安民陈羽【吴立东安县晋武帝更名晋安太康三年分建安立晋安郡五代志建安郡南安县旧日晋安今之泉州即其地】世为闽中豪姓其子寳应多权诈郡中畏服侯景之乱晋安太守賔化侯云以郡让羽羽老但治郡事令寳应典兵时东境荒馑而晋安独丰衍宝应数自海道出冦抄临安永嘉防稽【沈约志吴分余杭为临水县晋武帝太康元年更名临安五代志无临安郡及临安县但有余杭郡耳数所角翻抄楚交翻防工外翻】或载米粟与之贸易由是能致富彊侯景平世祖因以羽为晋安太守及陈霸先辅政羽求传位于宝应霸先许之【为后陈宝应乱闽中张本】是岁魏宇文泰讽淮安王育上表请如古制降爵为
　　公于是宗室诸王皆降为公　突厥木杆可汗击柔然邓叔子灭之【厥九勿翻杆公旦翻可从刋入声汗音寒】叔子收其余烬奔魏木杆西破嚈哒【嚈益涉翻哒当割翻又宅轧翻】东走契丹北并契骨【契骨即唐之结骨唐书曰黠戞斯古坚昆国或曰居勿或曰结骨盖坚昆语讹为结骨稍号纥骨亦曰纥扢斯契丹欺讫翻又音吃契骨苦结翻】威服塞外诸国其地东自辽海西至西海长万余里【长直亮翻】南自沙漠以北五六千里皆属焉木杆恃其彊请尽诛邓叔子等于魏使者相继于道太师泰收叔子以下三千余人付其使者尽杀之于青门外【长安城东出南头第一门曰霸城门民见门色青名曰青城门或曰青门秦东陵侯召平种于青门外即其地使疏吏翻】　初魏太师泰以汉魏官繁命苏绰及尚书令卢辩依周礼更定六官【更工衡翻】
　　太平元年【是年九月方改元太平】春正月丁丑　魏初建六官以宇文泰为太师大冡宰柱国李弼为太傅大司徒赵贵为太保大宗伯【宗伯以上以三公兼六卿之职北史卢辩置太师太傅太保各一人是曰三孤】独孤信为大司马于谨为大司冦侯莫陈崇为大司空自余百官皆仿周礼　戊寅大赦其与任约徐嗣徽同谋者一无所问癸未陈霸先使从事中郎江旰说徐嗣徽使南归【说式芮翻下因说同】嗣徽执旰送齐　陈蒨周文育合军攻杜龛于吴兴龛勇而无谋嗜酒常醉其将杜泰隂与蒨等通龛与蒨等战败泰因说龛使降【将即亮翻说式芮翻降户江翻】龛然之其妻王氏曰【王氏僧辩女也】霸先雠隙如此何可求和因出私财赏募复击蒨等大破之【复扶又翻】既而杜泰降于蒨龛尚醉未觉【觉古效翻又如字】蒨遣人负出于项王寺前斩之【项羽起吴下故后人为立寺于吴兴　考异曰梁书太平元年正月癸未杜龛降诏赐死陈书绍泰元年十二月杜龛以城降明年正月癸未诛杜龛于吴兴龛从弟北叟司马沈孝敦并赐死典略魏恭帝二年十二月蒨命刘澄等攻龛大败之龛乃降明年正月丁亥周铁虎送杜龛祠项王神使力士拉龛于坐从弟北叟司马沈孝敦并赐死今从南史】王僧智与其弟豫章太守僧愔俱奔齐【愔于今翻　考异曰梁书南史王僧辩传僧辩既亡僧智得就任约约败走僧智肥不能行又遇害僧智弟僧愔位谯州刺史征萧勃及闻兄死引军还时吴州刺史羊亮在僧愔下与僧愔不平宻召侯瑱见擒僧愔以名义责瑱瑱乃委罪于将羊鲲斩之僧愔复得奔齐陈书南史侯瑱传则云僧辩使其弟僧愔与瑱共讨萧勃及陈武帝诛僧辩僧愔隂欲图瑱及夺其军瑱知之尽收僧愔徒党僧愔奔齐典略魏恭帝三年正月初僧愔与瑱共讨曲江侯勃至是吴州刺史羊亮说僧愔袭瑱而翻以告瑱瑱攻之僧愔奔齐凡此诸说莫知孰是今约其梗槩言之】东扬州刺史张彪素为王僧辩所厚不附霸先二月庚戌陈蒨周文育轻兵袭会稽彪兵败走入若邪山中【简文帝大宝元年张彪起兵于若邪山邪音耶】蒨遣其将吴兴章昭达追斩之【将即亮翻下同】东阳太守留异餽蒨粮食霸先以异为缙州刺史【因缙云山而置缙州五代志处州栝苍县有缙云山缙音晋】江州刺史侯瑱本事王僧辩亦拥兵据豫章及江州不附霸先霸先以周文育为南豫州刺史使将兵击湓城庚申又遣侯安都周铁虎将舟师立栅于梁山以备江州　癸亥徐嗣徽任约袭采石执戍主明州刺史张怀钧送于齐【五代志日南郡交谷县梁置明州张怀钧葢带刺史而戌采石也】　后梁主击侯平于公安平与长沙王韶引兵还长沙王琳遣平鎭巴州三月壬午诏杂用古今钱　戊戌齐遣仪同三司萧轨库狄伏连尧难宗东方老等与任约徐嗣徽合兵十万入冦出栅口【栅口栅江口也在今和州歴阳县西南百五十里与无为军分界即古之濡湏口宋白曰庐州东南至栅口今谓之新妇口三百八十四里对防即旧南陵县地对防为繁昌县】向梁山陈霸先帐内荡主黄丛逆击破之【荡主主勇士以突荡敌人】齐师退保芜湖霸先遣定州刺史沈泰等就侯安都共据梁山以御之周文育攻湓城未克召之还夏四月丁巳霸先如梁山廵抚诸军　乙丑齐仪同三司娄叡讨鲁阳蛮破之　侯安都轻兵袭齐行台司马恭于歴阳　【考异曰梁书云壬午安都袭恭按长歴是月乙巳朔无壬午】大破之俘获万计　魏太师泰尚孝武妹冯翊公主生略阳公觉姚夫人生宁都公毓毓于诸子最长【五代志西城郡安康县旧曰宁都毓余六翻长知两翻下同】娶大司马独孤信女泰将立嗣谓公卿曰孤欲立子以嫡恐大司马有疑如何众黙然未有言者尚书左仆射李远曰夫立子以嫡不以长【春秋公羊传之言】略阳公为世子公何所疑若以信为嫌请先斩之遂防刀而起泰亦起曰何至于是信又自陈解远乃止于是羣公并从远议远出外拜谢信曰临大事不得不尔信亦谢远曰今日頼公决此大议遂立觉为世子　太师泰北廵　五月齐人召建安公渊明诈许退师　【考异曰典略云五月齐主在东山饮酒投杯赫怒召魏收于前立为制书欲自将西讨长安令上党王涣将兵伐梁于是涣南侵按梁陈北齐帝纪及涣皆无是事今去之】陈霸先具舟送之癸未渊明疽发背卒甲申齐兵发芜湖庚寅入丹阳县【此丹阳县乃汉古县非今鎭江府之丹杨县也据沈约志晋武帝太康三年分丹阳县立于湖县于湖今太平州也丹阳县地当在太平州东北】丙申至秣陵故治【沈约曰秣陵本治去京邑六十里今故治村是也晋安帝义熙九年移治京邑在鬭塲鬬塲犹今言敎塲晋成帝咸和中诏内外诸军戏于南郊之塲因名戏塲亦曰鬬塲】陈霸先遣周文育屯方山【丹阳记秦始皇凿方山其断处为渎则今淮水】徐度顿马牧【马牧牧马之地】杜棱顿大航南以御之　齐汉阳敬怀王洽卒【洽齐主之弟】　辛丑齐人跨淮立桥栅度兵夜至方山徐嗣徽等列舰于青墩至于七矶以断周文育归路【舰户黯翻下同墩音敦断音短】文育鼓噪而发嗣徽等不能制至旦反攻嗣徽嗣徽骁将鲍砰独以小舰殿军【骁坚尧翻将即亮翻下同砰普耕翻殿丁练翻】文育乘单舴艋与战【舴陟格翻艋莫梗翻舴艋小船一舟曰单】跳入舰中【跳他吊翻】斩砰仍牵其舰而还【还从宣翻又如字】嗣徽众大骇因留船芜湖自丹阳歩上【上时掌翻下槊上同】陈霸先追侯安都徐度皆还【追梁山之军还建康以御齐师】癸卯齐兵自方山进及倪塘【倪塘在台城东】游骑至台【骑竒寄翻】建康震骇帝总禁兵出顿长乐寺【乐音洛】内外纂严霸先拒嗣徽等于白城【白城当在湖熟县界】适与周文育防将战风急霸先曰兵不逆风文育曰事急矣何用古法抽槊上马先进【槊色角翻】风亦寻转杀伤数百人侯安都与嗣徽等战于耕坛南【天子亲耕籍田祭先农于田所故有耕坛宋文帝元嘉二十一年令司空司农京尹令尉度官之辰地八里之外整制千亩中开阡陌立先农坛于中阡西陌南设御耕坛于中阡东陌北】安都帅十二骑突其陈破之【骑竒寄翻陈读曰阵】生擒齐仪同三司乞伏无劳　【考异曰南史作乞伏无芳今从陈书】霸先潜撤精卒三千配沈泰度江袭齐行台赵彦深于歩获舰百余艘粟万斛【艘苏遭翻】六月甲辰齐兵潜至钟山侯安都与齐将王敬宝战于龙尾【钟山之龙尾也自山趾筑道陂陁以登山曰龙尾】军主张纂战死丁未齐师至幕府山【幕府山在今建康城西二十五里晋琅邪王初度江丞相王导建幕府其上因名】霸先遣别将钱明将水军出江乘邀击齐人粮运尽获其船米齐军乏食杀马驴食之庚戌齐军逾钟山霸先与众军分顿乐游苑东及覆舟山北断其冲要【断音短】壬子齐军至武湖西北将据北郊坛【晋成帝立北郊坛于覆舟山南】众军自覆舟东移顿坛北与齐人相对防连日大雨平地水丈余齐军昼夜坐立泥中足指皆烂悬鬲以防【鬲音歴尔雅鼎欵足者谓之鬲说文鬲鼎属也实五觳斗二升曰觳】而台中及潮沟北路燥【潮沟吴孙权所开以引潮抵于秦淮】梁军每得畨易时四方壅隔粮运不至建康户口流散征求无所甲寅少霁【少诗沼翻】霸先将战调市人得麦饭【调徒吊翻】分给军士士皆饥疲防陈蒨馈米三千斛鸭千头霸先命炊米煮鸭人人以荷叶裹饭婫以鸭肉数脔【婫公浑翻以鸭内盖饭上曰婫今江东人犹谓以物防头曰婫脔力兖翻】乙卯未明蓐食比晓【比必利翻】霸先帅麾下出幕府山侯安都谓其部将萧摩诃曰卿骁勇有名千闻不如一见【帅读曰率将即亮翻骁坚尧翻】摩诃对曰今日令公见之及战安都坠马齐人围之摩诃单骑大呼直冲齐军齐军披靡安都乃免【骑竒寄翻呼火故翻披普彼翻】霸先与吴明彻沈泰等众军首尾齐举纵兵大战安都自白下引兵横出其后齐师大溃斩获数千人相蹂践而死者不可胜计【蹂人九翻践慈演翻胜音升】生擒徐嗣徽及弟嗣宗斩之以徇追奔至于临沂【晋成帝咸康元年桓温领南琅邪太守镇江乘蒲州之金城求割丹阳之江乘县境立郡又分江乘地立临沂县宋白曰临沂山西北临大江】其江乘摄山钟山等诸军相次克防【摄山在今建康城北四十五里江乘地记曰有草可以摄生故名】虏萧轨东方老王敬宝等将帅凡四十六人【将即亮翻帅所类翻】其军士得窜至江者缚荻筏以济【荻亭歴翻苇也】中江而溺流尸至京口翳水弥岸唯任约王僧愔得免丁巳众军出南州烧齐舟舰戊午大赦己未解严军士以赏俘贸酒一人裁得一醉【贸音茂】庚申斩齐将萧轨等齐人闻之亦杀陈昙朗霸先啓解南徐州以授侯安都【赏其功也】　侯平频破后梁军以王琳兵威不接更不受指麾琳遣将讨之平杀巴州助防吕旬收其众奔江州侯瑱与之结为兄弟琳军势益衰乙丑遣使奉表诣齐并献驯象【安南出象处曰象山岁一捕之栏道旁中为大穽以雌象前行为媒遗甘蔗于地傅药蔗上雄象来食蔗渐引入栏闭其中就穽中敎习驯扰之始甚咆哮穽深不可出牧者以言语谕之久则渐觧人意使疏吏翻驯松伦翻】江陵之陷也琳妻蔡氏世子毅皆没于魏琳又献欵于魏以求妻子亦称臣于梁　齐丁匠三十余万脩广三台宫殿【三台在邺城曹操所筑】　齐显祖之初立也留心政术务存简靖坦于任使【谓任使之际坦怀待人】人得尽力又能以法驭下或有违犯不容勲戚内外莫不肃然至于军国机策独决怀抱每临行陈【行户刚翻陈读曰阵】亲当矢石所向有功数年之后渐以功业自矜遂嗜酒淫泆【泆弋乙翻淫放也】肆行狂暴或身自歌舞尽日通宵或散髪胡服杂衣锦防【衣于既翻】或袒露形体涂傅粉黛或乘驴牛橐駞白象不施鞍勒或令崔季舒刘桃枝负之而行担胡皷拍之【胡皷以手拍之成声刘昫曰腰皷大者瓦小者木皆广首而纤腹本胡皷也担都甘翻】勲戚之第朝夕临幸游行市里街坐巷宿或盛夏日中暴身【暴读曰曝】或隆冬去衣驰走从者不堪【去羌吕翻从才用翻】帝居之自若三台构木高二十七丈【高居报翻】两栋相距二百余尺工匠危怯皆系绳自防帝登脊疾走殊无怖畏【脊栋脊也怖普布翻】时复雅儛【复扶又翻儛与舞同】折旋中节【中竹仲翻】傍人见者莫不寒心尝于道上问妇人曰天子何如曰颠颠痴痴何成天子帝杀之娄太后以帝酒狂举杖击之曰如此父生如此儿帝曰即当嫁此老母与胡太后大怒遂不言笑帝欲太后笑自匍匐【匍音蒲匐莫北翻】以身举牀坠太后于地颇有所伤既醒大惭恨使积柴炽火欲入其中太后惊惧亲自持挽强为之笑曰向汝醉耳【强其两翻为于伪翻】帝乃设地席命平秦王归彦执杖口自责数【自责而数罪也数所具翻】脱背就罚谓归彦曰杖不出血当斩汝太后前自抱之帝流涕苦请乃笞脚五十然后衣冠拜谢悲不自胜【胜音升】因是戒酒一旬又复如初帝幸李后家以鸣镝射后母崔氏【射而亦翻】骂曰吾醉时尚不识太后老婢何事马鞭乱击一百有余虽以杨愔为相使进厠筹以马鞭鞭其背流血浃袍尝欲以小刀剺其腹【愔于今翻相息亮翻浃即协翻剺力之翻划也】崔季舒托俳言曰老小公子恶戏【托为俳谐之言】因掣刀去之【掣昌列翻去吕翻】又置愔于棺中载以轜车【轜音而丧车也】又尝持槊走马【槊色角翻】以拟左丞相斛律金之胸者三金立不动乃赐帛千段髙氏妇女不论亲疎多与之乱或以赐左右又多方苦辱之彭城王浟太妃尔朱氏魏敬宗之后也【浟夷周翻】帝欲蒸之不从手刄杀之故魏乐安王元昂李后之姊壻也其妻有色帝数幸之【数所角翻】欲纳为昭仪召昂令伏以鸣镝射之百余下【射而亦翻】凝血垂将一石竟至于死后啼不食乞让位于姊太后又以为言帝乃止又尝于众中召都督韩哲无罪斩之作大镬长锯剉碓之属陈之于庭【镬户郭翻鼎大无足曰镬】每醉輙手杀人以为戏乐【乐音洛】所杀者多令支解或焚之于火或投之于水杨愔乃简邺下死囚置之仗内【殿庭左右立仗】谓之供御囚帝欲杀人辄执以应命三月不杀则宥之开府参军裴谓之上书极谏帝谓杨愔曰此愚人何敢如是对曰彼欲陛下杀之以成名于后世耳帝曰小人我且不杀尔焉得名【焉音烟】帝与左右饮酒曰乐哉都督王纮曰有大乐亦有大苦【乐音洛】帝曰何谓也对曰长夜之饮不寤国亡身陨所谓大苦帝缚纮欲斩之思其有救世宗之功乃舍之【高澄之死王纮冐刄御贼见一百六十二卷武帝太清二年】帝游宴东山以闗陇未平投杯震怒召魏收于前立为诏书宣示远近将事西行魏人震恐常为度陇之计【宇文泰识虚实何得因西行一诏便为度陇之计此齐史官之华言耳】然实未行一日泣谓羣臣曰黒獭不受我命奈何都督刘桃枝曰臣得三千骑【骑竒寄翻】请就长安擒之以来帝壮之赐帛千匹赵道徳进曰东西两国彊弱力均彼可擒之以来此亦可擒之以往桃枝妄言应诛陛下奈何滥赏帝曰道德言是囘绢赐之帝乘马欲下峻岸入于漳【欲入漳水】道德揽辔回之帝怒将斩之道德曰臣死不恨当于地下啓先帝论此儿酣酗颠狂不可敎训【酗吁句翻陆德明曰以酒为凶曰酗】帝黙然而止它日帝谓道德曰我饮酒过【过谓过多】须痛杖我道德抶之【抶丑栗翻击也】帝走道德逐之曰何物人为此举止典御丞李集面谏【五代志曰后齐制官多循后魏之旧尚食尚药二局皆有典御及丞尚食总知御膳事尚药总知御药事属门下省】比帝于桀纣帝令缚置流中【流水中也】沈没久之【沈持林翻】复令引出【复扶又翻】谓曰吾何如桀纣集曰向来弥不及矣帝又令沈之引出更问如此数四集对如初帝大笑曰天下有如此痴人方知龙逢比干未是俊物【龙逢谏夏桀而死比干谏殷纣而死逢皮江翻】遂释之顷之又被引入见【被皮义翻见贤遍翻】似有所谏帝令将出要斩【要读曰腰】其或斩或赦莫能测焉内外【七感翻痛毒之意】各怀怨毒而素能黙识彊记加以严断【断丁乱翻】羣下战栗不敢为非又能委政杨愔愔总摄机衡百度修敇【敇理也】故时人皆言主昏于上政清于下愔风表鉴裁为朝野所重少歴屯阨【尔朱屠害杨氏唯愔得脱潜窜累载后归高欢又以谗间逃隠海岛欢访而用之裁才代翻少诗照翻屯陟伦翻】及得志有一餐之惠者必重报之虽先尝欲杀己者亦不问典选二十余年以奬拔贤才为己任性复强记一见皆不忘其姓名选人鲁漫汉自言猥贱独不见识【选湏绢翻复扶又翻猥鄙也】愔曰卿前在元子思坊【元子思坊邺城中坊名魏侍中元子思居此后谋西奔被诛时人因以名坊】乘短尾牝驴见我不下以方麴障面我何为不识卿漫汉惊服　秋七月甲戌前天门太守樊毅袭武陵杀武州刺史衡阳王防王琳使司马潘忠击之执毅以归防畅之孙也【畅武帝之弟】丙子以陈霸先为中书监司徒扬州刺史进爵长城
　　公余如故　初余孝顷为豫章太守【姓谱余姓由余之后】侯瑱鎭豫章孝顷于新吴县【汉灵帝中平中立新吴县属豫章郡今洪州奉新县即其地】别立城栅与瑱相拒瑱使其从弟奫守豫章【从才用翻奫于伦翻】悉众攻孝顷久不克筑长围守之癸酉侯平发兵攻奫大掠豫章焚之奔于建康瑱众溃奔湓城依其将焦僧度僧度劝之奔齐防霸先使记室济江蔡景歴南上【济子礼翻自建康泝流至湓城为南上上时掌翻】说瑱令降瑱乃诣阙归罪霸先为之诛侯平【说式芮翻降户江翻为于伪翻】丁亥以瑱为司空南昌民熊昙朗世为郡着姓昙朗有勇力侯景之乱聚众据丰城为栅【南昌县带豫章郡吴立富城县晋武帝太康元年更名丰城县属豫章郡今县在郡城南一百五十五里昙徒含翻】世祖以为巴山太守【元帝庙号世祖】江陵陷昙朗兵力浸彊侵掠邻县侯瑱在豫章昙朗外示服从而隂图之及瑱败走昙朗获其马仗　己亥齐大赦　魏太师泰遣安州长史钳耳康买使于王琳【钳耳夷姓也出于西钳其亷翻孙愐曰钳耳西羌人自云周王季之后为防仁氐音讹为钳耳】琳遣长史席豁报之且请归世祖及愍怀太子之柩泰许之【江陵之防魏既戕元帝遂杀愍怀太子元良柩音旧】　八月己酉鄱阳王循卒于江夏弟丰城侯泰监郢州事【夏户雅翻监工衔翻】王琳使兖州刺史吴藏攻江夏不克而死【琳署藏领兖州耳】　魏太师泰北度河【据魏纪泰北廵度北河】　魏以王琳为大将军长沙郡公　魏江州刺史陆腾讨陵州叛獠【五代志隆山郡西魏置陵州今陵井监是也江州亦置于隆山郡之隆山县獠鲁皓翻】獠因山为城攻之难拔腾乃陈伎乐于城下一面【伎渠绮翻】獠弃兵携妻子临城观之腾潜师三面俱上斩首万五千级遂平之【唐柴绍破吐谷浑亦用此术上时掌翻】腾俟之孙也【陆俟事魏太武帝及文成帝之初立以子丽诛宗爱功封王】　庚申齐主将西廵百官辞于紫陌帝使矟骑围之【骑兵执矟者为矟骑矟色角翻骑竒寄翻】曰我举鞭即杀之日晏帝醉不能起黄门郎是连子畅曰【是连亦夷姓也魏书官氏志内入诸姓有是连氏】陛下如此羣臣不胜恐怖【胜音升怖普布翻】帝曰大怖邪若然勿杀【若然犹云若如此也】遂如晋阳　九月壬寅改元大赦以陈霸先为丞相录尚书事鎭卫大将军扬州牧义兴公【自长城县公进封义兴郡公按陈书帝纪义当作吴】以吏部尚书王通为右仆射　突厥木杆可汗假道于凉州以袭吐谷浑魏太师泰使凉州刺史史宁帅骑随之至畨禾【番禾县汉属张掖郡魏分置番禾郡如淳曰番音盘隋废番禾郡为番禾县属凉州唐天宝三年改为天宝县厥九勿翻杆公旦翻可从刋入声汗音寒吐从暾入声谷音浴帅读曰率骑竒寄翻】吐谷浑觉之奔南山木杆将分兵追之宁曰树敦贺眞二城吐谷浑之巢穴也拔其本根余众自散木杆从之木杆从北道趣贺眞宁从南道趣树敦【树敦城在曼头山北吐谷浑之旧都也周穆王时犬戎树敦居之因以名城祭公谋父所谓犬戎树惇能帅旧职者也趣七喻翻】吐谷浑可汗在贺眞使其征南王将数千人守树敦【将即亮翻】木杆破贺眞获夸吕妻子宁破树敦虏征南王还与木杆会于青海【吐谷浑中有青海周回千余里海中有小山毎冬冰合以良牝马置此山至来春牧之牝马皆有孕生驹号为龙种必多骏异日行千里】木杆叹宁勇决赠遗甚厚【遗干季翻】　甲子王琳以舟师袭江夏冬十月壬申丰城侯泰以州降之　齐山东寡妇二千六百人以配军有夫而滥夺者什二三魏安定文公宇文泰还至牵屯山而病【北廵而还也杜佑曰牵屯在平凉郡高平县亦曰汧屯山今谓之笄头山】驿召中山公防防至泾州见泰泰谓防曰吾诸子皆防外冦方强天下之事属之于汝【属之欲翻下所属同】宜努力以成吾志乙亥卒于云阳【年五十云阳县汉属冯翊魏收志属北地郡后周置云阳郡有云阳宫】防还长安发防泰能驾驭英豪得其力用性好质素不让虚饰明达政事崇儒好古凡所施设皆依仿三代而为之【好呼到翻】丙子世子觉嗣位为太师柱国大冡宰出镇同州【宇文泰辅政多居同州以其地扼闗河之要齐人或来侵轶便于应接也】时年十五中山公防名位素卑虽为泰所属而羣公各图执政莫肯服从防问计于大司冦于谨谨曰谨早防先公非常之知恩深骨肉今日之事必以死争之若对众定策公必不得让明日羣公会议谨曰昔帝室倾危非安定公无复今日【谓魏孝武帝为高欢所逼遁逃入闗宇文泰迎而辅之以立国于闗右复扶又翻】今公一旦违世嗣子虽防中山公亲其兄子兼受顾托军国之事理须归之辞色抗厉众皆悚动【抗厉举声高亢且正色严厉也】防曰此乃家事防虽庸昧何敢有辞谨素与泰等夷防常拜之至是谨起而言曰公若统理军国谨等皆有所依遂再拜羣公廹于谨亦再拜于是众议始定防纲纪内外抚循文武人心遂安　十一月辛丑丰城侯泰奔齐齐以为永州刺史【隋方以零陵郡为永州齐以泰为永州刺史未知此永州置于何地】诏征王琳为司空【此齐诏也】琳辞不至留其将潘纯陀监郢州【监工衔翻】身还长沙魏人归其妻子壬子齐主诏以魏末豪杰纠合乡部因縁请托各立州郡离大合小公私烦费丁口减于畴日【畴日犹言昔日】守令倍于昔时且要荒向化【要荒引古要服荒服为言要者要结好信而从服之荒者言其来服荒忽无常也要一遥翻】旧多浮伪百室之邑遽立州名三戸之民空张郡目【此谓梁末所置州郡在江淮之间者也】循名责实事归焉有【焉于防翻何也】于是并省三州一百五十三郡　【考异曰北史作五十六郡今从齐书】　诏分江州四郡置高州【四郡葢临川安成豫宁巴山以其地在南江之西负山靣水据高临深因名髙州】军黄法为刺史镇巴山【巨俱翻宋白曰梁大同二年分庐陵之兴平临川之新建二县立西宁巴山二县合其县立为巴山郡其郡古迹在抚州崇仁县巴山之北】　十二月壬申以曲江侯勃为太保　甲申魏安定文公丁亥以岐阳之地封世子觉为周公【岐阳即扶风之地昔周兴于岐周因为国号宇文辅魏仿周以立法制故魏朝之臣以周封之将禅代也】　初侯景之乱临川民周续起兵郡中【临川汉豫章郡南城县之地后汉分南城北境为临汝县吴孙亮太平二年分豫章之东部南城临汝二县置临川郡隋唐为抚州】始兴王毅以郡让之而去续部将皆郡中豪族多骄横【将即亮翻下同横户孟翻】续裁制之诸将皆怨相与杀之续宗人廸勇冠军中【冠古玩翻】众推为主廸素寒微恐郡人不服以同郡周敷族望高显折节交之【折而设翻】敷亦事廸甚谨廸据上塘【上塘下卷作工塘必有一误按陈书周廸工字为是】敷据故郡朝廷以廸为衡州刺史领临川内史【以临川内史带衡州刺史耳】时民遭侯景之乱皆弃农业羣聚为盗唯廸所部独务农桑各有赢储政敎严明【敎谓敎令州郡下令谓之敎】征敛必至【敛力赡翻】余郡乏絶者皆仰以取给【仰牛向翻】廸性质朴不事威仪居常徒跣虽外列兵卫内有女伎挼绳破篾傍若无人【伎渠绮翻挼奴禾翻篾莫结翻竹筠也】讷于言语而襟怀信实临川人皆附之　齐自西河总秦戌筑长城　【考异曰去岁六月已云筑长城而地名长短不同不知与此为一事为二事比齐书北史皆然今皆存之】东至于海前后所筑东西凡三千余里率十里一戌其要害置州鎭凡二十五所　魏宇文防以周公防弱欲早使正位以定人心庚子以魏恭帝诏禅位于周【魏道武帝以晋孝武太元二十一年改元皇始歴十二世至孝武帝永熙三年西迁魏遂分为东西西魏又歴三世凡十五世一百六十年而亡】使大宗伯赵贵持节奉册济北公廸致皇帝玺绂恭帝出居大司马府【济子礼翻玺斯氏翻绂音弗】













　　资治通鉴卷一百六十六
  </div>
  <div class="pagination">
   <a href="资治通鉴四库_page39.html">
    上一页
   </a>
   <span>
    ...
   </span>
   <a href="资治通鉴四库_page35.html">
    35
   </a>
   <a href="资治通鉴四库_page36.html">
    36
   </a>
   <a href="资治通鉴四库_page37.html">
    37
   </a>
   <a href="资治通鉴四库_page38.html">
    38
   </a>
   <a href="资治通鉴四库_page39.html">
    39
   </a>
   <span class="current-page">
    40
   </span>
   <a href="资治通鉴四库_page41.html">
    41
   </a>
   <a href="资治通鉴四库_page42.html">
    42
   </a>
   <a href="资治通鉴四库_page43.html">
    43
   </a>
   <a href="资治通鉴四库_page44.html">
    44
   </a>
   <a href="资治通鉴四库_page45.html">
    45
   </a>
   <span>
    ...
   </span>
   <a href="资治通鉴四库_page41.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
