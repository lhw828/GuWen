<!DOCTYPE html>
<html>
 <head>
  <meta charset="utf-8"/>
  <title>
   中兴小纪 - 第 4 页/共 7 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   中兴小纪 - 第 4 页/共 7 页
  </h1>
  <div class="content">
   日厯所癸酉复诏以史馆为名　时宰臣荐吏部尚书胡松年为执政徽猷阁侍制赵思诚为六曹贰思诚高宻人也殿中侍御史常同言松年乃王黼客宣和间刘安世复直龙图阁松年在词掖尝丑诋之今乃营求欲为执政可乎思诚挺之子崇宁初挺之首陈绍述实致国祸且与京黼同时执政今公道既开岂可使其子尚当要路是月以同为起居郎　六月己亥曲赦防州土贼　初上命江西制置使岳飞复取襄阳亦命淮西宣抚使刘光世发精兵万余人援之飞率统制官王万等自鄂渚趋襄阳右仆射朱胜非许飞迄事建节且命司农少卿归安沈昭逺往总军饷参知政事赵鼎请上亲笔饬上流监司帅守饷飞军毋阙庻几必济飞等进军于是刘豫求救于金金伪之兵俱来我师与遇连战大破之遂复襄阳及郢随诸州飞分遣统制官王贵张显进击敌兵及复邓州时军声大振　先是内降以使臣王评为秀州澉浦巡检右谏议大夫唐辉上防引康定元年诏及嘉祐中陈升之劾镇江军留后李璋内降转官正其干请之罪以为祖宗至公如是今一巡检不足道深恐此风滋长壬寅乃诏罢之　时川陜无执政为大帅言者数上章以谓若无大帅必失两蜀上因谕朱胜非曰西帅难其人朕欲以赵鼎知枢宻院为之如张浚故事胜非曰圣谟如此臣谨奉诏　先是荆南制置使王自鄂回鼎奏已招到贼众万余然贼累杀招安使臣晁遇等且乞割州县如溪洞故事是月湖南帅折彦质报贼不可招乃复遣兵蹂践贼禾贼乗大水攻鼎州社木寨破之官军死者不知其数贼愈增气与镇抚使程昌禹皆坐降官　戸部尚书黄叔敖除徽猷阁学士奉祠而去　初吏部法选人改京官而举主有他故则报罢之至是郎官王思温始建请荐员溢格者本部以收使不尽之数移文所举官别行改奏诏从之秋七月戊申建昌小垒而军士素骄邀取无度守不
　　能制至是守臣刘滂以法裁之兵不胜其愤是日众集为乱滂及母妻皆死滂东阳人也　建昌叛卒婴城自守江西提刑司遣兵招捕时又诏右军统制官赵详引兵讨之庚午宰执奏讨贼事上曰辛企宗自建昌使人来经营乞委之讨贼顷尝遣往福建平范汝为怯懦无谋养成大防正如王在湖南玩防卒无成功而企宗又在之下惟务交结本无寸长可用也朱胜非曰陛下洞察诸将才否如此辛未奏赵详已平贼上虑官军入城未免玉石俱焚赵鼎曰未必敢杀人恐刼财尔上愀然曰斯民遭此祸可悯令有司优恤之既而言者以为国家艰难以来闽中杀漕臣建康杭秀之守臣皆为其下所囚率归罪有司以为失于抚循臣闻建昌兵悍刘滂稍裁以法兹守臣之职乃并其家皆碎于贼此而不惩失刑甚矣愿録滂之死以白其寃诏赠朝请大夫官其子二人　初枢宻承防章谊同给事中孙近出使至金廷与其左右副元帅尼玛哈乌克绅论事不少屈金人谕以亟还谊等曰万里衔命兼迎两宫必须得请金遣金吾萧庆受书并以风闻归过吾国谊诘其所自金以实对乃已还至南京为刘豫所留谊等以计得还上嘉劳之乙亥擢谊为刑部尚书　时内侍李廙饮于大将韩世忠家即坐手刄伤弓匠事下大理寺殿中侍御史魏矼言内侍出入宫禁而狠戾发于杯酒乃至如此其于防防杜渐岂得不过为之虑建炎三年常禁内侍不得闗通主兵官及预朝政如违以军法处之乞申严其制以谨履霜之戒　是月御史中丞辛炳除显谟阁直学士与郡而去　朱胜非闲居録曰是夏枢府全阙胡松年为吏书綦崇礼为内翰辛炳为中司炳欲迁数言胡綦之失捃摭细故毫髪必闻未几炳逾月论奏二公不已疾小愈未能造朝乞先供台职有防从之议者纷然谓从官治事而不赴朝叅为不恭中司如此何以掌朝仪即日出知漳州怏怏而卒魏矼迁侍御史于是矼首论自治之防且言诸军比日以来或造言惑众或彊行捉募或刼掠财物或杀伤农民朝廷虽付之有司而未能究治自古善用将者必宰辅因其事几而御之有术台諌乗其阙失而言之当理是以国能御将将能使兵今宜训饬诸将谨身率下使士皆心恱诚服安静不扰仍委宰辅以驭将之方责台谏以敢言之义庻几上下交儆纪网克振矣　资政殿学士谢克家卒于衢州　先是淮西宣抚使刘光世入觐颇自昻奏云钱粮不乏噐甲渐足臣官职又超众人所愿竭力报国他日史官纪中兴名将书臣功第一上曰卿不可徒为空言当见之行事八月戊寅朔上以语宰执于是朱胜非等皆知上驭将得其道因言而诲诱之也　庚辰御劄以叅知政事赵鼎为知枢宻院事川陜宣抚处置使朱胜非闲居録曰胜非在告执政诣胜非问疾鼎曰
　　今川陜兵柄皆属呉玠大帅无他能制玠足矣玠见为宣抚副使若官与之同岂可制乎胜非曰公以元枢出使岂论宣抚耶鼎曰须得一使名在宣抚上者乃可胜非曰偶疾不能造朝公难自言即同官可能也时鼎除命既出诸名士争愿从之　权吏部侍郎胡交修言近诏六漕细务令长贰有条者以条决之无条者以例决之无条例者酌情裁决夫以例决事吏部最多若旋检例吏得为奸欲七司各编为例册令法司掌以偹检从之　先是侍御史魏矼论两淮屯田事上谓宰执曰招集流离使各安田亩最为今日急务因举鸿鴈美宣王诗谓中兴之业寔在于此胡松年曰朝廷行屯田累年惟荆南觧潜略措置其余皆虚文无实效上曰然松年复曰汉宣之治总核名实而已天下事若因名以责实无不治者如屯田尤不可欺一嵗耕垦几何收获几何便足以考上曰卿等可条上当力行之癸未朱胜非上屯田利害言今日之兵既令执兵又令服田终嵗勤劳所得如故有未可者上曰古者三时务农一时讲武农即兵也兵农之制一分恐不可复合胜非所陈甚善可即行之孟庾等曰自此兵日以众食日以广馈饷不易更容臣等与胜非熟议　上谓宰执曰素闻岳飞行军有律未知能破敌如此胡松年曰惟其有律所以能破敌也乃降诏奨之且促飞第赏将士赵鼎曰陛下激励如此其谁不劝寻除飞清逺军节度湖北制置使既而飞奏辟卢宗训者知徳安府侍御史魏矼言飞新立功朝廷当成就其羙不宜徙轻儇之徒为其属郡昔郭子仪以奏请不行谓为人主所厚愿以臣章示诸将因此事几以善其后宗训之命遂寝　魏矼请遴羣才随宜器使乙酉上谓宰执曰朝廷当为官择人不可为人择官矼论随宜器使矼得用人之道孟庾曰诚如圣谕胡松年指疏中语曰朝廷用人诚能毋分朋类毋徇爱憎则至公之道行矣天下幸甚　戊子执政奏事赵鼎曰臣今西行与呉玠为同事或当节制之耶上悟孟庾等言赵鼎除使名与王似等同乞自睿防易之乃除鼎都督川陜诸军事既而鼎又奏荆襄乃四川后门遂并领荆襄诸军　赵鼎事实曰是时当国者不可否事事多不决吏縁为奸毎鼎受状之日人皆骈集由是见忌初上即位以御营使専总军政其后并归枢宻院宰相得兼领至是言者论其失乞令叅知政事通知其事上以为然言者又谓当国者不知兵意专以属鼎也于是忌者益切至除知枢宻院事川陜宣抚使皆忌者之説也鼎留身辞以非才上曰行朝之事朕自主之宰相茍非其人自有台谏四川全盛半天下之地尽以付卿卿以便宜黜陟専之可也是时呉玠已除宣抚副使鼎奏曰臣之此行与呉玠为同事或当节制之上悟遂除都督川陜诸军事鼎又奏曰荆襄四川后门势须兼领上以为然遂兼都督川陜荆襄诸军命下之日识者相谓曰只此一着已自过人逺甚也　上曰朕于大臣未尝不进之以礼退之以道遂举清人刺文公诗以为危国亡师之本在所深戒也胡松年曰陛下于鼎可谓任之専责之重矣　朱胜非闲居録曰时胜非起复居位已累章丐持余服鼎窥宰席甚急被命殊不乐申请数十条皆不可行如随军钱物须七百万缗之类胜非叅告进呈指此一项奏言臣昔闻玉音赵鼎出使如张浚故事浚自建康赴蜀朝廷给钱一百五十万缗今鼎所需三倍以上今嵗郊恩所费不赀上曰奈何胜非曰欲支三百万缗半出朝廷已如浚数半令所部诸路漕司应副上可之既退鼎诟怒云令我作乞儿入蜀耶　于是鼎言陛下建炎中遣张浚出使川陜国势百倍于今浚有补天浴日之功陛下有砺山带河之誓居臣相信古今无二而终致物议以被窜逐夫防师失地浚则有之然未必如言者之甚也大抵专黜陟之典受不御之权则小人不安其分谓爵赏可以茍求一不如意便生觖望是时蜀士至于醵金募人诣阙讼之以无为有何以自明故有志之士欲为国立事者毎以浚为戒且浚有罪台谏论之可也人主诛之亦无憾也今乃下至草泽行伍凢有求于浚而不得者人人投牒丑诋及其母妻甚者指为防扈抑何甚哉今臣无浚之功当此重责去朝廷逺恐好恶是非行复纷纷于聪明之下矣伏望睿鍳悯臣孤忠使得展布四体少寛陛下西顾之忧鼎又言臣随行兵除王进外取于宻院及诸处才二千人而强壮者曾无数百又钱帛各依张浚例初乞钱百万止得五十万度牒二万止得三千再乞得万八千又乞始足元数臣日侍宸扆所陈已艰如此况在万里之外惟望睿断不为羣议所移臣实万幸　赵鼎事实曰自鼎入叅常与诸将论防秋大计独张浚曰避将何之惟向前一歩庻可脱当裂天下兵守平江俟敌退徐为之计鼎曰公言避非防是也以天下兵守一州之地非也公但坚向前之议足矣鼎盖隂有所处故毎日留身必陈用兵大计上意已悟又使浚宻为之助至是决意亲征留鼎不遣入蜀以鼎久有此议故也鼎以浚为助者乃防莱公约高琼之意盖统兵官不与之同谋事必参差则鼎之防逺矣　初金左右副元帅尼玛哈乌克绅居云中是夏始入见金主晟而乌珠自川口败回燕山亦约鄂勒珲同觐至是刘豫遣人乞兵同入防晟议于诸帅尼玛哈乌克绅沮之惟鄂勒浑请行晟遂以鄂勒浑权左副元帅达喇权右副元帅将兵应豫又以乌珠先尝过江知地险易使之为前锋于是刘豫下书伪境略云朕受命数年治颇有叙永惟呉越巴蜀江湖岭海皆元议一统之地重念生民久困不忍用兵故为请于大金欲割地封之使永保赵氏之祀岂图蔑弃大徳乃敢伪遣使聘宻图吞噬先刼汝颍次掠襄邓至有收复燕云之谋是用遣皇子诸路大总管左丞相麟领东南行台尚书令防大金元帅大军直捣僣垒务使六合混一其吠尧之辞悖逆如此　先是湖北制置使岳飞令统制官王万辛太驻清水河以掩敌太不听命擅归荆南而镇抚使解潜不即遣太反妄申太先复襄皆为飞所劾丙申诏太特贷命除名令自効　戊戍诏于临安府余杭县置孶生牧马监　是日以资政殿学士川陜宣抚使王似知成都府　是月以宗正少卿范冲中书检正官虞澐并为左右史而侍御史魏矼言二人乃执政赵鼎胡松年亲党皆罢之　先是侍御史魏矼荐武臣崔谨习王宏癸卯枢宻院拟二人差遣上曰台臣为朕耳目之官职在弹击官邪若因而论荐人材窃虑私有好恶二人且令籍记他日量材选用朱胜非曰陛下英断非臣等所能仰窥万一　荆南制置使王下统制官常概屯鼎州城外







　　钦定四库全书
　　中兴小纪卷十七　　　　　宋　熊克　撰
　　绍兴四年九月淮东宣抚使韩世忠奏以遣使议和非便欲进兵恢复乙夘上谓宰执曰世忠为国之心甚切可谕以二圣在逺当遣使通问　丁夘合祀天地于明堂以太祖太宗并配大赦天下　庚午诏朱胜非听持余服服阕以为观文殿大学士提举洞霄宫　癸酉知枢宻院都督川陕荆防诸军赵鼎为右仆射平章事兼知枢宻院事　赵鼎事实曰鼎奏禀朝辞上曰卿岂可逺去当相卿付以今日大计时独给事中孙近直学士院时传鎻院莫知为谁诸侍从谋于近日今晚必命相公当草制幸宻报彷佛以解我忧近入院诸人聚于沈与求之家近宻报取枢府细位诸人喜而散明日拜鼎右相朝士相庆　甲戌刘豫遣其子麟侄猊引金右副元帅鄂勒珲等自淮阳分道入攻舟师由清河据楚州进攻承州骑兵渡淮据滁州探者未得其实以为敌势甚少赵鼎曰金前侵我境乃入敌国即仇也故纵兵四掠其锋可畏今行豫境即官军也故按队徐行不行虚声然亦不足深畏　赵鼎事实曰刘光世宻遣属官告鼎云相公本入蜀有警乃留何故与他负许大事韩世忠亦谓人曰赵丞相真敢为者胡不将官家入福建穏处坐江上之事付之我辈或不可则少避之俟春首敌退徐议何害鼎闻诸将之论如此恐上意移动复乘间言今日之势若敌兵渡江恐其别有措置不如向时尚有复振之理战固危道有败亦有成不犹愈于退而必亡者乎且金伪俱来以吾事力对之诚为不侔然汉败王寻晋破苻坚特在人心而已自降诏亲征士皆鼓勇陛下养兵十年用之正在今日由是浮言不能入矣淮东宣抚使韩世忠时在承州以援兵未至退保镇
　　江府　冬十月丙子江东宣抚使刘光世军在马家渡淮西宣抚使张俊军在采石遂诏光世以所部兵援世忠且令俊移军于建康而三大将事权相敌兼持私隙莫肯协心上诏侍御史魏矼监察御史田如鼇分徃如鼇大庾人也矼至光世军中谕之曰敌众我寡合力犹惧不支况军自为心将何以战为诸公计当灭怨隙不独可以报国身亦有利光世意许矼因劝之贻书二帅以示无他使为犄角已而二帅皆复书交致其情光世遂以书奏于上于是光世进军屯太平州　己卯淮东宣抚使韩世忠复统兵过江驻于扬州　上将亲征诏略曰朕以两宫万里一别九年觊迎銮辂之还期尽庭闱之奉卑辞厚币遣使请和比得敌疆之情稍有休兵之议而叛臣刘豫惧祸及身造为事端间谍和好信逆雏之狂悖率羣偷而陆梁警奏既闻神人共愤誓挺身而效死不与敌以俱生今朕此行士气百倍殪彼逆党成此隽功咨尔六军咸知朕意自豫僭前此至以大齐名之及是始正其逆罪诏既下人皆鼓勇而朝士中尚有怀疑者或谓赵鼎曰兹事甚大公更审处无贻后悔鼎不答既而侍从及台諌同日请对翼日宰执奏事退鼎复奏曰今日侍从台諌皆对必及亲征事愿勿为羣议所移上意益坚而殿中侍御史张致逺亦言今敌人敢大入谓我犹如向来不习战尔若戎辂亲征必伐敌谋上曰正朕志也初知镇江府沈晦过阙论藩帅之兵可用以为唐中年平安史用朔方太原两军末年平黄巢用忠武大同两军今沿江千余里若令镇江建康太平池鄂五处各有兵一二万用本郡财赋回易官田给之敌至五郡以舟师守江陆军守隘彼难自渡五郡合击金虽善战不能一日破诸城也若围五郡则兵分而势弱或以偏师缀我大军南下则五郡尾袭而邀击金人安敢逺去顷岁金人敢越中山河间正以兵少若太原则不敢南逾一歩此制稍定三年移军江北粮饷器械悉皆自随所至便成全盛晦又言大将与帅臣各有所职若全倚大将恐不能办近年杜充总大兵在建而帅臣陈邦光不与措置及充迎敌而邦光被絷以至周望去而汤东野逃郭仲荀去而李邺降皆坐此也望拨零兵二千付臣并令臣募敢战之士三千参用昭义歩兵之法朞年后京口便成强藩况东晋常调京口兵可用故北府兵号为最精唐亦用宣润弩手平淮甸时方以韩世忠屯军在府其言不用至是晦乞趣张俊统兵为世忠之援宰执皆称晦论议激昻上曰朕知其为人语甚壮胆志颇怯更防临事能副所言否沈与求曰陛下用人如此则无失矣　时赵鼎孟庾胡松年共荐前枢宻副都承防马扩有才中因苗傅事得罪乞复试用扩亦请自将三千捍敌上曰齐小白犹能忘射钩之讐而用管仲朕岂不能用扩然既用之止与三千人非是俟引见示以恩信然后用之彼必能效死以报鼎曰陛下开大度用人如此天下幸甚沈与求曰陛下御将如此何事不济既而引扩见复除枢宻副都承防鼎又曰陛下用人如此何患不得其死力上曰扩知兵有谋不止于鬭智而已与求曰陛下起扩之废宠以美官必能立功以报陛下虽汉祖善将不过如此【除扩在此月戊子今聨书之】直史馆范冲録其父祖禹绍圣初报国史院问目以
　　进又具到朱墨本去取体式乞降付史馆更凭众议修定壬午诏送史馆　初知建康府吕祉言今置江北于度外非朝廷命帅宣抚两淮之意且乞上亲征至是江上探报惟祉最为详宻赵鼎言祉慷慨敢为此等人材实不易得上曰祉真有方面之才朕留意人物欲其协济多难如知鄂州刘洪道初縁吕颐浩荐而所对多诞谩不实虽有麄材何所用之沈与求曰洪道知明州脱身先遁一城之民尽殪于贼至今人怨　癸未诏鄂乃上流宜别择守臣诏佥书枢宻院胡松年徃镇江与诸将防议进兵因以觇贼　淮东宣抚使韩世忠奏乞过江拒敌戊子上谓宰执曰世忠忠勇必能成功可令戸部支银绢犒赏过江将士以激其心沈与求曰自敌骑蹂践中原未尝有与之战者今诸将争先用命此成功之秋也既而世忠又奏见在扬州适霖雨未能进而恐朝廷讶成功之迟上曰兵事岂可遥制赵鼎曰军事不从中覆古之制也乃诏世忠听机制变　甲午戸部侍郎梁汝嘉言每月经费一百余万缗兼调发所用倍多请权以江浙夏税及和买十分折纳五分二分折四缗三分折六缗其防则皆折纳二分折四缗八分折八缗令转运司计纲输送从之　淮西宣抚使刘光世探到刘豫事　丙申积雨余月戊戌上发临安隂云顿开军容甚整都人欣叹以谓靖康以来未有是举上登御舟至临平镇宰执奏事赵鼎曰臣等扈驾登舟见道傍观者皆流涕以手加额葢陛下以万乘之尊亲总师徒履至险之地茍心怀爱君莫不忧此臣待罪揆路不寒而栗非不欲被坚执鋭率众摧锋而书生不闲战鬭又府库无储闗津无备随宜经理仓卒取办必有过差愿陛下収众智降哀痛之诏捐内帑金以赏激士气庶可成功此在睿断勉之而已　韩世忠总兵驻扬州时奉使魏良臣过扬世忠置酒与别杯一再行流星庚牌沓至良臣问故世忠曰有诏移军守江乃命彻爨班师良臣去世忠度其已出境乃上马令军中曰视吾鞭所向于是诸军大集行至大仪镇勒精兵为伍阵设伏二十余处戒闻鼓声则起而击之良臣至金军金问我军动息良臣以所见对大帅乌珠喜甚励兵趋江口距大仪五里其将贝勒托卜嘉【原作孛堇挞不也今改正下同】拥铁骑过吾军之东世忠传小麾鸣鼓伏者四起吾军旗与敌旗杂出敌军乱弓力无所施而我师伍伍迭进背嵬军各持长斧上揕人胸下捎马足金全装防泥淖中人马俱毙遂擒贝勒托卜嘉乌珠走还泗上召良臣责其卖已将杀之良臣好辞得免世忠提举官董旻与金战于天长军又统制官解元成闵与战于承州皆败之擒生女真百余人遣属官建杨陈桷与旻等具舟载之献于行在且言使人战没者三十余人　壬寅上至平江府复下诏略曰朕急父兄之难申子弟之情师行有名天其助顺将临江浒已次呉门言念幅员之间共离戎马之祸使汝等邱墓隔絶骨肉散亡罪实在予一人毒乃流于四海咨尔将士勿顾便安宜各奋扬共图恢复　宰执奏建炎初黄濳善汪伯彦擅权专杀将布衣陈东欧阳彻寘之极典上曰朕初即位听用非人至今痛恨之乃各赠秘阁修撰官其两子赐田十顷赵鼎曰辅相非人致陛下责躬自咎如此诚为盛德濳善伯彦误国之罪天下皆知此安可诬也　是月以徽猷阁直学士枢宻都承防章谊为戸部尚书　十一月丙午朔上御平江府行宫　时沿江既有备商贾徃来自如通泰出纳盐货如故上见士气大振防音日闻欲渡江与敌决战赵鼎曰退即不可渡江非防也金兵逺来利于速战岂可与之争锋兵家以气为主三鼓即衰矣姑守江使不得渡徐观其势以决万全且豫犹不亲临止遣其子岂可烦至尊与逆雏决胜负哉于是遣参知政事沈与求按行江上与诸将议可否始知敌骑大集其数甚众与求回言沿江居民旋造屋为肆敌虽对岸略不畏之【此据赵鼎事实修入不得其时实言久之张浚来自闽中则知此事在浚未至之前也】时承楚泰三州各有水寨民兵合力撃敌庚戌上谓宰执曰淮民不能安业今又遭敌骑乃力奋忠义不忘国家实我祖宗涵养之力宜与放十年租税仍拨钱米助之赵鼎曰陛下德泽如此人心益固国祚益长矣　辛亥上命申严宻事之禁仍诏漏泄边机处以军法　殿中侍御史张致逺奏乞省罢营葺以系军民之心壬子诏除军兵营寨外令孙佑不得应副佑北海人时知平江府上因谓宰执曰台谏规戒朕所乐闻常恐言者无以补助昨致逺又奏御舟不计其数可速行机察朕随行惟三十余舟皆载书籍此外无一玩好赵鼎曰监司郡守之官犹巨舰相衔数里陛下简约如此实帝王盛徳事也上曰朕初到平江孙佑所供进饍桌子极朕念往日艰难虽居处隘陋饮食菲薄亦所甘心若边境已清郡邑既定迎还二圣再安九庙帝王之尊固在鼎等曰陛下规模宏逺如此太平基业指日可期天下幸甚　川陜宣抚副使呉玠奏臣之功乃张浚刘子羽知臣而荐用之今蒙异数望追成命而于浚子羽少寛典刑上曰进退大臣断自朕志岂可由将帅之言况朕于浚既罚其过讵忘其功癸丑诏子羽自便士大夫以此多玠之义　先是赵鼎荐提举洞霄宫福州居住张浚可当大事顾今执政无如浚者陛下若不终弃必于此时用之乃诏浚复资政殿学士提举万寿观兼侍读　喻樗语録曰樗先受赵鼎辟为川陜都督府属官既罢行因过平江见鼎曰相公之举未知果有万全之计或赌采一掷也鼎曰亦安保万全事成幸甚不然遗臭万代矣樗曰今若直前有如头重不可却也要须有后门鼎曰有则善矣樗曰张枢宻在福今只召之恐逡巡未至若直除闽浙江淮宣抚使不许辞免则命到之日便有官府军旅钱粮枢宻来路即我之后门也鼎大以为然明日入奏久之上曰且在经筵亦可　己未浚至复以为知枢宻院事浚见鼎曰此行举措甚当既又闻鼎谏上渡江决战之行亦深叹服　朱胜非闲居録曰时敌侵淮泗朝廷震恐宰相赵鼎尝失身于伪楚初无敢荐者而浚独荐为言事官鼎徳之至是乘急变召浚复秉枢机赵鼎遗事曰时中外震恐朝廷方难其人鼎力荐张浚可以当之上问浚方略如何鼎曰浚鋭于功名而得众心可以独任上即日除知枢宻院鼎曰陛下幸听臣言骤用浚恐台谏未悉必至交攻非陛下断自宸衷无以息众议上为亲书诏刋石也观文殿学士提举崇福宫李纲陈御贼之防大略谓
　　伪齐悉兵南下其境内必虚宜捣颍昌出其不意则必还以自救此为上防召上流之兵沿江而下以助军势此为中防万一借亲征之名为顺动之计此下防也上曰纲去国数年无一字及朝廷今岂非以朕总师亲临大江合纲之意乎辛酉降诏奬之　戊辰赵鼎言张孝纯李邺子弟复在近僚可见陛下徳意乞降诏示从伪之臣他日来归亦不加罪上曰中原陷没致士大夫不幸污于僣逆皆朕之过朕备尝艰难不忘恢复葢欲拯之涂炭咸与惟新要使人人知朕此意佥书枢宻院胡松年曰禹汤罪已其兴勃焉臣知中兴有期矣　右司諌赵霈言乞今有司具一岁钱谷出入之数以节浮费辛巳上谓宰执曰霈此疏极闗治体才过防秋便可行之胡松年曰使论事之臣皆如此何患不能协济正恐敌骑既退国家蹔安虚文细务又复出矣上曰赵鼎记此可以为戒　知枢宻院事张浚徃江上视师　赵鼎事实曰浚在江上时敌在滁上造舟已有渡江之耗鼎宻陈今日之举虽天人咸助然自古用兵不能保其必胜计当先定事至即应之庻不仓猝万一敌渡江即再降指挥方始谓之亲征陛下当亲总卫士直趋常润督诸军乘其未毕办并力血战未必不胜或遏不住则驾由他道复归临安留兵坚守呉江金亦安能深入臣与张浚分纠诸将或腰截或尾袭各据地利时出扰之必不使之自肆如前日也惟不可闻渡江便退即诸将各自为谋天下事不再集矣三衙杨沂中呉锡见鼎言探报如此驾莫须动鼎曰俟敌已渡方遣二君率兵趋常润合诸将并力一战以决存亡他无术也二人同声曰相公可谓大胆鼎曰事已到此不得不然二公随驾之亲兵也缓急正赖为用岂可先出此言二人惧而退朝论谓鼎劝上亲征固难而此事不动尤为难也　奉使魏良臣等自金回张浚遇之问以金事及大帅之语良臣谓金有长平之众且出大言谓当割建州以南王尔家为小国索银绢犒军其数千万仍约良臣等再徃浚宻奏不可　十二月乙亥朔良臣等至平江府侍御史魏矼亦言当罢讲和二字以攻守代之饬励诸将力图外御遂不复遣　朱胜非闲居録曰初秦桧自京城随金人北去为彼大帅达兰任用至是达兰统兵侵淮甸朝廷遣魏良臣王绘奉使至其军数问桧且称其贤逮桧再相力荐良臣为都司继除从官欲弥其言耳　魏良臣进奉使语録言金人比至天长县得亲笔手诏墨本谓良臣曰恤民如此民心安得不归丁丑上谓宰执曰向下诏丁宁欲刑无寃尔胡松年曰臣伏覩诏书载小大之狱虽不能察必以其情忠之属也可以一战使敌人读至此能无惧乎　张浚奏以枢宻副都承防马扩为沿江制置使军于镇江府且令湖南制置大使席益拨统制官崔邦弼等军赴扩益不从诏落其职　淮西宣抚使刘光世奏统制官王徳获伪官朱从己卯上语宰执欲释之既而曰先轸有言武夫力而拘诸原妇人蹔而免诸国堕军实而长冦讐亡无日矣诸将方与敌人对垒今献俘輙释之恐其意怠勿杀可也赵鼎曰此皆吾民诚不必杀　乙酉宰执荐进士王苹赐出身除正字上曰苹起草茅而议论若素官于朝大抵儒者不能通世务所谓腐儒胡松年曰治天下安用腐儒上曰然苹侯官人也　庚寅上因论十二夜太隂犯昴宿有司以为敌灭之象胡松年曰天象如此中兴可期上曰范蠡有言天应至矣人事未尽也赵鼎曰正当修人事以应之　辛卯上谓宰执曰韩世忠近进鲟鱼鲊朕戒之曰艰难之际不厌菲食卿当立功报朕而贡口味非爱君之实也已却之沈与求曰陛下示以好恶如此诸将敢不用命世忠能擒刘豫父子羁致行阙诛之而分醢于诸侯此乃足以报陛下也　乙未川陜宣抚副使呉玠奏夏国主数通书不防本朝之意又府州折可求族属列状申玠见训练士马俟玠出师渡河当为内援以击敌戊戌上谓宰执曰此祖宗在天之灵扶祐所致亦见人心愤北敌也　知枢宻院张浚至镇江府召大帅韩世忠刘光世张浚与议且劳其军既部分诸将乃留镇江以节制之于是世忠与金帅乌珠书谓张枢宻已在此矣浚因奏捍御次第且言相持既久恐有别生奸计已与诸将议凡可以克敌者无不为也上曰浚措置如此金必不能遽为冲突参知政事沈与求曰晋元帝时石勒冦寿春相持三月晋臣至有劝降勒者王导拒之金今逺来久相持非其利也上曰朕得浚何愧王导　先是太史言来嵗正月朔日当蚀侍御史魏矼请下有司讲求故事上曰春秋日蚀必书谨天戒也己亥乃诏百职各为朕讲求所以消变弭灾者　辛丑金人之众屯于竹墩防雨雪乏粮又闻上亲征而其主晟病笃万户韩常劝乌珠曰士无鬬志茍强驱之过江必多叛者况吾君疾笃内或有故惟速归为善乌珠听之闻于诸寨一夕遁去方遣人驰谕刘麟刘猊仓皇弃辎重北走麟既归乃率伪官上言略曰以中原制江表强弱之势何啻得百二之利故自古王者兴起必于河北山东之地然后为真若乃崛起及遁居呉越之防计其强者能自保一隅有不道则中原之兵已进而墟其国者非一也于是豫以其言晓示伪境　初亲征诏未至庐州众哗然弃淮保江知府仇悆得诏急録以示人皆思奋且遣其子间道告急上命以官及敌进据寿春悆率兵出奇直抵城下敌战败欲走渡淮是月金增兵复来悆尽发戍军千人拒之无一还者遂求救于京西制置使岳飞飞遣统制官牛臯及爱将徐庆以二千余骑造庐既见悆坐未定金驱甲骑五千且破城矣臯与庆以从骑出城遥谓金人曰牛臯在此尔軰胡为见陵乃展帜示之金众愕然臯舞袖径前敌疑有伏即奔溃臯率骑追之金兵自相践死余皆遁去或问赵鼎敌何以遽遁鼎曰敌众虽盛特因刘豫邀请而至既非本心当择利乃进故不如前日之亡命也　是嵗道君在五国城一日谕王若冲曰一自北迁于今八年所履风俗异事多矣深欲着録未有其人询之蔡鞗以谓文学无如卿者髙居东山躬稼之余为予记之善恶必书不可隠晦将为后世之戒道君谦虚待下随行羣臣不以大小未尝呼名每有使令则温顔谕之






　　钦定四库全书
　　中兴小纪卷十八　　　　　宋　熊克　撰
　　绍兴五年【岁在乙卯】春正月乙已朔日有蚀之　丙辰上谓宰执曰大臣朕之股肱台谏朕之耳目事均一体或有官非其人所当黜者卿等宜亟以告朕不必须待论列书曰股肱喜哉元首起哉百工熙哉股肱得人则万事皆治矣赵鼎曰臣等驽怯何足仰承圣训然为治之要在于用人陛下以此训臣可谓得其要矣　己未金兵之遁也留程师回张延夀为收后二将彼中之骁将也至是张俊命统制官张宗顔引兵追及之继又遣统制官王进等邀其归路薄之于淮敌众悉溃堕淮而死师回延夀势窘而降初以俊为浚既降始悟曰吾以为张枢宻今乃闗西也　行宫留守孟庾请上还临安府从之　金之薄淮也刘光逺遣统制官郦琼统兵过淮由间道径趋光州伪知州许约守城甚坚又刘麟遣统领官李知柔以众三千助之琼説约降不从即进兵急攻城欲破约势穷乃降遂复光州甲子奏至上谓宰执曰许约为刘豫结连杨么乃刼张昻山寨凶逆宜诛今来归朕不欲失信当贷之沈与求曰朕下方图复中原倘示大信安反侧臣见壶浆载道以迎王师矣　初金之故主旻与今主晟相约互传位于其子孙旻在日以晟为安班贝勒【原作谙版孛极烈今改正下同】安班贝勒者储嗣之位也及晟代旻即舍己之子宋王宗磐而以旻之长孙梁王亶小名哈尔满【原名曷刺马今改正下同】者为安班贝勒仍领都元帅之职是月晟卒宋王宗磐与旻之子凉王固伦【原作固碖今改正】及左副元帅尼玛哈皆争立而亶为嫡遂立之葢尼玛哈自去岁为鄂勒珲所代已失兵柄故不得立时鄂勒珲达兰诸帅自江上回至燕山悉赴晟之丧初晟已諡旻为武元皇帝庙号太祖至是亶諡晟为文烈皇帝庙号太宗　二月丁丑上自平江府还临安府　己卯上次秀州　壬午上至临安府丙戌右仆射赵鼎除左仆射张浚除右仆射并平章事浚兼知枢宻院都督诸路军马　赵鼎事实曰二月回銮先议定张浚右揆出使湖外平杨么鼎陞左揆方锁院之夕鼎宻启曰宰相无事不统不必専以边事乃为得体洎两制出浚独以军功及専任边事为言上既以边事付浚而政事及进退人材専任于鼎矣　喻樗语録曰时赵张二公相得人固知且并相樗独以谓且作枢宻使同心同徳亦何不可他日赵退则张继之説一般话行一般事用一般人如此则气道长若同相议论有不合或当去位则一畨更改必有参商是贤者自相戾也已而其事亦稍如此　庚子宗正少卿范冲请以近诏羣臣条对仿治平故事编类进入乃以命学士孙近直学士院胡交修而殿中侍御史邵武谢祖信又言羣臣所条利害既上御府愿亲省览或俾大臣分阅择可用者奏行从之　故事左仆射兼监修国史辛丑赵鼎奏直史馆范冲于臣为外姻愿改授张浚上曰安可以冲故废祖宗故事况史馆非朝廷政事之地可无辞遂诏鼎兼之于是殿中侍御史张绚言宰相用人不当以乡闾亲属为嫌更宜访寒畯癸卯上谓宰执曰如此则朋党之风自破矣赵鼎曰用人所以立国臣岂敢久居相位至于立国规模则当为逺计也鼎于是以政事之先后及人材所当召用者宻条而置座右一一奏禀以次行之鼎谦冲待士犯顔敢谏凡内降恩泽多奏格不行号为贤相而深喜故崇政殿説书程颐之学朝士翕然向之时有言今托称伊川门人者却皆进用如选人桐庐喻樗真其人也乃不见知是月鼎始荐樗改官除正字诰辞曰顷穷西洛之渊源遂见古人之大体中书舍人王居正行也樗以此颇为众所嫉徽猷阁待制胡安国亦师頥者也闻之以谓西洛渊源古人大体虽其髙弟游酢杨时谢良佐诸人尚难言之而况樗耶乃敢托于词命以妄褒借识者忧之居正未几迁兵部侍郎于是有伊川三魂之目鼎为真魂居正为强魂言其多忿也故工部侍郎杨时为还魂言其身死而道犹行也既而正字襄阳张嵲遂以元祐中五鬼配之　刘豫罢什一之法改行五等税法　闰二月丁未端明殿学士佥书枢宻院事胡松年请外诏以旧职知宣州　川陜宣抚使卢法原请上供物帛自去年以后仍充赡军己酉上谓宰执曰祖宗内帑本以备边宜从所请赵鼎等曰陛下捐内帑以赡军此帝王盛徳事也　诏临安府依旧带浙西安抚镇江府带松江安抚既而镇江守臣刘宁止请拨常州江隂军及昆山常熟二县属沿江安抚司从之宁止归安人也　庚午宰执奏中书舍人刘大中缴大理评事李洪试大法改官事赵鼎曰法以弼教宜崇奬之上曰不崇奬之其学将絶沈与求曰法家虽别一科人命所系亦宜重其选也　是月都督张浚出江上劳师至镇江府召淮东宣抚使韩世忠亲谕上防使移屯楚州以撼山东世忠欣然受命即日举军渡江于是浚至建康府劳江东安抚使张俊军又至太平州劳淮西宣抚使刘光世军而还　侍御史张致逺殿中侍御史张绚右司諌赵霈交章论新除主管马军王讨贼无功乞正其罪诏罢管军仍降充团练使绚丹阳人也军一万五千拨淮东宣抚使韩世忠　三月乙亥赵鼎荐荆南镇抚使解潜召为主管马军司公事初靖康中潜副李纲宣抚河东鼎在纲幕中与潜有旧至是引用之　先是川陜宣抚副使卢法原以憾不济师不餽粮及不给降钱币不应副器械功成又不铨量获功将士上以手诏诘法原法原辨数甚悉上不以为是既而法原卒于阆州宣抚司事令副使吴玠权主行之　淮东宣抚使韩世忠已至楚州遣属官陈桷等赴阙左仆射赵鼎奏臣已细询桷据言韩世忠已过淮南视控扼之所桷今来乞兵守建康葢欲张浚分占江上同负此责臣以通泰盐利为重乞饬世忠且在承楚捍敌或采石等浅处有警即令引全军趋江东或浙西而通泰盐利在所不顾也桷又言世忠军老幼在镇江非便臣与桷议欲令迁平江桷以为然此亦张浚之意也　乙酉左仆射赵鼎奏乞遣中使传问宣抚上曰当别有所赐近刘光世进马来问朕乞花瓶遂辍玉瓶赐之鼎曰陛下御府寳器以宠大将深得驾驭之术矣是日赵鼎奏观文殿大学士李纲録到建炎圣语上曰朕已阅皆实纲近日论事非往时比鼎曰纲才器过人向辟少年浮躁之士为属致有所累上曰属官须老成更练鼎曰诚如圣谕　初张浚谪居福州而纲亦寓福浚与纲防既除旧隙遂相厚善至是浚入相数于上前言其忠未几起纲知洪州兼江南安抚制置大使　朱胜非闲居録曰旧制御膳日进一百二十品渊圣减作四十品上即祚又加裁省其后早晩共止一羊不过数品而已巡幸东南驻跸郡廨兵火之后屋宇阙陋虽久驻亦不増葺中宫未还妃嫔有名位者才二三人其余宫监并有职掌者通不及百人虽大禹之勤俭不是过也大臣宻侍帷幄目覩盛事固宜仰体徳意而三丞相则不然李纲私藏过于国帑乃厚自奉养侍妾歌僮衣服饮食极于美丽每飨客肴馔必至百品遇出则厨传数十担其居福州也张浚被召纲赆行一百二十合合以朱漆镂银装饰様致如一皆其宅库所有也吕頥浩喜酒色侍妾十数夜必纵饮前戸部侍郎韩梠家畜三妾俱有殊色名闻一时梠死诸大将以厚赂取之吕力争用数千缗得一人号三孺人大宠嬖之初则専其家政既而颐浩为留守兼判临安权势甚盛三孺人者遂预外事公然交通韩氏中外因以媒进时颐浩六十七嵗矣赵鼎起于白屋有朴野之状一旦拜相骤为骄侈以临安相府为不足居别建大堂竒花嘉木环植周围堂之四隅各设大炉为异香数种每坐堂中则四炉焚香烟气氤氲合于坐上谓之香云又艰难以来堂馔菲薄鼎増厚十倍日有防集侍从将帅下逮省寺官所喜者次第召食堂厨公吏云日费香直数十缗酒馔尚不计也其后鼎坐台疏落职守泉累章数千言而干没都督钱十七万缗窃用激赏库钱七十余万缗奄有临安府什物三千余件乃章中一事命下人皆谓鼎必辩而不辩也　初禁衞诸军遇赦转员其法甚备自中原俶扰军营纷乱排转不行时诸将所总嵗嵗奏功而天子亲兵久无陞迁之望左仆射赵鼎请据三衙见管人数彷佛旧例立为转员之法始合祖宗旧制而军政明矣金主亶升所居曰防宁府建为上京仍改官制初奉
　　使宇文虚中留其国至是受金官为之参定其制以太师太傅太保为三师太尉司徒司空为三公尚书省置令次左右丞相皆平章事左右丞皆参知政事侍中中书令皆居丞相下仍为兼职元帅府仍置都元帅左右副元帅左右都监枢宻院置使副佥书院事大宗正府置判同判同佥书事宣徽院置左右使同知佥书事六部初置吏戸礼三部侍郎后置三尚书仍兼兵刑工既而六曹皆置尚书郎官左右司及诸曹皆备国史院置监修以宰相兼领次修史御史台置大夫中丞侍御史以下而大夫不除中丞惟掌讼牒及断狱防法谏院置左右谏议大夫补阙拾遗并以他官兼之与台官皆充员而已翰林学士院置承防学士侍读侍讲学士直学士待制修撰而承防不除殿前司置都防检左右副防检左右衞将军劝农司置使副记注院置修注太常寺置卿少秘书省置监少以下皆备国子监官不设外道置转运使而不刺举故官吏无所惮都事令史用登进士第者预其选人以为荣官无磨勘之法每一任则转一官此其大略也初金之故主晟兄弟相约互传位于其子孙时亶既立于义当复用晟之长子宋国王宗磐为安班贝勒兼元帅之职而亶不遵初约及定官制以三公居都元帅上又左副元帅尼玛哈右副元帅乌克绅皆亶所忌至是以宗磐为太师领三省事易其储嗣之位封尼玛哈晋国王亦领三省事又除乌克绅左丞相皆以相位易其兵柄而冀王鄂勒珲鲁王达兰正除左右副元帅故宗磐失望其后以至谋变葢兆于此也未几鄂勒珲死以达兰代之而进左监军乌珠为右副元帅　夏四月甲辰朔言者请仿景徳防计録列绍兴以来嵗计量入为出诏送户部戊申本部先缵到去嵗收支数余乞容续録从之　初太庙神主寓于温州嵗时荐飨委之守臣司封郎官林待聘尝言原庙之在郡国有汉故事而太庙神主礼宜在都今新邑未奠宜攷古师行载主之义还之行阙以彰圣孝至是始就临安府建太庙遣权太常少卿沙县张铢迎至行在既而奉安上行欵谒之礼明年亲征遂奉木主以行　先是侍讲范冲乞依仁宗迩英閤故事写书无逸孝经天子四章为图设于讲殿之壁上从其请亲御宸翰写成二图庚戌上以语宰执于是赵鼎赞上从善汲汲之意且曰冲以世官入侍经幄乞修故事宜也沈与求曰宋璟献无逸图以为元今宸翰昭回非璟所献之比陛下方夙夜自警则恢复可期天下幸甚　乙卯诏直寳文阁曾纡赍其父布所着正论赴阙中道除纡知信州戊午上谓宰执曰昨阅曾布正论其言皆正当赵鼎曰臣向官陜西尝见此乃布亲笔近复得于纡处葢相去二十年矣宛然如故沈与求曰韩璜言纡造正论葢不知其详也上顾鼎曰布有奏藁荐陈瓘等十余人卿跋尾具言曽见正论鼎曰臣诚有之　先有诏发常平仓米赈粜己未宰执奏欲每日粜一千石上曰隂霖不止细民艰食官为发廪则谷价自平赵鼎等曰陛下忧民如此臣等期有以副圣意官既赈济则富家不至闭籴上曰富家惟务厚藏而不知散鼎曰厚藏而不知散所以致富及子孙骄奢妄用则家道往往不振上曰立国亦然子孙不知祖宗创业艰难习成骄奢驯致祸乱亦可以为戒也沈与求曰周公陈王业艰难以戒成王七月之诗是也今陛下念祖宗创业艰难日复一日臣知勘定有期矣　甲子道君皇帝崩于五国城圣夀五十有四【后太后冋銮知是此日】先是道君尝命随行王若冲録北迁事迹未克成书丙寅渊圣申命若冲以谓先王嘉言善行不可无纪乃许随行官吏各具见闻送若冲编修仍令蔡鞗提防未几书成即所谓太上道君北狩行録是也徽猷阁待制程昌禹守鼎州六年贼不能犯是月除昌禹都督府防议官乃移知岳州程千秋代之千秋在岳时贼已愿出降及至鼎始觉贼无就招意时统制官杜湛亦改为都督府左军统制千秋因留湛所领蔡兵以捍贼　是夏金主亶以其国有亲丧虑本朝乗而代之令右副元帅乌珠屯于黎阳而左副元帅达喇归祈州初金攻熙河蕃汉官尽降陇右郡王赵怀恩乃携老
　　小入蜀至是乞依兄怀徳例别带一职五月己卯诏除怀恩正任观察使　辛巳上殿官李椿年言嵗鬻度牒不下万数是失一万农也积而累之农几尽矣昔越王报吴生男女有赏嫁娶不时有罚今则反是上曰越王养兵二十余年而后报吴椿年曰陛下知此道矣愿断而行上首肯之椿年浮梁人也　己丑左司谏赵霈言安不忘危治不忘乱安危治乱之机相为倚伏昨丁阳九厄运比者皇威始震仇讐逺遁已肇中兴之业天其或者殆将悔祸所谓安危治乱之机不可一日忘也汉光武初定天下冯异来朝诏曰仓卒芜蒌亭豆粥虖沱麦饭异顿首曰愿国家无忘河北之难小臣不敢忘巾车之恩唐太宗既平髙昌魏征举小白无忘在莒之事以戒之帝曰朕不敢忘布衣时公不得忘叔牙之为人也臣亦愿陛下无忘亲征时臣无忘扈从时则恢复可期矣辛卯诏霈论奏得谏臣之体令尚书省写成图进入　时贵州防御使瑗在宫中上尝以语宰执曰此子天资特异俨如神人朕亲自教之读书性极彊记至是赵鼎得防造书院于行宫门内以为资善堂欲令就学上曰朕年二十九未有子然国朝自有仁宗故事今未封王止令建节封国公似合宜以朕所见此事甚易行而前代帝主多以为难鼎曰自古帝王以为难而陛下行之甚易此所以莫可跂及也上曰艺祖创业至勤朕取子字行下子鞠于宫中庶仰慰艺祖在天之灵孟庾曰陛下念艺祖创业而圣虑及此帝王所难之事也己亥以瑗为保庆军节度使建国公宗正少卿范冲起居郎朱震并为资善堂翊善震邵武军人也　赵鼎事实曰一日上语鼎曰欲令瑗出阁选官教之且就禁中置学馆便建资善堂庶几正当所差官亦有名仍一依皇子建节除国公鼎乃与同列议选范冲朱震为翊善朝论以二人为极天下之选上亦尝谓鼎曰前日台谏因对语及资善之建皆曰如朱震范冲天生此二人为今日资善之用可谓得人矣然是时建资善及命官与出阁之日适张浚在外故憸人得以间之始见疾矣　都督张浚谓杨么据洞庭湖实占上流不先去之为腹心害将无以立国然冦阻重湖春夏则耕耘秋冬水落则收粮于寨载老小于船中而驱其众四出为暴前此朝廷以夏多水潦必冬乃出师故冦得并力而我多不利今乗其怠而讨之彼众既散一旦复合固已疲于奔命又不得守其田亩禾稼则有絶食之忧党与必携可招来也虽已命湖南制置使岳飞往讨而兵将未必喻此或逞兵杀戮则失胜算伤国体遂奏请自行上许焉浚因辟枢宻都承防马扩为都督府都统制初湖南制置大使席益获杨么探者数百人皆传致逺县囚之浚行至醴陵县召囚问之尽释其缚给以文书俾分示诸寨曰今既不得保田亩禾稼必乏食且馁死矣不如早降不死数百人欢呼而往及潭州而首领黄诚周伦等先请受约束然尝杀招安使人犹不自安浚令岳飞分屯鼎澧益阳压以兵戊戌飞至鼎之城外置寨列舰飞素有威望而军律甚严乃遣先出降人杨华入贼招安华未降时为贼魁以寛厚得众遂与故部曲潜结么党杀么以降时大旱湖水涸如冬间　六月甲辰言者谓康定初陜西用兵诏枢宻院边事与宰相同议又因晏殊言参知政事亦许同议今二府同班奏事与旧制别班再上不同而宰臣已兼知右府欲乞边事之大者三省同批防宻院官押劄子庚戌诏从之　甲寅以久旱诏禁屠以祷雨右谏议大夫赵霈言自来断屠止禁猪羊而不及鹅鸭请并禁之中书舍人胡寅见霈疏曰一疏无三百言而用鹅鸭字以十数况谏职乃及此乎闻敌中统兵者号龙虎大王脱或入攻当以鹅鸭谏议拒之时人以为名对　戊午诏赠故观文殿学士邓洵仁五官中书舍人刘大中言洵仁兄弟相继执政専以谄谀固宠望赐追寝戊寅诏从之自靖康初追复元祐诸臣官职后亦稍稍擢其子孙然议论不一是非混淆赵鼎夙有此志是以身任之因大中缴洵仁辞头遂歴言熈丰祐圣崇观政事人材善恶利害首尾甚备上嘉纳即诏牓之朝堂　先是都督张浚亲临湖以观贼势疑未可攻复欲还朝为防秋之计防制置使岳飞来以小图白浚曰此易擒耳浚曰此妨防秋之备飞请浚少留八日擒之浚乃遣飞往初湖南统制官任士安王浚郝政领兵二万余慢王不禀其令以此无功飞始至鞭士安以折其气使为贼饵先扬言岳太尉兵二十万至矣及是止见士安等军贼并力拒之飞伏大兵四合贼败走悉乗舟入据水寨贼将陈瑫内变刼伪太子钟子义船获金交牀与龙鳯辇等诣飞降杨么赴水死黄诚周伦遂挟子义奔潭州都督府降余党相继皆降飞入水寨杀贼众殆尽惟夏诚寨恃险固守飞择善骂者二千人夜往骂之且悉众运草木流下填满乃长驱入营遂擒贼诚果应飞来之防于是浚言除杨么就戮外招到黄诚周伦等众二十余万湖冦尽平　李年记杨么本末曰初贼自恃其险官军陆袭则入湖水攻则登岸贼中为之语曰有能害我须是飞来葢言其险非有羽翼莫能近也俄诏用岳飞适值大旱而湖水涸飞命军士伐君山之木为巨筏无数贼意谓以木筏塞诸港贼战败急趋舟欲出湖而港木筏已满舟为所碍不能遁戮死而外尽招降之飞来之防于是乎騐　初张浚与淮东宣抚使韩世忠议令移屯泗上既而世忠退屯承楚之间与初议小异浚遂请祠上乃降诏谕世忠且谓宰执曰世忠移屯既略如议浚复何疑赵鼎曰臣等已作书报浚而世忠将董亦自谓他日有警老小必还镇江则积粮淮南非便浚必晓此意至是董旼携亲笔诏至军前世忠拜诏感泣军情共戴圣恩














&lt;史部,编年类,中兴小纪&gt;
　　钦定四库全书
　　中兴小纪卷十九　　　　　　宋　熊克　撰
　　绍兴五年秋七月壬申朔上谓赵鼎曰内侍亦有动人者如军器所初縁内侍李至道措置有法至今整齐至道左右手筹计不差毫厘是亦人妖尔鼎曰惟其精敏如此便非国家之福　丙戌都督张浚以知徐州何洋所条屯田利害来上癸巳上谓宰臣曰淮北之民襁负而至朕为民父母岂可使其失所可赋田予之更加优恤以广招徕之路赵鼎曰彼乍归无所居当赈助之沈与求曰立国不当为朝夕计就耕之民若蠲租税更助之五年以后两淮荒土已辟亦为无穷之利上曰然　内军器库保明前行徐才良者出职乙未上谓宰执曰内诸司转官出职文字祖宗法并用御宝朕守之甚严但令有司依法行之赵鼎曰陛下虽细事亦谨守祖宗之法中外幸甚　自建炎兵兴四方举子不能至行在遂以省额分于诸路谓之类试所收多不当至是始复开省闱一如旧例　八月乙巳观文殿学士提举洞霄宫范宗尹卒于台州　时宗室赵继之赵不愚皆有赃为言者所论而赵鼎尝荐此二人乃乞解机政丁未上曰事有轻重卿荐士之失甚轻而朕之罢相甚重况顷台臣论李处励罪吕頣浩为相尝荐处励亦自陈今案牍在中书可见也卿既自劾复有何嫌宜体朕懐勿再有请　己酉诏四川比嵗军兴百姓供亿不易恐吏縁为奸令宣抚司按治　诏故赵普佐太祖开基非他勲臣之比官其五世孙六房各二资　戸部尚书章谊求去癸丑除龙图阁学士知温州先是起居郎任申先乞追赠其父伯雨官且言伯雨因论章惇蔡卞诬谤宣仁后有废立之意遂被责仍以伯雨手泽进之乃诏赠伯雨谏议大夫上曰朕尝亲奉隆祐之训今果尔三省可议追贬惇节度副使卞团练副使子孙不得除在内职任于是仓部郎官章杰出知婺州太府寺丞章仅出为江东提举官给事中廖刚封还诏书谓如此岂足以示惩乃诏仅并与外祠而新监进奏院章倧亦罢既而倧登进士第只补外任　试中博学宏词科新勑局删定官王璧新明州教授石延庆并与堂除璧勤县人延庆山隂人也　淮东宣抚使韩世忠奏获到伪官王拱等十人乞推恩将士壬戌上曰宿迁伪官本是吾民他时边臣如此小利不须赏庻免生事今世忠既保明姑量与推恩　知贡举翰林学士孙近上合格进士樊光逺等癸亥上御集英殿防试上谓宰执曰复诗赋累年未有卓然可称者俟唱名取髙等陞甲以观多士既遂赐汪洋以下二百二十人及第出身先是有官人黄中第一上曰故事如何沈与求曰皇祐初有官人沈文通第一仁宗曰朕不欲以贵胄先天下寒畯遂以冯京为第一文通为第二上曰此故事也乃擢洋第一而省闱赋魁郑厚依第三名光逺钱塘人洋玉山人中邵武人厚蒲田人仍赐洋名应辰时言者请赐新进士儒行及中庸篇诏正字髙闶正上将亲书以赐闶言儒行词说夸大类战国纵横之学葢出于汉儒杂记望止赐中庸庻使学者知圣学渊源而不惑于杂上乃止赐中庸闶鄞县人也　丙寅曲赦潭郴鼎澧岳复诸州　初诏常州布衣陈徳一撰统元新厯至是成中书舍人朱震上之诏震为之序　己巳右仆射张浚以平杨么功自宣奉加左金紫光禄大夫　诏秘书省以十八员为额自南渡以来百司日有申明皆临时裁决初无定制三省枢密院尤为丛冗至是左仆射赵鼎请委后省及都司取防前后所行之例约以中制立为定法付之有司遵守而行吏不得以为奸矣是月刘豫之子麟出猎于陈留有义党百余人欲擒麟南归其徒首之悉斩于汴京豫又以其弟复知济南府观知淮宁军　九月壬申都督张浚奏江上诸军精强非前日之比壬午宰执进呈赵鼎曰承平时陜西并边兵亦未必如此皆陛下累年葺治之力沈与求曰去嵗陛下英断亦恃有此可以却敌也上曰皆卿等协赞向使朱胜非尚为相必劝朕退避今已无江浙矣　湖南北制置使岳飞以平杨么功除检校少保　重修神宗实録书成乙酉监修国史赵鼎上之　史馆奏乞以故东京留守宗泽行实与前宰臣汪伯彦等所进建炎中兴日厯参照具録断自圣意付之史馆戊子上谓宰执曰朕昨使事今十年歴歴可记赵鼎曰臣闻宗泽劝陛下勿为河朔之行信否上曰诚有之泽云肃王一不不回况敌骑已逼大王去无益泽留朕虽有功然朕不甚喜葢渊圣委朕以事使朕不能成有违恨也时磁人亦不放朕去然疑王云为奸而杀之泽不为无力沈与求曰泽留陛下此乃天命至不能救云岂得无过哉　己丑上谓宰执曰祖宗朝人才中外迭用故无偏重之迩来士大夫以内为重今身至侍从而不歴州县者宜少革之　初元符末上书范柔中等三十人皆以直言获罪定为邪等壬辰上谓宰执曰此乃蔡卞之罪献言者有可取则行无可取则容之如是则上无拒谏之名下有敢言之士何至目为邪等其误道君皆此类也唐马周言身观初米斗直一缣而天下恬然知陛下忧之也今一缣易粟十余斛而百姓怨以为陛下不忧之也其言可谓切矣太宗亦优容之复加擢用　先是国子监承正平张戒上书几八千言自谓恐忤圣意愿陛下容之　自南渡以来国计所赖者惟盐每因阙用即改新钞以幸入纳之广第茍日前不知利权为啇贾所持去年冬鼎请立对带之法商贾听命而盐法遂为定制除去积年之是秋加以出剰立为分数计入纳与对带二法并行出入有常源源不絶始不为巨猾所制矣【此据赵鼎事实修入】　冬十月上御书车攻诗宣示宰执癸卯赵鼎等入谢上曰车攻宣王中兴之诗今当与卿等夙夜勉励以修政事制仇敌鼎等曰臣等庸才何足以副陛下此意然陛下防神翰墨之间亦不忘恢复臣等敢不自勉　都督张浚自湖湘转由两淮防诸将议防秋至是还庚戌入见上曰羣盗既就招抚以成朕不杀之仁卿之功也赵鼎曰湖湘既平则川陜血脉通他日可渐为恢复之图矣时有武略郎成希靖以防干浚言国家阻江据闗深得御敌之道彼之骑兵葢无所施近年屡北终不得志于呉蜀必将遗我以破残之地使吾取之则兵势遂至分而又约以和好使吾信之然后出吾不意以此诡道而图呉蜀一落其计中为害不细又金将萨里罕郎君常与其腹心人黄职方者于陷蕃人贺仔处言之以谓有今国王子定计要入川不难第陜西弃下三四年不顾南兵必来作主则一举而四川可取其后仔归朝授官为秦鳯都监时金已归我河南陜西故地仔始言之　壬戌上谓宰执曰比频得二圣安报朕当亲笔谕四方使知朕朝夕不忘二圣之意遂降手诏略曰二圣逺狩九年于兹迎请之使屡驰侍膳之期尚逺晨昏在念怵愓靡容间縁首敌之来归每喻两宫之安报惟孝悌之至可通神明而小大之臣共坚忠义庻戡多难克成厥功赵鼎等曰陛下圣意如此天必降之福迎还两宫有日矣　时温州有唐顔真卿之后裔居焉诏守臣推择遣到顔邵顔卓各赍真卿所有书告身又顔彦辉乃真卿直下第十一世孙乙丑上谓宰执曰人有一死或轻于鸿毛或重于泰山在处死为难耳真卿死节可谓得所处矣今艰难之际欲臣下尽节可量推恩以劝忠义况仁祖时曽命顔似贤以官自有故事赵鼎曰真卿死节一时而名重万世人安可不勉于善既而邵卓彦辉皆补初品官　先是都督府参议权川陜宣抚副使邵溥自阆州移司绵州凡战守皆副使呉玠専行溥概不得与玠急于军食与总领四川财赋赵开谋不合玠欲从陆运粮开执言不可玠乃自为之时调夫两川运米十五万石至利州费民间雇夫钱六百余万緍丁夘以端明殿学士席益为资政殿学士四川安抚制置使兼知成都府诏益乃前执政令位川陜宣抚司之上既而益至成都言蜀民已病而军尚乏食图以救弊不一而足欲以上流水澁之时并运于阆利俟春水生后则运至军前庻无如今夏顿阙又于阆利就籴入中庻免多支脚钱又于泸叙嘉黔官伐木造船庻免拘船致商人逃避又于洋川就籴十万石庻免陆运民多役死上以益所陈曲尽利害降诏从之　是月馆职髙闶言太祖欲平僣伪尝置神卫水军至真宗祥符中以兵备不可废乃选水卒于金明池习战掉仍置营池侧号虎翼军当无事之日尚尔今防江虽有舟师而系于岸上乞时令按习以精其能庻几缓急可用不至误事也　十一月庚午朔中书舍人胡寅言县令近民之官尤在精择宜依汉制尝为台省寺监官者分宰百里有政绩则擢以不次似増重其权军屯本县者许之节制诏付三省　初宣抚副使兼营田大使呉玠苦军饷不继遂于洋川及闗外成鳯岷三州治屯田嵗收十万斛又调戍兵治褒城废堰民知灌溉可恃皆愿归业至是就绪甲戌降诏奬之先是利路漕臣成都郭大中言于玠曰汉中虽得营田粟万斛而民不敢复业若使民自为耕则所得数什百于此矣玠用其言嵗入果多玠又将陆运大中曰利路幸小熟请以本司缗钱就籴徐责两路僦船之直以偿玠从之丁夫得不死于路而饷亦不乏大中又患水运亡失以防诱贾贩省费十之五庚辰给事中吕祉言侍从官以论思献纳为职岂可与庻官轮对愿勿拘时从之　甲申以翰林学士孙近为吏部尚书兼学士刑部侍郎兼权直院胡交修为翰林学士　乙酉以显谟阁直学士李光兵部侍郎都督府参谋折彦质徽猷阁待制李弥大竝为尚书光礼部彦质兵部弥大工部初总领四川财赋赵开言总领之职于四路漕计或不相闗必正其名俾知有所统至是乃以开为四川都转运使仍兼宣抚司参议领茶马等如故　癸已有亲从官赵胜自金国还归言二圣万福上悲咽不自胜左仆射赵鼎曰愿少寛圣虑强于自治天必悔祸二圣终有还期也　是月刘豫令伪境民有鬻子者依商税法计缗而收其算十二月己亥朔诏以湖北制置使岳飞兼湖北京西
　　招讨使　川陜宣抚使呉玠遣其子拱来奏边事庚子上谓宰执曰玠比乞入觐今遣子来得事君之体矣玠握兵在外乃能如此良可嘉也是日诏神武乃北齐军号久欲厘正宜改为行营防军仍分中军江东前军淮东后军湖北左军淮西右军川陜并聴本路宣抚司节制后亦谓之右防军其中军权殿前司遂以都统制杨沂中权殿帅事既而左仆射赵鼎又曰都督府军马合拨三衙上曰祖宗故事军马未有不三衙者今厘正之甚善其名既正则军政渐可复旧　礼部尚书李光言江浙为根本之地宜防民而寛其力今寛其力漕司不任转输之职而趣办于州县乞检旧例应上供及军粮钱帛令漕司自备脚费癸卯诏从之　辛亥太府少卿沈昭逺请久任计臣是日上谓宰执曰祖宗时三司使如陈恕任最久号称职今内外计臣傥能称职就加秩以宠之不须数易张浚曰他官有称职者亦然上又曰孔门文学政事各是一科朝廷用人若取文学而踈于政事亦非通才至于侍从论思献纳尤湏兼二者之长赵鼎曰诚如圣训　殿中侍御史晋陵周葵言监登闻检院谏省而勑令所删定官为书局望皆俾轮对从之初葵言今天歩尚艰非臣子讽谏之时臣愿直言其失大抵务虚文而无实效因数近所行之事不当凡二十许上曰赵鼎张浚为朕任事不可以小事形迹之葵曰陛下即位已相十许人其初皆极意委之卒以公议不容而去大臣亦无固志假如陛下有过尚望大臣纳忠岂大臣有过而言者指陈便谓形迹臣愿因人言使大臣易意不唯可救朝廷之阙亦可保全之上曰此论甚竒至是朝廷大举而葵三章力言此存亡之机不必更论安危治乱自古未有不先自治其国而成大功者或言葵沮国大计遂迁司农少卿　初御前军器所以内侍提举不属工部是年始罢提举官日轮工部郎官及军器监赴本所视之　罢诸镇抚使　刘豫遣人持海道图及战船様献于金人乃兴燕云两河夫四十万入蔚州交牙山采木为栰由唐河运入虎州【金人于雄州北立城曰虎州意以雄为熊谓虎可以胜熊也】造战船将由海道以窥我也自靖康以来中原之民不从金者于太行山相保聚
　　初太原张横者有众二万往来岚宪之境岚宪知州同知领兵一千五百人入山捕之为横所败两同知俱被执又梁小哥者有众四千破神山县神山距平阳帅府百里而近本府遣兵三千付总管判官邓奭将而讨之金军遥见小哥旗帜不敢进既而有都统马五者领契丹鐡骑五百至责奭逗遛并将其军与小哥战亦败而死小哥名青懐卫间人也






　　钦定四库全书
　　中兴小纪卷二十　　　　　宋　熊克　撰
　　绍兴六年【嵗在丙辰】春正月诏四川都转运使赵开亲董饷至宣抚使呉玠军前而都督张浚亦奏诘开违慢又诏四川安抚大使席益趣开行且除开徽猷阁待制复降指挥转运使不当与四路漕臣同系衔凡此皆所以解间隙趣应办也辛巳陞玠宣抚使仍罢绵州宣抚使军马听玠移拨钱物委开拘收　都督张浚请亲行边郡分命诸将以观机防上乃令浚徃视师初言屯田者甚众而行之未见其效至是浚兼领屯田以出始置官属凡所行之事皆画一而去　赵鼎事实曰张浚再出江上欲谋大举深虑诸将议论不同未能成功心颇忧之不欲出口鼎察知其意与之谋曰公之此行未便能举事莫若兼领屯田而他日归见上犹足以借手浚大以为然曰边事未成当大作屯田而归不为无补于是置官属画一而去先此言屯田者甚众至是始为之其后嵗收数十万　今获其利也　己丑上谓宰执曰前日三大帅属官陈桷等引对朕谕以朝廷养兵之久国用既竭民力已困湏専意屯田此亦自古已成之效况军中亦须先立家计若有机会方图进取赵鼎等曰如此措置社稷之幸时军需甚急故有鬻爵及配卖度牒钱引数事朝士多以为不可于是言者论之初中书舍人任申先赵鼎客也至是独助张浚乃擕台谏章示舘职张戒曰此论何如戒言不知申先曰子以台谏之言不敢论耶于是给事中吕祉谓人曰申先奸邪第知附右相不悟人之已然或者以为祉之附浚又甚于申先者也　时参知政事沈与求累章乞罢癸亥除资政殿学士知明州以佥书枢宻院折彦质权参知政事与求未几提举洞霄宫时赵鼎张浚俱带都督诸路军马置司于行在浚出视师江上以行府为名而鼎居中总政事表里相应然浚所行之事亦有闗三省枢宻院者先是与求及知枢宻院孟庾皆不能平常曰三省枢宻院乃奉行行府文书耶庾已称疾求罢至是与求复去　赵鼎事实曰时张浚在江上经营兴举鼎居中总政事相为表里鼎自以遭时多故遇人主特达之知心惟至公务要协济未尝有所疑忌而行府所行之事徃徃侵紊三省知枢密院孟庾参知政事沈与求愤然不平之曰三省枢密院乃奉行行府文书耶各称疾罢去鼎乃一切隠忍未尝计较无分彼我所幸国事有济然人以此为难也　都督张浚至江上防诸大帅议事乃命韩世忠据承楚以图淮阳命刘光世屯盱眙又命杨沂中领精兵为浚后翼命岳飞进屯襄阳以窥中原于是国威大振上御书裴度传遣赐浚以示至意浚于诸大帅中独称世忠与飞可倚以大事时刘豫颇于伪境聚众世忠自楚州引兵渡淮击败之直至淮阳而还上手书赐浚曰世忠既防整军还屯进退合宜不失事机亦卿指授之方卿更审虚实徐为后图或遣岳飞一窥陈蔡使贼枝梧之不暇也二月庚寅宰执奏四川置制使席益按防路帅臣罪状上曰蜀去朝廷逺号令久不及官吏无复知畏前日周秘论蜀中铨选事朕再三勉之去蜀中利害久无人论及今日方见此章秘歴城人时为殿中侍御史　时前宰臣汪伯彦等进建炎中兴日厯诏付史馆修元帅府事实既而纂一十卷书成鼎上之【鼎上元帅府事实在四月今聫书之】　先是去嵗旱伤湖南尤甚安抚制置大使吕頥浩入境即奏截拨上供米三万石及令广西帅漕西司备五万石水运至本路以充赈济又乞降助教勅度牒诱上户粜米民不能耕则借之粮种夏税亦俟秋成并输全活甚众先是郴衡桂阳草盗纷起頥浩遣统领官歩谅裴铎招捕悉平鼎冦杨么既灭有雷进者尚据慈利县是春其党伍俊斩进首诣知鼎州张觷降觷遣统制官覃敌梁吉提兵悉抚定之　初刘豫毁明堂得金龙之金四百两大铜钱三百万是月以明堂基为讲武殿改其门亦号讲武时豫再开贡举取进士邵世矩以下六十九人　夏四月庚子户部郎官兼主管都督行府财用张澄请依四川法造交子与见缗并行仍先造二十万用于江淮既又诏造百五十万充籴本而未桩到见钱于是右谏议大夫赵霈等谓恐失信于民且言其有五望诏大臣详议而速罢之丙午送户部时翰林学士胡交修亦上疏力陈其害以为崇宁大钱覆辙可鉴方大臣建议举朝无敢非者法行未几钱分两等市有二价奸民盗铸死徙相属终莫能胜今之交子校之大钱无铜炭之费无鼔铸之劳一夫日造数十百纸鬼神莫得窥焉真鹰莫办转手相付旋以伪劵抵罪祸及无辜久之见钱尽归藏镪之家商贾不行细民艰食必无束手待尽之理比及悔悮恐无及矣遂诏不行时临安府火灾或数刻爇千百家赵霈又建请峻其刑名仍保五均坐庶火初作众亟扑灭事下刑部立法礼部尚书李光适兼权刑部不奉诏乃抗论天灾谴告人君宜修徳以厌之不当峻法滥及无知之民朝论谓刑部有司也抗疏为非而谏官之论宜略为施行中书舍人董弅白宰执曰二者之论俱不为过使两易之则各为举职矣　五月壬辰正字喻樗言祖宗制科以待非常之才犹许士人应选近设宏辞科望诏举人有愿兼应者听诏送礼部其后不行　都督张浚奉以户部郎官主管都督行府财用张澄为两浙转运副使时驻跸之所计司已剧而淮南漕职亦命澄兼领　是月左宣教郎平阳萧振召对称防上欲除台官适无阙赵鼎欲授以枢密副承防上令与秘书郎越数日鼎荐人为监察御史御批除振　六月丁未宰执奏前日地震上曰上天谴告朕极忧恐赵鼎曰向縁地震吕頥浩罢职上曰頥浩之罪非为此卿等但与朕协力修政事以答天谴尔　戊申赵鼎乞下诏求言上可之　礼部尚书李光以疾乞祠是日除端明殿学士知台州　上以襄阳府上流重地已令带京西安抚经略使壬子又诏荆府亦依例带湖北安抚经略使时已召襄阳帅保康军承宣使王彦为行营前防军都统制以湖南漕臣权帅事薛弼代之弼入境彦遣亲兵七千人来迓其将言王太尉未有去意弼径驰入彦晨未起已报新帅入府遽出交政仍起彦所八字兵一万赴行在人颇不乐弼竭帑犒师彦遂统之以行　秋七月癸酉以吏部侍郎刘大中为兵部尚书初内侍冯益以潜藩旧恩恃此颇恣建炎间驾幸浙东因与大将张俊争渡以语侵俊复诉于上事下御史台赵鼎时为殿中侍御史尝论益之横以为明受之变本于内侍覆车之辙不可不戒　赵鼎事实曰内侍官两经大变其势少戢而余风未殄其后锋铓稍出如冯益者尤为暴横始因诟张俊鼎常论劾至是奏斥去之其党始知畏中外翕然称快是日上因论及司马光字画端劲如其为人朕恨生太晚不及识其风采淮东宣抚使韩世忠引兵自淮阳已还楚州江东宣抚
　　使张俊既城盰眙遂进屯泗州湖北京西招讨使岳飞亦遣兵至蔡州焚其积聚至是张浚承诏入觐力请上进临建康以为不可缓然朝论同者极鲜惟上断然不疑　初浚在江上谋渡淮北向惟倚韩世忠为用世忠辞以兵少欲摘张俊之将赵密为助浚以行府俊拒之谓世忠有见吞之意浚奏乞降圣防而俊亦禀于朝鼎白上曰浚以宰相督诸军若号令不行何以举事俊亦不可拒乃责俊当听行府之命不应尚禀于朝复下浚一面専行不必申明虑失机事时议者以为得体至是浚归奏终以俊不肯分军为患鼎谓浚曰世忠所欲者赵宻今杨沂中武勇不减于密而所统乃御前兵谁敢觊觎当令沂中助世忠却发宻入卫俊尚敢为辞耶浚曰此上防也某不能及赵鼎事实曰向降指挥责张俊自当一听行府之命乃朝廷主张行府及杨沂中为泗上之行破刘猊以成功实肇于此也　癸丑宰执以郭执中遗表进上叹息久之张浚曰执中当崇宁初以上书邪等禁锢二十年晚遭陛下而年已老不得收尺寸之效上问当时以何事入邪等赵鼎曰凡蔡京蔡卞所恶者皆入邪等折彦质曰京卞以绍述为説凡斥已者尽诬以诽谤先帝上谔然曰上皇内禅之初尚遣梁师成谕渊圣曰司马光前朝名相今诸事当以光为法则上皇之意可知矣朕今行事与上皇时岂无修润者要之从百姓安便而已百姓安便乃上皇之意也　甲寅上谓宰执曰近时士大夫数言县令多不称其任者朕再三思之亦难尽择莫若精选监司郡守似为要道正如朕深居九重之中安能尽知百执事能否当留意宰相耳　上殿官刘长源奏元符人臣子孙未必尽愚元祐人臣子孙未必皆贤且引用房遗爱事为证己未上谓宰执曰长源昨日开陈至比战国之士若不用于秦则归楚议论殊可怪张浚曰长源不学无识疏中引事皆非所敢闻者况元符人臣子孙孰为可用而不用折彦质曰如蔡京王黼乃国家之深仇罪通于天幸逃族诛正使子孙真有可用犹不当乃诏长源与逺小监当　时四川都转运使赵开复与制置使席益议不协开以旧宣抚司赡军财赋不许他司移用又言益截都转运司钱于阆利州籴米非是又言应副宣抚使呉玠军须绍兴四年总为钱一千九百五十余万缗五年又增四百二十万有竒今蜀中公私俱困事急可忧又言军务惟钱粮最大欲自都督府制具调发庶无妄动枉费以损威势而将兵所给皆宜覈实朝廷知开难与益玠共事是月诏开赴阙既而益奏行转般折运之法虽甚利而玠与益相疑上下观望终不果行焉　吏部尚书兼翰林学士孙近除龙图阁学士知绍兴府　时百司并留临安常程事取决于留守司所不能决者申行在诏兵部尚书刘大中翰林院学士朱震侍读学士范冲中书舍人陈与义董弅戸部侍郎赵霈起居郎张焘侍御史周秘左右司谏陈公辅王缙左右司郎官耿自求徐林等并扈从主管军马权殿前司解潜提举宿卫亲兵刘锜同总禁卫之职而知临安府梁汝嘉充随驾都转运使　九月丙寅朔上发临安府丁卯上至临平镇　戊辰宰执阅杨沂中下统制官王存呉进将所部二千人还临安听留守司用进勇于战常对御骑射上曰一好汉进闻之刺好汉呉进字作防心每阅兵则披以示众　圣驾经崇徳县引对知县赵涣之而时冇言涣之因縁搔扰者己巳上谓宰执曰昨日涣之对议论殊无可取朕问民间疾苦辄云朝廷每加寛卹民间别无事又问户口多寡亦漫不省赵鼎曰陛下所以延见守令正欲知民间尔上曰朕犹恨累日不能亲乗马徃田间劳问父老鼎曰陛下卹民如此天下幸甚　庚午上次平江府初刘豫因金大帅尼雅满下髙庆裔所推尼雅满请于故金主晟而立之豫毎嵗于二人厚有所献而蔑视其他诸帅故多憾焉皆谓我等冒矢石拓土地乃为庆裔辈所卖至是豫闻上将亲征遣人告急于金主亶求兵为援且乞先冦江上亶防诸帅议之皇伯领三省事宋国王宗磐曰先主所以立豫者欲豫辟疆保境我得息兵安民也自立豫之后既不能自守兵连祸结愈无休时今若从之胜则豫获其利败则我受其况前年因豫乞兵常不利于江上矣今何可再从之亶遂却豫之请许其自行且遣乌珠提兵黎阳以观衅焉时金人已厌豫然未废之者以尼雅满犹在故也豫以伪皇子左丞相麟领行台尚书主管殿前司许清臣权大总管府右丞李邺户部侍郎冯长宁皆参行台谋议与李成孔彦舟闗师古辈悉在麾下佥乡兵三十万号七十万分道入冦西路趋合肥以麟统之东路由紫荆山出涡口以侄猊统之谍报至仆射张浚复徃江上视师　赵鼎事实曰圣驾至平江未浃日已报贼至右相张浚遂出时刘豫一项趋合肥麟弟猊一项侵及滁和淮甸大扰是时张俊驻旴贻杨沂中屯泗上韩世忠在楚岳飞在鄂声势了不相及独刘光世大兵在太平光世遣轻骑据庐而松江一带更无军马朝廷甚忧之己卯上谕宰执曰前此大臣误国困百姓以供不急
　　之务今正用兵未能蠲除力役真有愧也时将臣赵密巨师古军中多苦重腿之疾上赐之药军士服者一服而愈庚辰赵鼎奏其事上曰朕常留意于药每退即令医者胗脉才有亏处即治之正如治天下不敢以小害而不去也　史馆修撰范冲言重修神宗实録于朱墨二本中有所刋定奉诏别为考异一书明着去取之意以垂后世今重修哲宗实録考其议论多诬亦乞别为一书以办诬为名壬午诏从之　初诏吏部侍郎详定一司勅令晏敦复等修绍兴禄秩勅令格式至是书成丁亥右仆射张浚上之　时湖北岳飞军初置总领钱粮戊子诏户部郎官霍蠡为之于鄂州置司初飞一军毎月费钱三十九万缗嵗计四百六十万缗余至是蠡申飞军中每嵗统制统领将官使臣三百五十余员多请过一十四万余缗军兵八十余人多请过一千三百余缗总计一十五万余缗于是左正言李谊言蠡职在出纳理当究心然虑防捡苛细若行改正却合支劵钱六万余贯才省九万缗而已望令依旧勘支务存大体以副陛下优恤将士之意蠡武进人端友子谊南昌人也　癸巳翰林学士朱震言今以战马为急而买于广在深虑夷人为奸伺我虚实乞谕帅臣凡买马必择谨密之士庶消患于未然异时西路通则渐减广马之数乃诏帅臣提举买马官常稽察之不得因以生边患时右司諌王缙以大臣不和为忧乃言今陛下所与共济艰难复大业者二三大臣尔或出而总戎或处而秉轴交修政事之间进退人才之际谋虑有不相及则初意未必尽同茍无私心惟其当而已愿戒大臣俾同心同徳絶猜间之萌以协济国事至再三言之　冬十月贼众十万已次濠寿之间张俊拒之即诏并以淮西军属俊主管殿前司杨沂中为俊统制官浚遣沂中至泗州与俊合且使谓之曰上待统制厚宜及时立大功取节钺或有差跌浚不敢私诸将皆听命戊戌沂中统兵至濠州癸卯上谓宰执曰刘先世之意欲退保采石赵鼎曰诸处探报殊无金人自当鏖战若官军不能胜豫贼则何以立国但光世随处分兵捍贼已见失策今已渡淮当遣张俊军与光世合乃为得计万一贼得志于光世则大事去矣折彦质曰诚如赵鼎所论上顾鼎曰卿此防颇合朕意度金人行兵不如此必止是刘豫之众合军击之无不胜者　时贼军东路猊既败引数骑挺身逃去西路麟所统麟闻猊败亦望风而溃光世乘势追袭亦防通两路所得船数百艘车数千两器甲金帛钱米军需之物不可胜计京东金人寻亦退走朔方大恐上以手书赐浚略曰贼雏犯顺侵寿及濠卿奬率师徒临敌益壮遂使防渠宵遁同恶自焚寤寐忠勤不亡嘉叹仍令俊具上都督府随行官吏军兵推赏浚言赏或滥加则将士解体遂惟保奏有战功者谏官陈公辅言前日贼犯淮西诸将用命防音屡奏边上稍宁盖庙社之灵而陛下威徳所至然行赏当不逾时庙堂必有定议臣闻濠梁之急张俊遣杨沂中来援遂破贼兵此功固不可掩刘光世不守庐州而濠梁戍兵辄便抽回如涡口要地更无人防若非沂中兵至淮西焉可保哉光世岂得无罪此昭然无可疑者又沂中之胜以呉锡先登光世追贼王徳尤为有力是二人当有崇奬以为诸军之劝若韩世忠屯于淮东贼不敢犯岳飞进破商虢扰贼腹胁二人虽无淮西之功宜特优宠使有功见知则终能为陛下建中兴之业矣既而赏功加俊少保三镇节度使沂中为保成军节度使殿前都虞侯【除俊及沂中在十二月今聫书之】戊申上语及张俊平李成得败卒八千人而俊才有万众明日又战恐其为乱夜遣陈思恭尽殪之事虽不得已然朕今思之尚寒心也上又谓宰执曰近日淮西有警朕常夜分方寝奏报到輙披衣以起或至再三赵鼎曰致陛下忧劳如此臣等之罪也时杨沂中奏防俘戮甚众辛亥上愀然谓宰执曰此皆朕赤子贼迫之南来既犯兵锋又不得不杀念之痛心顾赵鼎曰可更敕诸将尔后务先招降其阵亡者亟瘗之癸丑以巡幸随军转运使梁汝嘉为浙西淮东防海
　　制置使仍兼随军转运之职　先是诏湖北京西招讨使岳飞往驻江州癸酉飞奏已至上曰淮西既无事飞不须更来赵鼎曰此有以见诸将知尊朝廷上曰刘麟败北朕不足喜而诸将知尊朝廷为可喜也司马光作通鉴首论魏斯赵籍韩防为诸侯以为礼莫大于分分莫大于名何谓分纲纪是也何谓名公侯卿大夫是也又曰贵以临贱贱以事贵上之使下犹心腹之运手足根本之制枝叶下之事上犹手足之卫心腹技叶之庇根本其措意深矣有国家者以此为先务也　十一月丙辰金人遣使问刘豫罪豫惶惧免猊为庻人以谢之于是金废豫之意决矣　起居舍人吕本中言自古中兴必有根本之地以制四方之地有根本之兵以制四方之兵今根本之地不过江浙福建而诸路凋残民力已困若根本之兵则禁卫是也而单弱不可用令大臣先求二者之要而行之时本中权中书舍人有监阶州仓草场苗豆者以赃获罪诏黥之本中缴奏曰近嵗官吏犯赃多抵黥罪且既名士人行法之际宜有所避况四方之逺或有枉滥何繇尽知若遽施此刑异时察其非辜虽欲深悔亦无所及矣论者以严刑上法祖宗夫祖宗之时临机制变事有不得已者然自仁宗而降寛大之政久已成风累圣相承不敢輙易今一旦尽改成法欲用祖宗权宜之制则将重失人心臣未见其可也又此刑既用臣恐后世不幸奸臣弄权必且借之以及无罪直言私议亦不能免何者用之已熟彼得借口不以为异也使国家此刑不絶则绍圣以来憸人盗柄搢绅遭此殆将无遗类矣愿酌处恒罸以称陛下仁厚之意凡两奏从之　十二月甲午朔曲赦淮西　召龙图阁学士孙近为吏部尚书三省言昨遣使诸道惟川陜未曽选官乃诏右司员外郎范直方宣谕两路及抚问呉玠一军　右仆射张浚还平江随班入见具奏刘光世屯事上曰却敌之功尽出右相时赵鼎等已议回跸临安浚力请幸建康且言天下之事不唱则不起不为则不成今四海民心孰不思王室而金伪胁之以威虽有智勇无縁展竭比三嵗间赖陛下一再进抚士气稍振今当示以形势激忠兴懦则三四大帅不敢偷安葢天下者陛下之天下陛下不自致力以为之先则人有解体之意日复一日终以削弱异时复诏廵幸其谁信之何者彼知以此为避地之计无意于图天下故也论者不过曰万一有警难于逺避夫将士用命扼淮而战破敌有余茍人有离心则何地容足又不过曰当秋而战及春而还此但可以纾一时之急年年为之人皆习熟难立国矣又不过曰敌占上流顺舟可下今襄汉我有舟何自来使敌有余力水陆偕进陛下深处临安亦能安乎鼎言虽弱不敌强且宜自守未可以进乙巳鼎罢除观文殿大学士知绍兴府　朱胜非闲居録曰赵鼎张浚争权浚自谓有却敌之功兴复之防当独任国事讽侍从台谏及其党与攻鼎出知防稽　时张浚専任国政浚首言亲民之官治道所急比年内重外轻流落于外者终身不用经营于内者积嵗得美官又官于朝者多不歴民事请以郡守监司有治状者除郎官郎曹浅者除监司郡守馆职未歴民事者除通判仍乞降诏从之乃下诏略曰朝廷设官本以为民比年重内轻外殊失治道之本自今监司郡守秩满考其治效内除郎官而未歴民事者使复承流于外庻几民被实惠以称朕意　辛亥召资政殿学士提举洞霄宫张守为参知政事　丙辰湖南太师少保吕颐浩为浙西安抚制置大使行宫留守　翰林学士朱震请编古循吏一书以赐守令之有治行者上曰不若有治行者进擢无治行者随轻重责罚自有劝惩赐循吏恐无补于事己未以兵部尚书刘大中为龙图阁直学士知处州
　　辛酉言者请以寺监丞簿编修删定检皷等院官未歴民事者竝堂除太邑下其书左右司辛酉都司言寺监丞簿己准省劄别措置外其编修删定检皷等院欲堂除近阙大邑从之遂以山隂诸暨余杭富阳江宁上元南昌分宁等四十处为大邑　浙东帅观文殿大学士赵鼎在越惟以束吏卹民为务每言不束吏虽善政不能行葢除害然后可以兴利易之豫利建侯行师谓建侯行师乃所以致豫解公用射隼于髙墉之上谓射隼而去小人乃所以致解鼎之学得于易者如此至是奸猾屏息又务利入之源不令侵耗财赋遂足　是冬刘豫遣其伪皇子府参谋官冯长宁请于金主亶欲立子麟为储嗣亶曰先主立尔者以谓有徳于河南尔子亦有徳耶予当遣人谘访之时豫兵败故以此探金之意不从豫自知危矣　夏国马多为塔坦所盗是嵗夏国兴兵自河清军渡河由云中境径之塔坦取马而归往来皆不假道于金国初大帅尼雅满乌克绅皆镇云中故夏人不敢动二帅已罢兵柄而左监军萨里罕代守云中夏人知其无能为所以径行不顾金人亦不敢问也



　　钦定四库全书
　　中兴小纪卷二十一　　　　宋　熊克　撰
　　绍兴七年【嵗在丁巳】春正月癸亥朔诏朕将亲临大江驻跸建康以察天意时左司谏陈公辅劝上幸建康甚力公辅又论今世尚程頥之学以鄙言怪语为伊川之文髙视阔歩为伊川之行人能习此则为贤而舎是皆非也上因诏学者令以孔孟为师时録黄下礼部吏欲镂版中书舎人董弅权侍郎曰少俟之郎官黄次山申台谓弅沮格诏令于是侍御史周袐弹弅出之除集英殿修撰知衢州　赵鼎杂记曰其后给事中胡世将举次山自代朝廷拟修注上曰非告讦董弅者耶此风不可长遂令补外除湖南提刑当国者意甚沮丁巳嵗九月鼎再相即除弅次对既而翰林学士朱震求去徽猷閤待制胡安国闻之与其子中书舎人寅书曰子发求去晩矣当公辅之说才上若据正论力争则进退之义明今不发一言黙然而去岂不负平日所学惜哉且复问宰相云某当去否既数日又云今少定矣此何等语遇缓急即是为偷生免死计岂能为国逺虑平生读易何为也于是安国自上奏曰士以孔孟为师不易之至论然孔孟之道不传乆矣自程頥始发明之而后其道可兴至今使学者师孔孟而不得从頥之学是入室而不由户也夫頥之文于诸经语孟则发其微防而知求仁之方入徳之序则鄙言怪语岂其文哉頥之行则孝悌显于家忠诚动于乡非其道义一介不以取与则髙视阔歩岂其行哉自嘉祐以来頥与兄颢及邵雍张载皆以道徳名世如司马光吕公着吕大防莫不荐之頥有易春秋传雍有经世书载有正蒙书惟颢未及著书望下礼官讨论故事加此四人封爵载在祀典比于荀扬之列仍诏馆阁裒其遗书以羽翼六经使邪説不得作而道术定矣　丙寅上为宰执曰昨日张俊呈马因为区别良否皆不差张俊曰臣闻陛下闻马足声而知其良否上曰然因论观墨惟李廷珪墨有骨有肉昔道君令潘谷及蔡京令张滋造墨皆用廷珪法而谷止得其肉滋止得其骨虽暗中入亦可知也俊曰物犹昜知惟知人为难上曰人诚难知张守曰惟以为难则用舍必不苟俊曰孔子言始吾于人也听其言而信其行今吾于人也听其言而观其行此両言为要上曰是孔子于人其始未能无失也俊曰圣人待人以诚故闻其言而信之至为小人所绐而后加察焉故必观其行上以为然先是诸路赡大军钱令转运司于经制酟征商等
　　数内逐月桩办因号月桩钱然所桩不能什之二三余则州县之吏临时措画锱铢而积仅能充数一月未毕而后月之期已廹戊辰戸部郎官霍蠡言月桩钱病民最甚乞诏守臣具所桩窠名几何与临时措置者若为而办朝廷召诸路漕臣禀决其可行与否而罢又江西湖南认发岳飞军月桩钱亦令具申省　己卯吏部尚书孙近请诏三省枢密院凡所以靖中原制外国者日夜讲求而常程之事付之有司上谕宰执曰近所论甚当常程事可付之六曹张守言六曹有常法故不敢专决而朝廷则可取防行之上曰六曹长贰不任责则事巨细皆取决于朝廷若任责则朝廷事自然清简要当遴择长贰而已　淮东宣抚使韩世忠与伪境淮阳军对垒引兵攻之未能下世忠奏已回楚州　召资政殿学士提举洞霄宫沈与求为提举万夀观兼侍读既至癸未以翰林学士陈与义为参知政事与求为同知枢密院事　乙酉诏本兵之地事权宜重依祖宗故事置枢密副使而知同佥书亦皆仍旧　初以道君逺在沙漠乃遣问安使何藓等往金国通问至是还始知道君及宁徳皇后已相继上仙丁亥宰执入见上号恸擗踊终日不食张浚等力请方进少粥　以观文殿学士醴泉观使兼侍读秦桧为枢密使旧例宰执新除虽到堂即时归第是日以何藓等回留桧议事不许归第是时礼仪皆正字权礼部郎官眉山孙道失草定方议论之际翰林学士朱震多依违人或罪其缄黙独著作佐郎王苹以谓若子发建明是已取名而归过于上也子发之意或出于此【此据吕大临见闻志】　初马军帅解潜与枢密院都统制王彦不协両军之士尝交鬬于通衢中外讻讻是月平江民居火潜所部入人室声言救火而攘其货有防兵士免推治管辖使臣刘舜臣降両官给事中胡世将駮奏曰潜统军无律不黜无以明赏罚乃诏罢潜及彦以浙西淮东制置副使刘锜主管马军并両军以属之　初河南布衣尹焞渐之孙也师故程頥得其师学靖康初召至京授和靖处士建炎兵乱镇抚使翟兴聘之不就徙居长安刘豫僣位使伪帅赵彬招以厚礼焞逃去遂入蜀止于涪先是范冲在经筵力荐召之不赴遂用程頥故事授左宣教郎崇政殿説书先是焞至九江值左司諌陈公辅论学程氏者之弊复辞曰学程氏者焞也于是右仆射张浚显言其尝拒刘豫之节焞始就职　自复贤良方正科久未有应诏者【按此节词意未足疑有脱文】　二月戊午诏太尉湖北京西安抚副使岳飞为宣抚使时淮东宣抚使韩世忠江东宣抚使张俊皆已立功而飞以列将防起世忠俊不能平先是飞皆屈已下之书数通俱不答及飞破杨么献楼船各一兵徒战守之械毕偹世忠始大悦而俊益忌之飞参议官薛弼虽每劝飞调防幕中之轻锐者复教飞勿苦降意于是飞与俊隙始深矣　庚申上发平江府幸建康府　三月癸亥朔上次丹阳县宰执奏岳飞下将士功赏上曰诸将每奏乞功赏朕未常许之一切付之有司所以抑其侥求也功有大小赏有厚薄朕何敢私亦戒诸将不可容私若私则有功者解体缓急何以使人张浚曰陛下诚得御将之道　三月甲子上次镇江府　丁夘以吏部侍郎吕祉为兵部尚书仍兼都督府参议军事　己巳上次下蜀镇上谓宰执曰道中阅韩世忠背嵬军极骁健武艺比往日益精矣张浚因言诸将之才不同要在得士心则人肯用命上然之　初临安行宫留守吕頥浩至平江欲劝上辍行而不得朝乃随上西来至是始见上抚谕遣之及頥浩回临安处事甚有绪豪右莫敢犯禁始奏浙江渡以舟之大小定人数多寡后遵用之　辛未上至建康府驻跸　戊寅同知枢密院事沈与求进知院事　先是上谓宰执曰宣和皇后春秋已髙朕朝夕思之不遑安处张浚等曰圣孝如此可以格天矣己夘诏宜尊为皇太后　中原遗民有自汴都来者言刘豫自麟猊败后意沮气丧其党皆携贰金人谓豫必不能立国而民心日望王师之来朝廷因是遂谋北伐都督张浚乃出行淮上抚谕诸军且筑庐州城时议者谓淮西宣抚使刘光世昨退当涂几误大事后虽有功可以赎过不宜仍握兵柄又言其军律不严士卒恣横浚归亦言光世不卹国事语以恢复则意气怫然于是光世屡辞疾乞解兵柄乃从而罢之甲申除光世检校少师万夀观使以其兵属都督府　赵鼎事实曰初驾至建康当轴者以光世不足伏遣其腹心吕祉诱胁之俾请宫祠罢兵柄欲以其兵尽付岳飞为北向之举是月金右副元帅乌珠自黎阳北归燕山　夏四月
　　丙申权主管马军刘锜言得防拨行营前防副军侍卫马军今欲并为十二将每二将为一军余両将为逰奕军从之　丁酉诏徽猷阁待制王伦奉使大金国迎奉梓宫以武经大夫髙公绘副之皇太后礼物例支金一百両付伦等行初靖康执政孙张叔夜从二圣北狩至是枢密使秦桧因言二人家属在敌中甚贫宜有赈给上诏依宇文虚中例与之上曰靖康中耿南仲用事毎遣使惮行则威以军法及既行身分所请多不给家属至狼狈比还恩泽又复镌减如此何以使人张浚曰南仲误国何止此事　先是上批内侍郑谌除帯御器械己亥复谕宰执未湏行朕昨召用徐俯外议谓谌所荐朕何尝容内侍荐人止縁黄庭坚集有徐郎徐甥后胡直孺荐俯自代质之汪藻藻以为然遂召用之今谌新命恐外间纷纷不若止与在外宫祠张浚等曰陛下圣虑如此敢不奉诏　癸夘诏诸路天寜万夀寺观并以报恩广孝为额　初张浚与湖北京西宣抚使岳飞议不合飞丧母乞持服乃弃军而去居江州庐山以本军提举事务官张宪权管军事浚因请用兵部侍郎枢密都承防兼都督府参议张宗元为宣抚判官宪在告而宗元除书下军中籍籍曰张侍郎来我公不复还矣参议官薛弼请宪强出临军宪谕羣校曰我公心腹事参谋必知盍往问之羣校至弼谓之曰张侍郎来由宣抚请也宣抚解军未几汝辈壊军法如此宣抚闻之且不乐今朝廷已遣勑使起复宣抚矣张非乆留者众遂安上诏飞入觐弼亦移书趣飞行至是飞偕弼入奏事飞以手防言储贰事冲风吹纸动揺飞声战读不能句飞退弼进上视之色动弼曰臣在道尝怪飞习写细字乃作此奏虽其子弟无知者　此据朱胜非间居録及野记与薛季宣所述参修胜非又曰时张浚捃摭岳飞之过以张宗元监其军盖浚方谋收内外兵柄天下寒心又张戒黙记曰薛弼以甲子正月道由建昌谓戒曰弼之免于祸天也往者丁巳嵗被防从鹏入觐与鹏遇于九江之舟中鹏説曰某此行将陈大计弼请之鹏云近谍报金人以储贰大事入京阙为朝廷计莫若正资宗之名则敌谋沮矣弼不敢应抵建康与弼同日对鹏第一班弼次之鹏下殿靣如死灰弼造膝上曰飞适奏乞正资宗之名朕谕以卿虽忠然握重兵于外此事非卿所当与也弼曰臣虽在其幕中然初不与闻昨到九江但见飞习小楷凡密奏皆飞自书耳上曰飞意似不悦卿自以意开谕之弼受防而退嗟夫鹏为大将而越职及此其取死宜哉弼又云不知若个书生教之耳岳飞字鹏举故戒隠其语但曰鹏云　丁未上与宰执言飞来解帅事上曰飞顷入对请由商虢取闗陕欲并统淮甸之兵而行朕问何时可毕对曰期以三年朕谕飞驻跸于此以淮甸为屏蔽若辍淮甸之兵便能定中原朕亦何惜第恐中原未复而淮甸失守则行朝未得奠枕而卧也飞无以对飞既复任宗元乃还　左司谏陈公辅言昨【今月初四日上殿】亲奉圣语説及岳飞臣前此采诸人言皆谓飞忠义可用不应近日便敢如此恐别无他意祗是所见有异望陛下加察然飞本麄人凡事终少委曲臣度其心往往谓其余大将或以兵为乐坐延嵗月我必欲胜之又以刘豫不足平要当以十万横截金境使金不能援势孤自败则中原必得此亦是一説陛下且当示以不疑与之反复诘难俟其无辞然后令之曰朝廷但欲先取河南今淮东淮西已有措置而京西二靣缓急頼卿飞岂敢拒命前此朝纲不振诸将皆有昜心习以为常此飞所以敢言与宰相议不合也今日正宜思所以制之如刘光世虽罢而更宠以少师坐享富贵诸将皆谓朝廷赏罚不明臣乞俟张浚自淮西归若见得光世懦怯不法当明着其罪使天下知之亦可以警诸将也　初建康府通判杨邦义不肯降金为金所害已赐田二顷及银绢各一百癸丑诏加赐田三顷仍赠待制上曰顔真卿异代忠臣朕官其子孙邦义为朕死节可不厚褒以为忠义之劝乎　度支郎官庄必强言闻庐夀闲防有边警盖因将臣入觐而逆雏乗闲渡淮我师初不知之则斥堠不明甚矣往嵗维扬之变前监不逺又闻淮上之师颇有离次而去者此必有奸人隂闲以诱我师愿诏诸将悉以实闻毋有所讳甲寅诏闗都督府　知湖州江藻再进大观政和诏防凡六年事且言已置史馆见修日厯此后臣不当豫诏藻仍续编进　都官郎中冯康国言今天付吴蜀于陛下为中兴之基然蜀地狭而民贫昔诸葛亮苦军食不足运以木牛流马而莫遂乆驻自兵兴馈饷已八年矣亮所苦者无嵗无之前年陆运始行成都潼川利三路调夫十万县官部役先至者赏贪婪之吏俾夜作昼莫恤民苦多毙于道运粮一石民间费钱数十千夫养兵所以保蜀而苦民如此蜀可保乎嘉陵江险夏涨冬澁终嵗水运诚莫能给故时起陆运之役兼将佐请米甚厚米价髙而银绢平既缺正米不免折支所以嵗费大而钱粮两不给也臣谓宜遣官谕吴玠于三月以后九月以前除防闗外且移兵于内郡就粮则蜀民稍寛可免后患丁巳诏闗都督府上尝问权左司郎官孙道夫曰卿蜀人宜熟知利害水运与陆运孰便道夫言水运迟而费省陆运速而役烦向宣抚司初由水运每石取民钱五十余千利害可见上曰水运既便自当行之兵国之武偹不可不养民乃邦本不可不恤恤民乃所以养兵也初都督府议合兵北讨命参议军事刘子羽谕指西
　　师且察边偹虚实子羽还奏敌未可图宜治兵广屯田以俟机防至是欲以子羽领光世兵子羽复以为不可乃诏子羽知泉州　时金人以尼雅满乌克绅为相左副元帅达兰居祈州右副元帅乌珠已归燕山左丞髙庆裔者尼雅满之腹心也皇伯领三省事宗磐欲挫尼雅满因庆裔以赃败下之大理寺狱具当斩尼雅满乞免官为庻人以赎其罪国主亶不从遂斩于都市临刑尼雅满哭与之别庆裔曰公早听我言岂至今日我死公其善保之盖庆裔尝教尼雅满反也尼雅满于是絶食纵饮未几病而死　初镇江府吕城夹冈地势髙乆不雨则水浅而漕舟艰至是两浙转运使向子諲取唐韦损刘晏攷覈状建言欲置斗门二石防一以复旧迹度费万缗庶为水利诏从之子諲又请于徳胜桥置仓和籴因以平价且免脚乗欠折毎上江粮运至镇江冬则潮闸占舟而妨折运纲兵亦复侵耗乞置仓以转般为名诸路纲至即令卸纳从之　五月乙丑上与宰执论淮西事因曰兵无不可用在主将得人尔赵奢用赵兵大破秦军而赵括将之则大败乐毅用燕兵破齐而骑刼代之则为田单所败岂不在主将得人乎秦桧曰陛下论兵可谓得其要矣后数日左司諌陈公辅因对以南兵不可用为疑上慨然曰赤壁之役曹操败于周瑜淝水之战苻坚败于谢元北人岂常胜哉越王勾践卒败吴王兵彊诸国亦岂必北方士马耶　戊寅上谓宰执曰治天下湏恩威赏罚并行若有恩而无威有赏而无罚何以为治朕未尝以私怒降人一官所以言此者盖姑息之风不可长也杨沂中朕抚之过于子弟去年淮西有警朕亲笔戒之若不进便当行军法沂中震恐承命所以成功秦桧曰陛下英武如此中兴不难致也　初淮西一军皆故羣盗平时骄悍自恣刘光世罢后虽都督府仍驻庐州都督张浚乃请同兵部尚书吕祉往庐视师及浚还朝留祉以防诸将至是祉亦廻而尚未置帅枢密使秦桧知枢密院沈与求以握兵为督府之嫌乞置武帅时统制官王徳郦琼二人交恶而徳乃光世爱将遂除徳为都统制于是琼等大噪列状都督府以讼其过　先是刘豫后苑有枭鸣又乌数十鸣于内庭皆作休也之声豫恶之募能捕获一袅者赏钱五千是月无云而雷有龙起撼宣徳门防宣徳二字豫亟命修之　初神宗实録已成书矣至是乃用著作郎永康何抡刋正讹谬六月甲午诏前所修详略失中去取未当不足埀世令本省官签贴进入　赵鼎事实曰初因臣僚上言裕泰二史是非失实始命官重修鼎去国之后有言其非者乃降御笔改修　于是正字兼史馆校勘李弥正髙闶见右仆射张浚乞辞史职浚曰正欲平其事故令史官自签贴若辞却恐非便既而著作郎张嵲对罢申左右史以所得圣语云范冲任申先止凴校勘官便以为是故实録多舛误时冲申先并为史舘修撰弥正闶遂再辞史舘从之　赵鼎事实曰后赵鼎再相一日见上论及史事曰止是修讹错者非有所改也鼎曰但所降御笔如此外间不得不疑上曰此乃宰相拟定者俟一并降出即自可见鼎又曰近见起居注载著作郎张嵲所得圣语亦复如此上愕然曰安得有此嵲小人也乃敢尔耶上骇甚谓鼎曰嵲所记不得存留鼎曰前此已修入时政记付之史馆矣上曰为之奈何曰俟他日修日厯当喻史官除去之上曰甚善盖此事本非上意特重违用事者之言耳　丙申羣臣诣南郊请道君尊諡宜天锡之曰圣文仁徳显孝皇帝庙号徽宗　知枢密院沈与求卒　时王徳亦讼郦琼等之过乃召徳以本军还为都督府都统制复命兵部尚书吕祉以都督府参谋领之于是中书舎人张焘见张浚言祉书生不更军旅何得轻付浚不从右司諌王缙乃请于都督府属官中选知兵者助之谋议且留军中抚循训练以通将士之情又直秘閤詹至前在都督府机幕时已去亦贻书于浚曰吕尚书之贤固一时选然于此军恩威曲折卵翼成就恐不及前人前此军已付王徳徳虽有功而与郦琼辈故等夷耳恐有中不能平者愿更择偏禆素为军中所亲附者使为徳副以通下情浚虽然其言未及行也戊戍以祉抚谕淮西诸军时建康有未起左藏库钱帛奏乞免输　癸丑以侍御史周秘为中丞　上殿官赵子琇颇知蜀中事宜因言今四川财货茶防酤与夫常赋之外可以供公上者经度措置固已曲尽在今日无复理财之策惟有惜财之术尔愿下眀诏使主兵者念民力之易殚凡不急支用当有以蠲裁典计者知戍兵之乆劳凡经费之湏务有以赡给则両司相通恤民赡军同济国事丙辰诏劄与宣抚副使吴玠及都转运使李迨　宰执奏上殿官蜀人蒲贽乞驻跸江陵事上曰荆南形势自古吴蜀必争之地故杜甫江陵望幸诗云地利通西蜀天文照北秦宜谕帅臣王庶练兵积粟及治城堑招流移为悠乆之计上又曰蜀中多士几与吴不殊如挚者极不易得也　时方盛暑张浚一日坐东阁参知政事张守突入执浚手曰守向言某旧徳有声今与同列徐考其人似与昔异晩节必竟有患失之心是将为天下深忧盖指枢密使秦桧也浚以为然





　　钦定四库全书
　　中兴小纪卷二十二　　　　宋　熊克　撰
　　绍兴七年秋七月乙丑宰执奏知防州张觷所陈羣盗事张浚曰觷有材必能办秦桧曰觷向知南剑州平贼有功而言者以为多杀平人毁誉是非不公如此上曰大凡人为血气所使而爱憎移之所以毁誉是非不公在人察之尔浚曰士大夫少学故如此上曰士大夫少时为血气所使而轻任喜怒更事既多若能知悔则亦知改朕为亲王时或因事轻用喜怒至今不防常自悔责浚等曰陛下徳过尧舜而犹记徃时一言一行之失以自悔此圣徳所以日跻也　丁卯湖北宣抚使岳飞遣其属官王敏求来奏事委曲感恩戊辰上语宰执曰飞临行时朕明谕之云前日陈奏轻率朕实不怒卿若怒卿则必有行谴太祖所谓若犯吾法惟有剑尔所以复令卿典军而任以恢复之事可以知朕无怒卿之意也飞得朕语胷中无疑故耳张浚曰陛下御将之道可谓有余矣　初上因论馆阁人材以秘书郎张戒好资质而未更事可令作一任后召用之至是戒请外补遂除提举福建市舶参知政事陈与义曰陛下惜人材除外任以养成之圣意甚羙上曰中书省可籍记他日却召用又曰士大夫湏令更外任不必湏在朝廷若既练逹而止令在外则又不尽其材之用却复召归也　壬申宰执奏都督府干办公事官卲溥进其父秘阁修撰伯温所着办诬书上曰事之纷纷止縁一邢恕尔数十年来士大夫攻诋几分为国几分为民皆縁私意托公以遂其事宣仁之谤今已明纷纷之议可止矣上平日恶士大夫之用私意思所以厚风俗如此　癸未以旱诏求直言时台臣有谓右司谏王缙曰上任我軰言路而外求直言何也缙曰此故事也岂以台谏而废哉先是起居郎永康楼炤言唐重理财之职故宰相兼盐铁转运使今若使宰相兼有司之职则不可若参唐制使户部长贰兼领诸路漕何不可之有盖内则总大计之出入外则制诸路之盈虚以时廵行如刘晏自按租庸则事皆亲覩何者可行何者可罢断然无复疑矣上从之戊子乃诏户部长贰时轮一员出按以攷州县财赋　右仆射张浚之兄滉迎其母自蜀至上以浚有功将慰其母心乃命滉入对赐进士出身中书舍人张焘曰政宣以来奸臣挟私子弟徃徃滥得儒科陛下方与浚图复大业当以公道革前弊而滉首防赐第则何以塞公议改送著作郎何抡行下抡奏曰滉贤良之子丞相之兄赐以出身不为过也【此据张浚弹何抡章修入】于是言者论焘除集英殿修撰奉祠而去然滉之命亦寝　右正言李谊言古者天子争臣七人唐六典谏大夫以次六员祖宗朝諌员并置当其盛际以言相髙今臣独员供职绵力寡助深恐不逮望增置一二庶有补于圣聪之万一也　是月校书郎髙闶言春秋之法莫大于正名今枢宻院虽号本兵之地而诸路军马尽归都督府若曰都督专主用兵亦宜属于枢宻不当以宰相主之是朝廷之上兵柄自分为三又周六卿其大事则从长小事官属犹得专逹今一切拘以文法虽利害灼然可见官长且不敢自决必请于朝故庙堂之事益繁而省曹官属乃与胥吏无异又政事之行给舍得以缴駮台谏得以论列傥给舍以为然台谏以为不然则不容于不改时有缴駮台谏章疏不以为嫌者恐其得于风闻致朝廷之有过举然此风不见乆矣臣恐朝廷之权反在于台谏且祖宗时监察御史亦许言事靖康中尝举行之今则名为台官而实无言责凡此皆名之未正者也兵部尚书吕祉至淮西军统制官郦琼复讼王徳于
　　祉祉宻闻于朝琼等遂谋叛八月戊戍拥兵众数百诣祉外阶取中军统制官张景并行营左防军乔仲福杀之遂执祉及庐之新旧二帅赵康直赵不羣皆北去祉谓琼曰尔等如此负朝廷壬寅到淮岸祉曰豫逆臣尔乃降之遂为琼所害统领官尚世元持其首去于是琼以全军七万人北走降豫　赵鼎逸事曰张浚独当国引吕祉为援除兵部尚书复用韩璡为淮南漕璡尝倅建康刘光世待之不以礼又尝为其属刘觌所辱积此二忿故力建议罢光世军遂以祉代为宣抚判官祉为人刚愎自任昧于应变既代光世谓执政可跬歩而得璡亦狠傲志在复仇故李着王黙光世所厚也悉以罪去王徳者光世之腹心也郦琼者光世旧招来之盗也光世以琼屡立竒功待之与徳等祉虑其部曲难制故专任徳以恱军情琼不自安防祉宻奏朝廷乞罢琼及赛军权书吏朱照漏谋于琼琼赛惧翼日杀祉举军奔伪齐郑克作吕祉行述曰祉乞呉锡一军驻庐州以偹缓急又遣转运判官韩璡诣建康言诸将反侧已定而锡犹未至璡以疾作滞留时有防除张俊杨沂中刘锜三人为淮西宣抚使副判官军中已传闻而八月七日金字牌指挥令易置分屯次日琼等遂叛然是时説者皆谓祉简倨自处将士之情不逹遂致叛今郑克所言恐非其实　呉国长公主奏妾选尚潘正夫三十年矣切见祖宗以来驸马都尉如石保吉魏咸信柴宗庆皆除使相见今戚里亦多得之正夫歴事累朝于靖康围城中首乞迎立陛下早正大位又于杭州召对尝言陛下仓卒渡江禁衞未集预冝防变今望特除开府仍于检校少保落检校字己亥诏付本位都监此后不得輙有陈请　壬寅淮西奏至右仆射张浚等惶惧上曰失三万人不繋国之安危卿等不可以此介意当益尽心职事以为后图浚曰军将时有叛亡亦所不免要是臣等非才误国上贻圣虑今圣志先定臣复何忧　赵鼎事实曰刘光世既罢其下已不安当轴者俾吕祉以都督府参议官总其事祉不娴军旅措置不厌众心既又除刘锜制置副使王徳都统张俊宣抚使光世将郦琼惧并其众遂拥全军五万之众归于豫报到中外皇骇莫知所措意琼挟豫众为倒戈之计当轴者谓参知政事陈与义张守曰万一侵犯使上徃何地避之与义始议移驻建康气势不同矣　初刘豫连遣使乞兵于金欲并力南下金惩两淮之败不肯轻动豫又遣伪户部郎官韩元英再徃以我师进临长淮为辞元英未回而郦琼降豫又遣伪皇子府参谋李师雄将兵纳之　甲辰起居郎楼炤请奉祠上谓宰执曰朕固深知炤但言者不已湏蹔令去除职与郡三数月间召用未晚朕于人材惟恐伤人张浚等奉诏退而叹曰上爱惜士类如此　中书舍人传崧卿言今嵗明堂祖宗并配外请増设徽宗以配上帝诏侍从台谏礼官议于是吏部尚书孙近等议以为于经及两汉故事皆不合兼梓宫未还冝俟恢复然后定郊明堂之议庶不失礼经之正礼部侍郎陈公辅独言今日祗当前期一日奏告先帝蹔假吉服行事事毕防服如初期合礼意从之　右仆射张浚求去上不留之因问可代者浚辞不对上曰秦桧如何浚曰与共事始知其闇上曰然则用赵鼎时鼎以观文殿大学士知绍兴府乃召鼎为万夀观使兼侍读张浚行述曰时上令浚拟批诏鼎既出枢宻使秦桧谓浚必荐已就阁子与浚语良久上遣人趣进所拟文字桧错愕而出后反谓鼎曰上召公而张丞相疑留上使人趣始进入桧之交谍类此　既而鼎奏防恩召还经幄方再辞而遣使宣押臣感深且泣至西兴又奉宸翰趣行且谕以图治之意臣无地措足然先事言之则不敢昧盖进退人材乃其职分今之清议所与如刘大中胡寅吕本中常同林季仲之徒陛下能用之乎妬贤党恶如赵霈胡世将周秘陈公辅陛下能去之乎陛下于此或难则臣何所措其手也昔姚崇以十事献之明皇终致开元之盛臣敢望崇而中心所懐不敢自隠惟陛下择之【九月十二日上】丁未宰执奏事张浚因论淮西地险可守陈与义曰见王徳淮西图路几不可方轨上曰地形虽险亦在将兵者如何耳李左车谓井陉之道车不得方轨骑不得成列而韩信卒由井陉以破赵军要是险不足恃也　郦琼之叛也有将官张遇不从逆党率其麾下自防而归辛亥至建康诏遇转一官又统领官刘永史衡皆不从叛为琼所杀乃诏赠乔仲福承宣使张景永衡并观察使　上遣枢宻都承防张宗元至庐州招叛卒始闻吕祉守节而死癸丑诏赠资政殿大学士时上于宫中行三年之防礼部侍郎陈公辅以谓若
　　临讲筵恐妨退朝悲慕之情乞只令讲读官供口义以进而讲读官孙近等援引古今请依旧开讲诏侍从官详议于是右正言李谊奏臣傋位言责不嫌出位言之切见真宗嗣位首命崔頥正讲尚书于广福殿英宗嗣位司马光首请开讲筵以谓陛下初临大寳宜延访羣臣讲求先王之道是祖宗于三年之制未尝废学也曲礼曰居防未葬读防礼既读祭礼又曰防复常读乐章是未复常之时乐章外皆可读也又曰居防不言乐是居防时自乐以外皆可言也况天子之孝与众人异傥自同于曽闵之行岂神人所望之意乎望圣志依旧间日一开经筵燕见羣臣讲求至道以増圣徳天下幸甚九月丁夘陈与义奏俊载老小船未足欲捐万缗与
　　俊自雇上曰万缗可惜不若令杨沂中以所有借之上之爱民惜费如此　辛未观文殿大学士江西安抚大使李纲奏淮西兵叛因劝上以五事其一谓兼听上深以为然朕读邹阳传常记其两句曰偏听生奸独任成乱此言最当以一人之聪明知虑岂能周天下之变诚不当偏听独任也　召龙图阁直学士章谊为户部尚书兼提领货务异时国用稍匮则更盐法谊以对帯之法信于民故不复改　给事中胡世将不为赵鼎所知时鼎犹未至改世将为兵部侍郎　壬申郦琼至汴京刘豫伪授静难军节度知拱州以靳赛等为统制官次为诸州副钤辖余授准备使唤之类正军所请皆不及在朝廷之日人人悔恨独琼以为得防　中丞周秘言右仆射张浚轻而寡谋愚而自用徳不足以服人而惟恃其权诚不足以用众而专任其数若喜而怒若怒而喜虽本无疑贰者皆使有疑贰之心予而复夺夺而复予虽本无怨望者皆使有怨望之意无事则主威恃势使上下有暌隔之情有急则甘言羙辞使将士有轻侮之志郦琼以此懐疑而叛然则浚平日视民如草菅用财若粪土竭民膏血而用之军中者曽何补哉陛下若不逐浚纲纪何由而张如尚欲观其后效臣为浚之才止如是而已愿早正其误国之罪殿中侍御史石公揆论浚轻脱寡谋失机败事尚居宰府何以率百寮右正言李谊亦论浚顷以枢臣宣抚妄作威福致全陕倾覆健将奔亡其罪合诛姑从薄责未几召还为相而尚循故辙措置乖方致郦琼以数万众叛去望收还政柄置之闲防而右司谏王缙独言刘光世屯淮西士卒数万惟王徳一军忠勇敢战余皆骄怠自肆不可用也一旦以徳踵光世之后郦琼等惮其威严诉于朝既为之改命而召琼等赴行在乃懐疑贰相率北去则潜为此谋有日矣今张浚引咎求罢方防秋之际二大将又入奏事朝无宰相无乃不可乎时已诏都督府与枢宻院于是参知政事张守力开陈上前末减浚罪壬申罢浚为观文殿大学士提举太平观都官郎中赵令袊独上疏乞留浚而令袊亦罢既而秘等再论乞投逺方以为误国之戒遂诏落职　时江东宣抚使张俊见都统制王徳在建康每以厚币结之故徳以兵八千归于俊右正言李谊言张浚在陕得专黜陟自绍兴三年至今凡二千三百七十员便宜推恩有自选人为员郎自借官为遥刺自副甲头而至横行盖仅逾三年而迁补如是之众朝廷加厚逺人随其所授与换给真本可为寛矣然不可不审今累劳当迁者吏部必寸量尺度而后与其他折馘执俘上功幕府一级或差文吏必防以法何独于此阔畧之甚臣请除军士外文武官更攷其滥冒者量折减之　癸酉诏三省权以参知政事当笔俟除相仍旧　湖北宣抚使岳飞以郦琼军叛乞提全军进屯淮甸降诏奨之　大理少卿薛仁辅奏天下狱有半年未决者乞委提刑亲问一年未决者具事因申省乙亥执政张守等言累降圣防催诸路结狱不得淹滞如仁辅所奏则许半年或一年矣上以为然且曰狱重事也朝廷湏当留意舜之戒曰钦哉钦哉惟刑之恤哉死者不可复生朕未尝送一人入狱秦桧等曰陛下好生实与天地同徳此舜之用心也　先是礼部侍郎陈公辅言淮西军叛或谓朝廷縁此诸事稍沮见谋改图不知今日当如何耶谓帅不应罢将复任之耶谓兵不可驭将姑息之耶谓大臣无谋将别用之耶谓进临建康为失将回跸耶此皆徒为纷纷未见有益臣谓正当镇静使敌无所窥上以为然至是公辅又言臣向者妄奏偶合圣心今则陛下赫然改图所罢帅果已复召所移兵更令姑息大臣又以无谋赐罢惟未回跸临安尔是臣所言上感圣聪无一可取当退俟窜殛然尚有余説若遂不言死不瞑目臣切谓光世之召非出圣心乃因大将之言如是则朝廷威令可否皆在诸将今后大将有过何以处之耶张俊一军乆在盱眙今令过淮西而老小不欲遂养之于行在议者谓俊兵秪欲住此缓急恐难遣行若任其自择何姑息之甚耶张浚之罢亦縁稍振纪纲众皆不喜遂激怒陛下言者乗此击而去之几于助将帅而罢宰相何倒置之甚耶至于回跸则臣愚深以为不可臣向奏事亲闻玉音谓建康若不可立临安又岂能保圣断如此但恐羣臣主进者少主退者多则陛下不能无惑更望陛下勿因小害而沮则中兴之功可望臣防起置諌垣今又列在侍从乞骸以去故卒献此说惟陛下贷其狂公辅未几以集英殿修撰奉祠而去　时江东宣抚使张俊军中营寨未办执政乞增支钱上因言财皆出民力若此之费实不得已茍可己者湏极惜之张俊尝奏军中费陛下无限钱朕即语之朕何尝有一钱与卿皆百姓膏血也卿湏知百姓膏血不可竭务与朝廷为一体则中兴之功不难致矣观文殿大学士万夀观使赵鼎至行在　喻樗语録曰时樗至北闗见赵鼎首问相公何以处张相鼎曰方力辞樗曰上意如此岂容辞也以樗鄙见莫若挽住为上第恐上意不许朝论不然耳其次莫若以宣抚使处之淮上张相方以近事不忘补过缓急必有以报况失贼之家方知防贼兼驻跸建康全是张相之谋相公今日岂应独任其责也自来宰相之出门人鲜有不遭逐相公决无此事但恐言事官观望在相公包容之尔鼎以为然　鼎即对于内殿首论及淮西事鼎曰方得报时臣在逺不得効所见少补万分今固无及然臣愚虑不在淮西恐诸将窃议谓因罢刘光世不当遂有斯变自此肆骄益难号令朝廷不可自沮为人所窥上以为然丙子以鼎为左仆射兼枢密使　吏部尚书孙近除龙图阁直学士知绍兴府　丁丑上问赵鼎防秋大计鼎曰淮西虽空缺当以壮根夲为先务又问去留如何鼎曰来已失之遽去不可复尔今国威少挫湏勉强自振上以为然且曰初闻淮西之报未尝輙动执政奏事皆惶惧失措反以安慰之鼎曰正湏如此见诸将尤湏安静使之罔测不然益增其骄蹇之心矣仍以控制之事专责之二将曰光世之兵夲不为用我之所頼惟汝二人彼必感陛下倚任之重且不敢以朝廷为弱也前此大臣曽以此启否上曰彼皆仓皇无地措足何暇及此赵鼎事实曰自鼎被召张浚毎以回銮一事为念洎
　　罢政登舟诸人往饯犹以此言之秦桧起身向浚曰此事桧当身任果有此议即以死争之其后上议回临安诸公初无异议鼎独曰今日复回临安四方必谓朝廷但务退缩无兴举之意岂知陛下圣筭初不如此今固不可戸晓唯是他日淮上有警却湏前进鼓作诸军庶几进退合宜上嘉纳于是降防先发百司使民间预知乃以建康守臣兼行宫留守示徃复両都居无常之意盖自十一月降防至明年二月始离江左期既不廹上下贴然　乙酉交趾郡王李阳焕卒以印付其长子天祚既而上遗表及贡方物诏追封阳焕为南平王【追封在明年三月今聨书】　上亲书晋羊祜传赐枢密使秦桧桧力请刻之石以颁宰执大将从官从之　戊子以淮西制置副使刘锜知庐州遂召提举太平观觧潜为主管歩军司公事　自金主晟既卒髙庆裔伏诛而尼雅满继亡刘豫已失助矣至是因郦琼投彼豫复遣伪皇太子府参谋冯长寕乞兵扵金主亶且言琼欲过江自効请用为乡乗势并力南下时亶已议废豫虑其有兵之多阳许豫行因遣使驰至东京以防琼诈降为名立散其众先是徽猷阁待制王伦等奉使至睢阳刘豫授馆鸣庆宫迟之不遣移文取国书及问所传何命伦报豫国书非金主面受不授若所衔命即祈请梓宫是已弥旬而金迓使至是月伦渡河见金左右副元帅达兰乌珠于涿州达兰问伦入境乆顾来迟何也伦具言豫邀索国书因曰齐豫营私民皆嗟怨且其心忍负夲朝厚恩使得志能保其不背上国乎达兰曰我委刘齐于宋度能制其死命乎伦曰吾君神武刘齐犯天下不义以顺讨逆扫除何难也

&lt;史部,编年类,中兴小纪&gt;
　　钦定四库全书
　　中兴小纪卷二十三　　　　宋　熊克　撰
　　绍兴七年冬十月中丞周秘殿中侍御史石公揆右正言李谊论张浚不已丙申夜御批浚谪散官安置岭表赵鼎杂记曰是月初鼎奏欲降一诏以安淮西军民
　　上曰当以罪已之意播告天下俟行遣张浚了降诏鼎曰浚已落职上曰浚误朕极多理宜逺窜鼎曰浚母老且有勤王大功上曰勤王固已赏之为相也功过自不相掩十月七日夜内降周秘等弹章后批浚授散官安置岭表中书旧制凡御批即时行岀至是鼎封起未即行明日鼎奏曰前日赵令袊之言外颇传播谓以浚之岀皆诸将之意今又如此行外间益疑矣上曰若宰相岀入由于诸将即唐末五代之风今幸未至此鼎曰今谪浚虽非诸将之言亦少快诸将之意矣上曰此不恤也又赵鼎事实曰一日御批张浚谪散官安置岭表鼎时留未行翼日至漏舍约诸人救解至榻前二参泛泛为言秦桧曰前日臣等不敢言今日却合言然无他语也上顾而不答鼎开陈至数百言上意殊未回鼎又曰浚有母老今过岭必不能将母浚有勤王功陛下忍使其子母为死别乎上犹未解鼎又曰浚所犯不过公罪恐不应如此上乃曰来日再将上商量鼎又留身再恳曰浚之罪不过失防尔凡人计虑岂不欲万全傥因其一失便寘之死地后虽有竒谋妙算谁敢献之此事利害自关朝廷非独私浚也上意解遂令分司居永州赵鼎逸事曰鼎一日朝退召礼刑工部郎官勾龙如渊冯康国及冯檝至都堂三人皆蜀士张浚之客也见鼎踧踖退缩鼎慰之曰鼎不负徳逺徳逺负鼎三人愧谢鼎曰上怜徳逺母老有复辟功决不逺谪无过岭之患诸公速以书报上意三人退鼎又目之曰鼎不负徳逺徳逺负鼎既而除如渊起居郎康国右司郎官檝太常少卿如渊永康人也左司谏缙求外补除直秘阁知温州于是石公揆言缙怀奸顾望且有后图望禠职还之铨曹丁酉诏落职与宫观　上在禁宫自有日课早朝退即阅章疏食后学书未后读春秋史记晚食阅内外奏牍夜读尚书率以二鼓罢是日因前给事中胡安国乞宫祠左仆射赵鼎言安国昨进春秋解必经圣览上曰安国所解朕置之座右朕喜春秋之学率二十四日读一过鼎曰陛下圣学如此今虽寒士亦鲜能之非异代帝王所及　戊戍张浚责授秘书少监分司南京永州居住　都官郎中冯康国求去庚子赵鼎言自张浚之罢蜀士多不自安今留者十余人皆一时选臣恐台谏或以浚里党论之望陛下垂察上曰朝廷用人正当论才不才顷台谏好以朋党罪之如罢一相则凡所荐不问才否一时俱黜此乃朝廷使之为朋党非所以惜人才厚风俗也鼎曰陛下圣虑如此羣臣敢不自竭御史中丞周秘累乞外任辛丑除徽猷阁直学士知秀州　先是淮东宣抚使韩世忠图上淮东形势云贼于彼筑堡欲遣偏师平之使其属官温济谂于朝上戒济曰归语汝帅当岀万全不宜轻动以贻后悔济既禀命复要他日将士之赏上曰有功则赏但须覆实然后有功者劝世忠既以状来上朝廷不欲违如去年攻淮阳赏一万七千余人人不以为当也济悚惧奉诏而退癸卯左仆射赵鼎奏济已行上曰昨呼来畧戒之矣　权主管殿前司杨沂中乞以诸路所起弓弩手拣刺上四军辛亥赵鼎因论及南兵可教参知政事张守曰止是格尺不及尔上曰人犹马也马之能行不在大故兵无南北顾所以用之如何尔自春秋时申公巫臣通吴于上国遂霸诸侯项羽以江东子弟八千横行天下以至周瑜之败曹操谢元之破苻坚皆南兵也　赵鼎言士人有不可为郡守而必欲得之者往往不肯就宫祠上曰尔则不肯其如一方赤子何鼎退而叹曰大哉帝王之言也　时有进士刘瑜上书乙卯上谓宰执曰瑜论十事皆民间疾苦可择而行之赵鼎曰所论皆善然法已具但当申严上曰申严未必济事须去其不便于民者为善如向来浙右因于水脚钱后造成纲船遂免此患　右正言李谊奏昨扈从臣寮不多止令轮对一次今已轮徧数月矣望凖建隆天圣故事日轮二员俟百官俱集则依旧例丁巳诏遇六参日日轮一员　时赵鼎再相已逾月未见所施朝士或以此责之鼎曰今日事如久病虚弱之人再有所伤元气必耗惟当静以鎭之若大作措置焕然一新此速死之术也张徳逺非不欲有为而其效如此亦足以为戒矣　召徽猷阁待制提举太平观常同为礼部侍郎时赵鼎所荐者皆以次用之　闰十月庚申资政殿学士王绹卒于平江府先是诏知广州连南夫条市舶之弊辛酉南夫言市舶司惟借蕃商往来贸易大商蒲亚里者昨至广州有武臣曹讷利其财以女适之亚里遂留不归上因令南夫劝其归国运蕃货往来上曰市舶之利最厚若措置合宜所得动以万计岂不胜取之于民朕以留意于此庶几可以少寛民力尔　癸亥上曰朕每论将帅须责其挽弓骑马人未知朕意必谓古有文能附众武能威敌不在弓马之间抑不知不能弓马何以亲临行阵而率三军使之赴难况今时艰将帅宜先士卒此朕之深意也　上数令江东宣抚使张俊尽以舟师分布控扼然后引兵渡江左仆射赵鼎曰淮西寂然无警似不必尔外间便谓朝廷弃淮西矣当一向勿顾不发一兵彼未必敢动上以为然　赵鼎事实曰初刘预军既遁张俊复还建康淮西一带无军马朝论纷纷台谏交章以为淮西无傋可忧鼎独显言于众曰今行朝握精兵十余万使敌骑直临江岸吾无所惧唯是安静不动使人罔测渠未必輙敢窥伺何至自扰扰如此傥有他虞吾当身任其责俊军久在泗上劳役良苦还未阅月居处种种未定乃遽使之复出不保其无溃乱也鼎欲使俊岀不意径趋寿春取其城措置已定防金人废豫乃以淮上卒不遣兵竟以无事　上御诸将凡事皆留意而圣意无彼此轻重时殿前杨沂中乞三纲马丙寅上谓宰执曰川广马到朕未尝留悉均给诸将若小不均即谓朕有偏矣沂中马少而张浚近以老马数百匹纳枢密院遂以两纲付沂中一纲付俊　已卯龙图阁学士知处州刘大中为礼部尚书　庚辰赵鼎奏淮东安抚使韩世忠保明统制官许世安功赏事上曰世安勇虽不如呼延通而晓事过之平居议论多有补于世忠时通亦世忠军上驾驭诸将至于偏禆亦知其材之所长盖照临无遗如此　戸部尚书章谊言自货务复置提举官见系臣独领縁无同官商议窃恐误事望仍戸部壬午诏从之时货务卖度牒而逺方不能就买宰执欲付之诸路上曰如此则州县将苛于民矣赵鼎等曰不限以数则无此弊上曰宜严为约束毋使民受患　初江西大旱而观文殿大学士知洪州李纲乃课民修城一方颇怨至是侍御史石公揆言纲妄自尊大恣为苛扰初张浚谪居于福纲与之交驩意其复用以为已援近乃移书痛诋传至行在欲以取誉复冀相位继知已用赵鼎其意大沮又称感时忧愤成疾闻者笑之又殿中侍御史金安节左右正言辛次膺李谊亦论纲违法虐民毒流一路乞再诏纲提举洞霄宫既而公揆等再论乞镌职上曰前宰执朕所礼貌已罢帅足矣赵鼎等曰陛下遇臣如此谁敢不竭心图报安节歙县人次膺掖县人也　是日宰执奏复置川陜茶马旧有主管有同提举有都大提举凡三等上曰此转运副使判官之比当择人考其资厯而命之茶本以博马而近乃珠玉红髪之类须禁止之　赵鼎奏来春去留之计望更留圣虑恐回跸之后中外谓朝廷无意恢复上曰张浚措置三年竭民力耗国用何尝得尺寸之地而坏事多矣此等议论不足防也　赵鼎因奏事论及修神宗实録上曰止修讹谬非有所改也鼎曰所降御笔如此上曰乃宰相拟定者鼎曰起居注载著作郎张嵲所得圣语亦然上骇曰安得有此即诏嵲所记勿存留鼎乃知是事本非上意鼎言何抡本与秘阁修撰曽统所进本小异抡乃蜀本有朱字处统本却无之自合重修其李弥正胡圣不应引嫌避史职令依旧兼之上曰朱勾去者太冗鼎曰此乃羙事蔡卞辈不学故不知去取如吴奎传载有曰臣愿陛下为尧舜主不愿为唐徳宗卞乃删去臣谓主圣则臣直载之乃见神宗之圣也使魏徴王珪传不载其直言则后世不知太宗纳谏也上曰然鼎又曰臣自去国半载今观圣意稍异前日上曰寻常造膝每以孝悌之説相揺撼其实绍述之谋也鼎曰莫有正论否上曰无之自卿去惟朱震不改其旧鼎曰臣观持中论者皆惑圣听乃是沮善之术故以为不可太分当兼收而用则得人之路广臣谓君子小人并进何以为治与其多得小人宁若少得君子之为愈也盖分善恶惟恐不严稍寛则落其奸便君子于小人常恕小人于君子不恕也上复以为然　是月工部尚书李弥大岀为广西安抚使　初淮西军中诸使臣为郦琼刦去至是复归者甚众有司以文劵不明例降所给赵鼎与执政议不合乃密白于上曰此曹去伪归正当优假之今乃降其所请反使凄凄有不足之叹上即批岀各还其本于是人心忻然来者相继刘豫不得而防之也　江东宣抚使张俊引兵还建康府十一月甲午俊入对因言刘光世解军政闲居自适有登仙之叹上不乐因谕之曰卿初见朕时何官曰修武郎是时赀如何曰贫甚尝从陛下求战袍以御寒上曰今日贵极富溢何所自耶曰皆陛下所赐上曰卿既知此宜思自効而有羡于光世何耶俊惶惧蝢首至于流涕誓死以报乙未宰执奏事上以此语之赵鼎等曰陛下御将之道可谓尽矣　丁酉宰执奏临安府火禁放火者行军法遗火延烧数多者亦如之上曰放火遗火岂可同罪大凡立法太重往往不能行赵鼎曰遗火延烧者取防可也上曰止于徒足矣庶可以必行兼刑罚太重非朝廷美事　先是川陜宣抚使吴玠遣使臣吕政来求军中犒赏上谕政曰归语吴玠自小官防擢至此皆岀于朕非縁张浚也大丈夫当自结主知何必附托人以进朕已拨一百五十万缗非因浚进退有所厚薄也他所阙可具奏朕一一应副又谕以川茶自来博马今闻尽易珠玉红髪无用之物政曰吴玠则不敢诸将恐或有之上令博马外不可别易一物是日上语宰执以此赵鼎等曰玠闻圣训不惟感激眷遇亦仰服圣徳矣　壬寅上谓宰执曰张俊临事不易得独好营土木朕数镌谕莫能改也比因入对面谕以建康行宫皆因张浚所修寝殿之后虽庖溷皆无朕不免葺数间为居当与卿观之初不施丹艧俊曰畧加雅饰不过三二千缗朕语以财方艰窘不忍费三二千缗以崇土木之饰俊感叹而去　有使臣李发者赍到奉使朱弁书报金国尼雅满等相继而死枢宻使秦桧曰金国多事势须有变上曰金人暴虐不亡何待桧曰陛下但积徳中兴固自有时上曰此固有时亦须有所施为然后可以得志　金主亶欲废刘豫久矣至是金尚书省劾豫治国无状亶诏左右副元帅达兰乌珠提兵以侵江为名径之东京废豫而豫方请兵入冦金示以难色而豫请愈坚金若不得已而应者乃令先调发山东兵防于淮上约其子麟以二百骑至濬滑间即为金所擒二帅径引从骑入东华门逼豫入见达兰以鞭麾命羸马载之而去囚于金明池废为蜀王时豫弟益守陜西金又别遣左监军萨里罕提兵声言攻蜀即长安擒益其废豫之诏畧曰建尔一邦逮今八稔尚勤吾戍何以为国豫既废达兰逼其北行至上京给旧夫子庙以居之　张浚行述曰浚尝遣人赍手榜入伪地诱刘豫畧曰如能诱致金人使之疲敝精兵健马渐次销磨兹报国之良图亦为臣之后效敌用事者见此榜以疑豫八月间豫闻王师北向遣韩元英告金乞兵同举金谓豫终欲困已益疑之防郦琼叛去浚复多遣间持蜡书入伪地故遗之大抵谓豫已相结约故遣琼等降而豫再乞兵于金十月金副元帅乌珠径领兵来废豫惜其有此机防而浚已去位矣　豫初僭位作楮币自一贯至百贯皆识其末曰过八年不在行用盖其数已兆矣金遂于汴京建行台尚书省以张孝纯萧三寳努【原作萧三寳奴今改正】为左右丞相张通古为左丞又恐汴人不安曰汝旧主人少帝在此于是民心稍定而北军亦不敢扰民豫之废也汴京有钱九千八百余万缗绢二百七十余万匹金一百二十余万两银一千六百余万两粮九十万石而方物不在此数初达兰久居山东回易屯田徧于诸郡每认山东以为己有其立豫也深有悔割山东之意故达兰屡畵山东河北图献议于故主晟曰膏腴之地盐铁桑麻所出尽在旧河以南我初与议以河为界尔今新河且非我决彼自决之以与我岂可弃之当以新河为界晟不从及达兰专权遂议取山东诸将曰若独取山东恐惊豫之心不若废豫以取之豫之废也不惟结怨于诸帅亦以山东为累尔初萨里罕在云中尝因军事召知府州折可求至密谕以将废豫而立可求之意至是达兰之意欲割河南以归本朝萨里罕恐可求失望生变罪归于已一日燕可求而寘毒可求食之既去卒于路　初宣和间进士王问进书万卷补承务郎上即位有越州布衣诸葛行仁亦因进书得廸功郎至是吏部以为不伦追问两官斥之诏与改正中书舍人李弥逊以为不当改正丙午上谓宰执曰求遗书自美事朕方多难之时故行仁之赏薄宣和承平留意坟典授京秩不为过然既有论駮可镌一官　十二月己巳诏淮东宣抚使韩世忠移司鎭江府仍留兵守楚州枢密使秦桧曰老小既得所万一有警诸帅当尽力捍敌上曰朕竭民膏血以养之缓急岂容不尽力正使无内顾之忧也于是世忠奏乞留全军于楚以蔽江淮从之　先是绍兴初刘大中宣谕江南荐临川布衣邓名世召对赐岀身除删定官是月以名世为校书郎　礼部侍郎常同请令大臣屛去细务专意帷幄之谋责任六曹随事裁决凡礼文及法令悉令裁定以趣简便乙亥上谓宰执曰闻三省文书极繁卿等阅不暇给皆由六部官不任责事事申明故也岂有为尚书不能任一部之事朕若擢为执政便可裁天下之务昨常同亦奏此事陈与义曰今日事比承平时极多赵鼎曰承平时朝廷尊严上下有分昨一小使臣马前喧呼臣恐其诉寃乃求差遣尔政曰臣等不才致朝廷之势陵夷上曰此须与行遣天下事赏罚而已若有罪不罚渐成姑息之风诚为不便　刘豫既废金国左副元帅达兰送王伦等回谓曰好报江南既道途无梗和议自此平达至是伦还丙子泗州奏至上颦蹙谓赵鼎等曰朕以皇太后未还夙夜忧惧未尝去心若金人能从朕所求其余一切非较也鼎等曰仰见陛下孝心焦劳上曰国家但能自治以承天心岂无复振之日癸未伦等还上锡予特异丁亥以伦为徽猷阁直学士枢密都承防充迎奉梓宫使借拱卫大夫高公绘副之　知泗州刘纲乞调滁州千夫修城有防从之言者以为非是甲申上谓宰执曰百姓诚不可劳但边城利害至重天下之事亦权轻重而为之朕为民力一毫不敢动惟此役不得已也赵鼎曰昨得防已令优给钱米矣　是月以礼部侍郎常同为御史中丞　刘豫之将有宋超者带兵千余诣知庐州刘锜降诏锜带兵入奏事处超等既定锜复还合肥　赵鼎事实曰豫既废鼎密遣谍者散之沿淮一带诱其守将由是寿亳陈蔡诸郡率其部曲来归者相继不絶两月间得精兵万余西马数千朝士相谓曰前日大作措置未进一歩溃亡者五六万众今不动声色自致士马如许盛可谓过人矣时徽宗小祥近且逾七月之期而迎请梓宫使者未
　　有来耗礼官谓不可久停常祀于是绵蕝其仪返虞祔庙以左仆射赵鼎为礼仪使　金主亶以皇伯领三省事宋国王宗磐乃先主晟之长子豪猾难驭而东京留守兖王宗隽即亶亲叔且素有才望乃除太保领三省事以制之初金有国自旻晟以来虽名为帝而与其下无尊卑之别其主所独享者惟一殿曰乾元四隅栽柳作禁围绕壁皆设大坑时与诸臣杂坐于坑后妃躬持饮食自亶初时词臣韩防已敎之学稍能赋诗染翰既即位左右儒士日进谄防以宫室之壮侍卫之严岀则清道警跸入则端居九重视旧功大臣如草芥非时且莫得见尽失女眞之故态至是宗隽入相顾与宗磐等合谋而乱作矣










　　钦定四库全书
　　中兴小纪卷二十四　　　　宋　熊克　撰
  </div>
  <div class="pagination">
   <a href="中兴小纪_page3.html">
    上一页
   </a>
   <a href="中兴小纪.html">
    1
   </a>
   <a href="中兴小纪_page2.html">
    2
   </a>
   <a href="中兴小纪_page3.html">
    3
   </a>
   <span class="current-page">
    4
   </span>
   <a href="中兴小纪_page5.html">
    5
   </a>
   <a href="中兴小纪_page6.html">
    6
   </a>
   <a href="中兴小纪_page7.html">
    7
   </a>
   <a href="中兴小纪_page5.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
