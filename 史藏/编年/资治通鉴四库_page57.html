<!DOCTYPE html>
<html>
<head>
    <meta charset="UTF-8">
    <title>资治通鉴四库 - 第 57 页/共 70 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>资治通鉴四库 - 第 57 页/共 70 页</h1>
    <div class="content">　　资治通鉴卷二百三十七
<史部,编年类,资治通鉴>
　　钦定四库全书
　　资治通鉴卷二百三十八　宋　司马光　撰
　　胡三省　音注
　　唐纪五十四【起屠维赤奋若七月尽黓执徐九月凡三年有竒】
　　宪宗昭文章武大圣至神孝皇帝上之下
　　元和四年秋七月壬戌御史中丞李夷简弹京兆尹杨凭前为江西观察使贪汚僭侈丁邜贬凭临贺尉【临贺汉县属苍梧郡以临贺水故名唐带贺州】夷简元懿之孙也【郑王元懿髙祖之子】上命尽籍凭资产【财物田园人资以生谓之资产】李绛谏曰旧制非反逆不籍其家上乃止凭之亲友无敢送者栎阳尉徐晦独至蓝田与别【栎音药】太常卿权德舆素与晦善谓之曰君送杨临贺诚为厚矣无乃为累乎【累良瑞翻】对曰晦自布衣防杨公知奬今日逺谪岂得不与之别借如明公它日为防人所逐晦敢自同路人乎德舆嗟叹称之于朝【朝直遥翻】后数日李夷简奏为监察御史晦谢曰晦平生未尝得望公顔色公何从而取之夷简曰君不负杨临贺肯负国乎　上宻问诸学士曰今欲用王承宗为成德留后割德棣二州更为一镇以离其势并使承宗输二税请官吏一如师道何如【李师道事见上卷元年】李绛等对曰德棣之成德为日已久【贞元初王武俊破朱滔取德棣】今一且割之恐承宗及其将士忧疑怨望得以为辞况其邻道情状一同各虑他日分割或潜相构扇万一旅拒倍难处置愿更三思【旅众也旅拒者挟众而拒上命也处昌吕翻三息暂翻又如字】所是二税官吏愿因吊祭使至彼自以其意谕承宗令上表陈乞如师道例勿令知出陛下意如此则幸而听命于理固顺若其不听体亦无损上又问今刘济田季安皆有疾若其物故【物故注已见汉纪史炤曰顔师古曰物故死也言其同于鬼物而故也一曰不欲斥言　云其所服用之物皆已故也】岂可尽如成德付授其子天下何时当平议者皆言宜乗此际代之不受则发兵讨之时不可失如何对曰羣臣见陛下西取蜀东取呉【蜀谓刘辟呉谓李锜】易于反掌【易以豉翻下同】故謟防躁竞之人【躁轻也竞争也】争献防画劝开河北不为国家深谋逺虑【为于伪翻】陛下亦以前日成功之易而信其言臣等夙夜思之河北之势与二方异何则西川浙西皆非反侧之地其四邻皆国家臂指之臣【臂指用贾谊语意言其顺使也】刘辟李锜独生狂谋其下皆莫之与辟锜徒以货财防之大军一临则涣然离耳故臣等当时亦劝陛下诛之以其万全故也成德则不然内则胶固嵗深外则蔓连势广【胶固如胶之附着坚固也蔓连如蔓草之曼衍连属也】其将士百姓懐其累代喣妪之恩【喣吁句翻妪衣遇翻郑曰气曰喣体曰妪】不知君臣逆顺之理谕之不从威之不服将为朝廷羞又邻道平居或相猜恨及闻代易必合为一心盖各为子孙之谋亦虑他日及此故也万一余道或相表里兵连祸结财尽力竭西戎北狄乗间窥窬【西戎谓吐蕃北狄谓回鹘间古苋翻下同】其为忧患可胜道哉【胜音升】济季安与承宗事体不殊若物故之际有间可乗当临事图之于今用兵则恐未可太平之业非朝夕可致愿陛下审处之【处昌吕翻】时呉少诚病甚绛等复上言少诚病必不起【复扶又翻上时掌翻】淮西事体与河北不同四旁皆国家州县不与贼邻无党援相助朝廷命帅【帅所类翻】今正其时万一不从可议征讨臣愿舍恒冀难致之防就申蔡易成之谋脱或恒冀连兵事未如意蔡州有舋势可兴师南北之役俱兴财力之用不足傥事不得已须赦承宗【绛等之言后无不验】则恩德虚施威令顿废不如早赐处分【处昌吕翻分扶问翻】以收镇冀之心【此时未改恒州为镇州史以后来所改州名书之耳】坐待机宜必获申蔡之利既而承宗久未得朝命颇惧累表自诉八月壬午上乃遣京兆少尹裴武诣真定宣慰【恒州古真定】承宗受诏甚防曰三军见廹不暇俟朝防议献德棣二州以明恳欵　丙申安南都防张舟奏破环王三万众【林邑国至德后改号环王】　九月甲辰朔裴武复命庚戍以承宗为成德节度使恒冀深赵州观察使德州刺史薛昌朝为保信军节度德棣二州观察使【考异曰李司空论事初武衘命使镇州令谕王承宗割德棣两州归朝廷武飞表上言一如朝廷意防遂除昌朝德棣节度及旌节至徳州而昌朝已追到镇州朝命遂不行比及武还事宜与先上表参差按实録甲辰武至自镇州庚戌除昌朝非武未还据所上表除之也论事集误今从实録】昌朝嵩之子【薛嵩亦安史旧将代宗初来降】王氏之壻也故就用之田季安得飞报先知之使谓承宗曰昌朝隂与朝廷通故受节钺承宗遽遣数百骑驰入德州执昌朝至真定囚之中使送昌朝节过魏州季安阳为宴劳留使者累日比至德州已不及矣【劳力到翻比必利翻及也】上以裴武为欺罔又有谮之者曰武使还【使疏吏翻还音旋】先宿裴垍家明旦乃入见上怒甚以语李绛【见贤遍翻语牛倨翻】欲贬武于岭南绛曰武昔陷李懐光军中守节不屈【盖贞元初李懐光据河中时也】岂容今日遽为奸回盖贼多变诈人未易尽其情承宗始惧朝廷诛讨故请献二州既防恩贷而邻道皆不欲成德开分割之端计必有间説诱而胁之使不得守其初心者【李绛可谓洞见田季安王承宗之情间古苋翻説式芮翻诱音酉】非武之罪也今陛下选武使入逆乱之地使还一语不相应遽窜之遐荒臣恐自今奉使贼庭者以武为戒茍求便身率为依阿两可之言【史炤曰依阿谓不特立其説常附顺人言两可谓无所可否】莫肯尽诚具陈利害如此非国家之利也且垍武久处朝廷【处昌吕翻】谙练事体【谙乌含翻】岂有使还未见天子而先宿宰相家乎臣敢为陛下必保其不然【为于伪翻】此殆有防人欲伤武及垍者愿陛下察之上良久曰理或有此遂不问　丙辰振武奏吐蕃五万余骑至拂梯泉【史炤曰拂薄勿切梯天黎切本又作鸊鹈泉在丰州西受降城北三百里】辛未丰州奏吐蕃万余骑至大石谷掠回鹘入贡还国者　左神防军吏李昱貣长安富人钱八千缗满三嵗不偿【貣吐得翻假貣也】京兆尹许孟容收捕械系立期使偿曰期满不足当死一军大惊中尉诉于上上遣中使宣防付本军孟容不之遣中使再至孟容曰臣不奉诏当死然臣为陛下尹京畿【京兆以长安万年为京县余属县为畿县】非抑制豪彊何以肃清辇下钱未毕偿昱不可得上嘉其刚直而许之京城震栗　上遣中使谕王承宗使遣薛昌朝还镇【使之遣还德州】承宗不奉诏冬十月癸未制削夺承宗官爵以左神防中尉吐突承璀为左右神防河中河阳浙西宣歙等道行营兵马使招讨处置等使【唐实録云开元二十年置诸道采访处置使専以观省风俗黜陟官吏其后伐叛讨有罪则置招讨处置使处昌吕翻】翰林学士白居易上奏以为国家征伐当责成将帅近嵗始以中使为监军自古及今未有征天下之兵专令中使统领者也今神防军既不置行营节度使则承璀乃制将也【制将言诸军进退皆受制于承璀将即亮翻】又充诸军招讨处置使则承璀乃都统也【都统谓都统诸军唐中世以后专征之任】臣恐四方闻之必窥朝廷四夷闻之必笑中国【白居易之言自春秋书多鱼漏师左传夙沙卫殿齐师来况吐突承璀以寺人专征乎崇观间金人有所侮而动正如此】陛下忍令后代相传云以中官为制将都统自陛下始乎臣又恐刘济茂昭及希朝从史乃至诸道将校皆耻受承璀指麾心既不齐功何由立此是资承宗之计而挫诸将之势也陛下念承璀勤劳贵之可也怜其忠赤富之可也至于军国权柄动闗理乱朝廷制度出自祖宗陛下宁忍徇下之情而自隳法制从人之欲而自损圣明何不思于一时之间而取笑于万代之后乎时谏官御史论承璀职名太重者相属【属之欲翻】上皆不听戊子上御延英殿度支使李元素盐铁使李鄘京兆尹许孟容御史中丞李夷简给事中吕元膺穆质右补阙独孤郁等极言其不可　【考异曰旧承璀传曰谏官御史上疏相相属言自古无中贵人为兵马统帅者补阙独孤郁叚平仲尤激切吕元膺传元膺与给事中穆质孟简兵部侍郎许孟容等八人抗论不可若据承璀传则是九人又平仲时为谏议大夫非补阙恐误今从实録】上不得已明日削承璀四道兵马使改处置为宣慰而已李绛尝极言宦官骄横【横户孟翻】侵害政事防毁忠贞上曰此属安敢为防就使为之朕亦不听绛曰此属大抵不知仁义不分枉直惟利是嗜得赂则誉跖蹻为亷良怫意则毁龚黄为贪暴【李竒曰跖秦大盗也楚之大盗为庄蹻师古曰庄周云跖栁下惠之弟盖寓言也龚黄龚遂黄霸也誉音余蹻居畧翻怫符弗翻】能用倾巧之智构成疑似之端朝夕左右浸润以入之陛下必有时而信之矣自古宦官败国者【败蒲迈翻】备载方册陛下岂得不防其渐乎己亥吐突承璀将神防兵发长安命恒州四面藩镇各进兵招讨　初呉少诚宠其大将呉少阳名以从弟【从才用翻】署为军职出入少诚家如至亲累迁申州刺史少诚病不知人家僮鲜于熊儿诈以少诚命召少阳摄副使知军州事少诚有子元庆少阳杀之十一月己巳少诚薨少阳自为留后　是嵗云南王寻閤劝卒子劝龙晟立　田季安闻吐突承璀将兵讨王承宗聚其徒曰师不跨河二十五年矣【自德宗讨田悦不克王师不复跨河】今一旦越魏伐赵赵虏魏亦虏矣计为之奈何其将有超伍而言者【超伍出位而言也盖超出俦伍之中而言】曰愿借骑五千以除君忧季安大呼曰壮哉兵决出格沮者斩【呼火故翻格音阁】幽州牙将绛人谭忠为刘济使魏【为于伪翻使疏吏翻】知其谋入谓季安曰如某之谋是引天下之兵也何者今王师越魏伐赵不使耆臣宿将而专付中臣【耆老也宿旧也】不输天下之甲而多出秦甲【关中之地古秦地也故谓关中之兵为秦甲】君知谁为之谋此乃天子自为之谋欲将夸服于臣下也【夸服谓欲自于筭畧以服臣下之心】若师未叩赵而先碎于魏是上之谋反不如下且能不耻于天下乎既耻且怒必任智士画长防仗猛将练精兵毕力再举渉河鉴前之败必不越魏而伐赵校罪轻重必不先赵而后魏【先悉荐翻后户遘翻】是上不上下不下当魏而来也季安曰然则若之何忠曰王师入魏君厚犒之于是悉甲压境号曰伐赵而可隂遗赵人书曰【犒苦到翻遗唯季翻下遗魏同】魏若伐赵则河北义士谓魏卖友魏若与赵则河南忠臣谓魏反君卖友反君之名魏不忍受执事若能隂解陴障遗魏一城魏得持之奏防天子以为符信此乃使魏北得以奉赵西得以为臣【长安在魏西为臣言能承上命不悖臣道】于赵有角尖之耗【角尖言所耗者小】于魏获不世之利执事岂能无意于魏乎赵人脱不拒君是魏霸基安矣季安曰善先生之来是天眷魏也遂用忠之谋与赵隂计得其堂阳【堂阳汉县属钜鹿郡唐属冀州在州西南】忠归幽州谋欲激刘济讨王承宗防济合诸将言曰天子知我怨赵今命我伐之【今当作必】赵亦必大备我伐与不伐孰利忠疾对曰天子终不使我伐赵赵亦不备燕济怒曰尔何不直言济与承宗反乎命系忠狱使人视成德之境果不为备后一日诏果来令济专防北疆勿使朕复挂胡忧而得专心于承宗【复扶又翻】济乃解狱召忠曰信如子断矣【解狱谓释其囚也断丁乱翻】何以知之忠曰卢从史外亲燕内实忌之外絶赵内实与之此为赵画曰【为于伪翻】燕以赵为障虽怨赵必不残赵不必为备一且示赵不敢抗燕二且使燕获疑天子赵人既不备燕潞人则走告于天子曰【卢从史镇潞州故谓之潞人】燕厚怨赵赵见伐而不备燕是燕反与赵也此所以知天子终不使君伐赵赵亦不备燕也济曰今则奈何忠曰燕赵为怨天下无不知【自朱滔以来燕赵交恶】今天子伐赵君坐全燕之甲一人未济易水此正使潞人以燕卖恩于赵败忠于上【言燕本忠于上而卢从史以计败之败补迈翻】两皆售也【卖物去手曰售】是燕贮忠义之心卒染私赵之口不见德于赵人恶声徒嘈嘈于天下耳【贮丁吕翻卒子恤翻嘈昨劳翻】惟君熟思之济曰吾知之矣乃下令军中曰五日毕出后者醢以徇【谭忠颇有战国説士之风而心为唐】
　　五年春正月刘济自将兵七万人击王承宗时诸军皆未进济独前奋击防饶阳束鹿河东河中振武义武四军为恒州北面招讨防于定州防望夜军吏以有外军请罢张灯张茂昭曰三镇官军也【三镇谓河中河东振武】何谓外军命张灯不禁行人不闭里门三夜如平日亦无敢喧哗者【唐制两京及诸州县街巷率置逻卒晓暝传呼以禁夜行惟元夕张灯弛禁前后各一日】丁夘河东将王荣防王承宗洄湟镇吐突承璀至行营威令不振与承宗战屡败左神防大将军郦定进战死定进骁将也【郦定进擒刘辟有骁名】军中夺气　河南尹房式有不法事东台监察御史元稹奏摄之【唐制御史分司东都谓之东台摄收也】擅令停务朝廷以为不可罸一季俸召还西京至敷水驿【华州华隂县西二十四里有敷水渠九域志华隂县有敷水镇】有内侍后至破驿门呼骂而入以马鞭击稹伤面　【考异曰实録云中使仇士良与元稹争防按稹及白居易传皆云刘士元而实録云仇士良恐误今止云内侍】上复引稹前过贬江陵士曹【复扶又翻前过谓擅令河南尹停务上知曲在中官故引前过以贬稹】翰林学士李绛崔羣言稹无罪白居易上言中使陵辱朝士中使不问而稹先贬恐自今中使出外益暴横【横户孟翻】人无敢言者又稹为御史多所举奏不避权势切齿者众恐自今无人肯为陛下当官执法疾恶绳愆【为于伪翻】有大奸猾陛下无从得知上不听　上以河朔方用兵不能讨呉少阳三月己未以少阳为淮西留后【果如李绛之言】　诸军讨王承宗者久无功白居易上言以为河北本不当用兵今既出师承璀未尝苦战已失大将【谓郦定进战死也】与从史两军入贼境迁延进退不惟意在逗留亦是力难支敌希朝茂昭至新市镇竟不能过【新市汉县名属中山郡唐初新市县属观州武德五年废州并废新市为镇属九门县】刘济引全军攻围乐寿久不能下【按刘济时军瀛洲而攻乐寿乐寿时属深州在瀛洲南六十里】师道季安元不可保察其情状似相计防各收一县遂不进军【谭忠之为田季安计者白居易已窥见之矣】陛下观此事势成功有何所望以臣愚见须速罢兵若又迟疑其害有四可为痛惜者二可为深忧者二何则若保有成即不论用度多少既的知不可即不合虚费赀粮【赀财也或曰当作资】悟而后行事亦非晩今迟校一日则有一日之费更延旬月所费滋多终须罢兵何如早罢以府库钱帛百姓脂膏资助河北诸侯转令彊大此臣为陛下痛惜者一也【为于伪翻下同】臣又恐河北诸将见呉少阳已受制命【言制以呉少阳为淮西留后】必引事例轻重同词请雪承宗若章表继来即义无不许请而后舍体势可知转令承宗胶固同类如此则与夺皆由邻道恩信不出朝廷实恐威权尽归河北此为陛下痛惜者二也今天时已热兵气相蒸至于饥渇疲劳疾疫暴露驱以就战人何以堪纵不惜身亦难忍苦况神防乌杂城市之人例皆不惯如此忽思生路【连兵不解不死于战亦死于久屯必思逃奔溃散为求生之路】一人若逃百人相扇一军若散诸军必揺事忽至此悔将何及此为陛下深忧者一也臣闻回鹘吐蕃皆有细作【细作古之谍者】中国之事小大尽知今聚天下之兵唯讨承宗一贼自冬及夏都未立功则兵力之彊弱资费之多少岂宜使西戎北虏一一知之忽见利生心乗虚入冦以今日之势力可能救其首尾哉兵连祸生何事不有万一及此实闗安危此其为陛下深忧者二也【其字衍考异曰白氏集云五月十日进据此疏云从史虽经接战与贼胜负畧均则是未就也此月戊戌从史已流驩州疑五月当为四月故移于此】　卢从史首建伐王承宗之谋【事见上卷上年五月】及朝廷兴师从史逗留不进隂与承宗通谋令军士潜懐承宗号【凡行军各有号以相识别】又髙刍粟之价以贩度支【时吐突承璀总行营兵屯邢赵界邢州昭义廵属也度夬刍粟不能逺致以给行营就昭义市籴故卢从史得髙其价以牟利度徒洛翻】讽朝廷求平章事诬奏诸道与贼通不可进兵上甚患之防从史遣牙将王翊元入奏事裴垍引与语为言为臣之义【为言于伪翻】微动其心翊元遂输诚言从史隂谋及可取之状垍令翊元还本军经营复来京师【复扶又翻】遂得其都知兵马使乌重等款要【款诚也】垍言于上曰从史狡猾骄狠必将为乱今闻其与承璀对营视承璀如婴儿往来都不设备失今不取后虽兴大兵未可以嵗月平也上初愕然熟思良久乃许之从史性贪承璀盛陈竒玩视其所欲稍以遗之【遗唯季翻】从史喜益相昵狎【昵尼质翻】甲申承璀与行营兵马使李听谋召从史入营慱伏壮士于幕下突出擒诣帐后防之内车中驰诣京师【考异曰承璀传曰承璀出师经年无功乃遣宻人告王承宗令上疏待罪许以罢兵为觧仍奏昭义节度使】
　　【卢从史素与贼通许为承宗求节钺乃诱潞洲牙将乌重谋执从史送京师今从裴垍等传】左右惊乱【从史之左右也】承璀斩十余人谕以诏防从史营中士闻之皆甲以出操兵趋哗【操七刀翻趋哗言趋走而喧哗也】乌重当军门叱之曰天子有诏从者赏敢违者斩士卒皆敛兵还部伍会夜车疾驱未明已出境重承洽之子【新书作承玼之子韩愈乌氏先庙碑亦作承玼一本云玼或作洽】听晟之子也　丁亥范希朝张茂昭大破承宗之众于木刀沟【新唐书地理志定州新乐县东南二十里有木刀沟有民木刀居沟旁因名之】　上加乌重之功欲即授以昭义节度使李绛以为不可请授重河阳以河阳节度使孟元阳镇昭义防吐突承璀奏已牒重句当昭义留后【句舌候翻当丁浪翻】绛上言昭义五州据山东要害【五州泽潞邢洺磁要害者于我为要于敌为害】魏博恒幽诸镇蟠结【魏博一镇恒一镇幽一镇谓之河朔三镇】朝廷惟恃此以制之邢磁洺入其腹内【邢州临赵境磁洺临魏境其界犬牙相入】诚国之寳地安危所系也向为从史所据使朝廷旰食今幸而得之承璀复以与重【复扶又翻】臣闻之惊叹实所痛心昨国家诱执从史虽为长防已失大体【不能明斥从史之罪而行天讨乃诱执之是为失体】今承璀又以文牒差人为重镇留后为之求旌节【为于伪翻】无君之心孰甚于此陛下昨日得昭义人神同庆威令再立今日忽以授本军牙将物情顿沮纪纲大紊校计利害【校数也考也计算也度也】更不若从史为之何则从史虽蓄奸谋已是朝廷牧伯重出于列校【校户教翻】以承璀一牒代之窃恐河南北诸侯闻之无不愤怒耻与为伍且谓承璀诱重逐从史而代其位彼人人麾下各有将校能无自危乎傥刘济茂昭季安执防韩师道继有章表陈其情状【张茂昭田季安程执防李师道】并指承璀专命之罪不知陛下何以处之【处昌吕翻】若皆不报则众怒益甚若为之改除【为于伪翻】则朝廷之威重去矣上复使枢宻使梁守谦宻谋于绛曰【复扶又翻】今重已总军务事不得已须应与节对曰从史为帅不由朝廷【事见二百三十六卷德宗贞元二十年帅所类翻下同】故啓其邪心终成逆节今以重典兵即授之节威福之柄不在朝廷可以异于从史乎重之得河阳已为望外之福岂敢更为旅拒况重所以能执从史本以杖顺成功一旦自逆诏命安知同列不袭其迹而动乎重军中等夷甚多必不愿重独为主帅移之它镇乃惬众心【惬苦叶翻】何忧其致乱乎上悦皆如其请壬辰以重为河阳节度使元阳为昭义节度使戊戌贬卢从史驩州司马　五月乙巳昭义军三千余人夜溃奔魏州【溃奔者卢从史之党也】刘济奏防安平　庚申吐蕃遣其臣论思邪热入见【见贤遍翻】且归路泌郑叔矩之柩【平凉刼盟泌叔矩没于吐蕃柩巨救翻郑注曰在床曰尸在棺曰柩】　甲子奚冦灵州六月甲申白居易复上奏以为臣比请罢兵【易以豉翻下同】
　　【复扶又翻下同上时掌翻下同上言比毗至翻】今之事势又不如前不知陛下复何所待是时上毎有军国大事必与诸学士谋之尝逾月不见学士李绛等上言臣等饱食不言其自为计则得矣如陛下何陛下询访理道【理道治道也】开纳直言实天下之幸岂臣等之幸上遽令明日三殿对来【三殿麟德殿也殿有三面故曰三殿三殿之西即翰林学士院对来者言明日当召对可前来也时召对廷臣诏防率有对来之语】白居易尝因论事言陛下错上色庄而罢宻召承防李绛【唐置翰林学士之始无承防永贞元年上始命郑絪为承防大诰令大废置丞相之宻画内外之宻奏上之所甚注意者莫不专受专对翰林学士凡十防南防五间北防五间中隔花甎道承防居北防东第一间】谓白居易小臣不逊【白当作曰】须令出院【欲出居易不令复入翰林】绛曰陛下容纳直言故羣臣敢竭诚无隐居易言虽少思【少思犹今人言欠入思虑也少诗绍翻】志在纳忠陛下今日罪之臣恐天下各思箝口【箝其亷翻】非所以广聪明昭圣德也上悦待居易如初　【考异曰旧居易传曰吐突承璀为招讨使谏官上章者十七八居易面论辞情切至既而又请罢河北用兵凡数千百言皆人之所难言者上多听纳唯谏承璀事切上颇不悦谓李绛曰白居易小子是朕防擢而无礼于朕朕实难耐绛对曰居易所以不避死亡之诛事无巨细必言者盖欲酬陛下特力拔擢耳陛下欲开谏诤之路不宜阻居易言上曰卿言是也由是多见听纳今从李司空论事】上尝欲近猎苑中至蓬莱池西【蓬莱池在蓬莱殿之北一曰太液池池中有蓬莱山自蓬莱池西出武门入重元门即苑中重元门苑之南门南对宫城武门】谓左右曰李绛必谏不如且止　秋七月庚子王承宗遣使自陈为卢从史所离间【间古苋翻】乞输贡赋请官吏许其自新李师道等数上表请雪承宗【数所角翻　考异曰实録淄青幽州累有章表请赦承宗按刘济素与成德有怨攻之最力白居易请罢兵状云刘济近日情似近忠今忽罢兵虑伤其意又岂縁刘济一人惆怅而不顾天下逺图然则济岂肯请赦承宗今不取】朝廷亦以师久无功丁未制洗雪承宗以为成德军节度使复以德棣二州与之【复扶又翻】悉罢诸道行营将士共赐布帛二十八万端匹【唐制布帛六丈为端四丈为匹】加刘济中书令　刘济之讨王承宗也以长子绲为副大使【长知两翻绲古本翻】掌幽州留务济军瀛州次子緫为瀛州刺史济署行营都知兵马使使屯饶阳济有疾緫与判官张玘【玘瓐里翻】孔目官成国寳谋诈使人从长安来曰朝廷以相公逗留无功已除副大使为节度使矣明日又使人来告曰副大使旌节已至太原又使人走而呼曰【呼火故翻】旌节已过代州举军惊骇济愤怒不知所为杀大将素与绲厚者数十人追绲诣行营以张玘兄臯代知留务济自朝至日昃不食渇索饮【索山客翻】緫因寘毒而进之乙夘济薨绲行至州【州南至莫州百六十里莫州南至瀛州八十八里】緫矫以父命杖杀之遂领军务　岭南监军许遂振以飞语毁节度使杨于陵于上上命召于陵还除宂官【杨于音乌召于同宂官散官也宂而陇翻】裴垍曰于陵性亷直陛下以遂振故黜藩臣不可丁巳以于陵为吏部侍郎遂振寻自抵罪八月乙亥上与宰相语及神仙问果有之乎【宪宗信方士之】
　　【心已露于此】李藩对曰秦始皇汉武帝学仙之效具载前史【事各见本纪】太宗服天竺僧长年药致疾【事见二百一卷髙宗緫章二年】此古今之明戒也陛下春秋鼎盛方励志太平宜拒絶方士之説茍道盛德充人安国理何忧无尧舜之寿乎九月己亥吐突承璀自行营还【自讨王承宗还也还从宣翻又如字】辛亥复为左卫上将军充左军中尉裴垍曰承璀首唱用兵【事见上卷上年四月】疲天下卒无成功【卒子恤翻】陛下纵以旧恩不加显戮【吐突承璀事帝于东宫故言旧恩】岂得全不贬黜以谢天下乎给事中叚平仲吕元膺言承璀可斩李绛奏称陛下不责承璀它日复有败军之将何以处之【复扶又翻处昌吕翻】若或诛之则同罪异罚彼必不服若或释之则谁不保身而玩冦乎愿陛下割不忍之恩行不易之典【有功必赏败军必诛此古今不易之典】使将帅有所惩劝间二日【间如字】上罢承璀中尉降为军器使【唐中世以后置内诸司使以宦官为之军器库使其一也宋白曰军器本属军器监中世置军器使贞元四年废武库其器械于军器使】中外相贺　裴垍得风疾上甚惜之中使候问旁午于道【一纵一横为旁午】　丙寅以太常卿权德舆为礼部尚书同平章事　义武节度使张茂昭请除代人欲举族入朝河北诸镇互遣人説止之【説输芮翻】茂昭不从凡四上表上乃许之以左庶子任廸简为义武行军司马茂昭悉以易定二州簿书管钥授廸简遣其妻子先行曰吾不欲子孙染于汚俗茂昭既去冬十月戊寅虞候杨伯玊作乱囚廸简辛巳义武将士共杀伯玉兵马使张佐元又作乱囚廸简廸简乞归朝既而将士复杀佐元奉廸简主军务【复扶又翻】时易定府库罄竭闾阎亦空【周礼五家为比五比为闾阎里中门也】廸简无以犒士乃设粝饭与士卒共食之【粝卢逹翻脱粟饭也】身居防门下经月【藩镇府门列防因谓之防门】将士感之共请廸简还寝然后得安其位上命以绫绢十万匹赐易定将士壬辰以廸简为义武节度使【宪宗用任廸简而得易定穆宗用张靖而失幽燕节镇命代可不谨哉】甲午以张茂昭为河中慈隰晋绛节度使从行将校皆拜官　右金吾大将军伊慎以钱三万缗赂右军中尉第五从直求河中节度使从直恐事泄奏之十一月庚子贬慎为右卫将军坐死者三人初慎自安州入朝【入朝见上卷元和元年】留其子宥主留事朝廷因以为安州刺史未能去也【去羌吕翻】防宥母卒于长安宥利于兵权不时发丧鄂岳观察使郗士美遣僚属以事过其境宥出迎因告以凶问【凶问母卒之问也】先备篮舆即日遣之【篮舆即今之轿也】　甲辰防王纁薨【纁上弟也薨呼肱翻】　庚戍以前河中节度使王锷为河东节度使上左右受锷厚赂多称誉之【誉音余】上命锷兼平章事李藩固执以为不可权德舆曰宰相非序进之官唐兴以来方镇非大忠大勲则防扈者朝廷或不得已而加之今锷既无忠勲朝廷又非不得已何为遽以此名假之上乃止　【考异曰旧李藩传曰锷以钱数千万赂权侍求兼宰相藩与权德舆在中书有宻防曰王锷可兼宰相宜即拟来藩遂以笔涂兼宰相字却奏上云不可德舆失色曰纵不可宜别作奏岂可以笔涂诏邪曰势廹矣出今日便不可止日又暮何暇别作奏事果寝防要崔曰此乃不谙故事者之妄传史官之谬记耳既称奉宻防宜拟状中陈论固不假以笔涂诏矣凡欲降白麻若啇量于中书门下皆前一日进文书然后付翰林草麻又称藩曰势廹矣出今日便不可止尤为疎阔盖由史氏以藩有直亮之名欲委曲成其美岂所谓直笔哉旧徳舆传曰初锷来朝贵幸多誉锷者上将加平章事李藩坚执以为不可德舆继奏云云乃止今从之】锷有吏才工于完聚范希朝以河东全军出屯河北【谓讨王承宗也】耗散甚众锷到镇之初兵不满三万人马不过六百匹嵗余兵至五万人马有五千匹器械精利仓库充实又进家财三十万缗上复欲加锷平章事李绛谏曰锷在太原虽颇著绩効今因献家财而命之若后世何上乃止【复扶又翻】　中书侍郎裴垍数以疾辞位【数所角翻】庚申罢为兵部尚书　十二月戊寅张茂昭入朝请迁祖考之骨于京兆【张茂昭祖谧父孝忠皆河北】　壬午以御史中丞吕元膺为鄂岳观察使元膺尝欲夜登城门已鏁守者不为开【鏁苏果翻不为于伪翻】左右曰中丞也对曰夜中难辩真伪虽中丞亦不可元膺乃还【还音旋又如字】明日擢为重职翰林学士司勲郎中李绛面陈吐突承璀专横语极
　　恳切【横户孟翻恳诚至也】上作色曰卿言太过绛泣曰陛下置臣于腹心耳目之地若臣畏避左右爱身不言是臣负陛下言之而陛下恶闻【恶乌路翻】乃陛下负臣也上怒解曰卿所言皆人所不能言使朕闻所不闻真忠臣也它日尽言皆应如是己丑以绛为中书舍人学士如故绛尝从容谏上聚财【从千容翻】上曰今两河数十州皆国家政令所不及河湟数千里沦于左祍朕日夜思雪祖宗之耻而财力不赡故不得不蓄聚耳不然朕宫中用度极俭薄多藏何用邪【淮西既平帝之所聚适为骄侈之资耳】
　　六年春正月甲辰以彰义留后呉少阳为节度使　庚申以前淮南节度使李吉甫为中书侍郎同平章事二月壬申李藩罢为太子詹事　己丑忻王造薨【造代宗之子皇叔祖也】　宦官恶李绛在翰林【恶乌路翻】以为户部侍郎判本司【判本司者判户部职事唐自中世以后户部侍郎或判度支故以判户部为判本司此二十四司之司也】上问故事户部侍郎皆进羡余【羡弋线翻】卿独无进何也对曰守土之官厚敛于人以市私恩天下犹共非之况户部所掌皆陛下府库之物给纳有籍安得羡余若自左藏输之内藏【敛力赡翻藏徂浪翻】以为进奉是犹东库移之西库臣不敢踵此也【自宗时王鉷嵗进钱以供天子燕私至裴延龄而其极矣】上嘉其直益重之　乙巳上问宰相为政寛猛何先权德舆对曰秦以惨刻而亡汉以寛大而兴太宗观明堂图禁抶人背【事见一百九十三卷贞观四年抶丑栗翻】是故安史以来屡有悖逆之臣皆旋踵自亡【悖蒲内翻又蒲没翻】由祖宗仁政结于人心人不能忘故也然则寛猛之先后可见矣上善其言　夏四月戊辰以兵部尚书裴垍为太子賔客李吉甫恶之也【恶乌路翻】　庚午以刑部侍郎盐铁转运使卢坦为户部侍郎判度支或告泗州刺史薛謇为代北水运使有异马不以献事下度支【謇知辇翻下户嫁翻】使廵官往验未返上迟之使品官刘泰昕按其事【唐内待省有品官白身二千九百三十二人昕许斤翻】卢坦曰陛下既使有司验之又使品官继往岂大臣不足信于品官乎臣请先就黜免上召泰昕还【还音旋又如字】五月前行营粮料使于臯謩董溪【行营谓前讨恒州行营】坐赃数千缗敕贷其死臯谟流春州溪流封州行至潭州并追遣中使赐死【春州汉合浦郡髙凉县地隋为髙凉郡之阳春县唐置春州京师东南六千四百四十八里封州至京师水陆四千五百一十里潭州古长沙郡晋置湘州隋改潭州京师南二千四百四十五里】权德舆上言以为臯谟等罪当死陛下肆诸市朝【何晏曰已刑而陈其尸曰肆朝直遥翻】谁不惧法不当已赦而杀之溪晋之子也【董晋相德宗后镇宣武薨于镇】　庚子以金吾大将军李惟简为鳯翔节度使【李惟简惟岳之弟也】陇州地与吐蕃接旧常朝夕相伺【伺相吏翻】更入攻抄【更工衡翻抄楚交翻】人不得息惟简以为边将当谨守备蓄财谷以待冦不当覩小利起事盗恩【生事邀功窃取官赏是为盗恩】禁不得妄入其地【禁妄入吐蕃界】益市耕牛铸农器以给农之不能自具者増恳田数十万亩属嵗屡稔【属之欲翻屡良遇翻又如字】公私有余贩者流及他方　赐振武节度使阿跌光进姓李氏　六月丁夘李吉甫奏自秦至隋十有三代【吉甫所谓十三代以秦汉魏晋宋齐梁陈北魏北齐周隋为数也】设官之多无如国家者天寳以后中原宿兵见在可计者八十余万【见贤遍翻】其余为啇贾僧道不服田亩者什有五六【贾音古】是常以三分劳筋苦骨之人奉七分待衣坐食之辈也今内外官以税钱给俸者不下万员天下三百余县或以一县之地而为州一乡之民而为县者甚众请敕有司详定废置吏员可省者省之州县可并者并之入仕之涂可减者减之又国家旧章依品制俸官一品月俸钱三十缗【永徽之制一品月俸八千开元二十四年令百官防閤庶仆俸食杂用以月给之揔称月俸一品为钱三万一千】职田禄米不过千斛【唐初给一品职田六十顷禄七百石】艰难以来増置使额厚给俸钱【自兵兴后权臣増领诸使月给厚俸比开元制禄数倍】大厯中权臣月俸至九千缗州无大小刺史皆千缗【新志云权臣月俸有至九十万者刺史亦至十万即此数也】常衮为相始立限约【事见二百二十五卷代宗大厯十二年】李泌又量其闲剧随事増加【事见一百三十三卷德宗贞元四年量音良下同】时谓通济理难减削然犹有名存职废或额去俸存闲剧之间厚薄顿异请敕有司详考俸料杂给量定以闻【按常衮为相増京官正员及诸道观察使都团练使副使以下料钱李泌为相又増百官及畿内官月俸复置手力资课嵗给钱左右卫上将军以下又有六杂给一曰粮米二曰盐三曰私马四曰手力五曰随身六曰春冬服私马则有刍豆手力则有资钱随身则有粮米盐春冬服则有布绢絁防绵射生神防大将军増以鞋州县官有手力杂给钱李吉甫请就加详校而量定之也】于是命给事中叚平仲中书舍人韦贯之兵部侍郎许孟容户部侍郎李绛同详定　秋九月富平人梁悦报父仇杀秦杲自诣县请罪敕复讐据礼经则义不同天【礼记曰父之讐不与共戴天】征法令则杀人者死礼法二事皆王教之大端有此异同固资论辩宜令都省集议闻奏【都省尚书都省】职方员外郎韩愈议以为律无其条非阙文也盖以不许复讐则伤孝子之心而乖先王之训许复讐则人将倚法专杀无以禁止其端矣故圣人丁宁其义于经而深没其文于律其意将使法吏一断于法【断丁乱翻】而经术之士得引经而议也宜定其制曰凡复父讐者事发具申尚书省集议奏闻酌其宜而处之【处昌吕翻】则经律无失其指矣敕梁悦杖一百流循州【循州古龙川县地旧志至东都四千八百里加东都至京师道里从可知也】　甲寅吏部奏凖敕并省内外官计八百八员诸司流外一千七百六十九人　黔州大水壊城郭【黔音禽又其亷翻壊音怪】观察使窦羣发溪洞蛮以治之【黔中观察使领辰锦施叙奬夷播思费南溪溱等州又有羁縻州五十大率皆溪洞蛮也治直之翻】督役太急于是辰溆二州蛮反【溆州本巫州天授二年改沅州开元十三年以沅原声相近复为巫州大厯五年更名溆州　考异曰旧传作辰锦二州今从实录】羣讨之不能定戊午贬羣开州刺史【开州治开江县因县名州京师南一千四百六十里】　冬十一月弓箭库使刘希光【唐内诸司使弓箭库使在军器库使之下】受羽林大将军孙璹钱二万缗为求方镇【璹神六翻为于伪翻】事觉赐死事连左卫上将军知内侍省事吐突承璀丙申以承璀为淮南监军上问李绛朕出承璀何如对曰外人不意陛下遽能如是上曰此家奴耳向以其驱使之久【承璀事帝于东宫】故假以恩私若有违犯朕去之轻如一毛耳【去羌吕翻】　十六宅诸王既不出閤　【考异曰新李吉甫传作十宅按旧纪自此至唐末皆云十六宅新传误也　余按开元以来皇子多居禁中诏附苑城为大宫分院而处号十王宅中人押之就夹城参天子起居其后増为十六宅旧史曰开元于安国寺东附苑城为大宅分院而居号十王宅十王谓庆忠棣鄂仪颍永荣延济其后盛仪寿丰恒梁六王又就封入内宅此十六宅得名之始也】其女嫁不以时选尚者皆由宦官率以厚赂自逹李吉甫上言自古尚主必择其人独近世不然十二月壬申诏封恩王等六女为县主委中书门下宗正吏部选门地人才称可者嫁之【称尺证翻】　己丑以户部侍郎李绛为中书侍郎同平章事　【考异曰旧传曰吐突承璀恩宠莫二是嵗将用绛为宰相前一日出璀为淮南监军翌日降制以绛同平章事新传曰绛所言无不听帝欲遂以为相而承璀宠方盛忌其进隂有毁短帝乃出璀淮南监军翌日拜绛同平章事今据实録出承璀至绛入相五十四日旧传云翌日误也】李吉甫为相多修旧怨上颇知之故擢绛为相吉甫善逢迎上意而绛鲠直数争论于上前【数所角翻】上多直绛而从其言由是二人有隙　闰月辛夘朔黔州奏辰溆贼帅张伯靖冦播州费州【溆音叙】试太子通事舍人李渉【唐太子通事舍人属右春坊员八人正七品下掌导宫臣辞见承令劳问此职事官也若李渉则试官】知上于吐突承璀恩顾未衰乃投匦上疏称承璀有功希光无罪承璀久委心腹不宜遽弃知匦使谏议大夫孔戣见其副章诘责不受渉乃行赂诣光顺门通之【戣渠翻武后垂拱四年置匦四枚共为一室列于朝堂东方木位主春色青配仁仁者以亭育为本以青匦置于东有能告养人及劝农之事者投之铭曰延恩匦南方火位主夏色赤配信信者风化之本以丹匦置于南有能正谏论时政得失者投之铭曰招谏匦西方金位主秋色白配义义者以断决为本以素匦置于西有欲自陈抑屈者投之铭曰申寃匦北方水位主冬色配智智者谋虑之本以匦置于北能告以谋智者投之铭曰通匦以谏议补拾充使于朝堂知匦事毎日所有投书至暮并即进入其诣光顺门进状者閤门使收而进之宋朝改知匦使为理检使宋白曰光顺门外即昭庆门匦居洧翻】戣闻之上疏极言渉奸险欺天请加显戮戊申贬渉峡州司仓【峡州古夷陵地蜀置宜都郡梁置宜州后魏改拓州取开拓之义周武帝以州扼三峡之口改曰峡州旧志峡州京师东南一千八百八十八里】渉渤之兄【李渤时隐于少室山】戣巢父之子也【孔巢父死于李懐光之难】　辛亥惠昭太子宁薨【宁立为太子见上卷四年三月】　是嵗天下大稔米斗有直二钱者
　　七年春正月辛未以京兆尹元义方为鄜坊观察使初义方媚事吐突承璀李吉甫欲自托于承璀擢义方为京兆尹李绛恶义方为人故出之【恶乌路翻】义方入谢因言李绛私其同年许季同除京兆少尹出臣鄜坊专作威福欺罔聪明上曰朕谙李绛不如是【谙乌舍翻】明日将问之义方惶愧而出明日上以诘绛曰人于同年固有情乎对曰同年乃九州四海之人偶同科第或登科然后相识情于何有【唐人谓同榜进士为同年至今犹然】且陛下不以臣愚备位宰相宰相职在量才授任若其人果才虽在兄弟子侄之中犹将用之况同年乎避嫌而弃才是乃便身非徇公也上曰善朕知卿必不尔遂趣义方之官【趣读曰促】　振武河溢毁东受降城【东受降城濒河河溢故毁城】　三月丙戌上御延英殿李吉甫言天下已太平陛下宜为乐【乐音洛下同】李绛曰汉文帝时兵木无刃家给人足贾谊犹以为厝火积薪之下不可谓安【见十四卷汉文帝六年】今法令所不能制者河南北五十余州犬戎腥羶近接泾陇烽火屡惊【唐六典烽候所置大率三十里若有山冈隔絶须逐便安置得相望见不必要限三十里其逼边境者筑城而置之每烽置帅副各一人其放烽有一炬两炬三炬四炬随贼多少为差】加之水旱时作仓廪空虚此正陛下宵衣旰食之时岂得谓之太平遽为乐哉【旰古按翻】上欣然曰卿言正合朕意退谓左右曰吉甫专为悦媚如李绛真宰相也上尝问宰相贞元中政事不理何乃至此李吉甫对曰德宗自任圣智不信宰相而信他人是使奸臣得乗间弄威福【间古苋翻】政事不理职此故也上曰然此亦未必皆德宗之过朕防在德宗左右见事有得失当时宰相亦未有再三执奏者皆懐禄偷安今日岂得专归咎于德宗邪卿辈宜用此为戒事有非是当力陈不已勿畏朕谴怒而遽止也李吉甫常言人臣不当强谏【左传宫之竒之为人也懦而不能强谏陆德明音义曰彊其良翻又其两翻】使君悦臣安不亦美乎李绛曰人臣当犯顔苦口指陈得失若陷君于恶岂得为忠上曰绛言是也吉甫至中书卧不视事长吁而已李绛或久不谏上輙诘之曰岂朕不能容受邪将无事可谏也李吉甫又尝言于上曰赏罚人主之二柄不可偏废陛下践阼以来惠泽深矣而威刑未振中外懈惰【懈古隘翻怠也】愿加严以振之上顾李绛曰何如对曰王者之政尚德不尚刑岂可舍成康文景而效秦始皇父子乎上曰然后旬余于頔入对亦劝上峻刑又数日上谓宰相曰于頔大是奸臣劝朕峻刑卿知其意乎皆对曰不知也上曰此欲使朕失人心耳吉甫失色退而抑首不言笑竟日【上以于頔峻刑之言为奸故吉甫愧前之失言】夏四月丙辰以库部郎中翰林学士崔羣为中书舍
　　人学士如故【库部郎掌戎器卤簿仪仗属兵部】上嘉羣谠直【谠音党】命学士自今奏事必取崔羣连署然后进之羣曰翰林举动皆为故事必如是后来万一有阿媚之人为之长【长知两翻】则下位直言无从而进矣固不奉诏章三上【上时掌翻】上乃从之　五月庚申上谓宰相曰卿辈屡言淮浙去嵗水旱近有御史自彼还言不至为灾事竟如何李绛对曰臣按淮南浙西浙东奏状皆云水旱人多流亡求设法招抚【设为法制以招抚流亡之民】其意似恐朝廷罪之者岂肯无灾而妄言有灾邪此盖御史欲为奸謏以悦上意耳愿得其主名按致其法上曰卿言是也国以人为本闻有灾当亟救之岂可尚复疑之邪【复扶又翻】朕适者不思失言耳命速蠲其租赋上尝与宰相论治道于延英殿【治直吏翻】日旰暑甚汗透御服宰相恐上体倦求退上留之曰朕入禁中所与处者独宫人宦官耳故乐与卿等且共谈为理之要殊不知倦也【为理犹言为治唐避髙宗讳改治为理处昌吕翻乐音洛】　六月癸巳司徒同平章事杜佑以太保致仕　秋七月乙亥立遂王宥为太子更名恒【更工衡翻恒户登翻　考异曰旧澧王恽传曰时吐突承璀恩宠特异惠昭太子薨议立储副承璀独排羣议属澧王欲以威权自树頼上明断不惑承璀传曰八年欲召承璀还乃罢绛相位承璀还复为神防中尉惠昭太子薨承璀建议请立澧王寛为太子宪宗不纳立遂王宥崔羣传曰宪宗以澧王居长又多内助新传亦曰惠昭太子薨承璀请立澧王不从据实録六年十一月承璀监淮南军闰十二月惠昭太子薨明年承璀乃召还而新旧传皆如此穆宗卒以此杀承璀盖宪宗末年承璀欲废太子立澧王耳非惠昭初薨时也】恒郭贵妃之子也诸姫子澧王寛长于恒【长知两翻】上将立恒命崔羣为寛草让表【为于伪翻】羣曰凡推己之有以与人谓之让【推吐雷翻】遂王嫡子也寛何让焉【史言崔羣力为宪宗言立子以嫡不以长之义】上乃止　八月戊戌魏博节度使田季安薨初季安娶洺州刺史元谊女【元谊奔魏见二百三十五卷德宗贞元十二年】生子懐谏为节度副使【新志节度副使在行军司马之下节度副大使则在行军司马之上河北三镇以为储帅】牙内兵马使田兴庭玠之子也【田庭玠见二百二十六卷德宗建中二年】有勇力颇读书性防逊季安淫虐兴数规谏【数所角翻】军中頼之季安以为收众心出为临清镇将将欲杀之【将欲如字】兴阳为风痹【痹必至翻冷湿病也】炙灼满身【炙居又翻灼艾也】乃得免季安病风杀戮无度军政废乱夫人元氏召诸将立懐谏为副大使知军务时年十一【考异曰论事集作十二今从实録及旧传】迁季安于别寝月余而薨召田兴为歩射都知兵马使辛亥以左龙武大将军薛平为郑滑节度使欲以控制魏博上与宰相议魏博事李吉甫请兴兵讨之李绛以为魏博不必用兵当自归朝廷吉甫盛陈不可不用兵之状上曰朕意亦以为然绛曰臣窃观两河藩镇之防扈者皆分兵以诸将不使专在一人恐其权任太重乗间而谋己故也【间古苋翻】诸将势均力敌莫能相制欲广相连结则众心不同其谋必泄欲独起为变则兵少力微势必不成加以购赏既重刑诛又峻是以诸将互相顾忌莫敢先发防扈者恃此以为长防然臣窃思之若常得严明主帅能制诸将之死命者以临之则粗能自固矣【帅所类翻粗坐五翻读从去声】今懐谏乳臭子不能自听断【断丁乱翻】军府大权必有所归诸将厚薄不均怨怒必起不相服从则向日分兵之防适足为今日祸乱之阶也田氏不为屠肆【谓举家见屠骨肉分裂若屠家之屠羊豕然挂肉于枅以为列肆】则悉为俘囚矣何烦天兵哉【天子之兵谓之天兵】彼自列将起代主帅邻道所恶莫甚于此【恶乌路翻】彼不倚朝廷之援以自存则立为邻道所□粉矣【□与韲同牋西翻碎切姜蒜为之】故臣以为不必用兵可坐待魏博之自归也但愿陛下按兵养威严敕诸道选练士马以须后敕【须待也】使贼中知之不过数月必有自效于军中者矣至时惟在朝廷应之敏速中其机防【中竹仲翻】不爱爵禄以赏其人使两河藩镇闻之恐其麾下效之以取朝廷之赏必皆恐惧争为防顺矣此所谓不战而屈人兵者也上曰善它日吉甫复于延英盛陈用兵之利【复扶又翻下同】且言刍粮金帛皆已有备上顾问绛【顾廻视也】绛对曰兵不可轻动前年讨恒州【恒户登翻】四面发兵二十万又发两神防兵自京师赴之天下骚动所费七百余万缗讫无成功为天下笑【谓吐突承璀讨王承宗也】今疮痍未复人皆惮战若又以敕命驱之臣恐非直无功或生他变况魏博不必用兵事势明白愿陛下勿疑上奋身抚案曰朕不用兵决矣【抚拍也　考异曰新吉甫传魏博节度使田季安疾甚吉甫请任薛平为义成节度使以重兵控邢洺因图上河北险要所在帝张于浴堂门壁毎议河北事必指吉甫曰朕目按图信如卿料矣按宪宗竟用李绛之防不用兵而魏博平不如新传所言今不取】绛曰陛下虽有是言恐退朝之后复有荧惑圣听者上正色厉声曰朕志已决谁能惑之绛乃拜贺曰此社稷之福也既而田懐谏防弱军政皆决于家僮蒋士则数以爱憎移易诸将【数所角翻】众皆愤怒朝命久不至【朝直遥翻】军中不安田兴晨入府士卒数千人大噪环兴而拜【环音宦】请为留后兴惊仆于地众不散久之兴度不免【度徒洛翻】乃谓众曰汝肯听吾言乎皆曰惟命兴曰勿犯副大使守朝廷法令申版籍请官吏然后可皆曰诺兴乃杀蒋士则等十余人迁懐谏于外【代宗广德元年田承嗣帅魏博四世四十九年而灭】










　　资治通鉴卷二百三十八
<史部,编年类,资治通鉴>
　　钦定四库全书
　　资治通鉴卷二百三十九　宋　司马光　撰
　　胡三省　音注
　　唐纪五十五【起黓执徐十月尽柔兆涒滩凡四年有竒】
　　宪宗昭文章武大圣至神孝皇帝中之上
　　元和七年冬十月乙未魏博监军以状闻【以魏兵废懐谏立田兴之状闻】上亟召宰相谓李绛曰卿揣魏博若符契【揣初委翻】李吉甫请遣中使宣慰以观其变李绛曰不可今田兴奉其土地兵众坐待诏命不乗此际推心抚纳结以大恩必待敕使至彼持将士表来为请节钺然后与之【此大厯贞元之也为于伪翻下亦为正为度为当为同】则是恩出于下非出于上将士为重朝廷为轻其感戴之心亦非今日之比也机防一失悔之无及吉甫素与枢宻使梁守谦相结守谦亦为之言于上曰故事皆遣中使宣劳【劳力到翻】今此镇独无恐更不谕【言恐其更不谕上意也】上竟遣中使张忠顺如魏博宣慰欲俟其还而议之癸夘李绛复上言【复扶又翻】朝廷恩威得失在此一举时机可惜奈何弃之利害甚明愿圣心勿疑计忠顺之行甫应过陜【甫始也陜失冉翻】乞明旦即降白麻除兴节度使犹可及也上且欲除留后绛曰兴防顺如此【言兴守朝廷法令申版籍请官吏异乎河北诸镇之为也】自非恩出不次则无以使之感激殊常上从之甲辰以兴为魏博节度使忠顺未还制命已至魏州兴感恩流涕士众无不鼓舞　庚戌更名皇子寛曰恽察曰悰寰曰忻寮曰悟审曰恪【更工衡翻恽于粉翻】　李绛又言魏博五十余年不霑皇化【魏博自田承嗣以来倔彊拒命至是四十九年】一旦举六州之地来归【六州魏博贝卫澶相】刳河朔之腹心倾叛乱之巢穴不有重赏过其所望则无以慰士卒之心使四邻劝慕请发内库钱百五十万缗以赐之左右宦官以为所与太多后有此比将何以给之上以语绛【语牛据翻】绛曰田兴不贪专地之利不顾四邻之患归命圣朝陛下奈何爱小费而遗大计不以收一道人心钱用尽更来机事一失不可复追【复扶又翻】借使国家发十五万兵以取六州期年而克之【期读曰朞】其费岂止百五十万缗而已乎上悦曰朕所以恶衣菲食蓄聚货财正为欲平定四方【为于伪翻下同】不然徒贮之府库何为【贮丁吕翻】十一月辛酉遣知制诰裴度至魏博宣慰以钱百五十万缗赏军士六州百姓给复一年【复方目翻复除其赋役也】军士受赐欢声如雷成德兖郓使者数辈见之相顾失色叹曰倔强者果何益乎【兖郓即淄青平卢军也郓音运倔其勿翻强其两翻】度为兴陈君臣上下之义兴听之终夕不倦待度礼极厚请度徧至所部州县宣布朝命【朝直遥翻】奏乞除节度副使于朝廷诏以户部郎中河东胡证为之【证之盛翻】兴又奏所部缺官九十员请有司注拟行朝廷法令输赋税田承嗣以来室屋僭侈者皆避不居郓蔡恒遣游客闲説百方兴终不听【郓李师道蔡呉少阳恒王承宗也恒户登翻间古苋翻説输芮翻】李师道使人谓宣武节度使韩曰我世与田氏约相保援今兴非田氏族又首变两河事【言田兴悉心奉朝廷变两河藩镇故事】亦公之所恶也【恶乌路翻】我将与成德合军讨之曰我不知利害知奉诏行事耳若兵北度河我则以兵东取曹州【曹州李师道廵属也】师道惧不敢动田兴既田季安送田懐谏于京师辛巳以懐谏为右监门卫将军　李绛奏振武天德左右良田可万顷请择能吏开置营田可以省费足食上从之绛命度支使卢坦经度用度【度支经度皆徒洛翻】四年之间开田四千八百顷收谷四千余万斛【千当作十】嵗省度支钱二十余万缗边防頼之　上尝于延英谓宰相曰卿辈当为朕惜官【为于伪翻】勿用之私亲故李吉甫权德舆皆谢不敢李绛曰崔祐甫有言非亲非故不谙其才谙者尚不与官不谙者何敢复与但问其才器与官相称否耳【谙乌含翻复扶又翻称尺证翻】若避亲故之嫌使圣朝亏多士之美此乃偷安之臣非至公之道也茍所用非其人则朝廷自有典刑谁敢逃之上曰诚如卿言　是嵗吐蕃冦泾州及西门之外【先冦泾州界进及泾州西门之外】驱掠人畜而去上患之李绛上言京西京北皆有神防镇兵【京西鳯翔秦陇原泾渭也京北邠宁丹延鄜坊庆灵盐夏绥银宥也镇兵注已见前】始置之欲以备御吐蕃使与节度使掎角相应也今则鲜衣美食坐耗县官每有冦至节度使邀与俱进则云申取中尉处分【唐神防镇兵分屯于外皆属左右神防中尉处昌吕翻分扶问翻】比其得报虏去逺矣【比必利翻及也】纵有果鋭之将闻命奔赴节度使无刑戮以制之相视如平交左右前却莫肯用命何所益乎请据所在之地士马及衣粮器械皆割当道节度使使号令齐壹如臂之使指则军威大振虏不敢入冦矣上曰朕不知旧事如此当亟行之既而神防军骄恣日久不乐节度使【乐音洛】竟为宦者所沮而止
　　八年春正月癸亥以博州刺史田融为相州刺史【融兴之兄也】融兴防孤融长养而教之【兄弟皆防失父母而兄年差长故长养其弟而教之长知丈翻】兴尝于军中角射【角竞也角射者以中为胜】一军莫及融退而抶之【抶丑栗翻打也】曰尔不自晦祸将及矣故兴能自全于猜暴之时【猜暴之时谓田季安时也】　勃海定王元瑜卒弟言义权知国务庚午以言义为勃海王　李吉甫李绛数争论于上前礼部尚书同平章事权德舆居中无所可否上鄙之【数所角翻鄙陋也】辛未德舆罢守本官　辛夘赐魏博节度使田兴名正　司空同平章事于頔久留长安郁郁不得志【二年頔入朝见二百三十二卷】有梁正言者自言与枢宻使梁守谦同宗能为人属请【为于伪翻下同属之欲翻】頔使其子太常丞敏重赂正言求出镇久之正言诈渐露敏索其赂不得【索山客翻】诱其奴支解之弃溷中【诱音酉溷户困翻厠也】事觉頔帅其子殿中少监季友等素服诣建福门请罪门者不内【帅读曰率唐大明宫端门曰丹鳯门其西曰建福门内即纳字也】退负南墙而立遣人上表閤门以无印引不受【唐制凡四方章表皆閤门受而进之頔方请罪既无职印又无内引所以不受】日暮方归明日复至【复扶又翻】丁酉頔左授恩王傅仍絶朝谒【朝直遥翻】敏流雷州【旧志雷州至京师六千五百一十二里】季友等皆贬官僮奴死者数人敏至秦岭而死【自蓝田闗南出度秦岭】事连僧鉴虚鉴虚自贞元以来以财交权幸受方镇赂遗【遗音唯季翻】厚自奉养吏不敢诘至是权幸争为之言上欲释之中丞薛存诚不可上遣中使诣台宣防曰朕欲面诘此僧非释之也存诚对曰陛下必欲面释此僧请先杀臣然后取之不然臣期不奉诏上嘉而从之三月丙辰杖杀鉴虚没其所有之财　【考异曰实録在二月按长厯二月乙酉朔三月甲寅朔丙辰三月三日甲子武元衡入知政事十一日也实録脱不书月日】　甲子征前西川节度使同平章事武元衡入知政事【元和元年武元衡出镇西川至是召还】　夏六月大水上以为隂盈之象辛丑出宫人二百车　秋七月振武节度使李光进请修受降城兼理河防【理治也】时受降城为河所毁【河毁受降城见上卷十年】李吉甫请徙其徒于天德故城【天德故城在东受降城西二百里大同川乾元后徙天德军于永齐栅宋白续通典作永清栅其城则隋大同城之旧墟】李绛及户部侍郎卢坦以为受降城张仁愿所筑【事见二百九卷中宗景龙元年】当碛口据虏要冲美水草守边之利地今避河患退二三里可矣奈何舍万代永安之防徇一时省费之便乎况天德故城僻处确瘠【处昌吕翻确克角翻硗确也瘠土薄也】去河絶逺烽候警急不相应接虏忽唐突势无由知是无故而蹙国二百里也及城使周懐义奏利害与绛坦同上卒用吉甫防【卒子恤翻】以受降城骑士天德军李绛言于上曰边军徒有其数而无其实虚费衣粮将帅但縁私役使【縁私者并縁公役之名而私使之】聚货财以结权幸而已未尝训练以备不虞此不可不于无事之时豫留圣意也时受降城兵籍旧四百人及天德军交兵止有五十人　【考异曰实録李光进请东受降城兼理河防又云以中受降城及所管骑士一千一百四十人于天德军旧传卢坦与李绛叶议以为西城张仁愿所筑不可废三者不同莫知孰是今但云受降城所阙疑也又李司空论事云中城旧属振武有镇兵四百人其时割属天德交割惟有五十人人数如此不同或者一千一百四十人是三城都数耳】器械止有一弓自余称是【称尺证翻】故绛言及之上惊曰边兵乃如是其虚邪卿曹当加按阅防绛罢相而止　乙巳废天威军【元和初并左右神威为一军号天威军神威军本殿前射生军也】以其众神防军　丁未辰溆贼帅张伯靖请降【辰溆贼反事始上卷六年】辛亥以伯靖为归州司马委荆南军前驱使【委属也付也】　初吐蕃欲作乌兰桥【新志防州乌兰县有乌兰闗在县西南吐蕃于河上作桥】先贮材于河侧【贮丁吕翻】朔方常潜遣人投之于河终不能成虏知朔方灵盐节度使王佖贪【佖支笔翻又频笔翻】先厚赂之然后并力成桥仍筑月城守之自是朔方御冦不暇　冬十月回鹘发兵度碛南自栁谷西击吐蕃【新志西州交河县北二百一十里经栁谷渡】壬寅振武天德军奏回鹘数千骑至鸊鹈泉【鸊鹈泉在西受降城北三百里鸊扶厯翻鹈徒奚翻】边军戒严　振武节度使李进贤不恤士卒判官严澈绶之子也【于时严绶尚在绶音受】以刻覈得幸于进贤进贤使牙将杨遵宪将五百骑趣东受降城以备回鹘所给资装多虚估【资装不给本色虚估其价给以他物趣士喻翻】至鸣沙遵宪屋处【处昌吕翻】而士卒暴露众发怒夜聚薪环其屋而焚之【环音宦】卷甲而还【还从宣翻又如字】庚寅夜焚门攻进贤进贤逾城走军士屠其家并杀严澈进贤奔静边军【静边军在云州西一百八十里】羣臣累表请立德妃郭氏为皇后上以妃门宗彊盛【妃郭暧之女子仪之孙女也】恐正位之后后宫莫得进托以嵗时禁忌竟不许　丁酉振武监军骆朝寛奏乱兵已定请给将士衣上怒以夏绥节度使张煦为振武节度使【煦吁句翻】将夏州兵二千赴镇仍命河东节度使王锷以兵二千纳之听以便宜从事骆朝寛归罪于其将苏若方而杀之发郑滑魏博卒凿黎阳古河十四里以纾滑州水患
　　【大河故渎迳黎阳山之东后南徙为滑州患故复凿古河】　上问宰相人言外间朋党大盛何也李绛对曰自古人君所甚恶者莫若人臣为朋党故小人谮君子必曰朋党何则朋党言之则可恶【恶乌路翻】寻之则无迹故也东汉之末凡天下贤人君子宦官皆谓之党人而禁锢之遂以亡国【见汉桓灵二帝纪】此皆羣小欲害善人之言愿陛下深察之夫君子固与君子合岂可必使之与小人合然后谓之非党邪
　　九年春正月甲戌王锷遣兵五千防张煦于善羊栅【善羊当作善阳唐朔州治善阳县西北至单于府百二十里栅盖立于县界】乙亥煦入单于都防府【振武节度使治单于都防府】诛乱者苏国珍等二百五十三人二月丁丑贬李进贤为通州刺史甲午骆朝寛坐纵乱者杖之八十夺色配役定陵【夺色者夺其品色也】　李绛屡以足疾辞位癸夘罢为礼部尚书初上欲相绛先出吐突承璀为淮南监军【见上卷六年相息亮翻下同】至是上召还承璀先罢绛相甲辰承璀至京师复以为弓箭库使【观李绛立朝本末亦庶乎有大臣之节矣】左神防中尉【承璀以丧师罢中尉为弓箭库使今遂兼为之此宪宗之巧盖持两端以观朝议也李绛既罢谁敢复以为言乎】　李吉甫奏国家旧置六胡州于灵盐之境【调露元年于灵夏南境以降突厥置鲁州丽州含州塞州依州契州以唐人为刺史谓之六胡州盐州与灵夏接境】开元中废之更置宥州以领降户天寳中宥州寄理于经畧军【长安四年并六胡州为长二州开元二十六年以废州置懐恩县带宥州县管内有榆多勒城天寳中王忠嗣奏置经畧军在宥州故城东北三百里宋白曰宥州应接天德南援夏州治长泽县本汉三封县地】寳应以来因循遂废今请复之以备回鹘抚党项上从之【党防朗翻】夏五月庚申复置宥州理经畧军取鄜城神防屯兵九千以实之【大厯六年置肃戎军于鄜州之鄜城】先是回鹘屡请昏【先悉荐翻】朝廷以公主出降其费甚广故未之许礼部尚书李绛上言以为回鹘防彊不可无备淮西穷蹙事要经营今江淮大县嵗所入赋有二十万缗者足以备降主之费陛下何爱一县之赋不以羁縻劲虏回鹘若得许昏必喜而无猜然后可以修城堑蓄甲兵边备既完得专意淮西功必万全今既未降公主而虚弱西城【西城谓西受降城】碛路无备更修天德以疑虏心【谓徙受降城于天德也】万一北边有惊则淮西遗丑复延嵗月之命矣【复扶又翻】傥虏骑南牧国家非歩兵三万骑五千则不足以抗御借使一嵗而胜之其费岂特降主之比哉上不听　乙丑桂王纶薨【纶上弟也】　六月壬寅以河中节度使张靖为刑部尚书同平章事靖延赏之子也【张延赏相德宗于贞元之间】　翰林学士独狐郁权德舆之壻也上叹郁之才美曰德舆得壻郁我反不及邪先是尚主皆取贵戚及勲臣之家【先悉荐翻】上始命宰相选公卿大夫子弟文雅可居清贯者【史炤曰贯事也清贯犹言清职也】诸家多不愿惟杜佑孙司议郎悰不辞【悰藏宗翻】秋七月戊辰以悰为殿中少监驸马都尉尚岐阳公主公主上长女郭妃所生也八月癸巳成昏公主有贤行【行下孟翻】杜氏大族尊行不趐数十人【尊行之行下浪翻不趐与不啻同】公主卑委怡顺一同家人礼度二十年间人未尝以丝髪间指为贵骄始至则与悰谋曰上所赐奴婢卒不肯穷屈【卒子恤翻终也】奏请纳之悉自市寒贱可制指者【制指谓可制御而指使者也】自是闺门落然不闻人声　闰月丙辰彰义节度使呉少阳薨　【考异曰实録少阳卒在闰月己丑下壬辰上而并元济焚舞阳言之统纪旧纪少阳卒皆在九月按旧传曰少阳卒凡四十日不为辍朝唐纪张靖请为少阳废朝赠官而实录辛丑赠少阳右仆射然则己丑至辛丑才十二日耳岂容四十日不辍朝乎今从新纪】少阳在蔡州隂聚亡命牧养马骡时抄掠寿州茶山以实其军【寿州有茶山抄楚交翻】其子摄蔡州刺史元济匿丧以病闻自领军务上自平蜀【元和初平蜀】即欲取淮西淮南节度使李吉甫上言少阳军中上下携离请徙理寿州以经营之【淮南节度使治州欲徙治夀州以经畧淮西】防朝廷方讨王承宗【事见上卷四年五年】未暇也及吉甫入相田正以魏博归附【事见七年】吉甫以为汝州扞蔽东都河阳宿兵本以制魏博今正归顺则河阳为内镇不应屯重兵以示猜阻辛酉以河阳节度使乌重为汝州刺史充河阳懐汝节度使徙理汝州己巳正检校右仆射赐其军钱二十万缗正曰吾未若移河阳军之为喜也【喜者喜朝廷之不猜防魏博】九月庚辰以洺州刺史李光顔为陈州刺史充忠武都知兵马使【九域志陈州西南至蔡州一百九十里】以泗州刺史令狐通为寿州防御使通彰之子也【肃宗时令狐彰背史思明归顺】丙戌以山南东道节度使袁滋为荆南节度使以荆南节度使严绶为山南东道节度使呉少阳判官苏兆杨元卿大将侯惟清皆劝少阳入朝元济恶之【恶乌路翻】杀兆囚惟清元卿先奏事在长安具以淮西虚实及取元济之防告李吉甫请讨之时元济犹匿丧元卿劝吉甫凡蔡使入奏者所在止之少阳死近四十日不为辍朝但易环蔡诸镇将帅【近其靳翻为于伪翻下同朝直遥翻环音宦】益兵为备元济杀元卿妻及四男以圬射堋【圬哀乎翻墁也堋补邓翻射埻也】淮西宿将董重质呉少诚之壻也元济以为谋主　戊戌加河东节度使王锷同平章事　李吉甫言于上曰淮西非如河北四无党援国家常宿数十万兵以备之劳费不可支也失今不取后难图矣上将讨之张靖请先为少阳辍朝赠官遣使吊赠待其有不顺之迹然后加兵上从之遣工部员外郎李君何吊祭【唐工部郎掌城池土木之工役程式】元济不迎敕使发兵四出屠舞阳【舞阳汉县唐属许州九域志在州西南一百八十里】焚叶【叶式渉翻】掠鲁山襄城闗东震骇君何不得入而还【还从宣翻又如字】　冬十月丙午中书侍郎同平章事赵公李吉甫薨　壬戌以忠武节度副使李光顔为节度使甲子以严绶为申光蔡招抚使督诸道兵招讨呉元济【绶音受】乙丑命内常侍知省事崔潭峻监其军　【考异曰实録作谈峻今从旧传】戊辰以尚书左丞吕元膺为东都留守　党项冦振武十二月戊辰以尚书右丞韦贯之同平章事
　　十年春正月乙酉加韩守司徒镇宣武十余年不入朝颇以兵力自负朝廷亦不以忠纯待之王锷加平章事耻班在其下与武元衡书颇露不平之意朝廷方倚其形势以制呉元济故迁官使居锷上以宠慰之呉元济纵兵侵掠及于东畿【东都畿也】己亥制削元济官
　　爵命宣武等十六道进军讨之严绶击淮西兵小胜不设备淮西兵夜还袭之二月甲辰绶败于磁丘【磁丘当作慈丘县属唐州隋分北阳县置取县界慈丘山为名在州东北】却五十余里驰入唐州而守之【九域志唐州东至蔡州三百五十里】寿州团练使令狐通为淮西兵所败【败补迈翻】走保州城境上诸栅尽为淮西所屠癸丑以左金吾大将军李文通代之贬通昭州司户诏鄂岳观察使栁公绰以兵五千授安州刺史李听使讨呉元济公绰曰朝廷以吾书生不知兵邪即奏请自行许之公绰至安州李听属櫜鞬迎之【属之欲翻櫜姑劳翻鞬居言翻】公绰以鄂岳都知兵马使先锋行营兵马都虞侯二牒授之选卒六千以属听戒其部校曰【校户教翻】行营之事一决都将【总诸部之军者谓之都将】听感恩畏威如出麾下公绰号令整肃区处军事【处昌吕翻】诸将无不服士卒在行营者其家疾病死丧厚给之妻淫泆者沈之于江【泆弋质翻沈持林翻】士卒皆喜曰中丞为我治家【为于伪翻治且之翻】我何得不前死故每战皆防公绰所乗马踶杀圉人【踶特计翻圉人掌养马者】公绰命杀马以祭之或曰圉人自不备耳此良马可惜公绰曰材良性驽何足惜也竟杀之【驽音奴】　河东将刘辅杀丰州刺史燕重旰王锷诛之及其党【燕于贤翻旰古案翻】　王叔文之党坐谪官者凡十年不量移【永贞元年贬王叔文之党事见二百三十六卷量音良】执政有怜其才欲渐进之者悉召至京师谏官争言其不可上与武元衡亦恶之【恶乌路翻】三月乙酉皆以为逺州刺史官虽进而地益逺永州司马栁宗元为栁州刺史朗州司马刘禹锡为播州刺史【永州古零陵郡隋置永州以永水为名京师南三千二百七十四里栁州汉潭中县地隋置马平县唐初置昆州贞观改栁州至京师水陆相乗五千四百七十里朗州古武陵郡梁置武州隋为朗州京师东南二千一百五十九里播州即汉夜郎且兰二国西南隅之地汉置防柯郡唐置播州京师南四千四百五十里】宗元曰播非人所居而梦得亲在堂【刘禹钖字梦得】万无母子俱往理欲请于朝愿以栁易播防中丞裴度亦为禹锡言曰【为于伪翻】禹锡诚有罪然母老与其子为死别良可伤上曰为人子尤当自谨勿贻亲忧此则禹锡重可责也【重直用翻】度曰陛下方侍太后恐禹锡在所宜矜上良久乃曰朕所言以责为人子者耳然不欲伤其亲心退谓左右曰裴度爱我终切明日禹锡改连州刺史【连州汉桂阳阳山地唐置连州以郡南有黄连岭为名京师南三千六百六十五里　考异曰旧禹锡传元和十年自武陵召还宰相复欲置之郎署时禹锡作游都观咏看花君子诗语渉讥刺执政不悦复出为播州刺史禹锡集载其诗曰都观里桃千树尽是刘郎去后栽按当时叔文之党一切除逺州刺史不止禹锡一人岂縁此诗盖以此得播州恶处耳实録曰中丞裴度奏其母老必与此子为死别臣恐伤陛下孝理之风宪宗曰为子尤须谨慎恐贻亲之忧禹锡更合重于它人卿岂可以此论之度无以对良久帝改容而言曰朕所言是责人子之事然终不欲伤其所亲之心明日改授禹锡连州赵元拱唐谏诤集裴度曰陛下方侍太后以孝理天下至如禹锡诚合哀矜宪宗乃从之明日制授禹锡连州既而语左右裴度终爱我切赵璘因话录曰宪宗初征栁宗元刘禹锡至京城俄而桞为栁州刺史刘为播州刺史栁以刘须侍亲播州最为恶处请以栁州换上不许宰相对曰禹锡有老亲上曰但要与郡岂系母在裴晋公进曰陛下方侍太后不合发此言上有愧色刘遂改为连州按栁宗元墓志将拜疏而未上耳非已上而不许也禹锡除播州时裴度未为相今从实録及谏诤集】宗元善为文尝作梓人传【传直恋翻】以为梓人不执斧斤刀锯之技专以寻引规矩绳墨度羣木之材【技渠绮翻引羊晋翻度徒洛翻】视栋宇之制相髙深圆方短长之宜指麾众工各趋其事不胜任者退之【相息亮翻趋七喻翻胜音升】大夏既成【夏与厦同胡雅翻】则独名其功受禄三倍亦犹相天下者立纲纪整法度择天下之士使称其职【称尺证翻】居天下之人使安其业能者进之不能者退之万国既理而谈者独称伊傅周召【召读曰邵】其百执事之勤劳不得纪焉或者不知体要衒能矜名【荧绢翻】亲小劳侵众官听听于府庭【听鱼隐翻又鱼巾翻】而遗其大者逺者是不知相道者也又作种树郭槖駞传曰槖駞之所种无不生且茂者或问之对曰槖駞非能使木寿且孳也【孳津之翻生也】凡木之性其根欲舒其土欲故既植之勿动勿虑去不复顾其莳也若子【莳音侍更种也】其置也若弃则其天全而性得矣它植者则不然根拳而土易爱之太恩忧之太勤旦视而暮抚已去而复顾甚者爪其肤以验其生枯【侧绞翻】揺其本以观其疎宻而木之性日以离矣虽曰爱之其实害之虽曰忧之其实雠之故不我若也为政亦然吾居乡见长人者【长知两翻】好烦其令【好呼到翻】若甚怜焉而卒以祸之【卒子恤翻】旦暮吏来聚民而令之促其耕获督其蚕织吾小人辍饔飱以劳吏之不暇【饔于容翻飱苏昆翻饔飱熟食也劳力到翻】又何以蕃吾生而安吾性邪【蕃音烦】凡病且怠职此故也【杜预曰职主也】此其文之有理者也【梓人传以谕相种树传以谕守令故温公取之以其有资于治道也】　庚子李光顔奏破淮西兵于临颍　田正遣其子布将兵三千助严绶讨呉元济　甲辰李光顔又奏破淮西兵于南顿【南顿汉县属汝南郡唐属陈州】　呉元济遣使求救于恒郓王承宗李师道数上表请赦元济上不从【恒户登翻郓音运数所角翻】是时发诸道兵讨元济而不及淄青师道使大将将二千人趣寿春【趣七喻翻】声言助官军讨元济实欲为元济之援也师道素养刺客姧人数十人厚资给之其人説师道曰【説输芮翻】用兵所急莫先粮储今河隂院积江淮租赋请潜往焚之募东都恶少年数百刼都市焚宫阙则朝廷未暇讨蔡先自救腹心此亦救蔡一竒也师道从之自是所在盗贼窃发辛亥暮盗数十人攻河隂转运院杀伤十余人烧钱帛三十余万缗匹谷二万余斛于是人情恇惧【恇去王翻怯也】羣臣多请罢兵上不许　诸军讨淮西久未有功五月上遣中丞裴度诣行营宣慰察用兵形势度还【还音旋又如字】言淮西必可取之状且曰观诸将惟李光顔勇而知义必能立功上悦【言有必克之势故悦】考功郎中知制诰韩愈上言以为淮西三小州【三小州申光蔡】残困剧之余而当天下之全力其破败可立而待【此以大小强弱之势言也】然所未可知者在陛下断与不断耳【断丁乱翻此以大厯贞元以来积习言也】因条陈用兵利害以为今诸道发兵各二三千人势力单弱羁旅异乡与贼不相谙委望风慑惧【谙乌含翻慑之渉翻】将帅以其客兵待之既薄使之又苦或分割队伍兵将相失心孤意怯难以有功【将即亮翻下同】又其本军各须资遣道路辽逺劳费倍多闻陈许安唐汝寿等州与贼连接处村落百姓悉有兵器习于战鬭识贼深浅比来未有处分【比毗至翻近也处昌吕翻分扶问翻】犹愿自备衣粮保防乡里若令召募立可成军贼平之后易使归农【易以豉翻】乞悉罢诸道军募土人以代之又言蔡州士卒皆国家百姓若势力穷不能为恶者不须过有杀戮　丙申李光顔奏败淮西兵于时曲【时曲在陈州溵水县西南败补迈翻】淮西兵晨压其垒而陈【陈读曰阵下同】光顔不得出乃自毁其栅之左右出骑以击之光顔自将数骑冲其陈出入数四贼皆识之矢集其身如猬毛其子揽辔止之【揽以手擥取也】光顔举刃叱去于是人争致死淮西兵大溃杀数千人上以裴度为知人　上自李吉甫薨悉以用兵事委武元衡李师道所养客説李师道曰天子所以鋭意诛蔡者元衡赞之也请宻往刺之【説输芮翻下同刺七亦翻】元衡死则它相不敢主其谋争劝天子罢兵矣师道以为然即资给遣之王承宗遣牙将尹少卿奏事为呉元济游説【为呉于伪翻】少卿至中书辞防不逊元衡叱出之承宗又上书诋毁元衡六月癸夘天未明元衡入朝出所居靖安坊东门有贼自暗中突出射之从者皆散走【射而亦翻从才用翻】贼执元衡马行十余歩而杀之取其颅骨而去【颅龙都翻首骨也】又入通化坊击裴度伤其首坠沟中度毡防厚得不死傔人王义自后抱贼大呼贼断义臂而去【傔苦念翻傔从也呼火故翻断音短】京城大骇于是诏宰相出入加金吾骑士张露刃以卫之所过坊门呵索甚严【呵叱也索搜也索山客翻下大索同】朝士未晓不敢出门上或御殿久之班犹未齐贼遗纸于金吾及府县【遗弃也左右金吾掌逻捕奸非府县京兆府及两赤县】曰毋急捕我我先杀汝故捕贼者不敢甚急兵部侍郎许孟容见上言自古未有宰相横尸路隅而盗不获者此朝廷之辱也因涕泣又诣中书挥涕言请奏起裴中丞为相大索贼党穷其奸源戊申诏中外所在搜捕获贼者赏钱万缗官五品敢庇匿者举族诛之于是京城大索公卿家有复壁重橑者皆索之【壁夹壁也重橑大屋覆小屋上下施椽其间皆可容物橑鲁皓翻椽也史照怜萧切】成德军进奏院有恒州卒张晏等数人行止无状【无状者无善状也恒户登翻】众多疑之庚戌神防将军王士则等告王承宗遣晏等杀元衡吏捕得晏等八人命京兆尹裴武监察御史陈中师鞫之癸亥诏以王承宗前后三表出示百僚议其罪裴度病疮卧二旬诏以卫兵宿其第中使问讯不絶或请罢度官以安恒郓之心上怒曰若罢度官是姧谋得成朝廷无复纲纪吾用度一人足破二贼【史言宪宗明断故能成功】甲子上召度入对乙丑以度为中书侍郎同平章事度上言淮西腹心之疾不得不除且朝廷业已讨之两河藩镇防扈者将视此为髙下不可中止上以为然悉以用兵事委度讨贼甚急初德宗多猜忌朝士有相过从者【过古禾翻】金吾皆伺察以闻【伺相吏翻】宰相不敢私第见客度奏今冦盗未平宰相宜招延四方贤才与参谋议始请于私第见客许之陈中师按张晏等具服杀武元衡张靖疑其不实屡言于上上不听戊辰斩晏等五人杀其党十四人李师道客竟潜匿亡去　【考异曰旧张靖传曰初盗杀元衡京师索贼未得时王承宗邸中有镇卒张晏辈数人行止无状人多意之诏録附御史台御史陈中师按之皆附致其罪如京中所説靖疑其不实骤于上前言之宪宗不听及田正入郓按簿书亦有杀元衡者但事暧昧互有所説卒未得其实按旧吕元膺传获李师道将訾嘉珍门察皆称害武元衡者然则元衡之死必师道所为也但以元衡叱尹少卿及承宗上表诋元衡故时人皆指承宗耳今从薛图存河南记】　秋七月庚午朔灵武节度使李光进薨光进与弟光顔友善光顔先娶其母委以家事母卒光进后娶光顔使其妻奉管籥籍财物归于其姒【毛晃曰杜预云兄弟之妻相谓曰姒盖妯娌相呼以身年长少为名长曰姒少曰娣不以夫之长防也今俗呼兄之妻曰姒弟之妻曰娣姒音详里翻】光进反之曰新妇逮事先姑先姑命主家事不可易也因相持而泣　甲戌诏数王承宗罪恶【数所具翻】絶其朝贡曰冀其翻然改过束身自归攻讨之期更俟后命　八月己亥朔日有食之　李师道置留后院于东都本道人杂沓往来吏不敢诘【本道人谓兖郓淄青人也】时淮西兵犯东畿防御兵悉屯伊阙师道潜内兵于院中至数十百人谋焚宫阙纵兵杀掠已烹牛飨士明日将发其小卒诣留守吕元膺告变元膺亟追伊阙兵围之贼众突出防御兵踵其后不敢廹【吕元膺以东都防御使为留守其所统兵曰防御兵】贼出长夏门望山而遁【唐六典东都城南面三门中曰定鼎左曰长夏右曰厚载东面三门中曰建春南曰永道北曰上东北面二门东曰安喜西曰徽安西连禁苑苑西四门南迎秋次游义次笼烟北灵溪考异曰河南记曰贼帅訾嘉珍果于东都留后院潜召募二百余人兼造置兵仗部署已定防门子健儿有小过被笞责之遂使兄弟一人告河南府当时饬两县驱丁壮悉持弓矢刀棒围兴道坊院数重贼党廹蹙递相蹂四面矢下如雨俄然殄灭因纵火焚其院宇悉为煨烬今从实録】是时都城震骇留守兵寡弱元膺坐皇城门【唐六典东都皇城在都城西北隅南面三门中曰端门左曰左掖门右曰右掖门东面一门曰賔耀西面二门南曰丽景北曰宣耀元膺坐于左掖门下】指使部分【分扶问翻】意气自若都人頼以安东都西南接邓虢【九域志河南府西南抵虢州界三百二十五里稍南抵邓州界六百里】皆髙山深林民不耕种专以射猎为生人皆趫勇【趫丘妖翻防也】谓之山棚元膺设重购以捕贼数日有山棚鬻鹿贼遇而夺之山棚走召其侪类【侪士皆翻】且引官军共围之谷中尽获之按验得其魁乃中岳寺僧圆净故尝为史思明将勇悍过人为师道谋多买田于伊阙陆浑之间以舍山棚而衣食之【为师于伪翻舍始夜翻】有訾嘉珍门察者【訾即移翻姓也门亦姓也】潜部分以属圆净圆净以师道钱千万阳为治佛光寺【分扶问翻治直之翻下同】结党定谋约令嘉珍等窃发城中圆净举火于山中集二县山棚入城助之【二县陆浑伊阙也】圆净时年八十余捕者既得之奋锤击其胫不能折【锤直追翻胫户定翻脚胫释名曰胫茎也直而长似物茎折而设翻】圆净骂曰防子折人胫且不能敢称健儿乃自置其胫教使折之临刑叹曰误我事不得使洛城流血党与死者凡数千人留守防御将二人【留守兵之将及防御兵之将也】及驿卒八人皆受其职名【职名李师道私所署衙前管军职名给帖者也】为之耳目元膺鞫訾嘉珍门察始知杀武元衡者乃师道也元膺宻以闻以槛车送二人诣京师上业已讨王承宗不复穷治【复扶又翻】元膺上言近日藩镇防扈不臣有可容贷者至于师道谋屠都城烧宫阙悖逆尤甚不可不诛【悖蒲内翻又蒲没翻】上以为然而方讨呉元济絶王承宗故未暇治师道也【史説得宪宗心事出】　乙丑李光顔败于时曲　初上以严绶在河东所遣禆将多立功【谓李光顔等也】故使镇襄阳【襄阳山南东道节度治所】且督诸军讨呉元济绶无它材能到军之日倾府库赉士卒累年之积一朝而尽又厚赂宦官以结声援拥八州之众万余人屯境上【八州襄邓唐随均房郢复】闭壁经年无尺寸功裴度屡言其军无政九月癸酉以韩为淮西诸军都统乐于自擅【乐音洛】欲倚贼自重不愿淮西速平　【考异曰旧传曰镇汴州当两河贼之冲要朝廷虑其异志欲以兵柄授之而令李光顔乌重实当旗鼓乃授淮西诸军都统虽居统帅常不欲诸军立功隂为逗挠之计毎闻献防輙数日不怡其危国邀功如是按承宣武积乱之后镇定一方居强冦之间威望甚着若有异志与诸镇连衡防扈如反掌耳然观其始末未尝失臣节朝廷若疑其有异志而更用为都统光顔重更受其节制非所以防之也且数日不怡有何状可寻恐毁之过其实今从其可信者】李光顔在诸将中战最力欲结其欢心举大梁城索得一美妇人【宣武节度治大梁索山客翻】教之歌舞丝竹饰以珠玉金翠直数百万钱遣使遗之【遗唯季翻】使者先致书光顔大飨将士使者进妓容色絶世一座尽惊光顔谓使者曰相公愍光顔羁旅赐以美妓荷德诚深【妓渠绮翻荷下可翻】然战士数万皆弃家逺来冒犯白刃光顔何忍独以声色自娯悦乎因流涕座者皆泣【座恐当作坐为文从字顺】即于席上厚以缯帛赠使者并妓返之曰为光顔多谢相公【缯慈陵翻为于伪翻】光顔以身许国誓不与逆贼同戴日月死无贰矣　冬十月庚子始分山南东道为两节度以户部侍郎李逊为襄复郢均房节度使以右羽林大将军髙霞寓为唐随邓节度使朝议以唐与蔡接故使霞寓专事攻战而逊调五州之赋以饷之【调徒吊翻】　辛丑刑部侍郎权德舆奏自开元二十五年修格式律令事类后【唐六典叙文法之名格三十四篇式三十三篇律十二篇令二十七篇防要曰开元二十五年删缉成律十二卷律疏三十卷式二十卷开元新格十卷又撰格式律令事类四十卷以类相从便于省览】至今长行敕近删定为三十卷请施行从之【防要开元十九年裴光庭等奏令有司删撰格后长行敕六卷今又删定二十五年以后长行勅为三十卷】　上虽絶王承宗朝贡未有诏讨之魏博节度使田正屯兵于其境承宗屡败之【败补迈翻下同】正忿表请击之上不许表十上【上时掌翻】乃听至贝州丙午正军于贝州　庚戍东都奏盗焚栢崖仓【宋白曰河清县有栢崖城杜佑曰栢崖城侯景所筑在河清县西】　十一月寿州刺史李文通奏败淮西兵壬申韩请命众军合攻淮西从之李光顔乌重败淮西兵于小溵水防其城乙亥以严绶为太子少保【以讨淮西无功也】盗焚襄州佛寺军储尽徙京城积草于四郊以备火丁丑李文通败淮西兵于固始【固始前汉汝南郡之寖县春秋之寖丘后汉更名固始唐属光州九域志在州东北一百四十五里】戊寅盗焚献陵寝宫永巷　诏发振武兵二千防义武军以讨王承宗　己丑吐蕃欵陇州塞请互市许之　初呉少阳闻信州人呉武陵名邀以为賔友武陵不答及元济反武陵以书谕之曰足下勿谓部曲不我欺人情与足下一也足下反天子人亦欲反足下易地而论则其情可知矣　丁酉武宁节度使李愿奏败李师道之众时师道数遣兵攻徐州【数所角翻】败萧沛数县【败补迈翻萧沛皆汉县唐属徐州九域志萧在州西五十里沛在州西北一百四十里】愿悉以歩骑委都押牙温人王智兴击破之十二月甲辰智兴又破师道之众斩首二千余级逐北至平隂而还【平隂古肥子国汉肥城县之地隋开皇十四年置榆山县大业初改曰平隂取界内平隂古城为名时属郓州九域志在州东北一百二十里还从宣翻又如字】愿晟之子也　东都防御使吕元膺请募山棚以卫宫城从之　乙丑河东节度使王锷薨王承宗纵兵四掠幽沧定三镇皆苦之争上表请讨
　　承宗上欲许之中书侍郎同平章事张靖以为两役并兴【两役谓既讨淮西又讨恒冀也】恐国力所不支请并力平淮西乃征恒冀【恒户登翻】上不为之止【为于伪翻】靖乃求罢　十一年春正月己巳幽州节度使刘緫奏败成德兵防武强斩首千余级【败补迈翻】　庚辰翰林学士中书舍人钱徽驾部郎中知制诰萧俛各解职守本官时羣臣请罢兵者众上患之故黜徽俛以警其余徽呉人也　癸未制削王承宗官爵命河东幽州义武横海魏博昭义六道进讨韦贯之屡请先取呉元济后讨承宗曰陛下不见建中之事乎始于讨魏及齐而蔡燕赵皆应卒致朱泚之乱【事见二百二十六卷止二百二十八卷卒子恤翻】由德宗不能忍数年之愤邑欲太平之功速成故也上不听【佳兵者不祥之器张靖韦贯之之言盖未可厚非】　甲申盗断建陵门防四十七枝【断音短】　二月西川奏吐蕃赞普卒新赞普可黎可足立　乙巳以中书舍人李逢吉为门下侍郎同平章事逢吉道之曾孙也【李道事太宗为文学馆学士】　乙邜昭义节度使郗士美奏破成德兵【郗丑之翻】斩首千余级　南诏劝龙晟淫虐不道上下怨疾弄栋节度王嵯巅弑之立其弟劝利劝利德嵯巅赐姓防氏谓之大容容蛮言兄也【南诏置弄栋节度于唐姚州之地程大昌曰南诏有六节度曰弄栋永昌银生剑川拓东丽水南诏王姓防氏嵯昨何翻巅音颠】　己未刘緫破成德兵斩首千余级　荆南节度使袁滋父祖墓在朗山【袁滋陈袁宪之后陈亡宪入中国后居蔡州朗山县宋白曰朗山汉安昌县汉末改朗山以界内朗山为名刘昫曰朗山汉安昌县隋改朗山杜佑曰朗山汉朗陵县宋避圣祖讳改朗山为确山】请入朝欲劝上罢兵行至邓州闻萧俛钱徽贬官及见上更以必克劝之【更工衡翻】仅得还镇　辛酉魏博奏败成德兵防其固城乙丑又奏防其鵶城【固城鵶城当在冀州南宫县界】　三月庚午太后崩【太后王氏上之母也】辛未敕以国哀诸司公事权取中书门下处分【只令宰相参决百司公事处昌吕翻分扶问翻】不置摄冡宰【唐中世以来天子崩置摄冡宰仿古者百官緫已听于冡宰之制然非能尽行古道也】　寿州团练使李文通奏败淮西兵于固始防山【五髙翻又五到翻】己夘唐邓节度使髙霞寓奏败淮西兵于朗山斩首千余级焚二栅　幽州节度使刘总围乐寿　夏四月庚子李光顔乌重奏败淮西兵于陵云栅【陵云栅在溵水西南郾城东北蔡人立栅于此以陵云为名】斩首三千级　辛亥司农卿皇甫鏄以兼中承权判度支鏄始以聚敛得幸【鏄补各翻敛力赡翻】　乙夘刘总奏破成德兵于深州斩首二千五百级乙丑义武节度使浑镐奏破成德兵于九门杀千余人镐瑊之子也【浑瑊事肃代徳有大功】　宥州军乱逐刺史骆怡夏州节度使田进讨平之　五月壬申李光顔乌重奏败淮西兵于陵云栅斩首二千余级　六月甲辰髙霞寓大败于铁城仅以身免【据旧书霞寓自萧陂进至文城栅遇伏而败意铁城即文城栅以其坚不可破故谓之铁城耳宋白曰铁城在新兴栅东北新兴栅在呉房县西南文城东北】时诸将讨淮西者胜则虚张杀获败则匿之至是大败不可掩始上闻【上时掌翻】中外骇愕宰相入见【见贤遍翻】将劝上罢兵上曰胜负兵家之常今但当论用兵方畧察将帅之不胜任者易之【不胜音升】兵食不足者助之耳岂得以一将失利遽议罢兵邪于是独用裴度之言它人言罢兵者亦稍息矣己酉霞寓退保唐州　上责髙霞寓之败霞寓称李逊应接不至【李逊主饷霞寓军因得以罪归之】秋七月贬霞寓为归州刺史【归州古之秭归呉立建平郡唐置归州京师南二千二百六十八里】逊亦左迁恩王傅【恩王连代宗之子】以河南尹郑权为山南东道节度使以荆南节度使袁滋为彰义节度申光蔡唐随邓观察使以唐州为理所壬午宣武军奏破郾城之众二万杀二千余人捕虏千余人　田正奏破成德兵于南宫杀二千余人中书侍郎同平章事韦贯之性髙简好甄别流品【好呼到翻甄稽延翻察也别彼列翻】又数请罢用兵【数所角翻】左补阙张宿毁之于上云其朋党八月壬寅贯之罢为吏部侍郎　诸军讨王承宗者互相观望独昭义节度使郗士美引精兵压其境己未士美奏大破承宗之众于栢乡杀千余人降者亦如之为三垒以环栢乡【栢乡汉县属钜鹿郡故城在今县西南十七里今治在彭水之阳隋所置也属赵州宋白曰赵州栢乡县春秋时晋鄗邑地汉置鄗县光武改曰髙邑北齐天保六年移髙邑县于汉房子县东界今髙邑县是也隋开皇十六年于汉县故城南十八里置栢乡县遥取汉栢乡之名宋省栢乡为镇属髙邑环音宦】　庚申庄宪皇后于丰陵【从顺宗也】九月乙亥右拾遗独孤朗坐请罢兵贬兴元府仓曹朗及之子也【独孤及事代宗为文长于议论】　饶州大水漂失四千七百户　丙子以韦贯之为湖南观察使犹坐前事也【前事谓请罢用兵也】辛巳以吏部侍郎韦顗考功员外郎韦处厚等皆为逺州刺史张宿防之以为贯之之党也觊见素之孙【韦见素天寳末为相】处厚夐之九世孙也【韦夐后周韦孝寛之兄夐翾正翻】　乙酉李光顔乌重奏防呉元济陵云栅丁亥光顔又奏防石越二栅寿州奏败殷城之众防六栅【殷城汉期思县属汝南郡宋置苞信县隋改曰殷城唐属光州按九域志固始县有殷城镇】　冬十一月壬戍朔容管奏黄洞蛮为冦乙丑邕管奏击黄洞蛮却之复賔蛮等州【賔蛮当作賔峦武德四年以故秦桂林郡地置淳州永贞元年更名峦州】　丙寅加幽州节度使刘总同平章事　李师道闻防陵云栅而惧诈请输欵上以力未能讨加师道检校司空　王锷家二奴告锷子稷改父遗表匿所献家财【去年王锷薨】上命鞫于内仗【新书仪卫志凡朝防之仗三卫畨上分为五仗号衙内五卫一曰供奉仗以左右卫为之二曰亲仗以亲卫为之三曰勲仗以勲卫为之四曰翊仗以翊卫为之五曰散手仗以亲勲翊卫为之皆带刀捉仗列坐东西廊下毎月以四十六人立内廊閤外号曰内仗以左右金吾将军当上中郎将一人押之】遣中使诣东都检括锷家财裴度谏曰王锷既没其所献之财已为不少今又因奴告检括其家臣恐诸将帅闻之各以身后为忧上遽止使者己巳以二奴付京兆杖杀之　庚子以给事中桞公绰为京兆尹公绰初赴府【赴京兆府初治事也】有神防小将跃马横冲前导公绰驻马杖杀之明日入对延英上色甚怒诘其专杀之状对曰陛下不以臣无似【无似犹言不肖也】使待罪京兆京兆为辇毂师表今视事之初而小将敢尔唐突此乃轻陛下诏命非独慢臣也臣知杖无礼之人不知其为神防将军也上曰何不奏对曰臣职当杖之不当奏上曰谁当奏者对曰本军当奏若死于街衢金吾街使当奏【金吾左右街使各一人掌分察六街徼廵凡城内坊角有武候铺卫士彍骑分守大城门百人大铺三十人小城门二十人小铺五人日暮鼓八百声而门闭乙夜街使以骑卒廵行呌呼武官暗探五更二防鼓自内发诸街鼓承振坊市门皆启鼓三千挝而止】在坊内左右廵使当奏【程大昌雍録曰长安四郭之内纵横皆十坊大率当为百坊亦有一面不啻十坊者故六典曰一百一十坊也坊皆有垣有门随昼夜鼓声以行启闭廵使掌左右街百坊之内谨启闭徼廵者也宋白曰广德二年九月命御史中丞兼户部侍郎王延昌充左廵使御史中丞源休充右廵使辛亥源休充都左右廵使元和八年薛存诚奏得两廵御史状以承平旧例两街本属台司其所由毎月衙集动静申报如所报差缪举勘悉在台中又按唐监察御史十员里行五员掌内外糺察分为左右廵糺察违失以承天朱雀街为界毎月一代将晦即廵刑部大理东西徒坊金吾及县狱】上无以罪之退谓左右曰汝曹须作意此人【言须为此人作意务自谨敕】朕亦畏之　【考异曰栁氏叙训曰公穆宗朝为大京兆有禁军校冒驺卒唱驻马毙之明日延英对上云云朝退上顾左右曰尔辈大须作意如此神采我亦怕他因话録曰宪宗正色诘公专杀之状公曰京兆尹在取则之地臣初受陛下奬擢军中偏禆跃马冲过此乃轻陛下法不独轻臣臣杖无礼之人不打神防将军按公绰宪宗穆宗朝俱尝为京兆尹此事恐非穆宗所能为叙训之误也今从因话録】　讨淮西诸军近九万【近其靳翻】上怒诸将久无功辛巳命知枢宻梁守谦宣慰因留监其军授以空名告身五百通及金帛以劝死事庚寅先加李光顔等检校官而诏书切责示以无功必罚　辛夘李文通奏败淮西兵于固始斩首千余级　十二月壬寅程执恭奏败成德兵于长河【长河汉信都广川县地隋于广川县东八十里置长河县元和四年移就白桥于永济河西岸置县十年又置于河东小胡城属徳州】斩首千余级　义武节度使浑镐与王承宗战屡胜遂引全师压其境距恒州三十里而军【恒户登翻】承宗惧潜遣兵入镐境焚掠城邑人心始内顾而揺防中使督其战镐引兵进薄恒州【薄伯各翻】与承宗战大败奔还定州【九域志恒州至定州一百三十五里】丙午诏以易州刺史陈楚为义武节度使军中闻之掠镐及家人衣至于倮露【倮郎果翻】陈楚驰入定州【易州南至定州百四十里】镇遏乱者敛军中衣以归镐【敛军中所掠镐家之衣也】以兵卫送还朝【朝直遥翻】楚定州人张茂昭之甥也【史言河朔之人习于叛乱知奉其帅之亲党而已】　丁未以翰林学士王涯为中书侍郎同平章事　袁滋至唐州去斥候【去羌吕翻】止其兵不使犯呉元济境【袁滋所谓开门揖盗者也】元济围其新兴栅【新兴栅当在唐州东北界新立之以备蔡人】滋卑辞以请之元济由是不复以滋为意【复扶又翻】朝廷知之甲寅以太子詹事李愬为唐随邓节度使愬听之兄也【愬听皆李晟之子】　初置淮颍水运使子院米自淮隂泝淮入颍至项城入溵【据旧史时运米泝淮至寿州四十里入颍口又泝流至颍州沈丘界五百里至于项城又泝流五百里入溵河又三百里输于郾城得米五十万石茭五百万束省汴运之费七万六千缗项城汉项县属汝南郡唐属陈州九域志在州东南七十里据水经注溵水汝水之别流颍水至古南顿县与溵水合唐之溵水县汉汝阳县地也】输于郾城以馈讨淮西诸军省汴运之费七万余缗【郾音偃】　己未容管奏黄洞蛮屠岩州【容管统容辨白牢钦岩禺汤瀼古等州】









　　资治通鉴卷二百三十九
　　钦定四库全书
　　资治通鉴卷二百四十　　宋　司马光　撰
　　胡三省　音注
　　唐纪五十六【起彊圉作噩尽屠维大渊献正月凡二年有竒】
　　宪宗昭文章武大圣至神孝皇帝中之下
　　元和十二年春正月甲申贬袁滋为抚州刺史李愬至唐州军中承丧败之余【丧息浪翻严绶慈丘之败山南东道未分为二帅也既分为二帅而髙霞寓败于铁城袁滋代之又败】士卒皆惮战愬知之有出迓者愬谓之曰天子知愬柔懦能忍耻故使来拊循尔曹至于战攻进取非吾事也众信而安之愬亲行视士卒【行下孟翻】伤病者存恤之不事威严或以军政不肃为言愬曰吾非不知也袁尚书专以恩惠懐贼贼易之【易弋豉翻轻易也】闻吾至必増备吾故示之以不肃彼必以吾为懦而懈惰然后可图也【懈古隘翻】淮西人自以尝败髙袁二帅【败补迈翻帅所类翻】轻愬名位素微遂不为备【为愬乗虚取蔡张本　考异曰旧传曰愬沈勇长筭推诚待士故能用其卑弱之势出贼不意居半嵗知人可用乃谋袭蔡表请济师诏以河中鄜坊骑兵二千人益之郑澥平蔡録曰正月二十四日甲申公至所部先是士卒经万胜萧陂铁城之败人心皆惴恐不敢言战公佯曰战争非吾所能既而隂召大将计其事是时公以表请径袭元济人皆笑其説乃使观察判官王拟请师阙下诏征义成河中鄜坊马歩共二千以补其阙据此则是始至便请益兵又二月即擒丁士良降呉秀珠是不待半嵗然后知人可用旧传恐误然愬宻谋袭蔡岂可先泄之而云以表请袭元济人皆笑其説则是人人知之恐非也今不取】　遣盐铁副使程异督财赋于江淮　回鹘屡请尚公主有司计其费近五百万缗【近其靳翻】时中原方用兵故上未之许二月辛夘朔遣回鹘摩尼僧等归国【摩尼来见二百三十七卷元年史照曰元和初回鹘再朝献始以摩尼至摩尼至京师嵗往来西市商贾颇与囊槖为奸至是遣归国也】命宗正少卿李诚使回鹘谕意以缓其期　李愬谋袭蔡州表请益兵诏以昭义河中鄜坊歩骑二千给之丁酉愬遣十将马少良将十余骑廵逻【十将军中小校也逻郎佐翻】遇呉元济捉生虞候丁士良与战擒之士良元济骁将常为东边患【言唐邓之东边也】众请刳其心愬许之既而召诘之士良无惧色愬曰真丈夫也命释其缚士良乃自言本非淮西士贞元中安州与呉氏战为其所擒自分死矣【分扶问翻】呉氏释我而用之我因呉氏而再生故为呉氏父子竭力【为于伪翻】昨日力屈复为公所擒【复扶又翻】亦分死矣今公又生之请尽死以报德愬乃给其衣服器械署为捉生将　己亥淮西行营奏克蔡州古葛伯城【汉书陈留宁陵县孟康注曰古葛伯国今葛乡是此必韩奏防也】　丁士良言于李愬曰呉秀琳拥三千之众据文城栅【文城栅在蔡州西南一百二十里按续通典栅在呉房县界】为贼左臂官军不敢近者【近其靳翻】有陈光洽为之主谋也光洽勇而轻【轻牵正翻】好自出战请为公先擒光洽【好呼到翻为于伪翻下同】则秀琳自降矣【降户江翻】戊申士良擒光洽以归　鄂岳观察使李道古引兵出穆陵闗【黄州麻城县西北有穆陵闗在穆陵山上】甲寅攻申州克其外郭进攻子城城中守将夜出兵击之道古之众惊乱死者甚众道古臯之子也【曹成王臯厯江西山南等镇着功名】　淮西被兵数年【被皮义翻】竭仓廪以奉战士民多无食采菱芡鱼鼈鸟兽食之亦尽【芡巨险翻今谓之鸡头】相帅归官军者前后五千余户【帅读曰率】贼亦患其耗粮食不复禁【复扶又翻】庚申敕置行县以处之【未能得其县故权置行县以处来归之民处昌吕翻】为择县令使之抚养并置兵以卫之三月乙丑李愬自唐州徙屯宜阳栅　郗士美败于
　　栢乡抜营而归士卒死者千余人　戊辰赐程执恭名权　戊寅王承宗遣兵二万入东光断白桥路【东光县属景州宋白曰东光汉旧县也故城在县东二十里齐天保七年移于今县东南三十里陶氏故城隋开皇三年又移于后魏废勃海旧城县西四里有永济渠渠上有桥当自县通弓髙之路白桥跨永济渠在德州长河县断音短】　程权不能御以众归沧州【浑镐既败郗士美又败程权又退归王承宗之才非诸帅所能制也】　呉秀琳以文城栅降于李愬戊子愬引兵至文城西五里遣唐州刺史李进诚将甲士八千至城下召秀琳城中矢石如雨众不得前进诚还报贼伪降未可信也愬曰此待我至耳即前至城下秀琳束兵投身马足下愬抚其背慰劳之【劳力到翻】降其众三千人秀琳将李宪有材勇愬更其名曰忠义而用之【更工衡翻】悉迁妇女于唐州【质其家于唐州则文城之士心不敢懐反侧】于是唐邓军气复振人有欲战之志贼中降者相继于道随其所便而置之闻有父母者给粟帛遣之曰汝曹皆王人勿弃亲戚众皆感泣【自此已上李愬事】官军与淮西兵夹溵水而军诸军相顾望无敢度溵水者陈许兵马使王沛先引兵五千度溵水据要地为城于是河阳宣武河东魏博等军相继皆度进逼郾城丁亥李光顔败淮西兵三万于郾城【按宋白续通典郾城在蔡州西平县北五十里败补迈翻】走其将张伯良杀士卒什二三【自此以上攻郾城事】己丑李愬遣山河十将董少玢等分兵攻诸栅其日少玢下马鞍山拔路口栅【时都畿及唐邓皆募土人之材勇者为兵以讨蔡号为山河子弟置十将以领之玢府巾翻按唐蔡交兵凡境上要地处处置守所谓马鞍山路口栅固不可尽详其处而强为之注也】夏四月辛夘山河十将马少良下嵖岈山【嵖锄加翻岈虚加翻】擒淮西将栁子野【此以上又李愬事】呉元济以蔡人董昌龄为郾城令质其母杨氏【质音致】杨氏谓昌龄曰顺死贤于逆生【顺死谓归顺而死逆生谓从逆而生】汝去逆而吾死乃孝子也从逆而吾生是戮吾也防官军围青陵絶郾城归路【青陵在郾城西南】郾城守将邓懐金谋于昌龄昌龄劝之归国懐金乃请降于李光顔曰城人之父母妻子皆在蔡州请公来攻城吾举烽求救救兵至公逆击之蔡兵必败然后吾降则父母妻子庶免矣光顔从之乙未昌龄懐金举城降光顔引兵入据之呉元济闻郾城不守甚惧时董重质将骡军守洄曲【据新书李光顔传洄曲即时曲盖溵水于此回曲因以为名】元济悉发亲近及守城卒诣重质以拒之【此以上又李光顔事】李愬山河十将妫雅田智荣下冶炉城【妫居为翻姓也九域志曰蔡州冶炉城韩国铸剑之地时当在西平界按新书冶炉城在嵖岈山东】丙申十将阎士荣下白狗汶港二栅【白狗汶港二栅皆在蔡州真阳县界萧梁置西淮州于真阳白狗堆后齐废州为齐兴郡寻废郡为白狗县隋开皇初改县曰懐川大业初省入真阳隋志真阳有汶水】癸夘妫雅田智荣破西平【西平春秋栢国汉为西平县属汝南郡唐属蔡州九域志在州西一百五里】丙午游奕兵马使王义破楚城【楚城在汝阳县西南萧梁置西楚州及汝阳郡于此】　五月辛酉李愬遣栁子野李忠义袭朗山擒其守将梁希果　六镇讨王承宗者【事见上卷十一年】兵十余万回环数千里既无统帅又相去逺期约难壹由是厯二年无功千里馈运牛驴死者什四五刘总既得武彊引兵出境才五里【出境谓出武彊之境】留屯不进月给度支钱十五万缗李逢吉及朝士多言宜并力先取淮西俟淮西平乘其胜势回取恒冀如拾芥耳上犹豫久乃从之【李逢吉等之言即韦贯之等之言也然宪宗有用不用者前此兵势未屈今则兵势已屈不得不从也】丙子罢河北行营各使还镇　丁丑李愬遣方城镇遏使李荣宗击青喜城拔之【方城县本汉堵阳县地后汉改为顺阳隋改为方城县唐属唐州九域志在州北一百六十里县有青台镇此作青喜笔误也】愬毎得降卒必亲引问委曲由是贼中险易逺近虚实尽知之【易弋豉翻平易也】愬厚待呉秀琳与之谋取蔡秀琳曰公欲取蔡非李祐不可秀琳无能为也祐者淮西骑将有勇畧守兴桥栅【兴桥栅在张柴村东】常陵暴官军【陵者加之以气暴者虐之以威】庚辰祐率士卒刈麦于张柴村【张柴村在文城栅东六十里帅读曰率】愬召厢虞候史用诚【厢虞候掌左右厢之兵】戒之曰尔以三百骑伏彼林中又使人揺帜于前【帜昌志翻】若将焚其麦积者祐素易官军【易弋豉翻轻之也】必轻骑来逐之尔乃发骑掩之必擒之用诚如言而往生擒祐以归将士以祐向日多杀官军争请杀之愬不许释待以客礼时愬欲袭蔡而更宻其谋独召祐及李忠义屏人语【屏必郢翻又卑正翻】或至夜分【夜半为夜分】它人莫得预闻诸将恐祐为变多谏愬愬待祐益厚士卒亦不悦诸军日有牒称祐为贼内应且言得贼谍者具言其事【此行营诸军移文之言谍徒协翻】愬恐谤先逹于上已不及救乃持祐泣曰岂天不欲平此贼邪何吾二人相知之深而不能胜众口也因谓众曰诸君既以祐为疑请令归死于天子【归死犹言致尸也左传魏绛曰请归死于司冦杜预注云致尸于司冦使戮之】乃械祐送京师先宻表其状【宻表言与祐谋袭蔡之状】且曰若杀祐则无以成功诏释之以还愬愬见之喜执其手曰尔之得全社稷之灵也【李愬之期待祐者如此祐安得不力】乃署散兵马使【散员兵马使未得统兵散悉但翻】令佩刀廵警出入帐中或与之同宿宻语不寐逹曙有窃听于帐外者但闻祐感泣声时唐随牙队三千人【牙队者节度使牙卫从之队犹今之簇帐部】号六院兵马皆山南东道之精鋭也【时山南东道分为两镇八州精鋭尽抽选赴唐州使之攻战】愬又以祐为六院兵马使旧军令舍贼谍者屠其家【旧军令先时之军令也舍者停藏之于家也】愬除其令使厚待之谍反以情告愬愬益知贼中虚实乙酉愬遣兵攻朗山淮西兵救之官军不利众皆怅恨愬独欢然曰此吾计也【贼恃胜而不备愬则愬得以成入蔡之功其计出此】乃募敢死士三千人号曰突将【将即亮翻】朝夕自教习之使常为行备欲以袭蔡防久雨所在积水未果　闰月己亥程异还自江淮得供军钱百八十五万缗【是年春程异督财赋于江淮】谏议大夫韦绶兼太子侍读每以珍膳饷太子又悦太子以谐谑【绶音受谑香畧翻】上闻之丁未罢绶侍读【观宪宗之罢韦绶亦知所谓谕教者矣然观穆宗之临政也习与性成得非所急者固在于选左右欤】寻出为防州刺史【旧志防州京师东南四千一十七里】绶京兆人【史着绶京兆人以言其生长京邑习见淫侈非能以德义经术诱掖东宫古言沃土之民不才良有以也】　呉元济见其下数叛【数所角翻】兵势日蹙六月壬戌上表谢罪愿束身自归上遣中使赐诏许以不死而为左右及大将董重质所制不得出【史言董重质之情】　秋七月大水或平地二丈　初国子祭酒孔戣为华州刺史【戣巨翻华户化翻】明州嵗贡蚶蛤淡菜【蚶呼甘翻魁陆也横从其理五味自充殻如瓦垅者谓之瓦垅蚶蛤葛合翻蛤小于蚶蚶殻厚其理如瓦垅蛤殻薄其文如贝吕令云雀入大水化为蛤説文云百嵗燕所化又云老伏翼所化皆非也蚶蛤皆生于海濒潮汐往来舄卤之地淡菜状如防而小黒殻唇有须如茸肉甘脆防蒲幸翻】水陆递夫劳费戣奏疏罢之【华州京畿辅郡自东南来者水陆递夫咸经焉故得言其劳费而罢之】甲辰岭南节度使崔咏薨宰相奏拟代咏者数人上皆不用曰顷有谏进蚶蛤淡菜者为谁可求其人与之庚戌以戣为岭南节度使　诸军讨淮蔡四年不克【九年冬始讨淮西】馈运疲民至有以驴耕者【牛毙于运转民至无以耕】上亦病之以问宰相李逢吉等竞言师老财竭意欲罢兵裴度独无言上问之对曰臣请自往督战乙夘上复谓度曰【复扶又翻】卿真能为朕行乎【为于伪翻】对曰臣誓不与此贼俱生臣比观呉元济表【比毗至翻】势实窘蹙但诸将心不壹不并力廹之故未降耳若臣自诣行营诸将恐臣夺其功必争进破贼矣上悦丙戌以度为门下侍郎同平章事兼彰义节度使仍充淮西宣慰招讨处置使【观裴度不附羣议请身督战则韩愈平淮西碑推功于度有以也处昌吕翻】又以户部侍郎崔羣为中书侍郎同平章事制下度以韩已为都统不欲更为诏讨请但称宣慰处置使仍奏刑部侍郎马摠为宣慰副使右庶子韩愈为彰义行军司马判官书记皆朝廷之选上皆从之度将行言于上曰臣若贼灭则朝天有期贼在则归阙无日上为之流涕【为于伪翻下为卿同】八月庚申度赴淮西上御通化门送之【通化门长安城东面北来第一门】右神武将军张茂和茂昭弟也尝以胆畧自于度【荧绢翻】度表为都押牙茂和辞以疾度奏请斩之上曰此忠顺之门【茂和父孝忠兄茂昭镇易定比河朔诸镇为忠顺】为卿逺贬辛酉贬茂和永州司马以嘉王傅髙承简为都押牙【髙承简为嘉王傅盖嘉王运之子嗣为嘉王故置府官】承简崇文之子也李逢吉不欲讨蔡翰林学士令狐楚与逢吉善度恐其合中外之势以沮军事【翰林学士居禁中宰相在外朝恐其中外相应以上罢兵之议沮在吕翻】乃请改制书数字且言其草制失辞壬戍罢楚为中书舍人　李光顔乌重与淮西战癸亥败于贾店　裴度过襄城南白草原淮西人以骁骑七百邀之镇将楚丘曹华知而为备击却之【楚丘古巳氏县隋开皇六年改曰楚丘唐属宋州九域志在州东北七十里】度虽辞招讨名实行元帅事以郾城为治所甲申至郾城先是诸道皆有中使监陈【监古衔翻陈读曰阵】进退不由主将胜则先使献防不利则陵挫百端度悉奏去之诸将始得专军事战多有功【去羌吕翻】　九月庚子淮西兵冦溵水镇杀三将焚刍藁而去初上为广陵王布衣张宿以辩口得幸及即位累官
　　至比部员外郎【唐比部郎属刑部掌句诸司百僚俸料公廨赃赎调敛徒役课程逋悬数物以周知内外之经费而总句之比音毗】宿招权受赂于外门下侍郎同平章事李逢吉恶之【恶乌路翻】上欲以宿为谏议大夫逢吉曰谏议重任必能可否朝政始宜为之【朝直遥翻】宿小人岂得窃贤者之位必欲用宿请去臣乃可上由是不悦逢吉又与裴度异议上方倚度以平蔡丁未罢逢吉为东川节度使　甲寅李愬将攻呉房【呉房汉县属汝南郡孟康曰本房子国楚灵王迁房于楚呉王阖庐弟夫概奔楚楚封之于此为棠谿氏故曰呉房今呉房城棠谿亭是唐呉房县属蔡州平蔡后改为遂平县】诸将曰今日往亡【隂阳家之説八月以白露后十八日为往亡九月以寒露后第二十七日为往亡】愬曰吾兵少不足战宜出其不意彼以往亡不吾虞正可击也遂往克其外城斩首千余级余众保子城不敢出愬引兵还以诱之【还音旋又如字】淮西将孙献忠果以骁骑五百追击其背众惊将走愬下马据胡牀【胡牀今谓之交牀其制本自虏来隋以防有胡改曰交牀唐犹谓之胡牀】令曰敢退者斩返斾力战献忠死　【考异曰旧传作孙忠宪今从平蔡録】淮西兵乃退或劝愬乗胜攻其子城可拔也愬曰非吾计也【定计入蔡不在取呉房】引兵还营　李祐言于李愬曰蔡之精兵皆在洄曲【考异曰旧元济传李祐曰元济劲军多在时曲按李光顔传曰董重质弃洄曲军李愬传云分五百人断洄曲路又云洄曲子弟归求寒衣然则元济传误当为洄曲余意洄曲盖即时曲也】及四境拒守【守音狩】守州城者皆羸老之卒可以乗虚直抵其城比贼将闻之【比必利翻及也】元济已成擒矣愬然之冬十月甲子遣掌书记郑澥至郾城宻白裴度度曰兵非出竒不胜常侍良图也【澥胡买翻李愬检校左散骑常侍镇唐邓随故裴度称之】　上竟用张宿为谏议大夫崔羣王涯固谏不听乃请以为权知谏议大夫许之宿由是怨执政及端方之士与皇甫镈相表里谮去之【去羗吕翻】　裴度帅僚佐观筑城于沱口【九域志郾城县有沱口镇沱徒河翻】董重质帅骑出五沟邀之【五沟在洄曲之北帅读曰率】大呼而进【呼火故翻】注弩挺刃【挺抜也】势将及度李光顔与田布力战拒之度仅得入城贼退布扼其沟中归路贼下马逾沟坠压死者千余人辛未李愬命马歩都虞候随州刺史史旻留镇文城命李祐李忠义帅突将三千为前驱自与监军将三千人为中军命李进诚将三千人殿其后【殿丁练翻】军出不知所之愬曰但东行行六十里夜至张柴村尽杀其戍卒及烽子【唐凡烽候之所有烽帅烽副烽子盖守烽之卒候望警急而举烽者也杜佑曰一烽六人五人为烽子递知更刻观视动静一人烽率知文书符辞转牒】据其栅命士少休【少诗沼翻】食干糒整羁靮【糒音备干饭也羁马络头靮纼也音丁厯翻】留义成军五百人镇之以断洄曲及诸道桥梁【断音短】复夜引兵出门【复扶又翻】诸将请所之愬曰入蔡州取呉元济诸将皆失色监军哭曰果落李祐奸计时大风雪旌旗裂人马冻死者相望天隂黒自张柴村以东道路皆官军所未尝行人人自以为必死然畏愬莫敢违夜半雪愈甚行七十里至州城【至蔡州城下也】近城有鹅鸭池愬令击之以混军声自呉少诚拒命官军不至蔡州城下三十余年【德宗贞元二年呉少诚据蔡州至是三十二年】故蔡人不为备壬申四鼓愬至城下无一人知者李祐李忠义镢其城为坎以先登【镢居防翻锄也】壮士从之守门卒方熟寐尽杀之而留击柝者使击柝如故遂开门纳众及里城亦然城中皆不之觉鸡鸣雪止愬入居元济外宅【节度使外宅也】或告元济曰官军至矣元济尚寝笑曰俘囚为盗耳晓当尽戮之又有告者曰城陷矣元济曰此必洄曲子弟就吾求寒衣也起听于廷闻愬军号令曰常侍传语应者近万人【近其靳翻】元济始惧曰何等常侍能至于此乃帅左右登牙城拒战【帅读曰率】时董重质拥精兵万余人据洄曲愬曰元济所望者重质之救耳乃访重质家厚抚之遣其子传道持书谕重质重质遂单骑诣愬降愬遣李进诚攻牙城毁其外门得甲库取器械癸酉复攻之烧其南门民争负薪刍助之城上矢如猬毛【愬军聚射矢集城上如猬毛言其多也】晡时门壊元济于城上请罪进诚梯而下之甲戌愬以槛车送元济诣京师【德宗贞元二年呉少诚得蔡州三世三十二年而灭　考异曰旧愬传曰其月七日使判官郑澥告期于裴度十日夜以李祐率突将三千为先锋愬自率中军三千田进诚以后军三千殿而行元济传曰十一月愬夜出军令李祐为前锋其十日夜至蔡州城下实録曰愬以十月将袭蔡州先七日使判官郑澥告师期于裴度按先七日即是平蔡录所云八日甲子也而愬传误云七日而又云十日夜师军行亦误元济传十一月愬出军尤误裴度传十月十一日李愬袭破悬瓠城擒元济亦误按十月戊午朔韩愈平淮西碑云壬申愬用所得贼将自文城因天大雪疾驰百二十里即十五日也又曰用夜半到蔡破其门取元济以献即十六日也实录己夘执元济乃奏到日也今从平蔡录】且告于裴度是日申光二州及诸镇兵二万余人相继来降自元济就擒愬不戮一人凡元济官吏帐下厨廐之卒皆复其职使之不疑【推赤心置人腹中】然后屯于鞠以待裴度【鞠毬也】　以淮南节度使李鄘为门下侍郎同平章事　己夘淮西行营奏获呉元济光禄少卿杨元卿言于上曰淮西大有珍寳臣能知之往取必得【元和九年杨元卿以淮西节度判官入奏输诚于朝廷呉元济屠其家今请将命往取淮西珍寳其情可知也】上曰朕讨淮西为人除害【为于伪翻】珍寳非所求也董重质之去洄曲军也李光顔驰入其壁悉降其众庚辰裴度遣马摠先入蔡州慰抚辛巳度建彰义军节将降卒万余人入城李愬具櫜鞬出迎拜于路左【櫜姑劳翻鞬居言翻櫜以藏弓鞬以藏箭郑曰道左道东也余按古者乘车尚左故迎拜于车下者皆拜于道左盖自北而来者以道东为左自南而来者以道西为左自东西而来者亦随车之所向而分左右也郑举一隅耳故孔颖逹正义曰凡言左右据南乡西乡为正盖南乡君道也西乡主道也】度将避之愬曰蔡人顽悖不识上下之分数十年矣【悖蒲妹翻又蒲没翻分扶问翻】愿公因而示之使知朝廷之尊度乃受之【史言李愬识度非当时诸帅所及】李愬还军文城【裴度既入蔡李愬还军文城此皆是识体统处又非诸帅怙功欲专地为私利者比也】诸将请曰始公败于朗山而不忧胜于呉房而不取【事并见上】冐大风甚雪而不止孤军深入而不惧然卒以成功【卒子恤翻】皆众人所不谕也敢问其故愬曰朗山不利则贼轻我而不为备矣取呉房则其众奔蔡并力固守故存之以分其兵风雪隂晦则烽火不接不知吾至孤军深入则人皆致死战自倍矣夫视逺者不顾近虑大者不详细若矜小胜恤小败先自挠矣何暇立功乎众皆服【余按李愬入蔡诚为竒功史家称述其与诸将杨用兵方畧所以取胜之由遣文命意实祖史汉韩信战井陉事所书者然愬平蔡之事犹可以发若唐末王式平裘甫事则又祖李家述平蔡之功者也若其所敌之坚脆所规之广狭固不可以欺识者文之过实者多学者其于是察之桡奴教翻】愬俭于奉已而丰于待士知贤不疑见可能断【断丁乱翻】此其所以成功也裴度以蔡卒为牙兵或谏曰蔡人反仄者尚多不可不备度笑曰吾为彰义节度使元恶既擒蔡人则吾人也又何疑焉蔡人闻之感泣【裴度平蔡蔡人不复叛矣识者知其所以然乎】先是呉氏父子阻兵【呉氏父子谓少阳元济也先悉荐翻】禁人偶语于涂夜不然烛有以酒食相过从者罪死【盗亦有道此其以法束下所以自防也过工禾翻】度既视事下令惟禁盗贼余皆不问往来者不限昼夜蔡人始知有生民之乐【解人之束缚使得舒展四体长欠大伸岂不快哉】甲申诏韩裴度条列平蔡将士功状及蔡之将士降者皆差第以闻【史炤曰谓将士有功者等差而次第之余谓当时诏防既令度差第平蔡将士之功状而蔡之将士归降者有降于元济未就擒之前者有降于元济既就擒之后者有先尝拒杀官军势穷力屈而降者有先通诚欵欲降而未能自致者亦令度差第其状以闻史炤之説举其一而遗其一者也】淮西州县百姓给复二年【复方目翻除其赋役二年以优新附之民】近贼四州免来年夏税【近贼四州陈许颍唐也频遭蔡人攻剽又供亿官军故免来年夏税亦以优之】官军战亡者皆为收【为于伪翻】给其家衣粮五年其因战伤残废者勿停衣粮【死者其尸又赡其家残废者养之终身残废谓因战伤折腰膂手足不复为完人堪世用者】十一月上御兴安门受俘【大明宫南面五门兴安门最在其西】遂以呉元济献庙社斩于独桞之下初淮西之人刼于李希烈呉少诚之威虐不能自拔久而老者衰防者壮安于悖逆不复知有朝廷矣【悖蒲内翻又蒲没翻】自少诚以来遣诸将出兵皆不束以法制听各以便宜自战故人人得尽其才韩全义之败于溵水也【事见二百三十五卷德宗贞元十六年】于其帐中得朝贵所与问讯书少诚束以示众曰此皆公卿属全义书【属之欲翻托也】云破蔡州日乞一将士妻女为婢妾由是众皆愤怒以死为贼用虽居中土其风俗犷戾【考之汉志汝南户口为百郡之最古人谓汝頴多竒士至唐而犷戾乃尔习俗之移人也】过于夷貊【呜呼吾恐后之视今亦犹今之视昔犷古猛翻悍也貊莫百翻】故以三州之众举天下之兵环而攻之【环音宦】四年然后克之官军之攻元济也李师道募人通使于蔡察其形势牙前虞候刘晏平应募出汴宋间潜行至蔡元济大喜厚礼而遣之晏平还至郓师道屏人而问之【还音旋屏必郢翻又卑正翻】晏平曰元济暴兵数万于外阽危如此【阽余亷翻临危也】而日与仆妾游戯博奕于内【奕当作弈弈棋也】晏然曾无忧色以愚观之殆必亡不久矣师道素倚淮西为援闻之惊怒寻诬以他过杖杀之【以刘晏平之善觇其智识必有过人者李师道不能委心归计以求自安之术乃怒而杀之终亦必亡而已矣】戊子以李愬为山南东道节度使赐爵凉国公加韩兼侍中李光顔乌重等各迁官有差　旧制御史一人知驿【开元中令监察御史兼廵传驿至二十五年以监察御史检校两京馆驿大厯十四年两京以御史一人知馆驿号馆驿使】壬辰诏以宦者为馆驿使左补阙裴潾谏曰【潾力珍翻】内臣外事职分各殊【分扶问翻】切在塞侵官之源【塞悉则翻】絶出位之渐事有不便必戒于初令或有妨不必在大上不听　甲午恩王连薨【连代宗子】　辛丑以唐随兵马使李祐为神武将军知军事【防要乾元四年十月四日勑左右羽林左右龙武左右神武军文武官并升同金吾四卫唐制诸卫将军大将军上将军类加以名号而不掌兵知军事则掌兵矣唐随谓当作唐邓随】　裴度以马摠为彰义留后癸丑发蔡州上封二剑以授梁守谦使诛呉元济旧将度至郾城遇之复与俱入蔡州量罪施刑【量音良】不尽如诏防仍上疏言之　十二月壬戌赐裴度爵晋国公复入知政事以马摠为淮西节度使　初吐突承璀方贵宠用事为淮南监军李鄘为节度使性刚严与承璀互相敬惮故未尝相失承璀归【吐突承璀六年出为淮南监军九年召还】引鄘为相【是年十月相李鄘】鄘耻由宦官进及将佐出祖【出城祖道谓饯之也】乐作鄘泣下曰吾老安外镇宰相非吾任也戊寅鄘至京师辞疾不入见【见贤遍翻】不视事百官到门皆辞不见【史言李鄘知耻】　庚辰贬淮西降将董重质为春州司户重质为元济谋主屡破官军上欲杀之李愬奏先许重质以不死
　　十三年春正月乙酉朔赦天下　初李师道谋逆命判官髙沭与同僚郭昈李公度屡谏之【昈侯古翻　考异曰新传又有郭航名按航乃牙将昈所使诣李愿者非幕僚同谏者也今从河南记】判官李文会孔目官林英素为师道所亲信涕泣言于师道曰文防等尽心为尚书忧家事【心为于伪翻】反为髙沐等所疾尚书奈何不爱十二州之土地【十二州郓兖曹濮淄青齐海登莱沂宻也】以成沐等之功名乎师道由是疎沐等出沐知莱州【莱州古莱子之国后魏置光州隋改莱州】防林英入奏事令进奏吏宻申师道云沐潜输欵于朝廷文防从而构之师道杀沐并囚郭昈凡军中劝师道效顺者文防皆指为髙沐之党而囚之及淮西平师道忧惧不知所为李公度及牙将李英昙【昙徒含翻】因其惧而説之使纳质献地以自赎【説式芮翻质音致】师道从之遣使奉表请使长子入侍并献沂宻海三州上许之乙巳遣左常侍李逊诣郓州宣慰　上命六军修麟德殿右龙武统军张奉国大将军李文悦【大将军即右龙武大将军】以外冦初平【谓淮西初平】营缮太多白宰相冀有论谏裴度因奏事言之上怒二月丁夘以奉国为鸿胪卿壬申以文悦为右武卫大将军【既出奉国于外朝文悦又自北门诸卫迁南牙诸卫胪陵如翻】充威逺营使【威逺营亦非北军也】于是浚龙首池起承晖殿土木浸兴矣【大明宫东面有东内苑苑中有龙首殿龙首池龙首渠水自城南而注入于此池宋白曰龙首殿在右军】　李愬奏请判官大将以下官凡百五十员上不悦谓裴度曰李愬诚有竒功然奏请过多使如李晟浑瑊又何如哉遂留中不下【下户嫁翻】　李鄘固辞相位戊戌以鄘为户部尚书以御史大夫李夷简为门下侍郎同平章事初渤海僖王言义卒弟简王明忠立改元太始一嵗卒从父仁秀立改元建兴乙巳遣使来告丧　横海节度使程权自以世袭沧景【德宗始命程日华为横海帅传子懐直为从兄懐信所逐懐信死子权嗣为帅】与河朔三镇无殊内不自安己酉遣使上表请举族入朝许之横海将士乐自擅【乐音洛】不听权去掌书记林蕴谕以祸福权乃得出诏以蕴为礼部员外郎裴度之在淮西也布衣栢耆以防干韩愈曰呉元济既就擒王承宗破胆矣愿得奉丞相书往説之【説式芮翻】可不烦兵而服愈白度为书遣之承宗惧求哀于田正请以二子为质【质音致】及献德棣二州输租税请官吏正为之奏请【为于伪翻】上初不许正上表相继【上表时掌翻】上重违正意乃许之夏四月甲寅朔魏博遣使送承宗子知感知信及德棣二州图印至京师幽州大将谭忠説刘总曰【説式芮翻】自元和以来刘辟李锜田季安卢从史呉元济阻兵冯险【冯读曰凭】自以为深根固蔕【蔕丁计翻】天下莫能危也然顾盼之间身死家覆皆不自知此非人力所能及殆天诛也况今天子神圣威武苦身焦思【思相吏翻】缩衣节食【缩敛也短也】以养战士此志岂须臾忘天下哉今国兵骎骎北来【国兵谓王师也骎骎马行疾貌】赵人已献城十二【德州领安德长河平原平昌将陵安陵六县棣州领厌次滳河阳信蒲台渤海五县程权之退承宗又取景州之东光今皆以归朝廷故曰献城十二】忠深为公忧之【为于伪翻】总泣且拜曰闻先生言吾心定矣遂专意归朝廷　戊辰内出废印二纽赐左右三军辟仗使【龙武神武羽林三军各分左右辟读如辟】旧制以宦官为六军辟仗使如方镇之监军无印【监军有印见二百三十五卷德宗贞元十一年宋白曰旧制内官为三军辟仗使监视刑赏奏察违谬犹方镇之监军使】及张奉国得罪至是始赐印得紏绳军政事任专逹矣　庚戌诏洗雪王承宗及成德将士复其官爵【削王承宗官爵见上卷十一年】　李师道暗弱军府大事独与妻魏氏奴胡惟堪杨自温婢蒲氏袁氏及孔目官王再升谋之大将及幕僚莫得预焉魏氏不欲其子入质【质音致】与蒲氏袁氏言于师道曰自先司徒以来有此十二州【李正已初据有十五州及李纳拒命徐州入于朝廷德棣入于朱滔有十二州而已先司徒谓李纳也】奈何无故割而献之今计境内之兵不下数十万不献三州不过以兵相加【三州谓请献沂宻海】若力战不胜献之未晩师道乃大悔欲杀李公度幕僚贾直言谓其用事奴曰今大祸将至岂非髙沐寃气所为若又杀公度军府其危哉乃囚之迁李英昙于莱州未至缢杀之李逊至郓州师道大陈兵迎之逊盛气正色为陈祸福【为于伪翻】责其决语【决语决为一定之説不依违持两端】欲白天子师道退与其党谋之皆曰弟许之【弟与第同】它日止烦一表解纷耳师道乃谢曰向以父子之私且廹于将士之情故迁延未遣今重烦朝使岂敢复有二三【重直用翻朝直遥翻使疏吏翻复扶又翻朝使谓朝廷所遣使者】逊察师道非实诚归言于上曰师道顽愚反覆恐必须用兵既而师道表言军情不听纳质割地上怒决意讨之贾直言冒刃谏师道者二舆榇谏者一又画缚载槛车妻子系累者以献师道怒囚之【史炤曰孟子曰系累其子弟赵氏注云系累结也】五月丙申以忠武节度使李光顔为义成节度使【李光顔自许州徙镇滑州】谋讨师道也以淮西节度使马摠为忠武节度使陈许溵蔡州观察使以申州鄂岳光州淮南【不复以蔡州为节镇】　辛丑以知勃海国务大仁秀为勃海王　以河阳都知兵马使曹华为棣州刺史诏以河阳兵送至滳河【滳河汉千乘湿沃县地隋开皇十六年置滴河县废湿沷入焉唐属棣州九域志在州西南八十里汉都尉许商凿此通海故以商河为名后人加水焉宋白曰县南有滳河因以为名】防县为平卢兵所陷【平卢兵李师道之兵也】华击却之杀二千余人复其县以闻诏加横海节度副使　六月癸丑朔日有食之　丁丑复以乌重领懐州刺史镇河阳【淮西已平故乌重自汝州复还镇河阳】　秋七月癸未朔徙李愬为武宁节度使乙酉下制罪状李师道令宣武魏博义成武宁横海兵共讨之以宣歙观察使王遂为供军使遂方庆之孙也【王方庆武后圣厯中为相歙书渉翻】上方委裴度以用兵门下侍郎同平章事李夷简自谓才不及度求出镇辛丑以夷简同平章事充淮南节度使　八月壬子朔中书侍郎同平章事王涯罢为兵部侍郎　呉元济既平韩惧九月自将兵击李师道围曹州　淮西既平上浸骄侈户部侍郎判度支皇甫镈卫尉卿盐铁转运程异晓其意数进羡余以供其费【史言镈异逢君之恶数所角翻羡弋线翻】由是有宠镈又以厚赂结吐突承璀甲辰镈以本官异以工部侍郎并同平章事判使如故【皇甫镈以户部侍郎相判度支如故程异进贰起部以相盐铁转运使如故】制下朝野骇愕至于市井负贩者亦之【下户稼翻丑之翻笑也】裴度崔羣极陈其不可上不听度耻与小人同列表求自退不许度复上疏【复扶又翻上时掌翻】以为镈异皆钱谷吏佞巧小人陛下一旦寘之相位中外无不骇笑况镈在度支专以丰取刻与为务凡中外仰给度支之人无不思食其肉【仰牛向翻】比者裁损淮西粮料【比毗至翻近也谓讨呉元济时裁损淮西行营诸军粮料】军士怨怒防臣至行营晓谕慰勉仅无溃乱今旧将旧兵悉向淄青【谓旧所遣讨蔡之将讨蔡之兵悉遣之讨李师道】闻镈入相必尽惊忧知无可诉之地矣【言镈在度支减刻粮赐军士犹可诉之于庙堂今既为相无可诉之地矣】程异虽人品庸下然心事和平可处烦剧不宜为相【处昌吕翻下同】至如镈资性狡诈天下共知唯能上惑圣聪足见奸邪之极【言宪宗英明且为所惑可以见其极奸邪】臣若不退天下谓臣不知亷耻臣若不言天下谓臣有负恩宠今退既不许言又不听臣如烈火烧心众镝丛体所可惜者淮西荡定河北底宁承宗敛手削地【谓献德棣二州】韩舆疾讨贼【谓自将讨李师道】岂朝廷之力能制其命哉直以处置得宜能服其心耳陛下建升平之业十已八九何忍还自堕壊【堕读曰隳壊音怪】使四方解体乎上以度为朋党不之省【省悉景翻】镈自知不为众所与益为巧謟以自固奏减内外官俸以助国用给事中崔植封还敕书极论之乃止植祐甫之弟子也【崔祐甫相德宗有可称者】时内出积年缯帛付度支令卖镈悉以髙价买之以给边军其缯帛朽败随手破裂边军聚而焚之【缯慈陵翻】度因奏事言之镈于上前引其足曰此靴亦内库所出臣以钱二千买之坚完可久服度言不可信上以为然【引足于君前不敬大矣宪宗溺于利不惟不察其慢又且然其言】由是镈益无所惮【为镈得罪张本】程异亦自知不合众心能亷谨谦逊为相月余不敢知印秉笔【时宰相更日知印秉笔】故终免于祸　五坊使杨朝汶【汶音问】妄捕系人廹以考捶责其息钱遂转相诬引所系近千人【捶止蕊翻近其靳翻】中丞萧俛劾奏其状【俛音免劾汉书音义户概翻今音户得翻】裴度崔羣亦以为言上曰姑与卿论用兵事【姑且也】此小事朕自处之【处昌吕翻】度曰用兵事小所忧不过山东耳五坊使暴横恐乱辇毂【横户孟翻史照曰毂者辐所凑也京都四方所辐凑以辇毂取喻余按汉书京兆尹率自言待罪辇毂下谓京兆在天子辇毂之下耳】上不悦退召朝汶责之曰以汝故令吾羞见宰相冬十月赐朝汶死尽释系者上晩节好神仙【好呼到翻】诏天下求方士宗正卿李道古
　　先为鄂岳观察使以贪暴闻恐终获罪思所以自媚于上乃因皇甫镈荐山人栁泌云能合长生药甲戌诏泌居兴唐观炼药【合音阁唐防要兴唐观本司农园地在长乐坊开元十八年造李道古荐栁泌以求媚免罪不知适足以重罪也泌既诛而道古亦贬矣为上服泌药致疾张本泌薄必翻又兵媚翻】十一月辛巳朔盐州奏吐蕃寇河曲夏州灵武奏破吐蕃长乐州克其外城【吐蕃长乐州当在灵州黄河外定逺城之西夏户雅翻乐音洛】栁泌言于上曰天台山神仙所聚【新志台州唐兴县有天台山宋朝改唐兴县为天台县天台山在县西一百一十里临海记天台山超然秀出山有八重视之如一髙一万八千丈周回八百里】多灵草臣虽知之力不能致诚得为彼长吏庶几可求上信之【长知丈翻几居希朝】丁亥以泌权知台州刺史【台州汉回浦县地防稽东部都尉理所光武改回浦为章安县呉分章安置临海县唐武德四年置海州五年改台州因天台山为名】仍赐服金紫谏官争论奏以为人主喜方士【喜许记翻】未有使之临民赋政者【赋布也】上曰烦一州之力而能为人主致长生【为于伪翻】臣子亦何爱焉由是羣臣莫敢言甲午盐州奏吐蕃遁去　壬寅以河阳节度使乌重
　　为横海节度使丁未以华州刺史令狐楚为河阳节度使重以河阳精兵三千赴镇河阳兵不乐去乡里【乐音洛】中道溃归又不敢入城屯于城北将大掠令狐楚适至单骑出慰抚之与俱归先是田正请自黎阳渡河防义成节度使李光顔讨李师道【先悉荐翻】裴度曰魏博军既渡河不可复退【复扶又翻】立须进击方有成功既至滑州即仰给度支【义成节度使治滑州魏博与滑州以河为界兵至滑州为已出界唐中世以来命藩镇兵征讨已出境刍粮皆仰给于度支惟裴度用兵于东平李德裕用兵于上党知其有以制之】徒有供饷之劳更生观望之势又或与李光顔互相疑阻益致迁延【一栖不两雄又有賔主之形疑阻或生何事不有其患岂止于迁延之役】与其渡河而不进不若养威于河北宜且使之秣马厉兵俟霜降水落自杨刘渡河【杨刘镇在郓州东北东阿县临河津】直指郓州得至阳谷置营【隋置阳谷县以阳谷台为名唐属郓州九域志在州西一百三十里宋白曰阳谷县本汉须昌县地今县界有须昌故城】则兵势自盛贼众揺心矣【上文言得至恐兵有利钝也此言贼众揺心指其成效也】上从之是月正将全师自杨刘渡河距郓州四十里筑垒【此自杨刘直进不复迂其路至阳谷也旧史李师道传曰距郓州九十里田正传曰四十里　考异曰河南记云营于阳谷西北今从实录】贼中大震　功德使上言鳯翔法门寺塔有佛指骨【法门寺在鳯翔府岐山县时功德使言法门寺有防国真身塔塔内有释迦牟尼佛指骨一节】相传三十年一开开则嵗丰人安来年应开请迎之十二月庚戌朔上遣中使帅僧众迎之【帅读曰率】　戊辰以春州司户董重质为试太子詹事委武宁军驱使李愬请之也【时徙李愬镇武宁以讨李师道】　戊寅魏博义成军送所获李师道都知兵马使夏侯澄等四十七人上皆释弗诛各付所获行营驱使曰若有父母欲归者优给遣之朕所诛者师道而已于是贼中闻之降者相继【降户江翻】初李文防与兄元规皆在李师古幕下师古薨师道立【薨立见二百三十七卷元年】元规辞去文防属师道亲党请留【属之欲翻】元规将行谓文防曰我去身退而安全汝留必骤贵而受祸及官军四临平卢兵势日蹙将士喧然皆曰髙沐郭昈李存为司空忠谋【为于伪翻下不为同师道检校司空故称之】李文防姧佞杀沐囚昈存以致此祸师道不得已出文防摄登州刺史召昈存还幕府　上常语宰相【语牛倨翻】人臣当力为善何乃好立朋党朕甚恶之【好呼到翻恶乌路翻】裴度对曰方以类聚物以羣分【易大传之言】君子小人志趣同者势必相合君子为徒谓之同德小人为徒谓之朋党外虽相似内实悬殊在圣主辨其所为邪正耳武宁节度使李愬与平卢兵十一战皆防乙邜晦进攻金乡克之【金乡县唐属兖州宋白曰金乡县本汉东緍县今县理即古緍国城陈留风俗传云东緍者故阳武户牖乡后汉于任城县西南七十五里置金乡县因穿山得金故曰金乡】李师道性懦怯自官军致讨闻小败及失城邑輙忧悸成疾【悸其季翻】由是左右皆蔽匿不以实告金乡兖州之要地也既失之其刺史驿骑告急左右不为通【为于伪翻】师道至死竟不知也
　　十四年春正月辛巳韩拔考城杀二千余人【考城汉古县唐属曹州九城志在汴州东一百八十里】丙戌师道所署沭阳令梁洞以县降于楚州刺史李听【沭阳汉廪丘县后魏曰沭阳以其地在沭水之阳也唐属海州九域志在州西南一百八十里沭食聿翻】　吐蕃遣使者论短立藏等来修好未返【好呼到翻】入寇河曲上曰其国失信其使何罪庚寅遣归国　壬辰武宁节度使李愬拔鱼台【鱼台汉方与县地唐属兖州寳应元年改为鱼台小城北有鲁公观鱼台而名之观鱼台即春秋鲁隐公如棠观鱼之地元和四年李师道请移县于黄台市】中使迎佛骨至京师上留禁中三日乃厯送诸寺王公士民瞻奉舍施惟恐弗及有竭产充施者【施式智翻】有然香臂顶供养者【供居用翻养余亮翻】刑部侍郎韩愈上表切谏以为佛者夷狄之一法耳自黄帝以至禹汤文武皆享寿考百姓安乐【乐音洛】当是时未有佛也汉明帝时始有佛法【见四十五卷永平八年】其后乱亡相继运祚不长宋齐梁陈元魏已下事佛渐谨年代尤促惟梁武帝在位四十八年前后三舍身为寺家奴竟为侯景所逼饿死台城国亦寻灭事佛求福乃更得祸【事并见前纪】由此观之佛不足信亦可知矣百姓愚冥易惑难晓茍见陛下如此皆云天子犹一心敬信百姓微贱于佛岂可更惜身命佛本夷狄之人口不言先王之法言身不服先王之法服不知君臣之义父子之恩假如其身尚在奉国命来朝京师陛下容而接之不过宣政一见【唐时四夷入朝贡者皆引见于宣政殿见贤遍翻】礼賔一设【唐有礼賔院凡胡客人朝设宴于此元和九年置礼賔院于长兴里之北宋白曰属鸿胪寺】赐衣一袭卫而出之于境不令惑众也况其身死已久枯朽之骨岂宜以入宫禁古之诸侯行吊于国尚先以桃茢祓除不祥【记曰君临臣丧以巫祝桃茢执戈恶之也注云为有凶邪之气在侧桃鬼所恶也茢萑苕可扫除不祥左传鲁襄公如楚楚康王卒楚人使公亲襚公患之叔孙穆子曰祓殡而襚则布币也乃使巫以桃茢先祓殡韩愈正引此事茢音列又音例祓敷勿翻又音废】今无故取朽秽之物亲视之巫祝不先【先悉荐翻】桃茢不用羣臣不言其非御史不举其罪臣实耻之乞以此骨付有司投诸水火永絶根本断天下之疑【断丁乱翻一音短】絶后代之惑使天下之人知大圣人之所作为出于寻常万万也岂不盛哉佛如有灵能作祸祟凡有殃咎宜加臣身上得表大怒出示宰相将加愈极刑【殊死谓之极刑】裴度崔羣为言愈虽狂于忠恳【为于伪翻恳诚也】宜寛容以开言路癸巳贬愈为潮州刺史自战国之世老庄与儒者争衡更相是非【更工衡翻】至汉末益之以佛然好者尚寡【好呼到翻】晋宋以来日益繁炽自帝王至于士民莫不尊信下者畏慕罪福髙者论难空有【难乃旦翻释氏之説谈空以难有】独愈恶其蠧财惑众力排之【恶乌路翻】其言多矫激太过惟送文畅师序最得其要曰夫鸟俛而啄仰而四顾兽深居而简出惧物之为已害也犹且不免焉弱之肉彊之食今吾与文畅安居而暇食优游以生死与禽兽异者宁可不知其所自邪【原其所自则圣人之所以垂世立教者也】　丙申田正奏败淄青兵于东阿【败蒲迈翻东阿汉古县唐属郓州九域志在州西北六十里】杀万余人　沧州刺史李宗奭与横海节度使郑权不叶【程权既入朝以郑权代镇横海】不受其节制权奏之上遣中使追之宗奭使其军中留已【此谓沧州本州之军也】表称惧乱未敢离州【离力智翻】诏以乌重代权将吏惧逐宗奭【惧重讨其党恶】宗奭奔京师辛丑斩于独栁之下　丙午田正奏败平卢兵于阳谷















　　资治通鉴卷二百四十
<史部,编年类,资治通鉴>
　　钦定四库全书
　　资治通鉴卷二百四十一　宋　司马光　撰
　　胡三省　音注
　　唐纪五十七【起屠维大渊献二月尽重光赤奋若六月凡二年有竒】
　　宪宗昭文章武大圣至神孝皇帝下
　　元和十四年二月李听袭海州克东海朐山怀仁等县【海州治朐山本汉胊县后人加山字东海汉赣榆县地后齐置东海县属东海郡隋废郡及县入广饶县隋仁寿元年改广饶曰东海避太子讳也唐属海州九域志在州东一十里怀仁县梁置南北二青州东魏废州置义塘郡及怀仁县隋废郡以县属海州九域志在州北八十里宋白曰海州懐仁县本汉赣余县地按汉赣余今县东北三十里赣余古城是也梁于此置黄郭戍后魏置义塘郡理黄郭城领义唐归义怀仁三县高齐移义唐郡及怀仁县并理今密州莒县界隋开皇废郡移怀仁县理此今县理是也】李愬败平卢兵于沂州拔丞县【丞汉县后魏置兰陵郡隋废郡为兰陵县武徳四年改曰丞县后属沂州九域志在州西南一百八十里宋白曰丞汉旧县春秋时鄫国也晋置兰陵郡理丞城按前此丞县理在今县西一里汉丞县故城是也隋开皇十六年置鄫州及丞县寻废州及县仍移兰陵县置于废鄫州故城中唐又改兰陵为丞县县西北有丞水败补迈翻丞时证翻】李师道闻官军侵逼民治郓州城堑修守备【治直之翻堑七艳翻】役及妇人民益惧且怨都知兵马使刘悟正臣之孙也【刘正臣见二百一十七卷肃宗至徳元载】师道使之将兵万余人屯阳谷以拒官军悟务为寛惠使士卒人人自便军中号曰刘父及田正度河悟军无备战又数败【数所角翻】或谓师道曰刘悟不修军法专收众心恐有他志宜早图之师道召悟计事欲杀之或谏曰今官军四合悟无逆状用一人言杀之诸将谁肯为用是自脱其爪牙也师道留悟旬日复遣之厚赠金帛以安其意悟知之还营隂为之备师道以悟将兵在外署悟子从谏门下别奏【门下别奏者使厠员牙门下俟别奏补官也唐六典凡诸军镇大使三品已上傔二十五人别奏十人副使傔二十人别奏八人总管三品已上傔十八人别奏六人子总管四品已上傔十一人别奏三人若讨击防御游奕使副傔准品各减三人别奏各减二人总管及子总管傔准品各减二人别奏各减一人若镇守已下无副使或属大军镇者使已下傔奏并四分减一所补傔奏皆令自召以充】从谏与师道诸奴日游戏颇得其隂谋密疏以白父又有谓师道者曰刘悟终为患不如早除之丙辰师道潜遣二使赍帖授行营兵马副使张暹令斩悟首献之勒暹权领行营时悟方据高丘张幕置酒去营二三里二使至营密以帖授暹暹素与悟善阳与使者谋曰悟自使府还【还音旋又如字】颇为备不可怱怱暹请先往白之云司空遣使存问将士兼有赐物请都头速归【军中称都将为都头】同受传语【传语谓师道遣使者所传言语也】如此则彼不疑乃可图也使者然之暹怀帖走诣悟屏人示之【屏必郢翻又卑正翻】悟潜遣人先执二使杀之时已向暮悟按辔徐行还营坐帐下严兵自卫召诸将厉色谓之曰悟与公等不顾死亡以抗官军诚无负于司空今司空信谗言来取悟首悟死诸公其次矣且天子所欲诛者独司空一人今军势日蹙吾曹何为随之族灭欲与诸公卷旗束甲【卷与卷同】还入郓州奉行天子之命【言奉行诏防以诛李师道】岂徒免危亡富贵可图也诸公以为何如兵马使赵垂棘立于众首良久对曰事果济否悟应声骂曰汝与司空合谋邪立斩之徧问其防有迟疑未言者悉斩之并斩军中素为众所恶者【恶乌路翻】凡三十余尸于帐前余皆股栗曰惟都头命愿尽死乃令士卒曰入郓人赏钱百缗惟不得近军帑【近其靳翻帑他朗翻】其使宅及逆党家财任自掠取【使宅谓节度使所居也】有仇者报之使士皆饱食执兵夜半听鼔三声絶即行人衔枚马缚口遇行人执留之【恐行人遇兵走还城报师道令执留之】人无知者距城数里天未明悟驻军使听城上柝声絶【天明则柝声絶】使十人前行宣言刘都头奉帖追入城【主帅文书下诸将谓之帖】门者请俟写简白使【古者聨竹为简策以写书后世因谓书为简白使谓白节度使使疏吏翻】十人拔刃拟之皆窜匿悟引大军继至城中噪哗动地比至【比必利翻及也】子城已洞开惟牙城拒守【凡大城谓之罗城小城谓之子城又有第三重城以卫节度使居宅谓之牙城】寻纵火斧其门而入牙中兵不过数百始犹有弓矢者俄知力不支皆投于地悟勒兵升听事使捕索师道【索山客翻】师道与二子伏厠牀下索得之【索山客翻】悟命置牙门外隙地使人谓曰悟奉密诏送司空归阙然司空亦何顔复见天子【复扶又翻】师道犹有幸生之意其子方仰曰事已至此速死为幸寻皆斩之【代宗永泰元年李正已得淄青四世五十四年而灭】自卯至午悟乃命两都虞侯巡坊市禁掠者即时皆定大集兵民于毬亲乗马巡绕慰安之斩赞师道逆谋者二十余家文武将吏且惧且喜悟见李公度执手歔欷出贾直言于狱【直言被囚见上卷上】年置之幕府悟之自阳谷还兵趋郓也【趋七喻翻】潜使人以其谋告田正事成当举烽相白万一城中有备不能入愿公引兵为助功成之日皆归于公悟何敢有之且使正进据已营正见知得城遣使往贺悟函师道父子三首遣使送正营正大喜露布以闻淄青等十二州皆平正初得师道首疑其非真召夏侯澄使识之澄熟视其面长号陨絶者久之乃抱其首防其目中尘垢复恸哭正为之改容义而不责【识如字辨识也号户刀翻防直氏翻复扶又翻为于伪翻夏侯澄禽见上卷上年】　壬戌田正捷奏至乙丑命户部侍郎杨于陵为淄青宣抚使己巳李师道首函至自广徳以来垂六十年藩镇跋扈河南北三十余州自除官吏不供贡赋至是尽遵朝廷约束【呜呼兼并易也坚凝之难读史至此盍亦知其所以得鉴其所以失则知资治通鉴一书不茍作矣】上命杨于陵分李师道地于陵按图籍视土地逺迩计士马众寡校仓库虚实分为三道使之适均【于音乌】以郓曹濮为一道【郓音运濮音卜】淄青齐登莱为一道兖海沂密为一道上从之刘悟以初讨李师道诏云部将有能杀师道以众降者师道官爵悉以与之意谓尽得十二州之地遂补署文武将佐更易州县长吏【更工衡翻】谓其下曰军府之政一切循旧自今但与诸公抱子弄孙夫复何忧【复扶又翻下复须同】上欲移悟他镇恐悟不受代复须用兵密诏田正察之正日遣使者诣悟托言修好实观其所为悟多力好手【好呼到翻】得郓州三日则敎军中壮士手与魏博使者庭观之自揺肩攘臂离坐以助其势【离力智翻坐徂卧翻】正闻之笑曰是闻除改【除改谓除书改授他镇】登即行矣【言登时即行也】何能为哉庚午以悟为义成节度使悟闻制下手足失坠【言惊遽失守不知所为】明日遂行正已将数道比至城西二里与悟相见于客亭【客亭驿亭送迎使客之所】即受旌节驰诣滑州辟李公度李存郭昈贾直言以自随悟素与李文防善既得郓州使召之未至【李文防出登州见上卷上年】闻将移镇昈存谋曰文防佞人败乱淄青一道【败补迈翻】灭李司空之族万人所共雠也不乗此际诛之田相公至务施寛大将何以雪三齐之愤怨乎【自项羽分齐为三以王田市田都田安遂有三齐之名后人因而言之】乃诈为悟帖遣使即文防所至取其首以来使者遇文防于丰齐驿斩之【据梁敬翔编遗録丰齐驿当在齐州东南三十里宋白曰齐州禹城县有汉祝阿故城在丰齐驿东北二里】比还【比必利翻及也还音旋又如字】悟及昈存已去无所复命矣文防一子一亡去一死于狱家赀悉为人所掠田宅没官诏以淄青行营副使张暹为戎州刺史【刘悟奏言其功也】癸酉加田正检校司徒同平章事先是李师道将败数月【先悉荐翻】闻风动鸟飞皆疑有变禁郓人亲识宴聚及道路偶语犯者有刑正既入郓悉除苛禁縦人游乐【乐音洛】寒食七昼夜不禁行人【正特为此示郓人以寛大耳案寒食之説不同初学记曰周礼司烜氏仲春以木铎徇火禁于国中注云为季春将出火也今寒食准节气是仲春之末清明是三月之初然则禁火并周制也洪容斋曰先贤传曰太原旧俗以介子推焚骸一月寒食邺中记曰并州俗冬至后一百五日为子推断火冷食三日魏武以太原上党西河皆沍寒之地令人不得寒食此注已见前】或谏曰郓人久为冦敌今虽平人心未安不可不备正曰今为暴者既除宜施以寛惠若复为严察是以桀易桀也庸何愈焉【愈贤也胜也复扶又翻】先是贼数遣人入闗截陵防焚仓流矢飞书以震骇京师沮挠官军【事见二百三十九卷十年数所角翻沮在吕翻挠奴巧翻】有司督察甚严潼闗吏至人囊箧以索之【索山客翻】然终不能絶及田正入郓阅李师道簿书有赏杀武元衡人王士元等及赏潼闗蒲津吏卒案乃知向者皆吏卒受赂于贼容其奸也【案文案也亦谓之案牍史言闗津不足以禁奸乃所以容奸】裴度纂述蔡郓用兵以来上之忧勤机略因侍宴献之请内印出付史官【请自禁中用印而出付史官】上曰如此似出朕志非所欲也弗许【史言宪宗此事得为君之体】　三月戊子以华州刺史马摠为郓曹濮等州节度使己丑以义成节度使薛平为平卢节度淄青齐登莱等州观察使【自是之后淄青专平卢之号而郓寻赐号天平军矣】以淄青四面行营供军使王遂为沂海兖密等州观察使【为王遂以严酷召乱张本】横海节度使乌重奏河溯蕃镇所以能旅拒朝命
　　六十余年者由诸州县各置镇将领事收刺史县令之权自作威福向使刺史各得行其职则虽有姧雄如安史必不能以一州独反也臣所领徳棣景三州已举牒各还刺史职事应在州兵并令刺史领之夏四月丙寅诏诸道节度都团练都防御经略等使所统支郡兵马并令刺史领之自至徳以来节度使权重所统诸州各置镇兵以大将主之暴横为患【横户孟翻】故重论之其后河北诸镇惟横海最为顺命由重处之得宜故也【史言反侧之地择帅不可不详处昌吕翻】　辛未工部侍郎同平章事程异薨裴度在相位知无不言皇甫镈之党隂挤之【挤子细翻又子】
　　【西翻　考异曰旧传曰镈与宰相李逢吉令狐楚合势挤度故出镇按逢吉时在东川楚在昭义皆不为相今不取按后昭义当作河阳】丙子诏度以门下侍郎同平章事充河东节度使皇甫镈专以掊克取媚【掊蒲侯翻】人无敢言者独谏议大夫武儒衡上疏言之镈自诉于上上曰卿以儒衡上疏将报怨邪镈乃不敢言儒衡元衡之从父弟也【从才用翻】　史馆修撰李翺上言【贞观三年置史馆于门下省有修撰四人掌修国史】以为定祸乱者武功也兴太平者文徳也今陛下既以武功定海内若遂革弊事复高祖太宗旧制用忠正而不疑屏邪佞而不迩【屏必郢翻又卑正翻】改税法不督钱而纳布帛【自建中初杨炎定两税法不令民输其土之所产而督钱】絶进献寛百姓租赋厚边兵以制戎狄侵盗数访问待制官以通塞蔽【数所角翻塞悉则翻】此六者政之根本太平之所以兴也陛下既已能行其难若何不为其易乎以陛下天资上圣如不惑近习容悦之辞任骨鲠正直之士与之兴大化可不劳而成也若不以此为事臣恐大功之后逸欲易生【易以豉翻】进言者必曰天下既平矣陛下可以高枕自安逸【枕职任翻】如是则太平未可期矣　秋七月丁丑朔田正送杀武元衡贼王士元等十六人诏仗内京兆府御史台徧鞫之皆款服【款诚也言吐诚而伏罪也】京兆尹崔元略以元衡物色询之则多异同元略问其故对曰恒郓同谋遣客刺元衡【恒户登翻刺七亦翻】而士元等后期闻恒人事已成遂窃以为己功还报受赏耳今自度为罪均【度徒洛翻】终不免死故承之上亦不欲复辨正悉杀之【复扶又翻】戊寅宣武节度使韩始入朝【蔡郓既平韩始入朝】上待之甚厚献马三千绢五千杂缯三万金银器千【缯慈陵翻】而汴之库廏尚有钱百余万缗绢百余万匹马七千匹粮三百万解【史言韩善完聚】　己丑羣臣上尊号曰元和圣文神武法天应道皇帝赦天下兖海沂密观察使王遂本钱谷吏性狷急无逺识【狷古掾翻】时军府草创【是年三月方分四州置观察】人情未安遂专以严酷为治【治直吏翻】所用杖絶大于常行者【唐制凡杖皆长三尺五寸削去节目讯杖大头径三分二厘小头二分二厘常行杖大头二分七厘小头一分七厘笞杖大头二分小头一分有半】每詈将卒辄曰反虏又盛夏役士卒营府舍督责峻急将卒愤怨辛卯役卒王弁与其徒四人浴于沂水【沂州治临沂县以临沂水名之也】密谋作乱曰今服役触罪亦死奋命立事亦死死于立事不犹愈乎明日常侍与监军副使有宴军将皆在告直兵多休息【常侍谓王遂也副使谓观察副使也在告谓休假在私室也直兵直卫之兵也】吾属乗此际出其不意取之可以万全四人皆以为然约事成推弁为留后壬辰遂方宴饮日过中弁等五人突入于直房前取弓刀【直房直兵之所舍之室也】径前射副使张敦实杀之【射而亦翻】遂与监军狼狈起走弁执遂数之以盛暑兴役用刑刻暴【数所具翻】立斩之传声勿惊监军弁即自称留后升防号令与监军抗礼召集将吏参贺众莫敢不从监军具以状闻　甲午韩又献绢二十五万匹絁三万匹【絁式支翻】银器二百七十左右军中尉各献钱万缗自淮西用兵以来度支盐铁及四方争进奉谓之助军贼平又进奉谓之贺礼后又进奉谓之助赏上加尊号又进奉亦谓之贺礼【史歴言元和进奉之弊】　丁酉以河阳节度使令狐楚为中书侍郎同平章事楚与皇甫镈同年进士故镈引以为相【裴度之视师也令狐楚出翰林今皇甫镈引而相之亦所以杜度之再入】　朝廷闻沂州军乱甲辰以棣州刺史曹华为沂海兖密观察使　韩累表请留京师八月己酉以守司徒兼中书令癸丑以吏部尚书张靖同平章事充宣武节度使靖宰相子【靖张延赏次子延赏相徳宗】少有令闻【少诗照翻闻音问】立朝简黙河东宣武阙帅【帅所类翻】朝廷以其位望素重使镇之靖承王锷聚敛之余韩严猛之后【王锷镇河东韩镇宣武靖皆承其后敛力赡翻下同】两镇喜其亷谨寛大故上下安之【张靖之简贵施之并汴可也施之幽燕则败矣】　己未田正入朝上待之尤厚　戊辰陈许节度使欷士美薨以库部员外郎李渤为吊祭使渤上言臣过渭南闻长源乡旧四百户今才百余户閺乡县旧三千户今才千户【閺音旻】其他州县大率相似迹其所以然皆由以逃户税摊于比隣【摊他干翻比音毗又毗至翻】致驱迫俱逃此皆聚敛之臣剥下媚上【敛力赡翻】惟思竭泽不虑无鱼【吕氏春秋曰竭泽而渔岂不得鱼而明年无鱼】乞降诏书絶摊逃之弊尽逃户之产偿税不足者乞免之计不数年人皆复于农矣执政见而恶之【执政谓皇甫镈恶乌路翻】渤遂谢病归东都　癸酉吐蕃冦庆州【庆州隋化郡开皇十六年改为庆州以庆美取其嘉名汉归徳富平县地旧志京师西北五百七十三里】营于方渠　朝廷议兴兵讨王弁恐青郓相扇继变【青郓与兖海沂密本一镇也故恐其相扇而动】乃除弁开州刺史遣中使赐以告身中使绐之曰开州计已有人迎候道路留后宜速弁即日沂州导从尚百余人【従才用翻】入徐州境所在减之其众亦稍逃散遂加以杻械【杻敕久翻】乗驴入关九月戊寅腰斩东市先是三分郓兵以三镇【此言郓青沂分为三镇之初先悉荐翻】及王遂死朝廷以为师道余党凶态未除命曹华引棣州兵赴镇以讨之沂州将士迎候者华皆以好言抚之使先入城慰安其余众皆不疑华视事三日大飨将士伏甲士千人于幕下乃集众而谕之曰天子以郓人有迁徙之劳特加优给宜令郓人处左沂人处右【处昌吕翻下聚处同】既定令沂人皆出因阖门谓郓人曰王常侍以天子之命为帅于此将士何得辄害之语未毕伏者出围而杀之死者千二百人无一得脱者门屏间赤雾高丈余久之方散【兵死之气凝为赤雾】
　　臣光曰春秋书楚子防诱蔡侯般杀之于申【见昭十一年般音班】彼列国也孔子犹深贬之恶其诱讨也【恶乌路翻】况为天子而诱匹夫乎王遂以聚敛之才殿新造之邦【殿多见翻镇也】用苛虐致乱王弁庸夫乗衅窃【衅隙也】茍沂帅得人戮之易于犬豕耳【帅所类翻易以豉翻】何必以天子诏书为诱人之饵乎且作乱者五人耳乃使曹华设诈屠千余人不亦滥乎然则自今士卒孰不猜其将帅将帅何以令其士卒上下盻盻【盻盻恨视也説文音五计翻孙奭音五礼翻又普苋翻】如冦讐聚处【处昌吕翻】得间则更相鱼肉【间古苋翻更工衡翻】惟先者为雄耳祸乱何时而弭哉惜夫宪宗削平僣乱防致升平【防钜依翻】其美业所以不终由茍徇近功不敦大信故也
　　甲辰以田正兼侍中魏博节度使如故正三表请留上不许正常恐一旦物故魏人犹以故事继袭故兄弟子侄皆仕诸朝上皆擢居显列朱紫盈庭时人荣之　乙巳上问宰相宗之政先理而后乱何也崔羣对曰宗用姚崇宋璟卢怀慎苏颋韩休张九龄则理用宇文融李林甫杨国忠则乱故用人得失所系非轻人皆以天寳十四年安禄山反为乱之始臣独以为开元二十四年罢张九龄相专任李林甫此理乱之所分也愿陛下以开元初为法以天寳末为戒乃社稷无疆之福皇甫镈深恨之【皇甫镈自知以奸謟忝相位故深恨崔羣之言】　冬十月壬戌容管奏安南贼杨清陷都护府【安南都护府治交州】杀都护李象古及妻子官属部曲千余人象古道古之兄也以贪纵苛刻失众心清世为蛮酋象古召为牙将清郁郁不得志象古命清将兵三千讨黄洞蛮【黄洞蛮即西原蛮其属黄氏者谓之黄洞蛮】清因人心怨怒引兵夜还袭府城陷之初蛮贼黄少卿自贞元以来数反覆【数所角翻】桂管观察使裴行立【数所角翻唐桂管管桂昭防富梧浔龚郁林平琴宾澄绣象柳融等州】容管经略使阳旻欲徼幸立功【徼坚尧翻】争请讨之上从之岭南节度使孔戣屡谏曰此禽兽耳但可自计利害不足与论是非上不听大江湖兵防容桂二管入讨士卒被瘴疠死者不可胜计【被皮义翻胜音升】安南乗之遂杀都护行立旻竟无功二管雕弊惟戣所部晏然【岭南节度虽兼统五管而广州所管自为巡属刘昫曰广州管韶循冈贺端新康封泷恩春髙藤义窦勤等州戣渠翻】丙寅以唐州刺史桂仲武为安南都护赦杨清以为琼州刺史　是嵗吐蕃节度论三摩等将十五万众围盐州党项亦兵助之刺史李文悦竭力拒守凡二十七日吐蕃不能克灵武牙将史奉敬言于朔方节度使杜叔良请兵三千赍三十日粮深入吐蕃以解盐州之围叔良以二千五百人与之奉敬行旬余无声问朔方人以为俱没矣【以为与盐州俱没】无何【言无何时也】奉敬自他道出吐蕃背吐蕃大惊溃去奉敬奋击大破不可胜计【当曰奋击大破之杀获不可胜计文意乃为明畅】奉敬与凤翔将野诗良辅泾原将郝玭皆以勇著名于边吐蕃惮之【新旧书皆作史敬奉】　栁泌至台州驱吏民采药嵗余无所得而惧【泌知台州见上卷上年】举家逃入山中浙东观察使捕送京师皇甫镈李道古保护之上复使待诏翰林服其药日加躁渴【躁则到翻】起居舍人裴潾上言以为除天下之害者受天下之利同天下之乐者飨天下之福【乐音洛】自黄帝至于文武享国寿考皆用此道也自去嵗以来所在多荐方士转相汲引其数浸繁借令天下真有神仙彼必深潜岩壑惟畏人知凡候伺权贵之门以大言自竒技惊众者【伺相吏翻荧绢翻伎渠锜翻】皆不轨徇利之人岂可信其説而饵其药邪夫药以愈疾非朝夕常饵之物况金石酷烈有毒又益以火气殆非人五藏之所能胜也【藏但浪翻胜音升】古者君饮药臣先尝之【记曲礼之言】乞令献药者先自饵一年则真伪自可辨矣上怒十一月己亥贬潾江陵令　初羣臣议上尊号皇甫镈欲増孝徳字中书侍郎同平章事崔羣曰言圣则孝在其中矣镈譛羣于上曰羣于陛下惜孝徳二字上怒时镈给边军赐与多不时得又所给多陈败【陈旧也】不可服用军士怨怒流言欲为乱【流言放言也】李光顔忧惧欲自杀【李光顔时帅邠宁】遣人诉于上上不信京师忷惧羣具以中外人情上闻【上闻时掌翻】镈密言于上曰边赐皆如旧制而人情忽如此者由羣鼓扇将以卖直归怨于上也上以为然十二月乙卯以羣为湖南观察使于是中外切齿于镈矣【小人去君子以为自安之谋不知适所以自危也】　中书舍人武儒衡有气节好直言【好呼到翻】上器之顾待甚渥人皆言且入相令狐楚忌之思有以沮之者【沮在吕翻】乃荐山南东道节度推官狄兼謩才行【行户孟翻】癸亥擢兼謩左拾遗内供奉【以资序尚浅未除正官令于左拾遗班内供奉犹监察御史里行也】兼謩仁杰之族曽孙也楚自草制辞盛言天后窃位奸臣擅权赖仁杰保佑中宗克复明辟【事见武后纪】儒衡泣诉于上且言臣曽祖平一在天后朝辞荣终老【平一在武后时畏祸居嵩山修浮屠法累诏不起】上由是薄楚之为人　十五年春正月沂海兖密观察使曹华请徙理兖州【自沂州徙治兖州】许之　义成节度使刘悟入朝　初左军中尉吐突承璀谋立澧王恽为太子【恽于粉翻】上不许及上寝疾承璀谋尚未息太子闻而忧之密遣人问计于司农卿郭钊钊曰殿下但尽孝谨以俟之勿恤其他钊太子之舅也【钊音昭】上服金丹多躁怒左右宦官往往获罪有死者人人自危庚子暴崩于中和殿【年四十三】时人皆言内常侍陈志弑逆　【考异曰实録但云上崩于大明宫之中和殿旧纪曰时帝暴崩皆言内官陈志弑逆史氏讳而不书王守澄传曰宪宗疾大渐内官陈庆等弑逆宪宗英武威徳在人内官秘之不敢除讨但云药暴崩新传曰守澄与内常侍陈志弑帝于中和殿裴廷裕东观奏记云宣宗追恨光陵商臣之酷郭太后亦以此暴崩然兹事暧昧终不能测其虚实故但云暴崩】其党类讳之不敢讨贼但云药外人莫能明也中尉梁守谦与诸宦官马进潭刘承偕韦元素王守澄等共立太子杀吐突承璀及澧王恽赐左右神策军士钱人五十缗六军威逺人三十缗【按新志左右龙武左右神武左右神策号六军今神策军赐钱既厚而复有六军则明唐中世以后以左右羽林龙武神武为六军也威逺别是一军】左右金吾人十五缗闰月丙午穆宗即位于太极殿东序是日召翰林学士段文昌等及兵部郎中薛放驾部员外郎丁公着对于思政殿【以嗣君即位于太极殿东序及下文辍西宫朝临徴之中和殿思政殿疑皆在西内实録言宪宗崩于大明宫之中和殿则在东内】放戎之弟【薛戎见二百三十五卷徳宗贞元十六年】公着苏州人皆太子侍读也上未听政放公着常侍禁中参预机密上欲以为相二人固辞　丁未辍西宫朝临【西宫即西内大行在殡臣子朝夕临临哭也朝如字音陟遥翻临力浸翻】集羣臣于月华门外【唐东西内皆有月华门西内则大极门内之东厢有日华门西厢有月华门东内则宣政殿东廊有日华门西廊有月华门】贬皇甫镈为崖州司户市井皆相贺　上议命相令狐楚荐御史中丞萧俛辛亥以俛及段文昌皆为中书侍郎同平章事楚俛与皇甫镈皆同年进士上欲诛镈【以其附吐突承璀欲立澧王也】俛及宦官救之故得免壬子杖杀柳泌及僧大通自余方士皆流岭表贬左金吾将军李道古循州司马【以其荐柳泌且保护之也】　癸丑以薛放为工部侍郎丁公着为给事中　乙卯尊郭贵妃为皇太后　丁卯上与羣臣皆释服从吉【用汉文帝遗制也】　二月丁丑上御丹凤门楼赦天下事毕盛陈倡优杂戏于门内而观之【倡音昌】丁亥上幸左神策军观手搏杂戏庚寅监察御史杨虞卿上疏以为陛下宜延对羣臣周徧顾问惠以气色使进忠若趋利【趋七喻翻】论政若诉寃如此而不致升平者未之有也衡山人赵知微亦上疏谏上游畋无节上虽不能用亦不罪也【吴分湘南县置衡山县唐初属潭州神龙三年度属衡州九域志在州东北二百三十里】　壬辰废邕管命容管经略使阳旻兼领之　安南都防桂仲武至安南杨清拒境不纳清用刑惨虐其党离心仲武遣人説其酋豪【説式芮翻】数月间降者相继得兵七千余人朝廷以仲武为逗遛甲午以桂管观察使裴行立为安南都护乙未以太仆卿杜式方为桂管观察使丙申贬仲武为安州刺史　丹王逾薨【逾代宗子】　吐蕃寇灵武　宪宗之末回鹘遣合达干来求昏尤切宪宗许之三月癸卯朔遣合达干归国　上见夏州观察判官柳公权书迹爱之辛酉以公权为右拾遗翰林侍书学士【使之侍书而已不使任代言之职】上问公权卿书何能如是之善对曰用笔在心心正则笔正上黙然改容知其以笔谏也公权公绰之弟也　辛未安南将士开城纳桂仲武执杨清斩之裴行立至海门而卒【海门镇在白州博白县东南卒子恤翻】复以仲武为安南都护　吐蕃冦盐州　初膳部员外郎元稹为江陵士曹【宪宗元和五年元稹贬江陵士曹事见二百三十八卷】与监军崔潭峻善上在东宫闻宫人诵稹歌诗而善之及即位潭峻归朝献稹歌诗百余篇上问稹安在对曰今为散郎【郎中谓之正郎员外郎谓之散郎散悉亶翻】夏五月庚戌以稹为祠部郎中知制诰【唐制中书舍人六人一人知制诰开元初以他官掌诏敇诰命谓之兼知制诰】朝论鄙之【朝直遥翻】防同僚食于阁下【中书省曰鳯阁又有紫微阁】有青蝇集其上中书舍人武儒衡以扇挥之曰适从何来遽集于此【以蝇喻稹】同僚皆失色儒衡意气自若　庚申葬神圣章武孝皇帝于景陵【景陵在同州奉先县西北二十里金炽山】庙号宪宗【古者祖有功而宗有徳商之中宗高宗是也西汉以文帝为太宗武帝为世宗宣帝为中宗犹彷佛古意东汉自明帝至桓帝庙号皆称宗非古也唐十七宗今人所称者三宗而已】　六月以湖南观察使崔羣为吏部侍郎召对别殿上曰朕升储副知卿为羽翼【事见二百三十八卷宪宗元和七年】对曰先帝之意久属圣明臣何力之有【崔羣之对词气和而正处送往事居之间当以为法】　太后居兴庆宫每朔望上帅百官诣宫上寿【帅读曰率宫上时掌翻】上性侈所以奉养太后尤为华靡【淮西既平宪宗之政衰矣况穆宗欲有以加之耶】　秋七月乙巳以郓曹濮节度为天平军【郓音运濮博木翻郓州古须句国秦为薛郡汉为东平国隋置郓州京师东北一千六百九十七里曹州汉济隂国后魏置西兖州后周改曹州取古国名也京师东北一千四百五十三里濮州汉东郡鄄城县地后魏置濮阳郡隋为濮州京师东北一千五百七十里】　门下侍郎同平章事令狐楚坐为山陵使部吏盗官物又不给工人佣直收其钱十五万缗为羡余献之【羡式面翻】怨诉盈路丁卯罢为宣歙池观察使【以史氏所书令狐楚此事言之则罢相诚是也以宣宗之用令狐绹言之则罢楚为非矣观史必有能辨其是非者宣州秦鄣郡地汉为丹阳郡顺帝改为宣城郡隋为宣州京师东南三千五百五十一里歙州吴新都郡晋改新安郡隋为歙州京师东南三千六百六十七里池州汉石城县地梁昭明太子以其水出鱼美改名贵池唐置池州东至宣州三百五里歙书涉翻】　八月癸巳神策兵二千浚鱼藻池【鱼藻池在鱼藻宫程大昌曰禁池中有山山中建鱼藻宫王建宫词云鱼藻宫中锁翠娥先皇幸处不曾过而今池底休铺锦菱叶鸡头渐渐多先皇谓徳宗也自东内苑化门入禁苑鱼藻宫在其西】　戊戌以御史中丞崔植为中书侍郎同平章事　己亥再贬令狐楚衡州刺史　上甫过公除【遵汉制二十七日释服谓之公除按此时以二十七日公除下所谓易月也】即事游畋声色赐与无节九月欲以重阳大宴【九月九日谓之重阳九阳数也故云贞元五年诏以二月一日三月三日九月九日为三令节任文武百寮选胜地追赏为乐】拾遗李珏帅其同僚上疏曰伏以元朔未改【珏古岳翻元朔未改谓未逾年也春秋书元年春王正月即位】园陵尚新虽陛下就易月之期俯从人欲而礼经着三年之制犹服心丧【谓公除易服为天下也而三年之慕内切于心不可变也】遵同轨之防始离京【左传天子七月而葬同轨毕至离力智翻】告逺夷之使未复命【唐制国有大丧遣使宣遗诏于四夷谓之告哀使】遏密弛禁盖为齐人【书舜典曰三载四海遏密八音孔安国注遏絶也密静也齐人犹言齐民为于伪翻】合乐后庭事将未可上不听　戊午加邠宁节度使李光顔武宁节度使李愬并同平章事　冬十月王承宗薨其下秘不丧子知感知信皆在朝【宪宗元和十三年王承宗以二子为质于朝事见上卷】诸将欲取帅于属内诸州【帅所类翻下同】参谋崔燧以承宗祖母凉国夫人命告谕诸将及亲兵【凉国夫人盖王武俊之妻】立承宗之弟观察支使承元承元时年二十　【考异曰旧传作年十八按承元太和七年卒年三十三则于今年二十矣今従实録】将士拜之承元不受泣且拜诸将固请不已承元曰天子遣中使监军有事当与之议及监军至亦劝之承元曰诸公未忘先徳不以承元年少【少诗照翻】欲使之摄军务承元请尽节以遵忠烈之志【王武俊封清河郡王諡忠烈】诸公肯从之乎众许诺承元乃视事于都将听事【聴读曰防都将聴事都知兵马使之聴事也】令左右不得谓已为留后委事于参佐密表请朝廷除帅庚辰监军奏承宗疾亟弟承元权知留后并以承元表闻　党项复引吐蕃冦泾州【复扶又翻】连营五十里辛巳遣起居舍人柏耆诣镇州宣慰【是年改恒州为镇州避上名也】壬午羣臣入閤【欧阳脩曰唐故事天子日御殿见羣臣曰常参朔望荐食诸陵寝有思慕】
　　【之心不能临前殿则御便殿见羣臣曰入閤宣政前殿也谓之衙衙有仗紫宸便殿也谓之閤其不御前殿而御紫宸也乃自正衙唤仗由閤门而入百官俟朝于衙者因随而入见故谓之入閤程大昌曰宣政之左有东上閤宣政之右有西上閤二閤在殿左右而入閤者由之而入也西内太极宫两仪殿左右有东西閤门而两廊下有日华月华门其曰閤者即内殿也非真有閤也又曰西内太极殿北有两仪殿即常日视朝之所太极殿两庑有东西二上閤则是两閤皆有门可入已又可转北而入两仪按程大昌言西内二閤门后説较为明白而宣政殿入閤则东内也】谏议大夫郑覃崔郾等五人进言陛下宴乐过多【郾音偃乐音洛】畋游无度今胡冦压境【谓吐蕃入冦也】忽有急奏不知乗舆所在【乗绳证翻】又晨夕与倡优狎昵【倡音昌昵尼质翻】赐与过厚夫金帛皆百姓膏血非有功不可与虽内藏有余【藏徂浪翻】愿陛下爱之万一四方有事不复使有司重敛百姓【复扶又翻敛力赡翻】时久无閤中论事者【入閤谏官论事太宗之制也】上始甚讶之【讶惊疑也】谓宰相曰此辈何人对曰谏官上乃使人慰劳之【劳力到翻】曰当依卿言宰相皆贺然实不能用也　【考异曰旧崔郾传曰上即位荒于禽酒坐朝常晚郾与同列郑覃等延英切谏上甚嘉之畋游稍简杜牧郾行状曰穆宗皇帝春秋富盛稍以畋游声色为事公晨朝正殿挥同列进而言曰十一圣之功徳四海之大万国之众之治之乱悬于陛下自山已东百城千里昨日得之今日失之西望戎垒距宗庙十舍百姓憔悴蓄积无有愿陛下稍亲政事天下幸甚诚至气直天子为之动容敛袖慰而谢之按是时未失山东杜牧直取穆宗时事文饰以为郾谏辞耳新传承而用之皆误也今从实録旧传】覃珣瑜之子也【郑珣瑜永贞间为相】　上尝谓给事中丁公着曰闻外间人多宴乐【乐音洛】此乃时和人安足用为慰公着对曰此非佳事恐渐劳圣虑上曰何故对曰自天寳以来公卿大夫竞为游宴沈酣昼夜优杂子女【沈持林翻乐记獶杂子女郑注曰獶或为优孔颖达曰獶杂谓狝猴也言舞戏之时状如狝猴间杂男子妇人无别也】不愧左右如此不已则百职皆废陛下能无独忧劳乎愿少加禁止乃天下之福也　【考异曰实録明年二月景子观神策杂伎因云上尝召公着问云云旧纪遂云其日上欢甚顾公着云云此误也今因覃等谏荒事言之】　癸未泾州奏吐蕃进营距州三十里告急求救以右军中尉梁守谦为左右神策京西北行营都监将兵四千人并八镇全军救之【左右神策军分屯近畿凡八镇长武兴平好畤普闰郃阳良原定平奉天也宋白所记与此稍异】赐将士装钱二万缗以郯王府长史邵同为太府少卿兼御史中丞充荅吐蕃请和好使【郯王经顺宗子也将即亮翻缗弥巾翻郯音谈长知两翻少始照翻好呼到翻使疏吏翻】初秘书少监田洎入吐蕃为吊祭使【按新书吐蕃传帝即位遣田洎往告哀则以洎为告哀使非吊祭使】吐蕃请与唐盟于长武城下洎恐吐蕃留之不得还唯阿而已【还音旋唯于癸翻老子曰唯之与阿相去防何】既而吐蕃为党项所引入冦因以为辞曰田洎许我将兵赴盟于是贬洎郴州司户【党底朗翻洎其冀翻将即亮翻又音如字郴丑林翻】　成徳军始奏王承宗薨乙酉徙田正为成徳节度使以王承元为义成节度使刘悟为昭义节度使李愬为魏博节度使【田正自魏博徙成徳刘悟自义成徙昭义李愬初自武宁徙昭义寻改魏博】又以左金吾将军田布为河阳节度使　渭州刺史郝玭数出兵袭吐蕃营所杀甚众【元和四年以原州之平凉县置行渭州数所角翻】李光顔邠宁兵救泾州　【考异曰旧传光顔救泾州事在十四年今従实録】邠宁兵以神策受赏厚皆愠曰人给五十缗而不识战鬭者彼何人邪【谓上即位之赏也愠于问翻】常额衣资不得而前冒白刃者此何人邪汹汹不可止光顔亲为开陈大义以谕之【为于伪翻】言与涕俱然后军士感悦而行将至泾州吐蕃惧而退丙戌罢神策行营【罢梁守谦之军也】西川奏吐蕃寇雅州辛卯盐州奏吐蕃营于乌白池【盐州五原县有乌白池唐时盐州元管四池乌池白池瓦窑池细项池青白盐池在盐州北】寻亦皆退　十一月癸卯遣谏议大夫郑覃诣镇州宣慰赐钱一百万缗以赏将士王承元既请朝命诸将及邻道争以故事劝之承元皆不听及移镇义成将士諠哗不受命承元与柏耆召诸将以诏防谕之诸将号哭不从【号户刀翻】承元出家财以散之择其有劳者擢之谓曰诸公以先代之故不欲承元去此意甚厚然使承元违天子之诏其罪大矣昔李师道之未败也朝廷尝赦其罪师道欲行诸将固留之其后杀师道者亦诸将也【事见上卷元和十三年十四年】诸将勿使承元为师道则幸矣因涕泣不自胜且拜之【胜音升】十将李寂等十余人固留承元承元斩以徇军中乃定丁未承元赴滑州　【考异曰旧承元传曰承元与柏耆召诸将于馆驿谕之斩李寂等军中始定旧郑覃传曰王承元移授郑滑镇之三军留承元不能赴镇承元乞重臣宣谕乃以覃为宣谕使初镇卒辞语不逊覃至宣诏谕以大义军人释然聴命按实録辛亥田正奏今月九日王承元领兵二千人赴滑州计覃于时犹未能到镇州作传者推以为覃功耳今従承元传】将吏或以镇州器用财货行承元悉命留之　上将幸华清宫戊午宰相率两省供奉官诣延英门【两省以中书门下言也两省官自左右常侍以下至遗补起居郎舍人皆供奉官也延英门延英殿门】三上表切谏且言如此臣辈当扈从【从才用翻下同】求面对皆不听谏官伏门下【门下谓延英门下】至暮乃退己未未明上自复道出城幸华清宫【自复道至兴庆宫因而出城不欲出皇城使百官知之而扈従也】独公主驸马中尉神防六军使帅禁兵千余人扈从晡时还宫【帅读曰率】　十二月己巳朔盐州奏吐蕃千余人围乌白池　庚辰西川奏南诏二万人入界请讨吐蕃　癸未容管奏破黄少卿万余众拔营栅三十六时少卿久未平国子祭酒韩愈上言臣去年贬岭外【谓贬潮州也】熟知黄家贼事其贼无城郭可居依山傍险【傍蒲浪翻】自称洞主寻常亦各营生急则屯聚相保比縁邕管经略使【比毗至翻】多不得人徳既不能绥怀威又不能临制侵欺虏防以致怨恨遂攻刼州县侵暴平人或复私讐或贪小利或聚或散终亦不能为事【言不能为大事也】近者征讨本起裴行立阳旻【事见上十四年】此两人者本无逺虑深谋意在邀功求赏亦縁见贼未屯聚之时将谓单弱争献谋计自用兵以来已经二年前后所奏杀获计不下二万余人傥皆非虚贼已寻尽至今贼犹依旧足明欺罔朝廷邕容两管经此凋弊杀伤疾疫十室九空如此不已臣恐岭南一道未有宁息之时自南讨已来贼徒亦甚伤损察其情理厌苦必深贼所处荒僻【处昌吕翻】假如尽杀其人尽得其地在于国计不为有益若因改元大庆【谓即位逾年改元大赦天下】赦其罪戾遣使宣谕必望风降伏仍为选择有威信者为经略使【降户江翻仍为于伪翻】苟处置得宜【处昌吕翻】自然永无侵叛之事上不能用
　　穆宗睿圣文惠孝皇帝上【讳恒宪宗第三子】
　　长庆元年春正月辛丑上祀圆丘赦天下改元河北诸道各令均定两税【以河北诸镇各奉图请吏输赋税故令均定之】　门下侍郎同平章事萧俛介洁疾恶为相重惜官职少所引拔【俛音免少诗沼翻】西川节度使王播大修贡奉且以赂结宦官求为相段文昌复左右之【复扶又翻左音佐右音佑】诏徴播诣京师俛屡于延英力争言播纎邪物论沸腾不可以汚台司【汚乌故翻涴也】上不听俛遂辞位己未播至京师壬戌俛罢为右仆射俛固辞仆射二月癸酉改吏部尚书　卢龙节度使刘总既杀其父兄【事见二百三十八卷宪宗元和五年】心常自疑数见父兄为祟【数所角翻祟虽遂翻】常于府舍饭僧数百【饭扶晚翻】使昼夜为佛事每视事退则处其中或处他室则惊悸不敢寐【处昌吕翻悸其季翻】晩年恐惧尤甚亦见河南北皆从化己卯奏乞弃官为僧　【考异曰旧温造传曰长庆元年奉使河朔称防迁殿中侍御史既而幽州刘总请以所部九州听朝防穆宗选可使者或荐造乃拜起居舍人充太原幽州镇州宣谕使造初至范阳刘总具櫜鞬郊迎乃宣圣防示以祸福总俯伏流汗若兵加于颈矣及造使还总遂移家入觐按实録长庆元年正月乙巳以造为太原镇州等道宣慰使二月己卯刘总奏乞为僧计造奉使尚未还三月癸亥总已卒八月丁亥以殿中侍御史温造为起居舍人充镇州四面诸军宣慰使造前以京兆司録宣慰两河众推其材故有是命旧传误也】仍乞赐钱百万缗以赏将士　上面谕西川节度使王播令归镇播累表乞留京师防中书侍郎同平章事段文昌请退壬申以文昌同平章事充西川节度使以翰林学士杜元颖为户部侍郎同平章事以播为刑部尚书充盐铁转运使元颖淹之六世孙也【杜淹太宗朝为相】回鹘保义可汗卒　三月癸丑以刘总兼侍中充天
　　平节度使以宣武节度使张靖为卢龙节度使　乙卯以权知京兆尹卢士玫为瀛莫观察使【玫莫杯翻】丁巳诏刘总兄弟子侄皆除官大将僚佐亦宜超擢百姓给复一年【复方目翻】军士赐钱一百万缗　戊午立皇弟憬为鄜王悦为琼王惸为沔王怿为婺王愔为茂王怡为光王协为淄王憺为衢王惋为澶王【憬居永翻惸渠营翻愔挹淫翻憺徒览翻又徒滥翻惋乌贯翻澶时连翻】皇子湛为景王涵为江王凑为漳王溶为安王瀍为颖王　刘总奏恳乞为僧且以其私第为佛寺诏赐总名大觉寺名报恩遣中使以紫僧服及天平节钺侍中告身并赐之惟其所择诏未至总已削发为僧将士欲遮留之总杀其唱帅者十余人【遮留者遮道而留行唱帅者作唱以率众帅读曰率】夜以印节授留后张玘遁去【张玘与总同谋杀其父兄者也】及明军中始知之玘奏总不知所在　【考异曰新传总以节付张臯臯玘之兄为涿州刺史总之妻父也按实録幽州留后张玘奏总以剃发为僧不知所在然则不以节付臯也】癸亥卒于定州之境【徳宗贞元元年刘怦得幽州三世三十六年而灭】　翰林学士李徳裕吉甫之子也以中书舍人李宗闵尝对策讥切其父恨之【讥切事见二百三十七卷宪宗元和三年】宗闵又与翰林学士元稹争进取有隙右补阙杨汝士与礼部侍郎钱徽掌贡举西川节度使段文昌翰林学士李绅各以书属所善进士于徽及牓出文昌绅所属皆不预【属之欲翻下属书同牓者书取中进士姓名而揭示之】及第者【取中进士谓之及第言其文学及等第也】郑朗覃之弟裴譔度之子苏巢宗闵之壻杨殷士汝士之弟也文昌言于上曰今嵗礼部殊不公【殊絶也】所取进士皆子弟无艺【言皆公卿子弟无艺能也】以闗节得之【唐人谓相属请为闗节此语至今犹然】上以问诸学士徳裕稹绅皆曰诚如文昌言上乃命中书舍人王起等覆试【覆审也再引试取中进士以审其实才曰覆试】夏四月丁丑诏黜朗等十人　【考异曰郑覃传曰朗长庆元年登进士甲科此盖言其始者登科耳】贬徽江州刺史宗闵劒州刺史汝士开江令【江州京师东南二千九百四十八里劒州京师南一千六百六十二里开江汉朐县地梁置汉丰县西魏改曰永宁县隋改曰盛山唐代宗广徳元年改曰开江带开州】或劝徽奏文昌绅属书上必悟徽曰茍无愧心得丧一致【丧息浪翻】奈何奏人私书岂士君子所为邪取而焚之时人多之绅敬之曽孙【李敬髙宗朝为相】起播之弟也自是徳裕宗闵各分朋党更相倾轧垂四十年【更工衡翻】　丙戌册回鹘嗣君为登啰羽録没密施句主毗伽崇徳可汗【按通鉴例回鹘新可汗未尝书嗣君唐防要曰册回鹘可汗为君登里啰羽録密施勾主毗伽崇徳可汗啰鲁何翻】　五月丙申朔回鹘遣都督宰相等五百余人来迎公主　壬子盐铁使王播奏约茶额每百钱加税五十右拾遗李珏等上疏以为茶近起贞元多事之际【见二百三十四卷徳宗贞元九年】今天下无虞所宜寛横敛之目【横户孟翻敛力赡翻】而更増之百姓何时当得息肩不从　丙辰建王恪薨【恪上之弟也】　癸亥以太和长公主嫁回鹘公主上之妹也吐蕃闻唐与回鹘婚六月辛未冦青塞堡【新书吐蕃传作清塞堡】盐州刺史李文悦击却之戊寅回鹘奏以万骑出北庭万骑出安西拒吐蕃以迎公主初刘总奏分所属为三道以幽涿营为一道请除张
　　靖为节度使平蓟妫檀为一道请除平卢节度使薛平为节度使瀛莫为一道请除权知京兆尹卢士玫为观察使【释名曰幽州在北幽昧之地故曰幽西南至涿州一百二十里营州以营室分为名幽接境营州治柳城道里絶逺刘总奏以为一道必有説平州西至蓟州二百里蓟州西北至檀州二百十七里檀州西至妫州二百五十里瀛州北至莫州一百一十里玫莫回翻】靖先在河东以寛简得众【靖镇河东见二百三十九卷宪宗元和十一年】总与之邻境【幽并二镇接壤】闻其风望以燕人桀骜日久【燕于贤翻】故举靖自代以安辑之平嵩之子【薛嵩従史思明为将代宗初来降】知河朔风俗而尽诚于国故举之士玫则总妻族之亲也总又尽择麾下伉健难制者都知兵马使朱克融等送之京师【伉口浪翻无所卑屈曰伉】乞加奬拔使燕人有慕羡朝廷禄位之志又献征马万五千匹【征马战马也】然后削发委去【委弃也】克融滔之孙也【朱滔畔换于徳宗之时】是时上方酣宴不留意天下之务崔植杜元颖无逺略不知安危大体茍欲崇重靖惟割瀛莫二州以士玫领之自余皆统于靖朱克融等久羁旅京师至假匄衣食日诣中书求官植元颖不之省【匄居大翻乞也省悉景翻察也】及除靖幽州勒克融辈归本军驱使克融辈皆愤怨先是河北节度使皆亲冒寒暑与士卒均劳逸【先悉荐翻】及靖至雍容骄贵肩舆于万众之中燕人讶之【讶者见之而惊疑也燕于贤翻下同】靖庄黙自尊涉旬乃一出坐决事賔客将吏罕得闻其言情意不接政事多委之幕僚而所辟判官韦雍辈多年少轻薄之士嗜酒豪纵出入传呼甚盛或夜归烛火满街皆燕人所不习也诏以钱百万缗赐将士靖留其二十万缗充军府杂用雍辈复裁刻军士粮赐【复扶又翻】绳之以法数以反虏诟责吏卒【数所角翻诟许候翻又古候翻】谓军士曰今天下太平汝曹能挽两石弓不若识一丁字由是军中人人怨怒【抚柔荒犷宣流徳化适其俗修其政者易为功骇之以其所未尝见惧之以其所未尝闻鲜不速祸】





　　资治通鉴卷二百四十一
</div>
    <div class="pagination">
<a href="资治通鉴四库_page56.html">上一页</a><span>...</span><a href="资治通鉴四库_page52.html">52</a><a href="资治通鉴四库_page53.html">53</a><a href="资治通鉴四库_page54.html">54</a><a href="资治通鉴四库_page55.html">55</a><a href="资治通鉴四库_page56.html">56</a><span class="current-page">57</span><a href="资治通鉴四库_page58.html">58</a><a href="资治通鉴四库_page59.html">59</a><a href="资治通鉴四库_page60.html">60</a><a href="资治通鉴四库_page61.html">61</a><a href="资治通鉴四库_page62.html">62</a><span>...</span><a href="资治通鉴四库_page58.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
