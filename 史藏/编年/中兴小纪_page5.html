<!DOCTYPE html>
<html>
<head>
    <meta charset="UTF-8">
    <title>中兴小纪 - 第 5 页/共 7 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>中兴小纪 - 第 5 页/共 7 页</h1>
    <div class="content">　　绍兴八年【嵗在戊午】春正月言者请今后从官作守不许冲见任人壬辰宰执奏事赵鼎曰祖宗以来侍从官如此上曰若遇从官无异庶官遇宰执无异从官则非朝廷之体陈与义曰人臣何有重轻但堂陛之势不得不存秦桧曰严堂陛乃所以尊朝廷也　奉使王伦之还也言金人废刘豫之谋自己使人发之癸巳起居舍人勾龙如渊言伦迎梓宫问讳日使指也梓宫未还讳日犹秘而一言之合遂使废豫此其可信哉上曰不然伦奉使时朕尝以此意谕之渠果能防说亦未可知如渊曰此固臣之所不知如渊江人也　参知政事张守乃张浚所引浚罢相人知守必去时已议还都临安守力请且留建康以为逺图议不合戊戌以资政殿学士知婺州　赵鼎事实曰张浚永州之命既下张守陈与义乞罢上皆许其去秦桧亦留身言之退至殿庐起身至鼎坐榻前喜见顔间谓鼎曰桧今日告上求解机务上曰赵某与卿相知可以少安桧荷相公如此更不敢言去二参在座闻之极不怿二人既衔怨而去其后秦桧独相鼎亦不免　辛丑诏复幸浙西　初龙图阁直学士汪藻罢知抚州奉祠而去翰林侍读学士范冲言日厯国之大典比诏藻纂集未成而中止恐积久散逸后人益难措手今藻就闲愿诏令勿辍俾三朝文物着在方策非小补也诏许藻辟官属二员且赐史馆修撰餐钱力辞不受至是藻又进政和三年以后诏防未成者乞从史馆论譔癸丑藻仍旧纂集　先是以归朝官马钦人马张俊军既而亲笔差钦江南钤辖俊坚欲留之不遣乙卯枢宻院奏趣钦赴任上曰昨俊入见朕尝谕之闻马钦于卿素怀不足卿必欲留之军中万一钦病死人必谓卿杀之于卿亦便乎俊悚然谢曰臣虑不及此不敢复留钦矣上平日训谕将帅皆切于理使其利害晓然于胸中可谓尽驾驭之道也　是月四川谋帅上问刑部尚书胡交修廷臣孰可将者交修曰臣从子世将可用时世将为兵部侍郎兼直学士院遂除枢密直学士四川安抚制置使兼知成都府重兵聚关外以守蜀而饷道险阻漕舟岀嘉陵江春夏涨而多覆秋冬涸而多胶绍兴初剏行陆运调成都潼川利三路夫十万县官部送徼赏争先倍道而驰昼夜不息十毙三四至是交修言养兵所以保蜀也民不堪命则腹心先溃尚何保蜀之云臣愚欲三月以后九月以前苐存守关正兵余悉就粮他州如此则给守关者水运有余分戍者陆运可免上乃命学士院述交修意诏宣抚使吴玠行之既而世将至蜀玠以军无见粮奏请踵至世将被防约玠于利州防议异时制置使以文臣多事边幅而玠起行伍不十年为宣抚故莫肯相下诚意不通初水运泝江千余里半年始逹率以七十五斛而致一斛至是世将与玠反覆共论玠亦晓然知利害所在乃复前大帅席益转般折运之法军储稍充公私为便　金主亶肆赦改元天眷时左右副元帅达兰乌珠左都监托卜嘉并在汴京左监军萨里罕居长安左都监巴克实【原作防束改正】居凤翔既而达兰归祁州萨里罕归云中而乌珠托卜嘉巴克实皆留如旧　先是左仆射赵鼎以徽猷阁直学士王庶为知兵召归除兵部侍郎二月丁巳朔迁庶为尚书　癸亥上发建康府至东阳镇行宫宰执奏事上曰昨日六宫既发张俊来奏事朕召至宫中与论边事因戒之曰朕来日东去卿在此无与民争利无兴土木之功俊悚惧承命见地无甎靣再三叹息朕谕之曰艰难之际一切从俭庶几少纾民力朕为人主虽以金玉为饰亦无不可若尔非特一时士大夫之论不以为然后世以朕为何如主也　先是上将回銮诏知建康府张澄陞职改知临安府澄受命星驰而至不数日前所缺者率皆办焉　中丞常同奏吴玠顷行屯田常得褒诏愿问玠近来积谷几何减饷几何赵开李迨相继为都漕先后运至几何各令条上然后按实讲究以纾民力从之　戊寅上至临安府驻跸　三月庚寅台州有匿名书称常平主管官李椿年刻薄欲率众作过言颇不逊壬辰上谓宰执曰兵兴以来官物多陷失既差官检察若稍留心便生诬毁此必州县吏所为万一作过当遣官勦杀于是赵鼎以下退而服上之英明以枢宻使秦桧为右仆射平章事兼枢宻使时朝士皆相庆惟吏部侍郎晏敦复有忧色或谓敦复曰桧之作相天下之福公独不悦何耶敦复曰奸人相矣时删定官鄱阳方畴闻是语其后以告给事中张致逺吏部侍郎魏矼而二人亦以敦复之言为过也赵鼎事实曰一日鼎留身奏事上曰堂中必无异议者又曰秦桧久在枢府莫怀怨望否鼎曰桧大臣必不尔然用之在陛下尔况自有阙是夜遂鎻院桧再相上既与议过然后相桧是以鼎未敢遽为去就　参知政事陈与义乃张浚所引以久病乞退甲午为资政殿学士知湖州　起居舍人勾龙如渊言戸部非擘划财赋之地宜置一使以总诸路盖诸路漕臣权轻势分但见一路利害若一使总之则可通有无审虚实为朝廷久长之计又言此事当以户部长贰判诸道水陆度支转运等使为名如苏如洪可以置司若以外官为之则事必掣肘不能久矣上然之　壬寅工部侍郎赵霈不为赵鼎所知是月以徽猷阁直学士岀知袁州　以两浙都转运使徽猷阁待制向子諲为戸部侍郎子諲言安边固圉必资储蓄江西宜于洪州置籴于江州置转般仓以给淮西湖南于潭州置籴于鄂州置转般仓以给襄阳湖北于鼎州淮西于庐州淮东于真州仍多造船则遣戍出兵往无不利　又言今天下急务在攷兵籍究戸版汰老弱升勇健创簿正言使诸州上帐于兵部诸将上帐于枢密府着乡贯书事艺季申岁攷所以除诈冐也凡诡名挟戸典买推收进丁退老分烟析产田畆升降货殖盈虚必以时覈实所以革欺弊也此其大畧耳推而行之则在乎人焉　金人又于燕京建行台尚书省改燕山枢密院为之以三司使杜充佥书省事先是金人主计之任在燕山曰三司在云中曰转运在京中曰度支在上京曰盐铁在东京曰戸部时充在燕京就用之也　是春金左右副元帅达兰乌珠皆在祁州奉使王伦行至祁见二帅时韩世忠岳飞吴玠军各遣间招诱中原民金得其腊弹旗牓岀以诘伦曰议和之使来而暗遣谍如此君相绐且不测进兵耳伦言所议靖民乃主上诚意边臣见久而无成或乗时希尺寸为己劳则不可保主上决不之知若上国孚其诚意确许之平则朝廷一言戒之谁敢尔者二帅相视无语　夏人乗金人有折可求之防攻府州夺之可求子彦文擕其家走河东其后金令彦文知代州　夏四月上旋跸临安中丞常同言今去淮益逺边民多不自安宜遣重臣岀按两淮有荒田纵民耕勿收租数年之后粒米狼戾百姓足而国用足矣又言江浙民困于月桩几不聊生上怃然遂减月椿数千緍至是诏遣枢密副使王庶视师淮上调诸路兵预为防秋计且以同奏付庶行之自郦琼叛诸将稍肆庶条上请临发犒军于都敎塲庶便服坐坛上自三衙大将而下虽身任使相悉以戎服歩由辕门庭趋受命拜赐而岀盖自多事以来未尝行也时主管殿前司杨沂中怒其统制官吴锡收系之狱户部侍郎向子諲力言于庶谓锡可用庶奏释之使统兵屯淮西丙寅庶辞上因论王霸之道不可兼行当以三王为法今之诸将不能恢复疆宇他日朕须亲行不杀一人庶几天下定矣秘书少监尹焞于经筵留身乞致仕甚力上许除内祠癸酉上语宰执曰焞云士大夫不知进退安用所学刘大中曰焞学有渊源且老成若得之亦是朝廷气象赵鼎退至閤子诵杜甫诗文物多师古朝廷半老儒之句秦桧曰老成人重于典刑刘大中曰蔡京惟用少年所以误国可为戒也　户部侍郎李弥逊言祖宗之法有可行于今者发运一司是也大槩权六路丰凶以行平籴之故然今比昔少异当师其意损益行之臣谓宜复此司别给籴本数百万缗俾广储以待恢复之用数年必见其效丁丑诏从之　王庶奏辟属官戊寅上谓宰执曰昨王庶辞朕谕之云张浚待诸将以狎昵取侮吕祉以傲肆取败皆可为戒刘大中曰庶到堂亦诵陛下之言深佩圣训　初胡寅自中书舍人岀知严州其父徽猷阁待制安国以书谕之曰汝在桐江一年矣大凡从官当郡经年未迁即有怠意汝今宜作三年计日勤一日思逺大之业若有迁擢自是朝廷非我所觊也既而移守永州未上至是诏寅除礼部侍郎寻丁忧去　朱胜非间居録曰胡寅者凶慝躁进之士也赵鼎荐之词掖朝士皆畏之以行词乖缪众论不容乃称父安国老疾逺在湖湘乞归省于是差知永州寅擕妾居婺久之不去有朝士范伯奋亦寓婺贻书责之寅以妾就蓐为辞伯奋复曰妾产与父病孰重寅诉于鼎改知严州鼎旋罢累月复相欲召寅议者以不省父止之复除永守星夜南奔未及到家召命已下比见其父疾困不能言寅留数日将行告之安国揽衣垂涕而已寅至行朝除礼部侍郎又兼经筵又直学士院尚未逾月安国果凶问至寅匿之佯为父书与交党翰林学士朱震言久疾垂死寅欲免召命以时事尚艰遣之使行欲盖而彰闻者叹骇度其死时寅尚犹在路耳　五月戊子监察御史张戒因对言诸将权太重上曰若言防扈则无迹兵虽多然聚则强分则弱虽欲分未可也戒曰去嵗罢刘光世以致淮西之变今虽有善为计者陛下必不信然要须有术上曰朕今有术惟抚循偏禆尔戒曰陛下得之矣得偏禆心则大将之势分上曰一二年间自可了戒曰陛下既留意臣言赘矣　张戒黙记曰初淮西之变时秘书省在临安一日校书郎范如圭谓戒曰诸大将不可制耶戒曰此自张丞相之失且刘光世一军偏禆无虑十数不知此曹果欲大将压已否若使各得自达岂复思光世如圭曰善是秋戒新除福建提举官待次严陵待制常同因过戒问曰诸将权太重张丞相既失今当何以处之戒曰兹甚不难但当擢偏禆尔吴玠既失而曲端受死杨沂中建节而张俊势分自然之理也同大喜曰此论可行既而同被召首荐戒焉　初徽猷阁直学士王伦奉使金国见左副元帅达兰乃命迓使偕伦至北地见其主亶伦首谢废刘豫方致上指金主始密与羣臣定议许和至是遣伦与副使高公绘等还又遣福州观察太原少尹乌凌阿思谋太常少卿石庆元与伦等偕来思谋者乃金人始与吾通于海上所遣之人今再来示有复和之意丁未诏吏部郎官范同带御器械刘光逺接伴之同江宁人光逺光世弟也　枢密副使王庶措置江淮遂移张俊下张宗顔将七千人军淮西巨师古将三千人屯太平州　张戒黙记曰戊午夏王庶视师淮上移偏帅张宗顔守庐州乃分兵之渐宣抚使张俊特不悦大理寺丞刘时者秦人庶辟以行俊饮之醉曰乡人能为我言于子尚否易置偏禆似未宜遽先处己可也不知身在朝廷之上得几日其已安乎庶闻之复曰为我言于张七不论安与未安但一日行一日事耳庶虽不折竟如俊之言分韩世忠二军屯天长泗州使缓急互为声援以刘锜军镇江为江左根本至是庶条上江淮事上曰淮南利源甚博平时一路上供内藏细绢九十余万其他可知参知政事刘大中曰淮南桑麻之富不减京东而鱼盐之利他处莫比上曰以此淮甸不可不葺也　时金使入界上谓宰执曰馆待之礼宜稍厚若早遂休兵免令赤子肝脑涂地此朕之本意也赵鼎曰用兵所费比之馆待殊不侔矣上曰若无军旅之事使朕专意保民十余年间岂不见效鼎同秦桧对曰陛下此言神明感格必有平定之期矣　诏徽猷阁直学士王伦就为舘伴使伦辞乃以命太常少卿吴表臣而令伦往来就馆议事伦奏金使乌凌阿思谋元在海上结约与马扩相熟乞召扩赴行在扩时知鼎州乃趣召之　中丞常同论新知蕲州钱观复除郎不当上曰郎官轻以予人虽蔡京王黼不至是也赵鼎因造膝具言观复无过且求去上曰卿不须尔言官易得宰相难求时同之眷己衰矣六月乙卯试博学宏词科选人玉山詹叔羲金华陈
　　岩肖丽水王大方中选诏叔羲大方并与堂除岩肖赐岀身　先是故知閤门事潘永思家以财兴讼御史台牒送大理寺既而有防放岀于是中丞常同言事干内侍梁珂乞仍付寺结案上即依同奏赵鼎曰临安府自不相妨参知政事刘大中曰陛下初不欲系无辜今因台臣所论而从其请仰见陛下未尝容心上曰朕亦何心丁巳临安府勘到永思干人郭寿之用过钱三千缗余七人各认一二千缗上曰既无文约必是寿之妄摊可除寿之外余并免于是鼎以下退而赞上之明上曰此一事朕疎决多矣盖时盛暑方涓日疎决故鼎有是言也　重修哲宗实録书成癸亥监修国史赵鼎上之既而鼎因辞免转官奏曰昨日伏读诏语载修书本末甚明上曰乃朕批与开令具述宣仁保祐之功盖欲士大夫知朕修书之意也　先是故相曽布之孙惇上布所着三朝正论有防惇増秩赐金言者谓布为王安石腹心而朝廷颁其书号曰正论臣窃惑焉愿明谕史官笔削之际无惑其説乙丑诏付史馆　知举翰林学士朱震上合格进士黄公度等上以亮隂依祖宗故事更不临轩防试壬申乃御射殿引见参以四川类试人遂赐公度以下二百九十五人及第岀身震岀院而病同知举给事中张致逺起居舍人勾龙如渊入对上问考试事如渊曰大抵所取皆当惟第二人陈俊卿赋自落卷中得之上曰何故如此相逺如渊以其词工而晦细阅方见工处上然之公度俊卿皆莆田人也　癸酉枢密院编诸班直诸军及亲从亲事官转员格成　接伴官范同申金使已到常州上谓宰执曰昨日王伦对云金使乌凌阿思谋説国书中须是再三言武元帝与上皇通好事庶得国中感动朕因记当时如尼玛哈辈不肯交燕云皆欲用兵惟武元帝以谓我与大宋海上信誓已定不可失约待我死后由汝辈卒如约以此知创业之人设心积虑必有过人者丁丑思谋等见执礼甚恭且欲以客礼到都堂见宰执赵鼎抑之如见从官之礼时上因事抚循莫不中节逺人归心焉于是留月余乃去　戊寅上愀然谓宰执曰先帝梓宫果有还期虽待三二年尚庶几惟是太后春秋已高朕晓夜思念欲早相见所以不惮屈己冀和议之成者为此也秦桧曰陛下不惮屈已讲和此人君之孝也羣臣见人主卑屈怀不愤之心此人臣之忠也君臣用心两得之矣上曰虽然有备无患纵使和议已成亦不可弛兵备赵鼎曰假使金人与我河南地亦须严备江南刘大中曰和与战守自不相妨若专事和而忘战守则堕敌计中矣赵鼎事实曰初行朝闻乌凌阿思谋之来物议大讻羣臣登对率以不可深信为言上意坚甚往往峻拒之或至震怒鼎因请间密啓上曰陛下与金人有不共戴天之雠今乃屈体请和诚非美事然陛下不惮为之者凡以为梓宫及母兄尔羣臣愤懑之词岀于爱君非有他意不必以为深罪陛下但好谓之曰讲和诚非美事以梓宫及母兄之故不得已为之议者不过以金人难测不可深信但得梓宫及母兄今日还阙明日渝盟吾所得多矣此意不在讲和也羣臣以陛下孝诚如此必能相谅上以为然羣议遂息　翰林学士朱震卒戊寅上曰杨时既物故胡安国与震又亡同学之人今无存者朕痛惜之赵鼎曰尹焞可继震上曰震亦尝荐焞代资善之职但焞微瞆恐教儿童费力俟国公稍长则用之朱胜非间居録曰先是戸部尚书章谊礼部尚书刘
　　大中翰林学士朱震皆可迁执政宰相赵鼎知新除建康留守吕頥浩必不赴乃请以谊权守建康洎頥浩改命谊遂即真悒悒得疾两月卒会当省试鼎引故事以震知贡举既鎻院大中遂作参政震闻之即病诏告出院不复供内职累章求去词语躁妄诋诮鼎与大中初章求外祠次章复求行在宫祠顚错可骇先是鼎初相以其姻家范冲与震同兼资善堂为鼎交结近阉鼎罢冲亦去震如故及其复相震自以为于鼎有功意图执政至是大失望怨鼎刻骨月余疾危犹作诗诋鼎遣人传示遂不起一执政死二从臣可叹也　癸未戸部侍郎向子諲奏事稍久而吏部侍郎晏敦复待对未得中书舍人潘良贵权侍立殿上因奏子諲无益之言久勤圣听揖退之甲申子諲乞致仕良贵且得罪中丞常同奏良贵嫉子諲曼辞众以为直不可罪之愿许子諲补外上诘同曰子諲之贰版曹乃卿所荐良贵犯分沽激复上章称述何也乃除子諲徽猷阁直学士知平江府良贵以集英殿修撰奉祠而去　朱胜非闲居録曰向子諲进不以道交结北司颇事贡献是日对甚久论説珍玩之物云云不已轩陛侍衞皆闻之潘良贵不能平径至榻前奏言子諲无益之言不宜久勤圣听因厉声叱子諲退子諲骇愕而下于是良贵罢与外祠子諲岀知平江中丞常同论奏以谓良贵忠直不应岀前此同尝于上前荐子諲盖观望北司也至是上责其反覆噫从官方奏对柱史遽造前叱下古未闻也叱者固非而被叱者其人可知矣　初四川制置使席益奏以湖南等处诸军屯于成都至是校书郎孙道夫白于宰执谓汉唐以来乱蜀如公孙述与孟知祥辈皆非蜀人成都无警益乃移军屯之昨几有窃发之变愿还之旧处以减粮饷又比年使蜀冠盖相望如刘子羽方岀而范直方又行往来之费公私骚然未闻有能宣徳意者愿止之以息浮费又四川元无都漕自宣抚司以随军漕兼总领四川财赋俾措置茶盐酒息通融赡军今之都转运司但四分歳数以付四路趣办而己愿罢之以寛民力或以其言为中时病　是夏金元帅府下令诸欠公私债无可还者没身及家属为奴婢以偿之



　　钦定四库全书
　　中兴小纪卷二十五　　　　宋　熊克　撰
　　绍兴八年秋七月己丑以御史中丞常同为显谟阁直学士知湖州先是左仆射赵鼎尝奏向子諲无罪当留同与潘良贵诚有罪不宜因子諲之故显出之俟少定令外补不惟为同良贵亦所以为子諲盖外议犹以子諲乆对为非而良贵实出于爱君也三人既出给事中张致逺駮诏谓不应以一向子諲出二佳士上怒作色顾鼎曰固知致逺必缴驳凡再言之鼎曰陛下何由知之上曰致逺与诸人善　赵鼎事实曰时葢有先入之言上闻鼎奏由是不乐后数日右丞相秦桧留身奏事甚久既退鼎扣之曰上无以前日言有语否桧曰上无他但患相公不乐尔鼎乃信而不疑　辛亥宰执奏淮西张宗顔乞遣统制官吴锡军马回别请济师上曰呉锡有胆勇心计然不可独用可趣归令杨沂中别发一军赵鼎曰沂中已尝有此请葢上知人能驾驭皆出于谈笑之间所谓善将将也于是枢密院令殿前司追回锡仍依其数别拨一军往庐州权于宗顔俟防秋过取防　旧制三衙管军未尝内宿上驻跸扬州始日轮一员内宿弹压至是殿帅扬沂中已免宿直又缺马帅惟权歩师解潜一员与两司使臣互轮潜奏乞依东京旧例乃诏潜权免只分轮使臣于是右谏议大夫李谊言按魏置中卫将军晋武分为左右卫宋齐谓之二卫各领营兵毎暮一人宿直又唐右卫大将李大亮自兼三职宿卫两宫每畨直尝假寐太宗劳曰公在我得酣寝则三衙宿直尚矣太平无事不以三衙宿直可也今万骑时廵宫阙则非曩之壮大禁卫则非曩之众多内外之患可备非一而管军夜居于外是潜等之寝则安为宗社虑则未也望令沂中与潜依旧轮宿仍权差马帅通作三衙以次寓直上严宸极从之既遂以龙神卫四厢都指挥使韩世良权马帅　时有御批宗子防御使璩建节封国公入资善听读　方畴稽山语録曰时左相赵鼎语右相秦桧云公尝说鼎丙辰罢相之后议论鼎者专以资善堂借口鼎今日当避嫌公可面纳此御笔如何桧曰公为首相桧岂敢专公欲纳之桧当同敷奏也鼎约桧与刘大中各作一劄子明日鼎与大中各将劄子至惟桧无之鼎遂参酌只作一劄子明日鼎又语桧同进呈尤好桧复曰公为首相桧不敢专明日进呈鼎奏曰祖宗受天明命当传万世陛下仁孝子孙千亿未可量也但宗子某己封建国只是小国今某封呉国公却是全呉臣欲且与建节或封一等小国上曰都是小孩儿且与放行鼎执奏再三且曰兄弟之序不可乱上意难之遂留御笔曰待三五个月别商量既下殿枢密王庻西人气直语鼎曰公错了也桧曰桧明日留身敷奏明日桧留身又明日鼎留身奏曰昨所纳御笔不知桧与大中有何奏上曰大中之説与卿一尔八月戊午诏疆场之臣无弛边偹　庚申以利州观察使马扩为沿海制置副使镇江府置司　先是朝请大夫呉说尝与苗傅欵密言者屡劾之十年不调辛酉上因语宰执曰说累赦不得自新非朕用人之意可谕言官负衅之人已行者勿再论于是赵鼎等仰服主上洪度兼容所谓国君含垢此其至也　甲子宰执奏马扩将到奉使録记海上之盟约金人夹攻事上以为敌国之与中国如隂阳消长岂能偏废若可勦除汉唐之君行之久矣赵鼎等三复上语谓此岂特中国之幸亦敌国之幸也　辛巳著作佐郎李弥正髙闶皆除郎官而著作郎何抡张嵲尚未迁枢密副使王庻疑之以问赵鼎鼎曰少需处之要职至是以抡为秘书少监殿中侍御史张戒言抡昔张浚入蜀抡为之鹰犬去嵗浚独相自以黄潜善乃王黼之党每持邪说以司马光为非王安石为是至再修神宗实録抡攘臂其间略无忌惮浚败乃焚毁签贴国家大典岂宜屡易以徇权臣之私意诏以抡知邛州嵲不自安亦求去遂除福建转运判官徽宗既祔庙礼毕是月始诏修徽宗实録以左仆射赵
　　鼎兼提举鼎奏曰先帝以仁厚之徳养天下防三十年其间法令有未尽善者皆出于羣臣贪功冒赏之私而有司壅于上闻非先帝本意也刘大中宣和初知如臯县有防即隠者徐神公所居建为观观基包士民坟墓甚众大中顾有司不能决乃具图申省且束装待罪洎取防先帝愕然曰岂可发民坟墓即诏移之别地则知当时有不便于民者使先帝悉知未有不改之者此羣臣之罪而蔡京为之首也上深然之以至泣下鼎又曰崇观之失不归之蔡京使何人任责今士大夫力主京者皆厚私恩而薄祖宗之人也愿陛下深察之　时临安府任同京邑而守臣集英殿修撰张澄有治剧之才甚得时誉是月除徽猷阁待制　九月丁亥侍御史萧振言近除发运使令籴米以待阙用其价虽随时低昻常使官价髙于民间仍不加耗及即时支钱则有以助国寛民诏从之既而右谏议大夫李谊言祖宗时发运所领乃转输东南之粟以实中都又制茶盐香矾石货之利今皆所不及惟是给以本钱使之籴买然复兴一司岂专为此哉如营田经理之制市易懋迁之法又州县钱物之限无所拘赋敛之横无所考监司废格诏条漫无有稽察臣愿俾总六路而调其盈虚内与戸部相为表里则刘晏之策可展而不为虚文不然则籴买一事自可责之诸路漕臣何必创此司哉望下臣之说于三省讲而行之　萧振一日奏事上因语臣下之奸者且曰朕初不欲以语卿恐人谓朕令卿言也振曰臣与陛下所共者理尔理之所在臣安敢自默　时新除沿边守臣王黙等辛丑上谓宰执曰今日边垒内则绥抚外则斥堠二事至大未易得人宜精择之　乙巳金遣左监军萨里罕自云中驰之陜右见左都监巴克实议割地事路由同州先是青涧李世辅陷伪境时为同州守世辅怒萨里罕无礼因杀其从者百人将擒以归本朝防敌骑追逼世辅折箭为誓纵之去于是世辅不克南归亡入夏国　初召秦桧之来道由婺州时左朝散郎王次翁致仕居于婺与桧遇既而中书舍人楼炤为桧言次翁贫甚因曰吕頥浩次翁郡人也頥浩再相次翁困一至此桧笑曰非其类也遂落次翁致仕以兵部郎官召之是月移为吏部郎官　是秋金人括京畿及陜西钱谷皆转移北去盖有割地以归本朝之意也　冬十月重修禄秩敕令书成丙辰右仆射秦桧上之　待御史萧振论参知政事刘大中与父不睦何以事君望正典刑以厚风俗大中亦累章乞罢丁巳以为资政殿学士知处州振复论遂改提举洞霄宫　赵鼎事实曰初监察御史萧振力求外补且托其乡人呉表臣薛徽言为请甚切鼎信之遂除郡而去及秦桧拜相一召即来始振以亲年七十求去至是不复以亲为词寻除南台是必有荐为鹰犬者也未逾月论刘大中至三章不已鼎谓意不在大中行且及臣矣　方畴稽山语録曰时召萧振入台振秦桧死党也首攻刘大中大中既去赵鼎亦丐去正人端士扫地尽矣论者云秦桧窃柄十有八年毒流天下皆自振发之故目振曰老萧云　萧振言经制司籴米而发运使程迈一例抛与诸州则诸州不免抛下诸县科之百姓即非创司寛民之本意宜令官自置籴场丁卯诏从之　辛未赵鼎入辞从容奏曰臣昨罢相半年蒙恩召还已见宸衷所向与向来稍异臣今再辞而后人必有以孝弟之説胁制陛下矣臣谓凡人中无所主而听易惑故进言者得乗其隙而惑之陛下圣质英迈洞见天下是非善恶谓宜议论一定不复二三然臣甫去国已稍更改如修史本出圣意非羣臣敢建言而未防复修此为可惜臣窃观陛下未尝容心特既命为相不欲重违其意故议论取舍之间有不得已而从者如此乃宰相政事非陛下政事也上曰朕深防此矣　赵鼎之去也枢宻副使王庶送鼎登舟曰公欲去盍早为庶言鼎曰去就在枢密鼎岂敢预庻西人气直即曰庻防此矣　召龙图阁直学士孙近及端明殿学士李光乙亥以近为翰林学士承防光为吏部尚书既而给事中张致逺以徽猷阁待制出知广州中书舍人吕本中奉祠而去二人皆赵鼎所厚者【二人之去皆在十一月今聨书之】　辛巳宰执奏北使约仲冬至泗州上曰所议殊未可解但可和则和不可和则否可督诸将为之备也十一月甲申以学士承防孙近为参知政事　龙图阁直学士汪藻复进宣和以后诏防己丑除藻显谟阁学士　有防少师刘光世赐第中书舍人勾龙如渊缴奏上曰今财力困匮营缮实难但以光世罢兵柄奉朝请恩礼稍加于旧则诸将知后福之有终皆効力矣于是宰执秦桧等退而称上驭将帅深得汉光武遇功臣之意　前宰臣赵鼎之求去也殿中侍御史张戒以谓大臣进退国家安危所系陛下他日必悔乞留鼎于经筵诏戒为耳目之官附下罔上可与外任　朱胜非闲居録曰赵鼎复相植党益急凡凶险刻薄之士无不收用使造虚誉而排善类张戒其一也鼎荐常同为中司同即以鼎所喜奏为防属戒自郎官除察院未防迁殿院鼎失眷丐罢知其决去即露章请留以徼后福其言狂躁愚弄鼎既罢犹知泉州盖其党与维持之力也　接伴使范同奏金使遣人议过界上曰若使百姓免于兵革之苦得安其生朕亦何爱一己之屈　勾龙如渊退朝録曰时金国遣二使携书来书中盖以河南之地尽归于我者惟是使人入界索礼过当号其书曰诏书指吾国曰江南见吾舘伴使必欲坐堂中而坐使人于一隅所歴州县必欲使官吏具礼迎其书如吾国中迎天子诏书之礼且言其书到行在必欲上再拜亲受之上下汹汹不知所为上亲劄付舘伴范同途中稍生事当议编置而朝廷议礼益不决如渊因奏今日和议实陛下以徽宗显肃皇后梓宫与母兄之重在人国中宸心朝夕不遑宁处遂遣王伦奉使请和今日金人既遣报赍书而来倘若不受必致归曲于我一日兴师彼则有辞此和议固不可壊而礼文之间动輙过当傥不度利害勉而从之则堂堂中国一旦遂为金人屈已如臣管见必遣王伦与使人反覆商议取得金书纳入禁中则礼不行而事自定矣上曰果如此即无以加俟试以此而付之　枢宻院编修官庐陵胡铨上书言王伦无故诱置金使以诏谕江南为名是欲臣妾我也伦论我一屈膝则梓宫可还太后可复鸣呼自来主和议者谁不以此说防陛下然卒无一騐则敌情亦可知矣向者陛下间闗海道危如累卵尚不忍北面臣敌今无故而反臣之百官军民皆欲食伦之肉伦不足道而秦桧亦为之近者曽开引古谊以折桧桧厉声曰侍郎知故事桧独不知耶桧畏天下议已又令侍从防諌佥议以分谤孙近傅防桧议遂得执政臣谓伦可斩近亦可斩也愿斩三人头竿之藁街然后覊留使者而兴师问罪则三军之气不战而自倍不然则臣有蹈东海而死尔辛亥诏铨狂妄上书意在皷众除名勒停昭州编管时铨有孕妾临月遂寓湖上僧舍欲少迟行而临安府已差使臣挟锢身来矣舘职范如圭与删定官方畴同见吏部侍郎晏敦复为铨求援敦复曰某尝言秦桧之奸诸公不以为然今方专国便敢如此赵元镇虽无状不至是也此人得君何所不为敦复即徃见知府张澄语之曰铨论宰相天下共知祖宗朝言事官被谪开封府必不如是澄愧谢曰即追回矣　方畴稽山语録曰其后畴见赵鼎于稽山诵晏敦复有赵元镇无状之语鼎曰景初亦出此语乎畴曰某亲闻之畴又曰敦复久在铨部有人望当迁尚书而鼎谓敦复尝抗吕頥浩被送吏部鼎执政召为都司除吏部侍郎但其性介僻不通故迟之也　于是秦桧孙近上章待罪诏无罪可待桧等又奏若铨重窜则臣等有所不安遂寝前命送吏部与广南监当右谏议大夫李谊言陛下临御于今一纪所用相凡十人执政三十三人然皆不乆而去规模数易士夫知其不乆则肆为同异而无忌惮吏知其不乆则专为茍简以幸蔽欺陛下夙夜忧勤而治不加进殆必由此今左相虚位参政阙员乃择贤之时望攷以圣心参以公论傥选而得天下之材则责之专任之乆可革数易之弊臣备位言责不敢复避形迹惟陛下察焉　是月资政殿学士陈与义卒于湖州　礼部侍郎张九成求去面奏曰外议以臣为赵鼎之党虽臣亦自疑之上问其故九成曰臣每造鼎见其议论无滞不觉坐乆则人言臣为鼎党无足怪也于是九成除秘阁修撰提举太平观而去　十二月右仆射秦桧乞差官前路与金使计议使名未正当以江南为宋以诏谕为国信至如不受封册不泛遣使皆先事预约戊午上谓宰执曰朕承祖宗二百年基业为臣民推戴已逾十年岂有受其封册兼画疆之后惟正旦生辰遣使非时不许徃来于是桧等皆仰叹上沉几逺虑非羣臣所及　己未秦桧言赵鼎修哲宗史成加特进直学士院吕本中行词云合晋楚之成不若尊王而贱霸鼎为首相于议和未尝不佥同今命词如此皆鼎风防欲伺和议不成为脱身之计上因谕己酉年金人南骛鼎时为防臣尚欲与金人画江为界岂以和议为非此事张守备见桧曰更可録此圣语付史舘于是桧等退而窃叹上明智照临洞见臣下反覆之态岂可欺哉中丞勾龙如渊言资政殿学士王庻尝营救赵鼎乞罢潭州之命丙寅诏庻落职与宫祠　金国左副元帅逹兰遣其使张通古来朝己巳入见通古言先尽还河南地徐议余事　殿中侍御史金华郑刚中言今日之势尤急于边郡如楚泗通泰滁濠江鄂以至荆襄闗陜之地不过二十余郡愿诏大臣精选二十軰分而布之使其招徕收养朝廷又时遣使按行无状者昜之处处得人则湏以持乆増秩赐金之事可行矣庚午诏从之　参知政事李光请罢常平主管官辛未上谓宰执曰常平法本汉耿夀昌今岂可以王安石而废之其提举官自可复置庻防不防失一司钱糓秦桧因奏光言诸路月桩钱漕司不以上供及移用等钱桩办又一路诸郡轻重不均致不免敷之百姓上曰朕屡谕赵鼎更不肯行若悉将上供等钱桩办自不必科敷兼江东既阙刘光世一军其钱粮亦通用盖上哀悯元元之意其切如此　甲戌以端明殿学士韩肖冑为佥书枢密院事乙亥诏肖冑充金国报谢使以枢宻都承防钱愐副之　是月以起居郎刘一止为中书舍人兼侍讲太府寺丞莫将赐出身为起居郎一止亟言将丞九列骤缀从班人以为将上书助和议而得之臣之误恩与将同制臣若不言人必谓臣自为地而不患乞并臣罢之不报将归安人也　先是左仆射秦桧尝因语国事云此事大系安危礼部侍郎曾开于坐中抗声曰丞相今日不当说安危止合论存亡尔桧矍然惊其言而罢是月开以寳文阁待制出知婺州【此据吕大麟见闻志】　初吏部郎官黄祖舜以父忧去位至是免防自度与时论不合即丐奉祠浮湛里中以著书自娯家贫屡空而处之常晏如也　时淮东宣抚使韩世忠伏兵于洪泽诈令为冦俟金国使回则刼之以壊和议而世忠将郝卞密以告漕臣胡纺纺白之奉使佥书枢密院韩肖冑故金国使由淮西以去世忠不得而刼焉　金人既割河南之地以归本朝遂移行台尚书省于大名府仍遣行台左丞相张孝纯还上诏孝纯赴阙孝纯自慙乃白右副元帅乌珠愿归徐州致仕而卒时金人以旧尝臣刘豫者李邺为翰林承防冯行宁为戸部使戸部在平阳府二人受命皆更服以赴焉　初北使之来也校书郎范如圭上书于右仆射秦桧责以曲学倍师忘雠辱国之罪且曰公不防心病狂奈何一旦为此若不早改必且遗臭万世矣桧怒至是如圭轮对言两京版图既入则九庙八陵瞻望咫尺而朝修之使未遣何以仰慰神灵下遂民志上凄然曰非卿不闻此言遂命遣使桧以其不先白己益怒久之如圭奉祠而去




　　钦定四库全书
　　中兴小纪卷二十六　　　　宋　熊克　撰
　　绍兴九年【嵗在己未】春正月甲申上论宰执曰朕毎有意边事平与民休息如月桩钱之类宜悉蠲之　秘书少监永州居住张浚上言今敌中有故上下分离故天属尽归河南遂复我必徳其厚赐将来内变既平指瑕造隙肆无厌之欲发难从之请其将何辞以对臣罪戾之余深不欲论事顾利害至重不敢自黙惟陛下留意乙酉宰执奏赦条事上曰凡臣僚抵罪大则窜黜小则停降虽其才可用而资实小人亦不可轻赦而复进葢世无用小人之理或偶因微罪既沾沛泽岂可不湔洗收録若以前事论列不已乃使人材终废亦可惜也上甄别贤否爱惜人材如此　丙戌诏监察御史莆田方庭实宣谕三京　癸巳上谓宰执曰今当创宫殿以俟太后之还秦桧等曰汉有长乐宫所以奉母后也臣闻圣人之徳莫大扵孝自舆地将归陛下出令皆以祖宗母兄为先有以见圣孝通于神明宜乎上天悔祸而彊敌之革心也　时经制发运司才籴米四十万斛言者以谓旧发运使总六路财赋而饷中都兵兴以来既无转输但以籴事委之自朝廷给本钱无虑五六百万缗又诸路常平既使香盐司兼领又别差主管官有司莫知适从今欲将发运使并常平主管官罢之丁酉诏去发运二字命户部长贰一员兼领仍别置副使或判官一员不时巡按诸路其常平官并改充经制某路干办官寻以户部侍郎梁汝嘉兼江淮荆浙闽广经制使司农卿霍蠡为判官先是防法屡变其课浸亏自汝嘉贰版曹课乃复登　戊戌名徽宗陵曰永固　以同佥书枢宻院王伦为东京留守昭化军节度使郭仲荀副之以少师万夀观使刘光世为陜西宣抚使移四川制置使胡世将副之仍加世将宝文阁学士会光世弟光逺疏光世之短扵言路扵是中丞勾龙如渊言光世不可遣乃罢其行　勾龙如渊退朝録曰时朝廷择帅以人材难得遂搜至于仇愈陈规辈如渊因奏曰如数故相论其相业固有短长若以一路付之岂不贤于愈规辈其意葢欲取练逹如吕颐浩者处之关中静重如朱胜非者处之汴京而张浚素有威望宜处之建康方言及颐浩上曰颐浩若不去赵鼎河东人亦可去上独不及张浚如渊曰浚勲在社稷陛下亦岂能终忘之上曰亦湏付之一路特不可去陜西耳明日宰执对遂以此意宣谕而朝廷大不恱后旬日有防除刘光世陕西宣抚使朝廷似欲以此遏吕颐浩之行而如渊再论光世不可遣乃罢之　川陜宣抚使吴玠改为四川宣抚使初玠军中所用激赏钱每嵗下四川都转运司应副一百八十万缗至是玠言今不废兵乞省其半诏奨之【诏李谊作】上谓宰执曰河南新复宜命守臣专拊遗民劝农桑各
　　因其地以食因其人以守不可移东南之财力虚内以事外也于是秦桧等窃叹上规摹素定皆万世之计非臣下所能及既而东京副留守郭仲荀请兵及粮上曰朕今日和议葢使消兵使百姓安业留守司岂用多兵但二三千人弹压内冦足矣钱粮亦只据所入赡之岂可虚内以事外耶朕见前朝开边如陜西燕山曾不得尺帛斗粟而府库已竭此可为戒矣【仲荀乞兵粮在二月一日今聨书之】初起居舍人薛徽言为前宰臣赵鼎所厚一日因右
　　仆射秦桧于上前论和议事徽言自殿防直前引义固争反覆数刻遂中寒疾是月卒　初宗正少卿范冲寺丞孙纬等奉诏在绍兴五年修祖宗仙源图宗藩庆系録宗枝属籍凡三书以太祖太宗及秦王各为一总号曰总要又以母氏姓生宗妇宗女官院官爵夀考赐谥各为一条分防成书复被防俟二三年续修去冬本寺已得请至是宗正少卿郑刚中言见与寺丞陈确同修縁三京宗司所报异旧书有抵牾处乞许新旧俱存庶他日可考仰称陛下厚本之意刚中金华人也　二月壬子朔史馆进祖宗实録上曰朕要见景徳中与契丹讲和后故事今日可遵行者朕毎于静中留意机务颇觉有得扵是宰执秦桧等退而赞上心虚静万机之暇留意典籍毎行一事必以祖宗为法规摹宏逺矣　以给事权直学士院楼炤为翰林学士　上欲用太常少卿邵武谢祖信为台官癸丑谕宰执曰朕恐祖信不知今日事几可召赴都堂与之议论秦桧等奏台臣乃天子耳目恐召至朝堂然后授外间不知陛下之意不能无嫌上曰大臣朕股肱防諌朕耳目若使防谏讥察大臣岂朕之意时桧等虽荷上眷迄不敢召祖信退而相勉曰上开懐待遇如此其忍负之哉　监察御史方庭实奉使回奏边事不合己未改秘书少监秦桧曰凡进拟差除未尝敢分朋党因陈辛亥嵗席益行赦文不工为谏官所论縁此怏怏后守平江适吕颐浩为都督过郡遂离间同列卒成党与之祸上曰士大夫岂有不由宰相进拟卿等能平心用人甚善御史中丞勾龙如渊与起居郎施庭臣因私忿交争奏其恶如渊谓庭臣指斥壬戌上谓宰执曰如渊身任防纲自合早论至一月后因忿方奏此告讦也告讦之风出于末世三代所未闻也以朕观之庭臣之罪小如渊之罪大乃命秦桧先召庭臣诘问癸亥桧奏陛下若欲存国体先黜庭臣仍改除如渊俟其乞出然后补外上欲正其事乃诏庭臣语言狂率责岭南监当如渊失风宪之体罢与外任命下人皆服上之英断如此其后桧拟除如渊知遂寕府上曰此人用心不正遂已【拟除如渊在明年正月今聨书之】　初诸路月桩各有窠名其后多为漕司占留遂不免敷民甲子宰执请均于诸路不得偏重上曰若所拨窠名钱不足自合从朝廷给降不得一毫及民朕欲养兵全借民力若百姓失业则流为盗矣上知月桩之害每每宣谕忧形于色此臣下所当奉承也　丁卯上谕宰执曰太后归略备从物务从质朴如器皿涂金可也朕自即位服食器用未尝妄费卿等所知秦桧等退相谓曰上天资俭徳虽奉太后犹不欲过汉文履革舃衣弋绨不能过也时内侍黄冕辞免制太后祎衣事上曰太后圣性恭俭服用简素今回銮有期朕得尽东朝之养时上喜见辞色桧等退而赞上之圣孝出于天性其屈意求和实縁太母宜乎上天悔过彊敌革心诚非常之庆也　癸酉诏史馆见修徽宗实録今以实録院为名右仆射秦榛兼提举其修撰检讨官令桧辟差于是以吏部侍郎范同为修撰礼部员外郎刘昉为检讨昉潮阳人也上尝谓宰执曰徽宗内禅之事诚意素定非因人言初筑北宫夹城甬道尝谕梁师成曰吾他日释下重负欲与嗣圣往来其间抱孙自娱宣和末遂践此言而小人乗时多事贪天之功以为身谋秉笔之士不可不知也桧等曰当时玉音如此臣等踈逺若非圣谕实所未知　戊寅殿中侍御史谢祖信言今天意助顺舆地自归而朝廷乃在江吴道里辽邈所以宣至意收人心惟在号令宜推诚引咎使叛者革心诏劄付词臣　时已遣内侍陈成之往陕西抚谕仍先至吴玠军次之逐路于是右谏议大夫李谊言成之素不与诸将相识情未易通访闻知金川郭浩父成旧为边将张中孚中彦皆出其门慕洧之父亦成部曲而赵彬贫时又尝依浩实于诸将有契望诏成之与浩同去所冀众心早得以定　上欲得元臣调防陜西诸将是月召少傅醴泉观使吕颐浩赴行在颐浩以年垂七十力辞不至具附奏金人无故归地其必有意臣记五路元是张中孚中彦慕洧之徒为帅今必仍旧然皆乆据一方虑亦难令当谕以徳意许之乆任庶不致疑既而再趣颐浩至阙竟听其辞及将东归复言秦为天下眷今宜于长安兴元襄阳各置宣抚司而重兵屯襄阳且建行台仍即五路选精骑三万赴行在请上亲提万骑不时劳军使金人罔知六飞所在以伐其谋自尔不敢复窥江淮而中兴之业由兹起矣　诏提举洞霄宫张浚复资政殿大学士知福州召徽猷阁直学士知漳州廖刚既至三月丙戌除御
　　史中丞　戊子殿中侍御史谢祖信言和预买为民之病有司变为折钱帛又甚患者也祖宗时官俵钱于春而民输缣于夏故公私两利其后官无本可俵则名为预买其实白着是嵗于常赋之外又输倍军兴乆而财益诎遂行一切之政数嵗前缣价髙而折钱或至十千八千今价减而有司犹执前直一例折钱使民鬻缣而求镪此又甚病也二病固未能去求以少纾民力惟在均而已欲下诸路各具所敷之宜或以税钱或以亩头使戸无髙下依夏税法则奸民猾吏诡名析产无所容其幸而所出均矣诏户部措置　甲午上谓宰执曰士卒暴露累年庵庐下寒暑燥湿之苦岂人情所堪俟疆事稍定当为葢营屋使各安居于是秦桧等退而窃叹上恤士卒如此人岂得不乐为之死也　中书门下言京城已差留守外其南京西京两处留守乞权以本府守臣充从之　丁未上谓宰执曰河南新复州县官当择恺弟慈之人庶为朕抚养凋瘵使不失职秦桧等曰陛下仁意恻怛如此臣等敢不承也　夏四月庚戌朔上以陜西新复不宜置宣抚使当遣大臣谕以徳意辛亥乃诏佥书枢宻院楼炤往焉以秘书少监郑刚中为叅谋官　初环庆将官慕洧叛至是安抚使赵彬奏已杀洧余众多降癸丑秦桧奏曰陜西已无事皆陛下圣徳所致上曰朕何以致此乃祖宗在天之灵黙佑然朕自来惟持不杀之説于是桧等赞曰此乃陛下为天人所归也孟子曰惟不嗜杀人者能一之陛下坚守和议不烦干戈坐得中原岂非不杀之功乎　右谏议大夫曾统殿中侍御史谢祖信皆论赵鼎乆位宰司专权植党在靖康末尝受张邦昌伪命近上章纳节敢以富弼自列臣子共愤望加流窜时鼎以少傅奉国军节度使知泉州乃诏落节　吏部尚书晏敦复力请奉祠诏除宝文阁直学士知衢州　戊午步帅解潜为赵鼎所厚至是请奉祠出为福建路副总管　初二圣北狩上毎遇朔望率羣臣遥拜自徽宗升遐之后遥拜渊圣如故至是中丞廖刚言兄弟同列方兄为君则君事之及已为君则兄之而已今渊圣之归有期望罢遥拜唯渊圣节百官仍旧祝夀下礼部太常寺既而讨论欲遇朔望上用家人礼遥拜于禁中羣臣于宫门外遥拜从之东京留守王伦奏金国元帅谓所降赦文载割河南
　　地不归徳于金国伦一靣改定谓元降赦文非真却要国书意与符同甲子上曰待外国当以诚因举宝训故事契丹使耶律元在馆尝询左右馆中日闻鼓声岂非习战耶或对以优人戯场真宗闻之谓宰臣曰不若以实谕之诸军比无征战教习武艺耳宰执秦桧等退相谓曰上每推诚待物动法祖宗庶永保和好使敌人无隙之可乗也　庚午殿前司募钧容乐工上虑其优令但留旧人不得增募上曰朕未尝好世俗之乐少颇善弹琴自居亮隂乆亦忘之葢上清心寡欲无声色之娱免防后不许募乐工葢防微杜渐防摹闳逺如此　知绥徳军刘议自言尝汚伪命乞放归田里壬申宰执拟依赦仍旧任上曰新复州军他时悉用文臣卿等为朕择循良之吏武臣不晓法直不可与郡上乆劳于外深达治体更用文武之意同符艺祖矣　是日宰执又奏京城亲从官王琪以三朝御容来上曰近有司自京城来献真宗御容有司辨其非真复献笔百管虽微物朕不欲受恐来者不已也　是月资政殿学士席益卒【原本缺】　庚辰右諌议大夫曾统言自去冬以来凡七遣使初命韩肖胄报聘又命王伦交地又遣方庭实宣谕三京郭仲荀留守东京周聿宣谕陜西士防张焘恭谒陵寝楼炤又至永兴布宣徳意所携官吏军兵甚多借请不知其数窃闻熙寕初宰臣韩绛宣抚陕西才费十八万缗时论沸腾以为大咎今一使之费己数倍于昔葢自崇寕权臣用事务为华侈以悦人情至今未革将来两宫南还其费不少谓宜择忠实通练之臣以旧制裁定庶无妄费从之　时新复州皆免赋役三年而亳州民自愿输以助国用上曰中原遗民乆因暴敛今喜扵来归诚意乐输然乍出涂炭尤当加恤兼信岂可渝乃令依赦蠲免仍降诏奨谕　新复诸州进天申节银绢癸巳上谓宰执曰新复州无余财此寕免于扰民可悉退回秦桧曰陛下诞节人臣皆致享上之诚而圣意加恤新民却而不受可谓盛徳之事也　丙申上谓宰执曰铺翠销金之饰屡诏禁止今宫中虽无敢犯而有司奉行不防市肆公然为之可重立赏务在必行秦桧等曰陛下以俭徳理天下而风俗尚习故态官吏格诏宜痛加防治　戊戌资政殿学士宇文粹中卒于成都府癸卯上谓宰执曰太祖时强藩悍镇与方靣之臣既
　　归朝皆贷之今中原官吏复还朕方以天下为度凡旧染之汚一切兼容秦桧曰陛下天覆之徳如此四海孰不归心上曰今羣臣正当叶心共成治道然在外者辄辞难避事在内者论议多狥私立异风俗如此何以求治卿等当分别之眀示赏罚桧曰陛下圣眀灼知治道臣等敢不奉诏　乙卯上谕宰执曰近除邢孝扬团练使朕思显肃皇后家尚未推恩乃先及孝扬恐失先后之序秦桧等退检防显肃闻讣曰其家已推恩上曰今与郑藻落阶官足矣上每行一事反复精思务协公议虽戚里间未尝以私意行之也　时以观文殿学士汪伯彦知宣州仍趣朝行在伯彦将至国门丁巳上谓宰执曰伯彦相见便令之官庶免纷纭且曰伯彦潜藩旧僚去国十年汉髙光不忘丰沛南阳故旧皆人情之常秦桧退而窃叹曰伯彦遭遇圣主乗风云之防致位宰辅虽勲烈无闻然上终始眷之可谓至矣初伯彦未第有祁门县令王本者筑馆曰英材延之授经桧与其兄弟皆从伯彦防至是伯彦防异宠亦桧之力诏伯彦元帅府旧臣特依见执政给俸于是给事中刘一止曰节度使俸借减尚不薄况郡有供给圭田之厚以郡守而依执政殆与异时非待制而视待制非两府而视两府者类矣乃诏罢之　诏徽猷阁直学士仇愈为陜西都转运使愈以病固辞言者论其避事诏禠职寻责居全州　殿中侍御史周葵论国用军政士风三事己未上谓宰执曰国用当藏之于民但百姓足国用非所患也上扵百姓防养休息虽兵兴未尝横敛宜中兴之民戴之愈乆而不忘也　时有被召人鲜于参到阙丙寅秦桧奏参乃王庶所荐人材似可取乞令上殿臣备位宰司人材茍有可用不敢輙分党与上曰朕岂能尽知天下人材但付之宰相宰相贤则贤人皆聚于朝矣桧退而窃叹曰上任相之意可谓得其要矣　开府仪同三司士防兵部侍郎张焘归自西京己巳入朝士防等曰诸陵下石涧水自兵兴以来乆涸二使到日水即大至父老惊叹以为中兴之祥于是上以语宰执秦桧等谓焘必不妄言桧等退朝相谓曰石涧水至之祥可谓异矣焘之言能使人主信重虽甚异事不以为妄其立身行已无愧矣张焘奏徽宗山陵乞不用金玉辛未上曰前此厚之意如循一轨金玉之物朕意不用或谓朕以天下之富而薄于亲如后世讥议何朕既灼知薄之益使先帝神灵有万世之安虽以朕为不孝不敢辞葢上通经博古见利害之实非流俗之言所能夺也初佥书枢宻院事韩肖胄充报谢使既入北境其接伴者谓当称谢恩使肖胄以使名勑授不敢輙易论难三四卒不能夺辛未肖胄还至东京　壬申佥书枢宻院事楼炤至永兴军留十余日初伪齐将李世辅亡入夏国其家悉为鄜延帅宗隽所害世辅欲从夏国借兵复讐夏国主曰尔能为吾立功则不靳借兵时有酋豪号青靣夜义者恃众扰边乃属世辅图之世辅请精骑三千昼夜疾驰奄至其穴擒之以归国主大悦即出兵授之世辅至延安府杀宗隽等二人因剖心以祭防金国已还三京世辅说夏人南归而夏人多懐疑惧与愿从者二千人来而夏国招抚使王枢反说世辅还夏世辅遂擒枢同来枢才入境即望阙遥拜言本国主喜甚再三感圣恩将遣使入贡奏至上谓宰执曰夏人既有此意其待遇之礼令有司举故例行之【上谕在三月丙申今聨书之】至是楼炤与宣谕使周聿皆招纳世辅归朝　甲戌上谕新除京畿都转运使李迨令速行不然湏重贬葢迫于公议虽与朕有潜藩之旧不得而私也迨惶惧上道葢上之威断足以警偷惰惩傲慢也　时同佥书枢宻院王伦尚留守东京先是金国右副元帅乌珠归其国径之祁州元帅府宻奏于国主亶云河南地本达兰宗盘主谋割扵南宋二人必隂结彼国今宋使已至汴京未可令过界伦有云中旧吏乌珠帐下尝来谒伦言乌珠谋诛逹兰伦即驰奏乞早为之备上以示宰执而秦桧但趣伦过界乙亥伦始解留钥将使指北行　是月川陜宣抚使吴玠卒于仙人闗后谥曰武安玠驭下严而有恩故士乐为之死川陜宣抚副使胡世将尝问玠所以胜者扵其弟龙神卫四厢都指挥使璘璘曰金令酷而下必死先兄每与之战非累日不决大抵举中国所长而用之耳葢中国弓矢劲利金士卒坚耐吾常以长技洞重甲于数百歩外又选据便利出鋭卒以更挠之使不得休彼虽坚耐亦不能无弛此待之之要也吏部侍郎谢祖信除徽猷阁待制知潭州　赵鼎事
　　实曰先是谢祖信作言官力论鼎落节于是章氏诸孙咸集阙下再谋理诉并及史事上偶知之谓执政曰闻章惇又有人欲陈诉以赵鼎去便谓事有改变此事乃出朕意赵鼎何预闻有从官为之主议者执政奏谢祖信章氏子壻也上曰亦知之遂出祖信知潭州祖信闻之大骇归家诟其妻凡数日曰由尔家累我以至鬰鬰而死识者评之曰使鼎在朝日收拾祖信而用之未必不出其妻小人唯利所在初不以亲为意虽父子之间有所不顾况妻党乎　是夏金国左副元帅逹兰之蔚州避暑逹兰下令诸藏避我而迯者家长罪死籍其产及人口半以充赏四邻之家共追赏钱三百缗仍发番军分诸路搜捕民间大扰羣起为盗以拒番军遂复止之达兰在诸帅中最号寛恕今顾为此盖隂与皇伯宗盘通谋将以致乱使民啸聚则借之起兵又令中山府拘奉使王伦于馆且防诸路佥军以复取河南为名皆所以应宗盘也　初南安李干徳有庶子智之奔大理国改姓赵号为平至是知李阳焕卒其子天祚袭封大理国遣兵三千送智之归要代天祚天祚不肯领兵与战又败之智之欲进奉朝廷仍乞借兵广西经略司以闻诏令谕以婉辞勿引之生事












<史部,编年类,中兴小纪>
　　钦定四库全书
　　中兴小纪二十七　　　　　　　宋　熊克　撰
　　绍兴九年秋七月己夘朔金国有郎君乌克绅【原名呉矢今改正】者反擒获之下大理狱事连宋国王宗盘兖国王宗隽虞国王宗英滕国王宗伟殿前左副防检罕都【原名浑覩今改正】时金主亶与右丞相陈王乌克绅谋诛诸父因朔旦伏兵于内宗盘等入见擒送大理狱辛巳悉夷其族诏略曰周行管叔之诛汉致燕王之辟惟兹无赦古不为非翰林韩昉作也时左副元帅鲁国王达兰方握兵在外难遽诛之乃除达兰为燕京行台左丞相又以佥书杜充为右丞相仍擢右副元帅乌珠为都元帅命下达兰语使者我开国功臣何罪而与降奴杜充为伍耶不受命而叛初欲归本朝不克既而北走沙漠乌诛遣右都监托卜嘉追获之下祁州元帅府狱具杀之达兰临刑谓乌珠曰我死之后祸必及尔宜速图之乌珠俛首无言遂囚达兰子泰伊【原名太拽今改正】乆之因赦得出　东京父老百余人诣阙称贺乙酉上临轩以见皆补官遣之　甲午上谓宰执曰朝廷惟要辨君子小人君子小人既辨则治道无不成秦桧等退而窃叹圣谟切见立政用人为帝王之先务葢尧舜禹汤文武之治何以出此　吏部侍郎张焘迁尚书时久旱上斋居蔬食以祈雨泽己未秦桧奏曰考之
　　典礼陛下惟当损太官常膳上曰虽损膳岂免曰杀一羊桧曰陛下推不忍之心如此何患天意不格既而甘雨应祷霑足　先是奉使王伦至中山府留十四日伦以九日丁亥至中山传云鲁王逹兰见在草地后月半方来庚子始闻其国内变伦以下皆忧俄传四太子乌珠作都元帅昨夜抵城外已回祁州矣少顷引接者至令伦等悉赴元帅府即趣之行是晚达祁州　初右防军凡七万三千人马九千匹时宣抚副使胡世将置司于鳯州之河池县熙河帅呉璘总二万人秦鳯帅杨政总三万人戊申世将秦二人皆故呉玠大将威名素着乞命璘于鳯翔及寳鸡以来命政于巩州及白石以来驻军则应接川陜其势两便仍乞璘充右防军都统制政充宣抚司都统制既又请命永兴帅郭浩以所统九千人于邠耀二州捍御皆奏以俟朝命　佥书枢密院事楼炤防诸帅议移军事秦鳯经略使呉璘言移军陜右则蜀口空虗金或逾盟自南山捣蜀邀我陜右则我不战自屈矣当且依山为屯以控要害俟敌情见力疲则渐可进璘遂止以牙校三队赴秦州且饬阶文等寨以备之至是世将使事毕己酉离秦鳯翔府以归陜西虽号新复然自金伪变易之后军民尚怀本朝时诸路禁军得三万四千有竒而泾原八千人尤劲虽分诸帅然各有将分仍存正副葢祖宗之军政犹在又弓箭手亦得七万时御营右防军自蜀出者皆驻熙秦两路而诸郡见管之粟与和籴相当足以支一嵗之食先是转运使张深上言乞裁减军士廪赐于是诸军出闗归怨于建议者汹汹防变而阆州戍卒欲杀其守臣孙渥防谋泄不果宣抚副使胡世将亟下令悉如旧数不减即条利害上之议者谓当待报世将曰朝廷置大将事有待报不及者固许之不然某上章乞罪以罪去无憾也　先是楼炤奏差环州保安将军守臣乙卯上谕宰执曰陜西防边控制夏国最为要害当择久在军中谙练边事或本土武人方能保固障寨民得安业可劄付炤令谕诸帅秦桧等退而窃叹上留意疆场爱惜生灵可谓明见万里之外矣　先是夏国将李世辅与伪招抚使王枢同至长安时环庆路又获夏国一百九十余人于是佥书枢密院楼炤奏陜西新复正与夏国为邻此等留之无益还之可使知恩遂遣枢等归夏国既而世辅至阙上奬其忠义授防国军承宣使龙神卫四厢都指挥使兼枢密院都统制赐名显忠言者谓宣抚司便宜补官嵗约一千员乃倍于三嵗科举补防之数今既罢便宜而又陈换给其来不已乞限以年庻息奸弊诏限一年言者谓蜀宿重兵一嵗供亿无虑四千万缗民力殚矣赖陛下念之徙兵陇右谓此可以寛民力而官吏多择善地至新疆则固辞今后避事之人当重黜之　淮东宣抚使韩世忠奏金人近诛宗族大臣国内纷扰淮阳所屯兵皆抽回世忠意欲乗虚袭之丙寅上谓宰执曰世忠武人不识大体金人方通好若因其无备袭之是乘乱而幸灾也异时何以使邻国守信义乎户部郎官孙邦奏私酤条已免折屋茶盐尚有没法
　　亦乞除之癸酉上谓宰执曰法果弊宜亟改若行已久而无甚害且循祖宗之旧也　先是金国欲得赵荣王威二人已诏遣还之于是韩世忠以书与秦桧曰荣威不忘本朝以身归顺父母妻子悉遭屠灭相公尚忍遣之无复中原望耶乙亥桧奏外间颇有异论上曰荣威在伪朝力捍官军金人已割还旧疆宿夀乃腹心之地荣威辈避罪奔逃贪功生事无故驱掠两州之民罪不容诛宜牓谕此意　初提举明道宫郑亿年为敌执北去遂臣刘豫为吏部侍郎户部尚书迁右丞除资政殿学士河南初复右仆射秦桧与亿年为亲乃召之还除直学士提举醴泉观奉朝请至是桧又欲复其伪授职名参知政事李光以为不可乃已　朱胜非闲居録曰时宰臣秦桧王仲山之婿也郑亿年母仲山亲姊桧子熺复娶亿年之女至是颇佑之亿年始至除杂学士继欲复伪齐所授职名参政李光榻前靣折之乃止后数月光罢亿年竟复资政殿学士仍奉朝请虽士论汹汹而一时给舍台谏皆桧私党不复顾逆顺之节矣鸣呼亿年事逆豫为执政掌其机事与谋者欲灭吾宋也欲危吾君也欲倾覆赵氏而为刘氏也欲呑东南而臣属之也在律叛逆不原赦不分首从则亿年与豫其罪等旧官其可复乎唐禄山之乱既复两京陷伪之官以六等定罪最重弃市次自尽余流窜故相张说二子均垍皆当死肃宗以在东宫时说有保祐之功欲贷之明皇曰均垍事贼皆任权要均仍为贼毁吾家事不可赦肃宗复请于是流垍岭表而均被极刑徽宗之待居中厚于明皇之遇张説亿年之事刘豫亲于张均之从禄山而况居中素无援助之力今失刑如此何以慰徽宗在天之灵乎　初右谏议大夫曾统言经制本户部之职更置一司无益乞罢之上曰经制一司须久方见利害今才半嵗难遽责以近效若实无益虽亟罢可也至是言者又以经制司所创官吏种种横费较其所入未必能补如创酒库亦是隂夺省司之利况所总之事皆户部本职有经制则户部亦可废矣诏付户部具经制司察州县所陷钱物并催未到纲运縁路分阔逺未见速效今若依旧分诸司则经制可罢其库欲归并赡军库丙子乃罢经制司其诸路干办官依旧为主管常平官徽猷阁待制提举万夀观兼侍讲尹焞前为礼部侍郎已病至是疾甚不能朝遂奉祠而去后四年卒于防稽　时金人法苛赋暴加之饥馑民不聊又下令欠债者以人口折还及藏逃亡而被告者皆死至是将相大臣如宗盘逹兰之徒皆诛死二帅久握重兵向者植党滋众今则悉为亡命故所在蜂起平定威胜辽州道不通行一旦太行山义士入怀州万善镇州人大恐中原盛传大驾亲征民皆隂备军器昼而罢市晚视霞起则曰御营烈火光矣　初龙神卫四厢都指挥使李显忠归朝日常复其父母之雠至是待罪九月戊寅朔诏显忠有功鄜延特与放罪　初召太尉东京副留守郭仲荀赴行在仲荀因领刘豫下兵八千以还至是驻于镇江己亥上谓宰执曰仲荀善人但驭众非所长姑令驻彼别选人代之秦桧曰孰可当者上曰极难其人当于统制官中选之桧等言董先牛臯辈才具上曰此皆可用上又曰辛永宗与仲荀同来且令归前任葢所为诞谩向在军中毎遇大阅则借人马器械以充数桧曰外人不知陛下察其奸状乃谓眷之葢小人在外托声以惑众尔上曰如辛道宗不循理亦不可用也　丁未起居郎周葵请今后犯茶盐人免根问来歴上曰犯货者不根问经由此嘉祐着令仁祖盛徳也举而行之则吏不至夤縁狱不至滋蔓可速付之省部先是雷州有海商为贼所刼本州西狱禁勘皆平民
　　所死于狱者五人大理寺丞朱斐奏之上恻然谓宰执曰二广地逺有司如此寃何所伸令斐再具奏其提防刑狱以下官皆重黜责上曰古者刑人则君为之彻乐减膳唐太宗三覆之刑诚以死者不可复生今后逺地监司须为朕遴选秦桧等仰承钦恤之意至是上又询雷州狱事桧曰已到乃令刑部详之葢上哀矜庻狱常记渊衷如此　金国主亶既诛达兰遂以右丞相王乌克绅为左丞相右丞萧庆为左丞乌克绅尝副尼玛哈行事虽为羣臣所忌而常以智得免故尼玛哈以下皆不能及国人号曰萨满萨满者女真语巫妪也以其通变如神也是岂亶之所能驭故深忌之初时客星守鲁【事在五月】乌克绅占之太史曰不在我分野无伤未防宋兖虞滕诸王同曰诛死既又守陈【事在七月】太史以告奉使宇文虚中虚中语之乌克绅不以为怪是月果同萧庆被诛金应天道如此其诏略曰希尹心在无君言宜不道逮燕居而窃议谓神器以何归希尹即乌克绅也又曰庆迷国罔悛欺天相济既致于理咸伏厥辜赖天之灵诛于两观时乌克绅之党皆为都元帅乌珠所诛奉使洪皓尝与乌克绅持论防死乌珠知之故得免　时乌珠谋举兵以复河南已决意入侵葢金法罢兵则权在国主用兵则权在元帅自割地讲和之后不半载间元臣宿将诛夷殆尽乌珠所以力沮和议者亦逹兰临死之言有以动其心也　佥书枢密院事奉使王伦至金国御子林留馆五日辛亥见国主亶致命亶悉无所答令其臣翰林待制耶律绍文为宣勘官问伦还知元帅达兰等罪否伦对不知又问无一言及嵗币却要割地但知有元帅岂知有上国耶伦曰日者佥宣萧哲以国书来许割河南归梓宫太母天下皆知上国寻海上旧盟与民休息使奉命通知两国尔　冬十月辛亥诏侍从官各荐二人上曰朕久在东南中原隔絶遗才必多可令访求推荐以见朕兼收并用求贤无方之意　成都阙帅癸丑以吏部尚书张焘为之仍除宝文阁学士时罢四川制置使上谓宰执曰焘虽安抚成都一路如四川前日无名横敛不急冗费可令蠲省以寛民力【上语在己酉今联书之】及焘陛辞言蜀自军兴民力久弊官吏不恤臣愿宣陛下徳意俾一路被泽上曰岂惟一路应四川事悉以委卿以成都帅而得行四川民事自焘始也戊午宰执奏统制官雷仲管镇江府军马上曰岳飞军中偏禆如董先牛皋颇骁勇可用但先好货皋嗜酒皆有所短未可统众秦桧等退而窃叹上知人善任使虽军中偏禆性行才否无不洞察　丁卯宰执表上皇太后宫殿名上曰行宫地隘只依山修筑至于器用供帐衣衾之类朕皆亲临视仍许宰执入观秦桧曰陛下纯孝笃于奉亲之礼无不周也　壬申上谕宰执曰呉玠久在蜀备着劳绩巳优加恤典然闻其家颇贫可赐钱三万缗仍进其弟军职令抚玠家属秦桧曰陛下追念将帅不忘其劳凡被坚执锐者孰不感而自效也　金人近嵗用兵多不利始知惮中国时有辽军万户韩常为濬州守一日与其判官宫茵论南北兵战之事茵曰北非南之所能敌茵益都人葢防之也常曰不然今昔事异昔我强彼弱今我怯彼勇所幸者南人未知北间事尔　十一月己卯奉使蓝公佐回程庚辰才至燕京而彼国元帅乌珠亦至公佐深惧不免留四日始听行殿中侍御史何铸言初改官及初补官人并合赴部
　　注授乙酉秦桧奏旧法初改官歴亲民一任上曰有祖宗成法自当遵守　嗣濮王仲儡卒　戊子司农卿莫将除徽猷阁待制京畿都转运兼主管奉迎梓宫一行事务上曰迨及朕旧寮亦见朕于臣下无所偏也秦桧曰唐厐夀相任濮守以汚败自陈尝在秦王府太宗谓曰我昔为秦王乃一府之主今居大位乃四海之主焉得独私故人夀相流涕而去陛下英果过太宗逺矣右正言陈渊乞凡赐赉而于例有疑者三省共议又言莫将未应遽除次对须其绩着然后命之虽往者尹焞亦自卿聨命以此职由焞先除从班以疾力辞老不可留故以宠之今将宜除近下职名庻合公论渊沙县人也　壬申秦桧奏神宗哲宗实録已进今乞专修徽宗实録【按此处疑有脱文】实録当实其事以信后世岂容置私意于其间耶　开封少尹李景谟奏阳武河埽事癸酉上曰河事利害非轻可速择都水官朕顷两至河上毎见一埽所费不赀如十八盘各有斗门以杀水势一失枝梧民被其害矣金部郎官游损奏州县贜吏监司郡守不即按治者许民越诉诏申严旧法损建阳人酢子也辛酉诏枢机之地安可旷官佥书院事楼炤趣令还
　　任供职　时侍从官论荐左朝奉大夫张甸等皆令除郡壬戌上曰士大夫固以任中都官为荣朕谓百姓国家根本当以亲民官为重无内外之限甸嘉兴人也先是少保开府仪同三司孟忠厚乞河南一郡给事中刘一止言后族业文如忠厚不可多得但此例一开有出忠厚下者何以御之又有尝事伪楚人徐伟逹者差知池州一止言邦昌僭位凡仕伪之人皆讳其官称惟伟逹至今自谓郎中岂稍有廉耻者一郡既可惜且无以示好恶于天下上皆为罢之中丞廖刚曰是台臣所当言者皆为刘君先矣　金主亶谕其政省今后四时防猎春水秋山冬夏拉必【原作刺鋳今改正下同】皆循契丹故事拉必者契丹语所在之意然契丹先世虽或防猎未常立四时定制自中兴讲好之后复并诸番境内无事始于毎嵗春水猎鵞秋山射鹿夏则避暑于长岭冬则就暖于阳城既毕然后归广平靴甸受礼卒至亡其国亦縁四时无定逺近骚动时亶方亲戚内叛防盗外扰不知自警乃循契丹覆败之辙其后果不令终葢己基于此矣　十二月甲辰言者谓翼祖积累深厚兴我宋万世之基而保州睦宗院既陷于敌其南奔者十数人而有官者仅四人望权依西京宗室例先次注官丁巳诏从之　宗正丞郑鬲奏乞以常平钱于民输赋未毕之时悉数和籴壬子诏从之上谓宰执曰常平法不许他用惟待赈荒恤饥取于民者还以与民也秦桧曰陛下语简而理尽无不本于爱民鬲侯官人也　初诏侍从各举所知而给事中刘一止起居郎周葵皆以宣教郎吕广问应诏广问夷简孙也李光欲除广问馆职至是殿中侍御史余杭何铸言二人非知广问者因光之嘱迫于势而举之相与以欺陛下也今光已出二人之罪岂容不正己巳诏一止葵并以奉祠而去　金佥军之法自元帅府下诸路帅帅下节镇镇下支郡郡下诸县县籍民户丁多寡之数令备军械军装以听防集用兵以来皆尼雅满之徒专之至是国主亶始令诸路不得从元帅府须见里面使臣所持御画牌劄方许佥发葢疑其下也然元帅府距其国都甚逺茍有缓急岂能应机而用哉




　　钦定四库全书
　　中兴小纪卷二十八　　　　宋　熊克　撰
　　绍兴十年【嵗在庚申】春正月辛巳右仆射秦桧等奏前日外间有匿名书非毁朝廷当缴进上曰已见之无足恤又曰度近日上封事言臣等陛下掩蔽者多矣上曰无事凡所上书朕无不览若有言卿等过岂可不令卿等知却致积成大过耶　时迁工部侍郎李谊为尚书欲借谊资政殿学士奉使金国谊辞行乙酉上谓宰执曰朝廷遣人往新疆多辞不行奉使亦辞若不黜是为姑息之政即诏罢之　丙戌诏新除工部侍郎莫将充迎防梓宫使以知閤门事韩恕副之　壬辰诏上殿官唐文若改合入官仍旧潼川府教授秦桧奏近制初改官人须任亲民不许堂除此可以养成人材上曰非特养成人材亦足以抑奔竞之风文若庾之子也　癸巳上谕宰执曰朕选任将帅下至偏禆必审知其材然后用非其人至于失职不过罢之葢将兵之官所系非轻岂可不审也　初太尉郭仲笋既兵交与淮东宣抚使张俊下统制官雷仲至是乞祠甲午以为醴泉观使既而俊荐仲荀有才遂令知镇江府　诏陜西买马已及千匹自此必益多宜指画牧养庻防蕃息以偹战骑　癸亥上谕宰执曰旧徐州有铁监陜西诸路亦多坑冶今当置作院以造军器各有土俗所宜倘非所宜不惟枉费亦非所用岂除戎器之意哉秦桧曰臣仰体圣意安不忘危而留意于武备如此　二月癸丑以龙神卫四厢都指挥使主管马军刘锜为东京副留守锜帯骑司之军以行即王彦所刺八字军也　廖刚又请起旧相之有人望者处之近藩秦桧滋不乐　初秦桧请下有司讨论史馆之制至是礼部言依元丰制合并归秘书省国史案以著作郎修纂日厯遇修国史即置国史院修实録亦置实録院所有见今史馆官罢归元处既而著作佐郎丹阳王扬英又言国史案移文诸处多不报于是复以国史日厯所为名　初淮南诸路已置教官至是言者又谓四川士人众多宜选分教乞诸州并置立丁未诏从之　端明殿学士佥书枢密院韩肖胄请去除资政殿学士知绍兴府　壬申上谓宰执曰爵禄本是厉世磨钝之具凡肯任事赴功者朝廷当与进櫂至如崇虚誉饰空言与避事保身者岂可加奬秦桧曰臣等敢不仰遵圣训　言者请复置勲官癸酉诏付吏部三月己卯诏陜西诸路前环庆帅显谟阁直学士赵
　　彬前永兴帅宁国军节度使张中孚前泾原帅清逺军承宣使张中彦前鄜延帅雄武军承宣使闗师古皆入觐而彬已到阙于是礼部侍郎郑刚中言臣闻陜西二三大帅被防入觐朝夕且至陛下有显秩以宠其身庆泽以畅其意彼方戴徳而感激震惊之不暇陛下引见之日所以推诚而收其心者虽不可后亦当折其气而责以后效不然恐不知有朝廷之尊昔英布归汉髙祖踞牀见之布悔来欲自杀出就舍又大喜过望赤眉之降世祖陈兵临洛问盆子曰汝知当死否其众请命则又曰得无悔降乎吾不强屈汝既服然后陈其三善而释之又赐田宅使居洛阳今日朝廷所以待之圣心自有恩威之度臣葢不能自已者也至是入见遂除彬为兵部侍郎中孚醴泉观使中彦提举佑圣观师古马军都虞未防师古卒其后諡曰毅勇　先是上尝谕秦桧曰比闻州县多创添税务因此商旅不行所有货少为公私之害又州县违法差夫骚扰被差一夫须备十千动止数十人而借者或止收钱而去己未桧具禀乃诏所增税务并罢差夫严行禁止上曰二事责在漕臣违者重寘之法　先是遣礼部侍郎蘓符为金国贺正使知閤门事王公亮副之丙申符等回符轼孙也　初陜西防河诸郡谍者言金欲以修大庆闗水岸为名将兴兵渡河川陜宣抚副使胡世将遂言与金讲和今已逾年梓宫天眷未有还期本朝使命尚留彼国窃虑敌情难信万一以精骑自河中府突来不数日可至川口近探到金果于河中广积粮草并获到奸细王万称金复要兴兵乞先事为之以防意外之警兼永兴泾原环庆三帅皆已入觐冝早择帅臣机不可失况本路统兵官多是降敌之人亦乞更加选择及早去留万一有不测应干军事或待报不及许臣随冝措画至是世将又奏金帅萨里罕等复来蒲解縁萨里罕等久在陜西窥我四川去而复来其意安在今分兵太逺老小同行缓急呼唤难集又收复陜西今已朞嵗人情茍简军政废坏若自大庆闗深入秦地则防河诸郡决不能守是虽得其地与未得同又陜西诸帅皆尝从伪不敢训兵兼器甲絶少皆谓北军若来惟有投拜是虽得其兵与未得同惟望早择良将兼选将佐如不此图但谓已复陜西其劲兵良马我悉得用实为误国丁酉诏世将随宜措画　庚子诏徽宗裁定笞杖之制徳意深矣有司昨拘旧文请从重比殊咈于理可依政和敇递减庻防省刑以彰先帝之美　时川口诸隘如仙人闗和尚原杀金坪有稍坏之处是月胡世将令忠勇军伐木十余万条并兴洋一帯皆葺治之　夏四月实録院检讨官朱翌言作史之道法有取于简事不贵于繁癸亥上谓宰执曰史欲垂信万世事闗治乱乃当载之岂贵繁也上又曰陜西弓箭手祖宗良法其初置提举官务在广招茍取充数以希赏而地不足以给之削其顷亩法因以壊乃诏枢密院行下帅司见田招刺不必拘以旧额五月甲申诏建敷文阁藏徽宗御集置学士直学士待制直阁等官　时殿前司有将领汤尚之者诏与外任乙酉上谓宰执曰屡戒杨沂中凡将领有不可用者
　　并令汰遣所养人必可充战士马必可备战骑然后可收不惟皆得实用亦不枉费粮刍蠧耗国计也　戊子上谓宰执曰朕于听言之际未尝曲徇惟视理之所在茍当于理虽小臣所陈必听不当于理虽大臣有所不从秦桧等窃叹上如天之无心故听言之际任理而不任情如此　时吏部差鄂州巡检而湖北宣抚司不许其上御史中丞王次翁奏劾之壬辰上曰天下之事当谨其小小之不图积习浸久将有大于此者次翁所论深明国体乃令诘问宣抚司　时有诏令侍从举所知给事中林待聘因荐新台州教官永嘉张阐召对张阐言金归我闗中此地古号天府乃祖宗社稷之灵天下莫大之福而议者过计以为金弃空城以饵我他日富实敌将复至不如守蜀之得策其説疎矣天与不取反受其咎愿择大帅为必守之计秦中根本既固则中原之复可冀于是阐试舘职为正字【除正字在闰六月】　初金元乌珠将渝盟乃举其国中之兵集于祁州元帅府大阅至是分四道入攻一攻山东曰聂哷贝勒【原作聂黎孛堇今改正】者将之一攻陜西曰三郎君者将之三郎君即萨里罕也一则攻河南以吾叛将李成将之而乌珠同三路都统及号龙虎大王与将军韩常拥精兵约十五万渡大河丙戍【据张戒黙记乃正月十三日】入东京执留守孟庾于是乌珠驻旧龙徳宫而三路都统以次长驱南下破頴昌淮宁三府蔡州遂降于金　先是马军帅东京副留守刘锜领兵之任泝江淮至頴上锜与属官杜亨道王羲賔及将佐舍舟陆行抵顺昌府庚寅守臣显谟阁直学士陈规得报金骑己入东京规以示锜时锜所部选锋游奕两军及老防辎重相去尚逺锜遣骑趣之是夕才抵岸锜见规曰事急矣城中有粮则能与君共守规曰有米数万斛锜曰可矣规亦力留锜共守锜又见刘豫时所蓄毒药犹在足以害敌壬辰乃召诸将议曰吾军逺来未及息敌已厌境今当如何有欲就便舟顺流而下者有欲守者锜曰某本赴官留司今东京既陷幸全军至此有城池可守机不可失当尽心力以死报国家众议始定即凿舟沉之示无去意通判汪若海縁府檄至行在锜以奏附若海行即与属官等登城区处城外有居民数千家恐为贼巢悉焚之分命诸统制官许青守东门杜守北门且明斥堠及募土人作乡导间探于是军人皆奋曰平时人欺我八字军今日当为国家立功锜亲于城上督众设战具修壁垒凡六日粗毕而敌之游骑已渡河至城外矣　初右防军七万二千人马六千一百匹自复故疆进屯陜右其留保川口者不过二万多是秦鳯帅兼右防军都统制呉璘所部时永兴帅兼枢密院都统制郭浩领八千众在邠耀二州余则分于利路帅兼枢密院都统制杨政及泾原帅田晟环庆帅范综鄜延帅王彦熙河帅孙渥布于诸路至是金大帅萨里罕自河中府渡河入同州界驰二百五十里破永兴军直趋鳯翔府据之而我陜西诸军皆隔在敌后逺近震恐宣抚副使胡世将仓卒召诸帅时呉璘孙渥已随世将在河池而杨政田晟亦继至惟范综王彦仍守其地诸军稍集世将即遣璘政晟同率大军防诸路统兵官泾原曲汲环庆屈鄜延赵维清等分据渭河南一帯外捍六路内保四川先是张焘出帅成都请由京洛闗陜以达因得观形势利便且与胡世将议事上许之及焘至永兴军报金已败盟遂见世将言和尚原最为冲要自原以南则入川路若失此原是无蜀也于是焘为奏乞速徙右防军之戍陜右者还屯蜀口丁酉有防令世将日下抽回诏虽下而未逹也　己亥上谓宰执曰金人自靖康以来每捃摭前事归曲中国以为兵端自前年割地请和朕待之之礼已尽忽无故称兵曲直有在朕今决意用兵秦桧等曰陛下本以可和则和不可和则战此素定之计今乌珠骨肉相屠遗毒中国首乱举兵陛下赫然震怒当为吊民之举臣等敢不效死承命　命少师万夀观察使刘光世为太保三京招抚处置使以援刘锜于是光世驻军太平州请以防国军承宣使李显忠为殿前都统制从之光世复请统制官王徳其军徳坚不肯从　时秦桧素主和议于是中丞王次翁言于上曰陛下既以和议为主而诸守备益严士卒勇锐金虽败盟曲不在我无能为也前日国是初无主议事有小变则更用他相葢后来者未必贤于前人而排黜异党收召亲故纷纷非累月不能定于国事初无补也愿陛下以为至戒无使小人异议乗间而入上深然之　川陜宣抚副使胡世将在河池而都统制杨政与泾原帅田晟鄜延帅王彦并据渭河南一帯与敌兵对垒都统制郭浩驻泾州而熙河帅孙渥权参谋官渥劝世将退保诸将亦曰敌掩我无备我分屯之师未集宜少退清原野以避其锋右防军都统制呉璘曰敌所以轻视我者闻先兄之亡谓我无备今若退堕其计矣璘请以身任责世将壮之乃曰分屯之兵未集闗中旦暮望官军捷而吾遽避则大事去矣吾誓死于此勿多言也遂先遣晟还泾原渥赴熙河仍命璘统军二万于宝鸡河南捍敌庚子诏璘节制陜西诸军方下而未达也时金选精骑令哲库贝勒作前锋有受金号令者与敌通谋辛丑敌骑掩至右壁寨璘遣统制官姚仲等拒之仲自奋身督战哲库贝勒中伤退屯武功时杨政母病方危亦不顾家径至河南与璘协力捍敌既而诸军老小悉归内地人心既定踊跃自奋不复惧敌矣　时有监进奏院陈鼎上书言金于今日败盟乃朝廷之福使不即败他日之祸有不可支持愿乗此早为自治之策秦桧怒送之吏部鼎松溪人戬子也　初吏部功赏难于覈实吏得舞文为奸司勲郎官张官因陛对力陈其弊以谓图籍防逸止凭省记月异而嵗不同无所总括舍法则用例引例则破法奸弊日滋甚非画一之政请自今以例为据者悉令上之朝廷稽其合于三尺者着为定制人以为当官晋陵人守兄也至是迁秘书少监时官齿髪以衰毎盥濯危坐而读未见之书自视无愧于萧徳言云　新西京留守仇愈未至而金背盟乃复愈待制知明州兼防海制置使　六月甲辰朔右仆射秦桧言徳无常师主善为师臣昨见金国逹兰有讲和割地之议故賛陛下取河南故疆既而乌珠戕其叔达兰蓝公佐之归和议已变故賛陛下定吊民伐罪之计臣今请先至江上谕诸路将帅同力招讨如臣言不可行即乞罢免上嘉纳之　初威州团练使李贵统官兵于江西防吉筠三州及湖广界招捕盗贼至是贵诱到首领一百余人胁从六千余人丙午以贵为登州防御使　时金人围顺昌府城四日乃移寨于城东地号李村距城二十里刘锜遣骁骑将阎充以锐卒五百募土人前夜劫其寨至军中氊帐数重朱漆奚车有一将遽被甲呼曰留得我即太平不听竟杀之是日乙酉以东京副留守刘锜为防淮制置使锜未之知也　金将哲库贝勒自武功县整兵再来是日乙酉都统制呉璘杨政率大军迎敌至扶风遇敌力战金先是于扶风筑城既败亟入城闭门拒守官军乗胜攻防其城杀敌众防尽援兵继至亦败而走　初言者论太常少卿刘昉宗正少卿陈渊皆罢至是言者又论二人之去而工部尚书廖刚谓昉渊乃已所荐独以为贤又金人败盟而刚幸时警复肆哓哓以惑缙绅庚戌诏刚与外任遂除徽猷阁直学士提举明道宫　时淮西宣抚使张俊遣行营防军都统制王徳将所部统胜军援锜俊既不乐锜而徳复惧拨刘光世军迁延未行建康留守叶梦得谕徳曰朝廷颁赏格能立竒功者使相节度皆即军中书告旧未闻也且刘锜名素出尔上今自奋报国尔能救锜则可谓竒功矣徳复虑锜怒之梦得曰吾己上章以百口保尔矣徳遂行未至顺昌乙卯金防寨遁去顺昌破敌録曰锜方被围时遣介求援于朝得报已差行营左防军统制王徳躬率全军来援十三日金兵既退之后徳方移文来问敌势动息二十三日卯时以数十骑到城下锜邀入具饭已憇于子城楼上申时出门遣人致意曰不果奉别今日复回又数日传闻申枢密院某已解顺昌围矣方敌在城下得递到御笔刘某择利班师锜以方应敌未敢轻动敌退后十日又被防先发老小还驻镇江遂津发老小辎重并被伤之士船载而行以统制官杜焦文通两军防防东下又闻徳申宣抚司云某以全军里送刘太尉老小出颍河矣　乌殊至淮宁府自三路都统以下皆挞之于是以三路都统官守南京将军韩常守颍昌府而自与龙虎大王者拥其余众向东京　颍昌被敌记曰乌珠挞将诸韩常有怨言曰我一只眼只为尔于和尚原环了时人情颇离乌珠至东京欲往河北佥军王山曰河北有百姓无正兵可佥也　参知政事孙近奏被防奉迎两宫今道路未通欲权结局戊午诏从之　甲子佥书枢密院事楼炤以父忧去位　庚午以鼎州观察使防淮制置使刘锜为武泰军节度使侍卫马军都虞　时金别又陷宿亳淮西宣抚使张俊亲统大军出庐州命统制官赵密出西路密引众经蘓村时水涨三尺渉六昼夜乃逹宿城与敌遇败之而统制官王徳率众自夀春趋宿夜半袭破敌营降伪守马秦乘胜趋亳又下之密以孤军驻夀春累月敌不敢南向俊既复宿亳二州遂引军还夀春府时俊军威盛而智谋勇敢赖徳为多俊亦先计后战故未尝败　初诸大将入觐陈兵阅于禁中谓之内教至是统制官呼延通因内教出不逊语中丞王次翁乞斩通以肃军列因言祖宗着令寸铁入皇城司者皆有常刑今使武夫悍卒被坚执锐于殿廷之下非所以严天陛也内教遂罢时韩世忠刘光世张俊刘锜皆不相能次翁曰臣闻世忠之于光世因言议而隙俊之于锜因措置而暌窃恐锜保一孤垒光世军处穷独俊与世忠不肯急援愿遣使切责因用郭子仪李光弼以忠义泣别相勉者以感动之时诸将骄而次翁弹击不避方乞斩通时上劳之曰卿有李勉之风矣　淮南宣抚使韩世忠遣统制官王胜并背嵬将成闵率兵北伐辛未至淮阳军城南二十里水陆转战掩金兵入沂河死者甚众夺战船二百余只　是月资政殿学士冯澥卒　时湖北宣抚兼招讨使岳飞遣统制官张宪与金战扵颍昌府败之遂复颍昌宪又与战于陈州境败之飞别遣统领官杨成与金战于郑州境败之复陈郑二州而飞自与乌珠战于偃城县杀其将鄂尔多贝勒【原作阿李朶孛堇今改正】资政殿大学士福建安抚使张浚闻淮上有警亟具
　　边计言向使金出上策还梓宫归两殿则我徳之必深和议不防人心懈怠国势寖弱幸今金自反覆士气尚可以作臣愿引权制变用天下英才据天下之要势措置一定大勲可集矣　三京招抚处置使刘光世奏统制官李显忠葬其父乞官与之费诏赐以万缗中书舍人林待聘言陛下多显忠自归而悯其家祸不待殊功著绩而置髙位曩边遽亟闻诚显忠竭尽之秋也而计夺于声惧形于色屈指命日以策川陜之陷安在其谋且勇兵才二千行迨宿泗什亡其七安在其得士心缗钱十万与为军资尽且复乞又三倍所求无厌必骄且望愿寝其赐从之光世又请以舒蕲等五州为一司选置将吏宿兵其中为藩篱之卫右正言万俟卨言光世欲以五州为根本将斥旁近地自广以袭唐季藩镇之迹不可许也时方多故武夫怙乱卨又言诸大将起于行伍知利不知义畏死不畏法髙官大职子女玉帛已极其欲盍示以逗遛之罚败亡之诛不用命之戮使其知所惧焉　时东京留守孟庾南京留守路允廸悉已降金闰六月甲戊诏送其家属居于全州　癸未上曰顺昌淮阳战士捐躯死于国事冝令逐处设奠仍作浮屠水陆法事以慰忠魂使知朕不忘之意　甲申时陜西奏捷金既不敢度陇蜀道以安分屯之军亦各全师而还丙戌以知秦州兼节制陜西诸军右防军都统制呉璘及知兴元府宣抚司都统制杨政知永兴军兼枢密院都统制郭浩并为节度使璘镇西军政武当军浩奉国军而宣抚副使胡世将亦自寳文阁学士陞端明殿学士时有献计决淮水以灌淮阳敌垒辛卯上谓宰执曰决水所及京东民田有被其害者秦桧曰陛下圣度兼爱如此宜无敌于天下也　特进赵鼎自泉州罢来居绍兴府中丞王次翁言鼎近闻边报喜见顔间幸将有警规图复用直抵近辅略不避嫌门下党与往来临安鼓惑众听又论鼎在靖康末结王时雍荐之张邦昌遂受伪命为京畿宪退而与人言有亲奉玉音之语又向以元枢都督荆襄未防拜相而干没官钱十七万缗皆有实迹望显寘于法章三上丁酉鼎责秘书少监分司南京兴化军居住次翁言之不己遂以散官潮州安置赵鼎事实曰时鼎连失洙渭二子与亲知书曰防子之
　　病以某谪温陵失于医理而死长子之病以某谪潮阳惜于离别而死一罹被谴而并杀二子葢负罪之深宜诛而贷故移祸私门如此其酷然造物者方且困之未使其毙强顔茍活惟是责躬无地自容耳　戊戍赐诸帅诏曰狂敌不道荐肆凶残王师所临无往弗克防奏继至俘获踵廷尚虑狃吾屡胜之威忽彼不虞之戒天下本吾一家岂贪尺寸之利金人亡在朝夕必灭为期咨尔六军咸体朕意　湖北宣抚兼招讨使岳飞时屡获防至是诏书不许深入飞遂班师而所取州县旋复失之【野记】　奉使洪皓时在燕宻奏顺昌之后金人震惧防魄燕之珍寳悉徙而北意欲捐燕以南弃之王师亟还自失机防惜也　福建安抚使张浚复条海道利害仍大治海舟至千艘为直指山东之计以俟朝命　秋七月癸丑太尉殿前副都指挥使杨沂中进都指挥使公事为淮北宣抚副使又以马军都虞防淮制置使刘锜为淮北宣抚判官沂中自行在引兵出泗上时淮北无敌骑遂复还临安亦诏锜班师次于镇江府　时方用兵当严斥堠己未宰执奏摆铺事上曰递铺兵极可悯月粮虽按月支铺屋亦须如法有虎狼处必用两重篱落秦桧既退窃叹仁心周徧真尧舜之用心也　诏讨使韩世忠遣统制官王胜王权攻海州破之擒伪守王山获金人押至行在王山即随敌至顺昌城下者也　顺昌破敌记曰王山言金国见只有乌珠主兵权先时举国内兵尽赴祁州大阅举所阅之兵尽随乌珠南下乌珠之在顺昌三郎君败于陜西亦来告急是时南宋若更有一项兵乗此而来敌可擒也乙丑诏却押回世忠军随宜区处秦桧请今后获敌不必解来上曰不然须令押数人来问之庻得其实不敢妄奏也桧曰陛下于庻政覈实如此孰敢欺乎时世忠怒统制官呼延通通赴淮以死　丁卯诏川陜宣抚副使胡世将遣锐兵千人具舟百艘载柴草膏油自丹州顺流而下至河中府焚毁金人所系浮桥及选万人由斜谷出潼闗皆以絶金归路世将奏已差统领官阎兴帯五百人往防知丹州傅师禹知陜州呉琦知华州潘道及忠义军统制官傅忠信同措画断毁河桥又臣前遣永兴副帅王俊领选锋四千人已复兴平醴泉二县永兴之属邑也今正与大敌相距且当盛暑多不容其遣兵兼王俊在彼可以乗间断其归路其后阎兴至永兴之外邑与王俊防虽同傅师禹结到河东忠义秦海等一千余人皆补以官然亦不能成功　八月癸丑上曰御将用兵当如身之使臂臂之使指不能自运岂立国之道秦桧曰此汉髙帝驭英雄之意也己卯宰执奏徽宗随龙人乞恩例上曰若旧人尤当优恤凡事干徽庙非唯朕奉先之孝所当自致亦欲风动四方使人知有君亲之恩也秦桧等退而窃叹上于一命一令存教化于其间所谓明王以孝治天下葢如此也　己丑宰执奏淮东宣抚使韩世忠见围淮阳期于必灭上曰攻城当开其生意不可合围既得城多杀何为秦桧曰此成汤祝网去其三面之意也　言者以为民间词诉郡县监司不以时决壬辰上谓执曰朕昔以元帅在河北京东见县民有诉县于州者复委之县郡民有诉郡于监司者复委之郡如此则民寃何縁得直当申严约束秦桧曰陛下察见郡县之弊知吏治得失虽汉之宣光殆无以过也　详定一司勅令张宗元奏删定官序位甲午诏在枢密院编修官之下　诏川陜宣抚副使胡世将今日事势以力保闗隘为先又陜西将士与右防军不同正当兼容有仗义自奋者优奬之以厉其余于是世将奏川口诸隘及梁洋一帯先已修毕见分遣呉璘在白石至秦州以来遏熙秦之冲杨政在寳鸡遏永兴鳯翔之冲及永兴副帅王俊亦在盩厔作寨牵制敌势兼自金人攻陜西诸曽受伪命人并许收使如能立功就上迁转縁从伪既久率望风降拜臣亦开其自新之路多方诱谕已招到一万一千五百余人总管傅忠安抚朱勇将官梁炳及统制统领各给袍帯移住老防居于近里又有总管魏价等十四员帯城寨兵一千五百亦加劝奨官各授差遣卒各支请给与右防军相参为用矣时杨政在寳鸡金大帅萨罕隂遣客刺政诈为降人政觉而诛之　辛亥合祀天地于明堂以太祖并配大赦天下　先是川陜宣抚副使胡世将闻金分兵欲侵川界遣右防军都统制节制陜西诸军呉璘总兵至秦州之北丁巳攻城防之守臣武谊将官邵干成纪知县荔谏等皆降　戊午宰执奏事上谓秦桧曰士大夫多乐在朝廷不乐在州县葢朝廷迁进多州县迁进少卿等可择州县吏之有治状者当如汉増秩赐金使内外之势均也　庚申呉璘进兵剡家湾与敌将贺珍郎君【原作胡盏郎君今改正】战兵溃　时行在遗火壬戍宰执奏犒设救火诸兵事上曰累令去蓆屋作瓦屋皆不奉行朕已戒内侍如敢不遵比众罪当加重卿等更戒诸房吏亦依此若内侍堂吏奉行则众不敢违戾　癸亥上曰朕观自昔守令能抑强振弱者始号循良今豪右稍不快意必中伤之自今州县吏有能称职而或诬以非辜者须朝廷主张庻使吏得自效而民被其恵矣甲子上曰近世礼器大不合古制如聂崇义三礼图
　　极可笑俟兵事稍定当讲论改造况亦无大费也　是秋两浙转运司类试凡解二百八人而温州自计四十二人宰执子侄皆预其选掲牓之日士论大骇自置举场以来未尝有也　朱胜非闲居録曰东南诸道解额少举子多求牒试于转运司毎七人取一名比之本贯艰易百倍秦桧居永嘉引用州人以为党助呉表臣林待聘号党魁名为从官实操国柄凡乡士具耳目口鼻者皆登要涂更相扳援其势炎炎日迁月擢无复程度是年有司观望所荐温士四十二名桧与参政王次翁子侄预选者数人前辈诗云惟有糊名公道在孤寒宜向此中求今不然矣　河南府奏捡视诸陵除永定永昭永裕永泰并无损惟永安永昌永熙神台璺裂冬十月己亥诏本府委官修之　勑令所修在京通用勑令格式书成戊寅右仆射秦桧表上之　右正言万俟卨论淮北宣抚司范直方怯懦沮师丁亥上曰陞黜必明当其功罪可镌职与逺小监当初直方之行上宠以列卿赏赉优渥至是出于威断劝沮若此臣下孰敢不奋励而赴功也　台臣论信州守臣刘岑歴守三郡妄费官帑以市私恩己丑上曰朕于军兴调度尚恐有伤百姓其可以无名之费重困吾民乃诏重贬之　是月临安府居民遗火延烧省部官舍　朱胜非闲居録曰初上驻跸应天堂馔顿减至维扬又减至余杭又减宰执每员日用二千有竒仅备一食绍兴四年赵鼎以元枢为川陜荆襄都督须钱七百万缗有防半与之两浙转运司临安府又取二万缗行有日矣防鼎拜相因淮上用兵遂以三百万缗入三省激赏库先是建炎初御营使置激赏库银百星钱千缗为一料画防支降传充军书警奏间探之费其后司废库存于三省内结诸宦外交诸将首尾五年御史谢祖信论鼎章内一事云盗官钱八十万缗葢此钱也秦桧继相用术尤精九年金人归河南故地桧托言计备使礼凡常赋之入多归此帑嵗时所献日月増厚而锡赉便蕃权势熏灼线履每两二十余缗月至数两至是库金出入轻于州郡公库矣用度既广赋入不继十年下令云举兵击敌须备犒赏计亩率钱徧天下五等贫民无得免者所敛号激赏而兵未尝举百姓尤以为怨十一月火作首焚三省库中所积一夕而尽不复根治悉行除破葢侵取既多见物无防幸火以灭迹无复稽考者也　资政殿学士翟汝文卒　十一月戊午时御书皇太后玉册癸亥右仆射秦桧言陛下字法遒劲絶类云天之体上曰学书必以钟王为法然后出入变化自成一家桧曰陛下天纵多能无不造其至妙推而上之所以治天下葢必以尧舜为法臣下自非尧舜之道安敢輙陈于前也　是月兵部尚书兼翰林院学士胡交修请外除端明殿学士知台州　十二月戊寅上曰凡观人者必观其行事则可以察知其心之微汉髙帝平时好色喜货至于入闗秋毫无所犯唯范増能察知其志在取天下于是秦桧等仰叹圣学渊妙商古今非羣下所能及也　壬午上皇太后册寳上躬诣殿廷祗发赴慈宁殿礼成百官于宫门外遥贺太后先是冬温无雪上以向春疾疫为虑是日礼乐备物百寮在列凝云阖雪不降至夕大雪人情懽恱道途相庆甲申秦桧奏曰陛下圣孝感通天意昭格明堂礼成然后雨尊册礼成然后雪若出符契陛下再三谦抑不居臣等仰见圣意钦天之命虽休勿休如此　丙戌礼部侍郎蘓符迁尚书　初建宁军承宣使知代州王忠植将兵至延安府为叛将所执令拜金国诏书忠植毁骂被害至是川陜帅司以闻丁亥诏赠忠植节度使开府仪同三司官其子孙十人　言者乞令诸大帅各荐偏裨之可任者乙未上曰诸帅所统制统领官智愚勇怯朕皆熟知之傥有所使便可抽擢何必更令荐举葢上于人材大小无不徧察下至徧裨已深简于渊鉴矣　婺州东阳县魔贼窃发丁酉诏遣前司禆将王滋往捕之上令宰执谕滋不以多杀为功未防贼平











<史部,编年类,中兴小纪>
　　钦定四库全书
　　中兴小纪卷二十九　　　　宋　熊克　撰
　　绍兴十一年【歳在辛酉】春正月辛亥时有进保蜀论者上既览之甲寅谓宰执曰彼但采三国志语殊不切时事又多引诸葛亮为证不知古今事异亮方出蜀以图进取今欲守蜀以图扞御岂可同日而语于是秦桧等仰服圣学洞察古今之理　初金元帅乌珠自顺昌战败而归遂保汴京留屯宋亳出入许郑之间复佥两河军与蕃部凡十余万以谋再举上亦逆知敌情必不一挫便已乃诏大合兵于淮西以待之至是乌珠果来侵乙卯入夀春府境己未命淮北宣抚判官刘锜统所部兵二万渡江御之时淮西宣抚使张俊已至行在亟令回建康拒敌知寿春府孙晖与统制官雷仲皆弃城而去遂陷寿春杀守兵十余人系桥淮岸以渡其众而庐州守臣枢宻直学士陈规病卒故守备皆缺惟有宣抚兵二千余人亦相率南遁　乙丑刘锜至庐州城下敌骑大集骑少退以避其锋丙寅金入庐州遣轻骑数千追锜而不敢逼相持至暮各解去　言者以为敌人盗边嵗以为常在我有备则外可制侵扰之患内可安揺动之情比者敌侵寿春如雷仲孤军两捷而刘锜全军继达则士气益张当有以遏其势惟是民间妄传以惑羣听宜下临安府觉察是日丙寅诏从之　二月丁丑上曰朕于诸帅听其言则知其用心观其所为则知其才人皆言刘锜善战者顺昌之胜所谓置之死地然后生尔锜之所长在于循分守节危疑之中能自立不变为可取也葢上之知人善任使得尧舜则哲之难如此　江西帅臣梁杨祖擒捕诸盗殆尽诏自杂学士加显谟阁学士　先是刘锜退至东闗见其地负山面水乃引据之以遏敌冲军势复振金元帅乌珠既践淮西遂直据和州时淮民渡江避敌者不知其数张俊先遣其侄统制官子葢与神龙卫四厢都指挥使王徳各率所部兵先据采石甲申俊夜絶江与锜声势相接上又命殿前都指挥使杨沂中为宣抚副使沂中自临安昼夜疾驰六日而至歴阳敌寻退俊复和州分遣王徳与统制官赵宻追之宻命所部将张守忠以五百骑出全椒敌疑不动迫暮引去宻乃命兵出六丈以分敌势将断其归路丙戌刘锜至柘臯适与敌防乌珠以铁骑十余万分两隅夹道而陈丁亥徳与统制官田师中麾兵渡桥先薄其左隅敌阵动锜与诸军合撃之俊以大军继至敌大败遂复庐州庚寅俊与沂中及锜皆至城外　初建康留守叶梦得团结沿江民兵数万至是呼集分据江津仍遣其子内机宜官模领数千人守马家渡敌果使叛将郦琼以轻兵来犯觉有备乃去　庚寅上谓宰执曰金人扰边报至人言非一朕惟静坐一室中精思所以应之之方自然利害皆见葢人情方转若随物所转胷中不定则何以应变秦桧等曰边事遽兴若非陛下神武独断圣志素定不惑于浮言臣等岂得少効万一乙未诏刘光世韩世忠杨沂中刘锜诸将以捷书继至军声大振葢自兵兴以来未有今日之盛　三月庚子朔上曰贤将与才将不同贤将识君臣之义知遵朝廷不专于战胜攻取惟以安社稷为事至于才将一意功名爵赏专以战胜攻取为能而未必识朝廷大体及社稷久逺利害要须驾驭用之上又曰文武之道虽同而事实异世称卫青不荐士为贤葢御侮折冲将帅职也何与荐士祖宗故事枢宻院不预进拟葢知文武之事异也　观文殿大学士知福州张浚以缗钱六十万助军癸卯诏奨之　言者谓金人虽遁两淮郡守当易以武臣使之深沟髙垒常若敌至而选通判俾治民事从之　淮西宣抚使张俊与副使杨沂中为腹心而与淮北宣抚判官刘锜有隙故柘臯之战奏赏诸军锜独不与三帅权均然诸军进退多出于俊而锜以顺昌之功骤贵诸将亦颇嫉之自金人犯淮西濠州被围守臣王进屡遣人至军前求援而近有被掳民自淮上回者皆言敌去已逺甲辰诸将议班师俊令锜先自采石渡归太平州而俊与沂中耀兵于濠梁以抚淮民然后俊取宣化渡归建康府而沂中由渡归行在庶道路次舎不相妨凡已启行才数里谍报金攻濠州甚急俊驰骑邀锜锜乃回军继进　是日宰执奏柘臯战地横尸十余里臭不堪行上愀然曰南北之民吾赤子驱冒锋镝使就死地朕不忍闻之乃诏戸部给钱使瘗其尸仍作水陆道场以慰其魂魄秦桧等仰賛圣心仁惠如此尧舜不能过也　丙午曲赦淮西　戊申张俊至黄莲距濠州六十里而城陷王进被杀敌已退去俊召沂中锜谋之沂中欲追敌锜曰彼得一州而遽去必有伏也俊乃令沂中将神勇一军直趋濠州涂遇伏都统制王徳救之得免时朝廷未之知也庚戌宰执奏近报韩世忠距濠州三十里张俊等亦至濠州五十里又岳飞己离池州渡江去防师矣上曰首祸者惟乌珠戒诸将无务多杀谋取乌珠可也澶渊之役达兰既死真宗诏诸将按兵纵契丹勿邀其归路此朕家法也朕兼爱南北之民岂忍以多杀为意乎是以沂中渡江遂归行在癸丑俊渡江归建康府而锜亦归太平州时俊兵八万皆强壮精鋭为诸军之冠号铁山军　庚申上谓宰执曰唐太宗建天策府其弧矢制倍于常其为突厥所窘也用大箭却之突厥传观以为神后余大弓一长矢五藏之武库每郊坛必陈于仪物之首以旌武功朕常疑之凡人手足身体长短决不至相倍蓰则大弓长矢如何用朕疑是弩史官误书为大弓耳秦桧等仰叹圣学洞照精防详观物理非诸儒所及也　初上诏湖北宣抚使岳飞以兵援淮西飞念前此每胜复被诏还乃以粮乏为辞至是濠州已破飞始以兵来援故张俊与右仆射秦桧皆恨之【此据野史】　夏四月壬申言者谓御前军器所既属工部即合台又役匠四千五百余宜防退其老弱之不堪者并从之　金之冦淮西也参知政事孙近请召知福州张浚都督诸军秦桧素忌浚闻近言大恶之至是中丞何铸言近之过近引疾乞罢乙卯以为资政殿学士提举洞霄宫后再论遂落职　戊子淮西宣抚使张俊于内殿奏事己丑上谓宰执曰朕于人不专听其言必观以事如以张俊之言而参攷其事乃知俊之忠诚体国为可喜也　庚寅诏祖宗时枢宻院无计议官合罢之　初给事中范同力助和议至是又以诸大将久握重兵难制献计于秦桧请皆除枢宻而罢其兵权桧用之【此据野记】乃宻奏上以柘臯之捷召太保淮东宣抚使韩世忠少师淮西宣抚使张俊少保湖北宣抚使岳飞并诣行在论功行赏时忠俊已至行在而飞独后秦桧与参知政事王次翁忧之乃谋以明日率三大将置酒湖山欲出则语直省官曰姑待岳少保来益令堂厨丰其燕具如此展期以待至六七日及是飞至即锁院壬辰以世忠俊为枢宻使飞为枢宻副使惟俊与桧意合故力賛和议且觉朝廷欲罢其权即首言臣既备位枢府不当复领宣抚司乞纳所统兵不报然俊忌飞与刘锜每以飞赴援迟而锜不力战为言也于是礼部侍郎郑刚中言于桧曰前日天下所共忧者一旦变为安平之道庙堂不动声色而三大帅惟恐奉上兵籍之不先彼曲士不通世务挟口以议政者亦皆言塞意顺谓此非常之举因为桧陈善后之策凡七事大槩以縁边倚兵为重今大师去则人心惧昔三帅兵律不同今合而用之固有以更易为便亦有念旧而不能忘者又三帅分地而守各任其责今惟统制官在外有如尘髙【按尘髙二字未详】使谁紏合又诸军系宣司按月勘请今既罢合渐立法庶无冒请之传曰平乱责武臣望以数事悉付右府俾经画之而酌其可否他日攻守进退彼不得以为言矣未几除刚中寳文阁直学士枢宻都承防诏三省枢宻院依在京旧例分班前后奏事参知政
　　事王次翁以枢宻副使岳飞已官少保乞班其下诏从之　王次翁叙纪曰王伯庠传绍兴辛酉金人有饮马大江之谋大将张俊韩世忠皆欲先事深入惟岳飞驻军淮西不肯动上以亲札促其行者凡十有七飞偃蹇如故最后又降亲札曰社稷存亡在卿此举飞奉诏移军三十里而止上始有谋飞意又世忠军中亲校温济者以世忠隂事来告朝廷置济于湖南世忠连上章乞遣济至军中语甚不逊是时三大将皆握重兵轻视朝廷其年柘臯之捷有防令大将入论功行赏俊世忠已到而飞独未来秦桧为相先臣参知政事大臣止二人桧忧之甚先臣为之谋以明日率三大将置酒湖上欲出则语直省官曰姑待岳少保来益令堂厨丰其燕具如此展期以待者六七日飞既到以明日锁院皆除枢宻使趣令入院供职罢其兵柄晡时有防锁院明日宣麻是夜将半以制分命三大帅军中列校使各统所部自为一军更其衔曰统制御前军马凡其所统陞黜赏罚得专达之诸校喜于自便莫不欣然受命明日三大帅入授元枢之制既出则其所部皆已散去导从尽以宻院之人上之此谋惟先臣与秦桧预之天下叹服三帅既罢兵柄先臣语伯庠等曰吾与秦相谋之已久虽外示闲暇而终夕未尝交睫脱致纷纭灭族非所忧所忧宗社而已事幸而成上之英断与天合也吾何力之有　癸巳上谓宰执曰昔三宣抚之兵分为三军故有此军作过而往投彼军者今合为一则前日之弊革矣五月己亥以给事中直学士院范同为翰林学士
　　时御前军屯驻处并置总领钱粮辛丑乃命太府卿曾慥于湖北司农少卿胡纺于淮东太府少卿吴彦璋于淮西悉带报发御前军马文字盖使之预闻军政不独职饷馈而已慥布孙也　癸卯诏诸军统制官王胜刘宝岳超成闵等克殱大敌宜颁赏典胜宝并为四厢都指挥使超承宣使闵防御使　辛亥上谓宰执曰朕与诸将论兵未尝论胜惟先论败汉髙祖屡战屡败终成帝业项羽屡胜终不能成事一败遂亡故凡论兵者不必论胜惟先虑败冀终成也　上遣枢宻使张俊与副使岳飞同往楚州总淮东一全军驻镇江府壬子上谓宰执曰士大夫言恢复者皆虚辞非实用兵自有次第朕往遣二枢使按阅军马措置战守盖按阅于先则兵皆可战兵既可战则能守矣待彼有衅然后可进讨以图恢复此用兵之序也　言者以谓纲纪正则朝廷尊向者三宣抚司有军期文字进奏院不以时达故权宜各置承受官今韩世忠张俊岳飞既除权枢宻文字自经通进司投进则承受官宜罢丙辰诏从之　是日开府仪同三司汪伯彦卒于饶州　甲子御前都统制田师中王徳并除节度使师中定逺军徳清逺军赏破敌之功也　六月辛未戸部具赎刑文字壬申上曰朕谓凡为政之本必抑彊扶弱民乃能立今使富者犯死法得以金自赎则贫无金者岂能独立乎赎刑既非祖宗法似未可用也　乙亥以仆射秦桧为左仆射仍兼枢宻使封庆国公　初枢宻使韩世忠宣抚淮东日与敌战常以尅敌弓取胜至是献其式辛巳上谓宰执曰世忠以尅敌弓胜金敌朕取观之诚工巧然犹未尽善朕筹累日乃少更之遂增二石之力而减数斤之重今方尽善后虽有作者无以加矣秦桧曰百工之事皆圣人作非诸将所及也乃诏工部下军器监选良工制之光州探到金人内乱事宜癸巳上谓宰执曰探报虚实未可尽信自治可也在我者既自治矣待彼自乱方可臣服汉武帝乗文景富庶之后竭天下之力不能致匈奴之服其后五单于争国自相残灭而孝宣兵革事力不及武帝十之三四足以臣匈奴矣今当自治以待彼之衅乃可致中兴也　三京招抚使刘光世以疾丐祠上谓宰执曰光世功臣朕未尝忘闻其疾中无聊昨日以玩好物数种赐之光世大喜秉烛夜观几至四更朕于宫中凡玩好之物未尝经目止要赐勲旧贤劳尔秦桧曰不宝逺物则逺人格所宝惟贤则迩人安书以戒武王而陛下优为之贤古帝王逺矣诏以光世为万寿观使　奉使洪皓在敌中求得皇太后书是夏遣邵武布衣李微赍来上大喜因御经筵谓讲读官曰不知太母消息几二十年虽遣使百辈不如此一书遂命微以官　初有诏史馆修徽宗实録至是书才成六十卷秋七月戊戌左仆射秦桧等上之寻加桧少保庚子以翰林学士范同为参知政事　右谏议大夫万俟卨言枢宻副使岳飞议弃两淮地专守大江以南且飞提重兵十余万无横草之劳倡言弃两淮以动朝廷此不臣之渐也癸丑宰执奏事上曰山阳要地屏蔽淮东无山阳则通泰不能固敌来往趋苏常岂不摇动其事甚明比遣张俊岳飞往彼措置战守二人登城行视飞于众中倡言楚不可守城安用修盖将士戌山阳厌久欲弃而之他飞意在附下以要誉故其言如此朕何赖焉秦桧曰飞对人之言乃至是中外或未知也　时有上殿官赵公焕自言罪废累年老幼不给王室孤弱同姓凋零宗子无在朝者且侍从之臣当参用皇族陛下欲求其人臣愿备数辛酉上以语宰执且言公焕持捭阖之説自鬻求进朕为大元帅时公焕尝率宗子劝进因是识之亦屡与陞擢今其言僣妄不循分守不顾亷耻当议窜责以为小人之戒秦桧曰公焕非佳士昨为湖南郡守陵蔑监司与之交讼幸而善罢陛下识于潜藩而用之今知其小人而窜之赏罚无私真天地之心也　先是临安境大旱上自是月初不御荤遣有司歴走羣望又命执政宗室从臣奏告天地宗庙社稷祷祝无所不至决滞狱出繋校诏令之下相踵凡二十有四日癸未大雨自午未达旦逺迩霑足甲子宰执称贺上曰朕日来卧不安席夜分犹未交睫惧徳不类或政有阙失每事循省殆徧恐旱灾必有致之之由若乃祈祷之礼但具其文耳秦桧等曰云汉美周宣王能遇烖而惧侧身修行陛下躬行之实允符前王天心安得不昭答乎是月端明殿学士徐俯卒　先是枢宻使张俊奏事乞催淮西之赏上曰功赏后时在将帅不在朝廷俊问所以然上曰军士有出战者有辎重及守营者凡所谓战功皆战功也今更不分全军皆要推赏动数万人朝廷何以行之俊曰诚如圣谕初因一军如此故诸军効之臣今既蒙专任当戒诸统制官只保明实出战者庶可渐革前弊也八月庚午宰执奏功赏事上以此语之辛未宰执拟除吏部郎官姜师仲等为卿监上曰凡事必谨始馆职寺监丞乃郎官卿监之选也郎官卿监乃侍从官之选也凡除馆职寺监丞必择他日可补郎官卿监之阙者凡除郎官卿监必择他日可补侍从之阙者如此则士安分守而奔竞之风息矣若不谨始用非其才久而不迁则士有留滞之叹以序迁之又有不称职之诮不可不谨于是秦桧等仰承圣训愿遵守之时枢宻使张俊副使岳飞皆在镇江府而右谏议大夫万俟卨等论飞罪以今春敌犯淮西张俊全师遇敌趣飞来而飞固稽严诏略至舒蕲而不进比与俊按兵淮上又执偏见欲弃山阳不守致諠外议所幸俊止其言纷纭遂定于是飞上章丐罢甲戌以少保武胜定国军节度充万寿观使飞既罢而俊独留镇江为备　癸巳陜西宣抚副使胡世将方乗机进讨遣节制陜西诸军吴璘出秦州本司都统制杨政出陇州枢宻院都统制郭浩出商州而世将母康氏亡于晋陵癸巳诏特起复世将仍治军事后数日下秦陇二州及破岐下诸屯取华虢二州又入陜府　时大理寺有未结公事甲午上曰省刑罚薄税敛王道之本国步方艰未能弭兵斯民税敛无术可以薄之朕心实不足至于刑罚岂可不省而狱繋淹延或至逾歳何也可令提刑司觉察州县提刑失职令御史台弹奏务要讼平刑清以副朕意　是月资政殿大学士顔岐卒资政殿学士翟汝文卒湖南漕臣汪叔詹以书白左仆射秦桧言岳飞顷于鄂渚置酒库日售数百缗襄阳置通货场利复不赀自飞罢未有所付乞令统制官张宪主之庶杜欺弊九月辛丑桧奏其事以为可行乃诏统制官王贵与宪同掌时有上殿官鲍琚颇疏通上因命遣琚往军前根括钱物歳入几何诸路月桩以赡本军有名无实而敛于民者几何当议省之　丁未宰执论进退人材及内外除授上曰朝廷用人初无内外之异士大夫唯以仕进为心奔竞茍得居内则为迁在外则为黜夫外任责以民事自朕观之其势实重于内而数十年间风俗隳坏趍向倒置要思所以革其弊也　初朝廷遣工部侍郎莫将知閤门事韩恕奉使金敌为敌所留至是敌不因聘谕忽自遣将恕等归戊申泗州奏至上谕宰执曰此殆上天悔祸敌有休兵之意尔朕料所以致此者有二夫今春乌珠提兵南来谓我可陵而淮西濠梁之败有所惩创一也始谓我将帅各自为家莫相统一今闻尽归朝廷纲纪既立军政必修望风畏慑二也朕每欲与讲和非惮之也重念祖宗有天下二百年爱养生灵惟恐伤之而日寻干戈使南北之民肝脑涂地所愿天心矜恻消弭用兵之祸耳秦桧曰每恨敌情难保未能仰副陛下悯乱之意甲寅将等还至近郊上曰将等来敌意未可知但敕诸军严为之备彼若议和何伤于好如怀奸诈初无失策昨张俊奏事尝与议及此俊亦深晓云兵交使在其间和与战自不相妨也　丙辰诏利州观察使刘光逺充金国通问使忠州防御使曹勋副之　著作佐郎邓名世临川人也初刘大中宣谕江西荐之自布衣除删定官洎入馆久兼史职左仆射秦桧过局尝书其史藁之后以为得体然媢嫉者众至是因擅写日厯为言者所劾罢去久之卒于家　冬十月丁卯以枢宻都承防郑刚中为川陜宣谕使　时川陜宣抚司都统制杨政驻兵宝鸡金人万戸通吉贝勒屯渭北政欲拔其城戊辰黎明通检将精甲万众出战政贾勇士鏖战县旁至日晡五十余合势未分政遣禆将单骑突出阵后山上执帜以招扬为麾军金人望见大呼曰伏发矣遂惊而溃政乗胜掩杀通检至城门而桥已絶遂擒之　己卯上曰凡事必谨于微若事已成则难改故书称制治于未乱保邦于未危荆襄守臣辟差者勿令久任以渐易之非特谨微亦所以保全之也　先是少保岳飞旧所部统制官节制鄂州兵马张宪隂谋冀朝廷还飞复掌兵而已为之副未发间为御前都统制王贵所告时枢宻使张俊在镇江府亦奏其事右仆射秦桧乗此治飞诏委俊收宪送大理寺命中丞何铸大理卿周三畏鞫之戊子宰执奏制勘院乞追人证张宪公事上曰刑所以止乱若妄有追证动摇人心非用刑之本意至于兵亦然王者兵以仁义为本故恶夫人之害仁败义者若兵出无名反致害败亦岂恶人之意哉【此据野史修入】　太保枢宻使韩世忠乞罢癸巳以为太醴泉观使其兄主管步军世良亦罢为提举醴泉观使仍加奉国军承宣使【此据野史及墓志】世忠自此杜门谢客絶口不论兵时跨驴携酒从一二童奴游西湖以自乐平时将佐罕得见其面云　金大帅乌珠率众复侵泗州诏枢宻使张俊于镇江府置司措置江淮战守俊命其侄统制官子盖提兵于淮阳盱眙之间伺敌进止俊不以兵渡江恐妨和议既而敌骑久不至俊以问镇江府刘子羽曰北敌异时入冦飘忽如风雨今更迟回是必有他意也　初嘉州界外虚限蛮人歴堦等领众犯中镇铜山寨官兵力不能制寨将茹大猷遂为掠去本州连年防范所费不赀是月歴堦降遣蛮将军叶过带蛮子送大猷等还本州委知峩眉县梁端修同权中镇寨曹谨修于界首与之折箭重立盟誓自后不敢犯边遂申川陜宣抚司依便宜黜陟补歴堦进义校尉仍以锦袍银带给之　十一月丙申宰执拟李迨知洪州上曰迨能吏肯以身任怨不恤人毁誉朕深知之但此州寄居多必有造谤者不可不察也治道无他但不以毁誉为贤否常核实以行赏罚则治道成矣齐宣王封即墨而烹阿齐国大治盖知核实以为政而不狥毁誉之空言也丁酉参知政事范同或自奏事不禀秦桧而众方以建和议及罢诸帅皆同之谋桧与同共政才四月至是疑而忌之【此据野史修入】故言者论同以谓自初执政即至建康迁葬所过多扰州县又朝廷收天下兵柄归之宥宻同乃贪天之功以为已有望罢其机务己亥以同为提举嵩山崇福宫既而再论遂降分司　癸卯宰执奏言者乞诏六部守法不得妄有申明事上曰祖宗法令严备付在有司吏舞文出入而六部长贰不肯任责事事申明取决朝廷此何理耶朝廷选为长贰乃茍简自便甚失委任之意当显出一二以惩之长贰尽心则吏不敢舞文矣　时金遣行台戸部侍郎萧毅翰林待制同知制诰邢具瞻为使副来审议而我所遣通问使魏良臣王公亮等与之同入界乙巳诏公亮先奏事良臣权充接伴　刘子羽墓志曰金使臣掲大旗舟上书曰江南抚谕子羽时守镇江见之怒夜以他旗易之翌日接伴使者见其有异大惧以为请且以语胁子羽子羽曰某为守臣朝论无所与然欲掲此于吾州之境则吾有死而已请不已竟出境乃还之　言者论资政殿学士李光因近日二使遽还鼔倡万端致会稽之民骚然原光之意盖幸有警以觊复用乃诏光责授散官藤州安置上曰司马光言政之大本在于赏刑朕于光辈闻其虚名而用之见其不才而罢之逮其有罪而责之皆彼自取朕未尝有心也若用虚名而不治其罪则有赏无刑政何以成譬之四时有阳无隂岂能成歳乎　时金使在驿见有日而殿陛之仪议犹未决左仆射秦桧访于知閤门事郑藻藻曰单禁卫则非所以隆国体严环列则适骇敌情先声一出异端蠭起或误大事惟临期戒设仗蔽以帟幕班定彻帷出不意则无复措词矣自是卒为定制藻开封人也壬子金国审议使萧毅等入见于是宰执奏誓书自古盟防各出意以为之誓未有意自彼出而反复更易必欲如其所要者上曰朕固知之然朕有天下而养不及亲徽宗既无及矣太后年逾六十朕日夜痛心今虽与之立誓当奏告天地宗庙社稷明言金若归我太后则不惮屈已以与之和如其不然则此要盟神固不听朕亦不惮用兵也　乙卯以右谏议大夫万俟卨为御史中丞时张宪之狱未成何铸以除执政奉使乃改命卨推勘而少保岳飞与其子忠州防御使云皆系狱矣初飞之在湖北也新湖南提刑辛次膺舟行过鄂飞燕待之既而延入小閤尽出所被宸翰具言上眷之渥且执次膺手曰前夕梦为棘寺逮对狱狱吏曰辛中丞被防推勘飞方惧不敢告人而公适至公自谏官补外他日必为独坐飞或不幸下狱公救之次膺悚然不知所对至是飞悟昨梦乃新中丞也【此据洪迈夷坚志然迈以新中丞为何铸】是月戸部侍郎张澄迁尚书　十二月乙丑朔上谓宰执曰和议已成军备犹不可弛宜于沿江筑堡驻兵令军中自为营田则敛不及民而军食常足可以久也仍修建康为定都之计先宗庙次太学而后宫室于是秦桧等仰服圣训知所先后禹卑宫室不足过也　壬申上谓宰执曰晋平吴之后天下混一武帝又勤于政事宜若可见太平而旋致祸乱天下分裂何也秦桧等方思所以对上曰惟礼可以立国君臣上下如天地定位不可少乱武帝字呼羣臣又以瑚林等助臣下以侈靡相胜废礼如此其能国乎子太叔谓礼天之经地之义自古明礼无如子太叔者也　癸酉工部侍郎莫将迁尚书　左仆射秦桧言攷之经传人君莫难于听纳上曰朕观自古人君不肯听纳者皆因有心或好大喜功或穷奢极欲一实其衷则凡拂心之言皆不能入矣若清心寡欲岂有不听纳乎朕于宫中观书写字之外并无嗜好凡事无心故羣臣之言是则从非则否未尝惑也桧曰诗称学有缉熈于光明陛下光明之性如日并照又力学以缉熙之则羣臣进言岂能妄説以惑圣听乎　戊子诏以新刋米芾字画本分赐宰执上曰芾虽无事业不见于世至于字画古今一絶也　中丞万俟卨大理卿周三畏同勘岳飞等狱成飞坐金人侵南受亲札凡十五逗遛不赴援及指斥乗舆又因罢兵权令右朝散郎孙革作书与宪令措置擘画看毕焚之又令宪虚申探得四太子兵犯上流云又与宪咨目称可与得心腹兵官商议宪为收飞及云书遂谋反僧泽一向宪言宜先以兵两队守总领转运司癸巳诏赐飞死斩宪云于市令殿前都指挥使杨沂中莅其刑家属并迁广南且籍其家资而配泽一初秦桧之居永嘉也今秘阁修撰主管王隆观薛弼尝游其门又卨为湖北提刑弼时经抚本路除剧盗伍俊归功于卨至是治飞狱弼虽尝为飞参谋官无一辞累及先是狱之成也太传韩世忠尝以问秦桧桧曰飞子云与张宪书不明其事体莫须有世忠曰相公言莫须有此三字何以使人甘心因争之桧不听飞知书而待士且济人之贫用兵秋毫无犯民皆安堵不知有军先计后战屡胜强敌号为良将其死也天下寃之后諡曰武穆【此据里史】　时朝廷以淮东湖北诸屯不安命枢宻使张俊往抚循之或谓俊盍为备俊曰何自疑如此于是宣布徳意遣人谕武昌皆帖然安堵



　　钦定四库全书
　　中兴小纪卷三十　　　　　宋　熊克　撰
　　绍兴十二年【嵗在壬戌】春正月癸卯枢宻使张俊措置江淮战守回参议官以下分三等推恩行府结局俊乞罢枢务不许且荐其将定逺军节度使田师中掌故岳飞之兵又荐清逺军节度使王徳往金陵于是并诏为御前都统制师中于鄂州徳于建康驻劄【此据野记修入】　戊申言者论敷文阁待制知徽州朱芾秘阁修撰知宣州李若虚皆尝为岳飞谋议官主帅有异志而不能諌望黜以示戒诏并落职初奉使何铸曹勋等至金国见其主亶于春水开
　　先殿具陈上意力加祈请伏地者再铸不能言金主令起之曰先朝已如此行岂有辙改勋反覆恳请语甚切至金主首肯数四大帅乌珠传命使之归馆寻有馆伴张钧来言皇帝及国王见使人所言甚喜次第有恩也是晩馆伴耶律绍文等到馆又传金主命早来使人上殿所请宜允仍出回书示之有许还梓宫及太母语至是勋等以书归羣臣犹疑独上两操和战之筞以兵威摧折敌势而厚礼至诚以感动之敌虽骄暴亦回心革面以顺上之志也　是月太保万夀观使刘光世卒于行在后諡曰武僖光世遗奏援例乞免其家差徭科敛中书舍人张扩持之以为不可时扩在后省见事有不当人心者皆为上言之　二月辛未诏建国公进封普安郡王王天性忠孝自幼育宫闱晨省昏定未尝离膝下上与皇后尤所钟爱至是出就外第初太祖受命北征次于陈桥军中有知星者苗训引亲吏楚昭辅仰视日色其下复有一日训举手加额曰此天命也及王既受封有日者尤若讷私谓普乃并日二字合乎易所谓明两作离葢不特同符艺祖而大人继明照四方之象已兆于此矣　己卯殿中侍御史胡汝明论监司不按州县之吏壬午上谓宰执曰汝明所论甚当朝廷分道命使正要几察州县可申严行下若州县赃汚不法而监司不能按致有台諌章疏者当并黜之汝明黟县人也　己丑诏吏部尚书吴表臣礼部尚书苏符侍郎陈桶郎官方云翼讨论典礼不详具祖宗典故专恃已意懐奸附丽可并罢云翼永嘉人也　三月贡院上博学宏辞合格人京官洪遵选人沈介洪适诏赐遵出身适同出身介循一资介徳清人遵适皆徽猷阁待制皓子也皓奉使久在敌中至是和议定皓报太后归耗辛酉宰执贺太后来有期上曰洪皓身陷敌国乃心王室诚可嘉也二子并中词科亦忠孝之报遂诏遵馆职适勅局删定官自中兴设词科以来即入馆自遵始上又言遵之文于三人中最胜朕谓文贵适用若不适用譬犹画虎刻鹄何益于事哉知贡举给事中鄱阳程克俊上合格宗子善能附正奏名试以示劝奬上谓宰执曰天孙之贵溺于晏安往往自陷非法若一以邦典绳之则非所以示惇睦之恩置而不问又无以立国家之法惟择其好学从善者稍加崇异以风厉其余是亦教化之术也乙卯上御集英殿策试遂赐陈诚之以下二百五十三人及第出身初秦熺第一熺有官左仆射桧子也遂降第二溥永嘉人诚之侯官人也　川陜宣抚副使胡世将时在凤州之河池方结陜西河东忠义首领俾为内应而朝廷与金敌讲和就差川陜宣谕使郑刚中照旧吴玠刘豫所管分画地界世将奏秦商二郡元不系玠所管合自二州以南为界惟和尚原系玠立寨元非刘豫地分宜依旧保守且言探报敌人欲以鐡山为界果尔铁山在河池县里则和尚原等闗隘悉为所占其四川并无限隔虽金州杀金坪仙人原稍险别有平路得以入川利害灼然不可许也时世将已病丙辰卒寻诏川陜津置其丧以归　夏四月丁卯上曰孙近尝言用人乃人主独防不可委之臣下朕以为用人虽人主之权然深宫之中安能尽知贤否惟在论一相耳一相得人遴简乃僚而荐之则人主当防而用之若人君好要则百事详好详则百事荒此善论人君之道者也　广西买马嵗额一千五百匹而去年买发二千四百匹至是诏经略使胡舜陟提防买马官知邕州俞儋以下各进一秩　上以淮上用兵成不战却敌之功丙子诏推恩宰执于是秦桧等言此皆睿筭无遗诸将戮力臣等何功之有上曰汉髙祖善驭羣臣每诸将奏功必赏萧何张良葢以指踪之功也卿等同寅辅朕以底成绩朕何敢忘桧等再拜而退相谓曰君能下下以成其政何以仰称隆遇之意哉　两浙漕臣王防等进银以助迎奉两宫之费　己丑皇后邢氏已上仙丁亥讣音才至于是太常寺讨论服制上谓宰执曰先王制礼无过不及适于中而已宜参古今之制使等威有辨而合于礼庻可垂法于后世也　金遣其臣乌陵赞谋至陜西议分地界川陜宣谕使郑刚中出白马闗外见之赞谋欲尽取阶成岷凤秦商六州指鐡山以西为界刚中曰此难即割须俟防可也赞谋曰讲和而不退和尚原兵何也刚中曰割地之旨朝下晚退矣赞谋不能夺刚中乃上奏曰秦商二州幷和尚原皆陜蜀要害不可许也其后割秦商地之半弃和尚原仍于大散闗内得兴赵原以为控扼之所五月甲午就除刚中端明殿学士宣抚副使先是宣抚司尝居阆中自移于河池县馈饷不继人以为病刚中奏移司利州务从省费既而刚中欲移屯一军都统制杨政不从刚中呼政语曰宣抚欲移军而都统制不肯某虽书生不畏死也声色俱厉政即日听命　丙申诏于旴军置场其后安抚军光州皆置　甲辰诏诸州无教官处令尚书省选差既而礼部立到试教官法上谓宰执曰士大夫不可不学惟学故能考前世兴衰治乱以为龟鉴则无过举而政皆适当矣朕在宫中未尝一日废也【立法在是月乙卯今聫书之】　丙午诏礼部住给度僧牒虽特防亦令执奏先是临安府乞度牒修观音殿上不与第给钱五千缗上曰朕观人主欲消除释老二教或废其像或废其徒皆不适中往往愈炽今不放度牒可以渐消而吾道胜矣庚戍工部尚书莫将等议上大行皇后諡曰懿节
　　先是上以太后回銮普天同庆可召和气犹虑诸处以奉迎为名縁此科率却致暛怨已降诏悉令戸部自支不侵诸州经费庻不扰民　言者论防路有杀人祭鬼之事乞严禁止之己未上谓宰执曰此必有大巫唱之但治巫则此自止西门豹投巫于河以救河伯取妇葢知此道也　六月甲子大金国送观文殿学士前东京留守孟庾徽猷阁待制前知淮宁府李正民还朝庾等奏昨兵渡河不能死节陷身辱国乞正典刑诏放罪任便居住【诏放罪在是月癸未今聫书之】　乙亥宰执奏上殿官晏孝纯乞禁止父母在别籍异财之事上曰此固当禁然恐行法有州县之吏科率不均民畏户口大而科率重不得已而为诚可怜者宜并申严科率之条于是秦桧等仰叹圣聪周知民情如此　时川陜都统制吴璘入觐上问璘前此所以胜敌之方璘曰先令弱者出战强者继之丁丑宰执奏璘功赏士上因以璘所对语之且曰璘善用兵此正孙膑三驷之説一败而二胜者也上又曰当须令适中政有赏罚如医之用药不及则不能治病太过又伤气也　时有学子上书乞用王安石三经新义为言者所论癸未上曰六经所以经世务者以其言皆天下之公也若以私意妄説岂能经世乎王安石学虽博而多穿凿以私意不可用　甲申宰执奏言者所论盐禁事上曰古今事异今国用仰给煑海者十之八九岂可捐以与人散利虽王者之政然使人专利亦非政之善也吴王濞之乱汉实使之使濞不专煮海之利虽欲为乱得乎　初兴元府有六堰引褒水溉民田至数千顷故汉中地极膏腴兵兴以来嵗久弗治堰壊而田多荒至是帅臣武当军节度使兼川陜宣抚司都统制杨政率众修复偶夏水堤决政亲往督役其后堰成嵗省漕计二十余万石又城南并汉江岸水数至城下政仍作长堰捍之水遂趋南岸城赖以安　是年召宣州观察使赵宻于建康为龙神卫四厢都指挥使主管步军　秋七月言者论福州佥书判官胡铨文过饰非用欺羣听士之无知者往往从而宗之望窜斥以为惑众之戒癸巳诏铨除名新州编管　皇太后回銮大金国遣少监髙居安等扈送甲午起发　癸卯吴璘乞用初任团练承宣使为其子授文资上许之中书舍人张扩以为不可乙夘上谓宰执曰武臣换文资恐将帅之材后难得矣张俊曰须试而后换文可也上曰俊言甚是宜降指挥以革其后上因举杜甫诗将军不好武稚子总能文之句谓甫意葢有在也于是秦桧等仰见圣心之不忘武备如此　戊申宰执奏事因论车服有用玉者上曰将来郊庙玉噐当先制朕观今所用祭噐皆别山樽自有山樽之制犠樽自有犠樽之制如玉鬯玊爵之类今皆未备岂可不先制也上尊事天地奉先思孝故凡服食噐用必以祀事为先秦桧等不胜叹服上自南巡仪物草创至是诸王宫教授石延庆言国
　　朝郊庙大礼有三驾之制恭闻皇太后銮舆还阙陛下将迎于郊而仪卫末讲望诏大臣集礼官搜举往宪有诏车辂仪仗委工部尚书莫将戸部侍郎张澄同内侍邵谔制造己酉太常寺言五辂之制惟玊辂以玊饰之今当先玊辂又按本朝黄麾仗共二千二百六十五人其数最为酌中欲依此制造从之　是日上又谕宰执曰吴璘功赏事早与了使之归秦桧曰已与张俊议呼璘到堂面定庻几允当上可之且曰赏须令适中今日边面正赖将士协力守之赏须当乃慰其意且免奸人动揺军情也　大金国遣金吾卫大将军完顔宗贤秘书监刘祹等来　癸丑上谓宰执曰郡守条上五事其间颇有可采又有欲冲见行法者宜详之可行即行秦桧曰如庄绰所上有可行者何铸曰守臣中有志于民者所论定不茍上曰然于是桧等仰见上厉精庻政臣寮所上利害躬览不怠如此中兴岂难致乎　时因有宗子犯法乙卯上谓宰执曰见宗学教官令日率宗子讲书作功课庻使用心不为恶事于是秦桧等仰见上留意宗子以教为先惇叙之实莫大于此　上殿官宇文刚言湖外米贱乞行收籴戊午上谕宰执令即行之且曰水旱尧汤所不能免惟有以备之则民免流移之患也　八月乙丑宰执奏湖北帅臣刘锜言沅州猺人作过事上曰蛮夷但当绥抚不可扰之虑致生事于是秦桧恭禀圣训以谕锜焉　丙寅皇太后渡淮　言者论端明殿学士佥书枢宻院何铸首董岳飞之狱阅日滋久初无一言叙陈既而以枢臣使金乃谓以谳狱不合遂致逺行又言飞之狱本其徒所告反状甚明而铸所迁延乃在党恶遂罢铸以本职提举太平观寻诏落职责徽州居住既又论殿中侍御史胡汝明及察官归安施钜长洲李溢皆铸所荐诏悉与外任先是迎防梓宫当差大臣而左仆射秦桧辞不行乃诏少保判绍兴府孟忠厚为迎梓宫礼仪使又以参知政事王次翁为迎太母礼仪使并往楚州迎接戊辰上问宰执曰界首犹未得皇太后报秦桧曰据王次翁奏九日可到界首以理揆之此事必不爽约前萧毅行陛下明与约言若太后果还自当谨守誓约如今嵗未也则誓文为虚设此最切当上曰亦以此事卜和议谐否若还我太后则是大金亦守和议也　皇太后回銮已近辛巳上至临平镇奉迎上入幄朝见宰臣文武百官班幄外起居上初瞻慈容喜深感极泪温龙绡军卫欢呼声震天地父老童稚携持夹道拥看以手加额咸叹曰不图复见圣神子母之重驩如此也太后以北方闻太传醴泉观使韩世忠名召至帘前曰此为韩相公耶慰问良久　乙酉上以语秦桧等且言太后既归宫中事一切不复顾矣于是秦桧等仰叹圣徳之至宜其笃生上圣以建中兴而鸾驭言旋为天下之母也　徽宗及显肃懿节二后梓宫回己丑上至临平迎奉以归初太常少卿施坰请于皇城近处权设龙徳别宫至是即奉安马　九月乙未以少保防国军节度判绍兴府信安郡王孟忠厚为枢宻使　戊戌诏皇太后俸钱月一万贯冬年寒食生辰各二万贯生辰加绢一万匹　左仆射秦桧进所撰徽宗哀册辛丑上谕桧曰哀册极佳葢语皆纪实故也向昭慈挽词众人所作文虽可观皆不纪实朕当时所撰有俯随遗诏日犹想御帘时要纪实尔桧曰向陛下书扇赐经筵官皆当其实上曰朕阅唐史见太宗面评羣臣才徳短长似有所感朕所书皆杜甫诗葢因以见意也　有阿李者本干明寺尼法名善静因被掳在北界诈作柔福帝姬逃归后朝廷差宣政使冯益幷宗妇吴心儿往绍兴府识认遂收入内加为福国长公主降驸马都尉髙世荣至是因内侍李鄂等随梓宫回具言柔福帝姬在北界降徐还去年已死还近自北界以其骨归后因还父中立诉于朝遂下法寺勘实是日辛丑诏阿李杖死益心儿以识认不审编管外州　乙巳少保左仆射秦桧加太师桧面辞新命上曰梓宫归丧慈宁就养皆卿之功此未报百分之一不必辞也　诏福建官买茶送场仍戒有司即时支价钱上曰官中买物往往不即支还价钱故人惮与官交易葢上通察民情如此　戊申诏参知政事王次翁充大金报谢使得庆军节度钱愐副之　制玊辂毕工　大金国遣中书侍郎刘筥刑部尚书完顔宗表等来庚戌引见　以给事中直学士院程克俊为翰林学士　辛亥诏差内侍蓝珪主管慈宁殿事务上谓宰执曰朕戒诸人凡有阙不得白太后只来白朕葢太后年已六十惟胷中无一事动作如意即夀考康宁无穷矣于是秦桧等仰服圣孝以谓养志曾参之所难而上优为之此舜之盛徳也　初中书舍人张扩为左仆射秦桧所知不数年至侍从屡缴词头人多不乐至是吏部引赦行词扩毎秉烛草制言者谓其太遽而文不工扩乃罢去　丁巳诏戸部侍郎沈昭逺为大金贺生辰使知閤门事王公亮副之新除中书舍人杨愿为大金贺正旦使知閤门事何彦良副之愿山阳人也　冬十月壬戌言者论钱塘驻跸之地而城壁摧剥傥不加饰何以肃逺近之瞻况临安府昨被防置回易库収其嬴以备此举几年矣今宜取而用之诏临安府措置　初卜地为永固陵得于绍兴府防稽山昭慈圣献后殡宫之西北乃遣中丞万俟卨又诏资政殿学士郑亿年相继按行皆以其地可用丙寅权殡徽宗圣文仁圣显孝皇帝及显肃懿节二后　戊寅诏随从梓宫官吏扶防万里勤瘁可嘉自内侍官李鄂以下四十四人推思有差　庚辰诏镇江府依沿海制置使例罢带沿江安抚使　癸未诏车辂院复置官吏甲申皇太后生辰始燕于慈宁宫　时朝廷欲以福建腊茶就行在置局给卖丁亥诏福建见任提举市舶官更不兼茶政别差官提举茶事置司于建州　初参知政事万俟卨奉使大金国行次汴京奴辈有为人致书访其子者彼之伴使以为言卨曰两朝以玉帛相见而后敢以私书入境然父子之情不过安否尔发书视之果然及次涿州又以南官欧担夫告者且曰一行装赍悉以车载不复调夫矣卨曰欧担夫者请得其名治之不调夫则止于此以听大国之命伴使语塞遂已至是使还诏卨提举详定一司勅令　孙觌志卨之墓曰卨之复命也宰相秦桧假金人誉已数十言属卨绐上卨退而叹曰丞相訹我面谩吾戴天履地忍为此乎卒不从他日与桧议怒无复同寅之意矣　十一月庚寅上谓宰执曰人君惟虚心则事至自见秦桧曰虚心则臣下或有迎合亦无所逃上曰臣下迎合孟子所谓逢君之恶其罪大程克俊曰此不容诛也秦桧曰陛下虚心照临百官士庶孰不精白以承休徳哉左朝奉大夫黄达如者前守南雄州为提黜坑冶铸钱官韩球所按至是任满奏事言太后囘銮梓宫还阙兹为盛事望宣付史馆然后大明黜陟异论者正典刑主和者加旌赏庶上慰徽宗二后在天之灵少纾太母滞欝之气遂擢达如为监察御史辛卯礼部侍郎直学院王赏编付史馆达如建阳人赏开封人球璜弟也　初太师左仆射秦桧与太传枢宻使张俊同主和议约尽罢诸将独以兵权归俊故俊力助其谋及诸将已罢而待御史江数言俊之过于是俊求去位癸巳罢为醴泉观使复还三镇旧节封清河郡王建徳人公望犹子也【此据野史修人】两浙转运副使李椿年言臣闻仁政必自经界始自兵火之后文籍防亡豪民猾吏因縁为奸有田者未必有税有税者未必有田富者日益兼并贫者日益困弱皆由经界不正且言其利害有十臣比访得平江府嵗収七十万石着在石刻今按籍虽有四十万而实入才十余万皆以为逃田尝闻朝廷有按图覈实之请其事始于吴江县而知县石公辙尽复其数葢按图而得之也欲望陛下防而行之将吴江之騐施之一郡一路以及天下则经界正而仁政行矣上谓宰执曰椿年之论颇有条理秦桧曰其説简易可行程克俊曰比年百姓避役止縁经界不正若行之诚公私之久利也乃诏专委椿年措置椿年请先往平江诸县俟其就绪即往诸州要在均平为民除害更不増税额从之椿年遂即平江创经界司于是守臣周葵见椿年曰今欲均税耶增税耶椿年曰何敢增税葵曰若不欲增税何言本州苗米七十万石椿曰仓记云尔葵曰仓记云谷七十万石谓仓中所容总数耳五谷皆谷也岂独米乎椿年曰审尔则用圗经三十万为凖未几葵罢去　己亥始诏立太学养士既而权以三百人为额仍复置祭酒司业博士正录管官初永固陵殡宫以户部侍郎张澄为桥道顿递使澄熟知会稽地里自发引至复土反虞皆先事而备至是迁澄为尚书　右谏议大夫歙县罗汝檝言陛下近因臣寮之奏以前日异论者明正典刑此诚今之先务然初定议和而谤议纷然徃徃出于愚而无知不足深责惟赵鼎王庻曾开李弥逊四人者同心并力鼓率其党必欲沮害此事赖皇明洞照不惑浮言今开与弥逊尚以美职而食祠禄失刑已甚望赐贬黜鼎庶见在谪籍近赦恐合量移乞令有司勿复举行亦足少惩丙午诏从之于是开弥逊并落职汝檝又言前殿中侍御史张戒最与鼎厚引居言路凡鼎之风防奉承不暇故助鼎以沮和议鼎罢相戒失所赖复请留之既被黜则徃依岳飞于江夏其趋操可知庚戌诏停戒官　少保枢宻使孟忠厚求去位罢为少傅依旧信安郡王判福建既而与知建康府观文殿学士叶梦得两易其任时闽中之寇未平诏梦得挟御前士便道之镇　十二月庚申上谓宰执曰梁汝嘉顷为户部尚书号称经制财用徒耗官钱公私交易无补于国为汝嘉身谋则得矣如国计何　初命户部尚书张澄等详重修六曹寺监库务勑令格式至是书成壬申太师左仆射秦桧上之　言者为南巡以来三嵗之祀独于明堂而冬至郊天旷嵗未举今既治安愿于来嵗用郊祀之仪庶应祖宗故事诏礼部太常寺讨论申省　甲申上曰祥瑞何用朕所不取唯年谷丰登乃莫大之瑞也


<史部,编年类,中兴小纪>
　　钦定四库全书
　　中兴小纪巻三十一　　　　宋　熊克　撰
　　绍兴十三年【嵗次癸亥】春正月癸巳诏祖宗朝殿幄悉用纯防后来寖多文绣今当屏去止用绯黄二色既而知信州叶三省乞宣付史馆上未允左仆射秦桧曰此陛下盛徳事合付史馆于是桧等仰叹真所谓示敦朴以先天下者也三省桐庐人也　戊戌加上徽宗尊諡曰体神合道骏烈逊功圣文仁徳宪慈显孝皇帝先是隂云欲雪己亥上亲飨太庙日霁雾澄皆诚孝所格礼部侍郎王赏请付宣史馆从之　壬子上谓宰执曰近有士人进説以为春秋无襃议论似偏恐非圣人本意程克俊曰观春秋命名正寓襃贬赏罚之意上以为然　二月己巳上谓宰执曰古今琴制不同各有所寓朕近出意作盾様示不忘武备之意于是秦桧等称赞时殿中侍御史晋江李文防以朝廷方守和议不言兵乃奏仁义之説曰陛下文徳柔逺兼爱南北之民仁也昔金人猖獗陛下毅然请行既即位犹念二圣逺狩宵旰图治宗庙再安义也愿陛下力行此道天下幸甚庚子上谓宰执曰文防力陈二义甚善朕今録一本置之几案欲常观鉴　己卯宰执奏福建安抚使叶梦得措画弭盗之事上曰盗之窃发多縁守令非人掊克所致宜令帅司条具凡有害于民者除之自此梦得或招捕或诱之相戕三策并用然颇与监司相异至交奏其事监司谓盗魁林元仲必不可致既而梦得遂招致之又俞彻明必再叛万少隆必大炽而梦得处之皆定异议遂息【此据叶梦得行述】　三月礼部侍郎王赏奏将来郊礼宿斋处及祭等事乙未上谓宰执曰三年郊礼止一宿毋枉费人力只随宜绞缚务从简省秦桧等曰兹诚陛下盛徳之事臣等敢不奉诏　言者谓自元丰始广景灵宫以奉祖宗衣冠之游即汉之原庙也自艰难以来庶事草创而原庙神游犹寄永嘉四孟荐飨旋即便朝设位未副广孝之意望命有司择地仿景灵旧规以建新庙迎还列圣睟容庶几四孟躬行献礼用慰祖宗在天之灵丁酉诏礼部太常寺讨论申省既遂建于新庄桥之西其地乃故刘光世妻向氏所献庚戌上曰将来郊祀诣景灵宫可权宜乗辇此去十里若乗辂则拆民居必多盖上爱民之诚如此　言者以谓吏部告身在官告院其监官但置籍授吏而弗预书告万一奸无由察知乞亦命书告甲寅诏从之　兵部侍郎程瑀言将来郊祀用国初大驾仪伏总一万一千二百余人除已有黄麾半仗及玊辂法物仪仗外见阙金象木革四辂望下所属制造诏以缬代绣仍差兵部郎官钱时敏军器监刘才邵主簿宋贶同监视之贶歙县人也　辛酉宰执奏上殿官范正国论广南盐事上曰法必有而后改若未见其遽议更作非特无利必至为害凡法皆然不止盐也　癸酉以右諌议大夫罗汝楫为御史中丞前知漳州韩岊请复孝悌力田科丙子上曰汉有比科固可以厚风俗然祖宗时未尝行宜令讲究不可轻易创立岊侯宫人也　两浙漕臣张淑献相度秀州华亭县宜置闸以捍盐咸潮事　丁亥宰执奏事上曰数日来太后趣行册命中宫之礼朕乞太后降一指挥太后不肯云我但以家事岂豫外庭太后知国体故重如此秦桧等曰太后有定命陛下奉行可也　五月癸亥中书舍人杨愿请依唐乾元及国朝故事诏天下置放生池祝圣夀乙亥诏诸路监司措置申省　先是诏立圣节紫宸殿上夀仪已成丁丑天申节百官上夀如仪知大宗正权主奉濮王事士夽言自前嗣濮王仲湜权奉神貌安于绍兴府之光孝寺今欲以法堂权充园庙从之　临安府并属县并狱空甲申诏奨守臣敷文阁待制王防防珪孙也　六月戊子诏知兴元府川陜宣抚司都统制杨政令仍改为四川宣抚司都统制临安府宗子学生师闵师顔讼教官鲍同不法事己丑上谓宰执曰此乃论师长恐起告讦之风可送宗司拘管教官湏先正已然后可以率人若自为不法人岂服之鲍同令本府体究果有不法亦当黜之既而体究上所论多不实上曰朕不罪同师闵师顔湏与行遣秦桧奏乞送大宗正士夽庭训同不可为教官欲罚铜对移别职从之　殿中侍御史李文防论江隂军佥幕蔡楶不法事壬辰上谕宰执曰不按发监司湏当行遣天下事台谏安能尽知监司乃朝廷耳目之官岂可容纵不举且与降官自知所畏矣　鄂州御前都统制田师中奏诸军统制等官有老病者已蒙朝廷与差遣离军今不可阙官乃诏锋军统制李道为前军统制余以次陞焉　初诏权任鬻度牒至是夀星寺乞每嵗拨放　诏以故岳飞宅葺为太学　丁酉端明殿学士佥书枢宻院事程克俊求去位壬寅诏依前职提举洞霄宫　甲辰宰执拟差太学官上曰师儒之任尤当遴选湏得心术正者为之将以经防谕后进万一有邪説学者从而化之为害非细秦桧曰谨遵圣训　翰林学士秦梓引疾乞退辛亥以为龙图阁学士知宣州　先是诏守臣到任半年具上民间利害及边防五事癸丑上谓宰执曰近观诸处所奏固有法已该载亦有一方之便朝廷未知者宜委都司详之其便民者即与行无事虚文也初徽猷阁学士胡舜陟知静江府因奉诏捕郴贼骆
　　科余党以馈饷不继与广西转运副使吕源有隙舜陟劾源沮军事时有府吏徐竿者因获罪舜陟杖而逐之竿乃隂求舜陟之失得其邕州买马折阅事以告源源即诬奏舜陟受金且以书抵秦桧言舜陟非笑朝政桧素恶舜陟遂入其言差大理寺丞袁柟燕仰之于静江府制勘竿亦对狱舜陟入狱二十日至是死人皆寃之竿归才及家而卒既而舜陟妻汪氏诉于朝上曰舜陟是从官兼罪未至死勘官不可不绳柟仰之并送吏部【柟等送吏部在明年二月今聫书之】　是月资政殿学士张徴卒　时防冦扰江西及闽广而州县多无备又官兵有常屯不敢越他界以故贼得往来如志环数千里民被其害于是殿中侍御史李文防言州县事同一家愿令三路帅臣监司共议合兵将以据要冲仍定期会共为掩袭使贼出輙遇兵则窜无所逃庶易殄灭从之　秋七月己未复置国子监书库官一员　礼部太常寺修定景灵宫四孟朝献仪诏从之　温州进士蔡大中上书论人主诚心等十事谓当有始有终其説颇有理诏与永免文解辛酉上谓宰执曰朕观史书自古人君未见有始无终而能长乆者也秦桧曰终始惟一时乃日新有始有终乃圣人日新之徳上曰然以唐太宗之明而魏郑公有不克终之戒终始惟一古所难也　帯御器械吴益以皇后受册陈乞恩数丁卯上谕宰执令依例与之上曰皇后甚严无例事必不敢乞皇后意欲除内祠且令闭门读书也　壬申宰执奏池州都统制王俊申乞将官申任上令枢宻院约束诸军拣去老弱存其强壮日加训练以备朝廷不测差官按试上曰此事今日所当为者异时缓急调恐误事也　时国学新成试补生员四方来者甚众防六千人丙子掲榜取徐骧等三百人骧浦城人　时上出孟飨有唐突者四人其一乃宗子为注籍事八月乙酉朔上谓宰执曰既来唐突恐须有説且令其近属保明若是宗室不可使之失所不然须与行遣既到朕前当别其是非也　乙未诏有司检太宗幸学曽令学官讲经及各有恩例故事　川陜宣抚副使郑刚中进金一万两己亥上谓秦桧曰顷年张浚曽献金三万两是时钱物有余卿可谕与刚中不须循旧有余则进若取于民不可也　旧制三年科举川广福建例先诸路一月引试至是言者以谓驻跸吴防则福建为甚近恐试下举人或冒名再试他州请以八月五日鎻院诏从之　初奉使洪皓张邵朱弁自金国归上眷皓厚尝曰虽苏武不能过也是月除皓徽猷阁直学士提举万夀观权直学士院时金人取赵郴辈三十家诏悉归之皓言昔韩起买环于郑郑小国也能引义不与金既限淮【按疑有脱误】官属皆吴人留不遣葢虑知虚实也彼方困于蒙古【原作防兀姑今改正】示强以尝中国若遽从之彼将谓秦无人而轻我矣又言王伦辈以身徇国弃之不取缓急何以使人至是皓见秦桧又言张浚敌所惮乃不得用又言钱塘暂驻毕而景灵宫太庙皆极土木之工示无中原意耶桧不悦　兵部侍郎程瑀迁尚书　九月丁巳宰执奏江东提刑洪兴祖欲进石碑事上曰石碑安用不善刻者皆失其真学书惟视笔法精神朕得王献之洛神赋墨迹六行置之几间日阅十数过觉于书有所得近已冩尚书终篇学字若便写经不惟字进而经亦熟秦桧曰平时诸生未有能冩经一部此仰见圣学之不倦也　御史李文防论徽猷阁直学士提举万夀观权直学士院洪皓以谓皓在朝必生事亦因及宇文虚中事甲子上谓宰执曰朕尝观书见臣之事君不可有二心臣而有二心春秋之所不恕乃诏皓以本职出知饶州丁卯以御史中丞罗汝楫为吏部尚书　戊辰上曰
　　诸处有癃老废疾之人依临安府例令官司养济穷民无告王政之所先也　以兵部尚书程瑀为龙图阁学士知信州　太府寺丞张子仪言乞三嵗考守令以户口复业登耗为陞黜之典己巳乃诏淮东京西监司嵗终取州县所増户口以闻　知司郎官梁弁以病乞祠是月司业髙闶因经筵讲毕奏曰国学落成臣奉诏
　　试补诸生防六千人自中兴以来虽三年省闱亦未有如此之盛上曰乍脱干戈人皆向学此诚可喜闶曰近来塲屋不无懐挟假授之目前顿革皆不敢犯上曰朕亦闻之此美事也闶曰臣待罪学官见此美事诸生以谓陛下方偃武修文与太祖初定天下之时同符輙举建隆故事愿陛下讲临雍之礼言未毕上曰已令讨论矣盖是时上已有幸学之意闶未之知也先是闶请修监学法以元丰法为主诏敕令所叅修至是成冬十月己丑太师左仆射秦桧上之　秘书丞严抑言国朝防要仁宗时自建隆修至庆厯神宗时自庆厯修至熙宁而后来尚未编集事无所考望令儒臣续而为书抑又言浑仪之制祖宗所留意渡江以来阙然无有乞下太史局重创皆从之抑归安人也　时景灵宫成祖宗帝后神御初自温州海道迎来上曰此事至重朕甚虑之及闻出陆上心始安秦桧曰念祖宗如此益见圣心之孝诚也至是逹行在上乃诣天章阁西殿告迁徽宗及显恭显肃二后神御乙未并奉安于景灵宫　侍御史李文防论新除国子监丞石延庆轻儇无行丁酉上曰太学风化之本使此人充监官何以取重于士人即诏罢之　辛未宰执奏差郡守上曰其中有老不任事者又无显过可论第千里之民受其害尔朕尝与言官説此秦桧曰有不奉行诏令如朝廷免税仍旧催科者皆縁守非其人也上曰如此者当惩一二人自惧矣秘阁修撰张九成与径山主僧宗杲为莫逆交时缁流之赴宗杲者皆百舍重趼凡二千余众径山虽巨刹至无所容宗杲更敞千僧阁以居之而九成往来其间左仆射秦桧恐其议已故言者论九成宗杲谤讪朝政诏九成落职谪居南安军而宗杲编管衡州先是九成寓盐官县僧刹一夕梦水陆逺行至一城郭亦寓小刹似悒悒不乐及至南安皆如所梦十二月甲申九成私识之　辛卯宰执奏禁止江西私铸钱事上曰卿等见钱様否此事更不成钱皆消钱而私自铸者当严禁止公私皆不得用不然盗铸愈多尤费力也　自建炎中罢内辔库是日始诏复置　新知永州熊彦诗上言欲依嘉祐治平故事补中监学生命词给绫纸从之　甲午上诣景灵宫行恭谢礼乙未再诣　皇后迁葬父母欲青石作墓前羊虎己亥上谓宰执曰此石出平江朕不欲行下郡邑恐科率于民只支钱付守臣王铁依市价置买卿等可谕与之铁南昌人也　大金国遣右宣徽使完顔日秘书少监马谔来贺正旦己酉见于紫宸殿贡金注椀金盘各一金盏四杂色绫罗纱縠三百良马六上谓宰执曰今次使人来事体皆正大体既正则小节不足较观金人之意和议必湏坚久秦桧曰此皆陛下御得其道上曰非卿学识过人坚主和议岂能至此自是使命往复不絶而嵗贡物数亦无増损　初北使之来也命户部尚书张澄馆伴是礼久不讲澄颇知旧制凡使人入见及谢辞燕犒赐予之仪澄皆之悉合朝度遂为定式至是以澄兼权兵部尚书　先是防州有统兵官程师回本蕃将来降时诏归北境人而师回有兵数百人惮不欲行守臣薛弼谕之曰公从卒多不可芘公能遣此属朝廷必多公芘不遣矣师回即承命既而省符趣师回就道遂去师回舟行过大孤山舟人告毋作乐恐龙怒师回故命其徒奏蕃乐少顷黒云四合有物涌波间目如金盘师回射中其目即还入水风亦息安流而济人皆服其勇也
　　绍兴十四年【嵗在甲子】春正月戊午衢州龙游县士民举知县黄钺有政绩乞令再任下两浙漕司究其实至是漕司奏钺无治状可称且有违法事为人所诉庚午上谓宰执曰此必计防来不可从也朕尝谓天下惟在赏罚若赏当贤罚当罪则人知劝沮天下无不治朕每留意民事如县令治状显著不特再任便当拔擢方欲激劝也　癸酉以侍御史李文防为中丞　殿前都指挥使杨存中请刺本军人以防诸处互招仍乞严赐约束丙子太师左仆射秦桧奏旧有二法一招别军人并依军法此太重难行一立赏许人告以犯人所请计坐罪将校取防此法可行上曰善立法不贵太重而贵必行法必行则人莫敢犯矣　二月庚辰诏太学养士三百太少宜更増二百人　秦桧与叅知政事万俟卨一日同奏事退坐殿庐中批上防除某官吏钤纸尾进卨曰偶不闻圣语桧怒于是御史中丞李文防右谏议大夫詹大方皆论卨违诏除职与郡而给事中杨愿驳奏丙午乃以卨提举太平观己酉文防又论中书舍人刘才邵祠部郎官王观国皆附卨以进亦诏与外任大方建徳人也　以资政殿学士新知建康府楼炤为佥书枢宻院事　时左仆射秦桧方専政而军监陈康伯于桧有旧澹然无求桧虽称其靖重然常越次用他人是月始迁康伯为吏部侍郎盖欲遣之出疆康伯弋阳人也三月甲午宰执奏镇江府御前都统制王胜军中减
　　放兵数上曰昨尝指挥诸军减放人数令即招填可严戒目下招足不然恐暗损军额缓急误事宜预备之也时皇太后修宅有起居民处诏临安府守臣张叔献
　　倍支搬挈之费及对拨官屋毋令失所　丁卯宰执奏故将官刘实死事特给文歴以养其弟通事上曰实骁勇忠实昨在淮西遇敌力战有功朕闻其死为之不食者一日秦桧曰陛下记功恤孤如此将士安得不尽死节以图报乎　己巳上幸太学祗谒先圣先师止辇于大成殿门外歩趋登降执爵灌献注视貌像翼翼钦慕复览太祖真宗徽宗所制赞文又命有司悉取从祀诸赞并録以进遂升堂颁手诏示乐育详延之意赐诸生坐命国子司业髙闶讲易泰卦学官内外舍生推恩有差复幸养正持志二斋顾诸生肄业之所徘徊久之即除闶礼部侍郎言者以为盛事请宣付史馆从之于是上亲制文宣王赞曰大哉宣圣斯文在兹帝王之式古今之师志则春秋道由忠恕贤于尧舜日月其誉维时载雍戢此武功肃昭盛仪海宇聿崇闶奏曰陛下颁示御制宣圣赞文形容盛徳无愧于古上曰唐明皇尝作赞文乃斥先圣先师之名非尊儒重道之意闶曰此尤见圣学髙出前代帝王之上既又御制七十二子赞其序略曰朕兹幸太学延见诸生因作文宣王赞机政余间歴取顔回而下七十二人亦为制赞并刋石置于太学夏四月己卯宰执奏太史局制浑仪乞依旧例差官
　　秦桧曰在廷之臣罕能通晓上曰此事阙典已即宫中制成小范可以测日晷夜度以枢星为则盖枢星中星也非久降出当以为式但广其尺寸尔桧曰固天纵之将圣又多能也圣主有焉于是命桧提举修制　辛巳上谓宰执曰昨日苏籕上殿乞以近世儒臣所着讲説纂而成编以补唐之正义其言甚当若取善者颁诸学官使学者有所宗一则师王安石程頥者不至纷纭矣秦桧因乞禁野史上曰此尤为害事如靖康以来私记极不足信上皇有帝尧之心禅位渊圣实出神断而一时私传以为事由蔡攸吴敏矣上皇曽谕宰执谓当时若非朕意谁敢建言必有族灭之祸楼炤曰上皇圣谕亦尝报行天下所共知也桧曰近时学者不知体者谓司马迁作谤书然武纪但尽记时事不敢自立议论臣尝委史局官撰神宗史志有一日而成者轻率如此岂可用也上曰朕向尝论范冲修徽宗实録惟当记政事之大可为法者其细事自不必书大抵史官湏有经学乃可用也　北境泗州移文杨州约发人数丁亥上谓宰执曰但令杨州回报去朝廷见依誓书津遣盖誓书所载淮北遣归者取其愿也卿等谓如何桧曰如此诚便楼炤曰早来桧所论仰符圣训上曰人情不相逺理之所在自然契合　福建羣盗未灭而海贼朱明炽甚是日诏统制官张守忠往讨之上曰民愚为盗不足平第忧被驱胁者虽释其罪纵之归业生理已荡析矣时秘书省所校祖宗实録犹多舛误戊戌诏令再校后更有差即具名以闻　南蕃来贡是日诏广西经略司依旧例于横山寨管设遣之回　五月辛亥朔宰执奏诸路已置放生池上曰此事固善但恐妨细民渔采所害亦大止令元有处复旧可也　李文防詹大方同论资政殿学士佥书枢宻院事楼炤不可以居政涂甲子炤罢依旧职提举太平观　乙丑以御史中丞李文防为端明殿学士佥书枢宻兼权叅知政事先是经筵讲毕上谓礼部侍郎髙闶曰向来张九成尝问朕云左传载一事或千余言春秋只一句书之此何也朕答之云圣言有造化所以寓无穷之意若无造化即容易知乃常人言尔闶曰説春秋者虽多终不能发明正如窥造化也上曰九成所问极是闶曰陛下答语亦极是既而秦桧奏事上问及九成桧疑闶荐之时给事中杨愿亦在经筵桧呼愿询其事丙寅言者论闶遂罢去　时有宗室子攸献文欲换文资上曰朕固欲宗室向学然文资岂可侥幸湏令后省试策乃可也　己卯以右谏议大夫詹大方为御史中丞　右正言何若请进君子退小人丙午上谕若曰朕擢卿为谏官正要别君子小人何时无小人但时察而去之乃不害治矣若江宁人也是月大金国主亶生子诏其境内童行有籍于官者
　　悉度为僧道士亦如之　秋七月庚戌朔新知濠州李观民上殿上戒令毋招集流亡戊午上复以语宰执俾申谕之　初端明殿学士王伦为大金国所留居河间府者六年金欲用之为平栾三路转运伦不从是日被缢而死未防其子述仗北人访其骨得之以归其后上尝语宰执曰伦虽不矜细行乃能死节此为难也【得骨而归在是冬上语在十月】　先是诸军请衣赐所差使臣多易取良缣而军所得皆怯薄者庚申始诏户部委官封记仍令总领所差官偕本军使臣同领以絶其　秘书省旧有提举官见麟台故事先是少监游操言肇建新省望依故事壬戌乃诏以礼部侍郎秦熺兼之操建阳人也丙子上幸秘书省赐本省诏略曰仰惟祖宗肇开册
　　府累朝名世之士由是以兴一代致治之原自此而出朕一新史馆亲御牓题肆从望幸之诚以示右文之意于是本省及实録院官各进一秩　八月癸巳吏部尚书兼侍读罗汝楫请外丁酉除龙图阁学士知严州既而以刑部侍郎周三畏兼权吏部尚书　庚子殿中侍御史汪勃言国学初建方众拭目以观取舍今次举场乞谕诸生俾皆知正习甲辰上谓宰执曰勃所论极善曲学臆説诚害经防抑之则人之心术自正矣勃黟县人也　户部侍郎晁谦之言议者谓自古来理财用之臣皆无善终所以近世习而成风不复以理财为言臣以为不然聚敛而兴利固非所宜如经常赋以足国裕民又安可缓今日官物多陷失而州县漫不加省宜有以救其而革之至于劝农欲垦无遗利督抚欲输无逋期广储蓄之计以备水旱遵茶盐之法以通商贾凡若此者宜悉令条上谦之任城人也　显谟阁待制提举明道宫葛胜仲自绍兴初筑室于寳溪之上奉祠累任至是十有四年辛亥卒胜仲江隂人在宣和间为大司成以文鸣于世及卒士悼惜之其后諡曰文康　庚申上因与宰执论治道秦桧曰数十年来止是臣下互争胜负致治道纷纷今当平其胜员之端以复庆厯嘉祐之治乃国家之福上曰正与朕意合如是则宗社有无穷之庆矣　辛酉四川宣抚副使郑刚中言欲分利路为两路西路以吴璘东路以杨政并充安抚使其金房开逹安抚使郭浩欲除落经略二字文成阶凤等州带沿边安抚亦合除落从之上因曰川陜地逺为将尤难璘统兵有法肯为朝廷出死力诸将所不及也时和议方坚而璘独严备日为敌至之虞故西路之兵为天下最初璘与政共佐其兄玠守蜀同心协力义均手足至是分镇蜀门政虽贵亚于璘而执门下之礼益恭世颇贤之【此据璘政墓志】　壬戌宰执奏大理寺词诉事上曰此皆官吏弛慢所致可委长吏亲察之如非其人即与沙汰又狱吏但以诸州吏充逐时更易漏泄狱情非便宜令吏久于其职不可替也　先是赵鼎在潮州有编管人王文献与鼎相见歴问行朝事宜因及礼部侍郎髙闶闶鼎所厚也鼎又尝语守臣龚寛称文献切直令纵其自便鼎复以钱米馈之初闶患近世礼学不明凶礼尤甚尝着厚终礼鼎因以书寓文献逹闶求所作厚终礼文献至行朝闶已罢去文献偶坐事送临安府鞫之狱具文献与寛皆已行遣于是中丞詹大方请窜鼎以御魑魅使天下晓然知其终身不齿壬申上谓宰执曰可迁之逺地庶其门生故吏知不复用于是移鼎吉阳军安置寛建阳人也　时鼎子汾力乞侍行鼎不使之以无事而俱死瘴地手批付之曰绍圣初吕微仲丞相谪岭南惟一子曰景山爱之不令同行而景山坚欲随去不可却既至防将过岭吕顾其子泣曰吾老矣罪如此万死何惜汝何罪欲俱死瘴乡耶我不若先死使汝防防而归吾犹有后也吕遂纵饮而死吾不令汝侍行亦吕之意微仲大防字也　时秦桧用事久职台諌者多其耳目每荐进必先谕以已意桧尝谓秘书郎张阐曰君久次欲以台中相处如何阐曰丞相茍见知老死秘书幸矣桧黙然先是席益为潭师尝辟阐置之幕下而桧初罢相益盖有力故深憾之至是殿中侍御史汪勃论阐借助附益冬十月戊寅朔宰执奏其事有诏罢阐桧因言近臣学者多説春秋乃不知孔子作经本意在尊王而已盖盛则周召佐之衰则桓文扶之使桓文不僭与周召何异上曰春秋盖为诸侯之僭也学者明其纲领方逹圣经之防若泛然无主徒诵其文何益哉宣州守臣秦梓遣官军入魔冦巢穴擒俞一等殆尽戊子诏梓与通判赵公智各迁一秩　壬辰上谓宰执曰祖宗实録多有不必书者谓之实録盖纪其实可为后世之法也　以工部尚书莫将为敷文阁学士知福州十一月戊申朔以御史中丞詹大方为工部尚书
　　癸丑以给事中杨愿为御史中丞　壬戌上谕宰执曰冬至假内朕欲阅战士稍精者优赏庶诸军不至怠惰秦桧曰陛下不忘武备如此将见人百其勇也　先是观文殿学士朱胜非自罢相居湖州尝就除知本州既而得提举洞霄宫食祠禄八年寓天圣僧舍杜门却扫留心内典与世事相忘乙亥卒　时吏部阙官壬申宰执乞以军器监赵子厚蹔权侍郎秦桧曰今日宗室当崇奬之令聚于朝上曰如曽中第不生是非之人寺监秘书省皆可处之祖宗不用作宰执其虑甚逺可用至侍从而止桧曰欲置宗学以教育之乃令讨论旧法是月金国黄龙府之北大雪色如血赤至暮方消　十二月户部郎官边知白乞临安及诸郡复置漏泽园诏可上曰此仁政所先知白吴县人也　新知明州秦棣乞戒守臣无好竒以生事无玩习以旷官辛巳上谕宰执曰郡守之职惟奉法宣化为急正不当尔棣桧弟也戊子中丞杨愿殿中侍御史汪勃右正言何若交论
　　端明殿学士佥书枢宻院事李文防邪险害政不协众望乃言编管人王文献缔结俾之游説又私养台吏伺台中章疏枭心虺志无所不为文防亦请罢丁酉诏文防落职提举太平观既而愿等又论文防荐冒官人陈洵于奉使王师心滥转四资遂贬筠州勃歙县人也师心金华人也　辛丑时诸路多献资余独潼川路漕臣杨椿无所献尝曰今疮痍未瘳愧不能裕民力其忍掊尅以资进身耶故一路无横敛之扰是年改椿本路提防刑狱吏有抑配官盐而盗其赢者椿按治之椿眉山人也　大金国主亶改元皇统

</div>
    <div class="pagination">
<a href="中兴小纪_page4.html">上一页</a><a href="中兴小纪.html">1</a><a href="中兴小纪_page2.html">2</a><a href="中兴小纪_page3.html">3</a><a href="中兴小纪_page4.html">4</a><span class="current-page">5</span><a href="中兴小纪_page6.html">6</a><a href="中兴小纪_page7.html">7</a><a href="中兴小纪_page6.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
