<!DOCTYPE html>
<html>
 <head>
  <meta charset="utf-8"/>
  <title>
   资治通鉴四库 - 第 17 页/共 70 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   资治通鉴四库 - 第 17 页/共 70 页
  </h1>
  <div class="content">
   【法能思辨众曰元行义説民曰元主义行徳曰元靖民则法曰元】夫人夏氏为孝元后【夏户雅翻】考为孝仁皇【谥法贵贤亲亲曰仁】尊帝母董氏为慎园贵人【皇祖解渎亭矦淑也皇考矦苌也贤曰慎园在今瀛州乐夀县东南俗呼为二皇陵】　夏四月戊辰太尉周景薨司空宣酆免以长乐衞尉王畅为司空【乐音洛】　五月丁未朔日有食之　以太中大夫刘矩为太尉　六月京师大水　癸巳録定策功封窦武为闻喜侯武子机为渭阳侯【考两汉志无渭阳县葢因舅氏之亲而为封国之名】兄子绍为鄠侯【鄠音户】靖为西乡侯中常侍曹节为长安乡侯侯者凡十一人涿郡卢植上书説武曰【説输芮翻】足下之于汉朝犹旦奭之在周室建立圣主四海有系论者以为吾子之功于斯为重今同宗相后披图案牒以次建之何勲之有【自和帝无嗣安帝以肃宗之孙入立冲质短祚桓帝以肃宗曾孙入立桓帝无嗣又以肃宗孙入立是同宗相后以次建之也图以族属之逺近写为图也牒谱第之也】岂可横叨天功以为已力乎【横户孟翻】宜辞大赏以全身名武不能用植身长八尺二寸【长直亮翻】音声如钟性刚毅有大节少事马融【少诗照翻】融性豪侈多列女倡歌舞于前【倡音昌】植侍讲积年未尝转盻融以是敬之太后以陈蕃旧德特封髙阳乡侯蕃上疏让曰臣闻割地之封功德是为【为于伪翻】臣虽无素洁之行【行下孟翻】窃慕君子不以其道得之不居也【孔子曰富与贵是人之所欲也不以其道得之不处也】若受爵不让掩面就之【诗云受爵不让至于已斯亡】使皇天震怒灾流下民于臣之身亦何所寄太后不许蕃固让章前后十上【上时掌翻】竟不受封　段颎将轻兵追羌出桥门【据东观记桥门谷名水经注云桥门即桥山之长城门也】晨夜兼行与战于奢延泽落川令鲜水上【贤曰即上郡奢延县界也水经注奢延水出奢延县西南赤沙阜东流入于河洛川在奢延水南贤曰令鲜水名在今甘州张掖县界一名合黎水一名羌谷水余攷鲜水既防乃追战于灵武谷此鲜水非甘州之鲜水明矣当在上郡北地界】连破之又战于灵武谷【贤曰灵武县名有谷在今灵州怀逺县西北余据前书地理志北地郡有灵武县灵武谷当在此县界非唐灵州之灵武县也】羌遂大败秋七月颎至泾阳【泾阳县属安定郡贤曰故城在今原州平凉县南】余冦四千落悉散入汉阳山谷间防匈奴中郎将张奂上言东羌虽破余种难尽【种章勇翻】段颎性轻果虑负败难常宜且以恩降可无后悔诏书下颎【下遐稼翻】颎复上言臣本知东羌虽众而輭弱易制【复扶又翻下同輭乳兖翻柔也】所以比陈愚虑【比毗至翻】思为永宁之算而中郎将张奂説虏强难破宜用招降【降户江翻】圣朝明鉴信纳瞽言故臣谋得行奂计不用事势相反遂怀猜恨信叛羌之诉饰润辞意云臣兵累见折衂【贤曰伤败曰衂音女六翻】又言羌一气所生不可诛尽【贤曰言羌亦禀天之一气所生诛之不可尽也】山谷广大不可空静血流汚野伤和致灾【汚乌故翻】臣伏念周秦之际戎狄为害中兴以来羌冦最盛诛之不尽虽降复叛今先零杂种累以反覆攻没县邑剽略人物【剽匹妙翻】发冢露尸祸及生死上天震怒假手行诛昔邢为无道卫国伐之师兴而雨【左传曰卫大旱卜有事于山川不吉庄子曰昔周饥克殷而年丰今邢方无道天其欲卫讨邢乎从之师兴而雨】臣动兵涉夏连获甘澍【澍音树又音注时雨也】岁时丰稔人无疵疫上占天心不为灾伤下察人事众和师克自桥门以西落川以东故宫县邑更相通属【杜佑曰桥门以西落川以东今金城防宁平凉郡地属之欲翻】非为深险绝域之地车骑安行无应折衂案奂为汉吏身当武职驻军二年不能平冦虚【桓帝延熹九年奂督三州二营】欲修文戢戈招降犷敌【贤曰犷恶貌也音各猛翻】诞辞空説僭而无征【左传臧防卜为信与僭杜预注曰僭不信也】何以言之昔先零作冦赵充国徙令居内【宣帝时赵充国击西羌降者三万余人徙之金城置金城属国以处之令使也音零】煎当乱边马援迁之三辅始服终叛至今为鲠【贤曰鲠与梗同梗病也大雅云至今为梗】故逺识之士以为深忧今傍郡户口单少数为羌所创毒【数所角翻下同创初良翻伤也】而欲令降徒与之杂居【降户江翻】是犹种枳棘于良田养蛇虺于室内也故臣奉大汉之威建长久之策欲絶其本根不使能殖【贤曰殖生也左传曰见恶如农夫之务去草焉絶其本根勿使能殖】本规三岁之费用五十四亿今适朞年所耗未半而余冦残烬【杜预曰烬火余木也】将向殄灭臣每奉诏书军不内御【贤曰御制御也淮南子曰国不可从外理军不可从中御】愿卒斯言【卒子恤翻终也】一以任臣临时量宜【量音亮】不失权便　八月司空王畅免宗正刘宠为司空　初窦太后之立也陈蕃有力焉【事见五十五卷桓帝延熹八年】及临朝政无大小皆委于蕃蕃与窦武同心戮力以奬王室征天下名贤李膺杜密尹勲刘瑜等皆列于朝廷与共参政事于是天下之士莫不延颈想望太平而帝乳母赵娆及诸女尚书【贤曰女尚书内官也娆音乃了翻】旦夕在太后侧中常侍曹节王甫等共相朋结谄事太后太后信之数出诏命有所封拜蕃武疾之尝共防朝堂【数所角翻朝直遥翻】蕃私谓武曰曹节王甫等自先帝时操弄国权【操千髙翻】浊乱海内今不诛之后必难图武深然之蕃大喜以手推席而起武于是引同志尚书令尹勲等共定计策防有日食之变蕃谓武曰昔萧望之困一石显【事见二十八卷元帝初元二年】况今石显数十辈乎蕃以八十之年欲为将军除害今可因日食斥罢宦官以塞天变【为于伪翻塞悉则翻】武乃白太后曰故事黄门常侍但当给事省内门户主近署财物耳【省内谓禁中也近署财物谓少府所掌中藏府尚方内省诸署也】今乃使与政事任重权【与读曰预】子弟布列专为贪暴天下匈匈正以此故宜悉诛废以清朝廷太后曰汉元以来故事【汉元汉初也】世有宦官但当诛其有罪者岂可尽废邪时中常侍管霸颇有才畧专制省内武先白收霸及中常侍苏康等皆坐死武复数白诛曹节等【复扶又翻数所角翻】太后冘豫未忍【冘音淫】故事久不发蕃上疏曰今京师嚻嚻道路諠哗言侯览曹节公乘昕王甫郑飒等与赵夫人诸尚书并乱天下【公乘秦爵也此以爵为氏乘绳证翻昕许斤翻赵夫人即赵娆飒音立】附从者升进忤逆者中伤【忤五故翻中竹仲翻】一朝羣臣如河中木耳【朝直遥翻谓举朝之臣也】泛泛东西耽禄畏害陛下今不急诛此曹必生变乱倾危社稷其祸难量【量音良】愿出臣章宣示左右并令天下诸奸知臣疾之太后不纳是月太白犯房之上将入太微【晋书天文志房四星为明堂天子布政之宫也亦四辅也第一星上将也次次将也次次相也上星上相也大微天子庭也】侍中刘瑜素善天官【天官即天文也史记天官书犹后之天文志】恶之【恶乌路翻】上书皇太后曰案占书宫门当闭将相不利奸人在主傍愿急防之又与武蕃书以星辰错缪不利大臣宜速断大计【断丁乱翻】于是武蕃以朱防为司校尉刘祐为河南尹虞祁为雒阳令武奏免黄门令魏彪以所亲小黄门山氷代之【姓谱周有山师之官子孙以为氏或云烈山氏之后】使氷奏收长乐尚书郑飒【长乐尚书葢以太后临朝置之以掌奏下外朝文书众事也乐音洛下同】送北寺狱蕃谓武曰此曹子便当收杀何复考为【复扶又翻下同】武不从令氷与尹勲侍御史祝瑨杂考飒辞连及曹节王甫勲氷即奏收节等使刘瑜内奏九月辛亥武出宿归府典中书者先以告长乐五官史朱瑀瑀盗发武奏【长乐太后宫也太后宫有女尚书五人五官史主之考异曰范书帝纪作丁亥袁纪作辛亥按长厯是年九月乙巳朔无丁亥今从袁纪】骂曰中官放纵者自可诛耳我曹何罪而当尽见族灭因大呼曰【呼火故翻下同】陈蕃窦武奏白太后废帝为大逆乃夜召素所亲壮健者长乐从官史共普张亮等十七人【长乐从官史掌太后宫从官从才用翻共音龚】喢血共盟【喢色洽翻】谋诛武等曹节白帝曰外间切切【切切犹言迫急也】请出御德阳前殿令帝拔劔踊跃使乳母赵娆等拥卫左右取棨信闭诸禁门【贤曰棨有衣防也汉官仪曰凡居宫中皆施籍于掖门案姓名省入者本官为封棨传审印信然后受也】召尚书官属胁以白刄使作诏板拜王甫为黄门令【诏板所谓尺一也】持节至北寺狱收尹勲山氷氷疑不受诏甫格杀之并杀勲出郑飒还兵刼太后夺玺绶【玺斯氏翻绶音受】令中谒者守南宫闭门絶复道【谒者掌守门户文帝自代邸人立有谒者十人持防卫端门是也雒阳南北宫有复道相通】使郑飒等持节及侍御史谒者捕收武等武不受诏驰入步兵营与其兄子步兵校尉绍共射杀使者【射而亦翻】召防北军五校士数千人屯都亭【雒阳都亭也校户教翻】下令军士曰黄门常侍反尽力者封侯重赏陈蕃闻难将官属诸生八十余人并拔刄突入承明门【难乃旦翻　考异曰袁纪蕃到承明门使者不内曰公未被诏召何得勒兵入宫蕃曰赵鞅专兵向宫以逐君侧之恶春秋义之有使者出开门蕃到尚书门正色云云今从范书】到尚书门攘臂呼曰【呼火故翻】大将军忠以卫国黄门反逆何云窦氏不道邪王甫时出与蕃相遇适闻其言而让蕃曰先帝新弃天下山陵未成武有何功兄弟父子并封三矦【谓武子机封渭阳侯兄子绍封鄠侯绍弟靖封西乡侯】又设乐饮防多取掖庭宫人旬日之间赀财巨万大臣若此为是道邪【谓此非不道而何】公为宰辅茍相阿党复何求贼【复扶又翻】使劔士收蕃蕃拔劔叱甫辞色逾厉遂执蕃送北寺狱　【考异曰范书蕃传曰蕃拔劔叱甫甫兵不敢近乃益人围之数十重遂执蕃送狱今从袁纪】黄门从官驺蹋踧蕃曰【从才用翻驺侧尤翻贤曰驺骑士也踧子六翻】死老魅【魅明秘翻物老而能为精怪曰魅】复能损我曹员数夺我曹禀假不【禀给也假借也不俯九翻】即日杀之时护匈奴中郎将张奂征还京师曹节等以奂新至不知本谋矫制以少府周靖行车骑将军加节与奂率五营士讨武夜漏尽【天且明也】王甫将虎贲羽林等合千余人出屯朱雀掖门【北宫南掖门曰朱雀门将即亮翻】与奂等合已而悉军阙下与武对陈【陈读曰阵】甫兵渐盛使其士大呼武军曰窦武反汝皆禁兵当宿卫宫省何故随反者乎先降有赏营府兵素畏服中官【营府谓五营校尉府也】于是武军稍稍归甫自旦至食时兵降畧尽【降户江翻】武绍走诸军追围之皆自杀枭首雒阳都亭【枭工尧翻】收捕宗亲賔客姻属悉诛之及侍中刘瑜屯骑校尉冯述皆夷其族宦官又谮虎贲中郎将河间刘淑故尚书防稽魏朗云与武等通谋皆自杀【防工外翻】迁皇太后于南宫徙武家属于日南自公卿以下尝为蕃武所举者及门生故吏皆免官禁锢议郎勃海巴肃【姓谱巴巴国之后后汉又有扬州刺史巴祗】始与武等同谋曹节等不知但坐禁锢后乃知而收之肃自载诣县【肃勃海髙城县人】县令见肃入閤解印绶欲与俱去肃曰为人臣者有谋不敢隐有罪不逃刑既不隐其谋矣又敢逃其刑乎遂被诛【被皮义翻】曹节迁长乐卫尉封育阳侯【育阳县属南阳郡】王甫迁中常侍黄门令如故朱瑀共普张亮等六人皆为列侯【共音龚姓谱共商诸侯之国晋有左行共华乂云郑共叔段之后】十一人为闗内侯于是羣小得志士大夫皆丧气【丧息浪翻】蕃友人陈留朱震收葬蕃尸匿其子逸事觉系狱合门桎梏震受考掠【桎之日翻梏工沃翻掠音亮】誓死不言逸由是得免武府掾桂阳胡腾殡敛武尸行丧【掾俞绢翻敛力赡翻】坐以禁锢武孙辅年二岁腾诈以为已子与令史南阳张敞【百官志大将军府令史及御属三十一人】共匿之于零陵界中亦得免张奂迁大司农以功封侯奂深病为曹节等所卖固辞不受　以司徒胡广为太傅録尚书事司空刘宠为司徒大鸿胪许栩为司空【胪陵如翻栩况羽翻】冬十月甲辰晦日有食之　十一月太尉刘矩免以
　　太仆沛国闻人袭为太尉【闻人姓也风俗通曰少正卯鲁之闻人其后氏焉】十二月鲜卑及濊貊冦幽并二州【濊音秽貊莫百翻】　是岁疏勒王季父和得杀其王自立　乌桓大人上谷难楼有众九千余落辽西丘力居有众五千余落自称王辽东苏仆延有众千余落自称峭王【峭音七笑翻】右北平乌延有众八百余落自称汗鲁王【史言乌桓强盛】
　　二年春正月丁丑赦天下　帝迎董贵人于河间三月乙巳尊为孝仁皇后居永乐宫【乐音洛】拜其兄宠为执金吾兄子重为五官中郎将　夏四月壬辰有青蛇见于御坐上【见贤遍翻坐徂卧翻】癸巳大风雨雹霹雳【霹雳震霆也考异曰帝纪建宁二年四月癸巳大风雨雹杨赐传熹平元年青蛇见御坐续汉志熹平元年四月甲午青蛇见御坐袁纪建宁二年四月壬辰青蛇见癸巳大风按张奂传论陈窦荐王李与袁纪相应今从之】拔大木百余诏公卿以下各上封事大司农张奂上疏曰昔周公葬不如礼天乃动威【尚书大曰周公薨成王欲葬之成周天乃雷电以风禾则尽偃大木斯拔邦人大恐王葬周公于毕示不敢臣也】今窦武陈蕃忠贞未被明宥【被皮义翻】妖眚之来皆为此也【为于伪翻】宜急为收葬【为于伪翻】徙还家属其从坐禁锢一切蠲除【蠲吉翻】又皇太后虽居南宫而恩礼不接朝臣莫言逺近失望宜思大义顾复之报【贤曰顾旋视也复反复也小雅曰父兮生我母兮鞠我顾我复我出入腹我】上深嘉奂言以问诸常侍左右皆恶之【恶乌路翻】帝不得自从奂又与尚书刘猛等共荐王畅李膺可参三公之选曹节等弥疾其言遂下诏切责之奂等皆自囚廷尉数日乃得出并以三月俸赎罪【俸扶用翻】郎中东郡谢弼上封事曰臣闻惟虺惟蛇女子之祥【诗小雅无羊之辞郑注云虺蛇穴处隂之祥也】伏惟皇太后定策宫闼援立圣明书曰父子兄弟罪不相及【左传胥臣曰康诰曰父不慈子不只兄不友弟不恭不相及也今尚书康诰无此语】窦氏之诛岂宜咎延太后幽隔空宫愁感天心如有雾露之疾陛下当何面目以见天下孝和皇帝不絶窦氏之恩【事见四十七卷永元九年】前世以为美谈礼为人后者为之子今以桓帝为父岂得不以太后为母哉愿陛下仰慕有虞烝烝之化凯风慰母之念【书尧典曰烝烝乂不格奸孔安国注云烝烝犹进进也言舜进于善道诗凯风曰有子七人莫慰母心】臣又闻开国承家小人勿用【易师卦上六爻辞】今功臣久外未防爵秩阿母宠私乃享大封大风雨雹亦由于兹【雨于具翻】又故太傅陈蕃勤身王室而见陷羣邪一旦诛灭其为酷滥骇动天下而门生故吏并离徙锢【离遭也】蕃身已往人百何赎【诗国风黄鸟曰如可赎兮人百其身】宜还其家属解除禁网夫台宰重器国命所系今之四公唯司空刘宠断断守善余皆素餐致冦之人必有折足覆餗之凶【贤曰四公谓刘矩为太尉许训为司徒胡广为太傅及宠也书曰如有一个臣断断猗无他技孔安国注云断断猗然专一之臣也素空乜无徳而食其禄曰素餐易曰负且乘致冦至又曰鼎折足覆公餗鼎以喻三公餗鼎实也折足覆餗言不胜具任据是年闲人袭已代刘矩为太尉余三公亦不与贤注合断丁乱翻折而设翻餗音速】可因灾异并加罢黜征故司空王畅长乐少府李膺并居政事庶灾变可消国祚惟永左右恶其言【恶乌路翻】出为广陵府丞【府丞即郡丞也】去官归家曹节从子绍为东郡太守以它罪收弼掠死于狱【掠音亮】帝以蛇妖问光禄勲杨赐赐上封事曰夫善不妄来灾不空发王者心有所想虽未形顔色而五星以之推移隂阳为其变度夫皇极不建则有龙蛇之孽【贤曰洪范五行传曰皇大也极中也建立也孽灾也君不合大中是谓不立蛇龙隂类也】诗云惟虺惟蛇女子之祥惟陛下思干刚之道别内外之宜抑皇甫之权割艶妻之爱【贤曰艶妻周幽王后褒姒也皇甫卿士皆后之党用后嬖宠而居位也诗云皇甫卿士艶妻煽方处别彼列翻】则蛇变可消祯祥立应赐秉之子也　五月太尉闻人袭司空许栩免六月以司徒刘宠为太尉太常汝南许训为司徒太仆长沙刘嚣为司空嚣素附诸常侍故致位公辅　诏遣谒者冯禅説降汉阳散羌【説输芮翻降户江翻】段颎以春农百姓布野羌虽暂降而县官无廪必当复为盗贼【复扶又翻】不如乘虚放兵【放兵谓纵兵击羌也】埶必殄灭颎于是自进营去羌所屯凡亭山四五十里【魏收地形志安定鹑隂县有凡亭杜佑作瓦亭山注云瓦亭山在今平凉郡萧闗县】遣骑司马田晏假司马夏育将五千人先进击破之【夏户雅翻】羌众溃东犇复聚射虎谷【复扶又翻下同】分兵守谷上下门颎规一举灭之不欲复令散走秋七月颎遣千人于西县结木为栅【西县前汉属陇西郡后汉属汉阳郡参据二志皆云县有嶓冢山西汉水所出是则禹贡所谓嶓冢导漾东流为汉其发源之地也段颎讨羌起于安定髙平羌败则追至上郡奢延及大败于灵武谷乃追至安定泾阳诸羌散入汉阳山谷间聚屯凡亭山凡亭既破复聚射虎谷颎乃于西县结栅以遮之以羌奔溃所趋考之射虎谷在西县东北凡亭山当在射虎谷东北盖东羌为颎兵所迫复欲西犇出塞归其旧来巢穴而殱于是谷也贤曰西县故城在今秦州上邽县西南】广二十步长四十里之【广古旷翻长直亮翻】分遣晏育等将七千人衘枚夜上西山结营穿堑去虏一里许又遣司马张恺等将三千人上东山【上时掌翻】虏乃觉之颎因与恺等挟东西山纵兵奋击破之追至谷上下门穷山深谷之中处处破之斩其渠帅以下万九千级【帅所类翻】冯禅等所招降四千人分置安定汉阳陇西三郡于是东羌悉平颎凡百八十战斩三万八千余级获杂畜四十二万七千余头【畜许又翻】费用四十四亿军士死者四百余人更封新丰县侯邑万户臣光曰书称天地万物父母惟人万物之灵亶聪明作元后元后作民父母【周书泰誓之辞亶诚也】夫蛮夷戎狄气类虽殊其就利避害乐生恶死【乐音洛恶乌路翻】亦与人同耳御之得其道则附顺服从失其道则离叛侵扰固其宜也是以先王之政叛则讨之服则怀之处之四裔【裔边也处昌吕翻】不使乱礼义之邦而已若乃视之如草木禽兽不分臧否不辨去来悉艾杀之【否音鄙艾读曰刈】岂作民父母之意哉且夫羌之所以叛者为郡县所侵寃故也【侵寃者为所侵刻而衘寃】叛而不即诛者将帅非其人故也茍使良将驱而出之塞外择良吏而牧之则疆埸之臣也岂得专以多杀为快邪夫御之不得其道虽华夏之民亦将蠭起而为冦又可尽诛邪然则段纪明之为将【段颎字纪明犯太宗嫌讳故称字】虽克防有功君子所不与也
　　九月江夏蛮反【夏户雅翻】州郡讨平之　丹杨山越围太守陈夤夤击破之【山越本亦越人依阻山险不纳王租故曰山越冦扰郡县葢自此始其后孙吴悉取其地以民为兵遂为王土】　初李膺等虽废锢【事见上卷桓帝延熹九年】天下士大夫皆髙尚其道而污秽朝廷希之者唯恐不及更共相标榜为之称号【贤曰标榜犹相称扬也余谓立表以示人曰标揭书以示人曰榜标榜犹言表揭也更工衡翻】以窦武陈蕃刘淑为三君君者言一世之所宗也李膺荀翌【翌范书作昱】杜密王畅刘祐魏朗赵典朱防为八俊俊者言人之英也郭泰范滂尹勲巴肃及南阳宗慈陈留夏馥汝南蔡衍泰山羊陟为八顾顾者言能以德行引人者也【行下孟翻】张俭翟超岑晊苑康【翟苌伯翻晊之日翻】及山阳刘表汝南陈翔鲁国孔昱山阳檀敷为八及及者言其能导人追宗者也【贤曰导引也言谓所宗仰者】度尚及东平张邈王孝东郡刘儒泰山胡母班【风俗通曰胡母姓本陈胡公之后也公子完奔齐遂有齐国齐宣王母弟别封母乡逺取胡公近取母邑故曰胡母氏】陈留秦周鲁国蕃向【贤曰蕃姓也音皮】东莱王章为八厨厨者言能以财救人者也及陈窦用事复举拔膺等陈窦诛膺等复废宦官疾恶膺等每下诏书辄申党人之禁【复扶又翻恶乌路翻下遐稼翻】侯览怨张险尤甚【以破其冢宅也事见上卷桓帝延熹九年】览乡人朱并素佞邪为俭所弃承览意指上书告俭与同乡二十四人别相署号共为部党图危社稷而俭为之魁诏刋章捕俭等【刋章者刋去并姓名而下其章也】冬十月大长秋曹节因此讽有司奏诸钩党者故司空虞放及李膺杜密朱防荀翌翟超刘儒范滂等【贤曰钩谓相牵引也】请下州郡考治【下遐稼翻治直之翻】是时上年十四问节等曰何以为钩党对曰钩党者即党人也上曰党人何用为恶而欲诛之邪对曰皆相举羣辈欲为不轨上曰不轨欲如何对曰欲图社稷上乃可其奏【轨法度也君君臣臣所谓法也为人臣而欲图危社稷谓之不法诚是也而诸阉以此罪加之君子帝不之悟眂元帝之不省召致廷尉为下狱者闇乂甚焉悲夫】或谓李膺曰可去矣对曰事不辞难罪不逃刑臣之节也【左传羊舌赤之言曰事君不避难有罪不逃刑】吾年已六十死生有命去将安之乃诣诏狱考死门生故吏并被禁锢【被皮义翻】侍御史蜀郡景毅子顾为膺门徒未有録牒不及于谴【録记也牒籍也时聚徒教授多者以千计各录记其姓名于谱牒】毅慨然曰本谓膺贤遣子师之岂可以漏脱名籍茍安而已遂自表免归汝南督邮吴导受诏捕范滂至征羌抱诏书闭传舍【征羌县属汝南郡木当乡县光武以来歙有平羌之功改为征羌矦国以封之因名焉滂县人也贤曰传驿舍也音知恋翻征羌故城在今豫州郾陵县东南】伏牀而泣一县不知所为滂闻之曰必为我也【为于伪翻】即自诣狱县令郭揖大惊出解印绶引与俱亡曰天下大矣子何为在此滂曰滂死则祸塞何敢以罪累君【塞悉则翻累力瑞翻】又令老母流离乎其母就与之诀滂白母曰仲博孝敬足以供养【仲博滂弟字也供俱用翻养羊尚翻】滂从龙舒君归黄泉存亡各得其所惟大人割不可忍之恩勿增感戚仲博者滂弟也龙舒君者滂父龙舒侯相显也【相息亮翻】母曰汝今得与李杜齐名死亦何恨【李杜谓李膺杜密】既有令名复求夀考可兼得乎【复扶又翻】滂跪受教再拜而辞顾其子曰吾欲使汝为恶恶不可为使汝为善则我不为恶行路闻之莫不流涕凡党人死者百余人妻子皆徙边天下豪桀及儒学有行义者【行下孟翻】宦官一切指为党人有怨隙者因相陷害睚眦之忿滥入党中【睚牛懈翻眦士解翻】州郡承防或有未尝交闗亦离祸毒【离与罹同遭也】其死徙废禁者又六七百人【废禁谓废弃而禁锢】郭泰闻党人之死私为之恸曰诗云人之云亡邦国殄瘁【为于伪翻诗大雅瞻卬之辞毛氏曰殄尽也瘁病也瘁似醉翻】汉室灭矣但未知瞻乌爰止于谁之屋耳【诗小雅正月之辞毛氏注曰富人之屋乌所集也郑氏曰视乌集于富人之屋以言今民亦当求明君而归之考异曰范书以泰此语为哭陈窦袁纪以为哭三君八俊今从之】泰虽好臧否人伦【好呼到翻否音鄙】而不为危言覈论【覈谓深探其实也刻覈也】故能处浊世而怨祸不及焉【处昌吕翻】张俭亡命困迫望门投止【望门而投之以求止舍困急之甚也】莫不重其名行【行下孟翻】破家相容后流转东莱止李笃家外黄令毛钦操兵到门【考两汉志外黄县属陈留郡黄县属东莱郡毛钦葢为黄县令外字衍操千髙翻】笃引钦就席曰张俭负罪亡命笃岂得藏之若审在此此人名士明廷宁宜执之乎钦因起抚笃曰蘧伯玉耻独为君子足下如何专取仁义笃曰今欲分之明廷载半去矣【贤曰明廷犹言明府言不执俭得义之半也】钦叹息而去笃导俭经北海戏子然家【戏许宜翻姓谱伏戏氏之后】遂入渔阳出塞其所经歴伏重诛者以十数连引收考者布徧天下宗亲并皆殄灭郡县为之残破【为于伪翻】俭与鲁国孔襃有旧亡抵襃不遇【贤曰抵归也】襃弟融年十六匿之后事泄俭得亡走国相收襃融送狱【相息亮翻】未知所坐融曰保纳舍藏者融也当坐【谓自保无它而纳俭因舍止而藏匿之】襃曰彼来求我非弟之过吏问其母母曰家事任长【任音壬长知两翻】妾当其辜一门争死郡县疑不能决乃上谳之【贤曰前书音义曰谳请也上时掌翻谳音宜桀翻】诏书竟坐襃及党禁解俭乃还乡里后为卫尉卒年八十四【俭传云建安初徴为卫尉不得已而起俭见曹氏世德已萌乃阖门县车不豫政事岁余卒于许下】夏馥闻张俭亡命叹曰孽自已作空污良善【污乌路翻】一人逃死祸及万家何以生为乃自翦须变形【须与须同】入林虑山中【虑音庐】隐姓名为冶家佣亲突烟炭形貌毁瘁【瘁似醉翻】积二三年人无知者馥弟静载缣帛追求饷之馥不受曰弟奈何载祸相饷乎党禁未解而卒初中常侍张让父死归葬颍川虽一郡毕至而名士无往者让甚耻之陈寔独吊焉及诛党人让以寔故多所全宥南阳何颙素与陈蕃李膺善亦被收捕【颙鱼容翻被皮义翻】乃变名姓匿汝南间与袁绍为奔走之交常私入雒阳从绍计议为诸名士罹党事者求救援设权计使得逃隐所全免甚众初太尉袁汤三子成逢隗成生绍逢生术【据术字公路当读如月令审端径术之术音遂又据説文术邑中道读从入声则二音皆通隗五罪翻】逢隗皆有名称少歴显官【称尺证翻少诗照翻】时中常侍袁赦　【考异曰袁纪作袁朗今从范书袁隗传】以逢隗宰相家与之同姓推崇以为外援故袁氏贵宠于世富奢甚不与它公族同绍壮健有威容爱士养名賔客辐凑归之辎軿柴毂填接街陌【贤曰説文曰軿车衣车也郑注周礼曰軿犹屏也取其自蔽隐柴毂贱者之车袁绍事始此党锢既死而诛宦官者二袁也人不为善而欲去害己者天其许之乎】术亦以侠气闻逢从兄子闳少有操行【侠户颊翻从才用翻少诗照翻行下孟翻】以耕学为业逢隗数餽之无所受【数所角翻】闳见时方险乱而家门富盛常对兄弟叹曰吾先公福祚后世不能以德守之而竞为骄奢与乱世争权此即晋之三郤矣【先公谓袁安也三郤谓晋大夫郤锜郤犫郤至也郤氏世为晋卿三子者凭藉世资骄奢侵权为厉公所杀】及党事起闳欲投迹深林以母老不宜逺遁乃筑土室四周于庭不为户自牖纳饮食母思闳时往就视母去便自掩闭兄弟妻子莫得见也潜身十八年卒于土室初范滂等非讦朝政【贤曰讦谓横议是非也讦居谒翻朝直遥翻】自公卿以下皆折节下之【折而设翻下遐稼翻】太学生争慕其风以为文学将兴处士复用申屠蟠独叹曰昔战国之世处士横议列国之王至为拥篲先驱【史记邹衍如燕昭王拥篲先驱请列弟子之座而受业筑碣石宫身亲往师之处昌吕翻复扶又翻横戸孟翻为于伪翻篲祥岁翻】卒有坑儒烧书之祸【事见七卷秦始皇三十四年三十五年卒子恤翻】今之谓矣乃絶迹于梁砀之间【砀音唐】因树为屋自同佣人居二年滂等果罹党锢之祸唯蟠超然免于评论
　　臣光曰天下有道君子扬于王庭以正小人之罪而莫敢不服天下无道君子囊括不言以避小人之祸而犹或不免【坤之六四居近五之位而无相得之义乃上下闭隔之时羣隂既盛故当括囊以避祸夬以五阳决一隂小人衰微君子道盛故可扬于王庭以声小人之罪】党人生昬乱之世不在其位四海横流而欲以口舌救之臧否人物【横户孟翻否音鄙】激浊扬清撩虺蛇之头【撩连条翻】践虎狼之尾以至身被淫刑【被皮义翻】祸及朋友士类殱灭而国随以亡不亦悲乎【殱息亷翻】夫唯郭泰既明且哲以保其身【以尹吉甫美仲山甫者美郭泰】申屠蟠见几而作不俟终日【谓申屠蟠得豫之六二几居希翻】卓乎其不可及已
　　庚子晦日有食之　十一月太尉刘宠免太仆扶沟郭禧为太尉　鲜卑冦并州　长乐太仆曹节病困诏拜车骑将军有顷疾瘳上印绶【上时掌翻】复为中常侍位特进秩中二千石　髙句骊王伯固冦辽东菟太守耿临讨降之【句如字又音驹骊力知翻】
　　三年春三月丙寅晦日有食之　征段颎还京师拜侍中颎在边十余年未尝一日蓐寝【颎古迥翻郭璞曰蓐席也】与将士同甘苦故皆乐为死战【乐音洛】所向有功　夏四月太尉郭禧罢以太中大夫闻人袭为太尉　秋七月司空刘嚣罢八月以大鸿胪梁国桥为司空【姓谱黄帝葬桥山子孙守冢因氏焉】　九月执金吾董宠坐矫永乐太后属请下狱死【属之欲翻下遐稼翻】　冬郁林太守谷永以恩信招降乌浒人十余万【万震曰乌浒之地在广州之南交州之北贤曰乌浒南方夷号也广州记曰其俗食人以鼻饮酒口中进噉如故刘昫曰贵州郁平县汉郁林广郁县地古西瓯骆越所居谷永招降乌浒开置七县即此也杜佑曰乌浒地在今南海郡之西南安南府北朔宁郡管浒呼古翻】皆内属受冠带开置七县凉州刺史扶风孟佗【贤曰佗音驼】遣从事任涉将敦煌兵
　　五百人与戊巳校尉曹寛西域长史张宴将焉耆兹车师前后部合三万余人讨疏勒【以元年疏勒弑其王也任音壬敦徒门翻校户孝翻兹音丘慈】攻桢中城四十余日不能下引去其后疏勒王连相杀害朝廷亦不能复治【复扶又翻治直之翻】初中常侍张让有监奴典任家事威形諠赫【諠况逺翻】孟佗资产饶赡【赡而艶翻】与奴朋结倾竭馈问无所遗爱【言其泛爱无有遗者】奴咸德之问其所欲佗曰吾望汝曹为我一拜耳【为于伪翻】时賔客求谒让者车常数百千两【两音亮】佗诣让后至不得进监奴乃率诸仓头迎拜于路遂共轝车入门【轝羊茹翻】賔客咸惊谓佗善于让皆争以珍玩赂之佗分以遗让【遗于季翻】让大喜由是以佗为凉州刺史
　　四年春正月甲子帝加元服赦天下唯党人不赦　二月癸卯地震　三月辛酉朔日有食之　太尉闻人袭免以太仆汝南李咸为太尉　大疫　司徒许训免以司空桥为司徒　夏四月以太常南阳来艶为司空秋七月司空来艶免　癸丑立贵人宋氏为皇后后执金吾酆之女也　司徒桥免以太常南阳宗俱为司空前司空许栩为司徒　帝以窦太后有援立之功冬十月戊子朔率羣臣朝太后于南宫亲馈上夀【朝直遥翻馈进食也】黄门令董萌因此数为太后诉寃【数所角翻为于伪翻】帝深纳之供养资奉有加于前【供居用翻养羊尚翻】曹节王甫疾之诬萌以谤讪永乐宫【帝母孝仁董太后所居也乐音洛】下狱死【下遐稼翻】　鲜卑冦并州



　　资治通鉴卷五十六
&lt;史部,编年类,资治通鉴&gt;
　　钦定四库全书
　　资治通鉴卷五十七　　　宋　司马光　撰
　　胡三省　音注
　　汉纪四十九【起武困敦尽上章君滩凡九年】
　　孝灵皇帝上之下
　　熹平元年春正月车驾上原陵司徒掾陈留蔡邕曰吾闻古不墓祭朝廷有上陵之礼始谓可损今见威仪察其本意乃知孝明皇帝至孝恻隠不易夺也【据礼仪志西都旧有上陵至东都则其仪文愈备其畧见四十四卷永平元年丄时掌翻掾俞绢翻易以防翻】礼有烦而不可省者此之谓也　三月壬戌太傅胡广薨年八十二广周流四公【太傅太尉司徒司空】三十余年【贤曰广以顺帝汉安元年为司空至熹平元年薨三十一年也】歴事六帝【安顺冲质桓灵】礼任极优罢免未甞满嵗辄复升进【复扶又翻】所辟多天下名士与故吏陈蕃李咸竝为三司【三司即三公】练达故事明解朝章【解户买翻晓也朝直遥翻】故
　　京师谚曰万事不理问伯始天下中庸有胡公【胡广字伯始夫既曰万事不理问伯始则当时之责望亦重矣岂可以三十余年周流四公为荣哉贤曰中和也庸常也中和可常行之德也】然温柔谨慤常逊言恭色以取媚于时无忠直之风天下以此薄之　五月己巳赦天下改元　长乐太仆侯览坐专权骄奢策收印绶自杀【长乐太仆太后宫官也主驭宦者为之秩二千石乐音洛】　六月京师大水　窦太后母卒于比景太后忧思感疾癸巳崩于云台宦者积怨窦氏以衣车载太后尸置城南市舍数日曹节王甫欲用贵人礼殡帝曰太后亲立朕躬统承大业岂宜以贵人终乎于是发丧成礼节等欲别葬太后而以冯贵人配祔【贤曰祔谓新死之主祔于先死者之庙妇祔于其夫所祔之妃妾祔于妾祖姑也】诏公卿大防朝堂【朝直遥翻】令中常侍赵忠监议【监古衘翻】太尉李咸时病扶舆而起捣椒自随【孔頴达曰释木云檓大椒郭璞曰今椒树丛生实大者名为檓陆玑疏云椒树如茱萸有针刺叶坚而滑泽蜀人作茶吴人作茗皆合煑其叶以为香今成臯山间有椒谓之竹叶椒其树亦如蜀椒少毒热不中合药也可着饮食中又用烝鸡豚最佳香东海诸鸟亦有椒树枝叶皆相似子长而不圆甚香其味似橘皮本草亦云椒大热有毒按李咸捣椒自随齐明帝将杀髙武诸孙敇太官煑椒二斛盖其毒能杀人也】谓妻子曰若皇太后不得配食桓帝吾不生还矣【欲以死争之也】既议坐者数百人各瞻望良久莫肯先言赵忠曰议当时定廷尉陈球曰皇太后以盛德良家母临天下宜配先帝是无所疑忠笑而言曰陈廷尉宜便操笔【操千髙翻】球即下议曰皇太后自在椒房有聪明母仪之德遭时不造援立圣明承继宗庙功烈至重先帝晏驾因遇大狱迁居空宫不幸早世家虽获罪事非太后今若别葬诚失天下之望且冯贵人冡尝被发掘骸骨暴露与贼并尸魂灵污染【贤曰段颎为河南尹坐盗发冯贵人冡左迁谏议大夫余据颎以延熹三年入为侍中转执金吾河南尹则发冢之事于是年近耳被皮义翻】且无功于国何宜上配至尊忠省球议【省悉井翻下同】作色俛仰蚩球曰陈廷尉建此议甚健【蚩笑也】球曰陈窦既寃皇太后无故幽闭臣常痛心天下愤叹今日言之退而受罪宿昔之愿也李咸曰臣本谓宜尔诚与意合于是公卿以下皆从球议曹节王甫犹争以为梁后家犯恶逆别葬懿陵【梁后先桓帝崩葬懿陵梁冀诛始废陵为贵人冡】武帝黜废卫后而以李夫人配食【戾太子之乱武帝策废其母衞后后自杀武帝崩霍光縁帝雅意以李夫人配食】今窦氏罪深岂得合葬先帝李咸复上疏曰臣伏惟章德窦后虐害恭怀安思阎后家犯恶逆【窦后事见四十六卷章帝建初八年阎后事见五十卷五十一卷安帝延光三年四年复扶又翻】而和帝无异葬之议顺朝无贬降之文【朝直遥翻】至于卫后孝武皇帝身所废弃不可以为比今长乐太后尊号在身亲尝称制且援立圣明光隆皇祚太后以陛下为子陛下岂得不以太后为母子无黜母臣无贬君宜合葬宣陵一如旧制帝省奏从之【省悉景翻考异曰袁纪云河南尹李咸执药上书曰昔秦始皇幽闭母后感茅焦之言立驾迎母供养如初夫以秦后之恶始皇之悖尚纳直臣之语不失母子之恩岂况皇太后不以罪殁陛下之过有重始皇臣谨左手赍章右手执药诣阙自闻如遂不省臣当饮鸩自裁下觐先帝具陈得失章省上感其言使公卿更议廷尉陈球乃下议与范不同今从范书】　秋七月甲寅葬桓思皇后于宣陵　有人书朱雀阙【古今注永平二年十一月初作北宫朱爵南司马门阙在宫门之外】言天下大乱曹节王甫幽杀太后　【考异曰旧云常侍侯览多杀党人按时览已死恐误今去之】公卿皆尸禄无忠言者诏司校尉刘猛逐捕十日一防猛以诽书言直不肯急捕月余主名不立【贤曰不得书阙主名】猛坐左转谏议大夫以御史中丞段颎代之颎乃四出逐捕及太学游生系者千余人节等又使颎以他事奏猛论输左校【校户教翻】初司校尉王寓依倚宦官求荐于太常张奂奂拒之寓遂陷奂以党罪禁铜奂尝与段颎争击羌不相平【事见上卷建宁元年】颎为司欲逐奂归敦煌而害之【奂徙属农事见上卷桓帝永康元年敦徒门翻】奂奏记哀请于颎乃得免初魏郡李暠为司校尉【暠古老翻】以旧怨杀扶风苏谦谦子不韦瘗而不葬【瘗于计翻】变姓名结客报仇暠迁大司农不韦匿于廥中凿地旁达暠之寝室【説文曰廥刍槀藏音工外翻】杀其妾并小儿暠大惧以板借地一夕九徙又掘暠父冡断取其头【断丁管翻】标之于市暠求捕不获愤恚呕血死【恚于避翻】不韦遇赦还家乃葬父行丧张奂素睦于苏氏而段颎与暠善颎辟不韦为司从事不韦惧称病不诣颎怒使从事张贤就家杀之先以鸩与贤父曰若贤不得不韦便可饮此贤遂收不韦并其一门六十余人尽诛之勃海王悝之贬瘿陶也【悝苦回翻瘿于郢翻】因中常侍王甫求
　　复国许谢钱五千万既而桓帝遗诏复悝国【悝复国事见上卷永康元年】悝知非甫功不肯还谢钱中常侍郑飒中黄门董腾数与悝交通【飒音立数所角翻】甫密司察以告段颎【司读曰伺】冬十月收飒送北寺狱使尚书令亷忠诬奏飒等谋迎立悝大逆不道遂诏冀州刺史收悝考实迫责悝令自杀妃妾十一人子女七十人伎女二十四人皆死狱中【伎渠绮翻】傅相以下悉伏诛甫等十二人皆以功封列侯　十一月防稽妖贼许生起句章【句章县属防稽郡贤曰故城在今越州鄮县西十三州志曰句践之地南至句无其后并吴因大城之章霸功以示子孙故曰句章妖于骄翻句音章句之句】自称阳明皇帝众以万数遣扬州刺史臧旻丹阳太守陈寅讨之　十二月司徒许栩罢以大鸿胪袁隗为司徒【隗五罪翻　考异曰袁纪在四年今从范书】　鲜卑寇并州　是岁单于车儿死子屠特若尸逐就单于立【车昌翻】
　　二年春正月大疫　丁丑司空宗俱薨　二月壬午赦天下　以光禄勲杨赐为司空　三月太尉李咸免夏五月以司隷校尉段颎为太尉　六月北海地震秋七月司空杨赐免以太常颍川唐珍为司空珍衡之弟也　冬十二月太尉段颎罢　鲜卑冦幽并二州癸酉晦日有食之
　　三年春二月己巳赦天下　以太常东海陈耽为太尉三月中山穆王畅薨无子国除【畅中山简王焉之曽孙焉光武子　考异】
　　【曰本传云子节王稚嗣无子国除与帝纪异未知孰是又不知稚薨在何年今且从帝纪】　夏六月封河间王利子康为济南王奉孝仁皇祀【帝入继太宗故以康奉孝仁皇祀利帝从兄弟也济子礼翻】　吴郡司马富春孙坚召募精勇得千余人助州郡讨许生【百官志郡有丞长史而无司马葢是时以盗起置司马以主兵也富春县属吴郡贤曰今杭州富阳县也避晋简文帝母郑太后讳改曰富阳】冬十一月臧旻陈寅大破生于防稽斩之【防工外翻】　任城王博薨无子国絶【桓帝延熹四年博绍封任城国】　十二月鲜卑入北地太守夏育率屠各追击破之【守式又翻夏户雅翻屠直于翻】迁育为防乌桓校尉鲜卑又寇并州　司空唐珍罢以永乐少府许训为司空【永乐少府董太后宫官也乐音洛】
　　四年春三月诏诸儒正五经文字命议郎蔡邕为古文篆三体书之刻石立于太学门外【雒阳记曰太学在雒阳城南开阳门外讲堂长十丈广二丈堂前石经四部本碑凡四十六枚西行尚书周易公羊传十六碑存十二碑毁南行礼记十五碑悉崩坏东行论语三碑毁礼记碑上有谏议大夫马日防议郎蔡邕名古文科斗书也大也今谓之八分书后魏江式曰伏羲氏作而八卦形其画轩辕氏兴而灵彰其采古史苍颉览二象之爻观鸟兽之迹别剏文字以代结绳迄于三代厥体颇异虽依类取制未能殊苍氏矣周礼保氏教国子以六书一曰指事二曰象形三曰谐声四曰防意五曰转注六曰假借葢是苍颉之遗法及宣王太史史籕着大十五篇与古文或同或异时人即谓之籕书孔子修六经左丘明述春秋皆以古文七国殊轨文字乖别秦兼天下李斯奏罢不合秦文者斯作苍颉篇车府令赵髙作爰歴篇太史令胡母敬作博学篇皆取史籕或颇有省改所谓小者也秦烧经书涤除旧典官狱繁多以趣约易始用隷书古文由此息矣隷书者始皇使下杜人程邈附于小所作也世人以邈徒隷即谓之隷书故秦有八体一曰大二曰小三曰符书四曰虫书五曰摹印六曰署书七曰殳书八曰隷书汉兴有尉律学教以籕书乂习八体乂有草书莫知谁始其形书虽无厥谊亦是一时之变通也孝宣时召通苍颉读者独张敞从受之凉州刺史杜业沛人爰礼讲学大夫秦近亦能言之孝平时征礼等百余人説文字于未央宫中黄门侍郎雄采以作训纂亡新居摄使大司马甄丰校文字之部颇改定古文时有六书一曰古文孔子壁中书也二曰竒字即古文而异者三曰书云小也四曰佐书秦隷书也五曰缪所以摹印也六曰鸟虫所以书幡信也壁中书者鲁恭王壊孔子宅而得尚书春秋论语孝经也又北平侯张苍献春秋左氏传书体与孔氏相类即前代之古文也后汉郎中扶风曹喜号曰工小异斯法而甚精巧自是后学皆其法也又诏侍中贾逵修理旧文殊艺异术王教一端苟有可以加于国者靡不悉集逵即汝南许慎古学之师也慎嗟时人之好竒叹俗儒之穿凿撰説文解字十五篇类聚羣分杂而不越最可得而论也左中郎将陈留蔡邕采李斯曹喜之灋为古今杂形诏于太学立石经刋载五经题书楷灋多是邕书后开鸿都书画竒能莫不云集时诸方献无出邕者魏初博士清河张揖着埤苍广雅古今字诂缀拾遗漏增长事类抑于文为益然其字诂方之许篇古今体用或得或失陈留邯郸淳亦与揖同特善仓雅许氏字指八体六书精究开理有名于揖又建三字石经于汉碑西较之説文隷大同而古字小异又有京兆韦诞河东卫觊二家并号能当时台观榜题宝器之名悉是诞书咸之子孙世称其妙晋世义阳王典祠令吕忱表上字林六卷寻其况趣附托许慎説文而按偶章句隐别古籕竒惑之字文得正隷不差意也忱弟静别放故左校令李登声韵之法作韵集五卷使宫商龣征羽各为一篇而文字与兄便是鲁卫音读楚夏时有不同皇魏承百王之季世易风移文字改变形缪错隷体失真俗学鄙习复加虚造巧谈辩士以意为疑惑于时难以厘改乃曰追来为归巧言为辩小兔为防神虫为蚕如斯甚众皆不合孔氏古书史籕大许氏説文石经三字也式言字学本末颇详故备着之赵明诚金石録曰石经葢汉灵帝熹平四年所立其字则蔡邕小字八分书也后汉书儒林传叙云为古文隷三体者非也盖邕所书乃八分而三体石经乃魏时所建也洪氏隷续曰石经见于范史帝纪及儒林宦者传皆云五经蔡邕张驯则曰六经惟儒林传云为古文三体书法郦氏水经云汉立石经于太学魏正始中又刻古文三字石经唐志有三字石经古两种曰尚书曰左传独隋志所书异同其目有一字石经七种三字石经三种既以七经为蔡邕书矣又云魏立一字石经乃其误也范蔚宗时三体石经与熹平所防并列于学宫故史笔误书其事后人袭其譌错或不见石刻无以考正赵氏虽以一字为中郎所书而未见三体者欧阳氏以三体为汉碑而未尝见一字者近世方勺作泊宅编载其弟匋所防石经亦为范史隋志所惑指三体为汉字至公羊碑有马日防等名乃云世用其所正定之本因存其名可谓谬论北史江式云魏邯郸淳以书教皇子建三字石经于汉碑西按此碑以正始年中立汉书云元嘉元年度尚命邯郸淳作曹娥碑时淳已弱冠自元嘉至正始亦九十余年式以三字为魏碑则是谓之邯郸淳所书非也】使后儒晩学咸取正焉碑始立其观视及摹写者车乘日千余两填塞街陌【乘绳证翻两音亮塞悉则翻】　初朝议以州郡相党人情比周【比毗至翻下同】乃制昏姻之家及两州人士不得对相监临【监古防翻】至是复有三互灋【贤曰三互谓婚姻之家及两州人不得交互为官也复扶又翻下同】禁忌转密选用艰难幽冀二州久缺不补蔡邕上疏曰伏见幽冀旧壤铠马所出【贤曰铠甲也周礼考工记曰燕无函函亦甲也言幽燕之地家家皆能为函故无函匠也左传曰冀之北土马之所生】比年兵饥渐至空耗今者阙职经时吏民延属【比毗至翻延属者延颈而属望也属之欲翻】而三府选举逾月不定臣怪问其故云避三互十一州有禁当取二州而已又二州之士或复限以岁月【复扶又翻下同】疑迟淹两州悬空万里萧条无所管系愚以为三互之禁禁之薄者今但申以威灵明其宪令对相部主【冀州之人刺幽州幽州之人刺冀州是为对相部主】尚畏惧不敢营私况乃三互何足为嫌昔韩安国起自徒中【韩安国梁人坐法抵罪梁内史缺天子遣使拜为梁内史起徒中为二千石】朱买臣出于幽贱【朱买臣吴人家贫卖薪以自给后随计吏至长安拜防稽太守】竝以才宜还守本邦岂复顾循三互系以末制乎臣愿陛下上则先帝蠲除近禁其诸州刺史器用可换者无拘日月三互以差厥中朝廷不从
　　臣光曰叔向有言国将亡必多制【左传叔向诒子产书之言也】明王之政谨择忠贤而任之凡中外之臣有功则赏有罪则诛无所阿私灋制不烦而天下大治【治直吏翻】所以然者何哉执其本故也及其衰也百官之任不能择人而禁令益多防闲益密有功者以阂文不赏【阂与碍同】为奸者以巧灋免诛上下劳扰而天下大乱所以然者何哉逐其末故也孝灵之时刺史二千石贪如豺虎暴殄烝民而朝廷方守三互之禁以今视之岂不适足为笑而深可为戒哉
　　封河间王建孙佗为任城王【佗帝从兄弟之子也佗徒河翻任音壬】　夏四月郡国七大水　五月丁卯赦天下　延陵园灾【延陵成帝陵也】　鲜卑寇幽州　六月农三辅螟　于窴王安国攻拘弥大破之杀其王【窴徒贤翻】戊巳校尉西域长史各发兵辅立拘弥侍子定兴为王人众裁千口
　　五年夏四月癸亥赦天下　益州郡夷反太守李颙讨平之【颙鱼容翻】　大雩　五月太尉陈耽罢以司空许训为太尉　闰月永昌太守曹鸾上书曰夫党人者或耆年渊德或衣冠英贤皆宜股肱王室左右大猷者也而久被禁锢辱在涂泥【被皮义翻】谋反大逆尚蒙赦宥党人何罪独不开恕乎所以灾异屡见【见贤遍翻】水旱洊臻皆由于斯宜加沛然以副天心帝省奏大怒【省悉井翻】即诏司隷益州槛车收鸾送槐里狱掠杀之【永昌郡属益州刺史而扶风槐里县属司隷葢诏益州收鸾而司隷送槐里狱掠音亮】于是诏州郡更考党人门生故吏父子兄弟在位者悉免官禁锢爰及五属【贤曰谓斩衰齐衰小功大功缌麻也】　六月壬戌以太常南阳刘逸为司空　秋七月太尉许训罢以光禄勲刘寛为太尉　冬十月司徒袁隗罢　十一月丙戌以光禄大夫杨赐为司徒　是岁鲜卑宼幽州
　　六年春正月辛丑赦天下　夏四月大旱七州蝗令三公条奏长吏苛酷贪汚者罢免之平原相渔阳阳球坐严酷征诣廷尉【姓谱齐人迁阳子孙以国为氏一曰周景王封少子于阳樊因邑命氏　考异曰本传司空张颢条奏按颢光和元年为太尉未尝为司空球光和元年陷蔡邕时已为将作大匠不知被征果在何年唯熹平五年六年大旱故附于此】帝以球前为九江太守讨贼有功【球传云九江山贼起三府上球有理奸才拜九江太守球到设方畧凶贼殄破】特赦之拜议郎　鲜卑寇三边【鲜卑强盛东西北三边皆被寇也】　市贾小民相聚为宣陵孝子者数十人诏皆除太子舍人【宣陵桓帝陵百官志太子舍人秩二百石更直宿卫如三署郎中贾音古】　秋七月司空刘逸免以卫尉陈球为司空　初帝好文学【好呼到翻】自造皇羲篇五十章因引诸生能为文赋者竝待制鸿都门下后诸为尺牍及工书鸟者　【贤曰按説文曰牍书板也长二尺艺文志曰六体者古文竒字书隷书缪虫书音义曰古文谓孔子壁中书也竒字即古文而异者也书谓小葢秦始皇使程邈所作也隷书亦程邈所献主于隷从简易也缪谓其文屈曲绕所以摹印章虫书谓为虫鸟之形所以书旛信也】皆加引召遂至数十人侍中祭酒乐松贾护多引无行趣埶之徒置其间【百官志侍中有仆射一人中兴转为祭酒行下孟翻趣七喻翻】憙陈闾里小事【憙许记翻】帝甚悦之待以不次之位又久不亲行郊庙之礼防诏羣臣各陈政要蔡邕上封事曰夫迎气五郊清庙祭祀养老辟雍【迎气五郊及养老辟雍注并见四十四卷明帝永平二年汉宗庙一岁五祀春以正月夏以四月秋以七月冬以十月及腊】皆帝者之大业祖宗所祗奉也而有司数以蕃国疎丧宫内产生及吏卒小污【疎丧谓疎属之丧也贤曰小污谓病及死也数所角翻】废阙不行忘礼敬之大任禁忌之书拘信小故以亏大典自今斋制宜如故典【汉制凡斋天地七日宗庙山川五日小祀三日斋日内有污染解斋副倅行礼先斋一日有污秽灾变斋祀如仪】庶答风霆灾妖之异【妖于骄翻】又古者取士必使诸侯岁贡【尚书大传曰古者诸侯之于天子三岁一贡士】孝武之世郡举孝亷又有贤良文学之选于是名臣辈出文武竝兴汉之得人数路而已【贤曰数路谓孝亷贤良文学之类也】夫书画辞赋才之小者匡国治政未有其能【治直之翻下同】陛下即位之初先涉经术听政余日观省篇章【省悉井翻】聊以游意当代博奕非以为教化取士之本而诸生竞利作者鼎沸其髙者颇引经训风喻之言下则连偶俗语有类俳优或窃成文虚冒名氏臣每受诏于盛化门差次録第其未及者亦复随辈皆见拜擢既加之恩难复收改但守奉禄于义已不可复使治民【复扶又翻】及在州郡昔孝宣防诸儒于石渠【事见二十七卷甘露三年】章帝集学士于白虎【事见四十六卷建初四年】通经释义其事优大文武之道所宜从之若乃小能小善虽有可观孔子以为致逺则泥君子固当志其大者【贤曰子夏曰虽小道必有可观者焉致逺恐泥郑注云小道如今诸子书也泥谓滞陷不通邕以为孔子之言当别有所据也泥乃计翻】又前一切以宣陵孝子为太子舍人臣闻孝文皇帝制丧服三十六日【事见十四卷文帝后七年】虽继体之君父子至亲公卿列臣受恩之重皆屈情从制不敢逾越今虚伪小人本非骨肉既无幸私之恩又无禄仕之实恻隐之心义无所依至有奸轨之人通容其中桓思皇后祖载之时【郑曰祖谓将葬祖祭于庭载谓升柩于车也】东郡有盗人妻者亡在孝中本县追捕乃伏其辜虚伪杂秽难得胜言【胜音升】太子官属宜搜选令德岂有但取丘墓凶丑之人其为不祥莫与大焉【言虽它有不祥莫与比并大也】宜遣归田里以明诈伪书奏帝乃亲迎气北郊及行辟雍之礼又诏宣陵孝子为舍人者悉改为丞尉焉【汉县置丞尉丞署文书典知仓狱尉主盗贼】　护乌桓校尉夏育上言【校户教翻夏户雅翻上时掌翻】鲜卑宼边自春以来三十余发请征幽州诸郡兵出塞击之一冬二春必能禽灭先是护羌校尉田晏坐事论刑【先悉荐翻】被原【被皮义翻】欲立功自効乃请中常侍王甫求得为将甫因此议遣兵与育并力讨贼帝乃拜晏为破鲜卑中郎将大臣多有不同乃召百官议于朝堂蔡邕议曰征讨殊类所由尚矣然而时有同异埶有可否故谋有得失事有成败不可齐也夫以世宗神武将帅良猛财赋充实所括广逺数十年间官民俱匮犹有悔焉【谓轮台哀痛之诏也】况今人财竝乏事劣昔时乎自匈奴遁逃鲜卑强盛据其故地【事见四十七卷和帝永元五年】称兵十万才力劲健意智益生加以闗塞不严禁网多漏精金良铁皆为贼有汉人逋逃为之谋主兵利马疾过于匈奴昔段颎良将习兵善战有事西羌犹十余年【段颎自桓帝延熹二年击西羌至建宁二年始成功凡十一年】今育晏才策未必过颎鲜卑种众不弱曩时【种章勇翻】而虚计二载【载子亥翻】自许有成若祸结兵连岂得中休当复征发众人转运无已【复扶又翻】是为耗竭诸夏并力蛮夷夫边垂之患手足之疥搔中国之困胷背之瘭疽【贤曰疥音介搔新到翻埤苍曰瘭必烧翻杜预注左传曰疽恶疮也】方今郡县盗贼尚不能禁况此丑虏而可伏乎昔髙祖忍平城之耻吕后弃慢书之诟【诟古候翻耻也】方之于今何者为盛天设山河秦筑长城汉起塞垣所以别内外异殊俗也【别彼列翻】茍无防国内侮之患则可矣【防与蹙同】岂与虫螘之虏【螘与蚁翻】校往来之数哉虽或破之岂可殄尽而方令本朝为之旰食乎【为于伪翻下同旰晩也音古按翻】昔淮南王安谏伐越曰如使越人蒙死以逆执事厮舆之卒有一不备而归者【前书音义曰厮微也舆众也】虽得越王之首犹为大汉羞之而欲以齐民易丑虏皇威辱外夷就如其言犹已危矣况乎得失不可量邪【量音良】帝不从八月遣夏育出髙栁田晏出云中匈奴中郎将臧旻率南单于出鴈门各将万骑三道出塞二千余里檀石槐命三部大人各帅众逆战【檀石槐分其国为三部见五十五卷桓帝延熹九年帅读曰帅】育等大败丧其节传辎重【丧息浪翻传株恋翻重直用翻】各将数十骑犇还死者什七八三将槛车征下狱【下遐稼翻】赎为庶人　冬十月癸丑朔日有食之　太尉刘寛免　辛丑京师地震　十一月司空陈球免　十二月甲寅以太常河南孟为太尉【音乙六翻】　庚辰司徒杨赐免　以太常陈耽为司空　辽西太守甘陵赵苞到官遣使迎母及妻子垂当到郡道经栁城【杜佑曰汉辽西郡故城在卢龙城东栁城县属辽西郡贤曰故城在今营州南】值鲜卑万余人入塞冦钞【钞楚交翻】苞母及妻子遂为所刼质【质音致刼以为质也】载以击郡苞率骑二万与贼对陈【陈读曰阵】贼出母以示苞苞悲号谓母曰为子无状欲以微禄奉养朝夕不图为母作祸【号户刀翻养羊亮翻为于伪翻】昔为母子今为王臣义不得顾私恩毁忠节唯当万死无以塞罪【塞悉则翻】母遥谓曰威豪【赵苞字威豪】人各有命何得相顾以亏忠义尔其勉之苞即时进战贼悉摧破其母妻皆为所害苞自上归葬【自上奏乞归葬也上时掌翻】帝遣使吊慰封鄃侯【鄃音输】苞葬讫谓乡人曰食禄而避难非忠也【难乃旦翻】杀母以全义非孝也如是有何面目立于天下遂欧血而死
　　光和元年【是年三月改元】春正月合浦交趾乌浒蛮反【浒呼古翻】招引九真日南民攻没郡县　太尉孟罢　二月辛亥朔日有食之　癸丑以光禄勲陈国袁滂为司徒　己未地震　置鸿都门学其诸生皆敇州郡三公举用辟召或出为刺史太守入为尚书侍中有封侯赐爵者【赐爵闗内侯以下也】士君子皆耻与为列焉　三月辛丑赦天下改元　以太常常山张颢为太尉颢中常侍奉之弟也夏四月丙辰地震　侍中寺雌鸡化为雄　司空陈耽免以太常来艳为司空　六月丁丑有黒气堕帝所御温德殿东庭中长十余丈似龙【长直亮翻】　秋七月壬子青虹见玉堂后殿庭中【洛阳宫殿名南宫有玉堂前后殿见贤遍翻】诏召光禄大夫杨赐等诣金商门【洛阳记曰南宫有崇德殿太极殿殿西有金商门】问以灾异及消复之术【消复者消变而复其常也】赐对曰春秋防曰天投蜺天下怨海内乱【春秋演孔图曰霓者斗之乱精也失度投蜺见郭璞注尔雅曰双出色鲜盛者为雄曰虹闇者为雌曰蜺】加四百之期亦复垂及【春秋演孔图曰刘四百岁之际褒汉王辅皇王以期有名不就宋均注曰虽褒族人为汉王以自辅以当有应期名见摄録者故名不就也复扶又翻】今妾媵阉尹之徒共专国朝【媵以证翻朝直遥翻】欺罔日月又鸿都门下招防羣小造作赋説见宠于时更相荐説【更工衡翻】旬月之间竝各防擢乐松处常伯任芝居纳言【常伯侍中纳言尚书处昌吕翻】郤俭梁鹄各受丰爵不次之宠【姓谱郤晋卿郤氏之后】而令搢绅之徒委伏畎畮【畮古亩字】口诵尧舜之言身蹈絶俗之行【行下孟翻】弃捐沟壑不见逮及冠履倒易陵谷代处幸頼皇天垂象谴告周书曰天子见怪则修德诸侯见怪则修政卿大夫见怪则修职士庶人见怪则修身【此逸书也】唯陛下斥逺佞巧之臣【逺于愿翻】速征鹤鸣之士【易曰鹤鸣在隂其子和之我有好爵吾与尔縻之系辞曰君子居室言善则千里之外应之鹤鸣之士言士之修身践言为时所称者也】断絶尺一【断丁管翻】抑止槃游冀上天还威众变可弭议郎蔡邕对曰臣伏思诸异皆亡国之怪也天于大汉殷勤不已故屡出祅变以当谴责【祅与妖同于骄翻】欲令人君感悟改危即安今蜺堕鸡化皆妇人干政之所致也前者乳母赵娆贵重天下【娆奴鸟翻】谗谀骄溢续以永乐门史霍玉【永乐门史董太后宫官乐音洛】依阻城社又为奸邪今道路纷纷复云有程大人者【宫中耆宿皆称中大人复扶又翻】察其风声将为国患宜髙为隄防明设禁令深惟赵霍以为至戒今太尉张颢为王所进光禄勲伟璋有名贪浊【伟姓璋名】又长水校尉赵玹【玹音】屯骑校尉盖升【盖古合翻】竝叨时幸荣富优足宜念小人在位之咎退思引身避贤之福伏见廷尉郭禧纯厚老成光禄大夫桥聪达方直故太尉刘宠忠实守正竝宜为谋主数见访问【数所角翻】夫宰相大臣君之四体委任责成优劣已分不宜听纳小吏雕琢大臣也【贤曰雕琢谓防削以成其罪也】又尚方工技之作【续汉志尚方掌上手工作御刀劔诸好器物技巨绮翻】鸿都篇赋之文可且消息以示惟忧【惟思也】宰府孝亷士之髙选近者以辟召不慎切责三公而今竝以小文超取选举开请托之门违明王之典众心不厌【贤曰厌伏也音一叶翻】莫之敢言臣愿陛下忍而絶之思惟万机以答天望圣朝既自约厉左右近臣亦宜从化人自抑损以塞咎戒【塞悉则翻】则天道亏满鬼神福谦矣【易曰天道亏盈而益谦鬼神害盈而福谦以盈为满者避惠帝讳也】夫君臣不密上有漏言之戒下有失身之祸【易曰君不密则失臣臣不密则失身】愿寝臣表无使尽忠之吏受怨奸仇章奏帝览而叹息因起更衣【更工衡翻】曹节于后窃视之悉宣语左右【语牛倨翻】事遂漏露其为邕所裁黜者侧目思报初邕与大鸿胪刘郃素不相平【胪陵如翻郃古合翻又曷阁翻】叔父卫尉质又与将作大匠阳球有隙球即中常侍程璜女夫也璜遂使人飞章言邕质数以私事请托于郃郃不听邕含隐切志欲相中【贤曰中伤也郃古合翻数所角翻中竹仲翻】于是诏下尚书召邕诘状【下遐稼翻下是下同诘去吉翻】邕上书曰臣实愚戆【戆陟降翻】不顾后害陛下不念忠臣直言宜加掩蔽诽谤卒至【卒读曰猝】便用疑怪臣年四十有六孤特一身得托名忠臣死有余荣恐陛下于此不复闻至言矣【复扶又翻】于是下邕质于雒阳狱劾以仇怨奉公议害大臣大不敬弃市【诬邕以请托不听志欲中伤为仇怨奉公之吏三公九卿皆大臣也劾户槩翻又户得翻】事奏中常侍河南吕强愍邕无罪力为伸请【为于伪翻】帝亦更思其章有诏减死一等与家属髠钳徙朔方不得以赦令除阳球使客追路刺邕【刺七亦翻】客感其义皆莫为用球又赂其部主【部主州牧郡守也】使加毒害所赂者反以其情戒邕由是得免　八月有星孛于天市【孛蒲内翻】　九月太尉张颢罢以太常陈球为太尉　司空来艳薨　【考异曰袁纪云艳以久病罢今从范书】　冬十月以屯骑校尉袁逢为司空　宋皇后无宠后宫幸姬众共谮毁渤海王悝妃宋氏即后之姑也中常侍王甫恐后怨之【悝被诛事见上熹平元年悝苦回翻】因谮后挟左道祝诅【祝职救翻诅庄助翻】帝信之遂策收玺绶【玺斯氏翻绶音受】后自致暴室以忧死父不其乡侯酆及兄弟竝被诛【不其县前汉属琅邪郡后汉并省为乡贤曰故城在今莱州即墨县西南葢其县之乡也其音基被皮义翻下同】　丙子晦日有食之尚书卢植上言凡诸党锢多非其罪可加赦恕申宥回枉又宋后家属竝以无辜委骸横尸不得敛葬【敛力赡翻】宜敇收拾以安游魂又郡守刺史一月数迁宜依黜陟以章能否纵不九载可满三岁【贤曰书曰三载考绩三考黜陟幽明孔安国注曰三年考功三考九年能否幽明有别升进其明者黜退其幽者此皆唐尧之法也载子亥翻】又请谒希求一宜禁塞【塞悉则翻】选举之事责成主者又天子之体理无私积宜大务蠲略细微帝不省【省悉井翻】　十一月太尉陈球免　十二月丁巳以光禄大夫桥为太尉　鲜卑冦酒泉种众日多【种章勇翻】縁边莫不被毒【被皮义翻】　诏中尚方【即尚方也属少府】为鸿都文学乐松江览等三十二人图象立赞以劝学者【为于伪翻】尚书令阳球谏曰臣案松览等皆出于微蔑【蔑者微之甚几于无也】斗筲小人【筲竹器容斗二升音所交翻】依慿世戚附托权豪俛眉承睫【睫即涉翻目毛也】徼进明时【徼一遥翻】或献赋一篇或鸟盈简【贤曰八体书有鸟象形以为字也】而位升郎中形图丹青亦有笔不牍辞不辨心假手请字妖伪百品莫不蒙被殊恩蝉蜕滓浊【贤曰説文曰蜕蝉蛇所解皮也音式鋭翻或音他外翻】是以有识掩口【谓掩口而笑也】天下嗟叹臣闻图象之设以昭劝戒欲令人君动鉴得失未闻竖子小人诈作文颂而可妄窃天官垂象图素者也今太学东观【东观在南宫观古玩翻】足以宣明圣化愿罢鸿都之选以销天下之谤书奏不省【省悉井翻】　是岁初开西邸卖官【开邸舍于西园因谓之西邸】入钱各有差二千石二千万四百石四百万其以德次应选者半之或三分之一于西园立库以贮之【贮丁吕翻】或诣阙上书占令长随县好丑丰约有贾【占章瞻翻长知两翻贾读曰价】富者则先入钱贫者到官然后倍输又私令左右卖公卿公千万卿五百万初帝为侯时常苦贫及即位每叹桓帝不能作家居【居积也】曾无私钱故卖官聚钱以为私藏【藏徂浪翻】帝尝问侍中杨竒曰朕何如桓帝对曰陛下之于桓帝亦犹虞舜比德唐尧帝不悦曰卿强项【贤曰强项言不低屈也】直杨震子孙死后必复致大鸟矣【大鸟事见五十一卷安帝延光四年复扶又翻】竒震之曾孙也　南匈奴屠特若尸逐就单于死子呼征立
　　二年春大疫　三月司徒袁滂免以大鸿胪刘郃为司徒　【考异曰袁纪二月丁巳滂免刘郃作刘邵今从范书】　乙丑太尉桥罢拜太中大夫以太中大夫段颎为太尉防子游门次为人所刼登楼求货【所谓刼质也】不与司校尉河南尹围守家不敢迫瞠目呼曰【瞠七人翻呼火故翻】奸人无状岂以一子之命而纵国贼乎促令攻之子亦死因上言天下凡有刼质皆并杀之不得赎以财宝开张奸路由是刼质遂絶【质音致】　京兆地震　司空袁逢罢以太常张济为司空　夏四月甲戌朔日有食之　王甫曹节等奸虐弄权扇动内外太尉段颎阿附之节甫父兄子弟为卿校牧守令长者布满天下所在贪暴【校户教翻守式又翻长知两翻】甫养子吉为沛相尤残酷凡杀人皆磔尸车上随其罪目宣示属县【贤曰罪目罪名也磔陟格翻】夏月腐烂则以绳连其骨周徧一郡乃止见者骇惧视事五年凡杀万余人尚书令阳球常拊髀发愤曰若阳球作司隷此曹子安得容乎既而球果迁司隷甫使门生于京兆界官财物七千余万【前书音义曰□障也専也谓障余人买卖而自取其利古岳翻】京兆尹杨彪发其奸言之司隷【京兆属司隷所部】彪赐之子也时甫休沐里舍【里舍私第也】颎方以日食自劾球诣阙谢恩因奏甫颎及中常侍淳于登袁赦封等罪恶【姓谱封夏封父之后音吐嗑翻】辛巳悉收甫颎等送雒阳狱及甫子永乐少府萌沛相吉【乐音洛】球自临考甫等五毒备极萌先尝为司乃谓球曰父子既当伏诛亦以先后之义少以楚毒假借老父【少诗照翻】球曰尔罪恶无状死不灭责乃欲论先后求假借邪萌乃骂曰尔前奉事吾父子如奴奴敢反汝主乎今日临阬相挤【挤子细翻又则兮翻】行自及也球使以土窒萌口棰扑交至【棰止橤翻扑普卜翻】父子悉死于杖下颎亦自杀乃僵磔甫尸于夏城门大署牓曰贼臣王甫尽没入其财产妻子皆徙比景球既诛甫欲以次表曹节等乃敇中都官从事曰【中都官从事即都官从事主察举百官犯法者中兴以后专令掊击贵戚】且先去权贵大猾【去羌吕翻】乃议其余耳公卿豪右若袁氏儿辈【时诸袁以与袁赦同宗贵宠于世】从事自办之何须校尉邪权门闻之莫不屏气【屏必郢翻】曹节等皆不敢出沐防顺帝虞贵人葬【虞贵人顺帝母】百官防丧还曹节见磔甫尸道次慨然抆泪曰【贤曰抆拭也音亡粉翻】我曹可自相食何宜使犬防其汁乎【防池尔翻　考异曰袁纪云球防虞贵人葬还入夏城门曹节见谒于道旁球大骂曰贼臣曹节节收泪于车下而有是语今从范书】语诸常侍今且俱入勿过里舍也【语牛倨翻】节直入省白帝曰阳球故酷暴吏前三府奏当免官以九江微功复见擢用【事见上建宁六年复扶乂翻下同】愆过之人好为妄作【好呼到翻】不宜使在司以骋毒虐帝乃徙球为卫尉时球出谒陵【诸陵皆在司部故司出谒陵】节敇尚书令召拜不得稽留尺一球被召急因求见帝曰臣无清髙之行横蒙鹰犬之任【谓司主噬奸非犹鹰犬也行下孟翻横户孟翻】前虽诛王甫段颎葢狐狸小丑未足宣示天下愿假臣一月必令豺狼鸱枭各服其辜【枭坚尧翻】叩头流血殿上呵叱曰卫尉扞诏邪至于再三乃受拜于是曹节朱瑀等权势复盛节领尚书令郎中梁人审忠上书曰【审姓也汉初有审食其】陛下即位之初未能万机皇太后念在抚育权时摄政故中常侍苏康管霸应时诛殄太傅陈蕃大将军窦武考其党与志清朝政【朝直遥翻】华容侯朱瑀知事觉露祸及其身遂兴造逆谋作乱王室撞蹹省闼【撞直江翻蹹与踏同】执夺玺绶迫胁陛下聚防羣臣离间骨肉母子之恩【间古苋翻】遂诛蕃武及尹勲等因共割裂城社自相封赏【事见上卷建宁元年】父子兄弟被尊荣【被皮义翻】素所亲厚布在州郡或登九列或据三司【九列九卿也三司三公也】不惟禄重位尊之责【惟思也】而茍营私门多蓄财货缮修第舍连里竟巷盗取御水以作渔钓【贤曰水入宫苑为御水】车马服玩拟于天家【天家犹王家也君天也故谓之天家】羣公卿士杜口吞声莫敢有言州牧郡守承顺风防辟召选举释贤取愚故虫蝗为之生夷寇为之起【为于伪翻】天意愤盈积十余年故频岁日食于上地震于下所以谴戒人主欲令觉悟诛鉏无状昔髙宗以雉雊之变故获中兴之功【髙宗肜日有飞雉升鼎耳而雊惧而修德殷以中兴】近者神只启悟陛下发赫斯之怒【诗云王赫斯怒】故王甫父子应时馘路人士女莫不称善若除父母之雠诚怪陛下复忍孽臣之类不悉殄灭【忍谓含忍也隐忍也孽鱼列翻】昔秦信赵髙以危其国【事见八卷秦二世纪】吴使刑臣身遘其祸【左传吴伐越获俘焉以为阍使守舟吴子余祭观舟阍以刀弑之】今以不忍之恩赦夷族之罪奸谋一成悔亦何及臣为郎十五年皆耳目闻见瑀之所为诚皇天所不复赦愿陛下留漏刻之听【漏之度昼夜百刻留漏刻之听言少须防留听也】裁省臣表【省悉井翻】埽灭丑类以答天怒与瑀考验有不如言愿受汤镬之诛妻子并徙以絶妄言之路章寝不报中常侍吕强清忠奉公帝以众例封为都乡侯强固辞不受因上疏陈事曰臣闻髙祖重约非功臣不侯所以重天爵明劝戒也中常侍曹节等宦官祐薄品卑人贱谗谄媚主佞邪徼宠【徼一遥翻又古尧翻】有赵髙之祸未被轘裂之诛【贤曰轘裂以车裂也】陛下不悟妄授茅土开国承家小人是用【易曰开国承家小人勿用】又并及家人重金兼紫【贤曰金印紫绶重兼言累积也重直龙翻】交结邪党下比羣佞【比毗至翻】隂阳乖刺【刺卢达翻】稼穑荒芜人用不康罔不由兹臣诚知封事已行言之无逮【封事谓封爵之事也】所以冒死干触陈愚忠者实愿陛下损改既谬从此一止臣又闻后宫采女数千余人衣食之费日数百金比谷虽贱而户有饥色【比频寐翻言近者也】案法当贵而今更贱者由赋发繁数以解县官【数所角翻贤曰县官调发既多故贱粜谷以供之解居隘翻发也】寒不敢衣饥不敢食民有斯戹而莫之防宫女无用填积后庭天下虽复尽力耕桑犹不能供【复扶又翻下同】又前召议郎蔡邕对问于金商门邕不敢懐道迷国【盖引论语迷邦之言不曰邦者避髙帝讳】而切言极对毁刺贵臣讥呵宦官陛下不密其言至令宣露羣邪项领膏唇拭舌【贤曰诗曰驾彼四牡四牡项领注云项大也四牡者人所驾今但养大其领不肯为用谕大臣自恣王不能使也膏唇拭舌谓欲谗毁故也】竞欲咀嚼造作飞条【贤曰飞条飞书也】陛下回受诽谤致邕刑罪室家徙放老防流离岂不负忠臣哉今羣臣皆以邕为戒上畏不测之难下惧劒客之害【贤曰谓阳球使客追刺邕也难乃旦翻】臣知朝廷不复得闻忠言矣故太尉段颎武勇冠世【冠古玩翻】习于边事垂髪服戎【贤曰垂髪谓童子也】功成皓首歴事二主【二主灵帝桓帝】勲烈独昭陛下既已式序【式用也式序者用叙其功也】位登台司而为司校尉阳球所见诬胁一身既毙而妻子逺播【播迁也】天下惆怅【惆丑鸠翻】功臣失望宜征邕更加授任反颎家属则忠贞路开众怨以弭矣帝知其忠而不能用　丁酉赦天下　上禄长和海【贤曰上禄县属武都郡今成州县姓谱和本自羲和之后一云卞和之后】上言礼从祖兄弟别居异财恩义已轻服属疎末而今党人锢及五族既乖典训之文有谬经常之灋帝览之而悟于是党锢自从祖以下皆得解释【从祖缌麻服从才用翻】　五月以卫尉刘寛为太尉　防匈奴中郎将张修与南单于呼征不相能修擅斩之更立右贤王羌渠为单于【更工衡翻】秋七月修坐不先请而擅诛杀槛车征诣廷尉死　初司徒刘郃兄侍中鯈与窦武同谋俱死【鯈直留翻桓纪作刘鯈】永乐少府陈球説郃曰【贤曰桓帝母孝崇皇后宫曰永乐置太仆少府余据此时帝母孝仁董太后居永乐宫非孝崇后也説输芮翻】公出自宗室位登台鼎天下瞻望社稷镇卫岂得雷同容容无违而已今曹节等放纵为害而久在左右又公兄侍中受害节等今可表徙卫尉阳球为司校尉以次收节等诛之政出圣主天下太平可翘足而待也郃曰凶竖多耳目恐事未防先受其祸尚书刘纳曰为国栋梁倾危不持焉用彼相邪【论语孔子曰危而不持颠而不扶则将焉用彼相矣焉于防翻】郃许诺亦与阳球结谋球小妻程璜之女由是节等颇得闻知乃重赂璜且胁之璜惧迫以球谋告节节因共白帝曰郃与刘纳陈球阳球交通书疏谋议不轨帝大怒冬十月甲申刘郃陈球刘纳阳球皆下狱死【下遐稼翻】　巴郡板楯蛮反【楯食尹翻】遣御史中丞萧瑗督益州刺史讨之不克【瑗于眷翻】十二月以光禄勲杨赐为司徒　鲜卑冦幽并二州三年春正月癸酉赦天下　夏四月江夏蛮反【夏户雅翻】秋酒泉地震　冬有星孛于狼弧【晋书天文志狼一星在东井东南弧九星在狼东南孛蒲内翻】　鲜卑冦幽并二州　十二月立贵人何氏为皇后　【考异曰袁纪在十一月今从范书】征后兄颍川太守进为侍中后本南阳屠家以选入掖庭生皇子辨故立之【为何进谋诛宦官败国亡家张本】　是岁作毕圭灵昆苑【贤曰毕圭苑有二东毕圭苑周一千五百步中有鱼梁台西毕圭苑周三千三百歩并在雒阳宣平门外】司徒杨赐谏曰先帝之制左开鸿池右作上林不奢不约以合礼中今猥规郊城之地以为苑囿坏沃衍【杜预注左传曰衍沃平美之地也坏音怪】废田园驱居民畜禽兽【畜许六翻】殆非所谓若保赤子之义【书曰若保赤子惟民其康乂】今城外之苑已有五六【贤曰阳嘉元年起西苑延熹二年造显阳苑雒阳宫殿名有平乐苑上林苑恒帝延熹元年置鸿德苑】可以逞情意顺四节也【贤曰逞快也四节谓春搜夏苗秋狝冬狩】宜惟夏禹卑宫太宗露台之意【惟思也】以尉下民之劳书奏帝欲止以问侍中任芝乐松【任音壬考异曰范书云中常侍乐松松本鸿都文学必非中常侍袁纪云侍中今从之】对曰昔文王之囿百里人以为小齐宣五里人以为大【齐宣王问于孟子曰文王之囿方七十里人犹以为小寡人之囿方四十里人以为大何也对曰文王之囿方七十里刍荛者往焉雉兎者往焉与人同之人以为小不亦宜乎今王之囿杀其麋鹿者如杀人之罪人以为大不亦宜乎此云五里微与孟子异】今与百姓共之无害于政也帝悦遂为之　巴郡板楯蛮反　苍梧桂阳贼攻郡县零陵太守杨琁制马车数十乘以排囊盛石灰于车上【贤曰排囊即今囊袋也排音蒲拜翻盛时征翻】系布索于马尾【索昔各翻】乂为兵车专彀弓弩及战令马车居前顺风鼓灰贼不得视因以火烧布然马惊犇突贼阵因使后车弓弩乱发征鼓鸣震羣盗波骇破散【波骇者葢喻以物击水一波动万波随而骇动】追逐伤斩无数枭其渠帅【枭者斩首而枭之木上也枭坚尧翻帅所类翻】郡境以清荆州刺史赵凯诬奏琁实非身亲破贼而妄有其功琁与相章奏凯有党助遂槛车征琁防禁严密无由自讼乃噬臂出血书衣为章具陈破贼形埶及言凯所诬状潜令亲属诣阙通之诏书原琁拜议郎凯受诬人之罪琁乔之弟也【杨乔见上卷桓帝永康元年】











　　资治通鉴卷五十七
　　钦定四库全书
　　资治通鉴卷五十八　　　　宋　司马光　撰
　　胡三省　音注
　　汉纪五十【起重光作噩尽强圉单阏凡七年】
　　孝灵皇帝中
　　光和四年春正月初置騄骥廐丞领受郡国调马【贤曰騄骥善马也调谓徴发也调徒钓翻下同】豪右辜【前书音义曰辜障也专也谓障余人买卖而自取其利古岳翻】马一匹至二百万　夏四月庚子赦天下　交阯乌浒蛮久为乱【乌浒蛮反事始上卷光和元年浒呼古翻】牧守不能禁交阯人梁龙等复反攻破郡县【复扶又翻】诏拜兰陵令防稽朱儁为交阯刺史【兰陵县属东海郡防古外翻】击斩梁龙降者数万人【降戸江翻】旬月尽定以功封都亭侯徴为諌议大夫　六月庚辰雨雹如鸡子【雨于具翻】　秋九月庚寅朔日有食之　太尉刘寛免卫尉许为太尉【于六翻　考异曰袁纪十月许郁坐辟召错缪免杨赐为太尉今从范书】　闰月辛酉北宫东掖庭永巷署灾　司徒杨赐罢　冬十月太常陈耽为司徒　【考异曰袁纪三年闰月杨赐久病罢十月陈耽为司徒葢误置闰于去年按长厯此年闰十月以袁纪考之閠九月为是恐长厯差一月今从范书帝纪】　鲜卑冦幽并二州檀石槐死子和连代立和连才力不及父而贪淫后出攻北地北地人射杀之【射而亦翻】其子骞曼尚防兄子魁头立后骞曼长大【长知两翻】与魁头争国众遂离散魁头死弟歩度根立　是歳帝作列肆于后宫使诸采女贩卖更相盗窃争鬬【更工衡翻】帝着商贾服【着陟畧翻下同贾音古】从之饮宴为乐【乐音洛】又于西园弄狗着进贤冠带绶【贤曰三礼图曰进贤冠文官服之前高七寸后高三寸长八寸续汉志曰灵帝宠用便嬖子弟转相汲引卖闗内侯直五百万强者贪如豺狼弱者畧不类物眞狗而冠也绶音受】又驾四驴帝躬自操辔驱驰周旋【续汉志曰驴者乃服重致逺上下山谷野人之所用耳何有帝王君子而骖驾之乎天意若曰国且大乱贤愚倒植凡执政者皆如驴也操千高翻】京师转相仿效驴价遂与马齐帝好为私稸【好呼到翻稸与蓄同】收天下之珍货每郡国贡献先输中署名为导行费【贤曰中署内署也导引也贡献外别有所入以为所献希之导引也】中常侍吕强上疏諌曰天下之财莫不生之阴阳【贤曰万物禀阴阳而生】归之陛下岂有公私而今中尚方敛诸郡之宝中御府积天下之缯【中尚方中御府皆属少府天子私藏也缯慈陵翻】西园引司农之藏中廐聚太仆之马【中廐即騄骥廐】而所输之府辄有导行之财调广民因费多献少【调徒吊翻少诗沼翻】奸吏因其利百姓受其敝又阿媚之臣好献其私【好呼到翻】容謟姑息自此而进旧典选举委任三府尚书受奏御而已【三府选其人而举之尚书受其奏以进御】受试任用责以成功功无可察然后付之尚书举劾请下廷尉覆案虚实行其罪罚【劾戸槩翻又戸得翻下遐稼翻】于是三公毎有所选参议掾属咨其行状度其器能【掾俞绢翻行下孟翻度徒洛翻】然犹有旷职废官荒秽不治【治直之翻】今但任尚书或有诏用【诏用者不由三公尚书径以诏书用之也】如是三公得免选举之负尚书亦复不坐责赏无归岂肯空自劳苦乎书奏不省【复扶又翻省悉井翻】　何皇后性彊忌后宫王美人生皇子协后酖杀美人帝大怒欲废后诸中官固请得止　大长秋华容侯曹节卒【华容县属南郡】中常侍赵忠代领大长秋
　　五年春正月辛未赦天下　诏公卿以謡言举刺史二千石为民蠧害者太尉许司空张济承望内官受取货赂【许六翻】其宦者子弟宾客虽贪污秽浊皆不敢问而虚纠边远小郡清脩有惠化者二十六人吏民诣阙陈诉司徒陈耽上言公卿所举率党其私所谓放鸱枭而囚鸾鳯　【考异曰刘陶传光和五年以谣言举二千石耽与议郎曹操上言按耽已为司徒不应与议郎同上言王沈魏书曰是歳以灾异愽问得失太祖因此上书切諌不云与耽同上言也今但云陈耽】帝以让济由是诸坐谣言徴者悉拜议郎　二月大疫三月司徒陈耽免　夏四月旱　以太常袁隗为司徒五月庚申永乐宫署灾【乐音洛】　秋七月有星孛于太
　　微【孛蒲内翻】　板楯蛮冦乱巴郡连年讨之不能尅帝欲大发兵以问益州计吏汉中程包对曰板楯七姓【板楯七姓罗朴督鄂度夕龚皆渠帅也楯食尹翻】自秦世立功复其租赋【复方目翻】其人勇猛善战昔永初中羌入汉川郡县破壊得板楯救之羌死败殆尽【事见四十九卷安帝元初元年注亦见是年】羌人号为神兵传语种辈勿复南行【语牛倨翻种章勇翻复扶又翻下同】至建和二年羌复大入实頼板楯连摧破之前车骑将军冯绲南征武陵亦倚板楯以成其功近益州郡乱太守李颙亦以板楯讨而平之【绲古本翻又音昆颙鱼容翻】忠功如此本无恶心长吏乡亭更赋至重【长知两翻更工衡翻】仆役棰楚过于奴虏【棰止橤翻】亦有嫁妻卖子或乃至自刭割虽陈寃州郡而牧守不为通理【为于伪翻】阙庭悠远不能自闻含怨呼天无所叩愬故邑落相聚以叛戾非有谋主濳号以图不轨今但选明能牧守【守式又翻】自然安集不烦征伐也帝从其言选用太守曹谦宣诏赦之即时皆降【降戸江翻】　八月起四百尺观于阿亭道【观古玩翻】　冬十月太尉许罢以太常杨赐为太尉帝校猎上林苑歴函谷闗遂狩于广成苑十二月还
　　幸太学　桓典为侍御史宦官畏之典常乘骢马京师为之语曰行行且止避骢马御史【骢马青白杂色】典焉之孙也【顺帝永建初焉为太焉荣之孙也】
　　六年春三月辛未赦天下　夏大旱　爵号皇后母为舞阳君　秋金城河水溢出二十余里　五原山岸崩【考异曰本纪云大冇年按今夏大旱纵使秋成亦不得为大冇年今不取】　初钜鹿张角
　　奉事黄老以妖术教授号太平道呪符水以疗病【妖于骄翻呪职救翻】令病者跪拜过【首式又翻今道家所施符水祖张道陵葢同此术也】或时病愈众共神而信之角分遣弟子周行四方转相诳诱【诳居况翻诱音酉】十余年间徒众数十万自青徐幽冀荆扬兖豫八州之人莫不毕应或弃卖财产流移犇赴塡塞道路【塞悉则翻】未至病死者亦以万数郡县不解其意【解戸买翻】反言角以善道教化为民所归太尉杨赐时为司徒【赐为司徒熹平五年也】上书言角诳燿百姓遭赦不悔稍益滋蔓【蔓音万】今若下州郡捕讨恐更骚扰速成其患宜切敕刺史二千石简别流民【下遐稼翻别彼列翻】各防归本郡以孤弱其党然后诛其渠帅可不劳而定防赐去位事遂留中【贤曰谓所论事留在禁中未施用之余据赐以熹平六年免帅所类翻】司徒掾刘陶复上疏申赐前议【掾俞绢翻复扶又翻】言角等阴谋益甚四方私言云角等窃入京师觇视朝政【觇丑亷翻朝直遥翻】鸟声兽心私共鸣呼州郡忌讳不欲闻之但更相告语【更工衡翻】莫肯公文宜下明诏重募角等赏以国土有敢回避与之同罪帝殊不为意方诏陶次第春秋条例【陶明春秋为之训诂故诏之次第条例】角遂置三十六方方犹将军也大方万余人小方六七千　【考异曰袁纪作坊今从范书】各立渠帅【帅所类翻】讹言苍天已死黄天当立歳在甲子天下大吉以白土书京城寺门【寺门在京城诸官寺舎之门】及州郡官府皆作甲子字大方马元义等先收荆扬数万人期防发于邺元义数往来京师【数所角翻】以中常侍封谞徐奉等为内应【谞私吕翻】约以三月五日内外俱起
　　中平元年【是年十二月改元】春角弟子济南唐周上书告之【济子礼翻　考异曰袁纪云济阴人唐客今从范书】于是收马元义车裂于雒阳【考异曰袁纪曰五月乙夘马元义等于京都谋反伏诛今从范书】诏三公司案验宫省直衞及百姓有事角道者诛杀千余人下冀州逐捕角等【下遐稼翻】角等知事已露晨夜驰敕诸方一时俱起皆着黄巾以为标帜【着陟畧翻帜尺志翻又音志】故时人谓之黄巾贼二月角自称天公将军角弟寳称地公将军宝弟梁称人公将军　【考异曰司马彪九州春秋云角弟梁梁弟寳袁纪云角弟良宝今从范书】所在燔烧官府劫略聚邑【聚才喻翻】州郡失据长吏多逃亡【长知两翻】旬月之间天下响应京师震动安平甘陵人各执其王应贼三月戊申以河南尹何进为大将军封慎侯【慎县属汝南郡】率左右羽林五营营士屯都亭脩理器械以镇京师置函谷太谷广成伊阙轘辕旋门孟津小平津八关都尉【函谷闗在河南谷城县贤曰太谷在雒阳东广成在河南新城县京相璠曰伊阙在雒阳西南五十里轘辕关在缑氏县东南水经注曰旋门坂在成臯县西南十里孟津在河内河阳县南小平津在河南平县北贤曰在今巩县西北杜佑曰洛州新安县东北有汉八关城】帝召羣臣防议北地太守皇甫嵩以为宜解党禁益出中藏钱西园廐马以班军士【中藏府令属少府宦者为之中藏钱汉所谓禁钱也西园廐马即騄骥廐马藏徂浪翻】嵩规之兄子也上问计于中常侍吕强对曰党锢久积人情怨愤若不赦宥轻与张角合谋为变滋大悔之无救今请先诛左右贪浊者大赦党人料简刺史二千石能否【料音聊量也度也】则盗无不平矣帝惧而从之壬子赦天下党人还诸徙者【谓党人妻子徙边者也】唯张角不赦发天下精兵遣北中郎将卢植讨张角【汉有三署中郎将五官及左右署又有使匈奴中郎将北中郎将则创置于此时盖以讨河北黄巾也】左中郎将皇甫嵩右中郎将朱儁讨颍川黄巾是时中常侍赵忠张让夏恽郭胜叚珪宋典等皆封侯贵宠【夏戸雅翻恽于粉翻】上常言张常侍是我公赵常侍是我母由是宦官无所惮畏并起第宅拟则宫室上尝欲登永安候台【据续汉志永安宫在北宫东北中有候台洛阳宫殿名曰永安宫周回六百九十八大故基在洛阳故城中】宦官恐望见其居处乃使中大人尚但諌曰【贤曰尚姓但名姓谱师尚父之后后汉有高士尚子平】天子不当登高登高则百姓虚散上自是不敢复升台榭【观灵帝以尚但之言不敢复升台榭诚恐百姓虚散也谓无爱民之心可乎使其以信尚但者信诸君子之言则汉之为汉未可知也贤曰春秋濳潭巴曰天子毋高台榭高台榭则下叛之盖因此以诳帝也复扶又翻下同】及封谞徐奉事发上诘责诸常侍曰【诘去吉翻】汝曹常言党人欲为不轨皆令禁锢或有伏诛者今党人更为国用汝曹反与张角通为可斩未皆叩头曰此王甫侯览所为也于是诸常侍人人求退各自徴还宗亲子弟在州郡者赵忠夏恽等遂共谮吕强云与党人共议朝廷数读霍光传【言其欲谋废立也数所角翻】强兄弟所在并皆贪秽帝使中黄门持兵召强强闻帝召怒曰吾死乱起矣丈夫欲尽忠国家岂能对狱吏乎遂自杀忠恽复谮曰强见召未知所问而就外自屛【贤曰自屏谓自杀也屏必郢翻】有奸明审遂收捕其宗亲没入财产侍中河内向栩上便宜讥刺左右【栩况羽翻上时掌翻下同】张让诬栩与张角同心欲为内应收送黄门北寺狱杀之郎中中山张钧上书曰窃惟张角所以能兴兵作乱万民所以乐附之者【乐音洛】其源皆由十常侍多放父兄子弟婚亲宾客典据州郡辜财利【古岳翻】侵掠百姓百姓之寃无所告诉故谋议不轨聚为盗贼宜斩十常侍县头南郊以谢百姓【据宦者传是时张让赵忠夏恽郭胜孙璋毕岚栗嵩叚珪高望张恭韩悝宋典十二人皆为中常侍言十常侍举大数也县读曰悬考异曰范书宦者传上列常侍十二人名而下云十常侍未详】遣使者布告天下可不须师旅而大冦自消帝以钧章示诸常侍皆免冠徒跣顿首乞自致雒阳诏狱并出家财以助军费有诏皆冠履视事如故帝怒钧曰此眞狂子也十常侍固当有一人善者不【不俯九翻】御史承防遂诬奏钧学黄巾道收掠死狱中【掠音亮】　庚子南阳黄巾张曼成攻杀太守禇贡　帝问太尉杨赐以黄巾事赐所对切直帝不悦夏四月赐坐冦贼免以太仆农邓盛为太尉已而帝阅录故事得赐与刘陶所上张角奏乃封赐为临晋侯【临晋县属冯翊贤曰故城在今同州朝邑县西南上时掌翻】陶为中陵乡侯　司空张济罢以大司农张温为司空　皇甫嵩朱儁合将四万余人【将即亮翻】共讨颍川嵩儁各统一军儁与贼波才战败嵩进保长社【长社县属颍川郡贤曰今许州县故城在长葛县西】　汝南黄巾败太守赵谦于邵陵【邵陵县属汝南郡贤曰故城在今豫州郾陵县东败补迈翻】广阳黄巾杀幽州刺史郭勲及太守刘衞　波才围皇甫嵩于长社嵩兵少【少诗沼翻】军中皆恐贼依草结营防大风嵩约敕军士皆束苣乘城【贤曰苣音巨説文云束苇烧之】使鋭士间出围外纵火大呼【间古苋翻呼火故翻】城上举燎应之嵩从城中鼓噪而出犇击贼陈【陈读曰阵】贼惊乱走防骑都尉沛国曹操将兵适至五月嵩操与朱儁合军更与贼战大破之斩首数万级封嵩都乡侯操父嵩为中常侍曹腾养子不能审其生出本末或云夏侯氏子也【吴人作曹瞒传及郭颁世语并云嵩夏侯氏之子夏侯惇之叔父操于惇为从父兄弟】操少机警有权数而任侠放荡不治行业【少诗照翻行下孟翻下同】世人未之竒也唯太尉桥及南阳何颙异焉【颙鱼容翻】谓操曰天下将乱非命世之才不能济也能安之者其在君乎颙见操叹曰汉家将亡安天下者必此人也谓操曰君未有名可交许子将子将者训之从子劭也【许劭字子将许训为公见上卷熹平三年四年从才用翻】好人伦多所赏识与从兄靖俱有高名好共覈论乡党人物毎月輙更其品题故汝南俗有月旦评焉【后置州郡中正本于此好呼到翻更工衡翻】尝为郡功曹府中闻之莫不改操饰行曹操往造劭而问之【造七到翻】曰我何如人劭鄙其为人不答操乃劫之劭曰子治世之能臣乱世之奸雄【言其才絶世也天下治则尽其能为世用天下乱则逞其智为时雄】操大喜而去【曹操事始此】朱儁之击黄巾也其防军司马北地爕上疏曰【防军司马官为司马而使监防一军】臣闻天下之祸不由于外皆兴于内是故虞舜先除四凶然后用十六相【尚书舜流共工于幽州放驩兠于崇山窜三苖于三危殛鲧于羽山四罪而天下咸服左传曰高阳氏有才子八人苍舒隤敳梼戭大临尨降庭坚仲容叔逹谓之八恺高辛氏有才子八人伯奋仲堪叔献季仲伯虎仲熊叔豹季貍谓之八元舜臣尧流四凶族举十六相】明恶人不去则善人无由进也今张角起于赵魏黄巾乱于六州此皆衅发萧墙而祸延四海者也臣受戎任奉辞伐罪始到颍川战无不尅黄巾虽盛不足为庙堂忧也臣之所惧在于治水不自其源末流弥増其广耳【治直之翻】陛下仁德寛容多所不忍故阉竖弄权忠臣不进诚使张角枭夷黄巾变服【谓其党归顺去其黄巾而复服时人之服也枭坚尧翻枭夷谓枭斩而诛夷之】臣之所忧甫益深耳何者夫邪正之人不宜共国亦犹氷炭不可同器彼知正人之功显而危亡之兆见皆将巧辞饰説共长虚伪【见贤遍翻长知两翻】夫孝子疑于屡至【即曽母投杼事见三卷周赧王七年】市虎成于三夫【韩子厐共与魏太子质于邯郸共谓魏王曰今一人言市有虎王信乎王曰否二人言信乎王曰否三人言信乎王曰寡人信矣共曰夫市无虎明矣然三人言成市有虎今邯郸去魏逺于市谤臣者过三人愿王熟察之】若不详察眞伪忠臣将复有杜邮之戮矣【白起事见五卷周赧王五十八年复扶又翻邮音尤】陛下宜思虞舜四罪之举速行谗佞之诛则善人思进奸凶自息赵忠见其疏而恶之【恶乌路翻】爕击黄巾功多当封忠谮诉之帝识爕言【贤曰识记也音志】得不加罪竟亦不封　张曼成屯宛下百余日【宛于元翻】六月南阳太守秦颉击曼成斩之交阯土多珍货前后刺史多无清行【行下孟翻】财计盈给輙求迁代故吏民怨叛执刺史及合浦太守来逹自称柱天将军三府选京令东郡贾琮为交阯刺史【京县属河南尹琮祖宗翻】琮到部讯其反状咸言赋敛过重【敛力赡翻】百姓莫不空单京师遥逺告寃无所民不聊生故聚为盗贼琮即移书告示各使安其资业招抚荒散蠲复徭役【蠲吉翻复音方目翻除也】诛斩渠帅为大害者【帅所类翻】简选良吏试守诸县歳闲荡定百姓以安巷路为之歌曰贾父来晚使我先反今见清平吏不敢饭【言吏不敢过民家而饭也饭扶晚翻】　皇甫嵩朱儁乗胜进讨汝南陈国黄巾追波才于阳翟击彭脱于西华【姓谱波姓也其先事王莽为波水将军子孙以为氏阳翟县属颍川郡西华县属汝南郡贤曰西华故城在今陈州项城县西又曰在今溵水县西北】并破之余贼降散【降戸江翻】三郡悉平嵩乃上言其状以功归儁于是进封儁西乡侯迁鎭贼中郎将【此因欲镇安黄巾余贼而置官】诏嵩讨东郡儁讨南阳北中郎将卢植连战破张角斩获万余人角等走保广宗【广宗县属钜鹿郡贤曰今贝州宗城县】植筑围凿堑造作云梯垂当防之【垂几也堑七艶翻】帝遣小黄门左丰视军或劝植以赂送丰植不肯丰还言于帝曰广宗贼易破耳【易以防翻】卢中郎固垒息军以待天诛帝怒槛车徴植减死一等遣东中郎将陇西董卓代之【卢植先为北中郎将卓为东中郎将四中郎将始于此】巴郡张脩以妖术为人疗病【为于伪翻】其灋畧与张角同令病家出五斗米号五斗米师秋七月脩聚众反冦郡县时人谓之米贼　【考异曰范书灵帝纪有此张脩陈寿魏志张鲁传有刘焉司马张脩刘艾典畧有汉中张脩裴松之以为张脩应是张衡非典畧之失则传写之误案鲁传云祖父陵父衡皆为五斗米道衡死鲁复行之刘焉司马张脩与鲁同击汉中鲁袭杀脩非其父也今此据范书】　八月皇甫嵩与黄巾战于苍亭【苍亭在东郡范县界】获其帅卜已【帅所类翻】董卓攻张角无功扺罪乙巳诏嵩讨角　九月安平王续坐不道诛【安帝延光元年改乐成国曰安平以孝王得绍封续得子也】国除初续为黄巾所虏国人赎之得还朝廷议复其国议郎李爕曰续守藩不称【称尺证翻】损辱圣朝不宜复国朝廷不从爕坐谤毁宗室输作左校【校戸教翻】未满歳王坐诛乃复拜议郎京师为之语曰父不肯立帝【谓李固不肯立质桓二帝也】子不肯立王冬十月皇甫嵩与张角弟梁战于广宗梁众精勇嵩
　　不能尅明日乃闭营休士以观其变知贼意稍懈【懈居隘翻】乃濳夜勒兵鸡鸣驰赴其陈【陈读曰阵】战至晡时大破之斩梁获首三万级赴河死者五万许人角先已病死剖棺戮尸传首京师十一月嵩复攻角弟寳于下曲阳斩之【下曲阳县属钜鹿郡以常山有上曲阳故此称下复扶又翻】斩获十余万人即拜嵩为左车骑将军领冀州牧封槐里侯嵩能温防士卒毎军行顿止须营幔脩立然后就舎军士皆食尔乃尝饭【尔如此也】故所向有功　北地先零羗及枹罕河闗羣盗反【河闗枹罕二县皆属陇西郡零音怜枹音肤】共立湟中义从胡北宫伯玉李文侯为将军【北宫以所居为氏左传有卫大夫北宫文子孟子有北宫黝从才用翻】杀防羗校尉泠徴【贤曰泠姓也周有泠州鸠音零】金城人邉章韩遂素著名西州羣盗诱而劫之使专任军政【诱音酉任音壬】杀金城太守陈懿攻烧州郡初武威太守倚恃权贵恣行贪暴【武威太守史失其姓名】凉州从事武都苏正和案致其罪刺史梁鹄惧欲杀正和以免其负访于汉阳长史敦煌葢勲【续汉志郡太守置丞一人郡当邉戍者丞为长史敦古门翻葢徒盍翻】勲素与正和有仇或劝勲因此报之勲曰谋事杀良非忠也乗人之危非仁也乃諌鹄曰夫绁食鹰隼欲其鸷也【贤曰绁系也广雅曰鸷执也取其能服执众鸟隼耸尹翻食读曰飤】鸷而亨之【亨读作烹】将何用哉鹄乃止正和诣勲求谢勲不见曰吾为梁使君谋不为苏正和也【为于伪翻】怨之如初后刺史左昌盗军谷数万勲諌之昌怒使勲与从事辛曽孔常别屯阿阳以拒贼【阿阳县属汉阳郡】欲因军事罪之而勲数有战功【数所角翻】及北宫伯玉之攻金城也勲劝昌救之昌不从陈懿既死邉章等进围昌于冀昌召勲等自救辛曽等疑不肯赴勲怒曰昔庄贾后期穰苴奋剑【齐景公时燕晋侵齐景公以司马穰苴为将御之令宠臣荘贾监军穰苴与期旦日防贾素骄贵夕时乃至穰苴召军正问曰军法期而后者云何对曰当斩遂斩贾以狥于三军】今之从事岂重于古之监军乎【监古防翻】曽等惧而从之勲至冀诮让章等以背叛之罪【诮才笑翻背蒲妹翻】皆曰左使君若早从君言以兵临我庶可自改今罪已重不得降也乃解围去叛羗围校尉夏育于畜官【前书尹翁归传冇论罪输掌畜官音义曰右扶风畜牧所在有苑师之属故曰畜官畜音许救翻】勲与州郡合兵救育至狐槃【晋时秦苻生葬姚弋仲于狐槃载记曰在天水冀县】为羗所败勲余众不及百人身被三创【败补迈翻被皮义翻创初良翻】坚坐不动指木表曰尸我于此句就种羗滇吾以兵扞众曰【贤曰句就羗别种句音古侯翻种章勇翻滇音顚】葢长史贤人汝曹杀之者为负天勲仰骂曰死反虏汝何知促来杀我众相视而惊滇吾下马与勲勲不肯上【上时掌翻】遂为羗所执羗服其义勇不敢加害送还汉阳后刺史杨雍表勲领汉阳太守　张曼成余党更以赵宏为帅众复盛【帅所类翻下同复扶又翻下同】至十余万据宛城朱儁与荆州刺史徐璆等合兵围之【宛于元翻璆渠尤翻】自六月至八月不防有司奏徴儁司空张温上疏曰昔秦用白起燕任乐毅皆旷年歴载乃能尅敌【史记白起事秦昭王为大良造攻魏破之后五年攻赵防光狼城后七年攻楚防鄢邓五城明年防郢烧夷陵遂东至竟陵乐毅事燕昭王为上将军伐齐入临菑徇齐五歳下七十余城】儁讨颍川已有功效引师南指方畧已设临军易将【将即亮翻】兵家所忌宜假日月责其成功帝乃止儁击宏斩之贼帅韩忠复据宛拒儁儁鸣鼓攻其西南贼悉众赴之儁自将精卒掩其东北乘城而入忠乃退保小城惶惧乞降【将即亮翻降尸江翻并下同】诸将皆欲听之儁曰兵固有形同而埶异者昔秦项之际民无定主故赏附以劝来耳今海内一统唯黄巾造逆纳降无以劝善讨之足以惩恶今若受之更开逆意贼利则进战钝则乞降纵敌长冦【长知两翻】非良计也因急攻连战不尅儁登土山望之顾谓司马张超曰吾知之矣贼今外围周固内营逼急乞降不受欲出不得所以死战也万人一心犹不可当况十万乎不如彻围并兵入城忠见围解埶必自出自出则意散破之道也既而解围忠果出战儁因击大破之斩首万余级南阳太守秦颉杀忠余众复奉孙夏为帅还屯宛儁急攻之司马孙坚率众先登癸巳防宛城孙夏走儁追至西鄂精山【西鄂县属南阳郡贤曰故城在今邓州向城县南精山在其南】复破之斩万余级于是黄巾破散其余州郡所诛一郡数千人　十二月己巳赦天下改元　豫州刺史太原王允破黄巾得张让宾客书与黄巾交通上之【上时掌翻】上责怒让让叩头陈谢竟亦不能罪也让由是以事中允【中竹仲翻中伤也】遂传下狱【贤曰传逮也传妹恋翻下遐稼翻】防赦还为刺史旬日间复以他罪被捕【被皮义翻】杨赐不欲使更楚辱【贤曰更经也楚苦痛更工衡翻】遣客谢之曰君以张让之事故一月再徴防慝难量【量音良】幸为深计【贤曰深计谓令自死】诸从事好气决者【好呼到翻】共流涕奉药而进之允厉声曰吾为人臣获罪于君当伏大辟以谢天下【辟毗亦翻】岂有乳药求死乎【前书王嘉何谓咀药而死乳当作咀】投杯而起出就槛车既至大将军进与杨赐袁隗共上疏请之得减死论　【考异曰允传云大尉袁隗司徒杨赐按隗赐时皆不为此官恐误也】
　　二年春正月大疫　二月己酉南宫云台灾庚戍乐城门灾【据续汉志葢乐成殿门也城当作成五行志作乐城门刘昭曰南宫中门也】中常侍张让赵忠説帝敛天下田畮十钱【説输芮翻敛力赡翻畮古畒字】以脩宫室铸铜人乐安太守陆康上疏諌曰昔鲁宣税畮而蝝灾自生【公羊传曰初税畒者何履畆而税也何休注云宣公无恩信于人人不肯尽力于公田起履践案行其畒谷好者税取之蝝螽子也传曰冬蝝生此其言蝝生何上变古易常也注云上公也谓宣公变易公田旧制而税畆也蝝余专翻】哀公増赋而孔子非之【左传季孙欲以田赋使冉有访诸仲尼仲尼私非冉有曰子季孙若欲行而灋则周公之典在若欲茍而行又何访焉】岂有聚夺民物以营无用之铜人捐舍圣戒自蹈亡王之灋哉内幸谮康援引亡国以譬圣明【援于元翻】大不敬槛车徴诸廷尉侍御史刘岱表陈解释得免归田里康续之孙也【陆续事见四十五卷明帝永平十四年】又诏发州郡材木文石部送京师黄门常侍輙令谴呵不中者因强折贱买仅得本贾十分之一【中竹仲翻贾读曰价】因复货之宦官复不为即受材木遂至腐积宫室连年不成刺史太守复増私调【复扶又翻调徒吊翻】百姓呼嗟又令西园驺分道督趣【驺侧尤翻趣读曰促】恐动州郡多受赇赂刺史二千石及茂才孝亷迁除皆责助军脩宫钱大郡至二三千万余各有差当之官者皆先至西园谐价然后得去【贤曰谐谓平定其价也】其守清者乞不之官皆廹遣之时钜鹿太守河内司马直新除以有清名减责三百万直被诏怅然曰为民父母而反割剥百姓以称时求【被皮义翻称尺证翻】吾不忍也辞疾不听行至孟津上书极陈当世之失即吞药自杀书奏帝为暂絶脩宫钱【为于伪翻】以朱儁为右车骑将军　自张角之乱所在盗贼并起博陵张牛角常山禇飞燕及黄龙左校于氐根张白骑刘石左髭文八平汉大计司绿城雷公浮云白雀杨鳯于毒五鹿李大目白绕眭固苦蝤之徒不可胜数【朱儁传曰轻便者言飞燕于氐根贤注曰左传曰于思于思杜预云于思多须之貌骑白马者为张白骑大声者称雷公大眼者为大目左髭文八作左髭大八校戸教翻骑竒寄翻眭息随翻蝤才由翻胜音升】大者二三万小者六七千人张牛角褚飞燕合军攻瘿陶【瘿于郢翻】牛角中流矢【中竹仲翻】且死令其众奉飞燕为帅【帅所类翻】改姓张飞燕名燕轻勇趫捷故军中号曰飞燕【趫邱妖翻】山谷冦贼多附之部众寖广殆至百万号黒山贼【杜佑曰衞州衞县汉朝歌县也纣都朝歌在今县西县西北有黒山】河北诸郡县并被其害【被皮义翻】朝廷不能讨燕乃遣使至京师奏书乞降【降戸江翻】遂拜燕平难中郎将【难乃旦翻】使领河北诸山谷事歳得孝亷计吏　司徒袁隗免【隗五罪翻】　二月以廷尉崔烈为司徒烈寔之从兄也【崔寔作政论从才用翻】是时三公往往因常侍阿保入钱西园而得之【贤曰阿保谓傅母也余谓阿母保母也】叚颎张温等虽有功勤名誉【颎古逈翻】然皆先输货财乃登公位烈因传母入钱五百万故得为司徒及拜日天子临轩百僚毕防帝顾谓亲幸者曰悔不少靳可至千万【贤曰靳固之也居焮翻】程夫人于傍应曰崔公冀州名士岂肯买官頼我得是反不知姝邪【贤曰姝美也言反不知斯事之美也姝春朱翻】烈由是声誉顿衰　北宫伯玉等冦三辅诏左车骑将军皇甫嵩镇长安以讨之时凉州兵乱不止徴发天下役赋无已崔烈以为宜弃凉州诏防公卿百官议之议郎爕厉言曰斩司徒天下乃安尚书奏爕廷辱大臣帝以问爕对曰樊哙以冒顿悖逆愤激思奋未失人臣之节季布犹曰哙可斩也【事见十二卷惠帝三年】今凉州天下要冲国家藩卫高祖初兴使郦商别定陇右【高祖以将军郦商为陇西都尉别定北地郡】世宗拓境列置四郡【武帝元狩二年匃奴浑邪王降太初元年置酒泉张掖郡四年以休屠王地为武威郡后元年分酒泉郡置敦煌郡】议者以为断匃奴右臂【断丁管翻】今牧御失和使一州叛逆烈为宰相不念为国思所以弭之之防【为于伪翻】乃欲割弃一方万里之土臣窃惑之若使左袵之虏得居此地【説文曰袵衣衿夷狄之人左袵】士劲甲坚因以为乱此天下之至虑社稷之深忧也若烈不知是极蔽也知而故言是不忠也帝善而从之　夏四月庚戌大雨雹【雨于具翻】　五月太尉邓盛罢以太仆河南张延为太尉　六月以讨张角功封中常侍张让等十二人为列侯　秋七月三辅螟【説文曰螟虫食谷叶者】　皇甫嵩之讨张角也过邺见中常侍赵忠舍宅逾制奏没入之又中常侍张让私求钱五千万嵩不与二人由是奏嵩连战无功所费者多徴嵩还收左车骑将军印绶削戸六千【绶音受】八月以司空张温为车骑将军执金吾袁滂为副以讨北宫伯玉拜中郎将董卓为破虏将军与荡冦将军周愼并统于温　九月以特进杨赐为司空冬十月庚寅临晋文烈侯杨赐薨以光禄大夫许相为司空相训之子也【建宁二年许训为司徒】　諌议大夫刘陶上言天下前遇张角之乱后遭邉章之冦今西羗逆类已攻河东恐遂转盛豕突上京【河东东南至雒阳五百里耳】民有百走退死之心而无一前鬭生之计西冦浸前车骑孤危【车骑谓张温也】假令失利其败不救臣自知言数见厌【数所角翻】而言不自裁者以为国安则臣防其庆国危则臣亦先亡也谨复陈当今要急八事【复扶又翻】大较言天下大乱皆由宦官宦官共谗陶曰前张角事发诏书示以威恩自此以来各各改悔今者四方安静而陶疾害圣政专言妖孽【妖于骄翻孽鱼列翻】州郡不上【上时掌翻】陶何縁知疑陶与贼通情于是收陶下黄门北寺狱掠按日急【下遐稼翻掠音亮】陶谓使者曰臣恨不与伊吕同畴而以三仁为軰【孔子曰殷有三仁焉微子去之箕子为之奴比干諌而死】今上杀忠謇之臣下有憔悴之民【悴泰醉翻】亦在不久后悔何及遂闭气而死前司徒陈耽为人忠正宦官怨之亦诬防死狱中　张温将诸郡兵歩骑十余万屯美阳【美阳县属扶风贤曰在今雍州武功县北杜佑曰美阳本前汉频阳县】邉章韩遂亦进兵美阳温与战輙不利十一月董卓与右扶风鲍鸿等并兵攻章遂大破之章遂走榆中【榆中县属金城郡贤曰故城在今兰州金城县东杜佑曰兰州治五泉县汉榆中故城在今县东】温遣周慎将三万人追之参军事孙坚説愼曰贼城中无谷当外转粮食坚愿得万人断其运道【参军事之官始见于此杜佑曰汉灵帝时陶谦幽州刺史参司空车骑将军张温军事时孙坚亦为参军晋时军府乃置为官员説输芮翻断丁管翻下同】将军以大兵继后贼必困乏而不敢战走入羗中并力讨之则凉州可定也愼不从引军围榆中城而章遂分屯葵园峡反断愼运道愼惧弃车重而退【重直用翻】温又使董卓将兵三万讨先零羌【零音隣】羗胡围卓于望垣北【望垣县属汉阳郡陈寿三国志曰望垣峡名】粮食乏絶乃于所度水中立以捕鱼而濳从下过军【贤曰续汉书字作堰其字义则同但异体耳】比贼追之【比必寐翻】决水已深不得度遂还屯扶风张温以诏书召卓卓良乆乃诣温温责让卓应对不顺孙坚前耳语谓温曰【耳语附耳而语也】卓不怖罪【怖普布翻】而防张大语宜以召不时至陈军灋斩之温曰卓素着威名于河陇之间今日杀之西行无依坚曰明公亲率王师威震天下何頼于卓观卓所言不假明公轻上无礼一罪也章遂防扈经年当以时进讨而卓云未可沮军疑众二罪也【沮在吕翻】卓受任无功应召稽留而轩昻自高三罪也古之名将仗临众未有不断斩以成功者也今明公垂意于卓【垂意犹言降意也断丁乱翻】不即加诛亏损威刑于是在矣温不忍发乃曰君且还卓将疑人坚遂出　是歳帝造万金堂于西园引司农金钱缯帛牣积堂中【贤曰牣满也】复藏寄小黄门常侍家钱各数千万【复扶又翻】又于河间买田宅起第观【帝故封河间解凟亭侯观古玩翻】
　　三年春二月江夏兵赵慈反【夏戸雅翻】杀南阳太守秦颉庚戌赦天下　太尉张延罢遣使者持节就长安拜张温为太尉三公在外始于温　以中常侍赵忠为车骑将军帝使忠论讨黄巾之功执金吾甄举谓忠曰【甄之人翻】傅南容前在东军有功不侯【爕字南容不侯事见上年】天下失望今将军亲当重任宜进贤理屈以副众心忠纳其言遣弟城门校尉延致殷勤于爕延谓爕曰南容少答我常侍【少诗沼翻】万戸侯不足得也爕正色拒之曰有功不论命也傅爕岂求私赏哉忠愈懐恨然惮其名不敢害出为汉阳太守　【考异曰袁纪在明年九月今从范书】　帝使钩盾令宋典脩南宫玉堂【南宫有玉堂殿】又使掖庭令毕岚铸四铜人又铸四钟皆受二千斛【贤曰铜人列于苍龙武阙外钟悬于云台及玉堂殿前】又铸天禄虾蟇吐水于平门外桥东转水入宫【贤曰天禄兽也案今邓州南阳县北有宗资碑旁有两石兽镌其防一曰天禄一曰辟邪此即天禄辟邪并兽名也汉有天禄阁亦因兽以立名】又作翻车渇乌施于桥西用洒南北郊路【贤曰翻车设机车以引水渇乌为曲桶以气引水上也车尺遮翻】以为可省百姓洒道之费　五月壬辰晦日有食之　六月荆州刺史王敏讨赵慈斩之　车骑将军赵忠罢　冬十月武陵蛮反郡兵讨破之　前太尉张延为宦官所谮下狱死　十二月鲜卑冦幽并二州　徴张温还京师
　　四年春正月己卯赦天下　二月荥阳贼杀中牟令【中牟县属河南尹贤曰今郑州县】三月河南尹何苖讨荥阳贼破之拜苖为车骑将军　韩遂杀邉章及北宫伯玉李文侯拥兵十余万进围陇西太守李相如叛与遂连和凉州刺史耿鄙率六郡兵讨遂鄙任治中程球【百官志州刺史置从事史员职畧与司同无都官从事其功曹从事为治中从事主州选署及众事】球通奸利士民怨之汉阳太守傅爕谓鄙曰使君统政日浅民未知教贼闻大军将至必万人一心邉兵多勇其锋难当而新合之众上下未和万一内变虽悔无及不若息军养德明赏必罚贼得寛挺【贤曰挺觧也又缓也】必谓我怯羣恶争势其离可必然后率已教之民讨成离之贼其功可坐而待也鄙不从夏四月鄙行至狄道州别驾反应贼【别驾从事刺史行部则奉引録众事】先杀程球次害鄙贼遂进围汉阳城中兵少粮尽爕犹固守时北地胡骑数千随贼攻郡皆夙懐爕思共于城外叩头求送爕归乡里【爕北地灵州人】爕子干年十三言于爕曰国家昏乱遂令大人不容于朝【朝直遥翻】今兵不足以自守宜听羗胡之请还乡里徐俟有道而辅之言未终爕慨然叹曰汝知吾必死邪圣逹节次守节【左传曹公子臧曰圣逹节次守节下失节】殷纣暴虐伯夷不食周粟而死吾遭世乱不能养浩然之志食禄又欲避其难乎【难乃旦翻】吾行何之必死于此汝有才智勉之勉之主簿杨防吾之程婴也【史记赵朔娶晋成公姊为夫人晋景公三年屠岸贾杀赵朔灭其族朔妻冇遗腹走公宫朔客公孙杵臼谓客程婴曰胡不死婴曰朔之妇冇遗腹即幸而生男吾奉之即女也吾徐死耳居无何朔妻生男屠岸贾闻之乃索于公宫朔妻置儿于绔中祝曰赵宗灭乎若啼即不灭若无声及索儿竟无声程婴曰今一索不得后必复索之杵臼乃取他婴儿负之匿山中诸将攻杀杵臼并儿然赵孤儿乃在程婴所即赵武也居十五年景公乃立赵武为卿而复其田邑】狄道人王国使故酒泉太守黄衍説爕曰天下已非复汉有府君宁有意为吾属帅乎【帅所类翻】爕按剑叱衍曰若剖符之臣反为贼説邪遂麾左右进兵临陈战殁【説轮芮翻为于伪翻陈读曰阵　考异曰袁纪在明年五月今从范书】耿鄙司马扶风马腾亦拥兵反与韩遂合共推王国为主冦掠三辅　太尉张温以冦贼未平免以司徒崔烈为太尉五月以司空许相为司徒光禄勲沛国丁宫为司空初张温发幽州乌桓突骑三千以讨凉州故中山相渔
　　阳张纯请将之温不听而使涿令辽西公孙瓒将之【涿郡治涿县瓒藏旱翻】军到蓟中乌桓以牢禀逋县【县读曰悬牢价直也禀给也贤曰前书音义牢廪食也古者名廪为牢】多叛还本国张纯忿不得将【将即亮翻】乃与同郡故泰山太守张举及乌桓大人邱力居等连盟劫略蓟中【蓟音计】杀防乌桓校尉公綦稠【公綦复姓】右北平太守刘政辽东太守阳终等众至十余万屯肥如【肥如县属辽西郡应劭曰肥子奔燕燕封于此贤曰故城今平州】举称天子纯称弥天将军安定王移书州郡云举当代汉告天子避位敕公卿奉迎　冬十月长沙贼区星自称将军【区乌侯翻姓也又如字　考异曰范书作观鹄今从陈寿吴志】众万余人诏以议孙坚为长沙太守讨击平之封坚乌程侯【乌程县属吴郡为坚以长沙兵讨董卓张本】　十一月太尉崔烈罢以大司农曹嵩为太尉　十二月屠各胡反【屠各胡即匃奴也屠直于翻】　是歳卖闗内侯直五百万钱　前太丘长陈寔卒【长知两翻】海内赴吊者三万余人寔在乡闾平心率物其有争讼輙求判正【判分也剖也剖析而见正理也】晓譬曲直退无怨者至乃叹曰宁为刑罚所加不为陈君所短杨赐陈耽每拜公卿羣僚毕贺輙叹寔大位未登愧于先之【先悉荐翻】

　　资治通鉴卷五十八
&lt;史部,编年类,资治通鉴&gt;
　　钦定四库全书
　　资治通鉴卷五十九　　　宋　司马光　撰
　　胡三省　音注
　　汉纪五十一【起着雍执徐尽上章敦牂凡三年】
　　孝灵皇帝下
　　中平五年春正月丁酉赦天下　二月有星孛于紫宫【紫宫即太微也匡衞十二星之内皆曰紫宫天子之宫也孛蒲内翻】　黄巾余贼郭大等起于河西白波谷【帝纪作西河当从之又按宋白续通典河南府河清县今理白波镇无以此谷于孟津为河西欤】冦太原河东　三月屠各胡攻杀并州刺史张懿【屠直于翻】　太常江夏刘焉见王室多故建议以为四方兵冦由刺史威轻既不能禁且用非其人以致离叛宜改置牧伯选清名重臣以居其任焉内欲求交阯牧【以交阯僻远可以避祸也】侍中广汉董扶【扶学图防何进荐之征拜侍中】私谓焉曰京师将乱益州分野有天子气【蔡邕月令章句自危十度至壁八度谓之豕韦之次卫之分野自壁八度至胃一度谓之降娄之次鲁之分野自胃一度至毕六度谓之大梁之次赵之分野自毕六度至井十度谓之实沈之次晋之分野自井十度至柳三度谓之鹑首之次秦之分野自柳三度至张十二度谓之鹑火之次周之分野自张十二度至轸六度谓之鹑尾之次楚之分野自轸六度至亢八度谓之寿星之次郑之分野自亢八度至尾四度谓之大火之次宋之分野自尾四度至斗六度谓之析木之次燕之分野自斗六度至须女二度谓之星纪之次越之分野自须女二度至危十度谓之枵之次齐之分野晋书天文志用后魏太史令陈卓所言郡国所入宿受今亦载之自轸十二度至氐四度为寿星于辰在辰郑分属兖州自氐五度至尾九度为大火于辰在卯宋分属豫州自尾十度至南斗十一度为析木于辰在寅燕分属幽州自南斗十二度至须女七度为星纪于辰在丑吴越分属扬州自须女八度至危十五度为枵于辰在子齐分属青州自危十六度至奎四度为诹訾于辰在亥卫分属并州自奎五度至胃六度为降娄于辰在戌鲁分属徐州自胃七度至毕十一度为大梁于辰在酉赵分属冀州自毕十二度至东井十五度为实沈于辰在申魏分属益州自东井十六度至柳八度为鹑首于辰在未秦分属雍州自柳九度至张十六度为鹑火于辰在午周分属三河自张十七度至轸十一度为鹑尾于辰在已楚分属荆州分扶问翻】焉乃更求益州防益州刺史郤俭赋敛烦扰謡言远闻【郤乞逆翻春秋晋大夫郤氏　考异曰范书作郗俭今从陈寿蜀志敛力赡翻闻音问】而耿鄙张懿皆为盗所杀朝廷遂从焉议选列卿尚书为州牧各以本秩居任【列卿秩中二千石尚书秩六百石耳东都以后尚书职任重于列卿】以焉为益州牧太仆黄琬为豫州牧宗正东海刘虞为幽州牧州任之重自此而始焉鲁恭王之后虞东海恭王之五世孙也虞尝为幽州刺史民夷怀其恩信故用之董扶及太仓令赵韪【百官志大仓令秩六百石主受郡国传漕谷属大司农韪羽鬼翻】皆弃官随焉入蜀　诏发南匃奴兵配刘虞讨张纯单于羌渠遣左贤王将骑诣幽州国人恐发兵无已于是右部防落反【建武中右部薁犍曰逐王比来降立为防落尸逐鞮单于右部防落者盖其支庶分居右部因以为种落之号防馨兮翻】与屠各胡合【屠直于翻】凡十余万人攻杀羌渠　【考异曰帝纪屠各胡攻杀并州刺史张懿遂与南匃奴左部胡合杀其单于今从匈奴传】国人立其子右贤王于扶罗为持至尸逐侯单于【贤曰于扶罗卽前赵刘渊之祖也是为乱晋之首】　夏四月太尉曹嵩罢　五月以永乐少府南阳樊陵为太尉【乐音洛】六月罢　益州贼马相赵只等起兵緜竹【緜竹县属广汉郡贤曰故城在今益州緜竹县东】自号黄巾杀刺史郤俭进击巴郡犍为旬月之间破坏三郡【犍居言翻坏音怪】有众数万自称天子州从事贾龙率吏民攻相等数日破走州界清静龙乃选吏卒迎刘焉焉徙治緜竹抚纳离叛务行寛惠以收人心【为刘焉专制益州张本】　郡国七大水　故太陈蕃子逸与术士襄楷会于冀州刺史王芬坐【坐才卧翻】楷曰天文不利宦者黄门常侍眞族灭矣逸喜芬曰若然者芬愿驱除因与豪杰转相招合上书言黑山贼攻劫郡县欲因以起兵会帝欲北廵河间旧宅【帝先为觧渎亭侯有旧宅在河间】芬等谋以兵徼劫【徼读曰邀】诛诸常侍黄门因废帝立合肥侯以其谋告议郎曹操【以此谋告操盖亦知操之为时雄矣】操曰夫废立之事天下之至不祥也古人有权成败计轻重而行之者伊霍是也【此等语岂常人所能及哉】伊霍皆怀至忠之诚据宰辅之埶因秉政之重同众人之欲故能计从事立今诸君徒见曩者之易【易以防翻】未覩当今之难而造作非常欲望必克不以危乎芬又呼平原华歆陶丘洪共定计【华戸化翻姓谱尧子丹朱居陶丘其后氏焉】洪欲行歆止之曰夫废立大事伊霍之所难芬性疎而不武此必无成洪乃止会北方夜半有赤气东西竟天太史上言北方有阴谋【上时掌翻】不宜北行帝乃止敕芬罢兵俄而徴之芬惧解印绶亾走至平原自杀【绶音受】　秋七月以射声校尉马日防为太尉日防融之族孙也【防丁奚翻】　八月初置西园八校尉【校戸教翻】以小黄门蹇硕为上军校尉【姓谱蹇姓也左传有秦大夫蹇叔】虎贲中郎将袁绍为中军校尉屯骑校尉鲍鸿为下军校尉议郎曹操为典军校尉赵融为助军左校尉冯芳为助军右校尉諌议大夫夏牟为左校尉淳于琼为右校尉皆綂于蹇硕　【考异曰范书袁绍传绍为佐军校尉何进传淳于琼为佐军校尉今从乐资山阳公载记】帝自黄巾之起留心戎事硕壮健有武畧帝亲任之虽大将军亦领属焉　九月司徒许相罢以司空丁宫为司徒光禄勲南阳刘为司空　以卫尉条侯董重为票骑将军重永乐太后兄子也【票匹妙翻乐音洛】　冬十月青徐黄巾复起【复扶又翻】冦郡县　望气者以为京师当有大兵两宫流血帝欲厌之【厌一叶翻】乃大发四方兵讲武于平乐观下【水经注谷水自白马寺东南迳平乐观在上西门外乐音洛观古玩翻】起大坛上建十二重华盖盖高十丈坛东北为小坛复建九重华盖高九丈列歩骑数万人结营为陈【重直龙翻高居傲翻陈读曰阵下同】甲子帝亲出临军驻大华盖下大将军进驻小华盖下帝躬擐甲介马【贤曰擐贯也音官介亦甲也】称无上将军行陈三币而还【行下孟翻帀作答翻】以兵授进帝问讨虏校尉盖勲曰【盖古盍翻】吾讲武如是何如对曰臣闻先王耀德不观兵【国语载祭公谋父之言】今冦在逺而设近陈不足以昭果毅【左传曰戎昭果毅以听之谓武杀敌为果致果为毅】只黩武耳帝曰善恨见君晩羣臣初无是言也勲谓袁绍曰上甚聪明但蔽于左右耳与绍谋共诛嬖幸【嬖卑义翻又必计翻　考异曰勲传云勲时与宗正刘虞佐军校尉袁绍同典禁兵勲谓虞绍云云按虞于匈奴未叛之前已为幽州牧又宗正非典兵之官今除之】蹇硕惧出勲为京兆尹　十一月王国围陈仓诏复拜皇甫嵩为左将军【复扶又翻】督前将军董卓合兵四万人以拒之　张纯与丘力居钞略青徐幽冀四州【钞楚交翻】诏骑都尉公孙瓒讨之瓒与战于属国石门【属国辽东属国也贤曰石门山谷在今营州柳城县西南瓒藏早翻】纯等大败弃妻子逾塞走悉得所略男女瓒深入无继反为丘力居等所围于辽西管子城二百余日粮尽众溃士卒死者什五六　董卓谓皇甫嵩曰陈仓危急请速救之嵩曰不然百战百胜不如不战而屈人兵陈仓虽小城守固备未易可防【易以豉翻】王国虽强攻陈仓不下其众必疲疲而击之全胜之道也将何救焉国攻陈仓八十余日不防
　　六年春二月国众疲敝解围去皇甫嵩进兵击之董卓曰不可兵法穷冦勿廹归众勿追【贤曰司马兵法之言】嵩曰不然前吾不击避其鋭也今而击之待其衰也所击疲师非归众也国众且走莫有鬭志以整击乱非穷冦也遂独进击之使卓为后拒连战大破之斩首万余级卓大慙恨由是与嵩有隙【为后献帝初平二年卓怖嵩张本】韩遂等共废王国而劫故信都令汉阳阎忠使督綂诸部忠病死遂等稍争权利更相杀害【更工衡翻】由是寖衰　幽州牧刘虞到部遣使至鲜卑中告以利害责使送张举张纯首厚加购赏丘力居等闻虞至喜各遣译自归举纯走出塞余皆降散虞上罢诸屯兵【上时掌翻奏也】但留降虏校尉公孙瓒将歩骑万人屯右北平【瓒以石门之捷自骑都尉拜降虏校尉降戸江翻校戸教翻】三月张纯客王政杀纯送首诣虞公孙瓒志欲扫灭乌桓而虞欲以恩信招降由是与瓒有隙【为后初平四年瓒杀虞张本】夏四月丙子朔日有食之　太尉马日防免遣使即拜幽州牧刘虞为太尉封容丘侯【容丘县属东海郡　考异曰袁纪三月己丑光禄刘虞为司马领幽州牧今从范书】　蹇硕忌大将军进与诸常侍共説帝遣进西击韩遂【説输芮翻】帝从之进阴知其谋奏遣袁绍收徐兖二州兵须绍还而西以稽行期　初帝数失皇子【数所角翻】何皇后生子辩养于道人史子眇家号曰史侯【贤曰道人谓有道术之人】王美人生子协董太后自养之号曰董侯羣臣请立太子帝以辩轻佻无威仪【佻初雕翻轻薄也】欲立协犹豫未决防疾笃属协于蹇硕【属之欲翻托也】丙辰帝崩于嘉德殿【年三十四嘉徳殿在南宫九龙门内】硕时在内欲先诛何进而立协使人迎进欲与计事进即驾往硕司马潘隐与进早旧迎而目之进惊驰从儳道归营【广雅曰儳疾也仕鍳翻】引兵入屯百郡邸【天下郡国百余皆置邸京师谓之百郡邸者百郡总为一邸也】因称疾不入戊午皇子辩即皇帝位年十四　【考异曰帝纪云年十七张璠汉纪曰帝年十四今从之】尊皇后曰皇太后太后临朝【朝直遥翻下同】赦天下改元为光熹封皇弟协为勃海王协年九歳以后将军袁隗为太与大将军何进参录尚书事进既秉朝政忿蹇硕图已阴规诛之袁绍因进亲客张津劝进悉诛诸宦官进以袁氏累世贵宠【袁安为司空司徒子敞为司空孙汤为司空司徒太尉汤子逢为司空少子隗亦为三公是累世贵宠也】而绍与从弟虎贲中郎将术皆为豪桀所归信而用之【从才用翻下同】复博徴智谋之士【复扶又翻】何颙荀攸及河南郑泰等二十余人以颙为北军中候攸为黄门侍郎【百官志给事黄门侍郎六百石掌侍从左右给事中闗通内外献帝起居注曰帝初即位令侍中给事黄门侍郎员各六人出入禁中近侍帷幄省尚书事盖前无定员至帝始定员数也颙鱼容翻】泰为尚书与同腹心攸爽之从孙也蹇硕疑不自安与中常侍赵忠宋典等书曰大将军兄弟秉国专朝今与天下党人谋诛先帝左右扫灭我曹但以硕典禁兵故且沈吟今宜共闭上閤【上閤省閤也沈持林翻】急捕诛之中常侍郭胜进同郡人也太后及进之贵幸胜有力焉　【考异曰袁纪作郭脉九州春秋作郎胜今从何进传】故亲信何氏与赵忠等议下从硕计而以其书示进庚午进使黄门令收硕诛之因悉领其屯兵票骑将军董重【票匹妙翻】与何进权势相害中官挟重以为党助董太后每欲参干政事何太后輙相禁塞【塞犹遏也塞悉则翻】董后忿恚詈曰汝今辀张怙汝兄耶【恚于避翻贤曰辀张犹彊梁也兄谓进也辀音舟】吾敕票骑断何进头如反手耳【断丁管翻】何太后闻之以告进五月进与三公共奏孝仁皇后使故中常侍夏恽等交通州郡辜较财利悉入西省【夏戸雅翻恽于粉翻较读曰西省即谓永乐宫司】故事蕃后不得留京师【贤曰蕃后谓平帝母衞姬王莽摄政恐其专权后不得留在京师故以为故事也】请迁宫本国奏可辛巳进举兵围票骑府收董重免官自杀六月辛亥董太后忧怖暴崩【怖普布翻　考异曰九州春秋曰太后忧惧自杀今从皇后纪】民间由是不附何氏　辛酉葬孝灵皇帝于文陵【贤曰在雒阳西北二十里】何进惩蹇硕之谋称疾不入陪防又不送山陵　大水　秋七月徙勃海王协为陈留王　司徒丁宫罢　袁绍复説何进曰【复扶又翻説输芮翻】前窦武欲诛内宠而反为所害者但坐言语漏泄五营兵士皆畏服中人而窦氏反用之自取祸灭【事见五十六卷建宁元年】今将军兄弟并领劲兵【谓进及弟苖也】部曲将吏皆英俊名士乐尽力命【栾音洛】事在掌握此天赞之时也将军宜一为天下除患以垂名后世不可失也【为于伪翻下同】进乃白太后请尽罢中常侍以下以三署郎补其处太后不听曰中官綂领禁省自古及今汉家故事不可废也且先帝新弃天下我奈何楚楚与士人共对事乎【楚词注曰楚楚鲜明貌诗曰衣裳楚楚】进难违太后意且欲诛其放纵者绍以为中官亲近至尊【近其靳翻】出纳号令今不悉废后必为患而太后母舞阳君及何苖数受诸宦官赂遗【数所角翻下同遗于季翻】知进欲诛之数白太后为其障蔽又言大将军专杀左右擅权以弱社稷太后疑以为然进新贵素敬惮中官虽外慕大名而内不能断【断丁乱翻下同】故事久不决绍等又为画防多召四方猛将及诸豪杰使并引兵向京城以胁太后进然之主簿广陵陈琳諌曰谚称掩目捕雀夫微物尚不可欺以得志况国之大事其可以诈立乎今将军总皇威握兵要龙骧虎歩高下在心此犹鼓洪炉燎毛髪耳但当速发雷霆行权立断则天人顺之而反委释利器【利器谓兵柄也】更徴外助大兵聚防彊者为雄所谓倒持干戈授人以柄功必不成秖为乱阶耳进不听典军校尉曹操闻而笑曰宦者之官古今宜有但世主不当假之权宠使至于此既治其罪【治直之翻】当诛元恶一狱吏足矣何至纷纷召外兵乎欲尽诛之事必宣露吾见其败也初灵帝徴董卓为少府【据卓传中平六年徴卓为少府盖即是年也】卓上书言所将湟中义从及秦胡兵【将即亮翻从才用翻】皆诣臣言牢直不毕禀赐断絶妻子饥冻牵挽臣车使不得行羌胡憋肠狗态【贤曰言羌胡心肠憋恶情态如狗也方言云憋恶也郭璞云憋怤急性也憋音芳列翻怤音芳于翻】臣不能禁止輙将顺安慰増异复上【贤曰如其更增异志当复闻上洪氏释曰汉灵帝建宁二年鲁相史晨祠孔庙奏后云增异輙上光和二年樊毅复华下民租口筭奏后云増异复上此盖当时奏文结末之常语盖言继今事有増于此者异于此者将复上奏也复扶又翻上时掌翻】朝廷不能制及帝寝疾玺书拜卓并州牧【玺斯氏翻】令以兵属皇甫嵩卓复上书言臣误防天恩掌戎十年士卒大小相狎弥久恋臣畜养之思为臣奋一旦之命【畜许六翻为于伪翻】乞将之北州效力边垂【将如字又即亮翻之往也】嵩从子郦説嵩曰【从才用翻郦音歴　考异曰袁纪作从子逦今从范书】　天下兵柄在大人与董卓耳今怨隙已结势不俱存卓被诏委兵而上书自请此逆命也彼度京师政乱【被皮义翻度徒洛翻】故敢踌躇不进此懐奸也二者刑所不赦且其凶戾无亲将士不附大人今为元帅【嵩讨王国时为督故曰元帅】杖国威以讨之上显忠义下除凶害无不济也嵩曰违命虽罪专诛亦有责也【卓不释兵为违命嵩擅讨卓为专诛】不如显奏其事使朝廷裁之乃上书以闻帝以让卓卓亦不奉诏驻兵河东以观时变何进召卓使将兵诣京师　【考异曰进传曰召卓屯关中上林苑按时卓已驻河东若屯上林则更为西去非所以胁太后也今从卓传】侍御史郑泰諌曰董卓彊忍寡义志欲无厌【厌于盐翻】若借之朝政【借子夜翻】授以大事将恣凶欲以危朝廷明公以亲德之重据阿衡之权秉意独断【断丁乱翻】诛除有罪诚不宜假卓以为资援也且事留变生殷鉴不远【谓窦武之事可为殷盐也】宜在速决尚书卢植亦言不宜召卓进皆不从泰乃弃官去谓荀攸曰何公未易辅也【易以豉翻】进府掾王匡骑都尉鲍信皆泰山人进使还郷里募兵并召东郡太守桥瑁屯成臯【瑁音冐】使武猛都尉丁原将数千人冦河内烧孟津火照城中【贤曰武猛谓其有武艺而勇猛取其嘉名因以名官】皆以诛宦官为言董卓闻召即时就道并上书曰中常侍张让等窃幸承宠浊乱海内臣闻汤止沸莫若去薪【去羌吕翻前书枚乘谏吴王曰欲汤之凔一人炊之百人之无益也不如絶薪止火而已凔音则亮翻寒也】溃痈虽痛胜于内食【言痈疽蕴结破之虽痛胜于内食肌肉浸淫滋大也】昔赵鞅兴晋阳之甲以逐君侧之恶【公羊传曰晋赵鞅取晋阳之甲以逐荀寅与士吉射者谒为君侧之恶人也此逐君侧之恶人曷为以叛言之无君命也】今臣輙鸣钟鼓如雒阳【贤曰鸣钟鼓者声其罪也】请收让等以清奸秽太后犹不从何苖谓进曰始共从南阳来俱以贫贱依省内以致富贵【言何后因宦官得进进兄弟以此致富贵也】国家之事亦何容易【易以豉翻】覆水不收宜深思之【水覆于地不可复收言事发则不可收拾】且与省内和也卓至渑池【渑弥兖翻】而进更狐疑使谏议大夫种邵宣诏止之卓不受诏遂前至河南【河南周之王城去雒阳不逺种音冲】邵迎劳之【劳力到翻】因譬令还军卓疑有变使其军士以兵胁邵邵怒称诏叱之军士皆披【披芳靡翻】遂前质责卓卓辞屈乃还军夕阳亭【贤曰夕阳亭在河南城西】邵暠之孙也袁绍惧进变计因胁之曰交构已成形埶已露将军复欲何待而不早决之乎事久变生复为窦氏矣【复扶又翻】进于是以绍为司校尉假节专命击断【汉司校尉持节至元帝时诸葛丰为司始去节今假绍节重其权也断丁乱翻】从事中郎王允为河南尹绍使雒阳方畧武吏司察宦者而促董卓等使驰驿上奏欲进兵平乐观【上时掌翻乐音洛观古玩翻】太后乃恐悉罢中常侍小黄门使还里舎唯留进所私人以守省中诸常侍小黄门皆诣进谢罪唯所措置进谓曰天下匃匈正患诸君耳今董卓垂至诸君何不早各就国袁绍劝进便于此决之【劝进于此时悉诛之也】至于再三进不许绍又为书告诸州郡诈宣进意使捕案中官亲属进谋积日颇泄中官惧而思变张让子妇太后之妺也让向子妇叩头曰老臣得罪当与新妇俱归私门唯受恩累世【贤曰唯思念也】今当远离宫殿【离力智翻】情怀恋恋愿复一入直【复扶又翻下同】得暂奉望太后陛下顔色然后退就沟壑死不恨矣子妇言于舞阳君入白太后乃诏诸常侍皆复入直八月戊辰进入长乐宫【乐音洛】白太后请尽诛诸常侍中常侍张让叚珪相谓曰大将军称疾不临防不送葬今欻入省【贤曰欻音许勿翻】此意何为窦氏事竟复起邪使潜听具闻其语乃率其党数十人持兵窃自侧闼入伏省戸下进出因诈以太后诏召进入坐省阁让等诘进曰天下愦愦【诘去吉翻説文曰愦愦乱也古对翻】亦非独我曹罪也先帝尝与太后不快几至成败【事见上卷光和四年几居希翻】我曹涕泣救解各出家财千万为礼和悦上意但欲托卿门戸耳今乃欲灭我曹种族不亦太甚乎【种章勇翻】于是尚方监渠穆防剑斩进于嘉德殿前【案百官志尚方有令丞而无监桓灵之世诸署令悉以宦者为之尚方监必亦置于是时也渠姓也左传天王使宰渠伯纠来聘又卫有渠孔御戎】让珪等为诏以故太尉樊陵为司校尉少府许相为河南尹尚书得诏板疑之曰请大将军出共议中黄门以进头掷与尚书曰何进谋反已伏诛矣进部曲将吴匡张璋在外闻进被害【被皮义翻】欲引兵入宫宫门闭虎贲中郎将袁术与匡共斫攻之中黄门持兵守阁防日暮术因烧南宫青门【卫瓘曰青门边青镂也一曰天子门内有眉格再重里青画曰　考异曰何进传作九龙门今从袁纪】欲以胁出譲等譲等入白太后言大将军兵反烧宫攻尚书闼【尚书闼即尚书门】因将太后少帝及陈留王劫省内官属从复道走北宫【将如字防也挟也】尚书卢植执戈于阁道牕下仰数叚珪【数所具翻】珪惧乃释太后太后投阁乃免袁绍与叔父隗矫诏召樊陵许相斩之绍及何苖引兵屯朱雀阙下捕得赵忠等斩之吴匡等素怨苗不与进同心而又疑其与宦官通谋乃令军中曰杀大将军即车骑也【时苖为车骑将军】吏士能为报雠乎【为于伪翻】皆流涕曰愿致死匡遂引兵与董卓弟奉车都尉旻攻杀苗弃其尸于苑中绍遂闭北宫门勒兵捕诸宦者无少长皆杀之【少诗照翻长知两翻】几二千余人或有无须而误死者【须古须字通】绍因进兵排宫或上端门屋以攻省内【宫之正南门曰端门省禁也】庚午张让叚珪等困廹遂将帝与陈留王数十人歩出谷门【谷门位在子雒城正北门也】夜至小平津【贤曰小平津在今巩县西北杜佑曰巩县西北有小平县故城又北有津曰小平津】六玺不自随公卿无得从者【从才用翻】唯尚书卢植河南中部掾闵贡夜至河上【汉官仪诸郡置五郡督邮以监属县河南尹置四部督邮中部为掾掾俞绢翻】贡厉声质责让等且曰今不速死吾将杀汝因手剑斩数人【手式又翻】让等惶怖【怖普布翻下同】叉手再拜叩头向帝辞曰臣等死陛下自爱遂投河而死贡扶帝与陈留王夜步逐萤光南行欲还宫行数里得民家露车【露车者上无巾盖四旁无帷裳盖民家以载物者耳】共乘之至雒舎止【雒舎地名在北芒之北】辛未帝独乘一马陈留王与贡共乘一马从雒舎南行公卿稍有至者董卓至显阳苑【显阳苑桓帝延熹二年所造作雒阳西】远见火起知有变引兵急进未明到城西闻帝在北因与公卿往奉迎于北芒阪下帝见卓将兵卒至【将即亮翻卒读曰猝】恐怖涕泣羣公谓卓曰有诏却兵卓曰公诸人为国大臣不能匡正王室至使国家播荡【东都羣臣谓天子为国家】何却兵之有卓与帝语语不可了【了晓解也】乃更与陈留王语问祸乱由起王答自初至终无所遗失卓大喜以王为贤且为董太后所养卓自以与太后同族遂有废立之意是日帝还宫赦天下改光熹为昭宁失国玺【为下献帝初平二年孙坚得玺张本玺斯氏翻】余玺皆得之以丁原为执金吾骑都尉鲍信自泰山募兵适至説袁绍曰【説输芮翻】董卓拥强兵将有异志今不早图必为所制及其新至疲劳袭之可禽也绍畏卓不敢发信乃引兵还泰山董卓之入也歩骑不过三千自嫌兵少恐不为远近所服率四五日輙夜潜出军近营明且乃大陈旌鼓而还以为西兵复至【复扶又翻】雒中无知者俄而进及弟苖部曲皆归于卓卓又阴使丁原部曲司马五原吕布杀原而并其众卓兵于是大盛乃讽朝廷以久雨防免司空刘而代之初蔡邕徙朔方【事见五十七卷光和元年】防赦得还五原太守王智甫之弟也奏邕谤讪朝廷邕遂亡命江海积十二年董卓闻其名而辟之称疾不就卓怒詈曰我能族人邕惧而应命到署祭酒甚见敬重举高第三日之间周歴三台【邕举高第补侍御史又转治书御史迁尚书三日之间周歴三台】迁为侍中　董卓谓袁绍曰天下之主宜得贤明毎念灵帝令人愤毒【贤曰毒恨也】董侯似可今欲立之为能胜史侯否人有小智大痴亦知复何如为当且尔刘氏种不足复遗【且尔犹言且如此也卓意欲废汉自立】绍曰汉家君天下四百许年恩泽深渥兆民戴之今上富于春秋未有不善宣于天下公欲废嫡立庶恐众不从公议也卓按剑叱绍曰竖子敢然【敢然犹言敢如此也】天下之事岂不在我我欲为之谁敢不从尔谓董卓刀为不利乎绍勃然曰天下健者岂惟董公引佩刀横揖径出卓以新至见绍大家故不敢害绍县节于上东门【县所假司节也上东门位在寅贤曰雒阳城东靣北头门也县读曰悬】逃犇冀州九月癸酉卓大防百僚奋首而言曰皇帝闇弱不可以奉宗庙为天下主今欲依伊尹霍光故事更立陈留王何如【更工衡翻】公卿以下皆惶恐莫敢对卓又抗言曰【贤曰抗高也】昔霍光定防延年按剑【事见二十四卷昭帝元平元年】有敢沮大议皆以军法从事【沮在吕翻】坐者震动尚书卢植独曰昔太甲既立不明昌邑罪过千余故有废立之事今上富于春秋行无失德非前事之比也卓大怒罢坐将杀植蔡邕为之请【坐徂卧翻为于伪翻】议郎彭伯亦諌卓曰卢尚书海内大儒人之望也今先害之天下震怖【怖普布翻】卓乃止但免植官植遂逃隐于上谷卓以废立议示太傅袁隗隗报如议甲戌卓复防羣僚于崇德前殿【复扶又翻】遂胁太后防废少帝曰皇帝在丧无人子之心威仪不类人君今废为农王立陈留王恊为帝袁隗解帝玺绶以奉陈留王扶农王下殿北靣称臣太后鲠涕【言不敢出声但鲠咽而流涕也】羣臣含悲莫敢言者卓又议太后踧廹永乐宫【踧子六翻】至令忧死逆妇姑之礼【左传曰妇养姑者也亏姑以成妇逆莫大焉】乃迁太后于永安宫赦天下改昭宁为永汉丙子卓酖杀何太后公卿以下不布服防葬素衣而已卓又发何苖棺出其尸支解节断弃于道边杀苖母舞阳君弃尸于苑枳落中【落篱落也枳似棘多刺江南为橘江北为枳人以栫篱】　诏除公卿以下子弟为郎以补宦官之职侍于殿上　乙酉以太尉刘虞为大司马封襄贲侯【襄贲县属东海郡应劭曰贲音肥】董卓自为太尉领前将军事加节斧钺虎贲更封郿侯【传知恋翻郿县属扶风贤曰今岐州县师古曰郿音媚】　丙戌以太中大夫杨彪为司空　甲午以豫州牧黄琬为司徒　董卓率诸公上书追理陈蕃窦武及诸党人悉复其爵位遣使吊祠擢用其子孙　自六月雨至于是月　冬十月乙巳葬灵思皇后　白波贼冦河东　【考异曰帝纪五年九月南单于叛与白波贼冦河东案匃奴传帝崩之后于扶罗乃与白波贼为冦纪误今从传】董卓遣其将牛辅击之初南单于于扶罗既立国人杀其父者遂叛【单于羌渠被杀事见上卷中平五年】共立须卜骨都侯为单于于扶罗诣阙自讼防灵帝崩天下大乱于扶罗将数千骑与白波贼合兵冦郡县时民皆保聚钞掠无利【钞楚交翻】而兵遂挫伤复欲归国国人不受乃止河东平阳须卜骨都侯为单于一年而死南庭遂虚其位以老王行国事　十一月以董卓为相国【汉自萧何为相国后不复除拜】赞拜不名入朝不趋剑履上殿　十二月戊戌以司徒黄琬为太尉司空杨彪为司徒光禄勲荀爽为司空初尚书武威周毖城门校尉汝南伍琼説董卓矫桓灵之政擢用天下名士以收众望卓从之【毖兵媚翻説输芮翻　考异曰范书云吏部尚书汉阳周珌侍中汝南伍琼袁纪作侍中周毖今从魏志及英雄记】命毖琼与尚书郑泰长史何颙等沙汰秽恶显防幽滞于是徴处士荀爽陈纪韩融申屠蟠【处昌吕翻】复就拜爽平原相【复扶又翻】行至宛陵【宛陵县属河南尹在雒阳东】迁光禄勲视事三日进拜司空自被徴命及登台司凡九十三日又以纪为五官中郎将融为大鸿胪纪寔之子融韶之子也爽等皆畏卓之暴无敢不至独申屠蟠得徴书人劝之行蟠笑而不答卓终不能屈年七十余以寿终卓又以尚书韩馥为冀州牧侍中刘岱为兖州刺史陈留孔伷为豫州刺史【伷音胄　考异曰九州春秋作孔胄今从董卓传】东平张邈为陈留太守颍川张咨为南阳太守卓所亲爱并不处显职但将校而已【将校谓中郎将校尉处昌吕翻】　诏除光熹昭宁永汉三号【除三号复称中平六年】　董卓性残忍一旦专政据有国家甲兵珍寳威震天下所愿无极语賔客曰我相贵无上也【自言非人臣之相其悖逆如此语牛倨翻相息亮翻】侍御史扰龙宗诣卓白事不解剑【扰龙姓也盖古扰龙氏之后】立檛杀之【檛侧翻】是时雒中贵戚室第相望金帛财产家家充积卓纵放兵士突其庐舎剽虏资物【剽匹妙翻】妻畧妇女不避贵戚人情崩恐不保朝夕卓购求袁绍急周毖伍琼説卓曰夫废立大事非常人所及袁绍不逹大体恐惧出奔非有它志今急购之势必为变袁氏树恩四世【袁安四世至绍】门生故吏徧于天下若收豪桀以聚徒众英雄因之而起则山东非公之有也不如赦之拜一郡守绍喜于免罪必无患矣卓以为然乃即拜绍勃海太守封邟乡侯【邟苦浪翻】又以袁术为后将军曹操为骁骑校尉术畏卓出犇南阳操变易姓名间行东归过中牟【中牟县属河南尹间古苋翻】为亭长所疑执诣县时县已被卓书【被皮义翻】唯功曹心知是操以世方乱不宜拘天下雄隽因白令释之【白中牟令也】操至陈留散家财合兵得五千人是时豪杰多欲起兵讨卓者袁绍在勃海冀州牧韩馥遣数部从事守之不得动揺【部从事部郡国从事也勃海一郡遣部从事数人守之恐绍起兵也】东郡太守桥瑁【瑁莫报翻】诈作京师三公移书与州郡陈卓罪恶云见逼廹无以自救企望义兵解国患难【企欺冀翻难乃旦翻】馥得移请诸从事问曰今当助袁氏邪助董氏邪治中从事刘子惠曰今兴兵为国【为于伪翻】何谓袁董馥冇慙色子惠复言兵者凶事不可为首今宜往视他州有发动者然后和之【复扶又翻和戸卧翻】冀州于他州不为弱也他人功未有在冀州之右者也馥然之馥乃作书与绍道卓之恶听其举兵　【考异曰范书魏志俱有此事范书在举兵之后魏志在举兵之前若在举兵后时绍已为盟主馥何敢禁其发兵若在举兵前则近是也今从魏志】孝献皇帝甲【讳协谥法聪明睿智曰献古今注协之字曰合张璠记曰灵帝以帝似已故名曰协帝王纪曰协字伯和蜀谥帝曰愍魏谥帝曰献此从魏谥者以魏受汉禅为正也】
　　初平元年春正月关东州郡皆起兵以讨董卓推勃海太守袁绍为盟主绍自号车骑将军诸将皆板授官号【时卓挟天子绍等罔攸禀命故权宜板授官号】绍与河内太守王匡屯河内冀州牧韩馥留邺给其军粮豫州刺史孔伷屯颍川兖州刺史刘岱陈留太守张邈邈弟广陵大守超东郡太守桥瑁山阳太守袁遗济北相鲍信与曹操俱屯酸枣【酸枣县属陈留郡瑁音冒】后将军袁术屯鲁阳【鲁阳县属南阳郡】众各数万豪杰多归心袁绍者鲍信独谓曹操曰夫畧不世出能拨乱反正者君也茍非其人虽彊必毙君殆天之所启乎辛亥赦天下　癸酉董卓使郎令李儒酖杀农王
　　辩　卓议大发兵以讨山东尚书郑泰曰夫政在德不在众也卓不悦曰如卿此言兵为无用邪泰曰非谓其然也以为山东不足加大兵耳明公出自西州少为将帅闲习军事【少诗照翻】袁本初公卿子弟生处京师张孟卓东平长者坐不闚堂【处昌吕翻长知两翻张邈字孟卓贤曰坐不闚堂言不妄视也】孔公绪清谈高论嘘枯吹生【孔伷字公绪贤曰枯者嘘之使生生者吹之使枯言谈论有所抑扬也】并无军旅之才临锋决敌非公之俦也【谓临兵锋而与敌人决胜负也】况王爵不加尊卑无序若恃众怙力将各棊峙以观成败不肯同心共胆与齐进退也【此数语公业虽以以释言于卓然关东诸将情态实不过如此】且山东承平日乆民不习战关西顷遭羌冦妇女皆能挟弓而鬭天下所畏者无若并凉之人与羌胡义从【从才用翻】而明公拥之以为爪牙譬犹驱虎兕以赴犬羊【兕序姊翻似牛一角而青色身重千斤角重百斤】鼓烈风以扫枯叶谁敢御之无事徴兵以惊天下使患役之民相聚为非弃德恃众自亏威重也卓乃悦　董卓以山东兵盛欲迁都以避之公卿皆不欲而莫敢言【畏其暴也】卓表河南尹朱儁为太仆以为已副使者召拜儁辞不肯受因曰国家西迁必孤天下之望【孤负也】以成山东之衅臣不知其可也使者曰召君受拜而君拒之不问徙事而君陈之何也儁曰副相国非臣所堪也迁都非计事所急也辞所不堪言其所急臣之宜也由是止不为副卓大防公卿议曰高祖都关中十有一世光武宫雒阳于今亦十一世矣案石包防【当时纬书之外又有石包室防盖时人附益为之如孔子闭房记之类】宜徙都长安以应天人之意百官皆黙然司徒杨彪曰移都改制天下大事故盘庚迁亳殷民胥怨【书序曰盘庚五迁将治亳殷民咨胥怨】昔关中遭王莽残破故光武更都雒邑【更工衡翻】歴年已久百姓安乐【乐音洛下同】今无故捐宗庙弃园陵恐百姓惊动必有糜沸之乱【贤曰如糜粥之沸也诗云如沸如羮】石包防妖邪之书岂可信用卓曰关中肥饶故秦得并吞六国且陇右材木自出杜陵有武帝陶灶并功营之可使一朝而办百姓何足与议若有前却我以大兵驱之可令诣沧海【贤曰言不敢避险难也】彪曰天下动之至易【易以防翻】安之甚难惟明公虑焉卓作色曰公欲沮国计邪太尉黄琬曰此国之大事杨公之言得无可思卓不答司空荀爽见卓意壮恐害彪等因从容言曰【从才容翻】相国岂乐此邪【乐音洛】山东兵起非一日可禁故当迁以图之此秦汉之势也【谓秦汉都关中因山河形埶以制天下】卓意小解琬退又为驳议【驳北角翻】二月乙亥卓以灾异奏免琬彪等以光禄勲赵谦为太尉太仆王允为司徒城门校尉伍琼督军校尉周毖固諌迁都卓大怒曰卓初入朝二君劝用善士故卓相从而诸君到官举兵相图此二君卖卓卓何用相负庚辰收琼毖斩之杨彪黄琬恐惧诣卓谢卓亦悔杀琼毖乃复表彪琬为光禄大夫【复扶又翻】　卓徴京兆尹盖勲为议郎【盖古盍翻】时左将军皇甫嵩将兵三万屯扶风【潘岳关中记曰三辅旧治长安城中长吏各在其县治民光武东都之后扶风出治槐里冯翊出治高陵】勲密与嵩谋讨卓防卓亦徴嵩为城门校尉嵩长史梁衍説嵩曰董卓冦掠京邑废立从意今徴将军大则危祸小则困辱今及卓在雒阳天子来西以将军之众迎接至尊奉令讨逆徴兵羣帅【説输芮翻帅所类翻】袁氏逼其东将军廹其西此成禽也嵩不从遂就徴【嵩前不能从兄子郦之言今又不从衍之策自揣其才不足以制卓故也】勲以众弱不能独立亦还京师卓以勲为越骑校尉河南尹朱儁为卓陈军事卓折儁曰我百战百胜决之于心卿勿妄説且污我刀【为于伪翻折之舌翻污乌故翻】盖勲曰昔武丁之明犹求箴谏【贤曰武丁殷王高宗也谓傅説曰启乃心沃朕心説复于王曰惟木从绳则正后从谏则圣余谓盖勲忠直之士时卓方谋僭逆不应以武丁之事为言据国语楚左史倚相曰昔卫武公年数九十有五矣犹箴儆于国曰毋谓我老耄而舍我必恭恪于朝朝夕以交戒我闻一二之言必诵志而纳之以训道我及其没也谓之叡圣武公勲盖以卫武公之事责卓也史书传写误以公为丁耳】况如卿者而欲杜人之口乎卓乃谢之　卓遣军至阳城值民防于社下【此二月事也阳城县属颍川郡】悉就斩之驾其车重【重直用翻】载其妇女以头系车辕歌呼还雒云攻贼大获卓焚烧其头以妇女与甲兵为婢妾【甲兵谓甲兵之士】　丁亥车驾西迁董卓收诸富室以罪恶诛之没入其财物死者不可胜计【胜音升】悉驱徙其余民数百万口于长安歩骑驱蹙更相蹈借【借慈夜翻】饥饿冦掠积尸盈路卓自留屯毕圭苑中悉烧宫庙官府居家二百里内室屋荡尽无复鸡犬又使吕布发诸帝陵及公卿以下冡墓收其珍宝卓获山东兵以猪膏涂布十余匹用纒其身然后烧之先从足起　三月乙巳车驾入长安　【考异曰袁纪作己巳今从范书】居京兆府舍【师古曰三辅黄图曰京兆府在尚冠前街东入故中尉府】后乃稍葺宫室而居之时董卓未至朝政大小皆委之王允允外相弥缝内谋王室甚有大臣之度自天子及朝中皆倚允允屈意承卓卓亦雅信焉【朝直遥翻】　董卓以袁绍之故戊午杀太袁隗太仆袁基及其家尺口以上五十余人【尺口谓婴孩也】初荆州刺史王叡【裴松之曰叡晋太保祥伯父也】与长沙太守孙坚共
　　击零桂贼【零桂零陵桂阳也】以坚武官言颇轻之及州郡举兵讨董卓叡与坚亦皆起兵叡素与武陵太守曹寅不相能言当先杀寅寅惧诈作按行使者檄移坚説叡罪过令收行刑讫以状上【上时掌翻】坚承檄即勒兵袭叡叡闻兵至登楼望之遣问欲何为坚前部答曰兵久战劳苦欲诣使君求资直耳【据吴录资直者衣资之直也】叡见坚惊曰兵自求赏孙府君何以在其中坚曰被使者檄诛君【被皮义翻】叡曰我何罪坚曰坐无所知叡穷廹刮金饮之而死【陶景曰生金有毒不链服之杀人】坚前至南阳众已数万人南阳太守张咨不肯给军粮诱而斩之【陈寿志曰坚以牛酒诱之吴厯曰坚诈疾以诱之】郡中震栗无求不获前到鲁阳【鲁阳县属南阳郡】与袁术合兵术由是得据南阳　【考异曰范书术传云刘表上术为南阳太守表传云术阻兵屯鲁阳表不得至荆州魏志术孙坚杀张咨术得据南阳魏武帝纪此年二月已云术屯南阳盖术初奔鲁阳此春孙坚取南阳术乃据之犹以鲁阳为治所也】表坚行破虏将军领豫州刺史诏以北军中候刘表为荆州刺史时冦贼纵横道路梗塞【纵子容翻塞悉则翻】表单马入宜城【贤曰宜城县属南郡本鄢惠帝三年改名宜城】请南郡名士蒯良蒯越与之谋曰今江南宗贼甚盛【贤曰宗党共为贼】各拥众不附若袁术因之祸必至矣吾欲徴兵恐不能集其防焉出【焉于防翻】蒯良曰众不附者仁不足也附而不治者义不足也茍仁义之道行百姓归之如水之趣下【趣七喻翻】何患徴兵之不集乎蒯越曰袁术骄而无谋宗贼帅多贪暴为下所患【帅所类翻下同】若使人示之以利必以众来使君诛其无道抚而用之一州之人有乐存之心【乐音洛】闻君威德必襁负而至矣【襁居两翻】兵集众附南据江陵北守襄阳荆州八郡可传檄而定【郡国志荆州郡南阳南郡江夏零陵桂阳长沙武陵七郡汉官仪以章陵足为八郡】公路虽至无能为也【袁术字公路】表曰善乃使越诱宗贼帅至者五十五人皆斩之而取其众【诱音酉帅所类翻】遂徙治襄阳【荆州刺史本治武陵汉寿襄阳县属南郡】镇抚郡县江南悉平【荆部在江南者长沙武陵零陵桂阳四郡也为刘表专制荆州张本】　董卓在雒阳袁绍等诸军皆畏其彊莫敢先进曹操曰举义兵以诛暴乱大众已合诸君何疑向使董卓倚王室据旧京东向以临天下虽以无道行之犹足为患今焚烧宫室劫迁天子海内震动不知所归此天亡之时也一战而天下定矣遂引兵西将据成臯张邈遣将卫兹分兵随之进至荥阳汴水【班志汴水在荥阳西南】遇卓将菟徐荣【莬同都翻】与战操兵败为流矢所中所乘马被创【中竹仲翻被皮义翻创初良翻】从弟洪以马与操操不受【从才用翻】洪曰天下可无洪不可无君遂歩从操夜遁去荣见操所将兵少力战尽日谓酸未易攻也【易以豉翻】亦引兵还操到酸诸军十余万日置酒高防不图进取操责让之因为谋曰【为于伪翻下同】诸君能听吾计使勃海引河内之众临孟津【勃海谓袁绍也】酸诸将守成臯据敖仓塞轘辕太谷全制其险【塞悉则翻轘音环】使袁将军率南阳之军军丹析入武闗【此谓袁术也丹水及析县皆属农郡】以震三辅皆高垒深壁勿与战益为疑兵示天下形势以顺诛逆可立定也【观操之计但欲形格势禁待其变起于下耳非主于战也】今兵以义动持疑不进失天下望窃为诸君耻之邈等不能用操乃与司马沛国夏侯惇等诣扬州募兵得千余人还屯河内【从袁绍也】顷之酸诸军食尽众散刘岱与桥瑁相恶岱杀瑁以王肱领东郡太守青州刺史焦和亦起兵讨董卓【姓谱周武王封神农之后于焦后以国为氏】务及诸将西行【务进兵与酸诸将相及也】不为民人保障兵始济河黄巾已入其境青州素殷实甲兵甚盛和毎望冦犇北未尝接风尘交旗鼓也性好卜筮信鬼神【好呼到翻】入见其人清谈干云出观其政赏罸淆乱州遂萧条悉为丘墟顷之和病卒袁绍使广陵臧洪领青州以抚之　夏四月以幽州牧刘虞为大道路壅塞【塞悉则翻】信命竟不得通先是幽部应接荒外【荒外言荒服之外也先悉荐翻】资费甚广嵗常割青冀赋调二亿有余以足之【调徒吊翻】时处处断絶委输不至【委于伪翻输舂遇翻】而虞敝衣绳屦食无兼肉务存寛政劝督农桑开上谷胡市之利通渔阳盐铁之饶【上谷旧有关市与胡人贸易渔阳旧有盐官铁官】民悦年登谷石三十青徐士庶避难归虞者百余万口虞皆收视温防为安立生业【难乃旦翻为于伪翻】流民皆忘其迁徙焉　五月司空荀爽薨　六月辛丑以光禄大夫种拂为司空拂邵之父也　董卓遣大鸿胪韩融少府阴脩执金吾胡母班将作大匠吴脩越骑校尉王瓌安集关东解譬袁绍等胡毋班吴脩王瓌至河内袁绍使王匡悉收击杀之【瓌工回翻　考异曰谢承后传汉书曰班王匡之妹夫班与匡书云仆与太傅马公太仆赵岐少府阴脩俱受诏命关东诸郡虽实嫉卓犹以衔奉王命不敢玷辱而足下独囚仆于狱欲以衅鼓此悖无道之甚者也按范书此年六月遣韩融等安集关东袁术王匡各执而杀之三年八月遣马日防及赵岐慰抚天下袁纪遣马赵亦在三年八月时董卓已死而此书云与马赵俱受诏又云恚卓迁怒自相乖迕疑非班书今不取】袁术亦杀阴脩惟韩融以名德免董卓坏五铢钱【贤曰光武中兴除王莽货泉更用五铢钱孔頴逹曰五铢者其重五铢凡十黍为一参十参为一铢二十四铢为一两钱边作五铢字坏音怪】更铸小钱【更工衡翻】悉取雒阳及长安铜人钟虡飞亷铜马之属以铸之【铜人秦始皇所铸也贤曰钟虡以铜为之前书音义曰虡鹿头龙身神兽也説文钟鼓之跗以猛兽为饰也武帝置飞亷馆音义曰飞亷神禽身似鹿头如爵有角蛇尾文如豹文明帝永平五年迎取长安飞亷铜马置上西门外名平乐馆铜马则东京门所作置于金马门外者也余据马援亦进铜马虡音巨】由是货贱物贵谷石至数万钱　冬孙坚与官属防饮于鲁阳城东董卓步骑数万猝至坚方行酒谈笑整顿部曲无得妄动后骑渐益坚徐罢坐【坐才卧翻】导引入城乃曰向坚所以不即起者恐兵相蹈借诸君不得入耳卓兵见其整不敢攻而还　王匡屯河阳津【河阳津即孟津】董卓袭击大破之　左中郎将蔡邕议孝和以下庙号称宗者皆宜省去以遵先典从之【礼祖冇功而宗有德和帝以下无德可宗故去之去羗吕翻　考异曰袁纪在明年今从范书】中郎将徐荣荐同郡故冀州刺史公孙度于董卓卓
　　以为辽东太守度到官以法诛灭郡中名豪大姓百余家郡中震栗乃东伐高句骊【句如字又音驹骊力知翻】西击乌桓语所亲吏柳毅阳仪等曰【语牛倨翻姓谱柳本自鲁孝公子子展之孙以王父字为氏至展禽食采于栁下因为氏】汉祚将絶当与诸卿图王耳于是分辽东为辽西中辽郡各置太守越海收东莱诸县置营州刺史自立为辽东侯平州牧立汉二祖庙承制郊祀天地借田【杜佑曰借借也谓借人力以理之劝率天下使务农也春秋传曰郊而后耕遂借人力以成歳功故谓之帝借臣瓒曰亲耕以躬亲为义不得以假借为称借谓蹈借也师古曰瓒説是説文帝借千亩借秦昔翻】乘鸾路设旄头羽骑【羽骑羽林骑也】






　　资治通鉴卷五十九
　　钦定四库全书
　　资治通鉴卷六十　　　　宋　司马光　撰
　　胡三省　音注
　　汉纪五十二【起重光协洽尽昭阳作噩凡三年】
　　孝献皇帝乙
　　初平二年春正月辛丑赦天下　关东诸将议以朝廷防冲廹于董卓远隔关塞【关塞谓函谷关桃林塞也】不知存否幽州牧刘虞宗室贤儁欲共立为主曹操曰吾等所以举兵而逺近莫不响应者以义动故也今防主微弱制于奸臣非有昌邑亡国之衅【昌邑谓昌邑王贺也】而一旦改易天下其孰安之诸君北靣我自西向【幽州在北长安在西故操云然】韩馥袁绍以书与袁术曰帝非孝灵子欲依绛灌诛废少主迎立代王故事【少诗照翻】奉大司马虞为帝术阴有不臣之心不利国家有长君【长知两翻】乃外托公义以拒之绍复与术书曰今西名有防君无血脉之属【谓帝非灵帝子也复扶又翻下同】公卿以下皆媚事卓安可复信【复扶又翻下同】但当使兵往屯关要皆自蹙死东立圣君太平可冀如何有疑又室家见戮不念子胥【谓子胥能报父兄之雠也】可复北靣乎【以杀袁隗等为出于帝】术答曰圣主聪叡有周成之质贼卓因危乱之际威服百寮此乃汉家小厄之会乃云今上无血脉之属岂不诬乎又曰室家见戮可复北靣此卓所为岂国家哉慺慺赤心【慺力侯翻】志在灭卓不识其他馥绍竟遣故乐浪太守张岐等赍议上虞尊号【乐浪音洛琅上时掌翻】虞见岐等厉色叱之曰今天下崩乱主上防尘吾被重恩【被皮义翻】未能清雪国耻诸君各据州郡宜共戮力尽心王室而反造逆谋以相垢污邪【污乌故翻】固拒之馥等又请虞领尚书事承制封拜复不听欲犇匈奴以自絶绍等乃止　二月丁丑以董卓为太师位在诸侯王上　孙坚移屯梁东为卓将徐荣所败【败补迈翻】复収散卒进屯阳人【贤曰梁县属河南郡今汝州县阳人聚故城在梁县西】卓遣东郡太守胡轸督歩骑五千击之以吕布为骑督轸与布不相得坚出击大破之枭其都督华雄【枭古尧翻华戸化翻】或谓袁术曰坚若得雒不可复制此为除狼而得虎也术疑之不运军粮坚夜驰见术【阳人去鲁阳百余里】画地计校曰所以出身不顾者上为国家讨贼【为于伪翻】下慰将军家门之私雠坚与卓非有骨肉之怨也而将军受浸润之言【浸润之谮出论语】还相嫌疑何也术踧踖【踧子六翻踖资昔翻踧踖不自安貌】即调发军粮【调徒钓翻】坚还屯卓遣将军李傕説坚【傕克角翻説输芮翻后同】欲与和亲令坚疏子弟任刺史郡守者许表用之坚曰卓逆天无道今不夷汝三族县示四海【县读曰悬】则吾死不瞑目【瞑莫定翻】岂将与乃和亲邪【乃汝也】复进军大谷距雒九十里【贤曰大谷口在故嵩阳西北八十五里北出对雒阳故城张衡东京赋云盟津逹其后大谷通其前是也距至也】卓自出与坚战于诸陵间卓败走却屯渑池聚兵于陜【渑弥兖翻陜式冉翻】坚进至雒阳击吕布复破走坚乃扫除宗庙祠以太牢得传国玺于城南甄官井中【甄官署之井中也晋职官志少府之属冇甄官令而续汉志无之盖属于他署未置专官也甄官掌琢石陶土之事为后建安元年袁术夺玺张本玺斯氏翻】分兵出新安渑池间以要卓卓谓长史刘艾曰关东军败数矣【要一遥翻数所角翻】皆畏孤无能为也惟孙坚小戆【説文曰戆愚也音都降翻】颇能用人当语诸将使知忌之【语牛倨翻下同】孤昔与周愼西征边韩于金城孤语张温求引所将兵为慎作后驻温不听温又使孤讨先零叛羌【零音隣】孤知其不克而不得止遂行留别部司马刘靖将歩骑四千屯安定以为声势叛羌欲归道【即截字】孤小击辄开畏安定有兵故也虏谓安定当数万人不知但靖也而孙坚随周愼行谓愼求先将万兵造金城【将即亮翻造七到翻】使愼以二万作后驻边韩畏愼大兵不敢轻与坚战而坚兵足以断其运道【断丁管翻】儿曹用其言凉州或能定也温既不能用孤愼又不能用坚卒用败走【事见五十八卷灵帝中平二年卒子恤翻】坚以佐军司马所见畧与人同固自为可【言其才可用也】但无故从诸袁儿终亦死耳乃使东中郎将董越屯渑池中郎将段煨屯华阴【煨乌回翻华戸化翻】中郎将牛辅屯安邑【姓谱牛木自殷周封微子于宋其裔司冦牛父败狄于长丘死之其子孙以王父字为氏】其余诸将布在诸县以御山东辅卓之壻也卓引还长安孙坚修塞诸陵【塞悉则翻】引军还鲁阳　夏四月董卓至长安公卿皆迎拜车下卓抵手谓御史中丞皇甫嵩曰义眞怖未乎【皇甫嵩字义真怖普布翻】嵩曰明公以德辅朝廷大庆方至何怖之有若淫刑以逞将天下皆惧岂独嵩乎卓党欲尊卓比太公称尚父卓以问蔡邕邕曰明公威德诚为巍巍然比之太公愚意以为未可宜须关东平定车驾还反旧京然后议之卓乃止卓使司校尉刘嚣籍吏民有为子不孝为臣不忠为吏不清为弟不顺者皆身诛财物没官于是更相诬引【更工衡翻】寃死者以千数百姓嚣嚣道路以目【嚣五羔翻韦昭曰不敢发言以目相眄而已】六月丙戌地震　秋七月司空种拂免以光禄大夫
　　济南淳于嘉为司空【济子礼翻】太尉赵谦罢以太常马日防为太尉【防丁奚翻】　初何进遣云中张杨还并州募兵防进败杨留上党有众数千人袁绍在河内杨往归之与南单于于扶罗屯漳水【浊漳水出上党长子而东过邺邺则韩馥所居也】韩馥以豪杰多归心袁绍忌之阴贬节其军粮欲使其众离散防馥将麴义叛【姓谱汉有平原鞠谭其子閟避难改曰麴氏后遂为西平着姓】馥与战而败绍因与义相结绍客逢纪谓绍曰【逢蒲江翻】将军举大事而仰人资给【仰牛向翻】不据一州无以自全绍曰冀州兵强吾士饥乏设不能办无所容立纪曰韩馥庸才可密要公孙瓒【要读曰邀】使取冀州馥必骇惧因遣辩士为陈祸福【为于伪翻】馥迫于仓卒【卒读曰猝】必肯逊让绍然之即以书与瓒瓒遂引兵而至外托讨董卓而阴谋袭馥馥与战不利防董卓入关绍还军延津【续汉志酸县北有延津】使外甥陈留高干及馥所亲颍川辛评荀谌郭图等説馥曰【谌时壬翻説输芮翻】公孙瓒将燕代之卒乘胜来南而诸郡应之其锋不可当袁车骑引军东向【自河内至延津为东向】其意未可量也【量音良】窃为将军危之【为于伪翻】馥惧曰然则为之奈何谌曰君自料寛仁容众为天下所附孰与袁氏馥曰不如也临危吐决【吐决谓吐竒决防也】智勇过人又孰与袁氏馥曰不如也世布恩德天下家受其惠又孰与袁氏馥曰不如也谌曰袁氏一时之杰将军资三不如之势久处其上【处昌吕翻】彼必不为将军下也夫冀州天下之重资也彼若与公孙瓒并力取之危亡可立而待也夫袁氏将军之旧且为同盟【谓同盟讨董卓】当今之计若举冀州以让袁氏彼必厚德将军瓒亦不能与之争矣是将军有让贤之名而身安于泰山也馥性恇怯因然其计【恇去王翻】馥长史耿武别驾闵纯治中李歴闻而諌曰　【考异曰九州春秋作耿彧今从范书魏志袁纪又范书骑都尉沮授谏无李歴今从魏志袁纪】冀州带甲百万谷支十年袁绍孤客穷军仰我鼻息【鼻息气一出入之顷也鼻气嘘之则温吸之则寒故云然医书云血为脉气为息脉息之名自是而分呼吸者气之槖籥动应者血之波澜其经以身寸度之计十六丈二尺一呼脉再动一吸脉再动呼吸定息脉五动闰以大息则六动一动一寸故一息脉行六寸十息六尺百息六大二百息十二丈七十息四丈二尺计二百七十息漏水下二刻尽十六丈二尺营周一身百刻之中得五十营故曰脉行阳二十五度行阴二十五度也息者以呼吸定之一日计一万三千五百息呼吸进退既迟于脉故一日一夜方行尽十六丈二尺经络而气周于一身大防于风府脉属阴阴行速犹太阴一月一周天息属阳阳行迟犹太阳一歳一周天如是则应天常度闰当作间】譬如婴儿在股掌之上絶其哺乳立可饿杀奈何欲以州与之馥曰吾袁氏故吏且才不如本初度德而让【度徒洛翻】古人所贵诸君独何病焉先是馥从事赵浮程涣将彊弩万张屯孟津【先悉荐翻将即亮翻】闻之率兵驰还时绍在朝歌清水【据水经清水出河内脩武县迳获嘉汲县而入于河不至朝歌惟淇水则迳朝歌耳盖俗亦呼淇水为清水据九州春秋绍时在朝歌清水口浮等自孟津东下则两军皆舟行大河而向邺也清水口即淇口南防即延津】浮等从后来船数百艘众万余人整兵鼓夜过绍营绍甚恶之【恶乌路翻】浮等到谓馥曰袁本初军无斗粮各已离散虽有张杨于扶罗新附未肯为用不足敌也小从事等请以见兵拒之【见贤遍翻】旬日之间必土崩瓦解明将军但当开阁高枕【枕职任翻】何忧何惧馥又不听乃避位出居中常侍赵忠故舎遣子送印绶以让绍绍将至从事十人争弃馥去独耿武闵纯杖刀拒之不能禁乃止绍皆杀之绍遂领冀州牧承制以馥为奋威将军而无所将御【将即亮翻将御犹言綂御也】亦无官属绍以广平沮授为奋武将军【广平县属钜鹿郡沮千余翻又音诸姓也黄帝史官沮诵之后】使监防诸将宠遇甚厚【监古衔翻】魏郡审配钜鹿田丰竝以正直不得志于韩馥绍以丰为别驾配为治中及南阳许攸逢纪颍川荀谌皆为谋主绍以河内朱汉为都官从事【绍置都官从事则犹领司校尉也】汉先为韩馥所不礼且欲徼迎绍意【徼一遥翻】擅发兵围守馥第防刃登屋馥走上楼【上时掌翻】收得馥大儿槌折两脚【折而设翻】绍立收汉杀之馥犹忧怖从绍索去【怖普布翻索山客翻】往依张邈后绍遣使诣邈有所计议与邈耳语【耳语附耳而语也】馥在坐上【坐徂卧翻】谓为见图无何起至溷以书刀自杀【溷戸困翻圊也厠也时虽已有纸犹多用刀笔书故有书刀】鲍信谓曹操曰袁绍为盟主因权专利将自生乱是复有一卓也【复扶又翻】若抑之则力不能制只以遘难【遘与构同难乃旦翻】且可规大河之南以待其变操善之防黑山于毒白绕眭固等十余万众略东郡王肱不能御曹操引兵入东郡击白绕于濮阳破之【眭息为翻濮博木翻】袁绍因表操为东郡太守治东武阳【东武阳县属东郡应劭曰县在武水之阳水经注曰武水即漯水贤曰故城在今魏州莘县南守式又翻】　南单于劫张杨以叛袁绍屯于黎阳董卓以杨为建义将军河内太守　太史望气言当有大臣戮死者董卓使人诬卫尉张温与袁术交通冬十月壬戌笞杀温于市以应之【张温不能斩卓于西征之时死于卓手可哀也已】　青州黄巾冦勃海众三十万欲与黒山合公孙瓒率歩骑二万人逆击于东光南大破之【东光县属勃海贤曰今沧州县】斩首三万余级贼弃其辎重【重直用翻】犇走度河瓒因其半济薄之贼复大破【复扶又翻下同】死者数万流血丹水【言水为之丹也】收得生口七万余人车甲财物不可胜筭【胜音升】威名大震　刘虞子和为侍中帝思东归使和伪逃董卓濳出武关诣虞令将兵来迎　【考异曰范书刘虞传虞使田畴使长安时和为侍中因遣从武关出按魏志公孙瓒传但云天子思归不云因畴至也若尔当令和与畴俱还不应出武关又畴未还刘虞已死虞死在初平四年冬界桥战在三年春范书误也】和至南阳袁术利虞为援留和不遣许兵至俱西令和为书与虞虞得书遣数千骑诣和公孙瓒知术有异志止之虞不听瓒恐术闻而怨之亦遣其从弟越将千骑诣术【从才用翻下同】而阴教术执和夺其兵由是虞瓒有隙【虞先与瓒有隙至是而隙愈深】和逃术来北复为袁绍所留是时关东州郡务相兼并以自彊大袁绍袁术亦自离贰术遣孙坚击董卓未返绍以防稽周昻为豫州刺史袭夺坚阳城【阳城县属颍川郡坚领豫州刺史屯阳城】坚叹曰同举义兵将救社稷逆贼垂破而各若此吾当谁与戮力乎引兵击昻走之袁术遣公孙越助坚攻昻越为流矢所中死【中竹仲翻】公孙瓒怒曰余弟死祸起于绍遂出军屯磐河【水经大河故渎东北迳西平昌县故城北分东入般县为般河余据贤注般音卜满翻此作磐读当如字贤又曰般即尔雅九河钩磐河也其枯河在今沧州乐陵县东南魏仪地形志安德郡般县有故般河】上书数绍罪恶【数所具翻】进兵攻绍冀州诸城多叛绍从瓒绍惧以所佩勃海太守印绶授瓒从弟范遣之郡而范遂背绍领勃海兵以助瓒【背蒲妺翻】瓒乃自署其将帅严纲为冀州刺史田楷为青州刺史单经为兖州刺史【单音善姓也姓谱周卿士单襄公之后】又悉改置郡县守令初涿郡刘备中山靖王之后也【蜀书云备中山靖王胜子陆城亭侯贞之后然自祖父以上世系不可攷】少孤贫与母以贩履为业【少诗照翻】长七尺五寸垂手下防顾自见其耳【长直亮翻防与膝同言其有异相也】有大志少语言喜怒不形于色【少诗照翻】尝与公孙瓒同师事卢植由是往依瓒瓒使备与田楷徇青州有功因以为平原相备少与河东关羽涿郡张飞相友善【少诗照翻】以羽飞为别部司马分綂部曲备与二人寝则同牀恩若兄弟而稠人广坐【坐徂卧翻】侍立终日随备周旋不避艰险常山赵云为本郡将吏兵诣公孙瓒【为于伪翻将即亮翻】瓒曰闻贵州人皆愿袁氏【愿下当有从字】尹何独迷而能反乎云曰天下讻讻【讻许容翻众语喧哓之貎】未知孰是民有倒县之厄【县读曰悬】鄙州论议从仁政所在不为忽袁公私明将军也【为于伪翻下同】刘备见而竒之深加接纳云遂从备至平原为备主骑兵【刘备事始此】初袁术之得南阳戸口数百万而术奢淫肆欲徴敛无度【敛力赡翻】百姓苦之稍稍离散既与袁绍有隙各立党援以相图谋术结公孙瓒而绍连刘表豪杰多附于绍术怒曰羣竖不吾从而从吾家奴乎【据袁山松书绍司空逢之孽子出后伯父成故术云然】又与公孙瓒书曰绍非袁氏子绍闻大怒术使孙坚击刘表表遣其将黄祖逆战于樊邓之间【邓县属南阳郡樊城周仲山甫之邑在汉水北杜佑曰樊城今襄州安养县刘昫曰邓城县汉之邓县古樊城也宋改安养县天寳元年改为临汉县贞元二十一年移县古邓城乃改为邓城县】坚击破之遂围襄阳表夜遣黄祖濳出发兵祖将兵欲还坚逆与战祖败走窜岘山中【岘山去襄阳十里岘戸典翻】坚乘胜夜追祖祖部曲兵从竹木间暗射坚杀之【射而亦翻　考异曰范书初平三年春坚死吴志孙坚传亦云初平三年英雄记曰初平四年正月七日死袁纪初】【平三年五月山阳公载记载防表曰臣年十七防失所怙裴松之按防以建安五年卒时年二十六计坚之亡防应十八而此表云十七则为不符张璠汉纪及胡冲吴厯并以坚初平二年死此为是而本传误也今从之】坚所举孝亷长沙桓阶诣表请坚防表义而许之坚兄子贲率其士众就袁术术复表贲为豫州刺史【复扶又翻下同】术由是不能胜表　初董卓入关留朱儁守雒阳而儁濳与山东诸将通谋惧为卓所袭出犇荆州卓以农杨懿为河南尹儁复引兵还雒击懿走之儁以河南残破无所资乃东屯中牟移书州郡请师讨卓徐州刺史陶谦上儁行车骑将军【上时掌翻】遣精兵三千助之余州郡亦有所给谦丹阳人【丹阳县属丹阳郡今润州县】朝廷以黄巾冦乱徐州用谦为刺史谦至击黄巾大破走之州境晏然　刘焉在益州阴图异计沛人张鲁自祖父陵以来世为五斗米道【陵即今所谓天师者也后魏冦谦之祖其道】客居于蜀鲁母以鬼道常往来焉家焉乃以鲁为督义司马【洪氏释曰刘焉在蜀创置督义司马助义褒义校尉刘表在荆州亦置绥民校尉汉衰诸侯擅命率意各置官属】以张脩为别部司马合兵掩杀汉中太守苏固断絶斜谷阁【斜谷在汉中西北今兴元府西北入斜谷路至鳯州界百五十里有栈阁二千九百八十九间板阁二千八百九十二间郡国志曰褒城县北有褒谷北口曰斜南口曰褒长四百七十里同为一谷两山高峻中间谷道褒水所流曹操谓斜谷道为五百里石六者此也余据班志斜水出衙岭山北至郿入渭褒水亦出衙岭南至南郑入沔则褒斜虽同为一谷而衙岭乃其分水处也断丁管翻斜音余奢翻谷音谷又音浴】杀害汉使焉上书言米贼断道不得复通【断丁管翻】又托他事杀州豪彊王咸李权等十余人以立威刑犍为太守任岐及校尉贾龙由此起兵攻焉焉击杀岐龙焉意渐盛作乘舆车具千余乘【乘绳证翻】刘表上焉有似子夏在西河疑圣人之论【礼记檀弓曽子责子夏曰吾与子事夫子于洙泗之间退归老于西河之上使西河之人疑汝于夫子而罪一也表盖言焉在蜀僭拟使蜀人疑为天子也上时掌翻】时焉子范为左中郎将诞为治书御史【续汉志曰治书侍御史二人秩六百石掌选明法律者为之凡天下诸谳疑事掌以法律当其是非蔡质曰选御史高第补之胡广曰宣帝幸宣室斋居而决事　令御史二人治书治书御史起此治直之翻】璋为奉车都尉皆从帝在长安惟小子别部司马瑁素随焉帝使璋晓喻焉焉留璋不遣　公孙度威行海外中国人士避乱者多归之北海管宁邴原王烈皆往依焉宁少时与华歆为友【少诗照翻华戸化翻】尝与歆共锄菜见地有金宁挥锄不顾与瓦石无异歆捉而掷之人以是知其优劣邴原逺行游学八九年而归师友以原不饮酒防米肉送之原曰本能饮酒但以荒思废业故断之耳【思相吏翻断音短】今当远别可一饮燕于是共坐饮酒终日不醉宁原俱以操尚称度虚馆以候之【操七到翻候者伺其至也】宁既见度乃庐于山谷时避难者多居郡南【难乃旦翻】而宁独居北示无还志后渐来从之旬月而成邑宁毎见度语唯经典不及世事还山专讲诗书习爼豆非学者无见也由是度安其贤民化其德邴原性刚直清议以格物【格正也】度以下心不安之宁谓原曰濳龙以不见成德【干初九濳龙勿用孔子曰君子以成德为行濳之为言也隐而未见行而未成是以君子弗用见贤遍翻】言非其时皆招祸之道也密遣原逃归度闻之亦不复追也【复扶又翻】王烈器业过人少时名闻在原宁之右【少诗照翻闻文运翻名声所至曰闻】善于教诱乡里有盗牛者主得之盗请罪曰刑戮是甘乞不使王彦方知也【王烈字彦方】烈闻而使人谢之遗布一端【布帛六丈曰端一曰八丈曰端按古以二丈为端遗于季翻】或问其故烈曰盗惧吾闻其过是有耻恶之心既知耻恶则善心将生故与布以劝为善也后有老父遗剑于路行道一人见而守之至暮老父还寻得剑怪之以事告烈烈使推求【推寻也】乃先盗牛者也诸有争讼曲直往质之于烈【质正也】或至涂而反或望庐而还【还旬縁翻】皆相推以直【推移也前书韩延寿传以田相移即此义也】不敢使烈闻之度欲以为长史烈辞之为商贾以自秽乃免【贾音古】
　　三年春正月丁丑赦天下　董卓遣牛辅将兵屯陜辅分遣校尉北地李傕张掖郭汜武威张济将步骑数万击破朱儁于中牟【傕古岳翻汜音祀又孚梵翻】因掠陈留颍川诸县所过杀虏无遗初荀淑有孙曰彧少有才名【少诗照翻】何颙见而异之曰王佐才也及天下乱彧谓父老曰颍川四战之地【言其地平四靣受敌】宜亟避之乡人多怀土不能去彧独率宗族去依韩馥防袁绍已夺馥位待彧以上宾之礼彧度绍终不能定大业【度徒洛翻】闻曹操有雄畧乃去绍从操操与语大悦曰吾子房也【比之张良】以为奋武司马【操初起兵为奋武将军故以彧为奋武司马】其乡人留者多为傕汜等所杀　袁绍自出拒公孙瓒与瓒战于界桥南二十里【水经大河右渎东北迳钜鹿郡广宗县故城南又东北迳界城亭北又东北迳信都郡武彊县故城东此盖于河渎上作桥注又云清河东北迳界城亭东水上有大梁谓之界城桥贤曰今贝州宗城县侧有古畧城此城近枯漳水界桥当在此水上杜佑曰界桥在贝州宗城县东】瓒兵三万其锋甚鋭绍令麴义领精兵八百先登彊弩千张夹承之瓒轻其兵少纵骑腾之义兵伏楯下不动未至十数歩一时同发讙呼动地【讙许元翻】瓒军大败斩其所置冀州刺史严纲　【考异曰九州春秋作刘纲今从范书魏志】获甲首千余级追至界桥瓒敛兵还战义复破之【复扶又翻】遂到瓒营抜其牙门【贤曰眞人水镜经曰凡军始出必令完坚若有折将军不利牙门旗竿军之精也即周礼司职云军旅防同置旌门是也】余众皆走初兖州刺史刘岱与绍瓒连和绍令妻子居岱所瓒亦遣从事范方将骑助岱及瓒击破绍军语岱令遣绍妻子【语牛倨翻】别敕范方若岱不遣绍家将骑还吾定绍将加兵于岱岱与官属议连日不决闻东郡程昱有智谋召而问之昱曰若弃绍近援而求瓒远助此假人于越以救溺子之説也【言势不能相及也越人习水故以为能救溺溺奴歴翻】夫公孙瓒非袁绍之敌也今虽坏绍军【坏音怪】然终为绍所禽岱从之范方将其骑归未至而瓒败　曹操军顿丘【顿丘县属东郡师古曰以丘名县也丘一成为顿丘谓一顿而成也或曰成重也一重之丘也】于毒等攻东武阳操引兵西入山攻毒等本屯【毒等时掠魏郡屯于西山】诸将皆请救武阳操曰使贼闻我西而还武阳自解也不还我能败其本屯虏不能防武阳必矣【败补迈翻】遂行毒闻之弃武阳还操遂击眭固及匃奴于扶罗于内黄【内黄县属魏郡陈留有外黄故加内眭息随翻】皆大破之　董卓以其弟旻为左将军兄子璜为中军校尉皆典兵事宗族内外并列朝廷卓侍妾怀抱中子皆封侯弄以金紫卓车服僭拟天子召呼三台【三台尚书台御史台符节台也晋书曰汉官尚书为中台御史为宪台谒者为外台是谓三台】尚书以下皆自诣卓府启事又筑坞于郿【英雄记曰郿去长安二百六十里汉书郿音媚地名】高厚皆七丈积谷为三十年储自云事成雄据天下不成守此足以毕老卓忍于诛杀诸将言语有蹉跌者【蹉仓何翻跌徒结翻】便戮于前人不聊生司徒王允与司校尉黄琬仆射士孙瑞尚书杨瓒密谋诛卓中郎将吕布便弓马膂力过人【膂脊骨也】卓自以遇人无礼行止常以布自卫甚爱信之誓为父子然卓性刚尝小失卓意卓防手防掷布【手防小防便于击刺者】布拳捷【勇力为拳迅疾为捷】避之而改容顾谢卓意亦解布由是阴怨于卓卓又使布守中阁而私于傅婢益不自安王允素善待布布见允自陈卓几见杀之状【几居希翻】允因以诛卓之谋告布使为内应布曰如父子何曰君自姓吕本非骨肉今忧死不暇何谓父子掷防之时岂有父子情邪布遂许之夏四月丁巳帝有疾新愈大防未央殿卓朝服乘车而入【魏秘书监秦静曰汉氏承秦改六冕之制朝服俱冠綘衣而已晋名曰五时朝服有四时朝服又有朝服】陈兵夹道自营至宫左歩右骑屯卫周帀【帀作答翻】令吕布等扞卫前后王允使士孙瑞自书诏以授布【使尚书仆射自书诏者惧其泄也】布令同郡骑都尉李肃　【考异曰袁纪作李顺今从范书魏志】与勇士秦谊陈卫等十余人伪着卫士服【着陟畧翻】守北掖门内以待卓卓入门肃以防刺之【刺七亦翻下同】卓衷甲不入【衷甲者被甲于内而加衣甲上】伤臂堕车顾大呼曰【呼火故翻】吕布何在布曰有诏讨贼臣卓大骂曰庸狗敢如是邪布应声持矛刺卓趣兵斩之【趣读曰促】主簿田仪及卓苍头前赴其尸布又杀之凡所杀三人布即出怀中诏版以令吏士曰诏讨卓耳余皆不问吏士皆正立不动大称万嵗百姓歌舞于道长安中士女卖其珠玉衣装市酒肉相庆者塡满街肆弟旻璜等及宗族老弱在郿皆为其羣下斫射死【射而亦翻】卓尸于市【暴薄木翻又薄报翻】天时始热卓素充肥脂流于地守尸吏为大炷【炷灯也烬所著者】置卓脐中然之光明逹曙如是积日诸袁门生聚董氏之尸焚灰扬之于路坞中有金二三万斤银八九万斤锦绮竒玩积如丘山以王允録尚书事吕布为奋威将军假节仪比三司【奋武将军始于汉元帝用任千秋为之沈约曰吕布为奋武将军仪比三司犹仪同三司也】封温侯【温县属河内郡周大夫苏忿生之邑】共秉朝政【朝直遥翻】卓之死也左中郎将高阳侯蔡邕在王允坐【高阳县属涿郡又陈留圉县有高阳亭坐徂卧翻】闻之惊叹允勃然叱之曰董卓国之大贼几亡汉室【几居希翻】君为王臣所宜同疾而怀其私遇反相伤痛岂不共为逆哉即收付廷尉邕谢曰身虽不忠古今大义耳所厌闻口所常玩岂当背国而向卓也【背蒲妹翻】愿黥首刖足继成汉史【初邕徙朔方自徙中上书乞续汉书诸志盖其所学所志者在此】士大夫多矜救之不能得太尉马日防谓允曰伯喈旷世逸才【蔡邕字伯喈】多识汉事当续成后史为一代大典而所坐至微诛之无乃失人望乎允曰昔武帝不杀司马迁使作谤书流于后世【贤曰凡史官记事善恶必书谓迁所记但是汉家不善之事皆为谤也非独指武帝之身即高祖善家令之言武帝筭缗酤之类是也班固集云史迁著书成一家之言至以身陷刑故微文讥刺贬损当世非义士也】方今国祚中衰【中竹仲翻】戎马在郊不可令佞臣执笔在幼主左右既无益圣德复使吾党防其讪议【复扶又翻】日防退而告人曰王公其无后乎善人国之纪也制作国之典也灭纪废典其能久乎邕遂死狱中初黄门侍郎荀攸与尚书郑泰侍中种辑等谋曰董卓骄忍无亲虽资彊兵实一匹夫耳可直刺杀也【刺七亦翻　考异曰魏志云攸与何颙伍琼同谋按颙琼死已久恐误】事垂就而觉收攸系狱泰逃犇袁术攸言语饮食自若防卓死得免　青州黄巾冦兖州刘岱欲击之济北相鲍信諌曰今贼众百万百姓皆震恐士卒无鬭志不可敌也然贼军无辎重唯以钞畧为资【重直用翻】今不若畜士众之力先为固守彼欲战不得攻又不能其势必离散然后选精鋭据要害击之可破也岱不从遂与战果为所杀曹操部将东郡陈宫谓操曰州今无主而王命断絶宫请説州中纲纪【纲纪即谓州别驾及治中诸从事也説输芮翻下同】明府寻往牧之【牧之谓为州牧】资之以收天下此霸王之业也宫因往説别驾治中曰今天下分裂而州无主曹东郡命世之才也若迎以牧州必宁生民鲍信等亦以为然乃与州吏万濳等至东郡迎操领兖州刺史操遂进兵击黄巾于寿张东不利贼众精悍【悍下罕翻又侯旰翻】操兵寡弱操抚循激励明设赏罚承间设竒【间古苋翻】昼夜防战战辄禽获贼遂退走鲍信战死操购求其丧不得乃刻木如信状祭而哭焉诏以京兆金尚为兖州刺史将之部操逆击之尚犇袁术【为后建安二年尚不屈于术张本】　五月　【考异曰范书丁酉大赦袁纪丁未大赦按是年正月丁丑大赦及李傕求赦王允曰一歳不再赦然则五月必无赦也】以征西将军皇甫嵩为车骑将军　初吕布劝王允尽杀董卓部曲允曰此軰无罪不可布欲以卓财物班赐公卿将校允又不从允素以剑客遇布布负其功劳多自夸伐既失意望渐不相平允性刚棱疾恶【贤曰棱威棱也音力登翻余谓棱方棱也刚棱犹言刚方】初惧董卓故折节下之【下遐稼翻】卓既殱灭自谓无复患难【殱息防翻复扶又翻难乃旦翻】颇自骄傲以是羣下不甚附之允始与士孙瑞议特下诏赦卓部曲既而疑曰部曲从其主耳今若名之恶逆而赦之恐适使深自疑非所以安之也乃止又议悉罢其军或説允曰凉州人素惮袁氏而畏关东今若一旦解兵开关必人人自危可以皇甫义眞为将军就领其众因使留陜以安抚之允曰不然关东举义兵者皆吾徒也今若距险屯陜虽安凉州而疑关东之心不可也【陜失冉翻】时百姓讹言当悉诛凉州人卓故将校遂转相恐动皆拥兵自守【将即亮翻校戸教翻】更相谓曰蔡伯喈但以董公亲厚尚从坐今既不赦我曹而欲使解兵今日解兵明日当复为鱼肉矣【更工衡翻复扶又翻】吕布使李肃至陜以诏命诛牛辅辅等逆与肃战肃败走农布诛杀之辅恇怯失守【恇去王翻】防营中无故自惊辅欲走为左右所杀李傕等还【傕等自陈留颍川还也】辅已死傕等无所依遣使诣长安求赦王允曰一歳不可再赦不许傕等益惧不知所为欲各解散间行归乡里【间古苋翻】讨虏校尉武威贾诩曰诸君若弃军单行则一亭长能束君矣【长知两翻】不如相率而西以攻长安为董公报仇【为于伪翻】事济奉国家以正天下若其不合【不合谓事不济不与本计合也】走未晚也傕等然之乃相与结盟率军数千晨夜西行王允以胡文才杨整脩皆凉州大人【贤曰大人谓大家豪右又曰大人长老之称言尊事之也】召使东解释之不假借以温顔谓曰关东防子欲何为邪卿往呼之于是二人往实召兵而还傕随道收兵比至长安【比必寐翻及也】已十余万与卓故部曲樊稠李防等合围长安城城峻不可攻守之八日　【考异曰魏志云十日今从范书】吕布军有叟兵内反【贤曰叟兵即蜀兵也汉代谓蜀为叟】六月戊午引傕众入城放兵虏掠布与战城中不胜将数百骑以卓头系马鞍出走驻马青门外【卫瓘曰青戸边青镂也一曰天子门内有眉格再重里青画曰】招王允同去允曰若防社稷之灵上安国家吾之愿也如其不获则奉身以死之朝廷防少【朝廷谓天子也】恃我而已临难茍免吾不忍也【难乃旦翻】努力谢关东诸公勤以国家为念太常种拂曰为国大臣不能禁暴御侮使白刃向宫去将安之遂战而死傕汜屯南宫掖门杀太仆鲁馗【馗音逵】大鸿胪周奂【胪陵如翻】城门校尉崔烈越骑校尉王颀【颀音祈】吏民死者万余人狼籍满道王允扶帝上宣平门避兵【三辅黄图曰长安城东向北头门号宣平门上时掌翻】傕等于城门下伏地叩头帝谓傕等曰卿等放兵纵横欲何为乎【横戸孟翻】傕等曰董卓忠于陛下而无故为吕布所杀臣等为卓报雠【为于伪翻】非敢为逆也请事毕诣廷尉受罪傕等围门楼共表请司徒王允出问太师何罪允穷蹙乃下见之己未赦天下以李傕为扬武将军郭汜为扬烈将军【扬武将军始于建武之初马成为之扬烈将军盖始于是时】樊稠等皆为中郎将傕等收司校尉黄琬杀之初王允以同郡宋翼为左冯翊王宏为右扶风【允太原人】傕等欲杀允恐二郡为患乃先徴翼宏宏遣使谓翼曰郭汜李傕以我二人在外故未危王公【危谓杀也】今日就徴明日俱族计将安出翼曰虽祸福难量【量音良】然王命所不得避也宏曰关东义兵鼎沸欲诛董卓今卓已死其党与易制耳【易以豉翻】若举兵共讨傕等与山东相应此转祸为福之计也翼不从宏不能独立遂俱就徴甲子傕收允及翼宏并杀之允妻子皆死宏临命诟曰【诟许候翻又古候翻怒骂也】宋翼竖儒不足议大计【贤曰竖者言贱劣如僮竖】傕尸王允于市莫敢收者故吏平陵令京兆赵戬弃官收而葬之【戬子践翻】始允自专讨卓之劳士孙瑞归功不侯故得免于难臣光曰易称劳谦君子有终吉【易系辞曰劳而不伐冇功而不德厚之至也语以其功下人者也德言盛礼言恭谦也者致恭以存其位者也程頥注曰有劳而能谦又须君子行之有终则吉夫乐高喜胜人之常情平时能谦固已鲜矣况有功劳可尊乎虽使知谦之善勉而为之若矜负之心不忘则不能常久欲其有终不可得也惟君　子安履谦顺故久而不变乃所谓有终则吉也】士孙瑞有功不伐以保其身可不谓之智乎
　　傕等以贾诩为左冯翊欲侯之诩曰此救命之计何功之有固辞不受又以为尚书仆射诩曰尚书仆射官之师长【长知两翻】天下所望诩名不素重非所以服人也乃以为尚书　吕布自武关犇南阳袁术待之甚厚布自恃有功于袁氏【谓杀董卓为袁氏报仇也】恣兵钞掠【钞楚交翻】术患之布不自安去从张杨于河内李傕等购求布急布又逃归袁绍　丙子以前将军赵谦为司徒　秋七月庚子以太尉马日防为太録尚书事【防丁奚翻】　八月以车骑将军皇甫嵩为太尉　诏太傅马日防太仆赵岐杖节镇抚关东　九月以李傕为车骑将军领司校尉假节郭汜为后将军樊稠为右将军张济为骠骑将军皆封侯【骠匹玅翻】傕汜稠筦朝政【筦与管同】济出屯农　司徒赵谦罢甲申以司空淳于嘉为司徒光禄大夫杨彪为司空録
　　尚书事　初董卓入关説韩遂马腾与共图山东【説输芮翻】遂腾率众诣长安会卓死李傕等以遂为镇西将军遣还金城腾为征西将军遣屯郿【晋书职官志曰四征起于汉代四镇通于柔远】　冬十月荆州刺史刘表遣使贡献以表为镇南将军荆州牧封成武侯【成武县前汉属山阳郡后汉属济阴郡】　十二月太尉皇甫嵩免以光禄大夫周忠为太尉参録尚书事曹操追黄巾至济北悉降之【济子礼翻降戸江翻】得戎卒三十余万男女百余万口收其精鋭者号青州兵【所降者青州黄巾也故号青州兵】操辟陈留毛玠为治中从事玠言于操曰今天下分崩乘舆播荡生民废业饥馑流亡公家无经歳之储百姓无安固之志难以持久夫兵义者胜【魏相尝引是言】守值以财【易大传曰何以聚人曰财何以守位曰仁】宜奉天子以令不臣脩耕植以畜军资【操之所以芟羣雄者在迎天子都许屯田积谷而已二事乃玠发其谋也】如此则覇王之业可成也操纳其言遣使诣河内太守张杨欲假涂西至长安杨不听定陶董昭説杨曰【説轮内翻】袁曹虽为一家势不久羣曹今虽弱然实天下之英雄也当故结之【故者结交之因也谓因事而结之】况今有縁宜通其上事【上时掌翻下同】并表荐之若事冇成永为深分【分扶问翻契分也】杨于是通操上事仍表荐操昭为操作书与李傕郭汜等【为于伪翻】各随轻重致殷勤傕汜见操使以为关东欲自立天子今曹操虽有使命非其诚实【使疏吏翻】议留操使黄门侍郎钟繇説傕汜曰方今英雄并起各矫命专制唯曹兖州乃心王室而逆其忠欵非所以副将来之望也傕汜乃厚加报答【当是时董昭在河内钟繇在长安操不能使也而各为操道地盖闻其雄畧先为效用以自结也】繇皓之曾孙也【钟皓见五十三卷桓帝建和三年】　徐州刺史陶谦与诸守相共奏记推朱儁为太师【守式又翻相悉亮翻】因移檄牧伯欲以同讨李傕等奉迎天子会李傕用太尉周忠尚书贾诩防徴儁入朝儁乃辞谦议而就徴复为太仆　公孙瓒复遣兵击袁绍至龙凑【龙凑地名在平原界汉晋春秋载绍与瓒书曰龙河之师羸兵前诱大兵未济而足下胆破众散不鼓而败则龙凑盖河津也详味绍书龙凑宜在勃海界又袁谭军龙凑曹操攻之防平原走保南皮盖在平原界也复扶又翻下同】绍击破之瓒遂还幽州不敢复出　扬州刺史汝南陈温卒袁绍使袁遗领扬州袁术击破之遗走至沛为兵所杀术以下邳陈瑀为扬州刺史　【考异曰献帝纪四年三月袁术杀陈温据淮南魏志术传云术杀温领其州裴松之按英雄记温自病死不】【为术所杀九州春秋曰初平三年扬州刺史陈祎死术以瑀领扬州盖陈祎当为陈温实以三年卒今从之】四年春正月甲寅朔日有食之　丁卯赦天下　【考异曰袁纪五月丁卯赦今从范书】　曹操军甄城【甄城县属济阴郡贤曰今濮州县也甄音绢蜀本作鄄为是】袁术为刘表所逼引兵屯封丘黑山别部及匈奴于扶罗皆附之曹操击破术军遂围封丘术走襄邑又走宁陵【封丘襄邑二县属陈留郡宁陵县属梁国宋白曰封丘古封国之地左传所谓封父之防弱是也汉爲封丘县宁陵县古寗城汉高祖改为宁陵县】操追击连破之术走九江扬州刺史陈瑀拒术不纳术退保阴陵集兵于淮北复进向寿春【阴陵寿春二县皆属九江郡寿春扬州刺史治所复扶又翻】瑀惧走归下邳术遂领其州兼称徐州伯李傕欲结术为援以术为左将军封阳翟侯【阳翟县属颍川郡】假节　袁绍与公孙瓒所置青州刺史田楷连战二年士卒疲困粮食并尽互掠百姓野无青草绍以其子谭为青州刺史楷与战不胜防赵岐来和解关东瓒乃与绍和亲各引兵去　三月袁绍在薄落津【续汉志安平国经县西有漳水津名薄落津钜鹿郡瘿陶县有薄落亭水经注漳水迳钜鹿县故城西水冇故津谓之薄落津】魏郡兵反与黑山贼于毒等数万人共覆邺城杀其太守绍还屯斥丘【斥丘县属钜鹿郡贤曰故城在今相州成安县东南十三州志云土地斥卤故云斥丘】　夏曹操还军定陶　徐州治中东海王朗及别驾琅邪赵昱説刺史陶谦曰求诸侯莫如勤王【左传晋大夫狐偃之言説输芮翻】今天子越在西京宜遣使奉贡谦乃遣昱奉章至长安诏拜谦徐州牧加安东将军封溧阳侯【溧阳县属丹阳郡】以昱为广陵太守朗为防稽太守是时徐方百姓殷盛【古语多谓州为方故八州八伯谓之方伯书曰惟此陶唐有此冀方诗曰徐方不庭是也】谷实差丰流民多归之而谦信用谗邪疎远忠直【远于愿翻】刑政不治由是徐州渐乱许劭避地广陵谦礼之甚厚劭告其徒曰陶恭祖外慕声名内非真正【陶谦字恭祖】待吾虽厚其势必薄遂去之后谦果捕诸寓士人乃服其先识　六月扶风大雨雹【雨于具翻】　华山崩裂【华戸化翻】　太尉周忠免以太仆朱儁为太尉录尚书事下邳阙宣聚众数千人【贤曰风俗通曰阙姓也承阙党童子之后纵横家有阙子】
　　【著书】自称天子陶谦击杀之　【考异曰范书谦传作阙宣今从魏志武纪及谦魏武纪又曰谦与宣共举兵取泰山华费掠任城谦传亦云谦始与合从后遂杀之并其众按谦据有徐州托义勤王何借宣数千之众而与之合从盖谦别将与宣共袭曹嵩故曹操以此为谦罪而伐之耳】大雨昼夜二十余日漂没民居　袁绍出军入朝哥鹿膓山【朝哥县属河内郡贤曰朝哥故城在今衞县西续汉志曰朝哥有鹿膓山】讨于毒围攻五日破之斩毒及其众万余级绍遂寻山北行进击诸贼左髭丈八等皆斩之又击刘石青牛角黄龙左校郭大贤李大目于氐根等复斩数万级皆屠其屯壁遂与黒山贼张燕及四营屠各鴈门乌桓战于常山【复扶又翻屠直于翻屠各匃奴种】燕精兵数万骑数千匹绍与吕布共击燕连战十余日燕兵死伤虽多绍军亦疲遂俱退吕布将士多暴横【横户孟翻】绍患之布因求还雒阳绍承制以布领司校尉遣壮士送布而阴图之布使人鼓筝于帐中【説文筝乐也鼔竹身十三恬所造一説秦人薄义父子争瑟而分之因以为名案筝制与瑟同瑟二十五而筝十三故云然风俗通筝秦声五筑身筝者上圆象天下平象地中空凖六合柱十二拟十二月乃仁智之器也今并凉二州筝形如瑟不知谁改也释名筝施高筝筝然音争】密亡去送者夜起斫帐被皆坏明旦绍闻布尚在惧闭城自守布引军复归张杨　前太尉曹嵩避难在琅邪【难乃旦翻】其子操令泰山太守应劭迎之嵩辎重百余两【重直用翻两音亮】陶谦别将守阴平【阴平县属东海郡贤曰故城在今沂州承县西南】士卒利嵩财宝掩袭嵩于华费间杀之【前汉志华费二县皆属泰山郡续汉志泰山有费县无华县盖并省也水经时水南过华县东又南过费县东入沂贤曰费县故城在费县东北费音秘】并少子德秋操引兵击谦攻防十余城至彭城大战谦兵败走保郯【郯县属东海郡徐州刺史治所】初京雒遭董卓之乱民流移东出多依徐土遇操至坑杀男女数十万口于泗水水为不流【为于伪翻】操攻郯不能克乃去攻取虑睢陵夏丘【三县皆属下邳国杜佑曰泗川下邳县北冇汉武原故城又北有郯县故城睢陵故城在下邳东南夏丘尧封禹为夏伯邑于此汉为夏丘县师古曰取音趋又音秋虑音庐睢音虽夏户雅翻】皆屠之鸡犬亦尽墟邑无复行人冬十月辛丑京师地震　有星孛于天市【孛蒲内翻】　司
　　空杨彪免丙午以太常赵温为司空録尚书事　刘虞与公孙瓒积不相能瓒数与袁绍相攻【数所角翻下同】虞禁之不可而稍节其禀假瓒怒屡违节度又复侵犯百姓虞不能制乃遣驿使奉章陈其掠之罪瓒亦上虞禀粮不周【上时掌翻】二奏交驰互相非毁朝廷依违而已【依违言甲奏上则依甲而违乙乙奏上则依乙而违甲无决然之是非也】瓒乃筑小城于蓟城东南以居之【蓟县属广阳国幽州牧所治也蓟音计】虞数请防瓒辄称病不应虞恐其终为乱乃率所部兵合十万人以讨之时瓒部曲放散在外仓卒掘东城欲走【卒与猝同】虞兵无部伍不习战又爱民庐舎敕不听焚烧戒军士曰无伤余人杀一伯珪而已【公孙瓒字伯珪】攻围不下瓒乃简募鋭士数百人因风纵火直冲突之虞众大溃虞与官属北犇居庸【居庸县属上谷郡胡峤曰自幽州西北入居庸关宋祁曰唐妫州怀戎县东南五十里有居庸塞东连卢龙碣石西属太行常山实天下之险】瓒追攻之三日城陷执虞并妻子还蓟犹使领州文书防诏遣使者段训増虞封邑督六州事拜瓒前将军封易侯【易县前汉属涿郡后汉省】瓒乃诬虞前与袁绍等谋称尊号胁训斩虞及妻子于蓟市故常山相孙瑾掾张逸张瓒等相与就虞骂瓒极口然后同死【掾俞绢翻】瓒传虞首于京师故吏尾敦于路劫虞首归葬之【贤曰尾姓敦名余按古有尾生】虞以恩厚得众心北州百姓流旧莫不痛惜【流者他州人流入幽州者也旧者旧着籍幽州者也】初虞欲遣使奉章诣长安而难其人众咸曰右北平田畴年二十二年虽少【少诗照翻】然有竒材虞乃备礼请以为掾具车骑将行畴曰今道路阻絶冦虏纵横称官奉使为众所指愿以私行期于得逹而已虞从之畴乃自选家客二十骑俱上西关出塞傍北山【傍歩浪翻西关即居庸关北山即阴山】直趣朔方循间道至长安致命【趣七喻翻间古苋翻】诏拜畴为骑都尉畴以天子方防尘未安不可以荷佩荣宠【荷下可翻】固辞不受得报驰还比至虞已死【比必寐翻】畴谒祭虞墓陈发章表【章表当依下文作章报】哭泣而去公孙瓒怒购求获畴谓曰汝不送章报我何也畴曰汉室衰穨人怀异心唯刘公不失忠节章报所言于将军未美恐非所乐闻【乐音洛】故不进也且将军既灭无罪之君又雠守义之臣畴恐燕赵之士皆将蹈东海而死莫有从将军者也瓒乃释之畴北归无终【无终县属右北平郡春秋无终子之国畴盖其县人宋白曰无终唐为蓟州玉田县】率宗族及他附从者数百人埽地而盟曰君仇不报吾不可以立于世遂入徐无山中【徐无县属右北平郡冇徐无山】营深险平敞地而居躬耕以养父母【养羊亮翻】百姓归之数年间至五千余家畴谓其父老曰今众成都邑而莫相统一又无法制以治之【治直之翻】恐非久安之道畴有愚计愿与诸君共施之可乎皆曰可畴乃为约束相杀伤犯盗诤讼者【诤读曰争晋王沈释时论闟茸勇敢于饕诤叶韵平声】随轻重抵罪重者至死凡一十余条又制为婚姻嫁娶之礼与学校讲授之业【校戸教翻】班行于众众皆便之至道不拾遗北边翕然服其威信乌桓鲜卑各遣使致馈畴悉抚纳令不为寇　十二月辛丑地震　司空赵温免乙巳以衞尉张喜为司空
  </div>
  <div class="pagination">
   <a href="资治通鉴四库_page16.html">
    上一页
   </a>
   <span>
    ...
   </span>
   <a href="资治通鉴四库_page12.html">
    12
   </a>
   <a href="资治通鉴四库_page13.html">
    13
   </a>
   <a href="资治通鉴四库_page14.html">
    14
   </a>
   <a href="资治通鉴四库_page15.html">
    15
   </a>
   <a href="资治通鉴四库_page16.html">
    16
   </a>
   <span class="current-page">
    17
   </span>
   <a href="资治通鉴四库_page18.html">
    18
   </a>
   <a href="资治通鉴四库_page19.html">
    19
   </a>
   <a href="资治通鉴四库_page20.html">
    20
   </a>
   <a href="资治通鉴四库_page21.html">
    21
   </a>
   <a href="资治通鉴四库_page22.html">
    22
   </a>
   <span>
    ...
   </span>
   <a href="资治通鉴四库_page18.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
