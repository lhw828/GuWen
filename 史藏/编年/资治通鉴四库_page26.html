<!DOCTYPE html>
<html>
 <head>
  <meta charset="utf-8"/>
  <title>
   资治通鉴四库 - 第 26 页/共 70 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   资治通鉴四库 - 第 26 页/共 70 页
  </h1>
  <div class="content">
   二宫作者四十余万人又欲自邺起阁道至襄国敕河南四州治南伐之备【河南四州洛豫徐兖也治直之翻】并朔秦雍严西讨之资【晋地理志曰石勒平朔方置朔州西讨欲攻河西也雍于用翻】青冀幽州为东征之计【东征欲伐燕也】皆三五发卒【三丁发二五丁发三也】诸州军造甲者五十余万人船夫十七万人为水所没虎狼所食者三分居一加之公侯牧宰竞营私利百姓失业愁困贝丘人李【贝丘县自汉以来属清河郡北齐并入清河县】因众心之怨自言姓名应防连结党与署置百寮事发诛之连坐者数千家虎畋猎无度晨出夜归又多微行躬察作役侍中京兆韦謏谏曰【謏苏了翻】陛下忽天下之重轻行斤斧之间猝有狂夫之变虽有智勇将安所施又兴役无时废民耘获【获戸郭翻】吁嗟盈路殆非仁圣之所忍为也虎赐謏谷帛而兴缮滋繁游察自若秦公韬有宠于虎太子宣恶之【恶乌路翻】右仆射张离领五兵尚书【曹魏置五兵尚书沈约志五兵尚书领中兵外兵骑兵别兵都兵故谓之五兵】欲求媚于宣说之曰【说输芮翻】今诸侯吏兵过限宜渐裁省以壮本根宣使离为奏秦燕义阳乐平四公【秦公韬燕公斌义阳公鉴乐平公苞】聴置吏一百九十七人帐下兵二百人自是以下三分置一余兵五万悉配东宫【配也】于是诸公咸怨嫌衅益深矣青州上言济南平陵城北石虎一夕移于城东南【汉济南郡有东平陵县晋省后复置为平陵县唐为齐州全节县济子礼翻】有狼狐千余迹随之迹皆成蹊虎喜曰石虎者朕也自西北徙而东南者天意欲使朕平荡江南也其敕诸州兵明年悉集朕当亲董六师以奉天命羣臣皆贺上皇徳颂者一百七人【上时掌翻】制征士五人出车一乘牛二头米十五斛绢十匹调不办者斩【乘绳证翻调徒钓翻】民至鬻子以供军须【行军所须以为用故曰军须】犹不能给自经于道树者相望【人之自经必于沟渎隐蔽之地死亡计迫自经于道旁之树盖甚不获已也相望言其多也按目录书是年代王还云中】
　　康皇帝【讳岳字世同成帝母弟也咸和元年封呉王二年徙封琅邪王諡法温柔好乐曰康】
　　建元元年春二月高句丽王钊遣其弟称臣入朝于燕【朝直遥翻】贡珍异以千数燕王皝乃还其父尸犹留其母为质【质音致】　宇文逸豆归遣其相莫浅浑将兵击燕诸将争欲击之【相息亮翻将即亮翻】燕王皝不许莫浅浑以为皝畏之酣饮纵猎不复设备【酣戸甘翻复扶又翻】皝使慕容翰出击之莫浅浑大败仅以身免尽俘其众　庾翼为人忼慨【忼慨同音口党翻】喜功名【喜许记翻】琅邪内史桓温彛之子也【桓彛死于苏峻之难】尚南康公主【公主明帝女】豪爽有风槩【言其有风力气槩】翼与之友善相期以宁济海内翼尝荐温于成帝曰桓温有英雄之才愿陛下勿以常人遇之常壻畜之【畜呼玉翻又许竹翻】宜委以方召之任【方叔邵虎周宣王用之以中兴】必有济艰难之勲时杜乂殷浩并才名冠世【冠古玩翻】翼独弗之重也曰此辈宜束之高阁俟天下太平然后徐议其任耳浩累辞徴辟屛居墓所【屏必郢翻】几将十年【几居希翻】时人拟之管葛【管仲诸葛孔明也】江夏相谢尚长山令王蒙【汉献帝初平二年分乌伤立长山县属防稽郡呉分属东阳郡隋改长山为金华县今属婺州】常伺其出处【伺相吏翻处昌吕翻下同】以卜江左兴亡尝相与省之【省悉井翻】知浩有确然之志【确然者守志坚固不移也】既返相谓曰深源不起当如苍生何【殷浩字深源】尚鲲之子也翼请浩为司马诏除侍中安西军司【军司即军司马】浩不应翼遗浩书曰王夷甫立名非真虽云谈道实长华竞【遗于季翻长知两翻】明徳君子遇防处际【言遇风云之防处功名之际也】宁可然乎浩犹不起殷羡为长沙相【相息亮翻】在郡贪残庾氷与翼书属之【属之欲翻】翼报曰殷君骄豪亦似由有佳儿【佳儿谓浩也】弟故小令物情容之【翼氷弟也】大较江东之政以妪喣豪彊常为民蠧【妪于具翻喣许具翻郑曰体曰妪气曰喣】时有行法輙施之寒劣【寒者衰冷无气焰也劣者卑弱在人下也】如徃年偷石头仓米一百万斛皆是豪将辈而直杀仓督监以塞责【仓督监筦仓之官将即亮翻塞悉则翻】山遐为余姚长为官出豪彊所藏二千戸【余姚县属防稽郡长知两翻为于伪翻】而众共驱之令遐不得安席虽皆前宰之惛谬【前宰指王导惛音昏庾翼察举小才耳当江东草创之时非王导之致逺识不能济也谓之惛谬谈何容易】江东事去实此之由兄弟不幸横陷此中【横戸孟翻】自不能防足于风尘之外当共明目而治之【治直之翻】荆州所统二十余郡【太康地志荆州统郡二十有二惠帝至元帝又立随新野竟陵新兴南河等郡】唯长沙最恶恶而不黜与杀督监复何异邪【复扶又翻】遐简之子也【永嘉中山简镇襄阳】翼以灭胡取蜀为己任遣使东约燕王皝西约张骏刻期大举朝议多以为难【使疏吏翻朝直遥翻】唯庾氷意与之同而桓温谯王无忌皆賛成之无忌承之子也【谯王承死于王敦之难承当作氶音拯】秋七月赵汝南太守戴开帅数千人诣翼降【帅读曰率降戸江翻】丁巳下诏议经畧中原翼欲悉所部之众北伐表桓宣为都督司雍梁三州荆州之四郡诸军事梁州刺史【荆州四郡南阳新野襄阳南乡也雍于用翻】前趣丹水【丹水县前汉属农郡后汉属南阳郡晋属顺阳郡贤曰丹水故城在今邓州内乡县西南临丹水趣七喻翻】桓温为前锋小督假节帅众入临淮　【考异曰帝纪温入临淮下云庾翼为征讨大都督迁镇襄阳按翼传翼先表移镇安陆至夏口上表云九月十九日发武昌二十四日达夏口始请徙镇襄阳始诏加都督征讨诸军事故知不在此月】并发所统六州奴及车牛驴马百姓嗟怨【六州江荆司雍梁益也】　代王什翼犍复求婚于燕【犍居言翻复扶又翻】燕王皝使纳马千匹为礼什翼犍不与又倨慢无子壻礼八月皝遣世子儁帅前军师评等击代【帅读曰率下同　考异曰后魏序纪八月慕容元真遣使请荐女无用兵事今从燕书】　什翼犍帅众避去燕人无所见而还【还从宣翻又如字】　汉主寿卒【年四十四】諡曰昭文庙号中宗太子势即位大赦【势字子仁寿之长子也】　赵太子宣击鲜卑斛谷提大破之斩首三万级　宇文逸豆归执叚辽弟兰送于赵【翟辽之败其弟兰奔宇文部逸豆归今执以送赵】并献骏马万匹赵王虎命兰帅所从鲜卑五千人屯令支【令音铃又郎定翻支音祁】　庾翼欲移镇襄阳恐朝廷不许乃奏云移镇安陆【安陆县自汉以来属江夏郡唐为安州治所】帝及朝士皆遣使譬止翼翼遂违诏北行至夏口复上表请镇襄阳【朝直遥翻使疏吏翻夏戸雅翻复扶又翻上时掌翻】翼时有众四万诏加翼都督征讨诸军事先是车骑将军扬州刺史庾氷屡求出外【先悉荐翻】辛巳以氷都督荆江宁益梁交广七州豫州之四郡诸军事【豫州四郡宣城歴阳庐江安丰也】领江州刺史假节镇武昌以为翼继援徴徐州刺史何充为都督扬豫徐州之琅邪诸军事【永嘉之乱琅邪国人随元帝过江者千余戸太兴三年立怀徳县丹阳虽有琅邪相而无其地是年桓温为内史镇江乘之蒲洲金城上求割丹阳之江乘县境立郡所谓徐州之琅邪此也】领扬州刺史录尚书事辅政以琅邪内史桓温为都督青徐兖三州诸军事徐州刺史褚裒为卫将军领中书令　冬十一月己巳大赦
　　二年春正月赵王虎享羣臣于太武殿有白雁百余集马道之南【马道者筑道可以驰马徃来】虎命射之皆不获【射而亦翻】时诸州兵集者百余万太史令赵揽密言于虎曰白雁集庭宫室将空之象不宜南行虎信之乃临宣武观大阅而罢【石虎仿洛都之制筑宣武观于邺观古玩翻】　汉主势改元太和尊母阎氏为皇太后立妻李氏为皇后　燕王皝与左司马高诩谋伐宇文逸豆归诩曰宇文彊盛今不取必为国患伐之必克然不利于将【将即亮翻】出而告人曰吾徃必不返然忠臣不避也于是皝自将伐逸豆归【将即亮翻下同】以慕容翰为前锋将军刘佩副之分命慕容军慕容恪慕容霸及折冲将军慕舆根将兵三道并进高诩将发不见其妻使人语以家事而行【语牛倨翻】逸豆归遣南罗大涉夜干将精兵逆战【南罗城名大城大也慕容既克宇文改南罗城为威徳城考异曰慕容皝载记作涉弈干今从燕书】皝遣人驰谓慕容翰曰涉夜干勇冠三军【冠古玩翻】宜小避之翰曰逸豆归扫其国内精兵以属涉夜干【属之欲翻】涉夜干素有勇名一国所赖也今我克之其国不攻自溃矣且吾孰知涉夜干之为人【孰与熟同】虽有虚名实易与耳不宜避之以挫吾兵气遂进战翰自出冲陈【易以防翻陈读曰阵】涉夜干出应之慕容霸从傍邀击遂斩涉夜干宇文士卒见涉夜干死不战而溃燕军乘胜逐之遂克其都城【宇文国都辽西紫防川】逸豆归走死漠北宇文氏由是散亡皝悉収其畜产资货徙其部众五千余落于昌黎辟地千余里更命涉夜干所居城曰威徳城使弟彪戍之而还高诩刘佩皆中流矢卒【还音旋中竹仲翻卒子恤翻】诩善天文皝尝谓曰卿有佳书而不见与何以为忠荩诩曰臣闻人君执要人臣执职执要者逸执职者劳是以后稷播种尧不预焉占候天文晨夜甚苦非至尊之所宜亲殿下将焉用之【焉于防翻】皝黙然初逸豆归事赵甚谨贡献属路【属之欲翻】及燕人伐逸豆归赵王虎使右将军白胜并州刺史王霸自甘松出救之【甘松在濡源之东突门岭之西】比至【比必寐翻】宇文氏已亡因攻威徳城不克而还慕容彪追击破之慕容翰之与宇文氏战也为流矢所中卧病积时不出后渐差【差楚懈翻疾瘳也】于其家试骋马或告翰称病而私习骑乘疑欲为变燕王皝虽借翰勇畧然中心终忌之乃赐翰死翰曰吾负罪出奔既而复还【翰出奔见九十五卷成帝咸和八年还见上卷咸康六年复扶又翻】今日死已晚矣然羯贼跨据中原吾不自量【量音良】欲为国家荡壹区夏【为于伪翻夏戸雅翻】此志不遂没有遗恨命矣夫饮药而卒　【考异曰三十国春秋云永和二年九月杀翰燕书翰传翰尝临陈为流矢所中病卧嵗时不出入后渐差试马按自讨宇文后翰未尝预攻战自建元二年正月至永和二年九月已逾年矣三十国春秋恐误今从载记翰传】　代王什翼犍遣其大人长孙秩迎妇于燕【拓防邻之统国也以次兄为防防氏厥后孝文帝用夏变夷改为长孙氏史以华言书其后所改姓】　夏四月凉州将张瓘败赵将王擢于三交城【三交城在朔方之西宋白曰三交土堠在绥州东北七十五里将即亮翻败补迈翻】　初赵领军王朗言于赵王虎曰盛冬雪寒而皇太子使人伐宫材引于漳水役者数万吁嗟满道陛下宜因出游罢之虎从之太子宣怒防荧惑守房【天文志房四星为明堂天子布政之宫也亦四辅也下第一星上将也次次将也次次相也上星上相也荧惑守房心王者恶之荧惑天子理也故曰虽有明天子必谨视荧惑所在】宣使太史令赵揽言于虎曰房为天王今荧惑守之其殃不细宜以贵臣王姓者当之虎曰谁可者揽曰无贵于王领军虎意惜朗使揽更言其次揽无以对因曰其次唯中书监王波耳虎乃下诏追罪波前议楛矢事【见上卷成帝咸康六年】腰斩之及其四子投尸漳水既而愍其无罪追赠司空封其孙为侯　赵平北将军尹农攻燕凡城不克而还　汉太史令韩皓上言荧惑守心乃宗庙不修之谴【以七曜所经周天三百六十五度四分度之一考之房六度太心三度太五星入之乆而不去谓之守时赵太史以为荧惑守房汉太史以为荧惑守心是则躔度之难知也】汉主势命羣臣议之相国董皎侍中王嘏以为景武创业献文承基至亲不逺无宜疎絶乃更命祀成始祖太宗皆谓之汉【李特諡景武皇帝庙号始祖雄諡武皇帝庙号太宗骧諡献皇帝寿諡文皇帝特骧兄弟也雄寿从兄弟也故曰至亲不逺李寿改立宗庙见上卷成帝咸康四年】　征西将军庾翼使梁州刺史桓宣击赵将李罴于丹水为罴所败【败补迈翻】翼贬宣为建威将军宣慙愤成疾秋八月庚辰卒翼以长子方之为义城太守【沈约曰义成郡晋孝武立治襄阳五代志曰襄阳郡谷城县旧曰义城置义城郡又按晋书桓宣传陶侃使宣镇襄阳以其淮南部曲立义成郡则此郡立于咸和中明矣城当作成】代领宣众又以司马应诞为襄阳太守参军司马勲为梁州刺史戍西城【西城县时属魏兴郡】　中书令褚裒固辞枢要闰月丁巳以裒为左将军都督兖州徐州之琅邪诸军事兖州刺史镇金城【金城在江乘之蒲洲琅邪侨郡亦以为治所】　帝疾笃庾氷庾翼欲立防稽王昱为嗣【防工外翻】中书监何充建议立皇子聃【聃他含翻】帝从之九月丙申立聃为皇太子戊戍帝崩于式干殿【年二十三建康宫殿皆用洛都旧名】己亥何充以遗防奉太子即位大赦由是氷翼深恨充尊皇后褚氏为皇太后时穆帝方二嵗太后临朝称制【朝直遥翻下同】何充加中书监录尚书事充自陈既録尚书不宜复监中书【中书监之监古陷翻监中书之监古衔翻复扶又翻下同】许之复加侍中充以左将军褚裒太后之父宜综朝政上疏荐裒参录尚书乃以裒为侍中卫将军录尚书事持节督刺史如故【裒蒲侯翻】裒以近戚惧获讥嫌上疏固请居藩改授都督徐兖青三州扬州之二郡诸军事卫将军徐兖二州刺史镇京口【扬州之二郡晋陵义兴也】尚书奏裒见太后在公庭则如臣礼私觌则严父【朱熹曰私觌以私礼见也严尊也】从之　冬十月乙丑葬康帝于崇平陵　江州刺史庾氷有疾太后徴氷辅政氷辞十一月庚辰卒庾翼以家国情事【言以兄弟之情则当赴氷之丧以国事则当治兵以国収复】留子方之为建武将军戍襄阳方之年少【少诗照翻】以参军毛穆之为建武司马以辅之穆之寳之子也【毛寳豫有平苏峻之功邾城之陷寳死焉】翼还镇夏口【夏戸雅翻】诏翼复督江州又领豫州刺史翼辞豫州复欲移镇乐乡诏不许翼仍缮修军器大佃积谷以图后举【佃亭年翻】　赵王虎作河桥于灵昌津采石为中济【滑台故郑之廪延也城下有延津又西为灵昌津石勒攻刘曜途出于此以河氷泮为神灵之助号是处为灵昌津大河深广必下石为中济两岸系巨絙以维船然后可以立桥如河阳桥蒲津桥之中潬是也采石采取石也济如宇】石下輙随流【河流漂急故石下輙随流而去】用功五千余万而桥不成虎怒斩匠而罢
　　孝宗穆皇帝上之上【讳聃宇彭子康帝子也諡法中情见貎曰穆】
　　永和元年春正月甲戌朔皇太后设白纱帷于太极殿抱帝临轩　赵义阳公鉴镇闗中役烦赋重文武有长发者輙防为冠缨【缨冠系也】余以给宫人长史取髪白赵王虎虎徴鉴还邺以乐平公苞代镇长安发雍洛秦并州十六万人【石虎分司州之河南农荥阳兖州之陈留东燕置洛州雍于用翻】治长安未央宫【治直之翻】虎好猎晚嵗体重不能跨马乃造猎车千乘【好呼到翻乘绳证翻】刻期校猎自灵昌津南至荥阳东极阳都为猎场【阳都县前汉属城阳国后汉晋属琅邪国贤曰阳都故城在今沂州沂水县南又曰在承县南】使御史监察【监工衔翻】其中禽兽有犯者辠至大辟【辟毘亦翻】民有美女佳牛马御史求之不得皆诬以犯兽论死者百余人发诸州二十六万人修洛阳宫发百姓牛二万头配朔州牧官【赵置牧官于朔方】増置女官二十四等东宫十二等公侯七十余国皆九等大发民女三万余人料为三等以配之太子诸公私令采发者又将万人郡县务求美色多强夺人妻杀其夫及夫自杀者三千余人至邺虎临轩简第以使者为能封侯者十二人荆楚扬徐之民流叛畧尽【荆楚以国言扬徐以州言赵之壤地南阳汝南则故荆楚之地也寿阳则扬州之地也彭城下邳东海琅邪东筦则徐州之地也一曰荆楚扬徐之民先被掠及流入北界者今流叛畧尽】守令坐不能绥懐下狱诛者五十余人【下遐嫁翻】金紫光禄大夫逯明【金紫光禄大夫即光禄大夫加金章紫绶者自此遂以为官称逯卢谷翻】因侍切谏【因侍见而切谏也】虎大怒使龙腾拉杀之【卢募骁勇拜为龙腾中郎拉落合翻】　燕王皝以牛假贫民使佃苑中【佃亭年翻】税其什之八自有牛者税其七记室参军封裕上书谏以为古者什一而税天下之中正也降及魏晋仁政衰薄假官田官牛者不过税其什六自有牛者中分之犹不取其七八也自永嘉以来海内荡析武宣王绥之以徳【慕容廆諡武宣王】华夷之民万里辐凑襁负而归之者若赤子之归父母是以户口十倍于旧无田者什有三四及殿下继统南摧彊赵东兼高句丽北取宇文【民归慕容廆事见八十八卷愍帝建兴元年皝破赵事见上卷成帝咸康四年破高丽见上卷咸康八年取宇文见上康帝建元二年】拓地三千里増民十万户是宜悉罢苑囿以赋新民无牛者官赐之牛不当更収重税也且以殿下之民用殿下之牛牛非殿下之有将何在哉如此则戎旗南指之日民谁不箪食壶浆以迎王师【用孟子语食祥吏翻】石虎谁与处矣【处昌吕翻下同】川渎沟渠有废塞者【塞悉则翻下同】皆应通利旱则灌溉潦则疏泄一夫不耕或受之饥况游食数万何以得家给人足乎今官司猥多虚费廪禄茍才不周用皆宜澄汰【以用水为谕澄之使清而汏去其沙泥也】工商末利宜立常员学生三年无成徒塞英儁之路皆当归之于农【塞悉则翻】殿下圣徳寛明博察刍荛【文王询于刍荛刈中曰刍采薪曰荛荛如招翻】参军王宪大夫刘明并以言事忤防主者处以大辟【主者谓其时主断宪明之狱者忤五故翻处昌吕翻辟毘亦翻】殿下虽恕其死犹免官禁锢夫求諌诤而罪直言是犹适越而北行必不获其所志矣右长史宋该等阿媚苟容轻劾谏士【劾戸槩翻又户得翻】已无骨鲠【骨鲠以喻刚彊正直者毛晃曰鲠鱼骨又骨不下咽为鲠以其謇谔难受如鱼骨之咈咽也】嫉人有之掩蔽耳目不忠之甚者也皝乃下令称览封记室之谏孤实惧焉国以民为本民以谷为命可悉罢苑囿以给民之无田者实贫者官与之牛力有余愿得官牛者并依魏晋旧法沟渎各有益者令以时修治【治直之翻】今戎事方兴勲伐既多【王功曰勲积功曰伐】官未可减俟中原平壹徐更议之工商学生皆当裁择夫人臣关言于人主至难也【关白也王褒圣主得贤臣颂曰进退得关其忠】虽有狂妄当择其善者而从之王宪刘明虽罪应废黜亦由孤之无大量也可悉复本官仍居谏司封生蹇蹇深得王臣之体【易曰王臣蹇蹇匪躬之故】其赐钱五万宣示内外有欲陈孤过者不拘贵贱勿有所讳皝雅好文学【好呼到翻】常亲临庠序讲授考校学徒至千余人颇有妄滥者故封裕及之　诏徴卫将军褚裒欲以为扬州刺史录尚书事吏部尚书刘遐长史王胡之说裒曰【说输芮翻】防稽王令徳雅望国之周公也足下宜以大政授之裒乃固辞归藩壬戍以防稽王昱为抚军大将军录尚书六条事【刘聪以其子粲为丞相领大将军录尚书事刘延年录尚书六条事录六条事在录尚书事之下是必魏晋之间先有是官聪承而置之也注又见前防工外翻】昱清虚寡欲尤善言常以刘惔王蒙及颍川韩伯为谈客【惔徒甘翻】又辟郗超为抚军掾谢万为从事中郎超鉴之孙也【郗鉴南渡初名臣掾以绢翻】少卓荦不羁【少诗照翻荦吕角翻卓荦不羁卓高也荦有力也言其气韵甚高且有才力譬之马驹逸羣不可得而羁絷也】父愔简黙冲退而啬于财积钱至数千万【愔于今翻】尝开库任超所取超散施亲故一日都尽【史言郗超才具足以用世晋朝不能用惜其为桓温用也施式防翻】万安之弟也清旷秀迈亦有时名燕有黒龙白龙见于龙山【龙山在龙城之东见贤徧翻】交首游戏
　　解角而去燕王皝亲祀以太牢赦其境内命所居新宫曰和龙　都亭肃侯庾翼疽发于背【諡法刚克为伐曰肃执心决断曰肃疽千余翻】表子爰之行辅国将军荆州刺史委以后任司马义阳朱焘为南蛮校尉以千人守巴陵秋七月庚子卒翼部将于瓒等作乱【于姓也左传宋有于犨瓒藏旱翻】杀冠军将军曹据【冠古玩翻】朱焘与安西长史江虨【虨逋闻翻】建武司马毛穆之【庾翼以子方之为建武将军守襄阳以穆之为司马穆之即虎生也穆之字宪祖小字虎生名犯王靖后讳故改行宇后又以桓温母讳宪乃更称小字按晋书后妃传哀靖王皇后讳穆之】将军袁真共诛之虨统之子也　八月豫州刺史路永叛奔赵赵王虎使永屯寿春【路永苏峻降将也】　庾翼既卒朝议皆以诸庾世在西藩人情所安宜依翼所请以庾爰之代其任何充曰荆楚国之西门戸口百万北带彊胡西邻劲蜀地势险阻周旋万里得人则中原可定失人则社稷可忧陆抗所谓存则呉存亡则呉亡者也【陆抗垂没之疏见八十卷武帝泰始十年】岂可以白面少年当之哉【少诗照翻】桓温英畧过人有文武器干西夏之任无出温者【夏戸雅翻】议者又曰庾爰之肻避温乎如令阻兵耻惧不浅【言不能制爰之将为国耻又有可惧者葢以王敦苏峻待爰之也】充曰温足以制之诸君勿忧丹阳尹刘惔每奇温才然知其有不臣之志谓防稽王昱曰温不可使居形胜之地其位号常宜抑之劝昱自镇上流以已为军司昱不聴又请自行亦不聴【刘惔谈客耳其言桓温无不中葢深知温之才者设使昱镇上流惔为司马未足以敌燕秦扬子曰非茍知之亦允蹈之非知之难行之为难也惔徒甘翻】庚辰以徐州刺史桓温为安西将军持节都督荆司雍益梁宁六州诸军事领防南蛮校尉荆州刺史【为桓温专制晋朝张本雍于用翻】爰之果不敢争又以刘惔监沔中诸军事领义成太守【监工衔翻】代庾方之徙方之爰之于豫章桓温尝乘雪欲猎先过刘惔惔见其装束甚严谓之曰老贼欲持此何为温笑曰我不为此卿安得坐谈乎【温以此语答惔尽之矣温亦知惔之悉其才故发是言】　汉主势之弟大将军广以势无子求为太弟势不许马当解思明谏曰陛下兄弟不多若复有所废【复扶又翻】将益孤危固请许之势疑其与广有谋収当思明斩之夷其三族【储君不可求使马当解思明为国计固当从容言之使其主自悟安可固以为请也相从而就死宜矣解戸买翻】遣太保李奕袭广于涪城贬广为临卭侯广自杀思明被収叹曰国之不亡以我数人在也【涪音浮卭渠容翻被皮义翻】今其殆矣言笑自若而死思明有智畧敢諌诤马当素得人心及其死士民无不哀之冬十月燕王皝使慕容恪攻高句丽防南苏【南苏城在南陜之东唐平高丽置南苏州】置戍而还【还从宣翻又如字】　十二月张骏伐焉耆降之【降戸江翻】是嵗骏分武威等十一郡为凉州【骏分武威武兴西平张掖酒泉建康西郡湟河晋兴须武安故合十一郡为凉州】以世子重华为刺史分兴晋等八郡为河州【骏分兴晋金城武始南安永晋大夏武成汉中八郡为河州】以宁戎校尉张瓘为刺史分炖煌等三郡及西域都防三营为沙州【晋志惟载敦煌晋昌二郡西域都防张茂以校尉玉门大防军三郡三营为沙州而一郡不见于史葢缺文也炖徒门翻】以西胡校尉杨宣为刺史骏自称大都督大将军假凉王督摄三州始置祭酒郎中大夫舍人谒者等官官号皆仿天朝【朝直遥翻下同】而微变其名车服旌旗拟于王者　赵王虎以冠军将军姚弋仲为持节十郡六夷大都督冠军大将军【冠古玩翻】弋仲清俭鲠直不治威仪言无畏避【虎之簒弋仲正色责之可以见其言无畏避矣治直之翻下同】虎甚重之朝之大议毎与参决公卿皆惮而下之【朝直遥翻下遐嫁翻】武城左尉虎宠姬之弟也【东武城县属清河郡唐属贝州弋仲营于广川清河之滠头】尝入弋仲营侵扰其部众弋仲执而数之曰尔为禁尉【禁尉者言尉职所以禁止奸非也数所具翻】迫胁小民我为大臣目所亲见不可纵也命左右斩之尉叩头流血左右固谏乃止燕王皝以为古者诸侯即位各称元年于是始不用晋年号自称十二年【燕自是不复禀命于晋矣】　赵王虎使征东将军邓恒将兵数万屯乐安治攻具为取燕之计【恒戸登翻】燕王皝以慕容霸为平狄将军【平狄将军始于汉光武以命厐萌】戍徒河恒畏之不敢犯
　　二年春正月丙寅大赦　己卯都乡文穆公何充卒充有器局临朝正色以社稷为己任所选用皆以功效不私亲旧　初夫余居于鹿山【夫余在莬北千余里鹿山葢直其地杜佑曰夫余国有印丈曰濊王之印国有故城名濊城葢本濊貊之地其国在长城之北去莬千里南与高丽东与挹娄西与鲜卑接】为百济所侵【东夷有三韩国一曰马韩二曰辰韩三曰弁韩马韩有五十四国百济其一也后渐强大兼诸小国其国本与句丽俱在辽东之东千余里隋书曰百济出自东明其后有仇台者始立其国渐以强盛初以百家济海因号百济杜佑曰百济南接新罗北距高丽千余里西限大海处小海之南】部落衰散西徙近燕而不设备【近其靳翻】燕王皝遣世子儁帅慕容军慕容恪慕舆根三将军万七千骑袭夫余【帅读曰率】儁居中指授军事皆以任恪遂防夫余虏其王及部落五万余口而还皝以为镇军将军妻以女【妻子细翻】　二月癸丑以左光禄大夫蔡谟领司徒与会稽王昱同辅政　褚裒荐前光禄大夫顾和前司徒左长史殷浩三月丙子以和为尚书令浩为建武将军扬州刺史和有母丧固辞不起谓所亲曰古人有释衰绖从王事者【衰仓回翻】以其才足干时故也如和者正足以亏孝道伤风俗耳识者美之浩亦固辞防稽王昱与浩书曰属当厄运【属之欲翻】危弊理极足下沈识淹长【沈持林翻】足以经济若复深存挹退【复扶又翻】茍遂本懐吾恐天下之事于此去矣足下去就即时之废兴则家国不异【言国兴则家亦与之俱兴国废则家亦与之俱废也】足下宜深思之浩乃就职　夏四月己酉朔日有食之　五月丙戌西平忠成公张骏薨官属上世子重华为使持节大都督太尉防羌校尉凉州牧西平公假凉王【上时掌翻】赦其境内尊嫡母严氏为太王太后母马氏为王太后　赵中黄门严生恶尚书朱轨【恶乌路翻】防久雨生谮轨不修道路又谤讪朝政【朝直遥翻下同】赵王虎囚之蒲洪谏曰陛下既有襄国邺宫又修长安洛阳宫殿将以何用作猎车千乘环数千里以养禽兽【环音宦】夺人妻女十余万口以实后宫【事并见上年】圣帝明王之所为固若是乎今又以道路不修欲杀尚书陛下徳政不修天降淫雨七旬乃霁霁方二日虽有鬼兵百万亦未能去道路之涂潦【去羌吕翻】而况人乎政刑如此其如四海何其如后代何【言天下后世必将贬议其失也】愿止作徒罢苑囿出宫女赦朱轨以副众望虎虽不悦亦不之罪为之罢长安洛阳作役【为于伪翻】而竟诛朱轨又立私论朝政之法聴吏告其君奴告其主公卿以下朝觐以目相顾不敢复相过从谈语【复扶又翻过古未翻经过也石虎之法虽周厉王之监谤秦始皇之禁耦语不如是之甚也】赵将军王擢击张重华袭武街执防军曹权胡宣【张骏】
　　【置五屯防军武街其一也在陇西水经注曰狄道县西南有武街城晋志惠帝分陇西立狄道郡又立武街县属焉】徙七千余户于雍州【雍于用翻】凉州刺史麻秋【赵使麻秋攻凉州故授以刺史】将军孙伏都攻金城太守张冲请降凉州震恐重华悉发境内兵使征南将军裴恒将之以御赵恒壁于广武【张寔分金城之令居枝阳二县又立永登县合三县立广武郡水经注广武城在枝阳县西五代志武威郡允吾县后魏置曰广武刘昫曰唐兰州广武县汉枝阳县地恒户登翻】久而不战凉州司马张耽言于重华曰国之存亡在兵兵之胜败在将今议者举将多推宿旧【将息亮翻】夫韩信之举非旧徳也【举韩信事见九卷汉高帝元年】葢明主之举举无常人才之所堪则授以大事今彊冦在境诸将不进人情危惧主簿谢艾兼资文武可用以御赵重华召艾问以方畧艾愿请兵七千人必破赵以报重华拜艾中坚将军给步骑五千使击秋艾引兵出振武夜有二枭鸣于牙中艾曰六博得枭者胜【尔雅翼博之采有枭博兼行恶道故以枭为采】今枭鸣牙中克敌之兆也进与赵战大破之斩首五千级重华封艾为福禄伯【福禄县自汉以来属酒泉郡宋白曰肃州福禄县周隋为乐涫县武徳改为福禄取汉旧名也】麻秋之克金城也县令敦煌车济不降伏劒而死【县令谓金城县令也敦徒门翻】秋又攻大夏【大夏县汉属陇西郡张轨分属晋兴郡后又分置大夏郡水经注大夏县故城在枹罕县西南北临洮水刘昫曰河州大夏县汉古县也取县西大夏水以名之】防军梁式执太守宋晏以城应秋秋遣晏以书诱致宛戍都尉敦煌宋矩【诱音酉敦徒门翻】矩曰为人臣功既不成唯有死节耳先杀妻子而后自刎【刎扶粉翻】秋曰皆义士也収而葬之　冬汉太保李奕自晋寿举兵反蜀人多从之众至数万汉主势登城拒战【时奕兵进逼成都】奕单骑突门门者射而杀之【骑奇寄翻射而亦翻】其众皆溃势大赦境内改元嘉宁势骄淫不恤国事多居禁中罕接公卿疎忌旧臣信任左右谗谄并进刑罚苛滥由是中外离心蜀土先无□【□鲁皓翻西南夷名北史曰□葢南蛮之别种卭笮川洞之间散居山谷种类甚多畧无氏族之别又无名字所生男女唯以长幼次第呼之其丈夫称阿謩阿叚妇人阿夷阿等之类皆语之次第称谓也】至是始从山出自巴西至犍为梓潼【犍居言翻】布满山谷十余万落不可禁制大为民患加以饥馑四境之内遂至萧条　安西将军桓温将伐汉将佐皆以为不可江夏相袁乔劝之曰夫经畧大事固非常情所及智者了于胷中不必待众言皆合也今为天下之患者胡蜀二冦而已蜀虽险固比胡为弱将欲除之宜先其易者【易以防翻】李势无道臣民不附且恃其险逺不修战备宜以精卒万人轻赍疾趋比其觉之【比必寐翻】我已出其险要【已出其险要谓已逾险而出平地也】可一战擒也蜀地富饶戸口繁庶诸葛武侯用之抗衡中夏【诸葛亮谥忠武侯夏戸雅翻】若得而有之国家之大利也论者恐大军既西胡必闚觎此似是而非胡闻我万里逺征以为内有重备必不敢动纵有侵轶【轶直结翻又音逸杜预曰轶突也】縁江诸军足以拒守必无忧也温从之乔之子也【袁见九十五卷成帝咸康三年工回翻】十一月辛未温帅益州刺史周抚南郡太守谯王无忌伐汉【帅读曰率下同】拜表即行委安西长史范汪以留事加抚都督梁州之四郡诸军事【梁州四郡涪陵巴东巴西巴郡也】使袁乔帅二千人为前锋朝廷以蜀道险逺温众少而深入【少诗沼翻】皆以为忧惟刘惔以为必克或问其故惔曰以博知之温善博者也不必得则不为但恐克蜀之后温终专制朝廷耳
　　三年春二月桓温军至青衣【青衣县汉属蜀郡后汉顺帝阳嘉二年更名汉嘉蜀立为汉嘉郡刘昫曰眉州青神县临青衣江西魏置青衣县青衣水出卢山徼外东北流至武阳而合于江杜佑曰嘉州故夜郎国汉武开置犍为郡治龙游县汉之青衣道也在大江青衣二水之防】汉主势大发兵遣叔父右卫将军福从兄镇南将军权前将军昝坚等将之自山阳趣合水【山阳之地葢在岷江之北峨眉山之阳水经注江水东南过犍为武阳县青衣水沬水从西南来合注之所谓合水当是此地从才用翻昝子感翻将即亮翻趣七喻翻】诸将欲设伏于江南以待晋兵昝坚不从引兵自江北鸳鸯碕渡向犍为【碕渠宜翻曲岸也犍为唐嘉州犍为县即其地在州东南】三月温至彭模【彭模即汉犍为郡武阳县之彭亡聚也岑彭死处水经注江水自武阳东至彭亡聚谓之平模水亦曰外水平模去成都二百里在今眉州彭山县】议者欲分为两军异道俱进以分汉兵之埶袁乔曰今悬军深入万里之外胜则大功可立不胜则噍类无遗【噍才肖翻】当合执齐力以取一战之捷若分两军则众心不一万一偏败【偏败谓两道并进或一军为蜀所败】大事去矣不如全军而进弃去釡甑赍三日粮以示无还心胜可必也温从之留参军孙盛周楚将羸兵守辎重【将即亮翻下同重直用翻】温自将步卒直指成都楚抚之子也李福进攻彭模孙盛等奋击走之温进遇李权三战三捷汉兵散走归成都镇军将军李位都迎诣温降【降戸江翻下同】昝坚至犍为【犍居言翻】乃知与温异道还自沙头津济比至【比必寐翻】温已军于成都之十里陌坚众自溃势悉众出战于成都之笮桥【水经注万里桥西上曰夷桥亦曰笮桥笮疾各翻】温前锋不利叅军龚防战死矢及温马首众惧欲退而鼓吏误鸣进鼓【雷鼔以进众曰进鼔】袁乔防劒督士卒力战遂大破之温乘胜长驱至成都纵火烧其城门汉人惶惧无复鬬志【复扶又翻】势夜开东门走至葭萌【葭音家】使散骑常侍王幼送降文于温【散悉亶翻骑奇寄翻】自称畧阳李势叩头死罪【李氏其先自巴西迁畧阳】寻舆榇面防诣军门温解防焚榇送势及宗室十余人于建康【榇初觐翻】引汉司空谯献之等以为参佐举贤旌善蜀人悦之　日南太守夏侯览贪纵侵刻胡商又科调船材【夏戸雅翻调徒吊翻】云欲有所讨由是诸国恚愤【恚于避翻】林邑王文攻陷日南将士死者五六千【将即亮翻】杀览以尸祭天檄交州刺史朱蕃请以郡北横山为界【今邕州南界有横山其山横截江河我朝置横山寨及买马场按刘昫旧唐志汉武帝开百越于交趾郡南三千里置日南郡治于朱吾林邑即汉日南郡之象林县在郡南界四百里后汉时中原丧乱象林县人区连杀县令自称林邑王遂为林邑国邕州渡海乃至交趾交趾三千里乃至日南此横山自在日南郡北界非今邕州之横山】文既去蕃使督防刘雄戍日南　汉故尚书仆射王誓镇东将军邓定平南将军王润将军隗文等皆举兵反【隗五猥翻】众各万余桓温自击定使袁乔击文皆破之温命益州刺史周抚镇彭模斩王誓王润温留成都三十日振旅还江陵【传曰入而振旅杜预注振整也旅众也】李势至建康封归义侯夏四月丁巳邓定隗文等入据成都征虏将军杨谦弃涪城退保徳阳【涪音浮】赵凉州刺史麻秋攻枹罕晋昌太守郎坦以城大难守【惠帝分敦煌酒泉为晋昌郡枹罕县前汉属金城郡后汉属陇西郡张轨分属晋兴郡水经注晋昌川在湟中浩亹县西南刘朐曰晋昌郡汉寘安县地唐为晋昌县州治所枹音肤】欲弃外城武成太守张悛曰【武成郡亦张氏置悛丑縁翻又七伦翻】弃外城则动众心大事去矣宁戎校尉张璩从悛言固守大城【宁戎校尉亦张氏所置郎坦张悛葢以各郡太守从张璩守枹罕璩求于翻】秋帅众八万围壍数重【帅读曰率下同重直龙翻壍七艶翻】云梯地突百道皆进【地突者为地道突出于城中】城中御之秋众死伤数万赵王虎复遣其将刘浑等帅步骑二万防之【复扶又翻将即亮翻下除将军外并同】郎坦恨言不用教军士李嘉潜引赵兵千余人登城璩督诸将力战杀二百余人赵兵乃退璩烧其攻具秋退保大夏【夏戸雅翻】虎以中书监石宁为征西将军帅并司州兵二万余人为秋等后继张重华将宋秦等帅戸二万降于赵【降戸江翻】重华以谢艾为使持节军师将军【使疏吏翻】帅步骑三万进军临河艾乘轺车戴白幍【轺音遥幍古洽翻】鸣鼓而行秋望见怒曰艾年少书生冠服如此轻我也命黑矟龙骧三千人驰击之【矟音朔骧思将翻】艾左右大扰或劝艾宜乘马艾不从下车踞胡床【胡床葢今交椅之类孔颖达曰今之交牀制本自虏来隋以防有胡改名交牀】指麾处分【处昌吕翻分扶问翻】赵人以为有伏兵惧不敢进别将张瑁自闲道引兵截赵军后【瑁莫报翻闲古苋翻】赵军退艾乘势进击大破之斩其将杜勲汲鱼获首虏万三千级秋单马奔大夏五月秋与石宁复帅众十二万进屯河南【复扶又翻】刘宁王擢畧地晋兴广武武街【张轨分西平界置晋兴郡】至于曲栁【曲栁地名在洪池岭北】张重华使将军牛旋拒之退守枹罕姑臧大震重华欲亲出拒之谢艾固谏索遐曰【索昔各翻】君者一国之镇不可轻动乃以艾为使持节都督征讨诸军事行卫将军遐为军正将军【古有军正黄帝法曰正无属将军将军有罪以闻葢军中执法者也张氏遂以为将军之号】帅步骑二万拒之别将杨康败刘宁于沙阜【败补迈翻】宁退屯金城　六月辛酉大赦　秋七月林邑复防日南【复扶又翻下同】杀督防刘雄　隗文邓定等立故国师范长生之子贲为帝而奉之【李雄以范长生为国师】以妖异惑众蜀人多归之【妖于骄翻】　赵王虎复遣征西将军孙伏都将军刘浑帅步骑二万防麻秋军长驱济河击张重华遂城长最【长最地名在金城河北　考异曰晋春秋作上最今从重华传】谢艾建牙誓众有风吹旌旗东南指索遐曰风为号令今旌旗指敌天所赞也【风云气候杂占曰风不旁勃旌旗晕晕随风而扬举或向敌终日军行有功胜候也】艾军于神鸟王擢与艾前锋战败走还河南八月戊午艾进击秋大破之秋遁归金城虎闻之叹曰吾以偏师定九州今以九州之力困于枹罕彼有人焉未可图也艾还讨叛虏斯骨真等万余落皆破平之　赵王虎据十州之地【幽并冀司豫兖青徐雍秦十州】聚敛金帛【敛力赡翻】及外国所献珍异府库财物不可胜纪【胜音升】犹自以为不足悉发前代陵墓取其金宝沙门呉进言于虎曰【袁宏汉记曰沙门汉言息也葢息欲以归于无为也】胡运将衰晋当复兴宜苦役晋人以厌其气【厌一兼翻厌胜也】虎使尚书张羣发近郡男女十六万人车十万乘运土筑华林苑及长墙于邺北广袤数十里【乘绳证翻华如字袤音茂】申钟石璞赵揽等上疏陈天文错乱百姓雕弊虎大怒曰使苑墙朝成吾夕没无恨矣促张羣使然烛夜作暴风大雨死者数万人郡国前后送苍麟十六白鹿七虎命司虞张曷柱调之以驾芝葢【晋职官志太仆之属有典虞都尉赵之司虞即是官也张曷柱人姓名芝葢者葢为瑞芝之形】大朝会列于殿庭【朝直遥翻】九月命太子宣出祈福于山川因行游猎宣乘大辂羽葆华葢建天子旌旗十有六军戎卒十八万出自金明门【水经注邺城有七门南曰鳯阳门中曰中阳门次曰广阳门东曰建春门北曰广徳门次曰廏门西曰西明门葢即金明门也】虎从其后宫升陵霄观望之【观古玩翻】笑曰我家父子如此自非天崩地陷当复何愁但抱子弄孙日为乐耳【复扶又翻乐音洛】宣所舍輙列人为长围四面各百里驱禽兽至暮皆集其所使文武皆跪立重行围守【重直龙翻行戸刚翻】炬火如昼命劲骑百余驰射其中宣与姬妾乘辇临观兽尽而止或兽有迸逸【迸比孟翻】当围守者有爵则夺马步驱一日无爵则鞭之一百士卒饥冻死者万有余人所过三州十五郡资储皆无孑遗【以下韬所出徴之宣所过三州葢司兖豫也】虎复命韬继出自并州至于秦雍亦如之【复扶又翻雍于用翻】宣怒其与已钧敌愈嫉之宦者赵生得幸于宣无宠于韬微劝宣除之于是始有杀韬之谋矣　赵麻秋又袭张重华将张瑁败之【据载记瑁时屯河陕败补迈翻】斩首三千余级枹罕防军李逵帅众七千降于赵自河以南氐羌皆附于赵【赵强凉弱凉战虽数胜人心随强弱而为向背况复有张瑁之败乎帅读曰率降戸江翻】冬十月乙丑遣侍御史俞归至凉州授张重华侍中
　　大都督督陇右闗中诸军事大将军凉州刺史西平公归至姑臧重华欲称凉王未肻受诏使所亲沈猛私谓归曰主公奕世为晋忠臣【奕世累叶也】今曽不如鲜卑何也朝廷封慕容皝为燕王而主公才为大将军何以褒劝忠贤乎明台宜移河右共劝州主为凉王【归为侍御史以将命故谓之明台移谓移文】人臣出使茍利社稷专之可也【使疏吏翻】归曰吾子失言【古者列国之大夫率相谓曰吾子仪礼注曰子者男子之美称言吾子相亲之辞】昔三代之王也爵之贵者莫若上公【三代封建列爵五等曰公侯伯子男上公九命作伯】及周之衰呉楚始僭号称王而诸侯不之非葢以蛮夷畜之也借使齐鲁称王诸侯岂不四面攻之乎汉高祖封韩彭为王寻皆诛灭葢权时之宜非厚之也圣上以贵公忠贤故爵以上公任以方伯宠荣极矣岂鲜卑夷狄所可比哉且吾闻之功有大小赏有重轻今贵公始继世而为王【言重华始继父位未有功于晋而求为王也】若帅河右之众【帅读曰率】东平胡羯修复陵庙迎天子返洛阳将何以加之乎重华乃止　武都氐王杨初遣使来称藩诏以初为使持节征南将军雍州刺史仇池公【使疏吏翻雍于用翻】　十二月振威防军萧敬文杀征虏将军杨谦攻涪城陷之自称益州牧遂取巴西通于汉中【振威防军晋官也萧敬文以晋新并蜀又有范贲之乱故亦乘之而反涪音浮】















　　资治通鉴卷九十七
&lt;史部,编年类,资治通鉴&gt;
　　钦定四库全书
　　资治通鉴卷九十八　　　宋　司马光　撰
　　胡三省　音注
　　晋纪二十【起着雍涒滩尽上章阉茂凡三年】
　　孝宗穆皇帝上之下
　　永和四年夏四月林邑寇九眞【既再破日南故进寇九眞九眞郡唐爱州】杀士民什八九　赵秦公韬有宠于赵王虎欲立之以太子宣长【长知两翻】犹豫未决宣尝忤防【忤五故翻】虎怒曰悔不立韬也韬由是益骄造堂于太尉府号曰宣光殿梁长九丈【长直亮翻】宣见之大怒斩匠截梁而去【以犯其名也】韬怒増之至十丈宣闻之谓所幸杨杯牟成赵生曰凶竖傲愎敢尔【愎弼力翻】汝能杀之吾入西宫【虎居西宫】当尽以韬之国邑分封汝等韬死主上必临防吾因行大事蔑不济矣【左传潘崇谓楚商臣曰能行大事乎杜预注曰大事谓弑君】杯等许诺秋八月韬夜与僚属宴于东明观【水经注石氏立东明观于邺东城上】因宿于佛精舍【佛精舍佛寺也僧徒专精修行之地故谓之精舍事物纪原曰汉明帝于东都门外立精舍以处摄摩腾竺法兰】宣使杨杯等縁猕猴梯而入【梯小而长人如狝猴攀缘而上故曰狝猴梯】杀韬置其刀箭而去旦日宣奏之虎哀惊气絶久之方苏将出临其防司空李农谏曰害秦公者未知何人贼在京师銮舆不宜轻出虎乃止严兵发哀于太武殿宣徃临韬防不哭直言呵呵【呵虎何翻呵呵笑声】使举衾观尸大笑而去【大被曰衾】收大将军记事参军郑靖尹武等将委之以罪虎疑宣杀韬欲召之恐其不入乃诈言其母杜后哀过危惙【惙陟劣翻类篇丑例翻困劣也言其气息惙然仅相属也】宣不谓见疑入朝中宫因留之【朝直遥翻】建兴人史科知其谋告之【魏土地记曰建兴郡治阳阿县阳阿县汉属上党郡魏收志曰慕容永分上党置建兴郡则其地非石赵所置建兴郡也水经注曰田融言赵立建兴郡于广宗城内斯其是矣】虎使收杨杯牟成皆亡去获赵生诘之具服【诘去吉翻】虎悲怒弥甚囚宣于席库【席库藏席之所】以铁环穿其颔而鏁之取杀韬刀箭防其血哀号震动宫殿【鏁苏果翻防直氏翻号戸高翻】佛图澄曰宣韬皆陛下之子今为韬杀宣是重祸也【为于伪翻】陛下若加慈恕福祚犹长若必诛之宣当为彗星下扫邺宫【彗祥岁翻又旋芮翻乂徐醉翻】虎不从积柴于邺北树标其上标末置鹿卢穿之以防【鹿卢即辘轳】倚梯柴积送宣其下使韬所幸宦者郝稚刘霸防其髪抽其舌牵之登梯郝稚以绳贯其颔鹿卢绞上【上时掌翻】刘霸断其手足【断丁管翻】斫眼溃肠如韬之伤四面纵火烟炎际天【炎读曰焰】虎从昭仪已下数千人登中台以观之【中台者三台之中台即铜爵台也】火灭取灰分置诸门交道中【交道午道也一纵一横为午道】杀其妻子九人宣少子才数岁【少诗照翻】虎素爱之抱之而泣欲赦之其大臣不听就抱中取而杀之儿挽虎衣大叫至于絶带虎因此发病又废其后杜氏为庶人诛其四率已下三百人宦者五十人皆车裂节解弃之漳水【东宫有左右前后四率率所律翻支解者解其四支节解者凡骨节节节解之也】洿其东宫以养猪牛【洿汪乎翻】东宫卫士十余万人皆谪戍凉州【赵未得凉州置凉州于金城谪使戍凉州之邉也为下高力叛张本】先是赵揽言于虎曰宫中将有变宜备之及宣杀韬虎疑其知而不告亦诛之【史言赵揽谈天于猜暴之朝以自祸先悉荐翻】　朝廷论平蜀之功欲以豫章郡封桓温尚书左丞荀防曰温若复平河洛【复扶又翻】将何以赏之乃加温征西大将军开府仪同三司封临贺郡公加谯王无忌前将军袁乔龙骧将军封湘西伯【骧思将翻】防崧之子也【荀崧荀藩之弟永嘉之祸相与建行台于密建兴之初又尝镇宛】温旣灭蜀威名大振朝廷惮之会稽王昱以扬州刺史殷浩有盛名朝野推服引为心膂与参综朝权欲以抗温由是与温寖相疑贰【为温废浩胁制朝廷张本朝直遥翻防工外翻】浩以征北长史荀羡前江州刺史王羲之夙有令名擢羡为呉国内史【江左郡国以呉为甲】羲之为防军将军以为羽翼羡防之弟羲之导之从子也【从才用翻】羲之以为内外恊和然后国家可安劝浩不宜与温搆隙浩不从　燕王皝有疾召世子隽属之曰【属之欲翻】今中原未平方资贤杰以经世务恪知勇兼济才堪任重汝其委之以成吾志又曰阳士秋士行高洁忠干贞固【阳骛字士秋行卜孟翻】可托大事汝善待之九月丙申薨【年五十二】赵王虎议立太子太尉张举曰燕公斌有武畧【斌音彬】
　　彭城公遵有文徳惟陛下所择虎曰卿言正起吾意戎昭将军张犲曰【载记曰虎置左右戎昭曜武将军位在左右卫上】燕公母贱又尝有过【谓欲杀张贺度也事见九十六卷成帝咸康六年】彭城公母前以太子事废【遵与邃同母郑氏废见九十五卷咸康三年】今立之臣恐不能无防恨陛下宜审思之初虎之防上邽也【见九十四卷成帝咸和四年】张犲获前赵主曜防女安定公主有殊色纳于虎虎嬖之【嬖卑义翻又博计翻】生齐公世犲以虎老病欲立世爲嗣冀刘氏为太后已得辅政乃说虎曰陛下再立太子其母皆出于倡贱【说输芮翻倡音昌】故祸乱相寻今宜择母贵子孝者立之虎曰卿勿言吾知太子处矣虎再与羣臣议于东堂虎曰吾欲以纯灰三斛自涤其肠何为专生恶子年逾二十輙欲杀父今世方十岁比其二十吾已老矣【比必寐翻】乃与张举李农定议令公卿上书请立世为太子大司农曹莫不肻署名虎使张犲问其故莫顿首曰天下重器不宜立少【少诗照翻】故不敢署虎曰莫忠臣也然未达朕意张举李农知朕意矣可令谕之遂立世为太子以刘昭仪为后【虎父子相残废长立少天将假手于冉闵以夷其种类也】　冬十一月甲辰葬燕文明王【皝諡曰文明】世子隽即位【隽字宣英皝之第二子】赦境内遣使诣建康告防【使防吏翻】以弟交为左贤王左长史阳骛为郎中令　十二月以左光禄大夫领司徒录尚书事蔡谟为侍中司徒谟上防固让谓所亲曰我若为司徒将为后代所哂【哂式忍翻】义不敢拜也
　　五年春正月辛未朔大赦　赵王虎即皇帝位【虎以成帝咸康三年即天王位今即皇帝位】大赦改元太寕诸子皆进爵为王故东宫髙力等万余人谪戍凉州【石宣简多力之士以卫东宫号曰髙力置督将以领之】行达雍城【扶风雍县城也雍于用翻下同】旣不在赦例又敕雍州刺史张茂送之茂皆夺其马使之歩推鹿车致粮戍所【推吐雷翻风俗通曰鹿车窄小裁容一鹿】髙力督定阳梁犊【定阳县汉属上郡晋省后魏太安中置定阳郡唐为延州临真县】因众心之怨谋作乱东归众闻之皆踊抃大呼【踊跳跃也抃拊手也呼火故翻】犊乃自称晋征东大将军帅众攻防下辨【辨步苋翻】安西将军刘寕自安定击之为犊所败【败补迈翻】髙力皆多力善射一当十余人虽无兵甲掠民斧施一丈柯攻战若神【柯斧柄也】所向崩溃戍卒皆随之攻陷郡县杀长吏二千石【长知两翻】长驱而东比至长安【比必寐翻】众已十万乐平王苞尽锐拒之一战而败犊遂东出潼闗进趣洛阳【趣七喻翻】赵主虎以李农为大都督行大将军事统卫军将军张贺度等步骑十万讨之战于新安【新安县汉属农郡自晋以后属河南郡骑奇寄翻下同】农等大败战于洛阳又败退壁成臯犊遂东掠荥阳陈留诸郡【武帝防始二年分河南置荥阳郡】虎大惧以燕王斌为大都督督中外诸军事统冠军大将军姚弋仲车骑将军蒲洪等讨之【斌音彬冠古玩翻】弋仲将其众八千余人至邺【自滠头至邺将即亮翻】求见虎虎病未之见引入领军省【领军省领军将军视事之所】赐以已所御食弋仲怒不食曰主上召我来击贼当面见授方略我岂为食来邪【为于伪翻下为同】且主上不见我我何以知其存亡邪虎力疾见之弋仲让虎曰儿死愁邪何为而病儿防时不择善人敎之使至于为逆旣为逆而诛之又何愁焉且汝久病所立儿防【谓太子世也】汝若不愈天下必乱当先忧此勿忧贼也犊等穷困思归相聚为盗所过残暴何所能至老为汝一举了之【了决也】弋仲性狷直人无贵贱皆汝之虎亦不之责【狷吉掾翻以石虎之猜暴而能容姚弋仲之狷直者以其当理而切于事情也茍徒狷直而不切当殆难以免矣】于坐授使持节征西大将军赐以铠马【坐狙卧翻使防吏翻铠可亥翻】弋仲曰汝看老堪破贼否乃被铠跨马于庭中【被皮义翻】因防马南驰不辞而出遂与斌等击犊于荥阳大破之斩犊首而还讨其余党尽灭之虎命弋仲劒履上殿入朝不趋【上时掌翻】进封西平郡公蒲洪为车骑大将军开府仪同三司都督雍秦州诸军事雍州刺史【雍于用翻】进封略阳郡公　始平人马朂聚兵自称将军【杜佑曰汉平陵晋改为始平有马嵬故城】赵乐平王苞讨灭之诛三千余家夏四月益州刺史周抚龙骧将军朱焘击范贲斩之益州平【范贲乱始上卷三年骧始将翻】　诏遣谒者陈沈如燕【沈持林翻】拜慕容隽为使持节侍中大都督督河北诸军事幽平二州牧【使防吏翻　考异曰隽载记云幽冀并平四州牧今从帝记】大将军大单于燕王【单音蝉】　桓温遣督防滕畯帅交广之兵击林邑王文于卢容【畯祖峻翻卢容县自汉以来属日南郡有卢容浦去郡二百里帅读曰率】为文所败【败补迈翻】退屯九真　乙卯赵王虎病甚以彭城王遵为大将军镇闗右燕王斌为丞相录尚书事张犲为镇卫大将军领军将军吏部尚书【刘聪置十六大将军镇卫其一也石虎置镇卫将军在车骑将军上今以张犲为镇卫大将军崇其号也领军将军则掌兵柄吏部尚书则典选事是文武二柄悉以付犲】并受遗诏辅政刘后恶斌辅政恐不利于太子与张犲谋去之【恶乌路翻去吕翻】斌时在襄国遣使诈谓斌曰主上疾已渐愈王须猎者可少停也斌素好猎嗜酒【少诗沼翻好呼到翻】遂留猎且纵酒刘氏与犲因矫诏称斌无忠孝之心免官归第使犲弟雄帅龙腾五百人守之【此石虎幽石宏之故智也张犲踵而用之非虎敎之邪石斌亦庸人耳君父疾笃征之受遗辅政就使虎疾少愈亦当夜衣而行乃酣酒纵猎其无智识如此就使得权诸弟亦将紾其臂而夺之张举谓有武略妄矣】乙丑遵自幽州至邺敕朝堂受拜【朝直遥翻】配禁兵三万遣之遵涕泣而去是日虎疾小瘳问遵至未左右对曰去已久矣虎曰恨不见之虎临西閤【太武殿之西閤也】龙腾中郎二百余人列拜于前虎问何求皆曰圣体不安宜令燕王入宿卫典兵马或言乞以为皇太子虎曰燕王不在内邪召以来左右言王酒病不能入虎曰促持辇迎之当付玺绶亦竟无行者【左右皆为刘后母子故竟无行者玺斯氏翻绶音受】寻惛而入【惛迷忘也目视乱也】张犲使张雄矫诏杀斌【杀斌欲以一众心岂知已有从防石遵入立者】戊辰刘氏复矫诏以犲为太保都督中外诸军录尚书事如霍光故事【复扶又翻】侍中徐统叹曰乱将作矣吾无为预之仰药而死己巳虎卒太子世即位尊刘氏为皇太后刘氏临朝称制【朝直遥翻】以张犲为丞相犲辞不受请以彭城王遵义阳王鉴为左右丞相以慰其心刘氏从之犲与太尉张举谋诛司空李农举素与农善密告之农奔广宗帅乞活数万家保上白【乞活李恽田徽之余众也自永嘉以来屯聚于上白帅读曰率】刘氏使张举统宿卫诸军围之犲以张离为镇军大将军监中外诸军事以为已副【监工衔翻】彭城王遵至河内闻防姚弋仲蒲洪刘寕及征虏将军石闵武卫将军王鸾等讨梁犊还遇遵于李城【续汉志河内平睾县有李城史记邯郸李同却秦兵赵封其父李矦即此城】共说遵曰殿下长且贤先帝亦有意以殿下为嗣【谓虎欲从张举之言也说输芮翻长知两翻】正以末年惛惑为张犲所误今女主临朝姧臣用事上白相持未下京师宿卫空虚殿下若声张豺之罪鼓行而讨之其谁不开门倒戈而迎殿下者遵从之遵自李城举兵还趣邺【趣七喻翻】洛州刺史刘国帅洛阳之众往防之檄至邺张豺大惧驰召上白之军丙戌遵军于荡阴【荡音汤】戎卒九万石闵为前锋耆隽羯士皆曰彭城王来奔防吾当出迎之不能为张豺守城也【方言曰耆长也说文曰老也左传注曰强也礼记音义曰至也言至老境也羯士石氏之种类也为于伪翻】逾城而出豺斩之不能止张离亦帅龙腾二千斩闗迎遵刘氏惧召张豺入对之悲哭曰先帝梓宫未殡而祸难至此【难乃旦翻】今嗣子冲防托之将军将军将若之何欲加遵重位能弭之乎豺惶怖不知所出【怖普布翻】但云唯唯【唯于癸翻】乃下诏以遵为丞相领大司马大都督督中外诸军录尚书事加黄钺九锡己丑遵至安阳亭【安阳县属魏郡此葢安阳县都亭也】张豺惧而出迎遵命执之庚寅遵擐甲曜兵入自凤阳门升太武前殿擗踊尽哀【擐音宦擗毗亦翻拊心也踊跳也】退如东閤【太武殿之东閤也】斩张豺于平乐市【邺都有平乐市乐音洛】夷其三族假刘氏令曰嗣子防冲先帝私恩所授皇业至重非所克堪其以遵嗣位于是遵即位大赦罢上白之围辛卯封世为谯王【载记曰世凡立三十三日】废刘氏为太妃　【考异曰晋春秋及十六国春秋钞皆云废太后为昭仪今从载记十六国春秋及载记又云世立三十三日按四月乙巳至五月庚寅凡二十一日】寻皆杀之李农来归罪使复其位尊母郑氏为皇太后【郑氏即邃母郑后被废见九十五卷成帝咸康三年】立妃张氏为皇后故燕王斌子衍为皇太子以义阳王鍳为侍中太傅沛王冲为太保乐平公苞为大司马汝阴王琨为大将军武兴公闵为都督中外诸军事辅国大将军【为石闵得兵柄以夷胡羯张本】甲午邺中暴风防树震电雨雹大如盂升【如盂及升也雨于具翻】太武晖华殿灾及诸门观閤荡然无余乘舆服御烧者大半【观古玩翻乘绳证翻】金石皆尽火月余乃灭时沛王冲镇蓟【冲盖代遵镇蓟蓟音计】闻遵杀世自立谓其僚佐曰世受先帝之命遵輙废而杀之罪莫大焉其敕内外戒严孤将亲讨之于是留寕北将军沭坚戍幽州【沭食律翻姓也】帅众五万自蓟南下传檄燕赵所在云集比至常山【帅读曰率比必寐翻】众十余万军于苑乡遇遵赦书冲曰皆吾弟也死者不可复追何为复相残乎【复扶又翻下同】吾将归矣【欲归蓟也】其将陈暹曰彭城簒弑自尊为罪大矣王虽北斾臣将南辕俟平京师擒彭城然后奉迎大驾冲乃复进遵驰遣王擢以书喻冲冲弗聼遵使武兴公闵及李农帅精卒十万讨之战于平棘【平棘县汉属常山郡晋属赵国唐为赵州治所】冲兵大败获冲于元氏【元氏县汉属常山郡晋属赵国阚骃曰赵公子元之封邑故曰元氏唐元氏县属赵州刘昫曰元氏汉常山郡所治故城在今赵州元氏县西南】赐死阬其士卒三万余人武兴公闵言于遵曰蒲洪人杰也今以洪镇闗中臣恐秦雍之地非国家之有【雍于用翻】此虽先帝临终之命然陛下践祚自宜改图遵从之罢洪都督余如前制洪怒归枋头遣使来降【洪屯枋头见九十五卷成帝咸和八年降户江翻】燕平狄将军慕容霸上书于燕王隽曰石虎穷凶极天之所弃余烬仅存自相鱼肉今中国倒悬企望仁恤若大军一振势必投戈北平太守孙兴亦表言石氏大乱宜以时进取中原隽以新遭大防弗许【以去年皝薨也】霸驰诣龙城言于隽曰难得而易失者时也万一石氏衰而复兴【易以防翻复扶又翻】或有英雄据其成资【谓中原或有英雄乘乱而取赵据有其已成之资也】岂惟失此大利亦恐更为后患隽曰邺中虽乱邓恒据安乐【以前参考安乐当作乐安】兵彊粮足今若伐赵东道不可由也当由卢龙卢龙山径险狭【水经注濡水东南迳卢龙塞塞道自无终县东出渡濡水向林兰陉东至清陉卢龙之险峻阪萦折故有九峥之名】虏乘髙断要【断丁管翻】首尾为患将若之何霸曰恒虽欲为石氏拒守其将士顾家人懐归志若大军临之自然瓦解臣请为殿下前驱东出徒河潜趋令支出其不意【为于伪翻趋七喻翻令音铃又即定翻支音祁】彼闻之势必震骇上不过闭门自守下不免弃城逃溃何暇御我哉然则殿下可以安步而前无复留难矣隽犹豫未决以问五材将军封奕【燕置五材将军盖取宋子罕所谓天生五材谁能去兵之义】对曰用兵之道敌彊则用智敌弱则用势是故以大呑小犹狼之食豚也以治易乱犹日之消雪也大王自上世以来积徳累仁兵彊士练石虎极其残死未瞑目【瞑莫定翻】子孙争国上下乖乱中国之民坠于涂炭延颈企踵以待振防大王若扬兵南迈先取蓟城次指邺都宣耀威徳懐抚遗民彼孰不扶老提防以迎大王凶党将望旗氷碎安能为害乎从事中郎黄曰【乌宏翻】今太白经天岁集毕北阴国受命此必然之验也【汉书天文志太白经天天下革民更王孟康注曰谓出东入西出西入东也太白阴星出东当伏东出西当防西过午为经天晋灼曰日阳也日出则星亡昼见午上为经天岁星所在国不可伐可以伐人昴毕间为天街其阴阴国岁集毕北明阴国当受命而王】宜速出师以承天意折冲将军慕舆根曰中国之民困于石氏之乱咸思易主以救汤火之急此千载一时不可失也【载子亥翻】自武宣王以来【慕容廆谥武宣王】招贤养民务农训兵正俟今日今时至不取更复顾虑【复扶又翻】岂天意未欲使海内平定邪将大王不欲取天下也隽笑而从之以慕容恪为辅国将军慕容评为辅弼将军左长史阳骛为辅义将军谓之三辅【辅弼辅义二将军号亦一时创置】慕容霸爲前锋都督建锋将军【建锋将军亦创置也】选精兵二十余万讲武戒严为进取之计　【考异曰燕景昭纪集兵在四月时石虎方死诸子未争十六国春秋在五月故从之而燕书载封奕慕舆根言俱指冉闵按是时闵未篡赵葢撰史者附会耳故削去】　六月葬赵王虎于显原陵庙号太祖桓温闻赵乱出屯安陆【安陆县自汉以来属江夏郡唐为安州治所温自江陵出屯安陆】遣诸将经营北方【将即亮翻】赵扬州刺史王浃举寿春降【浃即恊翻降戸江翻下同】西中将陈逵进据寿春征北大将军褚裒上表请伐赵【褚裒时镇京口裒蒲矦翻】即日戒严直指泗口朝议以裒事任贵重宜先遣偏帅【裒太后之父又当方面故云事任贵重】裒奏言前已遣督防王頥之等径造彭城【造七到翻】后遣督防麋嶷进据下邳【嶷鱼力翻】今宜速发以成声势秋七月加裒征讨大都督督徐兖青扬豫五州诸军事裒帅众三万径赴彭城【帅读曰率】北方士民降附者日以千计朝野皆以为中原指期可复光禄大夫蔡谟独谓所亲曰胡灭诚为大庆然恐更贻朝廷之忧其人曰何谓也谟曰夫能顺天乘时济羣生于艰难者非上圣与英雄不能为也自余则莫若度徳量力【度徒洛翻量音良】观今日之事殆非时贤所及必将经营分表疲民以逞【言必不能长驱以定中原势须随所得之地分列屯戍画境而守疲民以逞其志也或说分音扶问翻言人之才具各有分量收复中原非当时人才所能办也经之营之过于其分量之外则不能成功丁壮苦征战老弱困转输疲民以逞而不能济也】旣而才畧踈短不能副心财殚力竭智勇俱困安得不忧及朝廷乎【其后殷浩之败卒如蔡谟所料】鲁郡民五百余家相与起兵附晋求援于褚裒裒遣部将王龛李迈将锐卒三千迎之【龛苦含翻将即亮翻】赵南讨大都督李农帅骑二万与龛等战于代陂【骑奇寄翻】龛等大败皆没于赵八月裒退屯广陵陈逵闻之焚寿春积聚毁城遁还【积子赐翻聚慈谕翻】裒上防乞自贬诏不许命裒还镇京口解征讨都督时河北大乱遗民二十余万口渡河欲来归附会裒已还威势不接皆不能自防死亡略尽　【考异曰裒传云为慕容皝及苻徤所掠死亡咸尽按是时慕容皝卒已逾年矣永和六年慕容隽始率众南征石鍳即位后蒲洪始有众十万永和六年洪死健始嗣位皆与裒不相接今不取】　赵乐平王苞谋帅闗右之众攻邺【帅读曰率下同】左长史石光司马曹曜等固谏苞怒杀光等百余人苞性贪而无谋雍州豪杰知其无成并遣使告晋梁州刺史司马勲帅众赴之【勲宣帝弟子济南王遂之曽孙雍于用翻使防吏翻】　杨初袭赵西城破之【杨初武都氐王也此西城葢即汉隗嚣奔处】　九月凉州官属共上张重华为丞相凉王雍秦凉三州牧【上时掌翻】重华屡以钱帛赐左右宠臣又喜博奕【博樗蒲奕奕棋喜许记翻】颇废政事征事索振谏曰先王夙夜勤俭以实府库正以讐耻未雪志平海内故也殿下嗣位之初彊寇侵逼【征事凉所置官谓赵来攻也事见上卷二年三年索惜各翻】頼重饵之故得战士死力【谓以钱帛厚赏战士得其出力致死】仅保社稷今蓄积已虚而寇讐尚在岂可轻有耗散以与无功之人乎昔汉光武躬亲万机章奏诣阙报不终日故能隆中兴之业今章奏停滞动经时月【三月为一时三旬为一月】下情不得上通沈寃困于囹圄【沈持林翻囹卢经翻狱也圄偶许翻守也】殆非明主之事也重华谢之　司马勲出骆谷破赵长城戍【长城戍即魏司马望邓艾据之以拒姜维之地】壁于悬钩去长安二百里使治中刘焕攻长安斩京兆太守刘秀离【刘秀离葢迎战而败死涣未能至长安城下也】又防贺城三辅豪杰多杀守令以应勲凡三十余壁众五万人赵乐平王苞乃辍攻邺之谋使其将麻秋姚国等将兵拒勲赵主遵遣车骑将军王朗帅精骑二万以讨勲为名因刼苞送邺勲兵少畏朗不敢进【使桓温于是时攻闗中闗中可取也少诗沼翻】冬十月释悬钩防宛城杀赵南阳太守袁景复还梁州【宛于元翻复扶又翻】　初赵主遵之发李城也谓武兴公闵曰努力事成以尔为太子旣而立太子衍闵恃功欲专朝政【朝直遥翻】遵不聼闵素骁勇屡立战功夷夏宿将皆惮之【骁坚尧翻】旣为都督总内外兵权乃抚循殿中将士皆奏为殿中贠外将军爵闗外矦【殿中将军晋初置殿中贠外将军又后来所置也闗外矦汉献帝建安二十年魏武王置所谓名号矦也余按秦汉列矦则有国邑闗内矦无国邑列位于朝无官位者居京师故谓之闗内矦列矦就国者多出闗外后曹操置闗外矦于闗内矦之下非秦汉列爵意也】遵弗之疑而更题名善恶以挫抑之众咸怨怒中书令孟准左卫将军王鸾劝遵稍夺闵兵权闵益恨望【恨望犹怨望也】准等咸劝诛之十一月遵召义阳王鉴乐平王苞汝阴王琨淮南王昭等入议于郑太后前曰闵不臣之迹渐着今欲诛之如何鉴等皆曰宜然郑氏曰李城还兵无棘奴岂有今日【冉闵小字棘奴】小骄纵之【谓闵恃功颇骄宜寛纵之】何可遽杀鉴出遣宦者杨环驰以告闵闵遂劫李农及右卫将军王基密谋废遵使将军苏彦周成帅甲士三千人执遵于南台【三台之南台也水经注铜雀台之南则金雀台髙八丈有屋百九十间帅读曰率】遵方与妇人弹碁【艺经曰弹碁两人对局白黑碁各六枚先列碁相当更先弹也其局以石为之局形四隤而中高魏文帝善弹碁能用手巾角时一书生又能低头以所冠葛巾撇碁刘贡父诗云汉皇初厌蹵鞠劳侍臣始作弹碁戏弹碁葢始于汉也世说曰弹碁始自魏内宫妆奁之戏此说误也按西京杂记汉武帝好蹵鞠言事者以为劳体非至尊所宜帝命择似而不劳者家君作弹碁奏之帝大悦】问成曰反者谁也成曰义阳王鉴当立遵曰我尚如是鉴能几时遂杀之于琨华殿【载记曰遵在位凡一百八十三日】并杀郑太后张后太子衍孟准王鸾及上光禄张裴【载记曰石虎置上中光禄大夫位在左右光禄大夫上】鉴即位大赦以武兴公闵为大将军封武徳王司空李农为大司马并录尚书事郎闿为司空【闿苦亥翻又音开】秦州刺史刘羣为尚书左仆射侍中卢谌为中书监【谌是壬翻】　秦雍流民相率西归【成帝咸和四年石虎破杀刘徙氐十五万落于司冀州八年破石生徙秦雍民及氐十余万户于闗东今因赵乱故相帅西归雍于用翻帅读曰率】路由枋头共推蒲洪为主众至十余万【蒲洪劝石虎徙秦雍民夷以实闗东而身委质于赵及赵之乱得因以为资奸雄俟时而动也】洪子健在邺斩关出奔枋头鉴惧洪之逼欲以计遣之乃以洪为都督关中诸军事征西大将军雍州牧领秦州刺史洪防官属议应受与不【不读曰否】主簿程朴请且与赵连和如列国分境而治洪怒曰吾不堪为天子邪而云列国乎引朴斩之【姚弋仲犹知尽忠于石氏蒲洪则直欲夺取之而后已】　都乡元矦禇裒【汉志常山郡有都乡矦国晋志不见此特以汉旧矦国名封禇裒耳非必有实土也】还至京口闻哭声甚多以问左右对曰皆代陂死者之家也裒慙愤发疾十二月己酉卒以吴国内史荀羡为使持节监徐兖二州扬州之晋陵诸军事徐州刺史时年二十八中兴方伯未有如羡之少者【少诗照翻】　赵主鉴使乐平王苞中书令李松殿中将军张才夜攻石闵李农于琨华殿不克禁中扰乱鉴惧伪若不知者夜斩松才于西中华门并杀苞新兴王祗虎之子也时镇襄国与姚弋仲蒲洪等连兵【祗北连姚弋仲南连蒲洪以讨闵农】移檄中外欲共诛闵农闵农以汝阴王琨为大都督与张举及侍中呼延盛帅步骑七万分讨祗等【帅读曰率骑奇寄翻】中领军石成侍中石啓前河东太守石晖谋诛闵农闵农皆杀之龙骧将军孙伏都刘铢等帅羯士三千伏于胡天【胡天葢石氏禁中署舍之名骧思将翻】亦欲诛闵农鉴在中台伏都帅三十余人将升台挟鉴以攻之鉴见伏都毁阁道临问其故伏都曰李农等反已在东掖门臣欲帅卫士讨之谨先啓知鉴曰卿是功臣好为官陈力【魏晋以下率谓天子为官天子亦时自言之陈展也为于伪翻】朕从台上观卿勿虑无报也【言若能诛闵农将厚赏以报之】于是伏都铢帅众攻闵农不克屯于凤阳门闵农帅众数千毁金明门而入鉴惧闵之杀已驰招闵农开门内之谓曰孙伏都反卿宜速讨之闵农攻斩伏都等自凤阳至琨华横尸相枕【枕职任翻】流血成渠宣令内外六夷敢称兵仗者斩【称举也】胡人或斩关或逾城而出者不可胜数【闵旣诛孙伏都等又禁胡人称兵仗胡人知祸之将及故去胜音升】闵使尚书王简少府王欝帅众数千守鉴于御龙观【观古玩翻】悬食以给之下令城中曰近日孙刘搆逆支党伏诛良善一无预也今日已后与官同心者留不同者各任所之敕城门不复相禁【复扶又翻】于是赵人百里内悉入城【赵人谓中国人也】胡羯去者填门闵知胡之不为己用班令内外赵人斩一胡首送凤阳门者文官进位三等武官悉拜牙门一日之中斩首数万闵亲帅赵人以诛胡羯无贵贱男女少长皆斩之【少诗照翻长知两翻】死者二十余万尸诸城外悉为野犬豺狼所食其屯戍四方者闵皆以书命赵人为将帅者诛之或髙鼻多须滥死者半【髙鼻多须其状似羯胡故亦见杀将卽亮翻帅所类翻】　燕王隽遣使至凉州【使防吏翻】约张重华共击赵　髙句丽王钊送前东夷防军宋晃于燕燕王隽赦之更名曰活【更工衡翻下同】拜为中尉【晃奔髙丽见九十六卷成帝咸康四年】
　　六年春正月赵大将军闵欲灭去石氏之迹【去吕翻】托以防文有继赵李更国号曰卫易姓李氏大赦改元青龙太宰赵庶太尉张举中军将军张春光禄大夫石岳抚军石寕【抚军之下当有将军字】武卫将军张季及公矦卿校龙腾等万余人出奔襄国【从石祗也校戸教翻】汝阴王琨奔冀州【赵之冀州治信都】抚军将军张沈据滏口【滏口滏水之口也唐代宗永泰元年薛嵩奏于滏口之右故临水县城置昭义县以属磁州沈持林翻滏音釜】张贺度据石渎【魏收地形志邺县有石窦堰】建义将军叚勤据黎阳【建义将军葢亦后赵所置】寕南将军杨羣据桑壁【后赵葢于征镇安平之外又置四寕括地志易州遂成县界有桑丘城又水经注常山蒲吾县东南有桑中县故城俗谓之石勒城】刘国据阳城【续汉志中山蒲隂县有阳城据后刘国自繁阳引兵会石琨击冉闵则此阳城乃繁阳城也】叚龛据陈留姚弋仲据滠头【龛苦含翻滠书涉翻】蒲洪据枋头众各数万皆不附于闵勤末柸之子龛兰之子也【叚末柸先据令支叚兰自宇文入赵】王朗麻秋自长安赴洛阳秋承闵书诛朗部胡千余人【朗所部有胡兵千余人闵命秋诛之】朗奔襄国秋帅众归邺【帅读曰率下同】蒲洪使其子龙骧将军雄迎击获之【骧思将翻】以为军师将军汝阴王琨及张举王朗帅众七万伐邺大将军闵帅骑千余与战于城北闵操两刃矛驰骑击之【两刃矛者铗之两防皆利其刃骑奇寄翻操千髙翻】所向摧陷斩首三千级琨等大败而去闵与李农帅骑三万讨张贺度于石渎闰月　【考异曰帝纪后云闰月三十国晋春秋皆云闰正月按长　闰二月帝纪闰月有丁丑己丑按是岁正月癸酉朔若闰正月即无丁丑己丑今以长厯为据】卫主鉴密遣宦者赍书召张沈等使乘虚袭邺宦者以告闵农闵农驰还废鉴杀之【载记曰鉴立一百三日】并杀赵主虎二十八孙尽灭石氏【载记曰始勒以成帝咸和三年僣立二主四子凡二十三年】姚弋仲子曜武将军益【曜武曜威葢皆石氏所置】武卫将军若帅禁兵数千斩闗奔滠头弋仲帅众讨闵军于混桥司徒申钟等上尊号于闵闵以让李农农固辞闵曰吾属故晋人也今晋室犹存请与诸君分割州郡各称牧守公矦【守式又翻】奉表迎晋天子还都洛阳尚书胡睦进曰陛下圣徳应天宜登大位晋氏衰防远窜江表岂能总驭英雄混一四海乎闵曰胡尚书之言可谓识机知命矣乃即皇帝位【冉闵字永曽少字棘奴虎之养孙也父瞻本姓冉名良魏郡内黄人勒破陈午获瞻时年十二命虎子之】大赦改元永兴国号大魏　朝廷闻中原大乱复谋进取【复扶又翻】己丑以扬州刺史殷浩为中军将军假节都督扬豫徐兖青五州诸军事【为殷浩防师张本】以蒲洪为氐王使持节征北大将军都督河北诸军事冀州刺史广川郡公蒲健为假节右将军监河北征讨前锋诸军事襄国公【去年蒲洪遣使来降今经畧中原故授任以懐来之使防吏翻监工衔翻】　姚弋仲蒲洪各有据闗右之志弋仲遣其子襄帅众五万击洪洪迎击破之斩获三万余级洪自称大都督大将军大单于三秦王改姓苻氏【洪以防文草付应王又其孙坚背有艸付字遂改姓苻氏苻上从竹者非单音蝉】以南安雷弱儿为辅国将军安定梁楞为前将军领左长史【楞卢登翻】冯翊鱼遵为右将军领右长史【风俗通宋公子鱼之后以王父字为氏】京兆叚陵为左将军领左司马天水赵俱陇西牛夷北地辛牢皆为从事中郎互酋毛贵为单于辅相【互即氐字】　二月燕王隽使慕容霸将兵二万自东道出徒河慕舆于自西道出蠮螉塞隽自中道出卢龙塞以伐赵【杜佑曰卢龙塞在今平州城西北二百里】以慕容恪鲜于亮为前驱命慕舆埿槎山通道【槎仕下翻邪斫木曰槎】留世子守龙城以内史刘斌为大司农【斌音彬】与典书令皇甫真留统后事霸军至三陉【乐安城在辽西辽阳县东魏收地形志海阳县有横山葢即三陉之地陉音形】赵征东将军邓恒惶怖焚仓库弃安乐遁去【安乐当作乐安果如慕容霸所料怖普布翻】与幽州刺史王午共保蓟【蓟音计】徒河南部都尉孙泳急入安乐扑灭余火籍其谷帛霸收安乐北平兵粮【安乐并当作乐安】与隽防临渠【临渠城临泃渠泃水出右北平无终县西山东南至雍奴县入鲍丘水魏武征蹋顿从泃口凿渠迳雍奴县州以通河海者也泃古矦翻】三月燕兵至无终王午留其将王佗以数千人守蓟【佗徒河翻】与邓恒走保鲁口【魏收地形志博陵郡饶阳县有鲁口城博陵郡唐为定州】乙巳隽防蓟执王佗斩之隽欲悉阬其士卒千余人慕容霸谏曰赵为暴虐王兴师伐之将以拯民于涂炭而抚有中州也今始得蓟而阬其士卒恐不可以为王师之先声也隽入都于蓟中州士女降者相继【降戸江翻】燕兵至范阳范阳太守李产欲为石氏拒燕【为于伪翻】众莫为用乃帅八城令长出降【范阳郡统涿良乡方城长乡道故安范阳容城八县帅读曰率】隽复以产为太守产子绩为幽州别驾弃其家从王午在鲁口邓恒谓午曰绩乡里在北【绩范阳人范阳在鲁口之北】父已降燕今虽在此恐终难相保徒为人累不如去之【累力瑞翻去吕翻谓杀之也】午曰此何言也夫以当今防乱【防息浪翻】而绩乃能立义捐家情节之重虽古烈士无以过乃欲以猜嫌害之燕赵之士闻之谓我直相聚为贼了无意识众情一散不可复集【复扶又翻】此为坐自屠溃也恒乃止午犹虑诸将不与已同心或致非意【谓诸将杀之非午之意】乃遣绩归绩始辞午徃见燕王隽隽让之曰卿不识天命弃职邀名今日乃始来邪对曰臣眷恋旧主志存征节官身所在何事非君【绩谓其身为官身言委质事君身非我有也】殿下方以义取天下臣未谓得见之晩也隽恱善待之隽以弟宜为代郡城郎【此秦汉以来之代郡非后魏之代都此代郡治代后魏代都乃秦汉之平城也城郎城大皆鲜卑所置付以城郭之任郎主也】孙泳为广寗太守悉置幽州郡县守宰甲子隽使中部俟厘慕舆句督蓟中留事【俟厘葢亦鲜卑部帅之称俟渠之翻】自将击邓恒于鲁口军至清梁【魏收地形志髙阳蠡吾县有清凉城水经注中山蒲阴县东南有清梁亭】恒将鹿勃早将数千人夜袭燕营【鹿姓也风俗通后汉有巴郡太守鹿旗】半已得入先犯前锋都督慕容霸突入幕下霸起奋击手杀十余人早不能进由是燕军得严【谓得以严备也】隽谓慕舆根曰贼锋甚锐宜且避之根正色曰我众彼寡力不相敌故乘夜来战冀万一获利今求贼得贼正当击之复何所疑【复扶又翻】王但安卧臣等自为王破之【为于伪翻】隽不能自安内史李洪从隽出营外屯髙冢上根帅左右精勇数百人从中牙直前击早【中牙隽所居也】李洪徐整骑队还助之【骑奇寄翻】早乃退走众军追击四十余里早仅以身免所从士卒死亡略尽隽引兵还蓟【隽之还蓟亦鹿勃早有以挫其锐否则进攻鲁口矣】　魏主闵复姓冉氏尊母王氏为皇太后立妻董氏为皇后子智为皇太子明裕皆为王【明裕闵之三子】以李农为太宰领太尉录尚书事封齐王其子皆封县公遣使者持节赦诸军屯皆不从【诸军屯张沈及蒲洪等也】　麻秋说苻洪曰【说输芮翻】冉闵石祗方相持中原之乱未可平也不如先取关中基业已固然后东争天下谁敢敌之洪深然之旣而秋因宴鸩洪欲并其众世子健收秋斩之洪谓健曰吾所以未入闗者以为中州可定今不幸为竖子所困中州非汝兄弟所能办我死汝急入关言终而卒健代统其众乃去大都督大将军三秦王之号【去吕翻】称晋官爵遣其叔父安来告防且请朝命【朝直遥翻】　赵新兴王祗即皇帝位于襄国　【考异曰晋帝纪祗即位在闰月三十国晋春秋皆在三月按十六国春秋祗称帝拜姚弋仲苻健官而不言苻洪洪三月死故疑祗以三月即位】改元永寕以汝隂王琨为相国六夷据州郡者皆应之【六夷胡羯氐叚氏及已蛮也】祗以姚弋仲为右丞相亲赵王待以殊礼弋仲子襄雄勇多才略士民多爱之请弋仲以为嗣弋仲以襄非长子不许【襄弋仲之第五子长知两翻】请者日以千数弋仲乃使之将兵【将即亮翻】祗以襄为骠骑将军豫州刺史新昌公又以苻健为都督河南诸军事镇南大将军开府仪同三司兖州牧略阳郡公　夏四月赵主祗遣汝阴王琨将兵十万伐魏魏主闵杀李农及其三子并尚书令王谟侍中王衍中常侍严震赵升闵遣使临江告晋曰【使防吏翻】逆胡乱中原今已诛之能共讨者可遣军来也朝廷不应　五月庐江太守袁真攻魏合肥克之虏其居民而还【还从宣翻又如字】六月赵汝阴王琨进据邯郸【邯郸音寒丹】镇南将军刘国
　　自繁阳防之【繁阳县汉属魏郡晋属顿丘郡隋废繁阳入相州内黄县】魏卫将军王防击琨大破之死者万余人刘国还繁阳　初叚兰卒于令支【叚兰屯令支见上卷康帝建元元年令音铃又郎定翻支音祁】叚龛代领其众因石氏之乱拥部落南徙秋七月龛引兵东据广固【龛自陈留而东据广固】自称齐王　八月代郡人赵榼帅三百余家叛燕归赵并州刺史张平【榼苦合翻帅读曰率】燕王隽徙广寗上谷二郡民于徐无【徐无县汉晋属右北平郡后周废入无终县唐改无终为玉田县属蓟州】代郡民于凡城【恐其复叛归赵故徙之】　王朗之去长安也朗司马杜洪据长安自称晋征北将军雍州刺史以冯翊张琚为司马关西夷夏皆应之【雍于用翻夏户雅翻】苻健欲取之恐洪知之乃受赵官爵【赵主祗所授者也】以赵俱为河内太守戍温牛夷为安集将军戍懐【安集将军苻氏置以安集民夷为号温县懐县并属河内郡温县唐属孟州懐县故城在懐州武陟县西】治宫室于枋头【治直之翻】课民种麦示无西意有知而不种者健杀之以狥旣而自称晋征西大将军都督关中诸军事雍州刺史以武威贾硕为左长史略阳梁安为右长史叚纯为左司马辛牢为右司马京兆王鱼安定程肱胡文等为军谘祭酒悉众而西以鱼遵为前锋行至盟津【盟读曰孟】为浮梁以济遣弟辅国将军雄帅众五千自潼关入兄子扬武将军菁帅众七千自轵闗入【从河南入潼关至华阴从河北入轵关自蒲津西渡河至渭北合兵以攻长安帅读曰率下同】临别执菁手曰若事不捷汝死河北我死河南不复相见【复扶又翻】旣济焚桥自帅大众随雄而进杜洪闻之与健书侮嫚之以张琚弟先为征虏将军帅众万三千逆战于潼闗之北先兵大败走还长安洪悉召闗中之众以拒健洪弟郁劝洪迎健洪不从郁帅所部降于健【降户江翻下同】健遣苻雄狥渭北氐酋毛受屯髙陵【髙陵县汉属冯翊晋改曰髙陵属京兆】徐磋屯好畤【磋仓何翻好畤县前汉属右扶风后汉晋省畤音止】酋白犊屯黄白【即黄白城酋慈由翻】众各数万皆斩洪使【使防吏翻】遣子降于健苻菁鱼遵所过城邑无不降附洪惧固守长安　张贺度叚勤刘国靳豚防于昌城【魏收地形志魏郡昌乐县有昌城昌乐县后魏太和二十一年分魏县置靳居焮翻】将攻邺魏主闵自将击之战于苍亭【苍亭在河上西南至东阿六十里自将即亮翻】贺度等大败死者二万八千人追斩靳豚于阴安【阴安县汉属魏郡晋属顿丘郡刘昫曰阴安城在澶州顿丘县北】尽俘其众而归闵戎卒三十余万旌旗钲鼓绵亘百余里虽石氏之盛无以过也故晋散骑常侍陇西辛谧有髙名【散悉亶翻骑奇寄翻】歴刘石之世征辟皆不就闵备礼征为太常谧遗闵书【遗于季翻】以为物极则反致至则危【战国策曰物至而反冬夏是也致至则危累碁是也髙诱注曰冬至生夏至杀故曰反致极也】君王功已成矣宜因兹大防归身晋朝【朝直遥翻】必有由夷之廉享松乔之寿矣【由夷许由伯夷也松乔赤松子王子乔也】因不食而卒　九月燕王隽南狥冀州取章武河间【晋武帝防始元年分渤海置章武国五代志后魏以河间置瀛州统内有平舒县旧置章武郡】初勃海贾坚少尚气节【少诗照翻下同】仕赵为殿中督赵亡坚弃魏主闵还乡里拥部曲数千家燕慕容评狥勃海遣使招之坚终不降【使防吏翻降户江翻】评与战擒之隽以评为章武太守封裕为河间太守隽与慕容恪皆爱贾坚之材坚时年六十余恪闻其善射置牛百步上以试之坚曰少之时能令不中今老矣徃徃中之乃射再发【少诗照翻中竹仲翻射而亦翻】一矢拂脊一矢磨腹皆附肤落毛上下如一观者咸服其妙隽以坚为乐陵太守治髙城【髙城县自汉以来属勃海郡贤曰髙城故城在今沧州盐山县南】　苻菁与张先战于渭北擒之三辅郡县堡壁皆降冬十月苻健长驱至长安杜洪张琚奔司竹【扶风厔县有司竹园宋白曰在鄠厔之间汉官有竹丞魏置司守之官后魏有司竹都尉】　燕王隽还蓟留诸将守之隽还至龙城谒陵庙　十一月魏主闵帅步骑十万攻襄国【帅读曰率骑奇寄翻下同】署其子太原王为大单于骠骑大将军以降胡一千配之为麾下【单音蝉骠匹妙翻降户江翻】光禄大夫韦謏谏曰胡羯皆我之仇敌【謏苏岛翻闵先诛胡羯故謏云然】今来归附茍存性命耳万一为变悔之何及请诛屏降胡去单于之号【屏必郢翻去吕翻】以防防杜渐闵方欲抚纳羣胡大怒诛謏及其子伯阳【为下降胡执降赵张本】　甲午苻健入长安以民心思晋乃遣参军杜山伯诣建康献防并修好于桓温于是秦雍夷夏皆附之【夷夏皆附健以其归晋也好呼到翻雍于用翻夏户雅翻】赵凉州刺史石寕独据上邽不下十二月苻雄击斩之　蔡谟除司徒三年不就职【四年谟除司徒】诏书屡下太后遣使谕意【使防吏翻】谟终不受于是帝临轩遣侍中纪据黄门郎丁纂征谟谟陈疾笃使主簿谢攸陈让自旦至申使者十余返而谟不至时帝方八嵗甚倦问左右曰所召人何以至今不来临轩何时当竟太后以君臣俱疲乃诏必不来者宜罢朝【朝直遥翻下同】中军将军殷浩奏免吏部尚书江虨官【虨逋闲翻】防稽王昱令曹曰【下令于尚书曹也昱时录尚书六条事防工外翻】蔡公傲违上命无人臣之礼若人主卑屈于上大义不行于下亦不知所以为政矣公卿乃奏谟悖慢傲上罪同不臣【悖蒲内翻】请送廷尉以正刑书谟惧帅子弟诣阙稽颡自到廷尉待罪【帅读曰率稽音启】殷浩欲加谟大辟【辟毗亦翻】防徐州刺史荀羡入朝【羡自京口朝建康】浩以问羡羡曰蔡公今日事危【谓谟死也】明日必有桓文之举【言将举兵以问其罪】浩乃止下诏免谟为庶人







　　资治通鉴卷九十八
　　钦定四库全书
　　资治通鉴卷九十九　　　宋　司马光　撰
　　胡三省　音注
　　晋纪二十一【起重光大渊献尽阏逢摄提格凡四年】
　　孝宗穆皇帝中之上
　　永和七年春正月丁酉日有食之　苻健左长史贾硕等请依刘僃称汉中王故事【事见六十八卷汉献帝建安二十四年】表健爲都督关中诸军事大将军大单于秦王【硕欲表言之于晋朝单音蝉】健怒曰吾岂堪爲秦王邪且晋使未返【使疏吏翻】我之官爵非汝曹所知也旣而密使梁安讽硕等上尊号【上时掌翻】健辞让再三然后许之丙辰健即天王大单于位【苻健字建业洪第三子】国号大秦大赦改元皇始追尊殳洪爲武惠皇帝庙号太祖立妻强氏爲天王后【强其两翻氏姓也】子苌爲太子靓爲平原公【苌仲良翻靓疾正翻】生爲淮南公觌爲长乐公【乐音洛】方爲高阳公硕爲北平公腾爲淮阳公柳爲晋公桐爲汝南公廋爲魏公【廋所鸠翻】武爲燕公防爲赵公以苻雄爲都督中外诸军事丞相领车骑大将军雍州牧东海公【雍于用翻】苻菁爲卫大将军平昌公宿卫二宫【二宫健所居及子苌所居也】雷弱儿爲太尉毛贵爲司空略阳姜伯周爲尚书令梁楞爲左仆射【楞卢登翻】王堕爲右仆射鱼遵爲太子太师强平爲太傅叚纯爲太保吕婆楼爲散骑常侍【散悉亶翻骑奇寄翻】伯周健之舅平王后之弟婆楼本略阳氐酋也【酋慈由翻】　叚龛请以青州内附二月戊寅以龛爲鎭北将军封齐公【叚龛据广固始上卷上年龛苦含翻】　魏主闵攻围襄国百余日【去年十一月闵攻襄国】赵主只危急乃去皇帝之号称赵王【去羗吕翻】遣太尉张举乞师于燕许送传国玺【玺斯氏翻】中军将军张春乞师于姚弋仲弋仲遣其子襄帅骑二万八千救赵【帅读曰率】诫之曰冉闵弃仁背义屠灭石氏【事见上卷五年六年背蒲妹翻】我受人厚遇【谓石虎遇之厚也】当爲复讐老病不能自行汝才十倍于闵若不枭擒以来不必复见我也【爲于僞翻枭坚尧翻复扶又翻】弋仲亦遣使告于燕【使疏吏翻下同】燕主隽遣御难将军恱绾【御难将军盖慕容氏创置难乃旦翻】将兵三万往会之冉闵闻隽欲救赵遣大司马从事中郎广寗常炜使于燕隽使封裕诘之曰冉闵石氏养息【息子也诘去吉翻】负恩作逆何敢輙称大号炜曰汤放桀武王伐纣以兴商周之业曹孟德养于宦官莫知所岀卒立魏氏之基【曹操事见六十八卷汉灵帝中平元年操字孟德卒子恤翻】苟非天命安能成功推此而言何必致问裕曰人言冉闵初立铸金爲已像以卜成败而像不成信乎炜曰不闻裕曰南来者皆云如是何故隐之炜曰奸僞之人欲矫天命以惑人者乃假符瑞托蓍以自重【蓍升脂翻】魏主握符玺据中州受命何疑而更反眞爲僞取决于金像乎裕曰传国玺果安在炜曰在邺裕曰张举言在襄国炜曰杀胡之日在邺者殆无孑遗【孑吉列翻孤也单也言无孤单得遗者】时有迸漏者皆潜伏沟渎中耳【尔雅水注谷曰沟水注浍曰渎迸北诤翻】彼安知玺之所在乎彼求救者爲妄诞之辞无所不可况一玺乎隽犹以张举之言爲信乃积柴其防使裕以其私诱之曰君更熟思无爲徒取灰防【诱音酉】炜正色曰石氏贪亲帅大兵攻燕国都虽不克而返【事见九十六卷成帝咸康四年帅读曰率】然志在必取故运资粮聚器械于东北者非以相资乃欲相防也【事见九十六卷咸康四年六年】魏主诛翦石氏虽不爲燕臣子之心闻仇讐之防义当如何而更爲彼责我不亦异乎【异犹言可怪也爲于僞翻】吾闻死者骨肉下于土【下户嫁翻】精防升于天蒙君之惠速益薪纵火使仆得上诉于帝足矣左右请杀之隽曰彼不惮杀身以狥其主忠臣也且冉闵有罪使臣何预焉【使疏吏翻】使岀就馆使其乡人赵瞻往劳之【劳力到翻】且曰君何不以实言王怒欲处君于辽碣之表【辽海及碣石爲辽碣杜佑曰卢龙汉肥如县有碣石山碣然而立在海防秦筑长城所起自碣石在今高丽旧界非此碣石也赵瞻所谓辽碣葢即杜佑所言者也处昌吕翻】奈何炜曰吾结髪以来尚不欺布衣况人主乎曲意茍合性所不能直情尽言虽沈东海不敢避也【沈持林翻】遂卧向壁不复与瞻言【复扶又翻】瞻具以白隽隽乃囚炜于龙城　赵并州刺史张平遣使降秦【使防吏翻降户江翻】秦王以平爲大将军冀州牧　燕王隽还蓟【自龙城还蓟蓟音计】　三月姚襄及赵汝阴王琨各引兵救襄国【琨自信都进兵救襄国】冉闵遣车骑将军胡睦拒襄于长芦【水经注漳水过堂阳县西分爲二水其右水东北注岀石门谓之长芦水长芦水西迳堂阳县故城南又东迳九门陂又东迳扶都县五代志隋置长芦县属河间郡刘昫曰长芦汉参户县地】将军孙威拒琨于黄丘【魏收地形志钜鹿郡□县有黄丘□苦么翻】皆败还士卒略尽闵欲自岀撃之卫将军王防谏曰今襄国未下外救云集若我岀战必覆背受敌【覆当作腹】此危道也不若固垒以挫其锐徐观其衅而撃之【衅隙也】且陛下亲临行陈【行户刚翻陈读曰阵】如失万全则大事去矣闵将止道士法饶进曰陛下围襄国经年无尺寸之功今贼至又避不撃将何以使将士乎【将即亮翻】且太白入昴当杀胡王【晋天文志昴七星为旄头胡星也】百战百克不可失也闵攘袂大言曰吾战决矣敢沮众者斩【攘如羊翻沮在吕翻】乃悉众岀与襄琨战恱绾适以燕兵至去魏兵数里防布骑卒曵柴扬尘【防读与踈同骑奇寄翻下同】魏人望之恟惧【自棘城之败赵人固畏燕兵见其至而势盛故恟惧恟许拱翻】襄琨绾三面撃之赵王祗自后冲之魏兵大败【果如王防之言腹背受敌而败】闵与十余骑走还邺降胡栗特康等执大单于及左仆射刘琦以降赵赵王祗杀之【果如韦謏之言史言冉闵不能用羣防以取败降户江翻单音蝉】胡睦及司空石璞尚书令徐机中书监卢谌等并将士死者凡十余万人【刘隗卢谌不能爲晋死而卒死于兵人谁不死贵得其死所耳谌是壬翻】闵潜还人无知者邺中震恐讹言闵已没射声校尉张艾请闵亲郊以安众心【亲郊亲岀郊祀也】闵从之讹言乃息闵支解灋饶父子【解剥其支体而杀之】赠韦謏大司徒【謏死见上卷上年謏苏鸟翻】姚襄还滠头【滠书渉翻】姚弋仲怒其不擒闵杖之一百初闵之爲赵相也【相息亮翻】悉散仓库以树私恩与胡相攻无月不战赵所徙青雍幽荆四州之民【石虎破曹嶷徙青州之民破刘石生再徙雍州之民破叚匹殚及爲燕所败徙幽州之民石勒南掠江汉徙荆州之民雍于用翻】及氐胡蛮数百万口以赵法禁不行各还本土道路交错互相杀掠其能逹者什有二三中原大乱因以饥疫人相食无复耕者【复扶又翻】赵王祗使其将刘显帅众七万攻邺【帅读曰率】军于明光宫【此明光宫石氏所建也】去邺二十三里魏主闵恐召王防欲与之谋防恚前言之不从辞以疮甚【战败被伤故因以疮甚辞恚于避翻】闵亲临问之防固称疾笃闵怒还宫谓左右曰巴奴乃公岂假汝爲命邪【王防葢巴蛮也乃公冉闵自谓也自汉高祖已有是语】要将先灭羣胡却斩王防乃悉众岀战大破显军追奔至阳平【阳平县汉属东郡魏晋分属阳平郡而阳平郡治在魏郡东北宋白曰魏州莘县汉为阳平县后赵移阳平理馆陶县】斩首三万余级显惧密使请降【使疏吏翻降户江翻】求杀祗以自效闵乃引归有告王防欲叛入秦者闵杀之夷其三族　秦王健分遣使者问民疾苦搜罗隽异寛重敛之税弛离宫之禁【赵修长安宫殿亦有离宫之禁敛力赡翻】罢无用之器去侈靡之服【去吕翻】凡赵之苛政不便于民者皆除之【史言苻健所以能据有关中】杜洪张琚遣使召梁州刺史司马勲夏四月勲帅歩骑三万赴之【帅读曰率骑奇寄翻】秦王健御之于五丈原勲屡战皆败退归南郑健以中书令贾硕始者不上尊号衔之【上时掌翻】使人告硕与司马勲通并其诸子皆杀之　渤海人逢约【逢皮江翻】因赵乱拥众数千家附于魏魏以约爲渤海太守故太守刘凖隗之兄子也土豪封放奕之从弟也【从才用翻】别聚众自守闵以凖爲幽州刺史与约中分渤海燕王隽使封奕讨约使昌黎太守高开讨准放开瞻之子也【高瞻见九十一卷元帝太兴二年】奕引兵直抵约垒遣人谓约曰相与乡里隔絶日乆【封奕本渤海人懐帝永嘉五年托于慕容廆见八十七卷】会遇甚难时事利害人皆有心非所论也愿单岀一相见以写伫结之情【人立而待之曰伫企望之情欝积而不散曰结】约素信重奕即岀见奕于门外各屏骑卒【屏必郢翻骑奇寄翻】单马交语奕与论叙平生毕因说之曰与君累世同乡情相爱重诚欲君享祚无穷今既获展奉【展省视也奉承也事也说输芮翻】不可不尽所懐冉闵乘石氏之乱奄有成资是宜天下服其彊矣而祸乱方始固知天命不可力争也燕王奕世载德【奕世载德班彪王命论之言师古曰载乘也言相因不絶】奉义讨乱所征无敌今已都蓟南临赵魏逺近之民襁负归之民厌荼毒【孔安国曰荼毒苦也襁居两翻】咸思有道冉闵之亡匪朝伊夕成败之形昭然易见【易以豉翻】且燕王肇开王业虚心贤隽君能翻然改图则功叅绛灌庆流苖裔孰与爲亡国将守孤城以待必至之祸哉【将即亮翻】约闻之怅然不言奕给使张安有勇力【给使在左右给使令者也】奕豫戒之俟约气下安突前持其马鞚【鞚空贡翻】因挟之而驰至营奕与坐谓曰君计不能自决故相为决之【爲于僞翻】非欲取君以邀功乃欲全君以安民也高开至渤海凖放迎降【降户江翻】隽以放爲渤海太守凖爲左司马约参军事以约诱于人而遇获【诱音酉】更其名曰钓【更工衡翻】　刘显弑赵王祗及其丞相乐安王炳太宰赵庻等十余人传首于邺骠骑将军石寜奔栢人【栢人县自汉以来属赵国刘昫曰唐邢州尧山县古之柏人城骠匹妙翻骑竒寄翻】魏主闵焚祗首于通衢拜显上大将军大单于冀州牧【单音蝉】　五月赵兖州刺史刘啓自鄄城来奔【鄄城县汉属济隂郡晋属濮阳国唐爲濮州治所鄄吉县翻】　秋七月刘显复引兵攻邺【复扶又翻】魏主闵撃败之【败蒲迈翻】显还称帝于襄国　八月魏徐州刺史周成兖州刺史魏统荆州刺史乐豫州牧张遇以廪丘许昌等诸城来降【时周成据廪丘张遇据许昌降户江翻】平南将军高崇征虏将军吕防执洛州刺史郑系以其地来降【时崇防以三河之地来降】燕王隽遣慕容恪攻中山慕容评攻王午于鲁口魏中山太守上谷矦龛闭城拒守【龛苦含翻】恪南狥常山军于九门【九门县自汉以来属常山郡】魏赵郡太守辽西李邽举郡降恪厚抚之将邽还围中山矦龛乃降恪入中山迁其将帅土豪数十家诣蓟【将即亮翻帅所类翻蓟音计】余皆安堵军令严明秋毫不犯慕容评至南安王午遣其将郑生拒战评撃斩之恱绾还自襄国隽乃知张举之妄而杀之常炜有四男二女在中山隽释炜之囚使诸子就见之炜上疏谢恩隽手令答曰卿本不爲生计孤以州里相存耳【隽居昌黎炜居广寗二郡皆属幽州】今大乱之中诸子尽至岂非天所念邪天且念卿况于孤乎赐妾一人谷三百斛使居凡城以北平太守孙兴爲中山太守兴善于绥抚中山遂安　库傉官伟帅部众自上党降燕【傉奴沃翻库傉官渔阳乌桓大人库傉之余种按温公与刘道原书以为库当作厍详见前例厍音舍】　姚弋仲遣使来请降【赵亡弋仲乃降晋史言其尽忠于石氏使疏吏翻下同】冬十月以弋仲爲使持节六夷大都督督江北诸军事【江北恐当作河北】车骑大将军开府仪同三司大单于高陵郡公【骑竒寄翻单音蝉】又以其子襄爲持节平北将军都督并州诸军事并州刺史平乡县公　逢钓亡归渤海招集旧众以叛燕乐陵太守贾坚　【考异曰燕书贾坚传烈祖问坚年对以受新命始及三载烈祖恱其言拜乐陵太守按坚以去年九月获于燕至明年始三年若未为乐陵太守岂能安集诸县告谕逢钓故知坚先已为乐陵太守非因问年而授】使人告谕乡人示以成败钓部众稍散遂来奔　吐谷浑叶延卒子碎奚立【晋书作辟奚按一百三卷简文帝咸安元年钟恶地杀三弟事亦当作辟奚】　初桓温闻石氏乱上疏请岀师经略中原【温葢上疏于五年岀屯安陆之时】事久不报温知朝廷杖殷浩以抗已甚忿之然素知浩之爲人亦不之惮也以国无他衅遂得相持弥年覊縻而已八州士众资调殆不爲国家用【永和元年温都督荆司雍益梁寜六州五年遣滕峻帅交广之兵伐林邑葢是时已加督交广二州矣资财也调赋也调徒钓翻】屡求北伐诏书不聼十二月辛未温拜表輙行帅众四五万顺流而下军于武昌【帅读曰率】朝廷大惧殷浩欲去位以避温又欲以驺虞幡驻温军吏部尚书王彪之言于防稽王昱曰此属皆自为计非能保社稷为殿下计也【会工外翻】若殷浩去职人情离骇天子独坐当此之际必有任其责者非殿下而谁乎又谓浩曰彼若抗表问罪卿为之首事任如此【谓浩当朝政也】猜衅已成【谓浩与温有隙也】欲作匹夫岂有全地邪且当静以待之令相王与手书【相息亮翻】示以欵诚为陈成败彼必旋师若不从则遣中诏又不从乃当以正义相裁【谓正温举兵向阙之罪】奈何无故忩忩先自猖獗乎【忩仓红翻】浩曰决大事正自难顷日来欲使人闷闻卿此谋意始得了【了决也】彪之彬之子也【王敦之乱彬能守正彪之可谓克绍矣】抚军司马高崧【昱为抚军大将军以崧为司马】言于昱曰王宜致书谕以祸福自当返斾如其不尔便六军整驾逆顺于兹判矣【言温若不还则当整六师奉顺讨逆也】乃于坐爲昱草书曰宼难宜平时会宜接【谓是时中原豪杰来降有恢复之防所宜应接之也难乃旦翻坐狙卧翻为于僞翻下同】　此实为国逺圗经略大筭能斯会非足下而谁但以比兴师动众要当以资实为本【比毗寐翻】运转之艰古人所难不可易之于始而不熟虑【易以防翻】顷所以深用爲疑惟在此耳然异常之举众之所骇游声噂【噂祖本翻徒合翻噂聚语也】想足下亦少闻之【少诗沼翻】茍患失之无所不至【论语孔子之言】或能望风振扰一时崩散如此则望实并防【防息浪翻】社稷之事去矣皆由吾闇弱德信不着不能鎭静羣庻保固维城【诗曰宗子维城】所以内愧于心外慙良友吾与足下虽职有内外安社稷保国家其致一也【致极也言事理诣极之地则一也】天下安危繋之明德当先思寜国而后圗其外使王基克隆大义着所望于足下区区诚懐岂可复顾嫌而不尽哉【复扶又翻】温即上疏惶恐致谢回军还鎭　朝廷将行郊祀防稽王昱问于王彪之曰郊祀应有赦否彪之曰自中兴以来郊祀往往有赦愚意常谓非宜凶愚之人以为郊必有赦将生心于儌幸矣【儌坚尧翻】昱从之　燕王隽如龙城　丁零翟鼠帅所部降燕封为归义王【丁零居中山其后翟斌等皆其种类也帅读曰率】
　　八年春正月辛卯日有食之　秦丞相雄等请秦王健正尊号依汉晋之旧不必效石氏之初【谓石虎兄弟皆先称天王后即皇帝位】健从之即皇帝位大赦诸公皆进爵为王且言单于所以统一百蛮非天子所宜领【此亦雄等之言也单音蝉】以授太子苌　司马勲既还汉中杜洪张琚屯宜秋【水经注郑渠自中山西瓠口东流迳宜秋城北又东迳中山南又东迳池阳县故城北】洪自以右族轻琚琚遂杀洪自立爲秦王改元建昌　刘显攻常山魏主闵留大将军蒋干使辅太子智守邺自将八千骑救之显大司马清河王宁以枣彊降魏【枣彊县前汉属清河郡后汉晋省寻复置属信都郡】闵撃显败之【败补迈翻】追奔至襄国显大将军曹伏驹开门纳闵闵杀显及其公卿已下百余人　【考异曰闵杀显晋帝纪在正月十六国春秋钞在二月燕王在三月己酉未知孰是今从帝纪】焚襄国宫室迁其民于邺赵汝隂王琨以其妻妾来奔斩于建康市石氏遂絶【自古无不亡之国宗族诛夷固亦有之未有至于絶姓者石氏穷凶极暴而子孙无遗种足以见天道之不爽矣】　尚书左丞孔严言于殷浩曰比来众情良可寒心【比毗至翻】不知使君当何以鎭之愚谓宜明受任之方韩彭专征伐萧曹守管籥【事见汉高帝纪曹参当高帝时从韩信用兵其后相齐未尝守管籥严以萧曹相继爲相而言之】内外之任各有攸司深思廉蔺屈身之义【事见四卷周赧王三十六年】平勃交欢之谋【事见十三卷汉髙后七年】令穆然无间【穆然和而静之貎间古苋翻】然后可以保大定功也【严欲浩与桓温两释猜嫌降心相从以圗国事也保大定功左传楚荘王所谓武有七德此其二也】观近日降附之徒皆人面兽心贪而无亲恐难以义感也【叚龛张遇姚襄之徒孔严固见其肺肝矣降户江翻】浩不从严愉之从子也【从才用翻】浩上疏请北岀许洛诏许之以安西将军谢尚北中郎将荀羡爲督统【晋志曰四中郎将并后汉置歴魏及晋并有其职江左弥重时谢尚鎭寿春荀羡鎭京口浩欲两道俱进故使二人并为督统各统其方之兵】进屯寿春谢尚不能抚尉张遇【尉与慰同】遇怒据许昌叛使其将上官恩据洛阳乐攻督防戴施于仓垣浩军不能进三月命荀羡鎭淮隂寻加监青州诸军事【监工衔翻】又领兖州刺史鎭下邳　乙巳燕王隽还蓟稍徙军中文武兵民家属于蓟【自北徙其家属而南又恐其懐居而无乐迁之心故稍徙之】　姚弋仲有子四十二人及病谓诸子曰石氏待吾厚吾本欲爲之尽力【爲于僞翻】今石氏已灭中原无主我死汝亟自归于晋当固执臣节无爲不义也弋仲卒子襄秘不发防帅户六万南攻阳平元城发干破之屯于碻磝津【帅读曰率下同襄自滠头而南也元城县汉属魏郡晋属阳平郡发干县汉属东郡晋属阳平郡刘昫曰唐魏州莘县汉阳平县地碻磝城即汉东郡荏平县故城其西南即河津谓之碻磝津后魏置济州于碻磝城杜佑曰碻磝即今济阳郡城碻口交翻磝音敖杨正衡曰碻五劳翻磝口劳翻毛晃曰碻丘交翻磝牛交翻或曰碻音确磝音爻】以太原王亮为长史天水尹赤为司马太原薛瓉略阳权翼为参军【姓谱权夲颛顼之后楚武王使闘缗尹权因以为氏韩愈权德舆墓碑曰殷武丁之子降封于权权江汉间国也周衰入楚为权氏瓉藏旱翻】襄与秦兵战败亡三万余户南至荥阳始发防又与秦将高昌李歴战于麻田【高昌李歴本赵将也时附于秦故称秦将荥洛之间地名有豆田麻田各因人所种蓺而名之】马中流矢而毙【中竹仲翻】弟苌以马授襄【苌仲良翻】襄曰汝何以自免苌曰但令兄济竖子必不敢害苌会救至俱免尹赤奔秦秦以赤爲并州刺史鎭蒲阪襄遂帅众归晋送其五弟爲质【质音致】诏襄屯谯城襄单骑度淮见谢尚于寿春尚闻其名命去仗卫幅巾待之【骑奇寄翻去丘吕翻】欢若平生襄博学善谈论江东人士皆重之魏主闵既克襄国因游食常山中山诸郡赵立义将军叚勤聚胡羯万余人保据绎幕【绎幕县自汉以来属清河郡】自称赵帝夏四月甲子燕王隽遣慕容恪等撃魏慕容霸等击勤魏主闵将与燕战大将军董闰车骑将军张温谏曰【骑奇寄翻下同】鲜卑乘胜锋锐且彼众我寡宜且避之俟其骄惰然后益兵以撃之闵怒曰吾欲以此众平幽州斩慕容隽今遇恪而避之人谓我何司徒刘茂特进郎闿相谓曰吾君此行必不还矣吾等何为坐待戮辱皆自杀【闿苦亥翻又音开】闵军于安喜【安喜县前汉曰安险属中山郡后汉章帝更名唐复爲安险县属定州而定州所治之安喜县汉卢奴县也】慕容恪引兵从之闵趣常山【趣七喻翻下同】恪追之及于魏昌之廉防【魏昌县属中山郡本苦陉汉章帝改爲汉昌魏文帝改爲魏昌唐爲定州唐昌县魏收地形志中山毋极县有廉台葢晋省无极县廉台遂在魏昌界】闵与燕兵交战燕兵皆不胜闵素有勇名所将兵精锐【将即亮翻】燕人惮之慕容恪廵陈【陈读曰阵】谓将士曰冉闵勇而无谋一夫敌耳其士卒饥疲甲兵虽精其实难用不足破也闵以所将多歩卒【将即亮翻】而燕皆骑兵引兵将趣林中恪参军高开曰吾骑兵利平地若闵得入林不可复制【复扶又翻】宜亟遣轻骑邀之既合而阳走诱致平地然后可撃也【诱音酉】恪从之魏兵还就平地恪分军为三部谓诸将曰闵性轻锐又自以众少必致死于我我厚集中军之陈以待之【少诗沼翻陈读曰阵下同】俟其合战卿等从防撃之无不克矣乃择鲜卑善射者五千人以鐡鎻连其马为方陈而前闵所乘骏马曰朱龙日行千里闵左操两刃矛右执钩防以撃燕兵斩首三百余级望见大幢知其为中军直冲之燕两军从防夹撃大破之【恪以鐡鎻连马则闵兵虽致死而陈不可破两军从防夹撃则闵兵三面受敌不败何待操千刀翻幢直江翻】围闵数重【重直龙翻】闵溃围东走二十余里朱龙忽毙爲燕兵所执燕人杀魏仆射刘羣执董闵张温及闵皆送于蓟【董闵当作董闰冉闵自立事始上卷六年至是而防】闵子操奔鲁口高开被创而卒【创初良翻】慕容恪进屯常山隽命恪鎭中山己夘冉闵至蓟隽大赦立闵而责之曰汝奴仆下才何得妄称帝闵曰天下大乱尔曹夷狄禽兽之类犹称帝况我中土英雄何得不称帝邪隽怒鞭之三百送于龙城慕容覇军至绎幕叚勤与弟思聪举城降【降户江翻下同】甲申隽遣慕容评及中尉矦龛帅精骑万人攻邺【龛苦含翻】癸巳至邺魏蒋干及太子智闭城拒守城外皆降于燕刘寜及弟崇帅胡骑三千奔晋阳【刘寜刘显将也以枣强降闵帅读曰率】　秦以张遇为征东大将军豫州牧　五月秦主健攻张琚于宜秋斩之　邺中大饥人相食故赵时宫人被食略尽【被皮义翻】蒋干使侍中缪嵩詹事刘猗奉表请降且求救于谢尚【缪靡防翻】庚寅燕王隽遣广威将军慕容军殿中将军慕舆根右司马皇甫眞等帅歩骑二万助慕容评攻邺　辛夘燕人斩冉闵于龙城会大旱蝗燕王隽谓闵爲祟【祟虽遂翻神祸曰祟】遣使祀之諡曰悼武天王　初谢尚使戴施据枋头【遣施之时指令据枋头】施闻蒋干求救乃自仓垣徙屯棘津【棘津即石济南津有棘津亭】止干使者求传国玺【玺斯氏翻】刘猗使缪嵩还邺白干干疑尚不能救沈吟未决【沈持林翻】六月施帅壮士百余人入邺助守三台绐之曰今燕寇在外道路不通玺未敢送也卿且岀以付我我当驰白天子天子闻玺在吾所信卿至诚必多发兵粮以相救饷干以爲然岀玺付之施宣言使督防何融迎粮隂令懐玺送于枋头【江南之未得玺也中原谓之白板天子传国玺至此归晋蔺相如全璧归赵赵王擢之自缪贤舍人为上大夫戴施能复致累代传国之寳未闻晋朝以显赏甄之也何居】甲子干帅锐卒五千及晋兵岀战慕容评大破之斩首四千级干脱走入城　甲申秦主健还长安【自宜秋还长安也】　谢尚姚襄共攻张遇于许昌秦主健遣丞相东海王雄卫大将军平昌王菁略地关东帅歩骑二万救之丁亥战于颍水之诫桥【据晋纪诫桥在许昌】尚等大败死者万五千人尚奔还淮南襄弃辎重送尚于芍陂【重直用翻】尚悉以后事付襄【谢尚既败姚襄知晋之不足恃固有去晋之心矧殷浩又从而速之乎】殷浩闻尚败退屯夀春秋七月秦丞相雄徙张遇及陈颍许洛之民五万余户于关中【张遇据有许颍岂肯敛手受羁制于人乎苻雄乘胜以兵威徙之自此遇之死命制于苻氏矣】以右卫将军杨羣为豫州刺史鎭许昌谢尚降号建威将军　赵故西中郎将王擢遣使请降拜擢秦州刺史【王擢自石虎时当秦陇之任降户江翻下同】　丁酉以武陵王晞为太宰　丙辰燕王隽如中山王午闻魏败时邓恒已死【恒户登翻】午自称安国王八月
　　戊辰燕王隽遣慕容恪封奕阳骛攻之午闭城自守送冉操诣燕军燕人掠其禾稼而还【慕容恪善用兵知鲁口之未可取徒乆攻以毙士卒故掠其禾稼全师而退金城汤池非粟不守孤城之外春取其麦而秋取其禾彼将焉仰哉还从宣翻又如字】　庚午魏长水校尉马愿等开邺城纳燕兵戴施蒋干悬缒而下【缒直僞翻】犇于仓垣慕容评送魏后董氏太子智太尉申钟司空条枚等【条姓也周亚夫封条矦其后以为氏】及乘舆服御于蓟【乘绳证翻】尚书令王简左仆射张干右仆射郎肃皆自杀燕王隽诈云董氏得传国玺献之赐号奉玺君赐冉智爵海賔矦以申钟爲大将军右长史命慕容评鎭邺　桓温使司马勲助周抚讨萧敬文于涪城斩之【萧敬文据涪城始九十七卷永和三年涪音浮】　谢尚自枋头迎传国玺至建康百僚毕贺　秦以雷弱儿爲大司马毛贵爲太尉张遇爲司空　殷浩之北伐也中军将军王羲之以书止之不聼既而无功复谋再举【复扶又翻下所复故复同】羲之遗浩书曰今以区区江左天下寒心固已乆矣【寒心者恐不能自保遗于季翻】力争武功非所当作【作为也】自顷处内外之任者【处昌吕翻下而处同】未有深谋逺虑而疲竭根本各从所志竟无一功可论遂令天下将有土崩之势任其事者岂得辞四海之责哉【言殷浩不得辞其责也】今军破于外资竭于内保淮之志非所复及莫若还保长江督将各复旧鎭【将即亮翻】自长江以外覊縻而已引咎责躬更爲善治【治直吏翻】省其赋役与民更始庻可以救倒悬之急也【保江之说此王导佐元帝之规摹世之议者讥其忘讐忍耻置中原于度外若以量时度力保固本根言之此防未爲非也至于引咎责躬省民赋役所谓善败不亡诸葛孔明街亭防师之后正亦如是而已】使君起于布衣任天下之重当董统之任而败防至此【防息浪翻】恐阖朝羣贤未有与人分其谤者【朝直遥翻】若犹以前事爲未工故复求之分外【分扶问翻】宇宙虽广自容何所此愚智所不解也【解胡买翻晓也其后殷浩废黜卒如羲之之言】又与会稽王昱牋曰爲人臣谁不愿尊其主比隆前世况遇难得之运哉顾力有所不及岂可不权轻重而处之也【处昌吕翻】今虽有可喜之会内求诸已而所忧乃重于所喜功未可期遗黎殱尽劳役无时征求日重以区区吴越经纬天下十分之九不亡何待而不度德量力【度徒洛翻量音良】不不已此封内所痛心叹悼而莫敢吐诚者也往者不可谏来者犹可追【论语载楚狂接舆之言】愿殿下更垂王思先为不可胜之基须根立势举谋之未晩【兵法曰先为不可胜以待敌之可胜】若不行【此处文意短蹙恐有脱文】恐麋鹿之游将不止林薮而已【吴伍子胥曰臣恐麋鹿游于姑苏此祖其意而微其言泽无水曰薮】愿殿下蹔废虚逺之懐【羲之此言葢讥昱好谈清虚逺也蹔与暂同】以救倒悬之急可谓以亡为存转祸为福也不从九月浩屯泗口遣河南太守戴施据石门荥阳太守刘遯据仓垣浩以军兴罢遣太学生徒学校由此遂废【元帝建武元年始立太学今复以军兴废校戸敎翻】冬十月谢尚遣冠军将军王侠攻许昌克之【冠古玩翻侠户颊翻】秦豫州刺史杨羣退屯农征尚为给事中戍石头　丁夘燕王隽还蓟　故赵将拥兵据州郡者各遣使降燕【将即亮翻使疏吏翻降户江翻】燕王隽以王擢为益州刺史防逸为秦州刺史张平为并州刺史李歴为兖州刺史高昌爲安西将军刘寜为车骑将军　慕容恪屯安平【安平县前汉属涿郡后汉属安平国晋属博陵郡唐属深州】积粮治攻具将讨王午【治直之翻】丙戌中山苏林起兵于无极【无极县汉属中山国晋省无本作毋唐武后万嵗通天二年始改毋字爲无此当作毋】自称天子恪自鲁口还讨林闰月戊子燕王隽遣广威将军慕舆根助恪攻林斩之王午为其将秦兴所杀吕防杀兴复自称安国王【复扶又翻】燕羣僚共上尊号于燕王隽隽许之【上时掌翻】十一月丁夘始置百官以国相封奕为太尉左长史阳骛为尚书令右司马皇甫眞为尚书左仆射典书令张悕为右仆射【悕香衣翻】其余文武拜授有差戊辰隽即皇帝位大赦自谓获传国玺改元元玺追尊武宣王为高祖武宣皇帝文明王为太祖文明皇帝【廆諡武宣王皝諡文明王】时晋使适至燕【使疏吏翻】隽谓曰汝还白汝天子我承人乏为中国所推已为帝矣【谓中国无主已爲士民所推遂承人乏而即尊位也】改司州为中州建留台于龙都【赵置司州于邺燕初都龙城时迁于蓟故建留台于龙城谓之龙都】以菟太守乙逸爲尚书专委留务【莵同都翻】　秦丞相雄攻王擢于陇西擢奔凉州雄还屯陇东【陇东汉汧县地】张重华以擢为征虏将军秦州刺史特宠待之【重华宠待王擢以圗秦陇岂知擢非苻雄之敌也】
　　九年春正月乙夘朔大赦　二月庚子燕主隽立其妃可足浑氏为皇后【为可足浑后乱燕张本可足浑北方三字姓】世子为皇太子皆自龙城迁于蓟宫　张重华遣将军张宋修会王擢帅歩骑万五千伐秦【帅读曰率骑奇寄翻】秦丞相雄卫将军菁拒之大败凉兵于龙黎【新唐书地理志陇州吴山县有龙盘府龙盘城吴山后魏之南由县地疑龙黎即龙盘也败补迈翻下所败同】斩首万二千级虏张宋修王擢弃秦州犇姑臧秦主健以领军将军苻愿为秦州刺史鎭上邽　三月交州刺史阮敷讨林邑破五十余垒　赵故卫尉常山李犊聚众数千人叛燕　西域胡刘康诈称刘曜子聚众于平阳自称晋王夏四月秦左卫将军苻飞讨擒之　以安西将军谢尚爲尚书仆射　五月张重华复使王擢帅众二万伐上邽【复扶又翻】秦州郡县多应之苻愿战败奔长安重华因上疏请伐秦诏进重华凉州牧　燕主隽遣卫将军恪讨李犊犊降【降户江翻下同】遂东击吕防于鲁口　六月秦苻飞攻氐王杨初于仇池为初所败【杨初据险以拒秦秦兵虽彊故爲初所败败补迈翻】丞相雄平昌王菁帅歩骑四万屯于陇东秦主健纳张遇继母韩氏爲昭仪数于众中谓遇曰【数所角翻】卿吾假子也遇耻之因雄等精兵在外隂结关中豪杰欲防苻氏以其地来降秋七月遇与黄门刘晃谋夜袭健晃约开门以待之会健使晃岀外晃固辞不得已而行遇不知引兵至门门不开事觉伏诛于是孔持起池阳刘珍夏矦显起鄠乔秉起雍胡阳赤起司竹呼延毒起灞城【池阳县汉属冯翊晋属扶风唐爲云阳县属京兆鄠县汉属扶风晋属始平郡唐属京兆雍县汉属扶风唐改爲天兴县爲鳯翔府治所霸陵县汉属京兆晋改曰霸城乔秉载记作乔景避唐讳也孔持作孔特鄠音户雍于用翻】众数万人各遣使来请兵【使疏吏翻下同】　秦以左仆射鱼遵为司空　九月秦丞相雄帅众二万还长安【帅读曰率下同】遣平昌王菁略定上洛置荆州于丰阳川【上洛县汉西都属农郡东汉属京兆武帝泰始二年分置上洛郡丰阳川在郡界续汉志南阳郡析县有丰阳城后魏太安二年置丰阳县左传所谓司马起丰析即其地刘昫曰唐商州丰阳县汉商县地晋分商县置丰阳县因丰阳川爲名】以歩兵校尉金城郭敬为刺史雄与清河王灋苻飞分讨孔持等　姚襄屯歴阳以燕秦方彊未有北伐之志乃夹淮广兴屯田训厉将士【将即亮翻】殷浩在夀春恶其彊盛【恶乌路翻下同】囚襄诸弟屡遣刺客刺之【刺之七亦翻】刺客皆以情告襄安北将军魏统卒【魏统来降见上七年】弟憬代领部曲浩潜遣憬帅众五千袭之襄斩憬并其众【憬古逈翻】浩愈恶之使龙骧将军刘啓守谯【骧思将翻】迁襄于梁国蠡台【司马彪郡国志睢阳县有卢门亭城内有高台甚秀广巍然介立超焉独上谓之蠡台杜预曰卢门宋城南门也续述征记曰廻道似蠡故谓之蠡台蠡如字若如述征记之说音卢戈翻】表授梁国内史魏憬子弟数往来夀春【数所角翻】襄益疑惧遣参军权翼使于浩浩曰身与姚平北共为王臣休戚同之平北毎举动自专甚失辅车之理岂所望也【左传曰辅车相依杜预注曰辅颊辅车牙车车尺奢翻】翼曰平北英姿絶世拥兵数万逺归晋室者以朝廷有道宰辅明哲故也今将军轻信谗慝之言与平北有隙愚谓猜嫌之端在此不在彼也浩曰平北姿性豪迈生杀自由又纵小人掠夺吾马王臣之体固若是乎翼曰平北归命圣朝【朝直遥翻】岂肻妄杀无辜奸宄之人亦王灋所不容也杀之何害浩曰然则掠马何也翼曰将军谓平北雄武难制终将讨之故取马欲以自卫耳浩笑曰何至是也【权翼之言得浩之情故笑史言浩不能绥御新附】初浩隂遣人诱梁安雷弱儿使杀秦主健许以关右之任弱儿僞许之且请兵应接浩闻张遇作乱健兄子辅国将军黄睂自洛阳西奔以为安等事已成冬十月浩自寿春帅众七万北伐【帅读曰率】欲进据洛阳修复园陵吏部尚书王彪之上会稽王昱牋【上时掌翻】以爲弱儿等容有诈伪浩未应轻进不从【借使梁雷果受浩间而杀健浩亦未能越关陕以取长安其欲乗苻黄眉之去而据洛阳不过欲以修复园陵爲功耳昱遂以爲眞可立功而不聼王彪之之言宜桓温得因以废浩而制昱也】浩以姚襄为前驱襄引兵北行度浩将至【度徒洛翻】诈令部众夜遁隂伏甲以邀之浩闻而追襄至山桑【山桑县前汉属沛郡后汉属汝南郡晋属谯郡按山桑六朝兵争为涡阳之地唐为亳州蒙城县地】襄纵兵撃之浩大败弃辎重走保谯城【重直龙翻】襄俘斩万余悉收其资仗使兄益守山桑襄复如淮南【复扶又翻】会稽王昱谓王彪之曰君言无不中【中竹仲翻】张陈无以过也【张陈谓张良陈平】　西平敬烈公张重华有疾子曜灵才十岁立为世子赦其境内重华庻兄长寜矦祚有勇力吏干【水经注金城西平西北四十里有长寕亭晋室西平郡有长寕县】而倾巧善事内外与重华嬖臣赵长尉缉等结异姓兄弟【尉姓也左传有郑大夫尉止嬖卑义翻又愽计翻】都尉常据请岀之重华曰吾方以祚为周公使辅防子君是何言也【托孤之难尚矣况张重华乎】谢艾以枹罕之功【事见九十七卷永和三年枹音肤】有宠于重华左右疾之譛艾岀为酒泉太守艾上疏言权幸用事公室将危乞聼臣入侍且言长寜矦祚及赵长等将爲乱宜尽逐之十一月己未重华疾甚手令征艾爲卫将军监中外诸军事辅政【监工衔翻】祚长等匿而不宣丁夘重华卒世子曜灵立称大司马凉州刺史西平公赵长等矫重华遗令以长寜矦祚为都督中外诸军事抚军大将军辅政【史言张氏之乱】　殷浩使部将刘啓王彬之攻姚益于山桑姚襄自淮南撃之啓彬之皆败死【啓刘舆之孙也】襄进据芍陂　赵末乐陵朱秃平原杜能清河丁娆【娆乃了翻又如绍翻】阳平孙元各拥兵分据城邑至是皆请降于燕【降户江翻】燕主隽以秃爲青州刺史能爲平原太守娆为立节将军元爲兖州刺史各留抚其营　秦丞相雄克池阳斩孔持十二月清河王灋苻飞克鄠斩刘珍夏矦显　姚襄济淮屯盱眙【盱眙音吁怡】招掠流民众至七万分置守宰劝课农桑【姚襄所为仅如此而晋人已为之震惧葢姧雄所窃笑也】遣使诣建康罪状殷浩并自陈谢【使疏吏翻】诏以谢尚都督江西淮南诸军事豫州刺史鎭歴阳【以尚得襄之欢心既以招抚之又以备之】　凉右长史赵长等建议以为时难未夷宜立长君【难乃旦翻长知两翻】曜灵冲防请立长寜矦祚张祚先得幸于重华之母马氏马氏许之乃废张曜灵为凉寜矦立祚为大都督大将军凉州牧凉公祚既得志恣为滛虐杀重华妃裴氏及谢艾【滛者烝其君母虐者杀裴妃谢艾即此二端他所滛虐又其余毒也】　燕卫将军恪抚军将军军左将军彪等屡荐给事黄门侍郎霸有命世之才宜总大任是岁燕主隽以霸为使持节安东将军冀州刺史鎭常山【冀州刺史鎭信都今置北冀州于常山】
　　十年春正月张祚自称凉王改建兴四十二年为和平元年【河西张氏乃心晋室奉建兴年号至四十余年张祚凶淫改元僣拟祖父之所不相也】立妻辛氏为王后子太和为太子封弟天锡为长寜矦子庭坚为建康矦【建康郡葢张氏所置张茂分属凉州】曜灵弟靓为凉武矦【靓疾正翻】置百官郊祀天地用天子礼乐尚书马岌切谏坐免官【岌鱼及翻】郎中丁琪复谏曰我自武公以来【张轨諡武公复扶又翻】世守臣节抱忠履谦五十余年【履谦谓未尝建国自王也惠帝永寕元年张轨鎭凉土至是五十四年】故能以一州之众抗举世之虏师徒岁起民不告疲殿下勲德未高于先公而亟谋革命臣未见其可也彼士民所以用命四逺所以归向者以吾能奉晋室故也今而自尊则中外离心安能以一隅之地拒天下之彊敌乎祚大怒斩之于阙下【自古戮谏臣未有不亡者也】故魏降将周成反【周成降见上七年降户江翻将即亮翻】自宛袭洛阳
　　【宛于元翻】辛酉河南太守戴施奔鲔渚【水经注河水过河南巩县北有山临河谓之崟原丘其下有宂谓之巩宂言潜通浦北逹于河直宂有渚谓之鲔渚鲔于轨翻】　秦丞相雄克司竹胡阳赤奔霸城依呼延毒　中军将军扬州刺史殷浩连年北伐师徒屡败粮械都尽征西将军桓温因朝野之怨上疏数浩之罪请废之【数所具翻】朝廷不得已免浩为庻人徙东阳之信安【东阳郡本会稽西郡都尉吴孙皓寳鼎元年立郡信安县汉献帝初平三年分太末立新安县武帝太康元年更名信安东阳郡唐为婺州信安县唐为衢州治所】自此内外大权一归于温矣【史言晋氏失权由用殷浩违其才】浩少与温齐名【少诗照翻】而心竞不相下温常轻之浩既废黜虽愁怨不形辞色常书空作咄咄怪事字【咄当没翻咄咄嗟咨语也】久之温谓掾郗超曰【掾于绢翻郗丑之翻】浩有德有言向为令仆足以仪刑百揆朝廷用违其才耳将以浩爲尚书令以书告之浩欣然许焉将答书虑有谬误开闭者十数竟逹空函温大怒由是遂絶卒于徙所以前会稽内史王述为扬州刺史【卒子恤翻防工外翻】　二月乙丑桓温统歩骑四万江陵水军自襄阳入均口至南郷【水经注顺阳郡筑阳县有渉都城沔水迳东北均水于县入沔谓之均口筑阳与南郷县汉皆属南阳郡汉建安中分南阳右壤立南郷郡二县属焉武帝更名顺阳郡成帝咸康四年复曰南郷郡】歩兵自淅川趣武关【析县前汉属农郡后汉属南阳郡春秋之白羽也武关在其西文颖曰武关去析县百七十里贤曰析即今邓州内郷县后魏置淅川县有淅水后周并入内郷县】命司马勲岀子午道以伐秦【命勲从梁州岀师】　燕卫将军恪围鲁口三月防之吕防奔野王遣弟奉表谢罪于燕燕以防爲河内太守　姚襄遣使降燕【使疏吏翻降户江翻】　燕王隽以慕容评为鎭南将军都督秦雍益梁江扬荆徐兖豫十州诸军事权鎭洛水【雍于用翻】以慕容彊为前锋都督督荆徐二州缘淮诸军事进据河南【此河南谓大河之南】　桓温别将攻上洛获秦荆州刺史郭敬进撃青泥破之【青泥城在蓝田县南】司马勲掠秦西鄙凉秦州刺史王擢攻陈仓以应温【赵亡王擢归张氏故以凉繋之】秦主健遣太子苌【苌仲良翻】丞相雄淮南王生平昌王菁北平王硕帅众五万军于峣栁以拒温【土地记曰蓝田县南有峣关地名峣栁道通荆州晋地道记曰关当上洛县西北帅读曰率下同峣五聊翻】夏四月己亥温与秦兵战于蓝田秦淮南王生单骑突陈【骑奇寄翻下同陈读曰阵】岀入以十数杀伤晋将士甚众温督众力战秦兵大败将军桓冲又败秦丞相雄于白鹿原【水经注霸川之西有白鹿原三秦记曰丽山西有白鹿原魏收地形志京兆蓝田县有白鹿原又败补迈翻】冲温之弟也温转战而前壬寅进至灞上秦太子苌等退屯城南秦主健与老弱六千固守长安小城悉发精兵三万遣大司马雷弱儿等与苌合兵以拒温二辅郡县皆来降【降户江翻】温抚谕居民使安堵复业民争持牛酒迎劳【劳力到翻】男女夹路观之耆老有垂泣者曰不圗今日复覩官军【复扶又翻】　秦丞相雄帅骑七千袭司马勲于子午谷破之勲退屯女娲堡　戊申燕主隽封抚军将军军为襄阳王左将军彭为武昌王以卫将军恪为大司马侍中大都督录尚书事封太原王鎭南将军评为司徒骠骑将军封上庸王【骠匹妙翻】封安东将军霸为吴王左贤王友为范阳王散骑常侍厉为下邳王散骑常侍宜为庐江王【散悉亶翻】寜北将军度爲乐浪王【乐浪音洛琅】又封弟桓为宜都王逮为临贺王徽为河间王龙为歴阳王纳为北海王秀为兰陵王岳为安丰王德为梁公黙为始安公偻为南康公【偻陇主翻】子咸为乐安王【参考后卷咸当作臧】亮为勃海王温为带方王渉为渔阳王暐为中山王以尚书令阳骛为司空仍守尚书令命冀州刺史吴王霸徙治信都【去年霸治常山】初燕王皝奇霸之才故名之曰霸将以为世子羣臣谏而止然宠遇犹逾于世子由是隽恶之【恶乌路翻下同】以其尝坠马折齿更名曰【更工衡翻下同倾雪翻】寻以其应防文更名曰垂迁侍中录留台事徙鎭龙城垂大得东北之和隽愈恶之复召还【隽虽忌垂卒之复燕祚者垂也天之所置其可废乎】　五月江西流民郭敞等执陈留内史刘仕降于姚襄【晋南渡后陈留郡寄治谯郡长垣县界按载记刘仕时在堂邑】建康震骇以吏部尚书周闵为中军将军屯中堂豫州刺史谢尚自歴阳还卫京师固江备守　王擢防陈仓杀秦扶风内史毛难　北海王猛少好学【少诗照翻好呼到翻】倜傥有大志不屑细务人皆轻之猛悠然自得隐居华隂【王猛传猛北海剧人家于魏郡徐统召而不应遂隐于华隂山华隂县前汉属京兆后汉晋属农郡倜他狄翻华户化翻】闻桓温入关披褐诣之扪虱而谈当世之务【褐毛布虱色栉翻】防若无人温异之问曰吾奉天子之命将锐兵十万为百姓除残贼【将即亮翻为于伪翻】而三秦豪杰未有至者何也猛曰公不逺数千里深入敌境今长安咫尺而不度灞水百姓未知公心所以不至温嘿然无以应徐曰江东无卿比也【猛葢指岀温之心事以为温之伐秦但欲以功名鎭服江东非眞有心于伐罪吊民恢复境土不然何以不渡灞水径攻长安此温所以无以应也然余观桓温用兵伐秦至覇上伐燕至枋头皆乗胜进兵逼其国都乃持重观望卒以取败葢温姧雄也乘胜进兵逼其国都冀其望风畏威有内溃之变也逼其国都而敌无内变故持重以待之情见势屈敌因而乘之故至于败苏子由所谓以智遇智则其智不足恃者此也】乃署猛军谋祭酒温与秦丞相雄等战于白鹿原温兵不利死者万余人初温指秦麦以为粮既而秦人悉芟麦清野以待之温军乏食六月丁丑徙关中三千余户而归以王猛为高官督防【职为督防而加之以高官也魏晋之间凡居节鎭者其部将有督防其后又置高官督防王敦鎭武昌有高官督防缪坦】欲与俱还猛辞不就【猛不肯从温温岂不欲杀之邪葢温军已败怱怱退师不暇杀之也】呼延毒帅众一万从温还【帅读曰率】秦太子苌等随温撃之比至潼关【比必寐翻】温军屡败失亡以万数温之屯灞上也顺阳太守薛珍劝温径进逼长安【成帝改顺阳曰南郷郡既而复旧】温弗从珍以偏师独济颇有所获及温退乃还显言于众自矜其勇而咎温之持重温杀之　秦丞相雄撃司马勲王擢于陈仓【勲自女娲堡会擢攻陈仓】勲奔汉中擢奔略阳　秦以光禄大夫赵俱为洛阳刺史鎭宜阳　秦东海敬武王雄攻乔秉于雍【雍于用翻】丙申卒秦主健哭之呕血曰天不欲吾平四海邪何夺吾元才之速也【苻雄字元才】赠魏王葬礼依晋安平献王故事雄以佐命元勲权侔人主而谦恭泛爱遵奉灋度故健重之常曰元才吾之周公也子坚袭爵【坚袭爵东海王】坚性至孝防有志度博学多能交结英豪吕婆楼彊汪及略阳梁平老皆与之善【苻坚事始此】　燕乐陵太守慕容钩翰之子也【慕容翰有破高句丽防宇文之功】与青州刺史朱秃共治厌次【厌于琰翻】钩自恃宗室毎陵侮秃秃不胜忿【胜音升】秋七月袭钩杀之南奔叚龛【为后燕主诛秃张本】　秦太子苌攻乔秉于雍八月斩之关中悉平秦主健赏拒桓温之功以雷弱儿为丞相毛贵为太傅鱼遵为太尉淮南王生为中军大将军平昌王菁为司空健勤于政事数延公卿【数所角翻】咨讲治道【治直吏翻】承赵人苛虐奢侈之后易以寛简节俭崇礼儒士由是秦人恱之　燕大调兵众【调徒钓翻发也】因发诏之日号曰丙戌举　九月桓温还自伐秦帝遣侍中黄门劳温于襄阳【侍中黄门侍郎自魏以来为要近之职劳力到翻】　或告燕黄门侍郎宋斌等谋奉冉智为主而反皆伏诛斌烛之子也【宋烛见九十六卷成帝咸康四年斌音彬】　秦太子苌之拒桓温也为流矢所中【中竹仲翻】冬十月卒谥曰献哀　燕主隽如龙城桓温之入关也王擢遣使告凉王祚【使疏吏翻】言温善用兵其志难测祚惧且畏擢之叛已遣人刺之【刺七亦翻】事泄祚益惧大发兵声言东伐实欲西保敦煌【敦徒门翻】会温还而止既而遣秦州刺史牛霸等帅兵三千击擢破之十一月擢帅众降秦【帅读曰率降户江翻】秦以擢为尚书以上将军啖铁为秦州刺史【啖氐姓也毛晃曰音徒览翻】　秦王健叔父武都王安自晋还【健遣安来请朝命见上卷六年】为姚襄所虏以为洛州刺史十二月安亡归秦健以安为大司马骠骑大将军并州刺史鎭蒲阪【骠匹妙翻】　是岁秦大饥米一升直布一匹






　　资治通鉴卷九十九
&lt;史部,编年类,资治通鉴&gt;
　　钦定四库全书
　　资治通鉴卷一百　　　　宋　司马光　撰
　　胡三省　音注
　　晋纪二十二【起旃蒙单阏尽屠维恊洽凡五年】
　　孝宗穆皇帝中之下
　　永和十一年春正月故仇池公杨毅弟宋奴使其姑子梁式王刺杀杨初初子国诛式王及宋奴自立为仇池公桓温表国为镇北将军秦州刺史　二月秦大蝗百草无遗牛马相噉毛【无草可食故相噉毛噉徒滥翻又徒览翻】　夏四月燕主隽自和龙还蓟【燕主如龙城见上卷上年蓟音计】先是幽冀之人以隽为东迁【和龙直蓟之东先悉荐翻】互相惊扰所在屯结羣臣请讨之隽曰羣小以朕东巡故相惑为乱耳今朕既至寻当自定不足讨也　兰陵太守孙黑济北太守髙柱【守式又翻济子礼翻】建兴太守髙瓫【瓫蒲奔翻】及秦河内太守王防黎阳太守韩髙皆以郡降燕【史言燕彊诸反侧子皆附之降戸江翻】　秦淮南王生防无一目性粗其祖父洪尝戏之曰吾闻瞎児一涙信乎【瞎许辖翻一目盲也】生怒引佩刀自刺出血曰此亦一涙也洪大惊鞭之生曰性耐刀槊不堪鞭棰【槊色角翻棰止橤翻】洪谓其父健曰此児狂悖【悖蒲内翻又蒲没翻】宜早除之不然必破人家健将杀之健弟雄止之曰児长自应改何可遽尔及长力举千钧手格猛兽【格击也长知两翻】走及奔马击刺骑射冠絶一时【骑竒寄翻冠古玩翻下同】献哀太子卒【秦太子苌諡曰献哀】彊后欲立少子晋王栁【彊其两翻少诗照翻】秦主健以防文有三羊五眼乃立生为太子【为苻生以凶不克绍张本】以司空平昌王菁为太尉尚书令王堕为司空司校尉梁楞为尚书令【楞卢登翻】　姚襄所部多劝襄北还襄従之五月襄攻冠军将军髙季于外黄【外黄县自汉以来属陈留郡贤曰外黄故城在今汴州雍丘县东冠古玩翻】防季卒襄进据许昌　六月丙子秦主健寝疾庚辰平昌公菁勒兵入东宫将杀太子生而自立时生侍疾西宫【秦主所居为西宫】菁以为健已卒【卒子恤翻】攻东掖门健闻变登端门陈兵自卫众见健惶惧皆舍仗逃散健执菁数而杀之【数所角翻】余无所问壬午以大司马武都王安都督中外诸军事【苻雄死健以菁都督中外诸军菁以逆诛以安代之】甲申健引太师鱼遵丞相雷弱児太傅毛贵司空王堕尚书令梁楞左防射梁安右仆射叚纯吏部尚书辛牢等受遗诏辅政健谓太子生曰六夷酋帅及犬臣执权者若不従汝命宜渐除之【为苻生虐杀大臣张本酋慈由翻帅所类翻】
　　臣光曰顾命大臣所以辅导嗣子为之羽翼也为之羽翼而敎使剪之能无毙乎知其不忠则勿任而已矣任以大柄又従而猜之鲜有不召乱者也
　　乙酉健卒【年三十九】諡曰景明皇帝庙号髙祖丙戌太子生即位【苻生字长生健第三子也】大赦改元夀光羣臣奏曰未逾年而改元非礼也【古礼君薨世子即位既逾年而后称元年】生怒穷推议主得右仆射叚纯杀之　秋七月以吏部尚书周闵为左仆射或告防稽王昱曰【防工外翻】武陵王第中大修噐仗将谋非常【武陵王晞也】昱以告太常王彪之彪之曰武陵王之志尽于驰骋畋猎而已耳【骋丑郢翻】深愿静之以安异同之论勿复以为言昱善之【为武陵终以此得祸彪之所不能救张本复扶又翻】　秦主生尊母彊氏曰皇太后立妃梁氏为皇后梁氏安之女也以其嬖臣太子门大夫南安赵韶为右仆射【续汉志太子门大夫二人职比将嬖卑义翻又博计翻】太子舍人赵诲为中防军著作董荣为尚书　凉王祚滛虐无道上下怨愤祚恶河州刺史张瓘之彊【张骏置河州治枹罕恶乌路翻】遣张掖太守索孚代瓘守枹罕【索昔各翻枹音肤】使瓘讨叛胡又遣其将易揣张玲帅歩骑万三千以袭瓘【将即亮翻易读如字姓也揣初委翻玲卢经翻帅读曰率骑竒寄翻】张掖人王鸾知术数言于祚曰此军出必不还凉国将危并陈祚三不道祚大怒以鸾为訞言【訞于骄翻】斩以狥鸾临刑曰我死军败于外王死于内必矣祚族防之瓘闻之斩孚起兵击祚传檄州郡废祚以侯还第复立凉宁侯曜灵【曜灵废见上卷上年】易揣张玲军始济河瓘击破之揣等单骑奔还瓘军蹑之姑臧振恐骁骑将军敦煌宋混兄修与祚有隙惧祸【骁坚尧翻敦徒门翻】八月混与弟澄西走合众万余人以应瓘还向姑臧祚遣杨秋胡将曜灵于东苑拉其腰而杀之【将如字拉卢合翻】埋于沙阬諡曰哀公　秦主生封卫大将军黄睂为广平王前将军飞为新兴王皆素所善也徴大司马武都王安领太尉【健临没以安督中外诸军然尚在蒲阪今生乃召之】以晋王栁为征东大将军并州牧镇蒲阪【阪音反】魏王庾为镇东大将军豫州牧镇陜城【庾踈鸠翻陜失冉翻】中书监胡文中书令王鱼言于生曰比有星孛于大角荧惑入东井大角帝坐东井秦分【天文志大角在摄提间大角者天王坐也东井八星东井舆鬼秦雍州分比毗至翻孛蒲内翻坐狙卧翻分扶问翻】于占不出三年国有大丧大臣戮死愿陛下修徳以禳之生曰皇后与朕对临天下可以应大防矣毛太梁车骑梁仆射受遗辅政可以应大臣矣九月生杀梁后及毛贵梁楞梁安贵后之舅也右仆射赵韶中防军赵诲皆洛州刺史俱之従弟也【赵俱镇宜阳事见上卷上年従才用翻】有宠于生乃以俱为尚书令俱固辞以疾谓韶诲曰汝等不复顾祖宗【复扶又翻】欲为防门之事毛梁何罪而诛之吾何功而代之汝等可自为吾其死矣遂以忧卒【卒子恤翻】　凉宋混军于武始大泽【张骏分狄道县立武始郡宋混西走起兵必不东向狄道水经都野泽在武威县东北注云在姑臧城北三百里都野即禹贡之猪野其水上承姑臧武始泽泽在姑臧西】为曜灵发哀【为于伪翻】闰月混军至姑臧凉王祚收张瓘弟琚及子嵩将杀之琚嵩闻之募市人数百扬言张祚无道我兄大军已至城东敢举手者诛三族遂西门纳混兵领军将军赵长等惧罪【赵长请立祚者也故惧罪】入阁呼张重华母马氏出殿立凉武矦靓为主【靓疾郢翻又疾正翻】易揣等引兵入殿收长等杀之祚案劔殿上大呼叱左右力战【呼火故翻】祚素失众心莫肻为之鬭者【为于伪翻】遂为兵人所杀混等枭其首【枭坚尧翻】宣示中外尸道左城内咸称万岁以庶人礼葬之并杀其二子混琚上靓为大将军凉州牧西平公【上时掌翻】赦境内复称建兴四十三年【张祚改建兴年号见上卷上年】时靓始七岁张瓘至姑臧推靓为凉王自为使持节都督中外诸军事尚书令凉州牧张掖郡公【使防吏翻】以宋混为尚书仆射陇西人李俨据郡不受瓘命用江东年号【用永和年号也】众多归之【为李俨归秦张本】瓘遣其将牛霸讨之【将即亮翻】未至西平人卫綝亦据郡叛【綝丑林翻】霸兵溃奔还瓘遣弟琚击綝败之【败补迈翻】酒泉太守马基起兵以应綝瓘遣司马张姚王国击斩之　冬十月以豫州刺史谢尚督并冀幽三州【时江左侨立青冀并幽四州于江北】镇夀春【南渡初祖逖以豫州刺史治谯城永昌元年祖约退屯夀春成帝咸和四年庾亮以豫州刺史治芜湖咸康四年毛寳以豫州刺史治邾城六年庾翼以豫州刺史治芜湖永和元年赵以豫州刺史治牛渚二年尚以豫州刺史治芜湖今进夀春皆建康西藩也进取则屯夀春守江则多在歴阳芜湖二处】　镇北将军叚龛与燕主隽书抗中表之仪【隽叚氏出也故龛与之抗中表之仪龛苦舍翻下同】非其称帝隽怒十一月以太原王恪为大都督抚军将军阳骛副之以击龛【骛音务】秦以辛牢守尚书令赵韶为左仆射尚书董荣为右
　　仆射中防军赵诲为司校尉　十二月髙句丽王钊遣使诣燕纳质修贡以请其母【句如字又音驹丽力知翻燕囚钊母见九十七卷成帝咸康八年质音致】燕主隽许之遣殿中将军刁龛送钊母周氏归其国以钊为征东大将军营州刺史封乐浪公【乐浪音洛琅】王如故【使为髙句丽王如故】　上党人冯鸯逐燕太守叚刚据安民城【魏収地形志燕上党太守治安民城安民城在襄垣县葢永嘉中刘琨遣张倚所筑以安上党之民因以为名】自称太守遣使来降【使防吏翻降戸江翻】　秦丞相雷弱児性刚直以赵韶董荣乱政每公言于朝【朝直遥翻】见之常切齿韶荣譛之于秦主生生杀弱児及其九子二十七孙于是诸羗皆有离心【雷弱児南安羌酋也以非罪而死故诸羌皆有离心】生虽谅隂游饮自若弯弓露刃以见朝臣锤钳锯凿【锤传追翻钳其廉翻锯居御翻】可以害人之具备置左右即位未防【防居岂翻】后妃公卿已下至于仆凡杀五百余人截胫拉胁锯项刳胎者比比有之【胫形定翻膝下骨直而长者拉卢合翻比簿必翻】　燕主隽以叚龛方彊谓太原王恪曰若龛遣军拒河不得渡者可直取吕防而还【吕防时据夏王】恪分遣轻军先至河上具舟楫以观龛志趣龛弟罴骁勇有智谋【骁坚尧翻】言于龛曰慕容恪善用兵加之众盛若听其济河进至城下恐虽乞降不可得也【降户江翻下同】请兄固守罴帅精锐拒之于河幸而战防兄帅大众继之【帅读曰率下同】必有大功若其不防不若早降犹不失为千戸矦也龛不従罴固请不已龛怒杀之
　　十二年春正月燕太原王恪引兵济河未至广固百余里叚龛帅众三万逆战丙申恪大破龛于淄水【据载记恪破龛于济水之南今言未至广固百余里葢在淄水而防战也水经浊水迳广固城西东流至广饶入巨淀又比合于淄水】执其弟钦斩右长史袁范等齐王友辟闾蔚被创【叚龛自称齐王故置王友之官蔚纡勿翻创初良翻】恪闻其贤遣人求之蔚已死士卒降者数千人龛脱走还城固守恪进军围之　秦司空王堕性刚峻右仆射董荣侍中强国皆以佞幸进堕疾之如讐每朝见荣未甞与之言【每朝句絶朝直遥翻见如字】或谓堕曰董君贵幸无比公宜小降意接之堕曰董龙是何鸡狗【龙董荣小字】而令国士与之言乎防有天变荣与强国言于秦主生曰【强其两翻姓也】今天谴甚重宜以贵臣应之生曰贵臣惟有大司马及司空耳荣曰大司马国之懿亲不可杀也【大司马谓武都王安生叔父也】乃杀王堕将刑荣谓之曰今日复敢比董龙于鸡狗乎【复扶又翻】堕瞠目叱之【瞠七人翻】洛州刺史杜郁堕之甥也左仆射赵韶恶之【恶乌路翻】譛于生以为贰于晋而杀之壬戍生宴羣臣于太极殿以尚书令辛牢为酒监酒酣生怒曰何不彊人酒而犹有坐者【监古暂翻强其两翻】引弓射牢杀之【射而亦翻】羣臣惧莫敢不醉偃仆失冠生乃恱匈奴大人刘务桓卒弟阏头立将贰于代二月代王什翼犍引兵西巡临河阏头惧请降【犍居言翻阏于葛翻降戸江翻下同】燕太原王恪招抚叚龛诸城【恪圉广固未下故先招抚其统内诸城】己丑龛所署徐州刺史阳都公王腾举众降恪命腾以故职还屯阳都【叚龛置徐州于琅邪阳都县杜佑曰汉阳都县故城在沂州沂水县南】　秦征东大将军晋王桞遣参军阎负梁殊使于凉以书说凉王靓【使防吏翻下同说输芮翻】负殊至姑臧张瓘见之曰我晋臣也臣无境外之交二君何以来辱负殊曰晋王与君隣藩虽山河阻絶风通道防【秦使苻栁镇蒲阪非与凉州邻也故以风通道防为言】故来修好【好呼到翻下同】君何怪焉瓘曰吾尽忠事晋于今六世矣【轨寔茂骏重华曜灵祚为七世今言六世斥祚不以为世数】若与苻征东通使是上违先君之志下隳士民之节其可乎负殊曰晋室衰防坠失天命固已久矣是以凉之二王北面二赵唯知机也【张茂称藩于前赵张骏称藩于后赵】今大秦威徳方盛凉王若欲自帝河右则非秦之敌欲以小事大则曷若舍晋事秦长保福禄乎瓘曰中州好食言【好呼到翻】向者石氏使车适返而戎骑已至【使防吏翻永和二年张重华嗣位遣使奉章于石虎虎继遣王擢来寇骑竒寄翻】吾不敢信也负殊曰自古帝王居中州者政化各殊赵为奸诈秦敦信义岂得一槩待之乎【槩所以平斗斛一槩待之言无所髙下也】张先杨初皆阻兵不服先帝讨而擒之【擒张先见九十八卷六年未尝擒扬初也负殊姑为是言耳】赦其罪戻宠以爵秩固非石氏之比也瓘曰必如君言秦之威徳无敌何不先取江南则天下尽为秦有征东何辱命焉负殊曰江南文身之俗【古者荆蛮之俗断髪文身以避蛟龙之害负殊以此斥言之耳是时衣冠文物皆在江南且正朔所在也负殊吠尧刺由知各为其主而已】道汚先叛化隆后服【郑曰汚犹杀也易曰髙宗伐鬼方三年克之世之说者以为荆楚轻悍道汚先叛化隆后服故负殊亦以此斥言江南】主上以为江南必须兵服河右可以义懐故遣行人先申大好【好呼到翻】若君不达天命则江南得延数年之命而河右恐非君之土也瓘曰我跨据三州【三州谓凉河沙张茂及张骏所分置者也】带甲十万西苞葱岭东距大河伐人有余况于自守何畏于秦负殊曰贵州山河之固孰若殽函民物之饶孰若秦雍【雍于用翻】杜洪张琚因赵氏成资兵彊财富有囊括关中席卷四海之志先帝戎旗西指氷消云散旬月之间不觉易主【事见九十八卷六年】主上若以贵州不服赫然奋怒控百万鼓行而西未知贵州将何以待之瓘笑曰兹事当决之于王非身所了【了决也】负殊曰凉王虽英睿夙成然年在防冲君居伊霍之任国家安危系君一举耳瓘惧乃以靓之命遣使称藩于秦秦因靓所称官爵而授之　将军刘度攻秦青州刺史王朗于卢氏【卢氏县汉属农郡晋属上洛郡唐属虢州】燕将军慕舆长卿入轵闗攻秦幽州刺史彊哲于裴氏堡【永嘉之乱裴氏举宗据险筑堡以自守后人因而置屯戌故堡犹有裴氏之名葢在河东界长知两翻】秦主生遣前将军新兴王飞拒度建节将军邓羌拒长卿飞未至而度退羌与长卿战大破之获长卿及甲首二千余级　桓温请移都洛阳修复园陵章十余上【上时掌翻】不许拜温征讨大都督督司冀二州诸军事以讨姚襄　三月秦主生发三辅民治渭桥【治直之翻】金紫光禄大夫程肱谏以为妨农生杀之夏四月长安大风发屋拔木【风卷屋瓦掀檐桷为发屋】秦宫中惊扰或称贼至宫门昼闭五日乃止秦主生推告贼者刳出其心左光禄大夫强平谏曰天降灾异陛下当爱民事神缓刑崇徳以应之乃可弭也【弭止也】生怒凿其顶而杀之卫将军广平王黄眉前将军新兴王飞建节将军邓羌以平太后之弟叩头固谏生弗听出黄眉为左冯翊飞为右扶风羌行咸阳太守【前汉扶风渭城县秦之咸阳也后汉晋省魏收地形志咸阳郡治石安县即汉渭城也石勒更名是郡葢永嘉之后羣胡所置也】犹惜其骁勇故皆弗杀【骁坚尧翻】五月太后彊氏以忧恨卒諡曰明徳　姚襄自许昌攻周成于洛阳【周城袭据洛阳见上卷十年】　六月秦主生下诏曰朕受皇天之命君临万邦嗣统以来有何不善而谤讟之音扇满天下【杜预曰讟诽也讟徒木翻】杀不过千而谓之残虐行者比肩未足为希【希少也】方当峻刑极罚复如朕何【复扶又翻】自去春以来潼闗之西至于长安虎狼为昼则继道【言虎狼相继于路也继蜀本作断】夜则发屋不食六畜【畜许又翻】专务食人凡杀七百余人民废耕桑相聚邑居而为害不息秋七月秦羣臣奏请禳灾【禳如羊翻除殃祭也】生曰野兽饥则食人饱当自止何禳之有且天岂不爱民哉正以犯罪者多故助朕杀之耳【史言苻生之虐甚于桀纣】　丙子燕献懐太子晔卒　姚襄攻洛阳逾月不克长史王亮谏曰明公英名葢世兵彊民附今顿兵坚城之下力屈威挫或为它寇所乗此危亡之道也襄不从桓温自江陵北伐遣督防髙武据鲁阳辅国将军戴施屯河上自帅大兵继进【帅读曰率下同】与寮属登平乗楼【平乗楼大船之楼】望中原叹曰遂使神州陆沉百年丘墟王夷甫诸人不得不任其责【以王衍等尚清谈而不恤王事以致夷狄乱华也】记室陈郡袁宏曰【晋诸公诸従公府皆有记室掌表防牋记书檄】运有兴废岂必诸人之过温作色曰昔刘景升有千斤大牛噉刍豆十倍于常牛负重致逺曽不若一羸防【温意以牛况宏徒能糜俸禄而无经世之用刘表字景升噉徒滥翻又徒览翻羸伦为翻防疾置翻牝牛也】魏武入荆州【汉献帝建安十三年曹操入荆州】杀以享军八月己亥温至伊水【伊水在洛阳城南】姚襄撤围拒之匿精锐于水北林中遣使谓温曰承亲帅王师以来襄今奉身归命愿敕三军小却当拜伏道左温曰我自复中原展敬山陵无豫君事欲来者便前相见在近无烦使人【使防吏翻】襄拒水而战温结陈而前【陈读曰阵】亲被甲督战【被皮义翻】襄众大败死者数千人襄帅麾下数千骑奔于洛阳北山【洛阳北山北芒山也骑竒寄翻】其夜民弃妻子随襄者五千余人襄勇而爱人虽战屡败民知襄所在輙扶老携防奔驰而赴之温军中传言襄病创已死【创初良翻】许洛士民为温所得者无不北望而泣【史言姚襄得人心】襄西走温追之不及农杨亮自襄所来奔温问襄之为人亮曰襄神明噐宇孙策之俦而雄武过之【俦等也类也】周成率众出降【降戸江翻下同】温屯故太极殿前既而徙屯金墉城己丑谒诸陵有毁壊者修复之各置陵令【汉起陵邑邑各置令后遂因之诸陵各置陵令属太常】表镇西将军谢尚都督司州诸军事镇洛阳以尚未至留颍川太守毛穆之督防陈午河南太守戴施以二千人戍洛阳卫山陵徙降民三千余家于江汉之间执周成以归姚襄奔平阳秦并州刺史尹赤复以众降襄【尹赤叛襄见上卷八年】襄遂据襄陵【襄陵县汉属河东郡晋属平阳郡后魏改襄陵为禽昌县隋唐复曰襄陵】秦大将军张平击之【永和七年张平降秦已而二于燕通鉴以秦所授官系之】襄为平所败【败补迈翻】乃与平约为兄弟各罢兵　叚龛遣其属叚蕰来求救【蕰纡粉翻】诏徐州刺史荀羡将兵随蕰救之羡至琅邪【此古琅邪也】惮燕兵之强不敢进王腾冦鄄城【鄄城县汉属东郡晋属濮阳此非古鄄城县葢侨县也】羡进攻阳都防霖雨城壊获腾斩之【叚龛署王腾为徐州刺史屯阳都时降于燕为燕来冦】　冬十月癸巳朔日有食之　秦主生夜食枣多旦而有疾召太医令程延使诊之【诊止尹翻脉也】延曰陛下无它疾食枣多耳生怒曰汝非圣人安知吾食枣遂斩之　燕大司马恪围叚龛于广固诸将请急攻之恪曰用兵之势有宜缓者有宜急者不可不察若彼我势敌外有强援恐有腹背之患则攻之不可不急若我强彼弱无援于外力足制之者当覊縻守之以待其毙兵法十围五攻正谓此也【孙子曰用兵之法十则围之五则攻之】龛兵尚众未有离心济南之战【即淄水之战曰济南者以济水南北大界言之】非不锐也但龛用之无术以取败耳今凭阻坚城上下戮力我尽锐攻之计数日可拔然杀吾士卒必多矣自有事中原兵不蹔息【蹔与暂同】吾每念之夜而忘寐奈何轻用其死乎要在取之不必求功之速也诸将皆曰非所及也军中闻之人人感恱于是为髙墙深堑以守之【堑七艶翻】齐人争运粮以馈燕军龛婴城自守樵采路絶城中人相食龛悉众出战恪破之于围里【时外筑长围故战于围里】先分骑屯诸门【屯广固城诸门也骑竒寄翻】龛身自冲荡【荡徒朗翻又他浪翻】仅而得入余兵皆没于是城中气沮莫有固志【沮在吕翻】十一月丙子龛面出降并执朱秃送蓟【降戸江翻蓟音计】恪抚安新民悉定齐地徙鲜卑胡羯三千余戸于蓟燕主隽具朱秃五刑【朱秃杀慕容钩而奔龛见上卷十年】以叚龛为伏顺将军恪留慕容尘镇广固以尚书左丞鞠殷为东莱太守章武太守鲜于亮为齐郡太守乃还殷彭之子也彭时为燕大长秋以书戒殷曰王弥曹嶷必有子孙【嶷鱼力翻】汝善招抚勿寻旧怨以长乱源【长知两翻】殷推求得弥従子立嶷孙岩于山中请与相见深结意分【従才用翻下同分扶问翻】彭复遣使遗以车马衣服【复扶又翻遗于季翻】郡民由是大和【鞠彭自东莱归燕见九十一卷元帝大兴二年】荀羡闻龛已败退还下邳留将军诸葛攸髙平太守刘庄将三千人守琅邪参军谯国戴等将二千人守防山【杨正衡曰音遁】燕将慕容兰屯汴城【汴城即浚仪城余谓汴当作卞鲁国卞县城也刘昫曰兖州泗水县卞县古城也】羡击斩之　诏遣兼司空散骑常侍车灌等持节如洛阳修五陵【宣帝陵在河隂首阳山景帝陵曰峻平文帝陵曰崇阳武帝陵曰峻阳惠帝陵曰太阳散悉亶翻骑竒寄翻车尺奢翻】十二月庚戌帝及羣臣皆服缌临于太极殿三日【缌十五升布抽去其半临力鸩翻】　司州都督谢尚以疾不行以丹阳尹王胡之代之胡之廙之子也【王廙王敦之従弟见八十九卷愍帝建兴三年廙羊至翻又逸职翻】　是岁仇池公杨国従父俊杀国自立以俊为仇池公国子安奔秦【其后秦用偒安以取仇池岂即国之子邪】
　　升平元年春正月壬戌朔帝加元服太后诏归政大赦改元太后徙居崇徳宫　燕主隽徴幽州刺史乙逸为左光禄大夫逸夫妇共载鹿车子璋従数十骑服餙甚丽奉迎于道逸大怒闭车不与言到城深责之【到城谓到蓟城也永和八年燕王都蓟于龙城置留台以乙逸领留务葢以幽州刺史镇龙城也骑竒寄翻】璋犹不悛【悛丑缘翻下同】逸常忧其败而璋更被擢任歴中书令御史中丞【被皮义翻】逸乃叹曰吾少自修立【少诗照翻】克已守道仅能免罪璋不治节俭专为奢縦【治直之翻】而更居清显此岂惟璋之忝幸实时世之陵夷也　二月癸丑燕主隽立其子中山王暐为太子大赦改元光夀　太白入东井秦有司奏太白罚星东井秦分【分扶问翻】必有暴兵起京师秦主生曰太白入井自为渴耳【为于伪翻】何所怪乎　姚襄将图关中夏四月自北屈进屯杏城【北屈县汉属河东郡晋属平阳郡师古曰屈吾勿翻晋公子夷吾所居班志禹贡壶口山在北屈县东南水经注北屈西距河十里孟门山在河上襄葢自北屈渡河而屯杏城五代志汾州昌宁县有壶口山宋白曰慈州吉郷县汉北屈县今县北二十一里古城即汉理魏収地形志澄城县有杏城师古曰澄城汉冯翊之徴县也徴音惩据载记杏城在马兰山北杜佑曰姚苌置杏城镇在坊州西七里】遣辅国将军姚兰略地敷城【敷城唐坊州鄜城县是也后魏置敷城县隋改曰鄜城】曜武将军姚益生【曜武将军葢赵石氏所署置】左将军王钦卢各将兵招纳诸胡兰襄之从兄【従才用翻】益生襄之兄也　胡及秦民归之者五万余戸秦将苻飞龙击兰擒之襄引兵进据黄落秦主生遣卫大将军广平王黄眉平北将军苻道龙骧将军东海王坚【骧思将翻】建节将军邓羌【汉魏之间置建节中郎将后以为将军号】将歩骑万五千以御之襄坚壁不战羌谓黄眉曰襄为桓温张平所败锐气防矣【败补迈翻防息浪翻】然其为人强狠【狠户垦翻】若鼓噪扬旗直压其垒彼必忿恚而出【恚于避翻】可一战擒也五月羌帅骑三千压其垒门而陈【帅读曰率骑竒寄翻陈读曰阵】襄怒悉众出战羌阳不胜而走襄追之至于三原【三原在汉冯翊池阳县界宋白曰苻坚于嶻嶭北置三原防军后周置三原县】羌回骑击之黄眉等以大众继至襄兵大败襄所乗骏马曰黧眉騧【黧音黎又音良脂翻黒而黄色曰黧騧古瓜翻黄马黒喙曰騧】马倒秦兵擒而斩之弟苌帅其众降【苌仲良翻降戸江翻】襄载其父弋仲之柩在军中【柩巨救翻在牀曰尸在棺曰柩】秦主生以王礼葬弋仲于孤磐【孤磐在天水冀县界】亦以公礼葬襄黄眉等还长安生不之赏数众辱黄眉【数所角翻】黄眉怒谋弑生发觉伏诛事连王公亲戚死者甚众戊寅燕主隽遣抚军将军垂中军将军防防军将军平熈帅歩骑八万攻敕勒于塞北【新唐书曰敕勒其先匈奴也元魏时号髙车部其后讹为铁勒唐之铁勒十五种是也载记作丁零勑勒】大破之俘斩十余万获马十三万匹牛羊亿万头匈奴单于贺頼头帅部落三万五千口降燕【自东汉以来匈奴入居塞内者凡十九种贺頼其一也单音蝉】燕人处之代郡平舒城【汉代郡有平舒县勃海有东平舒县东平舒后汉属河间国晋属章武国代郡之平舒未甞改属书代郡以别章武之平舒代郡之平舒当在唐蔚之北界处昌吕翻】　秦主生梦大鱼食蒲【苻氏本蒲家也故以梦鱼食蒲为异】又长安謡曰东海大鱼化为龙男皆为王女为公生乃诛太师录尚书事广寗公鱼遵并其七子十孙金紫光禄大夫牛夷惧祸求为荆州【秦荆州治丰阳川】生不许以为中军将军引见调之曰【调徒雕翻调戏也】牛性迟重善持辕轭【辕辀也辕前曰轭加之牛项轭音厄】虽无骥足动负百石夷曰虽服大车未经峻壁愿试重载乃知勲绩【载才再翻】生笑曰何其快也公嫌所载轻乎朕将以鱼公爵位处公【处昌吕翻】夷惧归而自杀生饮酒无昼夜或连月不出奏事不省徃徃寝落【省悉景翻落当作格音閤留止不下曰格】或醉中决事左右因以为奸赏罚无凖或至申酉乃出视朝【朝直遥翻】乗醉多所杀戮自以眇目讳言残缺偏只少无不具之类误犯而死者不可胜数【胜音升数所具翻】好生剥牛羊驴马燖鸡豚鵞鸭【好呼到翻燖徐亷翻汤瀹去其毛曰燖】縦之殿前数十为羣或剥人面皮使之歌舞临观以为乐【乐音洛】甞问左右曰自吾临天下汝外间何所闻或对曰圣明宰世赏罚明当【当丁浪翻】天下唯歌太平怒曰汝媚我也引而斩之它日又问或对曰陛下刑罚防过又怒曰汝谤我也亦斩之勲旧亲戚诛之殆尽羣臣得保一日如度十年东海王坚素有时誉【时誉者为时人所称美也】与故姚襄参军薛讃权翼善讃翼密说坚曰【说输芮翻】主上猜忍虐中外离心方今宜主秦祀者非殿下而谁愿早为计勿使他姓得之坚以问尚书吕婆楼婆楼曰仆刀镮上人耳【魏晋之间率以刀镮筑杀人言将为生所杀也或曰刀以锋刃为用刀环以上无所用之婆楼以自喻镮户阖翻】不足以办大事仆里舎有王猛其人谋略不世出【不世出者言世间不常生此人】殿下宜请而咨之坚因婆楼以招猛一见如旧友语及时事坚大恱自谓如刘徳之遇诸葛孔明也【见六十五卷汉献帝建安十二年】六月太史令康权言于秦主生曰【姓谱曰康卫康叔之后亦西胡姓】昨夜三月并出孛星入太防连东井【孛蒲内翻】自去月上旬沈隂不雨以至于今将有下人谋上之祸【此亦据洪范五行传言之也沈持林翻】生怒以为妖言扑杀之【妖于骄翻扑弼角翻】特进领御史中丞梁平老等谓坚曰主上失徳上下嗷嗷【嗷嗷众口忍声】人懐异志燕晋二方伺隙而动【伺相吏翻】恐祸发之日家国俱亡此殿下之事也宜早图之坚心然之畏生趫勇未敢发【趫丘妖翻捷也】生夜对侍婢言曰阿灋兄弟亦不可信【阿传读従安入声】明当除之【明谓明旦犹言明日也】婢以告坚及坚兄清河王灋灋与梁平老及特进光禄大夫强汪帅壮士数百潜入云龙门【魏明帝起洛阳宫宫城正南门曰云龙门苻氏据长安亦以宫城正南门为云龙门帅读曰率下同】坚与吕婆楼帅麾下三百人鼓噪继进宿卫将士皆舎仗归坚【舎读曰舍】生犹醉寐坚兵至生惊问左右曰此辈何人左右曰贼也生曰何不拜之坚兵皆笑生又大言何不速拜不拜者斩之坚兵引生置别室废为越王寻杀之諡曰厉王【年二十三】坚以位让灋灋曰汝嫡嗣且贤宜立【坚母茍氏雄之元妃故谓坚为嫡嗣】坚曰兄年长宜立【长知两翻】坚母茍氏泣谓羣臣曰社稷事重小児自知不能它日有悔失在诸君羣臣皆顿首请立坚坚乃去皇帝之号【去羌吕翻】称大秦天王即位于太极殿【苻坚字永固雄之子也】诛生幸臣中书监董荣左仆射赵韶等二十余人大赦改元永兴追尊父雄为文桓皇帝母茍氏为皇太后妃茍氏为皇后世子宏为白皇太子以清河王灋为都督中外诸军事丞相录尚书事东海公诸王皆降爵为公以従祖右光禄大夫永安公矦为太尉晋公桞为车骑大将军尚书令【从才用翻骑竒寄翻】封弟融为阳平公双为河南公子丕为长乐公【乐音洛】晖为平原公熈为广平公叡为钜鹿公以汉阳李威为左仆射【李威于坚母有辟阳之宠故擢用之】梁平老为右仆射强汪为领军将军吕婆楼为司校尉王猛为中书侍郎融好文学【好呼到翻】明辩过人耳闻则诵过目不忘力敌百夫善骑射击刺少有令誉【少诗照翻】坚爱重之常与共议国事融经综内外刑政修明荐才扬滞补益多【大也】丕亦有文武才干治民断狱皆亚于融【史言坚有弟有子如此而无救于败亡明天之所弃非人之所能支也治直之翻断丁乱翻】威茍太后之姑子也素与魏王雄友善生屡欲杀坚頼威营救得免威得幸于茍太后坚事之如父威知王猛之贤常劝坚以国事任之坚谓猛曰李公知君犹鲍叔牙之知管仲也【管仲少与鲍叔牙游鲍叔知其贤善遇之管仲曰吾始困时与鲍叔贾分财多自与鲍叔不以我为贪知我贫也吾甞为鲍叔谋事而更穷困鲍叔不以我为愚知时有利不利也吾尝三仕三见逐鲍叔不以我为不肖知我不遭时也吾尝三战三北鲍叔不以我为怯知我有老母也公子紏败召忽死之吾幽囚受辱鲍叔不以我为无耻知我不羞小节而耻功名不显于天下也生我者父母知我者鲍子也】猛以兄事之　燕主隽杀叚龛阬其徒三千余人【龛苦含翻】　秋七月秦大将军冀州牧张平遣使请降【降户江翻】拜并州刺史　八月丁未立皇后何氏后故散骑侍庐江何凖之女也【散亶翻骑竒寄翻】礼如咸康而不贺【成帝咸康二年立杜后】　秦王坚以权翼为给事黄门侍郎【权翼仕秦乆当事任而卒归姚氏料其受苻坚信用虽不为庄舄之越吟固隐之于心也】薛讃为中书侍郎与王猛并掌机密九月追复太师鱼遵等官以礼改葬子孙存者皆随才擢叙　张平据新兴雁门西河太原上党上郡之地壁垒三百余夷夏十余万戸【壁垒葢时遭乱离豪望自相保聚所筑者石氏用张平为并州故得有其地有其民夏戸雅翻】拜置征镇欲与燕秦为敌国【石氏之败平两附燕秦今恃其强欲与燕秦为敌国】冬十月平寇略秦境【平葢间秦之有内难也安知由是而败亡乎】秦王坚以晋公桞都督并冀州诸军事加并州牧镇蒲阪以御之　十一月癸酉燕主隽自蓟徙都邺【蓟音计】　秦太后茍氏游宣明台见东海公灋之第门车马辐凑恐终不利于秦王坚乃与李威谋赐法死坚与法诀于东堂恸哭呕血諡曰献哀公封其子阳为东海公敷为清河公【为后阳谋复讐张本】　十二月乙巳燕主隽入邺宫大赦复作铜雀台【魏武建国于邺作铜雀台石氏増修之兵乱圮毁慕容都邺复作使如旧】　以太常王彪之为左仆射　秦王坚行至尚书以文案不治【治直之翻】免左丞程卓官以王猛代之坚举异才修废职课农桑恤困穷礼百神立学校旌节义继絶世秦民大恱【史言苻坚能用王猛以治秦校戸教翻】二年春正月司徒昱稽首归政【稽音啓】帝不许　初冯鸯既以上党来降【见上永和十一年】又附于张平又自归于燕既而复叛燕【复扶又翻】二月燕司徒上庸王评讨之不克　秦王坚自将讨张平【将即亮翻】以邓羌为前锋督防帅骑五千军于汾上【汾水之上也帅读曰率骑竒寄翻】平使养子蚝御之【蚝七吏翻】蚝多力趫防【趫丘妖翻】能曵牛却走城无髙下皆可超越与羌相持旬余莫能相胜三月坚至铜壁【河汾之间有铜川其民遇乱筑垒壁以自守因曰铜壁】平尽众出战蚝单马大呼出入秦陈者四五【呼火故翻陈读曰阵】坚募人生致之鹰扬将军吕光刺蚝中之【刺七亦翻中竹仲翻】邓羌擒蚝以献平众大溃平惧请降【降戸江翻下同】坚拜平右将军以蚝为虎贲中郎将【贲音奔将即亮翻下同】蚝本姓弓【姓谱弓姓鲁叔弓之后】上党人也坚宠待甚厚常置左右秦人称邓羌张蚝皆万人敌光婆楼之子也坚徙张平部民三千余戸于长安　甲戌燕主隽遣领军将军慕舆根将兵助司徒评攻冯鸯根欲急攻之评曰鸯壁坚不如缓之根曰不然公至城下经月未尝交锋贼谓国家力止于此遂相固结冀幸万一【言鸯心侥幸于万一可以保城也】今根兵初至形势方振贼众恐惧皆有离心计虑未定従而攻之无不克者遂急攻之鸯与其党果相猜忌鸯奔野王依吕防其众尽降　夏四月秦王坚如雍祠五畤六月如河东祠后土【用汉礼也雍于用翻畤音止】　秋八月豫州刺史谢奕卒奕安之兄也司徒昱以建武将军桓云代之云温之弟也访于仆射王彪之彪之曰云非不才然温居上流已割天下之半其弟复处西藩【东晋豫州镇江西建康在江东故以豫州为西藩复扶又翻处昌吕翻下同】兵权萃于一门非深根固蔕之宜人才非可豫量【量音良】但当令不与殿下作异者耳昱颔之曰君言是也壬申以呉兴太守谢万为西中将监司豫冀并四州诸军事豫州刺史【司豫冀并所统皆侨郡也监工衔翻】王羲之与桓温牋曰谢万才流经通【言其才具可以经世于时人流軰中为通逹也】使之处廊庙固是后来之秀今以之俯顺荒余近是违才易务矣【言边郡兵民皆兵荒之余雕瘵未苏而犷悍难调当俯就而柔顺之今万非其才而用之则为违才务事也以万之才可以处廊庙而使之处边鄙则为易事处昌吕翻近其靳翻】又遗万书曰【遗于季翻】以君迈徃不屑之韵而俯同羣碎诚难为意也【言其矜髙不屑军中之细务也】然所谓通识正当随事行藏耳愿君每与士卒之下者同甘苦则尽善矣万不能用徐兖二州刺史荀羡有疾以御史中丞郗昙为军司【昙徒含翻为万昙皆不胜其任张本　考异曰帝纪谢万为豫州下云郗昙为北中将督五州军事徐兖二州刺史昙传云荀羡有疾以昙为军司顷之羡徴还除昙北中将都督刺史按帝纪十二月北中将荀羡及慕容隽战于山茌王师败绩燕书十二月荀羡寇防山杀太守贾坚载记荀羡杀贾坚下云败羡复陷山庄故知八月昙未为徐兖二州恐始为军司耳】昙鉴之子也　九月庚辰秦王坚还长安以太尉矦守尚书令【永安公苻矦】于是秦大旱坚减膳彻乐命后妃以下悉去罗纨【师古曰纨素今之绢也去羌吕翻】山泽之利公私共之息兵养民旱不为灾王猛曰亲幸用事宗亲勲旧多疾之特进姑臧矦樊世本氐豪佐秦主健定关中谓猛曰吾辈耕之君食之邪猛曰非徒使君耕之又将使君炊之世大怒曰要当悬汝头于长安城门不然吾不处世【处昌吕翻】猛以白坚坚曰必杀此老氐然后百寮可肃防世入言事与猛争论于坚前世欲起击猛坚怒斩之于是羣臣见猛皆屛息【屏息不敢息也气一出入为息屏必郢翻】　赵之亡也其将张平李歴髙昌皆遣使降燕已而降晋又降秦各受爵位欲中立以自固【李歴髙昌初降晋张平降秦永和七年也八年歴昌降秦是年又与张平俱降燕苻生死后张平又降晋各受爵位将即亮翻使疏吏翻降戸江翻】燕主隽使司徒评讨张平于并州司空阳骛讨髙昌于东燕乐安王臧讨李歴于濮阳骛攻昌别将于黎阳不防歴奔荥阳其众皆降并州壁垒百余降于燕隽以右仆射恱绾为并州刺史以抚之平所署征西将军诸葛骧等帅壁垒百三十八降于燕【骧思将翻帅读曰率下同】隽皆复其官爵平帅众三千奔平阳复请降于燕【复扶又翻】　冬十月防山太守诸葛攸攻燕东郡入武阳【后汉东郡治东武阳武帝咸康二年封子允以东不可为国名而东郡有濮阳县改曰濮阳国允改封淮南还曰东郡赵王伦篡位废太孙臧为濮阳王东郡遂名濮阳此葢燕复名东郡晋志武阳县分属阳平郡刘昫曰魏州朝城县隋武阳县地天寳七年更名】燕主隽遣大司马恪统阳骛及乐安王臧之兵以击之攸败走还防山恪遂渡河略地河南分置守宰　燕主隽欲经营秦晋十二月令州郡校实见丁【校实检校其实数也见贤遍反】户留一丁余悉发为兵欲使歩卒满一百五十万期来春大集洛阳武邑刘贵上书极陈百姓雕弊发兵非法【法未有戸留一丁而悉发为兵者】必致土崩之变隽善之乃更令三五发兵寛其期日以来冬集邺时燕调发繁数【调徒吊翻数所角翻】官司各遣使者道路防午郡县苦之太尉领中书监封奕请自今非军期严急不得遣使【使疏吏翻】自余赋发皆责成州郡其羣司所遣弹督在外者一切摄还【摄收也追也】隽従之　燕防山太守贾坚屯山茌【山茌即前汉之茌县属防山郡后汉改曰山茌茌仕疑翻】荀羡引兵击之坚所将才七百余人【将即亮翻】羡兵十倍于坚坚将出战诸将皆曰众少不如固守【少诗沼翻】坚曰固守亦不能免不如战也遂出战身先士卒【先悉荐翻】杀羡兵千余人复还入城【复扶又翻下同】羡进攻之坚叹曰吾自结髪志立功名而每值穷阨岂非命乎【坚欲折其锋使羡惧而退耳羡进攻之坚计穷矣】与其屈辱而生不若守节而死乃谓将士曰今危困计无所设卿等可去吾将止死将士皆泣曰府君不出众亦俱死耳乃扶坚上马坚曰我如欲逃必不相遣今当为卿曹决鬭【为于伪翻】若势不能支卿等可趣去【趣读曰促】勿复顾我也乃门直出羡兵四集坚立马桥上左右射之【射而亦翻】皆应而倒羡兵众多従堑下斫桥坚人马俱陷生擒之遂拔山茌【堑七艶翻】羡谓坚曰君父祖世为晋臣奈何背本不降【背蒲妹翻降戸江翻下同】坚曰晋自弃中华非吾叛也【坚发此言江东将相其愧多矣】民既无主强则托命既已事人安可改节吾束脩自立【谓従师就学便有志于自立朱子曰脩脯也十脡为束古者従师必以束脩为礼】渉赵歴燕未甞易志【坚不降燕见九十八卷永和七年】君何怱怱相谓降乎羡复责之【复扶又翻】坚怒曰竖子児女御乃公【自称为乃公慢羡而孩视之也曰御者言若驾御児女然】羡怒执置雨中数日坚愤惋而卒【惋乌贯翻】燕青州刺史慕容尘遣司马恱明救防山羡兵大败燕复取山茌燕主隽以贾坚子活为任城太守【任音壬】荀羡疾笃徴还以郗昙为北中将都督徐兖青冀幽五州诸军事【五州惟徐州有实土郗丑之翻昙徒含翻】徐兖二州刺史镇下邳　燕呉王垂娶叚末柸女生子令寳叚氏才髙姓烈自以贵姓【叚与慕容本抗衡之国故自以为贵姓】不尊事可足浑后可足浑氏衔之燕主隽素不快于垂【事见上卷永和十年】中常侍湼皓【湼乃结翻姓也】因希防告叚氏及呉国典书令辽东髙弼为巫蛊欲以连污垂【晋制王国置典书典祠学官令慕容氏因之典书令天朝吏部尚书之职齐王攸传国相上长吏缺典书令请求差选是也西晋典书令在常侍侍上及渡江则侍郎次常侍而典书令居三卿下污乌故翻】隽收叚氏及弼下大长秋廷尉考验【下遐稼翻】叚氏及弼志气确然终无挠辞掠治日急【挠奴教翻掠音亮冶直之翻】垂愍之私使人谓叚氏曰人生防当一死何堪楚毒如此不若引服【引服自引而诬服也】叚氏叹曰吾岂爱死者耶若自诬以恶逆上辱祖宗下累于王【累力瑞翻】固不为也辩答益明故垂得免祸而叚氏竟死于狱中出垂为平州刺史镇辽东垂以叚氏女弟为继室可足浑氏黜之以其妹长安君妻垂垂不恱由是益恶之【为慕容垂出奔张本妻七细翻乌路翻】　匈奴刘阏头部落多叛惧而东走乗氷渡河半度而氷解后众悉归刘悉勿祈阏头奔代【代在北河之东阏于焉翻又于葛翻】悉勿祈务桓之子也【务桓卒见本卷永和十二年】
　　三年春二月燕主隽立子为济北王【济子礼翻】冲为中山王　燕人杀叚勤勤弟思来奔【叚勤降燕见上卷永和八年】　燕主隽宴羣臣于蒲池【蒲池在邺】语及周太子晋【周灵王之太子曰晋慧而早卒国语谏壅谷洛者即晋也晋既卒弟贵立是为景王景王崩而子朝子丐争立周遂以乱】潜然流涕曰【澘所奸翻】才子难得自景先之亡【燕太子晔字景先】吾髪中白【毛晃曰中直众翻半也】卿等谓景先何如司徒左长史李绩对曰献懐太子之在东宫【晔諡曰献怀】臣为中庶子【晋志曰太子中庶子职如侍中】太子志业敢不知之太子大徳有八至孝一也聪敏二也沈毅三也疾谀喜直四也【沈持林翻喜许记翻】好学五也多艺六也谦恭七也好施八也【好呼到翻施式防翻】隽曰卿誉之虽过【誉音余】然此児在吾死无忧矣景茂何如【燕太子暐字景荗】时太子暐侍侧绩曰皇太子天资岐嶷【嶷鱼力翻毛苌曰岐知意也嶷识也】虽八徳已闻而二阙未补好游畋而乐丝竹【乐五敎翻】此其所以损也隽顾谓暐曰伯阳之言药石之惠也【李绩字伯阳】汝宜诫之暐甚不平【为李绩以忧卒张本】隽梦赵王虎齧其臂【齧鱼结翻】乃发虎墓求尸不获购以百金邺女子李菟知而告之【莬同都翻】得尸于东明观下【水经注洹水东北流迳邺城南又更分为二水北迳东明观下观古玩翻】僵而不腐隽蹋而骂之曰【僵居良翻蹋与踏同】死胡何敢怖生天子数其残暴之罪而鞭之投于漳水尸倚桥柱不流【水经注漳水迳紫陌西赵建武十一年造紫陌浮桥慕容隽投石虎尸处也怖晋布翻数所具翻】及秦灭燕王猛为之诛李莬收而葬之【史终言之为于伪翻】　秦平羌防军髙离据略阳叛永安威公矦讨之未克而卒夏四月骁骑将军邓羌【骁坚尧翻】秦州刺史啖铁讨平之【啖徒覧翻氐姓也】　匈奴刘悉勿祈卒弟卫辰杀其子而代之五月秦王坚如河东六月大赦改元甘露　凉州牧张瓘猜忌苛虐専以爱憎为赏罚中殷郇谏之【郇须伦翻】瓘曰虎生三日自能食肉不须人教也由是人情不附辅国将军宋混性忠鲠瓘惮之欲杀混及弟澄因废凉王靓而代之【靓疾正翻又疾郢翻】徴兵数万集姑臧混知之与澄帅壮士杨和等四十余骑奄入南城【王隐晋书曰凉州城有龙形故曰卧龙城南北七里东西二里本匈奴所筑后张氏世居之又增筑四城箱各千歩并旧城为五又据张骏传骏于姑臧城南筑作五殿四面各依方色四时逓居之则南城张氏所居也帅读曰率骑奇寄翻】宣告诸营曰张瓘谋逆被太后令诛之【被皮义翻】俄而众至二千瓘帅众出战混击破之瓘麾下胪刺混不能穿甲【姓也风俗通古诸矦有都国胪陵如翻刺七亦翻下同】混擒之瓘众悉降【降户江翻】瓘与弟琚皆自杀混夷其宗族靓以混为使持节都督中外诸军事骠骑大将军酒泉郡矦代瓘辅政【骠匹妙翻】混乃请靓去凉王之号【张祚始称凉王见九十九卷永和十年张瓘推靓为凉王见上十一年去羌吕翻】复称凉州牧混谓胪曰卿刺我幸而不伤今我辅政卿其惧乎胪曰胪受瓘恩惟恨刺节下不深耳窃无所惧混义之任为心膂　髙昌不能拒燕秋七月自白马奔荥阳　秦王坚自河东还以骁骑将军邓羌为御史中丞【骁坚尧翻】八月以咸阳内史王猛为侍中中书令领京兆尹特进光禄大夫强徳太后之弟也【强太后秦主健之后也】酗酒豪横【酗吁句翻孔安国曰以酒为凶曰酗贾公彦曰据字酒防为凶是因酒为凶者也横户孟翻】掠人财货子女为百姓患猛下车收徳奏未及报已陈尸于市坚驰使赦之不及与邓羌同志疾紏案无所顾忌数旬之间权豪贵戚杀戮刑免者二十余人朝廷震栗奸猾屏气【屏必郢翻】路不拾遗坚叹曰吾始今知天下之有灋也　防山太守诸葛攸将水陆二万击燕【将即亮翻下同】入自石门屯于河渚燕上庸王评长乐太守傅顔帅歩骑五万与攸战于东阿攸兵大败【乐音洛帅读曰率骑奇寄翻】冬十月诏谢万军下蔡郗昙军髙平以击燕万矜豪傲物但以啸咏自髙未甞抚众兄安深忧之谓万曰汝为元帅【帅所类翻下同】宜数接对诸将以恱其心【数所角翻】岂有傲诞如此而能济事也万乃召集诸将一无所言直以如意指四坐云诸将皆劲卒诸将益恨之【如意铁如意也坐徂卧翻凡奋身行伍者以兵与卒为讳既为将矣而称之为卒所以益恨也】安虑万不免乃自队帅以下无不亲造厚相亲托【造七到翻晋史言安性迟缓而为其弟虑乃周密如此宜其能为晋室内消桓温之变外破苻秦之师也】既而万帅众入涡颍以援洛阳【涡水至山桑入淮颍水至下蔡入淮谢尚之兵自下蔡而入涡颍之间】郗昙以病退屯彭城万以为燕兵大盛故昙退即引兵还众遂惊溃【进师易退师难是以善将者欲退师必广为方畧而后引退不唯防敌人之追截亦虑已众之惊溃也】万狼狈单归军士欲因其败而图之以安故而止既至诏废万为庶人降昙号建武将军于是许昌颍川谯沛诸城相次皆没于燕　秦王坚以王猛为吏部尚书寻迁太子詹事十一月为左仆射余官如故　十二月封武陵王晞子防为梁王【防与璡同音津】　大旱　辛酉燕主隽寝疾谓大司马太原王恪曰吾病必不济今二方未平【二方谓晋秦也】景茂冲防国家多难吾欲效宋宣公以社稷属汝【难乃旦翻宋宣公舍其子与夷而立其弟穆公属之欲翻】何如恪曰太子虽防胜残致治之主也【胜音升治直之翻】臣实何人敢干正统隽怒曰兄弟之间岂虚饰邪恪曰陛下若以臣能荷天下之任者岂不能辅少主乎【荷下可翻少诗照翻】隽喜曰汝能为周公吾复何忧【复扶又翻】李绩清方忠亮汝善遇之【阙】　　　召呉王垂还邺【自辽东召还也】　秦王坚以王猛为辅国将军司校尉居中宿卫仆射詹事侍中中书令领选如故【选湏绢翻】猛上防辞让因荐散骑常侍阳平公融光禄散骑西河任羣【光禄散骑以光禄大夫为散骑常侍也散悉亶翻骑奇寄翻任音壬】处士京兆朱彤自代【处昌吕翻】坚不许而以融为侍中中书监左仆射任羣为光禄大夫领太子家令【晋志曰太子家令主刑狱谷货饮食职比司农少府】朱彤为尚书侍领太子庶子【汉制尚书有侍郎三十六人尚书郎初従三署诣台试守尚书郎中岁满称尚书郎三年称侍郎晋志曰庶子职比散骑常侍中书监令朱彤当作朱肜】猛时年三十六岁中五迁【猛自尚书左丞迁咸阳内史又迁侍中中书令领京兆尹又迁吏部尚书寻迁太子詹事为左仆射及今凡五迁】权倾内外人有毁之者坚輙罪之于是羣臣莫敢复言【复扶又翻】以左仆射李威领防军右仆射梁平老为使持节都督北垂诸军事镇北大将军戍朔方之西【使疏吏翻】丞相司马贾雍为云中防军戍云中之南燕所徴郡国兵悉集邺城【去年所徴今乃悉集】









　　资治通鉴卷一百
　　钦定四库全书
　　资治通鉴卷一百一　　　宋　司马光　撰
　　胡三省　音注
　　晋纪二十三【起上章涒滩尽着雍执徐凡九年】
　　孝宗穆皇帝下
　　升平四年春正月癸巳燕主儁大阅于邺欲使大司马恪司空阳骛将之入寇【骛音务将卽亮翻】会疾笃乃召恪骛及司徒评领军将军慕舆根等受遗诏辅政甲午卒【年四十二】戊子太子暐卽皇帝位【暐字景茂儁第三子按长厯是年正月甲戌朔今儁以甲午卒则戊子在甲午前卽位恐是戊戌】年十一大赦改元建熙　秦王坚分司置雍州【雍于用翻】以河南公双爲都督雍河凉三州诸军事征西大将军雍州刺史改封赵公镇安定【河凉二州非秦土也双所督实土惟安定五郡耳爲双以安定叛张本】封弟忠爲河南公　仇池公杨俊卒子世立　二月燕人尊可足浑后爲皇太后以太原王恪爲太宰专録朝政【録总也朝直遥翻】上庸王评爲太傅阳骛爲太保慕舆根爲太师参辅朝政【朝直遥翻下同】根性木强【师古曰木谓质直强音其两翻】自恃先朝勲旧【自皝以来根屡有战功】心不服恪举动倨傲时太后可足浑氏颇预外事根欲爲乱乃言于恪曰今主上幼冲母后干政殿下宜防意外之变思有以自全且定天下者殿下之功也兄亡弟及古今成法【此殷法也非周法也】俟毕山陵宜废主上爲王殿下自践尊位以爲大燕无穷之福恪曰公醉邪何言之悖也【悖蒲内翻又蒲没翻】吾与公受先帝遗诏云何而遽有此议根愧谢而退恪以告呉王垂垂劝恪诛之恪曰今新遭大丧二邻观衅【二邻谓晋秦也】而宰辅自相诛夷恐乖远近之望且可忍之秘书监皇甫真言于恪曰根本庸竖过防先帝厚恩引参顾命而小人无识自国哀已来骄狠日甚将成祸乱【狠戸垦翻】明公今日居周公之地当爲社稷深谋早爲之所恪不聴根又言于可足浑氏及燕主暐曰太宰太傅将谋不轨臣请帅禁兵以诛之【帅读曰率】可足浑氏将从之暐曰二公国之亲贤先帝选之托以孤嫠【嫠陵之翻无夫曰嫠】必不肯尔安知非太师欲爲乱也乃止根又思恋东土【龙城在邺城东北故曰东土】言于可足浑氏及暐曰今天下萧条外寇非一国大忧深不如还东恪闻之乃与太傅评谋宻奏根罪状使右衞将军傅顔就内省诛根并其妻子党与大赦【既诛根及其妻子党与恐众心反侧故肆赦以安之】是时新遭大丧诛夷狼籍内外恟惧【恟许拱翻】太宰恪举止如常人不见其有忧色每出入一人步从【从才用翻】或说以宜自严备【说输芮翻】恪曰人情方惧当安重以镇之柰何复自惊扰众将何仰【复扶又翻】由是人心稍定恪虽综大任而朝廷之礼兢兢严谨每事必与司徒评议之未尝専决虚心待士谘询善道量才授任【量音良】人不逾位官属朝臣或有过失【朝直遥翻】不显其状随宜他叙不令失伦【以叙迁爲他官不令失其伦等也】唯以此爲贬时人以爲大愧莫敢犯者或有小过自相责曰尔复欲望宰公迁官邪【恪爲太宰故称之爲宰公复扶又翻】朝廷初闻燕主儁卒皆以爲中原可图桓温曰慕容恪尚在忧方大耳【史言慕容恪能辅幼主桓温能料敌】三月己夘燕主儁于龙陵【陵在龙城因以爲名】諡曰景昭皇帝庙号烈祖所征郡国兵以燕朝多难【难乃旦翻】互相惊动往往擅自散归自邺以南道路断塞【塞悉则翻】太宰恪以呉王垂爲使持节征南将军都督河南诸军事兖州牧荆州刺史镇梁国之蠡台【使疏吏翻下同】孙希爲并州刺史傅顔爲防军将军帅骑二万观兵河南临淮而还境内乃安【史言恪当国有大忧众心危疑之际处之有方帅读曰率骑竒寄翻观古玩翻示之也观兵曜兵以示之也】希泳之弟也【孙泳拒赵见九十六卷成帝咸康四年史书孙泳鞠彭宋烛之子弟皆贵显于燕所以劝委质者能守死而不贰子孙必获其福也】　匈奴刘衞辰遣使降秦【降戸江翻】请田内地春来秋返秦王坚许之夏四月云中护军贾雍遣司马徐赟帅骑袭之【赟于伦翻】大获而还坚怒曰朕方以恩信懐戎狄而汝贪小利以败之何也【败补迈翻】黜雍以白衣领职遣使还其所获慰抚之衞辰于是入居塞内贡献相寻　夏六月代王什翼犍妃慕容氏卒【犍居言翻】　秋七月刘衞辰如代会因求婚什翼犍以女妻之【妻七细翻】　八月辛丑朔日有食之既　谢安少有重名【少诗照翻】前后征辟皆不就寓居会稽【会工外翻】以山水文籍自娯虽爲布衣时人皆以公辅期之士大夫至相谓曰安石不出当如苍生何【谢安字安石江东人士始焉所期望者殷浩浩旣无以满众望矣继而所望者谢安而安卒能匡辅晋室世之论者皆优安而劣浩余谓盛名之下其实难副浩之所以败正以与桓温齐名其心易温又值石氏之乱以爲可以立功败于轻率也谢安当桓温擅政之时又身尝爲之僚属而惩浩之所以失戒温而爲之备温旣死而值秦之强兢兢焉爲自保之谋常持惧心此其所以济也史氏谓其能矫情镇物盖因屐齿之折白鸡之梦而知之耳】安每游东山【东山在今绍兴府上虞县西南四十五里安故居今爲国庆禅寺】常以妓女自随【妓渠绮翻】司徒昱闻之曰安石既与人同乐【乐音洛】必不得不与人同忧召之必至安妻刘惔之妹也见家门贵盛【刘惔以清谈贵显而谢尚谢弈谢万皆爲方伯盛于一时惔徒甘翻】而安独静退谓曰丈夫不如此也安掩鼻曰恐不免耳【言恐亦不免如诸兄弟也】及弟万废黜安始有仕进之志时已年四十余征西大将军桓温请爲司马安乃赴召温大喜深礼重之　冬十月乌桓独孤部鲜卑没弈干各帅众数万降秦秦王坚处之塞南【帅读曰率降戸江翻处昌吕翻下同】阳平公融谏曰戎狄人面兽心不知仁义其稽颡内附实贪地利非怀德也【稽音启】不敢犯边实惮兵威非感恩也今处之塞内与民杂居彼窥郡县虚实必爲边患不如徙之塞外以防未然坚从之　十一月封桓温爲南郡公温弟冲爲丰城县公子济爲临贺县公　燕太宰恪欲以李绩爲右仆射燕主暐不许恪屡以爲请暐曰万机之事皆委之叔父伯阳一人暐请独裁出爲章武太守以忧卒【暐不平李绩事见上卷上年】
　　五年春正月戊戌大赦　刘衞辰掠秦边民五十余口爲奴婢以献于秦秦王坚责之使归所掠衞辰由是叛秦专附于代【史言夷狄反覆难保】　东安简伯郗昙卒【郗丑之翻昙徒含翻】二月以东阳太守范汪都督徐兖冀青幽五州诸军事兼徐兖二州刺史　平阳人举郡降燕【平阳时属张平】燕以建威将军段刚爲太守遣督护韩苞将兵共守平阳　方士丁进有宠于燕主暐欲求媚于太宰恪说恪令杀太傅评【说输芮翻】恪大怒奏収斩之　高昌卒【三年高昌奔荥阳】燕河内太守吕护并其众遣使来降拜防冀州刺史护欲引晋兵以袭邺三月燕太宰恪将兵五万冠军将军皇甫真将兵万人共讨之【将即亮翻冠古玩翻】燕兵至野王护婴城自守护军将军傅顔请急攻之以省大费恪曰老贼经变多矣观其守备未易猝攻【易以豉翻】而多杀士卒顷攻黎阳多杀精锐卒不能防【事见上卷二年】自取困辱护内无蓄积外无救援我深沟高垒坐而守之休兵养士离间其党【间古苋翻】于我不劳而贼势日蹙不过十旬取之必矣何爲多杀士卒以求且夕之功乎乃筑长围守之　夏四月桓温以其弟黄门郎豁都督沔中七郡诸军事【魏置中书监令又置通事郎黄门郎沔中七郡魏兴新城上庸襄阳义成竟陵江夏也】兼新野义城二郡太守【城当作成】将兵取许昌破燕将慕容尘　凉骠骑大将军宋混疾甚【骠匹妙翻骑竒寄翻】张靓及其祖母马氏往省之【靓疾正翻又疾郢翻省悉景翻】曰将军万一不幸寡妇孤儿将何所托欲以林宗继将军可乎混曰臣子林宗幼弱不堪大任殿下傥未弃臣门臣弟澄政事愈于臣但恐其儒缓机事不称耳【凡儒者多务为舒缓而不能应机以趋事赴功称尺证翻】殿下防励而使之可也混戒澄及诸子曰吾家受国大恩当以死报无恃势位以骄人又见朝臣皆戒之以忠贞【朝直遥翻】及卒行路爲之挥涕【卒子恤翻爲于僞翻】靓以澄爲领军将军辅政　五月丁巳帝崩【年十九】无嗣皇太后令曰琅邪王丕中兴正统【元帝明帝成帝皆正统相传琅邪王丕成帝长子也故曰中兴正统】义望情地莫与爲比其以王奉大统于是百官备法驾迎于琅邪第庚申卽皇帝位大赦壬戌改封东海王弈爲琅邪王秋七月戊午葬穆帝于永平陵庙号孝宗　燕人围野王数月吕护遣其将张兴出战顔击斩之城中日蹙皇甫真戒部将曰护势穷犇突必择虚隙而投之吾所部士卒多羸器甲不精宜深爲之备乃多课橹楯亲察行夜者【将卽亮翻羸伦爲翻楯食尹翻行下孟翻】护食尽果夜悉精锐趋真所部【趋七喻翻】突围不得出太宰恪引兵击之护众死伤殆尽弃妻子犇荥阳恪存抚降民给其廪食【降户江翻】徙士人将帅于邺自余各随所乐【帅所类翻乐音洛】以护参军广平梁琛爲中书著作郎【晋武帝以秘书并中书省故曰中书著作郎琛丑林翻】　九月戊申立妃王氏爲皇后后蒙之女也穆帝何皇后称穆皇后居永安宫　凉右司马张邕恶宋澄专政【恶乌路翻下同】起兵攻澄杀之并灭其族【宋澄岂特机事不称哉遂赤其族以此知经世非儒缓者所能爲也】张靓以邕爲中护军叔父天锡爲中领军同辅政　张平袭燕平阳杀段刚韩苞又攻鴈门杀太守单男【单音善姓也】旣而爲秦所攻平复谢罪于燕以求救【复扶又翻】燕人以平反覆弗救也平遂爲秦所灭　乙亥秦大赦　徐兖二州刺史范汪素爲桓温所恶【桓温初以安西镇上流汪爲上佐盖恶其异已也若汪于此时能立异必知温之心迹矣恶乌路翻】温将北伐命汪帅众出梁国【帅读曰率】冬十月坐失期免爲庶人遂废卒于家【卒子恤翻】子好儒学【好呼到翻】性质直常谓王弼何晏之罪深于桀纣或以爲贬之太过曰王何蔑弃典文幽沈仁义【沈持林翻】游辞浮说波荡后生使搢绅之徒翻然改辙以至礼坏乐崩中原倾覆遗风余俗至今爲患桀纣纵暴一时适足以丧身覆国【丧息浪翻】爲后世戒岂能廻百姓之视聴哉故吾以爲一世之祸轻歴代之患重自丧之恶小迷众之罪大也【丧息浪翻】　吕护复叛犇燕燕人赦之以爲广州刺史【燕无广州以刺史之名授护耳】　凉张邕骄矜淫纵树党专权多所刑杀国人患之张天锡所亲敦煌刘肃谓天锡曰【敦徒门翻】国家事欲未静天锡曰何谓也肃曰今防军出入有似长宁【长宁侯张祚也】天锡惊曰我固疑之未敢出口计将安出肃曰正当速除之耳天锡曰安得其人肃曰肃卽其人也肃时年未二十天锡曰汝年少【少诗照翻】更求其助肃曰赵白驹与肃二人足矣十一月天锡与邕俱入朝【朝直遥翻】肃与白驹从天锡肃斫之不中【中竹仲翻】白驹继之又不克二人与天锡俱入宫中邕得逸走帅甲士三百余人攻宫门天锡登屋大呼曰【帅读曰率呼火故翻】张邕凶逆无道旣灭宋氏又欲倾覆我家汝将士世爲凉臣何忍以兵相向邪【将卽亮翻】今所取者止张邕耳它无所问于是邕兵悉散走邕自刎死尽灭其族党【刎扶粉翻】靓以天锡爲使持节冠军大将军都督中外诸军事辅政【自张重华没后张祚张瓘宋混宋澄以及张邕张天锡遁相屠灭凉浸衰矣使疏吏翻冠古玩翻】十二月始改建兴四十九年奉升平年号【凉至是方奉建康年号】诏以靓爲大都督督陇右诸军事凉州刺史防校尉西平公　燕大赦秦王坚命牧伯守宰各举孝弟廉直文学政事察其所举得人者赏之非其人者罪之由是人莫敢妄举而请托不行士皆自励虽宗室外戚无才能者皆弃不用当是之时内外之官率皆称职【称尺证翻】田畴修辟仓库充实盗贼屏息【屏必郢翻】　是嵗归义侯李势卒【永和三年李势降至是而卒】哀皇帝【讳丕成帝长子也字千龄咸康八年封琅邪王諡法防仁短折曰哀】
　　隆和元年春正月壬子大赦改元　甲寅减田租畆収二升【成帝咸和五年始度百姓田畆取十分之一率亩税米三升今减之畆収二升】　燕豫州刺史孙兴请攻洛阳曰晋将陈祐弊卒千余介守孤城不足取也【将卽亮翻介如字独也又音戞】燕人从其言遣宁南将军吕防屯河隂　二月辛未以呉国内史庾希爲北中郎将徐兖二州刺史镇下邳龙骧将军袁真爲西中郎将监护豫司并冀四州诸军事豫州刺史镇汝南【希真旣并假节职任宜同之矣希亦当带并防之职史逸之也骧思将翻监工衔翻】并假节希氷之子也【庾氷秉政于咸康】丙子拜帝母周贵人爲皇太妃仪服拟于太后燕吕防攻洛阳三月乙酉河南太守戴施犇宛【永和十二】
　　【年桓温留戴施戍洛阳宛于元翻】陈祐告急五月丁巳桓温遣庾希及竟陵太守邓遐帅舟师三千人助祐守洛阳【帅读曰率】遐岳之子也【邓岳王敦将也敦败后自归着功交广】温上疏请迁都洛阳自永嘉之乱播流江表者一切北徙以实河南朝廷畏温不敢爲异而北土萧条人情疑惧虽并知不可莫敢先谏散骑常侍领著作郎孙绰上疏曰【晋志曰著作郎周左史之任也汉东京图籍在东观故使儒者著作东观有其名尚未有官魏明帝太和中诏置著作郎于此始有其官中书省晋惠帝置秘书监并统著作省盖著作虽别置省而犹秘书也余按班固西都赋曰承明金马著作之廷如是则汉西都虽未置著作之官而承明金马亦著作之所也散悉亶翻骑竒寄翻】昔中宗龙飞【元帝庙号中宗】非惟信顺协于天人【易大传曰天之所助者顺也人之所助者信也】实赖万里长江画而守之耳今自丧乱已来六十余年【自贾后之废赵王伦之诛继而诸王交兵胡羯乗之而起天下大乱至是六十余年矣丧息浪翻】河洛丘墟函夏萧条【函容也夏大也言平原之地所函容者大也夏户雅翻】士民播流江表已经数世存者老子长孙【长知两翻】亡者丘陇成行【行戸刚翻】虽北风之思感其素心目前之哀实爲交切若迁都旋轸之日【贾公彦曰若不定之辞】中兴五陵卽复缅成遐域【中兴五陵元帝建平陵明帝武平陵成帝兴平陵康帝崇平陵穆帝永平陵皆在江南缅远也遐亦远也】泰山之安既难以理保【言以理观之迁都于洛难以保泰山之安也】烝烝之思岂不纒于圣心哉【烝烝进进也言若迁洛纒心于江南陵寝孝思进进也】温今此举诚欲大览始终爲国远图而百姓震骇同怀危惧岂不以反旧之乐賖趋死之忧促哉【乐音洛趋七喻翻】何者植根江外数十年矣【中原以江南爲江外亦曰江表】一朝顿欲防之驱踧于穷荒之地【踧昌六翻】提挈万里逾险浮深离坟墓【离力智翻】弃生业田宅不可复售【复扶又翻】舟车无从而得舍安乐之国适习乱之乡将顿仆道涂飘溺江川仅有达者【溺奴狄翻】此仁者所宜哀矜国家所宜深虑也臣之愚计以爲且宜遣将帅有威名资实者先镇洛阳【将卽亮翻帅所类翻】扫平梁许【梁谓梁国许谓许昌皆当江南入洛之要路】清壹河南运漕之路旣通开垦之积已丰豺狼远窜中夏小康然后可徐议迁徙耳【戛户雅翻】柰何舍百胜之长理举天下而一掷哉绰楚之孙也【孙楚仕武帝时有才名】少慕高尚【少诗照翻】尝着遂初赋以见志温见绰表不悦曰致意兴公【孙绰字兴公】何不寻君遂初赋而知人家国事邪时朝廷忧惧将遣侍中止温扬州刺史王述曰温欲以虚声威朝廷耳非事实也但从之自无所至乃诏温曰在昔丧乱忽涉五纪【孔頴达曰言在昔者自下本上之辞言昔在者从上自下爲称丧息浪翻自惠帝永兴元年刘渊始乱距是嵗五十九年自怀帝永嘉五年洛阳防距是嵗五十年】戎狄肆暴继袭凶迹眷言西顾慨叹盈怀知欲躬帅三军荡涤氛秽廓清中畿【中畿王畿也周礼九畿王畿方千里其外侯甸男采衞蛮夷镇蕃皆以五百里言之王畿在九畿之中故此曰中畿帅读曰率】光复旧京非夫外身徇国孰能若此诸所处分【处昌吕翻分扶问翻】委之高筭但河洛丘墟所营者广经始之勤致劳怀也事果不行温又议移洛阳钟虡【虡音巨】述曰永嘉不竞暂都江左方当荡平区宇旋轸旧京若其不尔宜改迁园陵不应先事钟虡温乃止朝廷以交广辽远【温督荆司雍益梁宁交广八州】改授温都督并司冀三州温表辞不受　秦王坚亲临太学考第诸生经义与博士讲论自是每月一至焉　六月甲戌燕征东参军刘防刺杀征东将军冀州刺史范阳王友于信都【刺七亦翻】秋七月吕护退守小平津【以晋援兵至也】中流矢而卒【中竹仲翻】
　　燕将段崇収军北渡屯于野王邓遐进屯新城【新城春秋戎蛮子之国也自汉以来属河南隋改爲伊阙县】八月西中郎将袁真进屯汝南运米五万斛以馈洛阳　冬十一月代王什翼犍纳女于燕【犍居言翻】燕人亦以女妻之【妻七细翻】　十二月戊午朔日有食之　庾希自下邳退屯山阳袁真自汝南退屯寿阳【以洛阳兵解退屯而燕兵寻复至矣】
　　兴宁元年春二月己亥大赦改元　三月壬寅皇太妃周氏薨于琅邪第癸卯帝就第治丧【治直之翻】诏司徒会稽王昱总内外众务帝欲爲太妃服三年【爲于僞翻】仆射江虨启于礼应服缌麻【虨逋闭翻】又欲降服朞虨曰厌屈私情所以上严祖考乃服缌麻【周礼曰王爲诸侯缌缞弁而加环绖又礼爲人后者爲之子故爲所后服斩衰三年而降其父母朞虨以爲应服缌者盖以帝入后大宗则周氏者琅邪之母当以服诸侯者服之也厌于叶翻严尊也】　夏四月燕宁东将军慕容忠攻荥阳太守刘远远犇鲁阳五月加征西大将军桓温侍中大司马都督中外诸军録尚书事假黄钺温以抚军司马王坦之爲长史坦之述之子也又以征西掾郗超爲参军王珣爲主簿每事必与二人谋之府中爲之语曰髯参军短主簿【以超多髯而珣短也掾于绢翻郗丑之翻】能令公喜能令公怒【令力呈翻】温气槩高迈罕有所推与超言常自谓不能测倾身待之超亦深自结纳珣导之孙也与谢皆爲温掾温俱重之曰谢掾年四十必拥旄杖节王掾当作黑头公皆未易才也【易以豉翻】奕之子也【升平二年谢奕卒】　以西中郎将袁真都督司冀并三州诸军事北中郎将庾希都督青州诸军事　癸卯燕人拔宻城【宻县汉属河南郡晋属荥阳郡】刘远犇江陵　秋八月有星孛于角亢【角二星亢四星晋天文志角亢氐郑兖州分孛蒲内翻亢居郎翻】　张靓祖母马氏卒【靓疾正翻又疾郢翻】尊庶母郭氏爲太妃郭氏以张天锡专政与大臣张钦等谋诛之事泄钦等皆死靓惧以位让天锡天锡不受右将军刘肃等劝天锡自立闰月天锡使肃等夜帅兵入宫弑靓【帅读曰率下同　考异曰帝纪天锡杀靓自立在七月今从晋春秋】宣言暴卒諡曰冲公天锡自称使持节大都督大将军凉州牧西平公【使疏吏翻】时年十八尊母刘美人曰太妃遣司马纶骞奉章诣建康请命【纶姓也姓谱曰魏志孙文端臣纶直】并送御史俞归东还【穆帝永和三年归使凉州今乃还】　癸亥大赦　冬十月燕镇南将军慕容尘攻陈留太守袁披于长平【长平县前汉属汝南郡后汉晋属陈郡贤曰长平故城在今陈州宛丘县西北】汝南太守朱斌乗虚袭许昌克之【考异曰燕书作朱黎今从晋帝纪】　代王什翼犍击高车大破之【高车卽敕勒也俗乗高轮车故亦号高车部李延寿曰高车盖古赤狄之余种也初号爲狄歴北方以爲高车丁零其迁徙随水草衣皮食肉与柔然同唯车输高大辐数至多犍居言翻】俘获万余口马牛羊百余万头　以征虏将军桓冲爲江州刺史十一月姚襄故将张骏杀江州督护赵毗帅其徒北叛冲讨斩之【桓温之破姚襄获襄将张骏杨凝等徙于寻阳】
　　二年春正月丙辰燕大赦　二月燕太傅评龙骧将军李洪略地河南【骧思将翻】　三月庚戍朔大阅户口令所在土断【令西北士民侨寓东南者所在以土著爲断也断丁乱翻】严其法制谓之庚戌制　帝信方士言断谷饵药以求长生【断读曰短】侍中高崧谏曰此非万乗所宜爲【乗绳证翻】陛下兹事实日月之食【论语子贡曰君子之过也如日月之食焉】不聴辛未帝以药发不能亲万几禇太后复临朝摄政【穆帝以幼冲嗣位禇太后临朝称制升平元年帝加元服太后归政帝卽位年长矣以疾不能亲政太后复临朝复扶又翻朝直遥翻】　夏四月甲辰燕李洪攻许昌汝南败晋兵于悬瓠【败补迈翻水经注曰悬瓠城汝南郡治也城之西北汝水枝别左出西北流又屈西东转又西南防汝形如垂瓠因以名城瓠音胡又音互】颍川太守李福战死汝南太守朱斌犇寿春陈郡太守朱辅退保彭城大司马温遣西中郎将袁真等御之【去年五月加桓温督録假黄钺至是书其官名而不姓坚冰至矣】温帅舟师屯合肥【帅读曰率】燕人遂拔许昌汝南陈郡徙万余户于幽冀二州遣镇南将军慕容尘屯许昌　五月戊辰以扬州刺吏王述爲尚书令加大司马温扬州牧録尚书事壬申使侍中召温入参朝政温辞不至王述毎受职不爲虚让其所辞必于不受及爲尚书令子坦之白述故事当让述曰汝谓我不堪邪坦之曰非也但克让自美事耳述曰旣谓堪之何爲复让【复扶又翻】人言汝胜我定不及也　六月秦王坚遣大鸿胪拜张天锡爲使持节爲大将军凉州牧西平公秋七月丁卯诏复征大司马温入朝八月温至赭圻
　　诏尚书车灌止之温遂城赭圻居之【赭圻在宣城界南史沈攸之自虎槛洲进攻赭圻陶亮等自鹊头引兵救之刘昫曰宣州南陵县汉春谷县地梁置南陵县旧治赭圻城唐长安四年移治青阳城按温表云春谷县之赭圻城在江东岸临当濡须口上二十里距建康宫三百二十里南有声里比有高安戌车昌遮翻圻渠希翻】固让内録【内録谓録尚书事也】遥领扬州牧秦汝南公腾谋反伏诛腾秦主生之弟也是时生弟晋公桺等犹有五人王猛言于坚曰不去五公终必爲患坚不从【爲后桺等反张本去吕翻】　燕侍中慕舆龙诣龙城徙宗庙及所留百官皆诣邺　燕太宰恪将取洛阳　【考异曰帝纪慕容暐寇洛阳上云苻坚别帅侵河南按明年恪拔洛阳坚亲将以备潼闗是未敢与燕争河南也十六国春秋坚传亦无此举帝纪恐误】先遣人招纳土民远近诸坞皆归之乃使司马悦希军于盟津【盟读曰孟】豫州刺史孙兴军于成臯初沈充之子劲以其父死于逆乱【见九十三卷明帝太宁二年】志欲立功以雪旧耻年三十余以刑家不得仕呉兴太守王胡之爲司州刺史上疏称劲才行【行下孟翻】请解禁锢参其府事朝廷许之会胡之以病不行及燕人逼洛阳冠军将军陈祐守之【冠古玩翻】众不过二千劲自表求配祐効力诏以劲补冠军长史令自募壮士得千余人以行劲屡以少击燕众摧破之【少诗沼翻】而洛阳粮尽援絶祐自度不能守【度徒洛翻】乃以救许昌爲名九月留劲以五百人守洛阳祐帅众而东【帅读曰率】劲喜曰吾志欲致命【论语子张曰士见危致命朱子曰致命谓委致其命犹言授命也】今得之矣祐闻许昌已没遂犇新城燕悦希引兵略河南诸城尽取之　秦王坚命公国各置三卿【晋制王国置郎中令中尉大农爲三卿秦因其制】并余官皆聴自采辟独爲置郎中令【爲于僞翻】富商赵掇等车服僣侈诸公竞引以爲卿【掇陟劣翻又都活翻】黄门侍郎安定程宪请治之【治直之翻】坚乃下诏称本欲使诸公延选英儒乃更猥滥如是宜令有司推检辟召非其人者悉降爵爲侯自今国官皆委之铨衡【铨衡谓吏部尚书也】自非命士已上不得乗车马去京师百里内工商皁不得服金银锦绣犯者弃市于是平阳平昌九江陈留安乐五公皆降爵爲侯【乐音洛】三年春正月庚申皇后王氏崩　刘衞辰复叛代【刘卫辰附代见上升平五年复扶又翻】代王什翼犍东渡河击走之【犍居言翻】什翼犍性寛厚郎中令许谦盗绢二匹什翼犍知而匿之【按北史代国俗无缯帛而谦盗之其罪在不赦而什翼犍能容之故史以此言其寛厚之一端】谓左长史燕鳯曰吾不忍视谦之面若谦慙而自杀是吾以财杀士也尝讨西部叛者流矢中目【中竹仲翻】旣而获射者羣臣欲脔割之什翼犍曰彼各爲其主鬬耳【爲于僞翻】何罪遂释之　大司马温移镇姑孰【温又自赭圻而东镇姑孰】二月乙未以其弟右将军豁监荆州扬州之义城雍州之京兆诸军事领荆州刺史【义城郡置于襄阳襄阳郡属荆州而义城郡领扬州淮南之平阿下蔡盖桓宣先从祖约退屯淮南后镇襄阳陶侃以其淮南部曲置义成郡于谷城盖有扬州之民而又置扬州侨县于谷城谷城荆州统内之地也故曰荆州扬州之义成曰义成者言以义成军因而名郡后人又于成字旁添土失其初立郡之防矣京兆郡属雍州时亦侨立于襄阳雍于用翻】加江州刺史桓冲监江州及荆豫八郡诸军事【初冲刺江州领西阳谯二郡太守今加监荆州之江夏随郡豫州之汝南西阳新蔡颍川凡六郡通所镇寻阳爲八郡监工衔翻　考异曰帝纪云冲领南蛮校尉按江左唯荆州领南蛮冲传亦无盖纪因桓豁重出今不取】并假节司徒昱闻陈祐弃洛阳会大司马温于冽洲【今姑孰江中有冽山卽其地】共议征讨丙申帝崩于西堂【年二十五西堂太极殿西堂也建康太极殿有东西堂东堂以见羣臣西堂爲卽安之地】事遂寝帝无嗣丁酉皇太后诏以琅邪王奕承大统【奕当作弈】百官奉迎于琅邪第是日卽皇帝位大赦　秦大赦改元建元　燕太宰恪呉王垂共攻洛阳恪谓诸将曰卿等常患吾不攻今洛阳城高而兵弱易克也【易以防翻】勿更畏懦而怠惰遂攻之三月克之执扬武将军沈劲劲神气自若恪将宥之中军将军慕舆防曰劲虽奇士观其志度终不爲人用今赦之必爲后患遂杀之恪略地至崤渑【崤崤谷也渑渑池也渑弥兖翻】闗中大震秦王坚自将屯陕城以备之【将卽亮翻陕式冉翻】燕人以左中郎将慕容筑爲洛州刺史镇金墉【筑张六翻】呉王垂爲都督荆扬洛徐兖豫雍益凉秦十州诸军事征南大将军荆州牧配兵一万镇鲁阳【雍于用翻】太宰恪还邺谓僚属曰吾前平广固不能济辟闾蔚【见上卷穆帝永和十二年】今定洛阳使沈劲爲戮虽皆非本情然身爲元帅实有愧于四海【帅读曰率】朝廷嘉劲之忠赠东阳太守
  </div>
  <div class="pagination">
   <a href="资治通鉴四库_page25.html">
    上一页
   </a>
   <span>
    ...
   </span>
   <a href="资治通鉴四库_page21.html">
    21
   </a>
   <a href="资治通鉴四库_page22.html">
    22
   </a>
   <a href="资治通鉴四库_page23.html">
    23
   </a>
   <a href="资治通鉴四库_page24.html">
    24
   </a>
   <a href="资治通鉴四库_page25.html">
    25
   </a>
   <span class="current-page">
    26
   </span>
   <a href="资治通鉴四库_page27.html">
    27
   </a>
   <a href="资治通鉴四库_page28.html">
    28
   </a>
   <a href="资治通鉴四库_page29.html">
    29
   </a>
   <a href="资治通鉴四库_page30.html">
    30
   </a>
   <a href="资治通鉴四库_page31.html">
    31
   </a>
   <span>
    ...
   </span>
   <a href="资治通鉴四库_page27.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
