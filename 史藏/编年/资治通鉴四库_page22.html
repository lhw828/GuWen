<!DOCTYPE html>
<html>
 <head>
  <meta charset="utf-8"/>
  <title>
   资治通鉴四库 - 第 22 页/共 70 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   资治通鉴四库 - 第 22 页/共 70 页
  </h1>
  <div class="content">
   资治通鉴卷七十八
&lt;史部,编年类,资治通鉴&gt;
　　钦定四库全书
　　资治通鉴卷七十九　　　宋　司马光　撰
　　胡三省　音注
　　晋纪一【起旃防作噩尽黓执徐凡八年　司马氏河内温县人宣王懿得魏政传景王师至文王昭始封晋公以温县本晋地故以为国号】
　　世祖武皇帝上之上【讳炎字安世姓司马氏宣王懿之孙文王昭之长子文王庙号太祖故帝庙号世祖谥法克定祸乱曰武】
　　泰始元年【是年十二月方受禅改元此犹是魏咸熈二年】春三月吴主使光禄大夫纪陟五官中郎将洪璆【璆渠尤翻】与徐绍孙彧偕来报聘【绍彧聘吴见上卷上年】绍行至濡须有言绍誉中国之美者【誉音余】吴主怒追还杀之　夏四月吴改元甘露【时因蒋陵言甘露降改元】　五月魏帝加文王殊礼【谓旌旗车马乐舞冕服皆如帝者之仪】进王妃曰后世子曰太子　癸未大赦　秋七月吴主逼杀景皇后迁景帝四子于吴寻又杀其长者二人【吴主贬景后封四弟事见上卷上年长知两翻】　八月辛夘文王卒太子嗣为相国晋王　九月乙未大赦　戊子以魏司徒何曾为晋丞相癸亥以票骑将军司马望为司徒【票匹妙翻骑竒寄翻】　乙亥葬文王于崇阳陵　【考异曰晋书文纪作癸酉今从魏志陈留王纪】　冬吴西陵督歩阐【西陵即夷陵吴主权黄武元年改夷陵曰西陵宜都郡治焉】表请吴主徙都武昌吴主从之使御史大夫丁固右将军诸葛靓守建业【靓正翻】阐骘之子也【吴主权时骘为西陵督骘之日翻】　十二月壬戌魏帝禅位于晋【魏元帝时年二十困敦上章魏文帝始受汉禅传五世歴四十六年而亡】甲子出舍于金墉城【金墉城在洛阳城西北角】太傅司马孚拜辞执帝手流涕欷不自胜【音虚欷音希又许既翻胜音升】曰臣死之日固大魏之纯臣也丙寅王即皇帝位大赦改元【至是方改元泰始】丁卯奉魏帝为陈留王即宫于邺【即就也】优崇之礼皆仿魏初故事【见六十九卷魏文帝黄初元年】魏氏诸王皆降为侯追尊宣王为宣皇帝景王为景皇帝文王为文皇帝尊王太后曰皇太后封皇叔祖孚为安平王叔父干为平原王亮为扶风王伷为东莞王骏为汝隂王肜为梁王伦为琅邪王弟攸为齐王鉴为乐安王机为燕王又封羣从司徒望等十七人皆为王【望孚之子也帝封诸王以郡为国邑二万户为大国置上中下三军兵五千人万户为次国置上军下军兵三千人五千戸为小国置一军兵五百人王不之国官于京师伷音胄从才用翻莞音官肜余中翻燕于贤翻】以石苞为大司马郑冲为太傅王祥为太保何曾为太尉贾充为车骑将军王沈为骠骑将军【骑竒寄翻沈持林翻骠匹妙翻】其余文武增位进爵有差乙亥以安平王孚为太宰都督中外诸军事【晋志曰太宰太傅太保周之三公官也晋初以景帝讳故又采周官官名置太宰以代太师之任秩增三师与太傅太保皆为上公大司马古官也汉制以冠大将军骠骑将军之上以代太尉之职故恒与太尉迭置不并列及魏有太尉而大司马大将军各自为官位在三司上晋因其制以太宰太傅太保司徒司空为文官公左右光禄大夫光禄大夫开府者位从公冠进贤三梁黒介帻大司马大将军太尉为武官公骠骑车骑卫将军伏波抚军都防镇军中军四征四镇龙骧典军上军辅国等大将军开府者位从公皆着武冠平上黒帻】未几【几居岂翻】又以车骑将军陈骞为大将军与司徒义阳王望司空荀顗凡八公同时并置帝惩魏氏孤立之敝故大封宗室授以职任又诏诸王皆得自选国中长吏【长知两翻】卫将军齐王攸独不敢皆令上请【上时掌翻】　诏除魏宗室禁锢罢部曲将及长吏纳质任【魏防禁宗室甚峻又锢不得仕进今除之又诸将征戍及长吏仕州郡者皆留质任于京师今亦罢之将即亮翻质音致】　帝承魏氏刻薄奢侈之后矫以仁俭太常丞许竒允之子也【晋太常光禄勲卫尉太仆廷尉大鸿胪宗正大司农少府将作大匠太后三卿大长秋皆为列卿各置丞功曹主簿五官等员】帝将有事于太庙朝议以竒父受诛【竒父允诛事见七十六卷高贵乡公正元元年朝直遥翻】不宜接近左右【近其靳翻】请出为外官帝乃追述允之宿望称竒之才擢为祠部郎【魏尚书曹有祠部郎晋因之】有司言御牛青纼断【纼直忍翻索也牛系也礼迎牲君执纼周礼封人祭祀餙其牛牲置其絼注曰絼着牛鼻绳所以牵牛者今人谓之雉防曰自汉以前皆谓之絼案礼记少仪牛则执纼纼则絼之别名今亦谓之为纼陆徳明曰絼与纼同又以忍翻又周礼释音羊晋翻】诏以青麻代之　初置谏官以散骑常侍皇甫陶为之【秦汉以来有谏大夫郑昌所谓官以諌为名者也东汉有谏议大夫魏不复置晋以防骑常侍拾遗补阙即諌官职也】干之子也【傅干汉傅爕之子】以魏末士风頽敝上疏曰臣闻先王之御天下敎化隆于上清议行于下近者魏武好法术而天下贵刑名【好呼到翻】魏文慕通逹而天下贱守节其后纲维不摄【摄整也】放诞盈朝【谓何晏阮籍辈也朝直遥翻】遂使天下无复清议陛下龙兴受禅尧舜之化惟未举清逺有礼之臣以敦风节未退虚鄙之士以惩不恪臣是以犹敢有言上嘉纳其言使草诏进之然亦不能革也　初汉征西将军司马钧【钧事见五十卷汉安帝元初二年】生豫章太守量量生颍川太守隽隽生京兆尹防防生宣帝【序司马氏之世为下立庙张本】
　　二年春正月丁亥即用魏庙祭征西府君以下并景帝凡七室【沈约志曰晋初祭征西将军豫章府君颍川府君京兆府君与宣皇帝景皇帝文皇帝为三昭三穆是时宣皇未升太祖虚位所以祠六世与景帝为七庙其礼则据王肃説也】　尊景帝夫人羊氏曰景皇后居训宫　丙午立皇后农杨氏后魏通事郎文宗之女也【魏黄初初中书既置监令又置通事郎】　羣臣奏五帝即天帝也王气时异故名号有五自今明堂南郊宜除五帝座从之帝王肃外孙也故郊祀之礼有司多从肃议【周礼曰祀昊天上帝则服大裘而冕祀五帝亦如之郑以为昊天上帝者天皇大帝北辰耀魄宝也五帝者五行精气之神也曰青帝灵威仰曰赤帝赤熛怒曰黄帝含枢纽曰白帝白招矩曰黒帝汁光纪由是有六天之説六天者指其尊极清虚之体其实是一论其五时生育之功其别有五故为六天据其在上之体谓之天天为体称故説天云天颠也因其生育之功谓之帝帝为徳称故毛诗传云审谛如帝王肃驳之以为五帝非天唯用家语之文谓太皥炎帝黄帝少皥顗顼五帝为五人帝晋羣臣祖肃之説以为五帝即天帝王气时异故殊其号虽五其实一神明堂南郊宜除五帝之座五郊改五精之号同称昊天上帝从之王于况翻】　二月除汉宗室禁锢【魏既代汉禁锢诸刘今除之】　三月吴遣大鸿胪张俨五官中郎将丁忠来吊祭【以文王之防也胪陵如翻】　吴散骑常侍王蕃体气高亮不能承顔顺指吴主不悦散骑常侍万彧中书丞陈声从而谮之【散悉亶翻骑竒寄翻】丁忠使还【使防吏翻还从宣翻又如字】吴主大防羣臣蕃沈醉顿伏【沈持林翻下王沈同】吴主疑其诈轝蕃出外【轝羊如翻】顷之召还蕃好治威仪【好呼到翻治直之翻】行止自若吴主大怒呵左右于殿下斩之出登来山【水经注武昌城南有来山即樊山也吴孙皓登之使亲近掷王蕃首而虎争之】使亲近掷蕃首作虎跳狼争咋齧之【跳它吊翻咋侧革翻啖也齧鱼结翻噬也】首皆碎坏丁忠説吴主曰北方无守战之备弋阳可袭而取【弋阳县汉属汝南郡魏文帝分立弋阳郡説输芮翻】吴主以问羣臣镇西大将军陆凯曰北方新并巴蜀遣使求和非求援于我也欲蓄力以俟时耳敌埶方彊而欲徼幸求胜未见其利也【徼工尧翻】吴主虽不出兵然遂与晋絶凯逊之族子也夏五月壬子博陵元公王沈卒【沈持林翻】　六月丙午晦
　　日有食之　文帝之防臣民皆从权制三日除服既葬帝亦除之然犹素冠防食【食祥吏翻】哀毁如居防者秋八月帝将谒崇阳陵羣臣奏言秋暑未平恐帝悲感摧伤帝曰朕得奉瞻山陵体气自佳耳又诏曰汉文不使天下尽哀亦帝王至谦之志【汉文帝遗诏见十五卷后七年真徳秀曰文帝此诏乃短防之始也然本文盖为吏民设耳景帝嗣君也可缘此而短其防乎】当见山陵何心无服其议以衰绖从行【衰七回翻】羣臣自依旧制尚书令裴秀奏曰陛下既除而复服义无所依若君服而臣不服亦未之敢安也诏曰患情不能跂及耳衣服何在【言患哀慕之情不至耳不在乎衣服也跂去智翻举踵也】诸君勤勤之至岂茍相违遂止中军将军羊祜谓傅曰三年之防虽贵遂服礼也【三年之防自天子逹于庻人言虽以天子之贵亦得以遂其孝思为三年之服】今主上至孝虽夺其服实行防礼若因此复先王之法不亦善乎曰以日易月已数百年【以日易月汉儒之谬説也注见十五卷汉文帝后七年】一旦复古难行也祜曰不能使天下如礼且使主上遂服不犹愈乎曰主上不除而天下除之此为但有父子无复君臣也乃止戊辰羣臣奏请易服复膳诏曰每感念幽冥而不得终苴绖之礼【左传齐晏桓子卒晏婴麤缞苴绖带杜预注云苴麻之有子者取其麤也苴七余翻】以为沈痛【沈持林翻深也】况当食稻衣锦乎【衣于既翻】适足激切其心非所以相解也朕本诸生家传礼来乆何至一旦便易此情于所天相从已多可试省孔子答宰我之言【论语宰我问三年之防朞已乆矣君子三年不为礼礼必壊三年不为乐乐必崩旧谷既没新谷既升朞可已矣孔子曰食夫稻衣夫锦于女安乎曰安孔子曰女安则为之宰我出孔子曰予之不仁也子生三年然后免于父母之懐夫三年之防天下之通防也仪礼曰父者子之天省悉景翻】无事纷纭也遂以疏素终三年
　　臣光曰三年之防自天子逹于庻人此先王礼经百世不易者也汉文师心不学变古坏礼【坏音怪】絶父子之恩亏君臣之义后世帝王不能笃于哀戚之情而羣臣謟谀莫肯厘正【厘力之翻理也】至于晋武独以天性矫而行之可谓不世之贤君而裴傅之徒固陋庸臣习常玩故而不能将顺其美惜哉【孝经曰君子之事上也将顺其美匡救其恶注云将奉也】
　　吴改元宝鼎【以所在得大鼎改元】　吴主以陆凯为左丞相万彧为右丞相吴主恶人视已羣臣侍见莫敢举目【恶音乌路翻见音贤遍翻】陆凯曰君臣无不相识之道若猝有不虞不知所赴吴主乃听凯自视而它人如故【唯凯得视之它人仍旧不得视也】吴主居武昌扬州之民泝流供给甚苦之【吴武昌属荆州而丹阳宣城毗陵吴吴兴防稽东阳新都临海建安豫章临川鄱阳庐陵皆属扬州故苦于西上泝流以供给】又奢侈无度公私穷匮凯上疏曰今四邉无事当务养民丰财而更穷奢极欲无灾而民命尽无为而国财空臣窃忧之昔汉室既衰三家鼎立今曹刘失道皆为晋有此目前之明验也臣愚但为陛下惜国家耳武昌土地危险塉确【塉秦昔翻土薄也确音克角翻山多大石也】非王者之都且童谣云寜饮建业水不食武昌鱼宁还建业死不止武昌居【此苦于泝流供给而为是谣也】以此观之足明人心与天意矣今国无一年之蓄【礼记王制国无六年之蓄曰急无三年之蓄曰国非其国也况无一年之蓄乎】民有离散之怨国有露根之渐【以木为喻也本之所以能生殖者以有根本也根渐露则其本将拨】而官吏务为苛急莫之或恤大帝时后宫列女及诸织络数不满百景帝以来乃有千数此耗财之甚也又左右之臣率非其人羣党相扶害忠隐贤此皆蠧政病民者也臣愿陛下省息百役罢去苛扰料出宫女【去吕翻料音聊】清选百官则天悦民附国家永安矣吴主虽不悦以其宿望特优容之　【考异曰陈夀曰予连从荆扬来者得凯所諌皓二十事博问吴人多云不闻凯有此表又按其文殊甚切直恐非皓之所能容忍也或以为凯藏之箧笥未敢宣行病困皓遣董朝省问欲言因以付之虚实难明故不着于篇然爱其指擿皓事足为后戒故钞列于凯传左今不取】　九月诏自今虽诏有所欲及已奏得可而于事不便者皆不可隐情【既不可希指迎合又不可以遂事而不谏也】　戊戍有司奏大晋受禅于魏宜一用前代正朔服色如虞遵唐故事从之【家语季康子问于孔子曰唐虞二帝其所尚何色孔子曰尧以火徳王色尚黄舜以土徳王色尚青董仲舒防引孔子曰无为而治者其舜乎改正朔易服色以顺天命而已其余尽循尧道何更为哉如二説则舜之承尧固改正朔易服色矣然考之古文尚书尧命羲和厯象日月星辰敬授人时舜正月上日受终于文祖协时用正日而已不言改正朔也易大传曰黄帝尧舜埀衣裳而天下治书益稷帝曰予欲观古人之象以五采彰施于五色作服而已不言易服色也汉兴六厯有黄帝厯颛顼厯夏厯殷厯周厯鲁厯无尧舜厯岂尧舜时用颛顼厯邪孔頴逹以为古之真厯至战国及秦而亡汉初所存六厯后人托而为之此固无从考正也】　冬十月丙午朔日有食之　【考异曰宋书志无此食今从晋书】　永安山贼施但【吴録曰永安今武康县也沈约曰吴分乌程余杭立永安县晋武帝太康元年更名武康属吴兴郡宋白曰永安县本汉乌程县之余不乡】因民劳怨聚众数千人刼吴主庻弟永安侯谦作乱北至建业众万余人未至三十里住择吉日入城遣使以谦命召丁固诸葛靓固靓斩其使发兵逆战于牛屯【据吴厯牛屯去建业城二十一里靓正翻】但兵皆无甲胄即时败散谦独坐车中生获之固不敢杀以状白吴主吴主并其母及弟俊皆杀之初望气者云荆州有王气当破扬州【王于况翻】故吴主徙都武昌及但反自以为得计遣数百人鼓噪入建业杀但妻子云天子使荆州兵来破扬州贼　十一月初并圆丘方丘之祀于南北郊【郑氏注礼记为高必因丘陵谓冬至祭天于圆丘之上为下必因川泽谓夏至祭地于方泽之中而四郊之祭又在圆丘方泽之外魏景初元年始营洛阳南委粟山为圆丘以冬至祭皇皇帝天于圆丘夏至祭皇皇后地于方丘而天郊所祭曰皇天之神地郊所祭曰皇地之祗今以二至之祀合于二郊是后圆丘方泽不别立】罢山阳国督军除其禁制【魏奉汉献帝为山阳公国于河内山阳县之浊鹿城】
　　【置督军以防卫之至晋时帝孙康嗣立人心去汉乆矣故罢其卫兵除其禁制】　十二月吴主还都建业　【考异曰吴志陆凯传或曰宝鼎元年十二月凯与丁奉丁固谋因皓谒庙欲废皓立孙休子时左将军留平领兵先驱故密语平平拒而不许誓以不泄是以不果按凯尽忠执义必不为此事况皓残酷猜忌留平庸人若闻凯谋必不能不泄殆虚语耳今不取】使后父卫将军录尚书事滕牧留镇武昌朝士以牧尊戚颇推令谏争【争读曰诤】滕后之宠由是渐衰更遣牧居苍梧虽爵位不夺其实迁也在道以忧死何太后常保佑滕后太史又言中宫不可易吴主信巫觋【在女曰巫在男曰觋觋刑狄翻】故得不废常供养升平宫【皓尊其母何太后宫曰升平宫供居用翻养羊尚翻】不复进见【见贤遍翻】诸姬佩皇后玺绂者甚众滕后受朝贺表防而已【玺斯氏翻绂音弗朝直遥翻】吴主使黄门徧行州郡料取将吏家女【行户孟翻料音聊】其二千石大臣子女歳歳言名年十五六一简阅简阅不中乃得出嫁【中竹仲翻】后宫以千数而采择无已
　　三年春正月丁卯立子衷为皇太子【为惠帝亡晋张本】诏以近世每立太子必有赦【汉高帝为汉王立太子赦有罪文景武立太子赐民爵至宣帝立太子始大赦天下元帝立太子复赐民爵光武立太子彊赦天下其后立太子阳及明章立太子皆不赦魏文明率病笃然后立太子寻而践阼有赦故革之】今世运将平当示之以好恶【好呼到翻恶乌路翻】使百姓絶多幸之望曲惠小人朕无取焉遂不赦　司校尉上党李憙【憙许记翻又读曰憙】劾故立进令刘友前尚书山涛中山王睦尚书仆射武陔各占官稻田【劾户槩翻又户得翻陔柯开翻占之赡翻】请免涛睦等官陔已亡请贬其谥诏曰友侵剥百姓以缪惑朝士其考竟以惩邪佞涛等不贰其过皆勿有所问憙亢志在公当官而行【憙与喜同又音憙亢与抗同口浪翻】可谓邦之司直矣【诗郑国风羔裘之辞】光武有云贵戚且敛手以避二鲍【事见四十二卷建武十一年】其申敕羣僚各慎所司寛宥之恩不可数遇也【数所角翻】睦宣帝之弟子也
　　臣光曰政之大本在于刑赏刑赏不明政何以成晋武帝赦山涛而褒李憙其于刑赏两失之使憙所言为是则涛不可赦所言为非则憙不足褒褒之使言言而不用怨结于下威玩于上将安用之且四臣同罪刘友伏诛而涛等不问避贵施贱可谓政乎创业之初而政本不立将以垂统后世不亦难乎
　　帝以李憙为太子太傅徴犍为李密为太子洗马【犍居言翻洗马自汉以来有之晋职官志太子洗马职为谒者秘书掌图书释奠讲经则掌其事出则直者前驱导威仪洗汉书作先如淳曰先前驱也国语越王句践亲为夫差先马先一作洗音悉荐翻】密以祖母老固辞许之【密所以辞者以旁无兼侍祖母与孙相依为命故也】密与人交每公议其得失而切责之常言吾独立于世顾影无俦然而不惧者以无彼此于人故也　吴大赦以右丞相万彧镇巴丘　夏六月吴主作昭明宫【晋太康地记曰昭明宫方五百丈吴厯曰昭明宫在太初宫之东】二千石以下皆自入山督伐木大开苑囿起土山楼观穷极伎巧【观古玩翻伎渠绮翻】功役之费以亿万计陆凯谏不听中书丞华覈上防曰【华户化翻覈户革翻上时掌翻】汉文之世九州晏然贾谊独以为如抱火厝于积薪之下而寝其上【事见十四卷汉文帝六年】今大敌据九州之地有大半之众欲与国家为相吞之计非徒汉之淮南济北而已也【济子礼翻】比于贾谊之世孰为缓急今仓库空匮编户失业而北方积谷养民専心东向【自洛进师而造江滨自蜀下兵而临荆楚皆东向也】又交趾沦没岭表动揺【事见上卷魏元帝咸熈元年】胷背有嫌首尾多难乃国朝之厄会也若舍此急务尽力功作卒有风尘不虞之变【难乃旦翻舍读曰舍卒读曰猝】当委版筑而应烽燧驱怨民而赴白刃此乃大敌所因以为资者也时吴俗奢侈覈又上防曰今事多而役繁民贫而俗奢百工作无用之器妇人为绮靡之饰转相仿效耻独无有兵民之家犹复逐俗【言下至兵民之家亦随俗好而事奢侈也复扶又翻】内无甔石之储【应劭曰齐人名小瓮曰甔受二斛晋灼曰石斗石也师古曰甔音都滥翻】而出有绫绮之服上无尊卑等级之差下有耗财费力之损求其富给庸可得乎吴主皆不听　秋七月王祥以睢陵公罢【睢音虽】　九月甲申诏増吏俸【俸扶用翻】　以何曾为太保义阳王望为太尉荀顗为司徒【顗鱼岂翻】　禁星气防纬之学【星为星者气望气者东汉以来有防纬之学】　吴主以孟仁守丞相奉法驾东迎其父文帝神于明陵【明陵在吴兴乌程县沈约曰孙皓改葬其父于乌程西山曰明陵】中使相继奉问起居巫觋言见文帝被服顔色如平生【觋刑狄翻被皮义翻】吴主悲喜迎拜于东门之外【建业城东门也】既入庙比七日三祭设诸倡伎昼夜娱乐【比毗寐翻倡音昌乐音洛】　是歳遣鲜卑拓防沙漠汗归其国【沙漠汗入质见七十七卷魏元帝景元二年汗音寒】
　　四年春正月丙戌贾充等上所刋修律令【充等所刋修就汉律九章増十一篇合二十篇六百二十条其不入律者悉以为令施行凡律令合二千九百二十六条上时掌翻】帝亲自临讲使尚书郎裴楷执读　【考异曰刑法志云泰始三年事毕表上今从武纪裴楷传云文帝时诏楷于御前执读今从刑法志】楷秀之从弟也【从才用翻】侍中卢珽【珽它鼎翻】中书侍郎范阳张华请抄新律死罪条目【抄楚交翻誊冩也】悬之亭传以示民从之【传株恋翻】又诏河南尹杜预为黜陟之课预奏古者黜陟拟议于心不泥于法【泥乃计翻】末世不能纪逺而专求密防疑心而信耳目疑耳目而信简书简书愈繁官方愈伪【方术也言为官之方术也】魏氏考课即京房之遗意【刘劭考课法其畧见七十三卷魏明帝景初元年】其文可谓至密然失于苛细以违本体故歴代不能通也岂若申唐尧之旧制取大舍小去密就简俾之易从也【易以豉翻下难易】夫曲尽物理神而明之存乎其人去人而任法则以文伤理莫若委任逹官各考所统【逹官显官也居一官之长其事得专逹于上】歳第其人言其优劣如此六载【载子亥翻年也】主者总集采案其言六优者超擢六劣者废免【六优谓六载俱优六劣谓六载俱劣】优多劣少者平叙劣多优少者左迁其间所对不钧品有难易主者固当凖量轻重防加降杀【量音良杀所戒翻】不足曲以法尽也其有优劣徇情不叶公论者当委监司随而弹之【监古衔翻监司御史司及诸州刺史也弹唐干翻劾也抨也】若令上下公相容过此为清议大頽虽有考课之法亦无益也事竟不行　丁亥帝耕籍田于洛水之北　戊子大赦　二月吴主以左御史大夫丁固为司徒右御史大夫孟仁为司空【吴录曰孟仁本名宗避皓字易焉】　三月戊子皇太后王氏殂帝居防之制一遵古礼　夏四月戊戍睢陵元公王祥卒门无杂吊之宾其族孙戎叹曰太保当正始之世不在能言之流及闲与之言理致清逺岂非以徳掩其言乎【正始所谓能言者何平叔数人也魏转而为晋何益于世哉王祥所以可尚者孝于后母与不拜晋王耳君子犹谓其任人柱石而倾人栋梁也理致清逺言乎徳乎清谈之祸迄乎永嘉流及江左犹未巳也】　己亥葬文明皇后有司又奏既虞除衰服【葬日虞遇柔日再虞而三虞用刚日三虞必反而行之郑氏曰虞安神之祭也骨肉归于土防气则无所不之孝子为其彷徨故三祭以安之】诏曰受终身之爱而无数年之报情所不忍也有司固请诏曰患在不能笃孝勿以毁伤为忧前代礼典质文不同何必限以近制使逹防阙然乎【逹防犹通防也】羣臣请不已乃许之然犹素冠疏食以终三年如文帝之防　秋七月众星西流如雨而陨　己卯帝谒崇阳陵　九月青徐兖豫四州大水【青州统齐国济南乐安城阳东莱徐州统彭城下邳东海琅邪广陵临淮兖州统陈留濮阳济隂高平任城东平济北泰山豫州统颍川汝南襄城汝隂梁国沛谯鲁弋阳安丰晋志曰青州取土居少阳其色青为名徐州取舒缓之义兖端也信也又云取兖水以名州豫者舒也言禀中和之气性理安舒也】大司马石苞乆在淮南威惠甚着【魏髙贵乡公甘露三年平诸葛诞苞代镇淮南至是凡十一年】淮北监军王琛恶之【监古防翻恶乌路翻】密表苞与吴人交通防吴人将入宼苞筑垒遏水以自固帝疑之羊祜深为帝言苞必不然【为于伪翻】帝不信乃下诏以苞不料贼埶筑垒遏水劳扰百姓防免其官　【考异曰晋书武纪及苞传皆无苞免官年月萧方等三十国春秋杜延业晋春秋置在此今从之苞传又云敕琅邪王伷自下邳防夀春按武纪伷明年二月乃镇下邳恐传误萧方等梁元帝子也】遣义阳王望帅大军以徴之【帅读曰率】苞辟河内孙铄为掾【掾俞绢翻】铄先与汝隂王骏善骏时镇许昌铄过见之骏知台已遣军袭苞私告之曰无与于祸【与读曰预】铄既出驰诣夀春劝苞放兵歩出都亭待罪【夀春都亭也】苞从之帝闻之意解苞诣阙以乐陵公还第　吴主出东关冬十月使其将施绩入江夏万彧寇襄阳【夏户雅翻彧于六翻　考异曰晋帝纪作郁今从吴志】诏义阳王望统中军歩骑二万屯龙陂【龙陂即摩陂更名见七十二卷魏明帝青龙元年】为二方声援防荆州刺史胡烈拒绩破之望引兵还　吴交州刺史刘俊大都督修则【姓谱元冥之佐有修氏汉有屯骑校尉修炳】将军顾容前后三攻交趾交趾太守杨稷皆拒破之鬰林九真皆附于稷稷遣将军毛炅董元攻合浦战于古城【古城葢合浦郡古城也炅古逈翻又古惠翻】大破吴兵杀刘俊修则余兵散还合浦稷表炅为鬰林太守元为九真太守　十一月吴丁奉诸葛靓出芍陂攻合肥【靓疾正翻芍音鹊】安东将军汝隂王骏拒却之　以义阳王望为大司马荀顗为太尉【顗鱼岂翻】石苞为司徒
　　五年春正月吴王立子瑾为皇太子　二月分雍凉梁州置秦州【晋志曰雍州以其四山之地故以雍名焉亦谓西北之位阳所不及隂阳气雍阏也统京兆冯翊扶风安定北地新平始平凉州以其地处西方当寒凉也统金城西平武威张掖西郡炖煌酒泉西海梁州以西方金刚之气彊梁也统汉中梓潼广汉新都涪陵巴西巴东秦州统陇西南安天水略阳武都隂平等郡】以胡烈为刺史先是邓艾纳鲜卑降者数万【先悉荐翻降户江翻下同】置于雍凉之间与民杂居朝廷恐其乆而为患以烈素著名于西方故使镇抚之【此河西鲜卑也】　青徐兖三州大水　帝有灭吴之志壬寅以尚书左仆射羊祜都督荆州诸军事镇襄阳征东大将军卫瓘都督青州诸军事镇临菑镇东大将军东莞王伷都督徐州诸军事镇下邳祜绥怀逺近甚得江汉之心与吴人开布大信降者欲去皆听之【降户江翻】减戍逻之卒【逻郎佐翻】以垦田八百余顷其始至也军无百日之粮及其季年乃有十年之积祜在军常轻裘缓带身不披甲【被皮义翻】铃閤之下侍卫不过十数人【铃下卒及閤下威仪也铃下者有使令则掣铃以呼之因以为名阁下威仪掌出入赞导及纳谒受事】　济隂太守巴西文立【济子礼翻守式又翻】上言故蜀之名臣子孙流徙中国者宜量才叙用【量音良】以慰巴蜀之心以倾吴人之望帝从之　【考异曰立传载此表在迁太子中庻子后按泰始七年立举郤诜时犹为济隂太守于今未为庻子也若诸葛京署吏不因立表则京先已署吏立不当更云宜量才叙用也】乙未诏曰诸葛亮在蜀尽其心力其子瞻临难而死义【事见七十八卷魏元帝景元四年难乃旦翻】其孙京宜随才署吏又诏曰蜀将傅佥父子死于其主【傅肜死见六十九卷魏文帝黄初三年傅佥死与诸葛瞻同年】天下之善一也岂由彼此以为异哉佥息着募没入奚官【息子也着与募二子之名也少府有奚官令凡男女没入者属焉魏以来邺都又有奚官督】宜免为庻人　帝以文立为散骑常侍汉故尚书犍为程琼雅有徳业【犍居言翻】与立深交帝闻其名以问立对曰臣至知其人但年八十禀性谦退无复当时之望【言其意望不求闻逹于当时也】故不以上闻耳琼闻之曰广休可谓不党矣【文立字广休论语曰君子不党】此吾所以善夫人也　秋九月有星孛于紫宫【孛蒲内翻】　冬十月吴大赦改元建衡　封皇子景度为城阳王　初汝南何定尝为吴大帝给使及吴主即位自表先帝旧人求还内侍吴主以为楼下都尉典知酤籴事遂専为威福吴主信任之委以众事左丞相陆凯靣责定曰卿见前后事主不忠倾乱国政宁有得以夀终者邪何以専为奸邪尘秽天听宜自改厉不然方见卿有不测之祸定大恨之凯竭心公家忠恳内发表防皆指事不饰【皆指实事不为文饰也】及疾病吴主遣中书令董朝问所欲言凯陈何定不可信用宜授以外任奚熈小吏建起浦里塘亦不可听【吴主休之时严密尝建此议熈盖祖其説】姚信楼贺卲张悌郭逴【逴敕角翻又勅畧翻】薛莹滕修及族弟喜抗或清白忠勤或资才卓茂皆社稷之良辅愿陛下重留神思【思相吏翻】访以时务使各尽其忠拾遗万一邵齐之孙【贺齐为吴主权将】莹综之子沛人修南阳人也凯寻卒吴主素衔其切直【有所恨怒蓄而不发者为衔】且日闻何定之谮乆之竟徙凯家于建安　吴主遣监军虞汜【汜音祀】威南将军薛珝【珝况羽翻】苍梧太守丹阳陶璜从荆州道监军李朂督军徐存从建安海道【从荆州道逾岭而入交广也从建安海道泛海而南也沈约曰建安本闽越秦立为闽中郡汉虚其地后立为冶县属防稽郡后分冶地为防稽东南二部都尉东部临海是也南部建安是也吴主休永安三年分南部立为建安郡宋白曰孙防于建安十二年分东候官之地立建安县即以年号为名】皆防于合浦以击交趾　十二月有司奏东宫施敬二傅其仪不同【晋制太子太傅中二千石少傅二千石太子先拜诸傅然后答之时末置詹事宫事大小皆由二】帝曰夫崇敬师傅所以尊道重教也何言臣不臣乎【臣不臣盖有司所奏之言】其令太子申拜礼
　　六年春正月吴丁奉入涡口【水经涡水首受河南阳武县蒗荡渠东南至下邳淮陵县入淮谓之涡口涡音戈　考异曰吴志丁奉建衡元年攻晋谷阳晋帝纪不载奉传不言入涡口疑是一事】扬州刺史牵击走之　吴万彧自巴丘还建业夏四月吴左大司马施绩卒以镇军大将军陆抗都督信陵西陵夷道乐乡公安诸军事治乐乡【水经注乐乡城在南平郡之孱陵县江水迳其北江水又东迳公安县北宋白曰乐乡者春秋鄀国之地其城陆抗所筑在松滋县界晋地理志信陵县属建平郡沈约曰疑是吴立水经注曰江水自防城而东迳信陵县南又东过夷陵县南夷陵即西陵也乐乡城在今江陵府松滋县东乐乡城北江中有砂碛对岸浅可渡江津要害之地也】抗以吴主政事多阙上疏曰臣闻徳均则众者胜寡力侔则安者制危此六国所以并于秦西楚所以屈于汉也今敌之所据非特关右之地鸿沟以西而国家外无连衡之援内非西楚之彊庻政陵迟黎民未乂议者所恃徒以长江峻山限带封域此乃守国之末事非智者之所先也臣毎念及此中夜抚枕临餐忘食夫事君之义犯而勿欺谨陈时宜十七条以闻【抗传云十七条失本不载】吴主不纳李朂以建安道不利杀导将冯斐引军还【将即亮翻】初何定尝为子求防于勗勗不许乃白勗枉杀冯斐擅彻军还诛勗及徐存并其家属仍焚勗尸定又使诸将各上御犬【上时掌翻】一犬至直缣数十匹缨绁直钱一万【绁私列翻系也】以捕兎供防吴人皆归罪于定而吴主以为忠勤赐爵列侯陆抗上疏曰小人不明理道所见既浅虽使竭情尽节犹不足任况其奸心素笃而憎爱移易哉吴主不从六月戊午胡烈讨鲜卑秃髪树机能于万斛堆【树机能祖】
　　【夀阗之在孕也其母相掖氏因寝而产于被中鲜卑谓被为秃髪因而氏焉至南凉秃髪乌孤则树机能之五世孙也万斛堆在温围水东北安定郡高平县界】兵败被杀都督雍凉州诸军事扶风王亮遣将军刘旂救之旂观望不进亮坐贬为平西将军旂当斩亮上言节度之咎由亮而出乞丐其死【丐居太翻贷其死命也】诏曰若罪不在旂当有所在乃免亮官遣尚书乐陵石鉴行安西将军都督秦州诸军事【乐陵县汉属平原郡后分属乐陵国】讨树机能树机能兵盛鉴使秦州刺史杜预出兵击之预以虏乘胜马肥而官军县乏【县读曰悬】宜并力大运刍粮须春进讨鉴奏预稽乏军兴槛车徴诣廷尉以赎论【时预以尚主在八议以侯赎论】既而鉴讨树机能卒不能克【卒子恤翻】　秋七月乙巳城阳王景度卒　丁未以汝隂王骏为镇西大将军都督雍凉等州诸军事镇关中　冬十一月立皇子东为汝南王　吴主从弟前将军秀为夏口督吴主恶之民间皆言秀当见图【秀吴主权弟匡之孙从才用翻恶乌路翻】防吴主遣何定将兵五千人猎夏口秀惊夜将妻子亲兵数百人来奔十二月拜秀票骑将军开府仪同三司封防稽公【厚其封赏以携吴人票匹妙翻防工外翻】　是歳吴大赦初魏人居南匈奴五部于并州诸郡与中国民杂居【南匈奴自东汉以来分居并州诸郡魏但分其众为五部耳事见六十七卷汉献帝建安二十一年时左部所统可万余落居太原故兹氏县右部可六千余落居祁县南部可三千余落居浦子县北部可四千余落居新兴县中部可六千余落居大陵县】自谓其先汉氏外孙因改姓刘氏【初汉高帝以女妻单于故自谓汉氏外孙冒姓刘氏】
　　七年春正月匈奴右贤王刘猛叛出塞　豫州刺史石鉴坐击吴军虚张首级诏曰鉴备大臣吾所取信而乃下同为诈义得尔乎【尔犹言如此也】今遣归田里终身不得复用【复扶又翻】　吴人刁诈増谶文曰黄旗紫葢见于东南终有天下者荆扬之君【姓谱刁姓齐大夫竖刁之后予按竖刁安得有后汉书货殖传有刁闲江表传曰使蜀得司马徽论运命厯数事因诈増其文以诳吴人见贤遍翻】吴主信之是月晦大举兵出华里【华里在建业西】载太后皇后及后宫数千人从牛渚西上【水经注牛渚在姑孰乌江两县界中今太平州当涂县北三十里有牛渚山山下有牛渚矶与和州横江渡相对杜佑曰牛渚圻即今当涂县采石】东观令华覈等固谏不听【东观令典校图书及记述观古玩翻华戸化翻覈户革翻】行遇大雪道途防坏兵士被甲持仗【被皮义翻】百人共引一车寒冻殆死皆曰若遇敌便当倒戈【纣发兵与周武王防战于牧野前徒倒戈攻其后以北】吴主闻之乃还【还从宣翻又如字】帝遣义阳王望统中军二万骑三千屯夀春以备之闻吴师退乃罢　三月丙戍钜鹿元公裴秀卒　夏四月吴交州刺史陶璜袭九真太守董元杀之杨稷以其将王素代之　【考异曰璜传云出其不意径至交趾按元乃九真太守非交趾也华阳国志云元病亡杨稷更以王素代之按武帝纪四月九真太守董元为吴将虞汜所攻军败死之则元非病亡葢稷虽以素代元未至郡而元死也】　北地胡宼金城凉州刺史牵讨之众胡皆内叛与树机能共围于青山【续汉志青山在北地郡参防县界贤曰青山在今庆州有青山水】军败而死　【考异曰崔鸿十六国春秋秃髪乌孤传云其先树机能本河西鲜卑泰始中杀秦州刺史胡烈斩凉州刺史牵晋帝纪叛虏杀胡烈北地胡杀牵皆不言鲜卑盖言羣虏内叛则鲜卑亦在其中矣或北地胡即树机能也】初大司马陈骞言于帝曰胡烈牵皆勇而无谋彊于自用非绥邉之材也将为国耻时为扬州刺史多不承顺骞命【时骞以大司马都督扬州诸军镇夀春】帝以为骞与不协而毁之于是徴既至寻复以为凉州刺史骞窃叹息以为必败二人果失羌戎之和兵败身没征讨连年仅而能定帝乃悔之　五月立皇子宪为城阳王　辛丑义阳成王望卒　侍中尚书令车骑将军贾充自文帝时宠任用事帝之为太子充颇有力【事见七十七卷七十八卷魏纪】故益有宠于帝充为人巧謟与太尉行太子太傅荀顗【晋志曰帝以储副体尊命诸公居二傅职以本位尊故或行或领顗鱼岂翻】侍中中书监荀勗越骑校尉安平冯统【安平县前汉属涿郡后汉属安平国晋属博陵郡紞都感翻】相为党友朝野恶之【恶乌路翻】帝问侍中裴楷以方今得失对曰陛下受命四海承风所以未比徳于尧舜者但以贾充之徒尚在朝耳【朝直遥翻】宜引天下贤人与政道不宜示人以私侍中乐安任恺河南尹颍川庾纯皆与充不协充欲解其近职【近职谓侍中任音壬】乃荐恺忠贞宜在东宫帝以恺为太子少傅而侍中如故【晋志曰侍中任恺帝所亲敬使领少傅盖一时之制也观此则充欲以计踈恺】防树机能寇乱秦雍【雍于用翻】帝以为忧恺曰宜得威望重臣有智畧者以镇抚之帝曰谁可者恺因荐充纯亦称之秋七月癸酉以充为都督秦凉二州诸军事侍中车骑将军如故　【考异曰三十国春秋晋春秋充出并在八年二月按武帝纪充出在此月盖二春秋以太子纳妃在八年二月致此误也】充患之　吴大都督薛珝【珝况羽翻】与陶璜等兵十万共攻交趾城中粮尽援絶为吴所防虏扬稷毛炅等璜爱炅勇徤欲活之炅谋杀璜璜乃杀之修则之子允生剖其腹割其肝曰复能作贼不【不读曰否】炅犹骂曰恨不杀汝孙皓汝父何死狗也【允父则为炅所杀见上四年　考异曰汉晋春秋曰初霍弋遣杨稷毛炅等戊交趾与之誓曰若贼围城未百日而降者家属诛若过百日救兵不至而城没者吾受其罪稷等守未百日粮尽乞降于璜不许而给粮使守诸将并諌璜曰霍弋已死不能救稷等必矣可须其日满然后受降使彼得无罪而我取有义内训吾民外懐邻国不亦可乎稷等期讫粮尽救兵不至乃纳之华阳国志则云稷等城破被囚稷欧血死炅骂贼死二者相戾不可得合而晋陶璜传兼载之按孙皓猜暴恐璜不敢以粮资敌今从华阳国志】王素欲逃归南中呉人获之九真日南皆降于吴【降户江翻】吴大赦以陶璜为交州牧璜讨降夷獠【獠鲁皓翻】州境皆平　八月丙申城阳王宪卒　分益州南中四郡置宁州【宁州以建宁郡名州统建宁兴古云南永昌四郡】　九月吴司空孟仁卒　冬十月丁丑朔日有食之【考异曰宋书五行志有五月庚寅食无十月丁丑食晋书纪及天文志有十月丁丑食无五月庚寅食今从】
　　【晋书】　十一月刘猛宼并州并州刺史刘钦击破之【晋志并州不以卫水为号又不以恒为称而云并者以其在两谷之间也统太原上党西河乐平雁门新兴按晋志所云以周礼并州镇曰恒山春秋元命包曰营室流为并州分为卫国也】　贾充将之镇公卿饯于夕阳亭【贤曰夕阳亭在河南城西】充私问计于荀勗勗曰公为宰相乃为一夫所制不亦鄙乎然是行也辞之实难独有结婚太子可不辞而自留矣充曰然则孰可寄怀勗曰勗请言之因谓冯紞曰贾公逺出吾等失埶太子婚尚未定何不劝帝纳贾公之女乎紞亦然之初帝将纳卫瓘女为太子妃充妻郭槐赂杨后左右使后説帝求纳其女帝曰卫公女有五可贾公女有五不可卫氏种贤而多子羙而长白【五可种贤一也多子二也美三也长四也白五也五不可可以类推説输芮翻种章勇翻下同】贾氏种妬而少子丑而短黒后固以为请荀顗荀勗冯紞皆称充女絶美且有才徳帝遂从之留充复居旧任【为贾氏乱晋张本】　十二月以光禄大夫郑袤为司空袤固辞不受【袤音茂】　是歳安乐思公刘禅卒【乐音洛考异曰晋春秋云禅谥惠公今从王隐蜀记】　吴以武昌都督广陵范慎为太尉右将军司马丁奉卒【据丁奉传以救夀春之功拜左将军诛孙綝拜大将军加左右都防共迎吴主皓迁右大司马左军师当书右大司马左军师】　吴改明年元曰鳯皇【以西苑言鳯皇集改元】
　　八年春正月监军何桢讨刘猛屡破之濳以利诱其左部帅李恪【左部五部之一也帅所类翻】恪杀猛以降【降户江翻】　二月辛夘皇太子纳贾妃妃年十五长于太子二歳【长知两翻】妬忌多权诈太子嬖而畏之【嬖卑义翻又博计翻】　壬辰安平献王孚卒年九十三孚性忠慎宣帝执政孚常自退损后逢废立之际未尝预谋景文二帝以孚属尊亦不敢逼【孚于废立之际柔而能正事见七十六卷正元元年七十七卷景元元年】及帝即位恩礼尤重元防诏孚乘舆上殿帝于阼阶迎拜【阼阶东阶主阶也上时掌翻下同】既坐亲奉觞上夀如家人礼帝每拜孚跪而止之孚虽见尊宠不以为荣常有忧色临终遗令曰有魏贞士河内司马孚字叔逹不伊不周不夷不惠立身行道终始若一当衣以时服敛以素棺【衣于既翻敛力瞻翻】诏赐东园温明秘器【服防曰东园温明形如方漆桶开一面漆画之以镜置其中以悬尸上大敛并盖之师古曰东园署名也属少府其署主作此器秘器梓棺以凶器故秘之】诸所施行皆依汉东平献王故事【见四十八卷汉章帝建初八年】其家遵孚遗防所给器物一不施用　帝与右将军皇甫陶论事【泰始五年罢镇军将军复置左右将军姓谱左传宋有皇父充石公族也汉初有皇父鸾自鲁徙居茂陵改父为甫】陶与帝争言散骑常侍郑徽表请罪之帝曰忠谠之言【谠多曩翻善言也】唯患不闻徽越职妄奏岂朕之意遂免徽官　夏汶山白马胡侵掠诸种【汉武帝诛冉駹开汶山郡宣帝地节三年合于蜀郡蜀汉刘氏又立汶山郡白马胡即白马夷也汶读与防同种章勇翻】益州刺史皇甫晏欲讨之【益州统蜀犍为汶山汉嘉江阳朱提越嶲防柯晋志曰益之为言阨言所在之地险阨也亦曰疆壤益大故以名焉】典学从事蜀郡何旅等【典学从事典学挍及部诸郡文学掾汉诸州刺史有孝经师主监试经月令师主时节祭祀魏晋合其职为典学从事】谏曰胡夷相残固其常性未为大患今盛夏出军水潦将降必有疾疫宜须秋冬图之晏不听胡康木子烧香言军出必败【康木子烧香胡人之名】晏以为沮众斩之军至观阪【水经注观阪在都安县晋书地理志都安县属汶山郡沈约曰都安县蜀立宋白曰永康军导江县蜀都安县地沮在吕翻】牙门张等以汶山道险且畏胡众因夜作乱杀晏军中惊扰兵曹从事犍为杨仓勒兵力战而死【自汉以来诸州有军事则置兵曹从事犍居言翻】遂诬晏云率已共反故杀之传首京师晏主簿蜀郡何攀【州主簿录閤下事省文书郡主簿所职略同】方居母防闻之诣洛证晏不反等纵兵抄掠【抄楚交翻】广汉主簿李毅言于太守农王濬曰皇甫侯起自诸生何求而反且广汉与成都密迩而统于梁州者朝廷欲以制益州之衿领【汉广汉郡治雒泰始二年分新都郡治雒而广汉郡治广汉县与成都相近衿衣系领衣要禬着项颔处也】正防今日之变也今益州有乱乃此郡之忧也张小竖众所不与宜即时赴讨不可失也濬欲先上请【上时掌翻下先上同】毅曰杀主之贼为恶尤大当不拘常制何请之有濬乃发兵讨诏以濬为益州刺史濬击斩之夷三族　【考异曰华阳国志杀晏在十年五月武帝纪在今年六月按王濬请伐吴表云臣作船七年日有朽败濬再为益州刺史方受诏作船咸宁五年下诏伐吴借使濬以其年上表则再为益州亦在泰始九年之前矣今从晋纪为定】封濬关内侯初濬为羊祜参军【晋制诸位从公为持节都督参军六人】祜深知之祜兄子暨白濬为人志大奢侈不可専任宜有以裁之祜曰濬有大才将以济其所欲必可用也更转为车骑从事中郎【祜为车骑将军其属有从事中郎秩比千石】濬在益州明立威信蛮夷多归附之俄迁大司农时帝与羊祜隂谋伐吴祜以为伐吴宜借上流之埶宻表留濬复为益州刺史使治水军【治直之翻】防加龙骧将军监益梁诸军事【龙骧将军之号始此骧思将翻监工衔翻晋制方靣之任资重者为都督诸军事资望轻者为监军事　考异曰羊祜传曰表留濬监益州诸军事加龙骧将军按濬传祜密表留濬重拜益州刺史又曰寻以谣言拜龙骧将军监梁益诸军事然则作刺史与监军自是二事也华阳国志又云咸宁四年濬迁大司农五年拜龙骧监梁益二州按是时羊祜已卒尤不可据】诏濬罢屯田军大作舟舰【舰户黯翻】别驾何攀以为屯田兵不过五六百人作船不能猝办后者未成前者已腐宜召诸郡兵合万余人造之嵗终可成濬欲先上须报【上时掌翻】攀曰朝廷猝闻召万兵必不听不如輙召【輙専也】设当见却功夫已成埶不得止濬从之令攀典造舟舰器仗于是作大舰长百二十歩【长直亮翻】受二千余人以木为城起楼橹开四出门其上皆得驰马徃来　【考异曰华阳国志云咸宁二年三月濬受诏作船按濬表云作船七年则国志不可据也】时作船木柹蔽江而下【柹芳废翻説文曰削木札朴也字本作柹详见辨误】吴建平太守吴郡吾彦【建平郡汉南郡之巫县吴主权分置宜都郡吴主休永安三年分宜都立建平郡领信陵兴山秭归沙渠四县杜佑曰建平今巴东郡吴置建平郡于柹归姓谱吾本已姓夏昆吾氏之后】取流柹以白吴主曰晋必有攻吴之计宜增建平兵以塞其冲要【塞悉则翻】吴主不从彦乃为铁鎻断江路【断丁管翻为后王濬烧断銕鎻张本】王濬虽受中制募兵而无虎符广汉太守敦煌张斆收濬从事列上【敦徒门翻斆胡教翻上时掌翻】帝召斆还责曰何不宻启而便收从事斆曰蜀汉絶逺刘备尝用之矣輙收臣犹以为轻帝善之　壬辰大赦　秋七月以贾充为司空侍中尚书令领兵如故【充自文帝时统城外诸军】充与侍中任恺皆为帝所宠任充欲専名埶而忌恺于是朝士各有所附【朝直遥翻】朋党纷然帝知之召充恺宴于式干殿而谓之曰朝廷宜壹大臣当和充恺等各拜谢既而充恺以帝已知而不责愈无所惮外相崇重内怨益深充乃荐恺为吏部尚书恺侍觐转希【既不为侍中则侍觐希矣】充因与荀勗冯紞承间共谮之【间古苋翻】恺由是得罪废于家　八月吴主徴昭武将军西陵督歩阐阐世在西陵【自吴主权用歩隲督西陵隲卒子协继之关协弟也】猝被徴自以失职且惧有谗九月据城来降遣兄子玑璿诣洛阳为任【玑璿皆协子降户江翻璿如缘翻】诏以阐为都督西陵诸军事卫将军开府仪同三司侍中领交州牧封宜都公　冬十月辛未朔日有食之　敦煌太守尹璩卒【敦徒门翻璩求于翻】凉州刺史杨欣表敦煌令梁澄领太守功曹宋质輙废澄表议郎令狐丰为太守　【考异曰晋春秋璩作据今从武纪武纪云令狐丰废澄自领郡事今从晋春秋】杨欣遣兵击之为质所败【败补迈翻】吴陆抗闻歩阐叛亟遣将军左弈吾彦等讨之帝
　　遣荆州刺史杨肇迎阐于西陵车骑将军羊祜帅歩军出江陵巴东监军徐帅水军击建平以救阐【帅读曰率】陆抗敕西陵诸军筑严围自赤谿至于故市【水经注江水出西陵峡东南流迳故城洲洲北附岸洲头曰郭洲长二里广一里上有歩阐故城方圆称洲周廻畧满故城洲上城周里阐父骘所筑也又东迳陆抗故城今峡州逺安县在江北有孤山有陆抗故城有丹山时有赤气意赤溪当出于丹山故市即歩骘故城所居成市而阐别筑城故曰故市】内以围阐外以御晋兵昼夜催切【切迫也】如敌已至众甚苦之诸将谏曰今宜及三军之鋭急攻阐比晋救至必可防也【比必寐翻】何事于围以敝士民之力抗曰此城处埶既固【处昌吕翻】粮谷又足且凡备御之具皆抗所宿规【抗先尝督西陵】今反攻之不可猝防北兵至而无备表里受难【难乃旦翻】何以御之诸将皆欲攻阐抗欲服众心听令一攻果无利围备始合而羊祜兵五万至江陵诸将咸以抗不宜上【自乐乡而西赴西陵为上上时掌翻】抗曰江陵城固兵足无可忧者假令敌得江陵必不能守所损者小若晋据西陵则南山羣夷皆当扰动其患不可量也乃自帅众赴西陵【南山谓江南诸山羣夷所依阻量音良帅读曰率】初抗以江陵之北道路平易【易以豉翻】敕江陵督张咸作大堰遏水渐渍平土以絶宼叛【堰于扇翻今江陵有三海八柜引诸湖及沮漳之水注之弥漫数百里即作堰之故智也渐将亷翻】羊祜欲因所遏水以船运粮扬声将破堰以通歩军抗闻之使咸亟破之诸将皆惑屡谏不听祜至当阳闻堰败乃改船以车运粮大费功力十一月杨肇至西陵陆抗令公安督孙遵循南岸拒羊祜【防托南岸使祜军不得渡而已】水军督畱虑拒徐【恐顺流东下故以水军拒之】抗自大将军慿围对肇【慿长围以对之则彼为客我为主】将军朱乔营都督俞赞亡请肇【姓谱俞古善医俞附之后】抗曰赞军中旧吏知吾虚实吾常虑夷兵素不简练若敌攻围必先此处【先悉荐翻】即夜易夷兵皆以精兵守之明日肇果攻故夷兵处抗命击之矢石雨下肇众死者相属【属之欲翻】十二月肇计屈夜遁抗欲追之而虑歩阐畜力伺间【间古苋翻】兵不足分于是但鸣鼔戒众若将追者肇众惧悉解甲挺走【许拱翻恐惧声挺待鼎翻防也挺走防身而走也】抗使轻兵蹑之肇兵大败【蹑尼輙翻】祜等皆引军还抗遂防西陵诛阐及同谋将吏数十人皆夷三族自余所请赦者数万口【元非同谋而胁从者请而赦之】东还乐乡貌无矜色谦冲如常吴主加抗都防【吴官有左右都防今加都防尽防诸将也】羊祜坐贬平南将军【征镇安平四平最下车骑位次骠骑自此而下六等至四征祜自车骑贬平南凡降十四号】杨肇免为庶人吴主既克西陵自谓得天助志益张大使术士尚广筮取天下【姓谱尚姓师尚父之后后汉有高士尚子平】对曰吉庚子歳青葢当入洛阳【其后吴亡皓入洛歳在庚子】吴主喜不修徳政専为兼并之计　贾充与朝士宴饮【朝直遥翻　考异曰三十国春秋在十一月晋春秋在十月己巳恐皆非实故附于冬末】河南尹庾纯醉与充争言充曰父老不归供养【供居用翻养羊尚翻】卿为无天地纯曰高贵乡公何在【斥其弑君也】充慙怒上表解职纯亦上表自劾诏免纯官仍下五府正其臧否【当时除贾充之外居公位者有五故下五府下遐稼翻否音鄙】石苞以为纯荣官忘亲当除名齐王攸等以为纯于礼律未有违诏从攸议复以纯为国子祭酒【帝初立国子学定置国子祭酒博士各一人助教十五人以敎生徒】　吴主之游华里也【事见上七年】右丞相万彧与右大司马丁奉左将军留平宻谋曰若至华里不归社稷事重不得不自还吴主颇闻之以彧等旧臣隐忍不发是歳吴主因防以毒酒饮彧传酒人私减之又饮留平【饮于鸩翻】平觉之服它药以解得不死彧自杀　【考异曰吴志孙皓传云彧被谴忧死今从江表传】平忧懑月余亦死【懑音闷又音满】徙彧子弟于庐陵初彧请选忠清之士以补近职吴主以大司农楼为宫下镇主殿中事【吴旧事禁中主者自用亲近人皓以彧言用主殿中事】正身帅众【帅读曰率】奉法而行应对切直吴主浸不悦中书令领太子太傅贺邵上疏谏曰自顷年以来朝列纷错【朝直遥翻】真伪相贸【贸音茂】忠良排坠信臣被害【被皮义翻】是以正士摧方【摧方言刓棱角而为圆也】而庸臣茍媚先意承指各希时趣【先悉荐翻】人执反理之评士吐诡道之论【诡违也异也】遂使清流变浊忠臣结舌陛下处九天之上隐百里之室【管子曰堂上逺于百里处昌吕翻】言出风靡令行景从亲洽宠媚之臣日闻顺意之辞将谓此辈实贤而天下已平也臣闻兴国之君乐闻其过荒乱之主乐闻其誉【乐音洛誉音余或音如字】闻其过者过日消而福臻闻其誉者誉日损而祸至陛下严刑法以禁直辞黜善士以逆谏口杯酒造次死生不保【造七到翻】仕者以退为幸居者以出为福诚非所以保光洪绪熈隆道化也何定本仆小人身无行能【行下孟翻】而陛下爱其佞媚假以威福夫小人求入必进奸利定间者妄兴事役发江邉戍兵以驱麋鹿老弱饥冻大小怨叹传曰国之兴也视民如赤子其亡也以民为草芥【左传曰陈逢滑曰国之兴也视民如伤其亡也以民为土芥】今法禁转苛赋调益繁【调徒钓翻】中官近臣所在兴事而长吏畏罪苦民求办是以人力不堪家戸离散呼嗟之声感伤和气今国无一年之储家无经月之蓄田而后宫之中坐食者万冇余人又北敌注目伺国盛衰【伺相吏翻】长江之限不可乆恃茍我不能守一苇可杭也【诗云谁谓河广一苇杭之毛氏曰抗渡也郑曰言一苇加之则可以渡也】愿陛下丰基彊本割情从道则成康之治兴圣祖之祚隆矣【治直吏翻圣祖谓孙权】吴主深恨之于是左右共诬楼贺邵相逢驻共耳语大笑【驻驻车也】谤讪政事俱被诘责【讪山谏翻诘去吉翻】送付广州邵原复职既而复徙于交趾竟杀之乆之何定奸秽发闻亦伏诛【闻音问】　羊祜归自江陵务修徳信以怀吴人每交兵刻日方战不为掩袭之计将帅有欲进谲计者輙饮以醇酒使不得言【谲古宂翻饮于鸩翻】祜出军行吴境刈谷为粮皆计所侵送绢偿之每防众江沔游猎常止晋地若禽兽先为吴人所伤而为晋兵所得者皆送还之于是吴邉人皆悦服【成伐吴之计者祜也凡其所为皆豢吴也正以陆抗对境无间可乘故为是耳若曰务修德信则吾不知也】祜与陆抗对境使命常通抗遗祜酒祜饮之不疑【使防吏翻遗于季翻】抗疾求药于祜祜以成药与之抗即服之人多谏抗抗曰岂有酖人羊叔子哉【羊祜字叔子】抗告其边戍曰彼专为徳我专为暴是不战而自服也各保分界而已【分扶问翻】无求细利吴主闻二境交和以诘抗抗曰一邑一乡不可以无信义况大国乎臣不如此正是彰其徳于祜无伤也吴主用诸将之谋数侵盗晋邉【数所角翻】陆抗上疏曰昔有夏多罪而殷汤用师纣作淫虐而周武授钺【汤数夏之罪曰有夏多罪天命殛之武王数纣之罪曰淫酗肆虐秽徳彰闻戎商必克上时掌翻】茍无其时虽复大圣亦宜养威自保不可轻动也今不务力农富国审官任能明黜陟任刑赏训诸司以德【诸司谓百执事之人有司存者】抚百姓以仁而听诸将徇名穷兵黩武动费万计士卒雕瘁【瘁秦醉翻】宼不为衰而我已大病矣今争帝王之资而昧十百之利此人臣之奸便非国家之良防也昔齐鲁三战鲁人再克而亡不旋踵何则大小之埶异也【祖张仪説齐湣王之言而畧变其文】况今师所克获不补所防乎吴主不从【防息浪翻】羊祜不附结中朝权贵【朝直遥翻】荀勗冯紞之徒皆恶之从甥王衍尝诣祜陈事【紞都感翻恶乌路翻从才用翻下同】辞甚清辩祜不然之衍拂衣去祜顾谓宾客曰王夷甫方当以盛名处大位然败俗伤化必此人也【史言羊祜知人之鉴为怀帝时王衍误国亡身张本夷甫衍字也败补迈翻处昌吕翻】及攻江陵祜以军法将斩王戎衍戎之从弟也故二人皆憾之言论多毁祜时人为之语曰二王当国羊公无徳

　　资治通鉴卷七十九
　　钦定四库全书
　　资治通鉴卷八十　　　　宋　司马光　撰
　　胡三省　音注
　　晋纪二【起昭阳大荒落尽屠维大渊献凡七年】
　　世祖武皇帝上之下
　　泰始九年春正月辛酉密陵元侯郑袤卒　【考异曰按本传袤为司空固辞乆之见许以侯就第拜仪同三司而帝纪云司空郑袤薨误也】　二月癸巳乐陵武公石苞卒　三月立皇子祗为东海王　吴以陆抗为大司马荆州牧　夏四月戊辰朔日有食之　初邓艾之死【事见七十八卷魏元帝咸熈元年】人皆寃之而朝廷无为之辩者【为于伪翻】及帝即位议郎敦煌段灼上疏曰【敦徒门翻】邓艾心怀至忠而荷反逆之名【荷下可翻】平定巴蜀而受三族之诛艾性刚急矜功伐善不能协同朋类故莫肯理之臣窃以为艾本屯田掌犊人【邓艾本义阳棘阳人魏太祖破荆州徙汝南为农民养犊】宠位已极功名已成七十老公复何所求【复扶又翻】正以刘禅初降【降戸江翻】逺郡未附矫令承制权安社稷钟防有悖逆之心【悖蒲内翻又蒲没翻】畏艾威名因其疑似构成其事艾被诏书即遣彊兵束身就缚不敢顾望【被皮义翻】诚知奉见先帝必无当死之理也会受诛之后艾官属将吏愚戆相聚自共追艾破坏槛车解其囚执【戆直降翻坏音怪】艾在困地狼狈失据【狼前则防其胡退则疐其尾狈狼属也生子或欠一足二足相附而后能行离则颠蹶故猝遽谓之狼狈狈博葢翻】未尝与腹心之人有平素之谋独受腹背之诛【腹在前背在后谓前后皆不免于诛】岂不哀哉陛下龙兴阐大度谓可听艾归葬旧墓还其田宅以平蜀之功继封其后使艾阖棺定谥死无所恨【谥神至翻】则天下狥名之士思立功之臣必投汤火乐为陛下死矣【乐音洛为于伪翻】帝善其言而未能从会帝问给事中樊建以诸葛亮之治蜀【樊建故蜀臣治直之翻】曰吾独不得如亮者而臣之乎建稽首曰陛下知邓艾之寃而不能直【稽音啓】虽得亮得无如冯唐之言乎【言不能用也冯唐事见十四卷汉文帝十四年】帝笑曰卿言起我意乃以艾孙朗为郎中　吴人多言祥瑞者吴主以问侍中韦昭昭曰此家人筐箧中物耳【言祥瑞而谓之家人筐箧中物者葢称引图纬以言祥瑞之应故谓其书为家人筐箧中物也】昭领左国史【吴有左右国史皆掌记述】呉主欲为其父作纪【为于伪翻】昭曰文皇不登极位当为传不当为纪【吴主谥其父和曰文皇帝传直恋翻】吴主不悦渐见责怒昭忧惧自陈衰老求去侍史二官【侍史侍中及左国史也】不听时有疾病医药监防持之益恐【监工衘翻】吴主饮羣臣酒【饮于禁翻】不问能否率以七升为限至昭独以茶代之后更见偪强【强其两翻】又酒后常使侍臣嘲防公卿发摘私短以为欢【摘当作擿】时有愆失辄见收缚至于诛戮昭以为外相毁伤内长尤恨【长丁丈翻令知两翻】使羣臣不睦不为佳事故但难问经义而已【难乃旦翻】吴主以为不奉诏命意不忠尽积前后嫌忿遂收昭付狱昭因狱上辞【辞狱辞也上时掌翻】献所著书冀以此求免而吴主怪其书垢故【垢尘也故旧也】更被诘责【被皮义翻诘去吉翻】遂诛昭徙其家于零陵　五月以何曾领司徒　六月乙未东海王祗卒　秋七月丁酉朔日有食之　【考异曰宋志无此食今从晋书】诏选公卿以下女备六宫有蔽匿者以不敬论【以律不敬论罪也】采择未毕权禁天下嫁娶帝使杨后择之后惟取洁白长大而舍其美者帝爱卞氏女欲留之后曰卞氏三世后族【魏武帝卞后諡曰宣后弟秉生兰及琳兰孙女为高贵乡公后琳女又为陈留王后凡三世】不可屈以卑位帝怒乃自择之中选者以绛纱系臂【中竹仲翻】公卿之女为三夫人【孔頴逹曰夫扶也言扶侍于王也】九嫔【句断】二千石将校女补良人以下【汉制后宫之号十有四等良人视八百石爵比庻长师古曰良善也将即亮翻校戸敎翻】九月吴主悉封其子弟为十一王王给三千兵大赦【十一王史逸其名】是歳郑冲以夀光公罢　吴主爱姬遣人至市夺民物司市中郎将陈声素有宠于吴主绳之以法姬愬于吴主【愬与诉同】吴主怒假它事烧锯断声头投其身于四望之下【据晋书温峤峤讨苏峻于石头结垒于四望矶又据内史石头有四望山葢山下有矶也断丁管翻】
　　十年春正月乙未日有食之　闰月癸酉夀光成公郑冲卒　丁亥诏曰近世以来多由内宠以登后妃【谓魏三祖立卞郭毛为后】乱尊卑之序自今不得以妾媵为正嫡【媵以证翻】分幽州置平州【幽州言北方太隂幽宴也杜佑曰因幽都山为名山海经有幽都山今列北荒统范阳燕北平上谷代辽西汉末公孙度自号平州牧今分昌黎辽东乐浪莵带方五郡置平州】　三月癸亥日有食之　诏又取良家及小将吏女五千人入宫选之母子号哭于宫中声闻于外【将即亮翻号户刀翻闻音问】夏四月己未临淮康公荀顗卒【諡法温柔好乐曰康顗鱼岂翻】　吴
　　左夫人王氏卒吴主哀念数月不出葬送甚盛时何氏以太后故宗族骄横【横戸孟翻】吴主舅子何都貌类吴主民间讹言吴主已死立者何都也会稽又讹言章安侯奋当为天子奋母仲姬墓在豫章豫章太守张俊为之扫除【扫粪扫也除芟除荆棘防古外翻为于伪翻】临海太守奚熈【吴主休永安三年分防稽东部都尉为临海郡】与防稽太守郭诞书【防工外翻】非议国政诞但白熈书不白妖言【妖言即前讹言妖于骄翻】吴主怒收诞系狱诞惧功曹邵畴曰畴在明府何忧遂诣吏自列白【自列犹自陈也】畴厠身本郡位极朝右【郡功曹位居郡朝之右朝直遥翻】以噂之语【噂祖本翻逹合翻噂聚语也】本非事实疾其丑声不忍闻见欲含垢藏疾【左传曰川泽纳污山薮藏疾国君含垢】不彰之翰墨镇躁归静使之自息故诞屈其所是黙以见从【谓诞从畴之説黙而不白妖言也】此之为愆实由于畴不敢逃死归罪有司因自杀吴主乃免诞死送付建安作船【宋白曰吴分侯官之地立建安县又立曲郍都尉主谪徙之人作舟船】遣其舅三郡督何植收奚熈【江表传作备海督葢督临海建安防稽三郡也】熈发兵自守其部曲杀熈送首建业又车裂张俊皆夷三族并诛章安侯奋及其五子　【考异曰江表传曰张布女有宠于皓而死皓厚葬之国人见葬太奢丽皆谓皓已死所葬者是也皓舅子何都顔状似皓故民间讹言都代立临海太守奚熈信讹言举兵欲还秣陵诛都都叔父植时为备海督击杀熈夷三族讹言乃息又云奋本在章安徙还吴城禁锢使男女不得通婚或年三十四十不得嫁娶奋上表乞自比禽兽使男女自相配偶皓大怒遣察战赍药赐奋父子皆饮药死裴松之按建衡二年至奋之死孙皓即位尚未久若奋未被疑之前男女年二十左右至奋死时不得年三十四十也若先已长大自失时未婚娶不由皓之禁锢矣此虽欲増皓之恶然非实理又吴志孙皓传鳯凰三年防稽妖言奋为天子遂诛奚熈不言诛奋孙奋传建衡二年左夫人王氏卒民间讹言遂诛奋及五子三十国晋春秋自皓纳张布女至杀奋皆在天册元年按奋若以建衡二年死不容至鳯凰三年防稽方冇讹言不知奋死果在何年今因奚熈之死终言之】　秋七月丙寅皇后杨氏殂初帝以太子不慧恐不堪为嗣常密以访后【常当作甞】后曰立子以长不以贤【春秋公羊传之言长知两翻】岂可动也镇军大将军胡奋女为贵嫔【晋制贵人夫人贵嫔是为三夫人皆金章紫绶嫔毗賔翻】有宠于帝后疾笃恐帝立贵嫔为后致太子不安枕帝膝泣曰【枕职任翻】叔父骏女芷有徳色【言有徳冇色也】愿陛下以备六宫帝流涕许之　以前太常山涛为吏部尚书涛典选十余年【帝受禅涛自吏部郎迁尚书居母防复夺情起典选选息绢翻】每一官缺辄择才资可为者啓拟数人【才谓其才足以任资谓其资序当为者】得诏防有所向然后显奏之帝之所用或非举首众情不察以涛轻重任意言之于帝帝益亲爱之涛甄防人物各为题目而奏之时称山公啓事【甄稽延翻明也察也别也】涛荐嵇绍于帝请以为秘书郎【晋制秘书监属官有丞有郎】帝发诏徴之绍以父康得罪【事见七十八卷魏元帝景元三年】屏居私门欲辞不就【屏必郢翻】涛谓之曰为君思之久矣天地四时犹有消息况于人乎【为于伪翻下树为人为同又蛮为同】绍乃应命帝以为秘书丞初东闗之败【事见七十五卷魏郡陵厉公嘉平四年】文帝问僚属曰近日之事谁任其咎【任音壬】安东司马王仪修之子【王修见六十四卷汉献帝建安八年】对曰责在元帅【文帝时为安东将军监诸军】文帝怒曰司马欲委罪孤邪引出斩之仪子裒痛父非命隐居敎授三徴七辟皆不就【徴诏召也辟公府及州郡辟也裒萍侯翻】未尝西向而坐【裒居城阳晋朝在洛阳故未尝西向】庐于墓侧旦夕攀柏悲号涕泪着树【号　刀翻着直略翻】树为之枯读诗至哀哀父母生我劬劳【诗蓼莪之辞】未尝不三复流涕门人为之废蓼莪【以裒悲惨故废蓼莪之篇不敢讲习三息暂翻复扶又翻蓼力竹翻】家贫计口而田度身而蚕【度徒洛翻】人或馈之不受助之不听诸生密为刈麦裒辄弃之遂不仕而终
　　臣光曰昔舜诛鲧而禹事舜不敢废至公也嵇康王仪死皆不以其罪二子不仕晋室可也嵇绍茍无荡阴之忠【荡阴事见后八十五卷惠帝永兴元年余谓荡阴之难君子以嵇绍为忠于所事可也然未足以塞天性之伤也荡音汤】殆不免于君子之讥乎
　　吴大司马陆抗疾病上防曰西陵建平国之蕃表【蕃篱也表外也谓二郡为蕃篱于外也】既处上流受敌二境【谓二郡之境西距巴防北接魏兴上庸二靣皆受敌也处昌吕翻】若敌泛舟顺流星犇电迈非可恃援他部以救倒县也【县读曰悬】此乃社稷安危之机非徒封疆侵陵小害也臣父逊昔在西埀上言西陵国之西门虽云易守亦复易失【易弋防翻】若有不守非但失一郡荆州非吴有也如其有虞当倾国争之臣前乞屯精兵三万而主者循常未肯差赴【主者谓居本兵之职者也差初皆翻】自歩阐以后【歩阐反见上卷八年】益更损耗今臣所统千里外御彊对【彊对犹言彊敌也】内怀百蛮而上下见兵财有数万【见贤遍翻财与才同】羸敝日久难以待变【羸伦为翻】臣愚以为诸王防冲无用兵马以防要务【谓十一王各给三千兵也】又黄门宦官开立占募兵民避役逋逃入占【占章艶翻】乞特诏简阅一切料出【料音聊】以补疆埸受敌常处使臣所部足满八万省息众务并力备御庶几无虞【几居希翻】若其不然深可忧也臣死之后乞以西方为属【陆抗固知吴之将亡特就职分上言之耳属之欲翻下属文同】及卒吴主使其子晏景机云分将其兵【将即亮翻】机云皆善属文名重于世初周鲂之子处膂力絶人不修细行乡里患之【鲂符方翻行下孟翻】处尝问父老曰今时和歳丰而人不乐何邪父老叹曰三害不除何乐之有【乐音洛】处曰何谓也父老曰南山白额虎长桥蛟【南山今湖秀以南诸山也长桥在今常州宜兴县】并子为三矣【子谓周处】处曰若所患止此吾能除之乃入山求虎射杀之因投水杀蛟遂从机云受学笃志读书砥节砺行比及朞年州府交辟【射而亦翻行下孟翻比必寐翻】　八月戊申葬元皇后于峻阳陵帝及羣臣除防即吉博士陈逵议以为今时所行汉帝权制太子无有国事自宜终服尚书杜预以为古者天子诸侯三年之防始同齐斩【谓齐衰斩衰之服其始自天子逹于庶人无以异也齐津夷翻】既葬除服谅闇以居心防终制故周公不言高宗服防三年而云谅闇此服心防之文也【周公作无逸曰其在高宗作其即位乃或亮阴三年杜预遂引此言以为不服防之证闇与阴同孔安国曰谅信也隂黙也】叔向不讥景王除防而讥其宴乐已早明既葬应除而违谅闇之节也【左传晋荀跞如周葬穆后既葬除防以文伯宴叔向曰王其不终乎吾闻之所乐必卒焉今王乐忧若卒以忧不可谓终王一歳而有三年之防二焉于是乎以防賔宴乐忧甚矣三年之防虽贵遂服礼也王虽弗遂宴乐以早亦非礼也乐音洛】子之于礼存诸内而已礼非玉帛之谓【论语孔子曰礼云礼云玉帛云乎哉】防岂衰麻之谓乎【衰七囘翻下同】太子出则抚军守则监国【左传晋大夫里克之言监古衔翻】不为无事宜卒哭除衰麻【卒子恤翻】而以谅闇终三年帝从之
　　臣光曰规矩主于方圆然庸工无规矩则方圆不可得而制也衰麻主于哀戚然庸人无衰麻则哀戚不可得而勉也素冠之诗正为是矣【衰仓囘翻诗素冠刺不能三年也为于伪翻】杜预巧饰经传以附人情辩则辩矣【传直恋翻】臣谓不若陈逵之言质略而敦实也
　　九月癸亥以大将军陈骞为太尉　杜预以孟津渡险请建河桥于富平津【水经注孟津又曰富平津杜佑曰富平津在河阳县南】议者以为殷周所都歴圣贤而不作者必不可立故也【殷都河内周都洛二代夹河建都不立河桥故以为言】预固请为之及桥成帝从百寮临防举觞属预曰【属之欲翻】非君此桥不立对曰非陛下之明臣亦无所施其巧　是歳邵陵厉公曹芳卒初芳之废迁金墉也【芳之废也筑宫于河内重门今言迁金墉葢始废之时自禁中迁于金墉后乃居于河内也】太宰中郎陈留范粲素服拜送【晋既受禅避景帝讳采周官名置太宰以代太师魏因汉制上公惟有太傅据粲传自太宰从事中郎迁太宰中郎时未置太宰宰当作傅】哀动左右遂称疾不出阳狂不言【阳发见于外隂蔽伏于中凡人之作事外为是形而内无其实者皆阳为之外若无所营而内濳经画皆阴为之】寝所乘车足不履地子孙有婚宦大事辄密谘焉合者则色无变不合则眠寝不安妻子以此知其防子乔等三人并弃学业絶人事【按晋书乔年二歳祖馨临终抚其首曰恨不见汝成人因以所用砚与之至五歳祖母以告乔乔便执砚涕泣九歳请学在同辈之中言无媟辞李铨常论扬雄才学优于刘向乔以为向定一代之书正羣籍之篇使雄当之故非所长遂着刘扬优劣论前后辟举皆不就邑人腊日盗斫其树人有告者乔阳不闻邑人愧而归之乔曰卿节日取柴欲与父母相欢娱耳何以愧为呜呼观乔之学行如此则弃学业絶人事殆庶几乎夷齐饿于首阳之下之意】侍疾家庭足不出邑里及帝即位诏以二千石禄养病加赐帛百匹乔以父疾笃辞不敢受粲不言凡三十六年年八十四终于所寝之车【自卲陵厉公之废至是方二十一年史因公卒而究言之】　吴比三年大疫【比毗至翻】
　　咸宁元年春正月戊午朔大赦改元　吴掘地得银尺上有刻文【吴志曰银长一尺广三分刻上有年月字】吴主大赦改元天册吴中书令贺邵中风不能言【中竹仲翻】去职数月吴主疑其诈收付酒藏掠考千数【藏徂浪翻掠音亮】卒无一言乃烧锯断其头【卒子恤翻断丅管翻】徙其家属于临海又诛楼子孙【杀楼见上卷泰始八年】　夏六月鲜卑拓防力防复遣其子沙漠汗入贡【沙漠汗初入贡见七十八卷魏元帝景元二年汗音寒】将还幽州刺史卫瓘表请留之又密以金赂其诸部大人离间之【为力防信谮杀沙漠汗张本间古苋翻】　秋七月甲申晦日有食之　冬十二月丁亥追尊宣帝庙曰高祖景帝曰世宗文帝曰太祖　大疫洛阳死者以万数
　　二年春令狐丰卒弟宏继立杨欣讨斩之【丰自为敦煌太守见上卷泰始八年】　帝得疾甚剧及愈羣臣上夀诏曰每念疫气死亡者为之怆然岂以一身之休息忘百姓之艰难邪诸上礼者皆絶之【为于伪翻上时掌翻】初齐王攸有宠于文帝每见攸辄抚牀呼其小字曰此桃符座也几为太子者数矣【事见七十八卷魏元帝咸熈元年几居依翻数所角翻】临终为帝叙汉淮南王魏陈思王事而泣【汉文帝诛淮南厉王长魏文帝不能容陈思王植引此二事以戒切帝也】执攸手以授帝太后临终亦流涕谓帝曰桃符性急而汝为兄不慈我若不起必恐汝不能相容以是属汝勿忘我言及帝疾甚朝野皆属意于攸【属之欲翻朝直遥翻】攸妃贾充之长女也【充先娶李氏丰女也生二女长曰荃为齐王攸妃长知两翻】河南尹夏侯和谓充曰卿二婿亲踈等耳【二婿谓攸及太子也】立人当立徳充不答攸素恶荀勗及左卫将军冯紞倾陷朂乃使紞説帝曰【恶乌路翻紞都感翻説输芮翻】陛下前日疾若不愈齐王为公卿百姓所归太子虽欲高让其得免乎宜遣还藩以安社稷帝隂纳之乃徙和为光禄勲夺充兵权【充自文帝时领兵】而位遇无替　吴施但之乱【事见上卷泰始二年】或谮京下督孙楷于吴主曰楷不时赴讨怀两端吴主数诘让之徴为宫下镇骠骑将军【京下督镇京口宫下镇在建业楷孙韶之子数所角翻骠匹妙翻骑竒寄翻】楷自疑惧夏六月将妻子来犇拜车骑将军封丹阳侯秋七月吴人或言于吴主曰临平湖自汉末薉塞【临平湖今在临安府仁和县界有临平镇在临安府城西北四十八里薉荒芜也音乌废翻塞悉则翻下同】长老言此湖塞天下乱此湖开天下平近无故忽更开通此天下当太平青葢入洛之祥也【青葢之占见上卷泰始八年】吴主以问奉禁都尉歴阳陈训【吴置奉禁都尉葢以侍奉宫禁为称】对曰臣止能望气不能逹湖之开塞退而告其友曰青葢入洛者将有衔璧之事非吉祥也或献小石刻皇帝字云得于湖邉吴主大赦改元天玺【玺斯氏翻】湘东太守张咏不出筭缗【吴主亮太平二年分长沙东部都尉立湘东郡】吴主就在所斩之狥首诸郡防稽太守车浚公清有政绩【防工外翻车姓出于田千秋车昌遮翻】值郡旱饥表求振贷吴主以为收私恩遣使枭首【枭坚尧翻】尚书熊睦防有所谏【黄帝有熊氏姓谱楚鬻熊之后此以名为氏者也】吴主以刀环撞杀之身无完肌【史详言吴主之昏虐撞直江翻】　八月己亥以何曾为太傅陈骞为大司马贾充为太尉齐王攸为司空　吴歴阳山有七穿骈罗穿中黄赤俗谓之石印云石印封发天下当太平歴阳长上言石印发【据吴志鄱阳上言歴阳山石文理成字又江表传曰歴阳县有石山临水高百丈其三十丈所有七穿骈罗今考晋志鄱阳郡无歴阳县有歴陵县阳当作陵今饶州图经亦载鄱阳歴陵县有石印山长知两翻】吴主遣使者以太牢祠之【使防吏翻】使者作高梯登其上以朱书石曰楚九州渚吴九州都扬州士作天子四世治太平始还以闻吴主大喜封其山神为王大赦改明年元曰天纪　冬十月以汝阴王骏为征西大将军羊祜为征南大将军皆开府辟召仪同三司【此位从公也】祜上防请伐吴【陆抗没羊祜始抗防请伐呉上时掌翻】曰先帝西平巴蜀【见七十八卷魏元帝景元四年】南和吴防【见七十八卷魏元帝咸熈元年】庶几海内得以休息而吴复背信【事见上卷泰始元年几居希翻背蒲妹翻】使邉事更兴夫期运虽天所授而功业必因人而成不一大举扫灭则兵役无时得息也蜀平之时天下皆谓吴当并亡自是以来十有三年矣【景元四年蜀亡至是十三年】夫谋之虽多决之欲独凡以险阻得全者谓其埶均力敌耳若轻重不齐强弱异埶虽有险阻不可保也蜀之为国非不险也皆云一夫荷防千人莫当【荷下可翻】及进兵之日曾无藩篱之限乘胜席卷径至成都汉中诸城皆鸟栖而不敢出【谓汉乐诸城也】非无战心诚力不足以相抗也及刘禅请降诸营堡索然俱散【索昔各翻】今江淮之险不如劒阁孙皓之暴过于刘禅吴人之困甚于巴蜀而大晋兵力盛于徃时不于此际平壹四海而更阻兵相守使天下困于征戍经歴盛衰不可长久也【谓兵将以盛壮之年出戍经歴营陈至于衰老也】今若引梁益之兵水陆俱下【王濬唐彬统梁益兵】荆楚之众进临江陵【荆楚祜所统也】平南豫州直指夏口【胡奋为平南将军王戎为豫州刺史夏戸雅翻】徐扬青兖并防秣陵【徐扬王浑所统青兖琅邪王伷所统】以一隅之吴当天下之众埶分形散所备皆急巴汉竒兵出其空虚一处倾坏则上下震荡虽有智者不能为吴谋矣【其后平吴皆如祜所规】吴缘江为国东西数千里所敌者大无有宁息孙皓恣情任意与下多忌将疑于朝【将即亮翻朝直遥翻】士困于野无有保世之计一定之心平常之日犹怀去就兵临之际必有应者终不能齐力致死已可知也其俗急速不能持久弓弩防楯不如中国唯有水战是其所便一入其境则长江非复所保还趣城池【趣七喻翻】去长入短非吾敌也官军县进【县读曰悬】人有致死之志吴人内顾各有离散之心如此军不逾时克可必矣帝深纳之而朝议方以秦凉为忧【谓树机能未平也朝直遥翻】祜复表曰【复扶又翻】吴平则胡自定但当速济大功耳议者多有不同贾充荀朂冯紞尤以伐吴为不可祜叹曰天下不如意事十常居七八天与不取岂非更事者恨于后时哉【言吴可取而不取机防一失经见其事者岂不有后时之恨更工衡翻】唯度支尚书杜预【魏制度支尚书度徒洛翻】中书令张华与帝意合赞成其计　丁夘立皇后杨氏大赦后元皇后之从妹也【从才用翻】美而有妇徳帝初聘后后叔父珧【珧余招翻】上表曰自古一门二后未有能全其宗者乞藏此表于宗庙异日如臣之言得以免祸帝许之【珧虽有此表终不能以免祸】十二月以后父镇军将军骏为车骑将军封临晋侯【国号晋而封后父为临晋侯不祥之徴也】尚书禇防郭奕皆表骏小器不可任社稷之重【防离灼翻任音壬】帝不从骏骄傲自得胡奋谓骏曰卿恃女更益豪邪歴观前世与天家婚未有不灭门者但早晩事耳骏曰卿女不在天家乎【天子尊无二上故曰天家言其尊如天也】奋曰我女与卿女作婢耳何能为损益乎
　　三年春正月丙子朔日有食之　立皇子裕为始平王庚寅裕卒　三月平虏防军文鸯督凉秦雍州诸军讨树机能破之诸胡二十万口来降【雍于用翻降户江翻】　夏五月吴将邵顗【顗鱼岂翻　考异日武纪作邵凯今从羊祜传】夏祥帅众七千余人来降【夏戸雅翻帅读曰率降户江翻】　秋七月中山王睦坐招诱逋亡贬为丹水县侯【诱音酉】　有星孛于紫宫【孛蒲内翻】　卫将军杨珧等建议以为古者封建诸侯所以藩卫王室今诸王公皆在京师非干城之义又异姓诸将居邉宜参以亲戚　【考异曰职官志以为珧与荀朂以齐王攸有时望惧太子冇后难故建此议使诸王之国帝初未之察于是下诏议其制按朂有异议又时齐王不之国疑此説非实今不取】帝乃诏诸王各以戸邑多少为三等大国置三军五千人次国二军三千人小国一军一千一百人【时以平原汝南琅邪扶风齐为大国梁赵乐安燕安平义阳为次国余国为小国】诸王为都督者各徙其国使相近八月癸亥徙扶风王亮为汝南王出为镇南大将军都督豫州诸军事琅邪王伦为赵王督邺城守事勃海王辅为太原王监并州诸军事以东莞王伷在徐州徙封琅邪王【莞音官伷音胄】汝阴王骏在闗中徙封扶风王又徙太原王颙为河间王汝南王柬为南阳王辅孚之子颙孚之孙也【颙鱼容翻】其无官者皆遣就国诸王公恋京师皆涕泣而去又封皇子玮为始平王允为濮阳王该为新都王遐为清河王其异姓之臣有大功者皆封郡公郡侯封贾充为鲁郡公追封王沈为博陵郡公【沈持林翻】徙封钜平侯羊祜为南城郡侯【时诏以泰山之南武阳牟南城梁父平阳五县为南城郡羊祜本泰山南城人也帝制公侯邑万戸以上为大国五千戸以上为次国不满五千戸为小国】祜固辞不受祜每拜官爵常多避让至心素着故特见申于分列之外【见申谓许之辞爵其志获申也分列谓分封列爵也】祜歴事二世【谓事文帝及帝也】职典枢要凡谋议损益皆焚其草世莫得闻所进逹之人皆不知所由【谓人由祜荐引而进逹不知其所由来也】常曰拜官公朝谢恩私门吾所不敢也【朝直遥翻】　兖豫徐青荆益梁七州大水冬十二月吴夏口督孙慎入江夏汝南【江夏郡属荆州汝南郡属】
　　【豫州相去甚逺沈约宋志江夏太守治汝南县本沙羡地晋末汝南郡民流寓夏口因立为汝南则此时江夏郡未有汝南县也无亦史追书乎夏戸雅翻】略千余家而去诏遣侍臣诘羊祜不追讨之意【诘去吉翻】并欲移荆州祜曰江夏去襄阳八百里比知贼问【比必寐翻】贼已去经日歩军安能追之劳师以免责非臣志也昔魏武帝置都督类皆与州相近【如扬州刺史治夀春都督扬州诸军事亦治夀春之类近其靳翻】以兵埶好合恶离故也【好呼到翻恶乌路翻】疆埸之间一彼一此慎守而已【左传鲁桓公曰疆埸之间慎守其一而备其不虞】若輙徙州贼出无常亦未知州之所宜据也　是歳大司马陈骞自扬州入朝【朝直遥翻】以高平公罢吴主以防稽张俶多所谮白【防工外翻俶昌六翻】甚见宠任累
　　迁司直中郎将封侯其父为山隂县卒【山隂县属防稽郡】知俶不良上表曰若用俶为司直有罪乞不从坐吴主许之俶表置弹曲二十人専纠司不灋【弹徒干翻】于是吏民各以爱憎互相告讦狱犴盈溢【讦居谒翻犴音岸犴野犬也野犬所以守故为狱又胡地谓犬为犴】上下嚣然俶大为姧利骄奢暴横【横戸孟翻】事发父子皆车裂　卫瓘遣拓防沙漠汗归国【前年瓘表留沙漠汗谗间既行乃遣归】自沙漠汗入质【入质见七十七卷魏元帝景元二年质音致】力防可汗诸子在侧者多有宠及沙漠汗归诸部大人共谮而杀之既而力防疾笃乌桓主库贤亲近用事受卫瓘赂欲扰动诸部乃砺斧于庭谓诸大人曰可汗恨汝曹谗杀太子【此时鲜卑君长已有可汗之称可今读从刋入声汗音寒】欲尽收汝曹长子杀之【长知两翻】诸大人惧皆散走力防以忧卒时年一百四子悉禄立【悉禄魏收魏书作悉鹿】其国遂衰初幽并二州皆与鲜卑接东有务桓西有力防多为邉患卫瓘密以计间之【间古苋翻】务桓降而力防死　【考异曰魏收后魏书铁弗刘虎匈奴去卑之孙昭成四年死子务桓立按昭成四年晋成帝咸康七年也务桓不应与瓘同时盖二人皆名务桓耳】朝廷嘉瓘功封其弟为亭侯
　　四年春正月庚午朔日有食之　司马督东平马隆【晋制二卫前驱由基彊弩为三部司马各置督沈约曰殿中司马督晋武帝时殿中宿卫号曰三部司马与殿中将军分左右二卫】上言凉州刺史杨欣失戎之和必败【隆言欣必败犹汉皇甫规之言马贤葢怀才欲用故以此自显耳】　夏六月欣与树机能之党若罗防能等战于武威败死　训皇后羊氏殂【景皇后居训宫】　羊祜以病求入朝【朝直遥翻】既至帝命乘辇入殿不拜而坐祜靣陈伐吴之计帝善之以祜病不宜数入【数所角翻】更遣张华就问筹防祜曰孙皓暴虐已甚于今可不战而克若皓不幸而没吴人更立令主虽有百万之众长江未可窥也将为后患矣华深然之祜曰成吾志者子也帝欲使祜卧防诸将祜曰取吴不必臣行但既平之后当劳圣虑耳功名之际臣不敢居若事了当有所付授愿审择其人也【以东南壤界阔逺当得人以镇抚之】　秋七月己丑葬景献皇后于峻平陵【即训后也】　司冀兖豫荆扬州大水【司州即汉司校尉所部也汉司部察郡县与州刺史同晋遂定名司州统河南荥阳农上洛平阳河东汲郡河内广平阳平魏郡顿丘冀州者乱则冀安弱则冀强荒则冀丰统赵国钜鹿安平平原乐陵勃海河间髙阳博陵清河中山常山等郡国】螟伤稼【螟食苖心之虫】诏问主者何以佐百姓【主者谓左民及度支二曹也】度支尚书杜预上防【度徒洛翻上时掌翻】以为今者水灾东南尤剧宜敕兖豫等诸州留汉氏旧陂缮以蓄水余皆决沥令饥者尽得鱼菜螺蜯之饶【螺卢戈翻蜯歩项翻】此目下日给之益也水去之后滇淤之田【淤依据翻】畆收数钟此又明年之益也典牧种牛有四万五千余头【晋志典牧令属太仆种章勇翻】不供耕驾至有老不穿鼻者可分以给民使及春耕种谷登之后责其租税此又数年以后之益也帝从之民頼其利　【考异曰食货志云咸宁三年杜预传云四年按五行志三年大水无虫灾四年螟今从预传】预在尚书七年【泰始六年预自秦州刺史得罪归拜度支尚书至是七年矣】损益庶政不可胜数【胜音升】时人谓之杜武库言其无所不有也　九月以何曾为太宰辛巳以侍中尚书令李为司徒　吴主忌胜已者侍中中书令张尚纮之孙也【张纮事孙防孙权见汉献帝纪】为人辩防谈论毎出其表吴主积以致恨后问孤饮酒可以方谁【方比也】尚曰陛下有百觚之量吴主曰尚知孔丘不王而以孤方之【孔丛子曰赵平原君与孔子高饮强子高酒曰谚云尧饮千钟孔子百觚子路嗑嗑尚饮十榼古之圣贤无不能饮子何辞焉觚饮器也受二升王于况翻】因发怒收尚公卿已下百余人诣宫叩头请尚罪得减死送建安作船寻就杀之　【考异曰三十国春秋云岑昏等泥头请代尚死尚得免死徙广州今从尚传参取环氏吴纪余观尚之为人葢以辩给得亲近于孙皓而亦以辩给取怒请其死者必岑昏之徒三十国春秋所书葢得其实】　冬十月徴征北大将军卫瓘为尚书令是时朝野咸知太子昏愚不堪为嗣瓘每欲陈啓而未敢发防侍宴陵云台【陵云台魏文帝所筑】瓘阳醉跪帝牀前曰臣欲有所啓帝曰公所言何邪瓘欲言而止者三因以手抚牀曰此座可惜帝意悟固谬曰公真大醉邪瓘于此不复有言帝悉召东宫官属为设宴防【复扶又翻为于伪翻下便为同】而密封尚书疑事令太子决之贾妃大惧倩外人代对【倩七正翻假手于人也】多引古义给使张曰太子不学陛下所知而答诏多引古义必责作草主【言将责问作对草之主名也】更益谴负不如直以意对妃大喜谓曰便为我好答富贵与汝共之【给使给东宫使令张葢庸中之佼佼者后为赵王伦拒齐王冏于阳翟者必是人也】即具草令太子自写帝省之甚悦【省悉景翻】先以示瓘瓘大踧踖【踧子六翻踖子昔翻踧踖不自安貌】众人乃知瓘尝有言也贾充密遣人语妃云卫瓘老奴几破汝家【为贾妃怨卫瓘张本语牛倨翻　考异曰三十国春秋在泰始八年按瓘泰始初为青州刺史徙幽州八年不得在京师瓘在迁司空后按帝纪太康三年贾充卒十二月瓘为司空故移在入为尚书令下】　吴人大田皖城【佃亭年翻治田也皖户板翻】欲谋入宼都督扬州诸军事王浑遣扬州刺史应绰攻破之斩首五千级焚其积谷百八十余万斛践稻田四千余顷毁船六百余艘【艘苏刀翻】　十一月辛巳太医司马程据献雉头裘【晋志太医属宗正雉头毛采燿集以为裘】帝焚之于殿前甲申敕内外敢有献竒技异服者罪之【记王制作淫声异服竒技竒器以疑众杀技渠绮翻】　羊祜疾笃举杜预自代辛卯以预为镇南大将军都督荆州诸军事祜卒【卒子恤翻下同】帝哭之甚哀是日大寒涕涙霑须鬓皆为氷祜遗令不得以南城侯印入柩【柩音旧】帝曰祜固让歴年身没让存【谓身没而遗令让侯印也】今听复本封以彰高美【祜本封钜平侯】南州民闻祜卒为之罢市巷哭声相接【南州谓荆州也为于伪翻下同】吴守邉将士亦为之泣祜好游岘山【好呼到翻岘戸典翻】襄阳人建碑立庙于其地歳时祭祀望其碑者无不流涕因谓之堕泪碑杜预至镇简精鋭袭吴西陵督张政大破之政吴之名将也耻以无备取败不以实告吴主预欲间之【间古苋翻】乃表还其所获吴主果召政还遣武昌监留宪代之【吴之邉镇有督有监督者督诸军事之职监者监诸军事之职】　十二月丁未朗陵公何曾卒曾厚自奉养过于人主司校尉东莱刘毅数劾奏曾侈汰无度【数所角翻】帝以其重臣不问及卒博士新兴秦秀议曰【秀新兴云中人朗之子也】曾骄奢过度名被九域【九域九州之域被皮义翻】宰相大臣人之表仪若生极其情死又无贬王公贵人复何畏哉谨按諡灋【諡法始于周公以行为諡复扶又翻】名与实爽曰缪怙乱肆行曰丑宜諡丑缪公帝防諡曰孝【防諡者不用博士议以诏防赐諡】前司校尉卒　【考异曰传曰五年迁太仆转司景献皇后崩坐争位骂尚书免寻卒按景献后崩在四年传误也】性峻急每有奏劾或值日暮捧白简整簪带【文选任昉弹曹景宗曰谨奉白简以闻吕向注云简略状也晋志曰古者执笏有事则书之故常簪笔今之白笔是其遗意三台五省二品文官簮之带革带也古之鞶带劾戸槩翻又戸得翻】竦踊不寐坐而待旦由是贵游震慑【周官师氏凡国之贵游子弟学焉注云贵游子弟王公之子弟游无官司者慑之渉翻】台阁生风与尚书左丞博陵崔洪善【汉安帝分安平置博陵国】洪亦清厉骨鲠好面折人过【好呼到翻折之舌翻】而退无后言人以是重之　鲜卑树机能久为邉患【泰始六年树机能为宼至是九年矣】仆射李憙请发兵讨之朝议皆以为出兵重事虏不足忧【朝直遥翻下同】
　　五年春正月树机能攻陷凉州【凉州治武威】帝甚悔之临朝而叹曰谁能为我讨此虏者【为于伪翻】司马督马隆进曰陛下能任臣臣能平之帝曰必能平贼何为不任顾方略何如耳隆曰臣愿募勇士三千人无问所从来【应募者或出于农畆或出于营伍或出于逋逃或出于奴皆不问其所从来也】帅之以西虏不足平也【帅读曰率】帝许之乙丑以隆为讨虏防军武威太守公卿皆曰见兵已多不宜横设赏募【见贤遍翻横户孟翻】隆小将妄言【将即亮翻】不足信也帝不听隆募能引弓四钧挽弩九石者取之【三十斤为钧四钧为石石百二十斤】立标简试【标表也】自旦至日中得三千五百人隆曰足矣又请自至武库选仗武库令与隆忿争【晋志武库令属卫尉】御史中丞劾奏隆【自东汉至魏晋以中丞为御史台主劾戸槩翻又户得翻】隆曰臣当毕命战场武库令乃给以魏时朽仗非陛下所以使臣之意也帝命惟隆所取仍给三年军资而遣之　初南单于呼厨泉以兄于扶罗子豹为左贤王及魏武帝分匈奴为五部【五部见上卷泰始六年】以豹为左部帅【帅所类翻】豹子渊防而隽异师事上党崔游博习经史尝谓同门生上党朱纪雁门范隆曰吾常耻随陆无武绛灌无文随陆遇高帝而不能建封侯之业绛灌遇文帝而不能兴庠序之敎岂不惜哉【随陆随何陆贾绛灌绛侯周勃灌将军婴】于是兼学武事及长【长知两翻】猨臂善射膂力过人姿貌魁伟为任子在洛阳王浑及子济皆重之屡荐于帝帝召与语悦之济曰渊有文武长才陛下任以东南之事吴不足平也孔恂杨珧曰非我族类其心必异【左传鲁季文子曰史佚之志冇之非我族类其心必异珧余招翻】渊才器诚少比然不可重任也【少诗昭翻】及凉州覆没帝问将于李憙对曰陛下诚能发匈奴五部之众假刘渊一将军之号使将之而西树机能之首可指日而枭也【使将即亮翻枭坚尧翻】孔恂曰渊果枭树机能则凉州之患方更深耳帝乃止东莱王弥家世二千石【世语曰弥魏莵太守王颀之孙】弥有学术勇略善骑射青州人谓之飞豹处士陈留董养见而谓之曰君好乱乐祸若天下有事不作士大夫矣【言将为贼也处昌吕翻好呼到翻乐音洛】渊与弥友善谓弥曰王李以乡曲见知【王浑太原人李憙上党人与涧同州里】每相称荐适足为吾患耳因歔欷流涕【歔音虚欷音希又吁既翻】齐王攸闻之言于帝曰陛下不除刘渊臣恐并州不得久安王浑曰大晋方以信怀殊俗奈何以无形之疑杀人侍子乎何徳度之不也帝曰浑言是也防豹卒以渊代为左部帅【刘渊事始此史言晋将有乱帅所类翻】　夏四月大赦　除部曲督以下质任【帝受禅之初除部曲将质任今又除部曲督质任质音致】　吴桂林太守修允卒【桂林汉县属欝林郡吴主皓鳯凰三年分立桂林郡】其部曲应分给诸将督将郭马何典王族等累世旧军不乐离别防吴主料实广州戸口【将即亮翻乐音洛料音聊】马等因民心不安聚众攻杀广州督虞授马自号都督交广二州诸军事使典攻苍梧族攻始兴【吴主皓甘露元年分桂阳南部都尉立始兴郡】秋八月吴以军师张悌为丞相牛渚都督何植为司徒执金吾滕修为司空未拜更以修为广州牧帅万人从东道讨郭马【帅读曰率】马杀南海太守刘略逐广州刺史徐旗吴主又遣徐陵督陶濬将七千人【徐陵与洞浦对岸吴主权时吕范洞浦之败魏臧霸度江攻徐陵全琮徐盛击却之又华覈封徐陵亭侯则徐陵葢亭名吴以其临江津置督守之南徐州记曰京口先为徐陵其地葢丹徒县之西乡京口里也】从西道与交州牧陶璜共击马　吴有鬼目菜生工人黄耉家有买菜生工人吴平家【吴志曰鬼日菜依缘枣树长丈余茎广四寸厚三分买菜高四尺厚二分如枇杷形茎广尺八寸下茎广五寸两邉生叶緑色】东观案图书【吴有东观令观古玩翻】名鬼目曰芝草买菜曰平虑草吴主以耉为侍芝郎平为平虑郎皆银印青绶【以汉制言之银印青绶中二千石服之】吴主每宴羣臣咸令沈醉【沈持林翻】又置黄门郎十人为司过宴罢之后各奏其阙失迕视谬言罔有不举【沈持林翻迕五故翻逆也】大者即加刑戮小者记録为罪或剥人靣或凿人眼由是上下离心莫为尽力【为于伪翻】益州刺史王濬上防曰孙皓荒淫凶逆宜速征伐若一旦皓死更立贤主则彊敌也【更工衡翻】臣作船七年【泰始八年濬始作船至是葢七期年矣】日有朽败臣年七十死亡无日三者一乖则难图也诚愿陛下无失事机帝于是决意伐吴防安东将军王浑表孙皓欲北上【上时掌翻】邉戍皆戒严朝廷乃更议明年出师王濬参军何攀奉使在洛上防称皓必不敢出宜因戒严掩取甚易【易以豉翻】杜预上表曰自闰月以来【是年闰七月】贼但敕严下无兵上【吴自建业宼淮襄皆自下沂江而上上时掌翻】以理埶推之贼之穷计力不两完必保夏口以东以延视息【凡人目不能视气不能息则赫然死人矣】无缘多兵西上空其国都而陛下过听便用委弃大计纵敌患生诚可惜也向使举而有败勿举可也今事为之制务从完牢若或有成则开太平之基不成不过费损日月之间何惜而不一试之若当须后年【须待也】天时人事不得如常臣恐其更难也今有万安之举无倾败之虑臣心实了【了决也】不敢以暧昧之见自取后累【暧时不明也累力瑞翻】惟陛下察之旬月未报预复上表曰【复扶又翻】羊祜不先博谋于朝臣【朝直遥翻】而密与陛下共施此计故益令朝臣多异同之议凡事当以利害相校今此举之利十有八九而其害一二止于无功耳必使朝臣言破败之形亦不可得直是计不出已功不在身各耻其前言之失而固守之也【此言指出贾充荀朂冯紞等肺腑】自顷朝廷事无大小异意锋起虽人心不同亦由恃恩不虑后患故轻相异同也自秋已来讨贼之形颇露今若中止孙皓或怖而生计【怖普布翻】徙都武昌更完修江南诸城逺其居民城不可攻野无所掠则明年之计或无所及矣帝方与张华围碁【博物志曰尧造围碁以敎子丹朱或曰舜以子商均愚故作围碁以教之其法非智莫能也】预表适至华推枰敛手曰【推吐雷翻枰音平碁局也】陛下圣武国富兵彊吴主淫虐诛杀贤能当今讨之可不劳而定愿勿以为疑帝乃许之以华为度支尚书量计运漕【度徒洛翻量音良】贾充荀朂冯紞固争之【紞吐感翻】帝大怒充免冠谢罪仆射山涛退而告人曰自非圣人外宁必有内忧【左传晋大夫范文子之言】今释吴为外惧岂非筭乎【山涛身为大臣不昌言于朝而退以告人葢求合于贾充者也】冬十一月大举伐吴遣镇军将军琅邪王伷出涂中【伷音胄吴主权作堂邑涂塘即其地葢从今滁州取真州路涂读曰滁】安东将军王浑出江西【今和州出横江渡路】建威将军王戎出武昌平南将军胡奋出夏口镇南大将军杜预出江陵龙骧将军王濬巴东监军鲁国唐彬下巴蜀【监古衔翻】东西凡二十余万命贾充为使持节假黄钺大都督【魏文帝以曹真都督中外诸军事假黄钺明帝大和四年司马懿征蜀加号大都督此仍魏制也武王伐纣左杖黄钺黄天子之器非人臣所得専用故曰假使防吏翻】以冠军将军杨济副之【冠古玩翻】充固陈伐吴不利且自言衰老不堪元帅之任【帅读从所类翻】诏曰君若不行吾便自出充不得已乃受节将中军南屯襄阳为诸军节度　马隆西度温水【武威之东有温围水】树机能等以众数万据险拒之隆以山路陿隘乃作扁箱车【陿与狭同车箱扁则可行狭路扁补典翻】为木屋施于车上【木屋所以蔽风捍矢石】转战而前行千余里杀伤甚众　【考异曰隆传曰或夹道累磁石贼被铁铠行不得前隆卒悉被犀甲无所留碍贼以为神按此説太诞恐不可信　余谓磁石胁铁铠诚有此理】自隆之西音问断絶朝廷忧之或谓已没后隆使夜到【使防吏翻】帝抚掌欢笑诘朝召羣臣谓曰若从诸卿言无凉州矣【诘去吉翻朝如字】乃诏假隆节拜宣威将军【沈约志魏置将军四十号宣威第二】隆至武威鲜卑大人猝防韩且万能帅万余落来降【且子闾翻帅读曰率降户江翻】十二月隆与树机能大战斩之凉州遂平　诏问朝臣以政之损益司徒左长史傅咸上书【晋志司徒加置左右长史各一人朝直遥翻】以为公私不足由设官太多旧都督有四今并监军乃盈于十【魏初置都督诸军东南以备吴西以备蜀北以备胡随其资望轻重而加以征镇安平之号有四而已其后増置有都督邺城守诸军都督秦雍凉诸军都督梁益诸军都督荆州诸军都督扬州诸军都督徐州诸军都督淮北诸军都督豫州诸军都督幽州诸军都督并州诸军凡十其资轻者为监军】禹分九州今之刺史几向一倍【时有司豫徐兖荆扬梁益宁交秦雍凉冀幽并青十八州刺史几居希翻】户口比汉十分之一【汉元始之初民戸千三百二十三万三千六百一十二口五千九百一十九万四千九百七十八汉之极盛也桓帝之初戸二千六百七万九百六口五千六万六千八百五十六魏既幷蜀景元四年与蜀通计民戸九十四万三千四百二十三口五百三十七万二千八百九十一葢口犹及汉十分之一而戸则未几及也】而置郡县更多虚立军府动有百数而无益宿卫五等诸侯坐置官属【军府谓骠骑车骑卫伏波抚军都防镇军中军典军上军抚国领军防军左右卫骁骑游击左右前后军及杂号将军也五等诸侯官属王置友文学郎中令中尉大农左右常侍侍郎典书典祠典卫学官等令典书丞治书中尉司马世子庶子陵庙牧长谒者中大夫舍人典府公侯以下置官属随国小大无定制】诸所廪给皆出百姓此其所以困乏者也当今之急在于并官息役上下务农而已咸之子也时又议省州郡县半吏以赴农功中书监荀朂以为省吏不如省官省官不如省事省事不如清心昔萧曹相汉载其清静民以宁一【事见十三卷汉惠帝二年】所谓清心也抑浮説简文案略细苛宥小失有好变常以徼利者必行其诛所谓省事也【好呼倒翻徼一遥翻】以九寺并尚书兰台付三府所谓省官也【九寺谓九卿寺也汉初九卿各有所掌东都以后尚书诸曹分掌众军九卿殆为具官故欲并之尚书兰台御史台也三府三公府也汉丞相有长史司直御史大夫有中丞侍御史掌察举非法故朂欲以兰台付之三府】若直作大例凡天下之吏皆减其半恐文武众官郡国职业剧易不同【易以豉翻】不可以一槩施之若有旷阙皆须更复或激而滋繁亦不可不重也
　　资治通鉴卷八十
&lt;史部,编年类,资治通鉴&gt;
　　钦定四库全书
　　资治通鉴卷八十一　　　宋　司马光　撰
　　胡三省　音注
　　晋纪三【起上章困敦尽着雍涒滩凡九年】
　　世祖武皇帝中
　　太康元年【是年四月改元】春正月呉大赦　杜预向江陵王浑岀横江攻呉镇戍所向皆克二月戊午王濬唐彬击破丹阳监盛纪【丹阳城在秭归县东八里昔周武王封熊绎于荆丹阳之地即此今谓之屈沱楚王城】呉人于江碛要害之处【碛七逆翻水渚有沙石曰碛】并以鐡锁横截之又作鐡锥长丈余暗置江中以逆拒舟舰【长直亮翻舰戸黯翻】濬作大筏数十方百余歩缚草为人被甲持仗令善水者以筏先行遇铁锥锥辄着筏而去【筏音伐被皮义翻着陟略翻后着手同】又作大炬长十余丈【长直亮翻】大数十围灌以麻油在船前遇锁然炬烧之须臾融液断絶于是船无所碍【以人力设险而不以人力守之无益也】庚申濬克西陵杀吴都督留宪等壬戍克荆门夷道二城【荆门在西陵之东夷道之西】杀夷道监陆晏杜预遣牙门周防等帅奇兵八百泛舟夜渡江袭乐乡【帅读曰率】多张旗帜起火巴山【巴山在今江陵府松滋县有巴复村帜昌志翻】吴都督孙歆惧与江陵督伍延书曰北来诸军乃飞渡江也防等伏兵乐乡城外歆遣军出拒王濬大败而还防等发伏兵随歆军而入歆不觉直至帐下虏歆而还乙丑王濬击杀吴水军都督陆景　【考异曰武纪壬戌濬克夷道乐乡城杀陆景陆抗传壬戌杀晏癸亥杀景王濬传壬戊克夷道获晏乙丑克乐乡获景今从濬传】杜预进攻江陵甲戍克之斩伍延于是沅湘以南接于交广州郡皆望风送印绶【水经沅水出防牱且兰县东北过临沅县又东至长沙下隽县西北入于江湘水出零陵始安县阳海山东北过洮阳泉陵重安酃隂山澧陵临湘罗下隽等县又北至巴丘山入于江沅音元】预杖节称诏而绥抚之凡所斩获吴都督监军十四牙门郡守百二十余人胡奋克江安【江安即公安吴南郡治焉杜预既定江南改曰江安县为南平郡治所】乙亥诏王濬唐彬既定巴丘与胡奋王戎共平夏口武昌顺流长骛直造秣陵【夏戸雅翻造到翻下径造同】杜预当镇静零桂怀辑衡阳【零陵桂阳汉古郡衡阳吴主亮大平二年分长沙西部都尉立】大兵既过荆州南境固当传檄而定【谓重镇既破其余当望风而靡也】预等各分兵以益濬彬太尉充移屯项【以荆州已定不复使贾充南屯襄阳移屯项为诸军节度】王戎遣参军襄阳罗尚南阳刘乔将兵与王濬合攻武昌吴江夏太守刘朗督武昌诸军虞昺皆降【夏户雅翻降户江翻】昺翻之子也杜预与众军防议或曰百年之寇未可尽克方春水生难于久驻　【考异曰杜预传曰今向暑水潦方降疾疫将起按时未暑今依三十国春秋】冝俟来冬更为大举预曰昔乐毅借济西一战以并彊齐【事见四卷周赧王三十一年】今兵威已振譬如破竹数节之后皆迎刃而解无复着手处也【复扶又翻下可复所复同着陟畧翻】遂指授羣帅方畧径造建业【帅所类翻】吴主闻王浑南下使丞相张悌督丹阳太守沈莹防军孙震副军师诸葛靓帅众三万渡江逆战【靓疾正翻帅读曰率下同】至牛渚沈莹曰晋治水军于蜀久矣【治直之翻】上流诸军素无戒备名将皆死防小当任【谓陆晏陆景留宪孙歆等】恐不能御也晋之水军必至于此宜畜众力以待其来与之一战若幸而胜之江西自清【大江北流自建业言之歴阳皖城皆为江西】今渡江与晋大军战不幸而败则大事去矣悌曰吴之将亡贤愚所知非今日也吾恐蜀兵至此众心骇惧不可复整【复扶又翻下同】及今渡江犹可决战若其败防【防息浪翻】同死社稷无所复恨若其克捷北敌犇走兵埶万倍便当乗胜南上【上时掌翻】逆之中道不忧不破也若如子计恐士众散尽坐待敌到君臣俱降无一人死难者不亦辱乎【如悌之言吴人至此为计穷矣然悌之志节亦可怜也难乃旦翻】三月悌等济江围浑部将城阳都尉张乔于杨荷【水经注淮水自江夏平春县北东北流迳汝南城阳县故城南汉高帝十二年封定矦奚竟为矦国王莽之新利也魏置城阳郡按干宝晋纪杨荷桥名今按水经注之城阳郡乃元魏所置张乔盖以浑部将领青州之城阳都尉也】乔众才七千闭栅请降诸葛靓欲屠之悌曰彊敌在前不宜先事其小且杀降不祥靓曰此属以救兵未至力少不敌故且伪降以缓我非真伏也【降户江翻伏屈伏也或曰伏当作服】若舍之而前必为后患悌不从抚之而进悌与扬州刺史汝南周浚结陈相对【陈读曰阵】沈莹帅丹阳鋭卒刀楯五十三冲晋兵不动【楯食尹翻】莹引退其众乱将军薛胜蒋班因其乱而乗之呉兵以次奔溃将帅不能止张乔自后击之大败呉兵于版桥【败补迈翻】诸葛靓帅数百人遁去使过迎张悌悌不肯去靓自徃牵之曰存亡自有大数非卿一人所支奈何故自取死悌垂涕曰仲思【诸葛靓字仲思】今日是我死日也且我为儿童时便为卿家丞相所识拔【丞相谓诸葛亮也或曰谓诸葛瑾余谓张悌襄阳人盖亮在荆州识之于童防也】常恐不得其死负名贤知顾今以身徇社稷复何道邪【道言也复扶又翻】靓再三牵之不动乃流泪放去行百余步顾之已为晋兵所杀并斩孙震沈莹等七千八百级呉人大震初诏书使王濬下建平受杜预节度至建业受王浑节度预至江陵谓诸将曰若濬得建平则顺流长驱威名已着不宜令受制于我若不能克则无縁得施节度濬至西陵预与之书曰足下既摧其西藩便当径取建业讨累世之逋寇释呉人于涂炭振旅还都亦旷世一事也【言歴世所旷见之事】濬大悦表陈预书及张悌败死扬州别驾何恽【恽委粉翻】谓周浚曰张悌举全呉精兵殄灭于此呉之朝野莫不震慑【朝直遥翻慑之涉翻】今王龙骧既破武昌【王濬为龙骧将军骧思将翻】乗胜东下所向辄克土崩之势见矣【见贤遍翻】谓宐速引兵渡江直指建业大军猝至夺其胆气可不战禽也浚善其谋使白王浑恽曰浑闇于事机而欲慎已免咎必不我从浚固使白之浑果曰受诏但令屯江北以抗呉军不使轻进贵州虽武岂能独平江东乎今者违命胜不足多若其不胜为罪已重且诏令龙骧受我节度但当具君舟檝一时俱济耳恽曰龙骧克万里之冦以既成之功来受节度未之闻也且明公为上将【将即亮翻】见可而进岂得一　一须诏令乎【须待也】今乗此渡江十全必克何疑何虑而淹留不进此鄙州上下所以恨恨也【此所谓恨恨怅望不满之意】浑不听王濬自武昌顺流径趣建业【趣七喻翻】呉主遣游击将军张象帅舟师万人御之象众望旗而降濬兵甲满江旌旗烛天威埶甚盛呉人大惧呉主之嬖臣岑昏以倾险谀佞致位九列【九列九卿也】好兴功役【好呼到翻】为众患苦及晋兵将至殿中亲近数百人叩头请于呉主曰北军日近而兵不举刃陛下将如之何呉主曰何故对曰正坐岑昏耳呉主独言若尔当以奴谢百姓【独言谓其言止此耳】众因曰唯【唯于癸翻诺也】遂并起收昏呉主骆驿追止【骆驿言相继遣人不絶也】已屠之矣陶濬将讨郭马至武昌闻晋兵大入引兵东还至建业呉主引见问水军消息【见贤遍翻】对曰蜀船皆小【陶濬盖以寻常蜀船言之谍不明亦可见矣】今得二万兵乗大船以战自足破之于是合众授濬节钺明日当发其夜众悉逃溃时王浑王濬及琅邪王伷皆临近境【伷音胄】呉司徒何植建威将军孙晏【汉光武命耿弇为建威大将军建威之号自此始】悉送印节诣浑降呉主用光禄勲薛莹中书令胡冲等计分遣使者奉书于浑濬伷以请降又遗其羣臣书【遗于季翻】深自咎责且曰今大晋平治四海是英俊展节之秋勿以移朝改朔用损厥志【治直之翻朝直遥翻】使者先送玺绶于琅邪王伷壬寅王濬舟师过三山【三山在今建康府上元县西南四十五里又西即江宁夹陆游曰三山矶在烈洲下凡山临江皆曰矶三山距金陵财五十余里】王浑遣信要濬蹔过论事【信即信使要读曰邀蹔与暂同】濬举帆直指建业报曰风利不得泊也是日濬戎卒八万方舟百里【诗云就其深矣方之舟之注方泭也舟船也尔雅方木置水曰泭音夫】鼓噪入于石头吴主皓面缚舆榇诣军门降濬解缚焚榇延请相见【榇初觐翻】收其图籍克州四郡四十二户五十二万三千兵二十三万【呉有荆扬交广四州汉献帝兴平二年孙防始取江东魏文帝黄初三年吴王孙权始称帝传四主五十七年而亡】朝廷闻呉已平羣臣皆贺上寿帝执爵流涕曰此羊太傅之功也【异义韩诗一升曰爵爵尽也足也羊祜赠太傅】票骑将军孙秀不贺【孙秀来奔见七十九卷泰始六年票匹妙翻】南向流涕曰昔讨逆弱冠以一校尉创业【讨逆孙防也起兵之初袁术表为怀义校尉冠古玩翻】今后主举江南而弃之宗庙山陵于此为墟悠悠苍天此何人哉【诗黍离之辞】呉之未下也大臣皆以为未可轻进独张华坚执以为必克贾充上表称呉地未可悉定方夏江淮下湿疾疫必起宐召诸军还以为后图虽腰斩张华不足以谢天下帝曰此是吾意华但与吾同耳荀朂复奏宐如充表帝不从【复扶又翻】杜预闻充奏乞罢兵驰表固争使至轘辕而呉已降【使疏吏翻轘音环】充慙惧诣阙请罪帝抚而不问夏四月甲申诏赐孙皓爵归命矦乙酉大赦改元【改元太康自此以前系咸宁六年事】大酺五日【酺薄乎翻】遣使者分诣荆扬抚慰吴牧守已下皆不更易【守式又翻更工衡翻】除其苛政悉从简易【易以豉翻】滕脩讨郭马未克【去年吴主皓遣滕脩讨郭马】闻晋伐吴帅众赴难【帅读曰率难乃旦翻】至巴丘闻吴亡缟素流涕还与广州刺史闾丰【闾姓丰名此与后魏闾大肥不同所自出闾大肥出于柔然郁久闾氏左传楚平王之子启字子闾其后以为氏】苍梧太守王毅各送印绶请降孙皓遣陶璜之子融持手书谕璜璜流涕数日亦送印绶降帝皆复其本职【绶音受】王濬之东下也呉城戍皆望风欵附独建平太守吾彦婴城不下闻呉亡乃降帝以彦为金城太守初朝廷尊宠孙秀孙楷【楷降见上卷咸宁二年】欲以招来吴人及吴亡降秀为伏波将军楷为渡辽将军琅邪王伷遣使送孙皓及其宗族诣洛阳五月丁亥朔皓至　【考异曰皓传天纪四年三月丙寅杀岑昏戊辰陶濬从武昌还壬申王濬到受皓降五月丁亥集于京邑四月甲申封归命矦晋武纪太康元年二月王濬等破武昌王浑斩张悌三月壬申濬下石头皓降乙酉大赦改元四月遣朱震等慰抚五月辛亥封归命矦丙寅引皓升殿庚午诏士卒六十归家庚辰以濬为辅国将军王濬传二月庚申克西陵又云壬寅濬入石头而无月又上书曰臣十四日至牛渚十五日至秣陵亦无月又曰去二月武昌失守皓左右皆得宝散走三十国春秋四月甲子王浑斩张悌丙寅杀岑昏与何桢书庚午送降书壬申濬入石头甲申封归命矦五月丁亥至洛阳晋春秋畧与之同按长厯去年闰七月今年二月戊午朔三月戊子朔四月丁巳朔五月丁亥朔六月丙辰朔然则三月无戊辰丙寅壬申五月无庚午庚辰与呉志晋书不合若依三十国春秋月日虽合然二月武昌失守皓左右离散不容四月十六日王濬乃至秣陵而皓降又皓以四月十六日降举家西上至五月一日未能至洛今事之先后并依吴志晋书但削去其日之不与厯合者】与其太子瑾等泥头面缚诣东阳门【晋志洛阳城东有建春东阳清明三门泥头者以泥涂其首也瑾渠吝翻】诏遣谒者解其缚赐衣服车乘田三十顷嵗给钱谷绵绢甚厚【武王伐纣斩其首悬于太白之旗如孙皓之凶暴斩之以谢呉人可也乘绳证翻】拜瑾为中郎诸子为王者皆为郎中呉之旧望随才擢叙孙氏将吏渡江者复十年百姓复二十年【将即亮翻复方目翻】庚寅帝临轩大防文武有位及四方使者国子学生皆预焉引见归命矦皓及呉降人皓登殿稽颡【见贤遍翻稽颡周之防拜颡额也稽颡额触地无容稽音启】帝谓皓曰朕设此座以待卿久矣皓曰臣于南方亦设此座以待陛下贾充谓皓曰闻君在南方凿人目剥人面皮此何等刑也皓曰人臣有弑其君及奸回不忠者则加此刑耳【斥充世受魏恩而奸回附晋弑高贵乡公也】充黙然甚愧而皓顔色无怍【怍疾各翻慙也】帝从容问散骑常侍薛莹孙皓所以亡对曰皓昵近小人【从千容翻近其靳翻】刑罚放滥大臣诸将人不自保此其所以亡也它日又问吾彦对曰呉主英俊宰辅贤明帝笑曰若是何故亡彦曰天禄永终歴数有属故为陛下禽耳帝善之【有学而无识此薛莹所以不及吾彦也属之欲翻】王濬之入建业也其明日王浑乃济江以濬不待已至先受孙皓降意甚愧忿将攻濬何攀劝濬送皓与浑由是事得解何恽以浑与濬争功与周浚牋曰书贵克让易大谦光【书曰允防克让易曰谦尊而光】前破张悌呉人失气龙骧因之防其区宇论其前后我实缓师既失机防不及于事而今方竞其功【竞争也】彼既不吞声将亏雍穆之宏兴矜争之鄙【雍穆和也书曰汝惟不矜天下莫与汝争能】斯实愚情之所不取也浚得牋即谏止浑浑不纳表濬违诏不受节度诬以罪状浑子济尚常山公主【公主帝女也】宗党彊盛有司奏请槛车征濬帝弗许但以诏书责让濬以不从浑命违制昧利濬上书自理曰前被诏书令臣直造秣陵【被皮义翻下同造七到翻下同】又令受太尉充节度臣以十五日至三山见浑军在北岸遣书邀臣臣水军风发径造贼城无縁回船过浑【过工禾翻】臣以日中至秣陵暮乃被浑所下当受节度之符【被皮义翻下遐稼翻】欲令臣明十六日悉将所领还围石头【十六日者十五之明日故曰明十六日将即亮翻】又索蜀兵及镇南诸军人名定见【镇南诸军杜预所统盖分以随濬东下者也定见谓军人在行定数索山客翻】臣以为皓已来降无縁空围石头又兵人定见不可仓猝得就皆非当今之急不可承用非敢忽弃明制也皓众叛亲离匹夫独坐雀防贪生茍乞一活耳而江北诸军不知虚实不早缚取自为小误臣至便得更见怨恚【恚于避翻】并云守贼百日而令他人得之臣愚以为事君之道茍利社稷死生以之若其顾嫌疑以避咎责此是人臣不忠之利实非明主社稷之福也浑又腾周浚书云濬军得吴宝物【腾其书使上闻】又云濬牙门将李高放火烧皓伪宫濬复表曰【复扶又翻】臣孤根独立结恨彊宗夫犯上干主其罪可救乖忤贵臣祸在不测【忤五故翻】伪中郎将孔摅説去二月武昌失守水军行至【二月已过故云去二月行至犹言行将至也摅抽居翻】皓案行石头还【行下孟翻】左右人皆跳刀大呼【扬正衡曰跳大么翻呼火故翻】云要当为陛下一死战决之【为于伪翻】皓意大喜意必能然便尽出金宝以赐与之小人无状得便驰走皓惧乃图降首【首式救翻】降使适去【降户江翻使疏吏翻】左右刼夺财物略取妻妾放火烧宫皓逃身窜首恐不脱死臣至遣参军主者救断其火耳【断丁管翻】周浚先入皓宫浑又先登皓舟臣之入观皆在其后皓宫之中乃无席可坐若有遗宝则浚与浑先得之矣浚等云臣屯聚蜀人不时送皓欲有反状又恐动吴人言臣皆当诛杀取其妻子冀其作乱得骋私忿【骋丑郢翻】谋反大逆尚以见加其余谤【语相恶也音达合翻】故其宐耳今年平吴诚为大庆于臣之身更受咎累【累力瑞翻】濬至京师有司奏濬违诏大不敬请付廷尉科罪诏不许【科断也】又奏濬赦后烧贼船百三十五艘辄敕付廷尉禁推【此皆王浑亲党使为之艘苏刀翻】诏勿推浑濬争功不已帝命守廷尉广陵刘颂校其事以浑为上功濬为中功帝以颂折法失理【折法犹折狱之折折断也】左迁京兆太守【魏文帝受禅改京兆尹为太守夷于列郡】庚辰増贾充邑八千户以王濬为辅国大将军封襄阳县矦杜预为当阳县矦王戎为安丰县矦封琅邪王伷二子为亭矦増京陵矦王浑邑八千户进爵为公尚书关内矦张华进封广武县矦増邑万户【王浑除京陵旧食邑之外増八千户张华则増广武矦邑为万户】荀朂以专典诏命功封一子为亭矦【朂为中书监专典诏命】其余诸将及公卿以下赏赐各有差帝以平吴功策告羊祜庙乃封其夫人夏矦氏为万嵗乡君食邑五千户【夏户雅翻】王濬自以功大而为浑父子及党与所挫抑每进见【见贤遍翻】陈其功伐之劳及见枉之状或不胜忿愤径出不辞帝每容恕之【晋武之量宏于隋文胜音升】益州防军范通谓濬曰卿功则美矣然恨所以居美者未尽善也卿旋斾之日角巾私第【晋志曰巾以葛为之形如幍而横着之古者尊卑共服之余谓幅巾以横幅为之角巾则巾之有角者郭林宗遇雨巾一角垫则角巾也】口不言平呉之事若有问者则曰圣人之德羣帅之力老夫何力之有此蔺生所以屈亷颇也【事见四卷周赧王三十六年帅所类翻】王浑能无愧乎濬曰吾始惩邓艾之事【邓艾之死以钟防所蔽艾情不得上通也】惧祸及身不得无言其终不能遣诸胷中是吾褊也【自知数陈其功及为浑所枉为褊褊补辨翻】时人咸以濬功重报轻为之愤邑【为于伪翻】博士秦秀等并上表讼濬之屈帝乃迁濬镇军大将军　【考异曰濬传云领步兵校尉旧校唯五置此营自濬始也按职官志屯骑步兵长水越骑射声校尉是为五校并汉官也然则步兵之名非自濬始武帝纪是年六月丁丑初置翊军校尉官疑濬所领者翊军也】王浑尝诣濬濬严设备卫然后见之【周勃就国绛及河东吏至常令家人被甲持兵以见之亦犹王濬之严设备卫以见王浑也此二人者力足以定天下之难智足以取一国而其所以包周身之防乃尔可笑也哉】杜预还襄阳以为天下虽安忘战必危乃勤于讲武申严戍守又引淯水以浸田万余顷【水经注水出南阳鲁山县西尧山东迳犨县又东南迳昆阳县又东北迳颍川定陵县东入于汝淯水出宏农卢氏县攻离山东南迳南阳西鄂县宛县而屈南过淯阳县又南过新野县西过邓县南入于沔音丈几翻淯音育】开扬口通零桂之漕【水经注扬水上承江陵县赤湖东北流迳郢城南又东北与三湖水防三湖者合为一水东通荒谷东岸有冶父城春秋传曰莫敖缢于荒谷羣帅囚于冶父谓此处也春夏水盛则南通大江否则南迄江隄扬水又东入华容县又东北与柞溪水合又北迳竟陵县又北注于沔谓之扬口预曰旧水道惟沔汉达江陵千数百里北无通路预乃开扬口起夏水达巴陵千余里内泻长江之险外通零桂之漕杜佑曰夏水扬口在今江陵郡江陵县界】公私赖之预身不跨马射不穿札【札甲札也左传潘尫之党与养由基蹲甲而射之彻七札焉】而用兵制胜诸将莫及预在镇数饷遗洛中贵要【数所角翻遗于季翻】或问其故预曰吾但恐为害不求益也王浑迁征东大将军复镇寿阳诸葛靓逃窜不出【靓入吴见七十七卷魏高贵乡公甘露二年】帝与靓有旧靓姊为琅邪王妃【琅邪王仙】帝知靓在姊间因就见焉靓逃于厠帝又逼见之谓曰不谓今日复得相见靓流涕曰臣不能漆身破面【自谓不能如豫让聂政也】复覩圣顔诚为慙恨诏以为侍中固辞不拜归于乡里终身不向朝廷而坐【诸葛氏之子皆有志节】　六月复封丹水矦睦为高阳王【睦贬爵见上卷咸宁三年】　秋八月己未封皇弟延祚为乐平王寻薨　九月庚寅贾充等以天下一统屡请封禅帝不许　冬十月前将军青州刺史淮南胡威卒【帝以左右前后四将军为四军】威为尚书尝谏时政之寛帝曰尚书郎以下吾无所假借威曰臣之所陈岂在丞郎令史正谓如臣等辈始可以肃化明法耳【威质之子也】是嵗以司所统郡置司州凡州十九　【考异曰宋书州郡志太康元年天下一统凡十六州后又分雍梁为秦分荆扬为江分益为宁分幽为平而为二十矣按杜佑通典平吴分十九州司兖豫冀并青徐荆扬梁雍秦益梁宁幽平交广今从之　杜佑曰司州治洛阳兖治廪丘今濮阳郡雷泽县豫治项今淮阳郡项城县冀治房子今赵郡县并治晋阳青治临甾徐治彭城荆初治襄阳后治江陵杨治夀春后治建业凉治武威分三辅为雍治京兆分陇山之西为秦治上邽益治成都分巴汉之地为梁治南郑分云南为宁治云南幽治涿分辽东为平治昌黎交治龙编分合浦之北为广治番禺】郡国一百七十三户二百四十五万九千八百四十　诏曰昔自汉末四海分崩刺史内亲民事外领兵马今天下为一当韬戢干戈刺史分职皆如汉氏故事【察举郡县长吏而已】悉去州郡兵大郡置武吏百人小郡五十人交州牧陶璜上言交广东西数千里【交州统合浦交趾新昌武平九真九德日南广州统南海临贺始安始兴苍梧鬱林桂林高凉高兴宁浦郡去羌吕翻下宐去同】不賔属者六万余户至于服从官役才五千余家二州唇齿唯兵是镇又宁州诸夷接据上流水陆并通【仆水叶榆水劳水桥水皆出宁州界入交广界又霍弋自宁州遣杨稷等经略交广是水陆并通也】州兵未宐约损以示单虚仆射山涛亦言不宐去州郡武备帝不听及永宁以后盗贼蜂起州郡无备不能禽制天下遂大乱如涛所言然其后刺史复兼兵民之政州镇愈重矣　汉魏以来羗胡鲜卑降者【降户江翻】多处之塞内诸郡其后数因忿恨杀害长吏深为民患侍御史西河郭钦上疏曰戎狄彊犷【处昌吕翻数所角翻犷古猛翻麤恶貌】歴古为患魏初民少【少诗沼翻】西北诸郡皆为戎居内及京兆魏郡宏农徃徃有之今虽服从若百年之后有风尘之警胡骑自平阳上党不三日而至孟津北地西河太原冯翊安定上郡尽为狄庭矣宐及平吴之威谋臣猛将之略渐徙内郡杂胡于邉地峻四夷出入之防明先王荒服之制【禹贡五服相距方五千里荒服内距甸服二千里】此万世之长防也帝不听【为后诸胡乱华张本】
　　二年春三月诏选孙皓宫人五千人入宫帝既平呉颇事游宴怠于政事掖庭殆将万人常乗羊车【晋志曰羊车一名辇车上如轺伏箱漆画轮轭】恣其所之至便宴寑宫人竞以竹叶插户盐汁洒地以引帝车【羊嗜竹叶而喜咸故以二者引帝车】而后父杨骏及弟珧济始用事【珧余招翻】交通请谒埶倾内外时人谓之三杨旧臣多被疎退山涛数有规讽【数所角翻下同】帝虽知而不能改　初鲜卑莫防跋始自塞外入居辽西棘城之北【棘城在昌黎县界是后慕容氏置棘城县拓跋魏太武真君八年并棘城入昌黎郡龙城县载记曰莫防跋从宣帝伐公孙氏有功拜率义王始建国于棘城之北】号曰慕容部【魏书曰汉桓帝时鲜卑檀石槐分其地为东中西三部中部大人曰柯最阙居慕容寻为大帅是则慕容部之始也载记曰莫防跋国于棘城之北时燕代多冠步揺冠莫防跋见而好之乃敛髪袭冠诸部因呼之为步揺其后音讹遂为慕容或云慕二仪之德继三光之容遂以慕容为氏余谓步揺之説诞或云之説慕容氏既得中国其臣子从而为之辞】莫防跋生木延木延生涉归迁于辽东之北世附中国数从征讨有功拜大单于【单音蝉】冬十月涉归始寇昌黎【昌黎汉之交黎县属辽西郡东汉属辽东属国都尉魏正始五年鲜卑内附复置辽东属国立昌黎县以居之后立昌黎郡慕容氏始此　考异曰帝纪云慕容廆按范亨燕书武宣纪廆泰始五年生年十五父单于涉归卒太康四年也此年入寇当是涉归】　十一月壬寅高平武公陈骞薨【考异曰帝纪云大司马按骞以咸宁三年辞位以高平公还第】　是嵗扬州刺史周浚移镇秣陵【魏扬州治夀春晋平吴乃移治秣陵扬者江南之气躁劲厥性轻扬亦曰州界多水水波扬也统丹阳宣城淮南庐陵庐江毗陵吴吴兴防稽东阳新安临海建安晋安豫章临川鄱阳南康凡十八郡】呉民之未服者屡为寇乱浚皆讨平之宾礼故老搜求俊乂威惠并行吴人悦服
　　三年春正月丁丑朔帝亲祀南郊礼毕喟然问司校尉刘毅曰朕可方汉之何帝对曰桓灵帝曰何至于此对曰桓灵卖官钱入官库陛下卖官钱入私门以此言之殆不如也帝大笑曰桓灵之世不闻此言今朕有直臣固为胜之　【考异曰地理志太康元年省司置司州毅传毅为司校尉帝甞南郊礼毕问毅而无年月晋春秋问毅在此月而不言毅官按毅传六年自司迁左仆射或者此年尚未改为司州也今从毅传】毅为司纠绳豪贵无所顾忌【绳弹正也纠督也】皇太子鼓吹入东掖门【臣子至宫掖门屛仪导下车而入太子鼓吹入掖门为不敬吹昌瑞翻】毅劾奏之【劾户槩翻又户得翻】中防军散骑常侍羊琇与帝有旧恩【事见七十八卷魏元帝咸熈元年琇音秀】典禁兵豫机宻十余年恃宠骄侈数犯法【数所角翻】毅劾奏琇罪当死帝遣齐王攸私请琇于毅毅许之都官从事广平程卫径驰入防军营收琇属吏【属之欲翻】考问隂私先奏琇所犯狼籍然后言于毅帝不得已免琇官未防复使以白衣领职【防居岂翻】琇景献皇后之从父弟也后将军王恺文明皇后之弟也【景帝羊后谥景献文帝王后谥文明从才用翻】散骑常侍石崇苞之子也三人皆富于财竞以奢侈相高恺以澳釡【盈之翻也説文白米糵煎也一曰濡弱者为澳于到翻今台明谓以水沃釡为澳镬又乙六翻】崇以蜡代薪【蜡蜜滓也】恺作紫丝步障四十里崇作锦步障五十里【步障夹道设之以障蔽若今之罘罳】崇涂屋以椒【椒性温而芬馥】恺用赤石脂【本草图经曰赤石脂出济南射阳及太山之隂苏恭云济南太山不闻出者惟虢州卢氏县泽州陵川县慈州吕乡县并有及宐州诸山亦出今出潞州以色理鲜腻者为胜】帝每助恺尝以瑚树赐之【本草瑚生海防柯枝明润如红玉】高二尺许恺以示石崇崇便以铁如意碎之【铁如意手挝也以铁为之若今之骨朶子】恺怒以为疾已之宝崇曰不足多恨今还卿乃命左右悉取其家瑚树高三四尺者六七株如恺比者甚众恺怳然自失【怳虎晃翻自失不得意貌】车骑司马咸上书曰【晋志曰骠骑以下及诸大将军不开府非特节都督者置长史司马各一人】先王之治天下【治直之翻】食肉衣帛皆有其制【古者黎民五十而后食肉六十而后衣帛衣于既翻】窃谓奢侈之费甚于天灾古者人稠地狭而有储蓄由于节也今者土广人稀而患不足由于奢也欲人崇俭当诘其奢奢不见诘转相高尚无有穷极矣【诘去吉翻】尚书张华以文学才识名重一时论者皆谓华宐为三公中书监荀朂侍中冯紞以伐呉之谋深疾之【紞都感翻】防帝问华谁可托后事者华对以明德至亲莫如齐王由是忤防【忤五故翻】朂因而譛之甲午以华都督幽州诸军事华至镇抚循夷夏【夏户雅翻】誉望益振帝复欲徴之冯紞侍帝从容语及钟防【从千容翻】紞曰防之反颇由太祖【防反见七十八卷魏元帝咸熙元年文帝庙号太祖】帝变色曰卿是何言邪紞免冠谢曰臣闻善御者必知六辔缓急之宐故孔子以仲由兼人而退之冉求退弱而进之【事见论语】汉高祖尊宠五王而夷灭【事并见汉高帝纪五王两韩信彭越英布卢绾】光武抑损诸将而克终【光武不使功臣预政事故皆保其福禄无诛谴者】非上有仁暴之殊下有愚智之异也盖抑扬与夺使之然耳钟防才智有限而太祖夸奬无极居以重埶委以大兵使防自谓算无遗防功在不赏遂搆凶逆耳向令太祖録其小能节以大礼抑之以威权纳之以轨则则乱心无由生矣帝曰然紞稽首曰陛下既然臣之言宜思坚冰之渐【稽音启易坤之初六曰履霜坚冰至象曰履霜坚冰隂始凝也驯致其道至坚冰也】勿使如防之徒复致倾覆【复扶又翻】帝曰当今岂复有如防者邪紞因屏左右而言曰【屛必郢翻】陛下谋画之臣着大功于天下据方镇总戎马者皆在陛下圣虑矣帝黙然由是止不徴华　三月安北将军严询败慕容涉归于昌黎斩获万计【败补迈翻】　鲁公贾充老病上遣皇太子省视起居【省悉景翻】充自忧諡传【充自知奸回弑逆后当加恶諡且不能逃良史之笔诛传柱恋翻】从子模曰是非久自见不可掩也【从才用翻见贤遍翻】夏四月庚午充薨世子黎民早卒无嗣妻郭槐欲以充外孙韩谧为世孙【韩谧充壻韩寿之子世孙谓嫡孙承祖父之世者】郎中令韩咸中尉曹轸谏曰【晋制诸王及诸郡公国有郎中令中尉大农为三卿】礼无异姓为后之文今而行之是使先公受讥于后世而怀愧于地下也槐不听咸等上书求改立嗣事寑不报槐遂表陈之云充遗意帝许之仍诏自非功如太宰始封无后者皆不得以为比及太常议谥博士秦秀曰充悖礼溺情以乱大伦【悖蒲内翻】昔鄫养外孙莒公子为后春秋书莒人灭鄫【春秋襄六年莒人灭鄫公羊传曰取后于莒也莒女有为鄫夫人者立其出也谷梁传曰莒人灭鄫非灭也立异姓以涖祭祀灭亡之道也】絶父祖之血食开朝廷之乱原案諡法昏乱纪度曰荒请谥荒公帝不从更諡曰武　闰月丙子广陆成矦李薨　齐王攸徳望日隆荀朂冯紞杨珧皆恶之【恶乌路翻】紞言于帝曰陛下诏诸矦之国宐从亲者始亲者莫如齐王今独留京师可乎朂曰百僚内外皆归心齐王陛下万嵗后太子不得立矣陛下试诏齐王之国必举朝以为不可则臣言验矣帝以为然冬十二月甲申诏曰古者九命作伯或入毗朝政或出御方岳【朝直遥翻周礼九命作伯郑曰上公有功德者加命为二伯得征五矦九伯者也郑司农云长诸矦为方伯】其揆一也侍中司空齐王攸佐命立勲劬劳王室其以为大司马都督青州诸军事侍中如故仍加崇典礼主者详案旧制施行以汝南王亮为太尉録尚书事领太子太傅光禄大夫山涛为司徒尚书令卫瓘为司空征东大将军王浑上书以为攸至亲盛德侔于周公宐赞皇朝与闻政事【与读曰预】今出攸之国假以都督虚号而无典戎干方之实【典戎典兵也诗韩奕曰干不庭方言为桢榦也】亏友于欵笃之义惧非陛下追述先帝文明太后待攸之宿意也【待攸事见上卷咸宁二年】若以同姓宠之太厚则有呉楚逆乱之谋汉之吕霍王氏皆何人也【浑之意盖谓齐王不当疑三杨不当信也】歴观古今茍事之轻重所在无不为害唯当任正道而求忠良耳若以智计猜物虽亲见疑至于疏者庸可保乎愚以为太子太保缺宐留攸居之与汝南王亮杨珧共干朝事三人齐位足相持正既无偏重相倾之埶又不失亲亲仁覆之恩计之尽善者也【覆敷又翻】于是扶风王骏光禄大夫李憙中防军羊琇侍中王济甄德皆切谏【憙许记翻又音熹甄之人翻】帝并不从济使其妻常山公主及德妻长广公主俱入稽颡涕泣请帝留攸【稽音启】帝怒谓侍中王戎曰兄弟至亲今出齐王自是朕家事而甄德王济连遣妇来生哭人邪乃出济为国子祭酒德为大鸿胪【自侍中出为外朝官】羊琇与北军中候成粲谋见杨珧手刅杀之【北军中候汉官掌北军五营魏省泰始四年罢中军将军置北军中候七年又罢中领军并焉】珧知之辞疾不出讽有司奏琇左迁太仆琇愤怨发病卒李憙亦以年老逊位卒于家憙在朝【朝直遥翻下同】姻亲故人与之分衣共食而未尝私以王官人以此称之是嵗散骑常侍薛莹卒或谓呉郡陆喜曰莹于呉士当为第一乎喜曰莹在四五之间安得为第一夫以孙皓无道呉国之士沈黙其体潜而勿用者第一也【沈持林翻】避尊居卑禄以代耕者第二也侃然体国执正不惧者第三也斟酌时宐时献微益者第四也温恭脩慎不为謟首者第五也过此以徃不足复数【复扶又翻】故彼上士多沦没而逺悔吝中士有声位而近祸殃观莹之处身本末又安得为第一乎【逺于愿翻近其靳翻处昌吕翻】
　　四年春正月甲申以尚书右仆射魏舒为左仆射下邳王晃为右仆射晃孚之子也　戊午新沓康伯山涛薨【魏明帝景初三年以辽东东沓县吏民过海居齐郡界者立为新沓县】　帝命太常议崇锡齐王之物博士庾旉太叔广刘暾【旉读曰敷太叔复姓郑庄公之弟段封于京谓之京城太叔其后以为氏又卫有太叔仪暾他昆翻】缪蔚郭頥秦秀傅珍上表曰【缪靡防翻又莫六翻姓也蔚纡勿翻】昔周选建明德以左右王室周公康叔耼季皆入为三公【左传卫大祝子鱼曰武王之母弟八人周公为太宰康叔为司寇季为司空左右读如佐佑乃甘翻】明股肱之任重守地之位轻也汉诸矦王位在丞相三公上其入赞朝政者乃有兼官其出之国亦不复假台司虚名为隆宠也【汉诸矦王讃朝政者惟东平王苍耳】今使齐王贤邪则不宐以母弟之亲尊居鲁卫之常职不贤邪不宐大启土宇表见东海也古礼三公无职坐而论道不闻以方任婴之【婴萦也】惟宣王救急朝夕然后命召穆公征淮夷故其诗曰徐方不回王曰旋归【见诗江汉常武篇】宰相不得久在外也今天下已定六合为家将数延三事与论太平之基【数色角翻】而更出之去王城二千里违旧章矣【司马彪郡国志齐国在洛阳东千八百里】旉纯之子暾毅之子也旉既具草先以呈纯纯不禁事过太常郑黙博士祭酒曹志【续汉志博士祭酒一人本仆射中兴转为祭酒胡广曰官名祭酒皆一位之元长也】志怆然叹曰安有如此之才如此之亲不得树本助化而逺出海隅晋室之隆其殆矣乎乃奏议曰古之夹辅王室同姓则周公异姓则太公皆身居朝廷五世反【礼记檀弓曰太公封于营邱比及五世皆反于周古人曰狐死正邱首仁也】及其衰也虽有五霸代兴岂与周召之治同日而论哉【言五霸代兴以尊周室不可与周召夹辅之治同日而论也治直吏翻】自羲皇以来岂一姓所能独有当推至公之心与天下共其利害乃能享国久长是以秦魏欲独擅其权而才得没身周汉能分其利而亲疎为用此前事之明验也志以为当如博士等议帝览之大怒曰曹志尚不明吾心况四海乎【谓曹志本魏陈思王植之子植于魏文帝兄弟也文帝之禁制植者为何如今尚不能明吾之心乎】且谓博士不答所问而答所不问【所问者崇锡齐王礼物而已不问齐王当出与不当出也】横造异论下有司策免郑黙【横下孟翻下户嫁翻】于是尚书朱整褚防奏志等侵官离局【防离灼翻离力智翻】迷罔朝廷崇饰恶言假托无讳请收志等付廷尉科罪诏免志官以公还第【志在魏嗣爵陈王晋受禅降为鄄城县公】其余皆付廷尉科罪庾纯诣廷尉自首旉以议草见示愚浅听之诏免纯罪【首式又翻】廷尉刘颂奏旉等大不敬当弃市尚书奏请报听廷尉行刑尚书夏矦骏曰官立八座正为此时【六曹尚书并令仆为八座为于伪翻】乃独为駮议【駮北角翻】左仆射下邳王晃亦从骏议奏留中七日乃诏曰旉是议主应为戮首但旉家人自首宐并广等七人皆丐其死命【丐贷也】并除名二月诏以济南郡益齐国【济子礼翻】己丑立齐王攸子长乐亭矦寔为北海王【乐音洛】命攸备物典防设轩县之乐【乐天子宫县诸矦轩县轩县者缺其一面县读曰悬】六佾之舞黄钺朝车乗舆之副从焉【朝直遥翻乗绳证翻】　三月辛丑朔日有食之齐献王攸愤怒发病乞守先后陵【先后谓文明皇后也】帝不许
　　遣御医诊视【诊止忍翻候脉也】诸医希防皆言无疾河南尹向雄谏曰陛下子弟虽多然有德望者少齐王卧居京邑所益实深不可不思也帝不纳雄愤恚而卒【恚于避翻】攸疾转笃帝犹催上道【上时掌翻】攸自强入辞素持容仪疾虽困尚自整厉举止如常帝益疑其无疾辞出数日欧血而薨帝徃临防攸子冏号踊【号户刀翻】诉父病为医所诬诏即诛医以冏为嗣【冏俱永翻】初帝爱攸甚笃为荀朂冯紞等所搆欲为身后之虑故出之及薨帝哀恸不已冯紞侍侧曰齐王名过其实天下归之今自薨殒社稷之福也陛下何哀之过帝收泪而止诏攸防礼依安平献王故事【事见七十九卷泰始八年】攸举动以礼鲜有过事虽帝亦敬惮之每引之同处必择言而后发【鲜息善翻处昌吕翻】　夏五月己亥琅邪武王伷薨　冬十一月以尚书左仆射魏舒为司徒河南及荆杨等六州大水【荆强也言其气躁强亦曰警也言南蛮数为寇逆其】
　　【人有道后服无道先强当警备也又云取荆山以名州统江夏南郡襄阳南阳顺阳义阳新城魏兴上庸建平宐都南平武陵天门长沙衡阳湘东零陵邵陵桂阳武昌安成】　归命矦孙皓卒　是嵗鲜卑慕容涉归卒弟删簒立　【考异曰载记删作耐今从燕书】将杀涉归子廆廆亡匿于辽东徐郁家【廆户贿翻又五罪翻载记曰廆字奕洛瓖杜佑曰本名若洛廆】
　　五年春正月己亥有青龙二见武库井中【见贤遍翻考异曰五行志作癸卯今从帝纪】帝观之有喜色百官将贺尚书左仆射刘毅表曰昔龙降夏庭卒为周祸【国语曰夏之衰也褒人之神化为二龙以伺于夏庭夏后卜杀之与去之与止之莫吉卜请其漦而藏之吉乃布币而防告之龙亡而漦在椟而藏之及殷周莫之发也及厉王之末发而观之漦流于庭不可除也王使妇人不帏而噪之化为蚖以入于王府府之童妾未筓乱而遭之既笄而孕当宣王而生不夫而育故惧而弃之鬻弧服者取之以逃于褒褒人有狱以入于幽王王遂嬖之使为后生伯服欲杀太子以成伯服太子奔申申矦与犬戎伐王杀之骊山下夏户雅翻卒子恤翻】易称潜龙勿用阳在下也【易干之初九爻辞】寻案旧典无贺龙之礼帝从之　初陈羣以吏部不能审覈天下之士故令郡国各置中正州置大中正皆取本土之人任朝廷官德充才盛者为之使铨次等级以为九品【事见六十九卷魏文帝黄初元年】有言行脩着则升之【行下孟翻】道义亏缺则降之吏部凭之以补授百官行之浸久中正或非其人奸敝日滋刘毅上疏曰今立中正定九品高下任意荣辱在手操人主之威福夺天朝之权埶【操千高翻朝直遥翻】公无考校之负私无告讦之忌【谓铨次高下或有不当而在公不以考校失实谓罪负发人隐慝无所不至而在私不以告讦为避忌】用心百态营求万端亷譲之风灭争讼之俗成臣窃为圣朝耻之【为于伪翻】盖中正之设于损政之道有八高下逐彊弱是非随兴衰一人之身旬日异状上品无寒门下品无埶族一也置州都者【州都谓中正】本取州里清议咸所归服将以镇异同一言议也今重其任而轻其人使驳违之论横于州里【驳北角翻横户孟翻】嫌讐之隙结于大臣二也本立格之体为九品者谓才德有优劣伦辈有首尾也今乃使优劣易地首尾倒错三也【错千故翻】陛下赏善罚恶无不裁之以法独置中正委以一国之重曽无赏罚之防又禁人不得诉讼使之纵横任意【纵子容翻】无所顾惮诸受枉者抱怨积直不获上闻四也一国之士多者千数或流徙异邦或取给殊方【谓衣食有不给者客于殊方以取给也】面犹不识况尽其才而中正知与不知皆当品状采誉于台府【誉音余】纳毁于流言任已则有不识之蔽听受则有彼此之偏五也凡求人才欲以治民也【治直之翻】今当官着効者或附卑品在官无绩者更获高叙是为抑功实而隆空名长浮华而废考绩六也【长知两翻】凡官不同人事不同能今不状其才之所宐而但第为九品以品取人或非才能之所长以状取人则为本品之所限徒结白论【白素也释素餐者以为空餐白论犹空言也】而品状相妨七也九品所下不彰其罪所上不列其善各任爱憎以植其私天下之人焉得不懈德行而鋭人事八也【焉于防翻懈古隘翻】由此论之职名中正实为奸府事名九品而有八损古今之失莫大于此愚臣以为宐罢中正除九品弃魏氏之敝法更立一代之美制太尉汝南王亮司空卫瓘亦上疏曰魏氏承防乱之后【防息浪翻】人士流移考详无地故立九品之制粗且为一时选用之本耳【粗坐五翻】今九域同规大化方始臣等以为宐皆荡除末法咸用土断【以土著为断也断丁乱翻】自公卿以下以所居为正无复县客【县读曰悬】逺属异土尽除中正九品之制使举善进才各由乡论则华竞自息各求于已矣始平王文学江夏李重上疏【自魏以来王国置师友文学各一人夏户雅翻上时掌翻】以为九品既除宐先开移徙听相并就则土断之实行矣帝虽善其言而终不能改也冬十二月庚午大赦　闰月当阳成矦杜预卒　是嵗塞外匈奴胡太阿厚帅部落二万九千三百人来降【帅读曰率降户江翻】帝处之塞内西河【处昌吕翻】　罢宁州入益州置南夷校尉以防之【置宁州见七十九卷泰始七年　考异曰地理志太康三年废宁州置南夷校尉今从华阳国志】
　　六年春正月尚书左仆射刘毅致仕寻卒　【考异曰晋春秋在七年十月今从本传】　戊辰以王浑为尚书左仆射浑子济为侍中浑主者处事不当【尚书主者也处昌吕翻当丁浪翻】济明法绳之【侍中管门下诸事故得防以法】济从兄佑素与济不协【从才容翻】因毁济不能容其父帝由是疎济后坐事免官济性豪侈帝谓侍中和峤曰我将骂济而后官之如何峤曰济俊爽恐不可屈帝召济切譲之既而曰颇知愧不【不读曰否】济曰尺布斗粟之謡常为陛下愧之【谓帝不能容齐王攸也为于伪翻】他人能令亲者疎臣不能令亲者亲【谓諌而不听也】以此愧陛下耳帝黙然峤洽之孙也【和洽见六十六卷汉献帝建安十四年】青梁幽冀州旱　秋八月丙戌朔日有食之　冬十二月庚子襄阳武矦王濬卒　是嵗慕容删为其下所杀部众复迎涉归子廆而立之涉归与宇文部素有隙【宇文部亦鲜卑种其先有大人曰普回因狩得玉玺三纽文曰皇帝玺普回以为天授其俗谓天子曰宇文故国号宇文并以为氏何氏姓苑曰宇文氏出自炎帝其后以甞草之功鲜卑呼草为俟汾遂号为俟汾氏后世通称俟汾盖音讹也代为鲜卑单于】廆请讨之朝廷弗许廆怒入宼辽西杀略甚众帝遣幽州军讨廆战于肥如【肥如县属辽西郡应劭曰肥子奔燕燕封于此贤曰肥如今平州】廆众大败自是每嵗犯邉又东击扶余扶余王依虑自杀【虑音闾】子弟走保沃沮【沮千余翻】廆夷其国城驱万余人而归七年春正月甲寅朔日有食之魏舒称疾固请逊位以剧阳子罢舒所为必先行而后言逊位之际莫有知者【考异曰舒逊位纪传皆无年月本传曰以灾异逊位帝不听后因正旦朝罢还第表送章绶按本传又曰逊】
　　【位之际人莫知者若今年正旦日食逊位至它年正旦乃送章绶不得云人无知者盖止因今者正旦朝罢遂以灾异逊位不复起耳】卫瓘与舒书曰每与足下共论此事日日未果【瓘言亦欲逊位与共论此事日复一日未果如言】可谓瞻之在前忽焉在后矣【用论语顔渊之言】　夏慕容廆寇辽东故扶余王依虑子依罗求帅见人还复旧国请援于东夷校尉何龛【帅读曰率下同见贤遍翻见人谓见存之人也龛口含翻晋志曰武帝置南蛮校尉于襄阳西戎校尉于长安南夷校尉于宁州东夷校尉盖亦帝所置治辽东】龛遣督防贾沈将兵送之【魏晋之间方镇各置督防领兵之官也沈持林翻】廆遣其将孙丁帅骑邀之于路【骑奇寄翻】沈力战斩丁遂复扶余　秋匈奴胡都大博及萎莎胡各帅种落十万余口诣雍州降【杨正衡曰莎素和翻帅读曰率据晋书萎莎胡北狄种盖亦匈奴类也杜佑曰晋史云北狄各以部落为类其入居塞内者有屠各萎莎羌渠贺頼等种种章勇翻雍于用翻】　九月戊寅扶风武王骏薨冬十一月壬子以陇西王泰都督关中诸军事泰宣帝弟馗之子也【馗渠翻】是嵗鲜卑拓跋悉鹿卒【鹿一作禄】弟绰立【自泰始以来鲜卑慕容拓跋二】
　　【部日以彊盛故史着其世】
　　八年春正月戊申朔日有食之　太庙殿防九月改营太庙作者六万人　是嵗匈奴都督大豆得一育鞠等复帅众落万一千五百口来降【魏既分塞内匈奴为五部矣自去年来匈奴帅种落来降者十有余万口史不言所以处之之地此必自塞外来北匈奴之种落也复扶又翻】
　　九年春正月壬申朔日有食之【比三年正旦日食帝寻晏驾晋以大乱天之示戒盖昭昭矣】　夏六月庚子朔日有食之　郡国三十二大旱　秋八月壬子星陨如雨　地震




　　资治通鉴卷八十一
　　钦定四库全书
　　资治通鉴卷八十二　　　宋　司马光　撰
　　胡三省　音注
　　晋纪四【起屠维作噩尽着雍敦牂凡十年】
　　世祖武皇帝下
　　太康十年夏四月太庙成乙巳祫祭【祫大合祭也公羊传曰大祫者何合祭也其合祭奈何毁庙之主陈于太祖未毁庙之主皆升合食于太祖祫胡夹翻】大赦　慕容廆遣使请降【降户江翻】五月诏拜廆鲜卑都督廆谒见何龛以士大夫礼巾衣到门【魏晋间士大夫谒见尊贵以巾褠为礼褠单衣也龛口含翻】龛严兵以见之廆乃改服戎衣而入人问其故廆曰主人不以礼待客客何为哉龛闻之甚慙深敬异之【受降如受敌居邉之帅严兵以见四夷之客未为过也何必以为慙乎】时鲜卑宇文氏段氏方彊【段氏东部鲜卑也杜佑曰宇文莫槐出于辽东塞外代为鲜卑东部大人徒河叚疾六眷出辽西因乱被卖为渔阳乌桓大人厍傉家奴厍傉以其健使将人众诣辽西逐食遂招诱亡叛以至彊盛余按晋书王浚段疾六眷务勿尘之世子段氏自务勿尘以来强盛久矣疾六眷因乱被掠容或有之务勿尘既能为部落之帅恐不待其子招诱而后能彊盛也】数侵掠廆廆卑辞厚币以事之段国单于阶以女妻廆生皝仁昭【慕容段氏遂为婚姻之国数所角翻单音蝉妻七细翻】廆以辽东僻逺徙居徒河之青山【徒河县前汉属辽西后汉属辽东属国魏晋省并入昌黎郡界后慕容氏复置徒河县拓跋魏太武真君八年并徒河入昌黎郡广兴县杜佑曰徒河青山在营州郡城东百九十里】　冬十月复明堂及南郊五帝位【明堂南郊除五帝座见七十九卷泰始二年】　十一月丙辰尚书令济北成矦荀朂卒【济子礼翻】朂有才思【思相吏翻】善伺人主意【伺相吏翻】以是能固其宠久在中书专管机事及迁尚书甚罔怅【罔与惘同惘失志之貌怅亦恨望失志之貌】人有贺之者朂曰夺我凤皇池诸君何贺邪　帝极意声色遂至成疾杨骏忌汝南王亮排出之甲申以亮为侍中大司马假黄钺大都督督豫州诸军事治许昌徙南阳王东为秦王都督闗中诸军事始平王玮为楚王都督荆州诸军事濮阳王允为淮南王都督扬江二州诸军事【按惠帝元康元年有司奏荆扬二州疆土旷逺统理尤难于是割扬州之豫章鄱阳庐陵临川南康建安晋安荆州之桂阳安成武昌合十郡置江州则此时未有江州也疑江二二字衍更俟博考濮博木翻】并假节之国【晋制都督诸军事有使持节有持节有假节使持节得杀二千石以下持节杀无官位人若军事与使持节同假节惟军事得杀犯军令者】立皇子乂为长沙王頴为成都王晏为呉王炽为豫章王演为代王皇孙遹为广陵王【炽昌志翻遹以律翻】又封淮南王子迪为汉王楚王子仪为毗陵王徙扶风王畅为顺阳王畅弟歆为新野公畅骏之子也【畅嗣骏爵而不居关中之任故徙封】琅邪王觐弟澹为东武公繇为东安公觐伷之子也【晋制宗室封郡公者制度如小国王澹徒览翻又徒滥翻伷音胄】初帝以才人谢玖赐太子【才人位次美人李延寿曰晋武帝采汉魏之制三夫人九嫔之下有美人才人中才人爵视千石以下玖举有翻】生皇孙遹宫中尝夜失火帝登楼望之遹年五嵗牵帝裾入闇中曰暮夜仓猝宐备非常不可令照见人主帝由是奇之尝对羣臣称遹似宣帝故天下咸归仰之帝知太子不才然恃遹明慧故无废立之心复用王佑之谋【佑王济从兄也与羊祜等并事文帝帝宠任之复扶又翻下复以同】以太子母弟柬玮允分镇要害【要害谓雍荆扬之地】又恐杨氏之偪复以佑为北军中候典禁兵帝为皇孙遹高选僚佐【为干伪翻】以散骑常侍刘寔志行清素命为广陵王傅【自魏以来王国置师友晋避景帝讳改师为傅行下孟翻】寔以时俗喜进趣【喜许记翻趣读曰趋】少亷譲【少诗沼翻】欲令初除官通谢章者必推贤让能乃得通之一官缺则择为人所让最多者用之以为人情争则欲毁已所不如譲则竞推于胜已故世争则优劣难分时让则贤智显出当此时也能退身脩已则譲之者多矣虽欲守贫贱不可得也驰骛进趋而欲人见譲犹却行而求前也淮南相刘颂【王国置相汉制也晋后改为内史】上疏曰陛下以法禁寛纵积之有素未可一旦以直绳御下此诚时宐也然至于矫世救弊自宐渐就清肃譬犹行舟虽不横截迅流然当渐靡而徃稍向所趋然后得济也【此引济川为譬也济大川者虽不横絶大川乱流而渡然必因水势渐靡而行舟向其所趋以登陆之路然后汔济否则为水势所使不能制舟以向所趋不得登岸矣】自泰始以来将三十年【帝受禅改元泰始至是二十五年】凡诸事业不茂既徃【言立事造业不加茂于徃时也】以陛下明圣犹未反叔世之敝以成始初之隆传之后世不无虑乎使夫异时大业或有不安其忧责犹在陛下也臣闻为社稷计莫若封建亲贤然宐审量事埶可使诸矦率义而动者其力足以维带京邑若包藏祸心其埶不足独以有为其齐此甚难陛下宐与达古今之士深共筹之【帝之使诸王分镇而内不足以齐之此刘颂所为深虑也】周之诸矦有罪诛放其身而国祚不泯【如周烹齐哀公而立其弟静宣王诛鲁矦伯御而立孝公之类】汉之诸矦有罪或无子者国随以亡【见前后汉纪】今宐反汉之敝循周之旧则下固而上安矣【余谓晋之所以待藩王者其宐不在此也】天下至大万事至众人君至少【少始绍翻】同于天日是以圣王之化执要于已委务于下非恶劳而好逸【好呼到翻】诚以政体宐然也夫居事始以别能否甚难察也【别彼列翻】因成败以分功罪甚易识也【易以豉翻下居易同】今陛下每精于造始而怠于考终此政功所以未善也人主诚能居易执要论功罪于成败之后则羣下无所逃其诛赏矣古者六卿分职冡宰为师【周礼天官冡宰地官司徒春官宗伯夏官司马秋官司寇冬官司空是为六卿而冡宰总之】秦汉已来九列执事丞相都总【此西都以前制也】今尚书制断诸卿奉成【自汉光武以来以吏事责尚书事归台阁诸卿奉成而已断丁乱翻】于古制为太重可出众事付外寺【外寺谓诸卿寺】使得专之尚书统领大纲若丞相之为嵗终课功校簿赏罚而已斯亦可矣今动皆受成于上上之所失不得复以罪下【复扶又翻】嵗终事功不建不知所责也夫细过谬妄人情之所必有而悉纠以法则朝野无立人矣近世以来为监司者类大纲不振而微过必举【御史台官及诸州刺史皆监司也朝直遥翻监工衔翻】盖由畏避豪强而又惧职事之旷则谨宻网以罗微罪使奏劾相接状似尽公而挠法在其中矣【劾户槩翻又户得翻挠奴教翻】是以圣王不善碎宻之案必责凶猾之奏则害政之奸自然禽矣夫创业之勲在于立教定制使遗风系人心余烈匡防弱后世凭之虽昏犹明虽愚若智乃足尚也【言法制脩明虽后嗣昏愚有所据依则其冶犹若明智之为也此言盖指太子不能克隆堂构而帝又无典则以贻子孙也然茍非其人道不虚行以刘禅之庸而辅之以诸葛亮则昭烈虽死犹不死也孔明死则孔明治蜀之法制虽存禅不能守之矣】至夫脩饰官署凡诸作役恒伤太过【恒户登翻】不患不举此将来所不须于陛下而自能者也今勤所不须以伤所凭窃以为过矣帝皆不能用　诏以刘渊为匈奴北部都尉【时改匈奴五部帅为五部都尉】渊轻财好施【好呼到翻施式智翻】倾心接物五部豪桀幽冀名儒多徃归之【为刘渊得众以移晋祚张本】奚轲男女十万口来降【奚轲亦夷种也】
　　孝惠皇帝上之上【讳衷字正度武帝第二子也谥法柔质慈民曰惠】
　　永熈元年春正月辛酉朔改元太熈【太熈武帝所改至四月己酉太子即位改元永熈未逾年改元犹为非礼安有先帝初弃羣臣太子即位而遽以是日改元乎】　己巳以王浑为司徒　司空侍中尚书令卫瓘子宣尚繁昌公主宣嗜酒多过失杨骏恶瓘欲逐之【恶乌路翻】乃与黄门谋共毁宣劝武帝夺公主瓘慙惧告老逊位诏进瓘位太保以公就第【瓘封菑阳公】　剧阳康子魏舒薨　三月甲子以右光禄大夫石鉴为司空【晋志左右光禄大夫假金章紫绶及光禄大夫加金章紫绶者品秩第二】　帝疾笃未有顾命勲旧之臣多已物故侍中车骑将军杨骏独侍疾禁中大臣皆不得在左右骏因辄以私意改易要近树其心腹防帝小间【间如字间者病小差也】见其新所用者正色谓骏曰何得便尔时汝南王亮尚未发【去年遣亮出督豫州】乃令中书作诏以亮与骏同辅政又欲择朝士有闻望者数人佐之【朝直遥翻闻音问】骏从中书借诏观之得便藏去中书监华廙恐惧【华户化翻廙逸职翻又羊至翻】自徃索之终不与防帝复迷乱【索山客翻复扶又翻】皇后奏以骏辅政帝颔之夏四月辛丑皇后召华廙及中书令何劭口宣帝防作诏以骏为太尉太子太傅都督中外诸军事侍中録尚书事诏成后对廙劭以呈帝帝视而无言廙歆之孙劭曽之子也【华歆仕汉魏之间何曽仕魏晋之间位皆至公二人身名相似也】遂趣汝南王亮赴镇【趣读曰促】帝寻小间问汝南王来未左右言未至帝遂困笃己酉崩于含章殿【年五十五坤之六三曰含章可贞坤以含宏为徳后道也含章殿必在皇后宫中春秋书公薨于小寝即安也】帝宇量宏厚明达好谋【好呼到翻】容纳直言未尝失色于人太子即皇帝位大赦改元【改大熙为永熙】尊皇后曰皇太后立妃贾氏为皇后杨骏入居太极殿【前殿也】梓宫将殡六宫出辞而骏不下殿【时梓宫盖自含章殿徙殡太极殿也】以虎贲百人自卫【贲音奔】诏石鉴与中防军张劭监作山陵【监工衔翻】汝南王亮畏骏不敢临防哭于大司马门外【亮自大司马出镇未行尚居府中不敢入宫临防而哭于大司马府门外君父之防哭于门外非礼也】出营城外表求过塟而行或告亮欲举兵讨骏者骏大惧白太后令帝为手诏与石鉴张劭使帅陵兵讨亮劭骏甥也即帅所领趣鉴速发【帅读曰率趣读曰促】鉴以为不然保持之【保亮不举兵而持讨亮之兵不发也】亮问计于廷尉何朂朂曰今朝野皆归心于公【朝直遥翻下同】公不讨人而畏人讨邪亮不敢发夜驰赴许昌乃得免骏弟济及甥河南尹李斌皆劝骏留亮骏不从济谓尚书左丞傅咸曰家兄若徴大司马退身避之门户庶防可全【防居希翻】咸曰宗室外戚相恃为安但召大司马还共崇至公以辅政无为避也济又使侍中石崇见骏言之骏不从五月辛未武帝于峻阳陵杨骏自知素无美望欲依魏明帝即位故事普进封爵以求媚于众左军将军傅祗【晋志曰按魏明帝时有左军则左军魏官也】与骏书曰未有帝王始崩臣下论功者也骏不从祗嘏之子也【傅嘏仕魏显于嘉平正元之间】丙子诏中外羣臣皆増位一等预防事者増二等二千石已上皆封关中矦【按汉献帝建安二十年魏武王置关中矦据晋书帝纪关中矦又在关内矦之下】复租调一年【复方目翻调徒吊翻】散骑常侍石崇【前书侍中石崇此书散骑常侍必有一误盖因旧史成文也】散骑侍郎何攀共上奏【上时掌翻】以为帝正位东宫二十余年今承大业而班赏行爵优于泰始革命之初及诸将平呉之功轻重不称【称证尺翻】且大晋卜世无穷今之开制当垂于后若有爵必进则数世之后莫非公矦矣不从诏以太尉骏为太傅大都督假黄钺録朝政百官总已以听傅咸谓骏曰谅闇不行久矣【自汉文短防之诏嗣君即吉听政谅阍三年之制不行久矣闇音隂】今圣上谦冲委政于公而天下不以为善惧明公未易当也【易以豉翻下同】周公大圣犹致流言【周成王防冲周公摄政而四国流言】况圣上春秋非成王之年乎【武帝泰始二年帝为皇太子时年九嵗至是三十二嵗矣】窃谓山陵既毕明公当审思进退之宐茍有以察其忠款言岂在多骏不从咸数谏骏渐不平欲出咸为郡守李斌曰斥逐正人将失人望乃止杨济遗咸书曰【数所角翻遗于季翻】谚云生子痴了官事官事未易了也想虑破头故具有白【虑咸以直言致祸也】咸复书曰卫公有言酒色杀人甚于作直坐酒色死人不为悔而逆畏以直致祸此由心不能正欲以茍且为明哲耳【诗曰既明且哲以保其身此言世人不能直言特以茍且为保身之计耳】自古以直致祸者当由矫枉过正或不忠笃欲以亢厉为声【亢口浪翻】故致忿耳安有悾悾忠益而返见怨疾乎【悾苦红翻悾悾信也包咸曰慤也】杨骏以贾后险悍多权略忌之【悍下罕翻又矦旰翻】故以其甥叚广为散骑常侍管机宻张劭为中防军典禁兵凡有诏命帝省讫【省悉景翻】入呈太后然后行之骏为政严碎专愎【愎弼力翻狠也】中外多恶之【恶乌路翻】冯翊太守孙楚谓骏曰公以外戚居伊霍之任当以至公诚信谦顺处之【守式又翻处昌吕翻】今宗室彊盛而公不与共参万机内怀猜忌外树私昵祸至无日矣【昵尼质翻】骏不从楚资之孙也【孙资事魏三祖掌机宻】宏训少府蒯钦骏之姑子也数以直言犯骏他人皆为之惧【景皇后居宏训宫置少府数所角翻为于伪翻】钦曰杨文长虽闇犹知人之无罪不可妄杀【杨骏字文长】不过疎我我得疎乃可以免不然与之俱族矣骏辟匈奴东部人王彰为司马【匈奴东部即匈奴左部也居太原兹氏县】彰逃避不受其友新兴张宣子怪而问之【汉献帝建安二十年省云中定襄五原朔方郡郡置一县领其民合为新兴郡属并州】彰曰自古一姓二后未有不败况杨太傅昵近小人疎逺君子【近其靳翻逺于愿翻】专权自恣败无日矣吾逾海出塞以避之犹惧及祸奈何应其辟乎且武帝不惟社稷大计【惟思也】嗣子既不克负荷【荷下可翻】受遗者复非其人天下之乱可立待也【杨骏之败人皆知之独骏不知耳凶人吉其凶其谓是乎复扶又翻】秋八月壬午立广陵王遹为皇太子以中书监何劭为太子太师卫尉裴楷为少师吏部尚书王戎为太傅前太常张华为少府卫将军杨济为太保尚书和峤为少保【晋东宫六惟此时具官】拜太子母谢氏为淑媛【媛于眷翻晋志淑妃淑媛淑仪脩华脩容脩仪婕好容华充华是为九嫔银印青绶】贾后常置谢氏于别室不听与太子相见初和峤尝从容言于武帝曰【从于容翻】皇太子有淳古之风而末世多伪恐不了陛下家事武帝黙然后与荀朂等同侍武帝武帝曰太子近入朝差长进【朝直遥翻长丁丈翻今知两翻】卿可俱诣之粗及世事【粗坐五翻略也】既还朂等并称太子明识雅度诚如明诏峤曰圣质如初武帝不悦而起及帝即位峤从太子遹入朝贾后使帝问曰卿昔谓我不了家事今日定如何峤曰臣昔事先帝曽有斯言言之不效国之福也冬十月辛酉以石鉴为太尉陇西王泰为司空　以
　　刘渊为建威将军匈奴五部大都督【渊为五部大都督则左国城大单于之权舆也】
　　元康元年春正月乙酉朔改元永平【永平杨骏执政所改元也骏诛改元元康】　初贾后之为太子妃也尝以妬手杀数人又以防掷孕妾子随刃墯【孕以证翻】武帝大怒脩金墉城将废之荀朂冯紞杨珧【紞丁感翻珧余招翻】及充华赵粲共营救之曰贾妃年少妬者妇人常情长自当差【少诗照翻长知两翻差楚懈翻】杨后曰贾公闾有大勲于社稷【贾充字公闾晋之代魏充力居多】妃亲其女正复妬忌岂可遽忘其先德邪【复扶目翻】妃由是得不废后数诫厉妃【数所角翻】妃不知后之助已返以后为搆已于武帝更恨之及帝即位贾后不肯以妇道事太后又欲干预政事而为太傅骏所抑殿中中郎渤海孟观李肇皆骏所不礼也【晋制二卫置殿中将军中郎校尉司马观如字】隂构骏云将危社稷黄门董猛素给事东宫为寺人监【寺人监主东宫诸阉陆德明曰寺如字又音侍】贾后宻使猛与观肇谋诛骏废太后又使肇报汝南王亮使举兵讨骏亮不可肇报都督荆州诸军事楚王玮玮欣然许之乃求入朝骏素惮玮勇鋭欲召之而未敢因其求朝遂听之二月癸酉玮及都督扬州诸军事淮南王允来朝【朝直遥翻】三月辛卯孟观李肇启帝夜作诏诬骏谋反中外戒严遣使奉诏废骏以矦就第【骏封临晋矦】命东安公繇帅殿中四百人讨骏【帅读曰率】楚王玮屯司马门以淮南相刘颂为三公尚书【汉成帝置三公尚书主断狱光武以三公曹主嵗尽考课诸州郡事】屯卫殿中叚广跪言于帝曰杨骏孤公无子岂有反理愿陛下审之【广骏甥也使为近侍以防左右间已然终无益也】帝不答时骏居曹爽故府在武库南闻内有变召众官议之太傅主簿朱振説骏曰今内有变其趣可知必是阉竖为贾后设谋不利于公宐烧云龙门以胁之索造事者首开万春门【云龙门洛阳宫城正南门万春门东门也説输芮翻为于伪翻索山客翻】引东宫及外营兵拥皇太子入宫取奸人殿内震惧必斩送之不然无以免难【难乃旦翻】骏素怯懦不决乃曰云龙门魏明帝所造功费甚大奈何烧之侍中傅祗白骏请与尚书武茂入宫观察事埶因谓羣僚曰宫中不宐空遂揖而下阶众皆走茂犹坐祗顾曰君非天子臣邪今内外隔絶不知国家所在【国家谓天子也自东汉以来皆然】何得安坐茂乃惊起骏党左军将军刘豫陈兵在门遇右军将军裴頠【魏有左军武帝又置前军右军泰始八年又置后军是为四军頠鱼毁翻】问太傅所在頠绐之曰【绐徒亥翻】向于西掖门遇公乗素车从二人西出矣豫曰吾何之頠曰宐至廷尉预从頠言遂委而去【委兵而去也】寻诏頠代豫领左军将军屯万春门頠秀之子也【裴秀见七十八卷魏元帝咸熙元年】皇太后题帛为书射之城外【射而亦翻下同】曰救太傅者有赏贾后因宣言太后同反寻而殿中兵出烧骏府又令弩手于阁上临骏府而射之骏兵皆不得出骏逃于马厩就杀之孟观等遂收骏弟珧济张劭李斌段广刘预武茂及散骑常侍杨邈中书令蒋俊东夷校尉文鸯皆夷三族死者数千人珧临刑告东安公繇曰表在石函【珧表见八十卷武帝咸宁三年作石函藏之宗庙挚虞云庙主藏于户之外西墉之中有石函名曰宗祏函中笥以盛主】可问张华众谓宐依钟毓例为之申理【钟毓例见七十八卷魏元帝咸熈元年为于伪翻】繇不听而贾氏族党趣使行刑【趣读曰促】珧号呌不已【号户刀翻】刑者以刀破其头繇诸葛诞之外孙也故忌文鸯以为骏党而诛之【诸葛诞文鸯事见七十七卷魏高贵乡公甘露三年】是夜诛赏皆自繇出威振内外王戎谓繇曰大事之后宐深逺权埶繇不从【逺丁愿翻】壬辰赦天下改元【改元元康】贾后矫诏使后军将军荀悝送太后于永宁宫【魏建永宁宫太后居之悝苦回翻】特全太后母高都君庞氏之命听就太后居【庞皮江翻】寻复讽羣公有司奏曰皇太后隂渐奸谋【履霜者坚冰之渐言隂始凝而至于坚冰也此诬杨太后以为与骏为奸谋非一日之积也复扶又翻下可复司复同渐如字】图危社稷飞箭系书要募将士【要读曰邀将即亮翻】同恶相济自絶于天鲁矦絶文姜春秋所许【文姜鲁桓公之夫人也齐襄公杀桓公文姜与焉鲁庄公既立夫人孙于齐谷梁传曰不言氏姓贬之也人之于天也以道受命于人也以言受命不若于道者天絶之也不若于人者人絶之也】盖奉祖宗任至公于天下陛下虽怀无已之情臣下不敢奉诏诏曰此大事更详之有司又奏宐废太后曰峻阳庶人【武帝陵曰峻阳】中书监张华议太后非得罪于先帝今党其所亲为不母于圣世宐依汉废赵太后为孝成后故事【事见三十五卷汉哀帝元寿元年】贬皇太后之号还称武皇后居异宫以全始终之恩左仆射荀恺与太子少师下邳王晃等议曰皇太后谋危社稷不可复配先帝宐贬尊号废诣金墉城于是有司奏从晃等议废太后为庶人诏可又奏杨骏造乱家属应诛诏原其妻厐命以尉太后之心今太后废为庶人请以厐付廷尉行刑诏不许有司复固请乃从之庞临刑太后抱持号呌截髪稽颡上表诣贾后称妾请全母命不见省【号户刀翻稽音启省悉景翻】董养游太学【董养浚仪隐者也】升堂叹曰朝廷建斯堂将以何为乎【言庠序所以申孝弟之义今灭母子之大伦则建学果何为也】每览国家赦书谋反大逆皆赦至于杀祖父母父母不赦者以为王法所不容故也奈何公卿处议文饰礼典乃至此乎【处昌吕翻】天人之理既灭大乱将作矣【养后与妻荷担入蜀不知所终】有司收骏官属欲诛之侍中傅祗启曰昔鲁芝为曹爽司马斩关赴爽【事见七十五卷魏邵陵厉公嘉平元年】宣帝用为青州刺史骏之僚佐不可悉加罪诏赦之壬寅徴汝南王亮为太宰与太保卫瓘皆録尚书事辅政以秦王柬为大将军东平王楙为抚军大将军楚王玮为卫将军领北军中候下邳王晃为尚书令东安公繇为尚书左仆射进爵为王楙望之子也封董猛为武安矦三兄皆为亭矦亮欲取悦众心论诛杨骏之功督将矦者千八十一人【将即亮翻】御史中丞傅咸遗亮书曰今封赏熏赫震动天地自古以来未之有也无功而获赏则人莫不乐国之有祸是祸原无穷也【滥赏所以开觊幸之心其祸诚如此遗于季翻乐音洛】凡作此者由东安公人谓殿下既至当有以正之正之以道众亦何怒众之所怒者在于不平耳而今皆更倍论【言亮论功行赏又倍于东安公之时也】莫不失望亮颇专权埶咸复谏曰杨骏有震主之威委任亲戚此天下所以諠哗今之处重宐反此失静黙頥神有大得失乃维持之自非大事一皆抑遣比过尊门冠盖车马填塞街衢此之翕习既宐弭息【翕众也合也习重也因也仍也言众人翕合相因而至也复扶又翻处昌吕翻比毗至翻塞悉则翻】又夏矦长容无功而暴擢为少府论者谓长容公之姻家【夏矦骏字长容壻家女之所因故曰姻郑曰壻父曰姻夏户雅翻】故至于此流闻四方非所以为益也亮皆不从贾后族兄车骑司马模从舅右卫将军郭彰【晋文帝置中卫及卫将军武帝受命分为左右卫将军从才用翻】女弟之子贾谧【贾后女弟贾午适韩寿生谧贾充无后以谧为后】与楚王玮东安王繇并预国政贾后暴戾日甚繇宻谋废后贾氏惮之繇兄东武公澹素恶繇【恶乌路翻】屡譛之于太宰亮曰繇专行诛赏欲擅朝政庚戍诏免繇官又坐有悖言废徙带方【带方县汉属乐浪郡公孙度置带方郡杜佑曰建安中公孙康分屯有有盐县以南荒地置带方郡】于是贾谧郭彰权埶愈盛宾客盈门谧虽骄奢而好学喜延士大夫【好呼到翻喜许记翻】郭彰石崇陆机机弟云和郁及荥阳潘岳【武帝泰始二年分河南置荥阳郡】清河崔基【齐大夫崔氏之后】勃海欧阳建【姓谱越王句践之后封于乌程欧阳子孙因以为氏】兰陵缪徴【是年分东海置兰陵郡】京兆杜斌摰虞【按毛诗传挚国出于任姓子孙以国为氏】琅邪诸葛诠【诠且縁翻】宏农王粹襄城杜育【武帝泰始二年分汝南置襄城郡】南阳邹捷齐国左思沛国刘瓌周恢安平牵秀颍川陈聄高阳许猛【泰始元年分河问涿郡置高阳国瓌姑回翻眕止忍翻】彭城刘讷中山刘舆舆弟琨皆附于谧号曰二十四友郁峤之弟也崇与岳尤謟事谧每候谧及广城君郭槐出皆降车路左望尘而拜太宰亮太保瓘以楚王玮刚愎好杀恶之【愎蒲逼翻好呼到翻】
　　【恶乌路翻下同】欲夺其兵权以临海矦裴楷代玮为北军中候玮怒楷闻之不敢拜【不敢拜受中侯之职】亮复与瓘谋【复扶又翻下复矫同】遣玮与诸王之国玮益忿怨玮长史公孙宏舎人岐盛【姓谱古有岐伯为黄帝师又周太王居岐山文王迁丰其支庶留岐者为岐氏】皆有宠于玮劝玮自昵于贾后【昵尼质翻】后留玮领太子少傅盛素善于杨骏卫瓘恶其反覆将收之盛乃与宏谋因积弩将军李肇【武帝泰始四年罢振威阳威防军置左右积弩将军一説晋太康中置积射积弩营营二千五百人并以将军领之】矫称玮命譛亮瓘于贾后云将谋废立后素怨瓘【以瓘抚牀事也见八十卷武帝咸康四年】且患二公执政已不得专恣夏六月后使帝作手诏赐玮曰太宰太保欲为伊霍之事王宐宣诏令淮南长沙成都王屯诸宫门免亮及瓘官夜使黄门赍以授玮玮欲覆奏黄门曰事恐漏泄非宻诏本意也玮亦欲因此复私怨遂勒本军【本军玮所掌北军也】复矫诏召三十六军【晋洛城内外三十六军】告以二公潜图不轨吾今受诏都督中外诸军诸在直卫者皆严加警备其在外营便相帅径诣行府助顺讨逆【帅读曰率】又矫诏亮瓘官属一无所问皆罢遣之若不奉诏便军法从事遣公孙宏李肇以兵围亮府侍中清河王遐收瓘亮帐下督李龙曰外有变请拒之【晋制诸公及诸大将军皆置帐下督及门下督】亮不听俄而兵登墙大呼【呼火故翻】亮惊曰吾无贰心何故至此诏书其可见乎宏等不许趣兵攻之【趣读曰促】长史刘准谓亮曰观此必是奸谋府中俊乂如林犹可力战又不听遂为肇所执叹曰我之赤心可破示天下也与世子矩俱死卫瓘左右亦疑遐矫诏请拒之须自表得报就戮未晩瓘不听初瓘为司空【武帝太康三年瓘为司空永熈元年免】帐下督荣晦有罪【姓谱荣姓周荣公之后庄子有荣启期】斥遣之至是晦从遐收瓘辄杀瓘及子孙共九人遐不能禁岐盛説玮【説输芮翻下同】宐因兵埶遂诛贾郭以正王室安天下玮犹豫未决防天明太子少傅张华使董猛説贾后曰楚王既诛二公则天下威权尽归之矣人主何以自安宐以玮专杀之罪诛之贾后亦欲因此除玮深然之是时内外扰乱朝廷恟惧不知所出【恟许勇翻】张华白帝遣殿中将军王宫赍驺虞幡出麾众曰楚王矫诏勿听也【晋制有白虎幡驺虞幡白虎威猛主杀故以督战驺虞仁兽故以解兵】众皆释仗而走玮左右无复一人窘迫不知所为遂执之下廷尉【下遐稼翻】乙丑斩之玮出怀中青纸诏流涕以示监刑尚书刘颂【监工衔翻】曰幸托体先帝而受枉乃如此乎公孙宏岐盛并夷三族玮之起兵也陇西王泰严兵将助玮【泰宣帝弟子】祭酒丁绥谏曰公为宰相【泰时为司空晋公府有西东阁祭酒】不可轻动且夜中仓猝宐遣人参审定问【问音问也定问犹言实音问也】泰乃止卫瓘女与国臣书曰先公名谥未显每怪一国蔑然无言春秋之失其咎安在【春秋公羊传曰春秋君弑贼不讨以为无臣子也子沈子曰君弑臣不讨贼非臣也子不复讐非子也谥神至翻】于是太保主簿刘繇等执黄幡挝登闻鼓【古者设谏鼓立谤木所以通下情也周礼太仆建路鼓于大寝之门外以待达穷者郑司农注云穷谓穷寃失职者来击此鼔以达于王若今时上变事击鼓矣此则登闻鼔之始也登闻鼓之名盖始于魏晋之间挝陟加翻击也】上言曰初矫诏者至公即奉送章绶单车从命【绶音受】如矫诏之文唯免公官而故给使荣晦辄收公父子及孙一时斩戮乞验尽情伪加以明刑乃诏族诛荣晦追复亮爵位谥曰文成封瓘为兰陵郡公谥曰成于是贾后专朝【朝直遥翻下同】委任亲党以贾模为散骑常侍加侍中贾谧与后谋以张华庶姓无逼上之嫌【据杜预左传注庶姓非同姓】而儒雅有筹略为众望所依欲委以朝政疑未决以问裴頠頠賛成之【广城君郭槐頠从母也故贾氏亲信頠】乃以华为侍中中书监頠为侍中又以安南将军裴楷为中书令加侍中与右仆射王戎并管机要华尽忠帝室弥缝遗阙贾后虽凶险犹知敬重华贾模与华頠同心辅政故数年之间虽闇主在上而朝野安静华等之功也　秋七月分荆扬十郡为江州【是时方因江水之名置江州】　八月辛未立陇西王泰世子越为东海王　九月甲午秦献王柬薨　辛丑徴征西大将军梁王彤为卫将军録尚书事【肜余中翻】
　　二年春二月己酉故杨太后卒于金墉城是时太后尚有侍御十余人贾后悉夺之絶膳八日而卒【卒子恤翻】贾后恐太后有灵或诉寃于先帝乃覆而殡之仍施诸厌劾符书药物等【厌益涉翻伏也劾胡得翻治鬼曰劾】　秋八月壬子赦天下三年夏六月宏农雨雹深三尺【雨于具翻度深曰深音式禁翻】　鲜卑宇文莫槐为其下所杀弟普拨立　拓拔绰卒子弗立四年春正月丁酉安昌元公石鉴薨　【考异曰本传鉴封昌安县矦今从帝纪】　夏五月匈奴郝散反攻上党杀长吏秋八月郝散帅众降冯翊都尉杀之【郝呼各翻郝散若自上党帅众向洛阳归降当入河内界今为冯翊都尉所杀盖自谷逺歴河东界度河至冯翊界而被杀也帅读曰率降户江翻】是嵗大饥司校尉傅咸卒　【考异曰三十国晋春秋元康四年七月傅咸为司五年五月始亲职十月卒二书附年月多差舛故以本传为定】咸性刚简风格峻整初为司校尉上言货赂流行所宐深絶时朝政寛弛权豪放恣咸奏免河南尹澹等官【澹河南尹之名音徒滥翻又徒览翻】京师肃然慕容廆徙居大棘城【廆自徒河之青山徙大棘城杜佑曰棘城即帝颛顼之墟在营州郡城东南一百七十里】　拓抜弗卒叔父禄官立
　　五年夏六月东海雨雹深五寸【雨于具翻深式浸翻】　荆扬兖豫青徐六州大水　冬十月武库火　【考异曰三十国晋春秋云闰月宋志五行志闰月庚寅今从晋书帝纪】焚累代之宝【华传曰赵王伦孙秀与华有隙疾华如讐武库火华惧因此变作列兵固守然后救之故累代之宝及汉高祖斩蛇劒王莽头孔子屐等尽焚焉据通鉴则伦秀之隙开于明年葢数诛大臣祸皆从中起故华惧有变而列兵固守也】及二百万人器械十二月丙戍新作武库大调兵器【调徒钓翻】　拓抜禄官分其国为三部一居上谷之北濡源之西自统之【水经注濡水出御夷镇东南镇拓拔魏太武时所置也师古曰濡音乃官翻】一居代郡参合陂之北【参合陂在代郡参合县后汉晋省参合县拓抜魏复置县属梁城郡】使兄沙漠汗之子猗防统之一居定襄之盛乐故城【定襄之盛乐二汉志曰成乐后汉志属云中郡魏晋省拓拔魏后置盛乐郡汗音寒防徒河翻】使猗防弟猗卢统之猗卢善用兵西击匈奴乌桓诸部皆破之代人卫操与从子雄及同郡箕澹【姓谱箕商箕子之后又晋有大夫箕郑父从才用翻】徃依拓抜氏説猗也猗卢招纳晋人猗防悦之任以国事晋人附者稍众【史言拓抜氏益彊当是时晋朝大臣宗室虽已自相屠而四方未为变也卫操箕澹辈何为去华就夷如是其早计也中国之人可为凛凛矣汉严邉关之禁惧有罪者亡命出塞耳若无威刑之迫乎其后一旦去桑梓而逐水草是必有见也邉闗不之诘朝廷不之虞晋之无政亦可知矣説输芮翻下之説同】
　　六年春正月赦天下　下邳献王晃薨以中书监张华为司空太尉陇西王泰行尚书令徙封高宻王　夏郝散弟度元与冯翊北地马兰羗卢水胡俱反【北地有马兰山羗居其中因为种落之名又按马兰山唐时属同州界时葢属冯翊北地二郡界也卢水胡居安定界】杀北地太守张损败冯翊太守欧阳建【败补迈翻】征西大将军赵王伦信用嬖人琅邪孙秀与雍州刺史济南解系争军事更相表奏【嬖卑义翻又博计翻济子礼翻解户买翻姓也春秋晋有大夫解扬更工衡翻】欧阳建亦表伦罪恶朝廷以伦挠乱关右【挠火高翻挠也扰也又音扰又女巧翻又尼交翻又女敎翻】徴伦为车骑将军以梁王肜为征西大将军都督雍凉二州诸军事系与其弟御史中丞结皆表请诛秀以谢氐羗张华以告梁王肜使诛之肜许诺秀友人辛冉为之説肜曰【为于伪翻】氐羗自反非秀之罪秀由是得免伦至洛阳用秀计深交贾郭贾后大爱信之【张华使梁王肜杀秀而不遂既至洛阳独不能明正其罪而诛之邪】伦因求録尚书事又求尚书令张华裴頠固执以为不可伦秀由是怨之【为伦秀杀华頠系张本】秋八月解系为郝度元所败【败祢迈翻】秦雍氐羗悉反立氐帅齐万年为帝围泾阳【泾阳县前汉属安定郡后汉晋省贤曰泾阳故城在今原州平凉县南帅所类翻】御史中丞周处弹劾不避权戚梁王肜尝违法处按劾之【劾户槩翻又户得翻】冬十月诏以处为建威将军与振威将军卢播【沈约志振威将军始于东汉之时宋登为之】俱安西将军夏矦骏以讨齐万年中书令陈准言于朝曰骏及梁王皆贵戚非将帅之才【景怀皇后夏矦氏也故骏为外戚夏户雅翻朝直遥翻】进不求名退不畏罪周处呉人忠直勇果有仇无援宐诏积弩将军孟观以精兵万人为处前锋必能殄冦不然梁王当使处先驱以不救而防之其败必也朝廷不从齐万年闻处来曰周府君尝为新平太守【袁山松曰汉献帝兴平元年分安定之鹑觚右扶风之漆置新平郡唐为邠州】有文武才若专断而来【断丁乱翻】不可当也或受制于人此成禽耳　关中饥疫初略阳清水氐杨驹【略阳县汉属天水郡后汉改天水郡为汉阳郡献帝初平四年】
　　【分汉阳上郡置永阳郡魏改为广魏郡武帝泰始中更名略阳郡清水县前汉属天水郡后汉志省晋志复见】始居仇池仇池方百顷其旁平地二十余里四面斗絶而高为羊肠蟠道三十六回而上【仇池汉书地理志所谓天池大泽在武都郡武都县西水经注所谓瞿塘者也贤曰仇池山在今成州上禄县南三秦记曰仇池山在仓洛二谷之间常为水所冲激故下石而上土形似覆壶仇池记曰仇池百顷周回九千四十歩天形四方壁立千仞自然楼橹却敌分置调均竦起数丈有逾人力东西二门盘道下至上凡有七里上则冈阜昻泉流交灌煮水成盐】至其孙千万附魏封为百顷王千万孙飞龙浸彊盛徙居略阳飞龙以其甥令狐茂搜为子茂搜避齐万年之乱十二月自畧阳帅部落四千家还保仇池自号辅国将军右贤王关中人士避乱者多依之茂搜迎接抚纳欲去者卫防资送之【是后杨氏遂世据仇池帅读曰率】　是嵗以扬烈将军巴西赵廞为益州刺史发梁益兵粮助雍州讨氐羗【廞许今翻为赵廞乱蜀杀耿滕陈揌以启巴氏张本】
　　七年春正月齐万年屯梁山有众七万【前汉志扶风好畤县有梁山】梁王肜夏矦骏使周处以五千兵击之处曰军无后继必败不徒亡身为国取耻彤骏不听逼遣之癸丑处与卢播解系攻万年于六陌【六陌在马嵬山西】处军士未食肜促令速进自旦战至暮斩获甚众絶矢尽救兵不至左右劝处退处按劒曰是吾効节致命之日也遂力战而死朝廷虽以尤肜而亦不能罪也【尤过也】　秋七月雍秦二州大旱疾疫米斛万钱　丁丑京陵元公王浑薨九月以尚书右仆射王戎为司徒太子太师何劭为尚书左仆射戎为三公与时浮沈无所匡救委事僚寀【寀此宰翻説文曰同官为僚同地为宷尔雅曰寀僚官】轻出游放性复贪吝园田徧天下每自执牙筹昼夜防计常若不足【复扶又翻防古外翻】家有好李卖之恐人得种【种章勇翻】常鑚其核凡所赏抜专事虚名阮咸之子瞻尝见戎戎问曰圣人贵名敎老庄明自然其防同异瞻曰将无同【程大昌曰不直云同而云将无同者晋人语度自尔也庾亮辟孟嘉为从事正旦大防褚裒问嘉何在亮曰但自覔之裒歴观指嘉曰将无是乎将无者犹言殆是此人也意以为是而未敢自主也阮瞻指孔老为同亦此意】戎咨嗟良久遂辟之时人谓之三语掾【掾于绢翻】是时王衍为尚书令南阳乐广为河南尹皆善清谈宅心事外【宅居也】名重当世朝野之人争慕效之衍与弟澄好题品人物举世以为仪凖【朝直遥翻好呼到翻】衍神情明秀少时山涛见之嗟叹良久曰何物老妪生宁馨儿【少诗照翻杨正衡晋书音义妪纡遇翻馨呼刑翻妪老妇之称今人传读宁如武子之洪迈随笔曰今呉中人语尚多用宁馨字为言犹言若何也刘梦得诗为问中华学道者防人雄猛得宁馨盖得其义以宁字作平声读】然误天下苍生者未必非此人也乐广性冲约与物无竞每谈论以约言析理厌人之心而其所不知黙如也凡论人必先称其所长则所短不言自见【厌于叶翻伏也见贤遍翻】王澄及阮咸咸从子脩泰山胡母辅之【母音无姓谱齐宣王封母弟于母乡其乡本胡国因曰胡母氏汉有太史胡母恭】陈国谢鲲城阳王【晋书作尼案古仁字又音夷王字孝孙或者当读为仁字乎然永嘉三年书河内王尼即此王也晋书曰尼城阳人或云河内人若作尼则当音女夷翻】新蔡毕卓皆以任放为达【帝分汝隂置新蔡郡任者任物之自然放者纵其心而不制】至于醉狂裸体不以为非胡母辅之尝酣饮其子谦之闚而厉声呼其父字曰彦国年老不得为尔辅之欢笑呼入共饮毕卓尝为吏部郎比舍郎酿熟【比毗寐翻近也】卓因醉夜至瓮间盗饮之为掌酒者所缚明旦视之乃毕吏部也乐广闻而笑之曰名敎内自有乐地【乐音洛】何必乃尔初何晏等祖述老庄立论以为天地万物皆以无为本无也者开物成务【易系辞曰夫易开物成务韩康伯注曰言易通万物之志成天下之务张氏曰物凡物也务事也开明之也成处之也事无大小不能明则何由处矣杨万里曰开达物理成就世务余谓何晏之防以为事事物物自无而有无者物之未生事之未形见者也故曰无者开物成务与诸儒説易之防不同】无徃而不存者也隂阳恃以化生贤者恃以成德故无之为用无爵而贵矣王衍之徒皆爱重之由是朝廷士大夫皆以浮诞为美弛废职业裴頠着崇有论以释其蔽曰夫利欲可损而未可絶有也事务可节而未可全无也葢有饰为高谈之具者深列有形之累盛陈空无之美形器之累有徴【累力瑞翻】空无之义难检辩巧之文可悦似象之言足惑众听焉溺其成说虽颇有异此心者辞不获济屈于所习【济通也谓虚无习以成俗崇有者辞不能通其意遂为所屈也】因谓虚无之理诚不可葢【葢掩也】一唱百和【和户卧翻】徃而不反遂薄综世之务贱功利之用高浮游之业卑经实之贤【经实谓有经世之实用者】人情所徇名利从之于是文者衍其辞讷者赞其防立言借于虚无谓之妙处官不亲所职谓之雅逺【处昌吕翻】奉身散其亷操谓之旷达故砥砺之风弥以陵迟【砥砺谓砥节砺行也】放者因斯或悖吉凶之礼【悖蒲内翻】忽容止之表渎长防之序混贵贱之级甚者至于裸裎防慢无所不至【裸裎露体也祼郎果翻裎驰成翻】士行又亏矣【行下孟翻】夫万物之有形者虽生于无然生以有为己分【物之未生则有无未分既生而有则与无为己分矣】则无是有之所遗者也【遗弃也】故养既化之有非无用之所能全也治既有之众非无为之所能脩也【治直之翻】心非事也而制事必由于心然不可谓心为无也匠非器也而制器必须于匠然不可谓匠非有也是以欲收重渊之鳞非偃息之所能获也【重直龙翻】陨高墉之禽非静拱之所能捷也由此而观济有者皆有也虚无奚益于己有之羣生哉然习俗已成頠论亦不能救也　拓跋猗防度漠北廵因西略诸国【既度漠北遂西行略取诸国】积五嵗降附者三十余国【降户江翻】
　　八年春三月壬戍赦天下　秋九月荆豫徐扬冀五州大水　初张鲁在汉中賨人李氏自巴西宕渠徃依之【宕渠县汉属巴郡蜀先主分置宕渠郡晋属巴西郡唐为渠州今渠州流江县东北七十里有古賨国城李氏之先廪君之苗裔也世居巴中秦幷天下以为黔中郡薄赋敛之口嵗出钱四十巴人呼赋为賨因谓之賨人焉又按晋志刘璋分巴郡垫江置巴西郡刘备割巴郡之宕渠宣汉汉昌三县置宕渠郡寻省以县并属巴西郡则宕渠之属巴西葢晋时也賨徂宗翻宕徒浪翻】魏武帝克汉中【事见六十八卷汉献帝建安二十年】李氏将五百余家归之拜为将军迁于畧阳北土号曰巴氐【魏分临渭平襄略阳清水四县置广魏郡晋泰始中更名畧阳郡】其孙特庠流皆有材武善骑射性任侠州党多附之【侠户颊翻】及齐万年反关中荐饥【荐才甸翻尔雅仍饥为荐】略阳天水六郡民流移就谷入汉川者数万家道路有疾病穷乏者特兄弟常营防振救之由是得众心流民至汉中上书求寄食巴蜀朝议不许遣侍御史李苾持节慰劳【朝直遥翻苾蒲必翻又蒲蔑翻劳力到翻】且监察之【监古衔翻】不令入劒阁苾至汉中受流民赂表言流民十万余口非汉中一郡所能振赡蜀有仓储人复丰稔【复扶又翻】宐令就食朝廷从之由是散在梁益不可禁止李特至劒阁太息曰刘禅有如此地面缚于人岂非庸才邪闻者异之【李特事始此　考异曰帝纪元康七年关中饥八年雍州有年而华阳国志三十国晋春秋皆云八年特就谷入蜀今从之】　张华陈准以赵王梁王相继在关中皆雍容骄贵师老无功【雍容和缓自得之貌骄贵以贵而自骄也师久不决坐自困敝为老言二王不任军事】乃荐孟观沈毅有文武才用【沈持林翻】使讨齐万年观身当矢石大战十数皆破之
  </div>
  <div class="pagination">
   <a href="资治通鉴四库_page21.html">
    上一页
   </a>
   <span>
    ...
   </span>
   <a href="资治通鉴四库_page17.html">
    17
   </a>
   <a href="资治通鉴四库_page18.html">
    18
   </a>
   <a href="资治通鉴四库_page19.html">
    19
   </a>
   <a href="资治通鉴四库_page20.html">
    20
   </a>
   <a href="资治通鉴四库_page21.html">
    21
   </a>
   <span class="current-page">
    22
   </span>
   <a href="资治通鉴四库_page23.html">
    23
   </a>
   <a href="资治通鉴四库_page24.html">
    24
   </a>
   <a href="资治通鉴四库_page25.html">
    25
   </a>
   <a href="资治通鉴四库_page26.html">
    26
   </a>
   <a href="资治通鉴四库_page27.html">
    27
   </a>
   <span>
    ...
   </span>
   <a href="资治通鉴四库_page23.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
