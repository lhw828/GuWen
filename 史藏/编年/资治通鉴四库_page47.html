<!DOCTYPE html>
<html>
 <head>
  <meta charset="utf-8"/>
  <title>
   资治通鉴四库 - 第 47 页/共 70 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   资治通鉴四库 - 第 47 页/共 70 页
  </h1>
  <div class="content">
   朔【行戊寅厯见一百八十七卷武徳三年】宣义郎李淳风表称古厯分日起于子半今岁甲子朔旦冬至而故太史令傅仁均减余稍多子初为朔遂差三刻用乖天正请更加考定众议以仁均定朔防差淳风推校精密请如淳风议从之丁卯礼官奏请加髙袓父母服齐衰五月嫡子妇服
　　朞嫂叔弟妻夫兄舅皆服小功从之【按新志髙袓作曽祖旧服齐衰三月嫡子妇旧服大功众子妇旧服小功今加众子妇服大功而嫂叔弟妻夫兄舅旧服缌者皆加服小功齐音咨衰土回翻】　丙子百官复表请封禅【复扶又翻】诏许之更命诸儒详定仪注以太常卿韦挺等为封禅使【使疏吏翻】　司门员外郎韦元方给给使过所稽缓【唐司门郎掌天下诸门诸闗出入往来之籍凡天下之闗二十有六所以限内外隔华夷设险作固闲邪正禁者也凡度闗者先经刑部司门请过所给使禁中给使令者宦官也唐内给使无常员凡无官品者号内给使属宫闱署令】给使奏之上怒出元方为华隂令【华隂县属华州华户化翻】魏徴諌曰帝王震怒不可妄发前为给使遂夜出敕书【为于伪翻】事如军机谁不惊骇况宦者之徒古来难飬轻为言语易生患害独行逺使深非事宜渐不可长【易以豉翻使防吏翻长知两翻】所宜深慎上纳其言　尚书左丞韦悰句司农木橦价贵于民间【悰藏宗翻句古候翻橦诸容翻木一截也唐式柴方三尺五寸为一橦按通典韦棕句司农木橦七十价百姓四十价奏其隐没】奏其隐没上召大理卿孙伏伽书司农罪【伽求迦翻】伏伽曰司农无罪上怪问其故对曰只为官橦贵所以私橦贱【为于伪翻】向使官橦贱私橦无由贱矣但见司农识大体不知其过也上悟屡称其善顾谓韦悰曰卿识用不逮伏伽逺矣　十二月丁酉侯君集献俘于观徳殿【观徳殿射殿也阁本太极宫图射殿在宜春门北】行饮至礼大酺三日【酺薄乎翻】寻以智盛为左武卫将军金城郡公上得髙昌乐工以付太常増九部乐为十部【唐六典曰凡大宴防则设十部之伎于庭以备华夷一曰宴乐伎有景云乐之舞庆善乐之舞破陈乐之舞承天乐之舞二曰清乐伎三曰西凉伎四曰天竺伎五曰髙丽伎六曰兹伎七曰安国伎八曰防勒伎九曰髙昌伎十曰康国伎】君集之破髙昌也私取其珍寳将士知之【将即亮翻】竞为盗窃君集不能禁为有司所劾诏下君集等狱【劾户槩翻又户得翻下遐嫁翻】中书侍郎岑文本上疏【上时掌翻】以为髙昌昏迷陛下命君集等讨而克之不逾旬日并付大理虽君集等自挂网罗恐海内之人疑陛下唯録其过而遗其功也臣闻命将出师主于克敌【将即亮翻】茍能克敌虽贪可赏若其败绩虽亷可诛是以汉之李广利陈汤晋之王濬隋之韩擒虎皆负罪谴人主以其有功咸受封赏【李广利事见二十卷汉武帝太初四年陈汤事见二十九卷汉元帝竟宁元年王濬事见八十一卷晋武帝太康元年韩擒虎事见一百七十七卷隋文帝开皇九年】由是观之将帅之臣亷慎者寡贪求者众【帅所类翻】是以黄石公军势曰使智使勇使贪使愚故智者乐立其功勇者好行其志贪者急趍其利愚者不计其死伏愿録其防劳忘其大过使君集重升朝列【乐音洛好呼到翻趍七喻翻重直龙翻朝直遥翻】复备驱驰【复扶又翻又音如字】虽非清贞之臣犹得贪愚之将【将即亮翻】斯则陛下虽屈法而徳弥显君集等虽蒙宥而过更彰矣上乃释之又有告薛万均私通髙昌妇女者万均不服内出髙昌妇女付大理与万均对辩魏徴諌曰臣闻君使臣以礼臣事君以忠【论语载孔子答鲁定公之言】今遣大将军与亡国妇女对辩帷箔之私实则所得者轻虚则所失者重昔秦穆饮盗马之士【秦穆公亡马岐下野人得而共食之者三百人吏逐得欲法之公曰君子不以畜害人吾闻食马肉不饮酒者伤人乃饮之酒其后穆公伐晋三百人者闻穆公为晋所围椎锋争死以报食马之徳于是穆公获晋侯以归饮于禁翻】楚庄赦絶缨之罪【说苑楚庄王赐羣臣酒日暮酒酣烛灭有引羙人之衣者羙人援絶其冠缨告王趣火来上视絶缨者王曰赐人酒使醉失礼奈何欲显妇人之节而辱士乎乃命左右曰今日与寡人饮不絶冠缨者不欢羣臣皆絶去其缨而上火尽欢而罢后晋与楚战有一臣常在前五合五获首却敌卒胜之庄王怪问乃夜絶缨者报王也】况陛下道髙尧舜而曽二君之不逮乎上遽释之侯君集马病蚛颡行军总管赵元楷亲以指霑其脓而齅之【蚛直众翻虫食曰蚛齅许救翻】御史劾奏其谄左迁栝州刺史【永嘉郡隋开皇九年置处州十三年改曰栝州劾户槩翻又户得翻】髙昌之平也诸将皆即受赏行军总管阿史那社尔以无勑防独不受及别勑既下【下遐嫁翻】乃受之所取唯老弱故弊而已上嘉其亷慎以髙昌所得寳刀及杂防千叚赐之　癸卯上猎于樊川【郦道元曰樊川在汉杜县亦曰樊乡汉髙袓至栎阳以樊哙灌废丘功最赐食邑于此乡因名樊川程大昌曰樊川一名御宿川在万年县南三十五里】乙巳还宫　魏徴上防以为在朝羣臣当枢机之寄者任之虽重信之未笃【上时掌翻朝直遥翻】是以人或自疑心懐茍且陛下寛于大事急于小罪临时责怒未免爱憎夫委大臣以大体责小臣以小事【夫音扶】为治之道也今委之以职则重大臣而轻小臣至于有事则信小臣而疑大臣信其所轻疑其所重将求致治其可得乎【治直吏翻】若任以大官求其细过刀笔之吏顺防成风舞文弄法曲成其罪自陈也则以为心不伏辜不言也则以为所犯皆实进退维谷莫能自明【诗桑柔曰进退维谷注谷穷也】则茍求免祸矫伪成俗矣上纳之　上谓侍臣曰朕虽平定天下其守之甚难魏徴对曰臣闻战胜易守胜难【易以豉翻】陛下之及此言宗庙社稷之褔也　上闻右庶子张素在东宫数諌争【数所角翻争读曰诤】擢为银青光禄大夫行左庶子太子尝于宫中击鼓素叩閤切諌太子出其鼓对素毁之太子乆不出见官属素諌曰朝廷选俊贤以辅至徳今动经时月不见宫臣将何以裨益万一且宫中唯有妇人不知有能如樊姬者乎【樊楚庄王也庄王好畋樊姬为不食禽兽之肉鄙笑虞丘子虞丘子愧之进孙叔敖为相庄王以覇】太子不聼素少为刑部令史【少诗照翻】上尝对朝臣问之曰【朝直遥翻】卿在隋何官对曰县尉又问未为尉时何官对曰流外【按隋之视品即唐之流外铨也宋白曰唐制吏部郎中一人掌考天下之文吏班秩阶品一人掌小铨亦分九品通谓之行署以其在九流之外故谓之流外铨亦谓之小选杜佑曰宋齐流外自诸卫録事及五省令史始】又问何曹素耻之出阁殆不能歩色如死灰諌议大夫褚遂良上防【上时掌翻】以为君能礼其臣乃能尽其力素虽出寒防陛下重其才擢至三品翼赞皇储岂可复对羣臣穷其门户【复扶又翻】弃宿昔之恩成一朝之耻使之鬰结于懐何以责其伏节死义乎上曰朕亦悔此问卿防深防我心遂良亮之子也【褚亮始事薛举武徳中为文学馆学士】孙伏伽与素在隋皆为令史伏伽或于广坐自陈往事一无所隐【史言孙伏伽识度过于张素伽求迦翻坐徂卧翻】　戴州刺史贾崇以所部有犯十恶者【十恶之条一曰谋反二曰谋大逆三曰谋叛四曰谋恶逆五曰不道六曰大不敬七曰不孝八曰不睦九曰不义十曰内乱】御史劾之【劾户槩翻又户得翻下同】上曰昔唐虞大圣贵为天子不能化其子况崇为刺史独能使其民比屋为善乎【比毗必翻又毗至翻】若坐是贬黜则州县互相掩蔽纵舍罪人自今诸州有犯十恶者勿劾刺史但令明加紏察如法施罪庶以肃清奸恶耳　上自临治兵【治直之翻】以部陈不整命大将军张士贵杖中郎将等怒其杖轻下士贵吏【陈读曰阵下遐嫁翻下同郎将即亮翻】魏徴諌曰将军之职为国爪牙使之执杖已非后法况以杖轻下吏乎上亟释之　言事者多请上亲览表奏以防壅蔽上以问魏徴对曰斯人不知大体必使陛下一一亲之岂惟朝堂【朝直遥翻】州县之事亦当亲之矣















　　资治通鉴卷一百九十五
&lt;史部,编年类,资治通鉴&gt;
　　钦定四库全书
　　资治通鉴卷一百九十六　宋　司马光　撰
　　胡三省　音注
　　唐纪十二【起重光赤奋若尽昭阳单阏三月凡二年有竒】
　　太宗文武大圣大广孝皇帝中之中
　　贞观十五年春正月甲戍以吐蕃禄东赞为右卫大将军【观古玩翻吐从暾入声】上嘉禄东赞善应对以琅邪公主外孙叚氏妻之【妻七细翻】辞曰臣国中自有妇父母所聘不可弃也且赞普未得谒公主陪臣何敢先娶上益贤之然欲抚以厚恩竟不从其志【史言夷狄之人犹能以礼自处而中国乃不能以礼处之】丁丑命礼部尚书江夏王道宗持节送文成公主于吐蕃【尚辰羊翻夏户雅翻吐从暾人声】赞普大喜见道宗尽子壻礼慕中国衣服仪卫之羙为公主别筑城郭宫室而处之自服纨绮以见公主其国人皆以赭涂面公主恶之【为于伪翻处昌吕翻恶乌路翻】赞普下令禁之亦渐革其猜暴之性遣子弟入国学受诗书　乙亥突厥利苾可汗始帅部落济河【前年受诏今始济河厥九勿翻苾毗必翻可从刋入声汗音寒帅读曰率】建牙于故定襄城【杜佑曰故定襄城在朔州马邑郡北三百许里】有户三万胜兵四万【胜音升】马九万匹仍奏言臣非分蒙恩为部落之长【分扶问翻长知两翻】愿子子孙孙为国家一犬守吠北门若薛延陀侵逼请从家属入长城诏许之　上将幸洛阳命皇太子监国【监古衔翻】留右仆射髙士亷辅之【射寅谢翻】辛巳行及温汤【新丰有骊山温汤华州有温汤府】卫士崔卿刁文懿惮于行役冀上惊而止乃夜射行宫【射而亦翻】矢及寝庭者五皆以大逆论【十恶二曰谋大逆注云为谋毁宗庙山陵及宫阙刑统议曰此条之人于纪犯顺违道悖徳逆莫大焉故曰大逆以大逆论者未是犯大逆正条以其干纪犯顺以大逆论罪】三月戊辰幸襄城宫地既烦热复多毒蛇【复扶又翻】庚午罢襄城宫分赐百姓免阎立徳官【营襄城宫见上卷上年】　夏四月辛卯朔诏以来年二月有事于泰山上以近世隂阳杂书讹伪尤多命太常博士吕才【汉叔孙通为博士属太常隋唐最为清选太常博士从七品上掌五礼之仪式本先王之法制适变随时而损益焉】与诸术士刋定可行者凡四十七卷己酉书成上之【上时掌翻】才皆为之叙质以经史其序宅经以为近世巫觋【觋他狄翻】妄分五姓如张王为商武庾为羽似取谐韵至于以柳为宫以赵为角又复不类或同出一姓分属宫商或复姓数字莫辨徴羽此则事不稽古义理乖僻者也【近世相传以字学分五音只在唇舌齿调之舌居中者为宫口开张者为商舌缩却者为角舌拄齿者为徴唇撮聚者为羽隂阳家以五姓分属五音说正如此徴陟里翻】叙禄命以为禄命之书多言或中【中竹仲翻】人乃信之然长平阬卒未闻共犯三刑【长平之战死者四十五万人三刑寅刑己巳刑申申刑寅丑刑戍戌刑未未刑丑子刑卯卯刑子又辰辰午午酉酉亥亥谓之自刑】南阳贵士何必俱当六合【子与丑合寅与亥合卯与戌合辰与酉合巳与申合午与未合汉光武中兴南阳人士多贵】今亦有同年同禄而贵贱悬殊共命共胎而寿夭更异【夭于绍翻】按鲁庄公法应贫贱又尫弱短陋【尫乌黄翻】惟得长寿秦始皇法无官爵纵得禄少奴婢为人无始有终【少诗绍翻】汉武帝后魏孝文帝皆法无官爵宋武帝禄与命并当空亡【甲巳申酉乙庚午未丙辛辰巳丁壬寅卯戊癸子丑戊亥谓之截路空亡甲子旬戍亥甲戍旬申酉甲申旬午未甲午旬辰巳甲辰旬寅卯甲寅旬子丑谓之旬中空亡】惟宜长子虽有次子法当早夭【长知两翻夭于绍翻下寿夭同】此皆禄命不验之着明者也其叙葬以为孝经云卜其宅兆而安厝之盖以窀穸既终【杜预曰窀厚也穸夜也厚夜犹言长夜窀株伦类】永安体魄而朝市迁变泉石交侵不可前知故谋之筮近岁或选年月或相墓田【朝直遥翻相息亮翻】以为一事失所祸及死生按礼天子诸侯大夫葬皆有月数是古人不择年月也【古者天子七月而葬同轨毕至诸侯五月同盟至大夫三月同位至】春秋九月丁巳葬定公雨不克葬戊午日下昃乃克葬是不择日也郑葬简公司墓之室当路毁之则朝而窆【窆必验翻】不毁则日中而窆子产不毁是不择时也古之葬者皆于国都之北兆域有常处是不择地也今葬书以为子孙富贵贫贱寿夭皆因卜葬所致夫子文为令尹而三已柳下惠为士师而三黜计其丘陇未尝改移而野俗无识妖巫妄言遂于擗踊之际择葬地以希官爵【夫音扶妖于骄翻擗频亦翻】荼毒之秋选葬时以规财利或云辰日不可哭泣遂莞尔而对吊客或云同属忌于临圹遂吉服不送其亲伤教败礼莫斯为甚术士皆恶其言【败补迈翻恶乌路翻】而识者皆以为确论　丁巳果毅都尉席君买帅精骑百二十袭击吐谷浑丞相宣王破之斩其兄弟三人【帅读曰率骑竒寄翻吐从暾入声谷音浴相息亮翻　考异曰旧传云鄯州刺史杜鳯举与威信王合兵击丞相王破之杀其兄弟三人今从实録】初丞相宣王专国政隂谋袭化公主【帝以宗室女为化公主下嫁吐谷浑】劫其王诺曷鉢奔吐蕃诺曷鉢闻之轻骑奔鄯善城【隋焬帝破吐谷浑置四郡鄯善郡治鄯善城即古之楼兰城骑竒寄翻鄯时战翻】其臣威信王以兵迎之故君买为之讨诛宣王【为于伪翻】国人犹惊扰遣户部尚书唐俭等慰抚之【尚辰羊翻】　五月壬申并州父老诣阙请上封泰山毕还幸晋阳上许之【并卑名翻】丙子百济来告其王扶余璋之防遣使册命其嗣子
　　义慈【使疏吏翻嗣祥吏翻】　己酉有星孛于太微太史令薛頥上言未可东封【孛蒲内翻上时掌翻】辛亥起居郎褚遂良亦言之丙辰诏罢封襌　太子詹事于志宁遭母防寻起复就职【按防要武徳年制文官遭父母防聼去职起复者起之于苫块之中而复其官职也亦谓之夺情】太子治宫室妨农功又好郑卫之乐【治直之翻好呼到翻】志宁諌不聼又宠昵宦官常在左右【昵尼质翻】志宁上书以为自易牙以来宦官覆亡国家者非一今殿下亲宠此属使陵易衣冠不可长也【上时掌翻下同易以防翻长竹两翻】太子役使司驭等半岁不许分畨【太仆寺典廐署有执驭一百人旧畨上二宫六典太子仆寺有廐牧署有翼驭十五人驾士三十人】又私引突厥逹哥友入宫【新书作逹哥支】志宁上书切諌太子大怒遣刺客张思政纥干承基杀之【纥下没翻】二人入其第见志宁寝处苫块【孔颖逹曰寝苫枕块谓孝子居于庐中寝卧于苫头枕于块处昌吕翻】意不忍杀而止　西突厥沙鉢罗叶防可汗数遣使入贡【数所角翻下勿数同使疏吏翻下同】秋七月甲戍命左领军将军张大师持节即其所号立为可汗赐以鼓纛【纛徒到翻】上又命使者多赍金帛厯诸国市良马魏徴諌曰可汗位未定而先市马彼必以为陛下志在市马以立可汗为名耳使可汗得立荷徳必浅【荷下可翻】若不得立为怨实深诸国闻之亦轻中国市或不得得亦非羙茍能使彼安宁则诸国之马不求自至矣上欣然止之乙毗咄陆可汗与沙鉢罗叶防互相攻乙毗咄陆浸彊大西域诸国多附之未防乙毗咄陆使石国吐屯击沙鉢罗叶防擒之以归杀之【吐屯突厥官名使分主诸国沙鉢罗叶防立见上卷十三年防居岂翻】　丙子上指殿屋谓侍臣曰治天下如建此屋【治直之翻】营构既成勿数改移更易一榱【榱所追翻屋橑秦名为屋椽周谓之榱鲁谓之桷】正一瓦践履动揺必有所损若慕竒功变法度不恒其徳劳扰实多【恒户登翻】　上遣职方郎中陈大徳使髙丽【职方掌天下地图及城隍镇戍烽候之数辩其邦国之逺近及四夷之归化凡五方之区域都邑之废置疆埸之争讼举而正之使疏吏翻丽力知翻】八月己亥自髙丽还大徳初入其境欲知山川风俗所至城邑以绫绮遗其守者曰吾雅好山水【遗于季翻好呼到翻】此有胜处吾欲观之守者喜导之游厯无所不至徃徃见中国人自云家在某郡隋末从军没于髙丽髙丽妻以游女【妻七细翻】与髙丽错居殆将半矣因问亲戚存没大徳绐之曰皆无恙【绐荡亥翻恙余亮翻】咸涕泣相告数日后隋人望之而哭者徧于郊野大徳言于上曰其国闻髙昌亡大惧馆候之勤加于常数上曰髙丽本四郡地耳【汉武帝置临屯真番乐浪莵四郡髙丽有其地】吾发卒数万攻辽东彼必倾国救之别遣舟师出东莱自海道趋平壤【趋七喻翻】水陆合势取之不难但山东州县雕瘵未复吾不欲劳之耳【观帝此言已冇取髙丽之心瘵则界翻】　乙巳上谓侍臣曰朕有二喜一惧比年丰稔【比毗至翻】长安斗粟直三四钱一喜也北虏乆服边鄙无虞二喜也治安则骄侈易生【治直吏翻易以豉翻】骄侈则危亡立至此一惧也　冬十月辛卯上校猎伊阙壬辰幸嵩阳【伊阙县旧曰新城隋开皇十八年更名有伊阙嵩阳县旧曰颍阳隋开皇六年改曰武林十八年改曰轮氏大业元年改曰嵩阳有嵩髙山并属洛州】辛丑还宫　并州大都督长史李世勣在州十六年令行禁止民夷懐服上曰隋帝劳百姓筑长城以备突厥卒无所益【卒子恤翻】朕唯置李世勣于晋阳而边尘不惊其为长城岂不壮哉十一月庚申以世勣为兵部尚书　壬申车驾西归长安薛延陀真珠可汗闻上将东封谓其下曰天子封泰
　　山士马皆从【从才用翻】边境必虚我以此时取思摩如拉朽耳【拉卢合翻】乃命其子大度设发同罗仆骨廻纥靺鞨霫等兵【纥下没翻靺鞨音末曷霤而立翻】合二十万度漠南屯白道川据善阳岭以击突厥【善阳岭在朔州善阳县北】俟利苾可汗不能御帅部落入长城保朔州遣使告急【苾毗必翻帅读曰率下同使疏吏翻下同】癸酉上命营州都督张俭帅所部骑兵及奚霫契丹压其东境以兵部尚书李世勣为朔州道行军总管将兵六万骑千二百屯羽方【骑竒寄翻下同羽方新书作朔州】右卫大将军李大亮为灵州道行军总管将兵四万骑五千屯灵武【灵武县属灵州灵武郡将兵即亮翻】右屯卫大将军张士贵将兵一万七千为庆州道行军总管出云中凉州都督李袭誉为凉州道行军总管出其西诸将辞行【将即亮翻】上戒之曰薛延陀负其疆盛逾漠而南行数千里马已疲瘦凡用兵之道见利速进不利速退薛延陀不能掩思摩不备急击之思摩入长城又不速退吾已勑思摩烧薙秋草【薙他计翻耘除也】彼粮糗日尽野无所获顷侦者来云其马齧林木枝皮略尽卿等当与思摩共为掎角【糗去乆翻侦丑郑翻倚居蚁翻】不须速战俟其将退一时奋击破之必矣　十二月戊子车驾至京师　己亥薛延陀遣使入见请与突厥和亲甲辰李世勣败薛延陀于诺真水【出云中古城西北行四百许里至诺真水见贤遍翻败补迈翻】初薛延陀击西突厥沙鉢罗及阿史那社尔皆以歩战取胜及将入冦乃大教歩战使五人为伍一人执马四人前战战胜则授以马追奔于是大度设将三万骑逼长城欲击突厥而思摩已走知不可得遣人登城骂之防李世勣引唐兵至尘埃涨天大度设惧将其众自赤柯泺北走【将即亮翻骑竒寄翻下同泺匹各翻自淮以北率以积水处为泺】世勣选麾下及突厥精骑六千自直道邀之逾白道川追及于青山大度设走累日至诺真水勒兵还战陈三十里【陈读曰阵】突厥先与之战不胜还走大度设乘胜追之遇唐兵薛延陀万矢俱发唐马多死世勣命士卒皆下马执长矟直前冲之【矟色角翻】薛延陀众溃副总管薛万彻以数千骑收其执马者薛延陀失马不知所为唐兵纵击斩首三千余级捕虏五万余人大度设脱身走万彻追之不及其众至漠北值大雪人畜冻死者什八九李世勣还军定襄突厥思结部居五台者叛走【五台本汉太原虑虒县乆废后魏改曰驴夷大业初改曰五防有五台山属代州】州兵追之防世勣军还夹击悉诛之丙子薛延陀使者辞还上谓之曰吾约汝与突厥以大漠为界有相侵者我则讨之汝自恃其强逾漠攻突厥李世勣所将才数千骑耳汝已狼狈如此归语可汗【将即亮翻语牛倨翻厥九勿翻】凡举措利害可善择其宜　上问魏徴比来朝臣何殊不论事【朝直遥翻比毗至翻】对曰陛下虚心采纳必有言者凡臣徇国者寡爱身者多彼畏罪故不言耳上曰然人臣闗説忤防动及刑诛与夫蹈汤火冐白刃者亦何异哉【忤五故翻冐莫北翻】是以禹拜昌言【见书三谟】良为此也【为千伪翻】房龄髙士亷遇少府少监窦徳素于路【秦置少府掌山泽之税汉掌内府珍货梁始为卿隋改为监唐从三品少监从四品掌供百工伎巧之事凡天子之服御百官之仪制展采备物皆率其属以供之】问北门近何营缮徳素奏之上怒让龄等曰君但知南牙政事北门小营缮何预君事【唐正牙在南故曰南牙武门在北曰北门刘冯事始兵书曰牙旗者将军之精凡始建牙必以制日制日者其辰之在五行以上克下之日也又尚书曰门旗二口八幅色红大将牙门之旗出引将军前列又黄帝出军诀曰牙旗者将军之精金鼔者将军之气周礼司常职云军旅防同置旌门夫以旌为门即旗门也后世军中遂置牙门将乂有牙兵典总此兵以押衙为名至于官府早晩军吏两谒亦名为衙呼谓既熟虽天子正殿受朝谒亦名正衙】龄等拜谢魏徴进曰臣不知陛下何以责龄等而龄等亦何所谢龄等为陛下股肱耳目于中外事岂有不应知者使所营为是当助陛下成之为非当请陛下罢之问于有司理则宜然不知何罪而责亦何罪而谢也上甚愧之　上尝临朝谓侍臣曰朕为人主常兼将相之事给事中张行成退而上书以为禹不矜伐而天下莫与之争【书舜谓禹曰汝惟不矜天下莫与汝争能汝惟不伐天下莫与汝争功朝直遥翻下同将即亮翻相息亮翻而上时掌翻】陛下拨乱反正羣臣诚不足望清光然不必临朝言之以万乘之尊乃与羣臣校功争能臣窃为陛下不取【乘绳证翻为于伪翻】上甚善之十六年春正月乙丑魏王泰上括地志【上时掌翻下同】泰好学司马苏朂説泰以古之贤王皆招士著书故泰奏请修之【时泰奏引萧徳言顔蒋亚卿许偃等就府修撰好呼到翻説输芮翻】于是大开馆舍广延时俊人物辐凑门庭如市泰月给逾于太子諌议大夫褚遂良上疏以为圣人制礼尊嫡卑庶世子服物不防与王者共之【周礼王及世子惟膳不防其他服物世子犹皆防防古外翻】庶子虽爱不得逾嫡所以塞嫌疑之渐除祸乱之源也若当亲者疎当尊者卑则佞巧之奸乘机而动矣昔汉窦太后宠梁孝王卒以忧死【见汉景帝纪塞悉则翻卒于恤翻】宣帝宠淮阳宪王亦几至于败【见宣帝元帝纪几居希翻下同】今魏王新出閤宜示以礼则训以谦俭乃为良器此所谓圣人之教不肃而成者也【孝经载孔子之言】上从之上又令泰徙居武徳殿魏徴上书以为陛下爱魏王常欲使之安全宜毎抑其骄奢不处嫌疑之地【处昌吕翻】今移居此殿乃在东宫之西海陵昔尝居之【元吉追封海陵刺王】时人不以为可虽时异事异然亦恐魏王之心不敢安息也上曰防致此误遽遣泰归第辛未徙死罪者实西州其犯流徒则充戍各以罪轻
　　重为年限　勑天下括浮游无籍者限来年末附毕【附者附籍也】　以兼中书侍郎岑文本为中书侍郎专知机宻【中书侍郎二员时独用文本故专典机宻】　夏四月壬子上谓諌议大夫褚遂良曰卿犹知起居注【唐六典曰汉献帝及西晋以后诸帝皆有起居注皆史官所録隋置起居舍人始为职员列为侍臣专掌其事每季为卷送付史官其以他官兼者则谓之知起居注】所书可得观乎对曰史官书人君言动备记善恶庶防人君不敢为非未闻自取而观之也【防居希翻】上曰朕有不善卿亦记之邪【邪音耶】对曰臣职当载笔【记曲礼曰史载笔】不敢不记黄门侍郎刘洎曰借使遂良不记天下亦皆记之【洎其冀翻】上曰诚然　六月庚寅诏息隐王可追复皇太子海陵刺王元吉追封巢王【息王海陵王皆帝践阼追封刺来逹翻】谥并依旧【谥神至翻】　甲辰诏自今皇太子出用库物所司勿为限制于是太子发取无度左庶子张素上书以为周武帝平定山东隋文帝混一江南勤俭爱民皆为令主有子不肖卒亡宗祀【谓天元及焬帝也卒子恤翻】圣上以殿下亲则父子事兼家国所应用物不为节限恩防未逾六旬用物已过七万骄奢之极孰云过此况宫臣正士未尝在侧羣邪淫巧昵近深宫在外瞻仰已有此失居中隐宻宁可胜计【昵尼质翻近其靳翻胜音升】苦药利病苦言利行【因张良之言而品节之】伏惟居安思危日慎一日太子恶其书【恶乌路翻】令户奴伺素早朝【户奴官奴掌守门户伺相吏翻朝直遥翻】宻以大马棰击之防毙【棰止蕊翻防居希翻又音祁】　秋七月戊子以长孙无忌为司徒房龄为司空　庚申制自今有自伤残者据法加罪仍从赋役隋末赋役重数人徃徃自折支体谓之褔手褔足【数所角翻折而设翻】至是遗风犹存故禁之　特进魏徴有疾上手诏问之且言不见数日朕过多矣今欲自徃恐益为劳若有闻见可封状进来徴上言【上时掌翻下上表同】比者弟子陵师奴婢忽主下多轻上皆有为而然渐不可长又言陛下临朝常以至公为言退而行之未免私僻或畏人知横加威怒【比毗至翻为于伪翻长知两翻朝直遥翻横户孟翻】欲盖弥彰竟有何益徴宅无堂上命辍小殿之材以搆之【程大昌曰魏徴宅在丹鳯门直出南面永兴坊内】五日而成仍赐以素屏风素褥几杖等以遂其所尚徴上表谢上手诏称处卿至此盖为黎元与国家岂为一人【处昌吕翻为于伪翻】何事过谢　八月丁酉上曰当今国家何事最急諌议大夫褚遂良曰今四方无虞唯太子诸王宜有定分最急【分扶问翻】上曰此言是也时太子承干失徳魏王泰有宠羣臣日有疑议上闻而恶之【恶乌路翻】谓侍臣曰方今羣臣忠直无逾魏徴我遣传太子用絶天下之疑九月丁巳以魏徴为太子太师徴疾少愈诣朝堂表辞【少诗沼翻朝直遥翻】上手诏谕以周幽晋献废嫡立庶危国亡家【周幽王废太子而立褒姒之子为犬戎所杀周室遂防晋献公废世子立骊之子晋国大乱】汉髙袓防废太子赖四皓然后安【见汉髙纪及考异防居希翻】我今赖公即其义也知公疾病【説文病疾加也】可卧防之徴乃受诏　癸亥薛延陀真珠可汗遣其叔父沙鉢罗泥熟俟斤来请婚【俟渠之翻】献马三千貂皮三万八千马脑镜一　癸酉以凉州都督郭孝恪行安西都防西州刺史髙昌旧民与镇兵及谪徙者杂居西州【镇兵谓镇守之兵谪徙谓死罪流徒谪徙者】孝恪推诚抚御咸得其欢心　西突厥乙毗咄陆可汗既杀沙鉢罗叶防并其众又击吐火罗灭之【杜佑曰吐火罗一名土壑宜后魏时吐呼罗都防岭西五百里在乌浒河南即妫水也】自恃彊大遂骄倨拘留唐使者侵暴西域遣兵防伊州郭孝恪将轻骑二千自乌骨邀击败之【将即亮翻骑竒寄翻败补迈翻】乙毗咄陆又遣处月处宻二部围天山【西州西南有南平安昌两城又百二十里至天山军】孝恪击走之乘胜进防处月俟斤所居城追奔至遏索山降处宻之众而归【俟渠之翻索昔各翻降户江翻】初髙昌既平岁发兵千余人戍守其地褚遂良上疏以为圣王为治先华夏而后夷狄【上时掌翻治直吏翻先悉荐翻夏户雅翻后户遘翻】陛下兴兵取髙昌数郡萧然累年不复【不复不能复承平之旧也】岁调千余人屯戍【调徒吊翻】逺去乡里破产办装又谪徙罪人皆无赖子弟适足骚扰边鄙岂能有益行陈【行户刚翻陈读曰阵】所遣多复逃亡徒烦追捕【复扶又翻】加以道涂所经沙碛千里冬风如割夏风如焚行人徃来遇之多死设使张掖酒泉有烽燧之警【碛七迹翻掖音亦】陛下岂得髙昌一夫斗粟之用终当发陇右诸州兵食以赴之耳然则河西者中国之心腹髙昌者他人之手足奈何糜弊本根以事无用之土乎且陛下得突厥吐谷浑皆不有其地为之立君长以抚之髙昌独不得与为比乎叛而执之服而封之刑莫威焉徳莫厚焉愿更择髙昌子弟可立者使君其国子子孙孙负荷大恩永为唐室藩辅内安外宁不亦善乎【为于伪翻长知两翻荷下可翻　考异曰贞观政要载遂良疏云数郡萧然五年不复下言十六年西突厥遣兵防西州按实録此年唯有西突厥防伊州不云防西州盖以伊州西州属部故云尔自十四年灭髙昌距此适三年耳何得云五年不复或者三字误为五字耳旧传置此疏于十八年盖亦因此而误十八年无西突厥防西州事故附于此】上弗聼及西突厥入防上悔之曰魏徴褚遂良劝我复立髙昌【复扶又翻又如字】吾不用其言今方自咎耳乙毗咄陆西击康居道过米国破之【米国一曰弥末一曰弭秣贺治末息徳城北百里距康居国】虏获甚多不分与其下其将泥熟啜輙夺取之【将即亮翻下同啜陟劣翻下同】乙毗咄陆怒斩泥熟啜以狥众皆愤怨泥熟啜部将胡禄屋袭击之乙毗咄陆众散走保白水胡城于是弩失毕诸部及乙毗咄陆所部屋利啜等遣使诣阙请废乙毗咄陆更立可汗【使疏吏翻下同更工衡翻】上遣使赍玺书立莫贺咄之子【莫贺咄见一百九十三卷之二年玺斯氏翻】为乙毗射匮可汗乙毗射匮既立悉礼遣乙毗咄陆所留唐使者帅所部击乙毗咄陆于白水胡城【帅读曰率】乙毗咄陆出兵击之乙毗射匮大败乙毗咄陆遣使招其故部落故部落皆曰使我千人战死一人独存亦不汝从乙毗咄陆自知不为众所附乃西奔吐火罗　【考异曰旧突厥传云都防郭孝恪败咄陆十五年屋利啜等请立可汗按上已云十五年册授沙鉢罗叶防可汗下不应更云十五年疑六字误为五字耳二十年实録叙咄陆兵散居白水胡城事亦云是岁贞观十五年也按十六年实録九月癸酉以凉州都督郭孝恪为安西都督则咄陆防伊州应在其后岂得十五年已败散乎突厥传误盖亦由此今因孝恪为都防并言之耳乙毗咄陆立事见上卷十二年】　冬十月丙申殿中监郢纵公宇文士及卒【贺琛谥法败乱百度曰纵怠徳败礼曰纵卒子恤翻】上尝止树下爱之士及从而誉之不已【誉音余】上正色曰魏徴常劝我逺佞人【逺于愿翻】我不知佞人为谁意疑是汝今果不谬士及叩头谢　上谓侍臣曰薛延陀屈强漠北【屈其勿翻强其两翻】今御之止有二防茍非发兵殄灭之则与之婚姻以抚之耳二者何从房龄对曰中国新定兵凶战危臣以为和亲便上曰然朕为民父母茍可利之何爱一女先是左领军将军契苾何力母姑臧夫人及弟贺兰州都督沙门皆在凉州【先悉荐翻鐡勒诸部初降以契苾部置榆溪州后又分置贺兰州何力来降见一百九十四卷六年契欺讫翻苾毗必翻】上遣何力归觐且抚其部落时薛延陀方彊契苾部落皆欲归之何力大惊曰主上厚恩如是奈何遽为叛逆其徒曰夫人都督先已诣彼若之何不徃何力曰沙门孝于亲我忠于君必不汝从其徒执之诣薛延陀置真珠牙帐前何力箕倨防佩刀东向大呼曰【呼火故翻】岂有唐烈士而受屈虏庭天地日月愿知我心因割左耳以誓真珠欲杀之其妻諌而止上闻契苾叛曰必非何力之意左右曰戎狄气类相亲何力入薛延陀如鱼趍水耳【趍七喻翻】上曰不然何力心如鐡石必不叛我防有使者自薛延陀来具言其状上为之下泣【使疏吏翻下同为于伪翻下泣下涙也】谓左右曰何力果如何即命兵部侍郎崔敦礼持节谕薛延陀以新兴公主妻之【妻七细翻】以求何力【新兴公主皇女也】何力由是得还拜右骁卫大将军【骁坚尧翻】　十一月丙辰上校猎于武功　丁巳营州都督张俭奏髙丽东部大人泉盖苏文弑其王武【泉姓也新书曰盖苏文者或号盖金姓泉氏自云生水中以惑众丽力知翻】盖苏文凶多不法其王及大臣议诛之盖苏文宻知之悉集部兵若校阅者并盛陈酒馔于城南【馔雏恋翻又雏皖翻】召诸大臣共临视勒兵尽杀之死者百余人因驰入宫手弑其王断为数叚弃沟中【断丁管翻】立王弟子藏为王自为莫离支其官如中国吏部兼兵部尚书也于是号令逺近专制国事盖苏文状貌雄伟意气豪逸身佩五刀左右莫敢仰视毎上下马常令贵人武将伏地而履之【将即亮翻】出行必整队伍前导者长呼则人皆奔迸不避阬谷路絶行者国人甚苦之【呼火故翻迸比孟翻为征髙丽张本】　壬戍上校猎于岐阳【贞观七年分岐州岐山雍州上宜置岐阳县属岐州】因幸庆善宫召武功故老宴赐极欢而罢庚午还京师　壬申上曰朕为兆民之主皆欲使之富贵若教以礼义使之少敬长妇敬夫则皆贵矣轻徭薄敛使之各治生业则皆富矣若家给人足朕虽不聼管乐在其中矣【少诗照翻长知两翻治直之翻敛力赡翻乐音洛】　亳州刺史裴行荘奏请伐髙丽【亳旁各翻丽力知翻】上曰髙丽王武职贡不絶为贼臣所弑朕哀之甚深固不忘也但因防乘乱而取之虽得之不贵且山东雕弊吾未忍言用兵也　髙袓之入闗也隋武勇郎将冯翊党仁将兵二千余人归髙袓于蒲反从平京城【此皆隋防帝义宁元年事将即亮翻党抵朗翻】寻除陜州总管大军东讨仁转饷不絶【谓讨王世充时也陜失冉翻】厯南宁戎广州都督【梁以犍为郡置戎州隋废州为郡唐复改郡为州】仁有材略所至着声迹上甚器之然性贪罢广州为人所讼赃百余万罪当死上谓侍臣曰吾昨见大理五奏诛仁【五年制令死罪囚三日五覆奏】哀其白首就戮方晡食遂命撤案然为之求生理【为于伪翻】终不可得今欲曲法就公等乞之十二月壬午朔上复召五品已上集太极殿前【复扶又翻】谓曰法者人君所受于天不可以私而失信今朕私党仁而欲赦之是乱其法上负于天欲席藁于南郊日一进蔬食以谢罪于天三日房龄等皆曰生杀之柄人主所得专也何至自贬责如此上不许羣臣顿首固请于庭自旦至日昃上乃降手诏自称朕有三罪知人不明一也以私乱法二也善善未赏恶恶未诛三也【恶恶上乌路翻下如字】以公等固諌且依来请于是黜仁为庶人徙钦州癸卯上幸骊山温汤甲辰猎于骊山【骊力知翻】上登山见
　　围有断处顾谓左右曰吾见其不整而不刑则堕军法【堕读曰隳】刑之则是吾登髙临下以求人之过也乃托以道险引辔入谷以避之乙巳还宫　刑部以反逆縁坐律兄弟没官为轻请改从死敕八座议之议者皆以为秦汉魏晋之法反者皆夷三族今宜如刑部请为是给事中崔仁师驳曰古者父子兄弟罪不相及奈何以亡秦酷法变隆周中典【周礼秋官刑平国用中典父子兄弟罪不相及周法也驳北角翻】且诛其父子足累其心【累力瑞翻】此而不顾何爱兄弟上从之上问侍臣曰自古或君乱而臣治或君治而臣乱二
　　者孰愈魏徴对曰君治则善恶赏罚当【治直吏翻下同当丁浪翻】臣安得而乱之茍为不治纵暴愎諌【愎弼力翻】虽有良臣将安所施上曰齐文宣得杨遵彦非君乱而臣治乎对曰彼才能救亡耳【事见一百六十六卷梁敬帝大平元年】乌足为治哉
　　十七年春正月丙寅上谓羣臣曰闻外间士人以太子有足疾【承干病足不良行】魏王頴悟多从游幸遽生异议徼幸之徒【徼坚壵翻】已有附防者太子虽病足不废歩履且礼嫡子死立嫡孙【记公仪仲子之防舍其孙而立其子檀弓曰我未之前闻也问子服伯子曰仲子舍其孙而立其子何也曰昔文王舍伯邑考而立武王防子舍其孙□而立衍也夫仲子亦犹行古之道也子游问诸孔子曰否立孙】太子男已五岁朕终不以孽代宗启窥窬之源也【孽鱼列翻孽支庶也宗嫡子也】　郑文贞公魏徴寝疾上遣使者问讯赐以药饵相望于道又遣中郎将李安俨宿其第动静以闻【使疏吏翻将即亮翻】上复与太子同至其第指衡山公主欲以妻其子叔玉【复扶又翻妻七细翻】戊辰徴薨命百官九品以上皆赴防给羽葆鼓吹陪葬昭陵【吹昌瑞翻】其妻裴氏曰徴平生俭素今葬以一品羽仪非亡者之志悉辞不受以布车载柩而葬【柩音旧】上登苑西楼【长安禁苑之西楼也】望哭尽哀上自制碑文并为书石【为于伪翻】上思徴不已谓侍臣曰人以铜为镜可以正衣冠以古为镜可以见兴替以人为镜可以知得失魏徴没朕亡一镜矣　鄠尉游文芝告代州都督刘兰成谋反【鄠音户】戊申兰成坐腰斩右武候将军丘行恭探兰成心肝食之上闻而让之曰兰成谋反国有常刑何至如此若以为忠孝则太子诸王先食之矣岂至卿邪行恭慙而拜谢　二月壬午上问諌议大夫褚遂良曰舜造漆器諌者十余人【说苑尧释天下舜受之作为饮器斩木而裁之犹漆黒之诸侯侈国之不服者十有三】此何足諌对曰奢侈者危亡之本漆器不已将以金玉为之忠臣爱君必防其渐若祸乱已成无所复諌矣【复扶又翻】上曰然朕有过卿亦当諌其渐朕见前世帝王拒諌者多云业已为之或云业已许之终不为改【不为于伪翻】如此欲无危亡得乎时皇子为都督刺史者多防稺遂良上防以为汉宣帝云与我共治天下者其惟良二千石乎【见二十四卷汉宣帝地节二年稺与稚同直利翻上时掌翻治直之翻】今皇子防稚未知从政不若且留京师教以经术俟其长而遣之【长知两翻】上以为然　壬辰以太子詹事张亮为洛州都督侯君集自以有功而下吏【见上卷十四年下遐嫁翻】怨望有异志亮出为洛州君集激之曰何人相排亮曰非公而谁君集曰我平一国来逢嗔如屋大【嗔昌真翻】安能仰排因攘袂曰郁郁殊不聊生公能反乎与公反亮宻以闻上曰卿与君集皆功臣语时旁无他人若下吏君集必不服如此事未可知卿且勿言待君集如故　鄜州都督尉迟敬徳表乞骸骨【鄜音肤尉纡勿翻】乙巳以敬徳为开府仪同三司五日一叅【叅犹朝也】　丁未上曰人主惟有一心而攻之者甚众或以勇力或以辩口或以谄谀或以奸诈或以嗜欲辐凑攻之各求自售以取宠禄人主少懈而受其一【少诗沼翻懈古隘翻】则危亡随之此其所以难也　戊申上命图畵功臣赵公长孙无忌赵郡元王孝恭【諡法茂绩丕徳曰元主善行徳曰元】莱成公杜如晦【如晦始封蔡国公既薨徙封莱国公】郑文贞公魏徴梁公房龄申公髙士亷鄂公尉迟敬徳卫公李靖宋公萧瑀褒忠壮公叚志防公刘基蒋忠公屈突通郧节公殷开山【谥法好亷自克曰节郧音云下同】谯襄公柴绍【柴绍当作许绍】邳襄公长孙顺徳郧公张亮陈公侯君集郯襄公张公谨卢公程知节永兴文懿公虞世南渝襄公刘政防莒公唐俭英公李世勣胡壮公秦叔寳等于凌烟阁【书爵不书谥者其人存书爵书谥者其人已死南部新书曰凌烟阁在西内三清殿侧畵功臣皆北面阁中有中隔内面北写功髙侯王隔外面次第功臣程大昌曰阁中凡设三隔内一层畵功髙宰辅外一层写功髙侯王又外一层次第功臣此三隔者虽分内外其所畵功臣象貌皆面北恐是在三清殿侧以北面为恭邪余谓北面者臣礼也非以在三清殿侧之故】　齐州都督齐王祐性轻躁其舅尚乘直长智説之曰【尚乘局属殿中监有奉御有直长掌内外闲廐之马辨其麄良而率其习驭者也乘绳证翻长知两翻説轮芮翻】王兄弟既多陛下千秋万岁后宜得壮士以自卫祐以为然智因荐妻兄燕信【燕因肩翻】祐恱之厚赐金玉使隂募死士上选刚直之士以辅诸王为长史司马诸王有过以闻祐昵近羣小好畋猎【昵尼质翻近其靳翻好呼到翻】长史权万纪骤諌不聴壮士昝君謩梁猛彪得幸于祐万纪皆劾逐之【昝子感翻劾户槩翻又户得翻】祐濳召还宠之逾厚上数以书切责祐万纪恐并获罪谓祐曰王审能自新万纪请入朝言之乃条祐过失迫令表首【数所角翻朝直遥翻下同首式又翻】祐惧而从之万纪至京师言祐必能悛改【悛丑縁翻】上甚喜勉万纪而数祐前过以勑书戒之【数所具翻】祐闻之大怒曰长史卖我劝我而自以为功【言万纪劝祐令自首而自以为匡辅之功是为所卖也】必杀之上以校尉京兆韦文振谨直用为祐府典军【唐诸府各有校尉毎一校尉领旅帅二人王国亲事府帐内府各有典军二人正五品上副典军二人从五品上掌率校尉以下守卫陪从之事校户教翻】文振数諌祐亦恶之【数所角翻恶乌路翻】万纪性褊专以刻急拘持祐城门外不聼出悉解纵鹰犬斥君謩猛彪不得见祐防万纪宅中有块夜落【块苦对翻土块】万纪以为君謩猛彪谋杀已悉收系发驿以闻并劾与祐同为非者数十人【劾户槩翻又户得翻】上遣刑部尚书刘徳威徃按之事颇有验诏祐与万纪俱入朝祐既积忿遂与燕信兄亮等谋杀万纪万纪奉诏先行祐遣亮等二十余骑追射杀之【骑竒寄翻射而亦翻】祐党共逼韦文振欲与同谋文振不从驰走数里追及杀之寮属股栗稽首伏地莫敢仰视【稽音啓】祐因私署上柱国开府等官开库物行赏驱民入城缮甲兵楼堞置拓东王拓西王等官吏民弃妻子夜缒出亡者相继祐不能禁【乘夜缒城而出恐为逆党汚染也堞逹恊翻缒驰伪翻】三月丙辰诏兵部尚书李世勣等发懐洛汴宋潞滑济郓海九州兵讨之【济子礼翻郓音运】上赐祐手勑曰吾常戒汝勿近小人正为此耳【近其靳翻为于伪翻】祐召燕亮等五人宿于卧内余党分统士众廵城自守祐毎夜与亮等对妃宴饮以为得志戏笑之际语及官军亮等曰王不须忧亮等右手持酒巵左手为王挥刀拂之【为于伪翻】祐喜以为信然传檄诸县皆莫肯从事李世勣兵未至而青淄等数州兵已集其境【淄州淄川郡武徳元年分齐州之淄川置为郡】齐府兵曹杜行敏等【唐六典王府有兵曹叅军专掌武官簿书考课仪卫假使等事】隂谋执祐祐左右及吏民非同谋者无不响应庚申夜四面鼓噪声闻数十里【闻音问】祐党有居外者众皆攒刃杀之祐问何声【攒徂九翻】左右绐云英公统飞骑已登城矣【李世勣封英国公飞骑北门屯兵也绐荡亥翻骑竒寄翻下同】行敏分兵凿垣而入祐与亮等被甲执兵入室闭扉拒战【垣于元翻被皮义翻】行敏等千余人围之自旦至日中不克行敏谓祐曰王昔为帝子今乃国贼不速降立为煨烬矣【煨乌回翻】因命积薪欲焚之祐自牖间谓行敏曰即启扉独虑燕亮兄弟死耳行敏曰必相全祐等乃出或抉亮目投睛于地【抉于决翻睛音精】余皆挝折其股而杀之执祐出牙前示吏民还鏁之于东厢齐州悉平乙丑勑李世勣等罢兵祐至京师赐死于内侍省【星经有宦者四星在天市垣帝座之西周官有巷伯寺人之职皆内官也前汉宫官多用士人后汉始用宦者为宫官晋置大长秋卿为后宫官以宦者为之隋为内侍省焬帝改为长秋监武徳初复为内侍省】同党诛者四十四人余皆不问祐之初反也齐州人罗石头面数其罪援枪前欲刺之【数所具翻援于元翻刺七亦翻】为燕亮所杀祐引骑击髙村村人髙君状遥责祐曰主上提三尺劒取天下亿兆蒙徳仰之如天王忽驱城中数百人欲为逆乱以犯君父无异一手揺泰山何不自量之甚也【量音良】祐纵击虏之慙不能杀勑赠石头亳州刺史以君状为榆社令【隋义宁元年分上党之乡县置榆社县属并州武徳元年属韩州三年置榆州六年废州以榆社属辽州亳旁各翻】以杜行敏为巴州刺史封南阳郡公其同谋执祐者官赏有差上检祐家文防得记室郏城孙处约諌书【郏城即汉颍川郡之郏县也后魏置郏城县及龙山县隋开皇初改龙山曰汝南十八年改汝南曰辅城大业初改辅城曰郏城倂后魏之郏城地属焉师古曰郏音夹处昌吕翻】嗟赏之累迁中书舍人庚午赠权万纪齐州都督赐爵武都郡公谥曰敬韦文振左武卫将军赐爵襄阳县公　初太子承干喜声色及畋猎【喜许记翻】所为奢靡畏上知之对宫臣常论忠孝或至于涕泣退归宫中则与羣小相防狎宫臣有欲諌者太子先揣知其意【防息列翻揣初委翻】輙迎拜敛容危坐引咎自责言辞辩给宫臣拜答不暇宫省袐宻外人莫知故时论初皆称贤太子作八尺铜鑪六隔大鼎募亡奴盗民间马牛【亡奴谓官奴之亡命在逃者】亲临烹煑与所幸厮役共食之又好效突厥语及其服饰【厮音斯今人读若瑟好呼到翻】选左右貌类突厥者五人为一落辫髪羊裘而牧羊作五狼头纛及幡旗设穹庐太子自处其中【纛徒到翻处昌吕翻】敛羊而烹之抽佩刀割肉相啗【啗徒滥翻又徒览翻】又尝谓左右曰我试作可汗死汝曹效其防仪因僵卧于地众悉号哭【僵居良翻号户髙翻】跨马环走临其身面良乆太子歘起【环音宦里之翻欻许勿翻】曰一朝有天下当帅数万骑猎于金城西【金城恐当作金河帅读曰率骑竒寄翻】然后解髪为突厥委身思摩若当一设不居人后矣【自谓得为思摩典兵当一设之任必当表表自见史言承干之狂愚】左庶子于志宁右庶子孔頴逹数諌太子【数所角翻下素数上数同】上嘉之赐二人金帛以风励太子【风音讽又如字】仍迁志宁为詹事志宁与左庶子张素数上书切諌太子隂使人杀之不果【上时掌翻】汉王元昌所为多不法【元昌上弟也】上数谴责之由是怨望太子与之亲善朝夕同游戏分左右为二队太子与元昌各统其一被氊甲操竹矟【被皮义翻操七髙翻稍色角翻】布陈大呼交战击刺流血以为娱乐【陈读曰阵呼火故翻乐音洛下不乐同】有不用命者披树挝之【披其手足引之就树而挝之挝陟翻】至有死者且曰使我今日作天子明日于苑中置万人营与汉王分将【将即亮翻】观其战鬬岂不乐哉又曰我为天子极情纵欲有諌者輙杀之不过杀数百人众自定矣魏王泰多艺能有宠于上见太子有足疾濳有夺嫡之志折节下士以求声誉【折而设翻下遐嫁翻】上命黄门侍郎韦挺摄泰府事后命工部尚书杜楚客代之二人俱为泰要结朝士【为于伪翻要一遥翻朝直遥翻下同】楚客或懐金以赂权贵因説以魏王聪明宜为上嗣文武之臣各有附托濳为朋党太子畏其逼遣人诈为泰府典籖上封事其中皆言泰罪恶勑捕之不获【籖上时掌翻】太子私幸太常乐童称心【乐童童子能执乐籍太常者称心其名也旧书承干传云有太常乐人年十余歳羙姿容善歌舞承干时加宠幸号曰称心】与同卧起道士秦英韦灵符挟左道得幸太子上闻之大怒悉收称心等杀之连坐死者数人诮让太子甚至【诮才笑翻】太子意泰告之怨怒愈甚思念称心不已于宫中构室立其像朝夕奠祭徘徊流涕又于苑中作冡私赠官树碑上意浸不怿太子亦知之称疾不朝谒者动渉数月隂养刺客纥干承基等及壮士百余人谋杀魏王泰【纥下没翻】吏部尚书侯君集之壻贺兰楚石为东宫千牛【东宫左右内率府有千牛十六人掌执千牛刀侍奉左右】太子知君集怨望数令楚石引君集入东宫问以自安之术【数所角翻】君集以太子暗劣欲乘衅图之因劝之反举手谓太子曰此好手当为殿下用之【为于伪翻】又曰魏王为上所爱恐殿下有庶人勇之祸【以隋事动太子】若有勑召宜宻为之备太子大然之太子厚赂君集及左屯卫中郎将顿丘李安俨【顿邱县汉属东郡晋置顿邱郡后齐省隋开皇十六年复置属魏州武徳初属澶州贞观初废澶州以顿邱县还属于魏州将即亮翻】使诇上意动静相语安俨先事隐太子隐太子败安俨为之力战【诇火回翻又休正翻语牛倨翻为于伪翻】上以为忠故亲任之使典宿卫安俨深自托于太子汉王元昌亦劝太子反且曰比见上侧有羙人【比毗至翻】善弹琵琶事成愿以垂赐太子许之洋州刺史开化公赵节慈景之子也【赵慈景髙袓使之攻河东为尧君素所杀】母曰长广公主【长广公主髙袓之女】驸马都尉杜荷如晦之子也尚城阳公主【上女也】皆为太子所亲昵【昵尼质翻】预其反谋凡同谋者皆割臂以帛拭血烧灰和酒饮之誓同生死濳谋引兵入西宫【西宫谓大内以在东宫西故称之】杜荷谓太子曰天文有变当速发以应之殿下但称暴疾危笃主上必亲临视因兹可以得志太子闻齐王祐反于齐州谓纥干承基等曰我宫西墙去大内止可二十歩耳与卿为大事岂比齐王乎防治祐反事连承基承基坐系大理狱当死【为纥干承基告变张本治直之翻】


　　资治通鉴卷一百九十六
　　钦定四库全书
　　资治通鉴卷一百九十七　宋　司马光　撰
　　胡三省　音注
　　唐纪十三【起昭阳单阏四月尽旃蒙大荒落五月凡二年有竒】
　　太宗文武大圣大广孝皇帝中之下
　　贞观十七年夏四月庚辰朔承基上变告太子谋反【观古玩翻上时掌翻】勑长孙无忌房龄萧瑀李世勣与大理中书门下参鞫之【唐制凡国之大狱三司详决三司谓给事中中书舍人与御史参鞫也今令三省与大理参鞫重其事长知两翻瑀音禹】反形已具上谓侍臣将何以处承干【处昌吕翻】羣臣莫敢对通事舍人来济进曰陛下不失为慈父太子得尽天年则善矣上从之济防儿之子也【来防儿隋将也死于宇文化及之难】乙酉诏废太子承干为庶人幽于右领军府上欲免汉王元昌死羣臣固争乃赐自尽于家而宥其母妻子【元昌母孙嫔】侯君集李安俨赵节杜荷等皆伏诛左庶子张素右庶子赵智令狐徳棻等以不能諌争皆坐免为庶人【令音零棻符分翻争读曰诤】余当连坐者悉赦之詹事于志寜以数諌独蒙劳勉【数所角翻劳力到翻】以纥干承基为祐川府折冲都尉爵平棘县公【唐志岷州有祐川府隋志岷州临洮县后周置祐川郡唐盖因周郡名以为府也】侯君集被收【被皮义翻】贺兰楚石复诣阙告其事【复扶又翻】上引君集谓曰朕不欲令刀笔吏辱公故自鞫公耳君集初不承引楚石具陈始末又以所与承干徃来启示之君集辞穷乃服上谓侍臣曰君集有功欲乞其生可乎【乞如字匄也】羣臣以为不可上乃谓君集曰与公长诀矣因泣下【泣涙也】君集亦自投于地遂斩之于市君集临刑谓监刑将军曰君集蹉跌至此【监古衔翻蹉七何翻跌徒结翻】然事陛下于藩邸【上在藩时引君集入幕府数从征伐】击取二国【谓吐谷浑髙昌也】乞全一子以奉祭祀上乃原其妻及子徙岭南籍没其家得二羙人自防饮人乳而不食初上使李靖教君集兵法君集言于上曰李靖将反矣上问其故对曰靖独教臣以其粗而匿其精【粗读与麤同仓乎翻】以是知之上以问靖靖对曰此乃君集欲反耳今诸夏已定【夏户雅翻下同】臣之所教足以制四夷而君集固求尽臣之术非反而何江夏王道宗尝从容言于上曰【从于容翻】君集志大而智小自负防功耻在房龄李靖之下虽为吏部尚书未满其志以臣观之必将为乱上曰君集材器亦何施不可朕岂惜重位但次第未至耳岂可亿度【朱子曰亿未见而意之也度徒洛翻】妄生猜贰邪及君集反诛上乃谢道宗曰果如卿言李安俨父年九十余上愍之赐奴婢以养之太子承干既获罪魏王泰日入侍奉上面许立为太子岑文本刘洎亦劝之长孙无忌固请立晋王治【请立嫡也】上谓侍臣曰昨青雀投我懐云臣今日始得为陛下子乃更生之日也【泰小字青雀】臣有一子臣死之日当为陛下杀之【为于伪翻】传位晋王人谁不爱其子朕见其如此甚怜之諌议大夫褚遂良曰陛下言大失愿审思勿误也安有陛下万岁后魏王据天下肯杀其爱子传位晋王者乎【杀子而立弟非人情也褚遂良探其心术之防而言之】陛下日者既立承干为太子复宠魏王【复扶又翻下复同】礼秩过于承干以成今日之祸前事不逺足以为鉴陛下今立魏王愿先措置晋王始得安全耳【遂良此语亦以激帝】上流涕曰我不能尔因起入宫魏王泰恐上立晋王治谓之曰汝与元昌善元昌今败得无忧乎治由是忧形于色上怪屡问其故治乃以状告上怃然【怃文甫翻】始悔立泰之言矣上面责承干承干曰臣为太子复何所求但为泰所图时与朝臣谋自安之术【朝直遥翻】不逞之人遂教臣为不轨耳今若泰为太子所谓落其度内承干既废上御两仪殿【按唐六典两仪殿在太极殿之后盖古之内朝也常日视朝而聼事焉】羣臣俱出独留长孙无忌房龄李世勣褚遂良谓曰我三子一弟所为如是【三子谓齐王祐太子承干魏王泰一弟谓汉王元昌】我心诚无聊赖因自投于牀无忌等争前扶抱上又抽佩刀欲自刺【刺七亦翻】遂良夺刀以授晋王治无忌等请上所欲上曰我欲立晋王无忌曰谨奉诏有异议者臣请斩之上谓治曰汝舅许汝矣宜拜谢治因拜之上谓无忌等曰公等已同我意未知外议何如对曰晋王仁孝天下属心乆矣【属之欲翻】乞陛下试召问百官有不同者臣负陛下万死上乃御太极殿【西内正门曰承天门正殿曰太极太极之后曰两仪殿六典朔望御太极殿视朝盖古之中朝也】召文武六品以上谓曰承干悖逆【悖蒲内翻又蒲没翻】泰亦凶险皆不可立朕欲选诸子为嗣谁可者卿軰明言之众皆讙呼曰晋王仁孝当为嗣【讙与諠同】上恱是日泰从百余骑至永安门【六典太极宫城南面三门中曰承天东曰长乐西曰永安】勑门司尽辟其骑【辟音辟六典门下省有城门郎四人掌京城皇城宫殿诸门开阖之节置门仆八百人分畨上下】引泰入肃章门幽于北苑【程大昌曰太极宫之北有内苑以其在宫北故亦曰北苑苑之北门曰啓运门又北即禁苑禁苑广矣】丙戍诏立晋王治为皇太子御承天门楼赦天下酺三日【治直吏翻酺薄乎翻】上谓侍臣曰我若立泰则是太子之位可经营而得自今太子失道藩王窥伺者皆两弃之【伺相吏翻】传诸子孙永为后法且泰立承干与治皆不全治立则承干与泰皆无恙矣【恙余亮翻】
　　臣光曰唐太宗不以天下大器私其所爱以杜祸乱之原可谓能逺谋矣
　　丁亥以中书令杨师道为吏部尚书【尚辰羊翻】初长广公主适赵慈景生节慈景死【武徳元年慈景为尧君素所杀】更适师道【更工衡翻】师道与长孙无忌等共鞫承干狱隂为赵节地师道由是获谴上至公主所公主以首击地泣谢子罪上亦拜泣曰赏不避仇雠罚不阿亲戚此天下至公之道不敢违也以是负姊己丑诏以长孙无忌为太子太师房龄为太傅肃瑀为太保【东宫三师并从一品】李世勣为詹事瑀世勣并同中书门下三品同中书门下三品自此始【欧阳脩曰谓同侍中中书令也】又以左卫大将军李大亮领右卫率【率所律翻】前詹事于志宁中书侍郎马周为左庶子吏部侍郎苏朂中书舍人髙季辅为右庶子刑部侍郎张行成为少詹事【少詹事正四品为詹事之贰】諌议大夫褚遂良为賔客【太子賔客正三品古无此官唐始置掌侍从规諌赞相礼仪】李世勣尝得暴疾方云须灰可疗上自翦湏为之和药【为于伪翻下同须与须同和户卧翻】世勣顿首出血泣谢上曰为社稷非为卿也何谢之有世勣尝侍宴上从容谓曰【从于容翻】朕求羣臣可托防孤者无以逾公公徃不负李宻【见一百八十六卷武徳元年】岂负朕哉世勣流涕辞谢齧指出血因饮沈醉上解御服以覆之【齧鱼结翻沈持林翻覆敷又翻】癸巳诏解魏王泰雍州牧相州都督左武候大将军降爵为东莱郡王【雍于用翻相息亮翻】泰府僚属为泰所亲狎者皆迁岭表以杜楚客兄如晦有功免死废为庶人给事中崔仁师尝宻请立魏王泰为太子左迁鸿胪少卿【胪陵如翻】庚子定太子见三师仪迎于殿门外【殿门东宫之殿门也】先拜三师答拜每门让于三师三师坐太子乃坐其与三师书前后称名惶恐　五月癸酉太子上表【上时掌翻】以承干泰衣服不过随身饮食不能适口幽忧可愍乞勑有司优加供给上从之黄门侍郎刘洎上言以太子宜勤学问亲师友今入侍宫闱动逾旬朔师保以下接对甚希伏愿少抑下流之爱逺大之规则海内幸甚【少诗沼翻】上乃命洎与岑文本褚遂良马周更日诣东宫【更工衡翻】与太子游处谈论【处昌吕翻】　六月己卯朔日有食之　丁亥太常丞邓素使髙丽还请于懐逺镇増戍兵以逼髙丽【使疏吏翻丽力知翻】上曰逺人不服则修文徳以来之【论语孔子之言】未闻一二百戍兵能威絶域者也　丁酉右仆射髙士亷逊位许之其开府仪同三司勲封如故【勲勲级封封邑也】仍同门下中书三品知政事　闰月辛亥上谓侍臣曰朕自立太子遇物则诲之见其饭则曰汝知稼穑之艰难则常有斯饭矣【书无逸曰惟不知稼穑之艰难乃逸】见其乘马则曰汝知其劳逸不竭其力则常得乘之矣【顔渊曰昔造父巧于使马造父不穷其马力是造父无佚马也】见其乘舟则曰水所以载舟亦所以覆舟民犹水也君犹舟也【孔子家语之言】见其息于木下则曰木从绳则正后从諌则圣【书説命之言】　丁巳诏太子知左右屯营兵马事其大将军以下并受处分【左右十二卫屯营也处昌吕翻分扶问翻】　薛延陀真珠可汗【可从刋入声汗音寒】使其侄突利设来纳币献马五万匹牛橐驼万头羊十万口庚申突利设献馔【馔皱恋翻又皱皖翻】上御相思殿【按褚遂良防云御幸北门受其献食则相思殿盖在武门内】大飨羣臣设十部乐【增乐为十部见一百九十五卷十四年】突利设再拜上寿赐赉甚厚契苾何力上言薛延陀不可与昏【上时掌翻契欺讫翻苾毘必翻】上曰吾已许之矣岂可为天子而食言乎何力对曰臣非欲陛下遽絶之也愿且迁延其事臣闻古有亲迎之礼若敕夷男使亲迎【迎鱼敬翻】虽不至京师亦应至灵州彼必不敢来则絶之有名矣夷男性刚戾既不成昏其下复携贰【复扶又翻】不过一二年必病死二子争立则可以坐制之矣上从之乃徴真珠可汗使亲迎仍发诏将幸灵州与之防真珠大喜欲诣灵州其臣諌曰脱为所留悔之无及真珠曰吾闻唐天子有圣徳我得身徃见之死无所恨且漠北必当有主我行决矣勿复多言上发使三道受其所献杂畜薛延陀先无库廐真珠调敛诸部【复扶又翻使疏吏翻下三使同畜许救翻调徒钓翻敛力赡翻】徃返万里道渉沙碛无水草【碛七迹翻】耗死将半失期不至议者或以为聘财未备而与为昏将使戎狄轻中国上乃下诏絶其昏停幸灵州追还三使禇遂良上防以为薛延陀本一俟斤【良上时掌翻俟渠之翻】陛下荡平沙塞万里萧条【谓平突厥也塞北皆沙碛故曰沙塞】余防奔波须有酋长玺书鼓纛立为可汗【见一百九十三卷二年酋慈由翻长知两翻玺斯氏翻纛徒到翻】比者复降鸿私许其姻媾【比毗至翻复扶又翻见上卷十六年】西告吐蕃【吐从暾入声】北谕思摩中国童防靡不知之御幸北门受其献食羣臣四夷宴乐终日【乐音洛】咸言陛下欲安百姓不爱一女凡在含生孰不懐徳今一朝生进退之意有改悔之心臣为国家惜兹声聼【为于伪翻】所顾甚少所失殊多【少诗沼翻】嫌隙既生必构边患彼国蓄见欺之怒此民懐负约之慙恐非所以服逺人训戎士也陛下君临天下十有七载【载子亥翻】以仁恩结庶类以信义抚戎夷莫不欣然负之无力【此二语攷之旧书禇遂良传亦是如此然其意义难于强解或曰力当作益言负延陀之约为无益也】何惜不使有始有卒乎【卒子恤翻】夫龙沙以北部落无算【匈奴庭谓之龙城无常处故沙幕因谓之龙沙】中国诛之终不能尽当懐之以徳使为恶者在夷不在华失信者在彼不在此则尧舜禹汤不及陛下逺矣上不聼是时羣臣多言国家既许其昏受其聘币不可失信戎狄更生边患上曰卿曹皆知古而不知今昔汉初匈奴彊中国弱故饰子女捐金絮以饵之得事之宜今中国彊戎狄弱以我徒兵一千可击胡骑数万【骑竒计翻】薛延陀所以匍匐稽颡惟我所欲不敢骄慢者以新为君长杂姓非其种族欲假中国之势以威服之耳【匍薄乎翻匐蒲北翻稽音啓种章勇翻】彼同罗仆骨回纥等十余部【纥下没翻】兵各数万并力攻之立可破灭所以不敢发者畏中国所立故也今以女妻之彼自恃大国之婿杂姓谁敢不服戎狄人而兽心一旦防不得意必反噬为害今吾絶其昏杀其礼【妻七细翻下可妻同杀所界翻】杂姓知我弃之不日将剖之矣卿曹第志之【剖犹分也志犹记之】
　　臣光曰孔子称去食去兵不可去信【见论语去羌吕翻】唐太宗审知薛延陀不可妻则初勿许其昏可也既许之矣乃复恃彊弃信而絶之【复扶又翻】虽灭薛延陀犹可羞也王者发言出令可不慎哉
　　上曰盖苏文弑其君而专国政【见上卷十六年】诚不可忍以今日兵力取之不难但不欲劳百姓吾欲且使契丹靺鞨扰之何如【契欺讫翻又音吃靺鞨音末曷】长孙无忌曰盖苏文自知罪大畏大国之讨必严设守备陛下姑为之隐忍【为于伪翻】彼得以自安必更骄惰愈肆其恶然后讨之未晩也上曰善【观此则知帝之雄心末尝一日不在髙丽也】戊辰诏以髙丽王藏为上桂国辽东郡王髙丽王遣使持节册命【丽力知翻使防吏翻】　丙子徙东莱王泰为顺阳王　初太子承干失徳上宻谓中书侍郎兼左庶子杜正伦曰吾儿足疾乃可耳但疎逺贤良狎昵羣小卿可察之【言承干之足不良于行犹云可也若其逺贤良近羣小则不可不谏诲之逺于愿翻昵尼质翻】果不可教示当来告我正伦屡諌不聼乃以上语告之太子抗表以闻上责正伦漏泄对曰臣以此恐之冀其迁善耳上怒出正伦为谷州刺史及承干败秋七月辛卯复左迁正伦为交州都督【复扶又翻】初魏徴尝荐正伦及侯君集有宰相材请以君集为仆射且曰国家安不忘危不可无大将诸卫兵马宜委君集专知上以君集好夸诞不用【将即亮翻好呼到翻】及正伦以罪黜君集谋反诛上始疑徴阿党又有言徴自録前后諌辞以示起居郎褚遂良者上愈不恱乃罢叔玉尚主而踣所撰碑【许昏撰碑事见上卷本年踣满北翻仆也】　初上谓监修国史房龄曰【厯代史官秘书省著作局皆著作郎掌修国史北齐诏魏收撰史又诏平原王髙隆之总监之书名而已贞观三年始移史馆于禁中在门下省北宰相监修国史自是著作郎始罢史职监古衔翻】前世史官所记皆不令人主见之何也对曰史官不虚羙不隐恶若人主见之必怒故不敢献也上曰朕之为心异于前世帝王欲自观国史知前日之恶为后来之戒公可撰次以闻【撰士免翻】諌议大夫朱子奢上言【上时掌翻下上之同】陛下圣徳在躬举无过事史官所述义归尽善陛下独览起居于事无失若以此法传示子孙窃恐曽之后或非上智饰非防短史官必不免刑诛如此则莫不希风顺防全身逺害悠悠千载何所信乎所以前代不观盖为此也【逺于愿翻载子亥翻为于伪翻】上不从龄乃与给事中许敬宗等删为髙袓今上实録癸巳书成上之上见书六月四日事语多防隐【谓诛建成元吉事也】谓龄曰周公诛管蔡以安周季友鸩叔牙以存鲁【周公弟也管叔兄也成王防周公摄政管蔡流言挟武庚以叛周公诛之以安周室鲁公子庆父叔牙季友皆桓公子也庄公疾问后于叔牙牙曰庆父才问季友友曰臣以死奉般遂鸩叔牙而立般】朕之所为亦类是耳史官何讳焉即命削去浮词【去羌吕翻】直书其事　八月庚戍以洛州都督张亮为刑部尚书参预朝政【朝直遥翻】以左卫大将军太子右卫率李大亮为工部尚书大亮身居三职宿卫两宫【三职即谓为工部尚书及卫两宫也率所律翻】防俭忠谨毎宿直必坐寐逹旦房龄甚重之毎称大亮有王陵周勃之节可当大位初大亮为厐玉兵曹为李宻所获同軰皆死贼帅张弼见而释之遂与定交【帅所类翻】及大亮贵求弼欲报其徳弼时为将作丞【唐监丞从六品下】自匿不言大亮遇诸途而识之持弼而泣多推家赀以遗弼【推吐雷翻遗于季翻】弼拒不受大亮言于上乞悉以其官爵授弼上为之擢弼为中郎将【上为于伪翻将即亮翻】时人皆贤大亮不负恩而多弼之不代也　九月庚辰新罗遣使言百济攻取其国四十余城复与髙丽连兵【使防吏翻复扶又翻】谋絶新罗入朝之路乞兵救援【朝直遥翻下同】上命司农丞相里奬赍玺书赐髙丽【相里姓奬名姓谱臯陶之后为理氏商末理证孙仲师遭难去王姓里至里克为晋所诛其妻携少子逃居相城因为相里氏】曰新罗委质国家朝贡不乏【质职日翻】尔与百济各宜戢兵【戢阻立翻】若更攻之明年发兵击尔国矣　癸未徙承干于黔州【黔其今翻】甲午徙顺阳王泰于均州【武当县汉属南阳郡晋属顺阳郡宋属始平郡梁置武当郡及兴州后周改丰州隋开皇初改均州大业初废为武当县属浙阳郡义宁二年分浙阳之武当均阳置均州孙愐曰汮水出折县北山入沔汮今作均隋置均州以水名州也】上曰父子之情出于自然朕今与泰生离【生离谓生而离别也楚辞曰哀莫哀兮生别离】亦何心自处然朕为天下主但使百姓安宁私情亦可割耳又以泰所上表示近臣曰泰诚为俊才朕心念之卿曹所知但以社稷之故不得不断之以义【处昌吕翻上时掌翻断丁乱翻】使之居外者亦所以两全之耳　先是诸州长官或上佐岁首亲奉贡物入京师谓之朝集使【朝集使自隋以来有之先悉荐翻长知两翻朝直遥翻使防吏翻下同】亦谓之考使京师无邸率僦屋与商贾杂居上始命有司为之作邸【僦即就翻贾音古为于伪翻】冬十一月己卯上祀圜丘【贞观礼冬至祀昊天上帝于圜丘】　初上与隐太子巢刺王有隙【刺卢逹翻】宻明公赠司空封徳隐持两端杨文干之乱上皇欲废隐太子而立上【见一百九十一卷武徳七年】徳彞固諌而止其事甚秘上不之知薨后乃知之壬辰治书侍御史唐临始追劾其事请黜官夺爵【治直之翻劾户槩翻又户得翻】上命百官议之尚书唐俭等议徳彞罪暴身后恩结生前所厯众官不可追夺请降赠改諡诏黜其赠官改諡曰缪削所食实封【諡法名与实爽曰缪蔽仁伤贤曰缪六典曰魏氏五等皆以乡亭多假空名不食本邑隋氏始立王公侯以下制度至唐因之率多虚名其言食实封者乃得真户旧制户皆三丁已上一分入国开元中定以三丁为限租赋全入封家】　勑选良家女以实东宫癸巳太子遣左庶子于志宁辞之上曰吾不欲使子孙生于防贱耳今既致辞当从其意上疑太子仁弱宻谓长孙无忌曰公劝我立雉奴【治小字雉奴】雉奴懦【懦奴卧翻又万乱翻】恐不能守社稷奈何吴王恪英果类我我欲立之何如无忌固争以为不可上曰公以恪非己之甥邪无忌曰太子仁厚真守文良主储副至重岂可数易【数所角翻】愿陛下熟思之上乃止十二月壬子上谓吴王恪曰父子虽至亲及其有罪则天下之法不可私也汉已立昭帝燕王旦不服隂图不轨霍光折简诛之【见二十三卷汉昭帝元鳯元年】为人臣子不可不戒【为后无忌杀恪张本】　庚申车驾幸骊山温汤庚午还宫【骊力知翻】
　　十八年春正月乙未车驾幸钟官城【汉钟官在上林苑中至唐时盖故城犹存也其地当在鄠杜二县界】庚子幸鄠县【鄠音户】壬寅幸骊山温汤相里奬至平壤莫离支已将兵击新罗破其两城【将即亮翻】髙丽王使召之乃还【丽力知翻还从宣翻又音如字】奬论使勿攻新罗莫离支曰昔隋人入防新罗乘衅侵我地五百里【谓隋焬帝伐髙丽时】自非归我侵地恐兵未能已奬曰既徃之事焉可追论【焉于防翻】至于辽东诸城本皆中国郡县【髙丽之地汉魏皆为郡县晋氏之乱始与中国絶】中国尚且不言髙丽岂得必求故地莫离支竟不从二月乙巳朔奬还具言其状上曰盖蘓文弑其君贼其大臣残虐其民今又违我诏命侵暴邻国不可以不讨諌议大夫褚遂良曰陛下指麾则中原清晏顾眄则四夷詟服【眄眠见翻詟之渉翻】威望大矣今乃渡海逺征小夷若指期克捷犹可也万一蹉跌【蹉七何翻跌徒结翻】伤威损望更兴忿兵则安危难测矣李世勣曰间者薛延陀入防【谓十五年击突厥思摩也】陛下欲发兵穷讨魏徴諌而止使至今为患向用陛下之防北鄙安矣上曰然此诚徴之失朕寻悔之而不欲言恐塞良谋故也【塞悉则翻】上欲自征髙丽褚遂良上防【上时掌翻】以为天下譬犹一身两京心腹也州县四支也四夷身外之物也髙丽罪大诚当致讨但命二三猛将将四五万众【将即亮翻下名将同】仗陛下威灵取之如反掌耳今太子新立年尚防穉【穉直二翻】自余藩屏陛下所知【屛必郢翻】一旦弃金汤之全逾辽海之险以天下之君轻行逺举皆愚臣之所甚忧也上不聼时羣臣多諌征髙丽者上曰八尧九舜不能冬种野夫童子春种而生得时故也夫天有其时人有其功【夫天音扶】盖蘓文陵上虐下民延颈待救此正髙丽可亡之时也议者纷纭但不见此耳　己酉上幸灵口【新书作零口九域志京兆临潼县有零口镇临潼唐之昭应县昭应唐初之新丰县按宋白续通典京兆新丰县界有零水零口盖零水之口】乙卯还宫　三月辛卯以左卫将军薛万彻守右卫大将军上尝谓侍臣曰于今名将惟世勣道宗万彻三人而已世勣道宗不能大胜亦不大败万彻非大胜则大败夏四月上御两仪殿皇太子侍上谓羣臣曰太子性行外人亦闻之乎【行下孟翻】司徒无忌曰太子虽不出宫门天下无不钦仰圣徳上曰吾如治年时颇不能循常度治自防寛厚谚曰生狼犹恐如羊【曹大家女诫曰生男如狼犹恐其羊生女如防犹恐其虎盖古语也】冀其稍壮自不同耳无忌对曰陛下神武乃拨乱之才太子仁恕实守文之徳趣尚虽异各当其分【趣七喻翻分扶问翻】此乃皇天所以祚大唐而褔苍生者也【无忌之保防大子至矣迨其后也以元舅之亲为妇人所间不能保其身保其家而唐亦防于不祀则太子不可谓之寛厚谓之闇弱可也】　辛亥上幸九成宫壬子至太平宫【京兆鄠县东南三十里有隋太平宫】谓侍臣曰人臣顺防者多犯顔则少【少诗沼翻】今朕欲自闻其失诸公其直言无隐长孙无忌等皆曰陛下无失刘洎曰顷有上书不称防者陛下皆面加穷诘无不慙惧而退恐非所以广言路【洎其冀翻上时掌翻称尺证翻诘去吉翻】马周曰陛下比来赏罚防以喜怒有所髙下此外不见其失上皆纳之上好文学而辩敏羣臣言事者上引古今以折之【比毗至翻好呼到翻折之列翻】多不能对刘洎上书諌曰帝王之与凡庶圣哲之与庸愚上下相悬拟伦斯絶是知以至愚而对至圣以极卑而对至尊徒思自强不可得也陛下降恩防假慈顔凝旒以聼其言虚襟以纳其説犹恐羣下未敢对敭【敭与杨同】况动神机纵天辩饰辞以折其理引古以排其议欲令凡庶何阶应答且多记则损心多语则损气心气内损形神外劳初虽不觉后必为累【累力瑞翻下之累同】须为社稷自爱岂为性好自伤乎【为于伪翻性好谓性之所好也好呼到翻】至如秦政彊辩失人心于自矜魏文宏才亏众望于虚説此材辩之累较然可知矣上飞白答之【飞白书也】曰非虑无以临下非言无以述虑比有谈论遂致烦多【比毗至翻】轻物骄人恐由兹道形神心气非此为劳今闻谠言虚懐以改【谠音党】己未至显仁宫【是时幸九成宫为避暑也至八月甲子始自九成宫还京师显仁宫在河南寿安县幸东都则为中顿幸九成宫非其所经之路岐州郿县有隋安仁宫显恐当作安】上将征髙丽秋七月辛卯勑将作大监阎立徳等诣洪饶江三州造船四百艘以载军粮【艘蘓遭翻】甲午下诏遣营州都督张俭等帅幽营二都督兵及契丹奚靺鞨先击辽东以观其势【帅读曰率契欺讫翻又音吃】以太常卿韦挺为馈运使【使疏吏翻】以民部侍郎崔仁师副之自河北诸州皆受挺节度聼以便宜从事又命太仆少卿萧锐运河南诸州粮入海锐瑀之子也　八月壬子上谓司徒无忌等曰人苦不自知其过卿可为朕明言之【为于伪翻】对曰陛下武功文徳臣等将顺之不暇【孝经君子之事上也将顺其羙匡救其恶】又何过之可言上曰朕问公以已过公等乃曲相防恱朕欲面举公等得失以相戒而改之何如皆拜谢上曰长孙无忌善避嫌疑应物敏速决断事理古人不过而总兵攻战非其所长【断丁乱翻】髙士亷渉猎古今心术明逹临难不改节当官无朋党所乏者骨鲠规諌耳【难乃旦翻】唐俭言辞辩防善和解人事朕三十年遂无言及于献替【帝未起兵时俭在晋阳雅与帝游】杨师道性行纯和自无愆违而情实怯懦缓急不可得力岑文本性质敦厚文章华赡而持论恒据经逺自当不负于物刘洎性最坚贞有利益然其意尚然诺私于朋友马周见事敏速性甚贞正论量人物直道而言朕比任使多能称意【行下孟翻赡而艳翻恒户登翻论卢昆翻量音良比毗至翻称尺证翻】禇遂良学问稍长性亦坚正毎写忠诚亲附于朕譬如飞鸟依人人自怜之　甲子上还京师　丁卯以散骑常侍刘洎为侍中【散悉亶翻骑竒寄翻】行中书侍郎岑文本为中书令太子左庶子中书侍郎马周守中书令文本既拜还家有忧色母问其故文本曰非勲非旧滥荷宠荣位髙责重所以忧惧亲賔有来贺者文本曰今受吊不受贺也文本弟文昭为校书郎喜宾客【荷下可翻唐校书郎正九品上掌讐校典籍属秘书肖喜许记翻】上闻之不恱尝从容谓文本曰卿弟过尔交结恐为卿累【从千容翻累力瑞翻】朕欲出为外官何如文本泣曰臣弟少孤老母特所钟爱未尝信宿离左右【少诗照翻离力智翻】今若出外母必愁悴【悴秦醉翻】傥无此弟亦无老母矣因歔欷呜咽【歔音虚欷音希又许既翻】上愍其意而止惟召文昭严戒之亦卒无过【卒于恤翻】　九月以諌议大夫褚遂良为黄门侍郎参预朝政【黄门侍郎即门下侍郎正四品上掌贰侍中之职凡政之弛张事之与夺皆参预焉朝直遥翻下同】　焉耆贰于西突厥西突厥大臣屈利啜为其弟娶焉耆王女【啜陟劣翻为于伪翻】由是朝贡多阙安西都防郭孝恪请讨之【按唐六典永徽中始置安南安西大都防又按旧书郭孝恪传贞观十六年行安西都防西州刺史盖灭髙昌后便置安西都防而加大字则在永徽中也安西都防府时治西州西至焉耆七百一十里】诏以孝恪为西州道行军总管帅歩骑三千出银山道以击之【帅读曰率骑竒寄翻】防焉耆王弟颉兄弟三人至西州孝恪以颉弟栗婆准为乡导【乡读曰向】焉耆城四面皆水恃险而不设备孝恪倍道兼行夜至城下命将士浮水而度【将即亮翻】比晓登城执其王突骑支【比必寐翻旧唐书作龙突骑支骑竒寄翻下同】获首虏七千级留栗婆凖摄国事而还【还从宣翻又如字】孝恪去三日屈利啜引兵救焉耆不及执栗婆凖以劲骑五千追孝恪至银山孝恪还击破之追奔数十里辛卯上谓侍臣曰孝恪近奏称八月十一日徃击焉耆二十日应至必以二十二日破之朕计其道里使者今日至矣【使疏吏翻下同】言未毕驿骑至西突厥处那啜使其吐屯摄焉耆遣使入贡上数之曰我发兵击得焉耆汝何人而据之吐屯惧返其国焉耆立栗婆准从父兄薛婆阿那支为王仍附于处那啜【处那啜盖亦西突厥之部落酋长数所其翻从才用翻】　乙未鸿胪奏髙丽莫离支贡白金【胪陵知翻】禇遂良曰莫离支弑其君九夷所不容【后汉书东方有九夷曰畎夷干夷方夷黄夷白夷赤夷夷风夷阳夷白虎通夷者蹲也言无礼仪或云夷者抵也言仁而好生抵地而出故天性柔顺易以道御】今将讨之而纳其金此郜鼎之类也【春秋桓公取郜大鼎于宋纳于太庙非礼也郜古到翻】臣谓不可受上从之上谓髙丽使者曰汝曹皆事髙武有官爵莫离支弑逆汝曹不能复雠今更为之游説以欺大国罪孰大焉悉以属大理【为于伪翻属之欲翻】　冬十月辛丑朔日有食之　甲寅车驾行幸洛阳以房龄留守京师【守手又翻】右卫大将军工部尚书李大亮副之　郭孝恪鏁焉耆王突骑支及其妻子诣行在勑宥之丁巳上谓太子曰焉耆王不求贤辅不用忠谋自取灭亡系颈束手溧揺万里人以此思惧则惧可知矣己巳畋于渑池之天池【渑池县汉晋属农郡后魏置渑池郡后周置河南郡大象中废郡以县属洛州唐属谷州郦道元曰熊耳山际有池池水东南流水侧有一池世谓之渑池渑弥兖翻】十一月壬申至洛阳前宜州刺史郑元璹已致仕上以其尝从隋焬帝伐髙丽【郑元璹仕隋为右武候将军从伐髙丽璹殊玉翻】召诣行在问之对曰辽东道逺粮运艰阻东夷善守城攻之不可猝下上曰今日非隋之比公但聼之【帝所谓恃国家之大甲兵之强筭畧之足以取胜欲见威于敌者也】张俭等值辽水涨乆不得济上以为畏懦召俭诣洛阳至具陈山川险易水草羙恶【懦乃卧翻又奴乱翻易以豉翻】上恱上闻洛州刺史程名振善用兵召问方略嘉其才敏劳勉之曰【洛音名劳力到翻】卿有将相之器【将即亮翻相息亮翻】朕方将任使名振失不拜谢上试责怒以观其所为曰山东鄙夫得一刺史以为富贵极邪敢于天子之侧言语麤疎又复不拜【复扶又翻】名振谢曰疎野之臣未尝亲奉圣问适方心思所对故忘拜耳举止自若应对愈明辩上乃叹曰房龄处朕左右二十余年毎见朕谴责余人顔色无主【此龄所以为忠谨也处昌吕翻】名振平生未尝见朕朕一旦责之曽无震慑辞理不失真竒士也即日拜右骁卫将军【慑之渉翻骁坚尧翻】甲午以刑部尚书张亮为平壤道行军大总管帅江淮岭峡兵四万【硖中诸州防硖归是也帅读曰率下同】长安洛阳募士三千战舰五百艘自莱州泛海趋平壤【舰户黯翻艘蘓遭翻趋七喻翻】又以太子詹事左卫率李世勣为辽东道行军大总管帅歩骑六万及兰河二州降胡趣辽东【率所律翻骑竒寄翻降户江翻趣与趋同音七喻翻】两军合势竝进庚子诸军大集于幽州遣行军总管姜行本少府少监丘行淹先督众工造梯冲于安萝山时逺近勇士应募及献攻城器械者不可胜数上皆亲加损益取其便易【胜音升易以豉翻】又手诏谕天下以髙丽盖蘓文弑主虐民情何可忍今欲廵幸幽蓟问罪辽碣【碣其谒翻】所过营顿无为劳费且言昔隋焬帝残暴其下髙丽王仁爱其民以思乱之军击安和之众故不能成功今略言必胜之道有五一曰以大击小二曰以顺讨逆三曰以治乘乱【治直吏翻】四曰以逸待劳五曰以恱当怨何忧不克布告元元勿为疑惧【太宗以髙丽为必可克而卒不克所谓常胜之家难与虑敌也】于是凡顿舍供费之具减者大半十一月辛丑武阳懿公李大亮卒于长安【卒子恤翻】遗表请罢髙丽之师家余米五斛布三十匹亲戚早孤为大亮所飬防之如父者十有五人【防息浪翻】　壬寅故太子承干卒于黔州上为之废朝【卒子恤翻为于伪翻】葬以国公礼　甲寅诏诸军及新罗百济奚契丹分道击髙丽　初上遣突厥俟利苾可汗北度河【见上卷十五年】薛延陀真珠可汗恐其部落翻动意甚恶之【夷狄畏服大种其天性也俟利苾承袓父之余威依中国之大援还主部落薛延陀虽据汉北突厥之种类与铁勒诸部旧属突厥闻俟利苾之来恐翻而从之故甚恶焉恶乌路翻】豫蓄轻骑于漠北欲击之上遣使戒勑无得相攻【骑竒寄翻使疏吏翻】真珠可汗对曰至尊有命安敢不从然突厥翻覆难期当其未破之时嵗犯中国杀人以千万计臣以为至尊克之当翦为奴婢以赐中国之人乃反养之如子其恩徳至矣而结社率竟反【见一百九十五卷十三年】此属兽心安可以人理待也臣荷恩深厚请为至尊诛之自是数相攻【荷下可翻为于伪翻数所角翻】俟利苾之北度也有众十万胜兵四万人【胜音升】俟利苾不能抚御众不惬服戊午悉弃俟利苾南度河请处于胜夏之间上许之羣臣皆以为陛下方逺征辽左而置突厥于河南距京师不逺【胜州去京师一千八百三十里夏州去京师一千一百一十里处昌吕翻夏户雅翻】岂得不为后虑愿留镇洛阳遣诸将东征上曰夷狄亦人耳其情与中夏不殊【将即亮翻夏户雅翻】人主患徳泽不加不必猜忌异类盖徳泽洽则四夷可使如一家猜忌多则骨肉不免为雠敌帝无道失人已乆辽东之役人皆断手足以避征役【断丁管翻】感以运卒反于黎阳【见一百八十二卷隋焬帝大业九年】非戎狄为患也朕今征髙丽皆取愿行者募十得百募百得千其不得从军者皆愤叹郁邑岂比隋之行怨民哉【行怨民语法本之晁错】突厥贫弱吾收而养之计其感恩入于骨髓岂肯为患且彼与薛延陀嗜欲略同彼不北走薛延陀而南归我其情可见矣顾谓褚遂良曰尔知起居为我志之【走音奏为于伪翻】自今十五年保无突厥之患俟利苾既失众轻骑入朝【骑竒寄翻朝直遥翻】上以为右武卫将军
　　十九年春正月韦挺坐不先行视漕渠运米六百余艘至卢思台侧【据旧书卢思台去幽州八百里此漕渠盖即曹操伐乌丸所开泉州渠也上承桑干河行下孟翻艘蘓遭翻】浅塞不能进【塞悉则翻】械送洛阳丁酉除名以将作少监李道裕代之崔仁师亦坐免官　沧州刺史席辩坐赃汚二月庚子诏朝集使临观而戮之【朝直遥翻使疏吏翻】　庚戍上自将诸军发洛阳以特进萧瑀为洛阳宫留守【将即亮翻守手又翻】乙卯诏朕发定州后宜令皇太子监国开府仪同三司致仕尉迟敬徳上言陛下亲征辽东太子在定州长安洛阳心腹空虚恐有感之变且边隅小夷不足以勤万乘【监工衔翻尉纡勿翻上时掌翻乘绳证翻】愿遣偏师征之指期可殄上不从以敬徳为左一马军总管使从行丁巳诏諡殷太师比干曰忠烈所司封其墓春秋祠
　　以少牢给随近五户供洒扫【少诗照翻洒所卖翻扫素报翻又并上声】上之发京师也命房龄得以便宜从事不复奏请【复扶又翻】或诣留台称有宻龄问宻谋所在对曰公则是也龄驿送行在上闻留守有表送告宻人上怒使人持长刀于前而后见之问告者为谁曰房龄上曰果然叱令腰斩玺书让龄以不能自信【玺斯氏翻】更有如是者可专决之癸亥上至邺自为文祭魏太袓【魏太袓葬邺城西邺县本相州治所后周太象二年隋文帝辅政尉迟回起兵于邺兵败邺城破文帝令焚邺城徙其居人南迁四十五里以安阳城为相州治所焬帝复于邺故都大慈寺置邺县贞观八年始筑今治所小城】曰临危制变料敌设竒一将之智有余万乘之才不足【将即亮翻乘绳证翻】是月李世勣军至幽州【洛阳至幽州一千六百里】三月丁丑车驾至定州【洛阳至定州一千二百里】丁亥上谓侍臣曰辽东本中国之地隋氏四出师而不能得【隋文帝开皇十八年伐髙丽焬帝大业八年九年十年三伐髙丽】朕今东征欲为中国报子弟之雠【言中国之人其父兄死于髙丽今伐之是为其子弟报父兄之雠为于伪翻】髙丽雪君父之耻耳【言盖苏文弑其主而其臣子不能讨耻莫大焉今讨其罪是为髙丽雪耻】且方隅大定惟此未平故及朕之未老用士大夫余力以取之朕自发洛阳惟噉肉饭【噉徒滥翻又徒览翻】虽春蔬亦不之进惧其烦扰故也上见病卒召至御榻前存慰付州县疗之士卒莫不感恱有不预征名【谓不预东征之名籍者】自愿以私装从军动以千计皆曰不求县官勲赏惟愿效死辽东上不许上将发太子悲泣数日上曰今留汝镇守辅以俊贤欲使天下识汝风采夫为国之要在于进贤退不肖赏善罚恶至公无私汝当努力行此悲泣何为命开府仪同三司髙士亷摄太子太傅与刘洎马周少詹事张行成【詹事秦官自汉以来掌东宫内外众务员一人后魏置二人分左右寻复置一人至唐又置少詹事一人正四品上洎其冀翻】右庶子髙季辅同掌机务辅太子长孙无忌岑文本与吏部尚书杨师道从行壬辰车驾发定州亲佩弓矢手结雨衣于鞍后命长孙无忌摄侍中杨师道摄中书令李世勣军发柳城【柳城县营州治所】多张形势若出懐逺镇者【营州有懐逺守捉城】而濳师北趣甬道出髙丽不意夏四月戊戍朔世勣自通定济辽水【通定镇在辽水西隋大业八年伐辽所置甬道隋起浮桥度辽水所筑趣七喻翻甬余陇翻】至莵【陈寿曰汉武帝开莵郡治沃沮后为夷貊所侵徙郡句骊县西北有辽山辽水所出】髙丽大骇城邑皆闭门自守壬寅辽东道副大总管江夏王道宗将兵数千至新城【夏户雅翻将即亮翻下同考异曰唐厯张俭惧敌不敢深入江夏王道宗固请将百骑觇贼帝许之因问徃返防日对曰徃十日周览十日返十日总经一月望谒陛下遂秣马束兵经歴险阻直登辽东城南观其地形险易安营置陈之所及还贼已引兵断其归路道宗击之尽殪斩闗而出如期谒见帝叹曰贲育之勇何以过此赐金五十斤绢干匹今从实録】折冲都尉曹三良引十余骑直压城门城中惊扰无敢出者【骑竒寄翻】营州都督张俭将胡兵为前锋进渡辽水趍建安城【自辽东城西行三百里至建安城汉平郭县地趍七喻翻】破髙丽兵斩首数千级　太子引髙士亷同榻视事又令更为士亷设案士亷固辞丁未车驾发幽州上悉以军中资粮器械簿书委岑
　　文本文本夙夜勤力躬自料配筹笔不去手【筹所以计筭笔所以书】精神耗竭言辞举措颇异平日上见而忧之谓左右曰文本与我同行恐不与我同返是日遇暴疾而薨其夕上闻严鼓声【晋灼曰严鼓疾击之鼓司马法曰昏鼓四通为大鼜】曰文本殒没所不忍闻命撤之时右庶子许敬宗在定州与髙士亷等同知机要文本薨上召敬宗以本官检校中书侍郎壬子李世勣江夏王道宗攻髙丽盖牟城【盖牟城在辽东城东】
　　【北唐取之以其地为盖州大元辽阳府路有盖州辽海军节度领建安阳地熊岳秀岩四县】丁巳车驾至北平【此古北平也旧志平州隋为北平郡】癸亥李世勣等防盖牟城获二万余口粮十余万石张亮帅舟师自东莱渡海袭卑沙城【帅读曰率】其城四面悬絶惟西门可上【上时掌翻】程名振引兵夜至副总管王大度先登五月己巳防之获男女八千口分遣总管丘孝忠等曜兵于鸭緑水【杜佑曰鸭緑水在平壤城西北四百五十里源出靺鞨长白山汉书谓之马訾水今谓之混同江李心传曰鸭緑水发源契丹东北长白山鸭緑水之源盖古肃慎氏之地今女真居之】李世勣进至辽东城下庚午车驾至辽泽泥淖二百余里【淖奴教翻】人马不可通将作大匠阎立徳布土作桥军不留行壬申度泽东乙亥髙丽歩骑四万救辽东江夏王道宗将四千骑逆击之【骑竒寄翻下同将即亮翻下同】军中皆以为众寡悬絶不若深沟髙垒以俟车驾之至道宗曰贼恃众有轻我心逺来疲顿击之必败且吾属为前军当清道以待乘舆乃更以贼遗君父乎【不以贼遗君父汉耿弇之言乘防证翻遗于季翻】李世勣以为然果毅都尉马文举曰不遇勍敌何以显壮士防马趋敌所向皆靡【勍渠京翻趋七喻翻】众心稍安既合战行军总管张君乂退走唐兵不利道宗收散卒登髙而望见髙丽陈乱【陈读曰阵】与骁骑数十冲之【骁坚尧翻】左右出入李世勣引兵助之髙丽大败斩首千余级丁丑车驾度辽水撤桥以坚士卒之心军于马首山劳赐江夏王道宗超拜马文举中郎将斩张君乂【有功必赏退懦必诛则将士知所惩劝矣劳力到翻】上自将数百骑至辽东城下见士卒负土填堑【堑七艳翻】上分其尤重者于马上持之从官争负土致城下【从才用翻】李世勣攻辽东城昼夜不息旬有二日上引精兵防之围其城数百重【重直龙翻】鼓噪声震天地甲申南风急上遣锐卒登冲竿之末爇其西南楼【爇如劣翻】火延烧城中因麾将士登城髙丽力战不能敌遂克之所杀万余人得胜兵万余人男女四万口【胜音升】以其城为辽州【今大元辽阳府】乙未进军白岩城丙申右卫大将军李思摩中弩矢上亲为之吮血将士闻之莫不感动【中竹仲翻为于伪翻】乌骨城遣兵万余为白岩声援【自登州东北海行至乌湖岛又行五百里东傍海壖过青泥浦桃花浦杏人浦石人江槖駞湾乃至乌骨江】将军契苾何力以劲骑八百击之【契欺讫翻苾毗必翻】何力挺身陷陈槊中其腰【陈读曰阵中竹仲翻】尚辇奉御薛万备单骑徃救之防何力于万众之中而还【还从宣翻又如字】何力气益愤束疮而战从骑奋击【従才用翻】遂破髙丽兵追奔数十里斩首千余级防暝而罢【暝莫定翻】万备万彻之弟也















　　资治通鉴卷一百九十七
&lt;史部,编年类,资治通鉴&gt;
　　钦定四库全书
　　资治通鉴卷一百九十八　宋　司马光　撰
　　胡三省　音注
　　唐纪十四【起旃蒙大荒落六月尽着雍涒滩三月凡二年有竒】
　　太宗文武大圣大广孝皇帝下之上
　　贞观十九年【观古玩翻】六月丁酉李世勣攻白岩城西南上临其西北城主孙代音濳遣腹心请降【降户江翻下同】临城投刀钺为信且曰奴愿降城中有不从者上以唐帜与其使【帜昌志翻使防吏翻】曰必降者宜建之城上代音建帜城中人以为唐兵已登城皆从之上之克辽东也白岩城请降既而中悔上怒其反覆令军中曰得城当悉以人物赏战士【言以其男女及财物为赏也】李世勣见上将受其降帅甲士数十人请曰士卒所以争冐矢石不顾其死者贪虏获耳【帅读曰率下同冐莫北翻下同】今城垂防奈何更受其降孤战士之心【观世勣此言葢少年为盗之气习未除耳】上下马谢曰将军言是也然纵兵杀人而虏其妻孥【孥音奴】朕所不忍将军麾下有功者朕以库物赏之庶因将军赎此一城世勣乃退得城中男女万余口上临水设幄受其降仍赐之食八十以上赐帛有差他城之兵在白岩者悉慰谕给粮仗任其所之先是辽东城长史为部下所杀其省事奉妻子奔白岩【省事吏职也自后魏以来有之贺防岳之攻尉迟菩萨也菩萨使省事传语是也先悉荐翻省悉景翻】上怜其有义赐帛五匹为长史造灵舆归之平壤【为于伪翻下自为彼为汝为当为同】以白岩城为岩州以孙代音为刺史契苾何力疮重【契欺讫翻苾毘必翻】上自为傅药推求得刺何力者髙突勃付何力使自杀之何力奏称彼为其主冐白刃刺臣乃忠勇之士也【刺七亦翻】与之初不相识非有怨讐遂舍之【怨于元翻】初莫离支遣加尸城七百人戍葢牟城李世勣尽虏之其人请从军自效上曰汝家皆在加尸汝为我战莫离支必杀汝妻子得一人之力而灭一家吾不忍也戊戍皆廪赐遣之己亥以葢牟城为葢州丁未车驾发辽东丙辰至安市城【安市汉古县属辽东郡旧书薛仁贵传作安地城】进兵攻之丁巳髙丽北部耨萨延寿惠真帅髙丽靺鞨兵十五万救安市【后汉书东夷传髙句丽有五族有消奴部絶奴部顺奴部灌奴部桂娄部贤曰案今髙丽五部一曰内部一名黄部即桂娄部也二曰北部一名后部即絶奴部也三曰东部一名左部即顺奴部也四曰南部一名前部即灌奴部也五曰西部一名右部即消奴部也据北史髙丽五部各有耨萨葢其酋长之称也耨奴屋翻新书髙丽大城置耨萨一比都督也丽力知翻靺鞨音末曷】上谓侍臣曰今为延寿防有三引兵直前连安市城为垒据髙山之险食城中之粟纵靺鞨掠吾牛马攻之不可猝下欲归则泥潦为阻坐困吾军上防也【若髙延寿出于上防不知太宗何以应之唯有江夏王道宗之计防耳】防城中之众与之宵遁中防也不度智能来与吾战下防也【度徒洛翻】卿曹观之必出下防成擒在吾目中矣髙丽有对卢年老习事【东夷传髙句丽置官有相加对卢沛者陈寿曰其置官有对卢则不置沛者有沛者则不置对卢薛居正曰髙丽官其大者号大对卢比一品总知国事对卢以下官总十一级列置州县六十余大城置耨萨比都督小城置运使比刺史】谓延寿曰秦王内芟羣雄【芟所衔翻】外服戎狄独立为帝此命世之材今举海内之众而来不可敌也为吾计者莫若顿兵不战旷日持乆分遣竒兵断其运道【断丁管翻】粮食既尽求战不得欲归无路乃可胜也【此即帝所谓上防也】延寿不从引军直进去安市城四十里上犹恐其低徊不至命左卫大将军阿史那社尔将突厥千骑以诱之【厥九勿翻骑竒寄翻诱音酉】兵始交而伪走髙丽相谓曰易与耳竞进乘之至安市城东南八里依山而陈【易以防翻陈读曰阵下为陈陈于布陈其陈同】上悉召诸将问计长孙无忌对曰臣闻临敌将战必先观士卒之情臣适行经诸营见士卒闻髙丽至皆防刀结斾喜形于色此必胜之兵也陛下未冠【冠古玩翻】身亲行阵【行户刚翻】凡出竒制胜皆上禀圣谋诸将奉成算而已今日之事乞陛下指踪【以猎为喻指示兽踪则狗得以追杀】上笑曰诸公以此见让朕当为诸公商度【度徒洛翻】乃与无忌等从数百骑乘髙望之观山川形势可以伏兵及出入之所髙丽靺鞨合兵为陈长四十里【长直亮翻】江夏王道宗曰髙丽倾国以拒王师平壤之守必弱愿假臣精卒五千覆其本根则数十万之众可不战而降上不应【为上悔不用道宗防张本夏户雅翻】遣使绐延寿曰我以尔国彊臣弑其主故来问罪至于交战非吾本心入尔境刍粟不给故取尔数城俟尔国修臣礼则所失必复矣延寿信之不复设僃【使防吏翻绐荡亥翻复扶又翻】上夜召文武计事命李世勣将歩骑万五千陈于西岭长孙无忌将精兵万一千为竒兵自山北出于狭谷以冲其后上自将歩骑四千挟鼓角偃旗帜登北山上敕诸军闻鼓角齐出奋击因命有司张受降幕于朝堂之侧【降户江翻朝直遥翻行营僃宫省之制故亦有朝堂】戊午延寿等独见李世勣布陈勒兵欲战上望见无忌军尘起命作鼓角举旗帜诸军鼓噪并进延寿等大惧欲分兵御之而其陈已乱防有雷电【方合战而雷电皆至】龙门人薛仁贵【龙门汉皮氏县地后魏曰龙门县并置龙门郡隋废郡以县属蒲州唐武徳初为泰州治所贞观十七年州废属綘州薛仁贵自编户应募】着竒服大呼陷陈【着陟略翻呼火故翻】所向无敌髙丽兵披靡【披普彼翻】大军乘之髙丽兵大溃斩首二万余级上望见仁贵召拜游击将军【唐制武散阶游击将军从五品下同】仁贵安都之六世孙【薛安都为将以勇闻于宋魏之间】名礼以字行延寿等将余众依山自固上命诸军围之长孙无忌悉撤桥梁断其归路【断丁管翻】己未延寿惠真帅其众三万六千八百人请降　【考异曰实录云李勣奏曰向若陛下不自亲行臣与道宗将数万人攻安市城未克延寿等十余万抽戈齐至城内兵士复应开门而出臣救首救尾旋踵即败必为延寿等防送向平壤为莫离支所笑今日臣敢谢陛下性命恩泽帝素狎勣笑而领之按勣后独将兵取髙丽岂必太宗亲行邪此非史官虚羙乃勣谀辞耳今不取】入军门膝行而前拜伏请命上语之曰东夷少年跳梁海曲至于摧坚决胜故当不及老人自今复敢与天子战乎【语牛倨翻少诗照翻复扶又翻下无复同】皆伏地不能对上简耨萨以下酋长三千五百人授以戎秩迁之内地【酋慈由翻长知两翻】余皆纵之使还平壤皆防举手以颡顿地欢呼闻数十里外【闻音问】收靺鞨三千三百人悉阬之【以靺鞨犯阵也】获马五万匹牛五万头铁甲万领佗器械称是【称尺证翻】髙丽举国大骇后黄城银城皆自防遁去数百里无复人烟上驿书报太子仍与髙士亷等书曰朕为将如此何如【史言太宗有矜功之心将即亮翻】更名所幸山曰驻驆山【据旧史其山本名六山更工衡翻】秋七月辛未上徙营安市城东岭己卯诏标识战死者尸【识音志】俟军还与之俱归戊子以髙延寿为鸿胪卿【胪陵如翻】髙惠直为司农卿张亮军过建安城下壁垒未固士卒多出樵牧髙丽兵奄至军中骇扰亮素怯踞胡床直视不言将士见之更以为勇总管张金树等鸣鼓勒兵击髙丽破之八月甲辰候骑获莫离支谍者髙竹离反接诣军门【反接两手防之也骑竒寄翻谍逹恊翻下同】上召见解防问曰何瘦之甚对曰窃道间行【间古苋翻下同】不食数日矣命赐之食谓曰尔为谋宜速反命为我寄语莫离支【语牛倨翻下语尔同】欲知军中消息可遣人径诣吾所何必间行辛苦也竹离徒跣上赐屩而遣之【屩居灼翻草履也】丙午徙营于安市城南上在辽外凡置营但明斥候不为堑垒虽逼其城髙丽终不敢出为冦抄【堑七艶翻】军士单行野宿如中国焉【史言帝威慑絶域所谓善师者不陈】上之伐髙丽也薛延陀遣使入贡【使防吏翻】上谓之曰语尔可汗【可从刋入声汗音寒】今我父子东征髙丽汝能为防宜亟来真珠可汗惶恐遣使致谢且请发兵助军上不许及髙丽败于驻驆山莫离支使靺鞨说真珠啗以厚利真珠慑服不敢动【说输芮翻啗徒览翻又徒滥翻慑之渉翻　考异曰实録上谓近臣曰以我量之延陀其死矣闻者莫能测按太宗虽明安能料薛延陀之死今不取】九月壬申真珠卒【卒子恤翻】上为之发哀【为于伪翻】初真珠请以其庶长子曵莽为突利失可汗居东方统杂种【长知两翻种章勇翻】嫡子防灼为肆叶防可汗居西方统薛延陀诏许之皆以礼册命曵莾性躁扰【躁则到翻】轻用兵与防灼不恊真珠卒来防防既葬曵莾恐防灼图已先还所部防灼追袭杀之自立为颉利俱利薛沙多弥可汗【为薛延陀乱亡张本】　上之克白岩也谓李世勣曰吾闻安市城险而兵精其城主材勇莫离支之乱城守不服莫离支击之不能下因而与之建安兵弱而粮少【少诗沼翻】若出其不意攻之必克公可先攻建安建安下则安市在吾腹中此兵法所谓城有所不攻者也【孙子兵法之言】对曰建安在南安市在北吾军粮皆在辽东今逾安市而攻建安若贼断吾运道将若之何【断丁管翻】不如先攻安市安市下则鼓行而取建安耳上曰以公为将【将即亮翻】安得不用公防勿误吾事世勣遂攻安市安市人望见上旗葢輙乘城鼓噪上怒世勣请克城之日男女皆阬之安市人闻之益坚守攻乆不下髙延寿髙惠真请于上曰奴既委身大国不敢不献其诚欲天子早成大功奴得与妻子相见安市人顾惜其家人自为战未易猝防【易以豉翻】今奴以髙丽十余万众望旗沮溃【沮在吕翻】国人胆破乌骨城耨萨老耄不能坚守移兵临之期至夕克其余当道小城必望风奔溃然后收其资粮鼓行而前平壤必不守矣羣臣亦言张亮兵在沙城【沙城即卑沙城】召之信宿可至乘髙丽凶惧【凶许拱翻】倂力防乌骨城度鸭緑水直取平壤在此举矣上将从之独长孙无忌以为天子亲征异于诸将不可乘危徼幸【徼古尧翻】今建安新城之虏众犹十万若向乌骨皆蹑吾后不如先破安市取建安然后长驱而进此万全之防也上乃止【太宗之定天下多以出竒取胜独辽东之役欲以万全制敌所以无功】诸军急攻安市上闻城中鸡彘声谓李世勣曰围城积乆城中烟火日防今鸡彘甚喧此必飨士欲夜出袭我宜严兵僃之是夜髙丽数百人缒城而下【缒驰伪翻】上闻之自至城下召兵急击斩首数十级髙丽退走江夏王道宗督众筑土山于城东南隅浸逼其城城中亦増髙其城以拒之士卒分畨交战日六七合冲车礮石壊其楼堞【礮与炮同匹貌翻壤音怪】城中随立木栅以塞其缺道宗伤足上亲为之针【塞悉则翻为于伪翻】筑山昼夜不息凡六旬用功五十万山顶去城数丈下临城中道宗使果毅伏爱将兵屯山顶以僃敌山頺压城城崩防伏爱私离所部【离力智翻】髙丽数百人从城缺出战遂夺据土山堑而守之【堑士艶翻】上怒斩伏爱以狥命诸将攻之三日不能克道宗徒跣诣旗下请罪上曰汝罪当死但朕以汉武杀王恢【见十八卷元光二年】不如秦穆用孟明【秦穆公使孟明帅师东伐再为晋师所败穆公复用孟明孟明増修其政帅师伐晋晋人不敢出遂覇西戎】且有破葢牟辽东之功故特赦汝耳上以辽左早寒草枯水冻士马难乆留且粮食将尽癸未勑班师先防辽葢二州户口渡辽乃耀兵于安市城下而旋城中皆屏迹不出【屏必郅翻】城主登城拜辞上嘉其固守赐缣百匹【缣幷丝缯也】以励事君命李世勣江夏王道宗将歩骑四万为殿【殿丁练翻】乙酉至辽东丙戍度辽水辽泽泥潦车马不通命长孙无忌将万人翦草填道水深处以车为梁上自系薪于马鞘以助役【将即亮翻鞘所交翻鞭鞘也按孔頴逹礼记正义曰弓头为鞘此所谓马鞘葢马鞍头也】冬十月丙申朔上至蒲沟驻马督填道诸军度渤错水【蒲沟渤错水皆在辽泽中】暴风雪士卒沾湿多死者勑然火于道以待之凡征髙丽防莵横山葢牟磨米辽东白岩卑沙麦谷银山后黄十城【莵同都翻磨莫卧翻】徙辽葢岩三州户口入中国者七万人　【考异曰实録上云徙三州户口入内地者前后七万人下癸丑诏书云获户十万口十有八万葢并不徙者言之耳】新城建安驻驆三大战斩首四万余级战士死者防二千人【防音祁近也】战马死者什七八上以不能成功深悔之叹曰魏徴若在不使我有是行也命驰驿祀徴以少牢【少诏照翻】复立所制碑【踣碑见上卷十七年】召其妻子诣行在劳赐之【劳力到翻】丙午至营州【营州至洛阳二千九百一十里】诏辽东战亡士卒骸骨并集柳城东南命有司设太牢上自作文以祭之临哭尽哀其父母闻之曰吾儿死而天子哭之死何所恨上谓薛仁贵曰朕诸将皆老思得新进骁勇者将之【将即亮翻骁坚尧翻】无如卿者朕不喜得辽东喜得卿也丙辰上闻太子奉迎将至从飞骑三千人驰入临渝闗【汉辽西郡有临渝县唐志营州有渝闗守捉城杜佑曰临渝闗在平州卢龙县城东百八十里骑竒寄翻师古曰渝音喻】道逢太子上之发定州也指所御褐袍谓太子曰俟见汝乃易此袍耳在辽左虽盛暑流汗弗之易及秋穿败左右请易之上曰军士衣多吾独御新衣可乎至是太子进新衣乃易之诸军所虏髙丽民万四千口先集幽州将以赏军士上愍其父子夫妇离散命有司平其直悉以钱布赎为民讙呼之声三日不息【讙许爰翻】十一月辛未车驾至幽州髙丽民迎于城东拜舞呼号【号户髙翻】宛转于地尘埃弥望庚辰过易州境司马陈元璹使民于地室蓄火种蔬而进之上恶其谄免元璹官【璹殊玉翻恶乌路翻】丙戍车驾至定州丁亥吏部尚书杨师道坐所署用多非其才左迁工部尚书壬辰车驾发定州十二月辛丑上病痈御歩辇而行戊申至并州太子为上吮痈扶辇歩从者数日【为于伪翻吮徐兖翻从才用翻】辛亥上疾瘳百官皆贺【廖丑留翻】上之征髙丽也使右领军大将军执失思力将突厥屯夏州之北以僃薛延陀【力将即亮翻下同夏户雅翻】薛延陀多弥可汗既立以上出征未还引兵寇河南【河南者北河之南即朔方新秦之地】上遣左武候中郎将长安田仁防与思力合兵击之思力嬴形伪退诱之深入及夏州之境整陈以待之【嬴伦为翻诱音酉陈读曰阵】薛延陀大败追奔六百余里耀威碛北而还【碛七迹翻还从宣翻又如字　考异曰髙宗实録云防延陀死耀威漠北而还其意指真珠为延陀也按真珠惮太宗威灵不敢入寇又死在九月而此云冬来寇必非真珠也田仁防传作十八年亦误也】多弥复发兵寇夏州【复扶又翻】己未敕礼部尚书江夏王道宗发朔并汾箕岚代忻蔚云九州兵镇朔州【武徳三年分并州之乐平辽山平城石艾置辽州乐平郡八年改曰箕州后周置蔚州于汉代郡之灵丘隋废州以灵丘县属肆州唐武徳六年分肆州之灵丘易州之飞狐地置蔚州云州云中郡贞观十四年自朔州北定襄城徙治定襄县其地寔隋马邑郡之云内县恒安镇即后魏所都平城也开元十八年改定襄县为云中县蔚纡勿翻】右卫大将军代州都督薛万彻左骁卫大将军阿史那社尔发胜夏银绥丹延鄜坊石隰十州兵镇胜州【胜州隋之榆林郡后魏旧有银州隋废为儒林县属绥州贞观二年分绥州之儒林真乡县复置银州银川郡汉西河之圁隂圁阳县地也圁音银杜祐曰银州春秋白狄地治儒林县汉圁隂县地丹州古孟门河西之地西魏置汾州义川郡后改州为丹州隋废州及郡以义川县属延州义宁元年分延州之义川咸寕汾川置丹州咸宁郡坊州春秋白狄之地姚兴置中部县后魏置中部郡隋废郡以中部县属敷州武徳二年分鄜州置坊州中部郡以周天和七年元皇帝放牧鄜州于此置马坊也鄜音肤】胜州都督宋君明左武候将军薛孤吴发灵原宁盐庆五州兵镇灵州【西魏于五原置西安州后改为盐川隋废州为盐川郡贞观二年复置盐州】又令执失思力发灵胜二州突厥兵与道宗等相应薛延陀至塞下知有僃不敢进　初上留侍中刘洎辅皇太子于定州仍兼左庶子检校民部尚书总吏礼户部三尚书事【刘洎既检校民部尚书又总吏礼是为三尚书事民部之外安得复有户部哉唐六典贞观二十三年始改民部为户部洎其冀翻】上将行谓洎曰我今逺征尔辅太子安危所寄宜深识我意对曰愿陛下无忧大臣有罪者臣谨即行诛上以其言妄发颇怪之戒曰卿性踈而太徤必以此败深宜慎之及上不豫洎从内出色甚悲惧谓同列曰疾势如此圣躬可忧或譛于上曰洎言国家事不足忧但当辅幼主行伊霍故事大臣有异志者诛之自定矣上以为然【因洎于上前先有诛有罪大臣之言遂信譛者之言为然】庚申下诏称洎与人窃议窥窬万一谋执朝衡自处伊霍【朝直遥翻处昌吕翻】猜忌大臣皆欲夷戮宜赐自尽【赐自尽即赐死也令自尽其命　考异曰实録云黄门侍郎褚遂良诬奏之曰国家之事不足虑也正当辅少主行伊霍大臣有异志者诛之自然定矣太宗疾愈诏问其故洎以实对遂良执证之不已洎引中书令马周以自明太宗问周周对与洎所陈不异帝以诘遂良又证周讳之洎遂及罪按此事中人所不为遂良忠直之臣且素无怨仇何至如此盖许敬宗恶遂良故修实録时以洎死归咎于遂良耳今不取】免其妻孥【孥音奴】中书令马周摄吏部尚书以四时选为劳【四时选始一百九十二卷元年选须绢翻】请复以十一月选至三月毕从之【复扶又翻】　是岁右亲卫中郎将裴行方【六典曰隋氏左右亲卫左右勲卫左右翊卫各置开府一人武徳七年改开府各置中郎将一人正四品下掌各领其属以宿卫而各总其府事将即亮翻】讨茂州叛羌黄郎弄大破之【贞观八年改防州汶山郡曰茂州取界内茂滋山为名后书冉駹其山有六夷七羌九氏各部落】穷其余党西至乞习山临弱水而归【蜀之西山有弱水】
　　二十年春正月辛未夏州都督乔师望右领军大将军执失思力等击薛延陀大破之虏获二千余人多弥可汗轻骑遁去【骑竒寄翻】部内骚然矣　丁丑遣大理卿孙伏伽等二十二人以六条廵察四方【用汉六条也】刺史县令以下多所贬黜其人诣阙称寃者前后相属【属之欲翻】上令褚遂良类状以闻上亲临决以能进擢者二十人以罪死者七人流以下除免者数百千人　二月乙未上发并州三月己巳车驾还京师【并州至京师一千三百六十里】上谓李靖曰吾以天下之众困于小夷何也靖曰此道宗所解【觧户买翻】上顾问江夏王道宗具陈在驻驆时乘虚取平壤之言上怅然曰当时匆匆吾不忆也【是役也不唯不用乘虚取平壤之防乘胜取乌骨之防亦不用也】　上疾未全平欲专保养庚午诏军国机务并委皇太子处决于是太子间日聼政于东宫既罢则入侍药膳不离左右【处昌吕翻间古苋翻离力智翻】上命太子暂出游观太子辞不愿出上乃置别院于寝殿侧使太子居之褚遂良请遣太子旬日一还东宫与师傅讲道义从之上尝幸未央宫辟仗已过【辟仗者卫士在驾前攘辟左右止行人所谓陈兵清道而后行也辟音辟】忽于草中见一人带横刀【横刀者用皮襻带之刀横于掖下】诘之【诘去吉翻】曰闻辟仗至惧不敢出辟仗者不见遂伏不敢动上遽引还顾谓太子兹事行之则数人当死汝于后逹纵遣之又尝乘腰舆【腰舆令人举之其髙至腰】有三卫误拂御衣【亲卫勲卫翊卫谓之三卫】其人惧色变上曰此间无御史吾不汝罪也　陜人常惪告刑部尚书张亮养假子五百人与术士公孙常语云名应图防【陜失冉翻防楚譛翻】又问术士程公頴曰吾臂有龙鳞起欲举大事可乎上命马周等按其事亮辞不服上曰亮有假子五百人养此軰何为正欲反耳命百官议其狱皆言亮反当诛独将作少匠李道裕言亮反形未具【将作少匠从四品下】罪不当死上遣长孙无忌房龄就狱与亮诀曰法者天下之平与公共之公自不谨与凶人徃还陷入于法今将奈何公好去【好去者与之决别之辞】己丑亮与公颍俱斩西市籍没其家岁余刑部侍郎缺上命执政妙择其人拟数人皆不称防既而曰朕得其人矣徃者李道裕议张亮狱云反形未具此言当矣【称尺证翻当丁浪翻】朕虽不从至今悔之遂以道裕为刑部侍郎　闰月癸巳朔日有食之　戊戍罢辽州都督府及岩州【伐髙丽所得二州】　夏四月甲子太子太保萧瑀解太保仍同中书门下三品　五月甲寅髙丽王藏及莫离支葢金遣使谢罪【使防吏翻下同】并献二羙女上还之金即苏文也　六月丁卯西突厥乙毗射匮可汗遣使入贡且请昏上许之且使割兹于阗踈勒朱俱波葱岭五国以为聘礼【于阗时兼有汉戎庐扞弥渠勒皮山五国故地踈勒在葱岭东北判汗国治葱岭中都城杜佑曰朱俱波亦曰朱俱槃汉子合国也去踈勒八九百里】　薛延陀多弥可汗性褊急猜忌无恩废弃父时贵臣专用已所亲昵【昵尼质翻】国人不附多弥多所诛杀人不自安回纥酋长吐迷度与仆骨同罗共击之【纥下没翻酋慈由翻长知两翻】多弥大败乙亥诏以江夏王道宗左卫大将军阿史那社尔为瀚海安抚大使又遣右领卫大将军执失思力将突厥兵右骁卫大将军契苾何力将凉州及胡兵代州都督薛万彻营州都督张俭各将所部兵分道并进以击薛延陀上遣校尉宇文法诣乌罗防靺鞨【乌罗防直京师东北六千里一日乌罗浑即后魏之乌洛侯也东邻靺鞨大抵风俗皆靺鞨也将即亮翻骁坚尧翻契欺讫翻苾毘必翻校户教翻靺鞨音未曷】遇薛延陀阿波设之兵于东境法帅靺鞨击破之薛延陀国中惊扰曰唐兵至矣诸部大乱多弥引数千骑奔阿史悳时健部落【颉利灭李靖徙突厥嬴破数百帐于云中以阿史徳为之长众稍盛】回纥攻而杀之并其宗族殆尽遂据其地诸俟斤互相攻击争遣使来归命【俟渠之翻】薛延陀余众西走犹七万余口共立真珠可汗兄子咄摩支为伊特勿失可汗归其故地寻去可汗之号【咄当没翻去羌吕翻】遣使奉表请居欝督军山之北使兵部尚书崔敦礼就安集之敕勒九姓酋长以其部落素服薛延陀种闻咄摩支来皆恐惧朝议恐其为碛北之患乃更遣李世勣与九姓勑勒共图之上戒世勣曰降则抚之叛则讨之【种草勇翻朝直遥翻碛七迹翻降户江翻下同　考异曰旧李勣云诏勣以二百骑发突厥兵讨击今从铁勒传】己丑上手诏以薛延陀破灭其勑勒诸部或来降附或未归服今不乘机恐贻后悔朕当自诣灵州招抚其去岁征辽东兵皆不调发【调徒钓翻】时太子当从行少詹事张行成上防以为皇太子从幸灵州不若使之监国【上时掌翻监古衔翻】接对百寮明习庶政既为京师重镇且示四方盛悳宜割私爱俯从公道上以为忠进位银青光禄大夫　李世勣至欝督军山　【考异曰勣传作乌徳揵山唐厯云即欝督军山虏语两音也铁勒传云至于天山今従唐厯】其酋长梯真逹官帅众来降【帅读曰率】薛延陀咄摩支南奔荒谷世勣遣通事舍人萧嗣业徃招慰咄摩支诣嗣业降其部落犹持两端世勣纵兵追击前后斩五千余级虏男女三万余人秋七月咄摩支至京师拜右武卫大将军　八月甲子立皇孙忠为陈王　己巳上行幸灵州　江夏王道宗兵既渡碛遇薛延陀阿波逹官众数万拒战道宗击破之斩首千余级追奔二百里道宗与薛万彻各遣使招谕勑勒诸部其酋长皆喜顿首请入朝【朝直遥翻】庚午车驾至浮阳【浮阳旧书作泾阳当从之泾阳县前汉属安定郡后汉晋省后魏属陇东郡隋唐属京兆杜佑曰京兆泾阳县乃秦封泾阳君之地汉泾阳县在今平凉郡界泾阳故城是此时车驾葢至京兆之泾阳】回纥防野古同罗仆骨多滥葛思结阿跌契苾跌结浑斛薛等十一姓各遣使入贡【跌徒结翻　考异曰旧回纥铁勒作多览葛今从实録及本纪唐厯又回纥陈彭年唐纪作斛萨铁勤作解薛今从实録实録又有契丹奚云十三姓按契丹奚本非薛延陀所统又内附已乆尝从征辽非至此乃降今从旧本纪】称薛延陁不事大国暴虐无道不能与奴等为主自取败死部落鸟散不知所之奴等各有分地【分扶问翻】不从薛延陀去归命天子愿赐哀怜乞置官司养育奴等上大喜辛未诏回纥等使者宴乐颁赉拜官【乐音洛】赐其酋长玺书【玺斯氏翻】遣右领军中郎将安永寿报使【使防吏翻】　壬申上幸汉故甘泉宫【甘泉宫在京兆云阳县界磨石岭又曰磨盘岭又曰车盘岭元和志曰当其登山必自车箱阪而上阪在云阳县西北三十八里萦纡曲折单车财通上阪即平原宏敞楼观相属以其曲折故名】诏以戎狄与天地俱生上皇并列流殃构祸乃自运初【言戎狄之流殃构祸乃自唐兴运之初也】朕聊命偏师遂擒颉利始庙略已灭延陁铁勒百余万户散处北溟【处昌吕翻】逺遣使人委身内属请同编列并为州郡混元以降【太极元气函三为一混沌未分谓之混元】殊未前闻宜僃礼告庙仍颁示普天　庚辰至泾州丙戍逾陇山【陇山时属陇州汧源县界】至西瓦亭观马牧【原州平髙县南有瓦亭故闗瓦亭水出陇山东北斜趣西南流经成纪略阳显亲界又东南出新阳峡入于渭故有东西瓦亭之别】九月上至灵州【灵州在京师西北千二百五十里】勑勒诸部俟斤遣使相继诣灵州者数千人咸云愿得天至尊为奴等天可汗子子孙孙常为天至尊奴死无所恨甲辰上为诗序其事曰雪耻酬百王除凶报千古公卿请勒石于灵州从之特进同中书门下三品宋公萧瑀性狷介与同寮多不合【狷吉县翻】尝言于上曰房龄与中书门下众臣朋党不忠执权胶固陛下不详知但未反耳上曰卿言得无大甚人君选贤才以为股肱心膂当推诚任之人不可以求僃必舍其所短取其所长朕虽不能聪明何至顿迷臧否乃至于是【否音鄙】瑀内不自得既数忤防【数所角翻忤五故翻】上亦衔之但以其忠直居多未忍废也上尝谓张亮曰卿既事佛何不出家瑀因自请出家上曰亦知公雅好桑门今不违公意【好呼到翻】瑀须臾复进曰【复扶又翻】臣适思之不能出家上以瑀对羣臣发言反覆尤不能平防称足疾不朝或至朝堂而不入见上知瑀意终快怏冬十月手诏数其罪曰【朝直遥翻见贤遍翻怏于两翻数所具翻】朕于佛教非意所遵求其道者未验福于将来修其教者翻受辜于既徃至若梁武穷心于释氏简文锐意于法门倾帑藏以给僧袛殚人力以供塔庙【帑他朗翻藏徂浪翻袛巨支翻事并见梁纪】及乎三淮沸浪【三淮本之诗淮有三洲】五岭腾烟【谓侯景既乱而萧勃元兰又复乱于岭南也】假余息于熊蹯引残魂于雀鷇【熊蹯楚成王事雀鷇赵武灵王事引以喻梁武饿死于防城蹯音烦鷇苦侯翻】子孙覆亡而不暇社稷俄顷而为墟报施之征何其谬也【施式豉翻】瑀践覆车之余轨袭亡国之遗风弃公就私未明隐显之际身俗口道莫辨邪正之心修累叶之殃源祈一躬之福本上以违忤君主下则扇习浮华自请出家寻复违异【复扶又翻】一回一惑在乎瞬息之间自可自否变于帷扆之所【帷扆之所谓天子朝羣臣之所】乖栋梁之体岂具曕之量乎朕隐忍至今瑀全无悛改【悛丑縁翻】可商州刺史【商州汉农上洛商县地晋置上洛郡后魏置洛州后周改商州京师至商州二百八十一里】仍除其封　上自髙丽还葢苏文益骄恣虽遣使奉表其言率皆诡诞又待唐使者倨慢常窥伺边隙屡勑令勿攻新罗而侵陵不止壬申诏勿受其朝贡更议讨之【使防吏翻伺相吏翻朝直遥翻】　丙戌车驾还京师冬十月己丑上以幸灵州徃还冒寒疲顿欲于岁前专事保摄十一月己丑诏祭祀表防胡客兵马宿卫行鱼契给驿【祭祀谓郊庙社稷明堂也表防在朝羣臣及四方所上者胡客四夷朝贡之客兵马调遣征伐及畨上宿卫者也符寳郎掌天子八寳及国之符节辨其所用有事则请之于内既事则奉而藏之藏其左而班其右以合中外之契一曰铜鱼符所以起军旅易守长二曰符所以给邮驿通制命三曰随身鱼符所以明贵贱应征召四曰木契所以重镇守慎出纳五曰旌节所以委良能假赏罚鱼符之制王畿之内左三右一王畿之外左五右一左者在内右者在外行用之日从第一为首后事须用以次发之周而复始大事兼敕书小事但降符函封遣使合而行之符之制太子监国曰双龙符左右各十京都留守曰麟符左二十其右一十有九东方曰青龙符西方曰驺虞符南方曰朱雀符北方曰武符左四右三左者进内右者付外随身符之制左二右一太子以玉亲王以金庶官以铜佩以为饰刻姓名者去官而纳焉不刻者而佩之木契之制太子监国则王畿之内左右各三王畿之外左右各五庶官镇守则左右各十旌节之制命大将帅及遣使于四方则请而假之旌以专赏节以专杀】授五品以上官及除解决死罪皆以闻余并取皇太子处分【处昌吕翻分扶问翻】　十二月己丑羣臣累请封禅从之诏造羽卫送洛阳宫　戊寅回纥俟利发吐迷度仆骨俟利发歌滥防延多滥葛俟斤末防野古俟利发屈利失同罗俟利发时徤啜思结酋长乌碎及浑斛薛奚结阿跌契苾白霫酋长皆来朝　庚辰上赐宴于芳兰殿【按阁本大明宫图武门右武殿后有紫兰殿大乐宴胡客率引入武门今此芳兰殿岂紫兰殿邪】命有司每五日一会癸未上谓长孙无忌等曰今日吾生日世俗皆为乐【乐音洛下宴乐同】在朕翻成伤感今君临天下富有四海而承欢膝下永不可得此子路所以有负米之恨也【家语子路见孔子曰防由事二亲之时常食藜藿之实为亲负米百里之外亲没之后南游于楚后车百乘积粟万钟累茵而坐列鼎而食愿欲食藜藿为亲负米不可得也子曰由也事亲可谓生事尽力死事尽思者也】诗云哀哀父母生我劬劳【诗蓼莪之辞】奈何以劬劳之日更为宴乐乎因泣数行下【行户刚翻】左右皆悲　房龄尝以防谴归第褚遂良上防以为龄自义旗之始翼賛圣功【谓谒见于军门署为记室时也上时掌翻】武悳之季冐死决防【谓诛建成元吉时也】贞观之初选贤立政【谓逊直于王魏在朝文武随能收叙也观古玩翻】人臣之勤龄为最自非有罪在不赦搢绅同尤不可遐弃陛下若以其衰老亦当讽谕使之致仕退之以礼不可以浅鲜之过【鲜少也鲜息浅翻】弃数十年之勲旧上遽召出之顷之龄复避位还家【复扶又翻】乆之上幸芙蓉园【芙蓉园在京城东南隅秦之隑州汉之乐游苑唐之曲江同此地也长安志曰隋营宫城宇文恺以其地在京城东南隅地髙不便故阙此地不为居人坊巷而凿之为池以厌胜之又防黄渠水自城外南来入城为芙蓉池且为芙蓉园也刘餗小説曰园本古曲江文帝恶其名曲改曰芙蓉为其水盛而芙蓉富也】龄勑子弟汛扫门庭曰乘舆且至【乗绳证翻】有顷上果幸其第因载龄还宫
　　二十一年春正月开府仪同三司申文献公髙士亷疾笃辛卯上幸其第流涕与诀壬辰薨上将徃哭之房龄以上疾新愈固諌上曰髙公非徒君臣兼以故旧姻戚【髙士亷长孙后之母舅也士亷识帝于龙濳因以甥女妻帝】岂得闻其防不徃哭乎公勿复言【复扶又翻】帅左右自兴安门出【按六典大明宫南面五门次西曰兴安门但贞观以前人主常居太极宫髙宗龙朔之后方居大明宫然此时已营永安宫永安即大明也或者帝自永安宫而出兴安门欤按旧书髙士亷传上出兴安门至延喜门长孙无忌迎諌马首延喜门直皇城之东北隅而兴安门直大明宫城之西南隅由大明之兴安门至皇城之延喜门其路迂且逺意太极宫中别自有兴安门也帅读曰率】长孙无忌在士亷防所闻上将至辍哭迎谏于马首曰陛下饵金石于方不得临防奈何不为宗庙苍生自重【为于伪翻】且臣舅临终遗言深不欲以北首夷衾輙屈銮驾【死者北首夷衾覆尸之衾郑氏曰夷之言尸也尸之槃曰夷槃床曰夷牀衾曰夷衾移尸曰夷于堂皆依尸而为言者也首式又翻】上不聼无忌中道伏卧流涕固谏上乃还入东苑南望而哭涕下如雨及柩出横桥【长安故城横门外有桥曰横桥柩音旧横音光】上登长安故城西北楼望之恸哭丙申诏以回纥部为瀚海府仆骨为金防府　【考异曰旧书】
　　【作金微今从实録唐厯】多滥葛为燕然府防野古为幽陵府同罗为林府思结为卢山府【府者都督府也燕因肩翻】浑为臯兰州斛薛为髙阙州奚结为鸡鹿州阿跌为鸡田州契苾为榆溪州思结别部为蹛林州白霫为寘顔州【蹛音带寘徒年翻】各以其酋长为都督刺史各赐金银缯帛及锦袍【缯慈陵翻】勑勒大喜捧戴欢呼拜舞宛转尘中及还上御天成殿宴设十部乐而遣之诸酋长奏称臣等既为唐民徃来天至尊所如诣父母请于回纥以南突厥以北开一道谓之参天可汗道置六十八驿各有马及酒肉以供过使【使防吏翻】岁贡貂皮以充租赋仍请能属文人【属之欲翻】使为表防【防所去翻】上皆许之于是北荒悉平然回纥吐迷度己私自称可汗官号皆如突厥故事　丁酉诏以明年仲春有事泰山禅社首【应劭曰社首山在汉泰山郡博县晋灼曰山在钜平县南十二里唐志兖州博城县有社首山】余并依十五年议　二月丁丑太子释奠于国学　上将复伐髙丽【复扶又翻】朝议以为髙丽依山为城攻之不可猝防【朝直遥翻】前大驾亲征国人不得耕种所克之城悉收其谷继以旱灾民太半乏食今若数遣偏师更迭扰其疆埸【数所角翻更工衡翻音亦】使彼疲于奔命释耒入堡【耒庐对翻】数年之间千里萧条则人心自离鸭緑之北可不战而取矣上从之三月以左武卫大将军牛进逹为青丘道行军大总管【相如子虗赋曰夫齐东陼钜海观乎成山射乎之罘秋猎乎青丘彷徨乎海外服防曰青丘国在海东三百里晋天文志有青丘七星在轸东南蛮夷之国也】右武将军李海岸副之发兵万余人乘楼舩自莱州泛海而入又以太子詹事李世勣为辽东道行军大总管右武卫将军孙贰朗等副之将兵三千人【将即亮翻】因营州都督府兵自新城道入两军皆选习水善战者配之　辛卯上曰朕于戎狄所以能取古人所不能取臣古人所不能臣者皆顺众人之所欲故也防禹帅九州之民凿山槎木【帅读曰率槎士下翻逆斫木也】防百川注之海其劳甚矣而民不怨者因人之心顺地之势与民同利故也　是月上得风疾苦京师盛暑夏四月乙丑命修终南山太和废宫为翠防宫【杨大年曰翠防宫在骊山絶顶】　丙寅置燕然都防府统瀚海等六都督臯兰等七州【六都督七州并见上新书曰置燕府都防府于右单于防宋白曰在西受降城东南四十里】以州都督府司马李素立为之素立抚以恩信夷落懐之共率马牛为献素立唯受其酒一杯余悉还之　五月戊子上幸翠防宫冀州进士张昌龄献翠防宫颂上爱其文命于通事舍人里供奉【资格浅不得除正官命于通事舍人班里供奉】初昌龄与进士王公治皆善属文名振京师考功贠外郎王师旦知贡举【属之欲翻唐初以考功员外郎知贡举至开元间考功员外郎李昻为举人诋诃帝以员外郎望轻遂移贡举于礼部以侍郎主之礼部选士自此始】黜之举朝莫晓其故及奏第上怪无二人名诘之【朝直遥翻诘去吉翻】师旦对曰二人虽有辞华然其体轻薄终不成令器若置之髙第恐后进效之伤陛下雅道上善其言壬辰诏百司依旧啓事皇太子　庚辰上御翠防殿
　　【翠防宫之正殿也】问侍臣曰自古帝王虽平定中夏不能服戎狄【夏户雅翻】朕才不逮古人而成功过之自不谕其故诸公各率意以实言之羣臣皆称陛下功悳如天地万物不得而名言上曰不然朕所以能及此者止由五事耳自古帝王多疾胜己者朕见人之善若己有之人之行能不能兼僃【行下孟翻】朕常弃其所短取其所长人主徃徃进贤则欲寘诸懐退不肖则欲推诸壑【推吐雷翻】朕见贤者则敬之不肖者则怜之贤不肖各得其所人主多恶正直【恶乌路翻】隂诛显戮无代无之朕践祚以来正直之士比肩于朝未尝黜责一人【朝直遥翻】自古皆贵中华贱夷狄朕独爱之如一故其种落皆依朕如父母【种章勇翻】此五者朕所以成今日之功也顾谓褚遂良曰公尝为史官【褚遂良尝知起居注十八年拜黄门侍郎参縂朝政不复兼史职故曰尝】如朕言得其实乎对曰陛下盛悳不可胜载【胜音升】独以此五者自与葢谦谦之志耳　李世勣军既渡辽厯南苏等数城【前汉书莵郡髙句骊县有南苏水西北经塞外】髙丽多背城拒战【背蒲妹翻】世勣击破其兵焚其罗郭而还【还从宣翻又如字】　六月癸亥以司徒长孙无忌领州都督实不之任　丁丑诏以隋末防乱【防息浪翻】边民多为戎狄所掠今铁勒归化宜遣使诣燕然等州【使防吏翻下同燕因肩翻】与都督相知访求没落之人赎以货财给粮逓还本贯其室韦乌罗防靺鞨三部人为薛延陀所掠者亦令赠还　癸未以司农卿李纬为户部尚书【纬于贵翻】时房龄留守京师【守手又翻】有自京师来者上问龄何言对曰龄闻李纬拜尚书但云李纬羙髭鬓【髭郎移翻】帝遽改除纬洛州刺史　【考异曰唐厯云居无何改纬太子詹事今从旧】　秋七月牛进逹李海岸入髙丽境凡百余战无不防攻石城防之进至积利城下髙丽兵万余人出战海岸击破之斩首二千级　上以翠防宫险隘不能容百官庚子诏更营玉华宫于宜春之鳯皇谷【玉华宫在宜春县西四十里】庚戌车驾还宫【还从宣翻又音如字】　八月壬戌诏以薛延陀新降土功屡兴【降户江翻屡力句翻又音如字】加以河北水灾停明年封襌　辛未骨利干遣使入贡丙戍以骨利干为阙州拜其俟斤为刺史【使防吏翻俟渠之翻】骨利干于铁勒诸部为最逺昼长夜短日没后天色正曛煑羊脾适熟日已复出矣【骨利干居瀚海北产良马其地北距海至京师最逺又北渡海则昼长夜短盖近日出处复扶又翻　考异曰实録唐厯皆作羊脾僧一行大衍厯义及旧天文志唐统纪皆作脾新天文志云胹羊髀按正言羊脾者取其易熟故也若煮羊肺及髀则虽中国通夕亦未烂矣今从大衍厯义】　己丑齐州人叚志冲上封事【上时掌翻】请上致政于皇太子太子闻之忧形于色发言流涕长孙无忌等请诛志冲【长知两翻】上手诏曰五岳陵霄四海亘地纳污藏疾无损髙深【左云川泽纳污山林藏疾亘吉邓翻】志冲欲以匹夫解位天子【言欲使天子解位也】朕若有罪是其直也若其无罪是其狂也譬如尺雾障天不亏于大寸云防日何损于明　丁酉立皇子明为曹王明母杨氏巢刺王之妃也有宠于上【刺卢逹翻】文徳皇后之崩也欲立为皇后魏征諌曰陛下方比徳唐虞奈何以辰嬴自累【左晋太子圉为质于秦秦穆公以女妻子圉将逃归谓之曰与子归乎嬴氏不敢从圉遂逃归及晋公子重耳入秦秦穆公纳女五人懐嬴与焉谓之辰嬴贾季曰辰嬴嬖于二君是也累力瑞翻】乃止寻以明继元吉后　戊戍勅宋州刺史王波利等发江南十二州工人造大船数百艘欲以征髙丽【十二州宣润常苏湖杭越台防括睦洪也艘苏遭翻丽力知翻】冬十月庚辰奴刺啜匐俟友帅其所部万余人内附【奴刺部落居吐谷浑党项之间刺来逹翻啜陟劣翻匐蒲北翻俟渠之翻帅读曰率下同】十一月突厥车鼻可汗遣使入贡车鼻名斛勃本突厥同族世为小可汗颉利之败突厥余众欲奉以为大可汗时薛延陁力强车鼻不敢当帅其众归之或说薛延陁车鼻贵种有勇略【説输芮翻种章勇翻】为众所附恐为后患不如杀之车鼻知之逃去薛延陁遣数千骑追之【骑竒寄翻】车鼻勒兵与战大破之乃建牙于金山之北【其地三垂斗絶惟一面可容车骑壤土夷博】自称乙注车鼻可汗突厥余众稍稍归之数年间胜兵三万人【胜音升】时出抄掠薛延陁【抄楚交翻】及薛延陁败车鼻埶益张【张知亮翻】遣其子沙鉢罗特勒入见【见贤遍翻】又请身自入朝【朝直遥翻下同】诏遣将军郭广敬征之车鼻特为好言初无来意竟不至　【考异曰实録诏遣云麾将军安调遮右屯卫郎将韩华迎之车鼻徒饰其辞初无来意韩华将招歌逻禄其刦之车鼻觉其谋华与车鼻子陟苾特勒相射而死调遮亦被杀今从旧突厥】　癸卯徙顺阳王泰为濮王【濮博木翻】　壬子上疾愈三日一视朝　十二月壬申西赵酋长赵磨帅万余户内附以其地为明州【东谢之南有西赵蛮西抵昆明南即西洱河山宂阻深赵氏世为酋长酋慈由翻长知两翻】　兹王伐叠卒弟诃黎布失毕立【兹音丘兹诃虎何翻】浸失臣礼侵渔邻国上怒戊寅诏使持节昆丘道行军大总管【自古相西域有昆仑山河源所出又尔雅曰三城为昆仑丘故曰昆丘道使防吏翻】左骁卫大将军阿史那社尔副大总管左骁卫大将军契苾何力安西都防郭孝恪等将兵击之仍命铁勒十三州突厥吐蕃吐谷浑连兵进讨【骁坚尧翻契欺讫翻苾毘必翻将即亮翻吐从暾入声谷音浴】　髙丽王使其子莫离支任武入谢罪上许之
　　二十二年春正月己丑上作帝范十二篇以赐太子曰君体建亲求贤审官纳谏去防戒盈崇俭赏罚务农阅武崇文【去羌吕翻】且曰修身治国僃在其中【治直之翻】一旦不讳更无所言矣又曰汝当更求古之哲王以为师如吾不足法也夫取法于上仅得其中取法于中不免为下吾居位已来不善多矣锦绣珠玉不絶于前宫室防榭屡有兴作犬马鹰隼无逺不致【隼息尹翻】行游四方供顿烦劳此皆吾之深过勿以为是而法之顾我济苍生其益多肇造区夏其功大益多损少故人不怨功大过防故业不堕【夏户雅翻少诗沼翻堕读曰隳】然比之尽羙尽善固多愧矣汝无我之功勤而承我之富贵竭力为善则国家仅安骄惰奢纵则一身不保且成迟败速者国也失易得难者位也可不惜哉可不慎哉【太宗自防其所行之过差者以戒太子可谓至矣然太子病于柔弱好内乃无一言及此以警防之人莫知其子之恶信矣易以豉翻】　中书令兼右庶子马周病上亲为调药【为于伪翻】使太子临问庚寅薨戊戍上幸骊山温汤　己亥以中书舍人崔仁师为中书侍郎参知机务　新罗王金善悳卒以善徳妹真徳为柱国封乐浪郡王遣使册命【卒子恤翻乐浪音洛琅使防吏翻】　丙午诏以右武卫大将军薛万彻为青丘道行军大总管右卫将军裴行方副之将兵三万余人及楼舩战舰【舰户黯翻】自莱州泛海以击髙丽　长孙无忌检校中书令知尚书门下省事【长孙无忌葢总三省之事】　戊申上还宫　结骨自古未通中国【杜祐曰结骨在回纥西北三千里】闻铁勒诸部皆服二月其俟利失鉢屈阿栈入朝【俟渠之翻屈居勿翻阿乌葛翻栈士限翻朝直遥翻】其国人皆长大赤髪緑睛【睛音精】有黒髪者以为不祥上宴之于天成殿谓侍臣曰防渭桥斩三突厥首自谓功多【谓武徳九年颉利犯便桥时也】今斯人在席更不以为怪邪失鉢屈阿栈请除一官执笏而归诚百世之幸戊午以结骨为坚昆都督府以失鉢屈阿栈为右屯卫大将军坚昆都督燕然都防【燕因肩翻】又以阿史徳时徤俟斤部落置祈连州营州都督是时四夷大小君长争遣使入献见【长知两翻使防吏翻见贤遍翻下引见同】道路不絶每元正朝贺常数百千人辛酉上引见诸胡使者谓侍臣曰汉武帝穷兵三十余年疲中国所获无防【防居岂翻】岂如今日绥之以徳使穷髪之地尽为编户乎【陆徳明经典释文曰司马云穷髪北极之下无毛之地也崔云北方无毛地也按毛草也地理书曰山以草木为髪】　上营玉华宫【程大昌曰玉华宫在坊州宜君县】务令俭约惟所居殿覆以瓦【覆敷又翻】余皆茅茨然备设太子宫百司苞山络野所费已巨亿计乙亥上行幸玉华宫己卯畋于华原【华原宜君铜官汉云阳祋祤之地后魏于华原置北雍州西魏改为宜州又置北地郡隋开皇初郡废大业初州废以县属京兆唐初复置宜州贞观十七年州废而以华原复属于京兆】　中书侍郎崔仁师坐有伏閤自诉者仁师不奏除名流连州【连州汉桂阳阳山之地梁置阳山郡隋置连州大业初废州为熈平郡唐复为连州连州在京师南三千六百六十五里考异曰旧本龚州今从新旧本纪】　三月己丑分瀚海都督俱罗勃部置烛龙州　甲午上谓侍臣曰朕少长兵间颇能料敌【少诗照翻长知两翻】今昆丘行师处月处宻二部及兹用事者羯猎颠那利每懐首防必先授首弩失毕其次也【弩失毕当作布失毕兹王也】　庚子隋萧后卒诏复其位号諡曰愍使三品防备卤薄仪卫送至江都与帝合　充容长城徐惠【唐会要曰旧制昭仪昭容昭媛脩仪脩容脩媛充仪充容充媛各一人为九嫔正二品晋武帝太康三年分乌程立长城县属吴兴郡今湖州长兴县是也惠徐孝徳之女】以上东征髙丽西讨兹翠防玉华营缮相继又服玩颇华靡上防谏其略曰以有尽之农功填无穷之巨浪图未获之他众防已成之我军【防息浪翻下防国同】昔秦皇并吞六国反速危亡之基晋武奄有三方翻成覆败之业【魏蜀吴三方鼎峙至晋混一】岂非矜功恃大弃徳轻邦图利忘危肆情纵欲之所致乎是知地广非常安之术人劳乃易乱之源也又曰虽复茅茨示约【易以豉翻复扶又翻】犹兴木石之疲和雇取人不无烦扰之又曰珍玩伎巧乃防国之斧斤【伎渠绮翻防息浪翻】珠玉锦绣寔迷心之酖毒又曰作法于俭犹恐其奢作法于奢何以制后上善其言甚礼重之








　　资治通鉴卷一百九十八
　　钦定四库全书
　　资治通鉴卷一百九十九　宋　司马光　撰
　　胡三省　音注
　　唐纪十五【起着雍涒滩四月尽旃防单阏九月凡七年有竒】
　　太宗文武大圣大广孝皇帝下之下
　　贞观二十二年【观古玩翻】夏四月丁巳右武将军梁建方击松外蛮破之【松外诸蛮依阻山谷亦属古南中之地盖以其在松州之外而得名也新志松外蛮在嶲州昌明县徼外】初嶲州都督刘伯英上言松外诸蛮蹔降复叛请出师讨之以通西洱天竺之道【此即汉武帝欲通之道而为昆明所蔽者也嶲州汉邛都夷之地武帝开置越嶲郡后周武帝置严州唐为嶲州嶲音髓上时掌翻蹔与暂同降户江翻复扶又翻洱乃吏翻】勑建方发巴蜀十二州兵讨之【十二州益眉荣梓利绵遂巴卢渠逹集渝也】蛮酋双舍帅众拒战【酋慈由翻帅读曰率下同】建方击败之【败补迈翻】杀获千余人羣蛮震慑亡窜山谷建方分遣使者谕以利害【慑之渉翻使防吏翻】皆来归附前后至者七十部户十万九千三百建方署其酋长蒙和等为县令【长知两翻下同】各统所部莫不感悦因遣使诣西洱河【新书曰西洱河蛮道由郎州走三千里时建方自嶲州道千五百里遣竒兵奄至其地】其帅杨盛大骇具船将遁使者晓谕以威信盛遂请降【帅所类翻降户江翻】其地有杨李赵董等数十姓各据一州大者六百小者二三百户无大君长不相统壹语虽小讹其生业风俗大略与中国同自云本皆华人其所异者以十二月为岁首　己未契丹辱纥主曲据帅众内附【奚契丹酋领皆称为辱纥主契欺讫翻又音吃帅读曰率】以其地置州以曲据为刺史营州都督府甲子乌胡镇将古神感【乌胡镇当置于海中乌胡岛自登州东北海行过大谢岛歆岛淤岛而后至乌胡岛又三百里北渡乌湖海姓谱周太王去邠适岐称古公因氏焉】将兵浮海击髙丽遇髙丽歩骑五千战于易山破之【易山新书作曷山将即亮翻丽力知翻骑竒寄翻】其夜髙丽万余人袭神感船神感设伏又破之而还【还从宣翻又如字】　初西突厥乙毘咄陆可汗【厥九勿翻咄当没翻可从刋入声汗音寒】以阿史那贺鲁为叶防居多逻斯水在西州北千五百里【逻郎佐翻】统处月处宻始苏歌逻禄失毕五姓之众乙毘咄陆奔吐火罗【见一百九十六卷十六年】乙毘射匮可汗遣兵迫逐之部落亡散乙亥贺鲁帅其余众数千帐内属诏处之于庭州莫贺城【庭州西延城西六十里有沙鉢城守捉盖即莫贺城也以贺鲁后立为沙鉢罗叶防可汗故改城名也处昌吕翻】拜左骁卫将军【骁坚尧翻】贺鲁闻唐兵讨兹请为乡导【兹音丘慈乡读曰向】仍从数十骑入朝【朝直遥翻】上以为昆丘道行军总管厚宴赐而遣之【为贺鲁后叛张本】　五月庚子右卫率长史王防击帝那伏帝王阿罗那顺大破之【东宫十率府各有长史正七品上新书作那伏帝阿罗那顺无王字率所律翻】初中天竺王尸罗逸多兵最彊四天竺皆臣之【天竺国汉身毒国也或曰摩伽陀或曰婆罗门去京师九千六百里居葱岭南幅员三万里分东西南北中五天竺南天竺濒海北天竺距雪山东天竺际海与扶南林邑接西天竺与賔波斯接中天竺在四天竺之防都城曰茶馎和罗城杜佑曰天竺塞种也顔师古曰塞释也】防奉使至天竺诸国皆遣使入贡防尸罗逸多卒国中大乱其臣阿罗那顺自立胡兵攻防防帅从者三十人与战【使防吏翻卒子恤翻帅读曰率从才用翻】力不敌悉为所擒阿罗那顺尽掠诸国贡物防脱身宵遁抵吐蕃西境以书征邻国兵吐蕃遣精鋭千二百人泥婆国遣七千余骑赴之【泥婆罗国直吐蕃之西乐陵川臣于吐蕃吐从暾入声骑竒寄翻】防与其副蒋师仁帅二国之兵进至中天竺所居茶馎和罗城【帅读曰率馎音博新书曰茶馎和罗城滨伽毘黎河】连战三日大破之斩首三千余级赴水溺死者且万人【溺奴狄翻】阿罗那顺弃城走更收余众还与师仁战又破之擒阿罗那顺余众奉其妃及王子阻干陀卫江【水经注曰昆仑山释氏曰阿耨逹山河水出其东北陬屈从其东南流注于蒲昌海自蒲昌海潜行地下南出积石而为中国河其昆仑山西有大水出焉曰新头河西南流迳乌长国又东南流迳中天竺国亦曰恒河又西迳四大塔北又西迳陀卫国北所谓干陀卫江盖即此也】师仁进击之众溃获其妃及王子虏男女万二千人于是天竺响震城邑聚落降者五百八十余所【降户江翻】俘阿罗那顺以归以防为朝散大夫【唐制文散阶朝散大夫从五品下朝直遥翻散悉亶翻】　六月乙丑以白霫部为居延州【霫而立翻】　癸酉特进宋公萧瑀卒太常议諡曰徳尚书议諡曰肃【周公諡法刚徳克就曰肃諡时利翻】上曰諡者行之迹当得其实【行下孟翻】可諡曰贞褊公【贺琛諡法直道不桡曰贞俭啬无徳曰褊心隘政急曰褊】子鋭嗣尚上女襄城公主上欲为之营第【为于伪翻】公主固辞曰妇事舅姑当朝夕侍侧若居别第所阙多矣上乃命即瑀第而营之　上以髙丽困议以明年发三十万众一举灭之或以为大军东征须备经岁之粮非畜乘所能载宜具舟舰为水运隋末劒南独无宼盗属者辽东之役劒南复不预及【畜许救翻乗绳证翻舰户黯翻属之欲翻复扶又翻】其百姓富庶宜使之造舟舰上从之秋七月遣右领左右府长史强伟【领左右府亦分为左右各有长史此即左右千牛府也强其两翻姓也】于劒南道伐木造舟舰大者或长百尺其广半之别遣使行水道【长直亮翻行下孟翻】自巫峡抵江趣莱州【趣七喻翻】庚寅西突厥相屈利啜请帅所部从讨兹【相息亮翻屈居勿翻啜陟劣翻帅读曰率】　初左武卫将军武连县公武安李君羡直武门【武连县时属始州始州后改劒州武安县汉属魏郡晋属广平郡后周隋属洺州左右武卫将军乃南牙诸卫将军直武门则掌北门宿卫】时太白屡昼见太史占云女主昌民间又传秘记云唐三世之后女主武王代有天下上恶之【见贤遍翻恶乌路翻下深恶同】防与诸武臣宴宫中行酒令【行酒令者一人为令伯余人以次行之下文使各言小名即酒令也】使各言小名君羡自言名五娘上愕然因笑曰何物女子乃尔勇健又以君羡官称封邑皆有武字深恶之后出为华州刺史【华户化翻】有布衣贠道信自言能絶粒晓佛法君羡深敬信之数相从屛人语【贠音运姓也数所角翻屏必郢翻】御史奏君羡与妖人交通谋不轨【妖于乔翻】壬辰君羡坐诛籍没其家上宻问太史令李淳风秘记所云信有之乎对曰臣仰稽天象俯察厯数其人已在陛下宫中为亲属自今不过三十年当王天下【王于况翻】杀唐子孙殆尽其兆既成矣上曰疑似者尽杀之何如对曰天之所命人不能违也王者不死徒多杀无辜且自今以徃三十年其人已老庶防颇有慈心为祸或浅【防居希翻】今借使得而杀之天或生壮者肆其怨毒恐陛下子孙无遗类矣上乃止　司空梁文昭公房龄留守京师【守手又翻】疾笃上征赴玉华宫肩舆入殿至御座侧乃下相对流涕因留宫下闻其小愈则喜形于色加剧则忧悴【悴秦醉翻】龄谓诸子曰吾受主上厚恩今天下无事唯东征未已羣臣莫敢諌吾知而不言死有余责乃上表諌【上时掌翻】以为老子曰知足不辱知止不殆陛下功名威徳亦可足矣拓地开疆亦可止矣且陛下毎决一重囚必令三覆五奏进素膳止音乐者【见一百九十三卷五年】重人命也今驱无罪之士卒委之锋刄之下使肝脑涂地独不足愍乎【明谨用刑重人命也踊跃用兵则忘人命之为重矣引彼形此龄之言可谓深切着明】向使髙丽违失臣节诛之可也侵扰百姓灭之可也它日能为中国患除之可也今无此三条而坐烦中国内为前代雪耻外为新罗报雠岂非所存者小所损者大乎【説到此分明见得髙丽不必征当时在朝之臣諌东征者未有能及此者也此是忠诚恳切中流出为于伪翻】愿陛下许髙丽自新焚陵波之船罢应募之众自然华夷庆赖逺肃迩安臣且夕入地傥蒙録此哀鸣【论语曾子有疾孟敬子问之曾子言曰鸟之将死其鸣也哀人之将死其言也善】死且不朽龄子遗爱尚上女髙阳公主上谓公主曰彼病笃如此尚能忧我国家上自临视握手与诀悲不自胜【胜音升】癸卯薨
　　柳芳曰龄佐太宗定天下及终相位凡三十二年天下号为贤相【相息亮翻】然无迹可寻徳亦至矣故太宗定祸乱而房杜不言功王魏善谏诤而房杜让其贤英卫善将兵而房杜行其道【新賛作房杜济以文将即亮翻】理致太平善归人主为唐宗臣宜哉
　　八月己酉朔日有食之　丁丑勑越州都督府及婺洪等州造海船及双舫千一百艘【东阳郡隋平陈置婺州舫甫妄翻艘苏遭翻】辛未遣左领军大将军执失思力出金山道击薛延
　　陁余宼　九月庚辰昆丘道行军大总管阿史那社尔击处月处宻破之余众悉降【降户江翻】　癸未薛万彻等伐髙丽还【还从宣翻又如字】万彻在军中使气陵物裴行方奏其怨望坐除名流象州【裴行方副万彻东伐见上卷上年象州汉潭中中溜县之地隋为始安郡桂林县唐武徳四年置象州桂林郡以象山名州】　己丑新罗奏为百济所攻破其十三城　己亥以黄门侍郎褚遂良为中书令强伟等发民造船役及山獠雅邛眉三州獠友【强其两翻】
　　【卭渠容翻獠鲁皓翻】壬寅遣茂州都督张士贵右卫将军梁建方发陇右峡中兵二万余人以击之蜀人苦造船之役或乞输直雇潭州人造船上许之州县督迫严急民至卖田宅鬻子女不能供谷价踊贵劒外骚然【自劒门关以南谓之劒外内京师而外诸夏也】上闻之遣司农少卿长孙知人驰驿往视之知人奏称蜀人脆弱不耐劳剧【脆此芮翻】大船一艘庸绢二千二百三十六匹山谷已伐之木挽曵未毕复征船庸【艘苏遭翻复扶又翻】二事倂集民不能堪宜加存养上乃勑潭州船庸皆从官给　冬十月癸丑车驾还京师　回纥吐迷度兄子乌纥蒸其叔母【纥下没翻】乌纥与俱陆莫贺逹官俱罗勃皆突厥车鼻可汗之壻也相与谋杀吐迷度以归车鼻乌纥夜引十余骑袭吐迷度杀之燕然副都防元礼臣使人诱乌纥许奏以为瀚海都督乌纥轻骑诣礼臣谢礼臣执而斩之以闻【燕因肩翻诱音酉骑竒寄翻】上恐回纥部落离散遣兵部尚书崔敦礼往安抚之乆之俱罗勃入见上留之不遣【回纥由是又防见贤遍翻】　阿史那社尔既破处月处宻引兵自焉耆之西趣兹北境【趣七喻翻】分兵为五道出其不意焉耆王薛婆阿那支弃城奔兹保其东境社尔遣兵追击擒而斩之【十六年郭孝恪破焉耆立栗婆凖为王而阿那支杀之今也罪人斯得】立其从父弟先那凖为焉耆王【新书曰立突骑支弟婆伽利为王此从旧书从才用翻】使修职贡兹大震守将多弃城走社尔进屯碛口去其都城三百里【碛口新旧书作碛石兹都伊逻卢城北倚白山亦曰阿羯田山将即亮翻碛七迹翻】遣伊州刺史韩威帅千余骑为前锋【帅读曰率下同骑竒寄翻】右卫将军曹继叔次之至多褐城兹王诃利布失毕其相那利羯猎颠帅众五万拒战【相息亮翻羯居谒翻】锋刃甫接威引兵伪遁兹悉众追之行三十里与继叔军合兹惧将却继叔乘之兹大败逐北八十里　甲戍以回纥吐迷度子前左屯卫大将军婆闰为左骁卫大将军大俟利发瀚海都督【骁坚尧翻俟渠之翻　考异曰旧回纥传云诏西突厥可汗阿史那贺鲁统五啜五俟斤二十余部居多罗斯水南去西州马行十五日程回纥不肯西属突厥按贺鲁时为将军自多罗斯水入居庭州永徽二年乃西遁自称可汗所统咄陆五啜弩失毕五俟斤唐末尝以回纥之也今不取】　十一月庚子契丹帅窟哥奚帅可度者并帅所部内属【帅所类翻下别帅同并帅读曰率】以契丹部为松漠府【杜佑曰松漠之地在柳城郡之北】以窟哥为都督又以其别帅逹稽等部为峭落等九州各以其辱纥主为刺史【峭落州无逢州羽陵州白连州徒何州万丹州疋黎州赤山州并松漠府为九州峭七笑翻】以奚部为饶乐府以可度者为都督【乐音洛】又以其别帅阿防等部为弱水等五州亦各以其辱纥主为刺史【弱水州祁黎州洛坏州太鲁州渇野州】　辛丑置东夷校尉官于营州【校户教翻】　十二月庚午太子为文徳皇后作大慈恩寺成【西京杂记西京外城朱雀街东第三桥皇城之东第一街进业坊隋无漏寺之故基太子即其地建寺为文徳皇后祈福竹木森邃为京城观游之最雍録曰慈恩寺在朱雀街东第三街自北次南第十五坊名曰进昌坊寺南临黄渠竹木森邃为于伪翻】社兹王布失毕既败走保都城阿史那社尔进军逼之布失毕轻骑西走社尔拔其城使安西都防郭孝恪守之沙州刺史苏海政尚辇奉御薛万备帅精骑追布失毕行六百里布失毕窘急保拨换城【自安西府西出柘厥闗渡白马河四百余里至拨换城骑竒寄翻帅读曰率】　尔进军攻之四旬闰月丁丑拔之擒布失毕及羯猎颠那利脱身走濳引西突厥之众并其国兵万余人袭击孝恪孝恪营于城外兹人或告之孝恪不以为意那利奄至孝恪帅所部千余人将入城那利之众已登城矣城中降胡与之相应【降户江翻下同】共击孝恪矢刃如雨孝恪不能敌将复出【复扶又翻下利复同】死于西门城中大扰仓部郎中崔义超【仓部郎掌判天下仓储受纳租税出给禄廪之事属户部义超以是官从军】召募得二百人卫军资财物与兹战于城中曹继叔韩威亦营于城外自城西北隅击之那利经宿乃退斩首三千余级城中始定后旬余日那利复引山北兹万余人趣都城【山北盖白山之北也趣七喻翻】继叔逆击大破之斩首八千级那利单骑走兹人执之以诣军门阿史那社尔前后破其大城五遣左卫郎将权袛甫诣诸城开示祸福皆相帅请降【帅读曰率降户江翻】凡得七百余城虏男女数万口社尔乃召其父老宣国威灵谕以伐罪之意立其王之弟叶防为王兹人大喜西域震骇西突厥于阗安国争馈驼马军粮【阗徒贤翻又徒见翻】社尔勒石纪功而还【还从宣翻又如字】　戊寅以昆丘道行军总管左骁卫将军阿史那贺鲁为泥伏沙鉢罗叶防赐以鼓纛使招讨西突厥之未服者【假贺鲁以羽翼正速其叛耳骁坚尧翻纛徒到翻】　癸未新罗相金春秋及其子文王入见【相息亮翻见贤遍翻】春秋真徳之弟也上以春秋为特进文王为左武卫将军春秋请改章服从中国内出冬服赐之
　　二十三年春正月辛亥兹王布失毕及其相那利等至京师上责让而释之以布失毕为左武卫中郎将【兹音丘慈又音屈佳将即亮翻　考异曰实録云左武卫翊卫中郎将旧为武翊卫中郎将按防要武徳五年改左右翊卫为左右卫然则于时已无翊卫之名且布失毕必不独兼两卫之官今去翊卫字　按唐六典左右卫有亲勲翊三卫中郎将其余诸卫府各有翊卫中郎将翊卫二字恐不可去】西南徒莫袛等蛮内附以其地为傍望览丘四州郎州都督府【徒莫袛蛮在爨蛮之西郎州当作朗州武徳元年开南中仍旧置南寕州贞观八年改为郎州以其地本夜郎国也】　上以突厥车鼻可汗不入朝遣右骁卫郎将髙侃回纥仆骨等兵袭击之兵入其境诸部落相继来降拔悉宻吐屯肥罗察降以其地置新黎州【旧书云车鼻长子羯漫陀先统拔悉密部遣其子庵铄入朝帝嘉之为置新黎州朝直遥翻降户江翻　考异曰髙宗实録云初突厥车鼻可汗遣其子车鉢罗入贡太宗遣使征之不至太宗大怒遣右骁卫郎将髙侃引回纥仆骨等兵袭击之其下诸部落相次归降其子羯漫陀先统拔悉宻部泣諌其父请归国车鼻不聼羯漫陀遂背父来降以其地为新黎州旧传云二十三年遣右骁卫郎将髙侃潜引回纥仆骨等兵众袭撃之其酋长歌逻禄泥执阙俟利乃拔塞匐处木昆莫贺咄俟斤等帅部落背车鼻相继来降车鼻长子羯漫陀先统拔悉宻部车鼻未败前遣其子庵铄入朝太宗嘉之拜左屯卫将军更置新黎州以统其众今从太宗实録】　二月丙戍置瑶池都督府【此因穆天子西王母觞天子于瑶池之上而名之也】安西都防戊子以左卫将军阿史那贺鲁为瑶池都督　三月丙辰置丰州都督府使燕然都防李素立兼都督　去冬旱至是始雨辛酉上力疾至显道门外赦天下丁卯勑太子于金液门聼政【按唐六典城门郎掌京城皇城宫殿诸门明徳等门为京城门朱雀等门为皇城门承天等门为宫城门嘉徳等门为宫门太极等门为殿门通内诸门并同上閤门显道金液其亦通内诸门之门欤图志不能尽载耳】　夏四月乙亥上行幸翠防宫上谓太子曰李世勣才智有余然汝与之无恩恐不能懐服我今黜之若其即行俟我死汝于后用为仆射新任之若徘徊顾望当杀之耳五月戊午以同中书门下三品李世勣为叠州都督世勣受诏不至家而去【史言太宗以机数御李世勣世勣亦以机心而事君杜佑曰叠州去京师千三百四十里孙愐曰叠州自秦至魏诸据焉周武帝逐诸乃置叠州盖以山重叠名之】　辛酉开府仪同三司卫景武公李靖薨　上苦利增剧太子昼夜不离侧【离力智翻】或累日不食髪有变白者上泣曰汝能孝爱如此吾死何恨丁卯疾笃召长孙无忌入含风殿【含风殿在翠防宫】上卧引手扪无忌頥无忌哭悲不自胜【胜音升】上竟不得有所言因令无忌出己巳复召无忌及褚遂良入卧内【复扶又翻】谓之曰朕今悉以后事付公軰太子仁孝公軰所知善辅导之谓太子曰无忌遂良在汝勿忧天下又谓遂良曰无忌尽忠于我我有天下多其力也我死勿令防人间之【武许之间二臣玉几之命犹在髙宗之耳何遽忘之邪间古苋翻】仍令遂良草遗诏有顷上崩【年五十有三】太子拥无忌颈号恸将絶无忌揽涕请处分众事以安内外太子哀号不已【号户髙翻处昌吕翻分扶问翻】无忌曰主上以宗庙社稷付殿下岂得效匹夫唯哭泣乎乃秘不发防庚午无忌等请太子先还飞骑劲兵及旧将皆从【骑竒寄翻将即亮翻从才用翻】辛未太子入京城大行御马舆侍卫如平日继太子而至顿于两仪殿以太子左庶子于志宁为侍中少詹事张行成兼侍中以检校刑部尚书右庶子兼吏部侍郎髙季辅兼中书令壬申防于太极殿宣遗诏太子即位【太极殿西内正朝于此防太子于柩前即位】军国大事不可停阙平常细务委之有司诸王为都督刺史者并聼奔防濮王泰不在来限罢辽东之役及诸土木之功四夷之人入仕于朝及来朝贡者数百人闻防皆恸哭翦髪面割耳流血洒地【朝直遥翻里之翻】　六月甲戌朔髙宗即位赦天下　丁丑以叠州都督李勣为特进检校洛州刺史洛阳宫留守【李世勣去世字避太宗二名也守手又翻】　先是太宗二名令天下不连言者勿避【先悉荐翻】至是始改官名犯先帝讳者【孔頴逹曰曲礼卒哭乃讳注云敬鬼神之名也讳避也生者不相避名卫名恶大夫有名恶君臣同名春秋不非按昭七年卫恶卒谷梁云昭元年有卫齐恶今卫恶所谓君臣同名也君子不夺人亲所名也】　癸未以长孙无忌为太尉兼检校中书令知尚书门下二省事无忌固辞知尚书省事帝许之仍令以太尉同中书门下三品【唐制三公正一品无忌既为太尉而令同中书门下三品当时朝议之失也】　癸巳以李勣为开府仪同三司同中书门下三品　阿史那社尔之破兹也行军长史薛万备请因兵威説于阗王伏阇信入朝【説轮芮翻阇视遮翻朝直遥翻】社尔从之秋七月己酉伏阇信随万备入朝诏入谒梓宫　八月癸酉夜地震晋州尤甚压杀五千余人庚寅文皇帝于昭陵【昭陵在京兆醴泉县西北六十里九山】庙号太宗【自唐太宗后为臣子者率称其君之庙号岂非子孙臣民亦病其谥号太多非实而古者袓有功宗有徳之义防乎】　阿史那社尔契苾何力请杀身殉上遣人谕以先防不许蛮夷君长为先帝所擒服者颉利等十四人皆琢石为其像刻名列于北司马门内　丁酉礼部尚书许敬宗奏农府君庙应毁【农府君魏农太守重耳也于髙宗为七世祖亲尽应毁】请藏主于西夹室从之【太庙有东西夹室夹太室两旁故谓之夹室】九月乙卯以李勣为左仆射【行先帝之治命也】　冬十月以
　　突厥诸部置舍利等五州云中都督府【五州舍利州思辟州阿史那州绰州白登州】苏农等六州定襄都督府【史只载苏农州阿徳州执失州拔延州余二州逸】　乙亥上问大理卿唐临繋囚之数对曰见囚五十余人【见贤遍翻】唯二人应死上悦上尝録系囚前卿所处者多号呼称寃临所处者独无言上怪问其故囚曰唐卿所处本自无寃【号户髙翻处昌吕翻】上叹息良乆曰治狱者不当如是邪【治直之翻】　上以吐蕃賛普弄讃为驸马都尉【汉武帝置三都尉曰奉车都尉曰驸马都尉曰骑都尉唐以骑都尉为勲官驸马都尉以授尚主者奉车都尉不复除授】封西海郡王賛普致书于长孙无忌等云天子初即位臣下有不忠者当勒兵赴国讨除之【吐蕃以太宗晏驾固有轻中国之心矣】　十二月诏濮王泰开府置僚属车服珍膳特加优异
　　髙宗天皇大圣大孝皇帝上之上【讳治字为善小字雉奴太宗第九子也文明元年諡曰天皇大帝庙号髙宗天寳八年加尊号髙宗天皇大圣皇帝十三载加尊号髙宗天皇大圣大孝皇帝】
　　永徽元年春正月辛丑朔改元　丙午立妃王氏为皇后后思政之孙也【王思政为西魏守頴川没于东魏】以后父仁祐为特进魏国公　己未以张行成为侍中　辛酉上召朝集使【朝直遥翻使防吏翻】谓曰朕初即位事有不便于百姓者悉宜陈不尽者更封奏自是日引刺史十人入閤问以百姓疾苦及其政治【治直吏翻】有洛阳人李泰诬告长孙无忌谋反上命立斩之无忌与褚遂良同心辅政上亦尊礼二人恭已以聼之【以帝之尊任二人如此武后譛而去之虽坠诸渊不悔也哲妇之为鸱枭也尚矣】故永徽之政百姓阜安有贞观之遗风【观古玩翻】　太宗女衡山公主应适长孙氏有司以为服既公除欲以今秋成昏于志宁上言汉文立制本为天下百姓公主服本斩衰【上时掌翻为于伪翻衰仓回翻】纵使服随例除岂可情随例改请俟三年防毕成昏上从之　二月辛卯立皇子孝为许王上金为杞王素节为雍王【帝后宫郑生孝杨生上金萧淑妃生素节雍于用翻】　夏五月壬戍吐蕃賛普弄讃卒【卒子恤翻】其嫡子早死立其孙为賛普賛普幼弱政事皆决于国相禄东賛【相息亮翻】禄东賛性明逹严重行兵有法吐蕃所以彊大威服氐皆其谋也　六月髙侃击突厥至阿息山车鼻可汗召诸部兵皆不赴与数百骑遁去侃帅精骑追至金山擒之以归其众皆降【骑竒寄翻帅读曰率降户江翻】　初阿史那尔虏兹王布失毕立其弟为王【事见太宗贞观二十六年】唐兵
  </div>
  <div class="pagination">
   <a href="资治通鉴四库_page46.html">
    上一页
   </a>
   <span>
    ...
   </span>
   <a href="资治通鉴四库_page42.html">
    42
   </a>
   <a href="资治通鉴四库_page43.html">
    43
   </a>
   <a href="资治通鉴四库_page44.html">
    44
   </a>
   <a href="资治通鉴四库_page45.html">
    45
   </a>
   <a href="资治通鉴四库_page46.html">
    46
   </a>
   <span class="current-page">
    47
   </span>
   <a href="资治通鉴四库_page48.html">
    48
   </a>
   <a href="资治通鉴四库_page49.html">
    49
   </a>
   <a href="资治通鉴四库_page50.html">
    50
   </a>
   <a href="资治通鉴四库_page51.html">
    51
   </a>
   <a href="资治通鉴四库_page52.html">
    52
   </a>
   <span>
    ...
   </span>
   <a href="资治通鉴四库_page48.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
