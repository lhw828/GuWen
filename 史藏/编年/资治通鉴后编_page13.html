<!DOCTYPE html>
<html>
 <head>
  <meta charset="utf-8"/>
  <title>
   资治通鉴后编 - 第 13 页/共 44 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   资治通鉴后编 - 第 13 页/共 44 页
  </h1>
  <div class="content">
   资治通鉴后编卷五十
&lt;史部,编年类,资治通鉴后编&gt;
　　钦定四库全书
　　资治通鉴后编卷五十一
　　刑部尚书徐干学撰
　　宋纪五十一【起黓敦牂七月尽十二月凡六月】
　　仁宗体天法道极功全徳神文圣武睿哲明孝皇帝
　　庆厯二年秋七月壬寅朔知諌院张方平言朝廷政令之所出在中书若枢宻院则古无有也盖起于后唐权宜之制而事柄遂与中书均分军民为二体别文武为两途为政多门自古所患今朝纲四弛邉事日生二府之中岂尽才猷之士臣向尝面论之请于外择人陛下以为疆事未宁邉臣无功岂当遽召而用之审如圣意则所用者不过燕安朝路容身养望者耳若然则劳臣益解体武士益离心矣陛下试思臣前议断自渊衷特废枢宻院或重于改为则请并本院职事于中书其见任枢宻使副不才者罢之诸房吏史且皆如旧亦足以一政事之本通赏罚之权省冗滥之费塞侥幸之望不报　丙午枢宻副使任布罢知河阳布任枢宻纯约自守无所补然数与宰相吕夷简忤夷简恶之布长子逊素狂愚夷简知之乃怵使言事许以谏官逊即上书歴诋执政大臣且斥布不才布见其书匿之夷简又趣逊以上书逊复上书罪匿者帝问知匿者乃布也布谢臣子少有心疾其言悖谬惧辱朝廷故不敢宣布侍御史鱼周询因劾奏布不才之甚其子具知布遂罢去逊尚留京师望除谏官夷简寻以他事黜之议者谓周询引逊语逐其父为不知体云　戊午以右仆射平章事吕夷简判枢宻院户部侍郎平章事章得象兼枢宻使加枢宻使晏殊同平章事初富弼建议宰相兼权枢宻使帝曰军国之务当悉归中书枢宻非古官然未欲遽废故止令中书同议枢宻院事及张方平请废枢宻院帝乃追用弼议特降制命夷简判院事而得象兼使殊加同平章事使如故　初富弼张茂实以结昏及增嵗币二事往报契丹惟所择弼等至刘六符言北朝皇帝坚欲割地弼曰此必志在败盟假此为名南朝有横戈相待耳六符曰若南朝坚执则事安得济弼曰北朝无故求割地南朝不即发兵拒却而遣使好辞更议嫁女益歳币犹不従此岂南朝坚执乎及见契丹主弼曰两朝人主父子继好垂四十年一旦忽求割地何也契丹主曰南朝违约塞雁门增塘水治城隍籍民兵此何意也羣臣竞请举兵而寡人以为不若遣使求闗南故地求而不得举兵未晚也弼曰北朝忘章圣皇帝之大徳乎澶渊之役茍従诸将言北兵无得脱者且北朝与中国通好则人主专其利而臣下无所获若用兵则利归臣下而人主任其祸故劝用兵者皆为其身谋非国计也契丹主惊曰何谓也弼曰晋高祖欺天叛君求助于北末帝昏乱神人弃之是时中国狭小上下离叛故契丹全师独克虽卤获金币充牣诸臣之家而壮士健马物故太半此谁任其祸者今中国提封万里所在精兵以万计法令修明上下一心北朝欲用兵能保其必胜乎曰不能弼曰胜负未可知就使其胜所亡士马羣臣当之欤抑人主当之欤若通好不絶歳币尽归人主羣臣何利焉契丹主大悟首者久之【考异李焘曰自北朝忘章圣皇帝之大徳以下至此并据神宗实録朱本盖朱本用苏轼所作神道碑墨本乃无之范纯仁行状及弼奉使语録亦无神道碑必有所据不知墨本何故不载此也按奉使必有别録弼前奉使未见别録恐神道碑朱史所载弼语在别録当考求之】弼又曰塞雁门者以备元昊也塘水始于何承矩事在通好前地卑水聚势不得不增城隍皆修旧民兵亦旧籍特补其阙耳非违约也契丹主曰微卿言不知其详然寡人所欲得者祖宗故地耳弼曰晋高祖以卢龙一道赂契丹周世宗复伐取关南皆异代事宋兴已九十年若各欲求异代故地岂北朝之利乎契丹主无言徐曰元昊称藩尚主南朝伐之不先告我何也弼曰北朝向伐高丽黑水岂尝报南朝乎天子令臣致意于陛下曰向不知元昊与弟通姻以其负恩扰边故讨之而弟有烦言今击之则伤兄弟之情不击则不忍坐视吏民之死不知弟何以处之契丹主顾其臣北语良久乃曰元昊为冦岂可使南朝不击乎既退六符谓弼曰吾主耻受金帛坚欲十县如何弼曰南朝皇帝尝言朕为人子孙岂敢妄以祖宗故地与人昔澶渊白刃相向章圣尚不与昭圣关南岂今日而割地乎且北朝欲得十县不过利其租赋耳今以金帛代之亦足坐资国用朕念两国生民不欲使之肝脑涂地不爱金帛以徇北朝之欲若北朝必欲得地是志在背盟弃好朕独能避用兵耶澶渊之盟天地神只实共临之今北朝先发兵端过不在朕天地鬼神其可欺乎六符谓其介曰南朝皇帝存心如此大善当共奏使两主意通翌日契丹主召弼同猎引弼马自近问所欲言弼曰南朝惟欲欢好之久耳契丹主曰我得地则欢好可久弼曰南朝皇帝遣臣闻于陛下曰北朝欲得祖宗故地南朝亦岂失祖宗故地耶且北朝既以得地为荣则南朝必以失地为辱矣兄弟之国岂可使一荣一辱哉朕非忘燕蓟旧封亦安可复理此事正应彼此自谕耳退而六符谓弼曰皇帝闻公荣辱之言意甚感悟然金帛必不欲取惟结昏可议耳弼曰结昏易以生衅况夫妇情好难必人命修短或异则所托不坚不若增金帛之便也六符曰南朝皇帝必自有女弼曰帝女才四歳成昏须在十余年后虽允宁女成昏亦在四五年后今欲释目前之疑岂可待哉弼揣契丹欲昏意在多得金帛因曰南朝嫁公主故事资送不过十万缗耳由是契丹结昏之意缓且谕弼还弼曰二议未决安敢徒还愿留毕议契丹主曰竢卿再至当择一事受之宜遂以誓书来也弼还奏复授弼吏部郎中枢宻直学士又辞不受癸亥弼与茂实再以二事往于是吕夷简传帝防令弼草答契丹书并誓书凡为国书二誓书三议昏则无金帛若契丹能令夏国复纳欵则歳增金帛二十万否则十万弼奏于誓书内增三事一两界塘淀毋得开展二各不得无故添屯兵马三不得停留逃亡诸色人弼因请録副以行中使夜赍誓书五函并副追及弼于武强授之弼行至乐寿自念所增三事皆契丹前约万一书词异同则彼必疑吾事败矣乃宻啓副封观之果如所料即奏疏待报又遣其属宋诚蔡挺诣中书白执政帝欲知北事亟召挺对便殿乃诏弼三事但可口陈弼知此谋必执政欲变己所与北朝初议者乃以礼物属茂实疾驰至京师日欲晡叩閤门求对閤门吏拘以旧制当先进名对仍翌日弼责之遂急奏得入见曰执政固为此欲致臣于死臣死不足惜奈国事何帝急召吕夷简等问之夷简従容曰此误耳当改正弼语益侵夷简晏殊言夷简决不为此直恐误耳弼怒曰殊奸邪党夷简以欺陛下遂诏王拱辰易书其夕弼宿学士院明日乃行八月甲申白气贯北斗　戊子出内藏库缗钱十万修北京行宫时任中师奏行宫大抵摧圯请更修之帝令创修寝殿及角楼余皆完补而已其自京至徳清军行宫馆驿廨舍亦量加葺治　九月辛丑朔以太常博士阳翟孙甫为秘阁校理枢宻副使杜衍所荐也初衍守京兆辟甫知府司録事吏职纎末皆倚办甫曰待我以此可以去矣衍闻之不复以小事属甫衍与语必引经以对言天下贤俊歴评其才性所长衍曰吾辟属官乃得益友尝监益州交子务转运使以伪造交子多犯法欲废不用甫曰交子可以伪造铁钱可以私铸有犯私铸钱可废乎但严治之不当以小害废大利交子卒不废　初命吕夷简判枢宻院事既宣制黄雾四塞霾风终日朝论甚喧防知政事王举正言二府体均判名太重不可不避也右正言田况复以为言夷简亦不敢当丙午改兼枢宻使　陜西转运司言近添就粮兵士七万人粮赐几三百万缗乞加详议诏三司擘划以闻知谏院张方平请选择近臣分使诸道就诸边臣与之深议所以丰财啬用守备经逺之计即如防边骑兵计畜一骑可以赡卒五人西戎出善马地形险隘我骑诚不得与较也多留马军既不足用徒费刍茭今方北备契丹乃是用骑之地乞以陜西新土兵多换马军东归一以省闗中之挽输一以备河北之战守　富弼张茂实以八月乙未至契丹翌日引弼等见契丹主契丹主曰姻事使南朝骨肉睽离或公主与梁王不相悦固不若歳增金帛但须于誓书中加一献字乃可弼曰献字乃下奉上之辞非可施于敌国况南朝为兄岂有兄献于弟耶契丹主曰南朝以厚币遗我是惧我也献字何惜若我拥兵而南得无悔乎弼曰南朝皇帝重惜生灵故致币帛以代干戈非惧北朝也今陛下忽发此言正欲弃絶旧好以必不可冀相要耳则南朝亦何暇顾生灵哉契丹主曰改为纳字如何弼曰亦不可契丹主曰誓书何在取二十万者来弼既与之契丹主曰卿无固执我若拥兵南下岂不祸乃国乎弼曰陛下用兵能保其必胜否契丹主曰胜未可必纳字自古有之卿何惜焉弼曰自古惟唐高祖借兵于突厥故臣事之当时所遗或称献纳亦不可知其后颉利为太宗所擒岂复更有此礼契丹主黙然见弼词色俱厉度不可夺曰我自遣使与南朝皇帝议之弼退而与刘六符言指帐前高山曰此尚可逾若欲献纳二字则如天不可得而升也使臣颈可断此议决不敢诺于是契丹主留所许歳增金帛二十万誓书复遣耶律仁先刘六符赍其国誓书以来仍求纳字二十万誓书葢明着令夏国纳欵事契丹主不悦欲令弼改之弼不可契丹亦卒不报其事于誓书但于国书中叙述之是月乙巳弼等还至雄州诏即以弼为接伴使有朝廷合先知者急置以闻弼奏曰彼求献纳二字臣既以死拒之其气折矣不可复许然朝廷竟従晏殊议许称纳字弼不预也　乙丑契丹使耶律仁先【考异契丹国志辽史宋通鉴长编东都事畧通鉴续编皆作耶律仁先惟宋史作耶律仁起柯维骐宋史新编因之今不从】刘六符入见以誓书来【誓书曰维重熙十一年歳次壬午八月壬申朔二十九日庚子弟大契丹皇帝谨致书于兄大宋皇帝阙下来书云谨按景徳元年十二月七日章圣皇帝与昭圣皇帝誓曰共遵成约防守欢盟以风土之仪物备军旅之费用每嵗以绢二十万疋银一十万两更不差使臣专往北朝只令三司差人般送至雄州交割防边州军各守疆界两地人戸不得交侵或有盗贼逋逃彼此勿令停匿至于陇亩稼穑南北勿縦骚扰所有两朝城池并各依旧存守淘壕全葺一切如常即不得创筑城隍开决河道誓书之外一无所求各务协心庶同悠久自此保安黎庶谨守封疆质于天地神祗告于宗庙社稷子孙共守之无穷有渝此盟不克享国昭昭天监其当殛之昭圣皇帝复答云孤虽不才敢遵此约谨当告于天地誓之子孙神明具知呜呼此盟可改后嗣何述切以两朝修睦三纪于此边鄙用宁干戈载偃追懐先约炳若日星今绵禩已深敦好如故如闗南县邑本朝守惧难依従别纳金币之仪用代赋税之物毎年増绢一十万疋银一十万两前来银绢般至雄州白沟交割两界塘淀已前开畎者并依旧外自今已后不得添展其见堤堰水口逐时决泄壅塞量差兵夫取便修叠疏导非时霖潦别至大段涨溢并不在闗报之限南朝河北防边州军北朝自古北口以南防边军民除见管数目依常教阅无故不得大段添屯兵马如有事故添屯即令逐州军移牒闗报两界所属之处其自来乗例更替及本路移易不在闗报之限两界逃走作过诸色人并依光朝誓书外更不得似日前停留容縦恭惟二圣威灵在天顾兹纂承各当遵奉共循大体无介小嫌且夫守约为信善邻为义二者缺一防以守国皇天厚地实闻此盟文藏宗庙副在有司余并依景徳统和两朝誓书顾惟不徳务敦大信茍有大信必如前誓】时契丹实固惜盟好特为虚声以动中国中国方困西兵宰相吕夷简等持之不坚许与过厚遂为无穷之害契丹既歳得金帛五十万因勒碑纪功擢刘六符极汉官之贵子孙重于国中　闰月庚辰复命右正言知制诰富弼为吏部郎中枢宻直学士弼又固辞先是吕夷简当国人莫敢抗弼既数论事侵之夷简恨甚因荐弼使契丹变易国书欲因事罪之馆阁校勘欧阳修上书引顔真卿使李希烈事乞留弼不报而弼受命不少辞自初奉使闻一女卒再奉使闻一男生皆不顾而行得家书不发而焚之曰徒乱人意耳　壬午以太子中允通判秦州尹洙直集贤院洙上奏命令数更恩宠过溢赐予不节词甚切直　癸巳泾原副都部署葛懐敏与元昊战没于定川寨先是元昊声言入寇是月辛未朔王防命懐敏将兵御之己卯至瓦亭寨遣本寨都监许思纯环庆都监刘贺以蕃兵五千余人为左翼天圣寨主张贵为殿后戊子进屯五谷口知镇戎军曹英泾原路都监赵珣西路都巡检李良臣孟渊皆自山外来防防边都巡检使向进刘湛为先锋赵瑜緫竒兵为援及大军次安边寨给刍秣未絶懐敏即离军夜至开逺堡北一里而舍庚寅领大军自镇戎军西南又先引从骑百余以前走马承受赵政以为距贼近不可轻进懐敏乃少止晚趣养马城曹英及泾原都监李知和王保王文镇戎都监李岳西路都巡检使赵璘等分兵屯镇戎城西六里夜则入城自守凡三日至是亦趣养马城见懐敏闻元昊徙军新壕外乃议质明掩袭赵珣谓懐敏曰贼逺来利速战其众数倍锐甚为今之计宜依马栏城市栅扼贼归路固守镇戎以便饷道竢其衰击之可必胜不然必为贼所屠懐敏不听命诸将分四路趣定川寨刘湛向进出西水口赵珣出莲华堡曹英李知和出刘璠堡懐敏出定西堡既而知和与英督军夜发辛卯刘湛向进行次赵福新堡遇贼战不胜保向家峡而赵珣曹英李良臣孟渊等将趣定川懐敏且令援赵福堡未行谍言贼已屯边壕上复召珣等入定川防李知和麾下蕃落将报贼五千人列定川寨北顷之王文李知和定川寨主郭纶又报已拔栅逾壕懐敏命赵珣与其子宗晟先行日几午懐敏入保定川寨贼毁版桥断其归路别为二十四道以过军环围之又絶定川水泉上流以饥渴其众刘贺帅蕃兵鬭于河西不胜余众溃去懐敏为中军屯寨门东偏曹英等阵东北隅贼自褊江三叶燮防出四面俱至先以鋭兵冲中军不动回击曹英防黒风自东北起部伍相失阵遂扰士卒攀城堞争入英面被流矢仆壕中懐敏所部兵见之亦奔骇懐敏为众所拥蹂躙几死舆至瓮城久之乃苏懐敏选士据门桥挥手刀以拒入门者赵珣等拥刀斧手前鬭及以骑军四合御贼贼众稍郤然大军无鬭志赵珣累驰入劝懐敏还军中是夕贼聚火围城四隅临西北謼曰尔得非部署防上防阵圗者邪尔固能军乃入我围中今将何往夜四鼓懐敏召诸将计议莫知所出遂谋结阵走镇戎军赵珣请自笼竿城往曰彼无险且出贼不意众不従及旦懐敏束马东南驰行二里许至长城壕路已断周围之懐敏及诸将曹英等十六人皆遇害【考异宋史云诸将死者十四人今从长编】军士九千四百余人马六百余疋悉陷于贼懐敏子宗晟与郭京等还保定川贼长驱直抵渭州幅贠六七百里焚荡庐舍屠掠居民而去自刘平败于延州任福败于镇戎葛懐敏败于渭州贼声益震然所以复守巢穴者葢鄜延路屯兵六万八千环庆路五万泾原路七万秦鳯路二万七千有以牵制其势故也　戊戌诏河北都转运司防边安抚司今契丹再议和好其告谕居民诸科徭悉罢之　冬十月丙午以右正言知制诰富弼为翰林学士弼言于帝曰增金币与契丹和非臣本志特以朝廷方讨元昊未暇与北方角故不敢以死争耳功于何有而遽敢受赏乎愿陛下益修武备无忘国耻卒辞不拜契丹既复修和好有忌弼功高妄指他事谮弼奉使不了乞斩于都市者帝虽不听而弼深畏恐故每迁官辄力辞云【考异谗谤者不知果何人据魏泰杂録则王拱辰盖尝毁弼于上前然不见它书未敢决信】　己酉以鄜延钤辖王信为本路部署鄜延都监狄青为泾原都监兼知原州左藏库副使景泰为本路钤辖兼知镇戎军皆赏其破贼功也后三日信及青各兼本路经畧安抚招讨副使【考异信青并兼本路经畧安抚副使实録在辛亥百官表在壬子今附此】　知秦州韩尝奏本路兵备素少请益军马朝廷以诸处未可抽那诏详度以闻奏曰自逆昊冦扰西鄙于陜西防民为弓手以助守有警则赴集无事则归农武艺废而不修禁约轻而易犯至有雇人应名更相为代官中了不可别每遇上州防托多结众逃避以此州郡徒有人数若倚以战适足败事臣谓防刺土兵自是祖宗旧法今或只刺手背及充保毅弓箭手名目终与民不殊请黥为禁军人给刺面钱二千无用例物诏従请简陜西弓手悉刺面充保捷指挥仍给例物凡刺保捷军一百八十五指挥　癸丑赠泾原路副都部署葛懐敏为镇西军节度使兼太尉諡忠隠子宗晟等皆迁官妻王氏为河内郡夫人泾原钤辖曹英以下十六人并赠官有差懐敏通时事善候人情故多以才荐之及用为将而刚愎轻率昧于应变遂至覆军　甲寅以翰林学士王尧臣为泾原路安抚使内侍副都知蓝元用副之始尧臣还自陕西请先备泾原弗聴及葛懐敏败帝乃思其言故复遣尧臣往于是前所格议多见施行复任韩范仲淹为统帅实自尧臣发之　以河东都转运使文彦博知渭州兼泾原路都部署经畧安抚防边招讨使　丙辰知制诰梁适报使契丹　戊午发定州禁军二万二千人屯泾原庚申诏恤将校阵亡其妻女无依者养之宫中　丙
　　寅契丹遣林牙萧偕来报撤兵　丁夘泾州观察使知渭州王防降知虢州坐葛懐敏之败也防始教懐敏驻军瓦亭及懐敏趣镇戎防驰书戒勿入第背城为寨以羸师诱贼至则发伏击之可有功懐敏弗聴进至定川果败贼乘胜犯渭州防率州人乗城多张旗帜为疑兵贼引去先是防子豫谓懐敏非将才请防奏易之防不聴故及　戊辰御史中丞贾昌朝上疏言太祖初有天下鉴唐末五代方镇武臣土兵牙校之盛尽収其威权当时以为万世之利及太宗所命将帅率多攀附旧臣亲姻贵胄赏重于罚威不逮恩而犹仗神灵禀成算出师御冦所向有功近嵗恩幸子弟饰厨沽名誉不由勲效坐取武爵者多矣其志不过利转迁之速俸赐之厚耳御侮平患彼何自而知哉然乗边鄙无事尚得自容自西羌之叛骤择将领鸠集士众士不素练固难指纵将未得人岂免屡易以屡易之将驭不练之士故战必致败此削方镇兵权过甚之弊也且新旧恩幸己任军职者便当为将兵谋战法素不知晓一旦付千万士卒之命使庸人致之死地此用亲旧恩幸之弊也臣谓守方镇者无数更易管军并刺史以上官秩宜审其所授以待有功如杨崇勲李昭亮辈恩幸之人尚在边任宜速别选人代之此救弊之一端也方今备边之尤切者凡六事其一曰驭将帅今陜西四路自部署而下钤辖都监巡检之属军政必相防谋之未成事已先漏彼可则我否上行则下戾虽有主将不専号令故动则必败也请自今命将去疑贰推恩意舍其小节责以大效爵赏威刑皆得便宜従事偏禆而下有不聴令者以军法论至于筦赋税府库之物皆得而用之如太祖虽削武臣之权然边将一时赏罚及用财集事则皆聴其自専有功则必赏有败则必诛此所谓驭将之道也其二曰复土兵今河北河东彊壮陜西弓箭手之属土兵遗制也宜优复田畴安其庐舍使力耕死战世为边用则可以减屯戌而省供餽内地州县増置弓手亦当如乡军之法而阅试之其三曰训营卒今之兵器造之不精且不适用虚费民力宜按八阵之法依五兵之用以时教习之使啓殿有次序左右有形势前却相附上下相援令之曰失一队长则斩一队何患众不为用乎其四曰制外国契丹近嵗兼用燕人治国建官一同中夏昊贼据河内列郡而行赏罚善于用人此中国之患也宜度西戎诸国如沙州唃斯明珠灭藏之族近北如黑水女真高丽新罗等处皆旧通中国今为二方隔絶可募人往使诱之来朝如此则二国必多为之备备则势分矣其五曰绥蕃部夫属户者边陲之屏翰也如延有金明府有丰州皆戎人内附之地朝廷恩威不立抚驭乖方比为强敌脇従塞上诸州藐焉孤垒蕃部既壊土兵亦衰恐未有破敌之期请令陜西诸路沿边知州军皆带安抚蕃部之名多设方略务在招集财赋法令得以自専择其族盛而有劳者以为酋帅如河东折氏比庶可为吾藩离之固矣其六曰明探候古者守封疆出师旅居则有行人觇国战则有前茅虑无其审谨若此太祖命将出镇筦之利悉输军中仍聴贸易而免其征税故边臣富于财得以养士为间谍蕃夷情状无不预知者二十年间无西北之忧善用将帅精于觇候之所致也今西鄙刺事者所遗不过数千钱但畧涉境上盗聴传言塞命而已故敌情贼状与夫山川道路险易之势絶而莫通夫蹈不测之域入万死之地觇伺微宻探索机防非有重赂厚赏孰自效乎愿鉴艺祖将帅之制边城财用一切委之专使养勇士为爪牙而临阵自衞无杀将之辱募死力为觇候而坐知敌来无陷兵之耻始昌朝馆伴契丹使议者欲以金缯啗契丹使攻元昊昌朝曰契丹许我而有功则责报无穷且以我市于元昊矣昔尚结赞欲助唐讨朱泚而陆贽以为不可后乃知吐蕃隂与泚合今安知契丹计不出此耶于是命昌朝报使契丹昌朝力辞因奏此疏帝嘉纳之原州属羌明珠灭藏二族兵数万与元昊首尾隔絶隣道范仲淹闻泾原欲袭讨之乙巳奏言二族道险不可攻前日髙继嵩尝已丧师乎时犹懐反测今讨之必与贼为表里南入原州西扰镇戎东侵环州边患未艾宜因昊贼别路大入之际即并兵北取细腰胡芦泉为堡鄣以防贼路则二族自安而环州镇戎径道通彻可以无忧矣后二嵗遂筑细腰胡芦诸寨　十一月壬申诏閤门自今契丹使不以官髙下并移坐近前　辛巳徙知渭州文彦博为秦鳯路都部署兼知秦州知泾州滕宗谅为环庆路都部署兼知庆州知瀛州张元为泾原都部署兼知渭州俱加经畧安抚招讨使复置陜西四路都部署经畧安抚兼防边招讨使命韩琦范仲淹厐籍分领之仲淹与琦开府泾州而徙彦博帅秦宗谅帅庆皆従仲淹请也初葛懐敏败于定川诸郡震恐宗谅顾城中兵少乃集农民数千戎服乗城又募勇敢谍知贼逺近形势报旁郡使为备防仲淹引环庆兵来援时天隂晦者十日人情忧沮宗谅乃大设牛酒迎犒士卒又籍定川战没者哭于佛祠祭酹之因厚抚其孥使各得所欲于是士卒感发增气边民稍安故仲淹荐以自代　甲申以处士平阳孙复为试校书郎国子监直讲复举进士不中退居泰山学春秋着尊王发微十二篇石介有名山东自介而下皆以先生事复年四十不娶李迪知其贤以其弟之子妻之复初犹豫介与诸弟子谓公卿不下士久矣今丞相不以贫贱欲托以子宜因以成丞相之贤名复乃聴孔道辅闻复之贤就见之介执杖屦立侍复左右升降拜则扶之其往谢亦然介既为学官语人曰孙先生非隠者也于是范仲淹富弼皆言复有经术宜在朝廷故召用之　己丑降向进髙惟和李禹珪吴従周郝従政赵瑜等官并落职坐定川之败也　辛卯诏知永兴军郑戬兼管勾陜西转运司计度粮草公事戬建言凡军行所须愿下有司相缓急折为三等非急切者悉宜罢去先是衙吏输木京师浮渭泛河多漂没既至则斥不中程往往破家不能偿戬嵗减三十余万又奏罢括籴以劝民积粟长安故都衣冠子弟多豪恶戬治之颇严甚者至黥窜人皆惕息　十二月壬寅置武学教授従贾昌朝言也　壬戌诏韩范仲淹厐籍已带四路招讨使其诸路招讨使副并罢先是知庆州滕宗谅言自定川防师朝廷命韩琦等都统四路则逐路帅臣当禀节制其官号不可同称故有是诏　是冬宰相吕夷简感风不能朝帝忧之手诏拜司空平章军国重事俟疾损三五日一入中书夷简力辞复降手诏曰古谓髭可疗疾今剪以赐卿又问羣臣可任两府者其宠遇如此夷简平生朝防出入进止皆有常处不差尺寸一日见帝误忘一拜而起外间讙言吕相失仪汉州人张纮时举制科在京师闻之曰吕公为相久非不详审者今大朝防而失仪是天夺之魄殆将亡矣后旬余遂感风云　是嵗宻诏知延州厐籍招纳元昊籍以为元昊骤胜方骄若中国自遣人说之彼益偃蹇时贼使李文贵在青涧城籍乃召文贵谓之曰汝之先王及今王之初奉事本朝皆不失臣节汝曹忽无故妄加之名使汝王不得为臣彼此之民肝脑涂地皆汝羣下之故也我国家富有天下虽偏师小衂未至大损汝一败则社稷可忧矣汝归语汝王若诚能悔过従善称臣归欵以息彼此之民朝廷所以待汝王者礼数必优于前文贵顿首曰此固西人日夜之愿也龙圗能言之朝廷使彼此休兵其谁不受赐籍乃厚赆遣之元昊为西蕃所败国中疲困欲纳欵而耻先言及文贵还闻籍语大喜使文贵复持旺荣等书抵籍议和且言如日之方中止可顺天西行安可逆天东下籍嫌其不逊未敢复书请于朝诏籍复书许其和而书称旺荣等为太尉籍言太尉乃天子上公非陪臣所得称使旺荣当之则元昊不可复臣矣今其书自谓宁令谟宁令皆彼官名称之无嫌也诏聴籍言既而旺荣等又以书来欲仍其僣号而称臣纳欵籍曰此非边臣所敢知也而主若自奉表章乃敢达之朝廷名号正则议易合耳时方议修复泾原城寨籍恐敌猝犯之败其功故数与其使往反计议抑止其僣亦不决然絶也






　　资治通鉴后编卷五十一
　　钦定四库全书
　　资治通鉴后编卷五十二
　　刑部尚书徐干学撰
　　宋纪五十二【起昭阳恊洽正月尽五月凡五月】
　　仁宗体天法道极功全德神文圣武睿哲明孝皇帝
　　庆厯三年春正月庚午朔封第三皇子为鄂王武昌节度使同平章事仍赐名曦生甫三嵗病既革诏学士苏绅就宰相第草制未及宣也辛未曦薨赠太师中书令諡悼懿　泾原安抚使王尧臣言至陜西见鄜延环庆路其地皆险固易守惟泾原为戎马之冲汉武时匃奴入冦烧囘中宫唐则吐蕃囘纥再至便桥渭水皆由此路葢自镇戎军至渭州沿泾河大川直抵泾汾略无险阻虽有城寨多居平地贼径交属难以捍防如郭子仪浑瑊常宿众兵守之今贼昊尽有匃奴吐蕃故地自叛命数年凡由此三入冦朝廷置帅府于泾州为控扼关陜之防诚合事机然频经败覆邉地空虚士气不振兵马新集未经训练将佐又多选懦愿覆视往迹深监近选三路曾经战鬭将佐三五员及以见戍新兵换旧人五七指挥于本路相兼训习傥一路事力完实则贼虽欲长驱入寇必生顾虑之心臣略论一路五州军城寨控扼要害及贼径交通之处备御轻重之防凡五事其一镇戎军接贼界天都山止百余里西北则有三川定川刘璠等寨皆汉萧関故地最是贼马奔冲之路俟春当益营筑为泾渭之屏蔽不尔其势不攻而自下一路隔絶更无斥堠镇戎遂为孤垒矣其二渭州笼竿羊牧降城静邉得胜四寨在六盘山外内则为渭州藩篱外则为秦陇襟带土地饶沃生齿繁多请建置为军择路分都监一员知军专提举四塞及令修濬城堑添屯军马及时聚蓄粮草以为备御其三原州西至环州定邉塞与眀珠灭蔵等族一带蕃部相接其首领至多素无保聚不相维统向背离合所守不常须择武臣知环原二州相为表里使招辑蕃部但不为贼用则庻几少减泾原之患其四仪州地控山险州城低薄壕堑浅狭三分军民二分在外贼至虽能城守居民必大遭剽掠亦宜预虑之其五泾州虽为次邉然縁河大川道路平易当贼骑之冲实近里控扼之防其张村直入州路宜营作関栅或防为长堑以遏奔冲一路事形臣熟与邉臣计议谓当如此备豫望下韩琦范仲淹相度施行从之　辛巳诏辅臣议蠲减天下赋役　戊子诏録将校死王事而无子孙者亲属　辛卯诏陜西防邉招讨使韩范仲淹厐籍凡军期中覆不及者皆便宜从事用安抚使王尧臣议也　建渭州笼竿城为徳顺军亦用王尧臣议也初曹玮开山外地置笼竿等四塞募弓箭手给田使耕战自守其后将帅失抚御稍侵夺之众怨怒遂刼徳胜寨主姚贵闭城叛尧臣适过境上作书射城中谕以祸福且发近兵讨之吏白尧臣曰公奉使且还归报天子耳贵叛非公事也尧臣曰贵土豪颇得士心然初非叛者今不乗其未定速招降后必生事为朝廷患贵果出降尧臣为申明约束如玮之旧乃归　壬辰録唐狄仁杰后　癸巳延州言元昊遣伪六宅使伊州刺史贺从朂来纳欵先是厐籍因李文贵还再答旺荣等书约以元昊自奉表削僣号始敢闻于朝于是文贵与从朂持元昊书至保安军其书自称男邦泥定国兀卒郎霄【考异宋史作曩霄今从长编】上书父大宋皇帝从朂又致契丹使人谕令早议通和之意又言本国自有国号无奉表体式其称兀卒葢如古单于可汗之类若南朝使人至本国坐蕃宰相上兀卒见使人时离云床问圣躬万福从朂因自请诣阙籍使谓之曰天子至尊荆王叔父也犹奉表称臣今名体未正终不敢以闻从朂曰子事父犹臣事君也使从朂得至京师而天子不许请归更议之籍乃具以闻且言贼自背叛以来虽居得胜然防和市之利民甚愁困今其辞稍顺必有改事中国之心愿听从朂诣阙更选使者往其国申谕之彼必称臣凡名称礼数及求匄之物当力加裁损必不得已则少许之若所求不违恐豺狼之心未易盈厌也　丙申王尧臣又言韩琦范仲淹厐籍既为陜西四路都部署防邉经略安抚招讨等使四路当禀节制而诸路尚带经略使名者九人各置司行事名号不异所禀非一今请逐路都部署副部署并罢经略只充防邉安抚使副从之　吕夷简数求罢帝优诏未许陜西转运使孙沔上书言祖宗有天下垂八十余载未尝以言废人景祐以前纲纪未甚废犹有感激进説之士观今之政是可恸哭而无一人为陛下言者由宰相多忌而不用正人也往者章献緫政陛下恭黙有王曾张知白鲁宗道李廸薛奎蔡齐以正直迭居两府曹修古李纮刘随鞠咏孔道辅以亮节更任谏列于时斜封侥幸阍寺威福虽未悉去然十余年间中外无大故自夷简当国黜忠言废直道及以使相出镇许昌乃荐王随陈尧佐代已才庸负重政事浸废即嵗罢免又以张士逊冠台席致隳国事戎冦渐起于邉陲卒伍窃发于辇毂此葢夷简不进贤为社稷逺图但引不若已者为自固之计欲使陛下复思已而召用也陛下果召夷简还自大名入秉朝政于兹三年不更一事以姑息为安以避谤为智西州将帅累以败闻契丹无厌乘此求赂兵殱货悖天下空竭刺史牧守十不得一法令变易士民怨咨隆盛之基忽至于此今夷简以病求退陛下手和御药亲冩徳音乃谓恨不移卿之疾在于朕躬四方义士传闻诏语有泣下者夷简在中书二十年三冠辅相所言无不听所请无不行有宋得君一人而已未知何以为陛下报今契丹复盟元昊欵塞天下忻忻日望和平因此振纪纲修废坠选贤任能节用飬士则景徳祥符之风复见于今矣若恬然不顾遂以为安臣恐土崩瓦觧不可复救而夷简意谓四方已寜百度已正欲因病黙黙而去无一言啓沃上心别白贤不肖虽尽南山之竹不足书其罪也若荐贤材合公议失之于始得之于终犹可寛天下万世之责茍遂容身不救前过以柔而易制者升为腹背以奸而可使者任为羽翼使之在廊庙布台阁上惑圣眀下害生灵是张禹不独生于汉李林甫复见于今也在陛下察之而已书闻帝不之罪议者喜其謇切夷简谓人曰元规药石之言但恨闻此迟十年耳人亦服其量云
　　吕中曰夷简之罪莫大于因私憾而预瑶华之议因北事而忌富弼之能夷简之功莫大于释仲淹之宿怨容孙沔之直言君子论人功不掩罪罪不掩功可也
　　三月丙午赐陜西招讨韩琦范仲淹厐籍钱各百万庚戌右正言梁适使延州与厐籍议所以招懐元昊之礼于是许贺从朂赴阙　乙夘韩范仲淹等言今元昊遣人赴阙将议纳和其来人已称六宅使尹州刺史观其命官之意欲与朝廷抗礼窃恐不改僣号意朝廷开许为鼎峙之国又虑尚懐隂谋卑词厚礼请称兀卒以缓国家之计臣等敢不为朝廷思经久之防防生灵之患哉臣等谓继迁当时用诈脱身窃防防器徳眀外示纳欵内实飬谋至元昊则悖慢侮常大为邉患以累世奸雄之志而屡战屡胜未有挫屈何故乞和虽朝廷示招纳之意契丹邀通好之功以臣等料之实因累年用兵蕃界劳扰交锋之下伤折亦多所获器械鞍马皆归元昊其下胥怨无所厚获其横山界蕃部防集最苦但汉兵未胜戎人重土不敢背贼勉为驰驱耳今元昊知众之疲闻下之怨乃求息肩飬鋭以逞凶志非心服中国而来也臣等谓元昊如大言过望为不改僣号之请则有不可许者三如卑词厚礼从兀卒之称亦有大可防者三何谓不可许者三自古四夷在荒服之外圣帝明王柔而格之不吝赐与至于鸿名大号天下之神器岂可私假于人惟石晋借契丹援立之功又中国逼小偷生一时故僣号于彼壊中国大法我国家富有四海非石晋比元昊世受朝廷爵命非有契丹开晋之功此不可许之一也又诸处公家文字并军民语言皆呼昊贼人知逆顺去就之分尚或逋亡末由禁止今元昊于天都山营造所居已逼汉界如更许以大号此后公家文字并军民语言当有西朝西帝之称天都山必有建都郊祀之僣其陜西戍兵邉人负过必逃益有所归矣至于四方豪士稍不得志则攘臂而去无有逆顺去就之分彼多得汉人则制度事势与契丹并立夹困中国岂复有太平之望邪此不可许之二也又议者皆谓元昊自来无居中国之心欲自尊于诸蕃耳臣等谓拓跋珪石勒刘聪苻坚赫连勃勃之徒得志之后并居中原近则李克用父子沙陁人也进据太原后都西洛皆汉人进谋诱而致之昨定川事后元昊作伪诏谕镇戎兵民有定闗辅之言此其騐也葢汉家之叛人不乐处外国地必谋侵汉地所得城垒必使汉人守之如契丹得山后诸州皆令汉人为之官守或朝廷假元昊僣号是将啓之斯为叛人之助甚矣此不可许之三也何谓大可防者三元昊以奸雄之资操屡胜之势乆不称臣一旦卑词厚礼便肯从兀卒之称皆隂谋也是葢以山界之困暂求息肩使中国解兵三四年间将帅懈慢士伍骄惰邉偹不严戎政渐弛却如前来暴发则中国不能支吾此大可防之一也又从徳明纳欵之后经谋不息西撃吐蕃回鹘拓疆数十里至元昊事势益盛乃称尊悖礼背负朝廷结连契丹情迹尽见今复起诈端以欵我兵而休息其众又欲并力专志西吞唃厮啰等诸蕃去秦州一帯篱落为将来再举之利此大可防之二也又从徳明纳欵后蕃汉之人入京师贾贩百货所归充于窟穴贼因其事力乃兴兵为乱今兹五年用度必困乃卑词厚礼迎合我意欲复图中国之利待其给用却求衅兴兵以快本意今若通和或再许灵夏蕃汉之人依前出入京师必窥伺国家及夹带亡命入蕃或与奸人别有结连或使刺客窃发惊扰朝廷又此类必所有恣纵甚于昔时有事何以处置此大可防之三也臣等欲乞朝廷俟元昊所遣人至观其所请彼如大言过望坚求僣称则答云上畏天地宗庙不可私许大号壊中国之法彼卑词厚礼止是求兀卒之称则按唐单于可汗故事有可许之理亦须预防其隂谋严饬邉臣修完城寨训练军马储蓄粮草以备虚诈如求割属户则答云灵夏甚有汉户能割归朝廷否况横山蕃部安于内附一旦驱之则惊生事必不为西界用彼如求至京师依前来出入贾贩则答云昨来战鬭之后甚有军民没阵其子孙骨肉衔怨至深必恐道涂之中多有雠杀致西界相疑却更生事只与邉上建置埸交易有无各得其所彼如徼我自今已后罢修城寨则答云邉界熟户生户多有雠怨常相侵害须借城寨驻兵方能镇静使各安居自余更有非礼之求朝廷或难应副即且欵之不必从也但厚遣来人善词回答使迁延往来即逾四月贼不能举至秋则城寨多固军马已练或坚壁而守或据险而战无足畏矣臣等已议一二年间训兵三四万使号令齐一阵伍精熟又能使熟户蕃兵与正军参用则横山一带族帐可以图之元昊若举国而来我则据险退守邉塞足以困彼之众若遣偏师而来我则据险以待之蕃兵无粮不能久聚退散之后我兵复进使彼复集每嵗三五出元昊诸厢之兵多在河外频来应敌疲于奔命则山界蕃部势穷援弱且近于我自求内附因选酋豪以镇之足以防元昊之手足矣然乞朝廷以平定大计为意当军行之时不以小胜小衂黜陟将帅则三五年间可集大功仍诏中外臣寮不得輙言邉事以沮永图我太祖太宗统辟四海创万世之基业今以三五年之劳再定西陲岂为晚邪臣等所以主彼贼非礼之求不必从者葢有此议也臣等早防圣奨擢预清班西事以来供国麄使三年塞下日劳月忧岂不愿闻纳和少图休息非乐职矢石之间葢见西贼强梗未衰挟以变诈若朝廷处置失宜他时悖乱为中国大祸岂止今日之邉患哉臣等是以不敢念身世之安防国家之忧须罄刍荛少期补助其元昊来人到阙伏望圣慈于纳和御侮之间审其处置为圣朝长久之虑则天下幸甚　集贤校理余靖言臣窃闻昊贼差私署官入境将次到阙欲与朝廷通和自大臣至于邉将咸欲息肩以休士卒臣愚料之以为挫契丹之气折西贼之鋭不如不和最为得防假如元昊贪我财货甘心臣伏此之为祸大于今日臣请别白言之国家用兵以来五年之间三经大战军覆将死财用空虚天下嗷嗷困于供给今乃因契丹一介之使驰其号令遂使二国通好君臣如初吾数年之辱而契丹一言觧之若契丹又遣一介有求于我以为报谢将何词以拒之如国家又有所惜必将兴师责我谓之背惠则北鄙生患二境受敌矣惟陛下裁之　辛酉国子监请立四门学以士庶人子弟为生员以广招延之路从之　三月壬申吕夷简再辞位帝御延和殿召见敕乘马至殿门命内侍取兀子舆以前夷简引避久之诏给扶毋拜戊子罢相守司徒监修国史军国大事与中书枢宻院同议【考异按附传云夷简再辞位荐富弼等数人可大用正传已削去恐夷简未必能荐弼也今从正传】　以判蔡州夏竦为户部尚书充枢宻使权御史中丞贾昌朝为参知政事右正言知制诰富弼为枢宻副使弼以奉使昌朝以馆伴月劳故俱擢用之弼辞不拜【此据富弼叙述前后辞免恩命辨谗谤劄子】时吕夷简罢相辅臣皆进官侍御史弋阳沈邈言爵禄所以劝臣下非功而授则为滥今疆埸屡警未闻庙堂之谋有以折外侮而无名进秩臣下何劝焉癸巳以侍御史鱼周询为起居舎人职方员外郎王素为兵部员外郎集贤校理欧阳修为大常丞并知谏院周询固辞又以集贤校理余靖为右正言谏院供职时陜右师老兵顿京东西盗起吕夷简既罢相帝遂欲更天下事故増置谏官首命素等为之【考异宋史修传云吕夷简罢相夏竦除枢宻使既除复罢更用杜衍又范仲淹富弼韩琦同时擢执政収揽一时名士増谏官而修首在选中按修除谏官韩范富俱未入也据晏殊传修乃殊所荐宋史误矣】　甲午改枢宻副使富弼为资政殿学士兼翰林院侍讲学士弼时再上章辞所除官曰臣昨奉使契丹彼执政之官汉使所未尝见者臣皆见之两朝使臣昔所讳言者臣皆言之以故得详知其情状彼惟不来来则未易御也愿朝廷勿以既和而忽之臣今受赏彼若一旦渝盟臣不惟朝廷斧钺之诛天下公论其谓臣何臣畏公论甚于斧钺愿収新命则中外之人必曰使臣不受赏是事未可知其于守偹决不敢懈弛非臣务饰小亷诚恐误国事也帝察其意坚定特为改命焉　是月帝令内侍宣谕韩范仲淹厐籍等候邉事少寜当用卿等在両地已诏中书劄记此特出朕意非臣寮荐举又令琦等宻奏可代处邉任者琦等言元昊虽约和诚伪未可知愿尽力塞下不敢拟他人为代　夏四月戊戌朔幸琼林苑阅骑士　己亥富弼言闻西使之来葢因契丹所谕元昊既禀畏契丹则朝廷宜且持重若过有许可所忧有二事一则契丹谓中国既不能臣元昊岂肯受制于我必将以此遣使来未知以何辞答之一则契丹谓元昊本称臣于两朝今既南朝不称臣渐为敌国则以为独尊矣异日稍縁邉隙复有所求未知以何术拒之臣晓夕思维二者必将有一焉不可不早虑也　癸卯以佥书保安军判官事邵良佐假著作郎使夏州先是良佐与贺从朂诣阙舘于都亭西驿承受使臣取元昊书至中书枢宻院谕从朂以所赍来文字各体未正名上一字又犯圣祖讳不敢进却令赍回其称男情意虽见恭顺然父子亦无不称臣之礼自今上表只称旧名朝廷当行封册为夏国主赐诏不名许自置官属其宴使人坐朶殿之上或遣使往彼一如接见契丹使人礼如欲差人于界上承领所赐亦听之置场于保安军嵗赐绢十万疋茶三万斤生日与十月一日赐赉之许进奉乾元节及贺正其防邉兴复寨栅并如旧仍命良佐与从朂等同往议定以闻　甲辰以韩范仲淹并为枢宻副使知永兴军郑戬为陜西四路马步军都部署兼经畧安抚招讨等使驻军泾州琦仲淹凡五譲不许乃就道富弼言韩琦范仲淹并授枢密副使仰见圣意止从公论不听谗毁擢用孤逺然议者云西冦未殄亦湏借材若二人俱来或恐阙事羣论皆愿一名召来使处于内一名就授枢副之命且令在邉表里相应事无不集以臣愚虑亦谓其説甚当近闻更有异议谓枢宻副使不可令出外任恐他时武官援此为例此乃巧为其説沮陛下独防之明奸邪用心一至于此况先朝累曾有大臣帯両府职任应急出外事毕还朝不闻后来有武臣援此为例臣愿陛下无信异説专采公论一召来处内一授职在邉或二人一嵗一更均其劳逸内外恊济无善于此　乙巳以枢宻副使吏部侍郎杜衍依前官充枢宻使宣徽南院使忠武节度使夏竦赴夲镇先是以枢宻使召竦于蔡州台谏交章论竦在陜西畏懦茍且不肯尽力尝出廵邉置侍婢中军帐下几致军变又元昊常牓塞下得竦首者予钱三千为贼所轻如此卒于败防师徒畧无成效今日用之则邉将之志怠矣且言竦挟诈任数奸邪倾险与吕夷简不恊夷简畏其为人不敢引为同列既退而后荐之以释宿憾方陛下孜孜政事首用懐诈不尽忠之臣何以求治御史沈邈又言竦隂交内侍刘从愿内济险谲外专机务奸党得计人主之权去矣其言又切防竦已至国门言者益急请毋令入见谏官余靖又言竦累表引疾及闻召用即兼驿而驰若不早决竦必坚求面对叙恩感泣复有左右为之觧释则圣听惑矣御史中丞王拱辰对帝极言帝未省遽起拱辰引帝裾毕其説前后言者合十八疏帝乃罢竦而用衍代之【李焘曰此叚当广求台諌章疏一一出其姓名乃善石介圣徳诗云用御史中丞拱辰御史平谏官修凡十一疏追竦敕而竦正传云十八疏今从正传御史平葢席平也平寻以不才逐独言竦可怪也沈邈传拱辰引帝裾据刘挚所作拱辰行状】　已酉以馆阁校勘蔡襄为秘书丞知谏院初王素余靖欧阳修除谏官防作诗贺之辞多激劝三人者以其诗荐于帝寻有是命丙辰以春夏不遣使祠祷于岳凟　己未以翰林
　　学士王尧臣为户部郎中权三司使事尧臣始受命言于帝曰今国与民皆矣在陛下任臣者如何因请自择僚属帝纳其言尧臣取陜西河东三路未用兵前及用兵后嵗出入财用之数防计以闻　庚申以盐鐡判官吕绍寕为淮南转运使绍寜至淮南亟上羡钱十万谏官欧阳修请却所上钱并治绍寜欺罔之罪以戒奸吏刻剥　吕夷简虽罢相犹以司徒预议军国大事帝宠遇之不衰于是谏官蔡防疏言夷简被病以来两府大臣累诣夷简家谘事臣窃谓两府大臣辅陛下以治天下者今乃并笏受事于夷简之门里巷之人指防窃笑夷简为相首尾二十余年功业无闻但为私计屡贬言者如曹修古段少连孔道辅杨偕孙沔范仲淹余靖尹洙欧阳修等或谪千里或抑数年皆縁私恨以逐忠贤但能阿附悉力防之废亷耻之节成奔竞之风山外丰州定川之战失地防师将士死者各数万人庙堂之上成筭安在今以病归尚贪权势不能力辞伏乞特罢商量军国大事使两府大臣专当责任无所推避甲子夷简请罢预议军国大事从之襄又言韩琦范仲淹各除枢宻副使并以西冦未寜恳辞恩命朝廷再赐手诏督令赴阙臣以众议言之二臣之忠勇其心一也若以智谋才望则仲淹出琦之右处内者谋之而处外者行之故仲淹宜来且留邉于理甚当伏乞朝廷不听辞让各授恩命以恊公论　是月国子监直讲石介作庆厯圣徳诗介笃学尚志乐善疾恶喜声名防吕夷简罢章得象晏殊贾昌朝韩琦范仲淹富弼同时执政而欧阳修蔡襄王素余靖并为谏官夏竦既拜复夺之以杜衍代因大喜曰此盛事歌颂吾职其可已乎诗所称多一时名臣其言大奸葢斥竦也诗且出孙复闻之曰介祸始于此矣范仲淹亦谓韩曰介之为此葢可虞也【其诗曰于惟庆厯三年三月皇帝龙兴徐出闱闼晨坐太极昼开阊阖躬览英贤手鉏奸枿大声沨沨震揺六合如干之动如雷之发昆虫蹢躅怪天藏灭同明道初天地喜吉初闻皇帝蹙然言曰予祖予父付予大业予恐失坠实赖辅弼汝得象殊重慎防宻君相予久予嘉君伐君仍相予笙镛期恊昌朝儒者学问该洽与予论政以经术汝贰二相庶绩咸秩惟汝仲淹汝诚予察太后乗势汤沸火汝时小臣危言嶪嶪为君司諌正予门闑为予京兆堲予谗説贼叛于夏徃予式遏六月酷日大冬积雪汝寒汝暑同予士卒予闻辛酸汝不告乏予晚得弼予心弼悦弼每见予无有私谒以道辅予弼言深切予不尧舜弼自笞罚谏官一年防奏满箧侍从周嵗忠力厪竭契丹防义梼杌饕餮敢侮大国其辞慢悖弼将予命不畏不怯卒复旧好民得裋褐沙碛万里死生一节视弼之肤霜剥风裂观弼之心鋉金鍜鐡宠名大官以酧劳渇弼辞不受其志莫夺惟仲淹弼一夔一契天实赉予予其敢忽并来弼予民无瘥札曰衍汝来汝予黄髪事予二纪毛秃齿豁心如一兮率履弗越遂长枢府兵政无蹶予早识琦有竒骨其器魁落岂视店楔其人浑朴不思剞劂可属大事敦厚如勃琦汝副衍知人予哲惟修惟靖立朝防防言论磥砢忠诚特逹禄防身贱其志不怯常诋大官亟遭贬黜万里归来刚气不折屡进直言以补予阙素相之后含忠履洁音为御史几叩予榻防虽小官名闻予彻亦常献言箴予之失刚守粹慤与修俦匹并为諌官正色在列子过汝言毋钳吾舌皇帝圣明忠邪辨别举擢俊良扫除妖众贤之进如茅斯拔大奸之去如距斯脱上倚辅弼司予调燮下赖谏诤维予纪法左右正人无有邪孽予望太平日不逾浃皇帝嗣位二十二年神武不杀其黙如渊圣人不测其动如天赏罚在予不失其权恭已南面退姧进贤知贤不易非眀勿得去邪惟艰惟防乃克明则不贰防则不惑既明且防惟皇帝徳羣臣踧踖重足屏息交相教语曰惟正直母作侧僻皇帝汝殛诸侯危栗堕玉失舄交相告语皇帝神明四时朝觐谨修臣职四夷走马坠镫遗防交相告语皇帝英武觧兵修贡永为属国皇帝一举羣臣慑焉诸侯畏焉四夷服焉臣愿皇帝夀万千年】　五月丁卯朔日有食之　庚午録繋囚　江淮嵗漕不给京师乏军储大臣以为忧枢密副使范仲淹言国子博士宣城许元可独倚办辛未擢元江淮两浙荆湖制置发运判官元曰以六路七十二州之粟不能足京师者吾不信也至则命濒江州县留三月粮余悉发之逺近以次相补引千余艘转漕而西未几京师足食　癸酉命王拱辰田况与三司同议减放州县科配　乙亥忻州地大震帝曰地道贵静今数震揺得非兵兴民劳之所致乎宜诏本路转运经畧司安恤百姓毋得輙弛邉备　盐鐡副使林潍出知滑州初入内都知张永和建议请収民房钱十之三以助军费事下三司三司使王尧臣持不可永和宻使人致意曰公能行此则大用矣眀日入见具为帝言因曰此衰世之事唐徳宗所以致朱泚之乱者非平时可行也潍畏永和势助之甚力尧臣奏罢潍以河北转运使张昷之为盐鐡副使议乃定　先是谏官欧阳修既受命首建议天下官吏员数极多朝廷无由徧知其贤愚善恶审官三班二部等处又只具差除月日人之能否都不可知诸路转运使等除有吏自败者临时举行外亦别无按察官吏之术致使年老病患懦弱不才贪残害物之人布在州县并无黜陟因循积州县不治今兵戎未息赋役方烦百姓嗷嗷疮痍未复救其疾苦择吏为先臣今欲乞特立按察之法于内外朝官自三丞以上至郎官中选强干亷眀者二十许人为诸路按察使请令进奏官各録一州官吏姓名为空行簿以授之使至州县遍见官吏其公亷勤干与老病不才之迹皆以朱书于名之下其中材之人虽无竒效不至旷败者以墨书之又有虽是常材能专长于事亦以朱书别之使还具奏则朝廷可以坐见官吏贤愚善恶不遗一人然后别议黜陟之法如是足以澄清天下半嵗之间可望致治然朝廷重于特遣使未即行也参知政事贾昌朝前为御史中丞尝言转运使朝廷责以按察官吏能否而使名未正于是参取修议诏诸路转运使副并兼按察使副令将辖下州府军监县镇官吏姓名置簿亲掌録其功过若绩效明着及显有不治者逐旋以闻外其稍着亷勤及仅免败阙者每至年终攅冩附递以闻提防刑狱虽不帯此使名并当凖此　以虞部员外郎杜权发遣度支判官事太常博士燕度权发遣户部判官事皆王尧臣所荐也权发遣三司判官葢始此　庚辰幸相国寺防灵观祈　癸未置御史官六员罢推直官从御史台请也　乙酉以侍御史席平知润州中丞王拱辰言其议论无取故出之【考异庆厯二年二月平以都官员外郎为侍御史本传称平对奏鄙俚又御史台记亦有传平尝徃齐州劾狱失入死罪张方平乞依法行遣恐此罢防不独因拱辰言也】丁亥置武学于武成王庙以太常丞阮逸为武学教
　　授【考异张唐英政要以为议出呉育且云育为参知政事按此时育但为翰林学士五年正月始副枢宻四月改参政唐英误也育传亦不见武学议】　戊子雨辅臣称贺帝曰天乆不将害民田朕每焚香上祷于天昨夕寝殿中忽闻防雷遽起冠露立殿下须臾雨至衣皆沾湿移刻霁再拜以谢方敢升阶自此尚冀槁苖可救也章得象曰非陛下至诚曷以致天应若此帝曰比欲下诏罪已彻乐减膳又恐近于崇饰虚名不若夙夜精心宻祷为佳耳【考异仁宗庆厯三年京师夏旱谏官王公素乞亲行祷雨帝曰太史言月二日当雨一日欲出祷公曰臣非太史知是日不雨帝问其故公曰陛下幸其当以祷不诚也不诚不可动天臣故知不帝曰明日祷雨醴泉观公曰醴泉之近犹外朝也岂惮暑不可逺出邪帝每意动则耳赤时耳已尽赤厉声曰当祷西太一宫公曰乞传旨帝曰车驾出郊不预告卿不知典故公曰国初以虞非常今乆太平预告何害但百姓瞻望清光者众尔无虞也谏官故不扈从明日特召王公以从日色甚炽埃雾张天帝玉色不怡至琼林苑回望西太乙宫上有气雾如香以起少时雷电甚至帝却逍遥辇御平辇彻葢还宫又明日召公对帝喜曰朕自顷得幸甚又曰昨即殿庭两立一日拜焚生龙脑香十七斤至中夜举体尽湿公曰陛下事天道当恭畏然隂气足以致疾亦当戒帝曰念不欲自以身为牺牲何戒也此据邵传闻见后録当考恐博所记西太一宫即相国寺防灵观及七年三月祷西太乙宫则素不在谏院矣又按防要祈报门庆厯三年五月十四日幸大相国寺防灵观祈先是谏官以天旱请遣官祈帝曰朕已于宫中焚香宻祷上天引咎罪已庶获豊澍之应宰臣章得象曰陛下奉天忧民至诚如此必有感召所称谏官必王素也当详考増入】　諌官余靖言当今备灾之术莫如寛减租赋陜闗以西尤须抚之伏望朝廷特降诏命应遭旱州军与量减夏税分数此乃惠民之实效也若待有逃亡然后振救将无及矣辛卯筑钦天坛于禁中　谏官欧阳修言韩范仲
　　淹乆在陜西备谙邉事是朝廷亲信委任之人况二臣才识不类常人陛下最宜加意诏问乃自二臣到阙以来只是逐日与两府随例上殿呈奏寻常公事外有机宜大处置事并未闻有所建明陛下亦未曾特赐召对从容访问今西事未和邉陲必有警急兼风闻契丹主见在凉甸与大臣议事人心忧恐伏乞陛下因无事之时出御便殿特召等从容访问使尽陈西邉事宜合如何处置至如两府大臣每有邉防急事或令非时召见聚议或各令自述所见只召一两人商量此乃祖宗之朝并许如此不必拘守常例也【按韩范以四月七日被召五让乃就职修此防不得其时今附见五月末】修又言朝廷方遣使与西贼议通和之约近日窃闻邉臣频得北界文字来问西夏约和之事了与未了茍实如此事深可忧臣以为天下之患不在西而在北纵使无此文字终须贻患朝廷与契丹通好仅四十年无有纎介之隙而輙萌姧计妄有请求益以金缯未满其志更邀名分抑使必从无事而来尚犹如此若使更因西事揽以为功别有过求将何塞请此天下之人无愚与智共为朝廷寒心者也今若果有文字则狂计已萌不和则诘我违言既和则论功求报不出年嵗恐须动作茍难曲就必至交兵至于选将练师既难卒办御戎制敌当在机先然国家必谓两意虽乖尚牵盟誓邉防处置未敢张皇以臣思之莫若精选材臣付与邉郡使其各图御备宻务修完此最为得防也至如镇定一路尤为要害张存昔在延州以不了事罢去今乃委以镇府王克基凡庸轻巧非将帅之材而任定州其余州郡多非其人欲乞陛下特诏两府大臣取见在邉郡守臣可以御敌捍城训兵待敌者留之其余中常之材不堪邉任者悉行换易此社稷之大计愿陛下留意而行之　是月忻州地震　虎翼卒王伦叛于忻州

　　资治通鉴后编卷五十二
　　钦定四库全书
　　资治通鉴后编卷五十三
　　刑部尚书徐干学撰
　　宋纪五十三【起昭阳恊洽六月尽九月凡四月】
　　仁宗体天法道极功全徳神文圣武睿哲眀孝皇帝
　　六月甲辰诏天下茶盐矾鐡铜银坑冶之利虑有过取而伤民者转运司谕所部官吏条上利害以闻初议欲弛茶盐之禁及减商税范仲淹以为茶盐商税之入但分减商贾之利耳于商贾未甚有害也今国用未省嵗入不可阙既不取之于山泽商贾必取之于农与其害农孰若取之商贾今为计莫若先省国用国用有余当先寛赋役然后及商贾弛禁非所当先也其议遂寝癸丑知谏院欧阳修言近日四方贼盗渐多皆由国家素无御备而官吏赏罚不行也今忻州军贼王伦所过楚秦等州连骑扬旗如履无人之境而廵检县尉反赴贼召其衣甲噐械皆束手而归之此可谓心腹之大忧为今计者必先峻法令法令峻则人知所畏自趍撃贼请自今贼所经州县夺衣甲官吏并追官勒停廵检县尉仍除名勒从军自効俟破贼日则许叙之诏送枢宻院施行　甲子右正言余靖言今官吏弛事细民聚而为盗贼不能禁止者盖赏罚不行也若非大设隄防以矫前则臣忧国家之患不在西北而起于封域之内矣南京者天子之别都也贼入城斩闗而出觧州池州之贼不过十人公然入城虏掠人户邓州之贼不满二十人而数年不能获又清平军贼入城变主泣告而军使反闭门不肯出又京东贼大者五七十人小者三二十人桂阳监贼仅二百人建昌军贼四百余人处处蜂起而廵检县尉未知处以何罪当职大臣尚规规守常不立法禁深可为国家忧且以常情言之若与贼鬭动有死亡之忧避不杀贼止于罚铜及罚俸谁惜数斤之铜数月之俸以冒死伤之患哉乞朝廷严捕贼赏罚及立被贼劫质亡失噐甲除名追官之法从之　戊辰以翰林学士知制诰苏绅知河阳先是王素欧阳修等为谏官数言事绅恶之会京师闵绅请对言洪范五事言之不从是谓不乂厥咎僣厥罚常旸绅意盖指谏官时除太常博士马端为监察御史绅所荐也修即上言端性险巧徃年常发其母隂事母坐杖脊端为人子不能以礼防闲陷其母于过恶又不能容隐使其母被刑理合终身不齿官聨岂可更为天子法官臣不知朝廷何故如此用人盖其初不当令蘓绅举人绅之奸邪天下共恶视端人正士如仇雠唯与小人气类相合冝其所举如此也伏乞寝端成命黜绅外任不可更令为人主侍从绅由是黜端寻亦出外　己巳徙宣徽南院使忠武节度使夏竦判亳州竦之及国门也上封章防示焉竦既还镇言者犹不已防韩亿致仕竦请代之故有是命既至亳州因上书自辨凡万余言诏付学士批荅孙抃为之辞畧曰图功效莫若罄忠勤弭谤言莫若修行实竦得之甚恨语人曰吾于孙素无嫌而批荅见诋如此何哉　七月御史中丞王拱辰请用朔望日退御后殿召执政之臣赐坐以讲时政得失帝曰执政之臣朕早暮所与图事者至于从容述虽至中昃朕何怠焉又何朔望之拘也辛未诏自今中书枢宻院臣僚除常程奏事外如别有所陈或朕非时留对者不限时刻丙子参知政事王举正罢为礼部侍知许州初御
　　史防举李徽之为御史举正友壻也格不行徽之讼曰举正妻悍不能制如谋国何而谏官欧阳修余靖蔡防咸言举正懦默不任职枢宻副使范仲淹有宰辅才不宜局在兵府愿罢举正以仲淹代之举正亦自求罢丁丑以枢宻副使范仲淹为参知政事资政殿学士冨弼为枢宻副使仲淹曰执政可由谏官而得乎固辞不拜弼直携诰命纳于帝前口陈所以牢避之意且曰愿陛下坐薪甞胆不忘修政帝许焉乃复以诰命送中书弼因乞补外累章不许　知谏院欧阳修言朝廷以郭承祐为镇定部署臣自闻此除夙夜思惟国家用兵已五六年未有纎毫所得挫朝廷之威势困天下之生灵患在朝廷拘守常例不肯越次择材心知小人付以重任后虽败事亦终不悔至如葛懐敏顷在西邉天下皆知其不可当时议者但曰舍懐敏别未有人难为换易及其战败身亡横尸原野懐敏既不复生亦须别求人用臣谓今日任承祐亦犹当时用懐敏也况如承祐者凡庸奴之才不及懐敏逺甚顷在澶州只令筑城几至生变岂可当此一路臣谓朝廷非不知承祐非才议者不过曰例当叙进别无他人此乃因循之说耳方今黠冦狂谋祸端已兆前刘六符之来朝廷忍耻就议盖为河朔无可自恃难与速争须至屈意茍和少寛祸患今幸得此自纾之计冝多方精选将臣先为御备犹恐不及岂是因循守例任用小人之日也其郭承祐欲乞早移与一不用兵处知州或召还别与一闲防职秩　壬午罢陜西管内营田　甲申以枢宻副使任中师为河东宣抚使范仲淹为陜西宣抚使仲淹既辞参知政事愿与韩迭出行邉帝因付以西事而仲淹又言河东亦当为备中师尝守并州帝即命使河东两人留京师第先移文两路云　乙酉元昊复遣吕你如定等与邵良佐俱来所要请凡十一事其欲称男而不为臣犹执前议也谏官欧阳修言元昊再遣使人至和之与否决在此行臣谓此最大事天下安危繋之今忧国者各为陛下深思逺虑惟恐庙堂失防遂落强冦之奸谋一曰天下困矣不和则力不能支少屈就之可以纾患一曰羌人险诈和而不敢罢兵则与不和无异是空包屈就之羞全无纾患之实一曰请和之后不过欲退而息休训兵选将以为后图然以河朔料之才和之后因循废弛为患转深一曰纵使元昊称臣西邉减费然犹有大可忧者契丹必揽通和之事以为已功过有邀求遂兴兵革是暂息小患于闗西复生大患于河北臣旁采众论虽有异同然大抵皆谓既和则难不和则易不和则害少和则害多不知朝廷之意其议云何请于使人未至之前先集百官廷议必有长防以禆万一　余靖言臣窃见朝廷每遇契丹遣使到阙元昊差人来朝大臣商量惟欲秘宻两制两省御史中丞已下虽名侍从供奉之官当时并不闻知及处置既了纵或不便无由论列臣伏思国家建置侍从之官以救阙失盖欲举无过事谋无遗防也今柄臣宻议外不得闻一虑或失救之不及势之可忧者也伏乞宣谕大臣凡西北二邉之事繋于安危者侍从諌诤之官悉令闻之使陈利害不为漏泄传云谋之欲多防之欲独此御国之要也惟陛下裁幸先是欧阳修言贼使此来意极不逊须有以挫之方能抑其骄慢乃可商量今若便于礼数之间过加优厚则彼谓我为怯知我可欺议论之间何由屈折伏乞将元昊一行来人凡事减勒无令曲加优厚至是修又言闻朝廷欲以殿中丞任颛馆待元昊所遣来人臣窃谓事体之间所系者大兵交之使来入大国必先窥伺将相勇怯觇察国家强弱若见朝廷威怒未息事意莫测必内忧斩戮次恐拘留使其偶得生归自为大幸则我弱形未露壮论可持今若便损国威过加厚礼先为自弱长彼骄心使其知我可欺则议论愈益难合必欲成就其事尤须镇重为先况其议未必成可惜空损事体前次元昊来人至少朝廷只以一班行待之今来渐盛遂差朝士若其后来者更盛则必须差近侍矣是彼转自强我转自弱况闻邵良佐昨来自彼仅免屈辱而还则彼虽小丑不谓无谋今其来人必须极骋强辞以图相胜若能先薄其礼以折之亦挫贼之一端也其元昊来人欲乞更不差官馆待送置驿中不须急问至于监视馈犒传道语言一了事班行足矣修虽有此议然朝廷竟不能从也　以著作佐郎邵良佐为著作郎仍赐五品服赏使夏州之劳也　先是元昊书至既未肯称臣及如定等来又多所要请两府厌兵欲姑从之独韩琦以为不可屡请对于帝前晏殊曰众议已同惟韩琦独异帝顾问琦琦歴陈其不便帝曰更审议之及至中书琦持不可益坚殊变色而起琦退复上章言与西界遣人议和其患有三昨朝廷曽逹意契丹欲令元昊纳欵其答书云已遣人赍诏谕令息兵今朝廷若许其不臣契丹闻之必然别索名分既不可屈则恐因此为名再隳誓约此一患也若只许册为国主略増良佐所许嵗遗之数恐贼未副所望则谓朝廷已与之絶必忿而兴兵契丹亦谓阻其意縁此生事此二患也若再使人赍诏谕以封册之礼不可异于北朝更优増良佐所许之数贼既从命则契丹以为已功遣使来贺或自尊大或频有邀求乆则难从此三患也朝廷始欲假契丹以制元昊事未可知而三患已形不得已则莫若择其轻者行之其欲呼为吾祖及自称年号又遣使到彼参于殿上与陪臣为列此事岂终为便望且令中书枢宻院再三论难使朝廷得大体契丹无争端以此议和庶为得防　谏官蔡襄言元昊始以兀卒之号为请及邵良佐还欲更号吾祖吾祖者盖先时兀卒之名知中国将许其称呼即译为吾祖足见羌人悖慢之意也吾祖犹言我翁今纵使元昊称臣而上书于朝廷自称曰吾祖朝廷赐之诏书亦曰吾祖是何等语耶时欧阳修余靖亦以为言修又曰方今不羞屈志急欲就和者其人有五一曰不忠于陛下者欲急和二曰无识之人欲急和三曰奸邪之人欲急和四曰疲兵懦将欲急和五曰陜西之民欲急和前四者皆不足聴惟西民困乏意必望和请因宣抚使告以朝廷非不欲和而贼未逊顺之意然后深戒有司寛其力役可也其余一切小人之论伏望絶而不聼　甲午枢宻副使韩琦上防曰臣闻汉文帝时国治民冨刑措不用而贾谊上书言事以为可痛哭太息今陛下仁徳逺被民乐其生而臣窃覩时事谓可昼夜泣血非直痛哭太息者何哉盖以西北二邉祸衅已成而上下泰然不知朝廷之将危宗社之未安也近者契丹见朝廷西方用兵遣使求闗南之地邀献纳之名其轻视中国意盖可见而元昊好乱逞志初并甘凉诸蕃以拓境土自度种落强盛僣号背恩北连契丹欲成鼎峙之势累嵗盗邉官军屡衂今乗定川全胜之气遣人约和则知其计愈深而甚可虞也议者或谓昨假契丹传导之力必事无不合岂不思契丹既能使元昊罢兵岂不能使元昊举兵乎比来辞礼骄抗殊未屈下契丹之言既已无騐亦恐有合从之防以困中原朝廷若轸西民之劳暂求休飬且以金帛啗之待以不臣之礼臣恐契丹闻之谓朝廷事力已屈又将遣使移书过邀尊大之称或求朝廷不可从之事隳其誓约然后长驱部众直趣大河复使元昊举兵深冦関辅当是时未审朝廷以何术御之臣是以夙夕思惟辄画当今所冝先行者七事一曰清政本冝诏中书枢宻院凡苛碎眇末之务悉归有司使从容谋议赐对之际专论大计二曰念边事今政府但循旧制才午即出怱遽佥书谓冝须未正方出延此一时以专邉论二曰擢材贤冝仿祖宗旧制于武臣中不次超擢以试其能四曰备河北自契丹通好三十余年武备悉废宜选转运使二员宻授经畧责以嵗月使营守御之备五曰固河东前嵗昊贼陷丰州掠河外属户殆尽麟府形势孤絶宜责本道帅臣度险要建城堡省转饷为持乆之计六曰收民心祖宗置内藏库盖备水旱兵革之用非私畜财以充已欲也自用兵以来财用匮竭宜稍出金帛以佐邉用七曰营洛邑今帝都无城隍之固以备非常遽议兴筑则为张皇劳民不若隂葺洛都以为游幸之所嵗运太仓羡余之粟以实其廪庾继又陈八事畧谓当今救之术不过选将帅眀按察丰财利抑侥幸进有能之吏退不才之官去冗食之人谨入官之路帝嘉纳之　八月戊戌诏谏官日赴内朝先是知制诰田况言有唐两省自谏议大夫至拾遗补阙共二十人每宰相奏事谏官随入有所阙失即时规正其实皆中书门下之属官也今谏议大夫无复职业地势不亲位序不正臣前在谏院毎闻一事皆诸处采问比及论列或至后时今若令谏官得奉内请则可以日闻朝廷之事又王素欧阳修蔡襄皆以他官知谏院居两省之职而不得预其列于礼未便乞今后并令缀两省班次诏送两制详定学士承防丁度等言谏官号清望之选燕闲防绎最为切近乞今后比直龙图阁及修起居注例令日赴内朝从之已出内蔵库防绢三百万下三司以助经费用韩
　　琦之言也　丁未以枢宻副使范仲淹为参知政事资政殿学士冨弼复为枢宻副使弼犹欲固辞防元昊使入辞羣臣班紫宸殿门上俟弼缀枢宻院班乃坐又使宰臣章得象谕弼曰此朝廷特用非以使契丹故也弼不得已乃受晏殊以弼其女之壻引嫌求罢相帝不许又求觧枢宻使亦不许　脩媛张氏宠爱日盛冠于后庭忽感疾进白帝曰所以召灾者资薄而宠厚也愿贬秩为美人帝许之戊申以修媛为美人　知谏院蔡襄言已差范仲淹宣抚陜西近又除参知政事未有廵邉之日窃以西贼遣使入朝其言骄慢必无可从之理朝廷既罢遣人势必举兵仲淹乆留邉郡威名在敌若早令经制事冝闗中百姓庶可休息如或坚守城寨使贼逺来无所虏掠亦足以挫贼之鋭气邉将虽多莫如辍柄臣以临之柄臣之中莫如仲淹自行望于西使未行之间早遣廵邉无使后时以失大计　壬子白气贯北斗　癸丑以枢宻副使韩琦为陜西宣抚使先是范仲淹及任中师分路宣抚逾月皆未行琦言于帝曰贼请和无他则二人遥领宣抚事可矣彼若未副所望必乗忿盗邉当速遣仲淹河东则臣方壮可备奔走中师宿旧大臣毋劳徃也诏琦代仲淹宣抚陜西而中师卒不行　以大理寺丞张子奭为秘书丞与右侍禁王正伦使夏州【子奭宗礼子齐贤孙】欧阳修言方今两议未决正是各争名分之时尤不可自亏事体如朝廷但欲迁延嵗月不拒絶之则止当因如定之回赐以甘言许其厚赂谕以若能逊顺则使通意邉臣俟得其实然后定议不可令天子使臣待贼命而进退万一遭其拒絶或被拘执则于事无益空损国威为今计者不若速遣范仲淹严备邉境徐放如定等还当自为谋以求胜筭　戊午罢武学　九月丁卯召辅臣及知杂御史以上于天章阁朝谒太祖太宗御容及观瑞物既而帝问御邉大略乆之乃罢帝既擢任范仲淹韩琦冨弼等毎进见必以太平责之数令条奏当世务仲淹语人曰上用我至矣然事有后先且革于乆安非朝夕可能也帝再赐手诏督促曰比以中外人望不次用卿等今琦暂徃陜西仲淹弼与宰臣章得象留心国事毋或有所顾避其当世急务有可建明者悉为朕陈之既又开天章阁召对赐坐给笔札使防于前仲淹弼皆惶恐避席退而列奏言十事一曰明黜陟二曰抑侥幸三曰精贡举四曰择官长五曰均公田六曰厚农桑七曰修武备八曰减徭役九曰覃恩信十曰重命令帝方信向仲淹等悉用其説当着为令者皆以诸事画一次第颁下独府兵辅臣共以为不可而止　司徒吕夷简固请老戊辰授太尉致仕朝朔望及大朝防并缀中书门下班谏官欧阳修言夷简为陛下宰相而致四夷外侵百姓内困二十余年间人臣大冨贵夷简享之而去天下大忧患留与陛下当之凡百纪纲几至大壊况今筋力已衰神识昏耗岂能更与国家事据夷简当此病废即合杜门自守不交人事纵有未忘报国之意凡事即合公言岂可暗入文书惑天聼伏乞明赐止絶于是始命宰臣章得象监修国史初夷简罢相为司徒犹帯监修及致仕乃以还得象　赐知谏院王素三品服余靖欧阳修蔡襄五品服面谕曰卿等皆朕所自择数论事无所避故有是赐襄数求补外以便亲养富弼曰諌臣不当逺去许给假迎亲可也帝许襄归省而不许其罢　以端明殿学士李淑为翰林学士谏官欧阳修奏事延和殿面论淑奸邪在开封犹踈外复拜学士益亲近请罢之退又上言淑自来朋附吕夷简在三尸五之数盖夷简借为肘腋所以援引至此今日朝廷清明更欲此人何用伏望早与一外任差遣使正人端士安心作事不忧防毁之言寻有防令淑知夀州既而不行修又言窃闻中书须得淑自上章求出方敢差除此乃大臣避怨不肯为陛下除去望特出圣防处分直除一外郡使天下皆知此奸邪秽恶之人是陛下自除去以彰圣眀之徳　乙亥任中师罢　丁丑诏执政大臣非假休不许私第接见宾客从知谏院蔡襄言也议者以为唐元和用兵时裴度为相请私第延见四方贤俊以广谋虑今一切禁絶宾客非谏官所宜言也　是日羣盗晨入金州刼府库兵仗防钱帛与其党及贫民知州王茂先将直兵二十四人御之不敌遂走羣盗恣行掠夺日暮乃出城去茂先具以闻枢宻副使冨弼言伏见西鄙用兵以来物力穷困朝廷不能存抚遂使为盗今张海郭邈山等惊扰州县杀伤吏民廵检县尉不敢向前遂从京师遣兵仍令中使监督尚犹迁延日月倔强山林以至白昼公行平入州县开发府库刦取货财防募凶徒啸聚渐众陜府西京唐汝均房金商襄邓千余里间所在疮痍诸郡无兵各不自保贼既转盛不可不防秦隋唐末诸冦或起于畎亩或起于商客或起于士卒或起于负担观其初起莫不甚防尚不得如张海郭邈山軰之强盛然以小合大渐成巨盗纵横难制遂乱天下今兹贼党未见翦除所宜多设隄防以备滋蔓臣又思京西诸州贼盗见今徃来之处长吏皆非其人伏乞先选转运两人令徃彼体量诸州长吏不才及滥老病者急罢之令于辖下通判或知县中保举人权充知州如不足则朝廷下审官院选人填补知州得人则就令选部内知县县令昔前汉宣帝时渤海郡盗起帝选能治之者丞相举龚遂遂至郡盗贼悉平后汉安帝时朝歌县盗贼屯聚连年未获乃以虞诩为朝歌长贼遂骇防此守宰得人贼自破防之验也　丙辰命王洙余靖孙甫欧阳修同编修祖宗故实先是富弼请选官置局将三朝典故及诸司所行可用文字类聚编成一书置在两府俾为模范帝纳其言故命靖等编修弼总领之明年九月书成分别事类凡九十六门二十卷　丁亥徙知庆州滕宗谅权知鳯翔府时郑戬发宗谅前在泾州枉费公用钱十六万缗而监察御史梁坚亦劾奏之诏太常博士燕度徃汾州鞫其事宗谅坐是徙范仲淹言梁坚奏宗谅于泾州贱买人户牛驴犒设军士臣切见去年葛懐敏败后向西州军官员惊忧计无所出泾州无兵贼已到渭州宗谅起遣人户强壮数千人入城防守时值苦寒军情愁惨得宗谅管设环庆路节次防应军马四头一万五千余人酒食薪柴并足众心大喜虽未有大功显是急难可用之人所以举知庆州仓卒収买牛驴犒军纵有亏价情亦可恕坚又奏宗谅在邠州声乐数日乐人弟子得银楪子三二十片者臣与韩琦到邠州筵会一日其时众官各将射中楪子防与过弓箭军人及妓乐即非宗谅防与而罪归宗谅坚又奏宗谅到任后使过钱十六万贯其间有数万贯不明今来中使体量却称只是使过三千贯是加诬钱数料是诸军请受在十六万贯之内岂可诸军请受亦作宗谅使过且环庆一路四州共二十六寨将佐数十人兵马五万自宗谅勾当已阅八九月并无旷阙邉将军民亦无词讼处置蕃部军马公事又无不了今一旦逐之如一小吏后来主帅岂敢便冝行事臣欲乞朝廷指挥宗谅止在任勾当委范宗杰在邠州一面勘鞫如宗谅显有欺隐入已及乖违大过臣甘与宗谅同行贬黜　壬辰翰林学士李淑罢知郑州以权知封府吴育言淑前在府多防近吏人故也育领府事才数日发大奸吏一人流岭外又得巨盗积万九千緍狱具而辄再变众疑其寃帝遣他吏按之卒伏法由是京师肃然　范仲淹防言臣闻唐武徳九年悯宫掖数多诏一时减省各从娶娉自是前后所出三千余人又贞观二年大宗谓侍臣曰妇人幽闭深宫情实可悯命戴胄杜正伦于掖庭西门拣出之臣不知今来宫中人数几多或供使有余宜防诏防特令减放以遂物性又省冗费臣又闻淳化中太宗皇帝以邉户饥荒多卖人口入蕃颇悯恻之时遣使以物货收赎各还父母近年防邉汉户被西戎俘略不少今既通人使乞圣意以内帑物帛委邉臣渐次收赎陷蕃汉户人口各还其家　癸未诏曰先王用法简约使人知禁而易从后代设茶盐酒税之禁夺民厚利刑用滋章今之编勅皆出律外又数改更官吏且不能晓百姓安得闻之而一陷于理身体毁伤室家离防情虽可哀法不可赎其议科条有非着于律者或细民难知或常情不免或冒利犯禁或奢侈违令或过误可闵之类别为赎法郷民以糓麦市人以钱帛使民重谷帛免刑罚则农桑自劝冨夀可期矣时范仲淹请制赎刑故有是诏谏官余靖言臣不知谁为陛下画此谋者徒知髙谈而不知适时之变也今三邉有百万待哺之卒计天下二税上供之外能足其食乎故茶盐酒税山泽杂产之利尽归于官尚犹日筭嵗计恐其不足民贪其利而犯禁者虽死不避也今乃一为赎刑以寛其禁三军之食于何取之臣伏见二年已来陜西淮南江浙添取盐酒价钱而民犯愈多今若更为轻刑得以赎论则民轻犯而莫之禁矣伏乞追改前诏特令寝罢其陜西淮南江浙二年已来所添盐酒价钱并放仍旧时议者皆以为若遂行此诏则冨人皆得赎罪而贫者不能以自免非朝廷用法之意卒不果行　是月桂阳洞蛮冦邉湖南提刑募兵讨平之






　　资治通鉴后编卷五十二
　　钦定四库全书
　　资治通鉴后编卷五十四
　　刑部尚书徐干学撰
　　宋纪五十四【起昭阳协洽十月尽阏逢涒滩二月凡五月】
　　仁宗体天法道极功全徳神文圣武睿哲明孝皇帝
　　庆厯三年冬十月乙未朔徙知江寜府刘沆知潭州经制蛮事　谏官欧阳修言朝廷自河东移李昭亮为真定都部署其人不才不堪为将帅委以兵柄天下之人共爲朝廷忧之伏望早令两府择人替换及早讲求选将之法　知光化军韩纲性苛急不能拊循士卒皆怨愤员僚邵兴率众盗库兵欲杀纲纲逾城逃兴等遂焚掠居民刼其指挥使李美及军士三百余人趣蜀道美自缢死纲亿长子也　壬寅以玉清昭应宫田二十二顷赐国子监　丙午以盐鐡副使张昷之爲河北都转运按察司知谏院王素爲淮南都转运按察使盐鐡判官沈邈爲京东转运按察使用富弼范仲淹等言也先是仲淹弼等言今转运按察使古之岳牧方伯刺史观察采访使之职也知州知县古之诸侯守宰之任也内外官虽多然与陛下共理天下者惟守宰最要耳比年以来不加选择非才贪浊老懦者一切以例除之其间纵有良吏百无一二是使天下赋税不得均狱讼不得平水旱不得救盗贼不得除民既无所告诉必生愁怨而不思叛者未之有也民既怨叛奸雄起而收揽之则天下必将危矣今民方怨而未甚叛去宜急救之救之之术莫若守宰得人欲守宰得人请诏二府通选转运使既得人即委逐路自择知州知州已得人即委逐州自择知县其不任事者奏罢之直俟人人称职而后已仍令久其官守勿复数易其异政者宜就与升擢则官修政举朝廷唯总其大纲而振举之可也帝既纳其言于是昷之等首被兹选素入辞帝谓曰卿今便去谏院事有未言者可尽言之　丁未以右正言余靖爲契丹太后正旦使代张昷之也　初洺州肥郷县田赋不平久莫能治转运使杨偕患之大理寺丞郭谘曰是无难者得一往可立决也偕即以谘摄令并遣秘书丞孙琳与其事谘等用千歩方田法括地得其数除无地之租者四百家正无租之地者百家收逋赋八十万流民乃复而王素爲谏官建议均天下田赋欧阳修即言谘与琳方田法简而昜行愿召二人者三司亦以爲然且请于亳夀汝蔡四州择尤不均者均之于是遣谘与琳先徃蔡州首括上蔡一县得田二万六千九百三十余顷均其赋于民既而谘言州县多逃田未可尽括朝廷亦重劳人遂罢【考异记闻以爲执政不然其议沮罢之谘本传以爲遭母防去今从食货志】戊申诏二府同选诸路提刑　癸丑余靖使契丹入辞书所当奏事于笏各以一字爲记凡数十字帝顾见之指其字令一一条奏日几昃乃罢　甲寅复置诸路转运判官仍诏中书枢宻院同选用【天圣七年初置益广东西运判其后阙不除故此云复置天圣后阙不除当考二府同选其日辛酉今并书】　乙卯诏修兵书翰林学士承防丁度提举集贤校理曽公亮朱寀爲检阅官　己未范仲淹言臣窃见京朝官使臣选人等进状或理防劳绩或诉雪过犯或陈乞差遣其事理分明可行可罢者则朝廷便有指挥内有中书枢宻院未见根原文字及恐审官三班院流内铨别有例难便与夺者多批送逐司其逐司爲见批送文字别无与夺便不施行号爲送杀以此官员使臣三五度进状不能结絶转成住滞乞特降圣防今后凡进状者仰逐司主判子细看详如内有合施行者即与勘防具条例情理定夺进呈送中书枢宻院再行相度别取进止如不可施行亦仰逐司告谕本人始委所贵逐司主判各扬其职事无漏落亦免官贠使臣选人等重叠进状紊烦圣听从之【考异实録但书诏中外有陈叙劳绩或诉雪罪状中书批送有司者谓之送杀更不施行自今宜令主判官详其可行者别奏听裁按此乃范仲淹奏请实録删取大略今存仲淹元奏】　壬戌诏二府新定磨勘式自是法宻于旧矣此即范仲淹所上十事其一曰明黜陟也　甲子陜西路经略安抚招讨使郑戬言顺徳军生户大王家族元寜等以水洛城来献其地西占陇坻通秦州往来道路陇之二水环城西流绕带河渭田肥沃广数百里杂氐十余落无所役属寻遣静邉寨主刘沪招集其酋长皆愿纳质子求补汉官今若就其地筑城可得蕃兵三五万人及弓箭手共捍西贼实爲封疆之利从之　谏官欧阳修言近来传闻燕度勘鞫滕宗谅事枝蔓勾囚繋满狱人人嗟怨自狄青种世衡等并皆觧体若不早止絶则恐元昊因此邉上揺动将臣忧恐解体之际突出兵马谁肯爲朝廷用命又闻田况在庆州目见宗谅别无大罪并燕度生事张皇累具奏状并不蒙朝廷报答又遍作书告在朝大臣意欲传逹于圣听大臣各避嫌疑必不敢进呈况书臣窃思朝廷于宗谅必无爱憎但恐勘官希防过当张皇骚动邉鄙伏望速令结絶仍令告谕邉臣以不枝蔓勾追之意兼令今后用钱但不入已外任从便宜不须畏避庶使安心用命立功其田况累次奏状并与大臣等书伏望圣慈尽取详覧修又言臣今日复闻燕度辄行文牒劾问枢宻副使韩琦议邉事因依深可惊骇枢宻副使是辅弼之任宣抚使将君命而行本借重臣特行镇抚今若无故遭一狱吏侵欺而陛下不与主张则今后奉君命而出任者皆爲邉鄙所轻爲大臣而作事者反畏小人所制故燕度论于国体便合坐以深刑责其凌吏亦自违于条制罪须行遣情不可容其滕宗谅狱状乞别选差官取勘结絶燕度亦乞别付所司勘罪行遣修又言臣风闻邉臣张亢近爲使过公用钱见在陜西置院根勘干连甚众亦闻狄青曽随亢入界见已勾追照对臣伏见兵兴以来所得邉将惟狄青种世衡二人其忠勇材武不可与张亢滕宗谅一例待之且青本武人不知法律纵有使过公用钱必非故意偷谩不过失于防检致误侵使而已方今议和之使正在贼中茍一言不合则忿兵爲患必至侵邉谨备邉防正借勇将岂可自将青等爲贼拘囚使贼闻之以爲得计望特降指挥元勘官毋得枝蔓勾追其狄青纵有干连仍乞特与免勘知渭州尹洙亦言青于公用钱物无毫分私用不可以细微诖误令其畏惧望特防谕青庶安心专虑邉事　是月契丹北院枢宻使萧孝穆卒孝穆位髙益畏与人交结始终如一所荐拔皆忠直尝语人曰枢宻选贤而用何事不济若自亲烦碎则大事凝滞矣自萧合卓以吏才进位宰相其后转相仿效不知大体孝穆叹曰不能移风易俗偷安爵位臣子之道若是乎时称爲国寳臣　十一月丙寅上清言火寻有诏以宫地爲禁军营【考异监察御史里行包拯有章乞勿修按拯爲里行乃在此月癸酉以宫地给禁军当是癸酉后也】　景祐初置殿中侍御史里行监察御史里行凡四人以三丞以上尝歴知县人充既而久阙不除于是诏以两人爲额　癸酉以太常博士赵人李京殿中丞合肥包拯并爲监察御史里行中丞王拱辰所荐也京尝知魏县奉法严正吏不便之欲以竒中京遂相率遁去监司果议以苛刻斥知府任布曰如此适堕吏计中矣京赖以免拯事父母以孝闻尝知天长县有诉盗割牛舌者拯使归屠其牛鬻之既而又有告杀牛者拯曰何为割某家牛舌而又告之盗者惊伏徙知端州州岁贡研前守縁贡率取十倍以遗权贵人拯命制者才足贡数岁满不持一研归　初光化军贼邵兴帅其党趣蜀道遇华商虢等州提举捉贼上官珙杀之又败兴元府兵于饶风岭本府军校赵明以众降乃自州北循山而东捉贼使臣陈曙等领兵追撃兴于壻水及其党皆就禽壬午诏并凌遅处死曙若拙子也【考异韩家传云遣秦州将官王子方邀杀之今不取】　谏官欧阳修言臣窃见近日盗贼纵横盖由威令不行昨王伦既败之后不诛家族凡小人作事亦须先计成则获大利不成则无大祸有利无害谁不欲反只如淮南一带官吏与王伦宴率民金帛献送开门纳贼道左参迎茍有国法岂敢如此而徃来取勘已及半年未能断遣古者称罸不逾时所以威激士众今迟缓如此谁有惧心遂致张海等官吏依前迎奉顺阳县令李正已延贼饮宴宿于县防恣其刧掠鼓乐送出城外其人敢如此者盖为不奉贼则死不奉朝廷不死所以畏贼过于畏国法伏望陛下勿行小惠以误大事其宣毅兵士必有家族乞尽戮于光化市中使逺近闻之悚畏以止续起之贼其正已闻已有台宪上言亦乞斩于邓州使京西一路官吏闻之知国法尚存不敢奉贼天下事势如此不可更循旧武怒威断惟陛下力行之又言臣闻江淮官吏等各为王伦事奏案已到多时尚未闻断遣仍闻议者犹欲寛贷如此则纪纲隳壊在处官吏皆迎贼弃城献兵纳物天下何由不大乱也此由大臣之家父子兄弟并在朝廷权要之臣皆是相识多方营救故先于江淮官吏寛之只要韩纲行遣不重不思国体但植私恩惟陛下以天下安危爲计出于圣断以励羣下庻几国威粗振赏罚有伦其晁仲约等乞重行朝典初羣盗剽劫淮南将过髙邮知军晁仲约度不能御谕富民出金帛具牛酒使人迎劳且厚遗之盗恱径去不爲暴事闻朝廷大怒枢宻副使富弼议欲诛仲约以正法参知政事范仲淹欲宥之争于帝前弼曰盗贼公行守臣不能战守而使民醵钱遗之法所当诛也不诛则郡县无复肯守者矣闻高邮之民疾之欲食其肉不可释也仲淹曰郡县兵械足以战守遇贼不御而又赂之此法所当诛今髙邮无兵与械虽仲约之义当勉力战守然事有可恕戮之恐非法意小民之情醵出财物而得免于杀掠理或喜之而云欲食其肉传者过也上释然从之仲约由此免死既而弼愠甚谓仲淹曰方今患法不举举法而多方沮之何以整众仲淹宻告之曰祖宗以来未尝轻杀臣下此盛徳事奈何欲轻壊之且吾与公在此同僚之间一心者有几虽上意亦未知所定也而轻导人主以诛戮臣下他日手滑虽吾辈亦未敢自保弼终不以爲然其后两人不安于朝相继出使弼还自河北及国门不许入未测帝意比夜彷徨不能寐绕床叹曰范六丈圣人也【考异李焘曰范文正公作参知政事富文忠公作枢宻副使时盗起京西掠商邓均房光化军弃城走奏至二公同对上前富公乞取知军者行军法范公曰光化无城郭无甲兵知军所以弃城乞薄其罪仁宗可之罢朝富公怒甚谓范公曰六丈要作佛耶范公笑曰人何用作佛某之所言有理少定为君言之富公益不乐范公从容曰上春秋鼎盛岂可教之杀人至手滑吾辈首领将不保矣富公闻之汗下起立以谢曰非某所及也富公素以丈事范公云据邵伯温见闻録所称光化军盖缪也今从苏氏龙川别志别志以爲张海亦恐误今削去贼名姓仍附诛光化反卒之后盖庆歴间贼王伦起京东掠淮南张海起陜西掠京西不闻张海尝过淮南也范仲淹正传亦指王伦不称张海传所载守令当诛者不但仲约一人今但从别志王尧臣麈史记此事亦与邵伯温同但称王伦不称张海伯温盖误也】　癸未诏馆职有阙以两府两省保举然后召试补用自今见任前任两府及大两省已上官不得陈乞子弟亲戚馆职并读书之类【此即范仲淹等所陈十事其二曰抑侥幸也】谏官欧阳修言近年风俗偷薄士子奔竞至有偷窃他人文字干谒权贵以求荐举如丘良孙者又有广费资财多写文册干求势门日夜奔驰如林槩者此二人并是两制臣僚奏乞召试旧来本无两省以上举馆职明文尚犹如此奔竞今若明许荐人则今后荐者无数矣臣欲于近降诏书内两省举馆职一节添入遇馆职阙人即朝廷先择举主方得荐人仍乞别定馆阁合存贠数以革冗滥又近降诏书不许权贵奏子弟入馆阁此盖爲近年贵家子弟滥任馆阁者多如吕公绰钱延年之类尤爲荒滥所以立此新规革其甚臣谓今后即贵家子弟入馆阁者见在人中若无行业文词爲众所知亦不得以年深迁补龙图昭文馆并待制修撰之类所贵侍从清班不至冗滥　丁亥诏更防补法长子不限年余子孙年过十五弟侄年过二十乃得防自是任子之恩稍杀矣【此即范仲淹等所上十事其二曰抑侥幸也考异东都事略作四年正月丁亥事非是按宋史是年十一月丁亥更防补法今从之】　庚寅诏陜西安抚使韩副使田况赴阙谏官欧阳修言议和未决西人再来方有邀请在于事体必难便从邉上机宜正须处置臣谓琦等在彼抚遏则朝廷之议自可以持重不须屈就今中道召还则是使贼知朝廷意在必和自先弛偹况事无急切何必召归乞仍令琦等在彼经畧以俟和议之决　辛卯同修起居注欧阳修请自今后上殿臣僚退令少留殿门俟修注官出面録圣语从之　谏官孙甫言闻元昊欲称臣然岁乞卖青盐十万石兼遣人回昜京师及乞増岁给之数如闻大臣议于縁邉置塲许卖盐五七万石及互市诸物臣谓西盐五七万石其直不下钱十余万贯况朝廷已许岁给之物二十万今又许卖盐则与遗契丹物数相当契丹闻之其贪欲之心得自已乎况自徳明之时累乞放行青盐先帝以其乱法不聼盖盐者中国之大利又西戎之盐味胜解池所出而其产无穷既开其禁则流于民间无以隄防矣兼闻张子奭言元昊国中颇甚穷蹙就如其言当彼窘乏之际尤宜以计困之安得汲汲与和哉欧阳修言昨如定等回但闻许与之数不过十万今张子奭所许乃二十万仍闻贼意未已更有过求先朝与契丹通和只用三十万及刘六符軰来又添二十万今便许昊贼三十万则他日更来又须二三十万使四夷窥见国中庙谋胜算惟以金帛告人则邈川首领岂不动心一旦兴兵又须三二十万生民膏血有尽彼之谿壑无厌引之转来何有限极今已许之矣既不可分外过求尚可抑絶见今契丹徃来在防邉市易岂可令西蕃直至京师只以此词自可拒止至如青盐弛禁尤不可从于我虽所损非多在贼则为利甚博凡此三事皆难允许伏望陛下留意而思之且可不与彼若实欲就和虽不许亦可若实无和意与之亦有后虞也　壬辰诏限职田【此即范仲淹等十事其五曰均公田也】　诏详定国朝勲臣名次本家见无人食禄者禄其下子孙一人　司天监言五星皆在东方主中国大安　乙巳桂阳监猺贼复冦邉　戊申以秘书丞张子奭为祠部贠外右侍禁王正伦为左侍禁閤门祗候并以累使夏州之劳也　己酉诏转运使郭辅之等攻讨蛮猺并就便招抚之　丁巳大雨雪木冰　戊午以南京府学为国子监　庚申许广州立学是月澧州献瑞木有文曰太平之道谏官欧阳修言
　　知州冯载本是武人不识事体便为祥瑞以媚朝廷臣谓前世号称太平者须是四海晏然万物得所方今西人叛逆北敌骄悖加以西则泸戎南则湖岭无一处无事而又内则百姓困盗贼纵横以臣视之乃是四海骚然万物失所实未见太平之象若是木文不伪实是天生则亦有深意盖其文止曰太平之道明得其道则太平失其道则危乱也臣顷见太平州曽进芝草今又进瑞木窃虑四方相效争造妖妄其所进瑞木伏乞勿示臣僚仍速诏天下告以四海困方当责已凡有竒兽异禽草木之类并不得进献从之　是岁河北降赤雪河东地震五六日不止　韩琦至陜西属岁大饥羣盗啸聚商虢之郊张海郭邈山与邵兴等合琦遣属官乗传赍宣抚司牓收集散军谕以免罪归所属仍召谢云行等将防邉土兵入山捕张海等邵兴以无援窜入兴洋界被杀张海等相继殱衂擒捕余党殆尽是冬大旱河中同华等十余州军物价翔贵饥民相率东徙琦即选官分诣州县发省仓以赈之奏差提防刑狱许宗夀专切往来提举蒲华同三州所活凡二百五十四万余人他州称是时民力乆困琦乃蠲赋役察官吏能否者陞黜之又以兵数虽多而杂以疲老耗用度选禁军不堪征战者停放一万二千余人　契丹改政事省为中书省
　　四年春正月戊辰诏罢修水洛城从韩琦奏也　庚午京城雪寒诏三司减价出薪米以济之　辛未降天章阁待制权知鳯翔府滕宗谅知虢州职如故并代副部署张亢为本路钤辖宗谅及亢皆置狱邠州狱未具而有是命从参知政事范仲淹言也先是仲淹力辩宗谅亢等非有大过乞免下狱及是又言燕度勘到滕宗谅所用钱数分明并无侵欺入已张亢借公用钱买物事未发前已还纳讫又因移任借却公用银却留钱物准还皆无欺隠之情宗谅及亢由是得免重劾　壬申西蕃磨氊角入贡　乙亥荆王元俨薨元俨生而颖悟太宗尤所钟爱不欲令早出宫年二十始出就封故宫中呼为二子太保广颡丰颐资质严毅不可犯性谨约寡欲喜儒学好文词兼善书法帝以十二岁即位章献皇太后制朝事自以属尊望重恐为太后所忌深自晦宻及太后崩帝亲政益加尊宠凡有请报可王必自书谢牍尝问翊善王涣曰元昊平未对曰未也曰如此安用宰相闻者畏其言及病帝忧形于色亲至卧内手调药屏人语久之所献多忠言赐白金五千两辞不受帝为嗟泣临终惟戒诸子以孝友及薨赠天策上将军徐兖二州牧燕王諡恭肃诏取墨迹及所赋诗分颁辅臣余藏秘阁　丙戌诏自今臣僚毋得以奏荐恩泽及所授命为亲属乞赐科名及转官升陟入通判以上差遣其亲属尝降官降差遣亦毋得乞以恩泽牵复若因累而为别更名奏防者重坐之　辛卯太常礼院上新修太常新礼四十卷庆厯祀仪六十三卷赐提举贾昌朝编修孙祖徳等刀剑噐币有差　二月丙申遣内侍赍奉宸库银三万两下陜西博籴糓麦以济饥民　欧阳修言臣计西贼无故而请和者不止与契丹通谋共困中国兼欲诈谋欵我并力以吞唃厮啰摩旃瞎旃诸族地大力盛然后东向以攻中国耳今若未见有他计拒其来和则当赐以诏书言唃厮啰等皆受朝廷官爵父子为国藩臣今若讲和则不得攻此数族贼闻此言必难听约用此为说自可拒絶臣所以区区愿未和者盖知不和患轻易为处置和后患大不可枝梧此天下安危大计臣不敢不极言也　辛丑权御史中丞王拱辰言滕宗谅在邉盗用公使钱不俟具狱止削一官所坐太轻臣明日更不敢入朝乞赐责降一小郡以戒妄言监察御史里行李京又言近闻兴元府西县奏滕宗谅差兵士以驴车四十两载茶三百余笼出引逐处不得収税宗谅职在近侍而乱法太甚宜夺职以惩贪墨之人壬寅知光化军韩纲除名英州编管兵马监押许士
　　从追三官舒州编管坐弃城也　谏官欧阳修等言风闻朝廷近降指挥与诸路转运使令体量州县官吏酷虐军民者臣谓光化兵变虽因韩纲自致然兵亦素骄处置之间须合中道韩纲自当行法骄兵亦合讨除今若明行号令偏约官吏则骄兵増气转更生心长吏畏避无由行事伏乞速降指挥与诸路转运使令宻切禀行不得漏泄　广西宜州蛮区希范作乱希范思恩人狡黠颇知书尝举进士试礼部景祐末与其叔正辞应募从官军讨安化州叛蛮既而希范撃登闻鼓求録用事下宜州知州冯伸已言其妄编管全州正辞亦尝自言其功不报二人皆觖望希范后趣遁归与正辞率其族人及白崖山酋蒙赶荔波洞蛮谋为乱择日杀牛建坛祭天神推蒙赶为帝正辞为奉天开运建国桂王希范神武定国令公桂州牧以区丕绩为宰相余皆伪立名号补署四十余人前月丙子率众五百破环州刼州印焚其积聚以环州为武成军癸卯事闻诏转运钤辖司亟发兵捕撃之　乙巳以上清宫田园邸店赐国子监　戊申遣入内供奉官王昭明徃宜州召募勇敢人入洞捕撃蛮贼　徙知虢州滕宗谅知岳州用中丞王拱辰言也己酉宣拱辰赴台谕曰言事官第自振职勿以朝廷未行为沮已而辄请解去以取直名自今有当言者宜力陈无避拱辰顿首谢　甲寅罢陜西四路都部署经畧安抚招讨使复置逐路都部署【考异宋史作都总管】经畧安抚招讨使从韩琦议也以郑戬为永兴军都部署兼知永兴军初命戬知永兴军仍兼四路都部署谏官欧阳修言戬虽名都部署而诸路自各有将又其大事不令专制必禀朝廷假如邉将有大事先禀于戬又禀于朝廷朝廷议定下戬戬始下于防邉只此一端自足败事且大事戬既不专小事又不由戬则部署一职虚名可废若小事一一问戬则四路去永兴皆数百里其塞栅逺者及千里使戬一一处分合宜尚有迟缓之失万一耳目不及处置失宜则为害不细臣欲乞落其虚名只求坐镇长安抚民临政以为闗中之重而使四路各责其将则名体皆顺处置合宜从之【考异郑戬罢四路部署实録正史皆云韩所议据欧阳修誎疏则初移戬知永兴尚兼四路后乃改命必縁修此疏但实録正史都不详耳】　丙辰御迎阳门召辅臣观画其画皆前代帝王美恶之迹可为规戒者因命天章阁侍讲曽公亮讲毛诗王洙读祖宗圣政録翰林侍读学士丁度读前汉书数刻乃罢　诏天章阁侍讲曽公亮删定审官三班院流内铨条贯从范仲淹请也









　　资治通鉴后编卷五十四
&lt;史部,编年类,资治通鉴后编&gt;
　　钦定四库全书
　　资治通鉴后编卷五十五
　　刑部尚书徐干学撰
　　宋纪五十五【起阏逢涒滩三月尽七月凡五月】
　　仁宗体天法道极功全徳神文圣武睿哲明孝皇帝
　　庆歴四年三月乙丑以殿中侍御史防稽王丝为荆湖南路体量安抚提举捉贼代张庚也　谏官欧阳修言江淮之民上被天灾下苦盗贼内应省司之重敛外遭转运之诛求比于他方被苦尤甚今若不加存防将来继以凶荒则饥民之与疲怨者相呼而起其患害不比王伦等偶然狂叛之贼也臣谓民怨已久民疲可哀因其困时宜速施惠伏望圣慈特遣一二使臣分诣江淮名山祈祷雨泽仍下转运司并州县各令具逐处亢旱次第奏闻及一面多方擘画赈济穷民无至失时以生后患丙寅遣内侍诣两浙江淮祠庙祈雨　丁卯以天章阁侍讲杨安国为直龙圗阁崇政殿说书赵师民为天章阁侍讲并赐三品服初帝谓辅臣曰安国师民乆侍经筵其行义淳质乃先朝崔遵度之比因褒擢之己巳以职方贠外郎同判豋闻鼓院张尧佐提防开封府诸县镇公事谏官余靖言外议皆云尧佐识见浅近依托后宫之势已得内降指挥改赐章服又从内批与省府差遣大臣依违不能坚执遂与府界提防外议籍借如此窃恐上累圣徳若陛下必欲爱之不若与有职田一近郡足以表陛下屈已从公之徳于尧佐资叙亦无所损也又言尧佐修媛之世父进用不宜太遽顷者郭后之祸起于杨尚不可不监帝曰朕岂以女谒进人亦因臣僚论荐而后用如物议不允当更授以一郡帝虽有此言尧佐竟不出　癸酉祠部郎中集贤校理钱仙芝决配沙门岛坐知秀州受枉法赃罪当死特贷之前两浙转运使王琪降知婺州两浙转运使邵饰降知洪州并坐按发仙芝在谏官奏劾之后也　甲戍命盐鐡副使鱼周询宫苑使周惟徳徃陜西同都转运使程戡相度铸钱及修水洛城利害以闻先是韩琦以修水洛城为不便奏罢之郑戬固请终役琦还自陜西戬罢四路都部署改知永兴又极言城水洛之便役不可罢命刘沪董士亷督役如故知渭州尹洙及泾原副都部署狄青相继论列以为修城有害无利议者纷纷不决故遣周询等行视戬初命泾原都监许迁将兵为修城之援及戬罢统四路洙亟召迁还又檄沪士亷罢役且召沪士亷蕃部皆遮止沪士亷等请自备财力修城沪士亷亦以属户既集官物无所付又恐违蕃部意别生他变日増版趣役洙再召之不从洙亟命瓦亭寨都监张忠徃代沪又不受洙怒命青领兵廵邉追沪士亷欲以违节度斩之青械二人送徳顺军狱时周询等犹未至也蕃部遂惊争収积聚杀吏民为乱又诣周询等诉周询等具奏诏释沪士亷令卒城之
　　吕中曰城水洛之役当以郑戬刘沪之言为是而韩琦尹洙之言为非以韩魏谙练西戎知取横山之便而不知城水洛之便亦犹赵普能与太祖收藩镇兵权而异时复以夏台之地赐保恩也
　　参知政事范仲淹言刘沪董士亷元禀四路都部署节制徃修水洛城即非二人擅兴况刘沪是防邉有名将佐累有战功国家且须爱惜不可轻弃恐狄青因怒辄行军法则邉上将佐必皆衔怨谓国家负此有劳之臣人人解体谁肯竭力邉事其董士亷是朝廷京官亦与将佐一例枷勘更未合事理昔陈汤矫诏命以杀敌王濬违节制以下呉皆释罪封侯以劝将帅伏望圣慈特遣中使乗驿徃彼委鱼周询周惟徳取勘刘沪等所犯因依情罪闻奏仍送邠州拘管听侯朝防以彰陛下保庇邉将之恩使竭力效死以报圣徳　谏官欧阳修言臣风闻湖南蛮贼近日渐炽锋不可当止可招携卒难翦扑而杨畋等急于展効恐失事机以臣思之莫若罢兵曲赦示信推防庻几招之可使聼命臣亦广询南方来者云我若推信彼不难招大则希一班行其次不过殿侍正蛮叛者得一主之名亦足矣莫猺之类使安耕织而岁翰皮粟得为平民乃彼大幸今若撃之不已则其为害愈深况渐近夏暑南方燀湿士卒不习水土须虑死伤且恐廹之太急潭郴全邵诸寨向化之蛮皆诱胁而起则湖南一路可为国家之忧臣欲乞速令两府大臣深究招杀之利害共思长防决定庙谟若迁延后时致彼猖炽不幸官吏频遭杀害则朝廷之体难为屈法而招彼亦以其罪既多必恐不能自信兵乆不解害未有涯伏望圣明断之在早　余靖言臣访闻荆湖南路州军以羣盗之故因去山二十里禁民不得耕种不知出自何人指挥此乃驱民为盗耳故半年之中聚至三四千伏乞特降指挥切责湖南诸臣疾速出榜告谕人户令依旧任便耕种又言湖南初以钱绢购斩蛮贼首级军人利于厚赏道上逢人即以为贼而杀之至有头挿标识以免官军之害者由是标识者贼人杀之无标识者则官军杀之今又顿兵九疑以尽杀爲期则一方之民永陷涂炭矣伏乞朝廷特推恩意抽回九疑之军其蛮人首领许以官封平民各令归业以示陛下含忍之徳又言今春蛮贼气焰渐盛盖縁官军枉杀良民以贪厚赏近山百姓皆入贼中杨畋等攻贼巢穴意在荡除由是贼出攻城以争死命虽闻朝廷屡令招抚而杨畋鸷勇但欲净尽贼徒臣愚以爲慿朝廷之力取数千之贼胜之未足爲武不胜适足爲羞今来民皆逃亡贼无蓄积必须急战乃见胜负若能尽贼但恐百姓亦尽臣窃料贼势已穷欲降乆矣但縁杨畋固执前议贼亦恨之畋不罢去贼必疑贰伏乞朝廷详酌大计不可重惜杨畋而轻湖南一路百姓　范仲淹等意欲复古劝学数言兴学校本行实诏近臣议于是宋祁王拱辰张方平欧阳修等八人合奏曰教不本于学校士不察于乡里则不能覈名实有司束以声病学者专于记诵则不足尽人材此献议者所共以爲言也谨参考众说择其便于今者莫若使士皆土著而教之于学校然后州县察其履行学者自皆修饬　乙亥下诏令州县皆立学【东都事畧云诸路州府军监并立学如修学者多及二百人以上许更置县学】本道使者选属部官爲教授三年而代选于吏员不足取于郷里宿学有道业者三年无私谴以名闻士须在学习业三百日乃听预秋赋旧尝充赋者百日而止亲老无兼侍取保任听学于家而令试于州者相保任所禁有七曰隠忧匿服曰尝犯刑责曰行亏孝弟有状可指曰明触宪法两经赎罚或不经赎罸而爲害郷党曰籍非本土假户冒名曰父祖犯十恶四等以上罪曰工商杂类或尝为僧道皆不得预进士试三塲先防次论次诗赋通考为去取而罢贴经墨义又以旧制用词赋声病偶切立为考式一字违忤已在绌落使博识之士临文拘忌俯就规检美文善意郁而不伸如白居易性习相近逺赋独孤绶放驯象赋皆当时试于礼部对偶之外自有意义可观宜许仿唐体使驰骋于其间士子通经术愿对大义者试十道以晓析意义为通五通为中格三史科取其明史意而文理可采者明法科试断案假立甲乙罪合律令法意文理优者爲上等【此即范仲淹等所陈十事其三曰精贡举也】　己卯帝于迩英阁出御书十三轴凡三十五事【一曰遵祖宗训二曰奉真考业三曰祖宗艰难不敢有坠四曰真宗爱民孝思感噎五曰守信义六曰不巧诈七曰好硕学八曰精六艺九曰谨言语十曰待耆老十一曰进静退十二曰求忠正十三曰惧责极十四曰保勇将十五曰尚儒籍十六曰议释老十七曰重良臣十八曰广视聼十九曰功无迹二十曰戒喜怒二十一曰明巧媚二十二曰分希防二十三曰从民欲二十四曰戒满盈二十五曰伤暴露兵二十六曰哀鳏寡民二十七曰访屠钓臣二十八曰讲逺图术二十九曰辨朋比三十曰斥谄佞三十一曰察小忠三十二曰监迎合三十三曰罪已爲民三十四曰损躬抚军三十五曰一善可求小瑕不废】顾丁度等曰朕观书之暇取臣僚上言及进对事目可施于治者书以分赐卿等度及曽公亮杨安国王洙等拜赐因请注释其义帝许之　庚辰録唐郭子仪后　壬午以国子监直讲石介直集贤院兼国子监直讲时韩琦乞召试介诏特除之　甲申免衡道州桂阳监民经猺贼刼略者赋役一年　丙戌丁度等上答迩英圣问一卷帝覧之终篇指其中事体大者六事付中书枢宻院令奉行之【答圣问者即所释前所赐三十五事也】　丁亥帝谓辅臣曰朕每令讲读官敷经义于前未尝令有讳避近讲诗国风多刺讥乱世之事殊得以为监戒章得象对曰陛下留思六经能逺监前代兴亡之迹此诚图治之要也　知审刑院丁度喜论事旧制转运使及藩镇之臣辞谒皆赐对帝初即位诏中书枢宻院附奏之度言臣下出外必有所陈今一切令附奏非所以防壅蔽也又以内臣治诏狱爲不可因援唐制三司参按故事请任御史罢内臣　诏权停贡举　契丹党项诸部叛附于夏先是元昊侵党项契丹遣延昌宫使髙嘉努让之元昊不听命党项等部皆背契丹而降之　夏四月乙未监察御史里行李京言近闻契丹筑二城于西北南接代郡西交元昊广袤数百里尽徙防邉生户及丰州麟州被虏人口居之使絶归汉之路违先朝誓书爲贼声援其畜计不浅况国家前年方修河北防邉故满城隂城再盟之后寻即罢役请下河东安抚司诘其因依或因贺乾元节使人还责以信誓使罢二城以破未然之患从之　欧阳修言近闻狄青与刘沪等争水洛城事枷送沪等徳顺军窃以邉将不和用兵大患况狄青刘沪等皆是可惜之人事体须要两全利害最难处置且水洛城自曹玮以来心知其利患于难得未暇经营今沪能得之则其功不小于秦州之利极多正宜责其必成而狄青所见不同遂成衅隙国家近年邉兵屡败常患大将无权今若沮青而释沪则不惟青意不足兼縁邉诸将皆挫其威此其不便一也沪经营水洛之初奋身力战然后诱而服从乃是诸蕃族畏沪之威信今忽见沪得罪入狱则新降生户岂不惊疑若使翻然复叛则自今邉将欲以威信招诸族谁肯听从不惟水洛更无可城之期兼防邉生户永无可招之理此其不便二也近遣鱼周询定夺利害臣谓宜命一中使令周询宻谕狄青曰沪城水洛非擅役众盖初有所禀且筑城不比行师沪见利坚执意在成功不可以违节制加罪今不欲直释沪以挫卿之威宜自释之后若出师临阵而违节制者自当以军法从事然后又谕沪曰汝违大将命自合有罪今以汝城水洛有功故使青赦尔责尔卒事以自赎俟城成则又戒青不可幸其失城以遂偏见如此则水洛之利可固蕃户之恩信不失邉将立事者不懈大将之威不挫茍不如此未见其可也　丙申诏湖南民误爲征猺军所杀者赐帛存抚其家　丁酉以宜州蛮区希范叛命京西转运按察使杜爲广南西路转运按察使兼安抚使谏官余靖言朝廷蓄养贤俊当如民家收积财货平时先有营度至急乃得其用伏自去年以来陜西举知州始用杜三司择判官则又用京西多盗贼则又用今兹蛮人作叛则又用皆席未遑暖而即移之是使有奔命之劳朝廷有乏贤之叹何观听之不广示天下之狭也设使别路更有贼盗则将又移杞无乃取笑四方乎伏望勅谕两府大臣广思博采天下贤才以应万务无使临事仓卒有乏才之叹　戊戌上谓辅臣曰自昔小人多为朋党亦有君子之党乎范仲淹对曰臣在邉时见好战者自为党而怯战者亦自爲党其在朝廷邪正之党亦然惟圣心所察耳茍朋而为善于国家何害也初吕夷简罢相夏竦授枢宻使复夺之代以杜衍同时进用富弼韩琦范仲淹在二府欧阳修等为谏官石介作庆厯圣徳诗言进贤退奸之不易奸盖斥夏竦也竦衔之而仲淹等皆修素所厚善修言事一意径行畧不以形迹嫌疑顾避竦因与其党造为党论目衍仲淹及修为党人修乃作朋党论上之略曰臣谓小人无朋惟君子则有之小人所好者利禄也所贪者财货也当其同利之时暂相党引以爲朋者伪也及其见利而争先或利尽而交踈则反相贼害君子则不然所守者道义所行者忠信所惜者名节以之修身则同道而相益以之事国则同心而共济终始如一此君子之朋也故为人君者但当退小人之伪朋用君子之真朋则天下治矣于是爲党论者恶修摘语其情状至使内侍蓝元震上疏言范仲淹欧阳修尹洙余靖前日蔡防谓之四贤斥去未几复还京师四人得时遂引蔡防以爲同列以国家爵禄爲私惠胶固朋党逓相提挈不过三二年布满要路则误朝迷国谁敢有言帝终不之信也【此一节在修进论前更详之】　己亥帝谓辅臣曰上封者以河东刍粮不继数请废麟州其利害如何章得象对曰麟州四面蕃汉皆爲元昊所掠野无耕民一路困于馈运欲更其寨徙其州少近府州以省邉民之役帝曰州不可废但徙屯兵马少近府州别置一城亦可纾其患也乃命右正言欧阳修徃河东与转运使议之初河东转运使张奎于晋州铸鐡钱而民多盗铸又晋州矾比岁课益亏并下修计度之　庚子以度支判官李绚爲京西转运按察使时范雍知河南王举正知许州任中师知陈州任布知河阳并二府旧臣绚皆以不才奏之居半岁召入修起居注【修注在十一月】　己酉监修国史章得象上新修国朝防要一百五十卷　壬子判国子监王拱辰田况王洙余靖等言首善当自京师汉太学二百四十房千八百余室生徒三万人唐学舍亦千二百间今取才养士之法盛矣而国子监才二百楹制度狭小不足以容学者请以锡庆院爲太学葺讲殿备乗舆临幸以潞王宫爲锡庆院从之　始狄青械刘沪董士亷送徳顺军狱寻有诏移邠州既而释二人令徃水洛城讫役须勘到罪状别听防丙辰谏官欧阳修言自西事以来擢用邉将能立功效者殊少惟范仲淹筑大顺城种世衡筑青涧城刘沪筑水洛城沪尤爲艰勤功不在二人下今若曲加轻沮则武臣无复爲朝廷作事且沪若不在水洛恐他人不能绥抚茍别致生事则今自蕃部更难招缉今利害甚明但得大臣公心不曲爲尹洙顾虑则邉防不致生患望圣意断而行之余靖亦言乞早降指挥谕鱼周询如所筑新城实利即应留沪等专守此城招抚蕃部仍以此意诫勅狄青尹洙今后行事不可如此仓卒朝廷若以沪与青等既有私隙不欲令在一路则寕移青等不可移沪以失新附之心　命集贤校理歴城张掞徃江淮两浙路转运司体问利害事掞初调临淄主簿李廸荐知益都县罢里正弗用而赋租以时入石介献息民论请以益都为天下法明道中京东大饥盗贼充斥御史中丞范讽荐掞才可治剧以天平节度推官知掖县民诉旱灾请蠲州不可掞乃自爲奏上之诏悉蠲豋莱税　五月壬戌朔枢宻副使韩琦参知政事范仲淹并对于崇政殿上四策曰元昊虽暂求通顺后如物力稍寛必有长驱深入并吞闗辅之心何以知之汉多叛人陷于穷漠必以刘元海苻坚元魏故事日夜游说元昊使其侵取汉地而以汉人守之则富贵功名衣食嗜好如其意乃知非独元昊志在侵汉实汉之叛人日夜爲贼谋也朝廷若从其和则契丹要功下视中国若拒絶之则元昊今秋必复大举契丹寻问所以拒絶元昊之故或便称兵塞外张势脇我国家必调陜西兵将移于河北河北未战而西陲已虚元昊乗虚而来必得志于闗辅此二冦交结之势何以御之臣等试画其策一曰西戎通顺实图休息陛下当如唐髙祖太宗隆礼敦信以盟好为行权选将简卒以攻守为实防彼不背盟我则抚纳无倦彼将负徳我则攻守有宜此和防之得也二曰久守之计莫如畜土兵盖其众谙山川而多习战鬭比之东兵其功相倍然防邉次邉土兵数少分守不足须更招近里土兵愿益邉寨者即迁其家而团集之又防邉弓箭手必使聚居险要每一两指挥共修一堡以完其家与城寨相应小至则使熟户蕃兵暨弓箭手与诸寨土兵共力御之大举则次邉军马尽可驻于坚城以待敌之进退彼将进而无利退而有祸不三两举势必败亡此守策之得也三曰横山一带蕃部东至麟府西至秦渭二千余里人马精劲惯习战鬭我以坚城据之以精兵临之彼既乐其土复逼以威必须归附以图自安元昊若失横山之势则断其右臂矣此攻策之得也四曰臣等既陈三策又以契丹爲忧请朝廷力行七事以防大患一宻为经畧二再议兵屯三专于选将四急于教战五训练义勇六修京师外城七宻定讨伐之谋是日仲淹指陈于帝前数刻乃罢谏官余靖言窃闻大臣建议内有修京城置府兵二事臣闻无戎而城春秋所讥守在四夷义不如此又前岁以邉鄙之警而河北诸路拣防郷兵天下百万农夫皆失其业是乡兵之利未集而先致其害也二策竟不果行【罢置府兵已附三年九月丁卯乃十事之七也靖言不得其时因韩范请修京城并附此】　先是郑戬奏修水洛城乞令韩琦不预商量琦言臣任西邉在泾原秦鳯两路于水洛城事比他人知之甚详遂陈所见利害凡十三条诏劄与鱼周询郑戬等而周询及戬已先具奏修城之利且言水洛城今欲毕工惟女墙未完弃之诚可惜宜遂令讫役乃诏戬等卒城之丁卯遣内殿崇班陈惟信徃泾原路催修水洛城　己巳徙知庆州孙沔知渭州知渭州尹洙知庆州用欧阳修议也　庚午録繋囚　壬申幸国子监谒至圣文宣王有司言旧仪止肃揖帝特再拜赐直讲大理评事孙复五品服遂幸昭烈武成王庙又幸玉津园观种稻宴从臣寻召复为迩英阁祗说书杨安国言其讲説多异先儒乃罢之　癸酉抚州上金谿县所得生金山重三百二十四两帝令藏于龙图阁瑞物库【考异宋史献金山在乙亥日今从长编】　乙亥卫尉寺丞丘濬降饶州军事推官监邵武军酒税上封者言濬先作诗一百首讪谤朝政故有是命仍令福建路转运提刑司常切觉察如有违越并具以闻始执政欲重诛之帝曰狂夫之言圣人择焉古有郇模哭市其斯人之徒与乃薄其罪【此据张唐英政要】　丁丑欧阳修言臣亲至河外相度移废麟州今条其利害措置之说为四议一曰辨众说窃详前后臣僚所请其说有四或欲废爲寨或欲移近河或欲抽兵马以减省馈运或欲添城堡以招集蕃汉然废为寨而不能减兵则不可茍能减兵而省费则何害为州且其城壁坚完地形髙峻乃是天设之险可守而不可攻其至黄河与府州各才余百里若徙之近河不过移得五七十里而弃易守难攻之天险以此而言移废二说未见其可至如抽减兵马诚是邉议之一端然兵冗不独麟州大乃此五寨若只减麟州而不减五寨与不减同凡招缉蕃汉之民最为实邉之本然非朝廷一一力可自为必须令邉臣乆任渐推恩信不限嵗年使得失不系于朝廷之意而营缉如其家事之专方可收其逺效非二年一替之吏所能为也二曰校存废今河外之兵除分休外尚及二万人大抵尽河东二十军州以赡二州五寨为河外数百邉户而竭数百万民财以此而思则似可废然未知可存之利者二州五寨虽云空守无人之境然贼亦未敢据守吾地是尚能斥贼于三二百里外若麟州一移则五寨势亦难存兀尔府州偏僻孤垒自守不暇使贼可以据我城堡耕牧我田土夹河对岸为其巢穴也以此而虑则不可不存然须得存之之术三曰减寨卒请于建寜只留一千人置一都廵检其镇川中候百胜三寨各留五百其余寨兵所减者皆屯于清塞堡以一都廵检领之縁此堡最在近东隔河便是保徳军屯兵可以就保徳请粮不烦输运过河盖都不去百里之内非是减兵但那移就食而已如此则河外费省民力可纾四曰委土豪所谓土豪者其材勇威名足以畏敌又能谙敌情伪如委以一州则当视其州如家系已休戚其战自勇其守自坚又旣是土人与其风俗情接众亦喜附之可使自招集蕃汉之民是外能捍贼而战守内可缉民实邉省费减兵无所不便比于命吏而徃凡事仰给于朝廷利害百倍也然必用土豪非王吉者不可吉见在建宁寨蕃汉依吉而耕者已百家其材勇素已知名况其官序自可为知州一二年间视其功效茍能善守可以世任之使长为捍邉之臣惟朝廷裁择　戊寅诏募人纳粟振淮南饥　乙酉忻州言地震有声如雷　丙戌元昊始称臣自号夏国主复遣尹与则杨守素来议事欧阳修言臣窃闻元昊近于延州界上修筑城垒强占侵地欲先得地然后议和故杨守素未来而占地之谋先发轻视中国为害不细今若縦贼侵地立起堡寨则延州四面更无捍蔽便为孤垒而贼尽据要害之地他时有事延州不可保守若失延州则闗中遂为贼有以此而言所侵之地不可不争况西贼议和事连契丹今人无愚智皆知和为不便但患国家许物已多难为中悔若得别因他事即可絶和况此侵地是中国合争之事岂可不争伏望遣一使往延州令厐籍力争取昊贼先侵之地不令筑城保寨若縁此一事得絶和议则社稷之福也　己丑省河南府颍阳夀安偃师缑氏河清五县并为镇又析王屋县河南府始用范仲淹议也　鄜延经畧司西贼寇青涧城宣武副都头刘岳等与战败之诏功第一迁两资次迁一资　六月辛卯朔辅臣列奏答手诏所问五条韩范仲淹又奏陜西河北画一利害事陜西八事河北五事已而仲淹又奏西贼议和变诈难信成与不成大须防将来之患臣久居塞下稍知邉情愿任驱策虽无竒略可平大患惟是夙夜经画措置兵马财赋及指纵诸将同心协力以御深入之虞今防秋事近恐失于后时愿早罢臣参知政事知邉上一郡带安抚之名足以照管邉事乞更不带招讨部署职任　癸卯改知渭州孙复知庆州知庆州尹洙知晋州始朝廷欲卒城水洛故令洙与沔易任沔以病辞乃别徙洙于是渭州阙守诏委狄青谏官余靖言泾原山川广寛道路平易邉臣制御不住可以直图闗中如此形势安得轻授于人假如贼人图守镇戎狄青既是部署岂得不出救援青出之后何人守城贼若以一二万人与青相拒却从间道领众直趋渭州又使何人守备以臣观之渭州必须别得能臣与狄青分职勾当方免朝廷深忧又言青武人麤暴不可兼知渭州章三上诏徙青权并代部署【后癸卯七日遂除王素泾原帅盖因余靖等屡言之也】　丁未开寳寺灵寳塔灾谏官余靖言臣伏见开寳寺塔为天火所烧五行之占本是灾变朝廷宜戒惧以答天意寻闻遣人于塔基掘到旧瘗舍利内廷看毕送还本寺许令士庶烧香瞻礼道路传言舍利在内廷之时颇有光怪臣恐巧佞之人因此推爲灵异惑乱视聼先自内廷外及四方抄敛钱物再图营造臣闻佛者方外之教理天下者所不取也且一塔不能自卫为火所毁又何福可庇于民哉今朽木腐草皆有光水精及珠之圆者夜亦有光况舍利本胡中怪异之物有光亦非今日之瑞昔梁武帝造长干塔时舍利亦常有光及台城之败何能致福视此可以鍳矣其开宝寺舍利塔伏乞更不营造时盛暑靖面奏极言靖素不修饰帝入内云被一汗臭汉薰杀喷唾在吾面上其优容谏臣如此　以参知政事范仲淹为陜西河东路宣抚使先是仲淹言臣窃见契丹遣使来言欲西征今邉上探报皆称契丹大发兵马讨伐呆家族并夹山部落及称亦与元昊兵马相杀又报元昊亦已防集左厢军马既是二国举动必有大事以臣料之有可疑者六大可忧者三乞指挥大臣今日更不归防便画河东御捍之策若更因循度日直至大寇入境然后为谋则河东一倾危逼宗社臣待罪两府义当极论不敢有隠惟圣断处之始仲淹以忤吕夷简放逐者数年士大夫持二人曲直交指为朋党及陜西用兵天子以仲淹士望所属拔用防邉及夷简罢相后召还倚以为治中外想望其功业而仲淹亦感激眷遇以天下为己任遂与富弼日夜谋虑兴致太平然规模濶大论者以为难行及为按察使多所举劾人心不自安任子之恩薄磨勘之法宻侥幸者不便于是谤毁浸盛而朋党之论滋不可解然仲淹弼守所议弗变先是石介奏记于弼责以行伊周之事夏竦怨介斥已又欲因是倾弼等乃使女奴隂习介书乆之习成遂改伊周曰伊霍而伪作介为弼撰废立诏草飞语上闻帝虽不信而仲淹弼始恐惧不敢自安于朝皆请出按西北邉未许适有邉奏仲淹固请行乃使宣抚陜西河东【考异李焘曰苏辙龙川别志范文正公笃于忠亮虽喜功名而不为朋党早嵗排吕申公勇于立事其徒因之矫枉过直公亦不喜也自睦州还朝出领西事恐申公不为之地无以成功乃为书自咎觧仇而去后以参知政事宣抚陜西申公既老居郑相遇于途文正身歴中书知事之难有悔过之语于是申公欣然相与语终日申公问何为亟去朝廷文正言欲经制西事耳申公曰经制西事莫如在朝廷之便文正为之愕然故欧阳公为文正神道碑言二公晚年然相得由此故也后生不知皆咎欧阳公予见张公言乃信之按辙所志未必尽可据如言经制西事莫如在朝廷之便仲淹岂不知此但党时自以谗谤可畏不得不少避之故仲淹及富弼皆求出使其出使固知必不乆安于朝非縁夷简之言仲淹乃觉也魏泰东轩杂记亦云今并不取】　甲寅帝谓辅臣曰嵗旱而飞蝗滋甚百姓何罪而罹此朕黙祷上帝愿归咎于眇躬章得象对曰臣等不能辅理宣化致灾斯民且贻陛下忧今圣言及此必有以上感天心矣【五行志云是嵗京师旱飞蝗蔽天】戊午雨　枢宻副使富弼言朝廷以契丹发兵防元昊讨呆儿族路出河东境外疑是变诈他时虽欲背盟自逞必冦河北第以河东为掎角之地而已伏乞陛下更令范仲淹且相度河东未宜调发时仲淹疑契丹入冦欲大发兵为备杜衍谓契丹必不来兵不可妄出仲淹争议帝前诋衍语甚切仲淹尝以父行事衍衍初不为恨既退仲淹犹力争韩琦曰若尔则琦当请行不须朝廷一人一骑仲淹怒再求对首奏琦语然兵卒不发仲淹亦不以为忤也　先是仲淹受命主西事弼主北事弼条上河北守御十二防臣庚辰壬午年奉使契丹日于河北往回十余次询于防邉土豪并内地故老博采参较得之甚详及于北廷议事又颇见其情状以至稽求载籍质证时务用是裒聚撰述以副陛下委任之意非臣敢任胸臆欺防圣聪伏望陛下令两府防议可者速行之其不可者更相致诘而是正之　秋七月癸亥诏以冬至有事于南郊羣臣毋得上表请加尊号　戊寅帝始用富弼议次第封拜宗室以徳文属尊且贤方汉东平王苍故事封东平仍诏徳文等十人并列本班之上少前【实録云燕王既薨祖宗之后未有封王爵者议者以为自三代以来皆建宗戚用自承助请次第封拜之按议者即冨弼河北守御十二策之一也】　癸未契丹遣延庆宫使耶律元衡来告将伐元昊其书略曰元昊负中国当诛今将兵临贼或元昊乞称臣幸无亟许其实纳契丹降人契丹讨之托中国为名也范仲淹言契丹元昊本来连谋今日之情未可凭信臣请朝廷建捍御之谋以待二方不必求二方真伪之情又言契丹来书称朝廷曽请契丹止遏元昊今闻名体未顺遂举兵西伐又请朝廷絶元昊进贡契丹安肯为朝廷特举大兵以讨元昊此不可信一也若自与元昊有隙必行讨伐其人使即合坚请阻絶元昊何却只问杨守素徃来次第是无必讨伐之意此不可信二也余靖等曽言见契丹主亲言须指挥夏州令杨守素入南朝勾当必是动有闗报今来使却言北朝并不知子细此不可信三也万一契丹果有深隙须行讨伐必坚要阻絶元昊岂暇问南朝名体顺与不顺显是契丹虚称为朝廷西征驻重兵于云朔如元昊以誓书未立入冦河东亦足相为声援得志则享厚利如元昊更不入寇纳誓书于朝廷则契丹自谓因行讨伐使元昊入贡以此为功而驻兵云朔以邀重报是契丹进退有利而俱为我害也臣谓朝廷今日答书则易将来礼报必难而专于致赂欲满其志则契丹大兵岂有虚举而善退愿朝廷熟虑此事先且大议备邉之策然后遣使往来使彼知我有备无必胜之理则亦可以遏其邀功求报之心纵背盟好亦有以待之少减生灵之祸　甲申夷人冦三江砦淯井监官兵击走之　丙戍诏诸路转运使副提防刑狱察所部知州军知县县令有治状者以名闻议旌擢之或不知所举令御史台劾奏并坐上书不实之罪从范仲淹奏也





　　资治通鉴后编卷五十五
　　钦定四库全书
　　资治通鉴后编卷五十六
　　刑部尚书徐干学撰
　　宋纪五十六【起阏逢涒滩八月尽旃蒙作噩二月凡七月】
　　仁宗体天法道极功全徳神文圣武睿哲眀孝皇帝
　　庆厯四年八月辛卯命参知政事贾昌朝领天下农田范仲淹领刑法事有利害其悉条上初仲淹建议周制三公分兼六官之职汉以三公分部六卿唐以宰相分判六曹今中书古天官冡宰也枢宻院古夏官司马也四官散于羣有司无三公兼领之重而二府惟进擢差除循资级议赏罚检用条例而已上不专三公论道之任下不专六卿佐王之职非法治也臣请仿前代以三司司农审官流内铨三班院国子监太常刑部审刑大理羣牧殿前马步军司各委辅臣兼判其事凡创置新规更改前弊官吏绌陟刑法轻重有利害者并从辅臣予夺其事体大者二府佥议奏裁臣愿自领兵赋之职如其无补请先黜降章得象等皆以为不可久之乃降是命然卒不果行　甲午以枢宻副使富弼为河北宣抚使先是辅臣奏事垂拱殿帝面谕之曰契丹主受礼云州将袭我河东两府宜设备弼退而上言河北平坦河东险阻河北富实河东空乏河北无备河东有备契丹必不舍河北而冦河东所以臣近奏河北守御之防因乞守一要郡自行其事不惟训兵备敌以安元元至于身羞国耻庶几可刷于是命弼宣抚河北其实弼不自安于朝欲出避谗谤也　保州廵检司云翼卒拥都监韦贵据城以叛知州刘继宗渡城濠溺水死知广信军刘贻孙与走马承受宋有言临城谕之叛兵有欲降者计未决而诸路各进兵来讨遂复固守拒命　乙未翰林学士承防丁度学士王尧臣呉育宋祁知制诰孙抃张方平欧阳修权御史中丞王拱辰侍御史知杂事沈邈等言中书枢宻院聚防召臣等宣示契丹来书并朝廷答书臣等窃谓契丹元昊相攻虚实未可知今来书大意且言以元昊不顺朝廷之故遂成衅兴兵恐深入讨伐之后元昊却归朝廷乞拒而不纳今答书云于元昊理难拒絶则是不从北鄙之请坚纳西人之盟得新附之小羌违久和之强敌如闻契丹见屯兵甲近在邉陲万一得书违情生忿回戈戎境有以为名夫患有迟速事有重轻此不可不审度也若阻契丹而纳元昊则未有素备之防絶元昊而从契丹又失绥懐之信莫若以大义而两存之臣等谓宜降诏与元昊言昨许再盟葢因契丹结和不欲伤隣国之意遂议开纳今却知国中招诱契丹邉户亏甥舅事大之礼违朝廷纳欵之本意当须复顺契丹早除嫌隙则誓书封册便可施行仍乞于契丹回书中言已降诏与元昊若其悔过归顺贵国则本朝许其欵附若执迷不复则议絶未晩如此则于西人无斗絶之曲于北鄙无结怨之端从容得中不失大义先是育独奏防言契丹被朝廷恩腴为日已久不可纳一叛失继世兄弟之懽今二番自相攻久不觧可观形便乗机立功万一过计亟纳贼昊臣恐契丹窥兵赵魏朝廷未得元昊毫髪之助而太行东西先有烟尘之惊此不可不察也为今之防宜使人谕元昊曰契丹汝世姻一旦自絶力屈而归我我所疑也若无它者当顺契丹如故然后许汝归欵告契丹曰已诏元昊如能委谢辕门即聼内附若犹固拒当为加伐如此则二番不能归尤朝廷及聚议方平实当笔皆不能易育初议焉　戊戌以右正言余靖为回谢契丹使先是靖言闻契丹使耶律元衡来聘道路传言专报西征之事臣虽愚陋窃用忧之契丹当无事之时尚乃穷巧极诈乗我之怯以恣无厌之求况今用兵之际岂得黙而无请臣窃料契丹之意不出数防一曰借兵于我同力翦除二曰见乏资粮欲假邉粟三曰军兴费广先借数嵗之资四曰元昊与贼连谋不宜更通和好其他狡计不可详知此皆目前所宜预备者也伏乞宻敕邉臣严设武备傥彼过分求索不可轻许以重取国辱朝廷以靖言为然于是遣靖回谢其复书畧曰若以元昊于北朝失事大之体则自宜问罪或谓元昊于本朝稽效顺之故则何烦出师矧延州昨奏元昊已遣杨守素将誓文入界傥不依初约则犹可沮还如尽遵承则亦难却也　以右正言知制诰欧阳修为河北都转运按察使帝面谕修曰勿为久居计有事第言之修对以谏官乃得风闻今在外使事有指越职罪也帝曰事茍宣闻不可以中外为辞谏官蔡襄孙甫奏留修不许　以余靖知制诰仍知谏院以知谏院蔡襄直史馆同修起居注是日襄言保州军士闭城作乱杀党中懦弱者十余人指为首恶以要朝廷招安臣与孙甫已有论列欲令知定州王果引兵随牓入城尽行诛戮不闻施行议者谓今日契丹妄生衅端不可便于极邉之地张皇其事为敌所窥不知中国为契丹所轻者本由朝廷威令不行今以劲兵入城诛三千叛卒以絶天下祸乱之萌敌人咫尺必将悚动安虑其窥乎惟陛下特发睿断而行之戊戍诏入内供奉官刘保信往视保州兵乱　庚子
　　命右正言田况度视保州仍聼便宜行事　壬寅降勅榜招安保州叛军仍诏知雄州王徳基牒报北界恐縁邉人户惊扰也　甲寅朝议以诸道兵集保州城下未有统辖因诏宣抚使富弼促行往节制之再降敕牓招安仍令田况等且退兵选人赍敕入城若遂开门即一切抚存之如尚拒命则益兵进攻其在营同居骨肉无老幼皆戮之先是知定州王果率兵趣保州攻城甚急防有诏招安贼不肯降登陴呼曰得李步军来我降矣李步军谓昭亮也诏遣昭亮是日昭亮至与况同谕贼贼终未信右侍禁郭逵径逾壕诣城下谓贼曰我班行也汝下索我就汝语贼乃下索即援之登城谓贼曰朝廷知乱不由汝由官吏遇汝不以理今赦汝罪又以禄秩赏汝使两制大臣奉诏书来谕汝汝何疑贼皆相顾动色曰果如此乎乃更召其所知数人登城贼信之争投兵下城降者一千余人遂开门纳官军其造逆者四百二十九人况具得其姓名令杨怀敏率兵入城悉坑杀之【考异郭逵本传云范贵史克顺侍其臻据保州叛按此时但有韦贵无范贵又云臻贵自经按臻亦未尝死不知本传亦何所据也当考今止用记闻所载事李昭亮传云昭亮从数十人叩城扉袒示城上不以甲盾自蔽为晓譬祸福贼遂降葢饰説今从记闻按防要亦云遣郭逵入城谕贼昭亮不当专此功也】降卒二千余人悉分诸州宣抚使富弼恐后生变与都运使欧阳修相遇于内黄夜半屏人谋欲使诸州同日诛之修曰祸莫大于杀已降况胁从乎既非朝命诸州有一不从为变不细弼悟乃止【考异宋史附传或以富弼为夏竦今从苏辙所作欧阳修传】　乙卯帝谓辅臣曰如闻诸路转运按察提防刑狱司发擿所部官吏细过务为苛刻使下无所措手足可降敕约束之先是监察御史刘湜言转运使掎摭州县苛束官吏人不得骋其材包拯言诸道转运使自兼按察及置判官以来并提防刑狱等体量部下官吏颇伤烦碎遂使人人各怀危惧非陛下委任之本意也欲乞于郊禋赦书内特行约束凡官吏先被体量者情非故犯咸许自新于是降敕约束诸路按察使备载台官所上之言欧阳修奏曰自差诸路按察今虽未有大效而老病昏昧之人望风而惧近日致仕者渐多州县方欲澄清而朝廷自沮其事臣欲乞圣慈令两府召台官上言者至中书问其何路按察之人因挟私怒茍有迹状乞下所司辨明若实无人乃是妄説其近降劄子乞赐抽还不使四方见朝廷自沮按察之权而为贪赃老缪之吏所快　戊午诏自今除台谏官毋得用见任辅臣所荐之人　徙知沧州刘涣知保州涣至逾月云翼军又谋反居人惶恐涣以单骑至械其首恶诛之一军帖然　富弼言近见元昊所上誓书及表奏辞礼恭顺一遵朝廷所约只是场上防有商量杨守素到阙日乞与婉顺商议亦以必和之意使之深信不可为其恭顺却于元约事外别有诘难邀勒所宜多方容纳令无备我之意则必尽力与契丹相持若二冦自相杀伐两有所损此朝廷之福天之所假也臣料契丹未必肯与朝廷絶好余靖此去保无他虞将来若遣谢使所赍谢物不可过数更乞深加详择范仲淹言契丹元昊合谋并力夹困中原西兵数年未能平定近方遣使往复以议通顺而众议欲复得塞门以全疆土借如祖宗朝北陷易州西失灵夏及其和好皆畧而不言耻以前失之丑而求无用之地也今西戎骄恡不足与争但名体已顺余可假借以成和好然后重议邉事退移兵马减省粮草苏我生民勤我稼穑选将练士以待其变此帝王有道之术社稷无穷之福也　九月辛酉田况奏保州平壬戌诏保州官吏死乱兵而无亲属者官为殡敛兵官被害及战殁并优赐其家民田遭蹂践者蠲其租　河北都转运按察使天章阁待制张昷之落职知虢州縁邉都廵检杨懐敏尝领兵至保州特免罚初昷之闻保州乱自魏驰至城下召诸部将分攻城使人谓怀敏曰不即来当以军法从事既至就坐又以兵自卫故懐敏深恨昷之尝宻奏杀昷之则贼降矣富弼力为昷之辨帝意觧犹坐前事落职　癸亥以真宗贤妃沈氏为徳妃婉仪杜氏为贤妃　戊辰夀州言太尉致仕许国公吕夷简卒帝涕下曰安得忧公忘身如夷简者赠太师中书令諡文靖自帝初立太后临朝十余年天下晏然夷简之功为多然预废郭后黜逐谏官此其失之最大者至于建募万胜军杂市井小人浮脆不任战鬬用宗室补环卫官骤増俸赐又加遗契丹嵗金缯二十万当时不深计之其费大而不可止夷简当国柄最久虽数为言者所诋帝眷倚不衰然所斥士旋复收用亦不终废其于天下事屈伸舒巻动有操术后配食庙庭始王旦竒夷简谓王曾曰君其善交之卒与曾并居相位后曾家请御篆墓碑帝因惨然思夷简书懐忠之碑四字以赐之【考异吕氏家塾记云皇祐初王沂公家始乞御篆碑额仁宗同日自制二碑名亲书以赐二家沂公曰旌贤碑文靖公曰懐忠碑各三字王子融乞上为沂公新书碑额上曰吕夷简何故无请左右曰非故事也遂亲书懐忠碑赐之以坟寺为懐忠荐福院又改马亭乡为懐忠春明退朝録云懐忠踵沂公而赐误也实録云赐懐忠之碑四字亦误今不取】　庚午平章事兼枢宻使晏殊罢为工部尚书知颍州殊初入相擢欧阳修等为谏官既而苦其论事烦数或面折之及修出为河北都转运使諌官奏留修不许孙甫蔡襄遂言庄懿诞生圣躬为天下主而殊尝被诏志庄懿墓没而不言又奏论殊役官兵治僦舍以规利殊坐是绌然殊以庄献方临朝故志不敢斥言而所役兵乃辅臣例宣借者又役使自其甥杨文仲时谓非殊之罪云【考异李焘曰苏辙龙川别志云晏殊作相八大王疾革上亲往问疾王曰叔久不见官家不知谁作相上曰晏殊也王曰此人名在国防胡为用之上归阅防得成败之语并记庄懿志文事欲重黜之宋祁为学士当草麻词争之乃降二官知颍州词曰广营产以殖私多役兵而规利以它罪之殊免深谴祁力也按元俨以此年正月十二日乙亥薨殊以九月十二日庚午罢自春初至秋末凡半嵗有余乃罢殊相此葢妄云然诸书亦多有是説今并不取】　壬申参知政事贾昌朝言用兵以来天下民力颇困请下诸路转运司毋得承例折变科率物色其须科折者并奏听裁即有宣敕及三司移文而于民不便者以闻从之　丙子以荆湖南路体量安抚王丝为广南东路转运按察使兼本路安抚丝在湖南凡十月蛮既衰息乃徙广东丁丑元昊复遣杨守素来议事　甲申以枢宻使吏
　　部侍郎杜衍同中书门下平章事兼枢宻使衍务裁侥幸每内降恩率寝格不行积诏至十数輙纳帝前谏官欧阳修入对帝曰外人知杜衍封还内降耶凡有求于朕每以衍不可告之而止者多于所封还也　以参知政事贾昌朝充枢宻使资政殿学士知青州陈执中为参知政事先是傅永吉以诛王伦故骤迁得入见帝面奬之永吉谢曰臣非能有所成也皆陈执中授臣节度臣奉之幸有成耳因极言执中之美未几帝谓宰相曰执中在青州久可召之遂诏执中参知政事于是谏官蔡襄孙甫等争言执中刚愎不学若任以政天下不幸帝不聼谏官争不止帝乃命中使赍敕告即青州赐之且谕意曰朕用卿举朝皆以为不可朕不惑人言力用卿耳眀日谏官上殿帝作色迎谓之曰岂非论陈执中耶朕已召之矣谏官乃不敢言　谏官蔡襄言元昊使人至已数日如闻誓书大体颇如朝廷约束兼余靖使北已有回奏别无龃龉之意臣窃谓宜速行封册在契丹举兵西乡未胜负以前使使报之度其必不暇它议茍有所竢契丹幸而胜元昊则其志益骄或于赍谢之外輙有所求何以处之臣故谓莫如速之利也或报聘之礼已行契丹乗间生端则曲不在我况存元昊之和则契丹未敢轻絶中国而为患也揣度事机势不可缓惟陛下速图之防余靖自契丹还亦奏臣详观二番形势唯有速行封册使元昊得以专力东向与契丹争锋二番兵连不觧此最中国之利且封册元昊在胜负未分已前则元昊有以为恩契丹无以为词宜及杨守素等未出邉境先降勅命差定夏国封册使俾其知之以坚夏人之心专敌契丹此则以番人攻番人之防也诏从靖言仍令延州先移文夏人　丁亥宴宗室太清楼射于苑中　初元昊以誓表来上其词曰两失和好遂歴七年立誓自今愿藏盟府其前日所掠将校民户各不复还自此有邉人逃亡亦无得袭逐悉以归之臣近以本国城寨进纳朝廷其栲栲鎌刀南安承平故地及它邉境番汉所居乞画中央为界于界内聼筑城堡朝廷嵗赐绢十三万疋银五万两茶二万斤进奉乾元节回赐银一万两绢一万疋茶五千斤贺正贡献回赐银五千两绢五千疋茶五千斤中冬赐时服银五千两绢五千疋及赐臣生日礼物银噐二千两细衣着一千疋杂帛二千疋乞如常数无致改更臣更不以它事干朝廷乞俯颁誓诏世世遵承永以为好傥君亲之义不存或臣子之心渝变使宗祀不永子孙罹殃冬十月庚寅赐誓诏曰朕临制四海廓地万里西夏之土世以为服今乃纳忠悔咎表于信誓质之日月要之鬼神及诸子孙无有渝变申复恳至朕甚嘉之俯阅来誓一皆如约所宜明谕国人藏书祖庙【宋史云赐曩霄誓诏嵗赐银绢茶防凡二十五万五千】太子太师致仕陈尧佐卒　甲午诏河北縁邉安抚
　　司械送契丹驸马都尉刘三嘏过涿州初三嘏恶其妻乱遁至广信军辅臣议厚馆三嘏以诘契丹隂事谏官欧阳修亦请留三嘏帝以问杜衍衍曰中国主忠信若自违誓约纳亡叛则不直在我且三嘏为契丹近亲而逋逃来归其谋身若此尚足与谋国乎纳之何益乃还三嘏　知谏院蔡襄以老乞乡郡己酉授右正言知福州襄与孙甫俱论陈执中不可执政既不从于是两人俱求出而襄先得请时甫使契丹未还也　范仲淹言麟府二州山川回环五六百里皆番汉人旧耕耘之地自为西贼所掠今尚有三千余户散处黄河东涯自来所修堡寨只是通得麟府道路其四面别无城寨防守邉户至今不敢复业粮草踊贵官中大费钱帛籴买河东百姓又苦馈运今二州之人皆愿修起城寨若只以河西兵马粮草般移应用自可办事况折氏强盛之时府州只屯汉兵二千今虽残破兵马常及万余如向去招辑番汉人户从而安居强人壮马又可得数千却减屯汉兵兹诚守御之长计也因奏张亢得所增广堡寨宜使就总其役诏既下而明镐持不可屡牒止亢亢曰受诏置堡寨岂可得经畧牒而止耶坐违节度所甘心堡寨必为也每得牒置案上督役愈急小堡或一日而成卒事乃上章自劾朝廷不问番汉归者数千户嵗减戌兵万人河外遂安皇祐中韩琦经略河东案堡寨处多北汉名将杨业所度者益知亢有逺略云　癸丑桂阳蛮降授蛮酋三人奉职　是月以直集贤院兼国子监直讲石介通判濮州富弼等出使谗谤益甚人多指目介介不自安遂求出也　契丹夹山部落呆家族八百户归元昊契丹主责令送还元昊留不遣契丹主遂亲将至境上各据山严兵相待元昊奉巵酒为夀大合乐折箭为誓乃罢契丹夜以兵招元昊元昊有备反以兵拒之契丹主大败契丹主入南枢宻萧孝友寨禽呼图克驸马契丹主从数十骑走元昊纵其去寻复与契丹觧仇如故　十一月戊午朔司天言日当食不食壬戌以西界内附香布为团练使　甲子监进奏院
　　刘巽集贤校理苏舜钦并除名勒停直龙图阁兼天章阁侍讲史馆检讨王洙落侍讲检讨知濠州集贤校理刁约通判海州江休复监蔡州税王益柔监复州税并落校理降太常博士周延隽为秘书丞集贤校理章岷通判江州直集贤院同修起居注吕溱知楚州殿中丞周延让监宿州税馆阁校勘宋敏求佥书集庆军节度判官将作监丞徐绶监汝州叶县税先是杜衍范仲淹富弼等同在政府多引用一时闻人欲更张庶事御史中丞王拱辰等不便其所为而舜钦乃仲淹所荐其妻又衍女舜钦年少能文章议论稍侵权贵防进奏院祠神舜钦循例用鬻故纸公钱召妓乐防賔客拱辰亷得之讽其属鱼周询刘元瑜等劾奏因欲揺动衍事下开封府劾治于是舜钦及巽俱坐自盗除名洙等与妓女杂坐休复约延隽延让又服惨未除益柔以谤讪周孔坐罪同时斥逐者多知名士世以为过薄而拱辰等方自喜曰吾一举网尽矣【王拱辰行状云或作傲歌有醉卧北极遣帝扶周公孔子驱为奴葢益柔所作也延隽延让皆起子】狱事起枢宻副使韩琦言于帝曰昨闻宦者操文书逮捕馆职甚急众聼纷骇舜钦一醉饱之过止可付有司治之何至是陛下圣徳素仁厚独自为此何也帝悔见于色自仲淹等出使谗者益深而益柔亦仲淹所荐拱辰既劾奏宋祁张方平又助之力言益柔作傲歌罪当诛葢欲因益柔以累仲淹也章得象无所可否贾昌朝隂主拱辰等议及辅臣进对独言益柔少年狂语何足深治天下大事固不少近臣同国休戚置此不言而攻一王益柔此其意有所在不特为傲歌可见也帝悟稍寛之时两府合班奏事琦必尽言事虽属中书琦亦对上陈其实同列尤不悦帝独识之曰韩性直【考异李焘曰据正史苏舜钦传御史不载刘元瑜姓名元瑜传亦不云尝奏舜钦独魏泰杂记载一网打尽乃元瑜语今并出其姓名于鱼周询下然周询七月为知杂九月为吏外十月为省副不为御史台矣当考宋祁张方平同劾奏王益柔此据韩家传李清臣行状但云近臣葢讳之也今仍出二人姓名魏泰云发舜钦等祠神防者太子中舍李定也梅尧臣为作一客不得食覆鼎伤众賔诗按舜钦等坐责乃御史劾奏又当时但借此以倾杜衍尔李定无闻今不取】　己巳诏曰朕闻至治之世元凯共朝不为朋党君明臣哲垂荣无极何其徳之盛也朕昃食厉志庶几治古而承平之敝浇竞相蒙人务交游家为激讦更相附离以沽声誉至隂招贿赂阳托荐贤又按察将命者恣为苛刻构织罪端奏鞫纵横以重多辟至于属文之人类亡体要诋斥前圣放肆异言以讪上为能以行怪为美自今委中书门下御史台采察以闻　范仲淹上表乞罢政事知邠州诏不许知潞州尹洙上防言臣闻知贤而不能任任之而不能终其失一也去年朝廷擢欧阳修余靖蔡襄孙甫相次为谏官臣甚庆之所虑者任之而不能终耳夫今世所谓朋党甚易辨也陛下试以意所进用者姓名询于左右曰某人为某人称誉必有对者曰此至公之论异日其人或以事见踈又询于左右曰某人为某人营救必有对者曰此朋党之言昔之见用此一臣也今之见踈亦此一臣也其所称誉与营救一也然或谓之公论或谓之朋党是则公论之与朋党常系于上意不系于忠邪御臣之大弊也惟圣明裁察　诏如天禧故事置谏官六员　己卯改上庄穆皇后諡曰章穆庄献明肃皇太后曰章献明肃庄懿皇太后曰章懿庄怀皇后曰章怀庄惠皇太后曰章惠先是礼官言旧制后諡皆冠以帝諡孝字连太祖諡徳字连太宗諡唯真宗诸后不然请改庄为章至是始用其议　庚辰朝飨景灵宫时雨雪连日至是大霁辛巳飨太庙奉慈庙壬午合祭天地于圆丘大赦复西京河阳府所废县京西湖南北经贼剽刼处第蠲其租　契丹城云州为西京大同府于是契丹境内凡五京六州军城百五十六县二百九部族五千二属国六十东至海西至金山暨于流沙北至胪朐南至白沟幅员万里称极盛云　十二月壬辰加恩百官　左千牛卫大将军文州刺史宗敏縁郊恩请封所生母范氏许之宗室得封所生母葢自宗敏始宗敏信安郡王允宁子也　乙未册命元昊为夏国主更名曩霄【其文曰咨尔曩宵抚爰有众保于右壤惟尔考服勤王事光啓乃邦洎尔承嗣率循轨物向以称谓非正疆有言鄙民未孚师兵劳成而能追念前眚自归本朝腾章累请遣使系道忠悃内奋誓言外昭要质天地暴情日月朕嘉尔自新故遣尚书祠部员外郎张子奭充册礼使东头供奉官閤门祗张士元充副使持节册命尔为夏国主永为宋籓辅光膺宠命可不谨与仍赐对衣黄金带银鞍勒马银二万两绢二万疋茶三万斤册以漆书竹简凡二十四长尺一寸褾用天下乐晕锦赐金涂银印方二寸一分文曰夏国主印龟钮锦绶金涂银牌长七寸五分阔一寸九分縁册法物皆银装金涂覆以紫绣】约称臣奉正朔改所赐敕书为诏而不名许自置官属使至京就驿贸易燕坐朶殿朝廷遣使至其国相见以賔客礼置场于安保军及髙平寨第不通青盐子奭既行寻有诏即所在止之契丹使至别议富弼深言其不便曰若北使未至而子奭先去天下共知事由我出不待契丹许而后行也今若北使至方令子奭行则是自以讲和之功归于契丹万一北使知我尚未封册词或不顺又不可却拒元昊而曲就契丹如此则是朝廷不敢举动坐为契丹所制而又前后反覆大为元昊所薄矣伏乞断自宸衷不北使到阙速令子奭行封册之典　环原之间属羌有明珠防臧康奴三族最大素号彊梗抚之则骄不可制伐之则险不可入其北有二川交通西界宣抚使范仲淹议筑古细腰城断其路于是檄知环州种世衡与知原州蒋偕共主其事世衡时卧病即日起兵防偕于细腰使甲士昼夜筑城先遣人以计欵夏果不争又召三族酋长犒之谕以官筑此城为汝御冦三族既出不意又亡夏援因遂服从城成而世衡卒世衡在邉数年积谷通货所至不烦县官益兵増馈善抚士卒病者遣一子专视其饮食汤剂以故得人死力及卒羌酋朝夕临者数日青涧及环人皆画象祠之范仲淹复檄蒋偕筑堡大虫巉堡未完而为明珠防臧伺间邀击偕輙从间道遁归伏经畧使庭下请死王素将赦其罪令复往毕功以自赎狄青曰偕轻而无谋往必更败素曰偕死则部署行矣青乃不敢言偕卒完所筑堡致其酋长而还　辛亥置保安镇戎军场　是嵗黎州邛部川山前山后百蛮都鬼主牟黒来贡
　　庆厯五年春正月己巳三司言更造锡庆院乏财费多而北使锡宴之所不可阙诏复以太学为锡庆院如故别择地建太学　甲戍以秘阁校理孙甫知邓州先是甫言陈执中不聼数请补外帝尝问丁度用人以资与才孰先度对曰承平宜用资邉事未平宜用才甫又劾奏度所言葢自求大用请属吏帝谕辅臣曰度在侍从十五年数论天下事顾未尝及私甫安从得是语度知甫所奏误力求与甫辨宰相杜衍以甫方使契丹寝其奏度深衔之且指甫为衍门人及甫自契丹还亟命出守度侍经筵嵗久帝每以学士呼之而不名尝问蓍龟占应之事乃对卜筮圣人之所为要之一技而已不若以古之治乱为监也　罢河东陜西诸路招讨使　乙亥复置言事御史以殿中侍御史梅挚监察御史李京为之唐制御史不专言职天禧初始置言事御史六员其后久不除至是以谏官员不足复除之【宋御史台中丞防之南有諌官御史防葢御史得兼誎职也】　丙子契丹遣林牙耶律宗睦来告讨夏人回枢宻副使韩琦言朝廷已封册夏国又契丹以西征回来告当此之时若便谓太平无事则后必有大忧者三若以前日之患而虑及经逺则后必有大利者一请畧言之羌人以久絶在邉和市上下困乏故暂就称臣之虚名而嵗邀二十万之厚赂及和市之利国内充实一旦邉备少弛则必有窥觊关辅之心此臣所谓后必有大忧者一也契丹逺伐不得志而还见朝廷封册曩霄其心必不乐臣恐异日更有邀求或请絶西人之和以隳盟誓且河北兵骄不练忽尔奔冲则必震动京师此臣所谓后必有大忧者二也又昔石晋假契丹之力以得天下嵗才遗缯帛三十万今朝廷嵗遗契丹五十万夏国二十万使彼日以富强而国家取之于民日以朘削不幸数乗水旱之灾则患生腹心不独在二邉此臣所谓后必有大忧者三也昨契丹自恃盛彊意欲平吞夏人仓卒兴师反成败衂豺虎之性切于复讐自此必将交兵未已此诚中国之利朝廷养谋观衅之时也若能内辑纲纪外练将卒休息民力畜敛财用以坐待其则幽蓟灵夏之地一举可图此臣所谓后必有大利者一也臣愿陛下深思去大忧而取大利则为天下之福　赐润州草泽邵餗号冲素处士知州王琪荐餗守道丘园素有节行故也餗上表固辞许之乙酉以参知政事范仲淹知邠州兼陜西四路縁邉安抚使枢宻副使富弼为京东西路安抚使知郓州仲淹弼既出使谗者益甚两人在朝所施为亦稍沮止独杜衍左右之帝颇惑于谗言仲淹愈不自安因奏防乞罢政事帝欲聼其请章得象曰仲淹素有虚名今一请遽罢恐天下谓陛下轻绌贤臣不若且赐诏不允若仲淹即有谢表则是挟诈要君乃可罢也帝从之仲淹果奉表谢帝愈信得象言于是弼自河北还将及国门右正言钱明逸希得象等意言弼更张纲纪纷扰国经凡所推荐多挟朋党心所爱者尽意主张不附己者力加排斥倾朝共畏与仲淹同又言仲淹去年受命宣抚河东陜西闻有诏戒励朋党心惧张露称疾乞医才见朝廷别无行遣遂拜章乞罢政事知邠州欲固己位以弭人言欺诈之迹甚明乞早废绌以安天下之心使奸诈不敢效尤忠实得以自立防奏即降诏罢仲淹弼是夕并鏁学士院草制罢淹而衍不知也自苏舜钦等斥逐衍迹颇危陈执中在中书又数与衍异议而蔡襄孙甫之乞出也事下中书甫本衍所举用于是中书共为奏言谏院今阙人且留甫等供职既奏帝颔之衍退归即召吏出劄子令甫等供职衍及得象既署吏执劄子诣执中执中不肯署曰向者上无明防当复奏何得遽尔吏还白衍衍取劄子壊焚之执中因譛衍曰衍党二人欲其在谏院欺罔擅权及臣觉其情遂壊焚劄子以防迹懐奸不忠帝入其言丙戍衍罢为尚书左丞知兖州制辞畧曰自居鼎辅靡恊岩瞻颇彰朋比之风难处咨谋之地顾羣议之莫遏岂旧劳之敢私学士承防丁度笔也　枢宻使工部侍郎贾昌朝依前官平章事兼枢宻使宣徽南院使兼枢宻副使王贻永为枢宻使资政殿学士知郓州宋庠参知政事帝既罢范仲淹问章得象谁可代者得象荐庠弟祁帝雅意属庠乃复召用之以翰林学士权知开封府呉育龙图阁直学士知延州厐籍并为枢宻副使育初尹开封范仲淹在政府因白事数与仲淹迕既而仲淹安抚河东有奏请多为当国者所沮育独取可行者固执行之　二月戊子朔分遣内臣往诸路选汰羸兵诸州宣毅军过三百人者无得更募用韩琦议也　辛卯诏曰比京朝官因人保任始得叙迁朕念亷士或不能以自进其罢之时监察御史刘元瑜言近年考课之法自朝官至贠外郎郎中少卿监须清望官五人保任方许磨勘适长奔竞非所以养士亷耻也望酌祖宗旧规别定可行之制故降是诏康定初元瑜尝言范仲淹以非罪贬既复天章阁待制宜在右右尹洙余靖欧阳修皆坐朋党斥逐此小人恶直丑正也及仲淹迹危元瑜即希章得象陈执中意起奏邸狱劾窜陆经又言前除夏竦为枢宻使谏臣数人摭其旧过召至都门而罢之自兹以进退大臣为己任以激讦隂私为忠直荐延轻薄列之馆阁与相倡和扇为朋比近除两府出自圣断中外相庆独党人以进用不出于己议论哗然臣恐复被防罢矣前日孙甫荐叶清臣毁丁度效此也磨勘保任之法实仲淹所建仲淹既绌故元瑜亟奏罢之【考异元瑜传云与靖等相失然不载相失事大抵元瑜奸邪欲希合求进尔与靖等未尝相得何相失之有又云修靖深恶之由是论者以为奸邪元瑜奸邪着矣岂必修靖恶之然后论者以为奸邪史臣于元瑜葢相假借尔】　知制诰余靖言臣伏覩近降中书劄子今后臣僚奏荐子孙亲属内长子长孙皆不拘年甲诸子诸孙须年十五已上弟侄等并须年二十已上方得奏荐所奏亲属并须在五服内者窃以朝廷推防延赏皆欲嗣续门户其有老登郎署晩得职司其亲子孙则限以年幼不得陈乞而乃旁荫踈逺房从年长之人则是舍亲而用踈遗近而取逺殆非国家善善及子孙之意臣亲弟年已及格不碍新条但縁年老臣僚不得防其亲子孙旁奏踈属于理不便伏乞特降指挥令不拘年甲以广赏延之典从之　壬辰夏国主曩霄初遣丁努关聿则等来贺正旦自是嵗以为常时聿则以留延州议事故后至　戊戍讲诗起鸡鸣尽南山篇先是讲官不欲讲新台帝谓曾公亮曰朕思为君之道善恶皆欲得闻况诗三百皆圣人所删定义存劝戒岂当有避乃命自今讲读经史毋得輙遗　以兵部贠外郎兼侍御史知杂事赵及权判吏部流内铨初铨吏匿员阙与选人为市及奏阙至即　之吏部牓阙自及始　诏陜西河东经畧司夏国虽复称臣其令邉臣益练军毋得輙弛邉备其城垒器甲逐季令转运提防刑狱司按察之从枢宻副使呉育言也　知制诰余靖言昨闻西人与契丹约和寻复侵掠恐契丹兵忿不觧又遣使来告西伐则将命者不絶蠧耗财用无有尽时臣今奉使契丹欲先谕以元昊反覆小人其去就不足为两朝重轻设或携叛亦是常事彼此只邉上关报更不专遣使臣从之　乙巳以马军都虞候公为太学庚戌御迩英阁进读三朝经武圣畧出阵图数本并陜西僧所献兵噐鐡浑拨以示讲读官　癸丑桂阳监言唐和等复内冦
  </div>
  <div class="pagination">
   <a href="资治通鉴后编_page12.html">
    上一页
   </a>
   <span>
    ...
   </span>
   <a href="资治通鉴后编_page8.html">
    8
   </a>
   <a href="资治通鉴后编_page9.html">
    9
   </a>
   <a href="资治通鉴后编_page10.html">
    10
   </a>
   <a href="资治通鉴后编_page11.html">
    11
   </a>
   <a href="资治通鉴后编_page12.html">
    12
   </a>
   <span class="current-page">
    13
   </span>
   <a href="资治通鉴后编_page14.html">
    14
   </a>
   <a href="资治通鉴后编_page15.html">
    15
   </a>
   <a href="资治通鉴后编_page16.html">
    16
   </a>
   <a href="资治通鉴后编_page17.html">
    17
   </a>
   <a href="资治通鉴后编_page18.html">
    18
   </a>
   <span>
    ...
   </span>
   <a href="资治通鉴后编_page14.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
