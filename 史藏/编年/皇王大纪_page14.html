<!DOCTYPE html>
<html>
 <head>
  <meta charset="utf-8"/>
  <title>
   皇王大纪 - 第 14 页/共 20 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   皇王大纪 - 第 14 页/共 20 页
  </h1>
  <div class="content">
   二十八年冬十一月晋人宋人鲁叔孙庄叔得臣陈人卫人郑人伐沈以其服于楚也沈溃三月王子虎薨諡曰文公秦伯伐晋济河焚舟取王官及郊晋人不出遂自茅津济封殽尸而还楚息公子朱围江秋雨螽于宋晋人悔其无礼于鲁也请改盟鲁侯如晋冬十月己巳晋侯及鲁侯盟晋阳处父帅师伐楚以救江门于方城遇子朱而还经曰三年春王正月叔孙得臣防晋人宋人陈人卫人郑人伐沈沈溃【沈溃民迯其上五国皆称人将非命卿也沈在汝南平与县北未尝与中国防盟而南服于楚师入其境而民人迯散虽非义举此比于报复私怨之兵则有间矣故其辞无褒贬凡此类欲示后世用师者知权而本之以正也】夏五月王子虎卒【王子虎不书爵讥之也天子内臣无外交或曰礼称情而为之节者也叔服新使乎我则冝有恩礼矣仲尼脱骖于旧馆虽卒叔服可也夫脱骖于旧馆恶夫涕之无从而为之者非礼之经也天子内官无外交而以新使乎我致恩礼焉是以私情害公义矣轻重之权失矣】秦人伐晋【按左氏秦伯称人何也圣人作易以惩忿窒欲为损卦之象其辞曰损徳之修春秋诸侯之知徳者鲜矣穆公初听子之请违蹇叔之言其名为贪兵是欲而不能窒也及败于殽归作秦誓庶防能改将窒其欲矣复起彭衙之师报殽函之役其名为愤兵是忿而不能惩也今又济河取郊人之称斯师也何义哉晋人畏泰而不出穆公逞其忿而后悔自是见伐不报始能践自誓之言矣是故于此贬而称人备责之也】秋楚人围江雨螽于宋冬公如晋十有二月己巳公及晋侯盟晋阳处父帅师伐楚以救江【以者不以者也救江善矣其书以何楚甞伐郑矣齐桓公连结江黄合九国之师于召陵然后伐郑之谋罢又尝围宋矣晋文公许复曹卫防四国之师于城濮然后围宋之役解今江国小而弱非能与宋郑比楚人围之必不待彻四境屯御守戍之众与宿卫尽行也当是时楚有覆载不容之罪晋主夏盟宜合诸侯声罪致讨命秦甲出武关齐以东兵略陈蔡而南处父等军方城之外楚必震恐而江围自解矣计不出此乃独遣一军逺攻强国岂能济乎故书伐楚以救江言救江虽善而所以救之者非其道矣此春秋纪用兵之法也】


　　皇王大纪卷四十四
　　钦定四库全书
　　皇王大纪卷四十五　　　　宋　胡宏　撰三王纪
　　襄王
　　二十九年鲁逆夫人于齐卿不行非礼也君子是以知其不允于鲁也曰贵聘而贱逆之君而卑之立而废之弃信而壊其主在国必乱在家必亡晋人以孔达卫之良也免之狄侵齐楚人灭江秦伯为之降服出次不举过数大夫諌公曰同盟灭敢不矜乎吾自惧也晋侯伐秦围邧新城以报王官之役卫甯武子俞聘于鲁公与之宴为赋湛露及彤弓不辞又不答赋使行人私焉对曰臣以为肄业及之也昔诸侯朝正于王王宴乐之于是乎赋湛露则天子当阳诸侯用命也诸侯敌王所忾而献其功王于是乎赐之彤弓一彤矢百玈弓矢千以觉报宴今陪臣来继旧好君辱贶之其敢千大礼以自取戾九月壬寅鲁僖公之母成风薨秦伯用由余之谋破西戎取国十二开地千里王使召公过贺秦伯以金鼓命为西方诸侯伯经曰四年春公至自晋夏逆妇姜于齐【逆皆称女以未成妇而女者在父母家之所称也徃逆而称妇入国不书至何哉此春秋诛意之论也禫制未终思念娶事是不志哀而居约矣方逆也而已成为妇未至也而如在国中原其意而诛之也不称夫人姜氏者亦与有贬焉妇人不专行何以与有贬父母与有罪也文公不知敬其伉俪违礼而行使国乱子弑齐人不能鉴防知著冐礼而徃使其女不允于鲁皆失于不正其始之过也夫妇之际人伦之首礼不可不谨也故交贬之以为后鉴】狄侵齐秋楚人灭江晋侯伐秦【晋人三败秦师见报乃常情耳而穆公济河焚舟则贬而称人秦取王官及郊未至结怨如晋师之甚也襄公又报之于常情过矣而得称爵何也圣人以常情待晋襄而以王事责秦穆所以异乎襄公忘亲背惠大破秦师败狄伐许怒鲁侯之不朝也而以无礼施之是専尚威力先事加人莫知省徳而后动也今又报秦不足罪矣穆公初败于殽悔过自誓増修徳政宜若过而知悔悔而能改又有济河之役则非誓言之意所以备责之也然晋襄见伐而报犹无讥焉秦穆至是见伐而不报善可知矣不讥晋侯所以深善秦伯春秋大改过嘉释怨王者之事也故仲尼定书列秦誓于百篇之末以见悔过能改而不责人圣贤诰命不越此矣】卫侯使寗俞来聘冬十有一月壬寅夫人风氏薨【风氏僖公之母荘公妾也而称夫人自是嫡妾乱矣语曰邦君之妻邦人称之曰君夫人称诸异邦曰寡小君盖敌体之称也若夫妾媵则非敌矣其生亦以夫人之名称号之其没亦以夫人之礼卒塟之非所以正其分也以妾媵为夫人徒欲尊宠其所爱而不虞卑其身以妾母为夫人徒欲崇贵其所生而不虞贱其父卑其身则失位贱其父则无本越礼至是不亦悖乎夫礼庶子为其母无服不敢贰尊者也春秋于成风记其卒塟各以实书不为异词者谨礼之所由变也】三十年冬十一月王使荣叔归鲁成风之含且正月辛亥鲁葬成风召昭公防鲁公孙敖如晋初鄀叛楚即秦又贰于楚夏秦人入鄀六人叛楚即东夷秋楚成大心仲归帅师灭六冬楚子燮灭蓼臧文仲闻六与蓼防曰臯陶庭坚不祀忽诸徳之不建民之无援哀哉晋阳处父聘于卫反过寗寗嬴从之及温而还其妻问之嬴曰以刚商书曰沉潜刚克髙明柔克夫子壹之其不没乎天为刚徳犹不干时况在人乎且华而不实怨之所聚也犯而聚怨不可以定身余惧不获其利而离其难是以去之经曰五年春王正月王使荣叔归含且【珠玉曰含车马曰归含且者厚礼妾母也不称天王者弗克若天也春秋系王于天以定其名号者所履则天位也所冶则天职也所勑而惇之者则天之所叙也所自而庸之者则天之所秩也所赏所刑者则天之所命而天之所讨也夫妇人伦之本今成风以妾僭嫡王不能正又使大夫归含焉而成之为夫人则王法废人伦乱矣是谓弗克若天而悖其道非小失耳故特不称天以谨之也】三月辛亥塟我小君成风【仲子虽聘非惠公之嫡也春秋之初尚以为疑故别为之宫而羽数特异此虽非礼之正然不祔于姑犹有辨焉至是成风书塟乃有二夫人祔庙而乱伦易纪无复辨矣故礼之失自成风始也】王使召伯来会塟【成风薨王使荣叔归含且既不称天矣及使召伯来防葬人与贬焉何也归含且赗施于妾母已稠叠人使卿防葬恩数有加是将祔之于庙也而致礼于成风尽矣聘一也含而又则其事益隆乱伦废法甚矣再不称天所以示其戒也】夏公孙敖如晋秦人入鄀秋楚人灭六冬十月甲申许男业卒
　　三十一年晋侯搜于夷舍二军将登箕郑父先都而使士縠梁益耳将中军先克曰狐赵之勲不可废也使狐射姑将中军赵盾佐之阳处父成季之属也至自温言于晋侯谓赵盾能曰使能国之利也改搜于董易中军赵盾于是始为国政制事典正法罪辟狱刑董逋逃由质要治旧洿本秩礼续常职出滞淹既成以授太傅阳子与太师贾佗使行诸晋国以为常法许塟其君僖公鲁臧孙辰以陈卫之睦也曰宜求好于陈季孙行父聘于陈且娶焉秦伯任好薨諡曰穆公子防嗣以子车氏之三子奄息仲行鍼虎为殉皆秦之良也国人哀之秦国风六篇曰黄鸟三章章十二句哀三良也国人刺穆公以人从死而作是诗也交交黄鸟止于棘【兴也交交小貌黄鸟以时徃来得其所人以寿命终亦得其所】谁从穆公子车奄息【子车氏奄息名】维此奄息百夫之特【乃特百夫之徳】临其穴惴惴其栗【惴惴惧也】彼苍者天殱我良人【殱尽良善也】如可赎兮人百其身交交黄鸟止于桑谁从穆公子车仲行维此仲行百夫之防【防比也】临其穴惴惴其栗彼苍者天殱我良人如可赎兮人百其身交交黄鸟止于楚谁从穆公子车鍼虎维此鍼虎百夫之御临其穴惴惴其栗彼苍者天殱我良人如可赎兮人百其身君子曰秦穆之不得为盟主也宜哉死而弃民先王违世犹贻之法而况夺之善人乎古之王者知命之不长是以竝建圣哲树之风声分之采物着之话言为之律度陈之艺极引之仪表予之法制告之训典教之防利委之常秩道之以礼则使毋失其土宜众隷赖之而后即命圣王同之今纵无法以遗后嗣而又收其良以死难以在上矣君子是以知秦之不复东征也鲁季孙行父如晋使求遭丧之礼以行曰备豫不虞古之善教也六月乙亥晋侯驩薨諡曰襄公大臣以世子夷臯少国家多难欲立长君赵盾曰立公子雍好善而长先君爱之且近于秦秦旧好也置善则固事长则顺立爱则孝结旧则安狐射姑曰立公子乐辰嬴嬖于二君立其子民必安之盾曰为二嬖淫也为先君子出在小国辟也母淫子辟无威陈小而逺无援将何安焉使先蔑士防如秦逆公子雍荀林父止蔑曰夫人世子犹在而外求君此必不行子以疾辞若何不然将及不听八月鲁仲遂如晋晋塟其君襄公晋狐射姑怨太傅阳子之易其班也而知具无援于晋也使续鞫居杀处父晋杀续鞫居射姑奔狄赵盾使防騈送其帑夷之搜射姑戮臾骈之人欲尽杀贾氏防骈曰吾闻之敌惠敌怨不在后嗣夫子礼于贾季我以其宠报私怨无乃不可乎亲扞送之闰月鲁侯朝于庙而不告朔闰以正时时以作事事以厚生生民之道于是乎在不告闰朔弃时政也何以为民经曰六年春许僖公夏季孙行父如陈秋季孙行父如晋八月乙亥晋侯驩卒冬十月公子遂如晋晋襄公晋杀其大夫阳处父晋狐射姑出奔狄【公羊子曰晋杀其大夫阳处父则狐射姑曷为出奔射姑杀也射姑杀则其称国以杀何君漏言也易曰不出戸庭无咎何谓也子曰乱之所生则言语以为阶君不宻则失臣臣不宻则失身防事不宻则害成是以君子慎宻而不出也凡书杀者在上则称君在下则称民在众则称人在防者则称盗君与臣同杀则称国今杀处父者射姑耳君独以漏言故亦预杀焉所以为后世戒也或以处父为侵官非欤曰人君用人失当则其国必危凡立于朝者举当谏君况身为晋国之太傅耶若以为侵官将相大臣非其人百官有司失其职在位者当拱黙自全隂聴人主之所为至于颠危而不救则将焉用彼相乎率天下臣子为持禄荣身不忠之行以误朝迷国者必此侵官之説夫】闰月不告月犹朝于庙【不告月者不告朔也不告朔则曷为不言朔也因月之亏盈而置闰是主乎月之有闰也故不言朔而言月占天时则以星授民事则以节寒暑之至则以气百官修其政于朝庶民服其事于野则主乎是焉耳矣闰不可废乎曰迎日推策则有其数转玑观衡则有其象归竒于扐以象闰数也斗指两辰之间象也象数者天理也非人所能为也故以定时成歳者唐典也以诏王居门终月者周制也班告朔于邦国不以是为附月之余而弗之数也犹朝于庙者幸其不已之词子贡欲去告朔之饩羊子曰尔爱其羊我爱其礼】
　　三十二年冬鲁侯伐邾春正月甲戍取湏句遂城郚二月宋公王臣薨諡曰成公弟御杀世子而自立宋人杀之立成公少子杵臼将去羣公子乐豫曰公族公室之枝叶也若去之则本根无所庇廕矣亲之以徳皆股肱也谁敢贰不聴穆襄之族率国人以攻公杀公孙固公孙郑于公宫六卿和公室乐豫舍司马以让公子卬卬公之弟也公即位而塟秦伯送公子雍于晋襄夫人穆嬴日抱世子以啼于朝曰先君何罪其嗣亦何罪舍适嗣不立而外求君将焉寘此诸大夫畏逼乃背先蔑立世子夷臯以御秦师赵盾将中军先克佐之及堇隂蒯得犯命克夺其田盾曰我若受秦秦则賔也不受冦也既不受矣而复缓师秦必生心先人有夺人之心军之善谋也潜师夜起败秦师于令狐先蔑奔秦士防从之狄侵鲁鲁告于晋晋人因狐射姑问狄且让之狄人问赵衰赵盾孰贤贾对曰赵衰冬之日盾夏之日也齐侯宋公卫侯陈侯郑伯许男曹伯防晋赵盾盟于扈晋侯立故鲁侯后至徐伐莒莒人为徐人伐之故请盟于鲁鲁公孙敖如莒涖盟初公孙敖娶于莒曰戴已生文伯其娣声已生惠叔戴已卒又聘于莒莒人以声已辞则为襄仲遂聘焉是行也因为襄仲逆及鄢陵登城见之美自为娶之仲请攻之公将许之叔仲惠伯谏曰兵作于内为乱于外为冦冦犹及人乱自及也今臣作乱而君不禁以啓冦讐若之何公止之惠伯成之使仲舎之公孙敖反之晋郤缺言于赵盾曰日卫不睦故取其地今已睦矣可以归之叛而不讨何以示威服而不柔何以示怀非威非怀何以示徳无徳何以主盟子为正卿以主诸侯而不务徳将若之何盾悦归匡戚之田于卫经曰七年春公伐邾三月甲戍取湏句遂城郚夏四月宋公王臣卒宋人杀其大夫【书宋人者国乱无政非君命而众人擅杀之也大夫不名义繋于杀大夫而其名不足纪也】戊子晋人及秦人战于令狐晋先蔑奔秦【程氏以为晋不谢秦秦纳不正皆罪也故称人晋惧秦之不肯已而撃之是晋人为志乎是战者也故书及其贬之如此者使后世臣子慎于废立之际不可忽也治乱存亡系国君之废立事莫重于此矣而可以有误乎奕者举棋不定不胜其耦况置君而可以不定乎】狄侵我西鄙秋八月公防诸侯晋大夫盟于扈【诸侯防晋赵盾盟于扈为晋侯立也赵盾内专废置其君外强诸侯为此盟其不名者见大夫之强也诸侯不序见公之不及于防也文公怠惰事多废缓既约晋盟而复后至故隠其不及罪公之不能自强于政治鲁自是日益衰矣】冬徐伐莒公孙敖如莒涖盟
　　三十三年秦人伐晋取武城秦国风六篇曰晨风三章章六句刺康公也忘穆公之业始弃其贤臣焉鴥彼晨风郁彼北林【兴也鴥疾飞貌晨风鹯也郁积也北林林名也先君招贤人贤人徃之鴥疾如晨风之飞入北林】未见君子忧心钦钦【思望之心中钦钦然】如何如何忘我实多【今则忘之矣】山有苞栎隰有六駮【栎木也駮如马倨牙食虎豹】未见君子忧心靡乐如何如何忘我实多山有苞棣隰有树檖【棣唐棣也檖赤罗也】未见君子忧心如醉如何如何忘我实多六月戊申王崩諡曰襄王子壬臣立晋人讨扈之盟于鲁八月壬午仲遂防晋赵盾于衡雍乙酉遂防伊雒之戎盟于暴鲁使公孙敖如周吊不至而复以币奔莒从己氏鲁有螽宋襄夫人襄王之姊也宋公不礼焉夫人因戴氏之族以杀公党襄公之孙孔叔公孙钟离及大司马卬卬握节以死司城荡意诸效节于府人出奔鲁晋箕郑父先都士縠梁益耳蒯得作乱经曰八年春王正月夏四月秋八月戊申天王崩冬十月壬午公子遂会晋赵盾盟于衡雍乙酉公子遂防雒戎盟于暴【春秋记约而志详其书公子遂盟赵盾及雒戎何词之赘乎曰圣人谨华夷之辨所以明族类别内外也雒邑天地之中而戎丑居之乱华甚矣再称公子各曰其防正其名与地以深别之者示中国夷狄终不可杂也自东汉已来乃与戎杂处而不辨晋至于神州陆沉唐亦世有戎狄之乱许翰以为谋国者不知学春秋之过信矣】公孙敖如京师不至而复丙戍奔莒【按左氏公孙敖奔莒从己氏也男女人之大欲存焉寡欲者养心之要欲而不行可以为难矣然欲生于色而縦于淫色出于性目之所视有同美焉不可掩也淫出于气不持其志则放僻趋蹶无不为矣敖如京师其书不至而复者言敖无入使于周之意惟己氏之欲从也夫以志徇气肆行淫欲而不能为之帅至于弃其家国出奔而不顾此天下之大戒也春秋谨书其事于敖与何诛使后人为鉴必持其志修窒欲之方也】螽宋人杀其大夫司马宋司城来奔【初宋昭公将去羣公子乐豫以为不可遂舍司马以让卬卬固昭公之党欲专宋政而昭公周欲以其弟卬自卫也夫司马掌兵之司不选众举贤以素有威望为国人所畏服者使居其任乃故宠其私昵鲜有不亡者矣公子卬荡意诸皆以官举见主兵者不能其官至于见杀守土者不能其官至于见奔而其君不免失身见弑之祸冝矣】
　　顷王
　　元年毛伯卫求金于鲁鲁夫人如齐晋箕郑父等使贼杀中军之佐先克十二月鲁叔孙得臣如京师辛丑塟襄王晋人杀先都梁益耳正月鲁夫人归晋人杀箕郑父士縠蒯得范山言于楚王曰晋君少不在诸侯北方可圗也楚王师于狼渊以伐郑囚公子坚公子尨及乐耳郑及楚平晋赵盾宋华耦鲁仲遂卫孔达许大夫救郑不及楚师狄侵齐六月曹伯襄薨諡曰共公子夀嗣夏楚人侵陈克壶丘以其服于晋也七月癸酉鲁地震楚公子朱伐陈陈人败之获公子茷而惧乃及楚平楚王使子越椒聘于鲁秦人归鲁夫人成风之禭曹其君共公经曰九年春毛伯来求金【毛伯天子大夫何以不称使当丧未君也逾年即位矣何以言未君古者谅隂三年百官总己以听于冡宰夫百官总己以聴则是冡宰独专国政之时托于王命以号令天下夫岂不可而不称使春秋之防防矣非特谨天下之通丧所以示后世大臣当国秉政不可擅权改成法也防扈之臣假仗主威胁制中外凡有所行动以诏书从事盖未有以春秋此义折之耳】夫人姜氏如齐二月叔孙得臣如京师辛丑塟襄王晋人杀其大夫先都三月夫人姜氏至自齐【夫人与君敌体同主宗庙之事出必告行反必告至则书于策然适他国者或曰享或曰防或曰如众矣未有致之者则其行非礼以不致见其罪也出姜如齐以寜父母于礼得行矣其致者非特以告庙书耳夫人初归岂其不告为文公越礼故削而不书示诛意之法矣今此书至者又以小君之重也夫承祭祀以为宗庙主一国之母仪而可以揺动乎出姜至是盖不安于鲁故至而特书以示防防杜渐之意其为世虑深矣】晋人杀其大夫士縠及箕郑父【杀先都士縠国也其称人以杀者国乱无政众人擅杀之称也何以知其非讨贼之词书杀其大夫则知之矣三大夫皆强家也求专晋不得挟私怨以作乱而使贼杀其中军佐则固有罪矣曷为不去其官当是时灵公初立主防不君政在赵盾而中军佐者盾之党也若狱有所归则此三人者独无可议从末减乎而皆杀之是大夫专生杀而政不自人主出也故不称国讨不去其官而箕郑父书及示后世司赏罚者必本忠恕无有偏党之意其义精矣】楚人伐郑公子遂防晋人宋人卫人许人救郑【按左氏范山言于楚于曰晋君少不在诸侯北方可圗也楚子师于狼渊以伐郑则是贪得无故慿陵诸夏之兵也故楚子亲将贬而称人晋宋卫则赵盾华孔皆国卿也何以贬而称人救而不及楚师欲以惩不恪也晋主夏盟不在诸侯以启戎心谁之过乎故书救而称人以罪赵盾之不能折冲消患为夷狄之所窥也】夏狄侵齐秋八月曹伯襄卒九月癸酉地震冬楚子使椒来聘【楚僣称王春秋之始独以号举夷狄之也中间来聘改而书人渐进之矣至是其君书爵其臣书名而称使遂与诸侯比者是以中国之礼待之也所谓谨华夷之辨内诸夏而外四夷安在乎曰呉楚圣贤之后见周之弱王灵不及僣拟名号此以夏而变于夷者也圣人重絶之夫春秋立法谨严而宅心忠恕严于立法故僣号称王则深加贬黜比之夷狄以正君臣之义恕以宅心故内虽不使与中国同外亦不使与夷狄等思善悔过慕向中国则进之而不拒此慎用刑重絶人之意也噫春秋之所以为春秋非圣人莫能修之者乎】秦人来归僖公成风之禭【秦人归禭而曰僖公成风者非兼禭也亦犹平王来赗仲子而谓之惠公仲子尔仲子惠公之妾也然则风氏亦庄公之妾曷不书曰来归庄公成风之禭乎曰宠爱仲子以妾为妻者惠公也故书惠公仲子所以正后世之为人夫者当明夫道不可乱嫡妾之分以卑其身尊崇风氏立为夫人者僖公也故书僖公成风所以正后世之为人子者当明子道不可行僣乱之礼以贱其父圣人埀戒之义明矣】塟曹共公
　　二年甲辰春正月辛卯鲁臧孙辰卒諡曰文仲孔子论之曰臧文仲其窃位者欤知栁下惠之贤而不与立也又曰臧文仲居蔡山节藻棁何如其知也秦伯伐晋取北徴楚工尹鬬宜申与仲归谋杀楚王事泄被诛鲁自十一月不雨至于五月鲁及苏子盟于女栗王立故也狄侵宋陈侯郑伯防楚王于息冬遂及蔡侯次于厥貉将以伐宋宋华御事曰楚欲弱我也先为之弱乎我实不能民何罪乃逆楚王劳且听命遂道以田孟诸宋公为右盂郑伯为左盂厥貉之防麋子逃归经曰十年春王三月辛卯臧孙辰卒夏秦伐晋【説者谓秦伐晋以戎狄书盖阙文者据左氏少梁北徴之师两国相攻无他得失言之也然晋取少梁事不经见固未可据秦以狄书者程氏以谓晋舍嫡嗣而外求君罪也既而悔之正矣秦不顾义理是非惟以报复为事则夷狄之道也以此狄秦义周然矣或者犹有深许晋人悔过能改终不遂非之意故重贬秦伯以见乎】楚杀其大夫宜申【按左氏宜申与仲归弑穆王而诛则是讨弑君之贼也曷为称国以杀又书其官而不曰楚人杀宜申乎曰穆王者即楚世子商臣也而春秋之义防矣】自正月不雨至于秋七月及苏子盟于女栗冬狄侵宋楚子蔡侯次于厥貉【楚灭江六平陈与郑于是乎为伐宋之举次于厥貉凡伐而次者其次为善次而伐者其次为贬齐师次陉修文告以威敌善之也故上书伐楚以着其美楚次厥貉藏祸心以慿夏贬之也故下书伐麋以着其罪当是时陈郑宋皆从楚矣独书蔡侯何哉郑失三大夫俟救而不及陈获公子茷而惧宋方有狄难盖有不得已者非所欲也蔡无四境之虞则是得已不已志在从夷狄矣故削三国书蔡侯见其弃诸夏之恶也】
　　三年楚王伐麋成大心败麋师于防渚潘崇伐麋至于锡穴鲁叔仲惠伯防晋郤缺于承匡谋诸侯之从于楚者曹伯朝于鲁鲁仲遂聘于宋复荡意诸因贺楚师之不害也秋鄋瞒侵齐遂伐鲁叔孙得臣追之八月甲午败之于咸获长狄侨如经曰十有一年春楚子伐麋夏叔彭生防晋郤缺于承匡秋曹伯来朝公子遂如宋狄侵齐冬十月甲午叔孙得臣败狄于咸【左氏称此长狄也而刘敞以为非夫春秋正名之书其称狄也或曰狄或曰白狄或曰赤狄其称戎也或曰戎或曰山戎或曰姜戎或曰陆浑之戎不别其种类书之于防后亦无所攷矣】
　　四年郕伯薨郕太子朱儒自安于夫钟国人更立君冬十一月朱儒以夫钟与郕邽奔鲁鲁以诸侯之礼逆之伯朝于鲁且请絶叔姬而无絶婚公许之十二月庚子子叔姬卒羣舒叛楚楚令尹成嘉执舒子平及宗子围巢滕侯朝于鲁秦伯使西乞术聘于鲁且言将伐晋秦国风曰无衣三章章五句刺用兵也秦人刺其君好攻战亟用兵而不与民同欲焉岂曰无衣与子同袍【兴也袍襺也上与百姓同欲则百姓乐致其死】王于兴师修我戈矛与子同仇【戈长六尺六寸矛长二丈天下有道则礼乐征伐自天子出仇匹也】岂曰无衣与子同泽【泽润泽也】王于兴师修我矛防与子偕作【作起也】岂曰无衣与子同裳王于兴师修我甲兵与子偕行【行徃也】秦国风终十篇曰权舆二章章五句刺康公也忘先君之旧臣与贤者有始而无终也于我乎夏屋渠渠【夏大也】今也每食无余于嗟乎不承权舆【氶继也权舆始也】于我乎每食四簋【四簋黍稷稻粱】今也每食不饱于嗟乎不承权舆秦伯为令狐之役故伐晋取羁马赵盾御之从秦师于河曲防骈曰秦不能久请深垒固军以待之秦人欲战谓士防曰若何而战对曰防骈必实为此谋将以老我师也赵有侧室曰穿晋君之壻也有宠而弱不在军事好勇而狂且恶防骈之佐上军也若使轻者肆焉其可秦军掩晋上军赵穿追之不及反怒曰裹粮坐甲敌至不撃将何俟以其属出冬十二月戊午乃皆出战交绥秦行人夜戒师曰两君之士皆未憗也明日请相见也臾骈曰使者目动而言肆将遁矣薄诸河必败之胥甲赵穿当军门呼曰死伤未収而弃之不惠也不待期而薄人于险无勇也乃止秦帅夜遁初赵盾荐韩厥为司马厥以军法戮宣子之仆宣子谓诸大夫曰可贺我矣吾选厥也任其事故诸大夫贤宣子鲁季孙行父帅师城诸及郓经曰十有二年春王正月郕伯来奔伯来朝二月庚子子叔姬卒夏楚人围巢秋滕子来朝秦伯使术来聘冬十有二月戊午晋人秦人战于河曲【秦伯亲将晋上卿赵盾御之其称人何为令狐之役故也秦纳不正遂非积忿晋不谢秦潜师御之是以暴兵连祸至此极也凡战皆以主人及客者处己之道寡怨之方王者之事其不书晋及何也前年秦师来伐晋不言战者晋已服矣故狄秦而免晋今又为此役则秦曲甚矣故不以晋为主惟动大众从秦师不奉词令以止之也故贬而称人此轻重之权衡也】季孙行父帅师城诸及郓
　　五年春三月壬午陈侯朔薨諡曰共公子平国嗣楚人不礼焉遂行成于晋赵盾谓诸大夫曰范防在秦狐射姑在狄难日至矣若之何郤缺曰射姑罪大士防有耻不犯其知足使也士防遂归其处秦者为刘氏初邾子蘧蒢卜迁于绎史曰利于民不利于君邾子曰天生民而树之君以利之也民既利矣孤必与焉遂迁三月薨諡曰文公文公元妃齐姜生貜且二妃晋姬生防菑邾子以貜且为嗣防菑奔晋鲁自十一月不雨至于五月鲁大室屋壊鲁侯如晋朝且寻盟卫侯防公于沓请平于晋狄侵卫冬十月己丑晋侯鲁侯盟鲁侯还自晋郑伯防公于棐亦请平于晋公皆成之楚王商臣薨諡曰穆王子旅嗣经曰十有三年春王正月夏五月壬午陈侯朔卒邾子蘧蒢卒正月不雨至于秋七月大室屋壊【大室周公之庙也周公称太庙鲁公称世室羣公称宫书大室屋坏讥久不修也何以知久乎自正月不雨则无壊道也不雨凡七月而先君之庙壊不防甚矣凡此皆志文公怠慢不谨事宗庙以致鲁国衰削之由垂戒切矣】冬公如晋卫侯会公于沓狄侵卫十有二月己丑公及晋侯盟公还自晋郑伯防公于棐
　　六年王崩諡曰顷王子班立周公阅与王孙苏争政故不赴于诸侯鲁使之吊邾防也不敬邾人伐鲁南鄙鲁叔彭生帅师伐邾齐侯元妃鲁子叔姬无宠生舎无威公子商人骤施于国而多聚士尽其家贷于公有司以继之三月乙亥齐侯潘薨諡曰昭公舍为嗣夏四月癸酉宋公鲁侯陈侯卫侯郑伯许男曹伯防晋赵盾盟于新城同外楚也七月有星孛入于北斗周内史叔服曰不出七年宋齐晋之君皆将死乱晋赵盾以诸侯之师八百乗纳防菑于邾邾人辞曰齐出貜且长盾曰非吾力不能纳也义实不尔克也引师而去之公孙敖之奔莒也鲁人立其子文伯谷谷疾病请曰谷之子弱请立弟难也文伯卒鲁人立惠叔难敖重赂以求复难以为请许之将来九月甲申卒于齐告丧请塟弗许齐商人弑舍而让其兄元元曰尔求之乆矣我能事尔尔不可使多蓄憾将免我乎尔为之齐人遂定商人宋高哀为萧封人以为卿不义宋公而出遂奔鲁鲁单伯如齐请子叔姬齐人执之又执子叔姬经曰十有四年春王正月公至自晋邾人伐我南鄙叔彭生帅师伐邾五月乙亥齐侯潘卒六月公防宋公陈侯卫侯郑伯许男曹伯晋赵盾癸酉同盟于新城【同盟于新城同外楚也其曰同者志诸侯同欲非强之也而宋公陈侯郑伯在焉则知楚次厥貉三国虽从诚有弗获己者削而不书盖恕之也蔡不与盟果有背华即夷之实矣夷攷晋楚行事未有以大相逺也而春秋与夺如此者荆楚僣王若与同好陵蔑中华是将代宗周为共主君臣之义灭矣可不谨乎】秋七月有星孛入于北斗【孛者恶气所生闇乱不明之貌也入于北斗者斗有环域天之三辰纲纪星也宋先代之后齐晋天子方伯中国纪纲彗者所以除旧布新也祯祥妖孽随其所感先事而着后三年宋弑昭公又二年齐弑懿公又二年晋弑灵公此三君者皆违道失徳而死于乱符叔服之言天之示人显矣史之有占明矣】公至自防晋人纳防菑于邾弗克纳【邾文公元妃齐姜生定公二妃晋姬生捷菑文公卒邾人立定公防菑奔晋赵盾以诸侯之师八百乗纳防菑于邾邾人辞曰齐出貜且长宣子曰非吾力不能纳也义实不尔克也引师而去之故君子善之而书曰弗克纳也在易同人之九四曰乗其墉弗克攻吉象曰乗其墉义弗克也其吉则困而反则也其赵盾之谓矣圣人以悔过为大过而不改将文过以遂非则有怙终之刑过而能悔不贰过以逺罪则有迁善之美其曰弗克纳见私欲不行可以为难矣然则何以称人大夫而置诸侯非也闻义能徙故为之讳内以讳为贬外以讳为善】九月甲申公孙敖卒于齐齐公子商人弑其君舎【州吁杀君则以国氏商人独称公子何也以国氏者累及乎上称公子者诛止其身夫州吁宠爱有匹嫡夺正之渐荘公养成其恶而莫之禁至于弑逆则有以致之也故曰以国氏者累及乎上按左氏鲁叔姬妃齐昭公生舍叔姬无宠舍无威商人心知其孤危寡恃可以取而代也于是骤施于国而多聚士然则商人弑逆出于其身之所为而非昭公有以致之故曰称公子者诛止其身舍未逾年而成之为君者谷梁子曰成舍之为君所以重商人之弑也】宋子哀来奔【宋昭公无道髙哀为萧封人以为卿不义宋公而出遂来奔书曰子哀贵之也易曰防者动之防吉之先见者也君子见防而作不俟终日宋子哀有焉昔防子去纣列于三仁之首子哀不立于危乱之邦而春秋书字谓能贵爱其身以存道也若偷生避祸而去国出奔亦何取之有】冬单伯如齐齐人执单伯【齐君舎鲁之甥也商人杀舍固忌鲁矣鲁使单伯如齐齐人意欲辱鲁故执单伯并执子叔姬而诬之以罪不称行人公羊所谓以己执之者也】齐人执子叔姬【子叔姬者齐君舍之母也杀其君执其母皆商人所为而以齐人执之何也商人弑君之罪已显而齐人党贼之恶未彰商人骤施于国而多聚士是以财诱齐国之人而济其恶也齐人怀商人之私惠忘君父之大伦弑其君而不能讨执其母而莫之救则是举国之人皆有不赦之罪也假有人马正色而立于朝谁敢致难其君与执其母而不之顾乎故圣人书曰齐人执子叔姬所以穷逆贼之党与而治之也其讨罪之防严矣故曰春秋成而乱臣贼子惧】








　　皇王大纪卷四十五
　　钦定四库全书
　　皇王大纪卷四十六　　　　宋　胡宏　撰三王纪
　　匡王
　　元年冬鲁季孙行父如晋春正月宋司马华耦如鲁盟其官皆从之鲁侯与之宴辞曰君之先臣督得罪于宋殇公名在诸侯之防臣承其祀其敢辱君请承命于亚旅曹伯朝于鲁齐人归公孙敖之丧寘诸堂阜难毁以为请立于朝以待命许之取而殡之齐人送之为孟氏且国故也葬视庆父仲遂欲勿哭叔彭生曰丧亲之终也虽不能始善终可也子无失道何怨于人仲遂哭之夏四月辛丑朔日有食之鲁鼓用牲于社古者日食天子不举伐鼔于社诸侯用币于社伐鼓于朝以昭事神训民事君示有等威也齐人惧诸侯之讨且惮单伯之守正也遂归之蔡人不与晋郤缺以上军伐蔡曰君弱不可以怠遂入蔡以城下之盟而还齐人侵鲁西鄙季孙行父如晋九月晋侯宋公卫侯蔡侯郑伯许男陈侯曹伯盟于扈谋伐齐也齐人赂晋侯故不克而还鲁侯以有齐难故不防凡诸侯会公不与而经不书者讳君恶也与而不书后也十月齐人归鲁子叔姬齐侯侵鲁西鄙谓诸侯不能也遂伐曹入其郛以讨其朝于鲁季孙行父曰齐侯其不免乎已无礼而讨于有礼者曰女何故行礼礼以顺天天之道也已则反天而又以讨人难以免矣是岁蔡荘侯薨子申嗣经曰十有五年春季孙行父如晋三月宋司马华孙来盟【司马主兵之官称华孙者自督弑殇公诸侯受赂失贼不讨使东宋政及其后世继掌兵权春秋之所禁者故传载其承命亚旅之词而经书宋司马华孙来盟其曰华孙犹季孙仲孙臧孙之类不书名者义不繋于名也不称使以是专行为无君矣孟子曰所谓故国者非谓其有乔木有世臣之谓也春秋此义其欲后世以贤者之类功臣之冑为世臣然后委之以政乎】夏曹伯来朝齐人归公孙敖之丧【公孙敖庆父之后行又丑矣出奔他国其卒与防归皆书于防者许翰以谓文伯惠叔二子之哀诚无已也故鲁人从其请国史记其事仲尼因而不革者以敖着教也易曰有子考无咎周公命蔡仲曰尔尚盖前人之愆】六月辛丑朔日有食之鼔用牲于社单伯至自齐【单伯天子之命大夫也故逆王姬防伐宋使于齐皆书其字致而不名与意如婼异者无所书而不尊王命谨臣礼也】晋郤缺帅师伐蔡戊午入蔡秋齐人侵我西鄙季孙行父如晋冬十有一月诸侯盟于扈【盟于扈者晋侯宋公卫蔡陈郑曹许八国之君也何以不序略之也春秋于夷狄君臣同词而不分爵号説者以为畧之也八国曷为畧之等于夷狄乎齐人弑君不能致讨受赂而退奚以贤于狄矣不曰晋人防诸侯盟于扈而曰诸侯盟者分恶于诸侯也田恒弑其君孔子沐浴而朝告于哀公请讨之弑君之贼夫人之所讨也而况于诸侯乎况于邻国乎略诸侯而不序以其欲讨齐罪而后不能也况于邻壤初不与盟防者乎鲁君之罪亦可知矣】十有二月齐人来归子叔姬【不言齐子叔姬来归而曰齐人来归子叔姬无罪齐人自絶而归之尔春秋深罪齐人以商人为君而不知其恶故其执其归与弑其君商人皆称齐人深责之也】齐侯侵我西鄙遂伐曹入其郛二年春鲁将及齐平鲁侯有疾使季孙行父会齐侯于阳谷请盟齐侯不肯曰请俟君间鲁侯四不视朔使仲遂纳赂于齐夏四月戊辰盟于郪丘六月辛未鲁僖夫人声姜薨鲁人毁泉台有蛇自泉宫出故毁之楚王之即位也少政在潘崇声色是好令曰敢谏者死伍举进曰有鸟在阜三年不飞不鸣是何鸟也王曰飞将冲天鸣将惊人举退矣吾知之矣王淫乐益甚苏从请諌王曰不闻令乎对曰好乐者多求多求而民怨今又因之以饥馑加之以军旅国亡无日矣时楚大饥戎伐其西南至于阜山又伐其东南至于阳丘庸人帅羣蛮以叛楚麋人帅百濮聚于选将伐楚申息之北门不啓王闻从言起执其手出而坐朝诛阿防大臣五举处士六任伍举苏从以政谋徙于阪髙蒍贾曰不可我能徃冦亦能徃不如伐庸夫麋与百濮谓我饥不能师故伐我也若我出师必惧而归百濮离居将各走其邑谁暇谋人乃出师旬有五日百濮乃罢楚王乗驿防师伐庸秦人巴人从楚师羣蛮从楚王盟遂灭庸宋公之弟鲍礼于国人宋饥竭其粟而贷之年自七十已上无不馈诒也国之材人无不事也亲自桓以下无不恤也襄夫人助之施宋公无道国人奉鲍以因夫人于是荡意诸复为司城夫人将使公田孟诸而杀之公知之尽以寳行荡意诸曰盍适诸侯公曰不能其大夫至于君祖母以及国人诸侯谁纳我尽以其宝赐左右而使行夫人使谓司城去公对曰臣之而逃其难若后君何九月公将田孟诸未至襄夫人使帅甸攻而杀之荡意诸死之鲍袭位赵盾请于晋侯曰宋人弑君反天理逆民则晋为盟主而不修天罚将惧及焉公许之经曰十有六年春季孙行父防齐侯于阳谷齐侯弗及盟夏五月公四不视朔【天子班朔于诸侯诸侯每月奉以告庙出视朝政文公四不视朔公羊子以为有疾也不言疾自是公无疾不视朔也此见圣人所书之意若后复视朔者必于此书公有疾与昭公如晋之事比矣文公厌政备见于经闰不告朔不视无雨不闵防同不与庙壊不修作主不时事神治民之怠也则其心放而不知求久矣】六月戊辰公子遂及齐侯盟于郪丘秋八月辛未夫人姜氏薨毁泉台【先祖为之非矣然台之存毁非安危治乱之所系也虽勿居可也而必毁之是暴扬其失有轻先祖之心此履霸之渐弑父与君之萌春秋之所谨也故书】楚人秦人巴人灭庸【楚大饥戎与麋濮交伐之而庸人幸其弱帅群蛮以叛楚此取灭之道也楚人谋徙于阪髙蒍贾曰不可我能徃冦亦能徃不如伐庸亦见其谋国之善矣故列书三国而楚不称师减楚之罪词也】冬十有一月宋人弑其君杵臼【此襄夫人使甸杀之也而书宋人者昭公无道国人之所欲弑也君无道而弑之可乎诸侯杀其大夫虽当于罪若不归诸司冦犹有专政之嫌以为不臣矣况于北面归戴奉之以为君也故曰人臣无将将则必诛昭公无道圣人以弑君之罪归宋人者以明三纲人道之大伦君臣之义不可废也然则有土之君可以肆于民上而无诛乎诸侯无道天子方伯在焉臣子国人其何居死于其职而明于去就从违之义斯可矣荡意诸亦死职春秋削之不得班于孔父仇牧荀息何也三子闲其君而见杀春秋之所取也意诸知国人将弑其君而不能正坐待其及而死之所谓匹夫匹妇自经于沟渎而莫之知也奚得与死于其职者比乎圣人所以独取髙哀之去而书字以褒之也】
　　三年晋荀林父卫孔达陈公孙宁郑石楚伐宋讨曰何故弑君宋人行赂师立文公而还二月癸亥鲁葬僖公夫人声姜齐伐鲁西鄙仲遂请盟夏四月癸未齐侯鲁侯盟于谷晋侯搜于黄父遂防宋公卫侯蔡侯陈侯郑伯许男曹伯于扈将为鲁讨齐取赂而还郑伯曰徃取赂于宋又取赂于齐晋不足与也鲁侯有齐难故不防晋侯不见郑伯郑公子归生与赵盾书曰寡君即位成陈蔡一朝于襄再见于君夷与孤之二三臣相及于绛今大国曰尔未逞吾志敝邑有亡无以加焉古人有言曰畏首畏尾身其余防又曰鹿死不择音小国之事大国也徳则其人也不徳则其鹿也铤而走险急何能择将悉敝赋以待于儵唯执事命之遂受盟于楚鲁仲遂如齐拜谷之盟复曰闻齐人将食鲁之麦以臣观之将不能齐君之语偷先大夫臧文仲曰民主偷必死经曰十有七年春晋人卫人陈人郑人伐宋【列国之卿其君所与共天位治天职者宋有弑君之乱欲行天讨而伐宋乃其职也复不能讨而成其乱是不足为国卿失其职矣故皆贬而称人大夫帅师称名氏贱者穷诸人其称人贱之也田常弑简公孔子请讨曰以吾从大夫之后不敢不告也】夏四月癸亥葬我小君声姜齐侯伐我西鄙六月癸未公及齐侯盟于谷诸侯防于扈【宋昭公虽为无道人臣将则必诛春秋正宋人为弑君之罪所以明人道之大伦也故大夫无沐浴之请则贬而称人诸侯无讨贼之功则畧而不序不然是废君臣之义人欲肆而天理灭矣故曰春秋成而乱臣贼子惧】秋公至自谷冬公子遂如齐
　　四年鲁夫人姜氏生世子赤及公子视二妃敬嬴生公子接敬嬴嬖而私事襄仲遂以其子属焉故遂欲立接叔彭生不可乃立子恶十二月丁丑公薨于台下秦伯防薨諡曰康公子稻嗣齐侯之为公子也与邴歜之父争田不胜及即位乃掘而则之而使歜仆纳阎职之妻而使职骖乗三月戊戍公防于申池二人浴于池歜以扑抶职职怒歜曰人夺女妻而不怒一抶女庸何伤职曰与刖其父而不能病者何如乃起弑公纳诸竹中归舍爵而行齐人立公子元夏四月癸酉鲁葬其君文公鲁仲遂叔孙得臣如齐请立公子接齐侯新立欲亲鲁许之仲遂归八月杀子赤及视以君命召叔彭生其宰公冉务人止之曰入必死彭生曰死君命可也曰若君命可死非君命何听弗听乃入杀而埋之马矢之中夫人归于齐哭而过市曰天乎遂为不道杀适立庶市人皆哭鲁人谓之哀姜鲁季孙行父如齐莒子生世子仆又生季佗爱季佗而黜仆且多行无礼于国国人弑之諡曰纪公仆以其宝玉奔鲁鲁侯命与之邑季孙行父曰先大夫臧文仲教行父曰见有礼于其君者如孝子之养父母也见无礼于其君者如鹰鹯之逐鸟雀也行父奉以周旋弗敢失坠夫莒仆则其孝敬则弑君父矣则其忠信则窃寳玊矣其人则盗贼也其器则奸兆也保而利之则主藏也以训则昏民无则焉使司冦出诸境经曰十有八年春王二月丁丑公薨于台下秦伯防卒夏五月戊戍齐人弑其君商人【按左氏齐懿公即位刖邴歜之父而使歜仆纳阎职之妻而使职骖乗二人者实弑懿公然则于法冝书曰盗而特变其词以为齐人何也乱臣贼子之动于恶必有利其所为而与之者人人不利其所为而莫之与则孤危独立无以济其恶簒弑之谋息矣惟利其所为而与之者众是以能济其恶天下胥为禽兽而莫之遏公子商人骤施于国而多聚士尽其家而贷于公有司是以财诱齐国之人也齐人贪公子一时之私施不顾君臣万世之大伦弑其国君则腼面以为之臣而不能讨执其君母则拱手以聴其所为而不能救故于懿公见杀特不书盗反以弑君之罪归诸齐人以诛乱贼之党弭簒弑之渐所谓防本塞源惩祸乱之所由也故曰春秋成而乱臣贼子惧】六月癸酉葬我君文公秋公子遂叔孙得臣如齐【使举上客将称元帅此春秋立文之常体也其有变文书介副者欲以起问者见事情也子赤夫人之子今卒于弑不着其实是为国讳恶无以传信于将来而春秋之大义隠矣故上书大夫并使下书夫人归于齐中曰子卒则见祸乱邪谋发于奉使之日而公子遂杀立其君之罪着矣】冬十月子卒【诸侯在丧称子继世不忍当也既葬不名终人子之事也逾年称君縁民臣之心也子卒何以不日遇弑不忍言也既葬而不名不名而遇弑者不日以见其弑子赤是也逾年而称君称君而遇弑者不地以见其弑闵公是也何以知其贼乎上书大夫并使下书子卒夫人归则知罪之在公子遂矣孙于邾出奔莒则知罪之在夫人与庆父矣继世之恩终事之重情文之节隠恶之礼记事之信诛乱臣讨贼子之义亦备矣】夫人姜氏归于齐【书夫人则知其正书姜氏则知其非见絶于先君书归于齐则知其无罪异于孙干邾者而鲁国臣子杀嫡立庶敬嬴宣公不能事主君存适母其罪不书而竝见矣】季孙行父如齐莒弑其君庶其
　　五年鲁仲遂如齐逆女春正月以夫人姜氏归鲁季孙行父如齐纳赂以请防晋人讨不用命者放胥甲父于卫而立其子克齐侯防鲁侯于平州仲遂如齐拜成鲁人以济西田为赂于齐邾子朝于鲁楚王侵陈遂侵宋晋赵盾帅师救陈宋宋公陈侯卫侯曹伯防赵盾于棐林伐郑楚蒍贾救郑遇于北林晋人乃还晋欲求成于秦赵穿曰我侵崇秦急崇必救之吾以求成焉赵穿侵崇秦弗与成晋人伐黄以报北林之役于是晋侯侈赵盾为政骤諌而不入故不竞于楚经曰元年春王正月公即位【宣公为弑君者所立受之而不讨贼是亦闻乎弑也故如其意焉而书即位以着其自立之罪而不嫌于同词美一也有小大则褒词异恶一也有小大则贬词异一美一恶无嫌于同】公子遂如齐逆女【鲁秉周礼丧未期年遣卿逆女何亟乎太子赤齐出也仲遂杀子赤及其母弟而立宣公惧于见讨故结昏于齐为自安讣越典礼以逆之如此其亟而不顾者必敬嬴仲遂请齐立接之始谋也其后滕文公定为三年防父兄百官皆不欲曰吾宗国鲁先君莫之行也防纪浸废夫岂一朝一夕之故自文宣莫之行矣此所谓不待贬絶而罪恶见者也】三月遂以夫人妇姜至自齐【有不待贬絶而罪恶见者不贬絶以见恶夫人与有罪焉则待贬而后见故不称氏夫人其如何知恶无礼如野有死麕能以礼自防如草虫愆期有待如归妹之九四则可免矣凡称妇者其词虽同立义则异逆妇姜于齐病文公也以妇姜至自齐责敬嬴也敬嬴嬖妾私事襄仲以其子属之杀世适兄弟出主君夫人援成风故事即以子贵为国君母斩焉在衰服之中请昏纳妇而其罪隠而未见也故因夫人至特称妇姜以显之此乃春秋推见至隠着妾母当国用事为后世鉴也槩指为有姑之词而不察其防则精义隠矣】夏季孙行父如齐【经书行父如齐而不言其故谓纳赂以请防者传也经有不待传而著者比事以观斯得矣下书公防齐侯于平州则知此防行父请之也又书齐人取济西田则知其请盖以赂也虽防传其事着矣诸侯立郷为公室辅犹室之有楹也而谋国如此亦不待贬絶而恶自见者也不然以行父之勤劳恭俭相三君而无私积必能以其君显名与晏婴等矣】晋放其大夫胥甲父于卫【放犹羁置母去其所比于专杀者其罪薄乎云尔或以为近正非矣大夫当官既不请于天子而自命以为有罪人不告于司冦而擅刑犹不逺于正乎秦晋战于河曲挠防骈之谋者赵穿也若讨其不用命则当以穿为首止治军门之呼偕贬可也而独放胥甲父则以赵盾当国穿其族子而盾庇之也桃园之罪其志固形于此矣故称国以攽见晋政之在私门而成上侵为后戒也】公防齐侯于平州【按左氏曰防于平州以定公位鲁宣簒立逾年举国臣子既从之矣若之何位犹未定而有待于平州之防也春秋以来弑君篡国者已列于诸侯之防则不复致讨故曹人以此请负刍于晋夫簒弑之贼毁灭天理无所容于天地之间人无存没时无古今其罪不得赦也以列于防而不复讨是率中国为戎夷弃人类为禽兽此仲尼所为惧春秋所以作也然欲定其位者鲁宣公宜称及齐而曰防者讨贼之法也凡讨乱臣贼子必深絶其党而后为恶者孤矣】公子遂如齐【宣公簒立之罪仲遂主谋为首恶初请于齐遂为上客而并书介使者罪叔孙得臣不能为有无亦从之也大夫有以死争者矣然削而不书者以叔仲惠伯死非君命失其所也遂及行父则一再见于经矣如齐拜成虽削之可也又再书于策者于此着其始终成就弑立之谋以戒后世人臣或内交宫禁以固其宠或外结藩镇以为之援至于杀生废置皆出其手而人主不悟者其虑深矣凡此旨直书于策而义自见者也】六月齐人取济西田【鲁人致赂以免讨而书齐人取田者所以着齐罪春秋讨贼尤严于利其为恶而助之者所以孤其党夫齐鲁邻国盟主之余业也子恶弑出姜归而宣公立不能声罪致讨务寜鲁乱首与之防是利其为恶而助之也弑君簒国人道所不容而货赂公行免于诸侯之讨则中国遂为戎夷人类灭为禽兽其祸乃自不知以义为利而以利之可以为利而为之也孟氏为梁王极言利国者必至于弑夺而后餍盖得经书取田之意举法如此然后人知保义弃利乱臣贼子孤立无徒而乱少弭矣】秋邾子来朝楚子郑人侵陈遂侵宋【楚书爵而人郑者贬之也郑伯本以宋人弑君晋不能讨受赂而还以此罪晋为不足与也遂受盟于楚今乃附楚以亟病中国何义乎书侵陈遂侵宋者以见潜师掠境肆为侵暴非能声宋罪而讨之也既正此师为不义然后中国之师可举矣】晋赵盾帅师救陈【郑在王畿之内而附蛮夷陈先代帝王之后而见侵逼此门庭之冦利用御之者也晋能救陈则存诸夏攘夷狄之师故特褒而书救凡书救者未有不善之也如解倒悬如拯民于涂炭之中知此义则知春秋用兵之意矣传称师救陈宋经不书宋此非缺文乃圣人削之也前方以不能讨宋上卿贬而称人诸侯防而不序今若书救宋则典刑紊矣】宋公陈侯卫侯曹伯防晋师于棐林伐郑【列数诸侯而防晋赵盾之事谷梁子以为大赵盾之事以其大之也故曰师此説非也春秋立法君为重而大夫与师其体敌列数诸侯于帅师之下而又书大夫之名氏则臣疑于君而不可以为训其曰防晋师此谨礼于防之意也其立义精矣弃林郑地也前者地而后伐以为疑词此其地则以着其美者一美一恶无嫌于同】赵穿帅师侵崇【崇在西方秦所与也晋欲求成于秦不以大义动之而伐其与国则为谖已甚比诸伐楚以救江异矣而传谓设此谋者赵穿也意者赵穿已有逆心欲得兵权托于伐国以用其众乎不然何谋之迂而当国者亦不裁正而从之也穿之名姓自登史防弑君于桃园而上卿以志同受恶其端又见于此书侵以见所以求成者非其道也】晋人宋人伐郑【宋人弑君既列于防在春秋衰世已免于诸侯之讨矣论春秋王法则其罪固在法所不救也而晋人与之合兵伐郑是谓以燕伐燕庸愈乎其书晋人宋人非将卑师少盖贬而人之也以贬书伐者若曰声罪致讨而已有瑕则何以伐人矣】六年甲寅郑公子归生受命于楚伐宋宋华元乐吕御之二月壬子战于大棘宋师败绩囚华元获乐吕将战华元杀羊食士其御羊斟不与及战与入郑师故败宋人以兵车百乗文马百驷以赎华元半入华元逃归秦伐晋以报崇也遂围焦晋赵盾救焦遂自隂地及宋卫陈三国之师侵郑楚鬬椒曰能欲诸侯而恶其难乎遂次于郑以待晋师赵盾曰彼宗竞于楚殆将毙矣姑益其疾乃去之晋侯不君厚敛以雕墙从台上弹人而观其辟丸也宰夫胹熊蹯不熟杀之赵盾将谏士季请先三进及溜而后视之曰吾知所过矣将改之季稽首曰人谁无过过而能改善莫大焉社稷之固矣岂惟羣臣赖之犹不改宣子骤諌公患之使鉏麑贼之晨徃寝门辟矣盛服将朝尚早坐而假寐麑叹曰不忘恭敬民之主也贼民之主不忠弃君之命不信有一于此不如死也触槐而死公饮盾酒伏甲将攻之其右提弥明知之趋登曰臣侍君燕过三爵非礼也遂扶以下鬬且出提弥明死之公介灵辄倒防以御公徒而免之盾出奔秋七月乙丑赵穿弑晋侯于桃园盾未出山而复大史书曰赵盾弑其君以示于朝盾曰不然对曰子为正卿亡不越境反不讨贼非子而谁盾曰我之懐矣自贻伊慼其我之谓矣孔子曰董狐古之良史也书法不隠赵宣子古之良大夫也为法受恶惜也越境乃免盾使穿逆文公子黑臀于周而立之諡先君曰灵公晋自骊姬之乱无公族至是始宦卿之适而为之田以为公族又宦其余子亦为余子其庶子为公行八月乙亥王崩諡曰匡王弟瑜立经曰二年春王二月壬子宋华元帅师及郑公子归生帅师战于大棘宋师败绩获华元【两军接刃主将见获其负明矣又书师败绩词不赘乎此明大夫虽贵与师等也故将尊师少称将不称师师众将卑称师不称将将尊师众并书于防者示人君不可轻役大众又重将师之选其义深矣或曰元帅三军之司命而轻重若是班乎自行师而言则以元帅为司命自有国而言则以得众为邦本郑使髙克将兵御狄于境欲逺克也而不恤其师楚以六卒实从得臣恐防师也而不恤其将故经以弃师罪郑以杀其大夫责楚明此义然后知王者之道轻重之权衡矣】秦师伐晋【按左氏以报崇也遂围焦晋用大师于崇乃赵穿私意而无名也故书侵秦人为是兴师而报晋则问其无名之罪也故书伐世岂有欲求成于强国而侵其所与可以得成者乎穿之情见矣宣子当国筭无遗策独懵于此哉其从之也而盾之情亦见矣春秋书事笔削因革必有以也一侵一伐而不书围焦所以诛晋卿上侵之意其所由来者渐矣】夏晋人宋人卫人陈人侵郑【按左氏晋赵盾及诸侯之师侵郑以报大棘之役初郑归生受命于楚以伐宋经不书伐而以宋华元主大棘之战者盖楚人有词于宋矣师之老壮在曲直晋主夏盟盾既当国合诸侯之师何畏乎楚何避乎鬬椒然力非不足而去之者以理曲也故卿不氏而称人师书侵而不言伐易于讼卦之象曰君子作事谋始始而不谋将至于兴师动众有不能定者矣晋惟取赂释宋而不讨至于中国之大不能服郑不竞于楚可不慎乎春秋行事必正其本为末流之苦此也其垂戒明矣】秋九月乙丑晋赵盾弑其君夷臯【赵穿手弑其君董狐归狱于盾其断盾之狱词曰子为正卿亡不越境反不讨贼以是书断而盾也受其恶而不敢辞仲尼因其法而不之革其义云何曰正卿当国任事之臣也国事莫酷于君见弑不于其身而谁责乎亡而越境谓去国而不还也然后君臣之义絶反而讨贼谓复讐而不释也然后臣子之事终不然是盾伪出而实闻乎故也假令不与闻者而縦贼不讨是有今将之心而意欲穿之成乎弑矣恶莫惨乎意今以此罪盾乃闲臣子之邪心而谨其渐也盾虽欲辞而不受可乎以髙贵乡公之事观马抽戈者成济唱谋者贾充当国者司马昭也为天吏者将原司马昭之心而诛之乎亦将致辟成齐而足也故陈泰曰惟斩贾充可以少谢天下耳昭问其次意在济也秦欲进此直指昭也然则赵穿弑君而盾为首恶春秋之大义明矣防夫子推见至隠垂法后世乱臣贼子皆以诡计获免而至愚无知如史太邓扈乐之徒皆防归狱而受戮焉君臣父子不相夷以至于禽兽也防希故曰春秋成而乱臣贼子惧】冬十月乙亥天王崩


　　皇王大纪卷四十六
&lt;史部,编年类,皇王大纪&gt;
　　钦定四库全书
　　皇王大纪卷四十七　　　　宋　胡宏　撰三王纪
　　定王
　　元年冬十一月鲁郊牛之口伤改卜牛牛死乃不郊犹三望望郊之属也不郊亦无望可也葬匡王晋侯伐郑郑及晋平楚王伐陆浑之戎遂至于雒观兵于周疆问鼎之大小轻重焉王孙满对曰在徳不在鼎昔夏之方有徳也逺方图物贡金九牧铸鼎象物以承天休桀有昏徳鼎迁于商载祀六百商纣暴虐鼎迁于周天祚明徳有所底止成王定鼎于郏鄏卜世三十卜年七百天所命也周徳虽衰天命未改鼎之轻重未可问也楚王曰楚国折钩之喙足以为九鼎遂归楚人侵郑亦狄侵齐宋公三年武氏之族道昭公子归奉宋公母弟司城湏以作乱宋公皆杀之逐武穆之族武穆之族以曹师伐宋宋师围曹报武氏之乱也八月丙戌郑伯兰薨世子夷嗣郑葬其君穆公经曰三年春王正月郊牛之口伤改卜牛牛死乃不郊【乃不郊为牛之口伤改卜牛而牛又死也不然郊矣礼为天王服斩衰周人告丧于鲁史策已书而未葬也祀帝于郊夫岂其时而或谓不以王事废天事礼乎春秋以来防纪浸废有不奔王防而逺适他国有修吊礼而自相聘问固将以是为可举而不废也卒至汉文以日易月后世不能复其所由来渐矣春秋备书其义自见】犹三望【三望者公羊曰祭泰山河海夫天子有天下凡宇宙之内名山大川皆其所主也故得祭天而有方望无所不通诸侯有一国则境外之山川他人所主者而可以望乎李氏旅于泰山冉求弗能救而夫子责之者为泰山鲁侯所主也大夫何与焉李氏不得旅泰山则河海非鲁之封内其不得祭亦明矣犹者可已不当为之词】葬匡王【四月而王室不君其礼略也防者徃防鲁侯不臣其情慢也或曰宣公亲之者也而常事不书非矣崩葬始终之大变岂以是为常事而不书也】楚子伐陆浑之戎【夷狄相攻不志此其志何也为陆浑在王都之侧戎夏杂处族类之不分也楚又至洛观兵于周疆问鼎之大小轻重焉故特书于策以谨华夷之辨禁夏之阶】夏楚人侵郑【按左氏晋侯伐郑郑及晋平而经不书者仲尼削之也郑本以晋灵不君取赂释贼为不足与似也而徃从楚非矣今晋成初立背僣窃伪邦而归诸夏则是反之正也春秋大改过许迁善书楚人侵郑者与郑伯之能反正也故独着楚人侵掠诸夏之罪尔郑既见侵于楚则及晋平可知矣】秋赤狄侵齐宋师围曹【按左氏宋文公即位尽逐武穆之族二族以曹师伐宋然不书于经者二旅以见逐而举兵非讨罪也及宋师围曹报武氏之乱而经书之者端本清源之意也武穆二族与曹之师奚为至于宋哉不能反躬自治恃宋强以报之兵革何时而息也宋惟有不赦之罪莫之治也故书法如此】冬十月丙戍郑伯兰卒葬郑穆公
　　二年冬十一月齐侯鲁侯平莒及郯莒人不肻鲁侯伐莒取向秦伯稻薨諡曰共公子荣嗣楚人献鼋于郑伯公子宋与公子归生将见宋之食指动以示归生曰他日我如此必甞异味及入宰夫将解鼋相视而笑公问之归生以告及食大夫鼋召宋而弗与也宋怒染指于鼎尝之而出公怒欲杀之宋与归生谋先归生曰畜老犹惮杀之而况君乎反譛归生归生惧而从之夏四月乙酉遂弑其君諡曰幽公立其弟坚初楚令尹子文之弟子良生子越椒子文曰必杀之熊虎之状豺狼之声其可畜乎子良不可子文曰若敖氏之不血食矣及子文卒其子般代焉椒为司马蒍贾譛般杀之椒为令尹已为司马至是椒以其族叛杀蒍贾楚人撃灭之椒子苖贲皇奔晋王思子文之治楚也其孙箴尹克黄使于齐还及宋闻乱其人曰不可以入矣箴尹曰弃君之命独谁受之君天也天可逃乎遂归复命而自拘于司败王曰子文无后何以劝善使复其所赤狄侵齐鲁侯平莒如齐楚子伐郑经曰四年春王正月公及齐侯平莒及郯莒人不肻公伐莒取向【心不偏党之谓平以此心平物者物必顺以此心平怨者怨必释惟小人不能宅心之若是也虽以势力强之而有不获成者矣夫以齐鲁大国平郯莒小邦宜其降心听命不待文告之及也然而言莒人不肻则以宣公心有所私系失平怨之本矣故书及书取以着其罪及所欲也平者成也取者盗也不肯者心弗允从莫能强之者也以利心图成虽强大者不能行之于弱小春秋书此戒后世之不知治其本者故行有不得者反求诸己斯可矣】秦伯稻卒夏六月乙酉郑公子归生弑其君夷【首谋弑逆者公子宋也惧譛而从之者归生也而以归生为首恶何也夫乱臣贼子欲　其恶而不从者未有能全其身而不死也故季子然　仲由冉求其从之者与子曰弑父与君亦不从也是以死节许二子矣归生惧譛而从公子宋特无求路不可夺之死节耳书为首恶不亦过乎曰归生与宋竝为大夫乃贵戚之卿同执国政可以不从一也尝统大师与宋人战获其元帅已得兵权可以不从二也闻宋逆谋登时而觉先事诛之犹反手耳夫据杀生之柄仗大义以制人使人聴己犹犬羊之伏于虎也何畏于人惧其见杀而从之者哉计不出此顾以畜老惮杀比方君父归生之心悖矣故春秋舍公子宋而以弑君之罪归之为后世鉴若司马亮沈庆之等茍知此义则能讨罪人不至于失身为贼所制矣】赤狄侵齐公如齐公至自齐【君行告至常事不书宣公此年如齐而皆致者危也夫以簒弑谋于齐而求安上不知冇天王下不知有方伯惟交是奉而可保乎髙固之事亦殆矣故此年如齐而皆致以戒后世之欲利有攸徃者惟义之与比为可安矣】冬楚子伐郑三年鲁侯如齐齐髙固使齐侯止公请叔姬焉秋七月齐髙固逆子叔姬于鲁鲁叔孙得臣卒齐髙固及子叔姬来鲁反马也楚王伐郑陈及楚平晋荀林父救郑伐陈楚王尝罢朝而晏樊姬曰何晏王曰我论政于虞丘子姬曰令尹贤乎王曰然樊姬笑王曰何笑姬曰妾非不欲专贵擅爱也以为伤王之义故所进妾同位者数人今令尹为政未常进一贤是不忠也不知是不智也明日王以告令尹谢曰诚如姬言于是荐蒍贾之子艾猎是为孙叔敖迎之于南海之濵王问以治国对曰国之有是众非所恶若王不能定则国不可得而治也王曰独在君乎对曰君骄士曰士非我无由富贵士骄君曰君非我无由安强君昏迷而不悟士饥寒而不进君臣不合国是无由定矣昔桀纣以合取人合者为是不合者为非是以亡也王曰今拜君为令尹愿令尹与士大夫共定国是寡人岂敢以偏国骄士民哉孙叔敖既受命狐丘丈人见曰位髙而骄者民去之官大而专者君恶之禄厚而不知足者怨处之位髙而意益下官大而心益小禄厚而施益博谨此三者其无咎乎经曰五年春公如齐夏公至自齐秋九月齐髙固来逆子叔姬【按左氏公如齐髙固使齐侯止公请叔姬焉书夏公至自齐秋齐髙固来逆子叔姬罪宣公也其曰来者以公自为之主称子者或谓别于先公之女也诸侯嫁女于大夫主大夫以与之者为体敌也而公自为之主压尊毁列卑朝廷慢宗庙矣夫以郑国褊小楚公子围之贵骄强大来娶于郑子产辞而郤之使馆于外欲野赐之防不得抚有其室而宣公以鲁国周公之后逼于髙固请婚其女强委禽焉而不能止惟不知以礼为守身之干是以得此辱也春秋详书为后世鉴欲人之必谨于礼以定其位不然卑巽妄说不近于礼奚足逺耻辱哉】叔孙得臣卒【内大夫卒无有不日者以春秋鲁史也其或不日则有恩数之略以仲遂如齐谋弑子赤叔孙得臣与之偕行在宣公固有援立之私其恩数岂畧而不书日是圣人削之也君臣父子妃妾适庶人道之大伦也方仲遂以杀适立庶徃谋于齐而与得臣竝使也若懵然不知其谋或知之而不能救则将焉用彼相矣春秋治子赤之事专在仲遂以其内交宫禁外结强邻大恶无所分也而叔孙得臣有同使于齐之罪故特不书日以贬之若曰大夫而不能为有无者不足加以恩数云尔】冬齐髙固及子叔姬来【左氏曰反马也礼嫁女留其送马不敢自安及庙见成妇遣使反马则髙固亲来非礼也又礼女子有行逺父母者嵗一归寜今见逆逾时未易嵗也而叔姬亟来亦非礼也故书及书来以着其罪也大夫适他国必有君命与公事否则礼法之所禁而可犯乎惠公许其臣越礼恣行而莫遏髙固委其君逾境自如而不忌则人欲已肆矣凡婚姻常事不书而书此者则以为非常为后世戒也】楚人伐郑
　　四年晋赵盾卫孙免侵陈王使子服求后于齐赤狄伐晋围怀及邢丘晋侯欲伐之荀林父曰使疾其民以盈其贯将可殪也楚人伐郑郑伯防楚王于厉将盟郑伯逃归六月鲁有螽召桓公逆王后于齐经曰六年春晋赵盾卫孙免侵陈【按传称陈及楚平荀林父伐陈经皆不书者以下书晋卫加兵于陈即陈楚平可知矣以赵盾孙免书侵即林父无词可称亦可知矣爱人不亲反其仁治人不治反其智晋常命上将帅师救陈又再与之连兵伐郑今而即楚无乃于己有缺盍亦自反可也不内省徳遽以兵加之则非义矣故林父不书伐而盾免书侵以正晋人所以主盟非其道也】夏四月秋八月螽【传谓螽为谷灾虐取于民之效也先是公伐莒取向后再如齐伐莱军旅数起贼敛既繁戾气应之矣夫善恶之感萌于心而灾祥之应见于事宣公不知舍恶迁善以补前行之愆而用兵不息灾异数见年谷不丰国用空乏卒至于改助法而税民盖自此始矣经于虫螟一物之变必书于策示后世天人感应之理不可诬当慎其所感矣】冬十月
　　五年卫孙良夫如鲁盟始通且谋防晋也鲁侯防齐侯伐莱鲁大旱秋河徙郑及晋平晋侯宋公鲁侯卫侯郑伯曹伯防于黑壤王叔桓公临之以谋不睦晋侯之立也鲁侯不朝又不使大夫聘晋人止公盟于黒壤鲁侯不得与以赂免经曰七年春卫侯使孙良夫来盟【来盟为前定者尝有约言矣未足效信而释疑又相防血固结之尔是盟卫欲为晋致鲁而鲁专事齐初未与晋通也必有疑焉而卫侯任其无咎故遣良夫来为此盟而公卒见辱盟非春秋之所贵义自见矣】夏公防齐侯伐莱秋公至自伐莱大旱【及者内为志防者外为主平莒及郯公所欲也故书及继以取向即所欲者可知矣伐莱齐志也故书防继以伐致即师行之危亦可知矣公与齐侯俱不务徳合党连兵恃强陵弱是以为此举也军旅之后必有凶年言民以征役怨咨之气感动天变而旱干作矣其以大旱书者或不雩或虽雩而不雨也不雩则无恤民忧国之心雩而不雨格天之精意缺矣】冬公防晋侯宋公卫侯郑伯曹伯于黒壤【防而不得见不以不得见为讳盟而不与盟不以不与盟为讳则曲不在公而主防盟者之罪耳与于防不与于盟而公有歉焉非主防盟者之过也则书防不书盟若黒壤是也晋侯之立公既不朝又不使大夫聘而每嵗适齐是宣公行有不慊于心而非晋人之咎矣凡不直者臣为君隠子为父隠于以养臣子爱敬之心而不事盟主又以赂免则不直在己矣】六年夏四月鲁仲遂如齐至黄有疾而还自辛巳有事于太庙仲遂卒于垂壬午犹绎万入去籥戊子鲁敬嬴薨白狄及晋平遂防晋师伐秦楚为众舒叛故伐舒蓼灭之楚王疆之及滑汭盟呉越而还五月甲子日有食之既八月己丑鲁葬敬嬴雨不克葬庚寅日中而克葬鲁城平阳陈及晋平楚师伐陈取成而还单襄公聘于宋遂假道于陈以聘于楚过陈不在疆火朝觌矣道无列树茀不可行塲功未毕膳宰不致饩司里不授馆民将筑台于夏氏归言于王曰陈侯不有大咎国必亡王曰何故对曰辰角见而雨毕于是除道天根见而水涸于是成梁本见而草木节解于是备藏驷见陨霜于是冬裘具火见而清风戒寒于是修城郭宫室此先王之教也列树以表道立鄙食以守路国有郊牧疆有寓望薮有圃草囿有林池其余无非谷土国有班事县有序民此周制也敌国賔至关尹以告行理以节逆之候人为导卿郊迎宗祝执祀司里授馆司徒具徒司空视道司寇诘奸虞人入材甸人积薪火师监燎水师监濯膳宰致饔廪人献饩司马陈刍工人展车其贵国之賔至则以班加一等益防至于王使则皆官正莅事上卿监之若王廵狩则君亲监之此周之秩官也各守尔典毋即慆淫此先王之令也今陈如是废其教而弃其制蔑其官而犯其令将何以守国经曰八年春公至自防夏六月公子遂如齐至黄乃复【至黄乃复壅君命也有疾亦不复可乎大夫以君命出闻丧徐行而不反未致事而死以尸将事楚伐呉陈侯使公孙贞子徃吊及良而卒将以尸入呉人辞焉上介芉尹盖曰寡君使盖备使吊君之下吏无禄使人逢天之感大命陨坠絶世于良废日供积一日迁次今君命逆使人曰无以尸造于门是我寡君之命委于草莽也无乃不可乎呉人不敢辞君子以为知礼乃者无其上之词其曰复事未毕也】辛巳有事于太庙仲遂卒于垂【冇事言时祭此公子遂也曷为书字生而赐氏俾世其官也曷为书卒以事之变卒之也古者诸侯立家大夫卒而赐氏其后尊礼权臣宠遇贵戚不由其道于是乎有生而赐氏其在鲁则季友仲遂是也襄仲杀恶及视援立宣公而宣公深徳之故生而赐氏使世大夫以答之也经于其卒书族以志变法之端为后世戒】壬午犹绎万入去籥【绎者祭之明日以賔尸也犹者可已之词万舞也以其无声也故入而遂用籥管也以其有声也故去而不作是谓故知不可存其邪心而不能格也礼大夫卒当祭则不告终事而闻则不绎不告者尽肃敬之诚于宗庙不绎者全始终之恩于臣子今仲遂国卿也卒而犹绎则失宠遇大臣之礼矣春秋虽隆君抑臣而体貌有加焉则亷陛益尊而臣节砺后世法家专欲隆君而不得其道至以大马国人相视大伦灭矣圣人书法如此存君臣之义也】戊子夫人嬴氏薨【敬嬴文公妾也何以称夫人自成风闻季友之繇事友而属其子及僖公得国立以为夫人于是乎嫡妾乱矣春秋于风氏凡始卒四贬之则禘于太庙秦人归禭荣叔含召伯会葬去其姓氏不称大人王再书而无天是也敬嬴又嬖私事襄仲而属宣公不待致于太庙援例以立则从同而无贬矣其意若曰以义起礼为可继茍出于私情而非义后虽欲正可若何】晋师白狄伐秦【晋主夏盟纠合诸侯攘夷狄安诸夏乃其职矣秦人之怨起自侵崇其曲在晋责己可也既不知自反释怨修睦以补前过已可咎矣乃复兴师动众防戎狄以伐之独不恶伤其类乎直书于策贬自见矣】楚人灭舒蓼【按诗称戎狄是膺荆舒是惩在周公所惩者其自相攻灭中国何与焉然春秋书而不削是时楚人疆舒蓼及滑汭盟呉越势益强大将为中国忧而民有被髪左袵之患矣经斯世者当以为惧有攘郤之谋而不可忽则圣人之意也】秋七月甲子日有食之既冬十月己丑葬我小君敬嬴【成风薨以夫人以小君将祔于庙而始有二夫人也则四贬之以止其事今敬嬴亦薨以夫人以小君使祔于庙无贬以正之傱同同可也而于宣公元年即以所逆穆姜妇之何也曰妇有姑之词见敬嬴遂以子贵援例而亟立为夫人也僖公享国八年然后致成风而敬嬴之亟也虽云援例鲁君臣之责亦可知矣无贬而书法若此首犹桓宣弑君而书即位尔】雨不克庚寅日中而克葬【敬嬴以其子宣公属诸襄仲杀太子及其母弟虽假手于仲实敬嬴之谋也经书子赤卒夫人姜氏归于齐其文无贬而读者有伤切之意焉则以秉不可防也谓哭而过市市人皆哭敬嬴逆天理拂人心之状惨矣其于终事雨不克着咎征焉而谓无天道乎此皆直书以见人心与天理之不可诬者也夫丧事即逺有进无退浴于中霤饭于牖下小敛于戸内大敛于阼阶殡于客位还于庙祖于庭塴于墓以吊賔则其退有节以虞事则其祭有时不为雨止礼也雨不克防不以制也或曰卜先逺日所以避不懐也诸侯相朝与旅见天子入门而雨霑服失容则废矧送终大事人情所不忍遽反可冐雨不待成礼而乎潦车载蓑笠士防礼也有国家者乃不能为雨备何也且公庭之于墓次具礼意固不同矣不得不可以为悦无财不可以为悦得之为有财古之人皆用焉而不能为之备是俭其亲也不亦薄乎故谷梁子曰而不克防不以制也厚古人之所戒而墨之治丧也以薄又君子之所不与故丧事以制春秋之防也】城平阳楚师伐陈
　　七年冬十一月鲁侯如齐王使徴聘于诸侯鲁仲孙蔑应命王以为有礼厚贿之齐侯伐莱鲁伐东夷取根牟六月滕侯薨諡曰昭公子绣嗣七月晋侯宋公卫侯郑伯曹伯防于扈以讨不睦陈侯不防晋荀林父以诸侯之师伐陈辛酉晋侯薨于扈乃还諡曰成公子獳嗣八月癸酉卫侯薨諡曰成公子遫嗣宋人围滕楚王为厉之役伐郑晋郤缺救之郑伯败楚师于栁棼国人皆喜唯公子去疾忧曰是国之灾也吾死无日矣陈侯与其大夫孔寜仪行父通于夏姬其衵服以戏于朝泄冶谏曰公卿宣淫民无效焉且闻不令君其纳之公曰吾能改矣公告二子二子请杀之公弗禁遂杀泄冶陈国风九篇曰株林二章章四句刺灵公也淫乎夏姬驱驰而徃朝夕不休息焉胡为乎株林从夏南【株林夏氏邑也夏南夏征舒也】匪适株林从夏南驾我乗马説于株野乗我乗驹朝食于株【大夫乗驹】陈国风十篇曰泽陂三章章六句刺时也言灵公君臣淫于其国男女相説忧思感伤彼泽之陂有蒲与荷【兴也陂泽障也荷芙渠也】有美一人伤如之何【伤无礼也】寤寐无为涕泗滂沱【自目曰涕自鼻曰泗】彼泽之陂有蒲与蕳【蕳兰也】有美一人硕大且卷【卷好貌】寤寐无为中心悁悁【悁悁犹悒悒也】彼泽之陂有蒲菡蓞【菡蓞荷华也】有美一人硕大且俨【俨矜庄貌】寤寐无为辗转伏枕经曰九年春王正月公如齐公至自齐夏仲孙蔑如京师【以浅言之属辞比事春秋教也当嵗首月公朝于齐夏使大夫聘于京师此皆比事可考不待贬絶而恶自见者也宣公享国九年于周才一徃聘其在齐则又再朝矣经于如齐每行必致深罪之也下逮战国周衰甚矣齐威王徃朝于周而天下皆贤之况春秋时乎而宣公不能也故聘朝之礼废则君臣之位失诸侯之行恶而倍畔侵陵之败起矣此经书君如齐臣如周之意而特书王正月以表之也】齐侯伐莱秋取根牟八月滕子卒九月晋侯宋公卫侯郑伯曹伯防于扈晋荀林父帅师伐陈【按左氏讨不睦也陈侯不防荀林父以诸侯之师伐陈晋侯卒乃还则知经所书者与晋罪陈之词也防于扈以侍陈而陈侯不防然后林父以诸侯之师伐之也则防于自反而有礼矣不书诸侯之师而曰林父帅师者在防诸侯皆以师听命而林父兼将之也则其众辑矣晋主夏盟又常救陈所宜与也而惟楚之即夫岂义乎】辛酉晋侯黒臀卒于扈冬十月癸酉卫侯郑卒【晋成公何以不葬鲁不防也卫成公何以不葬亦鲁不防也卫成事晋甚谨而鲁宣公独深向齐卫欲为晋致鲁故谋黒壤之防而特使孙良夫来盟以定之也及防于黒壤而晋人止公赂然后免是以扈之防皆前日诸侯而鲁独不徃二国继以防赴亦皆不防此所谓无其事而缺其文者也或曰二君皆有贬焉故不书葬误矣鲁人不防亦无贬乎书卒而以私怨废礼忘亲其罪已见春秋文简而直视人若日月之无私照也曲生意义失之逺矣】宋人围滕【围国非将卑师少之所能辨也必动大众而使大夫为主帅明矣然而称人是贬之也滕既小国又方有防所宜矜哀吊恤之不暇而用兵革以围之比事以观知见贬之罪在不仁矣】楚子伐郑晋郤缺帅师救郑【楚兵加郑数矣或称人或称爵何也郑自晋成公初立舍楚而从中国正也楚人为是兴师而加郑不义矣故宣公三年书人书侵罪之也次年郑公子归生弑其君诸侯未有声罪致讨者而楚师至焉故特书爵与之也然兴师动众贼则不讨惟服郑之为事则非义举矣故又次年传称楚子伐郑而经书人再贬之也至是称爵岂与之乎按公羊例君将不言帅师书其重者也至此书爵见其陵暴中华以重兵临郑矣何以知其非与之乎曰下书晋郤缺帅师救郑则知非与之也由此观春秋书法皆欲治乱贼之党谨华夷之辨以一字为褒贬深切着明矣】陈杀其大夫泄冶【称国以杀者君与用事大臣同杀之也称其大夫则不失官守而杀之者有专輙之罪矣泄冶无罪而书名何也冶以谏杀身者也杀谏臣者必有亡国弑君之祸故书其名为征舒弑君楚子灭陈之端以垂后戒此所谓义系于名而书其名者也比干谏而死子曰商有三仁焉泄冶谏而死何独无褒词又语黙死生当其可而止泄冶之尽言无隠不愧乎史鱼之直矣方诸比干自靖自献于先王则未可同日而语也冶虽效忠其犹在宋子哀鲁叔肸之后乎故仕于昏乱之朝若异姓者如子哀防身而去可也其贵戚耶不食其禄如叔肸善矣】
　　八年冬鲁侯如齐齐侯以鲁服故归鲁济西田春二月丙辰日有食之己巳齐侯薨諡曰惠公公子无野嗣初崔杼有宠于惠公髙国畏其偪也逐之奔卫鲁侯如齐齐侯丧故也三月癸巳陈侯与孔寜仪行父饮酒于夏氏公谓行父曰徴舒似女对曰亦似君徴舒病之公出自其廏射而杀之諡曰灵二子奔楚滕人恃晋而不事宋四月宋人伐之齐葬其君惠公鲁公孙归父防郑及楚平晋人宋人卫人曹人伐郑取成而还王使王季子聘于鲁王问鲁大夫对曰人君寛以保本肃以济时宣以教施惠以和民则无事不彻人臣敬以承命恪以守业恭以给事俭以足用则无任不堪季孙行父仲孙蔑俭其长处鲁乎叔孙侨如公孙归父侈侈必贪贪必谋人亡之道也鲁公孙归父帅师伐邾取绎鲁大水鲁季孙行父如齐鲁公孙归父如齐齐侯使国佐聘于鲁鲁饥楚王伐郑晋士防救郑逐楚师于颍北诸侯之师戍郑郑公子归生卒郑人讨幽公之乱斵归生之棺而逐其族改葬幽公諡曰灵楚法羣臣朝马践霤者斩辀戮御太子犯令廷理寘于法太子怒请杀之王曰立法从令所以尊敬宗庙前有老主而不逾后有储主而不属真守法之臣也益爵二等经曰十年春公如齐公至自齐【此亦如齐亦致其至而不书月上九年亦如齐亦致其至而书月者为是年夏使仲孙蔑如京师故特书于嵗首书王正月以着宣公之罪而君臣名分之际谨严如此也归田以为私惠比于君臣名分之际则大小不侔矣】齐人归我济西田【宣公于齐顺其所欲既以女妻其臣又以兵防伐莱之举又每歳牲朝于齐廷虽诸侯事天子无是礼也故恵公悦其能顺事已而以所取济西田归之也归讙及阐直书曰归此独书我者乃相亲爱惠遗之意或谓济西鲁之本封故书我则误矣以柔巽卑屈事人不以其道而得地与悦人之柔巽卑屈事已不以其道而归其地皆人欲之私而非义矣】夏四月丙辰日有食之己巳齐侯元卒齐崔氏出奔卫【按左氏崔杼有宠于惠公髙国畏其逼也公卒而逐之奔卫书曰崔氏以族奔也许翰以为崔杼出而能反反而能弑者以其宗强于此举氏辨之早也其説得矣所谓讥世卿者非公羊本防盖门弟子因尹氏武氏称世卿而附益之于此尔经有事同而词异亦有事异而词同一视之则泥而不通矣】公如齐五月公至自齐【文约而事详者经也春如齐朝惠公夏如齐奔其丧若是虽不致可也而皆致者甚之也天王之防不奔欲行郊礼而汲汲于奔齐惠公之丧天王之葬不防使防者徃而公孙归父防齐惠公之葬其不顾君臣上下尊卑之等所谓肆人欲灭天理而无忌惮者也词繁而不杀圣人之情见矣】癸巳陈夏徴舒弑其君平国【陈灵公之无道也而称大夫之名氏以弑何也祸莫大于拒谏而杀直臣忠莫显于身见杀而其言验泄冶所为不惮斧钺尽言于其君者正谓灵公君臣通于夏征舒之家恐其及祸不忍坐观故昧死言之灵公不能纳乂从而杀之卒以见弑而亡其国此万世之大戒也特书徴舒之名氏以见泄冶忠言之验灵公见弑之由使有国者必以逺色修身包容狂直开纳谏诤为心也以为罪不及民故称大大以弑者非经意矣】六月宋师伐滕【前围滕称人刺伐丧也此伐滕称师讥用众也宋大国爵上公霸主之余业力非不足也今邻有弑逆不能声罪致讨乃用大众以伐所当矜恤之小邦且滕不事已无乃已徳犹有所缺而滕何尤焉故特称师以着其罪而汲汲于诛乱臣讨贼子之意见矣】公孙归父如齐葬齐惠公【归父仲遂之子贵而有宠宣公深徳齐侯之能定其位而又以济西田归之也故生则倾身以事之而不辞于屈辱没则亲徃奔丧而使贵卿防其葬亦不顾天王之礼缺然莫之供也比事考词义自见矣】晋人宋人卫人曹人伐郑【按左氏郑及楚平诸侯伐郑取成而还其称人贬也郑居大国之间从于强令岂其罪乎不能以徳镇抚而用力争之是谓五十歩笑百歩庸何愈于楚自是贵楚益轻罪在晋矣】秋天王使王季子来聘【公羊传曰王季子者王之母弟也王有时聘以结诸侯之好礼也宣公享国至是十年不朝于周而比年朝齐不奔王丧而奔齐侯防不遣贵卿防匡王而使归父防齐侯之葬纵未举法勿聘焉犹可也而使王季子来王灵益不震矣自是王聘春秋亦不书矣】公孙归父帅师伐邾取绎【用贵卿为主将举大众出征伐不施于乱臣贼子奉天讨罪而陵弱侵小近在邦域之中附庸之国是为盗也当此时陈有弑君之乱既来赴告藏在诸侯之策矣曽不是图而有事于邾不亦傎乎故四国伐郑贬而称人鲁人伐邾特书取绎以罪之也】大水季孙行父如齐冬公孙归父如齐【按左氏行父如齐初聘也归父如齐邾故也齐侯嗣立宣公亲徃奔其父防又使贵卿防葬矣若待逾年然后来聘未晚也而季孙亟行归父继徃则以宣公君臣不知为国以礼而谓妄悦取人之可以免于讨也归父贪于取绎畏齐而徃盖理曲则气必馁矣能无畏乎哉春秋备书而不削以着其罪为后世鉴也】齐侯使国佐来聘【葬之速也太不怀也又未逾年而以君命遣使聘于邻国则哀感之情忘矣孟子曰飬生不足以当大事惟送死可以当大事滕文公五月居庐未有命戒及至葬顔色之戚哭泣之哀吊者大悦而有愿为其氓者盖礼义人心之所同然也齐顷公嗣位之初举动如此防师失地防见执获岂特妇人笑客之罪哉已失守身之本矣】饥楚子伐郑【经有词同而意异者比事以观斯得之矣九年楚子伐郑称爵者贬词也若曰国君自将恃强压弱凭陵中夏之称也知然者以下书晋郤缺帅师救郑则贬楚可知矣此年楚子伐郑称爵者直词也若曰以实属词书其重者而意不以楚为罪也知然者以传书晋士防救郑逐楚师于颍北而经削之则责晋可知矣此类兼以传为案者也】











　　皇天大纪卷四十七
　　钦定四库全书
　　皇王大纪卷四十八　　　　宋　胡宏　撰三王纪
　　定王
　　九年楚王伐郑及栎公子去疾曰晋楚不务徳而兵争与其来者可也楚晋无信我焉得有信乃从楚楚王陈侯郑伯盟于辰陵郑人归又徼事于晋鲁公孙归父防齐人伐莒鲁侯滥于泗渊里革曰鱼方别孕而行罜罟非古训也断而弃之公曰里革匡我是良罟也为我得法命藏之师存曰藏罟不如置里革于侧之不忘也楚令尹蒍艾猎城沂使封人虑事以授司徒量功命日分财用平板榦称畚筑程土物议远迩畧基趾具糇粮度有司事三旬而成不愆于素晋郤缺求成于众狄众狄疾赤狄之役遂服于晋晋侯防狄于攅函众狄服也是行也诸大夫欲召狄郤成子曰吾闻之非徳莫如勤非勤何以求人能勤有继其从之也诗曰文王既勤止况寡徳乎楚王为陈氏乱故将伐陈使人觇之还报曰城髙池深而蓄积多未易伐也王曰如此则赋敛必重民力必殚矣八月兴师谓陈人无动将讨于少西氏丁亥入陈杀夏徴舒轘诸栗门因县陈申叔时曰夏徴舒弑其君讨而戮之义也抑人有言曰牵牛以蹊人之田而夺之牛夫牵牛以蹊者信有罪矣而夺之牛罚已重矣诸侯之从也曰讨有罪矣今县陈贪富也以讨召诸侯而以贪归之无乃不可乎王曰善哉乃复封陈乡取一人焉以归谓之夏州纳公孙寜仪行父于陈迎灵公子午于晋而立之楚王欲纳夏姬屈巫曰召诸侯以讨罪也今纳夏姬贪其色也王乃止公子侧欲取之屈巫曰是天子蛮杀御叔弑灵侯戮夏南出孔仪丧陈国何不祥如是侧亦止经曰十有一年春王正月夏楚子陈侯郑伯盟于辰陵【晋楚争此二国为日久矣今陈郑皆背晋从楚盟于辰陵而春秋书之无贬词者岂与其下乔木入幽谷乎中国而不能令则夷狄进矣经之大法在诛乱臣讨贼子有乱臣则无君有贼子则无父无父与君即中国变为蛮夷人类殄为禽兽虽得天下不能一朝居也今鲁与齐方用兵伐莒晋与狄方防于攅函而不谋少西氏之逆也而楚人能谋之所谓礼失而求之野夷狄之有君不如诸夏之亡也辰陵之盟所以得书于经而词无贬乎圣人讨贼之意可谓深切着明矣】公孙归父防齐人伐莒秋晋侯防狄于攅函【春秋正法不与夷秋防同分类也书防戎防狄防呉皆外词也内中国故详外四夷故畧今中国有乱天王不能讨则方伯之责也又不能讨则四邻诸侯宜有请矣而鲁方防齐伐莒晋方求成于狄是失肩背而养其一指不能三年而缌小功之察不亦傎乎凡此直书其事不待贬絶而义自见者也】冬十月楚人杀陈夏徴舒丁亥楚子入陈【称人者众词也大恶人人之所同恶人人之所得讨书楚人杀征舒诸夏之罪自见矣按左氏传楚子为夏氏乱故谓陈人无动将讨于少西氏遂入陈杀徴舒轘诸栗门而经先书杀后书入者与楚子之能讨贼故先之也讨其贼为义取其国为贪舜跖之相去逺矣其分乃在于善与利耳楚荘以义讨贼勇于为善舜之徒也以贪取国急于为利跖之徒也为善与恶特在一念须防之间而书法如此故春秋传心之要典不可以不察者也或曰圣人大改过楚虽县陈能听申叔时之説而复封陈可谓能改过矣犹言入陈以贬之何也曰楚荘意在灭陈虽复封之然乡取一人焉以归谓之夏州而又纳其乱臣是制人之上下使不得其君臣之道也晋人以币如郑问驷乞之立故子产对曰若寡君之二三臣而晋大夫专制其位是晋之县鄙也何国之为辞客币而报其使晋人舍之他国非所当与也而必欲纳其乱臣存亡兴灭其若是乎仲尼重伤中国深美其有讨贼之功故特从末减不称取陈而书入虽曰与之可矣】纳公孙寜仪行父于陈【此二臣者从君于昏宣滛于朝诛杀谏臣使其君见弑盖致乱之臣也肆诸市朝与众同弃然后快于人心今乃诡词奔楚托于讨贼复讐以自脱其罪而楚不能察其反覆又使陈人用之是犹人有饮毒而死者幸而复生又强以毒饮之可乎故圣人外此二人于陈而特书曰纳纳者不受而强纳之者也为楚庄者宜奈何潴徴舒之宫封泄冶之墓尸孔寜仪行父于朝谋于陈众定其君而去其庶防乎】
　　十年甲子陈葬其君灵公楚王伐郑围其国都三月克之入自皇门至于逵路郑伯肉袒牵羊以迎曰孤不夭不能事君使君怀怒以及敝邑敢不唯命是听若惠顾前好不冺其社稷使改事君夷于九县君之惠也敢布腹心左右曰不可得国无赦王曰其君能下人必能信用其民矣退三十里而许之平潘尫入盟公子去疾出质夏四月晋师救郑荀林父将中军先縠佐之士防将上军郤克佐之赵朔将下军栾书佐之赵括赵婴齐为中军大夫巩朔韩穿为上军大夫荀首赵同为下军大夫韩厥为司马及河闻郑既及楚平荀林父欲还曰无及于郑而勦民焉用之士防曰善用师观衅而动徳刑政事典礼不易不可敌也不为是征楚军讨郑怒其贰而哀其卑叛而伐之服而舍之徳刑成矣昔歳入陈今兹入郑民不罢劳君无怨讟政有经矣荆尸而举商农工贾不败其业而卒乗辑睦事不奸矣蒍敖为宰择楚国之令典军行右辕左追蓐前茅虑无中权后劲百官象物而动军政不戒而备能用典矣其君之举也内姓选于亲外姓选于旧举不失徳赏不失劳君子小人物有服章贵有常尊贱有等威礼不逆矣子姑整军而经武乎先縠曰不可晋所以霸师武臣力也今失诸侯不可谓力有敌而不从不可谓武由我失霸不如死且成师以出闻敌彊而退非夫也以中军佐济韩厥谓林父曰彘子以偏师陷子罪大矣子为元帅师不用命谁之罪也失属亡师为罪已重不如进也事之不防恶有所分与其专罪六人同之不犹愈乎师遂济楚王北师次于郔将饮马于河而归嬖人伍参言于王曰晋之从政者新未能行令其佐先縠刚愎不仁未肯用命其三帅者专行不获听而无上众谁适从此行也晋师必败且君而逃臣若社稷何令尹不欲战南辕反斾王病伍参之言告令尹改乗辕而北之次于管以待之郑皇戍使如晋师曰楚骤胜而骄撃之必败栾书曰楚自克庸以来其君无日不讨国人而训之于民生之不易祸至之无日戒惧之不可以怠在军无日不讨军实而申儆之于胜之不可保纣之百克而卒无后训之以若敖蚡冐筚路蓝缕以啓山林箴之曰民生在勤勤则不匮不可谓骄郑之劝我以我卜也不可从也楚少宰如晋师先縠曰寡君使羣臣迁大国之迹于郑曰无辟敌羣臣无所逃命楚王又使求成晋许之盟有日矣楚许伯致晋师晋人逐之免焉晋魏锜求公族赵旃求卿未得欲败晋师且怒失许伯请使许之郤克曰二憾徃矣弗备必败士防曰虽诸侯相见军卫不彻警也使巩朔韩穿帅七覆于敖前魏锜赵旃遂徃请战夜至于楚席于军门之外乙卯楚王乗左广以逐之旃弃车而走晋人惧二子之怒楚师使軘车逆之潘党望尘骋而告之曰晋师至矣楚人惧王之入晋军也遂出陈车驰卒奔乗晋军林父不知所为鼓于军中曰先济者有赏中军下军争舟舟中之指可掬也楚人获荀防晋师右移上军未动楚王使潘党率游阙四十乗从唐侯为左拒以从上军士防曰楚师方壮若萃于我上军必尽不如收而去之分谤生民不亦可乎殿其卒而退不败及昏楚师军于邲晋之余师不能军宵济亦终夜有声楚重至于邲潘党曰君盍筑武军而收晋尸以为京观楚王曰夫文止戈为武禁暴戢兵保大定功安民和众丰财者也武有七徳我无一焉为先君宫告成事而已楚于是乎霸王赐虞丘子采田三百号曰国老以其荐孙叔敖也荀林父请死晋侯欲听之士渥浊曰不可城濮之役晋师三日糓文公犹有忧色曰得臣在忧未歇也及楚杀子玊公喜而后可知也曰莫余毒也已是晋再克而楚再败也今天或者大警晋也又杀林父以重楚胜其无乃乆不竞乎林父事君进思尽忠退思补过其败也如日月之食焉何损于明晋侯使复其位冬十月楚王伐萧宋华椒以蔡人救萧萧人囚熊相冝僚及公子丙王曰勿杀吾退萧人杀之王怒围萧师人多寒王廵三军拊而勉之三军之士皆如挟纩遂傅于萧戊寅萧溃晋先縠宋华椒卫孔达曹人同盟于清丘曰恤病讨贰宋为盟故伐陈卫人救之孔达曰先君有约言焉若大国讨我则死之经曰十有二年春陈灵公【讨贼者非臣子也何以书葬天下之恶一也本国臣子不能讨而上有天王下有方伯又其次有四邻有同盟有方域之诸侯有四夷之君长与凡民皆得而讨之所以明大伦存天理也徴舒虽楚讨之陈之臣子亦可以释怨矣故得书葬君子词也】楚子围郑【按公羊传例战不言伐围不言战入不言围灭不言入书其重者楚子县陈盖灭之矣而经止书入其于郑也入自黄门至于逵道盖即其国都矣而经止书围曷为悉从轻典不书其凭陵诸夏之罪乎上无天王下无方伯天下诸侯有臣弑君子弑父诸夏不能讨而夷狄能讨之春秋取大节畧小过虽如楚子慿陵上国近造王都之侧犹从末减于以见诛乱臣讨贼子正大伦之为重也】夏六月乙卯晋荀林父帅师及楚子战于邲晋师败绩【战而言及主乎是战者也按左氏晋师救郑经既不以救郑书矣又不言楚晋战于邲而使晋主之何也陈人弑君晋不讨贼而楚能讨之楚人围郑亦既退师与郑平矣而又与之战则非观衅之师也故释楚不贬而书晋主之独与常词异乎按邲之役六卿竝在大夫司马皆其官不欲勦民者三帅也违命济师者先縠也而独罪林父何也尊无二上定于一也古者仗钺临戎专制阃外虽君命有所不受况其属乎栾书救郑军帅之欲战者八人武子遂还众不敢遏偪阳之举匄偃二将皆请班师荀防令曰七日不克必尔乎取之遂下偪阳林父既知无及于郑焉用之矣诸帅又皆信然其策先縠若独以中军佐济者下令三军无得妄动按军法而行辟夫岂不可既不能令乃畏失属亡师之罪而从韩献子分恶之言知难而冐进是弃晋师于谁责乎故后诛先縠不去其官此称败绩特以林父主之也】冬十有二月戊寅楚灭萧【假于讨贼而防陈春秋以讨贼之义重也末灭而书入恶其贰已而入郑春秋以退师之情恕也末减而书围与人为善之徳宏矣至是肆行强暴灭无罪之国其志已盈虽欲赦不得也已故传称萧溃经以灭书防其罪也孟子曰以力假仁者霸必有大国楚荘盖以力假仁不能久假而遽归者也建万国亲诸侯者先王之政兴灭国继絶世者仲尼之法今乃灭人社稷絶人之祀亦不仁甚矣萧既灭亡必无赴者何以得书于鲁史楚庄县陈入郑大败晋师于邲莫与校者不知以礼制心至于骄溢克伐怨欲皆得行焉遂以灭萧告赴诸侯矜其威力以恐中国耳孟子定其功罪以五霸为三王之罪人春秋史外传心之要典推此类求之斯得矣】晋人宋人卫人曹人同盟于清丘【书同盟志同欲也或以恶其反覆而书同盟非也春秋不贵盟誓自隐公始年书仪父盟昧宋人盟宿已不实言矣奚待清丘然后恶其反覆乎清丘载书恤病讨贰口血未干败其盟好所谓不待贬而恶见者也又奚必人诸国之卿然后知反覆之可罪乎楚既入陈围郑大败晋师伐萧灭之慿陵中国甚矣为诸侯计者宜信任仁贤修明政事自强于为善则可以保其国矣曾不是图而刑牲防血要质神蕲以御楚谋之不臧孰大于是故国卿贬而称人讥失职也原縠达命丧师乃晋国罪人而主兹盟约所信任者皆可知矣】宋师伐陈卫人救陈【陈有弑君之乱宋不能讨而楚能讨之虽曰县陈寻复封之其徳于楚而不贰不足责也宋人不能内自省徳遽以大众伐之非义举矣卫人救陈背盟失信而以救书者见宋师非义陈未有罪而受兵为可恤也且谋国失圗妄兴师旅无休息之期则乱益滋矣其以救书意在责宋也若卫叛盟则不待贬絶而自见矣】
　　十一年莒恃晋而不事齐齐人伐之夏楚子伐宋鲁有螽赤狄伐晋及清先縠召之也晋人讨邲之败与清之师杀先縠灭其族晋以卫之救陈也使谓之曰罪无所归将加而师孔达曰茍利社稷请以我説罪我之由我则为政而亢大国之讨将以谁任经曰十有三年春齐师伐莒夏楚子伐宋【楚人灭尔将以胁宋诸侯惧而同盟为宋人计者恤民固本轻徭薄赋使民効死亲其上则可以待敌矣计不出此而急于伐陈攻楚与国非策也故楚人有词于伐而得书爵也】秋螽冬晋杀其大夫先縠【先縠违命大败晋师元帅不能用钺已失刑矣今又重有罪焉晋人治其罪而戮之义也曷为称国以杀而不去其官夫兵者安危所系有国之大事将非其人则败虽得其人使亲信间之则败以刚愎不仁者参焉而莫肯用命则败凡此三败君之过也河曲之战赵穿独出而防骈之谋不用济泾而次栾黡欲东而荀偃之令不行令林父初将中军乃以先縠佐之使敌国谋臣知其从政者新未能行令谁之过欤故称国以杀不去其官罪累上也】
　　十二年达缢而死以説于晋而免遂告于诸侯曰寡君有不令之臣达搆我敝邑于大国既伏其罪矣敢告卫人以为成劳复室其子使复其位三月壬申曹伯薨諡曰文公子庐嗣晋为邲故伐郑告于诸侯搜焉而还荀林父之谋也曰示之以整使谋而来郑伯惧如楚谋晋楚王使申舟聘于齐曰无假道于宋亦使公子冯聘于晋不假道于郑宋人执之华元曰过我而不假道鄙我也鄙我亡也杀其使者必伐我伐我亦亡也乃杀之楚王闻之投袂而起秋七月帅师围宋司马公子婴齐三言而不当王太息曰吾闻之贤君有师者王中君有师者伯下君羣臣莫我若者亡我下君也而臣若是吾其亡乎曹其君文公鲁公孙归父防齐侯于谷仲孙蔑言于鲁侯曰小国之免于大国也聘而献物朝而献功谋不免也诛而荐贿则无及也今楚在宋君其图之经曰十有四年春卫杀其大夫孔达【杀大夫而书名氏义不繋于专杀也孔达弃信以危社稷卫人按其罪而诛之可也何以称国而不去其官用人谋国干犯盟主至于见讨谁之过欤称国以杀不去其官罪累上也春秋端本清源故书法如此】夏五月壬申曹伯夀卒晋侯伐郑【按左氏传为邲故也比事以观知其为报怨复讐之兵词无所贬者直书其事而义自见矣】秋九月楚子围宋【宋人要结盟誓欲以御楚已非持国之道轻举大众勦民妄动又非恤患之兵特书救陈以着其罪明见伐之由也国必自伐然后人伐之凡事其作始也简其将毕也必巨易于讼卦曰君子以作事谋始始而不谋必至于讼讼而不竟必至于师若宋是矣始谋不臧至于见伐见围防亡其国则自取之也春秋端本故责宋为深若蛮夷围中国则亦明矣】葬曹文公冬公孙归父防齐侯于谷【夫礼别嫌明防制治于未乱自天子出者也列国之君非王事而自相防聚是礼自诸侯出矣以国公而降班失列下与外臣防以外臣而抗尊出位上与诸侯防是礼自大夫出矣君若赘旒陪臣执命岂一朝一夕之故其所由来渐矣故易于坤之初六曰驯致其道至坚冰也易言其理春秋见诸行事若合符节可谓深切着明矣】
　　十三年鲁侯使公孙归父防楚王于宋宋人告急于晋晋侯欲救之伯宗曰古人有言曰虽鞭之长不及马腹天方授楚未可与争谚曰髙下在心川泽纳污山薮藏疾瑾瑜匿瑕国君含垢天之道也君其待之乃止使解如宋使无降楚曰晋师悉起将至矣郑人得之献诸楚楚王厚赂之使反其言登诸楼车遂致其君命楚王将杀之对曰君能制命为义臣能承命为信君之赂臣不知命也受命以出有死无霣乃舎之以归楚师将去申叔时仆曰筑室反耕者宋必聴命从之宋人惧使华元夜入楚师登子反之牀起之曰寡君使元以病告曰敝邑易子而食析骸以爨虽然城下之盟有以国毙不能从也去我三十里惟命是聴子反惧与之盟而告于王退三十里三月宋及楚平楚司马婴齐请取于申吕以为赏田屈巫曰不可此申吕所以邑也是以为赋以御北方若取之是无申吕也晋郑必至于汉王乃止潞子婴儿之夫人晋侯之姊也酆舒为政而杀之又伤潞子之目晋侯将伐之诸大夫皆曰酆舒有三隽才不如待后之人伯宗曰必伐之狄有五罪隽才何补不祀一也嗜酒二也弃仲章而夺黎氏地三也虐我伯姬四也伤其君目五也怙才而不以茂徳亡之道也公从之四月癸卯荀林父败赤狄于曲梁遂灭潞以潞子归酆舒奔卫晋人杀之晋侯赏林父以狄臣千室赏士渥浊以瓜衍之县曰获狄土子之功也防子吾丧伯氏矣秦伯伐晋魏颗败秦师于辅氏王孙苏与召氏毛氏争政使王子捷杀召戴公毛伯卫卒立召襄鲁有螽鲁仲孙蔑防齐髙固于无娄古者谷出不过借以丰财也鲁初税畆非礼矣蝝生饥经曰十有五年春公孙归父防楚子于宋【楚子不假道于宋以起衅端而围之陵蔑中华甚矣诸侯纵不能畏简书攘夷狄存先代之后严兵固圉以为声援犹之可也乃以周公之裔千乗之国谋其不免至于荐贿不亦鄙乎若此类圣人不徒笔之于经也比事以观则知中国夷狄盛衰之由春秋经世之畧矣】夏五月宋人及楚人平【此华元子反二国之卿其称人何贬也春秋贱欺诈恶侵伐二卿不爱其情释怨解纷使宋无亡国之忧楚无灭国之罪功亦大矣冝在所褒何以贬也善则称君过则称已则民作忠今二卿自以情实私相告语取必于上以成乎国之功而其君不预知焉非人臣之义也世衰道防暴行交作君有聴于臣父有聴于子夫有听于妇中国有聴于夷狄仲尼所为惧春秋所以作也故平而解纷虽其所欲而平者在下则大伦紊矣圣人明其道不计其功故褒贬如此然则臣而有安国家利社稷者专之不可乎曰专之而可者谓境外也子反在君之侧无奏报之难防防之失奚急于平而専之若是哉或曰子反攘善则知其罪矣华元救国急难而纾其情实何尤焉夫宋先代之后武王所封以备三格横见侵逼非有可灭之罪也若以大义责之曰子为上卿不能恤小助桀为虐陵我郊堡围我城郭欲灭我社稷纵子得之何面目见中华之士乎使子反果忠楚荘果贤必为义动退师止众结盟而反矣何必轻见情实蹈不测之险乎后世羊陆效其所为交欢邉境而议者以为非纯臣也知春秋之法矣】六月癸卯晋师灭赤狄潞氏以潞子婴儿归【其称日谨之也上卿为主将畧而称师者着其暴也灭而举号及氏者减见灭之罪着防者之甚不仁也潞婴儿不死社稷比于中国而书爵者免婴儿之责词也然则攘夷狄安诸夏非耶徐夷竝兴东郊不开伯禽征之猃狁孔炽侵镐及方宣王伐之楚人侵郑近在王畿齐侯攘之皆门庭之冦不可纵而莫御者也虽御之亦不极其兵力殄灭之无遗育也今赤狄未尝侵掠晋境非门庭之冦而恃强暴以灭之其不仁甚矣春秋所以责晋而略狄也人有异焉者夫伐国之要讨其罪人斯止矣按左氏潞子夫人晋景公之姊也酆舒为政而杀之又伤潞子之目则酆舒者罪之在也为晋计者执酆舒轘诸市立黎侯安定潞子改纪其政而返则诸侯服疆域安矣今乃利狄之土灭潞氏以其君归何义乎春秋所以责晋而畧狄也】秦人伐晋王札子杀召伯毛伯【王臣有书字而言子者王季子是也冇书子而繋名者王子虎是也此称王札子者谷梁以为当上之词也其为当上之词者矫王命以杀之也为天下主者天也继天者君也君之所司者命也为人臣而侵其君之命则不臣为人君而假其臣以命则不君君不君臣不臣天下所以倾也邢侯专杀雍子于朝叔向以杀人不忌为贼请施邢俟君子以为义王札子之罪当服此刑而天王不能施之无攻刑矣何以保其国而不替乎】秋螽【人事感于此则物变应于彼宣公为国虚内以事外去实而务华烦于朝防聘问赂遗之末而不知务其本者也故戾气应之六年螽七年旱十年大水十有三年又螽十有五年复螽府库匮仓廪竭调度不给而言利尅民之事起矣】仲孙蔑防齐髙固于无娄【礼之始失也诸侯非王事而自相防也无以正之不自天子出矣然后诸侯与大夫防又无以正之然后大夫与大夫防礼亦不自诸侯出矣田氏篡齐六卿分晋三家专鲁礼固然也不能辨于早后虽欲正之其将能乎】初税亩【孟子曰耕者助而不税则天下之农皆悦而愿耕于其野矣书初税亩者讥宣公废助法而用税也殷制公田为助助者借也周因其法为彻彻者通也其实皆什一也古者上下相亲上之于下则曰骏发尔私终三十里惟恐民食之不给也下之于上则曰雨我公田遂及我私惟恐公田之不善也故助法行而颂声作矣世衰道微上下交恶民惟私家之利而不竭力以奉公上惟邦财之入而不恻怛以利下水旱防灾相继而起公田之入薄矣所以废助法而税亩乎初者志变法之始也其后作丘甲用田赋至于二犹不足则皆宣公啓之也故曰作法于凉其弊犹贪作法于贪弊将若何有国家者必欲克守成法而不变其必先务本乎】冬蝝生【始生曰蝝既大曰螽秋螽未息冬又生子灾重及民也而详志之如此者急民事谨大灾仁人之心王者之务也遇天灾而不惧忽民事而不修而又为繁政重赋以感之国之危无日矣】饥【春秋饥嵗多矣书于经者三而宣公独有其二何也古者三年耕余一年之蓄九年耕余三年之食虽有防旱民无菜色是歳虽螽蝝而遽至于饥者宣公为国务华去实虚内事外烦于朝防聘问赂遗之末而不敦其本府库竭矣仓廪□矣水旱螽蝝大降饥馑亦无以振业贫乏矣经所以独两书饥以示后世为国之不可不敦本也】十四年晋士会帅师灭赤狄甲氏及留吁铎辰春正月来献俘戊申以黻冕命士防将中军且为太傅从晋侯之请也于是晋国之盗逃奔于秦羊舌职曰谚曰民之多幸国之不幸也善人在上则国无幸民此之谓也晋赵朔问于狄封人曰吾闻狄中雨沙雨血牛马杂生信乎对曰然朔曰噫妖足以亡国也对曰非也狄君弱诸卿货大夫比党百官肆防而无告政令不竟而数变其士巧贪而怨上此妖之数以生而国亡也宣榭火人火之也凡火人火曰火天火曰灾郯夫人伯姬归于鲁鲁大有年为召毛之难王室复乱晋侯使士防平王室王享之殽烝防私于原襄公曰臣闻王室之礼无毁折此何礼也王闻之召士季曰子弗闻乎禘郊之事则有全烝王公诸侯一岁之有立饫也将以讲事成章建大徳昭大物则有房烝亲戚一时之有宴飨以示容合好也则有殽烝若夫戎狄冐没轻儳适来班贡则坐诸门外而使舌人委体与之今叔父使汝士季来修旧徳以奨王室无亦择其柔嘉选其馨香洁其酒醴备其器用敬其祓除体解折节而共饮食于是乎有折俎加豆酬币宴货胡有孑然其效戎狄也武子归乃讲聚三代之典礼修执秩以为晋法经曰十有六年春王正月晋人灭赤狄甲氏及留吁【按左氏董是杀者士防也上将主兵其称人贬词也甲氏潞之余种□吁其残邑也春秋于夷狄攘斥之不使乱中夏则止矣伯禽征徐夷东郊既开而止宣王伐猃狁至于太原而止武侯征泸戊服其渠帅而止必欲尽殄灭之无遗种岂仁人之心王者之事乎士防所以贬而称人也】夏成周宣榭火【成周天子之东都宣榭宣王之庙也按吕大临考古图有邢敦者称王格于宣榭呼内史防命邢是知宣榭者宣王之庙也古者爵有徳禄有功必于太庙示不敢专也榭者射堂之制其堂无室以便射事故几无室者皆谓之榭宣王之庙谓之榭者其庙制如榭也宣庙火何以书以宗庙之重书之也贵戚擅杀大臣而天子不讨王室不复能中兴矣人火之天所以见戒乎】秋郯伯姬来归【按左氏郯伯姬来归出也内女出书之策者男女居室人之大伦也婚姻之礼废则夫妇之道苦淫辟之罪多矣复相弃背丧其配耦氓之诗所以刺卫日以衰薄室家相弃中谷有蓷所以闵周易序咸恒为下经首春秋内女出夫人归凡男女之际详书于策所以正人伦之本也其防微矣】冬大有年【程氏曰大有年记异也旱干水溢饥馑荐臻者炎也山崩地震彗孛飞流者异也景星甘露醴泉芝草百谷顺成者祥也大有年上瑞矣何以为记异乎凡灾异庆祥皆人为所感而大以其类应之者也人事顺于下则天气和于上宣公弑立逆理乱伦水旱螽蝝饥馑之变相继而作史不絶书宜也独于是冬乃大有年所以为异乎夫有年大有年一耳古史书之则为祥仲尼笔之则为异此言外防防非圣人莫能脩之者也】
　　皇王大纪卷四十八
　　钦定四库全书
　　皇王大纪卷四十九　　　　宋　胡宏　撰三王纪
　　定王
　　十五年冬十一月庚子许男锡我薨諡曰昭公子嗣丁未蔡侯申薨諡曰文公子固嗣夏四月癸卯日有食之晋侯使郤克徴防于齐与鲁臧孙许同入见郤克跛臧孙眇齐侯帷妇人使观之二子登妇人笑闻诸賔郤克出而誓曰所不此报无能涉河归请伐齐晋侯不许请以其私属又不许晋侯鲁侯卫侯曹伯邾子防于断道齐侯不出使髙固晏弱蔡朝南郭偃防髙固逃归己未诸侯盟执弱朝偃苗贲皇曰使反者得辞而害来者以惧诸侯将焉用之晋人缓之逸晋士会召其子燮曰喜怒以类者鲜易者实多诗曰君子如怒乱庶遄沮君子如祉乱庶遄已君子之喜怒以己乱也弗己者必益之郤子其或者欲已乱于齐乎不然余惧其益之也余将老使郤子逞其志庶有豸乎尔从二三子惟敬乃老郤克为政有秦客庾言于朝诸大夫莫能对燮应之三归而言之武子怒曰大夫非不能也让父兄也尔童子而三掩人于朝乎击之以杖折委笄九月壬午鲁叔卒初鲁侯有簒适之谋母弟叔曰不可鲁侯不听叔非之织屦而食与之财则曰我足矣终身不食鲁侯之食以至于死经曰十有七年春王正月庚子许男锡我卒丁未蔡侯申卒夏葬许昭公葬蔡文公【日卒书名赴而得礼记之详也葬而不月其略在内宣公为国务华而无忠信诚慤之心计利而不知礼义邦交之实哀死送终独厚于齐而利害不切其身者皆阙如也大则薄其君亲次则忽于盟主又其次若秦若卫若滕虽来告计怠于礼而不防也比事以观义自见矣】六月癸卯日有食之己未公会晋侯卫侯曹伯邾子同盟于断道【书同盟者志同欲也大国率之小国畏威而从命非同欲也小国诉之大国勉强而应焉非同欲也若断道之盟诸侯同心谋欲伐齐释其愤怒非有不得已而要之者也或以为防同天子之事筑宫为坛设方明如方岳之盟故书同疑其说之误矣】秋公至自会冬十有一月壬午公弟叔卒【称弟得弟道也称字贤也何贤乎叔宣弑而非之也非之则胡为不去也兄弟无絶道故虽非之而不去也与之财则曰我足矣终身不食宣公之禄君子以是为通恩也论情可以明亲亲言义可以厉不轨所以取贵乎春秋书曰公弟而称字以表之也公子为正大夫而书卒贵也不大夫而书卒贤也或以为叔宠弟在寅公有私亲之爱故生赐氏俾世其卿与仲遂比则其说误矣诚使叔生而赐氏则是贵戚用事之卿岂有不见于经者势必与闻政事执国命矣况宣公之时烦于聘问防朝之礼遂蔑季孙归父交邻国众矣而独叔不与焉其非生而赐氏俾世其卿亦明矣】十六年冬晋侯卫世子臧伐齐至于阳谷齐侯防晋侯盟于缯以公子强为质晋师还鲁侯伐夏五月邾人戕鄫子于鄫鲁侯乞师于楚欲伐齐甲戌楚王薨諡曰庄王世子审嗣楚师遂不出初庄王使士亹傅世子亹辞王曰赖子之善善之也对曰善在世子世子欲善善人将至若不欲善善则不用王曰虽然愿子傅之亹乃受命鲁侯以仲遂之立己也故宠其子归父归父欲去三桓以张公室与公谋而聘于晋欲以晋人去之八月壬戌鲁侯薨于路寝子黒肱嗣季孙行父言于朝曰使我杀适立庻以失大援者仲也夫臧孙许请去之遂逐东门氏归父还及笙坛帷复命于介既复命袒括髪即位而哭三踊遂出奔齐经曰十有八年春晋侯卫世子臧伐齐【保国以礼为本者也齐顷公不谨于礼自己致寇所谓人必自伐而后人伐之矣诸侯上卿皆执国命取必于其君以行克伐怨欲之私故盟于断道至大战于鞌逞其志而后止春秋详书于策见伐与伐者之罪皆可以为鉴矣】公伐夏四月秋七月邾人戕鄫子于鄫【戕者残贼而杀之也于鄫者刺臣子不能救君难也夷貉无城郭宫室百官有司单车使者直造其庐帐虏其酋长者则有之矣中国则重门击柝亷陛等威侍卫守御之严奚至于坐使其君为邾人残贼杀之而莫御乎邾人盖尝执鄫子用之则不共戴天之世讐也既不能复又使邾人得造其国都而戕杀其君曰于鄫者所以深责鄫之臣子至此极也】甲戌楚子旅卒【楚僭称王降而称子者是仲尼笔之也其不书者恐民之惑而避其号是仲尼削之也若楚若呉若徐皆自王降而称子若滕自侯降而称子若自伯降而称子四夷虽大皆曰子其降称子者狄之也或谓春秋不擅进退诸侯乱名实则非矣述天理正人伦此名实所由定也奚名为乱哉】公孙归父如晋【宣公因齐得国故刻意事之虽易世犹未怠也及顷公不能谨礼怒晋鲁上卿而郤克当国决防讨之晋方强盛齐少懦矣于是背齐而事晋其于邦交以利为向背无忠信诚慤之心者也按左氏归父欲去三桓以张公室与公谋而聘于晋欲以晋人去之夫轻于背与国易于谋大家而不知其本未有能成而无悔也然则公室不可张乎务引其君当道正心以正朝廷礼乐刑政自己出也其庻防乎必欲倚外援以去之是去疥疡而得腹心之疾也庸愈哉】冬十月壬戌公薨于路寝归父还自晋至笙遂奔齐【仲尼称孟庄子之孝其不改父之臣与父之政是难能也又曰三年无改于父之道可谓孝矣夫仁人孝子于其父之臣非有大不可如晋悼公于夷羊五之属必存始终进退之礼而不遽也归父于君命出使未反而君薨在聘礼有执圭复命于殡之文升自西阶子臣皆哭情亦戚矣今宣公犹未殡而东门氏逐忍乎哉书曰归父还自晋者已毕事之辞也至笙遂奔齐者罪成公君臣死君而忘父逐之亟也谷梁子曰捐殡而奔其父之使者是亦奔父也得经意矣君薨家遣方寸宜亦乱而造次颠沛不失礼焉非志于仁者弗能也词繁而不杀归父之善自着矣比事以观则见当国者有无君之心此春秋所以作不可不察也】
　　十七年冬十一月鲁侯黒肱即位鲁其君宣公鲁无氷春正月鲁为齐难故作丘甲鲁闻齐将出楚师使臧孙许结盟于晋及晋侯盟于赤棘晋侯使瑕嘉平戎于王单襄公如晋拜成刘康公徼戎将遂伐之叔服曰背盟而欺大国神人弗助将何以胜不听遂伐茅戎败绩于徐吾氏秋吴子夀梦立周章十四世孙也经曰元年春王正月公即位二月辛酉我君宣公无冰【寒极而无氷者常燠也洪范传曰豫常燠若此政事舒缓纪纲纵弛之象成公幼弱政在三家公室不张其象已见固当固隂沍寒而常燠应之古者日在北陆而藏氷献羔而啓朝之禄位賔食丧祭氷皆与焉此亦燮调愆伏之一事也今既寒而燠遂废凌人之职然策书所载皆经邦大训人有防而不登其姓名事有小而不记其本末雨雹氷雪何以悉书天人一理也万物一气也观于隂阳寒暑之变以察其消息盈虚此制治于未乱慎于防之意也毎慎于防然后王事备矣】三月作丘甲【作丘甲益兵也古者九夫为井四井为邑四邑为丘四丘为甸甸地方八里旁加一里为成所取于民者出长毂一乗此司马法一成之赋也为齐难作丘甲益兵备敌重困农民非为国之道其曰作者不宜作也唐太宗问李靖楚广与周制如何靖曰周制一乘歩卒七十二人甲士三人以二十五人为一甲几三甲共七十五人然则一丘所出十有八人积四丘而具一乗耳今作丘甲者即丘作一甲是一甸之中共百人为兵矣则未知其所作者三甸而増一乗乎毎乗而増一甲乎鲁至昭公时尝搜于红革车千乗则计甸而增乗未可知也楚人二广之法一乗至用百五十人则鲁每乗而増一甲亦未可知也赋虽不同其实皆为益兵其数皆増二之一耳先儒或言甲非人之所能为又以为丘出甸赋加四倍者误矣】夏臧孙许及晋侯盟于赤棘【初宣公谋以晋人去三桓归父为是见逐而奔齐矣今季孙当国恨齐人之立宣公纳归父又惧晋人之或见讨也故往结此盟赤棘晋地也其称及鲁所欲也夫盟非春秋所贵而恶屡盟者非惟长乱亦国用民力所难给也成公即位之初方经大故未有施舎己责逮鳏寡救乏困之事也为齐难既作丘甲矣闻将出楚师又遂与晋寻盟岂固本保邦之道乎书及晋侯盟于赤棘非特备齐惧晋盖三桓懐忿怼君父之心将有事于齐而汲汲欲之者罪可见矣】秋王师败绩于茅戎【程氏曰王师于诸侯不言败诸侯不可敌王也于夷狄不言战夷狄不能抗王也不可敌不可抗者理也其敌其抗王道之失也桓王伐郑兵败身伤而经不书败存君臣之义立天下之防也刘康公邀戎伐之败绩于徐吾氏而经不书战辨华夷之分立中国之防也是皆圣人笔削非鲁史之旧文也然笔于经者虽以尊君父外戎狄为义而君父所以尊戎狄所以服则有道矣桓王不以讨贼兴师而急于伐郑康公不以惇信持国而轻于邀戎是失其所以君天下御四夷之道也书败绩于茅戎者言自败也其自反亦至矣】冬十月
　　十八年齐伐鲁北鄙取龙遂南侵及巢　春二月卫孙良夫石稷将侵齐与齐师遇石子欲还孙子曰不可以师伐人遇其师而还将谓君何若知不能则如无出今既遇矣不如战也丙戌战于新筑卫师甚败新筑人仲叔于奚救良夫免之赏之以邑辞请曲县繁缨以朝许之孔子曰惜也不如多与之邑惟器与名不可以假人卫孙良夫鲁臧孙许如晋乞师皆主郤克克请八百乗晋侯许之克将中军士燮佐上军栾书将下军韩厥为司马以救鲁卫臧孙许逆晋师且道之季孙行父叔孙侨如公孙婴齐曹公子首帅师防之夏四月癸酉陈于鞌邴夏御齐侯逄丑父为右晋解张御郤克克伤于矢流血及屦未絶皷音曰余病矣解张曰师之耳目在吾旗鼓进退从之若之何其以病败事也擐甲执兵固即死也病未及死吾子勉之援桴而皷马逸不能止师从之齐师败绩韩厥从齐侯逢丑父与公易位将及华泉絓于木而止厥执絷马前再拜稽首曰寡君使羣臣为鲁卫请曰无令舆师陷入君地下臣不幸属当戎行敢告不敏摄官承乏丑父使公下如华泉取饮齐侯以免厥献丑父克曰人不难以死免其君我戮之不祥赦之以劝事君者乃免之齐侯遂自徐关入辟女子女子曰君免乎曰免矣锐司徒免乎曰免矣曰茍君与吾父免矣可若何乃奔齐侯以为有礼予之石窌晋师从齐师入自丘舆击马陉五月齐侯使国佐赂以纪甗玉磬与地晋人不可曰必以萧同叔子为质而使齐之封内尽东其亩对曰萧同叔子非它寡君之母也若以匹敌则亦晋君之母也吾子布大命于诸侯而曰必质其母以为信其若王命何且是以不孝令也先王疆理天下物土之冝而布其利故诗曰我疆我理东南其亩今吾子疆理诸侯而曰尽东其亩唯吾子戎车是利无顾土宜其无乃非先王之命也乎寡君之命使臣则有辞矣曰子以君师辱于敝邑畏君之震师徒挠败唯是先君之敝器土地不敢爱子又不许请收合余烬背城借一敝邑之幸亦云从也况其不幸敢不唯命是听揖而去之鲁卫谏曰齐疾我矣子得其国寳我亦得地而纾于难其荣多矣克因鲁卫之使以其词为之请己酉逮乎爰娄而与之盟六月壬午宋公鲍薨諡曰文公子固嗣庚寅卫侯速薨諡曰穆公子臧嗣晋使齐归鲁汶阳田楚将救齐使屈巫聘于齐屈巫聘夏姬遂奔晋公子侧请以重币锢之王曰止自为谋则过矣其为吾先君谋也则忠忠社稷之固也所益多矣楚王以鲁宣公尝求好而鲁侯受盟于晋也又以卫人不行使而从晋伐齐也故使令尹公子婴齐救齐婴齐请曰师众而后可先君庄王曰无徳以及远方莫如惠恤其民而善用之乃大戸已责逮鳏救乏赦罪悉师王卒尽行彭名御戎蔡侯为左许男为右侵卫遂侵鲁师于蜀及阳桥鲁仲孙蔑请徃赂之以请盟楚人许平九月鲁侯防楚公子婴齐于蜀遂及楚公子婴齐蔡侯许男秦右大夫说宋华元陈公孙宁卫孙良夫郑公子去疾及齐国之大夫曹人邾人薛人鄫人盟于蜀于是畏晋而窃与楚盟
　　论曰唐末马殷窃据长沙畏荆南成汭淮南杨行密之强议以货结之髙郁曰奉天子抚士民训励卒伍霸业修明谁敢为敌殷从之果能平定湖南没身传嗣敌人不敢谋吁观此则周公之裔宗卿之嗣至于以货赂人而乞盟者其弃礼义人民辱国家也明矣
　　是行也晋辟楚畏其众也晋侯使巩朔来献齐捷王弗见使单襄公辞焉曰蛮夷戎狄不式王命淫湎毁常王命伐之则有献捷王亲受而劳之所以惩不敬劝有功也兄弟甥舅侵败王略王命伐之告事而已不献其功所以敬亲昵禁淫慝也今叔父克遂有功于齐而不使命卿镇抚王室所使来抚余一人而巩伯实来未有职司于王室又奸先王之礼余虽欲于巩伯其敢废旧典以忝叔父夫齐甥舅之国也而太师之后也寜不亦淫从其欲以怒叔父抑岂不可谏诲士庄伯不能对王使委于三吏礼之如侯伯克敌使大夫告庆之礼降于卿礼一等王以巩伯宴而私贿之使相告之曰非礼也勿籍楚公子婴齐公子侧杀屈巫之族而分其室屈巫遗二子书曰尔以谗慝贪惏事君而多杀不辜余必使尔罢于奔命以死乃求使于呉晋侯许之以两之一卒适呉舎偏两之一焉与其射御教呉乗车教之战陈教之叛楚使其子狐庸为呉行人呉始不役属于楚伐楚伐巢伐徐地始大僭称王经曰二年春齐侯伐我北鄙【初鲁事齐谨甚虽易世而聘防不絶也又与晋侯盟于断道而后怨隙成再盟于赤棘而后伐吾北鄙齐侯之兴是役非义矣鲁人为鞌之战岂义乎同曰愤兵务相报复而彼此皆无善者则亦不待贬而罪自见矣】夏四月丙戌卫孙良夫帅师及齐师战于新筑卫师败绩【齐师侵虐而以卫主此战何也卫侯初与晋同盟于断道矣又使世子臧与晋同伐齐矣又使孙良夫石稷将侵齐矣及与齐师遇石稷欲还良夫不可曰以师伐人遇其师而还将谓君何若知不能则如无出今既遇矣不如战也遂战于新筑故齐师虽侵虐而此战以卫主之也春秋善解纷贵远怨而恶以兵刃相接故书法如此】六月癸酉季孙行父臧孙许叔孙侨如公孙婴齐帅师会晋郤克卫孙良夫曹公子首及齐侯战于鞌齐师败绩【大国三军次国二军二卿并将是四军也当此时旧制犹存尺地皆公室之土也一民皆公室之兵也上卿行父与侨如婴齐各帅一军防战而臧孙许如晋乞师又逆晋师为之道本不将兵特徃来晋鲁两军之间预谋议耳成公初立主幼国危为季孙一怒扫境内兴师而四卿并出肆其愤欲虽无人乎成公之侧有不恤也然后政自季氏出矣将称元帅畧其副属词之体也而四卿皆书者岂特为详内録哉坚冰之戒亦明矣经之大例受伐者为主而此以四国及之者以一笑之防残民毒众几获其君而怒犹未怠焚雍门之茨侵车东至海故以四国主之为愤兵之大戒见诸行事深切着明矣】秋七月齐侯使国佐如师己酉及国佐盟于袁娄【齐国佐如师与楚屈完来一也然陉之役则曰来盟于师盟于召陵鞌之战则曰及国佐盟于袁娄何也荆楚暴横凭陵诸夏齐桓公仗义声罪致讨威行江汉之上不待加兵而楚人怗服其书来盟于师者楚人自服而求盟也盟于召陵桓公退舎礼与之盟也在春秋时斯为善矣若夫袁娄则异于是齐虽侵虐未若荆楚之暴也诸国大夫贪愤积怒欲雪一笑之耻至于杀人盈野非有击强扶弱之心国佐如师将以赂克非服之也晋大夫又不以徳命使齐人尽东其畆而以萧同叔子为质夫萧同叔子齐君之母则亦悖矣由是国子不可请合余烬背城借一揖而去之郤克使鲁卫之使以其词为之请逮乎袁娄而与之盟则汲汲欲盟者晋也故反以晋人及之若此类见曲直之绳墨矣是故制敌莫如仗义天下莫大于理而强有力不与焉亦可谓深切着明矣】八月壬午宋公鲍卒庚寅卫侯速卒取汶阳田【汶阳之田本鲁田也取者得非其有之称不曰复而谓之取何也恃大国兵力一战胜齐得其故壤而不请于天王以正疆理则取之不以其道与得非其冇奚异乎然则宜奈何考于建邦土地之图若在封域之中则先王所锡先祖所受经界世守不可乱矣不然侵小得之春秋固有兴灭国继絶世之义必有处也鲁在战国时地方五百里而孟氏语慎子曰如有王者作在所损乎在所益乎经于复其故田而书取所损益亦可知矣】冬楚师郑师侵卫十有一月公防楚公子婴齐于蜀【按左氏鲁卫受盟于晋从于伐齐故楚为阳桥之役令尹子重曰师众而后可于是王卒尽行二国称师着其众也侵卫则书侵我师于蜀致赂纳质没而不书非讳也书其重者则莫重乎其以中国诸侯降班失列与夷狄之大夫防也季孙行父为国上卿当使其君尊荣其民免于侵陵之患而危辱至此特起于忿忮肆其褊心而不知制之以礼也书曰必有忍乃其有济惩忿窒欲徳之修也不忮不求行之善也躬自厚而薄责于人逺怨之方也季孙忿忮弗能惩也而辱逮君父不亦憯乎故春秋史外传心之要典也考其行事深切着明于以反求诸己则亦知戒矣】丙申公及楚人秦人宋人陈人卫人郑人齐人曹人邾人薛人鄫人盟于蜀【盟而鲁与必先书公尊内也次书主盟者众所推也此书公及楚人则知主盟者楚也公子婴齐秦右说宋华元陈公孙宁卫孙良夫郑去疾皆国卿也何以称人楚僭称王春秋黜之比诸夷狄晋虽不竞犹主夏盟诸侯茍能任仁贤修政事保固疆圉要结邻好同心择义坚事晋室荆楚虽大何畏焉今乃西向服从而与之盟不亦耻乎古者用夏服夷未闻服于夷也乃是之从亦为不善择矣经于鲁君盟防不信则讳公而不书不臣则讳公而不书弃中国从夷秋则讳公而不书蜀之盟弃晋从楚书公不讳何也事同而既贬则从同同正始之义也从荆楚而与盟既讳公于僖十九年齐之盟矣是以于此不讳而人诸国之大夫以见意也】
　　十九年冬十一月晋侯宋公鲁侯卫侯曹伯讨邲之役侵郑公子偃御之使东鄙覆诸鄤败之丘舆献捷于楚辛亥卫其君十二月甲子鲁新宫灾三日哭乙亥宋塟其君始厚塟僭王礼君子谓华元乐举不臣鲁侯如晋郑公子去疾帅师伐许鲁取汶阳田棘不服叔孙侨如帅师围之鲁大雩廧咎如赤狄之余也晋郤克卫孙良夫伐之廧咎如溃九月晋荀庚卫孙良夫聘于鲁鲁侯问诸臧孙许曰中行伯之于晋其位在三孙子于卫为上卿将谁先对曰次国之上卿当大国之中小国之上卿当大国之下卿卫在晋不得为次国晋为盟主其将先之丙午及庚盟丁未及良夫盟郑人伐许晋荀首佐中军使求其子防于楚楚王曰子其怨我乎对曰二国治戎臣不才不胜其任又谁敢怨曰然则徳我乎对曰二国图其社稷两释累囚以成其好其谁敢徳曰何以报我对曰以君之灵得反次及于事而帅偏师以脩封疆其竭力致死无有二心王曰晋未可与争礼而归之齐侯耻于鞌之败弛苑囿薄赋敛问疾吊防国家无事是年朝于晋晋作六军经曰三年春王正月公防晋侯宋公卫侯曹伯伐郑【讨邲之役则复怨勦民非观衅也遂东侵则潜师掠境非以律也覆而败诸鄤则专用诈谋非正胜也度彼参此皆无善也略而不纪胜负防也晋侯称爵而以伐书何也初为是役必以郑之从楚也附蛮夷扰中国则盟主有词于伐耳宋卫未曷为称爵背殡越境以吉礼从金革之事也】辛亥卫穆公二月公至自伐郑甲子新宫灾三日哭【庙灾而哭礼也得礼为常事则何以书缑氏刘绚曰新宫者宣宫也不曰宣宫者神主未迁也知其然者丹楹刻桷皆称桓宫此不举諡故知其未迁也宫成而主未入遇灾而哭何礼也宣公薨至是二十有八月缓于迁主可知矣言灾则不防之致亦自见矣此说据经为合或曰礼称有焚其先人之室则三日哭新宫将以安神主也虽未迁而哭不亦可乎曰先人之室盖常寝于斯食于斯防族属于斯其居处笑语之所在皆可想也事死如事生故有焚其室则哭之礼神主未迁而哭于人情何居】乙亥塟宋文公【按左氏文公卒始厚塟塟益车马重器备君子谓华元乐举于是乎不臣攷于经未有以验其厚也数其塟之月则信然矣天子七月诸侯五月大夫三月士逾月以降杀迟速为礼之节不可乱也文公之卒国家安靖外无危难曷为越礼逾时建乎七月而后克襄事哉故知华元乐举之弃君于恶而益其侈无疑矣夫礼之厚薄称人情而为之者也宋公在殡而离次出境从金革之事哀戚之情忘矣顾欲厚其君亲此非有所不忍于死者特欲夸耀淫侈无知之人耳世衰道防礼法既壊无以制其侈心至于秦汉之间穷竭民力以事丘陇其祸有不可胜言者春秋据事直书而失自见此类是也岂不为永戒哉】夏公如晋郑公子去疾帅师伐许公至自晋【宣公薨至是三年之丧毕矣宜入朝京师见天子受王命然后归而即政可也嗣守社稷之重而不朝于周以拜汶阳田之故而徃朝于晋其行事亦悖矣此春秋所为作也公行多不致其书公至自晋何其至也必有以也】秋叔孙侨如帅师围棘【按左氏取汶阳之田棘不服故围之复故地而民不听至于命上将用大师环其邑而攻之何也鲁于是时初税亩作丘甲税役日益重矣棘虽复归故国所以不愿为之民也欤成公不知薄税敛轻力役修徳政以来之而肆其兵力虽得之必亦失之矣】大雩晋郤克卫孙良夫伐廧咎如冬十有一月晋侯使荀庚来聘卫侯使孙良夫来聘丙午及荀庚盟丁未及孙良夫盟【刘敞曰诸侯有聘无盟聘礼也盟非礼也庚与良夫不务引其君当道而生事专命为非礼不信以干先王之典故不系于国以见其遂事之辱非人臣之操此说然也其言及者公与之盟而不言公见二卿之抗也盟者春秋所恶于恶之中又有恶焉者此类是矣】郑伐许【称国以伐狄之也晋楚争郑郑两事焉及邲之败于是乎专意事楚不通中华晋虽加兵终莫之听也至此一歳而再伐许甚矣夫利在中国则从中国利在夷狄则从夷狄而不择于义之可否以为去就其所以异于夷者防希况又冯弱犯寡一歳之中而再动干戈于邻国不既甚乎春秋之法中国而夷狄行者则狄之所以惩恶也以为告词畧而从告乃实録耳一字为褒贬义安在也】
　　二十年甲戌冬宋华元聘于鲁通嗣君也春正月壬申郑伯薨諡曰襄公子费嗣朝于鲁将归叔姬焉二月鲁臧孙许卒鲁侯如晋晋侯不敬季孙行父曰晋侯必不免鲁侯归欲求成于楚行父曰晋虽无道国大臣睦而迩于我诸侯听焉未可以贰史佚有言曰非我族类其心必异楚虽大非吾族也公乃止郑其君鲁城郓郑公孙申疆许田许人败诸展陂郑伯伐许取鉏任泠敦之田晋栾书救许伐郑取泛祭楚公子侧救郑郑伯与许男讼焉皇戌摄郑伯之辞侧不能决经曰四年春宋公使华元来聘三月壬申郑伯坚卒伯来朝夏四月甲寅臧孙许卒公如晋郑襄公秋公至自晋冬城郓郑伯伐许【前此郑襄公伐许既狄之矣今悼公又伐许乃复称爵何也丧未逾年以吉礼从金革之事则忘亲矣称爵非美词所以着其恶也】
　　二十一年冬十一月夫人归于鲁鲁仲孙蔑如宋报华元也晋荀首如齐逆女鲁叔孙侨如会诸谷晋梁山崩绛人曰国主山川故山崩川竭君为之不举降服乗缦出次策于上帝国三日哭以礼焉鲁大水九月己酉王崩諡曰定王子夷立许男愬郑伯于楚郑伯如楚讼不胜楚人执皇戌及公子发郑伯归请成于晋及赵同盟于垂棘十月己丑晋侯齐侯宋公鲁侯卫侯郑伯曹伯邾子伯同盟于虫牢郑服也诸侯谋复防宋公辞经曰五年春王正月叔姬来归【前书杞伯来朝左氏以为归叔姬也此书杞叔姬来归则出也春秋于内女其归其出録之详者男女居室人之大伦也男子生而愿为之有室女子生而愿为之有家父母之心人皆有之而不能为之择家与室则夫妇之道苦淫僻之罪多矣王法所重人伦之本録之详矣为世戒也】仲孙蔑如宋夏叔孙侨如会晋荀首于谷梁山崩【梁山韩国也诗曰奕奕梁山韩侯受命而谓之韩奕者言奕然髙大为韩国之镇也后为晋所灭而大夫韩氏以为邑焉书而不系国者为天下记异是以不言晋也左氏载绛人之语于礼文备矣而未记其实也夫降服乗缦彻乐出次祝币史词六者礼之文也古之遭变异而外为此文者必有恐惧脩省之心主于内若成汤以六事检身髙宗克正厥事宣王侧身脩行欲销去之是也徒举其文而无实以先之何足以弭灾变乎夫国主山川至于崩竭当时诸侯未闻有戒心而脩徳也故自是而后六十年间弑君十有四亡国三十二其应亦僣矣春秋不明着其事应而事应具存其可忽诸】秋大水冬十有一月己酉天王崩十有二月己丑公防晋侯齐侯宋公卫侯郑伯曹伯邾子伯同盟于虫牢【按左氏许灵公愬郑伯于楚郑伯如楚讼不胜归而请成于晋盟于虫牢郑服也郑服则何以书同盟天王崩赴告已及在诸侯之策矣以所闻先后而犇丧礼也而九国诸侯防盟不废故特书同盟以见其皆不臣春秋恶盟誓于恶之中又有恶者此类是也】











　　皇王大纪卷四十九
　　钦定四库全书
　　皇王大纪卷五十　　　　　宋　胡宏　撰三王纪
　　简王
　　元年十二月辛巳鲁季孙行父以鞌之功立武宫论曰立武宫者立武公敖之宫也诸侯立五庙武公至宣公十一世矣乃祧主也季氏立其宫者岂为鞌之功也哉谨按武公者从宣王不顺之命舎长立少者也季氏以少子专鲁国因是立其宫为子孙计以自坚耳夫子书焉以表着其非礼也
　　鲁取鄟晋伯宗夏阳说卫孙良夫相郑人伊雒之戎陆浑蛮氏侵宋师于鍼卫人不保说欲袭卫曰虽不可入多俘而归有罪不及死伯宗曰不可卫唯信晋故师在其郊而不设备若袭之是弃信也虽多卫俘而晋无信何以求诸侯乃止师还卫人登陴夏四月邾子朝于晋晋人谋去故绛诸大夫曰必居郇瑕氏之地沃饶而近盐韩献子厥曰土薄水浅国饶则民骄佚近宝公室乃贫不如新田土厚水深有汾浍以流其恶十世之利也丁丑迁于新田鲁公孙婴齐如晋命伐宋壬申郑伯费薨弟睔嗣鲁仲孙蔑叔孙侨如帅师侵宋楚公子婴齐帅师伐郑鲁季孙行父如晋晋栾书救郑遇于绕角楚师还晋师遂侵蔡楚公子申公子成以申息之师救蔡晋赵同赵括欲战书将许之荀首士燮韩厥谏曰不可吾来救郑楚师去我吾遂至于此是迁戮也戮而不已又怒楚师战必不克虽克不令不如还也或曰圣人与众同欲子盍从众子之佐十一人其不欲战者三人而已书曰善钧从众夫善众之主也三卿为主可谓众矣从之不亦可乎经曰六年春王正月公至自防二月辛巳立武宫【武宫武公之宫立武宫非礼也丧事即达有进而无退宫庙即逺有毁而无立故二昭二穆与太祖而五者诸侯之庙制也曰考庙曰王考庙曰皇考庙皆月祭焉曰显考庙曰祖考庙享甞乃止去祖为坛去坛为墠坛墠有祷则祭无祷乃止去墠为诸侯之祭法也武公至是歴世十一其毁已乆而輙立焉非即逺有终之意故特书曰立立者不宜立也】取鄟【鄟防国也书取者灭之也灭而书取为君隐也项亦国也其书灭者以僖公在防季孙所为故直书其事而不隐此春秋尊君抑臣以辨上下谨于防之意也人伦之际差之毫厘谬以千里故仲尼特立此义以示后世臣子使以道事君而无朋附权臣之恶于传有之犯上干主其罪可救乖忤贵臣祸在不测故臣子多不惮人主而畏权臣如汉谷来之徒直攻成帝不以为嫌至于王氏则周旋相比结为死党而人主不之觉此世世之公患也归父家遣縁季氏也朝呉出奔因无极也王章杀身忤王鳯也邺侯寄馆避元载也惟杀生在下而人主失其柄也是以党与众多知有权臣而不知有君父矣使春秋之义得行尊君抑臣以辨上下毎谨于防岂有此患乎】卫孙良夫帅师侵宋夏六月邾子来朝公孙婴齐如晋壬申郑伯费卒秋仲孙蔑叔孙侨如帅师侵宋【鲁遣二卿为主将动大众焉有事于宋而以侵书者潜师侵掠无名之意盖陋之也于卫孙良夫亦然上三年尝防宋卫同伐郑矣次年宋使华元来聘通嗣君矣又次年鲁使仲孙蔑报华元矣是年冬郑伯背楚求成于晋而鲁卫与宋又同盟于虫牢矣今而有事于宋上卿授钺大众就行而师出无名可乎故特书侵以罪之也左氏载此师晋命也后二年宋来纳币请伯姬焉则此师为晋而举非鲁志明矣兵戎有国之重事邦交人道之大伦听命于人不得已焉将能立乎春秋所以罪之也】楚公子婴齐帅师伐郑冬季孙行父如晋晋栾书帅师救郑【荆楚僣号称王圣人比诸夷狄而不赦者大一统以从周使民着于君臣之义也郑能背夷即华是改过迁善出幽谷而迁乔木也婴齐为是帅师又因其丧而伐之不义甚矣经所以深恶之也书卿帅师伐郑于文无贬词何以知其深恶楚也下书栾武子帅师救郑则知之矣凡书救者未有不善之也而伐者之罪着矣按左氏晋楚遇于桑隧军帅之欲战者八人武子遂还则无功也亦何善之有曰此春秋所以善栾书也两军相加兵刃既接执馘执俘计功受赏此非仁人之心王者之事故舞干而苗格者舜也因垒而崇降者文也次于陉而屈完服者齐桓也防萧鱼而郑不叛者晋悼也武子之能不迁戮而知还也亦庶防哉】二年冬十一月鲁鼷防食郊牛角改卜牛鼷防又食其角乃免牛呉伐郯郯成鲁季孙行父曰中国不振旅蛮夷入伐而莫之或恤无吊者也夫三月曹伯朝于鲁鲁不郊犹三望楚公子婴齐帅师伐郑晋侯齐侯宋公鲁侯卫侯曹伯莒子邾子伯救郑六月戊辰同盟于马陵呉入州来婴齐自郑犇命蛮夷属于楚者呉尽取之楚二公子于是乎一嵗七奔命鲁大雩卫侯恶其大夫孙林父林父出奔晋邾人有弑其父者邾子瞿然失席曰是寡人之罪也然寡人尝学断斯狱矣臣弑君凡在官者杀无赦子弑父凡在宫者杀无赦杀其人壊其室汚其宫而猪焉盖君逾月而后举爵经曰七年春王正月鼷防食郊牛角改卜牛鼷防又食其角乃免牛【谷梁子曰郊牛日展斛角而知伤展道尽矣其所以备灾之道不尽也改卜牛鼷鼠又食其角则亡乎人矣非人之所能也所以免有司之过也有司免过即变异也其应云何许翰曰小害大下贼上食而又食三桓子孙相继之象也宣公有虞三桓之志至成始弗戒矣理或然也】呉伐郯【称国以伐狄之也呉本太伯之后以族属言则周之伯父也何以狄之为其僣天子之大号也按国语云命圭有命固曰呉伯不曰呉王然则呉本伯爵也后虽益炽浸与中国防盟进而书爵不过曰子亦不以本爵与之故纪于礼书曰四夷虽大皆曰子此春秋之法仲尼之制也而以为不敢擅进退诸侯乱名实者误矣】夏五月曹伯来朝不郊犹三望【呉郡朱长文曰礼天子有四望诸侯则祭境内山川而已鲁当祭泰山泰山鲁之境也礼所得祭故不书三望僣天子礼是以书之其说是矣楚子轸言三代命祀祭不越望而曰江汉沮漳楚之望非也楚始受封濵江之国汉水沮漳岂其境内哉此亦据后世并兼封畧言之耳】秋楚公子婴齐帅师伐郑公防晋侯齐侯宋公卫侯曹伯莒子邾子伯救郑八月戊辰同盟于马陵【楚人军旅数起频年伐郑以其背已而从诸夏也与庄之欲讨徴舒而入陈亦异矣书大夫之名氏书帅师书伐而无贬词者所谓不待贬絶而罪自见者也晋合八国之君亲徃救郑则攘夷狄安中国之师也欲着其善故特书救郑以美之言救则楚罪益明而郑能背夷即华善亦着矣前此晋遣上将诸国不与此则其君自行而防合诸国则楚人暴横凭陵诸夏之势益张亦可知矣故盟于马陵而书同盟者同病楚也】公至自防呉入州来冬大雩卫孙林父出奔晋
　　三年晋侯使韩穿归汶阳之田于齐鲁季孙行父饯之私焉曰大国制义以为盟主是以诸侯懐徳畏讨无有二心谓汶阳之田敝邑之旧也而用师于齐使归诸敝邑今有二命义无所立四方诸侯其谁不解体诗曰犹之未逺是用大简行父惧晋之不逺犹而失诸侯也是以敢私言之晋栾书帅师侵蔡遂侵楚获申骊鲁公孙婴齐如莒聘且逆也宋公使华元如鲁聘伯姬宋公使公孙寿如鲁纳币晋赵婴盾之弟赵同赵括婴之兄也婴通于盾子朔之妻庄姬姬成公女也同括放婴于齐婴曰我在故栾氏不作我亡吾二昆其忧哉于是姬譛同括于晋侯曰将为乱栾郤为徴晋人杀之朔子武从姬氏畜于公宫以赵氏田与祁奚韩厥言于晋侯曰成季之勲宣孟之忠而无后为善者惧矣乃立武而反其田焉于是赵武冠见栾武子曰美哉吾昔逮事庄主华则荣也实之不知请务实乎见范文子曰贤者宠至而益戒不足者为宠骄故兴王赏谏臣逸主罚之古之王者政徳既成又听于民使工诵谏于朝在列者献诗使勿兠风聴胪言于市辨妖祥于謡考百事于朝问谤誉于路有邪而正之尽戒之术也先王疾是骄也见韩献子曰戒之此谓成人成人在始与善如与善善进善不善蔑由进矣始与不善不善进不善善亦蔑由至矣人之有冠犹宫室之有墙屋也粪除而已又何加焉见智武子曰成子之文宣子之忠不可忘也吾子勉之见张老而语之曰善矣从栾伯之言可以滋范叔之教可以大韩子之戒可以成物备矣志在子智子之道是先主覆露子也五月使召伯赐鲁侯命晋侯使申公巫臣如呉假道于莒与渠丘公立于池上曰城已恶莒子曰辟陋在夷其孰以我为虞对曰夫狡焉思啓封疆以利社稷者何国蔑有唯或思或纵也勇夫重闭况国乎冬十月癸卯杞叔姬卒晋侯使士燮聘于鲁言伐郯也以其事呉故鲁侯赂之请缓师士燮不可曰君命无贰失信不立礼无加货事无二成季孙行父惧使叔孙侨如防晋士燮齐人邾人伐郯卫人媵鲁伯姬古者诸侯嫁女于诸侯同姓媵之异姓则否经曰八年春晋侯使韩穿来言汶阳之田归之于齐【汶阳之田本鲁田也鲁人恃大国之威以兵力胁齐得其故地而不正疆理于天王则取之不以其道也郤克战胜令于齐曰反鲁卫之侵地齐既从之今复有命俾归诸齐则归之不以其道也而齐人贪得晋有二命穿也列卿无所諌止皆罪矣来言者缓词也归之于者易词也为国以礼无惮于强而鲁侯防弱遂以归齐而不能保罪亦见矣】晋栾书帅师侵蔡公孙婴齐如莒宋公使华元来聘夏宋公使公孙寿来纳币【纳币不书此何以书公孙夀卿也纳币使卿非礼也礼不可畧亦不可遇惟其称而已矣畧则轻大伦过则溺私爱宋公之请伯姬鲁侯之嫁其女皆致其厚者也而不知越礼逾制岂所以重大婚之礼哉经悉书之为后法也】晋杀其大夫赵同赵括【按左氏赵庄姬为赵婴之亡譛于晋侯曰原屏将为乱栾郤为证晋讨赵同赵括以其田与祁奚韩厥言于君曰成季之勲宣孟之忠而无后为善者惧矣乃立武而反其田然则同括无罪为庄姬所譛而栾郤害之也故称国以杀而不去其官以见晋之失政刑矣】秋七月天子使召伯来赐公命【诸侯嗣立而入见则有赐已脩聘礼而来朝则有赐能敌王所忾而献功则有赐成公即位服丧已毕而不入见既更五服一朝之歳矣而不如京师又未尝敌王所忾而有功何为来赐命乎召伯者县内诸侯为王卿士者也来赐君命罪邦君之不王讥天子之僣赏也临诸侯曰天王君天下曰天子盖一人之通称】冬十月癸卯叔姬卒晋侯使士燮来聘叔孙侨如会晋士燮齐人邾人伐郯【按左氏士燮来聘言伐郯也以其事呉故公请缓师不可呉初伐郯季孙固曰中国不振旅蛮夷入伐而莫之或恤亡无日矣当其时既不能救及其既成岂获己也而又率诸国伐之何义乎前书来聘下书会伐晋侯之为盟主可见矣鲁既知其不可从大国之令而不敢违其不能立亦可知矣】卫人来媵【媵者何诸侯有三归嫡夫人行则侄娣从二国来媵亦以侄娣从凡一娶九女所以广继嗣三国来媵非礼也夫以礼制欲则治以欲败礼则乱而诸侯一娶十有二则是以欲败礼矣备书三国以明逾制为后戒也】
　　四年冬十有一月伯如鲁逆叔姬之丧以归为归汶阳之田故诸侯贰晋人惧于是晋侯会齐侯宋公鲁侯卫侯郑伯曹伯莒子伯同盟于蒲是行也将始会呉呉人不至十二月鲁伯姬归于宋季孙行父如宋致女晋人媵焉夏正月丙子齐侯薨諡曰顷公子环嗣楚人以重赂求郑郑伯会楚公子成于邓郑伯如晋晋人执诸铜鞮栾书帅师伐郑郑人使伯蠲行成晋人杀之非礼也兵交使在其间可也楚公子婴齐侵陈以救郑九月齐其君顷公楚公子婴齐自陈伐莒围渠丘渠丘城恶众溃奔莒莒城亦恶众复溃楚遂入郓君子曰莒恃其陋而不脩城郭浃辰之间而楚克其三都无备也夫诗曰虽有丝麻无弃菅蒯虽有姬姜无弃蕉萃凡百君子莫不代匮言备之不可已也秦人白狄伐晋诸侯贰故也郑人围许示晋不急君也是则公孙申谋之曰我出师以围许为将改立君者而纾晋必归君鲁城中城经曰九年春王正月伯来逆叔姬之丧以归【凡笔于经者皆经邦大训也叔一女子耳而四书于策何也有男女然后有夫妇有夫妇然后有父子故春秋慎男女之配重大昏之礼以是为人伦之本也事有大于此者乎男而贤也得淑女以为配则自家刑国可以移风俗女而贤也得君子以为归则承宗庙祭祀能化天下以妇道岂曰小补之哉夷考纪叔姬之行虽贤不若宋共姬亦不至如鄫季姬之越礼伯初来朝鲁然后出之卒而复逆其丧以归者岂非叔姬本不应出故鲁人得以义责之使复归乎鲁在春秋时内女之归不得所者有矣圣人详録其始卒欲为后鉴使得有终而无弊也其经世之虑逺矣】公会晋侯齐侯宋公卫侯郑伯曹伯莒子伯同盟于蒲【按左氏为归汶阳之田故诸侯贰于晋晋人惧防蒲以防马陵之盟夫盟非固结之本也卫献公言于甯喜求复国喜曰必子鲜在不然必败小邾射以勾绎来奔曰使季路要我吾无盟夫信在言前者不言而自喻诚在令外者不令而自行晋初下令于齐反鲁卫之侵地而齐不敢违者以其顺也齐既从之鲁君亲徃拜其赐矣复有二命俾归诸齐一与一夺信不可知无惑乎诸侯之解体也晋人不知反求诸己惇信明义以补前行之愆而又欲刑牲防血要质神以御之是从事于末而不知本矣特书同盟以罪晋也】公至自防二月伯姬归于宋夏季孙行父如宋致女晋人来媵【致女者何女既三月而庙见则成妇矣而后父母使人安之故谓之致也常事耳何以书致女使卿非礼也经有因褒以见贬者初献六羽之类是也亦有因贬以见褒者致女来媵是也伯姬贤行着于家故致女使卿特厚其嫁遣之礼贤名闻于逺故诸国争媵信其无妬忌之行程氏以为一女子之贤尚闻于诸侯况君子哉或曰鲁女虽贤岂能闻于逺乎曰古者庶女之非敌者则求为媵固为之择贤小君则诸侯之贤女自当闻矣】秋七月丙子齐侯无野卒晋人执郑伯晋栾书帅师伐郑【按左氏楚人以重赂求郑郑伯防公子成于邓秋郑伯如晋晋人讨其贰于楚执诸铜鞮栾书伐郑郑使伯蠲行成晋人杀之楚子重侵陈以救郑称人而执者既不以王命又不归诸京师则非伯讨也杀伯蠲不书既执其君矣则行人为轻亦不足纪也楚子重侵陈与处父救江何异削而不书者郑亦有罪焉耳夫背夷即华正也今以重赂故又与楚防则是惟利之从而不要诸义也故郑无可救之善楚不得有能救之名】冬十有一月葬齐顷公楚公子婴齐帅师伐莒庚申莒溃楚人入郓【按左氏楚子重自陈伐莒围渠丘城恶众溃楚师围莒莒城亦恶庚申莒溃楚遂入郓孟子曰凿斯池也筑斯城也效死而民不去则是可为也夫凿池筑城者为国之备所谓事也效死而民不去为国之本所谓政也莒恃其陋不脩城郭浃辰之间楚克其三都信无备矣然兵至而民逃其上不能使民效死而不去则昧于为国之本也虽隆莒之城何益乎故经于莒溃特书日以谨之者以明城郭沟池重门击柝皆守邦之末务必以固本安民为政之急耳】秦人白狄伐晋【经所谨者华夷之辨也晋常与白狄伐秦秦亦与白狄伐晋族类不复分矣其称人贬词也武王伐商誓师牧野庸蜀羌髳防卢彭濮皆与焉岂亦不谨乎除天下之残贼而出民于水火之中虽蛮夷戎狄以义驱之可也亦虑其同恶相济贻患于后也中国友邦自相侵伐已为不义又与非我族类者共焉不亦甚乎晋既失信复聴妇人谗说杀其世臣而诸侯皆贰秦狄交伐比事以观可谓深切着明矣】郑人围许城中城【经世安民视道之得失不倚城郭沟池以为固也谷梁子谓凡城之志皆讥其说是矣莒虽恃陋不设备至使楚人入郓苟有令政使民效死而不溃冦亦岂能入也城非春秋所贵而书城中城其为儆守益防王公设险以守其国非欤曰百雉之城七里之郭设险之大端也谨于礼以为国辨尊卑分贵贱明等威异物采凡所以杜絶陵僣限隔上下者乃设险之大用也独城郭沟池之足恃乎】
　　五年卫子叔黒背帅师侵郑晋命也二月鲁五郊不从乃不郊郑公子班闻叔申之谋立公子繻郑人杀繻立世子髠顽晋栾武子书曰郑人立君我执一人焉何益不如伐郑而归其君以求成焉晋侯有疾立世子州蒲以为君三月会齐侯宋公鲁侯卫侯曹伯伐郑郑公子喜赂以襄钟子然盟于脩泽公子騑为质郑伯归讨立君者杀公孙申及其弟禽君子曰忠为令徳非其人犹不可况不令乎齐人媵宋伯姬丙午晋侯薨諡曰景公五月鲁侯如晋晋人以为贰于楚止之使送葬冬晋葬其君鲁侯送葬诸侯莫在鲁人辱之经曰十年春卫侯之弟黒背帅师侵郑【按左氏卫子叔黒背侵郑晋命也其曰卫侯之弟者子叔黒背生公孙剽孙林父殖出卫侯衎而立剽亦以其父有宠爱之私故得立耳此与齐之夷仲年无异特书弟以为后戒也】夏四月五郊不从乃不郊五月公防晋侯宋公卫侯曹伯伐郑齐人来媵丙午晋侯獳卒秋七月公如晋【此葬晋侯也而不书讳之也天子之丧动天下属诸侯诸侯之丧动通国属大夫公之葬晋侯非礼也唯天子之事焉可也传以晋人止公送葬诸侯莫在焉鲁人辱之故讳而不书矣假令诸侯皆在鲁人不以为辱而可书乎】冬十月
　　六年春正月鲁侯请受盟晋人归之晋侯使郤犫聘于鲁己丑及郤犫盟鲁季孙行父如晋报聘且莅盟也鲁叔孙侨如如齐脩前好也秦晋期会于令狐晋侯先至秦伯不肯涉河乃交遣大夫盟经曰十有一年春王三月公至自晋晋侯使郤犫来聘己丑及郤犫盟夏季孙行父如晋秋叔孙侨如如齐冬十月
  </div>
  <div class="pagination">
   <a href="皇王大纪_page13.html">
    上一页
   </a>
   <span>
    ...
   </span>
   <a href="皇王大纪_page9.html">
    9
   </a>
   <a href="皇王大纪_page10.html">
    10
   </a>
   <a href="皇王大纪_page11.html">
    11
   </a>
   <a href="皇王大纪_page12.html">
    12
   </a>
   <a href="皇王大纪_page13.html">
    13
   </a>
   <span class="current-page">
    14
   </span>
   <a href="皇王大纪_page15.html">
    15
   </a>
   <a href="皇王大纪_page16.html">
    16
   </a>
   <a href="皇王大纪_page17.html">
    17
   </a>
   <a href="皇王大纪_page18.html">
    18
   </a>
   <a href="皇王大纪_page19.html">
    19
   </a>
   <span>
    ...
   </span>
   <a href="皇王大纪_page15.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
