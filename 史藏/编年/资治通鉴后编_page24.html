<!DOCTYPE html>
<html>
 <head>
  <meta charset="utf-8"/>
  <title>
   资治通鉴后编 - 第 24 页/共 44 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   资治通鉴后编 - 第 24 页/共 44 页
  </h1>
  <div class="content">
   县知县蒋兴祖死之兴祖常州宜兴人也　壬午大风走石竟日乃止　统制官马忠以京西募兵至遇金人于顺天门外乘势击之杀获甚众范琼将万骑自京东来营于马监之侧王师稍振初勤王兵未集金人气骄甚横行诸邑旁若无人解甲下鞍谓无与为敌至是始惧游骑不敢旁出自京城以南民始奠居矣　甲申省亷访使者官罢钞旁定贴钱及诸州免行钱以诸路赡学戸絶田产归常平司　丁亥河北河东路制置使种师道武安军承宣使姚平仲以泾原秦鳯兵至初师道被诏勤王闻命即行过姚平仲有步骑七千与之俱北至雒阳闻斡里雅布已屯京城下或言贼锋方鋭愿少驻汜水以谋万全师道曰吾兵少若迟回不进形见情露祗取辱耳今鼓行而前彼安能测我虚实都人知吾来士气自振何忧敌哉掲牓沿道言种少保领西兵百万来遂趋汴水南径逼敌营金人惧徙其砦稍北敛防骑但守牟驼冈増垒自衞时师道年高天下称为老种帝闻其至喜甚开安上门命李纲迎劳时已议和入见帝问曰今日之事卿意如何对曰女真不知兵岂有孤军深入人境而能善其归乎帝曰业已讲好矣对曰臣以军旅之事事陛下余非所敢知也李纲言于帝曰勤王之师渐集兵家忌分非节制归一不能济愿敇师道平仲两将听臣节制帝不听于是别置宣抚使令师道为之以平仲为都统制应四方勤王兵并宣抚司又拨前后军之在城者属之而行营司所统者独左右中军而已帝屡申饬两司不得侵紊而节制既分不相统壹宣抚司所欲行者往往托以机宻不复闗报自是权始分　辛夘开封府言故太傅王黼行至雍邱县南二十里辅固村为盗所杀百姓遂谓之负国村诏籍其赀小人乘隙争入黼第掠取绢七千余疋钱三千余万缗四壁荡然初吴敏李纲请诛黼事下开封府聂山方挟宿怨遣武士戕之民家帝以初即位难于诛大臣托言盗杀之议者以不正天讨为失刑云　癸巳大雾四塞李纲李邦彦吴敏种师道姚平仲折彦质同对于福宁殿议所以用兵者纲奏曰金人张大其势然兵实不过六万又太半皆奚契丹渤海杂种吾勤王之师集城中者二十余万固已数倍之矣彼以孤军入重地犹虎豹自投槛穽中当以计取之不可与角一旦之力为今之防莫若扼闗津絶粮道禁抄掠分兵以复畿北郡邑俟彼游骑出则击之以重兵临贼营坚壁勿战如周亚夫所以困七国者待其粮尽力疲然后以将帅檄取誓书复三镇纵其北归中渡而后击之此必胜之计也帝然之　甲午太学生陈东言昨闻道路之言由高杰近收其兄俅伸等书报上皇初至南京不欲前迈复为蔡京童贯朱勔等挟之而去迨至泗州又诈传上皇御笔令高俅守御浮桥不得南来遂挟上皇渡淮以趋江浙斥回随驾衞士至于攀望恸哭童贯遂令亲兵引弓射之衞士中矢而踣者凡百余人高俅父子兄弟在旁仅得一望上皇君臣相顾泣下意若有所欲言者而羣贼在侧不敢辄发一语道路之人莫不扼腕流涕况数贼之党徧满东南皆平时隂结以为备者一旦乘势窃发控持大江之险东南郡县必非朝廷有陛下何为尚不忍于此得非梁师成隂有营救而然耶师成威声气震灼中外国家至公之选无如科举之取士而师成乃荐其门吏使臣储宏廷试赐第仍令备役宣和六年春亲第进士其中百余人皆富商豪子每名所献至七八千缗又创置北司以聚不急之务专领书艺局以进市井游手无頼之軰滥恩横赐糜费百端师成之恶如此而至今不去羣贼倚为奥援陛下虽欲大明诛赏胡可得哉乙未诏暴师成朋附王黼之罪责授彰化军节度副使遣使臣押赴贬所行至八角镇赐死初王黼尝为郓王楷隂画夺宗之计师成力保防太子得不动揺及道君东幸嬖臣多从以避罪师成自以旧恩留京师至是陈东防其罪布衣张炳亦以为言遂贬死　帝以敌索金银数至多欲取禁中珠玉以充折令聚寘宣和殿是日李棁郑望之入对命阅所列殊玉悉津致敌营　丁酉李棁郑望之至敌营敌先遣棁归是夜宣抚司都统制姚平仲率步骑万人劫敌寨以败还初种师道以三镇不可弃城下不可战朝廷姑坚守和议俟姚古来兵势益盛然后使人往谕敌以三镇系国家边要决不可割宁以其赋入増作嵗币庶得和好久逺如此三两返势须逗遛半月重兵宻迩彼必不敢逺去刼掠孳生监粮草渐竭不免北还俟其过河以骑兵尾袭至真定中山两镇必不肯下彼腹背受敌可以得志防李纲主平仲之谋师道言卒不用平仲古之养子也帝以其骁勇屡召对内殿赐予甚厚许以成功当授节钺平仲议欲夜叩敌营生擒斡里雅布奉康王以归而其谋泄敌先事设备故反为所败李纲防行营左右军将士质明出景阳门与金人鏖战于幕天坡斩获甚众复犯中军纲亲率将士以神臂弓射却之师道复言刼寨已误然兵家亦有出其不意者今夕再遣兵分道攻之亦一竒也如犹不胜然后每夕以数千人扰之不十日贼遁矣李邦彦等畏懦不能用帝满意平仲必成功既而失利宰执台諌交言西兵勤王之师及亲征行营司兵为敌所殱无复存者帝大惊遽诏不得进兵遂罢纲尚书右丞亲征行营使以蔡懋代之因废行营使司止以守御使总兵事盖欲罪纲以谢敌也　己亥李纲诣崇政殿求对既至殿门闻罢命乃退处浴堂待罪蔡懋防问行营司兵所失才百余人而西兵及勤王之师折伤千余人余并如故是夕帝降亲笔劳纲赐白金五百两钱五十万且令吴敏谕复用之意纲感泣以谢　斡里雅布遣王汭来问举兵之故辛丑遣资政殿大学士宇文虚中知东上閤门使王球使金军时虚中闻京师急驰归收拾防卒得东南兵二万人以便宜起李邈领之令驻汴河防姚平仲失利援兵西来者皆溃虚中缒而入城帝欲遣使辩刼营非朝廷意仍就迎康王大臣皆不欲行虚中承命慨然而往　是日太学生陈东率诸生数百人伏宣徳门下上书曰李纲奋勇不顾以身任天下之重所谓社稷之臣也李邦彦白时中张邦昌赵野王孝迪蔡懋李棁之徒庸缪不才忌嫉贤能动为身谋不恤国计所谓社稷之贼也陛下防纲为执政中外相庆而邦彦等疾如仇讐恐其成功因縁沮败归罪于纲夫一胜一负兵家常势岂可遽以此倾动任事之臣且邦彦等必须割地曽不思河北实朝廷根本无三闗四镇是弃河北也弃河北朝廷能复都大梁乎又不知割地之后邦彦等能保金人不复败盟否也窃恐金兵南向大梁不可都必将迁而之金陵则自江以北非朝廷有况金陵正虑童贯蔡攸朱勔等往生变乱虽欲迁而都之又不可得陛下将于何地奠宗社耶邦彦等不为国家长久计又欲沮纲成谋以快私愤罢命一传兵民骚动至于流涕咸谓不日为虏擒矣罢纲非特堕邦彦等计中又堕敌计中也乞复用纲而斥邦彦等且以阃外付种师道宗社存亡在此一举书奏军民不期而集者数万人防邦彦退朝众数其罪嫚骂且欲殴之邦彦疾驱以免帝令中人传防可其奏有欲防者众哄然曰安知非伪耶须见李右丞种宣抚复用乃退吴敏传宣云李纲用兵失利不得已罢之俟兵贼稍退令复职众犹莫肯去方挝坏登闻鼓喧呼动地开封尹王时雍至谓诸生曰胁天子可乎胡不退诸生应之曰以忠义胁天子不愈于以奸佞胁之乎复欲前殴之时雍逃去殿帅王宗濋恐生变奏帝勉从之帝乃遣耿南仲号于众曰已得防宣李纲矣内侍朱拱之宣纲后期众脔而磔之并杀内侍数十人纲惶惧入对泣拜请死帝即复纲右丞充京城四壁守御使纲固辞帝不许俾出外宣抚众又愿见种师道诏促师道入城弹压师道乘车而至众褰帘视之曰果我公也始相率声喏而防　壬寅追封范仲淹魏国公赠司马光太师张商英太保除元祐学术党籍之禁　废苑囿宫观可以与民者　诏诛士民杀内侍为首者禁伏阙上书王时雍欲尽致太学诸生于狱人人惴恐防朝廷将用杨时为祭酒遣聂昌诣学宣谕然后定昌即山也帝尝以其有同抗节之义故改名昌　癸夘以著作佐郎沈晦从皇弟肃王枢使金军以徐处仁为中书侍郎宇文虚中签书枢宻院事蔡懋罢　乙巳康王及宇文虚中张邦昌还自金营斡里雅布欲退师遣韩光裔来告辞帝遣虚中赍李纲所留割三镇诏书以往初金人犯城蔡懋禁不得辄施矢石将士积愤及李纲复用下令能杀敌者厚赏众无不奋跃金人稍有惧心既得三镇诏书又肃王为质遂不俟金币数足引兵北去京师觧严种师道请乗其半济击之帝不许师道曰异日必为国患御史中丞吕好问言于帝曰金人得志益轻中国秋冬必倾国复来御敌之备当速讲求不听　丙午康王构为太傅静江泰宁军节度使　省明堂班朔布政官　丁未日有两珥　戊申赦天下诏谕士民自今庶事并遵用祖宗旧制凡蠧国害民之事一切寝罢　遣王球使金军迎肃王　己酉罢宰执兼神霄玉清万夀宫使及殿中监符寳郎　诏用祖宗故事择武臣得军心者为同知签书枢宻院边将有威望者为三衙　以金人请和诏官民昔尝附金而复归本朝者各还其乡国　李纲言澶渊之役虽与辽人盟约及其退也犹遣重兵防送之盖恐其无所忌惮肆行劫掠故也金人之去三日矣初谓其以船筏渡河今系桥济师一日而毕盍遣大兵用澶渊故事防送之帝可其请于是分遣将士以卒万余数道并进且戒诸将度便利可击即击之将士受命踊跃以行而宰相咎纲尽遣城下兵追敌恐仓卒无措急徴诸将已追及金人于邢赵间遽得还师之命无不扼腕比纲力争复追而将士觧体矣　庚戌李邦彦罢以张邦昌为太宰兼门下侍郎吴敏为少宰兼中书侍郎李纲知枢宻院事耿南仲为尚书左丞李棁为尚书右丞　辛亥诏监察御史言事如祖宗法　宇文粹中罢知江宁府　癸丑种师道罢为中太一宫使中丞许翰言师道名将沈毅有谋不可使解兵柄帝谓其老难用翰曰秦始皇老王翦而用李信兵辱于楚汉宣帝老赵充国而卒能成金城之功自吕望以来以老将收功者难一二数师道智虑未衰虽老可用也帝不纳翰又言金人此去存亡所系当令一大创使失利去则中原可保四夷可服不然将来再举必有不救之患宜遣师道邀击之帝亦不听始帝使翰见师道师道不语翰曰国家有急诏许来访所疑公勿以书生之故不肯言师道乃曰我众彼寡但分兵结营控守要地使彼粮道不通坐以持久可破也翰深服之癸丑泽州言尼玛哈兵次高平初尼玛哈闻斡里雅布
　　议和亦遣人来求赂宰相以勤王兵大至拘其使而不与尼玛哈怒乃分兵陷忻代折可求以麟府兵刘光世以鄜延兵援河东皆为所败遂围太原月余不能下适平阳义军叛去攻陷威胜军遂引金人入南北闗陷隆徳府知府张确通判赵伯臻司録张彦遹死之确邠州宜禄人初徽宗即位应诏上书言十事乞诛大奸退小人进贤能开禁锢起老成擢忠鲠息边事修大徳广言路容直諌及守隆徳闻金人南下表言河东天下根本无河东岂特秦不可守汴亦不可都矣若得秦兵十万人犹足以抗敌书累上不报金兵至确乗城固守敌知城中无备谕使降确曰确守土臣当以死报国头可断腰不可屈也乃战而死敌次高平朝廷震惧命统制官郝怀将兵一万屯河阳扼太行琅车之险寻以种师道为河北宣抚使驻滑州以姚古为制置使总兵援太原以种师中为制置副使援中山河间诸郡　赠右正言陈瓘为右諌议大夫　甲寅侍御史孙觌言蔡京四任宰相前后二十年挟继志述事之名建蠧国害民之政祖宗法度废弛防尽托丰亨豫大之説倡穷奢极侈之风而公私蓄积扫荡无余立御笔之限以隂坏封駮之法置曲学之科以杜塞諌争之路汲引羣小充满要涂禁锢忠良悉为朋党闺门混浊父子喧争厮役肆为横行媵妾封至大国欺君罔上挟数任情书传所记老奸巨恶未有如京比者上皇屡因人言灼见奸状凡四罢免而凶焰益肆覆出为恶怨气充塞上干隂阳人心携离上下解体于是敌人乗虚鼓行如蹈无人之境陛下赫然威断贬斥王黼等大正典刑如京之恶岂可独贷又言方王师之北伐也童贯蔡攸为宣抚提数十万之师挫于残敌淹留弥嵗卒买空城乃以恢定故疆冒受非常之宠萧后纳欵其使韩昉见贯攸于军中卑辞折衷欲损嵗币以复旧好此安危之机也乃叱昉使去昉大呼于庭告以必败今数州之地悉非我有而国用民力从而竭矣迨金人结好则又招纳叛亡反覆卖国造怨结祸使敌人因以借口前年秋贯以重兵屯太原欲取云中之地卒无尺寸功去年冬贯复出太原金人犯塞贯实促之攸见边报警急贯遁逃以还谩不经意玩兵纵敌以至于此迨敌人长驱震惊都邑贯攸一旦擕金帛尽室逺去曽无同国休戚之意贯攸之罪上通于天愿陛下早正典刑以为乱臣贼子之戒诏责授京守秘书监分司南京致仕河南府居住贯左衞上将军致仕池州居住攸太中大夫提举亳州明道宫　丙辰有二添星一出张宿入浊没一出北河入轸　辛酉梁方平坐弃河津伏诛　门下侍郎王孝迪罢命给事中王云等使金　乙丑御殿复膳　丙寅下哀痛之诏于陜西河东　童贯等从道君南幸闻都城受围乃止东南邮传及勤王之师道路借借言贯等为变朝廷议遣聂昌为发运使往图之李纲曰使昌所图果成震惊太上此忧在陛下万一不果是数人者挟太上于东南求剑南一道陛下将何以处之莫若罢昌之行请于太上去此数人自可不劳而定帝从之　三月丁夘朔遣徽猷閤侍制宋焕奉表道君皇帝行宫诏侍从言事　诏非三省枢宻使所奉防诸司不许奉行罢川路嵗所遣使戊辰李棁罢为鸿庆宫使　己亥张邦昌罢为中太
　　一宫使　以徐处仁为太宰兼门下侍郎唐恪为中书侍郎翰林学士何防为尚书右丞御史中丞许翰同知枢宻院事帝尝召处仁问割三镇是否处仁言不当弃与吴敏议合敏荐处仁可相遂拜太宰时进见者多论宣和间事恪言于帝曰革当以渐宜择今日之所急者先之而言者不顾大体至毛举前事以快一时之愤岂不伤太上之心哉京攸贯黼之徒既从窜斥姑可已矣他日边事既定然后白太上请下之诏与天下共弃之谁曰不可帝曰卿论甚善为朕作诏书以此意布告在位　庚午签书枢宻院事宇文虚中罢知青州以言者劾其议和之罪也　癸酉命赵野为道君皇帝行宫奉迎使　丙子改撷景园为宁徳宫録司马光后　壬午诏曰朕承道君皇帝付托之重十有四日金人之师已及都城大臣建言捐金帛割土地可以纾祸頼宗社之灵守备弗缺久乃退师而金人要盟终弗可保今肃王渡河北去未还尼雅满深入南陷隆徳未至三镇先败元约及所过残破州县杀掠士女朕夙夜追咎何痛如之已诏元主和议李邦彦奉使许地李棁李邺郑望之悉行罢黜又诏种师道姚古种师中往援三镇朕惟祖宗之地尺寸不可与人且保塞陵寝所在誓当固守不忍陷三镇二十州之民以偷顷刻之安与民同心永保疆土播告中外使知朕意乃劄与三镇帅臣　种师中以兵渡河上言尼玛哈在泽州臣欲由邢相间防出上党其不意当可以逞朝廷疑不用斡里雅布犯中山河间两镇皆固守不下师中因进兵以逼之斡里雅布遂出境　癸未遣李纲迎道君皇帝于南京以徐处仁为礼仪使时用事者言道君将复辟于镇江人情危骇既而太上皇后先还或谓后将由端门直入禁中内侍軰颇劝帝严备帝不从既而道君还至南京以书问改革政事之故且召吴敏李纲或虑道君意不可测纲曰此无他不过欲知朝廷事耳纲诣行宫具道皇帝圣孝思慕请陛下早还京师道君询近日都城攻围守御次序具以实对道君曰敌退师方在河何不邀击纲曰以肃邸在敌中故道君曰为宗社计岂复论此因及行宫止递角等事纲曰当时恐金人知行宫所在非有他也因言皇帝每得诘问之诏辄忧惧不食臣窃譬之家长出而强冦至子弟之任家事者不得不从宜措置长者但当以其能保田园大计而慰劳之茍诛及细故则为子弟者何所逃其责耶皇帝传位之初适当强敌入冦不得不小有变更陛下回銮臣谓宜有以大慰皇帝之心勿问细故可也道君感悟出玉带金鱼象简赐纲且曰卿捍守宗社有大功若能调和父子间使无疑阻当遂垂名青史纲还具言道君意帝始释然　乙酉迎道君皇帝于宜春苑太后入居宁徳宫　丙戌知中山府詹度为资政殿大学士知太原府张孝纯知河间府陈遘并为资政殿学士知泽州高世由直龙圗阁赏城守之劳也　丁亥朝于宁徳宫诏扈从行宫官吏还京日优加赏典除有罪之人迫于公议已行遣外余令台諌勿复用前事紏言　庚寅姚古复隆徳府辛夘复威胜军壬辰有流星出紫微垣　甲午以戸部侍郎钱盖为
　　陜西制置使　监察御史胡舜陟言陛下践阼之初放朱勔于田里天下称颂然典刑未正士论借借诏勔安置广南籍没其财产　命陈东初品官赐同进士出身东辞不拜而归　乙未诏金归朝官民未发遣者止之左司諌陈公辅奏乞窜逐蔡京以慰天下公议制京
　　责授崇信军节度副使徳安府安置子攸前去省侍夏四月戊戌夏人陷镇威城摄知城事朱昭阖门死之昭府谷人也初金尼玛哈遣使夏国许割天徳云内金肃河清四军及武州等八馆之地约攻麟州以牵河东之势夏人遂渡河取四军八馆之地因攻镇威城昭力战而败乃尽杀其妻子纳尸井中复帅士搏战死城遂陷既而金固绅以数万骑阳为出猎奄至天徳逼逐夏人悉夺有其地夏人请和金人执其使　己亥道君皇帝至自南京帝迎于都门道君将至宰执进迎奉仪注耿南仲议欲屏道君左右车驾乃进李纲言天下之理诚与疑明与闇而已自诚明推之可至于尧舜自疑闇推之其患有不可胜言者耿南仲不以尧舜之道辅陛下乃闇而多疑南仲怫然曰臣适见左司谏陈公辅乃为李纲结士民伏阙者乞下御史置对帝愕然纲曰臣与南仲所论国事也南仲乃为此言愿以公辅事下吏因求去帝不允　壬寅朝于龙徳宫　癸夘立长子谌为皇太子　以耿南仲为门下侍郎　乙巳置春秋博士　戊申置详议司于尚书省讨论祖宗法度　己酉干龙节羣臣上夀于紫宸殿　庚戌门下侍郎赵野罢壬子知应天府杜充改知隆徳府　金斡里雅布遣贾
　　霆冉企弓与王球俱来时球至中山望都驿追及肃王斡里雅布以三镇未下未令王回故遣霆等来议　癸丑诏开经筵　封太师沂国公郑绅为乐平郡王　御史中丞陈过庭言蔡京王黼童贯造为乱阶均犯大恶然窜殛之刑独加于黼而京贯止于善地安置罪同罚异乃诏京移衡州安置贯责授安化军节度副使郴州安置　臣僚又言朱勔父子皆衡州一处安置典刑未正诏勔移韶州羁管子汝贤侄汝楫等并各州居住　令吏部稽考庶官凡由杨戬李彦之公田王黼朱勔之应奉童贯西北之师孟昌龄河防之役夔蜀湖南之开疆闗陜河东之改币及近习所引献颂可采特赴殿试之流所得爵赏悉夺之　甲寅种师道加太尉同知枢宻院事河北河东路宣抚使　乙夘诏自今假日特坐百司母得休务　丙辰诏有告奸人妄言金人复至以恐动居民者赏之　己未复以诗赋取士禁用庄老及王安石字説　种师道荐河南尹焞徳行召至京师不欲留赐号和靖处士遣还戸部尚书梅执礼礼部侍郎邵溥中丞吕好问中书舎人胡安国合奏焞言动可以师法器识可以任大乞擢用之不报　壬戌诏亲擢台諌官宰执勿得荐举着为令　追政和以来道官处士先生封赠奏补等敕书　癸亥诏蔡京童贯朱勔蔡攸等久稽典宪众议不容京可移韶州贯移英州勔移循州攸责授节度副使永州安置勔子孙分送湖南　甲子令在京监察御史在外监司郡守及路分钤辖已上举曽经边任或有武勇可以统众出战者人二员　东兵正将占沆与金人战于交城县死之　乙丑诏三衙并诸路帅司各举谙练边事智勇过人并豪俊竒杰众所推服堪充制将领者各五名　五月丙寅朔朝于龙徳宫令提举官日具太上皇帝起居平安以闻　丁夘诏天下有能以财糓佐军者有司以名闻推恩有差　戊辰国子祭酒杨时上言蔡京用事二十年蠧国害民防危宗社人所切齿而论其罪者莫知其本也盖京以继述神宗为名实挟王安石以图身利故推尊安石加以王爵配享孔子庙庭今日之祸实安石有以启之安石挟管商之术饰六艺以文奸言变乱祖宗法度当时司马光已言其为害当见于数十年之后今日之事若合符契其着为邪説以涂学者耳目而败坏其心术者不可缕数姑即一二事明之昔神宗尝称美汉文不作露台安石乃言陛下若能以尧舜之道治天下虽竭天下以自奉不为过曽不知尧舜茅茨土阶则竭天下以自奉者必非尧舜之道其后王黼朱勔以应奉花石竭天下之力实安石自奉之説启之也其释鳬鹥之末章则谓以道守成者役使羣众泰而不为骄宰制万物费而不为侈诗之所言正谓能持盈则神祗祖考安乐之而无后艰耳安石独倡为此説以启人主之侈心致蔡京軰遂轻费妄用以侈靡为事安石邪説之害如此伏望追夺王爵明诏中外毁去配享之像使邪説淫辞不为学者之惑防奏诏罢安石配享降居从祀之列时诸生习用王氏之学以取科第者已数十年不复知其非忽闻时言目为邪説羣论借借于是中丞陈过庭諌议大夫冯澥上防诋时乃罢时祭酒诏改给事中时力辞遂以徽猷阁待制致仕时居谏垣九十日凡所论列皆切于世道而其大者则辟王氏排和议论三镇不可弃云　庚午寒　辛未监察御史余应求坐言事迎合大臣罢知衞州　甲戌曲赦河北路　丁丑诏以俭约先天下澄冗汰贪为民除害授监司郡守奉行所未及者凡十有六事　是日制置副使种师中与金人战于榆次县死之时太原围不解诏师中由井陉与姚古掎角师中进次平定军乗胜复夀阳榆次等县留屯真定尼玛哈避暑还云中留兵分就畜牧觇者以为将遁告于朝许翰信之数遣使趣师中出战责以逗挠师中叹曰逗挠兵家大戮也吾结髪从军今老矣忍受此为罪乎即日办严约姚古及张灏俱进而辎重赏犒之物皆不暇从行师中抵夀阳之石坑为金将完顔和尼所袭五战三胜回趋榆次至杀熊岭去太原百里姚古将兵至威胜统制焦安节妄传尼玛哈将至故古与灏皆失期不防师中兵饥甚敌知之悉众攻右军右军溃而前军亦奔师中独以麾下死战自夘至巳士卒发神臂弓射退金人而赏赉不及皆愤怨防去所留方百人师中身被四创力疾鬬死师中老成持重为时名将既死诸军无不夺气金乗胜进兵迎古遇于盘陀古兵溃退保隆徳事闻赠师中少师　己夘开府仪同三司高俅卒诏追削其官辛巳损太官日进膳　甲申罢详议司　壬辰诏天
　　下举习武艺兵书者　乙未诏姚古援太原　六月丙申朔以道君皇帝还朝御紫宸殿受羣臣朝贺　诏諌官极论得失右正言崔鶠上疏曰诏书令諌臣直论得失以求实是臣以为数十年来王公卿相皆自蔡京出要使一门生死则一门生用一故吏逐则一故吏来更持政柄无一人立异无一人害己者此京之本谋也安得实是之言闻于陛下哉諌议大夫冯澥近上章曰士无异论太学之盛也澥尚敢为此奸言乎王安石除异已之人着三经之説以取士天下靡然雷同陵夷至于大乱此无异论之效也京又以学校之法驭士人如军法之驭卒伍一有异论累及学官若苏轼黄庭坚之文范镇沈括之杂説悉以严刑重赏禁其收藏其苛锢多士亦已宻矣而澥犹以为大学之盛欺罔不已甚乎章惇蔡京倡为绍述之论以欺人主绍述一道徳而天下一于谄佞绍述同风俗而天下同于欺罔绍述理财而公私竭绍述造士而人材衰绍述开边而塞尘犯阙矣元符应诏上书者数千人京遣腹心考定之同已为正异已为邪澥与京同者也故列于正京之术破坏天下已极尚忍使其余蠧再破坏耶京奸邪之计大类王莽而朋党之众则又过之愿斩之以谢天下初鶠以上书邪等屏处十余载及帝即位起为右正言至是累章极论时议归重忽得挛疾不能行固求去乃予祠命下而卒　戊戌令中外举文武官才堪将帅者　以知枢宻院事李纲为河北河东路宣抚使援太原京师自金兵退上下恬然置边事于不问纲独以为忧上备边御敌八防不见听用每有议复为耿南仲等所沮及姚古种师中败溃种师道以病丐归南仲等请弃三镇纲言不可乃以纲为宣抚使刘韐副之以代师道又以觧潜为制置副使以代姚古纲言臣书主实不知兵在围城中不得已为陛下料理兵事今使为大帅恐误国事因拜辞不许退而移疾坚乞致仕章十余上亦不允台諌言纲不可去朝廷帝以其为大臣游説斥之或谓纲曰公知所以遣行之意乎此非为边事欲縁此以去公则都人无辞耳公不起上怒且不测奈何许翰复书杜邮二字以遗纲纲不得已受命帝手书裴度传以赐之纲言冦攘外患可除小人在朝难去因书裴度论元稹魏洪简章疏以进时宣抚司兵仅万二千人纲请银绢钱各百万仅得二十万庶事皆未集纲乞展行期御批以为迁延拒命趣召数四纲入对帝曰卿为朕巡边便可还朝纲曰臣之行无复还理臣以愚直不容于朝使既行之后无有沮难则进而死敌臣之愿也万一朝廷执议不坚臣自度不能有为即当求去陛下宜察臣孤忠以全君臣之义帝为感动陛辞又为帝道唐恪聂昌之奸任之必误国言甚激切　太白犯嵗星　壬寅诏今日政令惟遵奉上皇诏书修复祖宗故事羣臣庶士亦当讲孔孟之正道察王安石旧説之不当者羽翼朕志以济中兴　癸夘以镇西军承宣使王禀为建武军节度使録坚守太原之功也　甲辰签书枢宻院事路允迪罢为醴泉观使　乙巳左司諌陈公辅责监合州酒务公辅居职敢言耿南仲指为李纲之党公辅因自列且辞位复言李纲书生不知军旅遣援太原乃为大臣所陷后必败时宰益怒故有是责　壬子天狗坠地有声如雷　丙辰太白荧惑嵗镇四星聚于张　辛酉熈河都统制焦安节坐不法李纲斩之　壬戌姚古坐拥兵逗遛贬为节度副使安置广州　是夕彗出紫微垣长数丈北拂帝座扫文昌大臣有谓此乃金人将衰非中国之忧提举醴泉观谭世勣面奏垂象可畏当修徳以应天不宜惑其谀説　诏除民间疾苦十七事　高丽王楷遣使奉表称藩于金一依事辽之礼金遣伯淑报使且以保州与之自是朝贡不絶










　　资治通鉴后编卷一百三
&lt;史部,编年类,资治通鉴后编&gt;
　　钦定四库全书
　　资治通鉴后编卷一百四
　　刑部尚书徐干学撰
　　宋纪一百四【起柔兆敦牂七月尽疆圉协洽四月凡十月】
　　钦宗恭文顺徳仁孝皇帝
　　靖康元年秋七月乙丑朔除元符上书邪等之禁　宋昭政和中上书諌攻辽贬连州庚午诏赴都堂　乙亥蔡京移儋州安置攸移雷州　丙子童贯移吉阳军安置　甲申蔡京行至潭州死年八十宣和间京师染色有太师青者迨京之敛无棺乃以青布条裹尸【据周辉清波杂志】子孙二十三人分窜逺地者遇赦不许量移京天资险谲舞智以御人在人主前左狙右伺专为固位之计终始持一説谓当越拘挛之俗竭九州四海之力以自奉道君虽富贵之亦隂知其奸谀不可以托国故屡起屡仆尝收其素所不合者如赵挺之张商英刘正夫郑居中王黼之属迭居台司以柅之京每闻将罢退辄入宫见上叩头祈哀无复亷耻燕山之役子攸实在行京送之以诗阳为不可之言冀事之不成得以自解暮年即家为府千进之徒举集其门输货僮奴以得美官者踵相蹑纲纪法度一切为虚文患失之心无所不至根结盘固牢不可脱卒以召衅误国为宗社竒祸虽以谴死而海内犹以不正典刑为恨云　丁亥令侍从官改修宣仁圣烈皇后谤史　辛夘诏童贯随所至州军行刑讫函首赴阙贯握兵二十年权倾一时奔走期防过于制敕尝有论其过者诏方劭往察劭一动一息贯悉侦得之先宻以白且陷以他事劭反得罪逐死贯状魁梧頥下生须十数皮骨劲如铁不类阉人有度量能踈财后宫自妃嫔以下皆献馈结纳左右妇寺誉言日闻宠煽翕赫庭戸杂遝成市岳牧辅弼多出其门穷奸稔祸流毒四海死不足以偿责　初赵良嗣以御史胡舜陟论其罪已窜栁州至是诏广西转运副使李升之即所枭其首徙妻子于万安军　壬辰侍御史李光逺坐言事贬监当　八月甲午朔録陈瓘后　李纲留河阳十余日练士卒修整器甲之属进次怀州造战车期兵集大举而朝廷降诏罢减所起兵纲上疏言河北河东日告危急未有一人一骑以副其求奈何甫集之兵又皆防遣且以军法勒诸路起兵而以寸纸罢之臣恐后时有所号召无复应者矣疏奏不报趣赴太原纲乃遣解潜屯威胜军刘韐屯辽州幕官王以宁与都统制折可求张思正等屯汾州范琼屯南北闗皆去太原五驿约三道并进时诸将皆承受御画事皆专达进退自如宣抚司徒有节度之名多不遵命纲尝具论之虽降约东而承受专达自若于是刘韐兵先进金人并力御之韐兵溃潜与敌遇于闗南亦大败思正等领兵十七万与张灏夜袭金娄室军于文水小防明日战复大败死者数万人可求师溃于子夏山于是威胜军隆徳府汾晋泽绛民皆渡河南奔州县皆空　丙申复以种师道为两河宣抚使李纲以张灏等违节制而败又上防极论节制不专之弊且言分路进兵贼以全力制吾孤军不若合大兵由一路进及范世雄以湖南兵至因荐为宣抚判官欲防合亲率撃贼防以议和止纲进兵纲亦求罢遂召还以师道代之　庚子以彗星避殿减膳令从官具民间疾苦以闻　丁未金尼玛哈斡里雅布复分道入冦先是朝廷以肃王为彼所质亦留其使臣萧仲恭以相当逾月不遣其副赵伦惧不得归乃绐余伴邢倞曰金有耶律伊都者领契丹甚众贰于金人愿归大国可结之以图斡里雅布尼玛哈执政以仲恭伊都皆辽贵戚旧臣而用事于金当有亡国之戚信之乃以蜡书命仲恭致之伊都使为内应仲恭还见斡里雅布以蜡书献斡里雅布闻于金主麟府帅折可求又言辽梁王雅里在西夏之北欲结宋以复怨于金吴敏劝帝致书梁王由河东之麟府亦为尼玛哈所得复以闻于是金主大怒以尼玛哈为左副元帅斡里雅布为右副元帅分道南侵尼玛哈发云中斡里雅布发保州　戊申録张庭坚后　乙夘遣王云等使金　戊午许翰罢知亳州己未徐处仁罢知东平吴敏罢知州以唐恪为少宰兼中书侍郎何防为中书侍郎礼部尚书陈过庭为尚书右丞开封府尹聂昌同知枢宻院事时翰处仁主用兵而吴敏耿南仲欲和议不合翰先罢处仁又与敏争于帝前处仁怒掷笔中敏面南仲与恪昌欲排去二人而代之位讽中丞李回论之于是俱罢初敏以昌猛厉可使助已自衡州召知开封不数月拜同知枢宻入谢即陈扞御之防曰三闗四镇国家籓篱也闻欲以畀敌一朝渝盟何以制之愿勿轻与而檄天下兵集都畿坚城守以遏其冲简禁旅以备出击壅河流以断归路前有坚城后有大河劲兵四面而至彼或南下堕吾网矣臣愿激合勇义之士设伏开闗出其不意扫其营以报帝是之命提举守御得以便宜行事未防言者论敏因蔡京进用安置涪州先是遣刘岑李若水分使金军以求缓师岑等还言斡里雅布索归朝官及所欠金银尼玛哈则深讳金银专论三镇庚申乃遣王云往许以三镇赋入之数　是月福州军乱杀知州栁庭俊　九月丙寅金人陷太原府时尼玛哈乗胜急攻知府张孝纯力竭不能支城遂破孝纯被执既而释用之副都总管王禀及通判方笈转运使韩揆等三十人皆被害禀与孝纯同守太原尼玛哈屡遣人招谕不从至是并力攻城列炮三十座凡举一炮听鼓声齐发炮石入城者大于斗楼橹中炮无不坏者禀乃先设虚栅下又置糠布袋在楼橹上虽为所坏即时复成尼玛哈又为填濠之法用洞子下置转车轮上安巨木似屋形以生牛皮缦上裹以铁叶人在其内推而行之节次续进五十余辆皆运土木柴薪于其中其填濠先用大索绷濠两岸然后置机在上增覆如初禀预穿壁为窍致火鞲在内俟其薪多即放灯于水其灯下水寻木能燃湿薪火既渐盛令人鼓鞲其焰亘天焚之立尽尼玛哈又为车如鵞形下亦用车轮冠以皮铁使数千百人推行欲上城楼禀于城中毁眺楼亦如鵞形入人在内迎敌先以索络巨石置彼鵞车上又令人在下以搭钩及绳拽之其车前倒不能进然人众粮乏三军先食牛马骡次烹弓弩皮甲百姓煮萍实糠籺草茭以充腹次即妻男女将毙虽义夫慈父无不亲食其肉不暇相易恐斤两轻重之不等也城既陷禀走入统平殿取太宗檀香御容以疋练系于其背缒城赴汾水死子閤门祗荀亦殉难焉太原既破知磁州宗泽缮城浚隍治器械募义勇为固守之计上言邢洺磁赵相五州各蓄精兵二万敌攻一郡则四郡皆应是一郡之兵常有十万人也帝嘉之初泽知莱州掖县部使者得防市牛黄泽报曰方时疾疠牛饮其毒则结为黄今和气横流牛安得黄使者怒欲劾邑官泽曰此泽意也独衔以闻一县获免　壬申臣僚言蔡京罪恶贯盈陛下奋独断之威窜之海外京滞留道涂至长沙而死识与不识无不抵掌而叹蔡攸之罪不减乃父燕山之役祸及天下骄奢淫佚载籍所无若不窜之海外恐不足以正凶人之罪诏移万安军行至岭外帝遣使以手劄随所至赐死并诛其弟翛及朱勔云　乙亥诏编修敇令所取靖康以前蔡京所乞御笔手诏参祖宗法及今所行者删修成书　丁丑以礼部尚书王防为尚书左丞　戊寅命李纲出知扬州中书人胡安国初为太学博士足不蹑权门蔡京恶其异已防安国举永州布衣王绘邓璋遗逸京以二人乃范纯仁邹浩之客置狱推治安国坐除名张商英相始得复官帝即位召赴京师入对言明君以务学为急圣学以正心为要又言纪纲尚紊风俗益衰施置乖方举动烦扰大臣争竞而朋党之患萌百执窥觎而浸润之奸作用人失当而名器愈轻出令数更而士民不信若不扫除旧制乘势更张窃恐大势一倾不可复正语甚剀切日昃始退耿南仲闻其言而恶之力谮于帝帝不荅许翰入见帝谓曰卿识胡安国否翰对曰自蔡京得政士大夫无不受其笼络超然逺迹不为所污如安国者实少遂除中书舍人及言者论李纲专主战议丧师费财纲遂出守舍人刘当制谓纲勇于报国吏部侍郎冯澥言为纲游説珏坐贬安国封还词头且论澥越职言事耿南仲大怒何防从而挤之遂出知通州安国在省一月多在告之日及出必有所论列或曰事之小者盍姑置之安国曰事之大者无不起于细微今以小事为不必言至于大事又不敢言是无时可言也人服其论　有赤气随日出　壬午枭童贯首于都市　甲申日有两珥背气　丙戌建三京及邓州为都总管府分总四道以知大名府赵野总北道知河南府王襄总西道知邓州张叔夜总南道知应天府胡直儒总东道罢知州李纲提举洞霄宫　金师日逼南道总管张叔夜陜西制置使钱盖各统兵赴阙唐恪耿南仲専主和议亟檄止诸军勿前辛夘遣给事中黄锷由海道使金议和　是月夏人陷西安州　冬十月癸巳朔御殿复膳　贬李纲为保静军节度副使安置建昌军　丁酉有流星如杯　金人陷真定府知府事李邈本路兵马都钤辖刘翊死之种师道及斡里雅布战于井陉败绩斡里雅布入天威军犯真定翊率众昼夜搏战久之城陷翊巷战麾下稍亡翊顾其弟曰我大将也可受贼戮乎因挺刃欲夺门出不果自缢死邈初闻冦至间道走蜡书上闻三十四奏皆不报城被围且战且守相持四旬既破斡里雅布胁之拜不屈以火燎其须眉及两髀亦不顾乃拘于燕山府欲以赴井左右持之不得入命知沧州笑而不答后赐之冠衣服邈愤大骂金人挝其口犹吮血噀之金人大怒遂遇害将死顔色不变南向再拜端坐就戮燕人为之流涕后諡忠壮　戊戌金使杨天吉王汭来议事取蔡京童贯王黼吴敏李纲等九人家属命王时雍曹朦馆之时雍议以三镇所入租増嵗币并祖宗内府所藏珍玩悉归二帅且以河东宿师暴露日久欲厚犒之天吉汭颇颔其説先取犒师绢十万疋以行　朝廷既遣使讲和金人阳许而攻畧自如诸将以和议故皆闭壁不出御史中丞吕好问乃请亟集沧滑邢相之戌以遏奔冲而列勤王之师于畿邑以卫京城疏入不省金人陷真定攻中山上下震骇廷臣狐疑相顾犹以和议为辞好问率台属劾大臣畏懦误国坐贬知袁州帝闵其忠下迁吏部侍郎　庚子日有赤青黄戴气　金人攻汾州知州张克戬毕力扞御城破犹巷战不克乃索朝服焚香南向拜舞自引决一门死者八人兵马都监贾亶亦死之　金人攻平定军　辛夘下哀痛诏命河北河东诸路帅臣传檄所部得便宜行事　壬寅天宁节率羣臣诣龙徳宫上夀甲辰诏用蔡京王黼童贯所荐人　丙午集从官于尚书省议割三镇　召种师道还师道行次河阳遇王汭揣敌必大举亟上防请幸长安以避其锋大臣以为怯故召还之　丁未以礼部尚书冯澥知枢宻院事　己酉阅炮飞山营　庚戌以范讷为河北河东路宣抚使代种师道也　辽故将小防防攻陷麟州知建宁砦杨震死之　王云遣使臣至自真定报金人已讲和不复议割三镇但索五辂冠冕及上尊号等事且须康王亲到议乃可成壬子诏太常礼官集议金主尊号命康王使斡里雅布军尚书左丞王防副之防辞以冯澥行知东上閤门事高世则充参议官寻贬防为单州团练副使乙夘雨木氷　丙辰金人陷平阳府初汾州既陷议
　　者谓汾之南有回牛岭险峻如壁可以控扼乃命将以兵数千人屯险要朝廷又遣刘琬统众驻平阳以扞北边然国用乏竭仓廪不足士之守回牛者日给豌豆二升或陈麦而已士笑曰军食如此而使我战乎金人领鋭师攻岭于山上仰望官兵曰彼若以矢石自上而下吾曹病矣为之奈何徘徊未敢进俄而官军溃防遂越岭至平阳琬领兵遁去城遂陷官吏皆缒而出已而威胜隆徳泽州皆陷　庚申日有两珥攻背气　侍御史胡舜陟请援中山不省　辛酉检校少傅镇洮军节度使种师道卒　十一月甲子康王入辞帝赐以玉带抚慰甚厚王出城北权留定林院冠服礼物成而行丙寅夏人陷怀徳军知军事刘铨通判杜翊世死之初经畧使席贡牒铨知怀徳军铨捧檄即日就道夏人素闻铨名乃屯兵绵亘数十里而围之铨昼夜修战守之备贼百计攻城铨悉以术破之后矢尽粮絶铨度力不支乃同翊世聚焚府库环牙兵为三匝出战谯门中官军殱焉翊世同妻张氏义不受辱遂火其室举家死于烈焰中翊世自缢死铨欲自裁已为敌所束缚金将遣人置之别室将官之铨骂曰死耳我顾肯降贼耶我若不死决不贷汝遂遇害籍谭稹家　康王未行而车辂至长垣为金人所却王遂不行戊辰王云至自金军言事势中变必欲得三镇不然则进取汴都中外大骇康王复入门罢冯澥为太子賔客己巳集百官议三镇于延和殿各给笔札文武分列廊庑凡百余人惟梅执礼孙傅吕好问洪刍秦桧陈国材等三十六人言不可与自范宗尹以下七十人皆欲与之宗尹言最切至伏地流涕乞与之以纾祸已而黄门持宗尹章防示众曰朝廷有定议不得异论防李若水归自尼玛哈军恸哭于庭必欲从其请何防初主不与及退谓唐恪曰三镇之地割之则伤河外之情不割则太原真定失矣不若任之但饬守备以待恪唯唯梅执礼建议清野寻召孙傅及执礼入对议遂定　庚午诏河北河东京畿清野令流民得占官舎寺观以居　辛未有流星如杯　壬申禁京师民以浮言相动者　金尼玛哈自太原趋汴官吏弃城走者逺近相望癸酉至河外宣抚使折彦质领兵十二万与之对垒时签书枢宻院事李回以万骑防河亦至河上贼发数十骑来觇回报其帅曰南兵亦盛未可轻渡或欲整兵俟战有罗索大王者曰南兵虽多不足畏也与之战则胜负未可知不若加以虚声尽取战鼓击之达旦以观其变众以为然黎明河上之师悉溃遂长驱而南甲戌敌众悉渡知河阳燕英西道总管王襄皆弃城走永安军郑州并降于金斡里雅布屯兵庆源城下欲为攻城之计宣抚使范讷统兵五万守滑濬以扞之斡里雅布知有备乃由恩州古榆渡趋大名王云固请康王往使乙亥命云副康王再使斡里雅布军许割三镇并奉衮冕车辂以行仍尊金主为皇叔上尊号十八字　丙子王及之同金使王汭来言军已至西京不复请三镇直欲画河为界陛对殊不逊有奸臣辅闇主之语上下汹惧即许之且以两府二人行唐恪既书敕何防大骇曰不奉三镇之诏而从画河之命何也防不肻书因请罢是日金人由汜水闗渡河京西提刑许高河北提刑许亢各统兵防洛口望风而溃京师闻之杜门清野诏百官疾速上城遣冯澥李若水使尼玛哈军行至中牟守河兵相惊以为金兵至左右谋取间道去澥问何如若水曰戌兵畏敌而溃奈何效之今正有死尔敢言退者斩若水屡附奏言和议必不可谐乞申饬守备下哀痛诏徴兵于四方　丁丑何防罢为开封尹以尚书左丞陈过庭为中书侍郎兵部尚书孙傅为尚书左丞命成忠郎郭京领选六甲正兵所孙傅因读丘濬感事诗有郭京杨适刘无忌之语于市人中访得无忌于龙衞中得京好事者言京能施六甲法可以生擒金二帅而扫荡无余其法用七千七百七十七人朝廷深信不疑命以官赐金帛数万使自募兵无问枝艺能否但择年命合六甲者所得皆市井浮惰旬日而足敌攻益急京谈笑自如云择日出兵三日可致太平直袭击至隂山乃止傅与何防尤尊信之或谓傅曰自古未闻以此成功者正或听之姑少付以兵俟有尺寸功乃稍进任今委之太过惧必为国家羞傅怒曰京殆为时而生敌中微无不知者幸君与言若告他人将坐沮师之罪揖使出又有刘孝竭等募众或称六丁力士或称北斗神兵或称天阙大将大率效京所为识者危之　王云耿延僖高世则等从康王出城云白王曰京城楼橹天下所无然真定城高防一倍金人使云等坐观不移时破之此虽楼橹如画亦不足恃也王不荅行次长垣百姓喧呼遮道至顶盆焚香乞起兵扼贼不宜北去　戊寅进龙徳宫婉容韦氏为贤妃　康王构为安国安武军节度使　是曰康王发长垣至滑州庚辰至相州壬午磁州守臣宗泽迎谒曰肃王一去不返今敌又诡辞以致大王其兵已迫复去何益愿勿行先是王云奉使过磁相劝两郡撤近城民舎运粟入保为清野之计民怨之及王次磁出谒嘉应神祠云在后百姓遮道諌王勿北去厉声指云曰清野之人真奸细也王出庙行民噪执云杀之时斡里雅布军济河游奕日至磁城下踪迹王所在知相州汪伯彦亟以帛书请王如相躬服櫜鞬部兵以迎于河上王令韩公裔访得间道潜师夜发磁人无一知者迟明至相劳伯彦曰他日见上当首以京兆荐公由是受知议者以为是役也云不死王必至金无复还理汤隂人岳飞少负气节家贫力学尤好左氏春秋孙吴兵法有神力能挽弓三百斤弩八石学射于周同尽其术同死朔望设祭于其家刘韐宣抚镇定募敢战士飞与焉屡擒剧贼至是因刘浩以见王以为承信郎遣斡里雅布杨天吉王汭等来议割地欲以黄河为界帝许之汭又请报使须亲信大臣帝命耿南仲以老辞改命聂昌以亲辞陈过庭曰主忧臣辱愿效死帝为挥泪太息而怒南仲昌固遣南仲使河北斡里雅布军昌使河北尼玛哈军昌言两河之人忠义勇劲万一为所执死不瞑目矣行至绛绛人果坚壁拒之昌持诏抵城下缒而登钤辖赵子清麾众杀昌抉其目而脔之初南仲与吴幵坚请割地以成和好故朝廷战守之备皆罢致金师日逼至是与金使王汭偕至衞州衞乡兵欲杀汭汭脱去南仲遂走相州以帝防谕康王起河北兵入衞京师因连署募兵榜掲之人情始安　甲申以孙傅同知枢宻院事御史中丞曹辅签书枢宻院事　斗星不见　以京兆府路安抚使范致虚为陜西五路宣抚使令督勤王兵入援　乙酉斡里雅布军至城下屯于刘家寺初种师道闻真定太原皆陷檄召西南两道兵赴阙防师道卒唐恪耿南仲专务议和乃止两道兵毋得妄动遂防归及冦傅城四方兵无一人至者城中唯七万人于是殿前司以京城诸营兵万人分作五军以备缓急救防前军屯顺天门左军中军屯五岳观姚弋仲统之右军屯上清宫后军屯景阳门辛承宗统之又以五万七千人分四壁守御遣使以蜡书间行出闗召兵并约康王及河北守将来援多为金逻兵所获　丁亥大风发屋折木　签书枢宻院事李回罢　戊子金人攻通津门范琼出兵焚其寨己丑南道都总管张叔夜将兵勤王至玉津园帝御南薫门见之军容甚整以叔夜为延康殿学士时唐恪计无所出宻言于帝曰唐自天寳而后屡失而复兴者以天子在外可以号召四方也今宜举景徳故事留太子居守而幸西洛连据秦雍领天下兵亲征以图兴复帝将从之领开封府何防入见引苏轼所论谓周之失计未有如东迁之甚者帝翻然而改以足顿地曰今当以死守社稷及叔夜入对亦言贼锋甚鋭愿如明皇之避禄山暂诣襄阳以圗幸雍帝不答斡里雅布遣刘晏来要帝出盟　庚寅幸东壁劳军　诏三省长官名悉依元丰旧制以领开封府何防为门下侍郎　閠月壬辰朔金人攻善利门统制姚友仲御之　唐恪从帝巡城人欲击之因求去罢为中太一宫使以门下侍郎何防为尚书左仆射兼中书侍郎　癸巳京师苦寒用日者言借土牛迎春　都人杀东壁统制官辛亢宗　罢民乘城代以保甲　金尼玛哈军自河阳来防至城下　甲午驿召李纲为资政殿大学士领开封府　金人陷怀州知州霍安国死之安国被围扞御不遗力鼎澧兵亦至相与共守力尽城乃陷将官王美投濠死尼玛哈引安国以下分为四行问不降者为谁安国曰守臣霍安国也问余人通判林渊钤辖张彭年都监赵士詝张谌于潜鼎澧将沈敦张行中及队将五人同辞对曰渊等与知州一体皆不肯降尼玛哈令引于东北乡望其国拜皆不屈乃解衣面缚杀十三人而释其余安国一门无噍类　时雨雪交作帝被甲登城以御膳赐士卒易火饭以进人皆感涕敌攻通津门数百人缒城御之焚其炮架五鵞车二　乙未金人入青城攻朝阳门　冯澥至自金军时澥与李若水至怀州金使萧庆等挟与俱还　丙申幸宣化门帝乘马行泥淖中民皆感泣张叔夜数战有功帝如安上门召见拜资政殿学士东道总管胡直孺将兵入衞与金人遇于拱州兵败被执遂陷拱州　丁酉赤气亘天　金人初至即力攻东壁刘延庆练边事措置颇有法遇夜即城下积草数百爇之以惊时有议置九牛炮者虽硙磨皆可施于东壁用之尝碎其云梯诏封防国大将军贼知东壁不可攻于是过南壁以洞子自蔽运薪土实防龙河河水遂涸以冯澥为尚书左丞　戊戌殿前副都指挥使王宗濋率牙兵千余下城与贼战统制官高师旦死之　己亥诏毁艮岳为炮石贼复于防龙河叠桥取道姚弋仲选鋭卒下临分布弩炮又于城上缚虚棚士众山立箭下如桥不能寸进乃弃去益造火梯云梯偏桥撞竿鵞车洞子诸攻城之具　庚子命张叔夜签书枢宻院事将兵入城　贼攻宣化门姚友仲御之　是曰幸东壁金人复遣萧庆等来贷粮且议和　辛丑金人攻南壁杀伤相当　壬寅诏河北守臣尽起军民兵倍道入援　癸夘幸安肃门至朝阳门敌箭及驾前旗下令军士三百余人缒城出战杀贼数百复缒而上命以官者数十人贼筑望台度高百尺下觇城中以飞火炮燔楼橹将士严警备旋即缮治又造云梯施大轮以革冒之乗罅推以叩垒将士出钩竿拄之使不得进近则以钩矛取之发火焚梯敌数引却复用鵞车洞子攻北城军士射以九牛弩一发而贯三人诏募人焚敌炮架鵞车洞子及八分者白身授团练使余以次授赏张叔夜闻南壁飞石击楼橹与范琼分麾下兵袭敌营欲燔其炮架遥见铁骑军士不克阵而奔自相蹈借溺隍死者以千数甲辰大雨雪　金人陷亳州　遣间使召诸道兵勤王乙巳大寒士卒噤战不能执兵有僵仆者帝在禁中
　　徒跣祈晴　丙午雨木冰　丁未始避正殿　戊申金人过登天桥来攻通津门　时勤王兵不至城中兵可用者唯衞士三万然亦十失五六因时令挑战以示敢敌金人复来言不须帝出城请亲王及何防往议诏越王往将行而尼玛哈以兵来迓王乃止于是金人宣言失信再遣使来趣亲王出盟己酉遣冯澥曹辅与宗室仲温士使金军请和既至尼玛哈即遣还不与交一语　命康王构为河北兵马大元帅殿中侍御史胡唐老言康王奉使至磁为士民所留乃天意也乞就拜为大元帅俾率天下兵入援何防以为然宻草诏藁上之帝令募死士得秦仔刘定等四人遣持蜡诏如相州拜王为大元帅陈遘为元帅宗泽汪伯彦副元帅使尽河北兵速入衞辟官行事并从便宜仔定至相于顶髪中出诏王读之呜咽军民感动　辛亥金人复遣使来议和要亲王出盟　壬子复遣曹辅冯澥及仲温士使金营癸丑仲温士还云金人须亲王并何防至军前金人攻通津宣化门范琼以一人出战渡河氷裂没
　　者五百余人自是士气益挫　甲寅大风自北起俄雪下数尺连日夜不止　乙夘金人复使刘晏来趣亲王宰相出盟　何防屡趣郭京出师京徙期再三曰非至危急吾师不出丙辰大风雪京乃令守御者悉下城毋得窃窥因大启宣化门出攻金军京与张叔夜坐城楼上金人分四翼噪而前京兵败走堕死于防龙河城门急闭京向叔夜曰须自下作法因下城引余众南遁金人遂登城众皆披靡四壁兵皆溃金人焚南薫诸门统制姚友仲死于乱兵四壁守御使刘延庆夺门出奔为追骑所杀宦者黄经自赴火死统制何庆言陈克礼中书人高振力战与其家人皆被害京城遂陷帝恸哭曰朕不用种师道言以至于此衞士入都亭驿执金使刘晏杀之军民数万斧左掖门求见天子帝御楼谕遣之衞士长蒋宣率其众数百欲邀乘舆犯围而出左右奔窜独孙傅梅执礼吕好问侍宣抗声曰国事至此皆宰相信任奸臣不用直言所致孙傅诃之宣以语侵傅好问譬晓之曰若属忘家族欲冒重围衞上以出诚忠义然乗舆将驾必甲乘无缺而后动讵可轻耶宣屈服曰尚书真和军情麾其徒退何防欲亲率都民巷战金人宣言议和退师乃止戊午遣防及济王栩使金军以请成防惧不敢行帝固遣之犹迟回良久不决李若水嫚骂曰致国家如此皆尔軰误事今社稷倾危尔軰万死何足塞责防不得已乃上马而战栗不能跨左右扶上比出朱雀门所执马鞭三坠地既至尼玛哈斡里雅布曰自古有南即有北不可相无也今之所议期在割地而已防还言金欲邀上皇出郊帝曰上皇惊忧而疾必欲之出朕当亲往防喜和议成既归都堂作防饮酒谈笑终日　自乙夘雪大作不止天地防晦或雪未下时于隂雪中有雪丝长数寸堕地是夜雪霁彗星见有白气出太微星　己未遣何防再往金军诏曰大金坚欲上皇出郊朕以宗庙生灵之故义当亲往咨尔众庶无致惊疑　庚申曰出如火无光　辛酉车驾诣青城何防陈过庭孙傅等从帝望斋宫门即下马步入一小位中金人邀请乘马入帝不听二帅相见帝与语惟尼玛哈应答琅然尼玛哈唯唯而已都人自宣徳楼至南薫门立泥雪中以俟驾回　十二月壬戌朔车驾留青城尼玛哈遣萧庆入城居尚书省朝廷动静并先闗白是日康王开大元帅府于相州有兵万人分为五军而进既渡河次于大石宗泽以二千人与金人力战破其三十余砦履冰渡河见王曰京城受围日久入援不可缓王纳之既而知信徳府梁杨祖以三千人至张俊苖傅杨沂中田师中等皆在麾下兵威稍振防帝遣曹辅赍蜡诏至云金人登城不下方议和好可屯兵近甸毋动汪伯彦等皆信之宗泽独曰金人狡谲是欲欵我师耳君父之望入援何啻饥渇宜急引军直趋澶渊以觧京城之围伯彦等难之劝王遣泽先行自是泽不得与帅府事矣耿南仲及伯彦请移军东平王从之　癸亥车驾至自青城士庶及太学生迎谒帝掩面大哭曰宰相误我父子观者无不流涕金遣使来索金一千万锭银二千万锭帛一千万匹于是大括金银金价至五十千银至三千五百金又索京城骡马括得七千余匹悉归之　丙寅遣陈过庭折彦质往两河割地以畀金又分遣欧阳珣等二十人持诏而往珣尝上书极言祖宗之地尺寸不可以与人持诏急防羣臣议珣复抗论当与力战战败而失地他日取之直不战而割地他日取之曲时宰怒欲杀珣乃以珣为将作监丞奉使割深州珣至深州城下恸哭谓城上人曰朝廷为奸臣所误至此吾已办一死来矣汝等宜勉为忠义报国金人怒执送燕以焚死　辛未定京师米价劝粜以赈民　乙亥康王如北京　丙子中书省火　庚辰雨雹　癸未大雪寒纵民伐紫筠馆花木以为薪　庚寅康王如东平府　初范致虚闻汴京围急防西道总管王襄陜西制置使钱盖之师凡十万入援至颍昌闻汴京陷襄盖遁去致虚独与西道副总管孙昭逺环庆帅王似熈河帅王倚率步骑号二十万命马祐昌统之以趋汴以僧赵宗印为参议官致虚将大军遵陆宗印将舟师趋西京宗印又以僧为一军号尊胜队童行为一军号净胜队致虚勇而无谋委已以听于宗印宗印徒大言实未尝知兵师出武闗至邓州千秋镇金将娄室以精骑冲之不战而溃死者过半王似王倚孙昭逺等留陜府致虚收余兵入潼闗
　　二年春正月辛夘朔诣延福宫朝太上皇帝命济王栩景王出贺金二帅二帅亦遣人入贺　壬辰金人复趣召康王遣中书舎人张澂赍诏以行以前此曹辅往迎不见王而还故也　癸巳康王次东平府　诏使出割两河地民坚守不奉诏凡累月金人止得石州甲午诏两河民开门出降　乙未有大星出建星西南流入于浊没　丁酉木　己亥隂曀风迅发夜西北隂云中有如火光　庚子车驾复诣青城时金人索金银益急欲纵兵入城帝以问萧庆庆曰须陛下亲见元帅乃可帝有难色何防李若水以为无虞劝帝行帝乃命孙傅辅太子监国而与防若水等往唐恪闻之曰一之谓甚其可再乎閤门宣賛舍人呉革亦白防曰天文帝座甚倾车驾若出必堕敌计防不听　辛丑车驾幸青城郓王楷何防冯澥曹辅吴幵莫俦孙觌谭世勣汪藻皆分居青城斋宫余并令先归初帝约五日必还至是民以金银未足各竭其家所有献之有福田院贫民亦纳金二两银七两而金人来索不已于是増侍从郎官二十四员再根括又分遣搜掘戚里宗室内侍僧道伎术倡优之家　乙巳籍梁师成家　丙午太学生徐揆诣南薰门以书白守门者乞达二帅请车驾还阙二帅取揆赴军中诘难揆厉声抗论为所杀　是日通奉大夫刘韐死于金营韐为河东割地使金人令仆射韩正馆之僧舎谓曰国相知君今用君矣韐曰偷生以事二姓有死不为也正曰军中议立异姓欲以君为正代与其徒死不若北去取富贵韐仰天大呼曰有是乎乃书片纸曰贞女不事二夫忠臣不事二君况主忧臣辱主辱臣死此予所以不敢偷生也使亲信持归报其子子羽等即沐浴更衣酌巵酒而缢金人叹其忠瘗之寺西冈上徧题牕壁以识其处凡八十日乃就敛顔色如生丁未大雾四塞金人下含辉门剽掠焚五岳观　副
　　帅宗泽自大名至开徳与金人十三战皆防遂以书劝康王檄诸道兵防京城又移书北道总管赵野两河宣抚范讷知兴仁府曽楙合兵入援三人皆以泽为狂不答泽遂以孤军进至衞南先驱云前有敌营泽挥众直前连战败之转战而东敌益生兵至泽将王孝忠战死前后皆敌垒泽下令曰今日进退等死不可不死中求生士卒知必死无不一当百斩首数千金人大败退却数十里泽计其势必复来乃亟徙其营金人夜至得空营大惊自是惮泽不敢复出兵泽出其不意遣兵过大河袭击又败之　二月辛酉朔帝在青城都人日出迎驾而尼玛哈留不遣金主晟得帝降表废帝及太上皇帝为庶人知枢宻院事刘彦宗请复立赵氏不许　丙寅金人堑南薫门路人心大恐吴幵莫俦自金营持文书至令依金主诏推荐异姓堪为人主者从军前备礼册命孙傅等读诏号絶两以状恳请立赵氏不从　丁夘京城巡检范琼逼上皇与太后御犊车出宫郓王楷以下及王妃公主驸马凡六宫有位号者皆行独元祐皇后孟氏以废居私第获免初金人以内侍邓述所具诸王皇孙妃主名檄开封府徐秉哲尽取之秉哲令坊巷五家为保毋得藏匿前后凡得三十余人秉哲悉令衣相联属而往金人逼帝及上皇易服李若水抱帝而哭诋金人为剧贼金人曳若水出击之败面气结仆地　辛未皇后皇太子同诣青城百官军民奔随号泣太学诸生拥拜车前哭声震天自上皇出郊金人逼令召皇后太子孙傅留太子不遣吴幵莫俦督胁甚急范琼恐变生以危言詟衞士遂拥皇后太子共车而出孙傅曰吾为太子傅当同生死遂以留守事付王时雍从太子出至南薫门范琼力止傅遂宿门下以待命李若水在金营旬日骂贼不絶口乃裂颈断舌而死金人相与言曰辽国之亡死义者十数南朝唯李侍郎一人若水临死无怖色为歌诗卒曰矫首问天公天卒无言忠臣効死亦何愆闻者悲之　是日留守王时雍召百官防议所立众欲举在军前者一人左司员外郎宋齐愈适自外至或问以敌意所主齐愈冩张邦昌三字示之议遂定时不书议状者唯孙傅张叔夜敌遂取二人往军中太常寺簿张浚开封士曹赵鼎司门员外郎胡寅皆逃入太学不书名　癸酉王时雍梅执礼召百官士庶僧道军民集议推戴事时孙傅张叔夜已出独时雍主事惟恐百官不肯书乃先自书以率之百官亦随以书御史马伸独奋曰吾曹职为诤臣岂容坐视乃与御史吴给约中丞秦桧共为议状愿复嗣君以安四方桧不荅有顷伸藁就首以呈桧犹豫伸率同僚合辞力请桧不得已姑书名伸遣人驰达金军并论张邦昌当上皇时蠧国乱政以致倾危之罪吴幵莫俦持状诣军前明曰赍金牒至言已据所申奏本国册立张相为皇帝讫令取册寳及一行册命礼数　乙亥金人取秦桧并太学生三十人博士正録十员何防已下随驾在军前人并取家属　庚辰康王如济州时王有众八万屯济濮诸州高阳闗路安抚使黄潜善总管杨惟忠亦部兵数千至东平王遣真定总管王渊以三千人入衞宗庙金人闻之遣甲士及中书舍人张澂赍蜡诏自汴京至命王以兵付副帅而还京王问计于左右后军统制张俊曰此金人诈谋耳今大王居外此天授岂可徒往王遂如济州既而金人谋以五千骑取康王吕好问闻之遣人以书白王曰大王之兵度能击则邀击之不然即宜逺避且言大王若不自立恐有不当立而立者　癸未城内复以金七万五千八百两银一百十四万五千两衣叚四万八十四匹纳军前　观文殿大学士中太一宫使唐恪自杀时金人逼百官立张邦昌恪既书名仰药而死　乙酉金人以括金未足杀户部尚书梅执礼侍郎陈知质刑部侍郎程振给事中安扶枭其首乃下令曰根括官已正典刑金银或尚未足当纵兵自索戊子夜白气贯斗　三月辛夘朔帝在青城张邦昌
　　由南薰门入居尚书令防　丁酉金人奉册寳立张邦昌百官防于尚书省邦昌泣即上马至西府门佯为昬愦欲仆立马少苏复号恸导至宣徳门西阙下入幕次复恸金人持御衣红繖来设于次外邦昌出次步至御街褥位望金国拜舞跪受册畧曰咨尔张邦昌宜即皇帝位国号大楚都金陵邦昌御红还次讫金人揖上马出门百官引导如仪邦昌步入自宣徳门由大庆殿至文徳殿前进辇却弗御歩升殿于御牀西侧别置一椅坐受军员等贺讫文武合班邦昌乃起立遣閤门传云本为生灵非敢窃位传令勿拜王时雍等恳奏复传防云如不防听从即当归避时雍率百官遽拜邦昌但东面拱立閤门宣賛舎人吴革耻屈节异姓率内亲事官数百人皆先杀其妻孥焚所居举义兵东门外范琼诈与合谋令悉弃兵仗乃从后袭之杀百余人执革胁以从逆革骂不絶口引颈受刃顔色不变并其子杀之又擒斩十余人是日风霾日晕无光百官惨沮邦昌亦变色唯时雍及吴幵莫俦范琼等欣然以为有佐命功邦昌心不安拜官皆加权字大抵往来议事者幵俦也逼逐上皇以下者时雍秉哲也胁惧都人者范琼也遂皆擢用邦昌见百官称予手诏曰手书虽不改元而百官文移必去年号权签书枢宻院事吕好问所行文书称靖康二年百官犹未以帝礼事邦昌唯时雍毎言事称臣启陛下又劝邦昌坐紫宸垂拱殿以见金使好问争之乃止时雍复议肆赦好问曰四壁之外皆非我有将谁赦耶乃但赦城中而选郎官为四方宻谕使　乙巳张邦昌往青城见二帅致谢且面议七事一乞不毁赵氏陵庙二乞免取金帛三乞存留楼橹四乞俟江宁府修缮毕三年内迁都五乞五曰班师六乞以帝为号称大楚帝七乞借金银犒赏皆许之又请归冯澥曹辅路允迪孙觌张谭世勣汪藻康执权元当可沈晦黄夏卿邓肃郭仲荀太学六局官秘书省官亦从之唯何防孙傅张叔夜秦桧司马朴等令举家北迁　癸丑金人归冯澥等且令权止根括金帛　丁巳张邦昌率百官诣南薫门五岳观内望军前遥辞二帝邦昌恸哭百官军民皆哭有号絶不能止者是曰道君皇帝北狩宁徳皇后及诸亲王妃嫔以下皆行斡里雅布军防送由滑州路进发　戊午金兵下城尽絶我兵分四壁屯守张邦昌诣金营辞服赭袍张红繖所过起居并如常仪从行者王时雍徐秉哲吴幵莫俦　夏四月庚申朔大风吹石折木车驾北狩皇后皇太子偕行尼玛哈军防送由郑州路进发凡法驾卤簿皇后以下车辂卤簿冠服礼器法物大乐教坊乐器祭器八寳九鼎圭璧浑天仪铜人刻漏古器景灵宫供器太清楼秘阁三馆书天下州府图及官吏内人内侍技艺工匠倡优府库畜积为之一空初金人将还议留兵以衞邦昌吕好问曰南北异宜恐北兵不习风土必不相安金人曰留一孛堇统之可也好问曰孛堇贵人有如触发致病则负罪益深金人乃不留兵而去宗泽在衞闻二帝北狩即提军趋滑走黎阳至大名欲径渡河据金人归路邀还二帝而勤王之兵卒无一至者遂不果　辛酉北风大起苦寒甲子张邦昌迎元祐皇后于私第入居延福宫吕好
　　问谓邦昌曰相公真欲立耶抑姑塞敌意而徐为之图耶邦昌曰是何言也好问曰相公知中国人情所向乎特畏女真兵威耳女真既去能保如今日乎大元帅在外元祐皇后在内此殆天意盍亟还政可转祸为福且省中非人臣所处宜寓直殿庐毋令衞士夹陛敌所遗袍带非戎人在弗服车驾未还所下文书不当称圣防为今计者当迎元祐皇后请康王早正大位庶获保全邦昌以为然乃迎元祐皇后入延福宫尊为宋太后其册文有曰尚念宋氏之初首崇西宫之礼盖用太祖即位迎周太后入西宫故事识者有以觇邦昌之意非真为赵氏也　郭京自都城走沿路称撒豆成兵假幻惑众至襄阳有众千余屯洞山寺欲立宗室为帝钱盖王襄及张思正等止之不从防有自汴来者具説京欺罔事思正囚京刺杀之　丙寅张邦昌遣其甥吴何及王舅韦渊同赍书于康王大畧言臣封府库以待臣所以不死者以君王之在外也王召何等饮以酒赐予良厚丁夘谢克家以邦昌之命赍玉玺至大元帅府其篆
　　文曰大宋受命之寳耿南仲汪伯彦等引克家捧寳跪进王谦拒再三恸哭不受命伯彦司之　监察御史马伸上书请张邦昌易服归省庶事禀取太后命令而后行仍速迎奉康王归京庶防中外释疑转祸为福且曰如以伸言为不然即先次就戮伸有死而已必不敢辅相公为宋朝叛臣也邦昌读其书气沮戊辰降手书请元祐皇后垂帘听政以俟复辟书既下中外犬悦追回诸路赦文并毁所立宋太后手书不用　元祐皇后遣尚书左丞冯澥为奉迎使权尚书右丞李回副之持诏往济州迎康王王览书命移檄诸道帅臣具言张邦昌恭顺之意以未得至京已至者毋辄入　庚午太后御内东门小殿垂帘听政张邦昌以太宰退处资善堂羣臣诣祥曦殿起居太后毕邦昌服紫袍独班归两府幕次自僣位号至是凡三十三日　壬申在京文武百官上表康王劝进宗泽亦以状申请王不许　甲戌太后手书告天下曰比以敌国兴师都城失守祲纒宫阙既二帝之防尘祸及宗祊思三灵之改卜众恐中原之无统姑令旧弼以临朝扶九庙之倾危免一城之惨酷乃以衰癃之质起于闲废之中迎至宫闱进加位号举钦圣已还之典成靖康欲复之心永言运数之屯坐视家邦之覆抚躬独在流涕何从缅惟艺祖之开基实自高穹之眷命歴年二百人不知兵传序九君世无失徳虽举族有北辕之衅而敷天同左袒之心乃眷贤王越居近服己徇羣臣之请俾膺神器之归繇康邸之旧藩嗣宋朝之大统汉家之厄十世宜光武之中兴献公之子九人唯重耳之尚在兹为天意夫岂人谋尚期中外之协心同定安危之至计庶臻小愒渐厎丕平用敷告于多方其深明于吾志太常少卿汪藻所草也　乙亥以资政殿学士路允迪为奉请车驾进发使右諌议大夫范宗尹副之　戊辰康王次新兴店辛巳次单州壬午次虞城县张邦昌言谢克家回恭闻车驾自有合办舆服仪物之属百官有司各以其职并宜发赴南京以俟册礼毕遂建朝廷以出号令从之　癸未康王次应天府甲申诣鸿庆宫谒三殿御容哭移时翼日王时雍徐秉哲奉乘舆服御至南京乙酉张邦昌继至伏地恸哭王抚慰之
　　资治通鉴后编卷一百四
　　钦定四库全书
　　资治通鉴后编卷一百五
　　刑部尚书徐干学撰
　　宋纪一百五【起疆圉协洽五月尽十二月凡八月】
　　高宗受命中兴全功至德圣神武文昭仁宪孝皇帝【讳构徽宗第九子母曰显仁皇后韦氏大观二年五月乙巳生帝于大内赤光照室八月赐名授建武军节度使检校太尉封蜀国公三年封广平郡王宣和三年进封康王资性朗悟博学彊记日诵千余言挽弓至一石五斗钦宗立改元靖康人拆其字谓十二月立康王也金兵犯阙奉使军前意气闲暇斡里雅布疑非亲王遂更请肃王为质帝始得还八月被命再使军前议和卒不赴留相州闰十一月钦宗诏拜帝为兵马大元帅开府相州二年四月钦宗北狩张邦昌奉元祐皇后垂帘听政命帝嗣大统帝次南京百官数上表劝进乃许之】
　　建炎元年五月庚寅朔康王登坛受命毕恸哭遥谢二帝遂即皇帝位于应天府治诏改元诏曰亹亹万几难以一日而旷位皇皇四海讵可三月而无君又曰圣人何以加孝朕每懐问寝之思天子必有所尊朕欲捄在原之急嗟我文武之列若时忠义之家不食而哭秦廷士当勇于报国左袒而为刘氏人咸乐于爱君期一徳而一心伫立功而立事同徯两宫之复终圗万世之安大赦张邦昌及应干供奉金国之人一切不问命西
　　京留守司修奉祖宗陵寝罢天下神霄宫住散青苗钱应死节及殁于王事者并推防奉使未还者禄其家一年中外臣庶许言民间疾苦虽诋讦亦不加罪从臣监司郡守访求文武才畧出伦之士虽布衣亦听举蔡京童观王黼朱勔李彦孟昌龄梁师成谭稹及其子孙见流窜者更不收叙以徽猷阁直学士黄潜善为中书侍郎显谟阁直学士汪伯彦同知枢宻院事元祐皇后在东京是日撤帘　辛卯遥尊靖康皇帝为孝慈渊圣皇帝元祐皇后为元祐太后　诏宣仁圣烈皇后保祐哲庙有大功而奸臣进言仰诬盛徳着于史牒以欺后世可令国史院据实而修播告天下　壬辰帝问宰执何以处张邦昌黄潜善等曰邦昌罪在不贷然为金人所胁不得已而从权今自归惟陛下所处帝曰朕欲驭以王爵异时金人有词使邦昌具书报之言天下不忘赵氏而归寳避位之意于是以邦昌为太保奉国军节度使同安郡王五日一赴都堂参决大事帝即命潜善等募忠信能专对之士奉使通和除国书外令邦昌更作书与金人早遣使行　癸巳遥尊母韦贤妃为宣和皇后遥立嘉国夫人邢氏为皇后　门下侍郎耿南仲罢为观文殿学士提举杭州洞霄宫已而言者论其主和谤国罪诏落职　甲午召李纲为尚书右仆射兼中书侍郎初渊圣悟和议之非除纲资政殿大学士领开封府事纲行次长沙被命即帅湖南勤王师入援未至而京城失守至是召拜右相趣赴行在中丞顔岐奏曰张邦昌为金人所喜虽已为三公郡王更宜加同章事増重其礼李纲为金人所恶虽己命相宜及其未至罢之章五上帝曰如朕之立恐亦非金人所喜岐语塞而退岐又遣人封其章示纲觊沮其来右諌议大夫范宗尹论纲名浮于实有震主之威帝亦不听汪伯彦黄潜善自谓有攀附之势拟必为相及召纲于外二人不恱遂与纲忤　罢诸盗及民兵之为统制者简其士马五军　乙未帝恭谢于鸿庆宫以生辰为天申节　诏吏部尚书王时雍罢为提举玉局观以言者论其不臣之罪也　尚书右丞冯澥罢知潼川府寻落职提举玉局观以兵部尚书吕好问为尚书右丞初元祐太后遣好问奉手书诣应天帝劳之曰宗庙获全卿之力也至是除右丞兼门下侍郎　时金主起燕云上中京辽东西长春平州凡八路民兵于诸万户分防两河于是挞不也屯河间韶合屯真定马五屯平阳银朱屯太原娄宿屯河中而雄霸岚宪泽潞诸州皆有万户分屯至是金蒙哥进据磁相诏统制官马忠张换将所部兵五千人自防冀趣河间以袭之　丙申前签书枢宻院事曹辅卒辅从二帝留金寻归至是卒诏厚恤其家　时王渊杨惟忠以河北兵刘光世以陜西兵张浚苗传以帅府及降盗兵皆在行朝不相统一乃置御营司主行幸总齐军政　丁酉命黄潜善兼御营使汪伯彦副之而以王渊为都统制刘光世提举一行事务韩世忠为左军统制张俊为前军统制杨惟忠主管殿前公事　王时雍黄州安置　命统制官薛广张琼率所部六千人防河北山水砦义兵共复磁相　戊戌以礼部侍郎谢克家为翰林学士北道副总管顔岐为御史中丞　赠吏部侍郎李若水观文殿学士諡忠愍　翰林学士莫俦承防呉幵皆奉祠去　己亥召太学生陈东赴行在初江宁府禁卒周徳等叛执知府宇文粹中杀官吏
　　婴城自守寻受招安至是李纲行次江宁因与漕臣权府事李弥逊谋诛首恶五十人余众令提举常平官王枋部赴行在　庚子论靖康大臣主和悮国罪责李邦彦安置浔州呉敏栁州蔡懋英州李棁宇文虚中郑望之李邺皆以使金请割地安置广南诸州　辛丑诏张邦昌知防逹变勲在社稷宜如文彦博故事一月两赴都堂寻又加太傅　壬寅封后宫潘氏为贤妃　乙巳赐诸路勤王兵还营者钱人三千　丙午以诬谤宣仁圣烈皇后追贬蔡确蔡卞邢恕官　姚古知河南府金人陷河中府及解绛慈隰诸州时马忠张换追袭金人于河间黄潜善等复主和议请遣宣义郎傅雱为祈请使又令张邦昌作书贻二帅仍用靖康誓书画河为界且下令不得颁赦文于河东北又诏河间追袭兵屯大河之南应机进止至是娄宿以重兵压河中守臣席益遁去权府事昌元郝仲连力战外援不至度不能守先自杀其家人己而城陷与其子致厚皆不屈死　丁未太上皇帝至燕山府上皇自离青城金人以牛车数百乘载诸王后宫皆胡人牵驾不通语言至邢赵间斡离不遣郭药师迎谢上皇曰天时如此非公之罪药师慙而退斡离不又请王婉容并帝姬与粘没喝子作妇许之　张叔夜从渊圣以北道中惟时饮水义不食其粟至是渡白沟御者曰过界河矣叔夜乃矍然起仰天大呼遂不复语扼吭而死事闻赠开府仪同三司諡忠文　庚戌以宗泽知襄阳府先是泽上书言今天下属望在于大王大王行之得其道则有以慰天下之心所谓道者近刚正而逺柔邪纳諌诤而拒谀佞尚恭俭而抑骄侈体忧勤而忘逸乐进公实而退私伪至是泽见帝应天陈兴复大计帝欲留泽黄潜善等沮之故出丙辰安置监察御史张所于江州初靖康中所以蜡书冒围募河北兵士民得书喜曰朝廷弃我独有一张察院能拔而用之应募者十七万人由是所声振河北帝即位遣所按视陵寝所还上言曰河东河北天下之根本昨者悮用奸臣之谋始割三镇继割两河其民怨入骨髄至今无不扼腕若因而用之则可借以守否则两河兵民无所繋望陛下之事去矣且请帝亟还汴京因言其五利奉宗庙保陵寝一也慰安人心二也繋四海之望三也释河北割地之疑四也早有定处而一意于边防五也夫国之安危在乎兵之强弱与将相之贤不肖而不在乎都之迁与不迁也诚使兵弱而将士不肖虽渡江而南安能自保所又言黄潜善奸邪恐害新政潜善引去帝欲留之故罢所　起居舎人卫肤敏言前日金人凭陵都邑失守朝廷欲存赵氏者不过一二人而已其他皆屈节受辱不以为耻甚者为敌人敛金帛索妃嫔无所不至求其能诈楚如纪信者无有也及金人伪立叛臣僭窃位号在廷之臣逃避不从及约防退归位赵氏者不过一二人而已其他皆委质求荣不以为愧甚者为叛臣称功徳说符命主推戴之议草劝进之文无所不为求其能击朱泚如段秀实者无有也今陛下践阼之初茍无典刑何以立国凡前日屈节敌人委质伪命者宜差第其罪大则族次则诛又其次窜殛下则斥之逺方终身不齿岂可犹畀爵禄使尘班列哉　戊午西道总管王襄北道总管赵野坐勤王稽缓并分司襄阳青州居住寻责襄永州野邵州并安置　范宗尹罢遣周望使金通问二帝　是月以东道副总管朱胜
　　非为中书舎人兼直学士院时事皆草创诏书填委而院无几案胜非尝凭败鼓草诏文义严重如平时　时在京货务鬻盐钞茶引而道途未通发运使梁杨祖请权于真州置司诏杨祖兼领其事于是嵗入六百万缗　六月己未朔李纲至行在入见涕泗交集帝为动容因奏曰金人不道专以诈谋取胜中国不悟一切堕其计中頼天命未改陛下总师于外为天下臣民所推戴内修外攘还二帝而抚万邦责在陛下与宰相臣自视缺然不足以副委任且臣在道顔岐尝封示论臣章谓臣为金人所恶不当为相如臣之愚但知有国不知有金人宜为所恶然谓臣不足以胜宰相则可谓金人所恶不当为宰相则不可因力辞帝已出范宗尹至是复命岐奉祠纲犹力辞帝曰朕知卿忠义智畧久矣欲使敌国畏服四方安寜非相卿不可卿其勿辞纲顿首谢且言昔唐明皇欲相姚崇崇以十事要说皆中一时之病今臣亦以十事仰干天听陛下度其可行者赐之施行臣乃敢受命一曰议国是谓中国之御四裔能守而后可战能战而后可和而靖康之末皆失之今欲战则不足欲和则不可莫若先自治专以守为防俟吾政事修士气奋然后议大举二曰议巡幸谓车驾不可不一至京师见宗庙以慰都人之心度未可居则为巡幸之计以天下形势而观长安为上襄阳次之建康又次之皆当诏有司预为之备三曰议赦令谓祖宗登极赦令皆有常式前日赦书乃以张邦昌伪赦为法如赦恶逆及罪废官尽复职皆泛滥不可行宜悉改正四曰议僭逆谓张邦昌为国大臣不能临难死节而挟金人之势易姓改号宜正典刑垂戒万世五曰议伪命谓国家更大变鲜有仗节死义之士而受伪官屈膝于其庭者不可胜数昔肃宗平贼汚伪命者以六等定罪宜仿之以厉士风六曰议战谓军政久废士气怯惰宜一新纪律信赏必罚以作其气七曰议守谓敌情狡狯势必复来宜于沿河江淮措置控御以扼其冲八曰议本政谓政出多门纲纪紊乱宜一归之中书则朝廷尊九曰议久任谓靖康间进退大臣太速功效蔑着宜慎择而久任之以责成功十曰议修徳谓上始膺天命宜益修孝弟恭俭以副四海之望而致中兴翼日班纲议于朝惟僭逆伪命二事留中不出　以王宗濋引卫士遁逃致都城失守责官邵州安置　庚申封靖康军节度使仲湜为嗣濮王　金尼玛哈还屯云中　命新任郎官未经上殿者并引对　李纲言僭逆伪命二事乃今日刑政之大者邦昌当道君朝在政府者十年渊圣即位首擢为相方国家祸难金人为易姓之谋邦昌如能以死守节推明天下戴宋之义以感动其心金人未必不悔祸而存赵氏而邦昌方自以为得计偃然正位号处宫禁擅降伪诏以止四方勤王之师及知天下之不与乃不得已而请元祐太后垂帘听政而议奉迎邦昌僭逆始末如此而议者不同臣请以春秋之法断之人臣无将将而必诛赵盾不讨贼书以弑君今邦昌已僭位号敌退而止勤王之师非特将与不讨贼而已刘盆子以汉宗室为赤眉所立其后以十万众降光武但待之以不死邦昌以臣易君罪大于盆子不得已而自归朝廷既不正其罪又尊崇之此何理也陛下欲建中兴之业而尊崇僭逆之臣以示四方其谁不解体又伪命臣僚一切置而不问何以厉天下士大夫之节时执政有异议者帝召黄潜善等语之潜善主邦昌甚力帝顾吕好问曰卿昨在围城中知其故以为何如好问附潜善持两端纲言邦昌僭逆岂可留之朝廷使道路指目曰此亦一天子哉因泣拜曰臣不可与邦昌同列当以笏撃之陛下必欲用邦昌第罢臣帝颇感动汪伯彦乃曰李纲气直臣等所不及癸亥帝乃出纲奏责授邦昌昭化军节度副使潭州安置并安置王时雍徐秉哲吴幵莫俦李擢孙觌于高梅永全柳归州而顔博文王绍以下论罪有差　以黄潜善为门下侍郎　以知懐州霍安国河东宣抚使刘韐死节赠安国延康殿学士韐资政殿学士仍诏有死节者诸路询访以闻　甲子命李纲兼御营使纲入对言曰今国势不逮靖康逺甚然而可为者陛下英断于上羣臣辑睦于下庶防中兴可圗然非有规模而知先后缓急之序则不能以成功夫外御强敌内销盗贼修军政变士风裕邦财寛民力改法省冗官诚号令以感人心信赏罚以作士气择帅臣以任方面选监司郡守以奉行新政俟吾所以自治者政事己修然后可以问罪金人迎还二圣此所谓规模也至于所当急而先者则在于料理河北河东盖河北河东国之屏蔽也料理稍就然后中原可保而东南可安今河东所失者恒代太原泽路汾晋余郡犹存也河北所失者不过真定懐卫濬四州而已其余三十余郡皆为朝廷守两路士民兵将所以戴宋者其心甚坚皆推豪杰以为首领多者数万少者亦不下万人朝廷不因此时置司遣使以大慰抚之分兵以援其危急臣恐粮尽力疲坐受金人之困虽懐忠义之心援兵不至危廹无告必且愤怨朝廷金人因得抚而用之皆精兵也莫如于河北置招抚司河东置经制司择有材畧者为之使宣慰天子防徳所以不忍弃两河于敌国之意有能全一州复一郡者以为节度防御团练使如唐方镇之制使自为守非惟絶其从敌之心又可资其御敌之力使朝廷永无北顾之忧最今日之先务也帝善其言问谁可任者纲荐张所傅亮又立军法五人为伍伍长以牌书同伍四人姓名二十五人为甲甲正以牌书伍长五人姓名百人为队队将以牌书甲正四人姓名五百人为部部将以牌书队将正副十人姓名二千五百人为军统制官以牌书部长正副十人姓名命招置新军及御营司兵并以此法团结有所呼召使令按牌以遣　丁卯立格买马　辛未皇子旉生故事当肆赦李纲言陛下登极旷荡之防独遗河北河东而不及勤王之师夫两河为朝廷坚守而赦令不及人皆谓己弃之何以慰忠臣义士之心勤王之师在道路半年擐甲荷戈冒犯霜露虽未効用亦己劳矣加以疾病死亾防恤不及后有急难何以使人愿因今赦广示徳意帝从之于是人情翕然间有以防书至者金人围守州郡之兵往往引去而山砦应招抚经制二司募者甚众　籍天下神霄宫钱谷充经费拘天下职田钱提刑司还元祐党籍及元符上书人恩数　癸酉诏陜西山东诸路守臣依御营法团练军民互相应援　乙亥宗室叔向以所募勤王兵屯京师或言为变命刘光世捕诛之　戊寅以汪伯彦知枢宻院事　遣宣义郎傅雱使金军通问二帝初黄潜善白遣雱为祈请使又遣太常少卿周望为通问使俱未行李纲上言尧舜之道孝弟而已今日之事正当枕戈尝胆内修外攘使刑政修而中国强则二帝不俟迎请而自归不然虽冠盖相望卑辞厚礼恐亦无益今所遣使但当奉表通问致思慕之意可也遂命纲草表付雱以往且致书于尼玛哈己卯置沿河江淮帅府从李纲请也凡十有九府要郡三十九次要郡三十八帅府兼都总管守臣兼钤辖都监总置军九十六万七千五百人别置水军七十七将造舟江淮诸路置三省枢宻院赏功司　庚辰以二帝未还禁州县
　　用乐　金右副元帅斡里雅布卒斡里雅布间帝即位议归上皇以讲好尼玛哈未之许会其死事遂中辍　壬午以户部尚书张慤同知枢宻院事兼提举措置户部财用初慤为计度都转运使帝为大元帅募诸道兵勤王慤飞挽踵道建议印给盐钞以便商旅不阅旬得缗钱五十万以佐军帝即位乃大用之慤建言三河之民怨敌深入骨髓恨不殱殄其类以报国家之仇请依唐人泽潞步兵雄边子弟遗意募兵聮以什伍而寓兵于农使合力抗敌谓之巡社其法五人为甲五甲为队四队为部五部为社各有长至五社则为都社有正及副二都社有都副总首甲长以上免身役所结五百人以上借补官有差有功或艺强及都总首满二年无过者并补正官论者以其法精详前此言民兵者皆莫之及诏集为书行之安抚司　癸未尚书右丞吕好问罢侍御史王賔论好问尝汚伪命不可立新朝帝曰邦昌僭号之初好问募人赍帛书道京师内外之事金人甫退又遣人劝进考其心迹非他人比好问自慙力求去且言邦昌僭号之时臣若闭门洁身实不为难徒以世被国防所以受贤者之责冒围赍书于陛下防入除资政殿学士知宣州　乙酉以宗泽为东京留守泽在襄阳闻黄潜善复倡和议上疏曰自金人再至朝廷未尝命一将出一师但闻奸邪之臣朝进一言以告和暮入一说以乞盟终至二圣北迁宗社蒙耻臣意陛下赫然震怒大明黜陟以再造王室今即位四十日矣未闻有大号令但见刑部指挥云不得誊播赦文于河之东西陜之蒲解是褫天下忠义之气而自絶其民也臣虽驽怯当躬冒矢石为诸将先得捐躯报国防足矣帝覧其言而壮之及开封尹阙李纲言绥复旧邦非泽不可乃以为东京留守知开封府时敌骑留屯河上金鼓之声日夕相闻而京城楼橹尽废兵民杂居盗贼纵横人情汹汹泽威望素着既至首捕诛舎贼者数人下令曰为盗者无轻重悉从军法由是盗贼屏息因抚循兵民修治楼橹屡出师以挫敌上疏请帝还京师俄有诏荆襄江淮悉僃巡幸泽又上疏言开封物价市肆渐同平时将士农民商旅士大夫之懐忠义者莫不愿急归京师以慰人心其倡为异议者不过如张邦昌軰隂与金人为地尔既而金人遣使以使伪楚为名至开封泽拘其人乞斩之有诏延置别馆泽奏曰金人假使伪楚来觇虚实臣愚乞斩之以破其奸而陛下惑于人言优加礼遇臣愚不敢奉诏以彰国弱帝乃手札谕泽竟纵遣之真定懐卫间金兵甚盛方宻修战具为入攻之计泽以为忧乃渡河约诸将共议事宜以圗收复而于京城四壁各置使以领招集之兵造战车二百乘又据形势立坚壁二十四所于城外沿河鳞次为连珠砦连结河东河北山水砦忠义民兵于是陜西京东西诸路人马咸愿听泽节制泽又开五丈河以通西北商旅守御之具既备累表请帝还京而帝用黄潜善计决意幸东南不报秉义郎岳飞犯法将刑泽一见竒之曰将材也防金人攻泛水以五百骑授飞使立功赎罪飞大败金人而还升飞为统制谓飞曰尔智勇材艺古良捋不能过然好野战非万全计因授飞阵圗飞曰阵而后战兵法之常运用之妙存乎一心泽是其言飞由此知名　李纲上三议一曰募兵二曰买马三曰募民出财助军费且言熈丰间内外禁旅五十九万今禁旅单弱何以捍强敌而镇四方莫如取财于东南募兵于西北若得数十万付诸将以时练之不久皆成精兵此最为急务又言步不足以胜骑骑不足以胜车请以战车之制颁行京东西路使制造而教习之谏议大夫宋齐愈谓虞部员外郎张浚曰李丞相三议无一可行者浚问之齐愈曰民财不可尽括西北之马不可得而东南之马不可用至于兵数郡增二千则嵗用千万缗费将安出齐愈将极论之浚曰公受祸自此始矣丙戌诏陜西河北京东西路募兵十万更畨卫行在命京东西路造战车　丁亥以张所为河北招抚使赐内府钱百万缗给空名告身千余道以京西卒三千自卫将佐官属许自辟置一切以便宜从事所入对条上利害且乞置司北京俟措置有绪乃渡河河北转运副使张益谦附黄潜善意奏招抚司之扰且言自置河北招抚而盗贼愈炽李纲言张所尚留京师益谦何以知其扰河北民无所归聚而为盗岂由置司益谦非理沮抑如此必有使之者上乃命益谦分析命下枢宻院汪伯彦犹用其奏诘责招抚司李纲与伯彦力争伯彦语塞所招徕豪杰擢王彦为统制时岳飞上书言陛下已登大寳社稷有主已定伐敌之谋而勤王之师日集彼方谓吾素弱宜乘其怠而撃之黄潜善汪伯彦不能承圣意恢复奉车驾日以南恐不足以繋中原之望愿陛下乗敌穴未固亲率六军北渡则将士作气中原可复飞坐越职言事夺官归诣所所以飞为中军统领问能敌防何飞曰勇不足恃用兵在先定谋栾枝曳柴以败荆莫敖采樵以致绞皆谋定也所瞿然曰君殆非行伍中人飞因说所曰国家都汴恃河北以为固茍凭据要冲峙列重镇一城受围则诸城或挠或救则金人不敢窥河南而京师根本之地固矣招抚诚能提兵压境飞唯命是从所大喜借补飞武经郎诏括买官民焉劝民出财助国　戊子以钱盖为陜
　　西经制使封赵懐防为安化郡王因招五路兵赴行在秋七月己丑朔以枢宻副都承防王为河东经制
　　使傅亮副之　庚寅诏王渊刘光世统制官张俊乔仲福韩世忠分讨陈州军贼杜用京东贼李昱及黎驿鱼台溃兵从李纲请也　戊戌渊圣皇帝至燕山府帝自离青城顶青氊笠乗马后有监军随之自郑门而北每过一城輙掩面号泣至代工部员外郎滕茂实号泣迎谒茂实葢常副路允廸出使者尼玛哈逼茂实改服茂实力拒之见者堕泪茂实请侍旧主俱行尼玛哈不许帝遂从代度大和岭由云中抵燕山尚书左仆射何防仰天大恸不食而死茂实至云中忧愤成疾而卒金人哀其忠为起墓台山寺嵗时祀之　辛丑复议吴幵莫俦十一人罪逺窜之　壬寅诏修京城畧曰朕将亲督六师以援京城及山东河北诸路已奉迎元祐太后逮遣六宫及卫士家属置之东南朕与羣臣独留中原应在京屯兵聚粮修楼橹治器具令留守司趣办之　以延康殿学士许翰为右丞翰与李纲最厚故复用之甲辰右谏议大夫宋齐愈弃市时方论僭逆附伪之罪而齐愈实书张邦昌姓名以示众者于是逮齐愈于狱齐愈不承狱吏曰王尚书軰所坐不轻然但迁岭南耳齐愈引服遂命戮于东市　李纲常侍帝论靖康时事帝曰渊圣勤于政事省览章奏至终夜不寝然卒致播迁何邪纲曰人主之职在知人进君子而退小人则大功可成否则衡石程书无益也因论靖康初朝廷应敌得失之防且极论金人两至都城所以能守不能守之故因勉帝以明恕尽人言以恭俭足国用以英果断大事又言兴衰拨乱之主非英哲不足以当之英则用心刚可以莅大事而不为小故所揺哲则见善明可以任君子而不为小人所间帝皆嘉纳之　乙巳手诏京师未可往当巡幸东南李纲极言其不可且曰自古中兴之主起于西北则足以据中原而有东南起于东南则不能复中原而有西北盖天下精兵健马皆在西北若委中原而弃之岂惟金人将乗间以扰内地盗贼亦将蠭起为乱跨州连邑陛下虽欲还阙不可得矣况欲治兵胜敌以归二圣哉夫南阳光武之所兴有髙山峻岭可以控扼有寛城平野可以屯兵西隣关陜可以召将士东逹淮泗可以运谷粟南通荆湖巴蜀可以取财货北距三都可以遣救援暂议驻跸乃还汴都防无出于此者今乗舟顺流而适东南则东南不能必其无事虽欲退保一隅不可得也况尝降诏许留中原人心恱服奈何诏墨未干遽失大信帝然之丙午诏定议巡幸南阳以范致虚知邓州修城池缮宫室输钱谷以实之而汪伯彦黄潜善隂主州之议或谓李纲曰外论汹汹咸谓东幸已决纲曰国之存亡于是焉分吾当以去就争之初纲每有所论諌其言虽切直无不容纳至是常留中不报东京留守宗泽亦三上章切諌帝竟从伯彦潜善言将幸扬州以避敌诏侍卫马军都指挥使郭仲荀奉太后先行六宫及卫士家属皆从丁未遣使诣汴京迎奉太庙神主赴行在　己酉罢四道都总管　庚戌徴诸道兵期八月防行在　丙辰閤门宣赞舎人曹勋以上皇手书至自金【考异长编以此事繋四月丁卯之下恐误今从宋史高宗纪】时上皇在燕山谓勋曰我梦四日并出此中原争立之象不知中原之民尚肯推戴康王否因出御衣绢半臂亲书其领中曰便可即真来救父母又令谕王往曾赐马价珠子合及王宻啓欲决河灌敌语二事皆人所不知故以为质嘉国夫人邢氏亦以金环寄王并传王再出使日有宫女招儿见金甲神人拥卫事勋遂间行至南京以御衣进帝恸哭拜受丙辰出以示辅臣李纲曰此陛下受命于道君者宜藏之宗庙以示万世从之勋因建议募死士入海至金东境奉上皇由海道归黄潜善汪伯彦难之出勋于外　江浙经制使崇安翁彦国横赋暴敛转运判官呉昉为之助人不聊生至有撃登闻鼓以诉者时彦国已移知江宁府帝乃亟罢二人【考异中兴纪事本末云李纲以彦国姻党庇之至贴改圣旨而独罪昉中书舎人朱胜非言舎渠魁而责文党臣所未喻卒正彦国罪按纲以姻党庇彦国情或有之恐未必贴改圣旨也而罢纲制词亦以改旨为言盖出汪黄軰诬善之辞且是书类多右袒胜非不可尽信姑识于此】　是月关中盗史斌僭号于兴州自宣和末羣盗蠭起至是祝靖薛广党忠阎仅王存之徒皆招安赴行在李纲言今日正当因其力而用之如铜马緑林黄巾之比然不移其部曲则易叛而徙之则生疑正当以术治之使由而不知乃命御营司分检凡溃兵愿归营与民农愿归业者皆听所发至数万其他以新法团结分诸将由是无叛去者独淮宁之杜用山东之李昱河北之丁顺皆拥兵数万而拱州之黎驿单州之鱼台皆有溃卒数千为乱纲以招安则彼无畏惮势难遽平乃白遣王渊刘光世等分讨之既而光世部将撃斩李昱渊杀杜用而丁顺赴河北招讨司自效盗自是少衰　八月戊午朔洪刍等八人坐围城日括金银自盗及诱宫人为妾当弃市诏刍及余大均陈冲贷死流沙门岛余五人并广南诸州安置　胜防军校陈通作乱于杭州执帅臣叶梦得杀转运判官呉昉等十二人逼令前执政薛昻领郡事昻不能拒　己未元祐太后发京师　壬戌以李纲为尚书左仆射兼门下侍郎黄潜善为尚书右仆射兼中书侍郎时初建御营司纲与潜善并兼使而同知枢宻院事张慤副之自是宰相有亲兵　癸亥命御营使副大阅五军　庚午更号元祐太后为隆祐太后时尚书省言元字犯后祖讳请易以所居宫名从之　辛未罢傅亮经制副使召赴行在　壬申命御营统制辛道宗讨陈通　御史中丞张澂言耿南仲趣李纲往救河东以致师溃盖不恤国事用此报雠帝曰南仲误渊圣天下共知朕尝欲手剑诛之癸酉命降授别驾安置南雄州　是夕东北方有赤气　初傅亮军行十余日黄潜善等以为逗遛令东京留守宗泽节制亮军即日渡河亮言措置未就而渡河恐误国事李纲为之请潜善等不以为然纲言招抚经制二司臣所建明而张所傅亮又臣所荐用今黄潜善汪伯彦沮所亮以沮臣臣每鍳靖康大臣不和之失事未尝不与潜善伯彦议而后行而二人设心如此愿陛下虚心观之亮既罢纲乃再疏求去帝曰卿所争细事胡乃尔纲言方今人才将帅为急恐非小事臣昨议迁幸与潜善伯彦异宜为所嫉然臣东南人岂不愿陛下东下为安便哉顾一去中原后患有不可胜言者愿陛下以宗社为心以生灵为意以二圣未还为念勿以臣去而改其议臣虽离左右不敢一日防陛下泣辞而退或曰公决于进退于义得矣如谗者何纲曰吾知尽事君之道不可则全进退之节祸患非所恤也　丙子隆祐太后发南京　诏改帝姬复为公主　侍御史张浚与宋齐愈素善谓上初立而纲以私意杀侍从有伤新政恐失人心于是首论纲罪【此据中兴纪事本末】黄潜善汪伯彦等从而力排之丁丑纲罢左仆射除观文殿大学士提举洞霄宫制词畧曰谋猷弗效狂诞防悛亏恭孝之通规负弼谐之初望既尽括郡县之私马又竭取东南之民财出令符于公议则屡抗以淹留用刑拂于羣情则力祈于亲扎以至贴改己画之防庇其外姻之奸兹遣防秋之师实为渡河之援预颁诰命厚赐缗钱费逾百万之多仅逹京师而止专制若此设心谓何纲相凡七十五日于是右正言邓肃言人主之职在于论相陛下尝顾臣曰李纲真以身徇国者今日罢之而责词甚严臣所以疑也且两河百姓虽愿效死而数月间茫然无所适从及纲措置不一月而兵民稍集又伪楚之臣纷纷皆官于朝纲先逐邦昌而叛党稍正其罪今纲去则二事将何如哉两河无民则夷狄骄叛臣在朝则政事乖纲于此不可谓无一日之长也肃沙县人宣和间因进花石纲诗以讽得名张邦昌僭位肃义不屈奔赴南京帝即位拜右正言肃首请治围城中百官叛逆之罪其党深怨之是以坐李纲罢言职而言者犹极论其罪帝曰肃亦何罪送吏部足矣寻予郡自纲罢而张所以罪去傅亮以母病辞归招抚经制二司废车驾遂东幸两河郡县相继沦没凡纲所规画军民之政一切废罢金人攻京东西残毁关辅而中原盗贼蠭起矣【考异宋史髙宗纪云乙亥用张浚言罢李纲左仆射按宰辅表及宰辅编年録并作丁丑今従之】　以龙圗阁直学士钱伯言知杭州将兵讨陈通　壬午杀太学生陈东布衣欧阳澈东自丹阳召至未得对会李纲罢乃上书乞留纲而罢黄潜善汪伯彦不报又上疏请帝亲征以还二圣治诸将不进兵之罪以作士气车驾宜还京师勿幸金陵又不报潜善揭示纲请幸金陵旧奏东言纲在中途不知事体宜以后说为正会抚州布衣欧阳澈徒步诣行在伏阙上书极诋用事大臣潜善遽以语激帝怒言若不亟诛将复鼓众伏阙书独下潜善所府尹孟庾召东议事东请食而行手书区处家事字画如平时已乃授其从者曰我死尔致此于吾亲食己入厠吏有难色东笑曰我陈东也畏死即不敢言已言肯逃死乎吏曰我亦知公安敢相迫顷之东具冠带出别同邸乃与澈同斩于市四明李猷赎尸瘗之识与不识皆为流涕　尚书右丞许翰言李纲忠义英发舎之无以佐中兴今罢纲臣留无益力求去帝不许及陈东见杀翰谓所亲曰吾与东皆争李纲者东戮于市吾在庙堂可乎乃为东澈着哀辞而八上章求罢丙戌除资政殿大学士提举洞霄宫　以给事中许景衡为御史中丞时黄潜善汪伯彦忌东京留守宗泽将罢之景衡言得泽方能保东京有东京行在始安枕帝悟遽封所上章示泽故终景衡之任泽頼以安　金诏河北河东郡县职员多阙宜开贡举取士以安新民其南北进士各以所业试之　九月壬辰以金人犯河阳汜水诏择日巡幸淮甸　甲午命扬州守臣吕頥浩缮修城池宗泽往河北视师　己亥封皇子旉为魏国公　壬寅以直秘阁王圭为招抚判官代张所寻责所广南安置　乙巳宗泽表请车驾还阙　戊申河北招抚司都统制王彦率岳飞等十一将部七千人渡河至新乡金兵盛彦不敢进飞独引所部鏖战夺其纛而舞诸军争奋遂复新乡明日战于侯兆川飞身被十余创士皆死战又败之会食尽诣彦壁乞粮彦不许飞乃引兵益北与金人战于太行山擒其将拓防耶乌居数日又与敌遇飞单骑持丈八銕鎗刺杀其将黒风大王金人败走飞知彦不恱己遂率所部复归宗泽泽复以为留守司统制彦以屡胜因传檄州郡金人以为大军至率骑数万薄彦垒围之数匝彦以众寡不敌溃围出走诸将散去彦独保共城西山遣腹心结两河豪杰圗再举金人购求彦急彦虑变夜寝屡迁其部曲觉之相率刺面作赤心报国誓杀金贼八字以示无他意彦益感励抚爱士卒与同甘苦未防两河响应忠义民兵首领傅选孟徳刘泽焦文通等皆附之众十余万绵亘数百里皆受彦约束金人患之召其首领俾以大兵破彦垒首领跪而泣曰王都统砦坚如铁石未易圗也金人乃间遣骑兵挠彦粮道彦勒兵待之斩获甚众　丙午特进提举崇福宫白时中卒　己酉罢诸路经制招抚司　军贼赵万袭常州执守臣何衮纵兵大掠寻犯镇江守臣赵子崧遁保瓜洲壬子张邦昌伏诛初邦昌僭居禁中华国靖恭夫人
　　李氏数以果实奉邦昌邦昌亦厚答之一夕邦昌被酒李氏拥之曰大家事已至此尚何言因以赭色半臂加邦昌身掖入福寜殿夜饰飬女陈氏以进及邦昌还东府李氏私送之语斥乘舆至是事闻下李氏于狱词伏诏湖南抚谕官马伸如潭数邦昌之罪赐死并诛王时雍等　是秋金栋摩陷河间府雄州达兰陷祁保州永寜顺安军惟中山庆源府莫邢洺冀磁绛相州久之乃陷　冬十月丁巳朔帝幸州先是黄潜善汪伯彦力主幸东南会金人攻河阳泛水军许景衡亦言建康天险可据帝从之诏淮浙沿海诸州增修城壁招训民兵以备海道至是谍者言金人欲犯江浙诏暂驻淮甸捍御稍定即还京阙有敢妄议惑众沮廵幸者许告而罪之不告者斩宗泽上疏諌曰京师天下腹心不可弃也昔景徳间契丹防澶渊王钦若江南人劝幸金陵陈尭叟阆中人劝幸成都惟防凖毅然请亲征卒用成功臣何敢望防凖然不敢不以章圣望陛下因条上五事其一言黄潜善汪伯彦赞南幸之非泽前后建议经从三省枢宻院潜善伯彦輙笑以为狂张慤独曰如泽之忠义若得数人天下定矣二人语塞至是帝决意幸扬州时两河虽多陷于金而其民懐宋防所在结为红巾出攻城邑皆用建炎年号金人稍稍引去及闻帝南幸无不觧体泽复上疏言欲遣阎勍王彦各统大军尽平贼垒望陛下早还京阙臣之此举可保万全或奸谋蔽欺未即还阙愿陛下从臣措画勿使奸臣沮抑以误社稷大计陈师鞠旅尽扫风尘然后奉迎銮舆还京以塞奸臣之口以快天下之心帝优诏答之　戊午隆祐太后至扬州　甲子以张浚论李纲不已落纲职止奉宫祠知秀州赵叔近入杭州招抚陈通　丁卯以王渊为杭州制置盗贼使统制官张俊从行　庚午帝次泗州辛未二帝自燕山府徙居霫部霫古奚国也在燕山北千里先是渊圣自云中徙燕山始与上皇相见于愍忠寺及徙霫部居相府院嗣濮王仲理等千八百人尚在燕山金人计口给粮监视严宻死者甚众　壬申诏升天长县为军以其近行在也　甲戌太白昼见　初艺祖六世孙选人子偁娶张氏一夕张梦绛衣神人自言崔府君拥一羊谓之曰以此为识既而有娠戊寅子偁次子生于嘉兴县是夜赤光满室如日正中子偁以嵗在协洽其属为羊故字之曰羊　己卯次楚州寳应县丙戌王渊诱赵万诛之　十一月丁亥朔日有食之诏扬州路滑始许百官乗轿　军贼张遇陷池州遇
　　本真定军校聚众为盗自淮西渡江水陆并进至是犯池州入城纵掠驱强壮以益其军守臣滕祐弃城走初李纲还至镇江府而溃兵赵万已逼常州遂由外江归宜兴且出家财犒之言者论纲悖戾轻狂尝易诏令以庇翁彦国之亲党捐金帛以资张所傅亮之妄用又辛道宗兵叛以来纲居无锡乃制绯衣数千遣其弟绘迎贼臣恐国家之忧不在金人而在萧墙之内戊子诏纲鄂州居住　壬辰选能専对者使金问二帝起居乃以王伦为朝奉郎假刑部侍郎充大金通问使閤门舎人朱弁副之伦旦之族孙也家贫无行为任侠往来京洛间数犯法幸免及至奉使至金见尼玛哈议事时金方大举南下留伦不遣有商人陈忠宻告伦二帝所在伦遂与弁及洪皓以金遗忠潜通伦意两宫始知髙宗已即帝位久之尼玛哈使乌凌阿思谋即驿见伦语及契丹时事伦曰海上之盟两国约为兄弟万世无变云中之役我实馈师赞成厥功上国之臣尝欲称兵南来先大圣惠顾盟好不许厥后举兵以祸吾国果先大圣意乎况亘古自分南北主上恭勤英俊并用期必复古曷思久逺之谋归我二帝太母复我土疆使南北赤子无致涂炭亦足以慰光大圣之灵幸执事者赞之思谋沉思曰君言是也归当尽逹之先大圣谓金太祖也己而尼玛哈至曰比上国遣使来问其意指多不能对思谋传侍郎语欲议和决非江南情实特侍郎自为此言耳伦曰使事有指不然来何为哉人定者胜天天定亦能胜人惟元帅察之尼玛哈不答　乙未以张慤为尚书左丞工部尚书顔岐同知枢宻院事　丙午以张慤为中书侍郎　戊申以顔岐为尚书左丞兼权门下侍郎御史中丞许景衡为尚书右丞刑部尚书郭三益同知枢宻院事　知宻州赵野见山东盗贼充斥乃弃城走军校杜彦据州作乱追野杀之　戊午知秀州权浙西提刑赵叔近言杭卒初无叛心止縁守臣叶梦得不以时支赏遂致纷纷今已招安乞降告身书填给之诏可于是给事中刘珏言自羣盗蜂起率用招安此叛者所以滋炽也属者金陵之乱凶党无不得所欲故道宗之卒建安之卒相挺为变今呉兴诸营又以反侧告矣其视逆上命杀长吏习以为常朝廷又从而宠之谋国若此岂可谓工哉今叔近所请告身二百二十余人朝廷不以为过而遽从之或者袭是迹而动将见爵赏不足以给之矣　金人陷河间　是月丁进围夀春府守臣康允之拒却之　金人陷偃师知军姚庆死之　十二月辛酉王渊入杭州执陈通等诛之　壬戌青州败将王定以兵作乱杀帅臣曾孝序孝序晋江人崇寜中尝与蔡京论讲议司事曰天下之财贵于流通取民膏血以聚京师恐非太平法至是知青州令定讨土兵赵晟失利而归孝序责以力战自赎定乃以言撼败卒夺门斩关入孝序瞠目駡之遂与其子讦皆遇害　金人闻帝如州起燕京八路民兵分三道南侵尼玛哈自云中下太行由河阳渡河攻河南分遣尼楚赫等攻汉上鄂尔多乌珠自燕山由沧州渡河攻山东阿里富埒珲军趋淮南罗索与萨里罕哈芬自同州渡河攻陜西乌珠即兀术也癸亥尼玛哈至汜水关西京留守孙昭逺遣将拒之战没昭逺引兵南遁　丙寅张遇犯江州　戊辰金人围棣州守臣姜刚之固守遂解去　金人将谋侵汴诸将请先断河梁严兵自固宗泽笑曰去冬敌骑直来正坐断河梁耳乃遣刘衍趋滑州刘逹趋郑州以分其势戒诸将保防河梁以俟大兵之集乌珠乃不敢向汴夜断河梁而去　金罗索至河中官军扼河西岸不得渡乃自韩城履氷过甲戌陷同州沿河安抚使玉山郑骧赴井死　张遇犯黄州　己卯金人陷汝州入西京　庚辰金人陷华州辛巳破潼关河东经制使王自同州引兵遁入蜀　丁进诣宗泽降　是月起杨时为工部侍郎兼侍读年七十九矣及入对言古圣贤之君未有不以典学为务又乞修建炎会计録恤勤王之兵寛假言者不报
　　资治通鉴后编卷一百五
　　钦定四库全书
　　资治通鉴后编卷一百六
　　刑部尚书徐干学撰
　　宋纪一百六【起着雍涒滩正月尽屠维作噩三月凡一年有三月】
　　髙宗受命中兴全功至徳圣神武文昭仁宪孝皇帝
　　建炎二年春正月丙戌朔帝在扬州　金尼玛哈谍知邓州将为行在所令宁珠可急攻之知州范致虚遁安抚使刘汲分兵守要害自以牙兵四百登陴御敌皆死鬭矢下如雨军中请汲去不聴戊子城陷遂死之初议南阳备巡幸储峙甚多至是悉为金人所有　先是杭温二州上供物留镇江府有以螺钿为之者帝恶其竒巧乃命守臣钱伯言毁之于市观者悦服　辛夘置行在货务　壬辰金乌珠自郑抵白沙去汴京宻迩都人震恐僚属入问计宗泽方对客围棋笑曰何事张皇刘衍等在外必能御敌乃选精锐数千使绕出敌后伏其归路金人方与衍战伏兵起前后夹击之金人果败　先是有撰劝勇文者掲于闗王庙中畧曰蕃贼扰散甚久百姓因贼破家者皆当复雠力战若不能此枉作男儿虽活何益去嵗贼来百姓已错今年防贼不可怯懦汝若怕贼则败不怕则胜况贼有五事易杀连年战辛苦易杀马倒便不能起易杀身入重地力孤易杀各宜齐心协力共保今嵗无虞京西提刑谢贶得而上之诏兵部刋板散示诸路　甲午诣夀宁寺谒祖宗神主　迪功郎周公彦言今兹正月之交乃太一迁正之日宜于禁中设坛拜迎是日帝问宰执当如何许景衡曰修徳爱民天自降福何拜迎太一之有防有前朝奉郎崔穆所生母沈氏诉穆旧未尝骂母抱寃乆废乞因赦叙于是张慤言臣知穆为详穆乃翰林学士张阁之壻蔡京谪词阁所草也京憾之开封尹盛章阿京意锻錬穆罪人以为寃帝曰抱寃者获伸则人心悦而天意格岂不贤于周公彦望拜之祷乎乃诏复穆本官金罗索既陷同华诸州遂围永兴军时京兆兵皆为经制
　　使钱盖调赴行在经畧使唐重度势不可支以书别其父克臣曰忠孝不两立义不茍生以辱吾父克臣报之曰汝能以身徇国含笑入地矣及金兵围城重与守臣会盟死守前经制副使傅亮以精锐数百出战被擒乙未城陷重遂与副总管杨宗闵转运副使桑景询判官曾谓提举军马程廸提刑狱郭忠孝经畧司总管机宜文字王尚及其子建中俱死之重彭山人忠孝河南人尝受易中庸于程頥廸开封人父博古战死以防得官廸又以战死　东平府兵马钤辖孔彦舟闻金兵将至山东遂率所部刼杀居民南渡淮犯黄州守臣赵令拒之　丙申金人陷均州守臣杨彦明遁去　诏自今犯枉法自盗者中书籍其姓名罪至徒者永不録用丁酉金人陷房州　己亥张遇焚真州秘阁修撰孙昭逺战不利其下欲拥之南还昭逺骂曰若等衣食县官不以此时报国南去何为叛兵怒反撃昭逺遂遇害庚子张遇陷镇江府守臣钱伯言弃城走　辛丑金人陷郑州通判赵伯振死之　时所在盗起黄潜善汪伯彦匿不以闻内侍邵成章上疏言二人必误国帝以祖宗以来未有内侍言大臣者诏除名南雄州编管后思成章忠直召赴行在有沮之者乃止之于洪州金人入洪闻其名访求得之谓曰知公忠正能事吾主可享富贵成章不应胁之以威亦不从金人曰忠臣也吾不忍杀遗之金帛而去　癸卯金额尔衮陷潍州知州韩浩与通判朱廷杰皆力战死之又陷青州浩琦之孙也鳯翔府进方士彭知一所烧金帝札付三省曰朕不忍烧假物以误人今发还仍毁其烧金之具　丁未诏谕流民溃兵之为盗贼者释其罪　己酉禁诸将引溃兵入蜀置大散关以审騐之　辛亥王渊招降张遇以所部万人韩世忠　右諌议大夫卫肤敏因论孟忠厚不合改除中书舎人不肯就职张慤言忠厚当换武阶帝即以臣僚论疏付忠厚令自请太后与换武阶遂除正任承宣使肤敏始受命　金人焚邓州　癸亥太学生魏佑上书论黄潜善汪伯彦误君十大罪　是月以中奉大夫刘豫知济南府豫景州人为河北提刑金人南侵豫弃官避地真州张慤荐之起知济南时盗起山东豫不愿行请易东南一郡执政不许豫忿而去　金人陷颍昌府杀守臣孙黙　金罗索既陷永兴鼓行而西秦州帅臣李复以城降敌势益张引兵犯熙河经畧使张深遣兵马都监刘惟辅以精骑二千人御之夜趋新店金人恃胜不虞黎明军进惟辅刺其帅哈富堕马死金人引去深檄陇右都防张严往追之　二月金尼玛哈据西京与宗泽相持泽遣部将阎中立郭俊民李景良等帅兵趋郑丙辰遇敌大战兵败中立死之俊民降景良遁去泽捕景良斩之既而俊民与金将持书来招泽泽皆斩之　金人陷唐州　言者论龙圗阁直学士郑修年乃居中之子显谟阁直学士刘阜民乃正夫之子皆乳臭小儿初无出身及文学政事乞并镌其职诏从之　壬戌宇文虚中应诏使絶域复中大夫召赴行在　癸亥罢市易务　甲子金人犯滑州宗泽部将张防往救之防至滑众寡不敌或请少避之防曰避敌偷生何面目见宗公力战而死泽闻防急遣王宣往援已不及因与金人大战破走之泽以宣知滑州金自是不敢复犯东京泽得金将王防于河上本辽臣也泽解其缚问金之虚实得其详遂决大举之计召诸将曰汝等有忠义心当协谋勦敌期还二圣以立大功言讫泣下诸将皆听命金人屡战不利悉引去　乙丑泽复表请帝还阙曰臣为陛下保防京师自去秋至今春又三月矣陛下不早回则天下之民何所依戴不报泽威声日着敌闻而惮之与南人言必曰宗爷爷河北盗杨进等降于宗泽进号没角牛聚众三十万与丁进王再兴李贵王大郎等拥众各数万往来京西淮南河南北侵掠泽遣人谕以祸福悉招降之有王善者河东巨防也拥众七十万车万乗欲据京城泽单骑驰至善营泣谓之曰朝廷危难之时使有如公一二辈岂复有敌患乎今日乃汝立功之秋不可失也善感泣曰敢不効力遂觧甲降　丁卯复延康述古殿直学士为端明枢宻直学士　壬申赦福州叛卒张员等　癸酉金人陷蔡州执守臣阎孝忠　时剧贼张遇等虽受招安而犹纵兵四刼乃诏知州吕頥浩率刘安世王渊等圗之于是頥浩单骑入贼营遇等皆出迎唯刘彦不至乃主谋不降者頥浩断其足钉于扬子桥余党怖而释甲　丙子金人陷淮寜府守臣开封向子韶死之时金人昼夜攻城子韶率军民固守遣人诣宗泽乞援未至城陷金人欲降之酌酒于前左右抑令屈膝子韶直立不动防手大骂遂为所杀阖门皆遇害事闻赐諡忠毅
　　吕中曰当建炎之初河北惟失真定等四郡河东惟失太原等六郡其他固在也李纲招抚经制之事既沮故当时无连衡合从相援之势金兵方胜又非一州之所能敌见破一州又取一州使忠臣义士守孤城以待尽岂不惜哉
　　丁丑以刘诲充金国军前通问使王贶副之　辛巳和州防御使马扩聚兵于真定五马山得皇弟信王榛于民间奉之以总制诸砦两河遗民闻风响应　金人迁洛阳襄阳颍昌汝郑均房唐邓陈蔡之民于河北　中山府受围三年城中粮絶人皆羸困不能执兵知府陈遘欲尽括城中兵力战部将沙振潜衷刃入府害遘及其子锡等十七人振出为帐下卒所杀捽裂之身首无余三月辛卯城陷金人见遘尸曰忠臣也敛而之金尼玛哈闻张严东出自河南西入关以援罗索丁酉尽焚西京庐舎掠其民而去　庚子河南统制官翟进复西京宗泽奏进为京西北路安抚制置使　言者以前起居舎人许亢宗前秘书少监李光皆附蔡攸以擢要官乙巳诏亢宗光并管崇福宫　丙午遥授何防为观文殿大学士陈过庭聂昌为资政殿大学士时防已卒于金昌为人所杀惟过庭在金军中　己酉张员等复作乱拥众突城出命右路提防刑狱李芘讨捕之庚戌金人陷洺州　是月金罗索陷鳯翔府守臣刘清臣弃城去又犯泾原经畧使曲端遣将呉玠逆撃于清溪岭败之金兵走同华石壕尉李彦仙保三砦屡败金师破其五十余壁复陜州及绛觧诸县事闻诏彦仙知陜州兼安抚使　前同知枢宻院事孙傅卒于燕山府夏四月丙辰诏文臣从官至牧守武臣管军至遥郡
　　各举所知二人　戊午宗泽遣将赵世兴复滑州先是泽去磁以州事付兵马钤辖李侃统制赵世隆杀之至是世隆及弟世兴以兵二万来归众惧其变泽曰世隆本吾一校耳何能为世隆至责之曰河北陷没吾宋法令与上下之分亦陷没邪命斩之世兴佩刃在侧众兵露刃庭下泽谓世兴曰汝能立功足以雪耻世兴感泣遣往滑州掩撃金人败之遂复其城　时诸路方行巡社之法东平府守臣权邦彦亦奏东阿县民自相纠集为巡社防不敢犯言者以为其法利于西北而不利于东南乞罢之乙未诏陜西河北巡社依旧余路并罢时杭温二州已就绪请留亦不聴　言者谓近日帅守之弃城者习已成风如邓雍之于荆南何元同之于颍昌赵子崧之于镇江皆拥兵先遁今则安居薄责而未正其罪至于康允之之于夀春陈彦文之于九江以数千之疲旅捍十万之强宼而允之止迁一职彦文方复旧官议者惑焉愿着其赏罚以示劝惩诏从之　乙丑翟进以兵袭金乌珠于河南兵败其子亮死之进又率韩世忠丁进等战于文家寺又败世忠南归乌珠复入西京寻弃去　张严追及金罗索于鳯翔境锐意撃敌至五里坡罗索伏兵坡下严与曲端期不至径前遇伏战败而死尼玛哈闻之遂自平陆渡河归云中　丁卯金人入洛州　壬申军贼孙琦焚随州癸未入唐州　是月信王榛遣马扩来奏事诏以榛为河外都元帅扩为马步军都总管　杨时连章求去遂以龙图阁直学士提举洞霄宫时在东郡所交皆天下士先逹陈瓘邹浩皆以师礼事之暨渡江东南学者推时为程氏正宗　宗泽招抚羣盗聚城下又募兵储粮召诸将约日渡河诸将皆掩泣听命五月泽遣子頴诣阙上疏言祖宗基业可惜陛下父母兄弟蒙尘沙漠日望救兵西京陵寝为贼所占今年寒食节未有祭享之地而两河二京陜右淮甸百万生灵陷于涂炭乃欲南幸江东盖奸邪之臣一为强敌方便之计二为其亲属皆已津置在南故也今京城已增固兵械已足备士气已勇锐望陛下无沮万民敌忾之气而循东晋既覆之辙帝得疏又闻信王榛将渡河入汴乃降诏择日还京既而不果　乙酉尚书右丞许景衡罢景衡在位朝廷有大政事必请间极谏黄潜善等素恶其异巳时方下诏还京因共以渡江之议为景衡罪罢为资政殿学士提举洞霄宫行至瓜洲得暍疾卒景衡得程頥之学志虑忠纯议不与时俯仰既卒帝思之曰朕自即位以来执政忠直遇事敢言惟许景衡耳诏赐其家温州官舎一区諡忠简　丙戌定诗赋经义试士法初元祐中科举以经义诗赋兼取绍圣以来罢试诗赋至是命参酌元祐科举条制定试士法中书省请习诗赋举人不兼经义习经义者人占一经觧试省试并计数各取通定髙下殿试仍对策三道故事廷试上十名内侍先以卷奏定高下帝曰取士当务至公岂容以己意升降自今勿先进卷　戊子以翰林学士朱胜非为尚书右丞　辛卯以金人分兵渡河诏统制官韩世忠阎勍各领所部兵逆战令宗泽遣杨进等援之　丙申复宇文虚中资政殿大学士充金国祈请使杨国辅副之称臣奉表于金时金方兴兵南下已留王伦朱弁矣虚中至金人遣虚中及杨国辅刘诲王贶并归虚中曰奉命北来祈请二帝二帝未还虚中不可归遂独留时金国初建制度草创爱虚中有才艺每加官爵虚中即受之遂与韩昉俱掌制　宗泽闻王彦聚兵太行山欲大举趋太原泽即以彦为忠州防御使制置河北军事恐彦孤军不可独进召彦计事彦悉召诸寨指授方畧以俟防合乃以万余人先发金人以重兵蹑其后而不敢撃既至汴泽令宿兵近甸以卫根本彦遂屯滑州之沙店泽上疏曰臣欲乗此暑月遣彦等自滑州渡河取懐卫濬相等州王再兴等自郑州直防西京陵寝马扩等自大名取洺相真定杨进王善丁进等各以所领兵分路并进既渡河则山寨忠义之兵相应不啻百万愿陛下早还京师臣当躬冒矢石为诸将先中兴之业必可立致疏入黄潜善等忌泽成功从中沮之　癸卯中书侍郎张慤卒諡忠穆慤善理财论钱谷利害如指诸掌修身行己虽细必矜立朝謇谔有大臣节及卒帝每念之谓慤谋国尽忠遇事敢谏古之遗直也　初宗泽承制以王庻为陜西制置使曲端为河东经制使未防钱盖闻敌陷长安檄庻兼节制懐忧泾原兵既而金人东还庶以金人重载可袭取胜移文两路协力更战而环庆帅王似泾原帅席贡不欲受庻节度具文以报实不出兵金人至清溪为呉玠所扼至咸阳望渭南义兵满野不得渡循渭而东其支军入鄜延攻康定庻急遣兵断河桥又令刘延亮屯神木峡断其归路敌遂去甲辰金罗索陷绛州　己酉秀州卒徐明等作乱执守臣朱芾迎前守赵叔近复领州事诏御营中军统制张俊讨之　女真初未有文字尼玛哈访问其国老人多得祖宗遗事及金主嗣位复进士科而韩昉辈皆在左右文学之士稍见拔擢六月己未诏求祖宗遣事以备国史命乌叶与耶律达斡掌之乌叶等采摭遗言旧事自始祖函普以下至太祖综为三卷上之【考异陈桱通鉴续编此事附见十一月按金史太宗纪则诏求祖宗遗事乃六月己未事也今正之】　乙丑张俊至秀州执徐明斩之赵叔近与王渊有宿憾俊故渊之部曲希渊防诬以同叛并杀叔近　借刑部尚书杨应诚等奉使至髙丽丁卯见国王楷传旨借道以逹金国髙丽君畏金人之强坚不肯假道且言二圣见留燕云不在金国又言金人决不肯和应诚等遂还　建州卒叶浓等作乱甲戌陷福州　丁丑诏江浙沿流州军练水军造战舰　是月以知延安府王庻节制陜西六路军马泾原经畧使曲端为节制司都统制时陜西抚谕使谢亮持诏赐夏国庻移书曰夏人之患小而缓金人之祸大而迫今占据同华畏暑休兵秋髙必大举盍仗节督诸路协同义举争先并进驱逐渡河徐圗恢复亮不能从　京畿淮甸蝗　秋七月甲申叶浓入寜徳县复还建州命张俊同两浙提防刑狱赵哲率兵讨之　丙戌东京留守宗泽卒泽前后请帝还京二十余奏每为黄潜善汪伯彦所抑泽忧愤成疾疽发于背诸将入问疾泽矍然曰吾以二圣蒙尘愤愤至此汝等能殱敌则我死无恨众皆流涕曰敢不尽力诸将出泽叹曰出师未防身先死长使英雄泪满襟无一语及家事但连呼过河者三而卒年七十都人号恸讣闻赠观文殿学士諡忠简泽质直好义亲故贫者多依之而自奉甚薄常曰君父侧身尝胆臣子乃安居美食邪始泽招集羣盗聚兵储粮结诸路义兵连燕赵豪杰自谓渡河克复可指日冀有志弗就识者皆以为恨泽子頴居戎幕素得士心都人请以頴继父任时己命杜充代泽不许充酷而无谋至汴悉反泽所为于是豪杰离心降盗聚城下者复去剽掠唯岳飞仍为留守司统制充麾下　辛丑诏以春霖夏旱蝗州县灾甚者蠲田赋　八月甲寅作御寳金之入汴也九寳惟大宋受命寳及定命寳存至是帝作金寳三一曰皇帝钦崇国祀之寳二曰天下合同之寳三曰书诏之寳　甲戌罢殿中侍御史马伸伸自河南还上书言黄潜善汪伯彦不法十七事乞速罢二人政柄别选贤者共圗大事疏入留中明日改授卫尉少卿伸辞不拜録其疏申御史台且言臣论可采即乞施行非是合坐诬诳之罪因移疾待命诏伸言事不实送吏部责监濮州酒税趣使上道伸怡然擕襆被而行竟死道中闻者寃之伸东平人弱冠登第从程頥学勇于为义每曰吾志在行道若以富贵为心则为富贵所累以妻子为念则为妻子所夺道不可行也　赵子砥至燕山遁归命辅臣问北事甚悉子砥大畧言金人讲和以用兵我国敛兵以待和本朝与金势不两立昔契丹主和女真主用兵十余年间竟灭契丹今复蹈其辙譬人畏虎以肉喂之食尽终噬人若设陷穽以待之然后可以刺虎矣执政不恱遂命子砥知台州　河北京东捉杀使李成叛辛巳犯宿州　丁丑二帝自霫部赴上京以素服见金太祖庙遂见金主于乾元殿金主封道君皇帝为昬徳公渊圣皇帝为重昬侯未防徙之韩州韩州在燕山东北一千五百余里令下之日尽空其城命晋康郡王孝骞等九百余人至韩州同处给田十五顷令种莳以自给惟秦桧不与徙依达兰以居达兰亦厚待之先是道君在霫部一日谓驸马都尉蔡鞗曰宸极失御播越至此荷天眷祐建炎中兴今草得一书欲厚遗本路都统求通于左副元帅且命鞗以书示桧桧读之呜咽不胜遂具酒殽延本路都统逹书于尼玛哈寻徙居韩州道君每南望必注目久之曰陵寝在何处泣数行下遇忌辰时辍膳追慕终日宗室自孝骞以下每相见抚问再三有挟私恨而致争者必告以身在他乡幸得相聚毋挟私愤然绍述神宗之志未尝懐时有货王安石日録者辍衣而易之【此据中兴记事本末修入】九月甲申丁进叛复防淮西　庚寅御集英殿赐礼部进士李易以下四百五十一人及第出身　癸巳金人陷冀州将官李政死之　甲午金人再犯永兴军经畧使郭琰弃城退保义谷　丁未东京留守统制官薛广及金人战于相州败死　己酉同知枢宻院事郭三益卒曲端雅不欲属王庻是月金人攻陜西庻召端会雍耀间端辞以未受命庻以鄜延兵先至龙坊端又称已奏乞廽避席贡别遣统制官厐世才将步骑万人来会庻无如之何则檄贡勒端还旧任遣陜西节制司将官贺师范趋耀州别将王宗尹趋白水且令原庆出师为援二帅各遣偏将刘仕忠防鯶来与师范防庻欲往耀督战防世才兵至邠端中悔以状白庻言已赴军前庻乃止师范轻敌不戒卒遇敌于八公原战死二将各引去端遂得泾原兵柄　是秋金将鄂尔多袭破信王榛于五马山砦遂会尼玛哈入防初马扩自五马山诣行在黄潜善汪伯彦疑其非真及行授宻旨使讥察信王榛且令扩听诸路节制扩知事不成遂留大名不进金鄂尔多恐扩以援兵至急发兵攻下五马山诸砦探知扩兵南来使人驰会尼玛哈共备之尼玛哈将歴懐卫而东闻鄂尔多已败扩军于清平遂由黎阳渡河防兵以攻澶濮榛亾走不知所终　冬十月戊午遣刘光世讨李成　金右副元帅额尔衮以众渡河攻陷开徳府遂围濮州　时四方贡赋不能如期而至行在仰给惟茶盐钞法然视商贾去来不可为准初宣和困方腊之乱江浙被贼诸州皆蠲其赋而官兵无所给乃诏发运使陈遘经制东南遘请以七路之财补其乏始设比较酒务量添酒价及商税额亦增一分并卖契纸与公家出纳每缗收二十三文并号经制钱敛之少聚之多而无损于民靖康罢之至是翰林学士叶梦得言经制之法皆求于民之所欲而非强其所不欲望复行之户部尚书吕颐浩亦言其法创于陈遘若循之可以助国而无害于民贤于缓急暴敛多矣壬戌诏诸路提刑司拘收仍依封桩钱法不可擅用　癸亥尼玛哈围濮州遣韩世忠范琼至东平开徳分道拒战又命马扩援之　侍御史张浚请先定六宫所居地甲子诏孟忠厚奉太后及六宫皇子如杭州以苗傅为扈从都统制刘正彦副之　杨进复叛兵至数万剽掠汝洛间翟进患之与其兄兴谋击之未果杨进遣骑数百絶洛水犯进营进乗半渡撃之追奔数十里至鸣臯山破贼四砦马惊坠堑为贼所杀贼乘胜大败官军诏以兴为京西北路安抚招讨使是月刘正彦撃丁进降之　十一月辛巳朔提举嵩山崇福宫李纲万安军安置　刘光世及李成战于新息县成败走　金人围陜州守臣李彦仙战却之　壬辰金人陷延安府通判魏彦明坐于城楼上金人并其家执之谕使速降彦明曰吾家食宋禄尔辈使吾背君乎金人怒杀之　初曲端为都统制王庶庶政严多诛将士尝曰设曲端有误亦当斩之端闻而恨未有以报金人知端与庻不协并兵攻鄜延庶在坊州闻之夜趋鄜延以遏其冲金人诡道入丹州州界鄜延之间庻乃自当延安路时端尽统泾原精兵庻屡督其进端阳许而不行乃遣呉玠攻华州拔之端迂路由邠之三水与玠会襄乐金攻延安急庻收亡往援知鳯翔府王将所部兵赴之比庻至甘泉而延安已失庻无所归以军付自将百骑与官属驰赴襄乐劳军庶犹以节制望端欲倚以自副端弥不平庻初至坐帐中端先以戎服趋于庭既而与随军应副张彬及走马承受公事髙中立同见帐中良久端声色俱厉问庻延安失守状曰节制固知爱身不知爱天子城乎庻曰吾数令不从谁其爱身者端怒曰在耀州屡陈军事不一见听何也因起归帐庻留端军终夕不自安端欲即军中杀庻夺其兵夜走寜州见抚谕使谢亮曰延安五路襟喉今已失矣春秋之义大夫出疆得以専之请诛庻归报亮曰使事有指今以人臣擅诛于外是跋扈也公为则自为之端沮而归明日庻见端为言已自劾待罪端拘繋其官属夺其节制使印庻乃得去时王在庆阳端使其统制张中孚往召之曰若不听则斩以来会己去追之不及　癸巳赵哲大破叶浓于建州城下浓遁而降复谋为变张俊擒斩之　金人之围濮州也以州小易之至城下知州杨粹中固守命将姚端夜其营尼玛哈跣足走免攻城益急凡三十三日乙未城遂陷粹中被执不屈死乌珠又入开徳府守臣王棣死之　以太学生建安魏行可充金国军前通问使假礼部侍郎以行金人知其应募借官待之甚薄因留不遣行可遗金人书警以不戢自焚之祸且曰大国将举中原与刘豫刘氏何徳赵氏何罪若亟以还赵氏贤于奉刘氏万万也竟卒于金赠朝奉郎秘阁修撰　庚子诣夀寜寺朝享祖宗神主　壬寅祀昊天上帝于圜丘大赦时卤簿乐舞之类率多未备严更警塲就取军中金鼓权一时之用金乌珠入相州守臣赵不试死之不试太宗六世孙也州久被围不试知事不可为既启门乃纳其家井中然后以身赴井　甲辰金人陷徳州兵马都监赵叔皎死之　是月濵州贼盖进陷棣州守臣姜刚之死之　金人攻晋宁军知军事徐徽言拒却之知府州折可求叛降金先是徽言隂结汾晋土豪约以复故地则奏官为守长聴其世袭会朝论与金结和抑其所请金人忌徽言欲速拔晋寜以除其患既破延安遂自绥徳渡河围之三月徽言屡却之至是徽言约可求出兵夹攻罗索闻之执可求之子彦文使为书招可求可求遂以所属麟府丰三州降金可求故与徽言连姻金人使招徽言于城下徽言引弓射之可求走徽言引兵撃敌大败之斩罗索之子　金人陷淄州　史斌围兴元不克引兵趋关中义兵统领张宗诱斌还长安欲徐圗之曲端怒宗遣都监呉玠袭斩斌而自袭宗杀之　岳飞与金人战胙城又战黒龙潭皆大防飞从阎勍保防陵寝大战泛水关射殪金将大破其众驻兵竹芦渡与敌相持选精锐三百伏前山下令各以薪刍交缚两束夜半爇四端而举之金人疑援兵至惊溃　赵开善心计好诇问天下利病每有通变救之志宣和末为成都转运判官多所更革至是陈茶买马五害朝议是之即擢开都大提举川陜茶马事使推行之开乃罢官买卖茶给引通商与茶户自相贸易不二年茶引收息至百七十余万缗买马逾二万匹　十二月乙卯太后至杭州扈从统制苗傅以其军八千人驻奉国寺　庚申金人攻东平府京西路制置使权邦彦弃城去又攻济南府刘豫遣子麟御却之达兰遣人啗以利豫懐前忿遂杀济南骁将关胜率百姓降金百姓不从豫缒城纳欵　甲子金鄂尔多攻大名府守臣张益谦欲遁提防刑狱郭永曰北门所以遮梁宋敌得志则朝廷危矣因自率兵昼夜乘城且缒死士告急于行在会大雾四塞城遂陷益谦与转运判官裴亿迎降鄂尔多问曰城破乃降何也二人以永不从为辞鄂尔多遣骑召永永正衣冠南向再拜讫易幅巾而入鄂尔多问沮降者谁永曰不降者我鄂尔多以富贵啗之永大骂曰恨不醢尔以报国何说降乎鄂尔多怒并其家属皆杀之永大名元城人少刚明勇决身长七尺须髯若神常知太谷县县有潭出云雨嵗旱巫乘此哗民永杖巫身暴日中雨立至部使者及郡文移有不便于民者必条利病反复或遂寝不行燕山兵起以永为转运判官郭药师恃防肆暴永力折之药师虽谢无愧容永退谓安抚使王安中曰他日乱边者必此人也移河北西路提举常平金人南下防天寒城池皆冻金人率借冰梯城不攻而入永在大名弛濠梁之禁人争取鱼冰不能合金人至城下睥睨久之而去至是遇害虽素不与永合者皆哭之至恸永见古人立名节者慨然慕之靖康时闻两宫北狩号絶仆地家人舁归不食者数日闻大元帅檄书至始勉强一餐其忠义盖天性然也绍兴初赠资政殿学士諡勇节金尼玛哈入袭庆府军士有欲发孔子墓者尼玛哈问其通事髙庆裔曰孔子何人曰古之大圣人尼玛哈曰大圣人墓安可发遂杀军士　乙丑金人陷虢州　丙寅始命修国史　己巳以黄潜善为尚书左仆射兼门下侍郎汪伯彦为尚书右仆射兼中书侍郎顔岐为门下侍郎朱胜非为中书侍郎兵部尚书卢益签书枢宻院事潜善伯彦入谢帝曰潜善作左相伯彦作右相朕何患国事不济时金兵横行山东羣盗蜂起潜善等既无谋畧专权自恣东京委之御史南京委之留台泗州委之郡守言事者不纳其说请兵者不以上闻金兵日南乃以为李成余党无足虑者惟率同列听浮屠说法而已时户部尚书叶梦得尝请帝南巡阻江为险以备不
　　虞帝曰自扬至瓜洲五十里闻警而动未晚梦得曰运河仅通一舟恐非一日可济也后乞命重臣为宣总使一居泗上总两淮及东方之师以待敌一居金陵总两浙之路以备退保不报帝一日召诸军议事帯御器械张俊奏敌势方张宜且南渡俟国势定圗之复请移左藏库于镇江吏部侍郎刘珏亦言备敌之计兵食为先今以降冦为见兵以籴本为见粮二者无一可恃维城池未修军旅多阙卒有不虞何以待之潜善等终不以为然　辛未金人防青州　戊寅以礼部侍郎张浚兼御营防赞军事教习长兵　是冬东京留守杜充决黄河自泗入淮以阻金兵　是嵗召潘良贵为左司谏既见请诛伪党使叛命者受刃国门即敌人不敢轻议宋鼎又乞封宗室贤者于山东河北以壮国体巡幸维飬兵威以圗恢复大为黄汪所忌左迁工部良贵求去主管明道宫
　　三年春五月庚辰朔帝在州河北制置使王彦以所部兵马付东京留守司而率亲兵趋行在见黄潜善汪伯彦力陈两河忠义延颈以望王师愿因人心大举北伐言辞愤激二人大怒遂请降旨免对差充御营平防统领彦遂称疾致仕　京西贼贵仲正陷岳州　甲申以资政殿学士路允廸签书枢宻院事　丁亥金人焚青州西去京东安抚使刘洪道入城守之　辛卯陜州都统邵兴及金人战于潼关败之复虢州　甲午金以南京留守韩企先同中书门下平章事知枢宻院事企先柳城人初太祖定燕京始用汉官宰相赏左企弓等置中书省枢宻院于广寜府而朝廷宰相亦自用女真官号天会初无所更改及张敦固伏诛移置中书枢宻于平州蔡靖以燕山降移置燕京凡汉地选授调发租税皆承制行之故自时立爱刘彦宗及企先辈官为宰相其职大抵如此　乙未杜充遣岳飞桑仲讨叛将张用于城南其徒王善救之官军败绩　庚子张用王善防淮寜府守臣冯长寜却之　诏百官闻警輙遣家属避兵者徒二年因而动揺人情者流二千里　金尼玛哈围徐州知州王复与子倚率军民力战外援不至丙午城陷复谓尼玛哈曰死守者我也愿杀我而舎僚吏百姓尼玛哈欲降之复嫚骂求死阖门百口皆被杀州教授郑褒骂敌与廵检杨彭年并死焉　御营平防左将军韩世忠屯淮阳会山东兵以援濮州尼玛哈闻之分兵万人趋州自率大军迎战世忠以众寡不敌夜引还尼玛哈蹑之至沭阳世忠弃军走盐城众遂溃部将张遇战死尼玛哈入淮阳以骑兵三千取彭城间道趋淮东戊申入泗州　二月庚戌朔听士民从便避兵刘正彦部兵卫皇子六宫如杭州　金尼玛哈至楚州守臣朱琳降辛亥入天长军　江淮制置使刘光世率众迎敌未至而溃光世奔还　辛亥金人陷天长军　壬子内侍邝询报金兵至帝即被甲上马驰至瓜洲步得小舟渡江惟防圣军卒数人及王渊张俊内侍康履等从行日暮至镇江府黄潜善汪伯彦方会食堂吏大呼曰驾已行矣二人相顾仓皇戎服防马南驰居民争门而出死者相枕藉无不怨愤司农卿黄锷至江上军士以为黄潜善骂曰误国误民皆汝之罪锷方置辨而首已断矣初右諌议大夫建安郑防累章请移跸建康宰执沮之至是防扈从帝曰不用卿言至此　金将马五帅五百骑先驰至扬州城下闻帝已南行追至扬子桥癸丑游骑至瓜洲太常少卿季陵亟取九庙神主以行为金人所追亡太祖神主于道　帝召从臣问去留吏部尚书吕頥浩乞留跸以为江北声援羣臣皆以为然王渊独言镇江止可捍一面若金人自通州渡江以据姑苏将若之何不如钱塘有重江之险帝意遂决留朱胜非守镇江府以吕頥浩为江淮制置使刘光世充行在五军制置使驻镇江控扼江口又以杨惟忠节制江东军马驻江宁府是夕发镇江次吕城镇　金人陷真州甲寅帝次常州　羣盗丁进等虽已受招而纵兵掠
　　民至是欲走山东朱胜非至丹阳都统制王渊遣使臣张青领五十骑驰防胜非因令青围进青以白胜非胜非曰丁进不除必为巨盗闻渠有数百人尔五十骑可敌否青曰不足畏于是以檄诱进至胜非所而诛之其众惕息听命　丙辰帝次平江府　丁巳金人攻泰州守臣曾班以城降　戊午帝次呉江县命朱胜非节制平江府秀州军马礼部侍郎张浚副之留王渊守平江用朱胜非计诏録用张邦昌亲属遣閤门祗候刘俊民使金军仍命俊民持邦昌遗金人约和书藁以行　金人陷沧州守臣刘锡弃城走　己未帝次秀州庚申次崇徳县时吕頥浩从行即拜同签书枢密院事江淮两浙制置使以兵二千还屯京口又命御营中军统制张俊以兵八千守呉江　壬戌帝驻跸杭州即州治为行宫金罗索破晋寜军守臣徐徽言悉焚其炮机篦格一切守具曰无以遗敌据子城拒战置妻子室中积薪自焚被擒使之拜不拜临之以兵不动命折可求谕使降徽言大骂罗索射杀之既死僵立不仆统制孙昻及士卒皆不屈被害事闻赠徽言晋州观察使諡忠壮徽言衢州西安人少为诸生负气豪迈至是与子冈同死昻父翊宣和末知朔寜府救太原死之世着忠义　癸亥下诏罪已求直言令有司具舟常润迎济衣冠军民家属省仪物膳羞出宫人之无职掌者　乙丑降徳音赦杂犯死罪以下囚放还士大夫被窜斥者惟李纲罪不赦更不放还盖用黄潜善计罪纲以谢金也　和州防御使马扩应诏上书言前日之事其误有四其失有六今愿陛下西幸巴蜀用陜右之兵留重臣使镇江南抚淮甸破金人之计囬天下之心是为上防都守武昌襟带荆湖控引川广招集义兵屯布上流扼据形势宻约河南诸路豪杰许以得地世守是为中策驻跸金陵备御江口通逹漕运精习水军厚激将士以幸一胜观敌事势预备迁徙是为下策若倚长江为可恃幸金人之不来犹豫迁延至秋冬敌兵再举驱掠舟楫江淮千里数道并进方当此时然后又悔是为无防扩累数千言皆切事机　戊辰金人焚州而去士民皆死存者才数千人　黄潜善汪伯彦自知不为众所容聫疏求退中丞张论其大罪二十致陛下蒙尘天下怨怼乞加罪斥己巳罢潜善知江寜府伯彦知洪州寻落职二人嫉害忠良逐李纲沮宗泽杀陈东欧阳澈台谏内侍言者随陷以竒祸中外为之切齿　以户部尚书叶梦得为尚书左丞御史中丞张澂为尚书右丞　辛未金人逼髙邮军守臣赵士瑗弃城走　壬申吕頥浩遣将陈彦渡江袭金余兵复州　癸酉靳赛犯通州　韩世忠小校李在叛据髙邮　甲戌金诏禁医巫闾山辽代山林樵采　乙亥诏朱胜非赴行在留张浚驻平江赠陈东欧阳澈承事郎官有服亲属一人恤其家赠马伸谏议大夫直龙图阁学士　丙子诏士民直言时政得失　是月张用据确山号张莽荡　三月己卯朔日中有黒子　庚辰以朱胜非为尚书右仆射兼中书侍郎故事命相进官三等胜非特进五官辛巳尚书左丞叶梦得罢以卢益为左丞未拜复罢为资政殿学士　以御营都统制王渊同签书枢宻院事旧制签书必带检校官故治平中郭逵以检校太保为之而渊以节制直除非制也先是帝渡江刘光世见帝泣曰王渊专管江上海船每言缓急不误今臣所部竒兵数万二千余骑皆不能济渊忿其言斩江北都巡检使皇甫佐以自解朱胜非驰见渊督之渊始悔然已无及遂失诸将心至是签书制下诸将口语借借朱胜非言臣记武臣作枢有免进呈书押故事臣欲用故事免之仍罢其兼官以弭众论帝然之壬午诏渊免进呈书押本院文字　以尚书右仆射吕颐浩为江南东路安抚制置使知江宁府扈从统制苖傅自负世将以王渊骤得君迁显职心忿
　　不平刘正彦以招降剧盗功大赏薄懐怨二人因相结时内侍康履蓝珪恃恩用事履尤妄作威福陵忽诸将诸将疾之会内侍临浙观潮供帐遮道傅等怒曰汝辈使天子颠沛至此犹敢尔邪中大夫王世修亦疾内侍恣横言于正彦正彦曰会当共除之王渊入枢府傅等疑其由内侍以进愈不平遂与世修谋先斩渊然后杀宦者癸未值刘光世进殿前都指挥使百官入听宣制傅正彦令世修伏兵城北桥下俟渊退朝即捽下马诬以结宦者谋反正彦手斩渊即与傅拥兵至行宫门外枭渊首于行阙分捕内侍百余人皆杀之履驰入宫白帝帝大惊朱胜非急趋楼上诘傅等擅杀之故中军统制呉湛排门引傅党入奏曰傅等不负国家为天下除害耳知杭州康允之见事急请帝御楼抚谕之日将午帝登楼百官皆从苗傅等望见黄盖犹山呼而拜帝凭栏呼傅等问故傅厉声对曰陛下信任中官赏罚不公军士有功者不赏私内侍者即得美官黄潜善汪伯彦误国至此犹未逺窜王渊遇贼不战首先渡江因交康履得除枢宻臣自陛下即位以来功多赏薄臣已将王渊斩首中官在外者皆诛讫更乞康履曽择杀之以谢三军帝曰潜善伯彦已降黜履择当流海岛卿等可归营傅曰天下生灵无辜肝脑涂地止縁中官擅权若不斩履择臣不回营帝犹未许逾时傅兵不退浙西安抚司主管机宜文字时希孟军器监叶宗谔劝帝并诛康履帝不得已命湛执履与之傅即楼下腰斩履脔其肉枭首与渊首相望帝遂以傅为庆远军承宣使御营司都统制正彦为渭州观察使副都统制谕傅等归营傅等进曰陛下不当居大位将来渊圣皇帝来归未知何以处之帝命朱胜非缒楼下委曲谕之傅请隆祐太后同听政及遣人使金议和帝许之即下诏请隆祐太后垂傅等闻诏不拜曰自有皇太子可立况道君皇帝已有故事胜非还白帝帝曰朕当退位但须太后手诏乃遣颜岐请太后御楼太后至帝立楹侧从官请帝坐帝曰不当坐此矣太后因乘肩舆下楼出门见傅等谕之曰自道君皇帝任蔡京王黼更祖宗法度童贯起边事所以致金人之祸岂闗今上皇帝事况皇帝初无失德止为黄潜善汪伯彦所误今已窜逐统制岂不知之傅等对曰臣等必欲太后为天下主奉皇子为帝太后曰今强敌在前吾以一妇人抱三岁儿决事何以令天下敌国闻之岂不转加轻侮傅等固请太后晓譬百端傅等不从太后顾胜非曰今日政须大臣果决相公可无一言乎胜非还白帝曰傅等腹心有王钧甫者适语臣云二将忠有余而学不足此语可为后圗之绪帝乃即坐上作诏禅位于皇太子请太后同听政宣诏毕傅等麾其军退于是皇子魏国公旉即皇帝位太后垂帘决事是夕帝移御显寜寺　甲申尊帝为睿圣仁孝皇帝以显寜寺为睿圣宫大赦以张澂兼中书侍郎韩世忠为御营司提举一行事务张俊为秦鳯副总管分其众诸军　丁亥分窜内侍蓝珪曽择等于岭南诸州择已行傅追还杀之　戊子以端明殿学士王孝廸为中书侍郎资政殿学士卢益为尚书左丞　己丑改元明受时苗傅等乞改年号及移跸建康胜非以二事奏太后曰二事中惟年号稍轻若全然不从恐别生事乃下诏改元胜非又曰反正事已就绪惟二凶谓元请本为和戎须待遣使然敌兵近在江北若遣使敌知朝廷有变必挟此而来以持其事即害反正当召应使者来使之力辞先所遣使亦宻留于勤王所矣必破其谋可无忧也　张浚奏乞睿圣皇帝亲总要务庚寅百官始朝睿圣宫以苗傅为武当军节度使刘正彦为武成军节度使诏刘光世范琼杨惟忠张浚及吕頥浩并赴行在傅等以御营中军统制呉湛主管步军事黄潜善汪伯彦并分司衡永州居住以王孝廸卢益为大金国信使进士黄大本呉时敏为先期告请使朱胜非奏母后垂帘须二人同对此承平故事今日事机须宻奏者乞许臣寮独对而日引傅党二人上殿以弭其疑太后语帝曰頼相此人若黄汪在位事已狼籍矣傅等欲挟帝幸徽越胜非谕之以祸福乃止　赦书至平江张浚度事不可宣而已章灼卒徒急于望赐惧有变乃屏伪诏而隂取故府所藏登极赦书置舆中迎登谯门读而张之即去其阶禁无敢辄登者而散给金帛如郊赉时人情畧定既而得苗傅等所传檄浚痛哭召守臣汤东野及提刑赵哲谋起兵讨之时傅令张俊以三百人赴秦鳯而以余兵属他将俊知其伪拒不受军士汹汹俊谕之曰当诣张侍郎决之即引所部八千人至平江浚语之故相持而泣且谕俊以决策起兵问罪俊泣拜曰此须侍郎济以机术无惊动乘舆也赦书至江宁吕頥浩曰是必有兵变其子抗曰主上春秋鼎盛二帝蒙尘沙漠其肯逊位于幼冲乎灼知兵变无疑也即遣人寓书于浚会御史中丞郑防遣所亲谢向防服如平江见浚等具言城中事以为严设兵备大张声势持重缓进使贼自遁无惊动三宫此上策也又作杜鹃诗谕百官当迎乘舆反正之意浚以頥浩有威望能断大事乃答书约共起兵且告刘光世于镇江令以兵来会頥浩得浚书因上疏请睿圣复辟幸金陵以圗旧疆　金人陷鄜州　癸巳张浚命节制司参议官辛道宗措置海舶又念傅等居中欲得辩士往说之遣布衣冯轓持书说傅正彦轓至杭见傅等折以大义令早反正正彦遣轓约浚至杭浚命张俊分兵扼呉江上疏请睿圣复辟傅等谋除浚礼部尚书命将所部诣行在浚以大兵未集未敢诵言讨贼托云张俊骤回人情震詟少留以抚其军　甲午吕頥浩率勤王兵万人发江宁乙未刘光世部兵会頥浩于丹阳　贬黄潜善英州安置　韩世忠自盐城收散卒由海道将赴行在至常熟张俊闻之曰世忠来事济矣因白浚以书招之世忠得书以酒酹地曰誓不与此贼共戴天丙申至平江见浚恸哭曰今日之事世忠愿与张俊任之公无忧也浚因大犒俊及世忠将士众皆感愤于是令世忠率兵赴阙戒之曰投防忌器事不可急急则恐有他变宜趋秀州据粮道以俟大军之集世忠发平江至秀州称病不行而大修战具傅等闻之始惧欲拘世忠妻子以为质朱胜非绐傅曰不若使迓世忠而慰抚之则平江诸人益安矣傅从之乃白太后封世忠妻梁氏为安国夫人俾迓世忠梁氏疾驱出城一日夜会世忠于秀州胜非喜曰二凶真无能为也先是二凶与浚书言伊周之事非侍郎孰当之朝廷见以右丞相待浚报书曰自古言涉不顺谓之指斥乘舆事涉不逊谓之震惊宫阙废立之事谓之大逆不道大逆不道者族今建炎皇帝不闻失徳一旦逊位岂所宜闻二凶得书与其属俱诣都堂言浚见诋为逆贼所不能堪如吕枢宻则晓事胜非曰罢张而以兵权付吕无事矣辛巳责浚散官彬州安置制词有轻脱寡谋之语时有小黄门宻趋睿圣宫传太后之命曰张浚不得已贬彬州帝方啜羮不觉羮覆于手　辛丑二凶以韩世忠为定国军节度使张俊为武寜军节度使知鳯翔府皆不受时明受诏至世忠曰吾知有建炎不知有明受斩其使取诏焚之二凶大惧乃遣苗瑀马柔吉将重兵扼临平拒勤王兵　壬寅日中黑子没　吕頥浩将至平江张浚乘轻舟迓之于邮中得堂帖乃贬彬州之命浚恐将士观望即袖之语书吏云有旨趋赴行在令申巳发之日是夜共宿城外咨以大计頥浩曰曩谏开边几死宦官之手承乏漕挽几陷沙漠之域今事不谐不过赤族为社稷死岂不快乎遂呼其属删定官李承造草檄文浚为润色之既而刘光世兵亦至　金诏军兴以来良人被畧为奴者听其父母夫妻子赎之　癸卯吕頥浩张浚传檄中外声苗傅刘正彦之罪以韩世忠为前军张俊翼之刘光世为防撃頥浩浚总中军光世分兵殿后讨之执黄大本下狱　乙巳太后降旨睿圣皇帝处分兵马重事　丙午以礼部侍郎张浚同知枢宻院事翰林学士李邴御史中丞郑瑴并同签书枢宻院事是日浚及吕頥浩发平江丁未次呉江上疏乞建炎皇帝还即尊位二凶闻之忧惧不知所为朱胜非召二凶至都堂议复辟曰勤王之师未进者使此间自反正耳不然下诏率百官六军请上还宫公等置身何地于是召李邴张守作百官章及太后手诏赐傅正彦铁劵傅等遂率百官朝于睿圣宫帝慰劳之二凶以手加额曰圣天子度量如是傅党张逵曰赵氏安苗氏危矣　是月盗邵青掠泗州青本五丈河舟人去为盗聚兵剽掠楚泗间　金人掠京东诸郡刘道洪弃青州去达兰以刘豫知东平府金界旧河以南俾豫统之又以豫子麟知济南府鄂尔多还屯濵州尼玛哈归至东平命达兰屯兵冲要以镇抚之　贼王善曹成孔彦舟等合众五十万薄南薰门岳飞所部仅八百众惧不敌飞曰吾为诸君破之左挟弓右运矛横冲其阵贼乱大败之　初金人破徐州王复死之都虞候赵立死而复苏求复尸瘗之隂结乡民为收复计及金师北去乃帅残兵邀撃大败之遂复徐州事闻诏以立权知州事时山东诸郡莽为盗区立介居其间威名流闻







　　资治通鉴后编卷一百六
&lt;史部,编年类,资治通鉴后编&gt;
　　钦定四库全书
　　资治通鉴后编卷一百七
　　刑部尚书徐干学撰
　　宋纪一百七【起屠维作噩四月尽上章阉茂三月凡一年】
　　髙宗受命中兴全功至徳圣神武文昭仁宪孝皇帝
　　建炎三年夏四月戊申朔太后下诏还政帝复位与太后御前殿垂帘诏尊太后为隆祐皇太后　己酉诏访求太祖神主　以苗傅为淮西制置使刘正彦副之　庚戌复纪年建炎命张浚知枢宻院事苗傅刘正彦并检校少保隆祐皇太后诏曰吾以国家变生仓卒遵用本朝故事
　　同听大政皇帝复位即愿撤帘皇帝恳请者再义不获已黾勉数日今中外宁一皇帝宜専决万几吾当退处东朝以遂初志可以今月四日撤帘【此据北盟防编増入】　吕頥浩张浚军次秀州頥浩谕诸将曰今虽反正而贼犹握兵居内事若不济必反以恶名加我翟义徐敬业可监也进次临平苗翊马柔吉负山阻水为阵中流植鹿角以梗行舟韩世忠舎舟力战张俊刘光世继之翊众少却世忠复舎马操戈而前令将士曰今日当以死报国面不被数矢者皆斩于是士卒争用命翊引神臂弩持满以待世忠瞠目大呼挺刃突前翊众辟易矢不及发遂败走勤王兵入北闗苗傅刘正彦急趋都堂取铁劵拥精兵二千夜开涌金门遁犯富阳新城将南趋闽中遣统制王徳乔仲福追之　辛亥皇太后撤帘勤王之师入城韩世忠手执王世修以属吏张浚等见帝伏地涕泣待罪帝问劳再三谓浚曰曩在睿圣两宫隔絶一日啜羮忽闻贬卿不觉覆手念卿被谪此事谁任解所服玉带赐之帝握世忠手恸哭曰中军统制吴湛佐逆为最尚留朕肘腋能先诛乎世忠即谒湛握手与语折其中指与王世修俱斩于市逆党王元左言马瑗范仲熊时希孟皆责窜逺州癸丑尚书右仆射朱胜非罢为观文殿大学士知洪州门下侍郎顔岐中书侍郎王孝迪尚书右丞张澂签书枢宻院事路允迪并罢以本职奉宫祠初胜非见帝言曰臣昔遇变义当即死偷生至此欲圗今日之事耳陛下不以臣即死而犹位宰相臣何面目以见士大夫因乞罢政帝不许胜非固请帝问谁可代者对曰吕頥浩张浚帝问孰优对曰頥浩练事而暴浚喜事而踈帝曰浚太年少对曰臣向被召军旅钱谷悉付浚此举浚实主之中丞张守论胜非不能预防致贼猖獗宜罢之不报至是与岐等俱罢　以吕頥浩为尚书右仆射兼中书侍郎翰林学士李邴为尚书右丞御史中丞郑瑴签书枢宻院事甲寅以刘光世为太尉御营副使韩世忠为武胜军
　　节度左右都统制张俊为镇西军节度右军都统制凡勤王寮属将佐各进官有差　乙卯大赦举行仁宗法度应嘉祐条制与今不同者自官制役法外赏格从重条约从寛罢上供不急之物元祐石刻党人官职防数追复未尽者令其家自陈许中外直言　丁巳禁内侍干预朝政不得与主兵官交通及馈遗假贷借役禁军外官非亲戚亦不得往还违者处以军法　张浚荐朝奉大夫赵鼎鼎见浚言曰隆祐复辟其功甚大当检累朝卷帘故事推恩其家是日遂以孟忠厚为寜逺军节度醴泉观使鼎除司勲员外郎　庚申重正三省官名自元丰肇建三省皆不置官长以左右仆射兼两省侍郎二相既分班进呈首相遂不复与朝廷议论元祐初司马光以为不便乃请令合班奏事分省治事至是从吕頥浩之言诏左右仆射并同中书门下平章事改中书门下侍郎为参知政事省尚书左右丞三省始合为一以李邴改参知政事　潘良贵自考功郎迁左司郎中吕頥浩谓良贵曰旦夕相引入两省良贵正色对曰亲老方欲乞外两省官非良贵可为也退语人曰宰相进退一世人才以为贤耶自当擢用何可握手宻语先示私恩若士大夫受其牢笼又何以立朝即日乞补外遂出知严州　丁卯帝发杭州留郑防卫太后　韩世忠言苗傅刘正彦拥精兵距瓯闽甚迩倘成巢穴卒未可灭帝以世忠为江浙制置使与刘光世追讨之　壬申立魏国公旉为皇太子　是月西北贼薛庆据髙邮军　金娄室取鄜坊二州　五月戊寅朔帝次常州张浚谓中兴当自关陜始虑金人或先入陜蜀则东南不可保因慷慨请行诏浚为宣抚处置使以川陜京西湖南北路之听便宜黜陟与沿江襄汉守臣议储蓄以待临幸帝问浚大计浚请身任川陜之事置幕府于秦州别遣大臣与韩世忠镇淮东令吕頥浩防跸来武昌为趋陜之计复以张俊刘光世与秦州相首尾帝然之初张浚宣抚川陜之议未决监登闻检院汪若海曰天下者常山蛇势也秦蜀为首东南为尾中原为脊今以东南为首安能起天下之脊哉将圗恢复必在川陜浚大恱遂决此意季陵论任浚太专忤旨落职予祠　庚辰苗傅统领官张翼斩王钧用马柔吉降　辛巳帝次镇江谓宰执曰张慤古之遗直陈东诛死可念二人皆郡境已令有司置祭更议恤其家　癸未以翰林学士滕康同签书枢宻院事　中书舎人张忞入对甲申帝谓吕頥浩曰忞谓朕即位以来无纎毫之失自古人君不能无过患不能改耳忞谄谀如此岂可置之从班于是诏忞奉祠而去　乙酉帝至江宁驻跸神霄宫改府为建康起复朝散郎洪皓为金国通问使遗尼玛哈书愿去尊号用金正朔比于藩臣时所在盗梗皓艰难百端得逹太原留一年遣至云中尼玛哈军前尼玛哈廹皓使仕刘豫皓曰万里衔命不得奉两宫南归恨力不能磔逆豫忍事之耶留亦死不即豫亦死不愿偷生于草间愿就鼎镬无悔尼玛哈怒将杀之旁一校曰此真忠臣也目止剑士为皓跽请得流逓冷山遂依左监军悟室以居为之教子　己丑韩世忠追讨苗傅刘正彦自衢信进至浦城之鱼梁驿与贼遇世忠步走挺戈而前贼望见咋曰此韩将军也皆惊溃遂擒正彦王徳亦执苗瑀傅亡入建阳　张浚抚谕薛庆于髙邮为庆所留乙未浚罢　以御营前军统制王为淮南招抚使　己亥苗傅裨将江池杀苗翊降于江浙制置使周望　建阳县人张标执苗傅献于世忠以傅及刘正彦等悉械送行在下狱帝手书忠勇二字掲旗以赐世忠辛丑张浚还自髙邮复知枢宻院事　杨进居鸣皋
　　山北京西安抚使翟兴与子琮帅乡兵时出扰之进惧是月弃辎重南走兴邀撃于鲁山进中流矢死其党复推刘可拒官军　六月己酉吕頥浩张浚以久雨恒隂皆谢罪求去帝诏郎官以上言阙政司勲员外郎赵鼎上疏曰自熈寜间王安石用事变祖宗之法而民始病假辟国之谋造生边患兴理财之政穷困民力设虚无之学败壊人材至崇寜初蔡京托绍述之名尽祖安石之政凡今日之患始于安石成于蔡京今安石犹配享神宗而京之党未除时政之阙莫大于此帝从之遂罢安石配享以司马光配　王善攻淮寜府不克转防宿州统领王冠败之　乙卯命恤死事者家且録其后丙辰刘光世招安苗傅将韩隽　戊午命江淮南引塘泺开畎浍以阻金兵　庚申皇太后至建康府　辛酉下诏以四失罪己一曰昧经邦之大畧二曰昧戡乱之逺圗三曰无绥人之徳四曰失驭臣之柄仍榜朝堂遍谕天下使知朕悔过之意中丞张守上疏曰陛下处宫室之安则思二帝母后穹庐毳幕之居享膳羞之奉则思二帝母后膻肉酪浆之味服细暖之衣则思二帝母后穷边絶塞之寒享嫔御之适则思二帝母后谁为之尊礼思之又思兢兢业业圣心不倦而天不为之助顺者万无是理今罪己之诏数下而天未悔祸实有所未至耳　丁卯右司谏袁植请诛黄潜善汪伯彦及失守者权邦彦等九人诏以朕方念咎责己岂可尽罪臣下植虽敢言然导朕以杀人此非美事吕頥浩滕康从而和之遂罢植知池州　以赵鼎为右司諌　甲戌移御行宫　先是御史中丞张守尝论頥浩难以专任而张浚不宜西去帝不恱是日除守礼部侍郎以中书舎人范宗尹代其任时殿中侍御史王庭秀亦论頥浩除拟不公诏庭秀罢职予郡于是右正言建阳吕祉言今日縁论大臣移一言官明日縁论大臣罢一言官则后日大臣行事有失谁敢复言者愿陛下以言章示大臣使之自省置身无过之地庻两全之如或不悛黜之何惜乙亥谕中外以廹近防秋请太后率宗室奉神主入
　　江表百司庻府非军旅之事者并令从行朕与辅臣宿将备御冦敌应接中原官吏士民家属南迁者有司母禁　贼贵仲正降　金乌珠请大起燕云河朔兵南侵金主从之是月陷磁州　时以华藏寺为建康府治而江浙制置使韩世忠权住蒋山诏世忠候府治移保寜宫即听居华蔵寺而世忠逼守臣连南夫狼狈移家出寺于是侍御史赵鼎言世忠躬率使臣排闼而入逐天子之京尹此而可为则无不可为者矣南夫治郡缓不及事愿先罢之然后降诏切责世忠仍治其使臣之先入者此为两得帝深嘉纳且曰唐肃宗兴灵武诸事草创得一李勉然后知朝廷尊今朕得卿无愧昔人矣于是诸将帖然畏服寻罢南夫而以兵部侍郎汤东野兼知建康府　秋七月辛巳苗傅刘正彦伏诛　癸未命学士院草夏国书大金国表付张浚　甲申诏以苗刘之变当轴大臣不能身卫社稷朱胜非顔岐路允廸并落职张衡州居住　金达兰畧地山东安抚使刘洪道弃潍州遁莱州守将张成举城降　丁亥皇太子旉薨諡元懿太子从幸建康属疾宫人蹴金炉有声惊怖疾转剧以致不起初张浚以旉尝奸帝位建议去之至是竟连其乳母置死　戊子签书枢宻院事郑瑴卒　汴京之陷也二帝及宗室北迁多范琼之谋又乘时剽掠左右张邦昌为之从卫右正言吕祉论其罪且进取琼之防至是自洪州入朝悖慢无礼乞贷苗刘等死帝畏其强以为御营司提举一行事务张浚言及今不诛琼他日必有王敦苏峻之患帝深以为然浚乃与枢宻检详文字刘子羽谋诛之命张俊以千兵渡江若备他盗者使皆甲而来丁亥召琼俊及刘光世赴都堂议事设食食己相顾未发子羽坐庑下恐琼觉取黄纸趋前麾之曰范琼下有敕诣大理寺置对琼愕不知所为子羽顾左右拥置舆中卫以俊兵送狱光世出抚其众数琼状且曰诛止琼尔汝等固天子自将之军也众皆投刃曰诺有防分御营五军琼下狱辞伏赐死子弟流岭南　己丑以资政殿学士王绹参知政事兵部尚书周望同签书枢宻院事　庚寅仙井监乡贡进士李时雨上书乞选立宗子繋属人心帝怒斥还乡里　辛卯升杭州为临安府初吕頥浩与浚定幸武昌之议及浚行頥浩以为道逺馈饷难继乃变前议会滕康张守陈武昌有十害不可往帝从之将定都故升为府　壬辰刘洪道复青州执金守臣向大猷　丁酉遣工部尚书临川崔纵使金通问二帝初帝将遣使廷臣以前使者相继受繋莫肻往纵毅然请行比至金首以大义责金人请还二帝又三遗之书金人怒徙之穷荒縦不少屈恚忿成疾握节而死　庚子张浚发建康　金尼玛哈鄂勒欢自濵州归燕山右监军乌珠请提兵下江浙尼玛哈许之仍留左监军达兰屯濵州以守山东乃遣女真渤海汉军诸万户等大起燕云河朔民兵付乌珠将之入寇　壬寅命李邴滕康权知三省枢宻院事从行凡四方奏谳吏部差注举辟功赏之数皆焉　命刘宁止制置江淮荆湖扈隆祐太后往洪州又命四厢都指挥使杨惟忠将兵万人以卫初有司月供太后钱一千缗后性俭约至是斥卖本殿绢二千疋充费帝方知寻常用度不足因命户部供钱绢各二万银一万可趣令办之　杜充留守东京以粮絶归遂命同知枢宻院事充将发汴岳飞諌曰中原地尺寸不可弃今一举足此地非我有他日取之非数十万众不可充不听遂与俱归朝廷命郭仲荀程昌防相继代充留守司亦名存而已　乙巳诏江西闽广荆湖诸路团教峒丁枪杖手山东盗郭仲威陷淮阳军仲威本李成之党成先往泗上仲威乃引兵围淮阳凡四月城陷仲威入城大掠取强壮以充军　翟兴引兵入汝州与贼王俊战败之是月广州教授林勲上本政书十三篇言朝廷兵农之政率因唐末之故今农贫而多失职兵骄而不可用是以饥民窜卒类为盗贼宜仿古井田之制使民一夫占田五十畆其有羡田之家毋得市田其无田与防惰末作者皆驱之使为农以耕田之羡者而量取钱谷以为十一之税宋二税之数视唐增至七倍今本政之制每十六夫为一井提封百里为三千四百井率税米五万一千斛钱万二千缗每井赋二兵马一匹率为兵六千四百人马三千四百匹嵗取五之一以为上畨之额以给征役无事则又分为四畨以直宫卫以给守卫是民凡三十五年而役使一遍也悉上则嵗食米万九千余斛钱三千六百余缗无事则减四分之三皆以一同之租税供之匹妇之贡绢三尺绵一两百里之县嵗收绢四千余匹绵三千四百斤非蚕乡则布六尺麻二两所收视绢绵率倍之行之十年则民之口筭官之酒酤与凡茶盐香矾之皆可弛以予民其说甚备书奏以勲为桂州节度掌书记后朱熹甚爱其书陈亮亦曰此书考騐古今思虑周宻为井田之学无以加矣　八月己酉移浙西安抚司于镇江府　庚戌李邴罢壬子以吏部尚书刘珏权知三省枢宻院事　甲寅王庻罢以知庆阳府王似为陜西节制使　刘文舜陷舒州　己未太后发建康　壬戌以京畿转运使上官悟为东京留守悟均之子也时金人南侵而洪皓崔縦未复帝求可使缓师者丁卯遣京东转运判官杜时亮及修武郎宋汝为使金军以请和致书于尼玛哈曰古之有国家而廹于危亡者不过守与奔而已今以守则无人以奔则无地所以諰諰然惟冀閤下之见哀而已故前者连奉书愿削去旧号是天地之间皆大金之国而尊无二上亦何必劳师逺渉而后为快哉又命吕頥浩遗书刘豫俾谕此意　帝闻道君遣二内臣二宫女将与髙丽使人同至壬申谓宰执曰朕闻之一则以喜一则以惧朕别二圣已三年忽得安信岂不喜但道君当承平之日以天下奉之今彼中百凡麄陋而朕居深宫广殿极不遑安且朕父母兄弟及妻皆在异域惟一子又殇孑然一身当此艰难所以悲也言未毕澘然泪下吕頥浩曰愿陛下少寛懐抱力恢中兴之业周望曰此必金人之意若非彼意数人者虽至髙丽髙丽亦不肻令来帝曰然　金试举人于蔚州以张孝纯主文柄时辽人皆用诗赋两河人皆用经义而忻州孙九鼎擢第一九鼎政和间逰太学与洪皓同舎陷金十年始登第皓在北方屡见之　闰月乙酉帝谓宰执曰士大夫间有言李纲可复用者朕以其人虽忠义但志大才踈用之必至误国故不复用吕頥浩曰志大才踈诚如圣谕帝曰如听邢倞之计遂结余覩金人至今以为衅端周望曰如宣抚河东以救太原先于河阳置纳级库敌闻而笑之亦足见其踈也时倞知鼎州未防以倞始祸除名送英州编管　己丑以吕頥浩为尚书左仆射杜充为尚书右仆射并同中书门下平章事　庚寅起居郎胡寅上疏曰陛下以亲王介弟受渊圣皇帝之命出师河北二帝既迁则当纠合义师北向迎请而乃亟居尊位建立太子不复归觐宫阙展省寝陵偷安嵗月畧无捍御及敌骑乘虚匹马南渡一向畏缩惟务逺逃军民怨咨恐非自全之计也因进七防一罢和议而修战畧二置行台以区别缓急之务三务实效去虚文四大起天下之兵以自强五都荆襄以定根本六选宗室之贤才封建任使之七存纪纲以立国体书凡数千言吕頥浩恶其切直罢之　帝闻金师将至召诸将议驻跸之地张俊辛企宗请自鄂岳幸长沙韩世忠曰国家已失河北山东若又弃江淮更有何地吕頥浩曰金人之谋以陛下所至为边靣今当且战且避奉陛下于万全之地臣愿留常润死守帝曰朕左右不可无相辛卯以杜充兼江淮宣抚使守建康王之韩世忠为浙西制置使守镇江刘光世为江东宣抚使守太平池州并受充节制　丁酉太后至洪州过落星寺暴风覆舟宫人多溺死惟太后舟无虞　壬寅帝发建康张俊辛企宗以其军从考功员外郎楼炤上防言今日之计当思古人量力之言察兵家知己之计力可以保淮南则以淮南为屏蔽权都建康渐圗恢复力未可以保淮南则因长江为险阻权都呉会以飬国力于是帝一意还临安不复议防淮矣　甲辰次镇江府赐陈东家金　张浚次襄阳招官军义兵分屯襄郢唐邓　是月知济南府宫仪及金人数战于宻州兵溃仪及刘洪道俱奔淮南守将李逵以宻州降金　靳赛诣刘光世降　九月丙午朔日有食之　谍报金人陷登州乌珠将自登入海道以窥江浙而杜充在建康距钱塘明越道途缭绕虑失事机时韩世忠驻军江隂是日遣世忠控守圌山福山　辛亥次平江府　壬子金人陷单州兴仁府遂陷南京守臣凌唐佐被执刘豫因使为守唐佐与宋汝为宻疏其虚实以蜡书告于朝事泄豫并其家捕之唐佐见豫责以大义豫怒杀之境上　癸丑以周望为两浙荆湖宣抚使总兵守平江　以翰林学士张守同签书枢宻院事杜充严急刘光世不乐属充会朝议以太后在豫章恐有震惊乃命光世移屯江州捍卫之　丙辰以直龙圗阁张邵充金国军前通问使武臣杨宪副之邵至潍州接伴使置酒张乐邵曰二帝北迁邵为臣子所不忍听请止乐至于再三闻者泣下见左监军达兰命邵拜邵曰监军与邵为南北朝从臣无相拜礼且以书抵之曰兵不在强弱在曲直宣和以来我非无兵也帅臣初开边隙谋臣复起兵端是以大国能胜之厥后伪楚僭立羣盗蜂起曾几何时电扫无余是天意人心未厌宋也今大国复裂地以封刘豫穷兵不已曲有在矣达兰怒取国书去执邵送宻州囚于柞山砦　金人陷沂州丁巳蠲诸路青苗积欠钱　辛未追复邹浩龙圗阁待制中书舎人綦崇礼当行词推帝所以褒恤遗直之意有曰处心不欺飬气至大言期寤意引裾尝犯于雷霆计不顾身去国再迁于岭徼羣臣动色志士倾心又曰英爽不忘想生气之犹在奸谀已死知朽骨之尚寒同列推重【考异薛应旂通鉴书此事在绍兴四年十月壬寅帝次平江之下大误按宋史髙宗纪确有明文帝是年次平江加赠陈东欧阳澈而不及邹浩时崇礼方知绍兴府亦非当制之任今从髙纪作九月辛未】甲戌金娄宿攻长安经畧使郭琰弃城遁　以赵鼎
　　为殿中侍御史中丞范宗尹因奏事言鼎由司谏迁殿中非故事帝曰朕除言官即置一簿考其所言多寡鼎所言四十事已行三十六事故除之　金分河间真定二府为河北东西两路平阳太原二府为河东南北两路去中山庆源信徳隆徳府号皆复旧州名自余军垒亦多改焉下令禁民汉服及衣冠不如式者皆死　河北贼郦琼围光州　冬十月丙子朔诏按察官嵗上所发摘吏姓名以为殿最　庚辰禁诸军擅入川陜癸未帝至临安留七日时金乌珠分兵南防一自滁和入江东一自蕲黄入江西庚寅帝渡浙江　郭仲威诣周望降望以仲威为本司统制　李成掠淮北陷泗州杀知州耿坚据其城帝降诏抚慰之命成知泗州辛卯成复陷滁州守臣向子伋及诸官属皆被杀　壬辰帝至越州　戊戌张浚治兵于兴元以圗中原浚上疏言汉中实形胜之地前控六路之师后据两川之粟左通荆防之财右出秦陇之马号令中原必基于此谨积粟理财以待巡幸　时金乌珠遣当海先取夀春而自以兵继之掠光州撃破张用军庚子犯黄州守臣赵令以内艰还在道闻变疾趋入城守御金人力攻城陷欲降之令大骂不屈死时都监王逺判官呉源巡检刘卓亦皆殉义焉令燕懿王之元孙也　辛丑张浚承制以赵开为随军转运使専总四川财赋开见浚曰蜀之民力竭矣锱铢不可加独货尚存赢余而奸猾认为己有共相隠匿惟不恤怨詈断而敢行庻可救一时急浚锐意兴复委任不疑于是大变酒法即旧扑买坊塲所置隔槽设官主之麴与醸具官悉自买听醸户以米赴官自酿斛输钱三十头子钱二十二其酿之多寡惟钱是视不限数也又于秦州置钱引务兴州鼓铸铜钱官卖银绢听民以钱引或铜钱买之凡民钱当入官者并听用引折纳官支出亦如之民以为便尝获伪引三十万盗五十人浚欲从有司议当拟死开白浚曰相公误矣引诚伪加宣抚司印即为真而黜其徒使治币是相公一日获三十万之钱而起五十人之死也浚从之时浚荷重寄旬犒月赏期得士死力费用不訾尽取办于开开悉智虑于食货筭无遗防虽支费不可计而赀财常有余　金人自黄州渡江逼江州刘光世日置酒宴会敌渡三日尚未之知及薄城下光世遂引兵走南康知江州韩梠弃城遁金入城杀掠遂由大冶县趋洪州　是月京西贼刘满陷信阳杀守臣赵士真　盗入宿州杀通判盛修己　十一月乙巳朔金人防庐州守臣李会以城降　王善叛降金金人执之　丁未诏听李纲自便　追复宋齐愈官　贵仲正复叛犯荆南兵马钤辖渠成与战斩之　戊申金乌珠犯和州守臣李俦以城降通判唐璟死之　己酉金乌珠陷无为军守臣李知防挈帑藏与民渡江南归　壬子滕康刘珏奉太后退保防州江西制置使王子献弃洪州走　丁巳金人陷临江军守臣呉将之遁　戊午遣孙悟等充金国军前致书使　金人犯洪州权知州事李积中以城降时太后去已七日　知抚州王仲山知袁州王仲嶷并以城降金于是福建诸州震恐中书舎人綦崇礼行责辞曰昔唐天寳之乱河北列郡并陷独常山平原能为国守者盖杲卿真卿二顔在焉尔等顷以家声屡尘仕版未闻亏失浸预使令为郡江西惟兄及弟力诚不支死犹有说临川先降宜春继屈鲁卫之政若循一途虽尔无耻不愧当时之公议顾亦何施面目见尔先人于地下哉【此词据困学纪闻编入】二人并珪子仲山秦桧妇翁也　淮贼刘忠犯蕲州韩世清逆战破之忠复陷舒州杀通判孙知微　庚申金人陷真州守臣向子忞弃城去　辛酉太后至吉州　壬戌金人陷溧水县县尉潘振死之　癸亥金人防太平州　甲子杜充遣都统制陈淬岳飞等及金人战于马家渡王先遁淬力战死之太后在吉州金人追之急遂乘舟夜行乙丑至太和
　　县舟人景信反杨惟忠兵溃失宫人一百六十滕康刘珏皆遁兵卫不满百遂自万安登陆后及潘贵妃以农夫肩舆而行至防州府库皆空卫兵所给惟得沙钱市买不售至与百姓交鬬縦火四掠乡兵首领陈新率众围城惟忠部将胡友自外引兵破新于城下太后稍安防卫统制杜彦及后军杨世雄率众叛犯永丰县知县赵训之死之　金兵至吉州守臣杨渊弃城走时胡铨为举子居芗城团结丁壮以保闾井乃自领民兵入城固守斩市中恶少攘乱者数人乃定张牓责杨渊弃城之罪渊惧自归太后太后降敕谕铨事定新守来疑铨有他志不敢入城铨曰吾保乡井耳岂有他哉即散遣民兵徒步归芗城　是日金人陷六安军　己巳帝发越州次钱清镇将如浙西迎敌侍御史赵鼎力諌以为众寡不敌不若为避狄之计庚午复还越州　以周望同知枢宻院事仍兼两浙宣抚使守平江以御史中丞范宗尹参知政事　御史中丞赵鼎上言经营中原当自关中始经营关中当自蜀始欲幸蜀当自荆襄始吴越介在一隅非进取中原之地荆襄左顾川陜右控湖湘而下瞰京洛三国所必争宜以公安为行阙而屯重兵于襄阳运江浙之粟以资川陜之兵经营大业计无出此　时江浙倚重于杜充而充日事诛杀无制敌之方及金乌珠与李成合兵攻乌江充闭门不出统制岳飞泣谏请视师充不从乌珠遂乘充无备进兵陷和州及无为军由马家渡渡江至太平充始遣统制陈淬及飞帅师迎战王以军先遁淬败死诸军皆溃充兵亦散辛未乌珠入建康充渡江保真州诸将怨充严刻欲乘其败害之充闻不敢入营居长芦寺乌珠遣人说之曰若降当封以中原如张邦昌故事充遂还建康与守臣陈邦光户部书李棁率官属迎拜乌珠于马首通判吉水杨邦乂以血大书衣裾曰寜作赵氏鬼不为他邦臣乌珠使人诱以官终不屈大骂求死遂杀之事闻赠直秘阁諡忠襄赐庙褒忠　帝闻杜充败谓吕頥浩曰事廹矣若何頥浩遂进航海之防其言曰敌兵多骑必不能乘舟袭我江浙地热必不能久留俟其退复还二浙彼来我去彼去我来此兵家之竒也帝然之癸酉入明州时连雨泥淖吏卒暴露命两浙漕臣陈国瑞沿路犒设卫士肉才有六百斤炭倍之而已金人犯建昌军兵马监押蔡延世撃却之　甲戌韩世忠自镇江退守江隂　江淮宣抚司溃卒攻陷镇江　淮西兵马都监王宗望以濠州降于金　是月诏诸路兵勤王知徐州赵立闻之乃将兵三万趋行在杜充承制以立知楚州金人闻立去徐州赴楚乃以兵邀于淮隂立麾下劝立速还保徐州立奋怒嚼其齿曰回顾者斩于是率众径进与金人遇转战四十里至楚州城下立中箭贯两颊口不能言以手指挥诸军憩歇定方防箭出之　京西制置使程千秋军襄阳招降剧盗曹端桑仲等未几疑仲有异命端圗之端及千秋所部俱为仲所败千秋弃城自金州入蜀仲遂据襄阳初张浚信用千秋久之又疑其跋扈乃以郭永为检察军马李允文为京西宪使左右掣其肘二人险躁欲得其处更谮挠之使不得有所为寻又夺其便宜诸将由是解体千秋之庸缪固足以偾事然浚所以用之者不得其道故卒至于败【此据中兴纪事本末所载王之望西事记修入】　十二月乙亥朔张浚承制废积石军丙子帝至明州　丁丑江淮宣抚司将戚方拥众叛
　　犯镇江府守臣胡唐老死之安抚司机宜郑凝之亦遇害　辛巳金人攻常州守臣周遣赤心队官刘晏撃之　初乌珠将趋杭州岳飞闻之邀撃至广徳境六战皆防擒其将王权驻军钟村将士无粮忍饥不敢扰民会金兵攻常州飞救之于是广徳无援城遂陷金人杀守臣周烈　己卯帝在明州召集海舟甚急监察御史林之平自福建募船千只相继而至朝廷甚喜　壬午定议航海避兵禁卒张寳等惮行谋乱命吕頥浩等伏兵执寳等十七人斩之　甲申张浚承制拜曲端为威武大将军宣抚处置司都统制初端欲斩王庻朝廷疑其叛浚以百口保之且以端屡与敌角欲仗其威声遂有是拜军士恱服浚又辟刘子羽参议军事子羽荐泾原都监呉玠及弟璘之才勇浚以玠为统制璘掌帐前亲兵　金乌珠自广徳过独松关见无戍者谓其下曰南朝若以羸兵数百守此吾岂能遽度哉乙酉遂犯临安守臣康允之弃城走钱塘县令安吉朱跸率弓手土军前路拒战两中流矢犹奋勇而进力竭死之乌珠闻帝在明州遣阿里富埒珲帅精骑渡浙追之己丑帝乘楼船次定海县闻有金使至不欲令至行在留范宗尹赵鼎汪藻于明州以候之又谓张俊曰若能捍敌成功当加王爵吕頥浩奏令从官以下各从便去帝曰士大夫当知义理岂可不扈从若然则朕所至乃同防盗耳于是郎官以下多从卫癸巳帝次昌国县　乙未杜彦犯潭州杀通判孟彦卿赵民彦邑士谢淳力战而死　金人屠洪州　戊戌金人犯越州安抚使李邺以城降金人使巴拜守之卫士唐琦袖石伏道旁伺其出撃之不中被执巴拜诘之琦曰欲碎尔首我即死为赵氏鬼耳巴拜叹曰使人人如此赵氏岂至是哉又问李邺为帅尚以城降汝何人敢尔琦曰邺为臣不忠吾恨不手刃之尚言及斯人耶乃顾邺曰我月给石米不肻背主汝享国厚恩乃若此岂人类哉遂大骂巴拜趣杀之至死不絶口两浙宣抚副使郭仲荀弃军奔温州　庚子帝移次温台　癸卯黄潜善卒于英州　李成自滁州引兵之淮西
　　四年春正月甲辰朔帝次昌国县碇舟于海中　金阿里蒲卢浑攻明州乙巳张俊刘洪道遣兵掩撃金人奔北多死于江者夜拔砦退屯余姚而遣人请济师于乌珠　丙午帝次台州章安镇　帝虑隆祐太后径入闽广己酉诏遣使臣赍书至防州寻问舣舟之所　庚戌金兀术中分麾下兵会阿里富埒珲复攻明州张俊惧率众趋台州刘洪道亦遁　癸丑贬郭仲荀广州安置丙辰诏原两浙州郡降金官吏　丁巳罗索陷陜州
　　知州兼安抚使彭原李彦仙死之彦仙在陜搜军实増陴濬隍益为战守备遣统领邵兴复虢州金将乌噜来攻为彦仙所败娄宿闻之自蒲解率兵大至彦又大败之罗索仅以身免彦仙度金人必并力来攻即遣人求援于张浚罗索果率折可求等众十万来分其军为十以正月旦为始日轮一军攻城期以三旬必拔彦仙意气如常数出与战既而食尽告急于浚浚檄曲端以泾原兵援之端素嫉彦仙不奉命幕官谢升曰金若下陜则全据大河且窥蜀矣浚乃出师至长安道阻不得进彦仙日与金战罗索奇其才诱啗百端彦仙悉斩其使力尽城陷彦仙投河死罗索怒尽屠之彦仙初名忠靖康初李纲宣抚两河上书言纲不知兵恐误国书奏下有司追捕乃亾去易名彦仙既出効用在陜再逾年大小二百战未尝败衂至是力竭无援以身殉国　乌珠遣兵益富埒珲复攻明州己未城陷遂屠之是夜大雨震电乗胜破定海昌国执守臣赵伯谔伯谔言帝在温州将入福州金人遂以舟师来袭追三百余里弗及提领海舟张公裕以大舶撃却之蒲卢浑引兵还　辛酉帝发章安壬戌雷雨又作甲子泊温州港口时明州失守海道可虞丙寅帝移次馆头　丁卯台州守臣晁公为弃城遁　处州卫兵及乡兵相杀纵火肆掠三日刘可转防京西桑仲屡败之至是为其党所杀复推刘超据荆门军　戊辰权知三省枢宻院事滕康刘珏罢侍御史张延夀论其不能忧国任事使太后涉险为敌人追廹故也　是月金人攻楚州守臣赵立拒之　金人犯邠州曲端遣泾原路副总管呉玠拒战败之于彭原又入同州　张浚遣谢亮使夏国至则其主干顺已称制遂还　二月甲戌朔河北盗相人郦琼降于刘光世琼初宗泽泽死调戍滑州金人入防戌军乱杀其统制推琼为主琼因诱众勤王行收兵北渡淮有众万余为金当海所败遂率众降于光世诏以为楚州安抚使　乙亥帝如温州驻跸江心寺因改名曰龙翔　复以卢益为资政殿学士李回为端明殿学士并权知三省枢宻院事　金既破江西诸郡乃引兵犯湖南遂陷潭州将吏王暕刘玠赵聿之战死向子諲率兵夺门亾去金兵遂大掠屠其城　丙子金乌珠自临安引兵还縦火焚掠以辎重不可遵陆取道秀州而北丙戌命刘光世率兵追之【考异中兴纪事本末云是年正月乌珠破明州屠其城陈桱通鉴续编亦云正月金阿里富埒珲复侵明州乌珠以师会之二月乌珠自明州还临安縦火楚掠则是乌珠亲行与富埒珲合攻明州也乌珠一名宗弼按金史宗弼传云宋主自越奔明州宗弼留杭州使阿里富埒珲以精兵曰千袭之寻又中分麾下兵防攻明州克之是乌珠未尝亲行特济师以助攻耳续编之误薛应旂因之而不能改宋史髙宗纪云二月丙子金人自明州引兵还临安又云丙戌金自临安退兵命刘光世率兵追之亦误按金史太宗纪云是年二月乙亥宗弼还自杭州庚寅取秀州戊戍取平江乙亥先丙子一日当即宋史所谓引兵还也然自临安趋秀州非自明州趋临安也其曰丙戌金人自临安退兵者盖是时帝在温州乌珠以乙亥去临安至丙戌帝始闻其退兵因命光世追袭宋史牵连书之殊令人惑或曰宋史但称金人不着姓名丙子自明州还者富埒珲也丙戌自临安退兵者乌珠也其说近是然温州去临安千余里如乌珠果以丙戌去安得是日即闻而命光世追之乎今悉据金史改正】　丁亥金人入东京权留守上官悟出奔为盗所杀自是四京皆没扵金　庚寅帝次温州　先是主管明道宫薛弼献策请平其直以鬻官产既而驾留一月所费不赀皆取给于鬻产之直弼永嘉人也　时诸将无功翰林学士汪藻准诏言事上疏曰窃惟金人为中国患虽已五年而自陛下即位以来土宇日蹙宗社不絶如线以万乗之尊至于乗桴入海者由将帅非人而陛下驭之未得其术也如刘光世韩世忠张俊王之徒兼两镇之重视执政之班金帛充盈锦衣玉食奢豪无所不至虽舆台厮飬皆得以功赏补官其宠可谓极矣平时飞杨跋扈不遵朝廷法度所至焚掠驱虏及金人之来是数人者曽不能为陛下施镞矢之劳独张俊明州仅能少抗若更坚守数日待其再来极力勦除敌必终身惩创不敢复南奈何敌退数里遽狼狈引军而行遂至明州屠戮无噍类是杀一城生灵而陛下有馆头之幸者张俊使之也陛下以建康京口九江皆要害之地当宿重兵故以杜充守建康韩世忠守京口刘光世守九江而以王杜充其措置非不尽善也若敌骑渡江充世忠并力扼其前光世掩其后可使奔北之不暇而世忠八九月间已扫镇江所储之赀尽蔵海舶焚其城郭为逃遁计洎充力战于前世忠卒不为用光世亦偃然坐视不出一兵方与韩梠朝夕宴饮贼至数十里不知则朝廷失建康贼犯两浙乗舆震惊者韩世忠王使之也使豫章太母播越六宫流离者刘光世使之也既而俊冐朝廷不赀之赏自明引军至温道路鸡犬为之一空居民皆逃避世忠逗留于秀放军四掠至执缚县宰以取钱粮平江城外无不被害陛下亲御宸翰召之而不来元夕取民间子女张灯髙会王自信州入闽所过州县邀索动以千计方国家危急之时所恃者诸将而诸将所为如此在古法皆当诛然不可尽诛也惟王本杜充充败于前而不救此不可赦当先斩以令天下其他以次重行贬降使以功赎过可也臣愚以为退敌之后正朝廷大明赏罚之时莫若择有威望大臣一人尽防诸将虽陛下亲军亦听其节制稍稍以法裁之仍使于偏裨择人材可用者间付以方面之权待其有功加以爵秩隂为诸将之代如此则守亦有功战亦有功车驾徐议所向留江浙亦可幸湖湘亦可不然虽大臣忠贯日月谋臣如雨言利之臣能使钱流地上何益于事哉今日所急在于驭兵驭将其他皆非先务惟陛下与大臣熟议断而行之　辛卯金乌珠入秀州权知州事赵士医死之　金人去潭州羣盗大起鼎州民钟相尝以左道惑众因结集忠义以捍贼为名甲午相自称楚王改元天载寻冦澧州陷之杀守臣黄宗权　尚书右仆射同平章事杜充已降金御营副使刘光世奏充败事未知存亡防知真州向子忞言充已投降而去麾下兵有走囬者乙未罢充为观文殿学士提举江州太平观　丙申以金兵退肆赦　李成入舒州　金防骑至平江周望奔太湖守臣汤东野亦遁戊戌乌珠入城纵兵焚掠死者五十万人　辛丑白虹贯日　湖北制置使傅雱招谕孔彦舟彦舟听命因以为湖南北捉杀使　金人陷醴州守臣王淑弃城去　是月张浚自秦州引兵入卫闻金军退乃还　三月癸卯朔金人去平江统制陈思器以舟师邀撃败其后军于太湖　壬子金人入常州守臣周遁去　甲寅帝谓辅臣曰隆祐太后朕初不识自迎至南京爱朕不啻已出今国多难越在数千里外兵马惊扰朕何以堪当亟奉迎以慰朕懐遂遣卢益及辛企宗潘永思等如防州迎太后东还　丙辰金人犯终南县经畧使郑恩战败死之　初韩世忠以前军驻青龙镇中军驻江湾后军驻海口俟金乌珠师还击之乌珠自秀州趋平江世忠事不就遂移师镇江以待之先以八千人屯焦山寺丁巳乌珠至镇江欲济乃遣使通问且约战期世忠许之既而接战江中凡数十合世忠妻梁氏亲执桴鼓敌终不得济俘获甚众乌珠惧请尽归所掠以假道世忠不许复益以名马又不许乌珠舟小契丹汉军没者二百余人世忠袭之乌珠夺大舟十艘遂自镇江泝流西上乌珠循南岸世忠循北岸且战且行世忠以艨艟大舰进泊金山下预以鐡绠贯大钩授骁健者明旦敌舟噪而前世忠分海舟为两道出其背毎缒一绠则曳一舟沉之乌珠穷蹙求防语世忠酬答如响时于所佩金鳯瓶传酒纵饮乌珠祈请甚哀世忠曰还我两宫复我疆土则可以相全乌珠语塞　己未帝诣天观朝辞九庙遂发舟回銮　辛酉帝发温州御营前军将杨勍叛　乙丑帝次台州松门寨宰执奏驻跸之所帝曰会稽只可暂住若稍久则人懐安而不乐屡迁吕頥浩曰将来宜驻浙右徐谋入蜀帝曰蜀财用富饶秦士马精勇朕倚秦之兵资蜀之货固善但张浚奏汉中只可备万人粮恐太少若两浙委得人钱帛犹可泝流而西至于粮斛岂可运致頥浩曰若只擕万兵入蜀则淮浙江湖闽广皆为盗区非国家之有矣帝曰当益进上流用淮浙盐息以赡军费江湖之粟以为军食王绹曰或者轻议晋元帝逺都建业不能复中原而多以入蜀为便抑不知自秦用张仪至本朝王继防下蜀者八矣取輙得之不劳再举亦未为便也范宗尹曰若使入蜀则恐两失之据江表而圗关陜则将两得之帝曰然是夕风顺御舟过浅防覆　戊辰孔彦舟获钟相及其子子昻槛送行在诛之其党杨太复聚众于龙阳　己巳戚方陷广徳军权通判王涛不屈与判官李唐俊法司潘偊知县韦绩丞蒋防皆死之辛未帝次定海县县为金兵所焚恻然曰为民父母
　　不能保民使至如此　是月金达兰自潍州遣贝勒太一等提兵南防以援乌珠因圗楚州守臣赵立乗城御之敌进围州朝廷恐守臣张绩力不能支许退保镇江绩不肻移绩金坛人也　有司议明堂配祀疑于严父之文不克时定礼部侍郎江都王居正议曰古之帝王非肇造区夏者皆无配天之祭圣宋崛起非有始封之祖太祖则周之后稷配祭于郊者也太宗则周之文王配祭于明堂者也皇祐宗祀固宜以太宗配当年盖拘严父之说故配帝并登真宗其后英宗朝孙抃请専配以近考司马光吕诲争之以为绌祖进父而神宗亦谓周公宗祀在成王以文王为祖则明堂非配考明矣今上绍统自真宗至于神宗均为宗庙独跻则患无名并配则同祫飨请今祭昊天上帝皇地祗于明堂宜奉太祖太宗配帝是其议　是嵗诏分鄂岳潭衡永道彬桂阳八郡为湖东路安抚置司于鄂分鼎澧辰沅靖合邵全武昌九郡为湖西路安抚置司于鼎　金达兰引兵攻泰州水寨张敌万为敌万所败擒其壻万户保喇杀五千余人



　　资治通鉴后编巻一百七
　　钦定四库全书
　　资治通鉴后编卷一百八
　　刑部尚书徐干学撰
　　宋纪一百八【起上章阉茂四月尽重光大渊献九月凡一年有六月】
　　髙宗受命中兴全功至徳圣神武文昭仁宪孝皇帝
　　建炎四年夏四月戊寅金罗索与萨里罕自陜州长驱入潼闗曲端遣吴玠拒之于彭原店而拥兵邠州为援金人来攻玠击败之萨里罕惧而泣娄宿整军复战玠军败绩部将杨晟死之端退屯泾原金乘胜焚邠州玠怨端不为援大诟之由是二人有隙　己夘张浚引兵至房州知金兵退乃还　癸未帝次越州　甲申诏亲征巡幸浙西韩世忠追金乌珠至黄天荡以轻舟邀战一日数捷乌珠窘甚或谓乌珠曰老鹳河故道今虽湮塞若凿之可通秦淮乌珠从之一夕渠成凡三十里遂趋建康岳飞以骑三百步兵三千邀击于新城大破之乌珠乃复自龙湾出江中趋淮西防贝勒太一自天长趋建康来援乌珠乃复东还欲济江世忠扼之于黄天荡贝勒太一军江北乌珠军江南见海舟乘风使篷往来如飞谓其下曰南军使船如使马奈何乃募人献破海舟之防有闽人王某者教其舟中载土以平板铺之穴船板以櫂桨俟风息则出有风则勿出海舟无风不可动也且以火箭射其篛篷则不攻自破矣乌珠然之又用方士技刑白马剔妇人心自割其额以祭天丙申天霁风止乌珠以小舟出江世忠絶流击之海舟无风不能动而舟上皆有五緉乌珠令善射者乘轻舟以火箭射之五緉皆自焚烟焰蔽江孙世询严允皆战死师遂大溃焚溺死者不可胜数世忠奔还镇江乌珠遂济江屯兵六合初世忠谓镇江形势无如龙王庙者敌来必登此觇我虚实乃遣兵百人伏庙中百人伏岸浒约闻鼓声岸兵先入庙兵合击之时果有五骑闯入庙兵喜先鼓而出获二骑其三骑则振防以驰一人绛袍玉带既坠复跳而免诘之乃乌珠也是役也世忠以八千人拒乌珠十万之众凡四十八日而败帝前后六赐扎褒奨拜检校少保武成感徳军节度使神武左军都统制梁夫人防奏世忠失机纵敌乞加罪责举朝为之动色　初御营使本以行幸总齐军政而宰相兼领之遂专兵柄枢府几无所预吕頥浩在位尤颛恣中丞赵鼎尝防论之及闻韩世忠败金人頥浩请帝下诏亲征帝从之鼎以为不可轻举頥浩恶鼎异己改鼎翰林学士鼎不拜改吏部尚书又不拜乃上防论頥浩过失凡千余言頥浩因求去诏以頥浩倡义勤王宜从优礼乃罢为镇南军节度使醴泉观使而复命鼎为中丞谕之曰朕毎闻前朝忠谏之臣恨不之识今于卿见之命三省枢宻院同班奏事　己亥以张俊为浙西江东制置使　是月金人犯江西者闻乌珠北还亦自荆门引去留守司统制牛臯潜军寳丰击败之　五月甲辰以范宗尹为尚书右仆射同平章事宗尹时年三十自近世以来宰相未有如宗尹之年少者　辛亥统领赤心队军马刘晏及戚方战于宣州败死　壬子金人在建康者闻乌珠渡江而北大肆焚掠自静安镇渡宣化而去岳飞邀击金人于静安败之　是夜紫防垣内有赤云亘天白气贯其中　癸丑帝至越州驻跸州治以白金三万两赐韩世忠军赠战殁将士孙世询严永吉张渊等官　以张守参知政事御史中丞赵鼎签书枢宻院事前此兵政悉御营使司事权既分又再经大变文移纷乱鼎始检故事举行以正西府之体　甲寅金人陷定逺县执阎勍去勍不屈死之　乙卯参知政事王绹罢绹在政府一年无所建眀噤黙而已　丁巳命刘光世移军捕戚方　癸亥诏中原淮南流寓士人听所在州郡附试　甲子同知枢宻院事兼两浙宣抚使周望罢以侍御史沈与求论望脱身先遁纵兵大掠故也　乙丑升髙邮军为承州　时诸路盗贼蠭起大者数万人据有州郡朝廷不能制范宗尹言于帝曰羣盗皆乌合之众急之则并死力以拒官军莫若析地以处之盗有所归则众当怀土可以渐制帝善之乃以翟兴等为京湖淮南诸路镇抚使分地畀焉兴河南府孟汝唐州赵立楚泗州涟水军刘位滁濠州赵霖和州无为军李成舒蕲州呉翊光黄州李彦先海州淮阳军薛庆承州天长军丁卯庆及金人战于承州城下累败之未几又授陈规徳安府复州汉阳军解潜荆南府归陜州荆门公安军程昌防鼎澧州陈求道襄阳府邓随郢州范之才金均房州冯长宁顺昌府蔡州军翟兴听便宜从事俾立显功许以世袭李成薛庆軰起于羣盗翟兴刘位土豪李彦先等皆溃将既无统属有急又不遣援故诸镇鲜能自守　是月刘超据荆南分兵犯陜州又合叛将彭筠犯复州　河东北经制使王俊举兵及金人战于防城县败之复颍昌府　金达兰围楚州急赵立命撤废屋城下然火壮士持长矛以待金人登城钩取投火中金人选死士突入又搏杀之乃稍引退至是乌珠将北归以辎重假道于楚立斩其使乌珠大怒乃设南北两屯絶楚饷道　六月辛未朔杨勍犯处州癸酉遣统制陈思器讨勍　贬周望连州安置　甲戌罢御营司以范宗尹兼知枢宻院事　乙亥王遣统领林閠等追袭杨勍于东阳县军败禆将李在死之丁丑杨勍焚建州　戚方犯安吉县诏张俊捕之　戊寅更御前五军为神武五军御营五军为神武副五军滁濠镇抚使刘位为贼张文孝所杀命其子纲袭职癸未召刘光世赴行在　甲申岳飞破戚方于广徳
　　军　乙酉钟相伪将引兵入慈利县执其党陈诚来降丙戍以吕頥浩为建康路安抚大使朱胜非为江州
　　路安抚大使　戚方诣张俊降　时占象者言夜有赤气蔽天又有白气如练贯之侍御史沈与求言天子所在谓之朝廷今防州一朝廷秦州一朝廷至以号为诏愿敕张浚等止降指挥勿得为诏又天子禁旅刘光世辄擅之号曰太尉兵愿如龙骑虎骑之类别立军号戊午诏三省条上　庚寅召韩世忠率兵赴行在　壬辰权宻州都廵检徐文率部兵泛海来归　乙未真扬州镇抚使郭仲威叛犯镇江府遣岳飞击之　是月张浚以金兵萃于淮上惧其复扰东南谋牵制之且欲出兵分道由同州鄜延以其虚乃遣秦鳯副总管呉玠帅师复永兴军乌珠闻之遂自六合趋陜西以为援　前签书枢宻院事陈过庭卒于燕山府　秋七月癸卯刘光世援宣抚使例乞便宜行事不许诏军兴以来诸州得便宜指挥者并罢　乙巳冯长宁复顺昌府　张浚虽重用都统制曲端然以人言浸润不能无疑乃使张彬诣渭州察之彬至谓端曰今兵合财备罗索以孤军深入我合诸路攻之不难端曰彼将士精锐且因粮于我我今反为客未可胜也若按兵据险时出偏师以扰其耕获彼不得耕获必取粮河东则我为主矣如此一二年彼必困敝乃可圗也万一轻举后忧方大彬还白浚浚不以为然及乌珠留江淮浚议出师挠之端曰平原广野敌便于冲突而我军未尝习水战金人新造之势难与争锋宜训兵秣马保疆而已俟十年乃可浚积前疑遂承制以彭原之败罢端兵柄寻贬阶州居住戊申张浚献黄金万两助军用遣统制吕世存王俊复鄜州其余州县多迎降　庚戍杨勍受刘光世招安寻复叛去犯泉州　乙卯金人徙二帝自韩州之五国城去上京东北千里洪皓自云中宻遣人奏书以桃栗粟面等献　丙辰张俊合诸将兵万余赴行在　丁巳申命元祐党人子孙于州郡自陈尽还当得恩数　己未禁闽广淮浙海舶商贩山东虑为金人乡导　庚申以岳飞为通泰州镇抚使初诸将讨戚方飞与战数十合皆防方遂降于张俊俊还盛言飞可用乃有是命飞辞乞淮东一重难任使收复本路州郡乗机渐进使山东河北河东京畿等路次第而复不听　八月辛未朔以礼部尚书谢克家参知政事　壬申李成请降于江州诏抚纳之　张浚承制停程千秋官文州编管　甲戌诏侍从官日一员轮直进故事关治体者　丁丑赠监察御史常安民为左司谏江公望为左谏议大夫録其后二人　庚辰太后至自防州　薛庆及金人战于州城下死之　户部侍郎季陵始为范宗尹所荐遂致显职宗尹尝仕伪楚故凡受伪命者皆録用陵因上防乞诏宰执于罪戾中选择实能量付以事勿以一废其终身仍诏台谏为国爱人勿复言诏牓其防于朝堂侍御史沈与求劾陵承望宰相风防且言宗尹年少为相恐误国事辛巳斥与求知台州陵提举洞霄宫宗尹复视事【考异宋史髙宗纪是月辛巳沈与求季陵以论宰相范宗尹皆黜按二人一党宗尹一劾宗尹纪以陵为论宰相被黜大误今从季陵传】　癸未权知三省枢宻院事卢益罢　张浚复永兴军再贬曲端万州安置　丙戍命李成呉翊捍御上流翊弃城去以成为四州镇抚使命李捧便道过信州招捕靳赛　戊子贬滕康永州刘珏衡州并居住　乙丑诏岳飞救楚州仍命刘光世遣兵徃援　壬辰盗入梅州杀守臣沈同之大掠而去　癸巳命福建安抚使程迈防兵讨范汝为　甲午知虢州邵兴遣统制阎兴及金人战于解州东屡破之金人入承州命陈思恭屯兵明州以防海道刘光世遣王徳郦琼以轻兵渡江乙未遇金游骑于召伯埭败之　戊戍以桑仲为防邓随郢镇抚使范宗尹念乡国被祸请赦仲罪而授以官从之　是月孔彦舟入潭州宣抚司主管机宜文字傅雱在彦舟军中承制以彦舟权湖南副总管　九月甲辰太上皇后郑氏崩于五国城　戊申金立刘豫为齐帝初金主闻帝如东南遣尼玛哈南伐谕之曰俟宋平当援立藩辅如张邦昌者及乌珠北还众议折可求刘豫皆可立豫以重寳赂达兰请立己达兰许之乃言于尼玛哈未之许髙庆裔说之曰吾家举兵只欲取两河故汴京既得则立张邦昌今河南州郡官制不易者岂非欲循邦昌故事邪元帅何不早建议而使恩归他人也尼玛哈从之乃遣使即豫所部咨军民所宜立者众未及对豫乡人张浃请立豫议遂定达兰以闻于是金乃遣庆裔及知制诰韩昉备玺绶寳册立豫为大齐皇帝世循子礼奉金正朔置丞相以下豫即位都大名府改元曰阜昌以张孝纯为丞相李孝扬为左丞张柬为右丞郑亿年为工部侍郎李俦为监察御史王琼为汴京留守子麟为提领诸路兵马兼知济南府弟益为北京留守册其母翟氏为皇太后妾钱氏为皇后钱氏宣和内人也朝臣之凡仕于豫而其家属在东南者悉厚加抚防豫受册之初告天祝版误书年号为靖康又纯用赵野家庙祭器识者知其不久　刘豫命伪帅赵斌以礼聘尹焞焞不从以兵恐之焞遂自商州奔蜀　庚戌禁宣抚司僚属便宜行事及京西湖南北路勿川陜宣抚司节制　癸丑泾原同统制李彦琦及金人战于洛河车渡败之　乙卯桑仲陷均房州进犯白土闗　丙辰金乌珠攻楚州镇抚使赵立遣人告急赵鼎欲遣张俊救之俊辞不行乃命刘光世督淮南诸镇救楚海州李彦先首以兵至淮河扼不得进扬州郭仲威按兵天长隂怀顾望光世将王徳郦琼多不用命惟岳飞仅能为援而众寡不敌帝覧立奏以书趣光世防者五光世迄不行金人知外援絶进攻东城立登磴道以观飞礟中其首左右驰救之立曰我终不能为国殄贼矣言讫而絶金人疑立诈死不敢动越旬余城始陷立徐州人以敢勇兵籍为人木强不知书忠义出天性善骑射不喜声色财利仇视金人所俘磔以示众未尝献馘也事闻赠奉国节度使諡忠烈　丁巳赵霖复和州　己未金均房州安抚使王彦及桑仲战于平丽县败之　辛酉李捧击范汝为于建州官军皆溃捧遁去　金人犯扬州统制靳赛逆战于港河败之金人陷延安府执吕世存又陷保安军　张浚闻金
  </div>
  <div class="pagination">
   <a href="资治通鉴后编_page23.html">
    上一页
   </a>
   <span>
    ...
   </span>
   <a href="资治通鉴后编_page19.html">
    19
   </a>
   <a href="资治通鉴后编_page20.html">
    20
   </a>
   <a href="资治通鉴后编_page21.html">
    21
   </a>
   <a href="资治通鉴后编_page22.html">
    22
   </a>
   <a href="资治通鉴后编_page23.html">
    23
   </a>
   <span class="current-page">
    24
   </span>
   <a href="资治通鉴后编_page25.html">
    25
   </a>
   <a href="资治通鉴后编_page26.html">
    26
   </a>
   <a href="资治通鉴后编_page27.html">
    27
   </a>
   <a href="资治通鉴后编_page28.html">
    28
   </a>
   <a href="资治通鉴后编_page29.html">
    29
   </a>
   <span>
    ...
   </span>
   <a href="资治通鉴后编_page25.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
