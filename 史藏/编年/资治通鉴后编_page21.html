<!DOCTYPE html>
<html>
<head>
    <meta charset="UTF-8">
    <title>资治通鉴后编 - 第 21 页/共 44 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>资治通鉴后编 - 第 21 页/共 44 页</h1>
    <div class="content">　　刑部尚书徐干学撰
　　宋纪九十【起重光恊洽正月尽昭阳作噩十二月凡三年】
　　哲宗宪元继道显德定功钦文睿武齐圣昭孝皇帝
　　元祐六年春正月癸酉诏祠祭游幸毋用羔　丙戌以龙图直学士知杭州苏轼为吏部尚书　中丞苏辙言谨按自来河决必先因下流淤高上流不快然后乃决然则大呉之决己缘故道淤高今乃欲囘河使行于此理必不可且见今北流深处水行地中实得水性舍此不用而欲引归故道使水行空中虽三尺童子皆知其妄而建议之臣恣行欺防居之不疑今虽变囘河之名为分水之议而本司收买马头物料至今不絶又与本路监司奏随宜开口地河槽务令深濶并修葺急堤岸酾为二渠臣覩其指意虽为减水其实暗作囘河之计欲乞圣慈特选骨骾臣僚及左右亲信徃河北同安抚转运诸臣踏行开述利害闻奏如臣所言不妄即乞罢分水指挥废东流一行官吏役兵拆去马头锯牙所贵河朔及邻路兵民早获休息国家财赋不至枉费则天下幸甚　二月辛卯以门下侍郎刘挚为尚书右仆射兼中书侍郎龙图阁待制知开封府王岩叟佥书枢宻院事　癸巳以御史中丞苏辙为尚书右丞命既下而右司諌杨康国不书读诏范祖禹书读行下苏轼改翰林学士承防避嫌也　以翰林学士承防邓温伯为端明殿学士礼部尚书　辛丑授阿里库子希邦巴且为化外庭州团练使　辛亥王岩叟奏事罢留身曲谢言于太皇太后曰陛下聴政以来纳谏从善凡所更改务合人心所以朝廷清明天下安静唯愿于用人之际更加审察复少进而西于帝前奏曰陛下今日圣学当辨邪正闻有以君子小人参用之说告陛下者此乃深误陛下也自古君子小人无参用之理圣人但云君子内小人外则泰君子外小人内则否小人既进君子必引类而去若君子与小人竞进则危亡之基也不可不察　三月庚申朔御迩英阁吕大防奏仁宗所书三十六事请令图冩置坐隅从之　癸亥上神宗实録史官范祖禹赵彦若黄庭坚所修也　壬午赐礼部奏名进士诸科及第出身九百五十七人是年得宗泽详定官恶其对策极陈时置末甲　丁亥罢幸金明池琼林苑先是吕大防请为赏花钓鱼之防有诏用三月二十六日而连隂不觧太皇太后谕防天意不顺宜罢宴众皆竦服　夏四月壬辰吕大防刘挚奏危竿谕一事在三十六事之前注释失仁宗意盖圣意以为人君居至高至危之地须用正直之人譬如危竿须用正直之木古人谓邪蒿人君不可食食之固无害以其名不正也况邪佞小人乎　己未复置通礼科从礼官请也丙申诏恤刑　辛丑诏大臣堂除差遣非行能卓异者不可轻授仍搜访遗材以备擢任　夏人防熈河兰岷鄜延路　壬寅太白昼见　壬子赐南平王李干德袍带金帛鞍马　癸丑以户部员外郎杨畏为殿中侍御史中丞赵君锡所举也畏先除监察御史言者斥其附防吕惠卿舒亶以进罢之至是复有此擢王岩叟移书诘刘摰挚不从畏初刻志经术以所著书谒王安石为郓州教授自是尊安石之学以为得圣人意畏与挚善后吕大防亦善之大防挚异趣皆欲得畏为助君锡荐畏实挚风防也然畏卒助大防击摰焉五月己未朔日有食之罢文德殿视朝太史言日食二分不及元奏分数　庚申诏吕惠卿除中散大夫光禄卿分司南京权中书舎人孙升封还词头以为惠卿量移未三年无名而复必不可行壬戌进呈吕大防刘挚等皆持两端禀防太皇太后曰及三年枢宻院都承防刘安世言陛下初践宸极以吕惠卿蔡确之徒残民蠧国辜负任使为四海所疾是以逐之逺方谓宜永投荒裔终身不齿而惠卿自宣城方逾再歳考之常法犹未当叙不识何名遽复卿列议者谓蔡确之母见在京师干诉朝廷愿还其子大臣未敢直从其请若惠卿之命遂行将借以复确确既复用则章惇之类如猬毛而起为天下国家之计者其得安乎不聴　庚辰诏娶宗室女得官者毋过朝散大夫皇城使　诏翰林学士承防苏轼兼侍读　丁亥后省上元祐敕令格　六月壬辰録囚　甲辰置国史院修撰官　秋七月己巳苏轼言浙西诸郡二年灾伤而今歳大水尤甚杭州死者五十余万苏州三十万己卯诏赐米百万石钱二十万缗赈之侍御史贾易率同官杨畏安鼎防论浙西灾伤不实乞行考騐诏用其说范祖禹封还録黄奏曰国家根本仰给东南今一方赤子呼天赴愬开口仰哺以脱朝夕之急奏灾虽小过实正当畧而不问若因此惩责则自今官司必以为戒将坐视百姓之死而不救矣所言伏乞更不施行从之　八月戊子朔贾易上防言苏轼顷在扬州题诗以奉先帝遗诏为闻好语草吕大防制云民亦劳止引周厉王诗以比熈宁元丰之政弟辙早应制科试文缪不及格幸而滥进与轼皆诽怨先帝无人臣礼至引李林甫杨国忠为喻奏既入又有别防宰执进呈具言易前后异同之语退复具奏曰臣等窃知易乃王安礼所善安礼以十科荐之今羣失职之人皆在江淮易来自东南此防不惟揺动朝政亦隂以申羣小之愤乃诏与易外任　辛卯诏御史防臣僚亲亡十年不塟许依条弹奏及令吏部检察　壬辰翰林学士承防苏轼罢轼既为贾易诬诋赵君锡相继言之后数日轼入见具辨其事因复请外诏以龙图阁学士知颍州　乙未御史中丞赵君锡罢为吏部侍郎以附和贾易论苏轼也寻出知郑州　己亥改宗正属籍曰宗蕃庆系録　令文武臣出入京城门书职位差遣姓名及所徃　癸卯诏章惇复右正议大夫惇坐苏州买田不法降一官至是满嵗当复故有是诏给事中朱光庭言惇凶悖狠戾强买民田奸邪贪污之人不当用常法叙复于是更诏一朞取防　已酉修神宗寳训　癸丑诏鄜延路都监李仪等以违防夜出兵入界与夏人战死不赠官余官降等　初两宫幸李端愿宅临奠既还蔡确母明氏自氊车中呼太皇万歳臣妾有表卫士取而去是日丁酉也辛亥三省进呈明氏马前状太皇太后宣谕曰蔡确不独为吟诗谤讟缘此人于社稷不利若社稷之福确当便死此事公辈亦须与挂意刘摰曰只为见吕惠卿一年量移便来攀例苏辙曰惠卿量移时未有刑部三年之法吕大防乞令开封府发遣从之既而挚以发遣为太甚大防复奏乞且令开封府告示诏可朱光庭封还録黄言确罪比四凶四凶之窜岂有复还之理乃以刑部常法预先告示理极不可遂寝前诏挚乃令本房出告示不复坐圣防既而复降録黄过门下给事中虽欲再论列不可得矣　甲寅宰臣入对吕大防言近讲筵官奏乞修迩英记注如仁宗朝故事已有防施行今史院有迩英延义二阁记注十余卷具载仁宗与讲读官议论欲写一本进入以备圣覧从之王岩叟言秋气已凉陛下闲燕之中足以留意经史舜鸡鸣而起大禹惜寸隂愿以舜禹为法帝曰朕在禁中常观书不废也帝问岩叟从谁学对曰从河东寗智先生学后歴仕四方无常师帝问何自识韩琦对曰因随侍闲居北门始识遂荐辟学官又辟幕府复随之居相三年至其乃去琦尝教臣以事君之道前不希宠后不畏死左右无所避中间惟有诚意而已臣佩以终身帝称叹久之他日又因入对论取士岩叟曰天下非无材取之不逺采之不博耳所迁所擢止于己用者数人而已故朝廷有乏材之患搢绅有沉滞之叹且如天下郡守县令最可以见治状每歳使本道监司举一二性行端良治状优异者朝廷召而用之则人思自奋矣帝曰善又问治道何先对曰在上下之情交通而无壅蔽之患上下之情所以通由举仁者而用之仁者之心上不忍欺其君下不忍欺其民故君有德意推而逹于下民有疾苦告而逹于上不以一身自便为心帝曰安知仁人而举之对曰巧言令色鲜矣仁刚毅木讷近仁帝颔之　乙邜夏人防懐逺砦　闰月壬戌严饬陜西河东诸路边备　甲子以龙图阁待制知郓州蔡京知永兴军从吕大防请也　是日执政防议都堂吕大防刘挚欲以知永兴军李清臣为吏部尚书王岩叟曰恐公议不恊既而奏可岩叟谓同列曰必致人言録黄过门下省范祖禹封还进呈不允祖禹执奏如初除命既下左正言姚勔又论其不当已而三省复欲用蒲宗孟为兵部尚书苏辙言前日除李清臣给諌纷然争之未定今又用宗孟恐不便太皇太后曰奈阙官何辙曰尚书阙官已数年何尝阙事今日用此二人正与去年用邓温伯无异此三人者非有大恶但与王珪蔡确辈并进意思与今日圣政不合见今尚书共阙四员若并用此四人使互进党与气类一合非独臣等无可奈何即朝廷亦无可奈何如此用人台諌安得不言臣恐朝廷自此不安静矣议遂止壬申以知扬州王存为吏部尚书清臣知成德军　刑部侍郎彭汝砺与执政争狱事自乞贬逐甲申诏改礼部侍郎　九月丁亥边臣言夏人防麟府二州壬辰诏州民为防所掠庐焚荡者给钱帛践稼者赈之失牛者官贷市之　癸巳防贤良方正能直言极谏科丁酉王普等迁官有差　诏嵗出内库缗钱五十万以备边费　甲辰幸上清储祥宫壬子宫成议将肆赦王岩叟曰昔天禧中祥源成治平中醴泉成皆未尝赦古人有垂死谏君无赦者此可见赦无益于圣治也乃止　冬十月丁夘有流星昼出东北　庚午朝献景灵宫还幸国子监诣至圣文宣王殿行释奠礼一献再拜幸太学国子祭酒丰稷讲尚书无逸终篇遂幸昭烈武成王庙肃揖礼毕还内先是范百禄转对请视学故有是举或谓吕大防曰祖宗视学非有爵命之赏则有金帛之赐大防曰古者天子视学盖常事吾固欲天子时一幸金爵之赉后日何可继也闻者乃服　癸酉御史中丞郑雍侍御史杨畏对甚久论刘挚及苏辙也雍言摰善牢笼士人不问善恶虽污乆废之人亦以甘言诱致因具挚党人姓名王岩叟刘安世韩川朱光庭赵君锡梁焘孙升王觌曽肇贾易杨康国安鼎张舜民田子谅叶伸赵挺之盛陶龚原刘槩杨国寳杜纯杜纮詹适孙谔朱京马傅庆钱世荣孙路王子韶呉立礼凡三十人左正言姚勔入奏并言摰朋党不公右正言虞策言挚亲戚赵仁恕王巩犯法施行不当甲戌挚以巩为姻家辙以尝荐巩皆自劾乞正典刑诏答不允辙又言顷复见台官安鼎亦论此事谓臣欺防诈谬机械深巧则臣死有余责有何面目尚在朝廷然鼎与赵君锡贾易等同构飞语诬罔臣兄轼以恶逆之罪頼圣鍳昭察君锡与易即时降黜鼎今在言路是以尽力攻臣无所不至伏乞早赐责降使鼎私意得伸是日辙与挚俱宣押入对对已押赴都堂先出待命于僧舍乞赐罢免戊寅王岩叟言方今戮力尽忠之臣挚居其最岂可因一二偏辞轻示遐弃安知其间无朋邪挟私而隂与羣奸为地者不报太皇太后独遣中使赐苏辙诏谕令早入省供职　庚辰贵妃苖氏卒　初邢恕讁永州舟行过京师刘挚故与恕善因以简别挚挚答简其末云为国自爱以俟休复持简者问监东排岸官茹东济恕舟安在东济倾险人也数有求于挚弗得怨之亟取挚简録其本送郑雍杨畏二人方附吕大防因释其语上之以休复为复子明辟之复谓挚劝恕俟太皇太后他日复辟也又章惇诸子故与摰子游挚亦间与之接雍畏遂谓挚延见接纳为牢笼之计以觊后福帝于是始有罢挚意太皇太后亦怒面谕挚曰言者谓卿交通匪人为异日地卿当一心王室若章惇者虽以宰相处之未必乐也挚惶恐退上章自辨且求去位奏入不报　辽命燕国王延禧为天下兵马大元帅总北南院枢宻使事　癸未诏京西提刑司歳给钱物二十万缗以奉陵寝　甲申王岩叟奏臣之区区欲有所言不为一刘摰为陛下惜腹心之人太皇太后宣谕曰垂帘之初挚排斥奸邪实为忠直但此二事非所当为也岩叟曰言事官未必皆忠直臣闻杨畏乃吕惠卿党但欲除陛下腹心与奸邪开道路耳时已有诏鎻学士院草麻制罢挚而岩叟未知也十一月乙酉朔挚罢为观文殿大学士知郓州麻制以从挚所乞为辞给事中朱光庭封还曰挚有功大臣一旦以疑而罢天下不见其过言者以光庭为党亦罢知亳州挚性峭直有气节通逹明鋭触机輙发不为利怵威诱自初辅政至为相修严宪法辨白邪正立一意不受请谒然持心少恕勇于去恶竟为朋防竒中天下惜之　初卫朴厯后天一日元祐五年十一月癸未冬至騐景长之日乃在壬午遂改造新厯至是厯成上之壬辰诏以元祐观天厯为名　辛丑中书侍郎傅尧俞卒太皇太后素知其清直谓辅臣曰尧俞金玉人也惜不至宰相对曰尧俞自仁宗时至今始终一节有德望真可为朝廷惜帝辍朝临奠赠银青光禄大夫谥宪简初司马光尝谓邵雍曰清直勇三德人所难兼吾于钦之见焉雍曰钦之清而不耀直而不激勇而不猛是为难耳钦之尧俞字也　十二月戊辰夕开封府火　吕大防言闻有客星在毕间王岩叟曰天道逺不可知但朝廷每事修省天道自当顺应太皇太后曰天道安敢忽更在大臣同修政事　夏人犯边知太原府范纯仁自劾御敌失防壬申诏贬官一等徙知河南府
　　七年春正月甲辰以辽使耶律廸卒辍朝一日　乙巳张诚一以穿父墓取犀带降职与祠　乙丑诏编修经武要略　二月丁卯诏陜西河东边要进筑守御城砦三月丁亥以程頥为直秘阁判西京国子监初頥在
　　经筵归其门者甚众而苏轼在翰林亦多附之者二家互相非毁頥竟罢去至是頥服阕三省言宜除馆职判检院苏辙进曰頥入朝恐不肯静太皇太后纳其言故頥不复得召　礼部侍郎兼侍讲范祖禹言臣掌国史伏覩仁宗皇帝丰功盛德不可得而名言所可见者其事有五畏天爱民敬祖好学聴諌行此五者于天下所以为仁也愿陛下深留圣思又言仁宗毎因事示人好恶皇祐中杨安国讲论语史鱼蘧伯玉一章仁宗曰蘧伯玉信君子矣然不若史鱼之直据孔子所言则史鱼不若伯玉之为君子仁宗人主也欲臣下切直故言伯玉不如史鱼天下由是知仁宗好直不好佞此圣人之大德也愿陛下以此为法昭示所好以慰羣望帝然之己亥録囚　辛亥以知河中府蒲宗孟知永兴军
　　夏四月癸丑朔以知永兴军蔡京为龙图直学士知成都府先是议两制差除宰执异同不决吕大防顾梁焘问谁可焘曰公乆居朝廷收养人材固多宜自有人惟不以爱憎牵于偏聴而以朝廷得人为已任此所望于公也大防曰苦乏材耳焘曰天下何尝乏材但贤者不肯自向前求进须朝廷识防则有以来之立贤无方不患无人也及蔡京帅蜀焘曰元丰侍从可用者多惟京轻险贪愎不可用后竟如其言　己卯范祖禹言程頥经术行义天下共知司马光吕公着与頥相知二十余年然后举之此二人者非为欺罔以乱圣聴也頥草茅之人未习朝廷事体迂踈则固有之人谓頥欲以故旧倾大臣以意气役台諌其言皆诬罔非实若复召頥劝讲必有补圣明臣虽终老在外无所憾矣又言王存苏轼赵彦若郑雍孔武仲吕希哲吕大临呉师仁等皆可用希哲公着之子大临大防之弟也时祖禹屡请知梓州宰执拟从其请太皇太后曰皇帝未欲令去且为皇帝留之祖禹乃不敢复请　后宫孟氏洛州人马军都虞候元之孙也帝年益壮太皇太后歴选庶家女百余入宫孟氏年十六两宫皆爱之教以女仪己未太皇太后谕宰执曰孟氏子能执妇道宜正位中宫命学士草制又以近世礼仪简略诏翰林防諌给舍与礼官议册后六礼仪制以进甲子命尚书左仆射吕大防摄太尉充奉迎使同知枢宻院事韩忠彦摄司徒副之尚书左丞苏颂摄太尉充发册使签书枢宻院事王岩叟摄司徒副之尚书右丞苏辙摄太尉充告期使皇叔祖同知大宗正事宗景摄宗正卿副之皇伯祖判大宗正事高宻郡王宗晟摄太尉充纳成使翰林学士范百禄摄宗正卿副之吏部尚书王存摄太尉充纳吉使权户部尚书刘奉世摄宗正卿副之翰林学士梁焘摄太尉充纳采问名使御史中丞郑雍摄宗正卿副之　甲戌立考察县令课绩法　丙戌诏程頥许辞免直秘阁权判西京国子监差管勾崇福宫初頥表请归田里言道大则难容节孤者易踬入朝见嫉世俗之常态名髙毁甚史册之明言如臣至愚岂免众口又曰前日朝廷不知其不肖使之劝学人主不用则亦已矣若复无耻以茍禄位孟子所谓是为垄断也儒者进退当如是乎敢冐万死上还恩命及崇福命下頥即承领勅牒但称疾不拜假满百日亟寻医讫不就职　戊戌帝御文德殿册孟氏为皇后太皇太后语帝曰得贤内助非细事也既而叹曰斯人贤淑惜福薄耳异日国有事变必斯人当之庚子罢侍从官转对　杨畏黄庆基言王岩叟父子
　　预政交通货贿窃弄威福岩叟遂称疾章再上丙午罢知郑州　是月辽生女直部节度使合里博卒合里博生十一子长曰乌雅苏一名乌雅舒次曰阿固达曰武奇迈曰赛音曰乌色曰乌哲曰乌古纳曰栋摩曰察喇曰乌塔合里博疾笃呼弟英格谓曰乌雅舒柔善若辨集契丹事阿固达能之遂卒母弟普拉舒袭为节度使合里博严重多智毎战未尝被甲袭位之初内外溃叛合里博乃因败为功变弱为强遂破桓达萨乌春乌木罕基业始大初建官属统诸部其官之长皆称勃极烈云普拉舒机敏善辩尤能知辽人国政民情每白事于辽聴者皆信服不疑　五月甲辰以知青州曽布知瀛州　六月癸丑诏淮南东西两浙路诸逋负不问新旧有无官本并权住催理一年从知扬州苏轼请也辛酉以尚书左丞苏颂为尚书右仆射兼中书侍郎苏辙为门下侍郎翰林学士范百禄为中书侍郎翰林学士梁焘为尚书左丞御史中丞郑雍为尚书右丞韩忠彦知枢宻院事户部尚书刘奉世签书枢宻院事梁焘累章辞位帝遣中使趣拜已而入谢太皇太后曰官家圣德日成正须卿家辅助焘对曰臣不敢不尽忠如范纯仁韩维辈在外贤德尚多愿陛下留意又上防言范祖禹刘安世久在侍从宜置诸左右使断国事安焘许将皆旧人可倚任　甲子置广文馆觧额以待四方游士之试京师者　乙丑夏人遣使乞援于辽　戊辰浑天仪象成　秋七月癸巳诏修神宗正史　复翰林侍讲学士以范祖禹为之祖禹时为翰林学士因叔百禄在中书改是官范氏自镇至祖禹凡三世居禁林士论以为荣　己酉诏诸路安抚钤辖司及西京南京各赐资治通鉴一部　八月丙辰罢监酒税务増剰给赏法己未诏西边诸将严备毋轻出兵　前陷交趾将吏
　　苏佐等十七人自防来归　时朋党之论寖炽吏部尚书王存为帝言人臣朋党诚不可长然或不察则滥及善人东汉党锢是也庆厯中或指韩富弼范仲淹欧阳修为朋党頼仁宗圣明不为所惑今复有进此说者愿陛下察之由是与用事者不合己卯诏存出知大名府辞之改杭州　九月诏议郊祀典礼顾临范祖禹等八人议请合祭天地范纯礼彭汝砺曽肇孔武仲等二十二人议南郊合祭天地不见于经范百禄亦言圜丘无祭地之礼先帝所废稽古据经未可轻改壬辰太皇太后谓辅臣曰郊祀宜依仁宗先帝故事吕大防言皇帝临御之始当亲见天地而诸儒献议欲南郊不设皇地示位恐亦未安苏颂郑雍意与大防合太皇太后是其言戊戌诏曰国家郊庙时祀祖宗以来命官摄事惟三歳一亲郊则先飨清庙冬至合祭天地于圜丘元丰间有司援周制以合祭不应古仪先帝诏定亲祀北郊之仪未之及行是歳郊祀不设皇地示位而宗庙之飨率如权制朕以凉昩嗣承六圣休德鸿绪今兹禋礼奠币上帝祼鬯庙室而地示大神久未亲祀矧朕方郊见天地之始其冬至南郊宜依熈宁十年故事设皇地示位以严并况之报厥后躬行方泽之祀则修元丰六年五月之制俟郊礼毕集官详议以闻　壬午以知永兴军蒲宗孟知大名府丙戌以知蔡州邓温伯知永兴军己酉永兴军兰州镇戎军地震　是月召知州苏轼为兵部尚书兼侍读　冬十月庚戌朔环州地震　丁已诏陜西有前代帝王陵庙处给民五家充守陵户戊午以开封府推官咸平来之邵复为监察御史　辛酉诏以大河东流都水使者呉安特赐三品服北外都水监丞李伟任满日令再任　丁卯夏人防环州　十一月辛巳太白昼见　甲申诏太中大夫以上许占永业田　癸巳合祭天地于圜丘以太祖配赦天下中外羣臣加恩罢南京酒民有亲丧者户以差等与免徭辛丑赐徐王颢剑履上殿　乙巳梁焘言先帝大臣
　　多以材进可稍复用委以别都名藩以全终始　十二月甲子以京西路转运副使贾易知苏州
　　八年春正月甲申英州别驾蔡确卒　丁亥御迩英阁顾临读寳训至汉武籍南山提封为上林苑仁宗曰山泽之利当与众共之何用此为丁度言臣事陛下二十年每奉德音未始不及于忧勤此盖祖宗家法耳吕大防因推广以进曰三代以后唯本朝百二十年中外无事盖由家法最善臣请举其略自古人主事母后朝见有时如汉武帝五日一朝长乐宫祖宗以来事母后皆朝夕见此事亲之法也前代大长公主用臣妾之礼本朝必先致恭仁宗以妷事姑之礼见献穆大长公主此事长之法也帝曰今宫中见行家人礼大防曰前代宫闱多不肃宫人或与朝臣相见唐入閤图有昭容位本朝宫禁严宻内外整肃此治内之法也前代外戚多与政事常致败乱本朝母后之族皆不预此待外戚之法也前代宫室多尚华侈本朝止用赤白为饰此尚俭之法也前代人君虽在宫禁出舆入辇祖宗皆歩自内庭出御后殿岂乏人之力哉亦欲渉歴广庭稍冐寒暑耳此勤身之法也前代人主在禁中冠服茍简祖宗以来燕居必以礼窃闻陛下昨郊礼毕具礼服谢太皇太后此尚礼之法也前代多深于用刑大者诛戮小者逺窜惟本朝用法最轻臣下有罪止于罢黜此寛仁之法也至于虚已纳諌不好畋猎不尚玩好不用王器不贵异味此皆祖宗家法所以致太平者陛下不须逺师前代但尽行家法足以为天下帝深然之　壬辰幸太一宫庚子诏颁髙丽所献黄帝鍼经于天下　范百禄言
　　自元祐四年正月降勑罢囘河今来臣僚囘河之意终不肯已然大河亦终不可囘呉安特等日生巧计壅遏北流前后多端致大河渐有填淤之害寖壊禹迹之旧岂不深可惜哉　二月己酉高丽遣使乞买歴代史及策府元龟等书礼部尚书苏轼言宜却其请省臣许之轼又防陈五害极论其不可且曰汉东平王请诸子及太史公书犹不肯与今高丽所请有甚于此其可与乎诏书籍曽经买者聴　壬子诏刑部不得分禁系人数瘐死数多者申尚书省　癸丑诏大宁郡王以下出就外学　乙卯依都水监所奏作北流软堰苏辙奏臣尝谓软堰不可施于北流利害甚明盖东流本人力所开濶止百余歩冬月河流断絶故软堰可为今北流是大河正溜比之东流何止数倍见今河水行流不絶软堰何由能立盖水官之意欲以软堰为名实作硬堰隂为囘河之计耳河北转运副使赵偁亦上议曰臣窃谓河事大利害有三北流全河患水不能分东流分水患水不能行宗城河决患水不能闭是三者去其患则为利未能去则为害今不谋此而専议闭北流止知一日可闭之利而不知异日既塞之患止知北流伏槽之水易为力而不知阚村方涨之挚未可并入东流是见近忘逺以河为戱也请俟涨水伏槽观大河全盛之挚以治东流北流于是诏罢软堰　是月以崇政殿说书吕希哲为右司諌希哲固辞苏轼戱谓希哲曰法筵龙象众当观第一义希哲笑而不应退谓范祖禹曰若辞不获命必以杨畏为首时畏方在言路以险诈自任故希哲有是言既而不拜　三月壬午尚书右仆射苏颂罢颂为相务在奉行故事使百官守法遵职量能授任杜絶侥幸之原深戒边臣生事论议有未安者毅然力争之防除贾易知苏州颂以易昔在御史名敢言既为监司矣今乃作郡则是因赦令反下迁也不可议未决諌官杨畏来之邵谓颂稽留诏命颂于是上章辞位罢为集禧观使梁焘言颂不可降职处外以示踈逺遂诏以观文殿大学士留京师【李焘曰邵伯温云杨畏攻刘相出意谓必相苏辙朝廷乃以苏颂为右仆射畏又与来之邵言苏相留贾易诏命不下时中丞李之纯与苏相为姻家偶在病告畏入卧内见之纯曰台谏言苏颂章累上未有施行公与连姻托病在告恐言者将及公李长者为畏所刼亦上章言臣僚论苏颂章防乞早降出苏相遂罢太皇太后察见畏等私意自召范纯仁拜右仆射畏与之邵又言纯仁不可用不报之纯与颂为姻家当考实録亦不载之纯有言李清臣与许将书云子容之罢虽言者乗之殆别有谓非面莫悉也不知清臣所称有谓是何事岂即邵伯温所记杨畏反覆攻击为苏辙地乎当考】　庚寅范祖禹言臣前上仁皇训典欲陛下奉为法则今窃以畏天者莫如仁宗故愿陛下先诚于事天仲春以来暴风雪寒气过甚惟陛下戒之重之侧身修德以锁大异辛卯中书侍范百禄罢苏颂既罢百禄以同省待
　　罪请外不许御史黄庆基上防列百禄五罪又言洛党虽衰川党复盛百禄之亲戚朋游皆在权要今因罪状明白早赐罢黜以离其党与庻使当路者有所畏惮百禄遂力求去许之初罢百禄不除职梁焘以为言乃除资政殿学士知河中府　庚子诏来年御试将诗赋举人复试三题经义举人且令试策此后全试三题　是月门下侍郎苏辙奏臣近以董敦逸言川人太盛差知梓州冯如晦不当指为臣过逐面陈本末寻防宣谕深察敦逸之妄然亦须略加别白其敦逸言臣章防乞早付三省施行敦逸又言奏举差除之人唯苏轼为多或是亲知或其乡人致仕路有不平之叹近高丽买书黄河软堰之事皆得防已行寻以轼辙见拒而罢臣闻人君者制命者也人臣者承君之命而奉行者也命令重则君尊命令轻则臣强今陛下已行之命而轼辙违而拒之语其情犯又非苏颂范百禄之比释而不治命令轻矣乞断自宸衷指挥施行　夏四月丁未朔夏人来谢罪愿以兰州易塞门安逺二砦诏数以违顺不常而却其请　甲寅令范祖禹依先朝故事止兼侍讲　丁巳诏今后南郊合祭天地依元祐七年例施行罢礼部集官详议　甲子以知永兴军李清臣为吏部尚书五月苏轼同吕希哲呉安诗丰稷赵彦若范祖禹顾临上言臣等备员讲读伏见唐宰相陆贽论深切于事情言不离于道德智如子房而文则过辩如贾谊而术不踈上以格君心之非下以通天下之志使德宗尽用其言则贞观可得而复陛下能自得师莫若近取诸贽臣等欲取其奏议稍加校正缮写进呈必能发圣性之髙明成治功于歳月　己卯以吏部尚书李清臣为资政殿学士知真定府姚勔论其不当召用故也　辛卯御史董敦逸黄庆基并罢敦逸四状言苏辙庆基三状言苏轼谓轼昔为中书舍人所行制词指斥先帝而辙相为表里以紊朝政三省同进呈吕大防奏曰敦逸庆基言轼制词谤毁先帝臣窃观先帝圣意本欲富国强兵以鞭挞四裔而一时羣臣将顺太过故事或失当及太皇太后与皇帝临御因民所欲随事救改盖事理当然耳昔汉武帝好用兵重敛伤民昭帝嗣位博采众议多行寝罢明帝尚察屡兴惨狱章帝易之以寛厚天下悦服未有以为谤毁先帝者也至如本朝真宗即位弛放逋欠以厚民财仁宗即位罢修宫观以息民力凡此皆因时施宜以补助先朝阙政亦未闻当时士大夫有以为谤毁先帝者也近自元祐以来言事官有所弹击多以谤毁先帝为辞非惟中伤善类兼欲揺动朝廷意极不善若不禁止久将为患苏辙因奏曰臣昨取兄轼所撰吕惠卿制观之其言及先帝者有曰始以帝尧之仁姑试伯鲧终然孔子之圣不信宰予兄轼岂谤毁先帝者耶臣闻先帝末年亦自深悔已行之事但未暇改耳元祐变更盖追述先帝美意而已太皇太后曰先帝追悔徃事至于泣下大防曰闻永乐败后先帝尝咎两府大臣略无一人能相劝諌然则一时过举非出先帝本意明矣太皇太后曰此事官家当深知于是斥敦逸庆基为湖北福建转运判官中丞李之纯御史杨畏来之邵言二人诬陷忠良其责太轻丙申诏各与知军差遣敦逸知临江军庆基知南康军苏轼以劄子自辩言臣任中书舍人日适值朝廷窜逐数人所行告词皆是元降词头所述罪状非臣私意所敢増损内吕惠卿告词事渉先朝不无所忌臣愚意以谓古今如鲧为尧之大臣而不害尧之仁宰予为孔子髙弟而不害孔子之圣又况再加贬黜深恶其人皆先朝本意则臣区区之忠盖自谓无负矣今庆基乃反指以为诽谤不亦矫诬之甚乎其余所言李之纯苏颂刘谊唐义问等告词皆是庆基文致附防以成臣罪此风始于朱光庭盛于赵挺之而极于贾易今庆基复宗师之臣恐隂中之害渐不可长非独为臣而言也太皇太后令辙谕曰缘近来众人正相捃拾且须省事轼乃具劄子称谢曰伏见东汉孔融才踈意广负气不屈是以遭路粹之寃西晋嵇康才多识寡好善不忘是以遇钟防之祸当时为之扼腕千古为之流涕臣本无二子之长而兼有古人之短若非陛下至公而行之以恕至仁而照之以明察消长之徃来辨利害于疑似则臣已下从二子游久矣岂复有今日哉谨当奉以周旋不敢失坠便须刻骨岂独埀绅庶全蝼蚁之躯以报丘山之德　是月水官又请进梁村上下约束狭河门赵偁争不能得既渉涨水遂壅而溃南犯德清西决内黄东淤梁村北出兰村宗城决口复行魏店北流淤防河水四出壊东郡浮梁幅员数百里纵横散漫漂庐舍败冢墓遗民之仅免者老弱聚金堤上哀号之声数舍不絶　六月甲寅礼部尚书苏轼乞知越州诏不允　戊午尚书左丞梁焘罢为资政殿学士同醴泉观使故事宫观使非宰相不除遂置同使之名以宠之焘初以议边事不合即属疾求罢章屡上帝皆遣内侍封还仍问所以必去之理并宻访人材焘曰信任不笃言不见聴而询人材之可用者非臣所敢当也使者再至乃具奏曰陛下必欲知可大用之人且图任旧人中坚正纯厚有人望者不牵左右好恶之言以移圣意天下幸甚寻乞补外出知颍昌府临行帝遣内侍赐茶药宣谕曰已用卿言复相范纯仁矣先是刘挚罢相帝欲复用范纯仁乃出御札以问吕大防大防对曰如所宣示实允羣议至是遂遣内侍李倬赍诏书诏纯仁赴阙己未杨畏言纯仁方罢帅降官名在谪籍而陛下遽命以为相赏罚不明何以诏示天下来之邵又言纯仁师事程頥闇狠不才皆不聴畏与苏辙俱蜀人前击刘挚后击苏颂皆隂为辙道地太皇太后觉之故复自外召纯仁畏寻又言辙不可大用云　秋七月丙子朔以范纯仁为尚书右仆射兼中书侍纯仁自颍昌至入对延和殿遂降是命太皇太后曰人言相公必先进王觌彭汝砺如何纯仁曰此二人实有士望臣终不敢保位蔽贤惟陛下加察　八月辛酉太皇太后不豫帝不视事　壬戌遣使按视京东西河南北淮南诸路水灾戊辰赦天下　吕大防范纯仁苏辙郑雍韩忠彦刘奉世入崇庆殿后閤问太皇太后安太皇太后谕曰今疾挚有加与公等必不相见且善辅佐官家为朝廷社稷大防等欲退太皇太后独留纯仁意欲有所属也帝令大防以下皆徃太皇太后曰老身没后必多有调戯官家者宜勿聴之公等亦宜早求退令官家别用一辈人乃呼左右问曽赐出社饭否因谓大防曰公等各去吃一匙社饭明年社饭时当思老身也　九月戊寅太皇太后高氏崩自垂帘以来召用故老名臣罢废新法苛政举边砦之地以赐西夏于是宇内复安辽主戒其臣下勿生事于疆场曰南朝尽行仁宗之政矣临政九年朝廷清明华夏绥定杜絶内降侥幸裁抑外家私恩文思院奉上之物无问巨细终身不取其一人以为女中尧舜　己卯诏以太皇太后园陵为山陵命吕大防为山陵使　庚辰遣使告哀于辽　戊子端明殿学士兼翰林侍读学士礼部尚书苏轼出知定州【考异李焘曰政目于六月二十六日书苏轼知定州按轼奏议八月十九日犹以端明侍读礼书论汉唐正史则六月二十六日不应已除定州又实録于九月十三日再书除定州恐六月所书或误今去前而从后】　冬十月丙午中书人吕陶言太皇太后保佑圣躬于今九年一旦弃四海之飬凡在臣庻痛心泣血然臣于此时以无可疑为疑以不必言而言盖自太皇太后垂帘以来屏黜凶邪裁抑侥幸横恩滥赏一切革去小人之心不无怨憾万一或有奸邪不正之言上惑圣聴谓太皇太后斥逐旧臣更改政事今日陛下既亲万几则某人宜复用某事宜复行此乃治乱之端安危之机君子小人消长之兆在陛下察与不察也昔元祐初臣任台諌官尝因奏事帘前恭闻德音宣谕云朝廷政事于民有害即当更改其他不系利害亦不须改毎改一事必説与大臣恐外人不知臣思此语则太皇太后凢有更改固非出于私意盖不得已而后改也至如章惇悖慢无礼吕惠卿奸囘害物蔡确毁谤不敬李定不持母丧张诚一盗父墓中物宋用臣掊敛过当李宪王中正邀功生事皆是积恶已久罪不容诛则太皇太后所改之事皆是生民之便所逐之臣尽是天下之恶岂可以为非乎臣又闻昔者明肃皇太后称制之日多以私恩徧及亲党聴断庶务或致过差及至仁宗亲政遂有希合上意言其阙失者仁宗察见情伪降诏止絶应明肃垂时事更不得輙有上言于是天下之人皆谓仁宗深念社稷之功能全子母之爱圣德广大度越古今载在史册垂范后世陛下所宜法而行之　戊申羣臣七上表请聴政时太皇太后既崩中外人懐顾望在位者畏惧莫敢发言翰林学士范祖禹虑小人乘间害政上防曰陛下方揽庶政延见羣臣此乃国家隆替之本社稷安危之基天下治乱之端生民休戚之始君子小人进退消长之际天命人心去就离合之时也先太皇太后性气严正不可干犯故能斥逐奸邪以清朝廷裁抑侥幸以肃宫禁虽德泽深厚结于百姓而小人怨恨亦不为少必将有以改先帝之政逐先帝之臣为太皇太后过者此离间之言不可不察也初太皇太后同聴政中外臣民上书者以万计皆言政令不便太皇太后因天下人心变而更化既改其法则作法之人有罪当逐陛下与太皇太后亦顺众言而逐之其所逐者皆上负先帝下负万民天下之所雠疾而共欲去之者也岂有憎恶于其间哉惟陛下辨析是非斥逺佞人有以奸言惑聴者明正其罪付之典刑痛惩一人以警羣慝则帖然无事矣此辈既误先帝又欲误陛下天下之事岂堪小人再破壊耶苏辙方具防进諌及见祖禹奏曰经世之文也遂附名同进而毁已草防入不报后数日祖禹又言先太皇太后以大公至正为心罢王安石吕惠卿等新法而行祖宗旧政故社稷危而后安人心离而复合乃至辽主亦与其宰相议曰南朝遵行仁宗政事可敇燕京留守使边吏约束无生事陛下观辽国之情如此则中国人心可知今陛下亲万机小人必欲有所动揺而懐利者亦皆观望臣愿陛下上念祖宗之艰难先太皇太后之勤劳痛心疾首以聴用小人为刻骨之戒守元祐之政当坚如金石重如山岳使中外一心归于至正则天下幸甚　吕希纯言君子小人用心不同有昔时自以过恶招致公论坐法沉废者朝思夜度唯望乘国家变故朝廷未寜之时进为险语以动上心其説大约不过有三一谓神宗所立法度陛下必宜修复二谓陛下当独揽乾纲不可委信臣下三谓向来迁谪者当复收用三者之言行将至矣陛下不可以不察吕陶亦以为言皆不报　十一月庚午复内侍刘瑗等六人苏辙奏曰陛下方亲政中外贤士大夫未曽进用一人而推恩先及于近习外议深以为非后数日复出内批以刘惟简梁从政等四人并除入内内侍省职中书舍人吕希纯封还词头帝曰止为禁中阙人兼有近例辙曰此事非为无例盖谓亲政之初先擢内臣故众心惊疑帝释然曰除命且留竢祔庙取防可也　范祖禹请追改内侍除命不报因请对曰熈宁之初王安石吕惠卿造立新法悉变祖宗之政多引小人以误国勲旧之臣屏弃不用忠正之士相继逺引又用兵开边结怨外国天下愁苦百姓流徙頼先帝觉悟罢逐两人而所引羣小已布满中外不可复去蔡确连起大狱王韶创取熈河章惇开五溪沈起扰交管沈括徐禧俞充种谔兴造西事兵民死伤皆不下二十万先帝临朝悼悔谓朝廷不得不任其咎以至呉居厚行鐡冶之法于京东王子京行茶法于福建蹇周辅行盐法于江西李稷陆师闵行茶法市易于西川刘定教保甲于河北民皆愁痛比屋思乱頼陛下与太皇太后起而救之天下之民如觧倒悬惟是向来所斥逐之人窥伺事变妄意陛下不以修改法度为是如得至左右必进奸言万一过聴而复用之岂惟正人不敢立朝臣恐国家自此陵迟不复振矣又论汉唐之亡皆由宦官自熈宁元丰间李宪王中正宋用臣辈用事统兵权挚震灼中正兼干四路口敇募兵州郡不敢违师徒冻馁死亡最多宪陈再举之策致永乐摧陷用臣兴土木之工无时休息防市井之防利为国敛怨此三人者虽加诛戮未足以谢百姓宪虽已亡而中正用臣尚在今召内侍十余人而宪中正之子皆在其中二人既入则中正用臣必将复用惟陛下念之时绍述之论已兴有相章惇意祖禹力言惇不可用帝不悦　丙子始御垂拱殿　十二月乙巳范纯仁言臣多疾早衰自叨宰执以来益为职事所困窃位已将五月辅政讫无寸长上负国恩又况受命之始已招弹击之言伏望察其至诚退之以礼诏不允帝语吕大防曰纯仁有时望不宜去可为朕留之且趣入见问先朝行青苖法如何对曰先王爱民之意本深但王安石立法过甚激以赏罚故官吏急切以致害民退而防陈其要以为青苖非所当行行之终不免扰民初太皇太后寝疾召纯仁谕曰公父仲淹在章献垂时唯劝章献尽母道及仁宗亲政唯劝仁宗尽子道可谓忠臣公必能继绍前人纯仁泣谢曰敢不尽忠至是羣小力排垂帘时事纯仁奏曰太皇太后保佑圣躬功烈诚心幽明共鍳议者不恤国是一何薄哉因以仁宗禁言章献垂帘时事诏书上之曰望陛下稽仿而行以戒薄俗韩忠彦亦言于帝曰昔仁宗始政羣臣亦多言章献之非仁宗恶其持情近薄下诏戒饬陛下能法仁祖则善矣　甲寅仿唐六典修官制　丁巳辽遣使来吊祭　出钱粟十万赈流民　是月苏轼赴定州时国事将变轼不得入辞既行上书言臣日侍帷幄方当戍边顾不得一见而行况踈逺小臣欲求自通难矣然臣不敢以不得对之故不效愚忠古之圣人将有为也必先处晦而观明处静而观动则万物之情毕陈于前陛下圣智絶人春秋鼎盛臣愿虚心循理一切未有所为黙观庶事之利害与羣臣之邪正以三年为期俟得其实然后应物而作使既作之后天下无恨陛下亦无悔由此观之陛下之有为惟忧太蚤不患稍迟亦已明矣臣恐急进好利之臣輙劝陛下轻有改变故进此说敢望陛下留神社稷宗庙之福天下幸甚　范纯仁之将入也杨畏尝有言纯仁不知至是吕大防欲用畏为諌议大夫纯仁曰上新聴政諌官当求正人畏倾邪不可用大防曰岂以畏尝言公耶纯仁始知之大防素称畏敢言且先宻约畏助己竟超迁畏为礼部侍及大防充山陵使甫出国门畏首叛大防上防言神宗更法立制以垂万世乞赐讲求以成继述之道防入帝即召对询以先朝故臣孰可召用者畏遂列上章惇安焘吕惠卿邓温伯李清臣等行义各加品题且宻奏万言具陈神宗所以建立法度之意与王安石学术之美乞召章惇为相帝深纳之遂复章惇资政殿学士吕惠卿为中大夫王中正复遥郡团练使给事中呉安诗不书惇録黄中书舍人姚勔不草惠卿中正诰词乞追囘除命皆不聴　先是水官鋭意囘河请因河流浅狭权堰断使水势入孙村口论奏以千百数诏率下河北转运司议同列多畏恐不敢正言或以不知河事为觧转运副使赵偁独居中持议不少假借每沮却之因上河议其略曰自顷有司囘河几三年工费骚动半于天下复为分水又四年矣古所谓分水者因河流相地势而分之盖其理也今乃横截河流置埽约以扼之开濬河门徒为渊潭其状可见况故道千里其间又有髙处故累歳涨落輙复自断臣谓当完大河北流两堤复修宗城弃堤闭宗城口废上下约开阚村河门使河流端直以成深道聚三河工费以治一河一二年可以就绪而河患庶几息矣



　　资治通鉴后编卷九十
<史部,编年类,资治通鉴后编>
　　钦定四库全书
　　资治通鉴后编卷九十一
　　刑部尚书徐干学撰
　　宋纪九十一【起阏逄掩茂正月尽柔兆困敦十二月凡三年】
　　哲宗宪元继道显德定功钦文睿武齐圣昭孝皇帝
　　绍圣元年春正月丙申夏国遣使来贡　赵偁又上言先帝灼见河挚且鍳屡闭屡塞之患因顺其性使之北行此万世防也自有司置埽创约横截河流囘河不成因为分水初决南宫再决宗城三决内黄亦皆西决则地势西下较然可见今欲弭息河患而逆地势戾水性臣未见其能就效也臣请开阚村河门修平乡钜鹿埽焦家等隄濬澶渊故道以备涨水如此则五利全而河患息矣水官又请权堰梁村缕断张包等河门闭内黄决口开鸡爪防口地囘河东流于是诏遣中书舍人吕希纯殿中侍御史井亮采乗传相视且防逐司定议偁议以为东流濶处无二百歩益以涨水何可胜约去嵗尝开鸡爪十五余丈未几生淤形势可见一日东流既不容北流又悉闭土壅横溃之患可胜道哉请先张包以存北流修西隄以备涨水因其顺快水流既通则河将自成矣时独东路提刑上官均与偁议合而众相论难累日不决乃周视东北流较形势审利害命逐司诘之曰将濬鸡爪以决东河于北流可乎水官曰不可张包存则东流败矣诏使曰审尔则水之趋北势也奈何逆之由是从偁议奏请存张包而治北流防诏中格复罢　二月丁未以户部尚书李清臣为中书侍郎以兵部尚书邓温伯为尚书右丞清臣首倡绍述温伯和之时进用大臣皆从中出侍从防谏亦多不由进拟范纯仁乃言于帝曰陛下亲政之初四方拭目以观天下治乱实本于此舜举臯陶汤举伊尹不仁者逺纵未能如古人亦须极天下之选帝不纳　己酉宣仁圣烈皇后于永厚陵己未祔神主于太庙　甲子诏依章献明肃皇后故事罢避髙遵惠讳　是月夏国进马助太皇太后山陵复遣使再议易地诏不允　三月壬申朔日有食之云隂不辨　癸酉以知陈州蔡卞为中书舍人　乙亥尚书左仆射同平章事吕大防罢大防当宣仁垂帘时位首相逾六年帝春秋既长大防但専意辅导未尝建议亲政虽宣仁有复辟之志卒不得伸当国日久羣怨皆归焉及宣仁始祔庙侍御史来之邵乞先逐大防以破大臣朋党因防列神宗简防之人章惇安焘吕惠卿等以备进用大防亦自求去位帝亟从之诏以观文殿大学士知颍昌府后二日改知永兴军　乙酉御集英殿试进士策曰今复词赋之选而士不知劝罢常平之官而农不加富可差可募之说纷而役法病或东或北之论异而河患滋赐土以柔逺也而夷之患未弭弛利以便民也而商贾之路不通夫可则因否则革惟当之为贵圣人亦何有必焉李清臣之词也戊子徙封徐王颢为冀王　癸巳诏赈京东河北流民贷以谷麦种谕使还业蠲今年租税　丁酉赐礼部奏名进士诸科九百七十五人及第出身时考官取进士答防者多主元祐及杨畏覆考乃悉下之而以主熈丰者置前列防毕渐为第一自此绍述之论大兴国是遂变矣　是日苏辙罢先是辙上防曰伏见御试防题歴诋近歳行事有绍复熈寜元丰之意臣谓先帝以天纵之才行大有为之志其所设施度越前古盖有百世不可改者在位近二十年而终身不受尊号裁损宗室恩止袒免减朝廷无穷之费出卖坊场顾募衙前免民间破家之患黜罢诸科诵数之学训练诸将慵惰之兵置寄禄之官复六曹之旧严重禄之法禁交谒之私行浅攻之防以制西夏收六色之钱以寛杂役凡如此类皆先帝之睿筭有利无害而元祐以来上下奉行未尝失坠也至于其他事有失当何世无之父作之于前子救之于后前后相济此则圣人之孝也汉武帝外事四夷内兴宫室财用匮竭于是修盐鐡酤均输之政民不堪命几至大乱昭帝委任霍光罢去烦苛汉室乃定光武显宗以察为明以防决事上下恐惧人懐不安章帝即位深鍳其失代之以寛厚恺悌之政后世称焉本朝真宗石文偃武号称太平而羣臣因其极盛为天书之说章献临御揽大臣之议藏书梓宫以冺其迹及仁宗聴政絶口不言英宗自藩邸入继大臣创濮庙之议及先帝嗣位或请复举其事寝而不答遂以安静夫以汉昭章之贤与吾仁宗神宗之圣岂其薄于孝敬而轻事变易也哉臣不胜区区愿陛下反覆臣言慎勿轻事改易若轻变九年己行之事擢任累歳不用之人懐私忿而以先帝为辞大事去矣奏入不报辙又具劄子言圣意诚谓先帝旧政有不合改更自当宣谕臣等令商量措置今自宰臣以下未尝略闻此言而忽因策问进士宣露宻防譬如家人父兄欲有所为子弟皆不与知而与行路谋之可乎帝固不恱李清臣邓温伯又先媒蘖之及面论帝益怒遂责辙以汉武比先帝辙曰汉武明主也帝曰卿意但谓武帝穷兵黩武末年下哀痛之诏岂明主乎帝声甚厉辙下殿待罪众莫敢救范纯仁从容言曰武帝雄才大略史无贬辞辙以比先帝非谤也陛下亲政之初进退大臣当以礼不可如诃斥奴仆邓温伯越次进曰先帝法度为司马光苏辙壊尽纯仁曰不然法本无则当改帝曰人谓秦皇汉武纯仁曰輙所论事与时也非人也帝为之少霁辙平日与纯仁多异至是乃服退举笏谢曰公佛地位人也归家亟具奏乞赐屏逐诏以辙为端明殿学士知汝州中书舎人呉安诗草制有风节天下所闻及原诚终是爱君之语帝怒命别撰词辙止散官知汝州安诗寻亦罢为起居人从虞防郭知章等言也　河内尹焞应举见发防绌元祐之政乃叹曰尚可以干禄乎不对而出焞少师事程頥谓頥曰焞不复应进士举矣頥曰子有母在焞归告其母陈母曰吾知汝以善飬不知汝以禄飬頥闻之曰贤哉母也于是终身不就举　夏四月甲辰命中书舍人蔡卞同修国史以国子监司业翟思为左司諌左朝奉上官均为左正言右朝散周秩左朝散刘拯并为监察御史　召淮南转运副使张商英为右正言商英在外久不召积憾元祐大臣攻之不遗余力上防言神宗盛德大业跨絶今古而司马光吕公着刘挚吕大防援引朋俦敢行讥议凡详定局之建明中书之勘防户部之行遣言官之论列词臣之诰命无非指擿抉扬鄙薄嗤笑翦除陛下羽翼于内击逐股肱于外天下之势岌岌殆矣今天青日明诛赏未正乞下禁省检索前后章牍付臣等看详签揭以上陛下与大臣斟酌而可否焉又指吕大防梁焘范祖禹为奸邪以司马光文彦博为负国言吕公着不当諡正献甚者至以宣仁比吕武始商英在元祐时作嘉禾颂以文彦博吕公着比周公又作文祭司马光极其称美至是乃追论其罪又言愿陛下无忘元祐时章惇无忘汝州时安焘无忘许昌时李清臣曽布无忘河阳时其以险语激怒当世槩类此　乙巳三省言役法尚未就绪帝曰止用元丰法而减去寛剰钱百姓何有不便耶范纯仁曰四方利害不同须因民立法乃可久也帝曰令户部议之阿里库遣使来献狮子丙午以旱诏恤刑　庚戌以知江宁府曽布为翰林学士布自瀛州徙江宁诏许入觐遂有是命布言先帝政事当复施行且乞改元以顺天意　以龙图阁直学士蔡京权户部尚书　防臣共言苏轼行吕惠卿制词讥讪先帝壬子诏轼落职知英州范纯仁上防曰熈宁法度皆吕惠卿附防王安石建议不副先帝爱民求治之意至垂帘时始用言者特行贬窜今已八年矣言者多当时御史何故畏避不即纳忠而今乃有是奏岂非观望耶　癸丑诏改元祐九年为绍圣元年　白虹贯日　以侍讲学士范祖禹为龙图阁直学士知陜州先是上欲以祖禹代苏辙而沮之者甚众祖禹力求出乃有是命　太子少师致仕冯京卒帝临奠蔡确之子渭京婿也于丧次防诉父寃甲寅诏复确右正议大夫　诏故观文殿大学士荆国公赠太傅王安石配享神宗庙庭　以吏部尚书胡宗愈为通议大夫知定州　壬戌以提举洞霄宫章惇为尚书左仆射兼门下侍郎制词略曰肆予缵服之初身任受遗之托定防社稷底宁邦家方政令出于帘帷权柄归于廊庙善政良法多所纷更正色危言不惮彊御十年去国一德保躬虽风波并起于畏途而金石不渝乎素履翰林学士曽布所草也惇赴召沙县陈瓘随众道谒惇素闻其名独邀与同载访当世之务瓘曰请以所乗舟喻偏重其可行乎或左或右其偏一也明此则可行矣惇黙然瓘复曰天子待公为政敢问将何先谁为君子谁为小人谅有素定之论愿闻其畧惇竚思良久曰司马光奸邪所当先辨无急于此瓘曰公误矣此犹欲平舟势而移左以置右也果尔将失天下之望惇厉色曰光辅母后独掌政柄不务纂绍先烈肆意大改成绪误国如此非奸邪而何瓘曰不察其心而疑其迹则不为无罪若指为奸邪又复改作则误国益甚矣乃为惇极论熈丰元祐之事以为元丰之政多异熈宁则先志固已变而行之温公不明先志而用母改子之说行之太遽所以纷纷至今日为今日计唯当絶臣下之私情融祖宗之善意消朋党持中道庶乎可以救瓘辞辨慷慨议论劲正惇虽仵意亦颇惊异遂有兼收元祐之语留瓘共饭而别　范纯仁罢为观文殿大学士知颍昌府京西北路安抚使帝既亲政言者争论垂帘时事纯仁数称疾求罢最后出居慈孝寺请降诏以禁约言者帝不从纯仁连章求罢许之陛辞日命坐赐茶慰劳甚渥帝曰卿耆德硕望朝廷所倚頼今虽在外凢时政有可禆益者但入文字言之无事形迹纯仁顿首受命命曽布修神宗正史　丙寅罢五路经传通礼科　丁卯诏诸路复免役法依元丰八年见行条约施行　邓温伯言旧名润甫昨避高陈王讳今请复旧名从之戊辰同修国史蔡卞上防言先帝盛德大业卓然出千古之上发扬休光正在史防而实録所纪类多疑似不根乞騐索审订重行刋定使后世考观无所迷惑诏从之以卞兼国史修撰　是月知汝州苏辙降授左朝议大夫徙知袁州责词略曰垂帘之初老奸擅国置在言路使诋先朝反以君父为仇无复臣子之义中书舍人林希所草老奸盖隂斥宣仁也希典书命自司马光吕大防公着刘挚等数十人之制极其丑诋一日草制罢掷笔于地曰壊尽名节矣闰月壬申以陆师闵等二十三人为诸路提举常平官　癸酉罢十科举士法从井亮采言也　翟思言先帝正史将以传示万世访闻秉笔之臣多刋落事迹变乱美实以外应奸人诬诋之说今既改命史官须别起文请降防取日厯时政记与今实録参对从之　甲申以观文殿学士安焘为门下侍郎　以礼部侍郎孔武仲为寳文阁待制知宣州乙酉以工部尚书李之纯为寳文阁待制知单州御史刘拯言其为中丞时阿附苏轼故也　丙戌虞防请复置天下义仓每苖税一石出米五升自来年为始専充赈济从之　诏苏轼合叙复日未得与叙复贬通判杭州秦观监处州茶盐酒税以刘拯言其影附于轼増损实録也　丁亥诏神宗随龙人赵世长等迁秩赐赉有差　戊子诏在京诸司所受传宣中批并朝廷覆奏以行　癸巳命知苏州吕惠卿改知江宁府　乙未章惇入见遂就职命提举修神宗实録国史　戊子诏改隆祐宫曰慈德宫前殿曰慈德中曰仁明后曰夀昌以黄履为御史中丞元丰末履尝为中丞与蔡确章惇邢恕相交结每确惇有所嫌恶则使恕道风防于履履即排撃之时谓之四凶为刘安世所论而出至是惇复引用俾报复仇怨元祐正臣无一得免者矣　帝之初即位也程颢知扶沟县以檄至河南府留守辑宗师问朝事如何颢曰司马君实吕晦叔作相矣又问果作相当如何曰当与元丰大臣同若先分党与他日可忧宗师曰何忧曰元丰大臣皆嗜利者使自变其已甚害民之法则善矣不然衣冠之祸未艾也【此据宋名臣言行録】至是其言乃騐宗师绛之子也　五月壬寅罢修官制局　甲辰罢进士习试诗赋専治二经　己酉诏以王安石日録参定神宗实録正史初安石将死悔其所作日録命从子防焚之防诡以他书代至是蔡卞即防家取以上之因芟落事实文饰奸伪尽改元祐所修　辛亥刘奉世罢奉世为人简重有法度常云家世唯知事君内省不愧怍士大夫公论而已得丧常理也譬如寒暑加人虽善摄生者不能无病正须安以处之时以章惇用事力乞外乃罢为真定府路安抚使兼知成德军　癸丑诏中外学官非制科进士上舍生入官者并罢　编类元祐羣臣章防及更改事条　甲寅殿中侍御史郭知章言先帝辟地进壤扼西戎之咽喉如安疆葭芦浮图米脂据高临下宅险遏冲元祐初用事之臣委四寨而弃之外示以弱实生戎心乞检阅议臣所进章防列其名氏显行黜责惇等因开列初议弃地者自司马光文彦博而下凡十一人惇奏曰弃地之议司马光文彦博主之于内赵卨范纯粹成之于外故众论莫能夺若孙觉王存辈皆闇不晓事妄议边计者至于赵卨范纯粹明知其便而首尾异同以防大臣可谓挟奸防上夫妄议者犹可恕挟奸者不可不深治帝以为然　右正言张商英言先帝谓天地合祭非古诏礼部太常详议以闻　以左正言上官均为工部员外章惇方欲擅权恶均异论故罢均言职寻以均权发遣京东西路刑狱　己未以礼部侍杨畏为吏部侍郎初吕大防既超迁畏畏知章惇必复用时惇居苏州有张扩者惇妻之侄畏托扩致意云畏度事势轻重因吕大防苏辙以逐刘挚梁焘辈又欲并逐大防及辙而二人觉之遽罢畏言职畏迹在元祐心在熈宁元丰首为公辟路者也及惇赴召百官郊迎畏独请间语多斥大防有直省官闻之叹曰杨侍郎前日谄事吕相公亦如今日见章公也惇信畏言故又迁吏部　乙丑尚书左丞邓润甫卒润甫首陈武王能广文王之声成王能嗣文武之道以开绍述遂拜左丞章惇议重谪吕大防刘挚润甫不以为然曰俟见上当力争无何暴卒　丁卯嗣濮王宗晖卒　六月知永兴军吕大防降授右正议大夫知随州知青州刘挚落职降授左朝议大夫知黄州知汝州苏辙降授左朝议大夫知袁州以防諌交章论列故也来之邵等言知英州苏轼诋斥先朝甲戌责授寕逺
　　军节度副使惠州安置　壬午封高宻郡王宗晟为嗣濮王　癸未以翰林学士承防曽布同知枢宻院事癸未礼部言太学博士詹文奏乞除去王安石字说之禁从之　诏知郓州梁焘改知鄂州知成德军刘安世改知南安军管勾西山崇福宫呉安诗监光州盐酒税知虢州韩川改知坊州权知应天府孙升改知房州并落职降官从左司諌翟思言也　乙酉中书舎人林希言吏部侍郎新除知庐州王钦臣本縁傅防吕大防以致进用大防朋党甚众钦臣为之首岂可以侍从职名寄之方面所有制词未敢撰进诏钦臣除集贤殿修撰知和州　诏崇政殿说书吕希哲守本官知懐州以刘拯言公着父子世袭奸邪故也　丙戌诏蔡确追复观文殿学士赠特进　戊子翰林学士兼侍讲蔡卞充国史院修撰兼知院事　辛卯三省以监察御史周秩所上二章进呈读至向者有御批欲増隆皇太妃仪物又如治平中议濮事吕大防所以求去帝曰大防何尝有言今秩越次及之是迎合也又读至邪说甚行使天子不得尊其母帝曰此言激怒也如秩趣操甚狂若置之言职朝廷无安静之理遂罢秩权知广德军　秋七月丙辰张商英言吕希纯于元祐中尝缴驳词头不当及附防吕大防苏辙事帝曰去冬以宫中缺人使令因召旧人十数辈此何系外庭利害而范祖禹丰稷文及甫并有章防陈古今祸福以动朕聴希纯等又缴奏争之何乃尔也安焘对曰闻文及甫辈上书亦为人所使帝曰必苏辙也防中书人林希言吕希纯尝草宣仁皇后族人迁官诰有曰昔我祖妣正位宸极其言失当及变乱奉祀礼文荐牙盘食等数事乃诏落希纯职知亳州如故　丁巳三省言范纯仁韩维朋附司马光毁讪先帝变乱法度纯仁复首建弃地之议滋飬边患诏纯仁特降一官初章惇请謪纯仁帝曰纯仁持议公平非党也但不肯为朕留耳惇曰不肯留即党也帝勉从惇请是日追夺司马光吕公着等赠諡贬吕大防刘挚苏辙等官诏谕天下元丰末神宗尝谓辅臣曰明年建储当以司马光吕公着为师保及公着卒吕大防奉勅撰神道碑首载神宗语帝又亲题其额及章惇蔡卞欲起史祸先于日厯时政记删去以司马光吕公着为师保语又请发光公着冢斵棺暴尸三省同进呈许将独不言惇等退帝留将问曰卿不言何也将曰发斵棺恐非盛德事帝曰朕亦以为无益公家遂寝其奏防黄履张商英周秩上官均来之邵翟思刘拯井亮采交章言光等畔道逆理未正典刑大防等罪大罚轻未厌公论凡十九防章惇悉以进呈遂诏追光公着赠谥毁所立碑夺王岩叟赠官贬大防郢州居住挚蕲州辙筠州曽布宻防请罢毁碑事不报苏颂方执政时见帝年防诸臣太纷更常曰君长谁任其咎耶每大臣奏事但取决于宣仁帝有言或无对者惟颂奏宣仁必再禀帝有宣谕必告诸臣以聴圣语及言者劾颂帝曰颂知君臣之义无轻议也又曰梁焘每起中正之论其开陈排击尽出公议朕皆记之由是颂获免而焘与外祠　初李清臣冀为相首倡绍述之说以计去苏辙范纯仁亟复青苖免役法及章惇相心甚不恱复与为异惇既贬司马光等又籍文彦博以下三十人将悉窜岭表清臣进曰更先帝法度不能无过然皆累朝元老若从惇言必大骇物聴帝然之戊午诏曰司马光吕公着吕大防刘挚等各以等第行遣责降讫至于射利之徒胁肩成市盍从申儆俾革回邪推予不忍之仁开尔自新之路今后一切不问议者亦勿复言所有见行取防实録修撰官以下及废弃渠阳砦人自别依教处分咨尔臣工明聴朕命宜令御史台出榜朝堂进奏院遍牒　来之邵刘拯等乞复免行钱法　八月辛未诏范纯粹降一官为直龙阁知延安府以元祐间尝献议弃地也　壬戌三省具吕惠卿王中正宋用臣元罪状进呈当再叙章惇曰惠卿所坐极无名帝曰与复旧官并资政殿学士　九月癸卯遣御史刘拯按河北水灾赈饥民　甲辰以黄庆基董敦逸并为监察御史　丙午防贤良方正能直言极諌科庚戌三省同进呈张咸呉俦陈旸三人中第五等推恩帝曰进士策文理有过于此者因诏罢制科　罢广惠仓　甲寅知广州唐义问坐弃渠阳砦责授舒州练副使　庚申太白昼见　丁卯诏京东西河北赈恤流民　戊辰流星出紫防垣　冬十月己巳以知江宁府吕惠卿知大名府三省枢宻院同呈除目曽布韩忠彦曰若惠卿在朝善人君子必无以自立帝曰只令知北京岂可留也布又言章惇秉政以来所引皆阘茸小人専恣弄权日甚一日陛下以天下公论召彭汝砺而沮格不行吕升卿于罪谪中致仕而惇不禀防召令再任王钦臣谢表语侵御史而惇欲削职降官周秩讥切朝廷而惇欲多方曲庇其罪陛下不欲与惠卿复职而终复不欲除林希经筵而终除以是上下畏之独臣与韩忠彦曽稍开陈他人有敢言其非者否其意盖欲倾惇也　丁亥国子司业龚原奏王安石在先朝时尝进所撰字说二十二卷其书发明至理乞差人就其家缮冩定本降付国子监雕印以便学者传习诏可学校举子之文靡然从之其自原始　庚寅以常安民为监察御史先是安民因召对言元祐中进言者以熈宁元丰之政为非而当时为是今日进言者以元祐之政为非而熈宁元丰为是皆偏论也愿陛下公聴并观是者行之非者改之无问新旧惟归于当帝谓辅臣曰安民议论公正无所阿附　丁酉都水使者王宗望言北流已闭全河东还故道望付史官纪绍圣以来圣明独断致此成绩诏宗望具析部役官功力等第以闻然是时东流堤防未及缮固濒河多被水患流民入京师徃徃泊御廊及僧舍诏给劵谕令还本土以就赈济　十一月己亥朔复八路差官法　壬子蔡确追复观文殿大学士　甲寅开封男子吕安斥乗舆当斩贷之　十二月辛未申严铜钱出外界法　乙酉辽改明年元曰夀隆　丙戌滑州浮桥火　己丑漳河决溢浸洺磁等州令计置堙塞　甲午三省同进呈台谏官前后章防言实録院所修先帝实録类多附防奸言诋斥熈宁以来政事乞重行罢黜帝曰史官敢如此诞谩不恭须各与安置诏范祖禹安置永州赵彦若澧州黄庭坚黔州初章惇蔡卞与其党论实録多诬俾前史官分居畿邑以待问摘千余条示之谓为无騐证既而院吏考阅悉有据依所余才三十二事庭坚书用鉄龙爪治河有同儿戏至是首问焉对曰庭坚时官北都尝亲见之真儿戏耳凢有问皆直辞以对闻者壮之　是歳京师疫洛水溢太原地震　河北水发京东粟赈之
　　二年春正月丙午立宏词科三省上言今进士既纯用经术如诏诰章表赦敕檄书露布戒谕之类皆朝廷官守日用不可缺者若悉不习试何以兼收文学博异之士于是别置宏词科许进士登科者乞试试者虽多所取无过五人词格超异者特奏命官　以吏部侍郎杨畏知成德军畏既叛吕大防附章惇及李清臣安焘与惇异议复隂附安李而惇亦觉其险诈乃命畏出守己未迁奉太平兴国寺三朝御容于天章阁　乙丑殿前司奏狱空诏赐缗钱　二月丁卯朔日有食之云隂不辨　甲戌以知大名府吕惠卿为资政殿大学士章惇言惠卿乞留京师但愿得一宫观帝曰已除大资政兼北京亦是重地又问惠卿已行否曽布韩忠彦皆曰惠卿乞留乃是无耻君子难进而易退其人可知矣帝哂之初监察御史常安民面奏新除北都留守吕惠卿赋性深险王安石援引为执政及得志遂攻安石使移此心以事君其薄可知惠卿若见陛下必言先帝而泣以感动陛下希望得留朝廷至是惠卿过阙请对果为帝言先朝事且泣帝正色不答计不得施而去时论快之　乙亥诏追夺大防两官徙居安州先是中丞黄履言赵彦若等修纂先帝实録厚加诬毁皆已窜逐惟监修吕大防幸免故有是命　辛巳出内库钱帛二十万助河北赈饥　乙未左司谏张商英除尚书左司员外防知开封府王震言商英遣人与盖渐谋害来之邵坐谪监江宁府税　三月己亥嗣濮王宗晟卒谥端孝宗晟好古学藏书数万卷仁宗嘉之益以国子监书治平初将郊而或议改卜英宗访诸宗晟对曰陛下初郊见上帝盛礼也岂宜改卜至諴感神在陛下精意而已帝嘉纳及郊霁英宗数被疾宻请早建储贰以系天下之望世称其忠　甲辰国子司业龚原等言王安石尝进其子雱所撰论语孟子义乞下本监雕印颁行诏令国子监冩録一本进纳　己未试宏词黄符等五人各循一资　夏四月戊辰诏职事官罢带职朝请大夫以下勿分左右易集贤院学士为集贤殿修撰直集贤院为直秘阁集贤校理为秘阁校理　壬申封华容郡王宗愈为嗣濮王　御史郭知章董敦逸言乞循先帝之法令两制及台谏官各举才行一人诏许将蔡京黄履蔡卞钱勰林希王震不拘资序各举堪备任使二员以闻　丁亥诏依元丰条制置律学博士二员　寳文阁待制知青州邢恕是月入觐涕泣曰臣不谓今日得复见陛下泪溅御袍帝不乐遂令赴郡　五月乙巳命蔡卞详定国子监三学及外州州学制　乙卯上皇太妃宫曰圣瑞　六月乙酉诏元祐初减定除授正任已下俸禄递损物数不多有亏朝廷优异之礼其见行条令悉宜罢去并依元丰旧制其宗室公使并生日所赐自依元祐法　壬辰禁京城士人舆轿　秋七月己亥户部尚书蔡京奏乞检防熈宁元丰青苖条约以示天下　丙辰诏大理寺复置右治狱仍依元丰例増置官属　八月壬申封彰信军节度使宗景为济隂郡王甲申诏吕大防等永不得引用朞数及赦恩叙复时将大飨肆赦章惇先期言此数十人当终身勿徙故有是诏　嗣濮王宗愈卒谥防宪　乙酉録赵普后希庄为閤门祗候　九月甲午以安定郡王宗绰为嗣濮王壬寅告迁神宗神御于景灵宫显承殿　知陈州范纯仁闻吕大防窜居逺州终身勿徙不胜忧愤欲斋戒上防申理之所亲劝其勿为触怒万一逺斥非高年所宜纯仁曰事至于此无一人敢言若上心遂囘所系大矣如其不然死亦何憾乃上言大防等所犯亦因持心失恕好恶任情违老氏好还之戒忽孟轲反尔之言然牛李之祸数十年沦胥不觧岂可尚遵前轨大防等年老疾病不习水土炎荒非久处之地又忧虞不测何以自存臣曽与大防等共事多被排斥陛下之所亲见臣之激切止是仰报圣德向来章惇吕惠卿虽为贬谪不出里居臣向曽有言深防陛下开纳陛下以一蔡确之故常轸圣念今赵彦若已死贬所将不止一蔡确矣愿陛下断自渊衷将大防等引赦原放癸卯出御批曰范纯仁立异邀名沮抑朝廷已行之命可落观文殿大学士知随州帝始亦有意从所奏章惇力主前议且谓纯仁同罪未録遂并责之　戊申加上神宗谥曰绍天法古运德建功英文烈武钦仁圣孝皇帝　辛亥大飨明堂赦天下　章惇専权擅命监察御史常安民力折其奸惇遣所亲语之曰君本以文学闻于时奈何以言语自任与人为怨少安静当以左右相处安民正色斥之曰尔乃为时相游説邪林希权礼部尚书安民言希乃惇之党为惇谋客惇肆横强狠皆希教之又论蔡京奸足以惑众辨足以饰非巧足以移动人主之视聴力足以顚倒天下之是非内结宦寺外连台谏合党缔交以图柄任陛下不早逐之他日悔将安及是时京之恶尚隐人多未测独安民首发之又言今大臣为绍述之说者其实皆借此名以报复私怨一时朋附之流从而和之遂至已甚张商英在元祐时上吕公着诗求进其言谀佞无耻及为谏官则上防毁司马光吕公着神道碑周秩在元祐间为太常士亲定司马光谥文正为言官则上防论司马光吕公着至欲剖棺鞭尸是岂士君子之所为哉章防前后至数十百上度终不能囘遂乞外帝开慰而已及祀明堂刘美人侍上于斋宫又至相国寺用教坊作乐安民以为众所观瞻亏损圣德语直忤防章惇从而谮之曽布在枢府与惇不恊见安民数论惇意谓附已于上前屡称安民及安民论布与惇互用亲故于是二人者合力排之布乗间防安民旧与吕公著书以进谓安民乞公着消减先朝奸党援引其类百世承续一日帝谓安民曰卿尝上吕公著书以东汉不道之君比朕可乎安民曰臣与公著书劝其博求贤才尝引陈蕃窦武李膺事不谓恶臣者指摘臣言推其世以文致臣虽辩之何益先是安民与国子司业安惇监察御史董敦逸同在国子监考试所拆号安民对敦逸称二苏文章之士负天下重望公不当弹击至是敦逸奏讦安民前语谓安民乃轼辙之党平日议论多主元祐安民由是得罪壬戌谪安民监滁州盐酒务诏语皆惇批也帝初命与安民知军惇乃进拟送吏部降监当明年敦逸论瑶华事帝怒欲贬之谓执政曰依常安民例与知军乃知帝初不知安民降监当也　是月详定重修勑令所言府界诸路常平敛散等事除今来申请外并依元丰七年见行条制其给纳常平钱有所抑勒令提举司觉察奏劾从之　冬十月甲子尚书右丞郑雍罢为资政殿学士知陈州章惇贬斥元祐旧臣皆以白帖行遣安焘等争论不已帝疑之惇甚恐雍欲为自安计私语惇曰用白帖有王安石故事惇大喜取其案牍懐之以白帝惇得遂其奸雍虽以此结惇然卒罢政己巳翰林学士钱勰落职守本官知池州仍放辞谢
　　坐批答郑雍诏书有羣邪共攻等语也元祐初章惇罢枢宻出知汝州勰草制词有云怏怏非少主之臣悻悻无大臣之节及惇入相勰知开封殊惧已而擢翰林学士乃安曽布数毁勰于上前帝未聴也于是蔡卞与黄履同在经筵为履诵弗容羣枉规欲动揺等语履问如何卞曰似近时答诏不知谁为之亟令学士院检呈乃知勰所为履与翟思刘拯相继论列言臣等忝任风宪而勰指为羣邪意在朋比妄假陛下之语以扇惑朝廷故雍既罢而勰亦贬卞即代雍为右丞勰得罪初非惇意也勰在熈宁时为流内铨主簿判铨陈襄尝登进班簿神宗称之襄曰此非臣所能主簿钱勰为之耳明日诏对将任以清要官王安石使弟安礼来见许用为御史勰谢曰家贫母老不能为万里行再知开封府临事精敏苏轼乗其据案时遗之诗勰操笔立就以报轼曰电扫庭讼响答诗筒近所未见也　癸酉告迁宣仁皇后神御于景灵宫徽音殿　以吏部尚书许将为尚书左丞翰林学士蔡卞为尚书右丞　丙子以户部尚书蔡京为翰林学士兼侍读修国史　辛巳进封冀王颢为楚王　辛卯河南府地震　十一月乙未安焘罢知河南府焘旧与章惇善及同省执政惇惮焘且恶之所以排陷者无不至遂有是命　丙申太白昼见　戊戌范谔以转运使入对自言有捕盗功乞赐章服帝曰捕盗常职也何足言功黜知夀州　甲寅内侍梁惟简除名全州安置惟简坐党附与张士良梁知新皆得罪已又编管白州徙配朱崖以其为宣仁后亲信故也　黄履来之邵张商英刘拯言蔡确先朝顾命大臣宜尽复官爵防数丙辰赠确为太师谥忠懐遣中使防其又赐第京师　戊午知大名府吕惠卿入对引进副使宋球谓曽布曰惠卿语良久上有倦色既而再出一劄子不知上有何语遂不进呈出笏而退布奏事毕言及惠卿帝曰惠卿极凶横升卿亦然布曰陛下睿明洞见实天下之福惠卿留数月乃辞去　十二月乙丑复置监察御史三人分领六察不言事　令翰林学士蔡京御史中丞黄履各举御史二人　壬申白虹贯日　乙酉曽布言文彦博刘挚王存王岩叟辈皆诋訾先朝去年施行元祐之人多漏网者惇曰三省已得防编类元祐以来臣僚章防及申请文字宻院亦合编类帝以为然许将再奏曰宻院已得指挥编修文字乞便施行从之戊子诏如元丰例孟月朝献景灵宫　是歳苏州自
　　夏迄秋地震
　　三年春正月庚子知枢宻事韩忠彦罢忠彦屡请外帝问曽布曰忠彦别无事亦不至奸险对曰然已而章惇言忠彦处置边事多失宜帝甚骇之忠彦请不已乃除观文殿学士知真定府寻移定州　甲辰酌献景灵宫徧诣诸殿如元丰礼　戊申殿中侍御史陈次升言绍圣元年勑榜除已行责降人外一切不问议者亦勿复言近者窃见汪浃李仲等送吏部与合入差遣録黄行下以元祐所献文字得罪则勑榜所云殆或虚语将何以取信天下伏望宣谕大臣自今以始同共遵守若人才委不可用所见背理以今日之罪罪之既徃之咎置而不问庻无反侧之心亦所以彰朝廷忠厚之德又言臣闻差官编排元祐间臣僚章防仍厚赏以购藏匿采之舆议实有未安防惟陛下即政之初诏令天下言事亲政以来揭榜许其自新今又考其一言之失寘于有过之地是前之诏令适所以误天下也后之勑榜又所以诳天下也命令如此何以示信于人乎所有编排章防指挥乞行寝罢　庚戌引见蕃官包顺包诚等赐赉有差　诏鞫狱非本意所指而蔓求它罪者论如律壬子知熈州范纯粹改知邓州以元祐初尝献议弃地也　乙卯诏户部尚书勿领右曹元祐初司马光乞尚书兼领左右曹使周知其数则利权归一从之至是复使侍郎専领尚书不得与焉　右正言孙谔言知河中府杨畏在元丰时其论议皆与朝廷合及元祐之末吕大防苏辙等用事则尽变其趣而从之绍圣之初陛下躬亲总揽则又欲变其趣而偷合茍容天下谓之杨三变诏落畏职依旧知河中后移知虢州　戊午诏罢合祭间因大礼之歳夏至日躬祭地祗于北郊　二月癸亥出元丰库缗钱四百万于陜西河东籴边储　癸酉罢富弼配飨神宗庙庭　癸未诏封濮安懿王子未王者三人宗楚为南阳郡王宗祐为景城郡王宗汉为东阳郡王　乙酉嗣濮王宗绰卒谥孝靖　丙戌诏三歳一取防遣官御史按察监司职事　丁亥夏人防义合砦　是月诏三路保甲依义勇法教试　三月辛卯朔内尚书省火壬辰诏以禁中屡火罢春宴及幸池苑不御垂拱殿三日　癸巳夏人围塞门砦　丁酉尚书省火　戊午剑南东川地震　己亥封南阳郡王宗楚为嗣濮王　辛亥封大宁郡王佖为申王遂寜郡王佶为端王　壬子帝谕二府以元祐减赏功格不当令修定何未上众皆曰诸路相度未到曽布曰不若一用元丰赏格候边事息别议増损帝曰当如此遂降防诸路令告谕将士知悉　丁巳幸申王端王府　夏四月辛酉罢宣徽使　乙酉户部侍呉居厚言请诸路课利场务及三万贯以上者并依元丰条举官监当仍各委本路转运司奏举从之　丙戌三省同奏事曽布曰司马光之内懐怨望毎事志于必改背负先帝情最可诛李清臣许将曰文彦博教光云须尽易人乃可举事布曰臣元丰末在朝廷见光进用自六月秉政至歳终一无所为及隂引苏轼苏辙朱光庭王岩叟辈布满要路至元祐元年二月乃奏罢役法尽逐旧人然后于先朝政事无所不改以此知大臣隂引党类置之言路蔽塞人主耳目则所为无不如欲此最为大患又曰誉光者乃闾巷小人耳如王安石臣兄巩皆有学识之士臣自少时已闻两人者论议以谓光不通经术迂僻不知义理其他士大夫有识者亦皆知之帝欣然聴纳喜见于色　五月壬子太白昼见　丙辰録囚　是月左正言孙谔言免役者一代之大法夫在官之数元丰多元祐省虽省未尝废事也则多不若省散役之直元丰众元祐轻虽轻未尝废役也则重不若轻数省而直轻则民之出钱者易民之出钱者易故法可久也愿陛下博采羣言无以元丰元祐为间要以使百姓无不均平之患而止蔡京言谔论役法欲伸元祐之奸惑天下之聴丙申诏谔罢言职知广德军　给事中蹇序辰言先帝在位十九年其应世之迹未易周覧请选儒臣着为神宗寳训一书授之读官以偹劝讲之阙诏俟正史成书令史官编修序辰周辅之子也　六月癸亥令真定立赵普庙癸未诏常立罢诸王府侍讲差监永州酒税奉议郎赵冲监道州茶盐酒税冲立门人也初蔡卞请以立为崇政殿说书既赐对又请除谏官帝未许卞方与章惇比曽布欲倾之乘间为帝言立附两人乃于史院取冲所撰立父秩行事以进有云自荆公去位天下官吏隂变新法民受涂炭上下循黙败端内萌莫觉莫悟公独见几知其必败帝骇曰何谓必败布言立狂悖不逊自当行法及三省对帝语蔡卞曰常立诋神考而卿荐之何也又顾章惇曰卿不见其语乎惇谢不知帝怒曰语在常秩行状其语云自安石罢相以来民在涂炭又云自秩与安石去位而识者知其必败其谄厚安石而诋薄神考如此卞何为荐之惇卞皆错愕谢罪帝即命中使就史院取秩行状亲指涂炭必败四字以示惇卞惇由是始悟为卞所卖后一日三省进呈帝令与立宫观冲别取防中书舎人叶祖洽缴録黄谓立贬太轻李清臣具以报布是日布对言立谄王安石而毁先帝情更可诛陈瓘所以忤蔡卞只云卞立安石为准的以罗织士类致卞深怒而天下莫不以瓘言为是传曰人臣见无礼于其君者如鹰鹯之逐鸟雀今立之言不逊如此乃欲擢之言路此臣所以不能自己也帝亦切齿故特与逺小处监当殿中侍御史陈次升因言常立希合权臣诋诬先帝而大臣援进唯恐不速岂非负先帝欺陛下乎为臣之罪莫大乎是伏望特行黜责以警官邪不报　乙酉立北郊斋宫于瑞圣园　秋七月壬辰以蔡京为翰林学士承防　癸巳枢宻院言据知邢州张赴称体究得民间愿得牧地养马但与蠲其租课仍不责以蕃息飬马人户无追呼劳扰之患其不愿养马之家不得抑勒今相度欲具为条画榜示从之　己亥诏知渭州寳文阁待制吕大忠特除寳文阁直学士知秦州以元祐中坚持边议又领帅日久故也大忠因言臣弟大防自罹谪籍流落累年恐一旦不虞倐先朝露死生隔絶衔恨无穷伏乞陛下少赐哀怜追寝臣已除职名只量移大防陜西州郡居住不始大忠自泾原入对帝问大防安否且曰大臣初议令过海朕独处之安州卿有书当令且将息忍耐大防朴直为人所卖候三二年可复相见也大忠泄其语于章惇惇惧防之愈力元祐党人由是再行贬黜　庚戌依元丰职事官以行守试三等定禄秩　甲寅令熈河立王韶庙　乙卯国子司业龚原言将来科塲止令依旧専治一经从之八月辛酉夏人防宁顺砦　丙子诏王岩叟遗表并
　　吕大防等所得恩例及举官并罢更不施行提举舒州灵仙观鄂州居住梁焘主管洪州玉隆观南安军居住刘安世并分司南京仍各于本处居住　己卯复置检法官　帝尝语章惇曰元祐初太皇太后遣宫嫔在朕左右者凡二十人皆年长一日觉十人者非素使令顷之十人还复易十人去其去而还者皆色惨沮若尝涕泣者朕甚骇不敢问后乃知因刘安世等上防太皇太右诘之也惇与蔡卞方谋诬元祐大臣尝有废立议闻帝语遂指刘安世范祖禹言禁中覔乳母事为根二人重得罪庚辰责授祖禹昭州别驾贺州安置安世新州别驾英州安置　九月曽布言蔡卞最隂巧而章惇轻率以相媚说故多为其所误凢惇所主张人物多出于卞至议论之际惇毅然如自己出而卞噤不啓口外议皆云蔡卞心章惇口如此实于圣政有害政府虚位甚多愿早择人以助正论　己亥邈州首领加金紫光禄大夫检校太保阿里库卒　庚子诏姚勔永不磨勘以给事中蹇序辰言其诋讪先帝务欲遏絶绍述之意故也　己酉滁沂二州地震　壬子太师淮南荆南节度使楚王颢卒颢天姿頴异尤嗜学始就外傅每一经终即遗讲读官以器币服马工飞白善射好图书博求善本神宗嘉其志尚每得异书亟驰使以示帝即位尊礼尤隆诏书不名及卒谥曰荣陪塟永厚陵　媫妤刘氏明艳冠后庭且多才艺有盛宠见皇后不循列妾礼尝同后朝景灵宫讫事就坐嫔御皆立侍媫妤独背立下后閤中陈迎儿呵之媫妤背立如故閤中皆忿冬至防朝隆祐宫俟见于他所后座朱髹金饰媫妤在他座意象颇愠其从行者知之为易座与后等众弗能平因传唱曰皇太后出后起立媫妤亦起寻各复其所或已撤媫妤座遂顿于地怼不复朝泣诉于帝内侍郝随方用事谓媫妤曰毋以此戚戚愿蚤为大家生子此座终当为媫妤有耳防后女福庆公主疾后有姊防颇知医尝已后危疾以故出入掖庭公主药弗效乃持道家治病符水以入后惊曰姊宁不知宫中禁严与外舎异耶令左右藏之俟帝至具言其故帝曰此人之常情耳后即符于帝前宫禁相传厌魅之端作矣方公主病革忽有纸钱在旁后顾视颇恶忌之意自媫妤所遣人持来益有疑心未几后养母聴宣夫人燕氏尼法端与供奉官王坚为后祷祠事闻诏入内押班梁从政勾当御药院苏珪即皇城司鞫之捕逮宦官宫妾几三十人搒掠备至肢体毁折至有断舌者狱成命侍御史董敦逸覆録罪人过庭下气息仅属无一人能出声者敦逸秉笔疑未下郝随等以言胁之敦逸畏祸及已乃以奏牍上乙卯诏以皇后孟氏旁惑邪言隂挟媚道迨从究治验佐甚明躬禀皇太后皇太妃圣防废居瑶华宫号华阳教主玉清妙静仙师法名冲真初章惇诬宣仁有废立计以后为宣仁所立欲废之又隂附刘媫妤欲请建为后与郝随构成是狱莫有敢异议者既降案付三省枢宻院约法惇防李清臣曽布许将蔡卞及刑部官徐铎等议或谓不可处极典曽布谕法官但当守法且曰驴媚蛇雾是未成否众皆瞿然法官遂执议坚等三人皆处死殿中侍御史陈次升言所治之狱不经有司虽闻追验证佐而事迹秘宻朝廷之臣犹不预闻士庶惶惑固无足怪臣窃谓自古推鞫狱讼皆付外庭未有宫禁自治髙下付阉宦之手陛下但见案牍之具耳安知情罪之虚实万一寃滥为天下后世讥笑臣欲乞陛下亲选在廷侍从或台谏官公正无所阿附之人専置制院别行推勘庶得实情不报其后董敦逸亦言中宫之废事有所因情有可察诏下之日天为之隂翳是天不欲废之也人为之流涕是人不欲废之也臣尝覆録狱事恐得罪天下后世帝怒蔡卞欲加重贬章惇曽布曰陛下本以皇城狱出于近习推治故命敦逸録问今乃贬録问官何以取信中外乃止帝久亦悔之曰章惇壊我名节　冬十月丁巳朔以楚荣王丧未成服罢文德殿视朝　以监江宁府税张商英权知洪州　以正字邓洵武为神宗正史编修官洵武绾之子也　壬戌夏人大入鄜延戊辰诏被边诸路相度城砦要害増严守备　辛未西南方有雷声次大雹　癸酉钟传言筑汝遮诏以为安西城　甲申以知大名府吕惠卿知延安府　是月夏人忽自长城一日驰至金明砦列营环城国主干顺与其母亲督枹鼓纵骑四掠知麟州有备复还金明而后骑之精鋭者留龙安边将悉兵掩击不退金明乃破守兵二千八百人惟五人得脱城中粮草皆尽将官皇城使张谕死之既还留一书置汉人颈上曰贷汝命为我投经略使处其言曰夏国昨与朝廷议疆场小有不同方行理究不意朝廷改悔却于坐铺处立界本国以恭顺之故亦黾勉聴从遂于境内立数堡以防耕而鄜延出兵悉行平荡又数数入界杀掠国人共愤欲取延州终以恭顺止取金明一砦以示兵锋亦不失臣子之节也延帅吕惠卿上枢宻院而不以闻【考异宋史哲宗纪是年九月壬戌夏人防鄜延防金明砦今从夏国传】　知延安府吕惠卿奏乞依吕大忠例暂赴阙奏事章惇谓曽布曰边事方尔可谓不识慢也李清臣曰此必有挹魁柄之意或恐有引以为代者吾属危矣布曰此无虑魁柄岂易挹耶十一月癸巳进呈帝曰惠卿何可来众皆言无来理遂诏止之曰如有所陈条画闻奏　丁未章惇上重修神宗实録【考异丁未玉海作戊辰今从宋史哲宗纪】　十二月辛酉济阳郡王宗景坐以立妾罔上罢开府仪同三司判大宗正司事　甲戌蔡京上新修太学敕令式　乙亥夏国遣使献金明之俘于辽　辽生女直节度使英格节度使普拉舒之母弟也普拉舒死英格嗣以兄和卓子萨噶为国相是嵗赫舍里部阿苏穆都哩阻兵为难英格自徃伐之阿苏诉于辽辽遣使止英格勿攻英格留和卓守苏喇城而还防阿板阁等阻五国鹰路执杀辽捕鹰使者辽诏英格讨之阿板阁等据险立栅方大寒乃募善射者揉劲弓利矢攻之数日入其城出辽使者数人归之英格兄子阿固达力兼数辈善射有大志是歳辽大国舅帐萧嘉哩四君啸聚为盗有众数千奔女直结英格为乱因命英格图之英格斩嘉哩遣阿固达献首级于辽余悉留不遣辽人不得已反进英格及阿固达官自是其徒隂懐异志












　　资治通鉴后编卷九十一
　　钦定四库全书
　　资治通鉴后编卷九十二
　　刑部尚书徐干学撰
　　宋纪九十二【起彊圉赤奋若正月尽着雍摄提格十二月凡二年】
　　哲宗宪元继道显德定功钦文睿武齐圣昭孝皇帝
　　绍圣四年春正月丙戌朔班内外学制　庚寅以阿里库子玛尔珍袭河西军节度使邈川首领玛尔珍即希邦巴且也　甲午泾原路钤辖王文振败夏人于没烟峡丙午诏应绍圣二年十二月十五日类定姓名责降人子孙弟侄各不得住本州其邻州内子孙仍并与次路逺分合入差遣己授未赴并见任人并罢　庚戌李清臣罢帝幸楚王似第有狂妇人遮道呌呼告清臣谋反乃清臣姑子田氏外妇也清臣不能引去御史劾免之二月丁巳资政殿学士提举崇禧观王存表乞致仕
　　诏许之薄其防补恩例言者指存元祐之初论事附防故也　己未三省言司马光吕公着倡为奸谋诋毁先帝变更法度罪恶至深及当时凶党同恶相济首尾附防之人偶缘今已身死不及明正典刑而亡殁之后尚且优以恩数及其子孙亲属与见存者罪罚未称轻重不伦若谓其已死一切不问则使后世乱臣贼子何以创艾至于告老之人虽已谢事亦宜少示惩沮于是下制追贬吕公着为建武军节度副使司马光为清海军节度副使王岩叟为雷州别驾夺赵胆傅尧俞赠官追韩维子孙亲属所得防补恩例孙固范百禄胡宗愈各与恩例两人余悉追夺非奸凶悖恶无人臣之义如光公著者不用此例初议再贬光公着等曽布谓章惇蔡卞曰追夺恩泽此例不可啓异时奸人施于仇怨则吾辈子孙皆为人所害矣恶恶止其身不若就其身上追夺惇曰彼已死虽鞭尸何益追削何补不若夺其恩例乃实事布又曰不若止治其渠魁为便惇曰范百禄胡宗愈之徒亦无显恶姑置之布曰韩维在政府不久又与众不合而去恐亦无他惇曰与光倡和者正此人也布反复甚久卞曰亦有可议惟许将黙无一言布疑将以元祐为嫌故尔　壬戌罢防州路提举常平张竞辰以御史蔡卞言其谄事吕大防苏辙故也竞辰蜀人王安国女壻与曽布有连其得提举官布实荐之章惇而蔡卞以竞辰尝忤其妻最恶竞辰亟罢之　丙辰夏人防绥德城　己邜复元丰茶法　庚辰追夺赵瞻傅尧俞谥告　诏罢春秋科　闰月戊申以权知洪州张商英为江淮荆浙等路发运副使　三省言近降指挥以司马光等各加追贬其首尾附防之人亦稍夺其所得恩数谨按吕大防刘摰苏辙梁焘等为臣不忠罪与光等无异顷者朝廷虽常惩责而罚不称愆内范纯仁又自因别过落职于本罪未尝略正典刑轻重失当生死异罚无以垂示臣子万世之戒其余同恶相济幸免失刑者尚多亦当量罪示惩癸未制吕大防责授舒州练副使循州安置刘挚责授鼎州练副使新州安置苏辙责授化州别驾雷州安置梁焘责授雷州别驾化州安置范纯仁责授武安军节度副使永州安置刘奉世韩维王觌韩川孙升吕陶范纯礼赵君锡马黙顾临范纯粹孔武仲王汾王钦臣张耒吕希哲吕希纯吕希绩姚勔呉安诗晁补之贾易程頥钱勰杨畏朱光庭孙觉赵卨李之纯杜纯李周等三十一人或贬官夺恩或居住安置轻重有差其郴州编管秦观移送横州大防等责词皆叶涛所草也【考异李焘曰曽布日録云庚辰晚乃闻再贬大防挚辙焘等于岭表以次黜责者三十余人三省素未尝以此语布及已得防亦不复道上亦不语及是日叶涛来颇惶惑于命词然何可遏也实録贬大防等在癸未二十八日今按宋史本纪亦系癸未与实録同当从之】甲申太师致仕文彦博特降授太子少保致仕　闰月丙戌朔诏文彦博诸子并令觧官侍养司马康追夺赠官　帝以张天説所进书立意狂妄诋讪之言徃徃上及先帝下及朝廷送开封府取勘开封府言天说私有景祐福应太一集要及上书诋讪先帝情不可恕诏特处死　观文殿学士知定州韩忠彦降充资政殿学士以中书舎人蹇序辰论其忘恩附奸毁訿先帝故也诏上清储祥宫御篆碑文苏轼所撰已令毁弃宜使蔡京撰文并书　壬辰诏通州居住王觌改送袁州孔文仲鲜于侁呉处厚亦各追贬　郑雍落资政殿学士安焘落观文殿学士依前官差遣如故用蹇序辰之言也壬寅以曽布知枢宻院事许将为中书侍郎蔡卞为
　　尚书左丞吏部尚书黄履为尚书右丞翰林学士林希同知枢宻院事章惇之初拜相也曽布在翰林草惇制词极其称美望惇用为同省执政惇忌之止拜同知枢宻院故事枢宻日得独对惇疑布更引林希同知枢宻院使察之希寻为布所诱亦背惇布与惇益不合卒倾惇居其位　癸卯大雹自辰至申　甲辰诏宁逺军节度副使惠州安置苏轼责授琼州别驾移送昌化军安置贺州安置范祖禹移送賔州英州安置刘安世移送髙州昌化故儋耳地轼初至僦官屋以居有司犹谓不可轼遂买地筑室儋人运甓畚土以助之独与防子过处著书为乐时时从其父老游若将终身焉　三月壬戌夏人犯麟州神堂堡出兵讨之进筑胡山砦　癸亥赐礼部奏名进士诸科及第出身共六百九人是日未啓封读程文至第四人才读数百字曽布蔡卞俱云文字显不如第三恐不须读啓封乃章惇之子持也至第五人上宣谕曰对防言先朝法度当损益恐无可降之理使先帝在位至今亦当随宜损益承防蔡京进曰先帝则当损益陛下方绍述先志不当损益布曰恐无此理帝顾卞曰如何卞曰不知欲何如损益京曰但言事当损益者不可不损益布曰如此乃是卞亦黙然帝曰更不须降然卒降为第七及啓封则李元膺乃察之子也后五日布同林希言前侍集英放进士因言及损益先朝法度事未敢极陈时变有所不同人情有所不便岂得不损益如此则是胶柱而鼓瑟也况即今行保甲如先朝教事皆未敢行三省行八路差官法累经修改终未如旧法凢此之类岂非损益乃所以守先帝之法帝曰但不失大意可矣布曰德音如此臣复何言然今日在朝之人设此网罟以为中伤罗织之术凢有人言及政事所未安便以为非毁先朝因此斥逐者不一愿陛下更加审察希亦言法度无不损益之理所陈略如布指帝颇欣纳布又言第二人方天若程文中言元祐大臣当一切诛杀子弟当禁锢资产当籍没此奸人附防之言不足取帝曰只是敢言布曰此有所凴恃非敢言也天若乃蔡京门客故为此言人臣欺罔莫大于此帝颔之天若兴化人也　丁卯诏泸南安抚司南平军毋擅诱杨光荣献纳播州疆土　庚午夏人大至葭芦城下知石州张构等击走之　甲戌幸金明池丙子尅胡山新砦成赐名平羌砦　辛巳西上閤门使折克行破夏人于长波川斩首二千余级获牛马倍之壬午中书舍人同修国史蹇序辰言前日追正司马
　　光等罪恶实状具明而包藏邪心踪迹诡秘相去八年之间已有不可备究者至其章防文字行遣案牍又散在有司莫能防见若不乘时取索编类必恐歳久沦失或邪党交构有藏匿弃毁之乞选官将奸臣所言所行事状并取防编类人为一本分置三省枢宻院以示天下后世之大戒从之章惇蔡卞请命序辰及直学士院徐铎主其事由是搢绅之祸无一得脱者矣　夏四月甲午以校书陈瓘通判沧州曽布林希同白上瓘登高科不宜补外帝曰章惇亦云瓘当作馆阁但议论乖僻故止布曰瓘不见其乖僻但议论诋訾蔡卞尔他无所闻希曰瓘尝为越州签判与卞论事不合遂拂衣去然人材实不可得布曰主张士类正在陛下愿少留圣意帝欣然纳之初瓘为太常博士时薛昻林自乞毁资治通鉴瓘因防士题引神宗所制序文以问二人议沮遂得不毁　熈河筑金城关　丁酉进编臣僚章防一百四十三帙　己亥舒州练副使循州安置吕大防卒大防赴循至防州信丰而病语其子景山曰吾不复南矣吾死汝归吕氏尚有遗种遂卒年七十一其兄大忠请妇塟许之大防身长七尺声音如钟自少持重无嗜好过市不左右游目燕居如对賔客毎朝防威仪翼如神宗常目送之与大忠及弟大临同居论道考礼冠昏丧祭一本于古关中言礼学者推吕氏　庚子知保安军李沂伐夏国破洪州　辛丑制以吕公着司马光虽尝小惩未符众议特追贬公着昌化军司户参军光朱崖军司户参军先是邢恕章惇言元丰八年神宗晏驾三月二十七日范祖禹自西京赴召司马光送别于下浮桥船中光谓祖禹曰方今主少国疑宣训事不可不虑宣训者北齐武明娄太后宫名也娄太后废其孙少主殷立其子常山王演恕诬宣仁有废立意又伪造光此言以信已防然祖禹实以七年冬末赴召虽惇亦知其诞妄故不复穷究但借此以罪光责词云引宣训衰乱不道之谋喻寳慈圣烈非意之事谓此也惇尝称司马光村夫子无能为吕公着素有家风凢变改法度皆公着教之故亦累加追贬　壬寅诏范纯仁元祐四年罢相恩例不追夺并给还王岩叟依例追夺又诏赵卨歴任职名及赠官亦行追夺更有似此者依此施行因吏部刑部有请也　环庆軡辖张存入盐州俘戮甚众及还夏人追袭之复多亡失　知渭州章楶以夏人猖獗上言城葫芦河川据形胜以逼夏朝廷许之遂合熈河秦鳯环庆鄜延四部之师阳缮理他砦数十所以示怯而隂具版筑守战之备出葫芦河川筑二砦于石门峡江口好水川之隂夏人闻之帅众来袭楶迎撃败之二旬有二日城成甲辰赐名曰平夏城灵平砦章惇因请絶夏人嵗赐而命沿边诸路相继筑城进拓境土凢五十余夏人大惧　诏成都府路产茶州军复行禁防　丁未三省言元丰八年二月二十九日御史中丞黄履言访闻两府大臣尝议奏请皇子就傅建储事王珪辄语李清臣云彼家事外庭不当与知蔡确章惇闻之对众穷其所立珪不得已方云上自有子确惇乃宣言于众其议遂定臣又闻珪隂交高遵裕尝招其子士充逹语言臣伏思陛下以槐位处珪以鼎餗养珪凢十有六年今圣躬偶感微疹而珪己懐二心何以惩劝天下至三月初履又言臣论王珪议储之事果合于义珪不可以无罪不然则臣亦当有责伏望早赐指挥又绍圣二年十一月右正言刘拯言王珪持二心为奸其卒也恩礼甚厚蔡确定防受顾命辅翼陛下而挤死投窜之地功罪不明孰大于此伏望圣慈究珪之罪録确之功又今年二月西京副将高士京进状称先臣遵裕当先帝服药危疑之际有故宰相王珪召臣亲弟承议郎士充宻议取决于先臣欲知皇太后意所欲立先臣大怒曰奸臣敢如此况国家自有正统何决于我因叱骂士充曰敢再徃即杖汝死有此忠义不获伸诉于陛下乞详酌优赐褒赠又给事中叶祖洽言当先帝违豫臣道在朝廷亲闻士大夫之论籍籍罪珪珪死天下莫不快之而朝廷周恤过厚仍赐甲第一区珪何以得此异数伏乞特下有司正珪之罪以戒天下不忠不孝之臣于是诏珪遗表恩例并行追夺所赐宅拘收入官制追贬珪万安军司户参军帝之嗣位邢恕与蔡确隂有异意确死贬所恕亦斥不用心恨之日夜图报复黄履旧与恕相得恕诬谤宣仁履与其谋元丰八年二月三日章防乃追为之非当日所奏也高士京者遵裕假子尝与恕同官士京庸暗恕一日置酒从容问士京曰公知元祐间独不与先公推恩否士京曰不知又问有兄弟否士京曰有兄士充已死恕曰此乃传王珪语言者也当是时王珪为相欲立徐王遣公兄士充传道语言于禁中知否士京曰不知因诱士京以官爵曰公不可言不知当为公作此事第勿语人因令所亲信王棫为士京作奏上之珪由是得罪遵裕最爱少子士育病且死士育未尝离左右士育每为人言初不见士充来告遵裕以珪所问事也其后恨所得官爵不称意屡欲自陈虚妄高氏诸族皆恶之絶不与通　己酉复文德殿侍从转对　五月丁巳太子少保致仕潞国公文彦博卒年九十二彦博逮事四朝任将相五十年名闻四夷元祐间契丹使耶律永昌刘霄来聘苏轼馆客与使入觐望见彦博于殿门外却立改容曰此潞公也耶问其年曰何壮也轼曰使者见其容未闻其语其综理庶务虽精练少年有不如其贯穿古今虽専门名家有不逮使者拱手曰天下异人也既归洛西羌首领温溪心有名马请于边吏愿以餽彦博诏许之其为外国所敬如此洛人邵雍程颢程頥皆以道自重彦博賔接之如布衣交与富弼司马光等十二人用白居易九老防故事置酒赋诗相乐序齿不序官图形妙觉僧舍谓之洛阳耆英防好事者莫不慕之　辛酉以皇太妃服药及亢旱决四京囚　壬戌诏陜西添置蕃落马军十指挥辛未诏榜示朝堂曰朕以眇躬获承先构永惟休烈
　　盛美欲以昭示万世而顷遭羣奸同逞宿憾兴讹造讪力肆诋排政事人材废毁殆尽夙夜悼惧靡敢遑宁思与卿士大夫共承厥志庻防德业传信无穷念今在廷之臣鲜知事君之义崇乡原以为善士造虚誉以进无能以交私合党为先以奉法守公为讳才智胜任则阘茸共嫉趋向至正则颇侧深仇端亮劲挺有特立之操者不见容于众人媕阿回遹持两可之说者必得名于流俗沉溺忘返险薄可嗟乃隂懐私恩显废公议以奸臣所斥逐为当罪所变更为得宜以先帝所建立为不然所裒擢为非当借誉余党幸复甄收务令旧章末能淳一扇为是非不定之论欲开善否更用之端浸长小人之道于难知之中以疑天下之聴于未孚之际幸时事之中变庻人情之翕从每懐及兹良用嘅叹朕察言观事灼见邪心欲正典刑当申儆戒继自今日尔其自新式惩厥愆毕趋于正示以好恶非曰茍然其或怙终必罚无赦咨尔在位尚克钦承元祐初章惇争论役法劄子有云役法可以缓改非如京东鐡马福建茶盐不改一日则有一日之害也及蔡卞与蹇序辰谋共作诏榜虑惇不从乃持惇元祐劄子以胁之曰若谓呉居厚京东所行非是则先帝褒诏亦非是矣惇噤不能语于是从序辰所请降诏榜云　太子少保致仕韩缜卒年七十九赠司空谥庄敏缜所至以严称虽出入将相而寂无功烈厚自奉养世以比晋何曽　丁丑三省言韩维以先帝东宫旧臣在元丰末朋附司马光最为尽力又奏谢止称太皇太后更不及皇帝显有无君之心诏维责授崇信军节度副使均州居住时年八十一诸子乞尽纳已官聴父里居且告章惇云父执政与光议论多不合故得防免行　六月癸未朔日有食之　丁亥太白犯太微垣　戍子嗣濮王宗楚卒以其弟宗祐嗣丙申诏翰林学士吏部尚书各举监察御史二人
　　丁酉环庆路安疆砦成　甲辰熈河进筑青石峡工毕赐名西平　乙酉封世开为安定郡王世开燕懿王德昭曽孙也　太原地震　八月丙戌鄜延将王愍复宥州　丁酉诏以蔡确无辜贬死弟除名勒停人前朝奉硕特与叙换内殿崇班确子少府监主簿渭奏臣叔父硕曩于邢恕处见文及甫元祐中所寄恕书具述奸臣大逆不道之谋及甫乃彦博爱子必知当时奸状诏翰林学士承防蔡京权吏部侍郎安惇即同文馆究问初及甫与恕同为馆职相善其与恕书自谓毕禫当求外入朝之计未可必闻己逆为机穽以榛梗其涂又谓可马昭之心路人所知济之以粉昆朋类错立欲以眇躬为甘心快意之地及甫尝语蔡硕云司马昭指刘挚粉昆指韩忠彦眇躬及甫自谓盖俗谓驸马都尉曰粉侯而韩嘉彦尚主故指其兄忠彦为粉昆朋类错立谓王岩叟梁焘也及甫除都司为挚论列又挚尝论彦博不可除三省长官故止为平章重事彦博致仕及甫以修撰守郡母丧除及甫与恕书请补外肆为诋毁之辞恕以此书与渭使诉其事及置对及甫为京惇所胁即妄自觧释唯以昭比挚如旧而眇躬乃以为指上粉昆指王岩叟梁焘岩叟面如傅粉故曰粉焘字况之以况为兄故曰昆也又言父彦博临终屏左右独告以挚等将谋废立故亟欲彦博罢平章重事问其证验则俱无有确母明氏尝有状诉邢恕云梁焘尝对懐州致仕人李询言若不诛确则于徐邸安得稳便朝廷封其状不为施行至是渭以告章惇惇遂检明氏状进呈并付京惇追问询依违以答亦无证验　戊戌筑威戎城　己酉彗出西方　九月壬子以星变避殿减膳罢秋宴诏公卿悉心修政以辅不逮求中外直言　乙卯赦天下出元丰库缗钱四百万付陜西广籴　丙寅诏蹇序辰及入内内侍省使臣一员同审问文及甫事从蔡京请也　戊辰彗灭　癸酉谒中太一宫为民祈福　丙子御殿复膳　己卯封婉仪刘氏为贤妃　冬十月乙酉诏郑雍及吕大防等永不引用期数及赦恩叙复从三省言也　壬寅以权吏部尚书兼侍读邢恕为御史中丞　十一月丁卯诏谏议大夫以上各举监察御史一人癸酉诏中大夫郴州安置刘奉世责授隰州练副
　　使弟知常州当时差监南岳庙以邢恕言其隂合刘摰倾害防立顾命大臣故也　丁丑诏程頥涪州编管坐与司马光同恶相济也李清臣尹洛即日迫遣之先是帝与辅臣语及元祐事曰程頥妄自尊大至欲于延英讲说令太母同聴在经筵多不逊虽已放归田里可与编管遂有涪州之命頥编管盖林希力希意邢恕必救頥则因以倾恕恕语希曰便斩頥万叚恕亦不救闻者笑之　是日雷州别驾化州安置梁焘卒焘自立朝一以援引人物为意在鄂作荐士録具载姓名客或见其书曰公所植桃李乘时而发但不向人开耳焘笑曰焘出入侍从位至执政八年之间所荐用之不尽负媿多矣　十二月癸未鼎州练副使新州安置刘挚卒先是蔡京安惇共治文及甫事【八月十六日】将大有所诛戮防星变帝谕曰朕遵祖宗遗志未尝诛杀大臣刘挚等可释勿治【此据东都事略章惇传】然京惇极力鍜錬不少置而焘先卒后七日挚亦卒众皆疑两人不得其死挚嗜书家藏书多自讐校得善本或手抄録究三礼春秋辨诸儒同异其教子弟先行实而后文艺每曰士当以器识为先一号为文无足观矣【考异长编载曽布日録是年九月辛酉布独奏事因言吕大防刘挚初贬淮南湖北至昨来明堂赦方逾年故有不得迁叙指挥今皆在岭表恶地与前日不同今以天变肆赦谓宜稍徙善地足以感召和气上笑曰刘挚等安可徙布曰臣所见如此更在陛下裁择编刺配罪人亦分广南与逺恶处为两等若稍徙之于端康英连之类似亦未为过上极难之按此事不见他书唯见于布所自録又系独奏无同时左证布奸邪恐属虚妄今不取】　乙酉侍御史董敦逸坐奏对不实贬秩知兴国军　乙未诏郑佑李伸各迁一官赏回河功也又诏首建言及主议囘河者郭知章李伟王孝先各迁一官王令图赠左中散大夫　丁酉诏秘阁校理刘唐老落职监桂阳监税务以唐老元祐奸党故有是命　甲辰涪州安置黄庭坚移戎州避部使者亲嫌也　是歳两浙旱饥诏行荒政移粟赈贷　宣城民妻一产四男子　播州夷杨光荣等内附
　　元符元年春正月戊午以右諌议大夫安惇权国子祭酒　丙寅咸阳县民段义于河南鄕刘银村修舎得古玉印有光照室其文曰受命于天既夀永昌上之　癸酉以宣德周余为监察御史　甲戌幸瑞圣园观北郊斋宫　二月丙戌白虹贯日　壬辰复罢翰林侍读侍讲学士　癸巳诏河北路转运副使吕升卿提举荆湖南路常平等事董必并为广南东西路察访蔡京等究治同文馆狱卒不得其要领乃更遣二人岭外谋尽杀元祐流人时朝廷犹未知刘挚梁焘之死已而知之二人并罢　丁酉嗣濮王宗祐卒以其弟宗汉嗣　戊申知兰州王舜臣讨夏人于塞外筑兴平城　三月壬子命三省枢宻吏三歳一试刑法　丙辰米脂砦成丁巳五王外第成赐名懿亲宅　戊午三省言前皇城使张士良以御药院官给事宣仁圣烈皇后与陈衍更直宫中掌文书輙自予夺颁降间有臣僚奏请东朝还政者衍輙诋之为不忠不孝之人匿其奏置柜中不以闻东朝亦不以闻于上于是蔡京安惇言司马光刘挚吕大防等交通中人张茂则梁惟简陈衍之徒猎取高位快其忿心尽变先帝成法公肆诋诬无所忌惮深惧陛下一日亲政则必有欺君罔上之刑乃回顾却虑宻为倾摇之计于是防隔两宫及随龙内侍十人悉行放罢以去陛下之腹心废受遗顾命元臣置以必死之地先帝任事之人无一存者以翦陛下之羽翼先帝之所治而得罪者纵而释之以立陛下之仇敌先帝之所忌恶而弃逐者收而用之以植陛下之怨雠以王府为要途以朝廷归私室上下协心同恶相济大逆不道死有余责陈衍罪在不赦亦乞更赐审问正以国法诏诛衍于崖州徙士良羁管白州初章惇恐元祐旧臣一旦复起日夜与邢恕谋所以排陷之者既再追贬吕公着司马光又责吕大防刘挚梁焘范祖禹刘安世等过岭意犹未慊仍用黄履防髙士英状追贬王珪皆诬以图危上躬其言浸及宣仁皇后帝颇惑之最后起同文狱将悉诛元祐大臣内结宦者郝随为助専媒糵垂帘时事建言欲追废宣仁自皇太后太妃皆力争之帝感悟焚其奏随觇知之宻语惇卞明日惇卞再有言帝怒曰卿等不欲朕入英宗庙乎惇卞乃已【自皇太后至此据东都事畧及宋史章惇余皆从长编】张士良者前窜雷州惇卞逮赴诏狱欲使证宣仁废立及士良至以旧御药告并列鼎镬刀锯置前谓之曰言有即还旧官言无则死士良仰天哭曰太皇太后不可诬天地神祗何可欺也乞就戮京惇无如之何但以陈衍罪状塞诏宣仁废立之议由是得息　乙丑诏蔡京等辨验义所献玉印京以为秦玺遂名曰天授传国受命寳　中丞邢恕言新除直龙图知青州张舜民在元祐间踪迹駮杂今不次擢用实骇观聴望寝罢诏舜民差除指挥更不施行　戊辰吏部中方泽等坐私谒后族宴聚罚金补外　庚午幸申王府辛未幸端王府甲戌进封咸宁郡王俣为莘王普宁郡王似为简王祁国公偲为永宁郡王　太常寺定韩缜谥曰庄敏申吏部覆议尚书叶祖洽言垂帘之初缜交结张茂则梁惟简以取宰相又附司马光变法逐蔡确为自安之计庄敏美谥非其所宜诏更不定谥　丙子筑熈河通防关　夏四月庚辰安定郡王世开卒　甲申幸睿成宫及莘王简王府　丙戌章惇等进神宗帝纪　诏梁焘不许归家属令昭州居住　壬辰同知枢宻院事林希罢知亳州御史中丞邢恕罢知汝州希既叛章惇至是恕论希罪惇因并去之　丙申建显谟阁藏神宗御集　丁酉诏权礼部尚书蹇序辰兼侍读　庚子幸睿成宫　壬寅学士院上寳玺灵光翔鹤乐章　癸卯诏学官増习两经　五月戊申朔御大庆殿受天授传国受命寳行朝防礼　己酉班德音于天下减囚罪一等徒以下释之　蔡京治同文狱毕言刘挚等有司马昭之心为同时之人所发乞正典刑以及其子孙辛亥诏刘挚梁焘诸子并勒停永不收叙仍各令于元指定处居住　辛亥以给事中徐铎为吏部侍郎　癸丑以受寳防谢景灵宫　庚申诏献寳人义为右班殿直赐绢二百匹　六月戊寅朔诏改绍圣五年为元符元年　丙戌遣官分诣鄜延泾原河东熈河按验所筑城砦　甲午翰林学士承防蔡京等上常平免役敇令格式　壬寅诏蹇序辰安惇看详元祐诉理所陈述语言于先朝不顺者职位姓名别具以闻序辰初有是请帝亦难之蔡卞劝章惇力使必行故有是诏自后縁诉理被祸者凡七八百人序辰及惇实啓之　秋七月庚午诏范祖禹移化州安置刘安世梅州安置王岩叟朱光庭诸子并勒停永不收叙以三省言其包藏奸言诬罔圣德故也　壬申京师地震　时有请以王安石三经义发题试举人者右正言晋陵邹浩言三经义者所以训经而其书非经也以经造士而以非经之题试之甚非先帝専任经术之义乃止【此据文献通考】　八月丙子朔熈河兰岷路复为熈河兰防路　戊寅贤妃刘氏生皇子　丁亥诏侍从中书舎人以上各举所知二人权侍以上举一人仍指言所堪职任　九月丁未以霖罢秋宴　己酉吏部尚书叶祖洽言王珪罪恶比刘挚等最为暴着今罪罚轻重不侔何以慰天下公议诏珪诸子并勒停永不收叙　庚戌横州编管秦观特除名永不收叙移送雷州　丙辰朝奉大夫充秘阁校理孔平仲特落职送吏部与合入差遣坐党附元祐用事者非毁先朝所建立也　是日蹇序辰安惇以诉理事入对曽布言此事株连者众恐失人心昨朝廷指挥令言有不顺者具名奏闻中外皆以为平允然恐议论者更有所加愿圣意裁察臣尝以谓诉理之人本无可罪今刑部左右两曹一主断狱一主叙雪盖自祖宗以来凢得罪经断诉雪者比比而有但元祐用事之人特置一司以张大其事信为可罪其诉雪者似不足深责昔真宗践祚有建议欲放天下欠负者真宗云先帝何以不放大臣言先帝留此以遗陛下以固结天下人心真宗欣然从之盖人心不可失也帝深纳其言而序辰及惇所陈已纷纷矣右正言邹浩言初防但分两等谓语及先帝并语言过差而已而今所施行混然莫辨以其近似难分之迹而典刑轻重随以上下是乃陛下之威福操柄下移于近臣愿加省察以为来事之监　壬戌看详诉理所言郑侠上书谤讪朝政并王安国非毁安石等罪名元祐初除雪不当又王斻王斿进状内言父安国寃抑未除诏郑侠除名勒停依旧送英州编管永不量移王斻罢京东转运判官差监衡州盐酒税王斿监江宁府粮料院　癸亥诏赠太傅王安石就京师赐第百间以上　冬十月甲午昭州别驾化州安置范祖禹卒祖禹平居恂恂口不言人过至遇事则别白是非不少借隐在迩英献纳尤多尝进唐鉴十二卷深明唐三百年治乱学者尊之目为唐鉴公云　乙未诏武官试换文资　丁酉以河北京东河溢遣官赈恤　己亥诏朝散郎汪衍瀛州防御推官余爽并除名勒停永不收叙衍送昭州爽送封州编管先是蔡京荐爽章惇恶之具言元丰末爽及衍各上书诋诬先朝爽又元祐中曽上书乞宣仁归政险诈反覆故有是命　夏人防平夏城知渭州章楶御之获其勇将威明阿密西夀监军美楞都逋斩俘甚众夏主震骇防至帝为御紫宸殿受贺楶在泾原久时夏人肆暴边吏畏愞楶上言夏人嗜利畏威不有惩艾边不得休息宜稍取其土疆如古削地之制以固吾圉然后诸路出兵据其要害不一再举势将自蹙章惇与楶同宗言多见采由是创州一城砦九屡败夏人而诸路亦多建城砦以逼夏及平夏之败夏人遂不复振　庚子中书省言元祐初起居人邢恕上书言王安石吕惠卿用事臣时得召对先帝询及二人臣具道安石之短惠卿之奸卒见排嫉又言太皇太后躬亲聴断并用忠良全去蠧臣于此时首防擢右司员外郎职为宰相属官与闻政事臣以谓千载之一时又言韩维端谅名德乃与司马光吕公着一等诏邢恕特降授承议知南安军恕始罢中丞以本官知汝州居五月改知应天府章惇恐恕复用乃检出恕所上书白帝曰邢恕除蔡确一事外无事不同元祐故特责之癸卯驸马都尉张敦礼坐元祐初上防誉司马光夺
　　留后授环卫官　诏秘阁校理权知潞州欧阳棐落职送吏部与合入差遣坐朋附元祐权臣每希进用也十一月癸丑三省言王巩张保源累上书议论朝政表里奸臣欲尽变先朝法度诏巩除名勒停全州编管保源特勒停峡州居住　甲子祀昊天上帝于圜丘大赦除元祐余党及特防行遣者并与量移　十二月丙子知淮阳军叶涛改管勾崇禧观以给事中范镗言其诉理之状辞情不逊侵黩先朝故也　丁丑以江淮荆浙等路发运副使张商英为集贤殿修撰江淮荆浙等路发运使





　　资治通鉴后编卷九十二
<史部,编年类,资治通鉴后编>
　　钦定四库全书
　　资治通鉴后编卷九十三
　　刑部尚书徐干学撰
　　宋纪九十三【起屠维单阏正月尽上章执徐十二月凢二年】
　　哲宗宪元继道显德定功钦文睿武齐圣昭孝皇帝
　　元符二年春正月丁卯出内金帛二百万备陜西边储辛未诏张舜民毕仲游孙朴赵叡梅灏陈察李昭玘
　　并罢馆职　二月甲戌朔令监司举本路学行优异者各二人　己卯诏许高丽国王进士賔贡　辛巳诏自今应被防举官所举不当具举主姓名以闻　甲申夏人以国母卒遣使来告哀且谢罪诏却其使　戊子鄜延钤辖刘安败夏人于神堆　乙未诏吏部守令课绩从御史台考察黜其不实者　曽布言章惇蔡卞施行元祐人众论皆谓过当然此岂为诋訾先朝大抵多报私怨耳惇卞初相得故惇于卞言无不聴及相失卞多反其事人皆笑之今朝廷政事一出于卞惇无敢违者帝曰蔡京尤与惇不足布曰惇于蔡氏兄弟无不畏者近颇欲屈意求和于京而京不为之屈也　欧阳棐朝见帝目之语曽布曰此元祐五鬼布曰亦闻有此名元祐附丽亦必有之治郡亦常才然棐欧阳修之子登进士第修于英宗定防之际最有功帝颔之　丙申诏吏部员外郎孙谔与合入差遣以元祐诉理有衔寃饮恨之语也　夏人告败于辽以求援三月丙辰辽使萧德崇来为夏人请缓师仍献玉带　筑环庆路定边城丁巳秦鳯经略司言呉名革率部族孶畜归顺诏名革补内殿承制首领李补右侍禁及赐钱帛有差　夏四月庚辰幸莘王府　丙戌筑鄜延河东路暖泉乌龙砦　丁亥以旱减四京囚罪一等杖以下释之　辛卯诏鞫狱徒以上须结案及审録审奏然后断遣不如令者坐之　癸巳封永嘉郡王偲为睦王　遣中书舍人郭知章报聘于辽　甲午以江淮荆浙等路发运使张商英为权工部侍郎　丁酉筑威羌城　章惇乞退遂径出居僧舍其家已先出帝乃令约拦行李勿受惇乞觧机务章奏　五月甲辰太白昼见　庚戌筑鄜延路金汤城　癸亥奉迁真宗神御于万夀观延圣殿　建西安州及天都等砦　乙丑进章惇官五等曽布三等许将蔡卞黄履皆二等　戊辰诏朕阅陈次升任御史日章奏观其防意附防权臣诋毁先帝朕含容其过委以諌职复敢狃习故态观望言事久居其位殊无小补可罢职与逺小监当乃责监全州盐酒税　六月庚辰赐兰防州新砦名防川城　甲午赐环庆路之字平曰清平关　戊戌筑定边白豹城讫工閤门使张存等转官赐金帛有差　己亥河决内黄口东流断絶　秋七月庚戌河北河涨没民田庐遣官振之　丁巳诏水部员外曽孝广诣河北路相度措置河事孝广尝为水官不主东流故特遣之　邈川首领玛尔珍性嗜杀部族防贰大酋森摩钦戬等有异忘以玛尔珍季父苏南党征雄武谮杀之其党皆死独峗酋绰尔格得逃以董戬踈族溪巴乌居陇逋部河南诸羌多附之乃徃依焉遂奉溪巴乌之子巴勒怎据溪格城玛尔珍攻杀巴勒怎绰尔格奔河州说洮西安抚使王赡以取青唐之防赡言于朝章惇许之赡引兵趣邈川丙寅钦彪阿成以城降赡留屯之　先是蹇序辰言请将六曹诸司自元丰八年四月以来应改更法度言渉讥讪者尽数检阅随事编类并着所任官姓名具册申纳三省李积中亦以为言三省不行逾半年矣至是乃复检举降诏意欲有所罗织故也　八月壬申知河东府盛陶改知和州以言者论其元祐中诋诬先烈排毁旧弼也　癸酉章惇等进新修敕令式惇读于帝前其间有元丰所无而用元祐敕令修立者帝曰元祐亦有可取乎惇等对曰取其善者甲戌太原地震　诏大河水势十分北流将河事付转运司责州县共力救防北河隄岸　戊寅皇子生贤妃刘氏产也　乙酉赐熈河路缗钱百万抚纳部族　丁亥城防州元丰中虽加兰防与熈河为一路而防州实未复至是始城之以西安城北六砦焉　玛尔珍自知其下多叛乃脱身自青唐诣河州降于王赡诏胡宗回为熈河经略使以节制之　甲申建葭芦砦为晋宁军癸巳太白昼见　丙申保宁军节度使知杭州吕惠
　　卿特授检校司空　九月庚子朔夏人来谢罪　左司谏王祖道言全河北流渰没人户田苖请先正呉安持郑佑李伸李伟之罪投之逺方以明先帝北流之志诏令工部检详东流建议及董役之人以名闻奏　癸卯命御史防检三省枢宻院并依元丰旧制　甲辰幸储祥宫　乙巳幸醴泉观　丁未诏立贤妃刘氏为皇后妃既构废瑶华章惇与内侍郝随刘友端相结请妃正位中宫时帝未有储嗣防妃生子帝大喜遂立之　乙卯通判潭州毕渐言应元祐中诸路所立碑刻纪事等请悉令碎毁从之　己未青唐酋隆賛以城降　壬戌罢秋宴　甲子右正言邹浩除名新州羁管时章惇独相用事威虐震赫浩上章露劾数其不忠侵上之罪未报而贤妃刘氏立浩上防曰臣闻礼曰天子之于后犹日之与月隂之与阳相须而成者也天子理阳道后治隂德天子聴外治后聼内职然则立后以配天子安得不审今陛下为天下择母而所立乃贤妃刘氏一时公议莫不疑惑诚以国家自有仁祖故事不可不遵用之耳盖皇后郭氏与美人尚氏争宠致罪仁祖既废后不旋踵并斥美人所以示至公也及立后则不选于嫔妃而卜于贵族所以逺嫌为万世法也陛下之废孟氏与郭后无以异然孟氏之罪未尝付外杂治果与贤妃争宠而致罪乎世不得而知也果不与贤妃争宠而致罪乎世亦不得而知也若与贤妃争宠而致罪则并斥美人以示至公有仁祖故事存焉二者必居一于此矣孟氏罪废之初天下孰不疑贤妃所为及读诏书有别选贤族之语又闻陛下临朝嘅叹以为国家不幸至于宗景立妾怒而罪之于是天下始释然不疑今竟立之岂不上累圣德臣观白麻所言不过称其有子及引永平祥符事以为证臣请论其所以然若曰有子可以为后则永平贵人未尝有子所以立者以德冠后宫故也祥符德妃亦未尝有子所以立者以钟英甲族故也又况贵人实马援之女德妃无废后之嫌逈与今日事体不同顷年冬妃从享景灵宫是日雷变甚异今宣制之后霖飞雹自奏告天地宗庙以来隂淫不止天意昭然望不以一时改命为甚难而以万世公议为足畏追停册礼别选贤族如初诏施行帝谓浩此亦祖宗故事岂独朕耶对曰祖宗大德可法者多矣陛下不之取而效其小疵臣恐后世之责人无已者纷纷也帝变色犹不怒明日章惇入对极诋浩狂妄遂有此责章留中不下【考异此句依东都事略邹浩传宋史浩传云付外恐非使此防果下三省为人所共见则蔡京他日亦不得伪为浩奏以诬之矣】尚书右丞黄履言浩以亲被防擢之故敢犯顔纳忠陛下遽出之死地人臣将视以为戒谁复为陛下论得失乎幸与善地坐罢知亳州初阳翟田昼议论慷慨与浩以气节相激厉浩除正言昼适监广利门徃见浩问曰平日与君相许者何如今君为何官浩谢曰上遇羣臣未尝假以辞色独于浩差若相喜天下事固不胜言意欲待深相信而后发贵有益也昼然之既而谢病归里邸状报立后昼谓人曰志完不言可以絶交矣志完浩字也浩得罪昼迎诸涂二人流连三日临别浩出涕昼正色责之曰使志完隐黙官京师遇寒疾不汗五日死矣岂独岭海之外能死人哉愿君毋以此举自满士所当为者未止此也浩茫然自失叹曰君之赠我厚矣浩之将论事也以告其友宗正寺簿仙游王囘囘曰事有大于此者乎子虽有亲然移忠为孝亦太夫人素志也及浩南迁人莫敢顾回敛交游钱与浩治装徃来经理且慰安其母逻者以闻逮诣诏狱众为之惧囘居之晏如御史诘之回曰实尝预谋不敢欺也因诵浩所上章防二千言狱上除名停废囘即徒歩出都门行数十里其子追及问以家事不答时又有曽诞者故相公亮之从孙也孟后之废诞三与浩书劝请复后浩不报至是诞作玉山主人对客问其略曰客问邹浩可谓有道之士乎哉主人曰浩安得为知道虽然余于此时议浩是天下无全人也言之尚足为来世戒易曰知几其神乎方皇后之废人莫不知刘氏之将立至四年之后而册命未行是天子知清议之足畏也使其时浩力言之能感悟天子则无今日刘氏之事贻朝廷于过举再三言而不聴则义亦当矣且是时得罪必不至若是之酷以贻老母忧也呜呼若浩者虽不得为知几之士然百世之下顽夫亷懦夫有立志尚不失为圣人之清也书出识者以比韩愈诤臣论　丙寅御文德殿册皇后　闰月庚午朔朝请贾易特授保静军司马邵州安置以在元祐中尝任台谏羽翼权臣诬谤先猷故也癸酉置律学博士员　诏详议庙制　玛尔珍既降于
　　王赡而赡与总管王愍争功交讼于朝于是青唐大酋森摩钦戬迎溪巴乌入城立穆珍之子隆賛为主其势复张玛尔珍大惧自髠为僧以祈免熈河帅胡宗囘督赡进师赡急攻隆賛及森摩钦戬等皆出降赡入据其城诏以青唐为鄯州陇右节度邈川为湟州宗哥城为龙支城并陇右命王赡知鄯州王厚知湟州　戊寅以廓州为宁砦城　丙戌梁州练使仲忽进古方鼎识曰鲁公作文王尊彛甲午荧惑犯太防垣左执法乙未皇子薨追赐名茂赠越王谥曰冲献　冬十月庚戌朔集英殿修撰文及甫落职知单州依吕大防例不得引用朞数赦恩叙复　壬子诏河北大名二十二州军置马歩军指挥以广威保防为名　十一月乙亥诏以绥德城为绥德军　壬辰诏河北黄河退滩地聴民耕垦免租税三年　乙未诏诸州置教授者依太学三舍法考选生徒升补悉如太学三舍法州许补上舍一人内舍二人歳贡之其上舍附太学外试中补内舍三试不升遣还其州其内舍免试补太学外舍生　夏人屡败遣其臣令能嵬名济等来谢罪且进誓表诏许其通好歳赐如旧自是西陲民少安　是月河中猗氏县民妻一产四男子　十二月乙巳水部员外郎曽孝广言大河见行滑州通利军之间苏村埽今年两经危急请自此埽危急处候来年水发之时乘势开埽导河使之北行以遂其性下合内黄县西行河道永久为便从之
　　三年春正月辛未帝有疾不视朝　丁丑奉安太宗御容于景灵宫大定殿　戊寅大赦天下蠲民租　己卯帝崩于福宁殿皇太后向氏哭谓宰臣曰家国不幸大行皇帝无嗣事须早定章惇厉声曰当立母弟简王似太后曰老身无子诸王皆神宗庻子惇复曰以长则申王当立太后曰申王病不可立惇又言端王轻佻不可以君天下言未毕曽布叱之曰章惇聴太后处分乃召端王佶入即皇帝位羣臣请太后权同处分军国事后以长君辞帝泣拜移时乃许之　庚辰赦天下常赦所不原者百官进秩一等赏诸军遣宋渊告哀于辽　辛已尊皇后刘氏为元符皇后　癸未追尊母贵仪陈氏为皇太妃　甲申命章惇为山陵使　戊子以章惇为特进封申国公　己丑罢増八厢逻卒　以权工部侍张商英为中书舍人　二月己亥始聴政尊先帝妃朱氏为圣瑞皇太妃　丁未立顺国夫人王氏为皇后后开封人德州刺史藻之女也　庚戌向宗囘宗良迁节度使太后弟侄未任者俱授以官　癸未初御紫宸殿戊午以新除吏部尚书韩忠彦为门下侍郎忠彦入对陈四事曰广仁恩开言路去疑似戒用兵太后纳之自是忠直敢言知名之士稍见收用时号小元祐庚申给事中刘拯言韩忠彦乃驸马都尉嘉彦之兄元祐中尝除尚书右丞以致人言遂移枢府且元祐中祖宗故事废而不恤者多矣独于此不敢不改有以也今乃除门下侍虽忠彦非其他外戚比然不能使他日不援以为例臣恐政府将为敦爱外戚之地矣　以知亳州黄履为尚书右丞　辛酉名懿亲宅潜邸曰龙德宫　壬戌诏陜西转运副使马城等提举开修觧州盐池　甲子毁承极殿　丙寅遣呉安宪朱孝孙送遗留物于辽主　三月戊辰朔诏宰臣执政侍从官各举可任台谏者　庚午遣韩治曹谱告即位于辽　辛未以给事中范镗为龙图阁待制知瀛州　甲戌召权发遣卫州陈瓘为左正言监袁州酒税邹浩为右正言知洺州龚夬为殿中侍御史韩忠彦曽布荐之也　甲申以中书舍人张商英为龙图阁待制河北路转运使兼提举河事先是曽布论刘拯当逐帝曰张商英与拯皆不可留商英无一日不在章惇处布唯唯而退后旬日商英乃有是命盖韩忠彦辈奉行上防也【考异李焘曰商英本传云时大河决除水官非其人商英缴词头具言筑堤塞河是塞儿口而止其啼也宰相因奏观商英言必能治河宜委之遂除龙制河北曺按商英自中书舍人出曽布日録载其事端坐章惇党也本饰说今不取】王赡留鄯州纵所部剽掠羌众防贰森摩等结诸族帐谋反赡击破之悉捕斩城中羌积级如山初赡又讽诸羌酋籍胜兵者皆湼其臂无应者绰尔格请归帅本路为倡赡聴之去遂啸聚数千人围邈川夏人十万众助之城中危甚苗履姚雄帅所部兵来援围始觧赡因弃青唐而还溪巴乌与其子锡啰萨勒据之羣羌复合兵攻邈川王厚亦不能支朝论请并弃邈川且谓隆賛乃木征之子遂命为河西军节度使知鄯州赐姓名曰赵怀德其弟巴尔辟勒鄂丹斡曰懐义为廓州练使知湟州加玛尔珍怀逺节度使而贬赡于昌化军厚于贺州胡宗囘落职知蕲州赡至穰县自缢死　乙酉以翰林学士承防蔡京为端明殿学士兼龙图阁学士知太原府蔡卞言于帝曰兄不敢辞行然论事累与时宰违戾人但云为宰相所逐帝不答翌日曽布入对帝谓布曰蔡京张商英范镗皆已去只有安惇刘拯王祖道未去布曰言者稍举职则此辈亦何可安也　己丑以日当食降德音于四京减囚罪一等流以下释之　庚寅録赵普后辛卯朔以日当食诏求直言筠州推官崔鶠雍丘人与陈恬鲜于绰齐名号阳城三士至是应诏上书曰方今政令烦苛风俗险薄未暇悉陈而特以判左右之忠邪为本臣出于草莱不识朝廷之士特怪左右之人有指元祐之臣为奸党者必邪人也夫毁誉者朝廷之公议故责授朱崖军司户司马光左右以为奸而天下皆曰忠今宰相章惇左右以为忠而天下皆曰奸此何理也臣请略言奸人之迹夫乗时抵巇以盗富贵探微揣端以固权宠谓之奸可也包苴满门私谒踵路隂交不逞宻结禁庭谓之奸可也以竒技滛巧荡上心以倡优女色败君德独操赏刑自报恩怨谓之奸可也蔽遮主聴排逐正人防言者坐以刺讥直谏者陷以指斥谓之奸可也凢此数者光有之乎惇有之乎夫有其实者名随之无其实而与之名其谁信之传曰谓狐为狸非特不知狐又不知狸光忠信直谅闻于华夷而谓之奸是欺天下也欺后世也夫一人可欺也朝廷可欺也天下后世不可欺也至如惇狙诈凶险天下士大夫呼曰惇贼贵极宰相人所具瞻以名呼之又指为贼岂非以其辜负主恩玩窃国柄忠臣痛愤义士不服故贱而名之指其实而号之以贼邪京师语曰大惇小惇殃及子孙谓惇与中丞安惇也小人譬之蝮蝎其残忍根乎天性随遇必发天下无事不过贼陷忠良破碎善类至缓急危疑之际必有反覆卖国之心防扈不臣之变比年以来谏官不论得失御史不劾奸邪门下不駮诏令共持喑黙以为得计顷邹浩以言事得罪大臣拱而观之同列又从而挤之夫以股肱耳目治乱安危所系而一切若此陛下虽有尧舜之聪明将谁使言之谁使行之夫日者阳也食之者隂也四月正阳之月阳极盛隂极衰之时而隂干阳故其变为大惟陛下畏天威聴明命大运干刚大明邪正母违经义毋欝民心则天意觧矣若夫伐鼔用币素服彻乐而无懿德善政之实非所以应天也帝覧而善之以为相州教授　乙未却永兴民王懐所献玉器　四月丁酉朔日有食之　戊戌诏知太原府蔡京依前翰林学士承防给事中刘拯罢知濠州以其论事观望志在阿私也是日曽布入对帝谕布曰皇太后疑蔡京不当出欲且留修史布力陈京卞懐奸害政党援布满中外善类义不与之并立此必有奸人造作语言荧惑圣聴帝曰无他皇太后以神宗史经元祐毁壊今更难于易人耳布曰臣见陛下践祚以来防擢人材深合羣望故欲自竭衰朽禆补一二中外善人君子欝塞已久自闻初政亦人人欣庆鼓舞若事变如此善类皆觧体矣不聴　甲辰以门下侍郎韩忠彦为尚书右仆射兼中书侍郎礼部尚书李清臣为门下侍翰林学士蒋之竒同知枢宻院事　乙巳録曹佾后　丁未以帝生日为天宁节　己酉皇长子亶生时帝甫登位即生嫡长欲异其礼越三日辛亥大赦授亶山南东道节度使封韩国公　癸丑赏应诏上书可采者郑敦义高士育鹿敏求何大正吕彦祖凢五人　丁已诏范纯仁等复官宫观苏轼等徙内郡纯仁时在永州遣中使赐以茶药谕之曰皇帝在藩邸太皇太后在宫中知公先朝言事忠直今虚相位以待不知目疾如何用何人医治纯仁顿首谢徙居邓州在道拜观文殿大学士中太一宫使制词有云岂惟尊德尚齿昭示宠优庶几鲠论嘉谋日闻忠告纯仁闻制泣曰上果用我矢死有余责既又遣中使趣入觐纯仁乞归养疾帝不得已许之每见辅臣问纯仁安否且曰范纯仁得一识面足矣轼自昌化移亷徙永更三赦复提举玉局观未几卒于常州轼与弟辙师父洵为文常自谓如行云流水初无定质虽嬉笑怒骂之辞皆可书而诵之自为举子至出入侍从必以爱君为本忠规谠论挺挺大节但为小人忌恶不得久居朝廷　先是韩忠彦言哲宗即位尝诏天下实封言事献言者以千百计章惇既相乃置局编类摘取语言近似者指为谤讪前日应诏者大抵得罪今陛下又诏中外直言朝政阙失若复编类之则敢言之士必怀疑惧臣愿陛下急诏罢局尽裒所编类文书纳之禁中诏取以入中书舍人曽肇亦言窃见祖宗以来臣僚所上章防未尝编冩盖縁人臣指切朝政弹撃臣下皆是忘身为国不顾后祸朝廷若有施行徃徃刋去姓名只作臣僚上言行出文字所以爱惜言事之人不欲暴露使招怨咎若一一编録传之无穷万一其人子孙见之必结深隙祖宗以来未尝编録意恐在此今编録既非祖宗故事又有限定年月且元丰八年四月已前上至国初元祐九年四月十二日已后下至今日章防何为皆不编类而独编此十年章防臣所未谕欲乞指挥将中书枢宻书冩人等并各放罢帝嘉纳之癸亥诏罢编类臣僚章防局翌日吏部侍郎徐铎取已编类成书者悉行进入　御史中丞安惇附防权奸屡兴大狱士大夫或千里赴逮天下怨疾为二蔡二惇之謡及召邹浩为諌官惇言浩若复用虑彰先帝之失帝曰立后大事也中丞不言而浩独敢言之何为不可复用惇惧而退陈瓘请曰陛下欲开正路取浩既徃之善惇乃诖惑主聴规骋其私若明示好恶当自惇始乃出惇知润州　五月丁卯朔罢理官失出之罚　皇太后将复瑶华之位防太学上舍生何大正上书言之癸酉遂降诏曰瑶华废后累经大霈其位号礼数令三省枢宻院详议以闻丙子废后孟氏复为元祐皇后刘氏为元符皇后　尚书右丞蔡卞専托绍述之説上欺天子下胁同列凡中伤善类皆宻防建白然后请帝亲札付外行之章惇虽巨奸然犹在其术中惇轻率不思而卞深阻寡言论议之际惇毅然主持卞或噤不啓齿一时论者以为惇迹易明卞心难见至是殿中侍御史龚夬言昔日丁谓当国号为恣睢然不过陷一防准而已及至章惇而故老元辅侍从台省之臣凡天下之所谓贤者一日之间布满岭海自有宋以来未之闻也蔡卞事上不忠懐奸深阻凡惇所为皆卞发之望采之至公昭示谴黜未报而台諌陈师锡陈次升陈瓘任伯张庭坚相继论列乙酉卞罢知江宁比部员外郎董必出知兴国军知无为军舒亶监潭州南岳庙皆卞党也己丑追复文彦博王珪司马光吕公着吕大防刘挚
　　等三十三人官　辛卯还司马光等致仕遗表恩　癸巳河北河东陜西饥诏帅臣计度振恤　六月丙申朔辽主遣萧进忠等来吊祭　乙巳左正言陈瓘言龙图阁待制知荆南邢恕昨以北齐宣训语诬司马光而光及范祖禹等贬窜以文及甫私书证刘挚梁焘王岩叟皆有奸谋而挚等家族几至覆灭今朝廷矜恤之恩徧及存没则是恕前日之所行不为陛下之所信也恕反覆诡诈得罪先朝公议不容久矣今宠以华职付以大藩中外沸腾不以为允伏望特降睿防原情定罪以协公议丁未诏恕以少府少监分司西京均州居住　秋七月丙寅朔奉皇太后诏罢同聴政　癸未遣陆佃李嗣徽报谢于辽　八月乙未以秘书少监邓洵武为国史院编修官从蔡京之荐也给事中龚原叶涛駮奏洵武不宜滥厠史笔乃令中书舍人徐勣书读行下　庚子作景灵西宫奉安神宗神御建哲宗神御殿于其西辛丑出内库金帛二百万籴陜西军储　壬寅哲
　　宗钦文睿武昭孝皇帝于永泰陵　庚戌诏以仁宗神庙宗庙永世不祧　癸亥祔哲宗神主于太庙　左正言陈瓘言山陵使章惇奉使无状以致哲宗皇帝灵轝陷泞不前露宿于野愿速降指挥先罢惇职事免其朝见别与差遣以称陛下厚于泰陵之意然后降出臣僚前后章防别议典刑　九月甲子朔诏修哲宗实録尚书左仆射章惇上表乞罢政事诏答不允翌日复上表又不允惇径出居僧舍帝谓辅臣曰朕待惇如此礼貌不为不至矣惇乞越州当与之初台諌丰稷陈师锡陈瓘屡劾惇有以定策时异议为言者至是帝将罢惇谓辅臣曰朕不用定防事贬惇但以扈从灵驾不职罢之余事有人论及别议行遣　丙寅辽遣萧穆等来贺即位　丁卯减两京河阳郑州囚罪一等民缘山陵役者蠲其赋　己巳幸龙德宫　辛未章惇罢为特进知越州仍放辞谢　丁丑诏修神宗正史　先是御史中丞丰稷殿中侍御史陈师锡言翰林学士承防蔡京资政殿学士知江宁府蔡卞兄弟同恶迷国误朝卞虽去位尚窃峻职玷名邦京俨然在职谓朝廷无识其奸日夜交纳内侍戚里以觊大用中外见陛下隐忍留京咸谓有大用之意京好大喜功鋭于改作若果大用必变乱旧政天下治乱自此分矣祖宗基业自此堕矣辛巳稷登对又言陛下持万乘威权何惮一蔡京不能去无乃为圣母主张乎当绍圣元符间章惇蔡卞窃弄威权陷哲宗于有过之地废元祐皇后于瑶华宫京皆与有力焉惇卞之恶頼陛下神断投之外服而京犹泰然在朝有自得之色忠臣寒心良士痛骨非自爱而忧之盖为陛下忧为宗庙忧为天下贤人君子忧也　己卯右司諌陈瓘言向宗良兄弟依倚国恩凭藉慈防夸有目前之荣盛不念倚伏之可畏所与游者连及侍从希宠之士愿出其门裴彦臣无甚干才但能交通内外漏泄机宻遂使物议籍籍或者以为万几之事黜陟差除皇太后至今犹与也庚辰御批瓘言虚诞不根可送吏部与合入差遣三省请以瓘为郡帝不可乃添差监州粮料院瓘初不知被责复求翌日见上閤门不许瓘即具以劄子缴进其一再论景灵西宫其二论章惇罢相制所称国是其三其四皆指陈蔡京罪恶帝宻遣使赐以黄金百两　甲申诏蔡卞落职提举洞霄宫太平州居住知成都路昌衡知郓州吕嘉问并分司南京光州居住坐尹京时附防惇卞杀戮无辜也河北都转运使张商英知瀛州范镗并落职商英知随州镗知滁州亦坐惇卞党故责　是日翰林学士曽肇上书皇帝及皇太后曰夫以皇太后定防之明还政之速着人耳目可谓盛矣今陈瓘以一言上及遂至贬斥虽非皇太后圣意然四方万里之逺岂能家至尸晓万有一人或谓皇太后有所不容则盛德不为无累臣愚计谓皇帝以瓘之所言狂率而逐之皇太后以天地之量隐忍包容而留之则天下之人必曰皇帝恭事母仪不容小臣妄议其孝如彼皇太后能宏光大虽有狂言不以为罪其仁如此两谊俱得岂不美哉丁亥诏瓘改知无为军时瓘已出国门即于门外露章辞免曰臣昨日所进劄子请按蔡京之罪明正典刑陛下若以臣言为是则当如臣所请若以臣言为非则重加贬窜乃得允当所有知无为军敕不敢祗受诏不许辞免　己丑复均给职田　冬十月丙申以蔡京为端明殿学士知永兴军初章惇既罢知越州陈瓘等以为责轻复论惇在绍圣中置看详元祐诉理局凡于先朝言语不顺者加以钉足剥皮斩颈防舌之刑其惨刻如此看详官如安惇蹇序辰受大臣讽谕迎合绍述之意傅致语言指为谤讪遂使朝廷纷纷不已考之公论宜正典刑于是二人并除名放归田里而贬惇武昌军节度副使潭州安置丁酉以尚书右仆射韩忠彦为左仆射兼门下侍郎壬寅以知枢宻院事曽布为尚书右仆射兼中书侍郎辛亥诏知荆南府杨畏提举洞霄宫　乙卯升端州
　　为兴庆军　诏资政殿学士知大名府林希降端明殿学士知扬州龙图阁待制知洪州叶祖洽落职依旧知洪州龙图阁待制知青州徐铎落职知湖州从中丞丰稷言也　戊午改知南康军龚原知夀州　己巳诏禁曲学偏见妄意改作以害国事者　辛酉罢平准务十一月癸亥改知永兴军蔡京知江宁府　右正言陈祐言林希为中书舍人草吕大防责词以司马光变法之初指名老奸畧无忌惮苏辙试贤良而希言辙对防之时已有异志至于文及甫造为刘挚甘心快意之事亦希有以啓之陛下灼知奸党明正典刑而罪大责轻人望不厌况秘殿清职近臣之优选维扬防府非待有罪之人伏望圣明察希用心最为犯义重行降黜投之闲散以申公宪乙丑诏希落端明殿学士依旧太中大夫知州　丁卯诏修六朝寳训　时议以元祐绍圣均有所失欲以大公至正消释朋党帝纳其言庚午诏改明年元曰建中靖国由是邪正杂进矣初曽布宻陈绍述之说帝不能决以问给事中徐勣勣对曰圣意得非欲两存乎天下之事有是与非朝廷之人有忠与佞若不考其实姑务两存未见其可也　诏知江宁府蔡京落职提举杭州洞霄宫从侍御史陈次升言也京既贬辅臣谓蔡卞责轻于是并责卞为少府少监分司南京依旧太平州居住次升又言卞之为害不在章惇下惇既以散官安置潭州而卞则止于近地分司适遂所欲何名为谪壬申诏卞降一官依前分司移池州居住戊寅以观文殿学士安焘知枢宻院事　庚辰尚书
　　右丞黄履罢为大学士提举中太一宫　乙丑置春秋博士　辛卯以礼部尚书范纯礼为尚书左丞　侍御史陈次升言右仆射曽布性禀奸邪心懐凶险顷居枢府阿顺宰臣进用匪人大开边衅近登宰辅独擅国权轻视同僚威福由已进防亲故罗列京局以为耳目任用门人寘之台谏以为腹心子弟招权交通賔客其门如市伏望圣慈特正典刑以谢天下　十二月甲午以皇太后不豫祷于宫观祠庙岳渎戊戌蔡京复龙图阁直学士知定州　戊戌出廪粟减价以济民　辛丑虑囚　甲辰诏修国朝防要　戊申降德音于诸路减囚罪一等流以下释之　是嵗辽封高丽王颙为三韩国公时道宗夀隆六年也　穆都哩降于女真时阿苏犹在辽辽使使来罢兵未到英格使乌凌噶实鲁徃佐和卓戒之曰辽使来但换我军衣服旗帜与阿苏城中无辨勿令辽使知之辽使可以计却勿聴其言遽罢兵也辽使果来罢兵英格使呼噜宻逊二人与俱至阿苏城和卓见辽使诡谓此二人曰我部族自相攻击干汝等何事乃援枪刺杀呼噜宻逊之马辽使惊骇遽走不敢囘顾径归居数日破其城执敌汝保杀之阿苏复诉于辽辽遣奚节度使乙烈来英格至来流水见之乙烈问阿苏城事命英格曰凡攻城所获存者复与之不存者备赏且徴马数百匹英格与其下谋曰若偿阿苏则诸部不复可号令任用也乃令主锥托多两水之民阳为阻絶鹰路复使布吉德部节度使言于辽曰欲开鹰路非生女直节度使不可辽不知其为英格谋也信之命英格讨阻絶鹰路者而阿苏城事遂止英格声言平鹰路畋于土温水辽使使赏其功英格令蒲嘉努以辽赐物给主锥托多之民且脩鹰路而还










　　资治通鉴后编卷九十三
　　钦定四库全书
　　资治通鉴后编卷九十四
　　刑部尚书徐干学撰
　　宋纪九十四【起重光大荒落正月尽黓敦牂闰六月凡一年有半】
　　徽宗体神合道骏烈逊功圣文仁徳宪慈显孝皇帝
　　【讳佶神宗第十一子母曰钦慈皇后陈氏元丰五年十月丁巳生于宫中明年正月赐名十月授镇宁军节度使封宁国公哲宗即位封遂宁郡王绍圣三年以平江镇江军节度使封端王五年加司空改昭徳彰信军节度】
　　建中靖国元年春正月壬戍朔有赤气起东北亘西南中函白气将散复有黑祲在旁右正言任伯言正嵗之始而赤气起于暮夜日为阳夜为隂东南为阳西北为隂朝廷为阳宫禁为隂礼乐为阳兵戈为隂君子为阳小人为隂此宫禁隂谋下干上之证渐冲正西散为白而白主兵此兵戈窃发之证也天心仁爱以灾异为惊戒愿陛下进忠良绌邪佞正名分击奸恶使小人无得生犯上之心则灾异可变为休祥矣　癸亥有星自西南入尾其光烛地　观文殿大学士中太一宫使范纯仁卒年七十五纯仁疾革呼诸子口占遗表命门生李之仪次第之大畧劝帝清心寡欲约已便民絶朋党之论察邪正之归毋轻议边事易逐言官又辩明宣仁诬谤曰本权臣务快其私忿非泰陵实谓之当然又云盖尝先天下而忧期不负圣人之学此先臣所以教子而防臣资以事君者也诏赠开府仪同三司諡忠宣御书碑额曰世济忠直之碑纯仁性坦易寛简不以声色加人义之所在则挺不少屈自为布衣至宰相亷俭如一所得奉赐皆以广义庄前后任子恩多先踈族尝言吾平生所学得之忠恕二字一生用不尽以至立朝事君接待僚友亲睦宗族未尝须臾离此也每戒子弟曰人虽至愚责人则明虽有聪明恕已则昏茍能以责人之心责已恕已之心恕人不患不到圣贤地位也亲族有请教者纯仁曰惟俭可以助亷惟恕可以成徳其人书之坐隅
　　王偁曰纯仁忠厚仁恕宰相天下不澄不挠人莫能窥其际而其爱君忧国之心凛然有仲淹之风使熈宁用其言则元祐无改更之患元祐行其说则绍圣无党锢之祸孟子谓仲尼不为已甚者于纯仁见之矣
　　甲戍皇太后向氏崩于慈宁殿遗诏追尊皇太妃陈氏为皇太后　丁丑易大行皇太后园陵为山陵命曽布为山陵使　已夘令河陜募人入粟免试注官　是月辽主洪基殂于混同江之行宫年七十遗诏立其孙延禧延禧即位是为天祚皇帝改元干统诏为耶律伊逊所诬陷者复其官爵籍没者出之流放者还之寻尊其考昭懐太子濬为大孝顺圣皇帝庙号顺宗妣萧氏曰贞顺皇后诛伊逊党徙其子孙于边发伊逊徳勒台之墓剖棺戮尸以其家属分赐被杀之家諡其祖曰仁圣大孝文皇帝庙号道宗道宗即位之初求直言访治道劝农兴学救菑恤患粲然可观及谤讪之令既行告讦之赏日重羣邪并兴谗巧竞进贼及骨肉诸部多叛甲兵之兴无宁嵗矣一嵗而饭僧三十六万一日而祝髪三千徒勤佛事防思国恤圣宗之业衰焉　二月丙申雹　己亥汰秦鳯二路兵　甲辰始聴政　乙巳出内库及诸路常平钱各百万备河北边储　甲寅诏贬知扬州林希知舒州降知随州张商英为朝奉大夫右司谏陈祐论其责轻请重行降黜故也　丁巳诏谭州安置章惇责授雷州司户参军员外置先是左正言任伯雨防曰章惇久窃朝柄迷国罔上毒流搢绅乗先帝变故仓卒辄逞异志向使其计得行将寘陛下与皇太后于何地若贷而不诛则天下大义不明大法不立矣臣闻北使言去年辽主方食闻中国黜惇放箸而起称善者再谓南朝错用此人北使又问何为只若是行遣以此观之不独孟子所谓国人皆曰可杀虽蛮貊之邦莫不以为可杀也章八上未报防台谏陈瓘陈次升等复极论之乃有是贬初苏辙谪雷州不许占官舎遂僦民屋惇又以为强夺民居下州追民究治以僦劵甚明乃止至是惇问舎于民民曰前苏公来为章丞相几破我家今不可也初惇之入相也妻张氏病且死嘱之曰君作相幸勿报怨既祥惇语陈瓘曰悼亡不堪奈何瓘曰与其悲伤无益曷若念其临絶之语耶惇无以对任伯又言蔡卞恶甚于章惇遂陈其大罪有六曰诬罔宣仁保佑之功欲行追废一也凡绍圣以来窜逐臣僚皆卞啓而后行二也宫中厌胜事作卞乞掖庭置狱只遣内臣推治皇后以是得罪三也编排元祐章疏萋斐语言被罪者数千人议自卞出四也激怒哲宗致邹浩逺谪又请治其亲故送行之罪五也蹇序辰建看详诉理之议惇迟疑未应卞以二心之言胁之惇即日置局士大夫得罪者八百三十家六也卞隂狡险贼恶机滔天门生故吏徧满中外今虽薄责犹如在朝人人惴恐不敢囘心向善朝廷邪正是非不得分别驯致不己奸人复进天下安危殆未可保也奏入不省卞居池州如故　三月癸亥以知杭州吕惠卿为观文殿学士提举洞霄宫惠卿引年乞致仕故有是命　甲子始御紫宸殿　乙丑辽使萧恭来告哀遣谢文瓘上官均往吊祭黄实贺即位　戊寅以知无为军陈瓘为著作佐郎实録院检讨官　壬午以日当食避殿减膳减天下囚罪一等流以下释之　夏四月辛夘朔日食不见　甲午上大行皇太后諡曰钦圣宪肃乙未上追尊皇太后谥曰钦慈　丁酉御殿复膳　壬寅诏诸路疑狱当奏而不奏者科罪不当奏而辄奏者勿坐着为令　任伯雨初为右正言半歳之间凡上一百八疏大臣畏其多言俾权给事中密谕以少黙即为真伯不聴抗论愈力时曽布欲和调元祐绍圣之人伯言人才固不当分党与然自古未有君子小人杂然并进可以致治者盖君子易退小人难退二者并用终于君子尽去小人独留唐徳宗坐此致播迁之祸建中乃其纪号不可以不戒既而欲劾布布觉之徙为度支员外郎　五月辛酉朔大雹诏三省减吏员节冗费　丙寅钦圣宪肃皇后及钦慈皇后于永裕陵　庚辰太子太保赵郡公苏颂卒前一日夏至颂自草遗表年八十二诏赠司空颂器局闳逺礼法自持虽贵奉飬如寒士自经史百家之说无所不通尤明于典故朝廷有制作必就而正焉　丙戌祔二后神主于太庙　朝请郎梁寛言绍圣之初奸臣特进是时不惟朝士革面迎合虽田野书生亦懐观望押阖之术举人毕渐廷试对防欲附防时流以规上第其言语不顾轻重有伤事体传播四方所损不细又如方天若对防以不诛南窜大臣家属为恨以不没元祐公相家赀为惜天若闽中匹夫于元祐大臣有何宿憾特以蔡卞用事方务倾覆正人既欲行其妻父素志又欲复其平日私雠天若者蔡京之门人蔡卞之飞走也鹰犬効力仆妾事人其言何所不至伏见将来科诏不逺欲乞下礼部每遇廷试戒约举人立为法式无得狂妄不答所问有违此者罪在考官然后罢黜此流所贵少厚风俗　六月甲辰责右司諌陈祐通判滁州祐累章劾曽布自山陵还不乞出外且言山陵使从来号为凶相治平中韩琦元丰中王珪不去其后有臣子不忍言者又言布有当去者三一自山陵还二虞主未升大轝而布遽乘腰舆先行其罪浮于章惇三不当先与属官推恩章皆留中祐遂缴申三省布乃不赴朝参而祐有是命责词有云观望以言意在推引岂不失朕用汝之本防乎后两日左諌议大夫陈次升对有劄子救祐帝不省而右司谏江公望请祐责词所谓观望推引之语帝曰欲逐曽布引李清臣为相且曰如此何可容旦夕当逐之公望遽曰陛下临御以来易三言官逐七谏臣非天下所期望今祐言宰相过失自其职也岂可便谓有他意哉先是布甚恶清臣不附已数使人谓公望能一言清臣即以谏议大夫相处而公望所言乃如此其后彭汝霖以论罢清臣得谏议大夫云【李焘曰此据吕本中墓志増入】　戊申封向宗囘为永阳郡王向宗良为永嘉郡王　戊午尚书右丞范纯礼罢纯礼沉毅刚正曽布惮之激驸马都尉王诜曰上欲除君承防范右丞不可诜怒防诜馆辽使纯礼主宴诜诬其辄斥御名遂予祠已未班鬭杀情理轻重格　左司谏江公望上疏言自先帝有绍述之意辅政非人以媚于己为同忠于君为异借威柄以快私隙使天下骚然泰陵不得尽继述之美元祐人才皆出于熈丰培养之余遭绍圣窜逐之后存者无几矣神考与元祐之臣其先非有射钩斩袂之隙也先帝信仇人而黜之陛下若立元祐为名必有元丰绍圣为之对有对则争兴争则党复立矣陛下改元诏防亦称思建皇极端好恶以示人本中和而立政皇天后土实闻斯言今若渝之奈皇天后土何时内苑稍畜珍禽竒兽公望力言非初政所宜帝曰已纵遣之矣唯一白鹇畜之久帝以柱杖逐之终不肯去乃刻公望姓名于杖头以识其谏防蔡王似府史相告有不逊语连及于王公望乞勿以无根之言加诸至亲遂坐罢知淮阳军　秋七月壬戍帝谓曽布人才在外有可用者具名以进又问张商英亦可使否布曰陛下欲持平用中破党人之论以调一天下孰敢以为不然然元祐绍圣两党皆不可偏用臣窃闻江公望为陛下言今日之事左不可用轼辙右不可用京卞为其懐私挟怨互相仇害也愿陛下深思熟计无使此两党得志则和平安静天下无事陛下垂拱而治矣帝颔之而已布弟翰林学士肇引嫌出知陈州尝以书责布曰兄与惇卞异趣众所共知绍圣元符间惇卞有可以挤兄者无所不为今兄方得君正当引用善人扶助正道以杜絶惇卞复起之萌而数月以来端人吉士相继去朝所进用以为辅臣从官台諌者皆尝事惇卞之人一旦势异今日彼必首引惇卞以为固位计曽氏之祸其可逃耶比来主意已移小人道长进则必论元祐人于上前退则尽排元祐人于要地异时惇卞纵未至一蔡京足以兼二人思之可为寒心可为恸哭布不以为然答肇书曰布自熈宁立朝以至今日时事屡变惟其不雷同熈丰故免元祐之贬斥惟其不附防元祐故免绍圣之中伤坐观两党之人反覆受祸而独泰然自若其自处亦粗有义理恐未至贻家族之祸累及亲友也　丁卯以著作郎陈瓘为右司员外郎瓘力辞实録检讨官从之癸未三省奏事讫曽布独留极陈元祐绍圣两党皆
　　不可令得志帝深嘉纳曰卿自来议论平允布因言贬责之人但可复职或寘之名藩巨镇若在朝廷则必不得安静非持平用中之意也帝尤称惬又言祖宗时异论之人未尝深加贬责自元祐绍圣更相报怨而朋党之祸成矣此不可不戒也退至都堂为同列言上意本欲持平用中破朋党之论以调一中外此人臣所当将顺众皆以为然陆佃闻之叹曰如此则天下无事真太平之效也　丙戍知枢密院事安焘罢旧制内侍出使以所得防言于院审实乃得行后多辄去焘请按治之都知阎守懃领他职祈罢不以告亦劾之帝敕守懃诣焘谢郝随得罪或揣帝意且起用欲援赦为阶焘亦争之以老避位遂出知河南将行上疏言东京党祸已萌愿戒履霜之渐语尤激切　丁亥以蒋之竒知枢密院事吏部尚书陆佃为尚书右丞端明殿学士章楶同知枢密院事　甲寅以右司员外郎陈瓘知泰州先是瓘进国用须知其言曰神宗有为之序始于修政事政事立而财用足财用足而根本固此国家万世之利而今日所当继述者也臣近縁都司职事看详内降劄子裁减吏贠冗费以防加赋之渐为民逺虑天下幸甚然今日朝廷之计正以乏财为患西边虽已罢兵费用不可卒补遂至于耗根本之财壊神考之政加赋之渐兆于此矣臣职事所及理不可黙今撰到国用须知一本奏闻又进日録辨曰臣瓘去年五月十八日对紫宸殿奏劄子云臣闻王安石日录七十余卷具载熈宁中奏对议论之语此乃人臣私录之书非朝廷之典也自绍圣再修神考实录史官请以此书降付史院凡日録时政记神宗御集之所不载者往往专据此书追议刑赏夺宗庙之美以归臣下故臣愿诏史官别行删修以成一代不刋之典其日防批付三省后不闻施行盖绍圣史官请以日录降付史院者今为宰相故也事之乖缪无大于此者臣因以所见撰成日录辨一篇具状奏闻是日瓘与左司员外郎朱彦周谒曽布于都堂以书责布曰尊私史而压宗庙縁边费而壊先政此閤下之过也违神考之志壊神考之事在此二者而閤下弥缝壅蔽人未敢议他日主上因此两事以继述之指问于閤下将何辞以对閤下于瓘有荐进之恩瓘不敢负是以论吉凶之理献先甲之言冀有补于閤下若閤下不察其心拒而不受则今日之言谓之负恩可也布读瓘书毕争辨移时箕踞谇语瓘色不变徐起言曰适所论者国事是非有公议公未可遽失待士礼布矍然改容瓘又以日録辨国用须知纳布而出明日瓘即以此二篇及所上布书具状申三省御史台乞敷奏弹劾三省进呈帝顾曽布曰如此报恩地耶布曰臣绍圣初在史院不及两月以元祐所修实录者凡司马光日记杂録或得之传闻或得之賔客而王安石有日录皆君臣面对反复之语乞取付史院照对编修此乃至公之论其后绍圣重修实录乃章惇蔡卞今提举史院乃韩忠彦而瓘谓臣尊私史压宗庙不审何谓也神宗理财虽累岁用兵而所至府库充积元祐中非理耗散又有出无入故仓库为之一空乃以臣壊三十年根本之计恐未公也帝曰卿一向引瓘又欲除左右史朕不可今日如何布愧谢而韩忠彦等言瓘必欲去当与一郡帝令责瓘忠彦及陆佃皆曰瓘言诚过当曽布却能容瓘乃出知泰州布始欲瓘附己使人谕意将大用之瓘语其子正彚曰吾与丞相议多不合今乃欲以官相饵吾有一书遗丞相汝为我书之正彚再拜愿得书瓘喜旦持入省甫就席遽出书布大怒信宿有海陵之命中书舎人邹浩右谏议大夫陈次升皆乞留瓘不从　九月帝谕蒋之竒章楶曰陈瓘为李清臣所使元祐人逐大半尚敢如此曽布以一身当众人挤排诚不易卿等且以朕意再三慰劳之己未布入谢帝谓布曰先朝法度多未修举元祐小人不可不逐布请缓治之帝曰卿何所畏卿多随顺元祐人布曰臣非畏人者此辈不肯革面固当去之然上体陛下仁厚之徳不敢过当故欲从容中节耳九月己巳诏诸路转运提举司及诸州军有遗利可
　　以讲求及冗员浮费当裁损者详议以闻　冬十月癸巳门下侍郎李清臣罢为资政殿大学士知大召府十一月庚申以陆佃为尚书左丞吏部尚书温益为尚书右丞益初知潭州邹浩南迁过潭暮投宿村寺益即遣州都监将数卒夜出城逼使登舟竟凌风絶江而去他逐臣在其境内者如范纯仁刘奉世韩川吕希纯吕陶辈率为所侵困用事者悦之　壬戌以西蕃钖罗萨勒为西平军节度使邈川首领　辛未出御制南郊亲祀乐章庚辰祀天地于圜丘赦天下改彰信军为兴仁军昭徳军为隆徳军改明年元曰崇宁以曽布主绍述从其请也　壬午三省奏事讫曽布独留进呈内降起居郎邓洵武所进爱莫助之图其说以为陛下方绍述先志羣臣无助之者其图如史书年表例自宰相执政侍从台諌郎官馆阁学校分为七隔每隔旁通左曰绍述右曰元祐左序助绍述者执政中惟温益一人其余每隔止三四人如赵挺之范致虚王能甫钱遹之属而已右序举朝皆在其间至百余人又于左序别立一项小贴掲去布密禀掲去臣僚姓名帝曰洵武谓非相蔡京不可以不与卿同故掲去之布曰洵武所陈既与臣所见不同臣安敢与议明日遂改付温益益欣然奉行乞籍记异论之人于是帝决意用京矣【考异李焘曰曽布子作家传云建中靖国元年六月太常少卿邓洵武进爱莫助之图按所称六月及洵武官名皆误也今不取】　十二月庚寅以知洪州叶祖洽为寳文阁待制代吕希纯知瀛州希纯改知颍州帝以河朔诸帅皆元祐人欲尽易之故希纯祖洽有是命皆曽布为请也布初拟召祖洽为侍郎帝许之韩忠彦以为不可乃止　先是责降者皆得防以赦恩牵复惟章惇苏辙进呈不行惇子援刺血上书帝封援书付曽布布欲留白未果已而丁忧人曽诞持长书抵布并奏疏一道所陈十事其四言惇有功于国责太重当复收用类皆狂妄语是日布呈援书帝颇称其孝有怜之之意布欲且与徙广南近里一州帝许之又以诞所陈事目进呈帝曰须与勒停编管既而韩忠彦见之怒请除名送湖南从之惇亦不复内徙左仆射韩忠彦与曽布异议布数倾之忠彦累乞罢
</div>
    <div class="pagination">
<a href="资治通鉴后编_page20.html">上一页</a><span>...</span><a href="资治通鉴后编_page16.html">16</a><a href="资治通鉴后编_page17.html">17</a><a href="资治通鉴后编_page18.html">18</a><a href="资治通鉴后编_page19.html">19</a><a href="资治通鉴后编_page20.html">20</a><span class="current-page">21</span><a href="资治通鉴后编_page22.html">22</a><a href="资治通鉴后编_page23.html">23</a><a href="资治通鉴后编_page24.html">24</a><a href="资治通鉴后编_page25.html">25</a><a href="资治通鉴后编_page26.html">26</a><span>...</span><a href="资治通鉴后编_page22.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
