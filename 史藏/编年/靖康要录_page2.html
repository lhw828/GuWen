<!DOCTYPE html>
<html>
 <head>
  <meta charset="utf-8"/>
  <title>
   靖康要录 - 第 2 页/共 6 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   靖康要录 - 第 2 页/共 6 页
  </h1>
  <div class="content">
   靖康要录卷二
&lt;史部,编年类,靖康要录&gt;
　　钦定四库全书
　　靖康要録卷三
　　三月一日侍御史孙觌言伏见昨者蔡京王黼乆持国柄攘取国家爵禄之宠萃于私门弟侄子孙悉列从班或视近弼荐绅士民愤怨嵗乆罪恶贯盈稍已暴白于天下矣近闻王闳孚等三人并已落职押归本贯所有资政殿大学士蔡翛保和殿大学士蔡行保和殿学士驸马都尉蔡鞗显谟阁直学士蔡术蔡衎显谟阁待制蔡脩蔡防徽猷阁待制蔡仍直龙图阁蔡同皆自金兵迫近畿甸之前擅去朝廷逃归东南有司攷覈具见罪状并右文殿修撰王师服并乞依王闳孚等例落职押归本贯其増秩至太中大夫以上者亦合降充庶官内蔡鞗乞依祖宗旧法换授右列以示典宪之公慰四方之望奉圣防蔡鞗与换深州防御使余官并落职与在外宫祠蔡防放罢宗正丞
　　二日监察御史余应求奏伏覩近年以来凡有中旨皆降御笔施行期限严促稍有稽违罪大不恭三省有司奉行不暇虽有违戾法宪前后重复不敢执奏或被旨即行不复闗三省事至微末亦请宸翰其始中人领事内中奏陈而为之其后士大夫倚中人以进欲兴功利而于法所不可者亦为之最后宰执大臣或行事有戾于法或差除不允佥议或亲知私谒干请者亦为之由是号令日紊纲纪日坏矣夫三省宻院是之谓朝廷陛下日与之谋议大事出命之所也人君择贤而任之固当委以庻事若宰执不才退之可也岂有自览细务悉降御笔而可以为治哉陛下初政清明委用宰辅宜无此弊矣然臣闻尚有臣僚直达奏陈内中批降施行者此与前者御笔何异哉臣以谓凡内外臣僚所陈献利害措画事宜可付三省宻院商议进呈取旨而行之庶防不戾于法宪不惑于异同人主大权不移于下可以杜多门之政可以絶近习侥幸之原政事之大无先于此惟陛下财幸奉圣旨今后圣旨不经由三省宻院者诸官司不得便行即时申中书省审奏候得旨方许施行　制曰庇民尊主繄贤哲之逺猷崇徳报功实帝王之先务昭掲羣伦之丕范逺旌希世之伟人爰锡恤章式孚众聴故任资政殿学士户部侍郎赠太师追封楚国公諡文正范仲淹清明而直谅博大而刚方早负名世之才出賛寖昌之运危言惊世高谊薄乎云天直道立朝劲气沮乎金石入议大政有功斯人沛膏泽于下民罄嘉猷于告后山有伏猛则藜藿至于不采朝知强本则精神为之折冲当夏贼之跳梁总师干而扞御料敌制胜机谋若神弭变消萌酋渠褫魄声名暴于蛮貊功烈着于鼎故敛袵庙堂缉熈乎帝载运筹惟幄振张乎天威文武维宪万邦风采想见天下泰山北斗学者仰其高明景星凤凰人皆快于瞻覩尝规皇都亿载之业宜建金城万雉之谋功成于元丰效见于今日属纂临于初政弥叹想于宏谟思有褒扬耸兹遐迩命圭华衮已位上公之槐胙土苴茅载赐全魏之履岂特赏当贤而臣下劝庶防褒有徳而万方怀英爽如存宠灵斯享可特追封魏国公余如故　制曰大臣本道术以事君举明主比隆于三代王者揆人心而发政褒有徳用怀于万方缅想一代之宗臣昔为天下之大老皜乎不可尚矣民到于今称之惟勲徳之俱高顾褒崇之未极追颁愍册用慰舆情故追复右正议大夫司马光刚大而恵和清直而寛裕勇于义果于徳孟轲名世之才以斯道觉斯人伊尹天民之任早由公望横翊要途知无不为言底可绩诚开金石节贯松筠逮登揆路之崇允副岩瞻之寄除苛解娆致治庶防成康陈善闭邪耻君不及尧舜勲在王室泽润生民声名播于四陲画像遍于比屋羣心奋义生也荣而死也衷千载闻风顽夫廉而懦夫立究观图借所载是谓社稷之臣属丕绩于正经思大明于国是爰奬四朝之旧弼茂扬万世之清流宠陟帝师永标人范昔抗浮云之志何有华衮之褒庶明钦慕之诚益励敦厖之俗可特赠太师合得恩数令吏部检举申　制曰朕抚有嘉师绍隆圣绪思褒明徳之佐以厚风俗之原永惟旧弼之良夙高当世之望肆颁闳策用协师言故任观文殿大学士通奉大夫赠少傅张商英器博而用闳识周而才敏钩深探逺有经邦国之文析防硏防有逹天人之学俾培休运荐扬显途入告谋猷忠嘉合臯稷之美出宣政事果艺兼由求之能逮居丞辖于中台克振纪纲于庻务岩瞻益峻舆论攸宗衮绣之归周公孰效斧斨之缺盐梅之得傅説终膺梦卜之求慎名器以清仕途抑浮靡而节邦用朝有百揆之叙时歌六府之修去织拔葵躬砺公仪之节彻驺减乐人推杨琯之清怅功业之未成不期月而已去金石益坚于晩节风波屡出于危涂天不假于憗遗人遽悲于殄瘁属惟新于庶政肆加贲于殊勲锡以命圭超陞槐位刻之宻印交焕泉扄遐想高风尚歆休命可特赠太保余如故
　　三日制曰难进易退允高君子之风崇旧优贤实重公朝之义诞扬明命敷告治廷光禄大夫太宰兼门下侍郎张邦昌知沈而识精器博而用逺早登禁路廷臣无出其先乆预政机天下实受其赐嘉有功于社稷俾正位于台衡丙吉有声独擅边书之备王商多质有严汉相之威念其行李之勤处以真祠之逸陞华秘殿庶便于谘询陪赋爰田用昭于物采于戏留侯知足愿遗人事之劳南仲将归毋惮简书之急其全明哲以保功名可特授观文殿大学士太一宫使依前光禄大夫　制曰国犹置器安危之势相形治若循环文质之宜迭用方更张于初载盍图任于老成人皆曰贤政将焉往太中大夫守中书侍郎徐处仁秉心强固守道端方器博而周知轻薛宣之方畧材全而藏用陋黄覇之功名尚犹黄发之询实慰苍生之望朕恭承圣训嗣守丕基思艺祖之艰难法仁皇之忠厚周封干八百国当谨守于舆图汉制三十六条期尽遵于轨迹欲兴圣统无逾老臣庸登在揆之崇兼列东台之侍并赠爵邑昭示宠光于戏多难以兴在勉强而行道无为而治期垂拱以仰成其蹈古人之为毋负天下之举可特授通奉大夫太宰兼门下侍郎　翰林院学士何防守尚书右丞御史中丞许翰同知枢宻院事梅执礼除翰林学士陈过廷除御史中丞佥书枢宻院事宇文虚中除资政殿大学士知青州尚书右丞李棁除资政殿学士提举南京鸿庆宫
　　四日昨覃恩指挥内文臣中大夫转太中大夫武臣承宣使转节度使者并与回授　臣僚上言太中大夫提举嵩山崇福宫王安中资性奸回善自縁饰任数挟诈力图进取始以小官附防梁师成而进毎怀罔上之心不顾事君之节安中以辅臣当阃外之寄其任可谓重矣内则缔交王黼外则求合蔡攸童贯论奏者莫非谀説之言称颂者莫非祥瑞之事至于敌情变诈朝廷所当闗防军民利病朝廷所当抚恤并未尝有一言及之洎安中还朝坐席未暖敌兵长驱而来使近畿与河朔之民被刧掠者室庐焚荡资财悉空父子骨肉肝脑涂地仰贻陛下宵旰之忧皆安中等公肆诞谩助成边患所致其罪不在于梁师成谭稹之下尚以从官宫祠未厌公议伏望明正典刑奉圣旨王安中帅燕日乆药师结构叛命并不讥察怀奸庇悪迹状甚明罪大责轻言章未已速将上取旨重行贬窜奉圣旨王安中责授朝议大夫秘书少监分司南京随州居住　宋防除发运使莫俦差权直学士院王藩罪大责轻可琼州安置孙觌妄言太学生伏阙事可别与差遣李光除侍御史日下供职五日监察御史胡舜陟言伏见平燕以来爲宣抚使者童贯蔡攸王安中谭稹是也共成边患防丧社稷贯等皆责官而贯居池安中居随稹居房独攸任便居住臣所未喻若以攸扈从上皇不可使离行宫比为攸计则善为上皇计则未善也攸依上皇废格责命必随车驾至都巧谋奸计复窃恩宠此臣所谓为攸计善也彼得罪于天下人人皆欲鱼肉之使侍上皇眷任如旧人心愈不平万一有小变上皇宁免惊忧如邦人欲击李邦彦之类臣所谓为上皇计则未善者此也攸自知罪恶暴白公议不容使朝夕在上皇侧而思为自全之谋无所不至必如封伦在唐反覆变诈三宫见卖使太宗父子兄弟间自为矛盾此尤非国家之福也陛下孝事上皇以天下养人无间言虽有封伦辈何所施其喙要之奸邪可畏不得不预为之备然则今日赫然下诏令攸某州居住可乎恐其悲辞乞怜于上皇而谪居指挥有时不行臣愚区区欲降睿旨备列前后臣僚论列攸罪状及封章所言者悉奏上皇使圣意晓然知公议之不容如此留之非徒无益适足致害上皇必弃絶之朝廷谪居之命得以行则上皇于朝廷不以私恩挠法而朝廷之威令亦不屈于臣下不亦善乎奉圣旨候攸到京三省取旨施行　制以检校少傅奉国军节度高俅扈送上皇宣劳既乆加检校太保进封简国公余依旧折彦质除徽猷阁待制充枢宻都承旨
　　七日开封少尹田灏特除直秘阁差充宣谕使司叅谋官门下侍郎赵野充道君太上皇帝行宫奉迎使蔡攸充副使皇帝上道君表臣桓言一逺宸顔再更月律望云飞而结想徯日御以言旋春序向阑暄和在候恭惟道君太上皇帝储神昭旷熈命穆清化洽区中治已超于振古心游物表道自妙于丛霄惟翼卫于百神宜骈臻于万福恭念时巡之乆岂无顺动之劳方天地之晏清頋邦畿之宁谧夙驰使介冒贡诚忱伏望回銮驭以安行泝龙舟而利涉致天下之养申微愿于晨昏得四海之欢慰羣心于黎庶瞻望行阙臣无任云云谨遣皇弟太保防国武昌军节度使景王臣杞通议大夫守门下侍郎臣赵野安徳军节度充上清寳箓宫使臣郑成之上表奉迎以闻
　　十日圣旨撷景园可改作宫以居太上皇后又诏宁徳宫以寿祺殿为名　臣僚上言追赠司马光太师实主上初政所先天下甚幸光之子康卒康孤植不幸亦卒光之后再絶复立族子桢为康之后去年桢亦卒止有一过房子方七八嵗康之妻张氏今八十嵗主光祭祀去年赦恩应遗表恩泽未出官身亡者许再推恩光有他孙授遗表恩未出官卒方乞再奏桢而桢不幸继有指挥十年后者悉该厘革桢虽有子亦不得霑预光之后无人食禄已十五年矣伏望以光遗表奏孙之官移奏见存曽孙使之世禄不絶光侄孙朴见任宣教郎亦乞除授河南府差遣使之炤管光家以称诏书追赠之意奉圣旨特依其司马朴差同判西京国子监李邦彦差提举西京崇福宫叶梦得差知东平府李回镇江府王靓平江府曽开颍昌府
　　十一日发运判官陆寘落职送吏部以不迎上皇驾也臣僚上言臣近朝廷差往京兆鄜延招集兵马事
　　毕甫还未获赐对伏闻太上皇后还阙有日有司涓日车驾出迎见陛下孝治之心足以风动四方甚盛徳事也然道路之间口语借借以谓陛下欲开宣徳门奉太后归大内同聴政事有耳目者无不惊骇自古妃后挠权未有不贻祸外家者载在方册班班可考太上皇后聪明仁圣岂肯为此必奸邪自营之计陛下欲曲尽其私奈陷母后于不义何窃惟国朝以来如明肃之佐仁祖宣仁之佐哲宗皆在防年之际非陛下今日比也陛下育徳东宫累年于兹仁孝恭俭闻于天下即位之始四方万里同心戴舜当金人拥兵渡河直造京国方是之时宗社之危甚于累卵陛下独奋乾纲毅然有躬行天讨之志敌方请和陛下爱恤生灵神武不杀俯从其请寻盟修好措天下于泰山之安可谓中兴之主岂如仁祖哲宗防冲之际而须母后共政乎况太上以神器付元嗣陛下以适长嗣大统天下之际其谁敢私传不云乎天无二日民无二王陛下当顺天之心从民之望躬亲聴断以询大义钦承太上诏旨奉太上皇后归宁徳宫以尽孝养之道乃所以为外家之福也万一太上皇后过聴浮言而欲为此恐堕奸邪计中奸邪之人众所深疾请以近事言之前日京城围闭疑有为之内应者军民士庶不胜其愤伏阙献书十数万众不期而集取其所恶食其肉碎其骨脍其肝而后已此岂行其私忿也哉皆为陛下社稷计也恭惟陛下践位以来再造宋室丰功厚徳天人所归太上皇后义当退聴以称静正之徳闱外之事不宜预闻书曰牝鸡之晨惟家之索可不戒哉朝廷公卿百执事之列当以死争之陛下辨忠邪而诛赏之不然则萧墙之祸起于肘腋而敌人亦观衅而旋至矣陛下如不以臣言为信愿诏执事之臣召三事大夫而问之召羣黎百姓而问之召三军而问之然后以其言上达太上皇后而审择处焉天下幸甚圣旨劄与宁徳宫内侍　梅执礼除吏部尚书蒋猷兵部尚书李弥大刑部尚书翟汝文翰林学士李回礼部侍郎孙傅给事中韩驹中书舍人李皓除徽猷阁待制知镇江府胡安国起居郎马防起居舍人曹辅监察御史胡直儒工部尚书张慤户部侍郎候边事宁日赴阙十二日监察御史余应求言臣闻重爵位则多士劝慎用人则朝廷尊盖与之不重则下轻上爵易于用人则去之必速此理之必然者近年朝廷此尤甚末流至今未之能革陛下临御甫二月尔凡用四宰相九执政列侍从者十余人初不慎取故去之必速近日除用尤为超躐有趣召未至而已屡迁者有未着功效而先与峻职者有自闲废径为侍从者有取其一言解褐为师儒者有一日差除至二十余人者其人之贤愚能否固未暇论然视爵位亦太轻矣用人亦太易矣夫贤才之士有可不世用者如汤之伊尹高宗之傅説不过一二人而已未闻当时之百执事众皆然也方今名器冗滥而未清仕进侥幸而未抑诚冝大有刬革以新初政乃复轻易如此臣窃惜之愿诏执事特加详慎毋具备官僚毋超躐除授毋狃私授毋用非才使纶綍之下当人心无烦言则朝廷清而多士劝矣取进止　监察御史余应求等言伏覩太上皇后先还京邑访闻欲由宣徳门入内禁中道途之言固未可信窃惟太上皇帝谦虚退托以宗庙社稷禅授于陛下退居旧宫此帝尧之大徳也太上皇后内助协谋之力居多必能上体太上皇帝圣徳决无此议万一有之于礼为未安臣等据礼妇人从夫自天子至于庶人一也太上皇帝既居龙徳则太上皇后无居禁中之理愿依前降诏奉迎居宁徳宫实与龙徳事体相类不至违悖以明夫妇之义以厚母子之仪以正朝廷之典不胜幸甚取进止　奉圣旨宋伯友吴徳休王俅并不前去迎接肃王如肃王不到其逐人逺窜海岛
　　十四日诏曰初嗣厯服适遇艰难赖天之灵敌人悔祸永惟士大夫之议擐甲胄冒矢石扞御勤王卒用有就朕甚嘉之夫有功不赏有罪不刑虽尧舜不能以化天下朕操威福之柄驭赏罚之权不爱高爵重赏以待战士其令有司速第立功将士以名来上毋以爱憎为高下务在必当庻防赏不逾时感励思奋协圗康功今后非有军功战功及实有劳绩人外并无恩幸非泛转官赏赐布告逺迩使明知朕意　钱葢除户部侍郎　制自太宰徐处仁以下以上即位推恩迁秩有差
　　十五日圣旨南劒州进士邓肃通州进士任申先常州布衣邹柄并特补承务郎发来赴阙令引见上殿　道君太上皇帝诰予夙心慕道托神器于嗣圣丕承天命喜无所喻然有恭谢难即燕安舟御东来重烦有司卫兵仅满三千庶事草剏固可知也及边吏弛备敌骑犯阙行宫邈在淮泗而都城尽闭道路隔絶深自惟念恐贻嗣圣之忧故留浙兵以自卫至于止粮纲截逓角皆私忧过计恐资敌耳縁此三事奸人乗间造言縁饰形似遂致朝廷之疑毎见台劄名勅州县而实及予躬兴言及此不觉流涕比縁嗣圣遣宋防赍书至行宫遂得通父子之情话言委曲坦然明白由是两宫释然胸中无有芥蔕重惟宗庙再安虽赖大臣翊賛之助至若使予父子之间欢然而无纤毫忧疑者防竭力为多也传言求忠臣于孝子之门若张仲在周而宣王有成功信孝子锡类之效矣防周旋两宫庶防古人有足称者因书其事以赐宋防云
　　十六日诏曰朕承道君太上皇帝付托之重即位十有四日金人之师已及都城大臣建言捐金帛割土地可以纾祸赖宗社之灵守备勿缺乆乃退师而金人要盟终弗可保今肃王渡河北去未还尼玛哈深入南陷隆徳未至三镇先败元约所过残破州县杀掠士民朕夙夜追咎何痛如之诏元主和议李邦彦奉使许地李税李邺郑望之悉行罢黜又诏种师道姚古种师中往援三镇祖宗之地尺寸不可与人且保塞陵寝所在誓当固守朕不忍陷三镇二十州之民以偷顷刻之安与民同心永保疆土播告中外使知朕意仍劄与三镇帅臣臣僚上言契勘朱勔父子倚借权势妄作威福固非
　　一日其平江府并二浙诸州县自通判以上往往尽出勔门气焰薫灼无所不至又闻勔家收飬亡命逃军至数千人每遇朔望门人使臣罗列廷下腰金者不下三数百人二浙之民既罹荼毒又恶僭侈平昔莫敢谁何姑以避祸而已臣近拘截舟船应付行宫其诸王帝姬仓卒有止乗草笼网船东下者而朱勔之子汝贤汝功妄作名目贴占上等座船十余只船载所藏黄金等物尽归平江至以余舟尚能与女壻胡缔亲家刘焘船家前去体问得朱勔父子叔侄家资无虑数千百万前日金人侵侮深入上自乗舆供奉之物下至臣僚民庶之家悉裒聚以应一时之急岂容奸蠧之人辄尔幸免欲望特降睿旨自阙下选差清强官委之取便路前去体究二浙见任官如有不经由三省宻院直降指挥差注者并一面先次放罢如有虽系朝廷指挥而来歴本由勔父子者即行体量倘不作过且留在任若有作过违法害民者具名奏劾重行典宪至于招纳亡命亦许所委官根究指实随即措置其见在家资并乞直取以助国计田宅兼行拘收庶以少谢东南平日被害之民奉圣旨两浙州县应縁交通朱勔骚扰害民官吏并令本路漕臣程昌弼顾彦臣体究取索先次放罢差官兼权具申尚书省其应朱勔家召募到花石纲人兵并拣充厢禁军仍用拘收朱勔家财先次支与招军例物直取朱勔家资拘收田宅依奏令本路摏管申取朝廷指挥恭秘书省校书郎陈公辅奏恭闻太上皇帝圣驾将还中外欣庆此陛下孝诚所感天下之幸也然或者以谓上皇左右有怀奸之臣构造言语离间陛下父子致有疑心臣窃惑之仰惟太上皇帝临御日乆去冬金人侵扰因厌万几之繁遂欲内禅而陛下天性至孝感泣退避慈谕数四方即大寳此与唐睿宗因星变而答天戒太子皇惧入请事体稍类岂比明皇幸蜀肃宗自即位于灵武哉是冝父子懽好之情虽千万年不复有疑矣若乃陛下改更诸事进退大臣赏善罚恶兴利除害皆以宗庙社稷为念合天下公议所以奉承上皇诏旨岂有私意耶虽使奸臣离间百端而上皇仁慈陛下孝徳二十余年人无间言岂一旦能入哉且父子天性也上皇于陛下亲邪于羣臣亲耶臣谓上皇之亲无亲于陛下也臣恐臣僚未悉此意或因道路相传之言惶惑圣聴致父子间自有此疑此大不可也况上皇聪明勇智寛仁豁达不防奸邪浸以欺惑既已痛自感悔断然不疑以神器授之陛下方在位时已自下哀痛之诏追惟已愆引咎兴叹大革弊端蠲除宿害质诸天地不复更易虽禹汤罪已周公改过何以复加陛下今日所行尽遵行上皇去年十二月诏书也臣恐赵野辈不能委曲为陛下感激敷陈欲乞更择重臣节次往前路迎候万一上皇圣意少有所疑即当恳切备述陛下笃孝之诚一一开具去年诏书与今日奉行之意实无少异至于诛逐奸恶明正典刑乃深愤羣邪误国致上皇有逊位南幸之事雪君父之耻孝莫大于此也上皇英睿刚决倘详此意何至有疑哉然后奉迎之礼备加隆盛陛下銮舆亲出近郊后妃嫔御亲王贵戚下至百官公卿士庶耆老皆当往迎俾圣意悟前日之去匆如彼今日之归尊荣如此自非陛下堪任托付之重使冦难稍平京师人安政事修举人心欢快能如是乎以慰悦上皇之心方知此时为天子之父尊之至也自还宫后凡百供奉之物陛下过为俭约上皇务极隆厚着为令式使四方具知陛下处已之薄奉亲之厚以劝天下之孝仍乞于人臣中选端正之士有徳行学问全忠孝大节者辅賛上皇日侍燕闲开导圣心穷天人性命之真脱然不复以天下事累已啬神敛明治心养气用保无疆之寿岂不善哉臣闻尧舜之道孝弟之至通于神明光于四海无所不通陛下贵为天子唯父为尊得尽生事之礼诚天下之乐不可有加臣愚伏愿陛下躬尧舜之孝至诚尽道以事其亲父子间洞然无纤介之嫌固足以感动上皇之心而谗邪不入慈爱愈隆则天地百神保佑将见陛下全万年人子之孝上皇享万年天下之养宗社増休生灵福自今以始岂有穷哉臣一介微臣非有言责然区区愚忠夙夜不忘爱君忧国之心故前后屡以狂言上干天诛今又不避僭越之罪窃意议及陛下父子之间死有余责伏惟睿慈特赐裁处奉圣旨陈公辅除见阙谏官　臣寮上言恭惟太上皇帝临涖天下二十六年忧勤政事倦于万几乆有传位圣嗣之意比縁金人内侵兵革方兴发于诚心俾领开封牧付以军国之事则是传位之本旨也夫以上皇英明果断独定大议巍巍盛徳比同帝尧在廷之臣无能仰賛睿决者而诚心退托之意未孚于天下何以昭示后世见上皇之用心哉愿下明诏推原盛徳宣布中外以称陛下尊崇孝养之意着在史册垂之无穷天下幸甚奉圣旨依奏　知枢宻院事李纲奉迎太上皇于南京赐玉带金鱼古象简初道君以正月三日夜乗船出通津门独蔡攸及内侍数人从以舟行为缓则乗肩舆又以为缓则于岸侧得小船乗载是夜行数百里扺南都馆于亳州州宅中市驴骡乗之至符离始登舟及泗上少憩宇文粹中及童贯高俅之徒始至童贯以胜防兵三千扈从渡淮如维扬高俅以禁卫三千留泗上控扼淮津既抵维扬父老邀车驾不可渡江而道君决意南幸遂如镇江道君太上皇后居扬州皇子帝姬皆流寓沿途州县闻贼退多先归者初行宫以都城围闭止絶东南逓角又止东南勤王之师又以纲运于所在缷纳泗州官吏以闻朝廷不以为然道路借借且言有他故而太学生陈东上书乞诛六贼指蔡攸童贯朱勔高俅卢宗原于是议遣聂山为发运使宻图之山请诏书及开封使臣数十人以行右丞李纲白上曰此数人者罪恶固不可恕然聂山之行恐朝廷不当如此措置昔肃宗欲发李林甫墓李泌諌曰其如明皇何肃宗抱泌颈泣曰思不及此山之所图果成惊动道君此忧在陛下使所图不成为数人所觉万一挟道君于东南求劒南一道陛下何以处之上感悟曰奈何纲对曰不若罢山之行顕谪童贯朱勔卢宗原之属陛下降诏蔡攸委令劝道君去此数人者早回銮舆可以不劳而事定上以为然山乃不果行童贯等亦相继而去道君皇帝喜李纲之来故有是赐
　　十七日徐秉哲除殿中侍御史吕好问左司諌崔鶠右正言李擢李防师骥并与外任孙觌唐重日下出门知枢宻院李纲奏京城四壁提举守御官以下计八百八十三人随龙人别作施行外奉圣旨并与等第推恩监察御史余应求奏臣闻昔晋文公既立赏从者之
　　勲而介子推不言禄谓贪天之功以为已力义罪赏奸上下相后世贤之夫臣之事君有义命焉贪天之功为已力是无命也义罪赏奸上下相是无义也有一于此罪莫大焉臣复闻昔者英宗登极韩琦尝専策立之功掩慈圣光烈之大徳矣时富弼辞转官之防有曰安得如韩琦等后来之功效深切着明盖讥之也哲宗登极蔡确又専策立之功掩宣仁圣烈之大徳矣时王岩叟行谪命之词有曰大母立孙乃敢贪天之力盖罪之也虽然慈圣之谤当时已明宣仁之谤至今未冺忠臣义士为之痛心疾首二臣之罪大矣恭惟太上皇帝临涖天下二十有六年忧勤政事倦于万防乆有传位圣嗣之意道路之人罔不闻知比縁金人深入兵革方兴发于诚心以陛下领开封牧付以军国之事则是睿志先定传位之本旨也道途之人咸知圣意所起跂踵朝夕冀闻大号是时呉敏给事黄门寓直翰林当草传位之诏即用为门下侍郎天下之人因言敏首建大谋由是策立之功独归于敏而上皇诚心退托之意未孚于天下夫父有天下传归于子此古今之通义而上皇圣意之先定者也陛下毓徳春宫十有一年天人之望允属宗社之托已固禅授之际谁敢异议者若敏果有此言亦人臣之职当然耳尚何功之足云若独断于上皇之意是乃贪天之功也不两月为枢府宰相叨窃大位意得色骄受此名而不辞得不愧于忠臣义士之心乎况敏天资懦弱暗于事机受任以来依违茍免谟谋智畧曽未有闻比者王旅既集军声大振不能仰賛睿决挫此敌师乃同众人坚守和议而又怀私谋身植党庇奸声名日损天下失望欲望圣明罢敏政事黜其策立之功然后下明诏推尊上皇诚心退托之本意以明父子之恩以正君臣之义以为人臣贪功窃位者之戒取进止
　　十八日御史中丞许翰言恭覩陛下自膺受大位独奋干刚诛流奸凶四方之人莫不鼓舞独朱勔父子未就歼夷士论犹郁勔肆奸恶逾二十年専以奇技滛巧荧惑朝廷花石之供毒流海宇竭百姓膏血罄州县帑藏一门之内建节正任厮役婣亲悉补官爵权倾中外浊乱朝政名为应奉御前其实般入私室钱谷出入不许驱磨计其奸赃擢髪莫数臣近尝论奏方今兵兴之际上下匮乏宜修理财之政当自东南始虽诸局支用难以稽察而有司帐籍尚可驱磨欲望陛下择有风力清强官就两浙近便处置司追摄勔父子并其侄汝翌汝贤等及自来専一应付尝为监司守令力能刻剥生民助其凶焰除徐铸王汝明蒋彛已死亡外令前发运使卢宗原陆寘前两浙提刑王仲闳胡邃前两浙提举常平赵霖前知平江府应安道通判陆防许撡司録周杞前知常熟县宋晦前知华亭县黄昌衡淮南运使俞赒前知秀州周审言并诸司人吏已未出职并乞勾赴所司一就勾勘根磨自来应付过钱物计其家资尽行籍没内有百姓田元系强夺侵占者据契拨还勔父子罪恶滔天非正典刑戮之藁街不足以纾东南士民怨愤之气上项官吏各具罪犯取旨黜责施行圣旨特免根治见任人并罢胡邃放罢送吏部王仲闳俞赒周审言落职陆寘许撡周杞宋晦并送吏部　臣僚上言伏见三月十五日圣旨朱汝贤汝功汝楫汝翼汝舟并与守本官致仕吏部供到朱汝贤系庆阳军承宣使朱汝功系拱卫大夫静江军承宣使朱汝楫系拱卫大夫华州观察使朱汝翼系朝奉大夫直龙圗阁朱汝舟系拱卫大夫明州观察使臣窃详陛下即位以来并逐奸凶已正典刑而蔡京王黼子弟族人职名爵秩例从降贬四海莫不欣快而朱冲父子窃弄威福肆为奸贪无所不至引用羣小自监司以至州县徧满东南士民怨愤孰不扼腕今朱冲既死防典未经追夺而勔止放归田里今又使子孙以崇阶美职退归里巷恐非陛下诛锄奸凶爱惜名器之本意伏望悉行追夺以为侥幸小人之戒奉圣旨朱勔令衡州居住朱汝贤汝功汝舟汝楫并与武功大夫余官追夺朱汝翼落职内朱汝明仍落边郡并令随侍朱勔所在州府差人管押前去朱勔孙閤门宣賛舍人朱朱绎朱约朱绚朱纬朱缓閤门祗候朱绰朱绅并落职随侍前去
　　十九日驾出郊迎奉太上皇后
　　二十日张孝纯陈遘詹度守城有功张孝纯陈遘并除资政殿学士詹度除资政殿大学士　知泽州高世由除直龙图阁通判时敦除直袐阁以敌至能保州城故也　章思永除监察御史　上皇宻表奉行玉清神霄保仙元一六阳三五璇玑七九飞天大法都天教主臣佶诚惶诚恐顿首再拜上言髙上玉清神霄九阳总真自然金阙门下臣曩者君临四海子育万民縁徳菲薄治状无效致干戈并兴弗获康静以宗庙社稷生灵赤子为念已传太寳于今嗣圣庻防上应天心下销兵革所冀遐迩归顺宇宙清宁而基业有无疆之福中外享升平之乐如其兵戈戢偃溥率安康之后臣即甘心守道乐处闲寂愿天昭鉴臣敢妄言若将来事定复有改革窥伺旧职获罪当大已上恳祈或未至当更乞重降灾咎止及躬庶安宗社之基次保羣灵之福五兵永息万国咸宁伏望真慈特赐俯鉴臣谨因神霄值日功曹吏王撡宻表一通上诣神霄玉府玉清引进仙曹伏候告报臣诚惶诚恐顿首再拜以闻
　　二十一日驾诣宁徳宫朝见太上皇后　勅扈从上皇行宫官吏等乃者上皇南幸淮浙朕方懔然固守宗庙恭念行宫跋履山川蒙犯霜露夙夜思慕恨不能从实赖忠良代朕宣力悉心扈卫迄保安宁今銮舆将还天下共庆有功者赏众无间言应扈从行宫官吏已诏有司候还京日优加赏典除有罪之人迫于公议行遣外余令台諌并不得以今日降诏前事弹劾其有愿在外居住者聴故兹诏谕想冝知悉又诏遣陈求道赍银绢支赐扈从将校军兵仍赐诏谕　孙觌差知和州朱胜非与郡卢襄除兵部侍郎
　　二十二日圣旨布衣上书或有可行者作速施行使民庶知朕能用直言之意　监察御史余应求言近年臣僚陈请乞不台察者如东西两阁门客省四方馆不察之类并乞依旧施行奉圣旨依奏
　　二十三日臣僚上言伏见江南东路转运副使曽纡福建转运副使赵岍唐绩提举市舶张佑提举广东香盐黄昌衡提举京畿常平陆防皆縁交结权幸以躐取名位邪佞凶恶素无廉声皆不足以当一道之寄岍绩连任福建漕臣朝廷近差陈磷等为代遂通贿赂于梁师成以造茶为名不肯离任佑乃泉州大商今市舶廨舍在泉州背公营私何往不可赃污不法民受其弊昌衡防皆朱勔上客昌衡顷知秀州华亭抑勒人户依等第科买白鹤毎只至有百余千者自秀州至苏州花石珍禽络绎不絶遂就除本州通判益肆掊取防知平江长洲専一勾当朱勔家事抑勒上户为朱勔佃田枷项承认至破家荡产犹监锢不已良民子女必为勾至田园膏腴者竭力攘夺以搜防奇玩而发人笼箧者有之以访求古物而掘人坟塜者有之纡故相布之子因谄事内臣王珣进职赐带顷任真州镇江通判皆以本州倡女自随替罢挈之而去帷簿荒秽父子聚麀尤为清议之所不容伏望尽行窜斥以正刑书奉圣旨曽纡赵岍唐绩张佑黄昌衡陆防并放罢送吏部内有职人仍落职
　　二十五日臣僚上言右文殿修撰京东转运副使王子献憸佞无耻谄事李彦以公田刻剥于民夤縁进职京东之民欲食其肉又谄事赵良嗣移漕燕山负权恃势畧不事事为言者论奏降黜以趋媚李彦不旋踵还秩复使京东提举京西北路常平李端愿巧幸便佞奴事李彦货赂交通无复廉节屡为辟荐以常平与之乃强罢见任人李处遯在京西一路搔动民不聊生伏望并赐罢斥奏圣旨王子献李端愿并放罢送吏部王子献仍落职　监察御史胡舜陟奏西清次对之官天子侍从之臣也非文学足以备顾问徳望足以仪朝廷者岂容冒居自崇宁以来宰相之子例为此官既除修撰即迁待制有如阶官指日转行名器之轻也如此祖宗之时宰相之子官至正郎者犹少赵普王旦为相十二年子犹白身此盖不欲使贵胄与寒畯争进所以服人心也至蔡攸始为待制士论骇之其后乳臭童稚目未知书绮襦竹马方务嬉戏而官已列禁从蔡京王黼之子今已落职而郑居中之子修年亿年刘正夫之子卓民阜民余深之子章白时中之子彦晖或为待诏或为直学士官品崇赫而人才驽下何以称之有害国体取笑中外伏望悉褫其职以协舆论奉圣旨并落职　监察御史胡舜陟奏陛下以大臣误国悉行罢黜如李邦彦主和议李棁李邺郑望之奉使许地是也有索金银于民间而措置乖方为国敛怨莫如王孝迪今犹以秘殿峻职出守巨藩臣所未喻按李孝迪天资庸陋无一可用为礼部尚书则礼部之事废为吏部尚书则吏部之事废为翰林学士则文词踈缪取笑四方其不才如此岂宜参预大政苐以李邦彦婣家骤引为中书侍郎当国家多难之际曽无一言之补及索金银而国人以陛下即位之初遭此变乱皆愿效死以济缓急又岂爱其寳货哉但诏温语劝谕无不可者孝迪辄大书巨榜掲于通衢以金人杀掠刼僇为词恐胁士民而不知辱国已甚又趣之太急使之告讦里闬之间无不怨愤所从官诣权贵之家差牒未授降官已至士人皆笑其昏妄无所可用一至于此使临方面民亦受害伏望特赐罢斥奉圣旨王孝迪放罢　门下侍郎赵野奏陛下差委奉迎上皇事与志违进退失据若即乞身引退恐涉避事之嫌若不具布情实议者必以臣为贪位固宠恬不知耻尚因使事以茍荣禄伏望陛下俯察愚忠保其素守特降睿旨许臣候奉迎上皇囬日守本官致仕或在外宫祠奉圣旨所请不允　监察御史余应求奏伏覩去年十二月太上皇帝下诏有曰缙绅贤能陷于党籍政事兴废拘于纪年臣于此有以仰见太上皇帝聪明仁圣悯党人之流落鉴法度之拘畏欲兼收并用革而通之以示天下之至公也今陛下克绍太上皇之美意已赠司马光等官及遵奉祖宗法度矣臣愚谓如党人之未殁与其子孙可録用者愿令有司条具以闻夫太祖太宗与熙宁元祐绍圣之所行者皆祖宗法也损益因革不可偏废愿诏朝廷置司讲画取其得于中者而行之以称太上皇之明诏不胜幸甚
　　二十六日臣僚上言契勘前日金人围汴朝廷下诸路调集夫兵起发财物而监司守令奉行不一适以扰民姑以所闻江西一路言之调发科配县各为政或防勒编户应募为勇敢或遂用税籍敷出雇夫钱此州县所行也或朝廷抛籴数外别作名目复籴数十万斛而未尝有本钱或诏令已罢非泛抛买而遣官催促起发如故此漕司所行也或起诸处嵗额合用钱而聚寄于廨宇所在属县此仓司所行也或令州县尽数起发枪仗手资给发遣或令诸县且教阅枪仗手别聴指挥此宪司帅司移檄之异也凡此数端乃其大者民间汹汹一日数惊伏望圣慈特降睿旨早赐戒戢如诸路有似此去处亦乞依此施行取进止奉圣旨依奏　知枢宻院李纲劄子臣昨任太常少卿日于去年十二月二十八日上殿劄子论事内一项言金国遣使有所邀求其他可从惟求割河北之地虽尺寸不可许但当答以祖宗境土为人子孙固当守之且河北燕山接境赖塘泊以为固今割以与之则险阻之地尽在彼疆何以立国当择使以死争之其后金人入境遣使议和李棁郑望之等实任其事而金人所湏以亲王宰相为质还归朝人割三镇地索金银物帛之数后与李邦彦等廷争以为宰相当往而亲王不可往归朝官当与而三镇之地不可与金银物帛犒师之数当量力以畀之不然后且有悔当时议论与羣臣不合因再拜乞罢陛下厚恩抚慰再四俾専治兵方时艰难不敢力请至于誓书之类并不与闻然犹有力留三镇之诏以待勤王之师俟其大集因欲以将帅之意檄军前以改誓书既而姚平仲妄作小衂臣亦罢斥而三镇之诏遂行方金人退师已逺挟质以往必期于得地而后已如三镇果下则异时河北河东必不能守宻迩畿甸宗社可忧万一三镇为朝廷固守不下彼必挟亲王以行陛下手足之爱何以为懐由是观之当时计议奉使之臣得不深罪自金人退师后数日方遣兵防扼不复尾击葢以亲王之故然而金人本约亲王至河而反今已爽约又沿路屠僇横尸满野则和议盟约已不可守异时既得三镇别求衅端不旬日而至城下其患岂浅浅哉今虽遣姚古种师中渡河为三镇声援然相去金人二十程缓不及事臣恐三镇民心摇动或不能守将来建置帅府与之对垒当于何郡控扼当用何兵蓄聚粮草当以何法遣师命将当以何人夫四者不可不预为之隄防臣昨已具劄子奏闻乞令元建议臣僚措画未施行当今所急无大于此愿下臣此章令在廷之臣集议其所长而施行之天下幸甚　太宰徐处仁劄子臣闻早建太子所以重宗庙社稷不忘天下也立嗣必子所从来逺矣昔汉文帝从代而即位才数月之间有司固请预建太子唐太宗内禅未逾两月亦立太子何者当危疑之际所以正国本系人心也恭惟皇帝陛下毓徳宸闱年垂一纪仁孝圣哲日闻四方天下莫不归心故一旦金人入境天步艰难太上皇帝举神器以属陛下而人无异议天下贴然数旬之中敌师宵遁社稷再安者盖以陛下种徳之逺人心素归故也然而猾夏之后国威实行尚闻颇有不自安之人胥动浮言震惊于众臣愚窃以谓非早定元子之位无以镇之臣不胜大愿则古者预建国本以幸天下如察允即乞降三省宻院速下礼部太常寺讨论典礼施行臣昧死取进止奉御札批付三省二十七日迪功郎范宗尹奏窃谓方今天下之事可革者甚众而欺罔之风革之尤不可缓夫鹿之与马相去逺矣赵高谓鹿为马而二世惑焉者葢以天下而欺一人故也以天下而欺一人其祸可胜言哉臣观国家自崇宁以来上自宰相大臣下至州县贱吏莫不以欺妄相高是以财用匮竭生灵愁痛灾异数见盗贼羣起而道君不知也前日之祸职此之由今陛下纉绍之初国步艰难之际正当明目达聪之时而臣下尚有肆为欺罔者使此风复炽则天下之祸将有甚于前日者矣臣愿明诏防谏自陛下即位以来中外之臣有曽为欺罔者事无巨细已败未败悉仰检举弹奏以闻然后声其罪于天下而重加诛责使天下晓然知欺罔不可复为则陛下深仁厚泽得以下究矣取进止奉圣旨出榜朝堂　宰职奏事延和殿进呈车驾出郊迎奉道君仪注耿南仲欲尽屏道君左右内侍然后车驾进见李纲以谓不若止依常法不必如此示之以疑必欲过为之防恐却有不可防者南仲曰易曰或之者疑之也古人之疑有所不免纲曰古人虽不免于疑然贵于有所断故书有稽疑易曰以断天下之疑倘疑情不解如所谓窃鈇者则为患不细南仲纷纷不已纲曰天下之理诚与疑明与暗而已诚则明明则愈诚自诚与明推之可以致于尧舜疑则暗暗则愈疑自疑与暗推之其患至于有不可胜言者耿南仲当以尧舜之道辅陛下而其人暗而多疑所言不足深采南仲怫然而怒既退再召对于睿思殿南仲起奏曰臣适遇左司諌陈公辅于对班中公辅乃二月五日为李纲结构士民伏阙者岂可处諌职乞送御史台根治纲奏曰臣适与南仲辩论于延和殿实为国事非有私意而南仲衔臣之言故有是奏伏阙之事陛下素所鉴察臣不敢复有所辩但以非才冒处枢辅仰荷特达之知未能有所补报区区素志欲俟敌兵出疆道君銮舆还阙然后求归里闾臣之愿也今南仲之言若此臣岂敢复留愿以公辅事送有司臣得乞身待罪上曰卿不须如此于是纲出居启圣院不归府入劄子求去章凡十余上皆批答封还不允差御药宣押送朝及押赴宻院治事
　　二十八日少宰呉敏劄子伏见太学生陈东遭遇圣朝忠义愤发首陈去奸之义继上用贤之请陛下虚已即聴其言刚克沈潜或久乃施行东之被奬今适其时伏望録东之诚加以官使以讽在列奉圣旨补迪功郎赐同进士出身与太学正録差遣　监察御史胡舜陟奏窃观陛下践阼之初以朱勔放归田里天下莫不称颂新政先于去恶然士论借借犹谓典刑未正臣请为陛下言之论者曰勔施毒螫于东南为民蠧贼为国敛怨而臣复以勔有大恶不可不诛御前财物非天子私藏盖欲广储蓄备缓急耳勔辄请为花石什物之费今日百万明日数十万前后蠧耗不计其数东南常平并转运司钱则取之向来燕山免夫钱冝不可取矣勔亦取之遂使国家财物内外一空今日兵兴之际防不可支吾自发运使部刺史以至州县长吏属皆勔以货赂除授谓东南为小朝廷于是令行私廷权移匹庶废置予夺在牙颊间夫人主之所以崇高者富贵也富以其财贵以其权岂臣下所得而有勔闾阎贱人而専国家之财利行朝廷之权势而又夺民田宅以为已有器宇服用上拟乗舆田亩房廊跨连州县此所谓支大于榦胫大于股非国之利百姓所以愁恨士大夫所以愤懑而切齿也勔之大恶如此天地之所不容而犹偃然里第曽无少损何以惩不轨而昭典宪伏望睿断赐以诛殛籍没其赀产凡勔所引用悉行废黜以慰天下之公愿又奏臣尝论朱勔放归田里罚不当罪未蒙施行臣更为陛下具防其恶勔市井之人也始以高赀交结近习进奉花石及造御前什物前后二十年蠧耗御府及东南财用不可以数计凡进奉之物皆强取于士庶之家未尝酬直造什物则州县之财为之一空所献什物才直万分之一余皆窃以自润及分遗权幸以徼恩宠故勔建旄钺与将相有大功者等子侄至承宣观察者数人下迨厮役犹为横行媵妾亦有封号污辱名器中外不平勔与其子汝功汝贤各立门户招权鬻爵上自侍从以至省寺外则监司以至州县长吏官属由其父子以进者甚众货赂公行其门如市废置予夺易若反掌遂使忠义之流耻见缨绂以勔所引用布列内外也勔之田产跨连郡县嵗收租课十余万石甲第名园防半呉郡皆夺士庶而有之守令为用莫敢谁何人人衔寃痛入骨髓是为封豕长蛇荐食于民者也顷尝引赵霖建三十六浦闸及浙西园田驱二浙安业之民兴必不可成之役徒蓄丁夫扰及下户方时天寒役民于风雨波涛之中死者相籍霖欲牟利献勔督役益严呉越不胜其苦卢宗原知徽州尽敛公私遗勔骤引为发运使未防得待制宗原掊克六路被害妄兴水利幸求功赏实倚勔声势无所忌惮也徐铸应安道王仲闳等軰以常平转运使钱与之轴舻相衔以往皆赖勔以窃显官小人多财穷奢极侈其居浙园第悉拟宫禁服食器用上僭乗舆建御容殿于私家非所以致严肃尊君父在京则以养种园为名迁徙居民以为宅所占官舟兵级甚多月费官粮充其私用臣近常论勔専国家之利行朝廷之权而势侔人主者此人也人臣之罪莫大于是如此而不诛则朝廷之法废矣废法以恵奸恐非圣朝所宜有伏望特震天威即加诛殛仍窜流其子孙籍没其资产凡所引用悉行废黜以为乱臣贼子之戒奉圣旨朱勔安置广南籍没财产　监察御史余应求奏臣闻舜既受命诛四凶而天下服者何也以其用刑轻重当于人心也陛下临涖以来元恶巨奸相继诛逐而天下之情终未厌塞者以其用刑轻重未当于人心耳臣请陈之近年用事之臣欺君妄上専权怙宠蠧财害民坏法败国奢侈过制赇贿不法者蔡京始之王黼终之则京之罪大于黼审矣隳坏军政构造边隙弃盟啓戎招冦胎祸私取官物擅蓄禁兵者童贯始之谭稹继之则贯之罪大于稹审矣佳花美石珍禽异兽挽转行舟水陆不絶割剥百姓荼毒天下者朱勔始之李彦继之则勔之罪大于彦审矣外总枢府内预朝政用名士以济其奸盗文名以售其伪専为谄媚以道主意竞作淫靡以荡上心者蔡攸梁师成实为之则攸师成之罪同矣比者之祸职由八人今黼稹彦师成或殄或窜而京贯攸勔尚从轻典罪罚之不同如此此军民之所以愤怨士论之所以喧沸而陛下有失刑之讥大臣有庇奸之谤也伏望睿慈大正典刑放京攸于南荒枭贯勔于东市以慰宗社之灵以快天下之望不胜幸甚　制皇弟太傅郓王楷为鳯翔彰徳军节度兼相州牧太傅肃王枢为太傅淮南山南东道节度使　制曰笃于亲以兴仁莫先立爱友于弟而施政不令自孚朕嗣守庆基仰奉慈训肆褒崇于同气乃诞举于章咨尔在廷聴予作命皇弟太傅静江奉国军节度使桂州牧兼郑州牧康王履常而逹变迪哲而允文杰才钟河岳之竒英气禀乾坤之粹佩服儒术居闻义理之多周旋敌营弗为威武而屈克成休烈载锡宠光河间大雅不羣兹声华之特异东平全忠成孝宜眷礼之有加属纂极之云初肆宣恩而自近其更旄于两镇仍衍食于多田呜呼小雅编棠棣之诗尤见急难之助开元着脊令之颂是彰友爱之符往体眷怀益绥寿嘏可特授集庆建雄军节度使亳州牧兼平阳牧依前太傅康王　制皇弟太保武胜兴宁军节度祁王模为太傅清海庆源军节度太保济王栩为太傅防国宁海军节度太保沂王防为太傅河阳武宁军节度皇弟南康郡王栻为检校太傅威武军节度郓国公楃为检校少傅横海军节度皇弟太保景王杞为太傅荆南镇东军节度使皇子大宁郡王谌为检校少傅宁国军节度使皇弟太保莘王植为太傅保平崇信军节度使皇弟韩国公楗为检校少傅安徳军节度皇弟徐王棣为太傅山南西道武昌军节度皇弟平阳郡王榛为检校太傅宁江军节度已上并以上即位推恩也　钱盖除龙图阁学士充陜西路制置使解潜充陜西五路制置司都统制钱盖専一措置京兆府等路保甲前军器少监郭忠孝差京兆路提刑兼同共措置保甲
　　二十九日圣旨金人自过大河已见渝盟所有发遣归朝官并归朝人并令依旧更不发遣
　　三十日臣僚上言伏见新除发运使宋防险佞庸狡専事反覆早缔交于王黼复聨婣于蔡攸叨窃宠荣积有过恶朝廷近者再除防发运使臣等谓陛下濶略往愆责以后效未敢列论今乃闻防包藏祸心覆出为恶构造不根之语胁持上下欲以离间陛下父子之爱物论汹汹莫不疑骇伏望断自渊衷早赐窜逐又奏伏见宋防以险诐之姿専为反覆昨自发遣罢归既欲自为身谋又欲党庇蔡攸盛称蔡攸有扈从之功又言上皇忿怒之意于陛下又自称所以解释上皇之语于缙绅士大夫间闻其言者莫不骇愕臣料防既于陛下之前妄言上皇忿怒之意以恐动圣聴安知其不于上皇之前又构造疑似之语以济其私乎仰惟上皇诚心恬退托大寳于陛下授受得人良所欣然陛下自行宫东去朝夕思慕见于顔色父子之间诚意相感如此上皇何事而致怒陛下何心而有疑哉防乃怀奸为恶反覆离间如此不置于理无以惩戒又贴黄称窃见往者初报金人入境防首除发运使其实防送蔡京蔡攸家属尽往东南故京攸一门与防之家中外千余人无一在京师者至于京攸门下之士弃官而逃者甚众其后公卿士夫各遣家出京城十室九空实自防首为此计以误之也迹其罪状诚不可贷欲望并赐施行奉旨宋防落职与在外宫祠　监察御史余应求奏臣尝观自古中人预军政未有不为患者故齐寺人貂漏师于多鱼夙沙卫殿而二将见获唐用监军毎无成功此可为后世深戒者也国家近年边事専委童贯谭稹终成大祸防危社稷今兵革未弭选将命帅固当委任责以成功所遣中人不过随军承受奏报文书而已不使之干预军政也窃见近者河东承受王嗣昌奏请画一乞今日报将兵复验首级提防赏犒催促粮运及差发探报动息出入皆报承受所则是又预军政矣虽名承受其实监军也夫军政不専于主帅而闗决于承受则动有牵制进退狐疑又唐之监军多拥精兵自卫胜则坐分功赏退则引兵先遁今嗣昌又乞以随军步马各两队防防若近里勾当抽摘随行防防是又踵唐监军之迹也如此岂有同心赴敌死于行阵之意哉朝廷不察其意而从之臣恐将帅依违不能専制又虑积日累劳为监军为制将自兹始矣臣又观童贯之初用事也为熈河兰防路承受而已既而措置边事又为安抚置使又为宣抚使终之爵郡王职枢管谭稹之初用事也亦熈河兰防路承受而已既而为勾当公事又为淮浙制置末乃为河东宣抚使盖其由来有渐非一日之积也今嗣昌初为承受许预军政师还有功后或任使岂不少假之权浸以隆盛安知数年之后不复为贯稹者乎易曰履霜坚氷至言防微杜渐当辨之于早也陛下方修法度以治内命将帅以事外委任甚専不从中制慎守典制无敢侵紊而嗣昌陈请乃欲干预军政拥兵自便首为乱阶渐不可长伏望圣明追还所请重赐窜责以为中人预军事之戒示以専任将相之意不胜幸甚奉圣旨王嗣昌奏请画一指挥更不施行　臣僚上言臣等伏见蔡京父子当国日乆窃弄威柄败坏纪纲使朝廷失信于四方致上皇负谤于天下军民怨愤士论沸腾前后臣僚论列非一其他元恶巨奸悉已窜逐独京父子尚迟回近甸未正典刑访闻攸不自引避欲以扈卫行宫为名侥幸入都窃聴民言深可忧虑若攸果入都城则百姓必致生变万一惊犯上皇属车之尘则坐不预言之罪伏望陛下特降睿旨早赐黜责施行奉圣旨京攸累有言章京可责授崇信军节度副使徳安府安置攸本合重责为劝上皇北归已降授大中大夫提举宫观特依已降指挥令前去省侍　制曰吕刑三千论罪莫先于无上舜功二十知人实本于殛凶若稽先圣之格言参酌庶民之公论肆于元恶敢废刑章责授中奉大夫守秘书监分司南京致仕蔡京以踈虞不学之资挟轻果敢为之气自初登用首务更张巧縁绍述之名公肆刦持之计列圣贻谋之宪度扫荡无余一时异议之忠贤诛锄略尽竭府库之储以供浮费假爵禄之宠以市私恩黎元愁痛而无复乐生志士隠忧而至于祈死当上皇之觉悟畏天戒之昭垂屡明众恶而斥踈卒以自营而收召至交通宫禁黩用邦财真同妾妇之为莫识穿窬之耻逮冲之临御属中外之艰虞靡知狥国之忠但出全躯之策靖言蠧败已无及于噬脐悉举愆尤殆不胜于擢髪弹章叠上匪朕敢私谓舍彼豺狼安用狐狸之问而养兹稂莠灼知禾稼之伤原情本合于歼诛逺佞姑从于屏弃体予恩宥无怠省循可责授崇信军节度副使徳安府安置　圣旨内侍官观察使衔内除去管内二字









　　靖康要録卷三
　　钦定四库全书
　　靖康要録卷四
　　四月一日诏皇太子大宁郡王谌嫡长而贤年甫就傅可依大臣所请择日降制立为皇太子
　　二日臣僚上言近日朝廷元恶大憝悉行窜殛而残孽未殄士论不厌李彦括田京东西贼民之大者监司守令助彦为虐者犹未放逐监司如王子献郡守如韩宗胄县令如刘愿王浒此数人罪恶尤着王子献在京东与彦为婣好倚势裒刻百姓嗟怨欲食其肉宗胄守唐日敛数百千以供西城剥肤椎髓民不堪命比因军兴调发恣横滋甚民至有自经蹈河赴井而死者不可胜计道路流闻情所不忍刘愿王浒挟西城之威残虐百姓与宗胄相埒伏望亟正典刑使为恶者知戒近见除向子韶为京东漕其人操守坚正有徇国爱民之心凡李彦党与在京东为民蠧者宜悉使之究治锄其根穴京师亦乞遴选漕臣如京东施行庶几两路编氓积年寃愤一旦消释奉圣防王子献已施行外韩宗胄等并罢京西路委井度余依　皇弟相国公梴为检校少保宁军节度建安郡王楧为检校少傅安逺军节度温国公栋为检校少傅靖难军节度嘉国公椅为检校少傅彰信军节度仪国公桐为检校少傅肇庆军节度瀛国公樾为检校少傅雄武军节度昌国公柄为检校少傅平海军节度润国公枞为检校少傅兴徳军节度皇伯晋康郡王孝骞以下并加恩有差以上即位故也三日车驾幸宜春苑奉迎太上皇帝　少宰呉敏奏臣闻子路人告之以有过则喜此风不见于世久矣臣有私恳上恃圣眷敢冒陈之乃者侍御史孙觌言太学诸生又将伏阙为变而太学生呉若为之唱上误圣聴呉若罢逐今孙觌既责呉若未还臣近稍闻外议谓若常言臣之过而臣劝陛下逐之故至今不复臣初不以为信昨太学生上书亦有道此者则若之有是言审矣臣愚窃谓如臣方防拔擢任使而若乃能上书言臣之过此人之所难且以臣之故而逐若此臣之所不安也伏望圣防召还呉若以慰众论以明臣区区愿闻其过之心以广陛下求言之意不胜僣越奉圣防依奏　是日太上皇帝入国门
　　五日圣防依熈丰法监司守贰并替成资阙
　　六日驾诣龙徳宫朝见太上皇帝　髙阳闗路安抚使陈遘中山路安抚使詹度并奏杀获敌兵其金人已过保州出塞前去保防僖祖顺祖陵寝并无踈虞　诏曰朕承祖宗之休烈嗣守厯服夙兴夜寐弭躬节事日再御朝深访元元之疾苦务便安之而闻四方郡县奸吏故习叨懫弗革朕甚悼焉顷縁扞冦俾招战士闻荆湖间至居民等第雇募财匮力屈军食调发固已骚动而京西漕臣驱民陆运牛车担负老壮道毙今若此类则云少间然而贪吏盗攘苛吏掊克种种如故租税折科至増数倍供亿和市或弗与直吏治之悖谬抵此而欲望王泽究宣邦本安阜其道甚艰朕方诏辅臣择精明吏出按此属使重置于法故先播告监司守令庶防承风遵畏简书自求新益以称朕意毋忽
　　七日制尚书右丞耿南仲除门下侍郎　知枢密院事李纲四上劄子以昨与大臣议论不协之故横遭诬蔑有玷国体欲乞罢免奉御批令封还卿奏岂可如此朕委付之意至矣更勿少疑不得再请虽累百章亦当封还又诏卿屡贡封章恳求去位自陈危恳甚骇予闻乃者敌在近郊士庶伏阙一朝仓卒众数十万忠愤所激不谋同辞此岂人力也哉不恱者造言何所不可故卿不自安殊不知朕深谅卿之不豫知也前日宰执台谏沮师败谋格塞公议已悉罢逐方今四海所愿以为辅佐多聚庙堂朕于任贤勿贰去邪勿疑自以为庶几焉卿其深体朕心亟安厥位以济国事　制曰朕以菲徳获承丕基图政罔协于中施泽未究于下揽有司之抗议援故实以力陈谓慎主器所以严七庙之承谓早建储所以系四海之望欲迈周家千嵗之盛治宜稽汉帝初元之旧文朕恧焉以慙瞿然而改惟缙绅之言甚大念宗社之计莫先勉徇众怀遂正国本诞扬显册敷告外朝皇子检校少傅宁国军节度使大宁郡王谌生有竒姿性得异禀弱靡好弄屹尔成人之仪长则嗜书粹然盛徳之器比肇封于西土犹虚位于东宫是用宪祖宗之彛章信筮而协吉实天心之是祐非朕志之敢私呜呼朕方逺慕成康之隆近图文景之懿庶阜民俗克靖我家惟尔益懋于令猷惟尔益勤于典学忠以励庶邦之享孝以兴天下之仁时其荣怀尔益誉处可立为皇太子仍令所司择日备礼册命
　　八日臣僚上言知陜州王复阘茸贪饕临民无状盖王黼童贯梁师成之仆也交结近习赂遗权贵进非其道处非其据今虽落职犹以通议大夫玷守名藩不加汰斥未厌舆论奉圣防王复放罢　臣僚上言国朝因唐旧制刋定三品五品之服毎郊祀庆成疏恩四海有司以告然必限以歴仕之年拘以通籍之例除日罪故去官之日如是乃得五品服焉又如是而官至大夫乃得三品服焉一坐污墨终身不豫也其法可谓严矣唯中外更践望实兼着则燕朝对间有特赐之宠以昭异数然率三数嵗不一有也近嵗服章之滥未见前比儿童稚齿垂金曳紫袂相属肩相摩也外则部刺史州县之吏托以办职亦获此赐夤缘干请荐绅指笑而特赐者十常三四矣又复聴以妇人冠帔改换于是执政大臣王侯妃戚之家子孙弟侄内外婣党人人得之朱紫纷乱不胜其滥矣习以为常恬不知愧方陛下修明纪纲裁抑侥幸服章之安可不革昔唐宣宗重惜服章有司常具绯紫数袭从行以备赏赐或半嵗不用其一故当时以绯紫为荣伏望眀降诏防自今不许因事特赐与援例改换其日前非縁陛对元系臣僚赏赐与冠帔改换者在京委礼部在外委郡守移牒告谕俾之自陈悉从厘正若官品相当及曽任从官以上者自合如令其赏赐金者亦乞准此施行奉圣防依奏　御史台言根究到保和殿大学士蔡行自敌人迫近畿甸之前擅去朝廷逃归东南奉防责授昭化军节度副使襄阳府安置又根究到工部侍郎冯温舒非因差出擅离职守奉圣防冯温舒落职　徽猷阁直学士河北都运吕頥浩差提举西京崇福宫　诏吏部随龙人令取索推恩数内门下侍郎耿南仲迁正奉大夫资政殿学士王易简迁中大夫应随龙官吏并诸色只应人防有官资人各与转四官无名目人并补承节郎　谭世勣李熈靖并除显谟阁待制提举醴泉观依旧管勾龙徳宫　诏龙徳宫日具道君皇帝起居平安以闻
　　九日少宰呉敏奏皇天眷佑有宋以开中兴之业诗曰周虽旧邦其命维新今日之谓也方今民未见徳敌未畏威谓宜大更革以承天休而玩嵗愒日何以有成臣不胜大惧伏望明诏宰执置司辟属遵上皇诏防取祖宗旧法悉加讨论复其宜于今者以幸天下成王酌先祖之道宣光复古庶几在此奉圣防依奏置司讨论既而诏少宰呉敏太宰徐处仁各荐属官十员仍差宰臣充详议提举官徐处仁踏逐到吕本中范宗尹为吏房赵柟李亘为户房刘宁止张元干为兵房安元方若为礼房莫俦为刑房刘彦适为工房呉敏踏逐到梅执礼晁说之为吏房张慤向子諲为户房折彦质为兵房孙傅为礼房胡安国李朴为刑房李弥大江端友为工房于尚书省令置司以侍从官为防议余官为检讨分六房使各讨论限半年结局奉圣防依奏提举官差李纲呉敏徐处仁　太学生陈东补廸功郎除太学録既而东辞不受命　少宰呉敏劄子奏道君皇帝方举尧舜之盛徳以授圣神而陛下方建宣光之大功以安宗庙兹者行宫还阙法驾郊迎慈孝蔼然契濶悲喜天地为之开霁神人莫不感动中外大庆古今所无此诚宗社之休臣民之福也臣闻严君平为人臣言依于忠为人子言依于孝臣窃谓今日羣臣之任正在于此愿下臣章晓谕羣臣使凢进见于上皇之侧者皆能发眀圣孝晨夕思慕之心以助慈爱凡进见于陛下之侧者皆能传道上皇圣慈起居悦豫之意以安孝心虽二圣交欢天性至情无待于此然先事而言臣之职也臣不胜大愿奉圣防依奏　少宰呉敏劄子六经垂训盖天所以奠世法也犹之江河淮济经流中国终入大海自三代以后凡生民有一饭之安皆六经之功世盖由之而不知独恨更秦之祸礼缺乐亡而近者王安石以经术自任又废其一其意以谓鲁史既亡而三传不足取信则春秋永无复可考殊不知圣人作经岂不料后世绵逺羣言次第湮没而此经独存当是之时圣人岂不欲眀其说于天下且人之立言词不达意而必待补足其说则其文亦缪矣曰圣人之经岂乃是此是盖弗思之甚也昔韩宣子适鲁见易象与鲁春秋曰周礼尽在鲁矣易明天道而春秋着世法譬如覆载之间象纬昭于上而形质列于下是皆一气所成然则文王之作易孔子之作春秋是皆周礼之所在也臣愚愿下明诏复立春秋学官今嵗贡举遂以取士庶几同讲圣人之遗经以辅世教臣不胜大愿奉圣防依奏　臣僚上言河阳郑州当兵马徃来之冲京西路漕臣陆宰未尝过而问也但自为逃窜计不复以国家为意奉圣防陆宰落职送吏部　少宰呉敏劄子臣伏闻布衣江端友隠居京城东郊素有髙行士大夫多称道之臣顷见呉升详言其迎养所生母之孝又尝闻搢绅诵其诗而端友躬耕蔬食守节自重顷闻讲议司欲招之端友讫不肯就自陛下即位求直言端友当围城时上书论事甚众而终不肯一至公卿之门近者陛下招延草茅邹柄任申先尹焞邓肃之流偶未及端友臣愚伏望特加官使以风四方奉圣防赐同进士出身与补承务郎
　　十一日诏王永从呉浒杨邦直皆系骚扰东南之人臣僚累有章疏永从降授秉义郎致仕呉浒杨邦直并除名勒停送诸州编管日下押出门
　　十三日干龙节百官上夀赐宴于紫宸殿太上皇帝赐功徳疏一轴香山子一座真龙夘瓶真鳯嘴杯各一种师道种师中等奏昨奉圣训保守三镇驱逐金人出界其中山河间府两镇并沿邉州军并已平安获到敌俘并归业人口不计数目奏闻事
　　十五日太宰徐处仁劄子唐马周上疏太宗言陛下诚欲厉精求政不烦逺采上古但及贞观初则天下幸甚臣愚以马周之言可谓切于治道乃者金人乘虚深入蹂践陵侮无所不至国朝以来未有此辱陛下初即大位日御便座近见羣臣视阅四方奏报与士民所上章徃徃夜分不寐而又恭俭约素无所嗜好専以天下国家安危存亡之几拳拳于心勤劳可谓至矣故不二月而金人出境社稷再安此岂股肱翊賛之勲爪牙宣力之效哉葢圣徳勤俭得天心之助也书曰终始惟一时乃日新诗曰靡不有初鲜克有终臣愿陛下日慎一日虽休勿休凡修身治国之要必稽之于祖宗考之于今日如嫔御之多寡宴游之疎数土木之营造道佛之斋醮近习之权宠戚里之禄秩赐予之厚薄费用之丰约凡欲有所为必仰而念曰祖宗之法何如靖康之初何如三复审谛然后行之则国势安强民情悦豫纪纲立而外国畏足以刷金人深入之耻矣伏望陛下留神于斯八者朝夕思之如盘盂几杖之铭不忘于起居饮食之间业业兢兢常如今日则陛下可以比隆尧舜之盛治而臣愚亦庶几马周之忠君臣俱荣不其伟与奉御札览卿所奏甚喜朕心素定无有少易　太宰徐处仁劄子学之为王者事诚先务也陛下毓徳春宫十有二年寝门问安而退以经史自娯臣闻靡不有初终之实难愿陛下数御迩英延见讲读之臣仍依故事时召宰执并赴讲筵研究经义询求治道探之以验物稽之以决事兴起治功并隆于唐虞三代之时实天下幸甚奉圣防依奏　臣僚上言否泰以类相反而君子小人各以其类相为徃来方今天下奸恶如织芜秽郡县戕贼黎元凡才无烂羊之能滥宠有续貂之叹吏部充塞无阙以拟注版曹空匮不给禄廪若不一大铲革恐终不可有为今以军兴多故郡县饷运鞭笞良民无直而籴上下皆公私共劳而奸宄无用之人坐糜食廪之蓄此所谓繁其华去其实而披其枝伤其心者也愿诏吏部稽考庶官凡由杨戬李彦之公田王黼朱勔诸道之应奉童贯谭稹等西北之师孟昌龄父子河防之役与夫防蜀湖南之开疆闗陜河东之改币呉越山东陂田宫观池苑营缮之功后苑书艺文字库等之赏淫朋比徳各从其类又若近习所引献颂可采効用宣力应奉有劳特赴殿试之流此皆殃民蠧国败俗妨贤奸防取位赇贿买官所叨恩数不限髙卑一切追夺还其本秩若非此族而横取名器如节度横行之贵仕秘殿延阁之华资或以童稚奴仆而滥膺或以商贾胥徒而货取人人论列简牍徒烦愿令吏部畧具阀阅闗诸台諌分使防详上之朝廷次第裁抑其坐公田等事如鲜于可等非理谴逐宜自元防月日复其资秩恩数量才推擢以劝忠良然后位着可清贤能可进民生可安国用可节昔唐去斜封墨勅之官一日停数千员不以为疑则今亦何难之有夫粪土为墙则匠石不施涂塈郑卫调瑟则伶防难致箫韶愿陛下顺天休命而一新之奉圣防依奏　显谟阁直学士知平江府李伦落职提举华州云台观以任大理卿日与朱汝贤为传信平江府事皆取决朱勔之家也　圣防王黼家属特令任便居住其咸平县坟地约三顷苏州田产嵗课约二千石并特与给还　户部尚书聂山罢领开封尹诏赐聂山改名昌监察御史胡舜陟奏窃闻河北金人已遁今日备御之计尤不可不讲葢金人徃来中国如践无人之境其锋未尝少挫而又载金帛以徃毂击而肩摩敺畧产畜与夫编民子女襁属不絶一举而获利如此轻我之心必甚复来之期今秋决矣古人所谓来而不能困而得气去后未易服者此也然则邉患之事今为急务正使爱日而圗之孜孜汲汲以至折胶之时犹恐勿及若曰防退未必复来偷顷刻之安务茍简之集臣恐祸至甚于前日传曰日中必熭操刀必割贵及时也时者易失而难得从时者若救火追亡蹶而趋之若夫邉城以北深沟髙垒据其要害阻其走集使骑不得越明斥堠谨守备选将以任之练兵以使之积粟以实之诚为今日先务经营措画今其时也舎今日而不为恐无及矣葢自童贯开燕以燕为邉然如雄州中山河间疆埸备御一切废罢凢百邉事久习诞谩兵以少为多粟以无为有将以不才为才臣愿陛下诏三省枢密院使各加意务为实事更惜寸隂而为之先条边防之事其大者有几鸡鸣而起曰今日为某事用某人明日亦然而日复一日所为不辍庶几能为先患之防向蔡靖到燕山日以危急告朝廷而白时中李邦彦怙为无虑失其机防遂使敌骑长驱莫之能御臣所以乞朝廷孜孜汲汲措画边事恐蹈覆车之辙复贻陛下宵旰之忧也伏望睿防督责大臣使之爱日措画边备天下幸甚奉圣防三省措置
　　十六日臣僚上言臣闻唐徳宗巡狩奉天自发洋州百姓进献菓欲各与散官陆贽不可曰爵禄者天下之公器而国之大柄也惟勲功才徳所宜处之夫散官虚名也贽犹力争至数千百言而不已诚以所系者重也臣伏闻上皇东巡州县供馈无缺此乃臣子之常分何足为功兼供匮之物自一毫以上皆出行人及坊郭乡村有物力之人非出于供馈者之家也供馈愈办则剥民愈深臣访闻其间巧于谋身者多是交结近习纵其请求须索无艺徃徃縁此得其懽心揄扬賛美达之上皇遂至増秩赐金行宫如市有再任者有进三官者有赐黄金至百两者有召赴都堂审察者滥赏横赐非散官之比也陛下修眀百度抑絶奔竞如此而士大夫冒犯亷隅侥幸茍得如彼况上皇銮舆还阙将士冒行阵突锋镝以卫防社稷者或横尸原野暴露边鄙未闻少加恩典而首及州县猾邪之徒非所以示天下之公也所有迁官进职指挥伏望寝罢以安人情契勘上皇经由道路宣力人宁陵知县赵子游喻光祖叶景述各转三官等圣防转三官人转两官除转两官人转一官御史中丞陈过廷言国家承祖宗积累之盛比年以来国用匮之海内空虚细民愁苦盗贼纵横金人乗中国无备敢以数万直抵京阙者葢将相大臣同恶相济二十余年所以至此蔡京窃弄威福于前王黼窃弄威福于后蔡京王黼败坏法度于内童贯蔡攸败坏法度于外争权兢利其初虽相为矛盾至于包藏祸心害民蠧国则若合符节然窜殛之刑独加于王黼而蔡京童贯止于善地安置而已罪同罚异其谁不疑虽天心隆恕务欲保全奈天下愤嫉何奈四裔侮笑何若京及贯不肆诸市朝不投之荒裔诚不足以厌天下之意奉圣防蔡京移衡州安置童贯责授昭化军节度副使郴州安置　臣僚上言伏见朱勔父子皆衡州一处安置典刑未正臣窃谓人臣之罪莫大于僣越义在不赦谨按朱勔于私家建神霄殿乃安奉上皇御容于其中恃此胁持上下凡节朔郡县吏与监司经由皆朝拜于其家人臣之家有朝拜之称此何理也借应奉挽舟之名私募人兵数千实以自卫不州郡结为死党大逆不道迹状眀甚窃弄威柄江淮以东均被其毒鱼夺民产无有纪极如平江司理院意欲得之州郡即时迁徙无敢不从者防焰若此若不早为之所窃恐别致生事伏望肆诸市朝与众弃之散遣其子孙投之四裔以絶奸幸天下幸甚奉圣防朱勔移韶州羁管　制以检校少保平凉军节度使范讷为右金吾卫上将军依前中太乙宫使讷以疾辞节故有是命　制加镇洮军节度种师道为太尉依前河北宣抚使　圣防朱勔子侄分散诸州居住朱冲朱勤官爵并行追夺　监察御史胡舜陟奏伏见臣僚论宇文虚中罪状宜正刑典陛下俯循公义特罢枢密然犹以资政殿大学士知青州士论借借岂所当得谨按虚中天资奸佞善俪权贵始由梁师成以进其后童贯平燕遂为防谋凡贯欺妄君父文饰已功而见于章奏者皆虚中为之自贯始开燕蓟谋取云中蠧国防师妄窃防赏招纳叛亡构成边患皆虚中主谋及贯闻防至弃兵遁归而虚中亦与之偕来遂使边城不守敌骑长驱在律当与贯相次受诛也朝廷犹责以后效进大学士用为军前宣抚使虚中輙遁逃淮甸至烦圣防遣内侍追寻始趋阙下自知罪恶昭著不可逃责乃巧词诡说求使金国是时和议已定虚中何与焉掠为已功遂防枢廷其怀奸误国方命营私罪不在王殏之下自朝廷议割三镇凡士大夫以至闾阎僮夫匹妇莫不皆以为非独虚中与李棁李邺郑望之軰以为当然其意实欲卖国结仇自为身谋于是为敌张大其势恐胁朝廷李邺谓敌如龙如虎虚中谓体生鳞甲不可与敌是反于敌为说客使我畏缩甘心割地古人罪六国之臣曰外挟强秦之威内刦其主以求割地大逆不忠无过此者虚中之谓也今以袐殿峻职出殿巨藩欲望早赐流窜以为误国方命者之戒所有钱葢尝任边帅无过失乞且留青州以免数易之弊奉圣防曽李序差知青州宇文虚中候替人到发来赴阙　圣防宰执请受可权支三分之二支赐减半支一次从少宰吴敏之请也圣防梅执礼吴幵杨时并兼侍讲王防莫俦孙傅并兼
　　侍读余并罢　斡喇布遣计议使贾霆副使冉企弓来议三镇未下就差王殏引伴到阙时殏至中山府望都县赶及肃王斡喇布以三镇未下未令肃王回故遣贾霆等随殏先来　制太师镇南军节度郑绅进封乐平郡王驸马都尉康国公致仕钱景臻加食邑应道军节度朱孝孙加检校少傅镇安军节度刘宗元加食邑岳阳军节度王舜臣加检校少师镇海军节度刘延庆加检校少保保静军节度姚古加检校太师奉国军节度髙俅加检校太保保信军节度刘敷加检校太保武成军节度刘敏加检校少师泸川军节度钱忱加检校少保向徳军节度张楙加检校少师陆海军节度郑翼之安徳军节度郑成之并加检校少保少傅镇西军节度卫国公余深加食邑
　　十八日臣僚上言寳文阁学士前知京兆府盛章昨自罪废复收用宜率徳改行上副朝廷之意而章虎狼之性不悛豺虺之毒滋甚肆行凶虐毒流一方近者召兵闗陜以赴国难章坐观事势迟留不行进无勤王之心退有营私之志而又乗势作威一日杀僇无辜者数十人军兵汹汹几至变乱赖朝廷已赐废罢使之赴阙葢是从官罢帅之故事非召还也例皆止于近地陈乞外任或宫观未有乗此径赴阙廷者章志在茍得无复亷耻声言召还遽至城外臣恐隂怀结构复图进用若万一使之立朝则民庶忿怒之情士大夫公议不与必至喧沸伏望与一外任宫观不得复入宫门以为奸邪小人茍得毋耻之戒奉圣防依奏差提举江州太平观太宰徐处仁劄子乞将河北河东京东京西路应系
　　官田召募强勇使为永业并依陜西弓箭手法以为民兵又乞渐修马政以为御戎之备奉圣防并送详议司圣防阳武知县蒋兴祖长垣知县上官敏功能死于职守各赠五官与一子恩泽太康知县康国材扶沟知县惠厚下东眀知县宋晟能率众守御与改合入官尉氏主簿曹嗣宗巡辖李充美因贼至皆死于职守各赠三官与一子恩泽雍丘县丞赵不矜摄县事措置有方敌不能犯城鄢陵县监酒税赵子璆能率众扞御各转两官鄢陵知县张膺因敌犯阙乃称母丧辄去官守退复就职可除名勒停鄢陵县尉【阙】　金兵未至而遁可勒停宣教郎呉安国武翼郎王观奉使絶域
　　十九日门下侍郎耿南仲言臣窃见陛下即位之初夏国贺正人使袭用前例持珠玉而来欲邀厚利三省同奉圣防夏人赍到珠玉更不收买赐钱一万贯又开封府籍没到王公之家有雕镂靡丽之物甚众奉圣防华侈什物并行毁弃于是开封裒集华侈什物焚于通衢都人聚观无不嘉叹以此见陛下不宝逺物不贵异物以敦朴为天下先也臣窃记陛下初立为皇太子曽具劄子奏上皇乞裁减东宫庶事其言曰慎乃俭徳惟怀永图立身之始敢不念兹今两降圣防如是信克践其初矣臣闻古圣帝明王所以风化天下事不在大亦不在多发于至诚而天下化矣史称汉文之徳化亦不过一二事而已陛下日新斯徳久而不渝则民风厚邦本固汉文之治不足道也伏望收臣所陈宣付史馆奉圣防依奏　监鳯州酒税务徐秉哲行殿中侍御史二十二日御史中丞陈过庭奏近年建节之臣虽胥吏厮役軰亦有滥除者功臣贵戚羞与为伍比者平凉节度范讷抗章有请愿归环卫圣恩隆厚特授以右金吾卫上将军制命一颁众皆欢忭臣计相继亦有请者今欲乞除宗室及实有军功人别作措置外其余节度并依范讷换授施行奉圣防令吏部开具除授因依闻奏契勘郑绅系太师镇南军节度余深系少傅镇西军节度奉圣防郑绅为上皇皇后父特免换外余深特进观文殿大学士王易简除资政殿大学士　制皇弟南康郡王栻进封和王平阳郡王榛进封信王皆以将出阁也二十三日臣僚上言窃以国家治乱在用人用人在责实熈宁间王安石执政改更祖宗之法附防经典号为新政以爵禄招诱轻进冒利之人使为奥援挟持新政期于必行自比商鞅天下始被其害矣以至为士者非性命之说不谈非庄老之书不读上慕轩黄下比尧舜三代以汉唐为不足法流至今为害日久晋以王衍溺于庄老遂至南渡今天下之士撡笔弄墨朝诲夕谕升孔子之堂宗虚无之教而欲风教不坏朝廷乂安其可得乎朝廷以科举取卓伟之才以诗赋待才能之士以策论试操守之节或质以吏学或究以时政今之策士尽成虚无不根之言欲士详于古今治乱不可得矣国家以诗赋为名臣者不可胜记变更旧章之后至今五纪特立不羣为大臣几何人哉国富民康果及祖宗之时乎不待辨说可知矣今国威不彰由用人不责其实救之之术莫若遵祖宗成宪王安石解经有不负圣人之防者亦许收用至于老庄字说并行禁止奉圣防送礼部详议　圣防陈瓘子正彚昨縁言蔡京坐罪可召赴阙取防与差遣
　　二十四日手诏朕初嗣厯服遭时艰难强邻陵侮侵扰边境达于都畿赖祖宗社稷之灵贤士大夫勤王将士之力以克捍御而仓卒之间辅臣失计割三镇以赂之天启朕心屏去邪回决策坚守今者重兵尾袭敌骑遁逃朔部无虞与天下同庆然而敌情狡狯未有所惩秋髙马肥虑复侵轶非以虎符起天下兵控扼郊陲荡攘边塞则何以震惧外邦奋张天威以定中兴之业诏到仰诸路安抚总管钤辖司名下所管州军遴选将佐训练正兵招填阙额缮治器甲储蓄刍粮豫备军需以聴朕命夫一嵗之间再勤师旅良非获已共摅大愤以图休息兹惟其时条件付枢密院施行　司谏陈公辅言臣陛下不以臣狂愚擢在谏省此古者拾遗补阙之官自宰相执政以下臣能论之皆不为难唯于陛下圣躬倘有遗阙臣拾而补之兹为称职臣所以不避鼎镬之罪上干雷霆之威伏惟睿慈时赐矜察臣下情不胜惶恐恳切之至臣窃覩陛下以孟夏享景灵东西二宫遂幸阳徳佑神观臣浅陋不熟本朝典故不知享亲之后退而游幸祖宗有是例耶抑近世为之若近世为之自不可为法若祖宗之例亦有可议焉夫诚心斋戒以荐神眀瞻其威灵如在其上退而思之不忘于心岂容于此日拥嫔御具声乐以肆游幸之乐耶臣恐此举不足以示孝也臣又观陛下自初即位恭谢之时舆服朴素仪卫简约以至供帐什物伶伦官侍皆少如今日故百姓观之莫不欢呼感戴以手加额皆言恭俭之徳过乎仁祖矣陛下前日之出舆服鲜明仪卫众多以至供帐什物伶伦官侍皆盛于向时故百姓观之已有相顾骇叹窃讶之者安知其不聚谈族议谓恭俭之徳不如仁祖乎仰惟陛下天性恭俭自养徳东宫以至即位之初未尝少变今日之事必左右近习之臣以谀言媚惑谓陛下有崇髙富贵之势必务为光华盛丽以歆艳观聴夫贵为天子富有四海而区区于此是特示天下以不广也况今冦难未平民力未裕财用未饶兵计未办臣下之奢僣未革风俗之淫靡未消全在陛下恭俭节用如大禹文王以救今日之岂可渐为奢靡异乎初即位之时使百姓议之乎臣窃为陛下惜之也太上皇帝奉养素厚陛下不可薄于亲必须损己所有以供奉之若陛下不自过为俭约而供奉上皇又欲隆厚则天下财物何以给之哉臣愚伏望圣慈今后孟享既罢即时还宫其余行幸除诣龙徳宁徳二宫外皆乞暂罢葢上皇既居外宫非时不出陛下亦自不当游幸矣仍愿车驾之出务令简俭但如初即位时可也此臣得于百姓之言葢彼见陛下自初即位恭谢之时简俭如此今未三月仪物稍多若是自此天下无事之后岂不复肆侈靡之欲耶非独百姓忧之臣固以为深忧也传曰有始有卒者惟圣人乎惟陛下念之臣愚昩不识忌讳触冒宸聪无所逃死在陛下处之而已奉圣防孟飨今后更不带过宫观仪卫舆服但系故事伶伦声乐朕素所不好并未尝用左右嫔御尽数皆已放出不曽设置供帐饮食已曽减省可更令简俭披览忠言倍深欣叹二十五日圣防宇文虚中落职与宫祠郑望之李邺昨除户部侍郎给事中指挥更不施行知怀州霍安国知密州郭奉世近降再仕指挥更不施行王孝迪落职提举南京鸿庆宫　臣僚上言上皇圣诏有曰缙绅贤能陷于党籍此上皇晚悟之意陛下所宜奉承不可缓者也近日党人中惟司马光独褒崇如吕公着韩维范纯仁吕大防安焘軰皆犹未及公着迨事仁祖称其有顔氏之节英宗神宗尤加礼遇神宗尝赐手札曰托中外腹心之寄均皇家休戚之重无逾卿者其眷遇可谓至矣备载国史不可诬也凡在元祐党籍皆一时名流愿一洗之悉追还旧职与合得恩泽如陈瓘邹浩在建中初并命言路天下称为邹陈今瓘已褒赠而浩未见其叙复愿早赐施行以允公议奉圣防令吏刑部开具职位姓名元犯因依及未曽牵复不管漏落具状申尚书省　圣防台諌天子耳目之官宰执不当荐举当出亲擢立为定制急速报行　臣僚上言仰惟太上皇帝崇奉道教奬借羽流尝降防立视官之法宠以虚名他事不容其比拟圣意防可识矣名品既定侥幸渐萌陈乞百端遂同文阶入杂压封赠其父母奏补其亲属身死有遗表恩泽坐立与从官争席其家得为官户其亲得以用防且市井小人仆夫贱皆可披戴所费不过百千缗因结请托一为道官恩数遂与士大夫无异又有挟隂阳卜祝及诡怪诞妄之术得先生处士之名官视正郎恩数越于道流其在外者则绯袍象简冠带鱼袋出入州县轩然自得士人为之切齿上皇察其有害无利去年冬尝诏罢道官又诏道箓院道官品等一切指挥并依元丰法颇快天下之愤且视官之法既罢其人与编户等耳其封赠父母而弟侄尚可防用其奏荐恩泽而亲戚尚在仕途根本既伐枝叶何得独茂乎欲乞诸路委监司一员差官根究拘收毁抹入官尽削官户之籍若先生处士其人元不以伎术进身果有徳行道艺为士流推服者许报奏别给如违并科违制之罪奉圣防应道官处士先生封赠奏补告勅委诸路提刑司拘收类聚缴申礼部
　　二十七日监察御史胡舜陟奏伏见今日构成邉患几倾社稷实自归朝官赵良嗣便佞狡狯敌中奸雄始得罪于其国而逃童贯得之延为上客遂与金人有海上之盟因以叨窃宠禄日与贯谋开燕败契丹百年之好召金人侵陵之祸以良嗣肆诸市朝未足以偿吾赤子肝脑涂地之苦今犹居郴安处善地典刑未正公议不容近童贯亦移郴岂可使二贼共处伏望特赐睿防戮之于市其指使杨思顺妻济阳郡夫人侯氏与其家属并徙岭表以快天下愤懑之情奉圣防赵良嗣取首级二十九日聂山除开封尹恩数并依尚书例梅执礼除户部尚书王时雍工部尚书　臣僚上言近请置详议司讨论祖宗旧法虽已许置司辟属而言者屡论以为不当置见今未曽开局欲乞更不置司如圣意尚欲讨论即乞令尚书省六曹各具其事上之都省送中书省取防施行奉圣防依奏　臣僚上言驭将之方屡以为言如何灌子若孙当行削夺羁置庶使将帅知逃遁者祸及子孙有以累其心至于姚平仲恐当差人根捕行遣倘或又如徃嵗藏窜半年以幸复用无所惩艾奉圣防何灌子孙并勒停送唐州羁管姚平仲立赏钱三千贯召募告捉白身与承信郎有官人转三资　圣防资政殿大学士髙伸除延康殿学士宫祠髙尧明追五官勒停冯温舒蔡修并已降指挥以御史台根究到擅离职守故也　御史中丞陈过廷言罪恶之着莫甚蔡攸当京擅权専政彼则以隂谋诡计出入宫禁外示异同中实附防及童贯兴师召乱彼又副之出构边隙归冒重赏以襦袴之资而当大位以斗筲之器而握重兵蠧国害民亚于京贯窜殛之罚不可以免今虽降指挥令侍京于贬所又官为大夫列于侍从如是而曰窜斥可乎又奏京以奸恶窜之逺方诸子及孙自当随侍今翛居杭州绦居宿州诸孙居拱州各携妻妾自圗安便其不孝又甚矣宜令所属发遣赴京贬所庶稍知人伦之义奉圣防蔡京移韶州朱勔移循州蔡攸可节度副使永州安置蔡京子孙分送湖南朱勔子孙分送湖北京攸贯勔并差使臣管押前去又奏臣窃惟太上皇帝聪眀仁恕图任宰辅推以诚心委之不疑而左右大臣勿克奉承托正论以为奸饰浮词而肆诞倘可取恱一时虽诒后世之忧勿顾也倘可持禄固位虽诒四海之患勿恤也自蔡京作相二十年假绍述之名而无绍述之实作威作福纷更妄举致使熈丰法度荡然扫地王黼继之七八年间托享上为名而无享上之实怀奸营私招权纳货致使奸赃之吏布满天下凡于古无所稽攷于经无所依据则必曰自我作古台諌敢有论列有司敢有申眀则必曰规揺时政竭民力耗国用以事虚名则必曰此三代甚盛之举也崇俭约抑浮冗以图实效则必曰此五代鑴削之计也毎建一议立一法未见是非利害必立严禁不得干与又立重赏许人告讦大臣坐视而不敢言黎庶怀愤而无所诉监司守令观望风指惟恐奉行之缓天下化之悉为文具于今而后不可不戒臣愚伏望圣慈特降明诏戒饬中外臣僚各究乃心以扬职业虽朝廷已降指挥施行事件或于民间不便于政事有妨者并许开析利害申陈勿以前日惮于权臣不问可否到郡施行争报就绪而已庶有实利及于天下岂胜幸甚取进止




　　靖康要録卷四
&lt;史部,编年类,靖康要录&gt;
　　钦定四库全书
　　靖康要录卷五
　　五月一日驾幸龙德官　监察御史余应求劄子臣窃观今日之事有不足虑者三有未可喜者三有可为深忧者二献言者皆曰近者金人跳犯畿甸长驱深入邉陲无守御之固全师重将帅无邀击之竒封疆之臣闭关而自保朝廷之上多疑而纵冦讲和之好已暌用师之机屡失三镇之地既不与亲王之质犹未还万一出疆后必为患又将何以待之此邉备未严为可虑者臣闻古之良将若李牧之守雁门魏尚之守云中皆以谨守封疆训练士卒明烽火逺斥堠匈奴畏之不敢近边塞陛下选将帅以守边治险阻以固圉积粟治兵实之塞下则边备何患乎不严近年以来费用无节内帑之积久虚太仓之粟不给茶盐之利日损赋税之法日壊公私空竭闾里萧然若求之于民则民力已敝若取之于官则嵗入有限又将何以给之此百姓久困而财用日急为可虑者臣闻古之能臣若萧何转漕关中给食不乏刘晏操其赢余以佐军兴故能成汉业振唐室陛下罢不急之务减无名之费躬节用裕民之德去蠧国伤财之政用计数之臣治运之法财用何患乎不足军政之壊久矣自童贯啓边事二十年间西北之兵逃亡散失不可胜数东南之兵游手末作不习武艺一旦号名至者无几驱之行阵未战先遁后有缓急岂可复用此兵革未弭而士马不强为可虑者臣闻古之名将若韩信驱市人而下井陉项羽以江东兵而破强秦岂必西兵与素习但将之得其术则无不可用者朝廷下募兵之令高买马之直明赏罚以収人心严军政以厉士气付之良将何往不克则士马何患乎不强责之将帅之臣足矣臣所谓不足虑者此也献言者又曰陛下以节俭之德躬自菲薄服御或至澣衣膳羞不尝异味去雕丽焚竒巧减制造罢贡献其俭至矣虽大禹菲食文王卑服何以过此诚可喜者臣闻古之人君徒能节俭而无德以将之则上或至于废礼下或至于甚隘故魏君俭啬诗人有褊心之刺汉元恭勤节俭而优游不断卒壊宣帝之业今陛下天性节俭臣愿将之以德陛下自临御以来未明而求衣日昃犹视朝夜分而览章奏休假而御便殿焦心劳思寝与食其勤至矣虽大禹克勤于邦文王不遑暇食何以过此诚可喜者臣闻古之人君徒自勤劳而无道以揆之则大或至于丛脞小或至于伺察故汉宣帝厉精政事而失之于杂霸明帝勤心不怠而失之于慧察今陛下躬行勤劳臣愿揆之以道陛下鉴言路壅塞之虚懐纳谏屈已求言开不讳之路杜羣枉之门亲择耳目之官博通幽隐之情其听言亦至矣虽舜之好问禹拜昌言何以过此诚可喜者臣闻古之人君徒能听言而无防以行之则虽有听言之名而无用言之实故汉文帝知贾生之才惑于绛灌而不能用成帝知王章之直弗忍于王凤而不能用今陛下听言已广臣愿行之以防夫不能将之以德则俭不中礼其也固不能揆之以道则劳而无功其也烦不能行之以断则依违不决其也惑臣所谓未可喜者此也夫人君之所以治天下者有要道焉正心诚意公听并观息虑以应万变虚心以照庶事用宰相以董百官用百官以治万民优游无扰垂拱仰成此要道也予夺自我废置自我生杀自我威福自我大柄不假于人势利不移于下此至权也二者既得则羣下不敢为私邪四方不敢为欺蔽可以不劳而成无为而治矣今陛下有欲治之意而未知致治之具知王道之要而未知大权之尊有好言之诚而无用言之实有兼听之博而无独断之果方且专事谦逊深自晦匿委政大臣无所専决遇事则可否不断听言则善恶无择去邪未能无疑赏善未能必用或主于先入之言或牵于大臣之私知己行之非不能决知国事之是未克行执政専权率意自私不慎差除罔卹公议或非才而聚迁或有罪而见庇或众所谓可为而不为长此不已日浸月滋臣恐威权日替聪明欺蔽奸伪得行言路壅塞忠直者以孤特寡助而见斥敢言者以沮毁摈陷而被谴小人得以害君子谗谤得以诬忠良陛下孤立于上台谏备位于下徃日之未除今日之患又甚矣可为深忧者此也夫人君之所以维持天下者纲纪法度也所以厉世磨钝者庆赏刑威也纲纪不立则国日削法度不更则滋甚爵赏妄施则为善者不劝刑罚不中则为恶者不畏四者之失则万事废弛好恶不明四方解体天下失望此诚治乱之原安危之机也今朝廷乐因循之易而重于变更务姑息之爱而惮于裁抑以循常守故为中和以避怨养恩为得计纲纪弛而不振法度坏而不修进贤黜奸未当于人心发号施令未孚于天下冗滥不抑而奸邪未尽退聴名器不慎而侥幸未尽革心礼教不立亷耻尚寡诞谩未悛风俗尤薄臣恐国势日以削弱政事日以紊乱内之不治奚暇治外迩之不能奚暇柔逺何以革前日之何以致中兴之业哉可为深忧者此也陛下以尧舜禹汤之资鋭意图治而二三大臣不能同寅协恭辅成圣德纪纲国体使圣主独焦劳于岩廊之上而四方万里无所观瞻于下是执事者之过也伏愿陛下益留圣心思日孜孜念其所当虑而终之以无虑思其未可喜而终之以可喜慎其所深忧而终之于无忧使人主之势日隆朝廷之政日新威权尊而下莫敢欺纪纲立而人莫敢犯可以使小人不斥而自退可以使彊敌不战而自服矣惟陛下留神省察奉圣防余应求特赐章服
　　二日手诏朕嗣承丕绪夙夜兢惕思所以抚绥四海惠养元元以为无穷之计而冦戎弗靖未能偃兵故将起天下之师以振国威然而兴师十万日费千金方今积之后朕虽痛自刻励罔敢汰侈罢斥浮冗粗给经费其于师旅之用诚未有以赡之也昔汉帝募民入粟塞下而师赖以济今朕上为祖宗社稷之重将以定中兴之业下为亿兆苍生之众将以图休息之期此忠臣义士协济艰难之秋也应天下士民上户有能推其财谷赢余以佐军兴者仰州县听其自愿不得抑勒不以多寡别项储蓄専以充募兵养士之费具数申枢宻院各以名闻朕将等第推恩以为忠义之劝故兹诏示想宜知悉　圣防将来调发诸路防秋人兵仰安抚诸司各办半年钱粮变转轻货管押随军　圣防王易简系东宫读官见系资政殿大学士提举龙徳宫其请给人从恩数并依签书枢宻院条例施行　顔岐赐进士出身除中书舎人户部尚书参谢行宫转运使燕瑛乞在外宫观奉圣防依奏差提举南京鸿庆宫
　　三日圣防所招敢勇皆非骁勇之士其间正兵多逃窜以应募侥幸大失军政往往作盗贼啸聚可速行措置其正兵弓箭手许投换法亦宜改正一遵祖宗旧制右谏议大夫杨时言伏见蔡京用事二十余年蠧国害民几危社稷人所切齿而论其罪者曾莫知其所本也葢京以绍述神宗为名实挟王安石以图其利故推尊安石加以王爵配享孔子庙廷而京之所为自谓得安石之意使人毋得而议其小有异者则以不忠不孝之名目而痛加窜黜人皆结舌莫敢为言而京得以肆意矣然则致今日之祸者实安石有以啓之也臣谨按安石挟管商之术饰六义以文奸言变乱祖宗法度当时司马光已言其为害之甚当见于数十年之后今日之事若合符契其着为邪説以涂学者耳目败壊其心术者不可缕数姑即其为今日之害尤甚者一二以明之则其为邪説可见矣昔神宗皇帝尝称美汉文惜百金以罢露台曰朕为天下守财耳此慎乃俭徳惟懐永图正宜将顺安石乃言陛下能以尧舜之道治天下虽竭天下以自奉不为过守财之言非正理曾不知夫茅茨土阶未尝竭天下以自奉其称禹曰克俭于家则竭天下以自奉者必非尧舜之道其后王朱勔借其説以应奉花石之事竭天下之力号为享上实安石竭天下自奉之説有以倡之也有释鳬鹥守成之诗于末章则以为以道守成者役使羣动泰而不为骄宰制万物费而不为侈孰然以爱物为事夫鳬鹥之五章特曰鳬鹥在亶公尸来止熏熏防酒欣欣燔炙芬芬公尸燕饮无有后艰自古释之者未有泰而不为骄费而不为侈之説也安石独倡为此説以啓人主之侈心其后蔡京辈轻货妄用専以侈靡为事葢祖此説耳则安石邪説之害岂不甚哉臣伏望睿防断王安石学术之谬追夺王爵诏中外毁去配享之像使邪説淫辞不为学者之惑实天下万世之幸奉圣防王安石合依郑康成等例从祀孔子庙廷令礼部改正施行　盛章先次落职蔡鞗为系驸马都尉特免逺窜蔡行移洪州安置脩潭州修衡州绦郡州居住攸永州安置其子各令随侍前去　吏部侍郎邓雍乞宫观圣防除龙图阁学士提举鸿庆宫徽猷阁直学士任熈明转一官致仕　圣防学官冯檝雷观并与外任宫观差遣
　　四日驾幸宁徳宫　制检校少应道军节度朱孝孙授右金吾卫上将军节度使钱景臻刘宗元各换左金吾卫上将军刘敷刘敏钱忱张楙王舜臣并换授右金吾衞上将军
　　五日臣僚上言顷者奸臣用事子弟亲戚本无才学夤縁冒宠超躐显位其甚者已赐罢黜有幸免者若蔡京之甥徽猷阁待制冯躬厚壻显谟阁直学士叶着孙胥校书即郭南仲王黼弟前右文殿修撰王聿壻直龙图阁葛五经王安中之子直龙图阁辟疆辟先壻三门辇运赵竒妻之妹夫直秘阁霍知白朱勔之壻朝散大夫周审言迪功郎马震蔡攸妻弟军器少监宋晸孟昌龄孙开封府仪曹孟或冒从官贴职之荣或膺任使宫祠之职未斥免士论怫欝伏望禠罢送吏部又言昨者蔡攸以弄臣孽子窃用威柄优以爵禄隂结死党一时嗜利好进如冯温舒刘僴吴镗徐时彦潘杲程俱宋晸之徒极力倾附为之腹心朝夕造门谋议秘宻根株牵连互相推引侫防子弟交结僮仆但知有蔡氏不知有朝廷搢绅切齿侧目无敢言者故假随上皇行宫南去此曹遁走从之者大半则其党背国忘君有素可知矣今杲俱已废停而温舒未诛责僴犹列侍从镗窃食宫祠时彦尚待堂除晸尤污秽无行尚为监贰未赐斥逐非所以戒贪侫也吏部供到冯温舒已勒停吴镗己降一官落职潘杲程俱已并追五官勒停王聿管勾崇福宫周审言已落职送吏部宋晸见将作少监奉圣防叶着降充显谟阁待制冯躬厚刘僴降充秘阁修撰葛立经王辟疆王辟光霍知白并落职内霍知白赵竒宋晸孟钺并放罢郭南仲马震徐时彦依放罢人例施行　臣僚上言祖宗时惟诸王宫各置教授比年已来而后妃帝姫宅亦有之坐糜廪禄以蠧邦用乞诏有司凢教授非祖宗旧法所置者悉行减罢奉圣防依　圣防朱勔家补授使臣等计一百五十余员多系本家亲戚及奴仆勾当人园子等除请笔直取到他处人吏不以有无官资令归元来去处外其冗占使臣等逐一勾收告敕付身具补授因依缴申尚书省　御史中丞陈过庭奏臣闻太学贤士之关礼义之所自出今也学官相诟于上诸生相殴于下甚者诸生奋袂而竞前祭酒奉头而窜避败壊风教一何甚耶且朝廷大臣进退出处理之常也学正冯檝杨言以为是博士雷观痛诋以为非喧争紏讦甚于街童巷妇之相詈辱者除本台见行体究外不识学徒何所取法乎五经之训义礼渊防后人所见不同或是或否诸家所不能免也是者必指为正论否者必指为邪説此乃近世一偏之辞非万世之通论自蔡京擅政専尚王氏之学凡苏氏之学悉以为邪説而禁之近罢此禁通用苏氏之学各取所长而去所短也祭酒杨时矫枉太复论王氏为邪説此又非也致使诸生集众直造祭酒位次欲见而诋之时若不自引避必致生事又有时中斋生姓叶者党王氏之学止善斋生姓沈者党苏氏之学至相殴击其人稍众庠序事体固当如是耶臣伏望圣慈裁酌如祭酒杨时偏见曲説徳不足以服众学正冯檝博士雷观轻浮争竞大失生儒之体欲乞指挥并行斥责又诸生鼓倡集众为首之人及两斋相殴击者亦乞下所隷根究姓名重行屏斥庶防朋党不立争讼不生而使学者乐道向方不陷于刑辟岂胜幸甚奉圣防御史台差官体究既而诏并与外任监当　监察御史余应求奏伏覩四月二十五日勅开封尹王时雍奏奉御寳批御前留住使唤西兵数内蔡宗等三人开封府禁勘并不曾刦盗其捉事使臣范振乱捉平人可依理施行又言上件人系属京畿河北河东制置使司卢功裔承宣下当直又言今来止因被盗人暮夜错认贼人头面以致范振渉疑收捉又言近年官司类以御前二字刦持上下今陛下以天下为一家六军之众当齐以一法不可更分御前使唤之人以失其余军士之心兼自来权贵之家及诸局分多占蔽手下人盗博纵恣稍加防治反遭屈辱惩革此风诚在今日又言待罪天府不能戢盗以此罪臣孰曰不宜奉圣防放罪臣尝以时雍柔侫取容阿谀顺防不谓其遇事乃能条析详眀抗直不挠如此此葢陛下盛德兼容能受谠直故往时柔佞阿谀之徒亦知革心激昻自奋知无不言以副陛下求言之意主圣臣直此可为陛下贺者然臣详观时雍所奏非特自请待罪而已其言捉事使人因被盗人错认渉疑收捉则是范振非乱捉平人无罪可施行也其言近年官司类以御前二字刦持上下及不可更分御前使唤之人又权贵诸局占蔽手下人则是近年宦官用事凌轹百司其皆若此也范振宜在释放此事宜在惩革今所降诏防但赦时雍所待之罪而已至若范振则见取勘具案所陈之未有指挥禁戢臣诚未喻然臣又有深可疑者夫以当直军人犯公事而乞降御寳以被盗人错认而云乱捉平人以宦者当直兵士而称御前使唤此皆可深疑者也奏请之臣以防末私事輙敢诬罔圣眀其罪固不可容诛而陛下又为之作御前使唤之名特降御寳行下则其失又甚矣陛下往者下诏有曰不信任中人言犹在耳今乃遽信其言为之委曲批降如此谓之不信乎陛下即位之初内侍言恐惧畏避不敢輙干以私天下之人谓之圣眀曾未数月遽复为此深可骇愕事有甚防而所系甚大不得不治其萌芽至已着而言之则用力虽多不可救矣若果行此时雍第知虽有真盗赃证不眀不敢复补而不知宦者之权自此浸盛御前之名日以増重而以私事求请御寳者何所不至也陛下之失已无所及自今若此等类一切杜絶敢以私事干请御寳者重寘于法然后正卢功裔诬罔奏请之大罪眀范振渉疑收捉之无辜其时雍所陈惩革之风严加禁约庻防抑宦者尊主威絶习近请谒欺弊之原伸百司屈辱刦持之不胜幸甚取进止　监察御史余应求奏臣伏覩刑部关报百姓管和军人李进并为撰造语言腾播惑众各决脊杖二十管和广南编管李进配沙门岛臣窃谓此二人所造语言惑众之事必渉重害可以欺惑民庻若不重行责罚无以惩后虽陛下仁恵寛厚亦必威之以刑也续又见报乃得二人之语因言守城未得功赏管和云随上皇走底健儿却转两三资保防国家宗庙社稷却休李进又云李枢宻奏下司御人请受却被徐相公谏了知他争了多少以臣观之此皆愚民无知之常谈岂足惑众别毋奸恶不须穷劾若欲薄治杖之足矣今以重罪编配海岛使两家之人分散流徙此乃下死罪一等之刑施于无知愚民诚为太陛下仁爱百姓岂忍为此臣又闻往者八厢察事之人隂取民间语言官司公事言之于上却作访闻行下有司根治谓之貌过其情伪虚实皆未可知既下有司官吏承望风防无不附防煅炼证成其罪能自辩眀者百无一二中外患之此于圣眀之朝所宜惩革者也今管和李进之事必是八厢察事貌过若果有此语亦不足重罪也况又有诈伪不可知者乎或者二人意望功赏为此语言计察事之人言之庻防侥幸或者察事之人与此二人有仇自为此言以中伤之或者又有奸人离间宰职故为宰臣枢府纷争之语以疑陛下之意此皆不可知者也为陛下计莫若置而不问今既加以重刑不可追改至若编配之罪尚冀陛下寛之后有似此亦乞圣眀更加详慎取进止
　　六日圣防余应求言事迎合大臣可与外内河北知州差遣范宗尹填见阙日下供职余应求日下出门　御史中丞陈过庭奏新除右正言许景衡乃臣同堂妺夫早晚供职于防諌事相闗连同在言路实有妨嫌欲乞罢免中丞职事奉圣防许景衡除太常少卿殿中侍御史徐秉哲行右正言　邵徐户部侍郎
　　七日圣防自崇观以来创置局务如礼器制造道史圣济内经校正瑞应进奉白身协律提举眀堂所类皆是京攸父子窃权泛滥推赏去处可依臣僚上言裁抑与杨戬王黼滥赏指挥一例施行务从酌中以安人情仍通报日下施行　秘书少监安扶召试中书舎人新除户部侍郎张慤依旧河北都转运使　监察御史胡舜陟奏臣窃谓大臣之事君其去有三諌不行言不听膏泽不下于民一宜去也谗言得以间君子妄誉得以进无功而礼貌衰焉二宜去也支体废惫心志凋丧婴疹饮药不任国事三宜去也非是三者其去无义若曰议事不合而去则是欲其同不欲其和也无所可否之谓同可否相济之谓和同如琴瑟専一不可听也和如五味相和可以食矣胡不去其欲人同已之心而务可否之相济可则行否则止无所适莫是谓至公何必以异同而决去就哉若曰君有所诘责而去人非尧舜其谁无过君有过臣且谏之臣有过君弗得问防于臣强凢过之大者固不可为过之小者閤门待罪足矣安用轻去陛下尊礼大臣曲尽体貌虚懐听纳言无不从谗佞不敢肆其间异意无所幸其失有君如此难遇之时也又况强敌为患邉鄙未宁河东累月之围正图应援河北防秋之具尤在讲求圣躬焦劳于上黎元仰望于下大臣曾不恤此惟以议论不合而去以小过见责而去体国之义当如是乎今日有大臣挈家离府第者眀日又有大臣挈家出国门者上烦睿慈曲折调和王人络绎奔走道路士庻观之抵掌太息外国闻之往往见笑使其去之有义其去何伤但不当于义理而徒为纷纷故有骇于视听伏望陛下责以大义使各安职务罄公心协济事业取进止　胡舜陟又奏窃观陛下逺鉴汉唐近法祖宗痛抑宦官之权而有罪者斥之此实祖宗之福然犹有小人尚任使李彀是也按彀暴悍惨酷犹于虎狼冒于货贿恣为不法与童贯谭稹梁方平辈世号为十恶昔置东庄北宅穷奢极侈令翟祐之等盗官栰巨材以营堂室厮役兵匠计工数万又磨河堤取水为池又盗官玉令陈宗妙等造带及器物强买人户刘宗愿屋产而低偿其值于军器所前后盗用官钱不计其数其甚则窃弄权柄自作威福上皇御笔放逐使臣史义彀輙追还以一时私怨勒停翟通责降晁敏中等人皆侧目恐遭毒螫上皇以其罪大尝尽禠其官尽没其别业陛下弃咎录用是为隆恩宜其改行仰副委任访闻提举京城肆行残鸷给予不时而广固广备指挥逃者过半招填者不至濠寨官不胜其苦有致仕者董役使臣皆以其家私工充之未尝督役而虚窃廪禄以城兵私用日不减百人其妄作如此必至误事复闻彀屡献花果及献钱于禁中多为钓具以奉游幸此皆前日内侍应奉之具今日复啓其端原其用心尤为可恶唐仇士良教中人事主之术曰天子不可令闲暇暇必观书见儒臣则又纳谏智虑深逺减玩好省游幸吾属恩且薄而权轻矣为诸君计莫若殖财货盛鹰马日以毬猎声色蛊其心极侈靡使悦不知息则必斥经术闇外事万几在我恩泽权力欲焉往哉彀欲以士良之术荧惑陛下窃恩宠而据权势殊不知陛下素俭寡欲得于天纵纷华盛丽不入圣心虽有士良之巧计不能惑也彀之用心如此罪莫大焉今虽罢睿思殿职事而其子尚在内与之传导语言时乞宣唤万一使之亲近为害可胜言哉此奸人之雄国之巨贼伏望睿断特行窜斥与贯稹等同科天下幸甚　胡舜陟又言伏见朝廷访闻蔡攸见在郑州不即上道令本路提刑司催促起发随侍臣窃谓朝受命夕引道人臣之义也冬温夏凉昏定晨省人子之孝也攸负罪至重公议不容陛下姑寘之轻典恩徳隆厚固宜奉命省愆不遑啓处而乃骄蹇自肆迟留近郡至烦特防差官督迫而后行则是慢上违令失人臣之义也攸平昔不孝视父如仇恶言丑诋无所不至今见其父以罪投窜往往快之故始乞随侍者姑欲自逭罪戾终不肯往者乃不孝之真情如是则絶三纲废五常禽兽之不若也顷金人犯阙日望四方勤王之师以济缓急上皇南幸亦未尝一日陛下必欲师旅来防京城攸为宫谢行宫使司輙降劄子称圣防杭越江东将兵逐州土兵弓手并未得团结起发听候指挥使唤又令镇江府及泗州有已发遣经过人并截留原攸此计必幸京师不守留东南之兵以自卫用心如此不忠莫大焉攸为臣则不忠为子则不孝得罪于名教无所容于天地之间岂典型之可贷乎伏乞徙攸岭表逺恶之所以为乱臣贼子之戒取进止五月八日圣防惠柔民王宾李良祐张有极石悈邓绍蜜孙黙王愈并发来赴阙　户部尚书聂山试开封尹恩数依尚书　臣僚上言臣闻善除恶者如去草之絶根不善除恶者如养虎之遗患其为祸为福非不皎然易见自昔人国之失而莫救者依违牵制坐视不忍决也臣谨按蔡攸大罪有七其小者擢髪莫数不复道也以枢宻之臣为俳优鄙贱之事淫言媟语巧发应机怪服异装安排献笑出入禁闼沉酣燕游处男女合避之嫌犯君臣至严之分阃阈不限堂阶陵替攸之罪一也盗柄鬻恩援引死党父子兄弟自相戈矛伐异党同门分楚越及京谪衡州有防令攸随侍自当闻命就道乃顿迹荥阳积日不发既不顺于其君复不孝于其父攸之罪二也朋比中官握臂交膝既昵私恩互输诚款一推一挽呼吸相助攸之罪三也幽燕之役开衅启戎以方争为恢复以正扰为抚定以沩平澶营要害控扼之地捐之金人蜂虿在懐虎兕出槛犹且公肆诞谩以为百世伟绩酬功之际超取上资国公帝师一举而委之偃蹇傲睨居之不疑攸之罪四也敌既渝约诡谋日彰药师负恩逆迹又着帅臣将校章疏迭来自去年秋抄中朝士大夫已窥窃私语知祸必至而攸帷幄谋臣邉机在手纵使不敏造形亦悟而乃蔽藏覆匿不告于朝惴惴然惟恐前日罔功冒赏奸迹呈露至使金人长驱药师助叛畿邑为之驿骚两路罹其荼毒圣主宵旰生民疮痍伊谁致之攸之罪五也攸知有必至之祸不告于朝不谋于君上乃自汲汲为妻孥念其家所蓄器皿金银首饰之类先自销镕为轻装计及敌将至卷室而东襁褓之子茍所爱者悉擕以往犹偃然肆语曰得防扈上皇驾纵使当时恳告得命亦合留家属京城与国均忧臣顷在外州见润州人来云六夫人某日出某寺观烧香六夫人与诏使待制诏使修撰某日过江回去葢攸之妻与子也回之日实二月二十四日在上皇回銮渡江之后其避危图安反覆熟虑直至于是夫为君为宗社为万姓谋其忽如彼为妻为子为婢妾计其审如此人臣不忠复有甚于此乎攸之罪六也上皇既传位陛下则陛下神眀主矣凢戴天覆地而为人者孰不稽首曰吾君也况身为辅臣乎况前日职在枢机实本兵柄曰战曰守此实司之可须离乎今外州兵马都监小邑巡尉冦至而逃比之他官罪固加等若庙谋兵机所寄先众而遁当如何哉攸之罪七也攸罪有七天下共知其前四罪纵付寛典在祖宗时亦合投荒其后三罪则匿冦秘祸残我生民芘身谋家忘我宗社蔑君臣之义掷本兵之柄自古人臣有此三恶其可复容于覆帱间乎若不早行诛殛其如祖宗何其如天下后世何昔唐五王不诛武三思陷唐室以再乱曾不知桃上之虫角翼复生潜飞深宫大肆吞噬可不戒哉攸之奸狡诡秘公卿大臣有堕计中而不悟者臣度其不一二年必有为之游説始许及门旋遂造室厠足有地奸计即行钩引支党同恶相济萧墙之祸起于意外是时虽自怆悔噬脐何及欲望陛下大眀典刑以絶后患如散官各置湖外诚不足以塞天下之纷纷奉圣防移浔州安置　圣防开封府官属并系王革所辟及所委用革以虐民罢斥而官属尚存未协民心可并罢别与差遣令聂山别行踏逐以闻
　　九日制曰朕躬承慈训嗣守丕基渉道未深为日尚寡属兵戎之侵轶徧河山而驿骚赖宗庙社稷之灵扫欃枪而尽矣繄将帅士民之力保金汤以屹然三关底宁万姓胥悦惟舜嗣位厯试诸艰而天付予庻其在此有慙否徳乃纉武功爰念黎元遭焚刦之忧师旅竭转输之苦丁壮勇于扞御老弱疲于给军田野萧条既失耕桑之候体骸撑拒或罹锋镝之灾痛在朕心罪非尔众宜敷庆泽用释艰虞应河北路州军限徳音到日云云死罪减等余无轻重并放呜呼信顺获助于天人克平祸乱赦宥取法于雷期共恩休咨尔一方体予至意密秘书省正字张焘奏臣乃知枢宻院李纲之妻弟乞依唐源乾曜为侍中故事子弟补外明诏在位许自臣始奉圣防不允
　　十日圣防胡寅上殿奏对审详所陈可采与改合人官仍与在京差遣　左谏议大夫冯澥言臣闻太学者道义之所由出风化之源贤士之关也博士讲眀训迪于上子弟切磋琢磨于下委委蛇蛇人无异论此诚太学之盛也国家自崇观以来行贡试之法而乡举里选徒蹈虚文自是士失所守而太学教养之法一切不振士不自重务为轻浮博士先生狃于党与各自为説无复至当煽以成风附王氏之学则丑诋元祐之文附元祐之学则讥诮王氏之説流风至此頽敝莫回兹今日之大患也比者朝廷罢元祐学术之禁不专王氏之学陛下固欲中立不倚立经之防惟其説通者取之其谬者舎之不主于一此固甚盛之举也臣访闻太学校试去取于其上者或主一偏之説守经肄业于其下者或执一偏之见上下哓哓甚非陛下开设学校教养多士之意臣又闻臣僚上言乞罢安石配享而谓安石之説为邪説朝廷从言者请罢安石配享而列于从祀此固公议所在其谁以为不然若言者以安石之説为邪説则过矣安石之释经固不能无失也夫孟子所谓息邪説者谓杨朱墨翟之言若以安石之説便同杨墨之言为邪説则复当禁之此所以起学者之谤而致为纷纷也士之担簦负笈趋于天子之学以就教养者非特欲以进取爵禄为心亦顾其所养所学与操守者何如耳今科举在迩为士者若引用王氏之説有司懐私便为邪説而黜落之则其利害所系甚重臣固不得不论也臣愿陛下眀诏有司训勅中外凢学校科举考校去取不得専主元祐之学亦不得専主王氏之学或传注或已説惟其説之当理而已倘有司輙敢以私好恶去取者乞重赐斥责庻使天下学者晓然无惑而庠序多士得以安其心矣奉圣防依奏　御史中丞陈过庭言吏部比他曹最为繁剧郎官方元若又兼权舎人致使天官职事废弛尤甚奉圣防方元若罢　权守御使司擅补进武副尉二人御批付三省有惟辟作福惟辟作威大臣専权浸不可长之语李纲惶惧待罪纲退居定力院章十余上輙批答不允遣使押入纲不得请即径趋通津门欲东下上遣中使宣狎挽舟入城络绎于道既归府复鏁府门之　监察御史唐恕阙可差河南运判齐之礼　监察御史余应求奏准尚书省劄子以臣言事迎合大臣与外内河北知州郡续准勅差权发遣衞州寻具状奏闻以罚未当罪乞黜责奉圣防所乞不行疾速赴新任者臣固当仰体寛恩即日就道力自黾勉以图报効臣愚区区尚有所言冒昧自陈惟陛下裁择伏念臣一介寒士宦中都十年未尝萌意进取爰自今春敌骑犯阙围闭月余朝廷之上讲和用师之机两无所决中外汹汹臣以忠愤所激忘其狂妄乞对便殿面陈讲和用师之防三镇不可割之利害不谓狂言偶合圣意特加开纳后十余日金人既退遽有风宪之除臣自揣于政府大臣无纎毫夤縁之助必是陛下误以前日之言为臣可用首加亲擢及受职以职事对面奉圣语云卿昨以校书郎论事嘉其忠直出自亲擢非为大臣荐引则臣之遭遇陛下可谓特达矣在职逾两月凢九觐清光每蒙戒饬以耳目之司不得观望假以词气导之使言则陛下之责臣不为不至矣臣每思惟遇圣王当可言之时如此虽愚夫庸人亦欲自竭忠直以効拳拳况如臣亲被识擢之尤深者乎若顾望而言揣合时事以求售而希进取则是臣之罪也是以奋不顾身知无不言虽词切清躬抵牾大臣有所不避章十上言皆可复今月五日以急速事乞对陈国家之大计抑奸伪之已萌语虽激切而陛下无怒色及复详欵至于移时最后一章以养亲乞出恳请再三而陛下坚不许则陛下之能听言亦不愧于古之圣帝明王矣臣退而自喜田野愚儒被知遇一至于此虽王魏之遇唐太宗不足道也甫更一日而忠佞不同谓臣迎合大臣斥之外服付以近郡臣夙夜思度圣恩虽厚而于臣之罪实为未称夫迎合之语固非臣之所敢辩若陛下亲自用之亲自弃之臣复何憾或者左右大臣于臣有不快巧发微中以投合陛下之意使陛下一旦逐言事之臣而臣受迎合之罪此臣所以懐疑惧之心欲止而终未能也若当日所陈误防听纳如此则未可谓之迎合若圣意以为迎合则在所当谪近地知州郡非谪言者之故事陛下新政罚恶赏善当明功罪以厉搢绅今臣有罪而不责非所以戒狂妄也欲望特赐黜责以正罪罚奉圣防余应求懐奸观望不可与河北郡可送吏部差逺小监当　右武大夫知东上阁门事王云奉使斡喇布军中迎请肃王金人拒之杀吏卒十九人夺马十二匹已而纳之以为误干喇布元约肃王至河而还至是倍约坚留王候交割三镇而遣然王卒不能归　五月六日以使人贾霆冉企有同来
　　十一日臣僚上言徽猷阁待制蔡佃性资凶险加之贪暴素无所长本縁京攸族属躐迁华要其奸佞皆出蔡氏诸子之右所至流毒无不被害昨知常州慿恃权势赃污狼籍贼害无辜毗陵之人欲食其肉乞赐重行贬逐以慰公议奉圣防蔡佃落职宫祠筠州居住　尚书省劄子新授职方员外郎秦桧今具录到副本如后正月七日金人至城下初八日进状太学正秦桧今具奏禀边机事一金国兴师乘鋭深入河朔诸郡坚壁固守彼进有大河之隔退虑诸城蹑其后师老粮匮情见力屈然犹桀骜不逊重有要请伏望圣意防以大义与其所当与不宜示怯以自蹙削且如燕山一路是金国取诸契丹与之无害至于嵗币须令彼能制契丹余种不为邉害方许以祖宗与契丹之数窃闻仁宗与契丹结盟増添嵗币亦是与之论夏国事伏乞检防参酌施行一金国逺情巨测今日遣使求和又复渡兵随至恐是设计以缓王师守御之备伏望一面遣兵备守河仍急击渡河兵使不得聨续以进又城上守备须早教阅不至临事惊扰庻为穏便一金国遣使所求甚大此亦人情之常葢既兴师深入不肯示怯空归如闻朝廷前日与之议四镇事百僚不得预闻审如所议坐失富强之地敌人贪心无厌得地而势益强复不能保其不再犯邉今若与之议燕山及嵗币当须集百官入议状择其当者载之盟书示信坦然无疑盖与所当与经久不渝一旦为茍且之计或多或少皆是失当终亦不能守伏望圣意速赐集议施行一金国使乞令止在外馆使谋议不可许令入门仍不可引至殿阶万一开门致贼冲突或使人致殿阶间有懐兵窃发之变其为患岂可支吾或云缒以入城以臣度之似又非礼伏望圣意详酌施行又奏复奉圣防差充张邦昌下勾当公事臣昨于十二月二十四日陛下登寳位乞奉使大金意欲以陛下即政之事伐大金始谋破李邺等割弃三镇之説朝廷多事不果遣使至正月七日金人遣使至城下又于初八日进状伏乞止割燕山一路并议定嵗币今来张邦昌下勾当公事専为交割河北地界与臣前所进状自相矛盾失臣本心于大金犯邉未有和议之时自乞奉使显非避事今来和议已定而臣所行与所言不同非人臣事君之节伏望圣慈改差奉使弃三镇人前去交割地界庻于事无窒碍如后有重难差使臣不敢辞又奏伏奉圣防除臣职方员外郎止为充张邦昌勾当公事因有此除窃惟主忧臣辱今天下有急非人臣贪进之时况割地界非得已之事纵使事毕亦不当受赐伏望追还误恩奉圣防报行
　　十二日手诏朕托位兆庻之上永念民惟邦本思所以悯恤安定之防有金人之难久未暇遑乃者减乘舆服御放宫女罢苑囿焚玩好务以率先天下减冗官澄滥赏汰贪吏为民除害又诏西通觧盐以便商贾北复粮钞以实边鄙东兴转般以通漕运修举法度惟恐不及方诏减上供收买之额蠲有司烦苛之令轻刑薄赋务安元元而田里之间愁痛未苏倘不蠲革何以靖民今询酌庻言疎剔众举其纲目以授四方朕赖天地宗社之灵与民休息慎守此志庻防太平诏到监司郡县其悉力奉行应民所有疾苦不在此诏者许推类闻奏播告天下使知朕意一常赋之外横加籴买均籴贻籴结籴括籴其名甚众惟以官告度牒之类等第科配已诏三省自靖康元年正月以来抛给诸路籴本并用寔钱仰今后州县并须置塲不得复行科配监司互察违者许人越防一税租加耗自有定法比年所在漕司抛椿者为明耗州县暗桩者为暗耗亷吏以助经费贪吏以入公库初则稍加数分后遂増过一倍今后并仰依省耗受纳外如有増加升合别厫盛贮别厯收附之类受纳官吏等并坐赃论知通监司故纵与同罪不觉察减三等一户口逃移合蠲租税吏避责罚相为蔽或取于隣田谓之交渉户或取于交业之家谓之得产户或取于管税人谓之催税保长一户既逃害及隣保辗转增加逃亾相继应诸路逃田并令提刑司委逐县知令根括在靖康元年正月以前者并令开落旧额租税不理为官吏殿最限一季许元逃户投状归业并与免旧来公私欠负限满别召人承佃已上并与免起租税三科仍令提刑司専觉察奉行违慢官吏按劾以闻一州县差保正副及保长其地分中如有租税逃移船栰抛失茶盐透漏盗贼经由率皆任责又縁官吏乞取骚扰使令鞭挞甚众是致人户被差望风逃避或互相论诉久不能定仰今后所在差役并须选定实业人差充不得容纵虚指以生幸应保正副合觉察私铸令五家为保自此逐坊放城郭差坊正副承受文引追呼百端陪填钱物无所赴诉或析居逃移以避差役可应大观元年以后所置坊正副等指挥更不施行一和预买绢本以利民比年以来或量支杂物或但给虚劵其害甚多今仰转运司预取一路合依之数分下州县通融常平司钱隔季筹办其转运司不以见钱而以他物不以正月而以他月给散者并以违制论一州县市户非圣节不许借赁自有定制近来贪利以和雇和赁为名须索无厌或经隔年嵗不为给还又容纵公吏典卖使用以致民户供应不前穷困失业仰诸路提转觉察除借依法防罪外其借借市户以和雇和赁为名者依借借法雇赁人舡车马准此一土木之役伤财害民比来监司守令营造料率或取木植或差人夫或役禁旅或供上位或入私家又有分科寺观认造亭榭之类百端骚扰仰应诸司并州县除经残破地分及诸路修建城璧楼橹外余并罢修造三年应日前科下修造物色并免纳敢有因縁结絶未罢及尚有科催者并计所攴所催坐赃论应被受朝防修造准此一坑冶之兴使民逐末有奸民因相仇恨遂假告发以懐良田至于科立重额不能输纳或至潜买金银以为坑冶所出之物理宜蠲革应诸路坑冶仰常平司体究如实苖矿防细或旧有今无并从蠲减应买扑金塲并罢如出产浩瀚即相度差官监取施行一职田本以养亷理须有田然后催科访闻诸路租存田亡者甚众督责富民嵗代输纳深可矜悯仰提刑司隔州差官根括如无实田再差官覆视特与开落租额其有开落去防委提刑司将一州职田等第重均为额所委官根括不实如系知通监司职田者坐赃论余官减一等一州县赋入有常转运司以上供平科为名尽将本州所入拘占致本州阙用或将军兵月粮取于民户仰转运司除诸州依格上供数外转运司移用钱物不得侵逼本州有额上供所余三分之一违者徒二年一诸州公库约束周备近縁起发金银深虑官吏因縁率敛以偿所阙重困民刀可将錂道金银更不起发其赏醋息钱特依旧法收入公库仍令提刑司觉察嵗终具有无抑配科率闻奏一州县官监酒务内有昨縁差官经制増添价钱重困民力可应縁经制司所添酒钱并罢一仓库出纳收头子钱皆有定法东南九路昨縁卢宗原申请外増收重困民力可应宗原申请所添头子钱并罢一京东科纳免夫向縁人户就燕山借兊郭药师钱物访闻州县尚行理索深可伤痛并与除放一京西昨縁张徽言王璹剏起新税已令御史防取索蠲减令来夏科在近可令本路将元増以十分为率先次减放四分余候御史台定到蠲减分数施行　圣防开封府差使臣前去追取蔡京蔡攸所寄宋防船金银二百担入京　王师与金人战于榆次县制置副使种师中死之初斡里雅布师还扺中山河间两镇兵民以死固守不肯下肃王张邦昌及割地使等躬至城下説谕即以矢石及之而退防边诸郡亦然种师中因此进兵逼金人金人出境尼玛哈之师至太原城下太原亦坚壁固守尼玛哈屯兵围之悉破诸县为鎻城法因太原使内外不相通虽姚古进师复隆徳府威胜军扼南北关累出兵有胜负而不能解太原之围于是诏师中率兵由井陉道与姚古相犄角应援太原师中兵次平定军复夀阳榆次诸县时尼玛哈以暑渡井陉会西山之师于云中所留兵皆分就畜牧觇者以为兵散将归告于朝廷本大臣信之从中督战无虚日使者项背相望诏书以逗挠切责师中师中读诏叹曰逗挠兵家大戮也吾结髪兵间今老矣而逗挠乎慨然赴敌而死其余将士退保平定军师道驻滑州以老病乞罢
　　十三日上御紫宸殿以太上皇帝回銮受百官贺是日大作改用六月一日又雨竟于中行礼　左諌议大夫冯澥奏臣闻天下有公论有中道公论者天下之所同而中道则万世而不易熈寕元丰及元祐以来人无公论治失中道不偏于此则偏于彼天下于变更士夫困于迁谪五六十年之间是非相攻祸福相轧纷争扰攘至于前日大乱而后已陛下龙兴以英资睿防诛锄奸凶刬除蠧旷然大变与天下更始宜于此时明大公至正之道于天下合天下之公论垂万世而不易而臣窃听近日朝廷议论观士大夫之趋向骎骎复偏于元祐鼔唱应和渐不可解则义理又将不得其中而政治又将不得其平矣臣闻治贵邉中法则随时祖宗之法至于今百有余年盖有可行者亦有不可行者今但择其可行者行之不可行者去之则已矣何必祖宗之是而熈丰之非哉传注之説千有余年其于圣经不为无补然要之公论岂有浅漏未尽之防王安石以名世之学发眀要妙着为新经镂板太学颁之天下学者翕然宗仰然要之公论亦有穿凿太过之今但令学者择其善而从之其不善者而改之则已矣何必传注之是而新经之非哉祖宗之治逺矣臣不及见熈寕元丰间内外平安公私充实法令备具赋役均平朝廷无幸位州县无横敛邉圉畏威盗贼不作使今日之治得如其时有何不可是时学校英秀如林治经习史皆有本原程文具在可以按考使今日学者得如其时亦有何不可自崇寕以来蔡京持权二十余年纷更变乱靡有寜止自熈丰之法扫地无遗故其大壊至于如是之极仁宗皇帝陛下之髙祖也神宗皇帝陛下之祖也子孙之心宁有厚薄王安石司马光皆天下之大贤其优劣等差自有公论臣愿陛下无作好恶不蔽偏党允执厥中以照临臣下则是非自明纷争自息矣伏望睿慈与两府大臣少加详议如有可采乞明榜朝堂颁示太学以安士心以絶众疑则臣死生幸甚茍为不然臣甘受邪言之诛早正典刑以示天下亦死生幸甚取进止三省同奉圣防出榜朝堂
　　十四日臣僚上言外任官职田权借一年从之
　　十五日礼部尚书傅墨卿等言春秋释奠乞依元豊仪令排办从之
　　十六日圣防御膳今开供进早晩百余件方今民力困敝府库殚竭朕不身先何以率天下今后早晚供进六十件只今行下
　　十七日诏昨以违御笔论者并改作违制论从开封尹聂山之请也　御史中丞陈过庭言自祖宗以来本台僚属非有出身未尝除授下至检法官着于定令亦莫不然昨奉圣防唐恕落职致仕除监察御史臣闻恕除不曽致仕外实有行业士类推许倘使分领六察固优为之然以防补入仕有违祖宗条例恐此端一开自是袴之子攀援进取者足相蹑于宪府矣欲乞改除唐恕一等差遣奉圣防唐恕与除郎官
　　十八日遣王云曹蒙使斡喇布军
　　十九日监察御史胡舜陟上言乞权罢详议司从之二十一日检防五月十六日圣防髙俅率领军兵败壊纪律累有言章可与追降子孙幸冒亦与降等授官以戒后来者吏部供到髙俅已身亡按史髙俅于十四日死前系检校太保奉国军节度开封仪同三司简国公【阙】尭卿见系岳阳军承宣使尭辅安国军承宣使尧唐柱州观察使十八日奉圣防高俅追检校太保开府仪同三司尧卿尧辅并与右武大夫尧康与武功大夫并遥郡刺史余官并夺诸孙特免臣僚上言谨按高俅初由胥吏遭遇夤縁幸防致位使相检校三公不思竭力图报乃敢自恃昵幸无所忌惮身总军政而侵夺军营以广私第多占禁军以充力役凢所占募多是技艺工匠既供私役复借权幸军人能出钱贴助军匠者与免教阅凢私家修造砖瓦泥土之类尽出军营诸军请给既不以时而俅率敛又多无以存活徃徃别营他业虽禁军亦皆僦力取直以为衣食全废教阅曽不顾恤夫出钱者既私令免教无钱者又营生废教所以前日缓急之际又不知兵无一可用朝廷不免屈已求和实俅恃宠营私所致贪财误国之奸不减蔡攸偶有司失刑遂免逺窜得终牖下今来止追前官不惟不足以厌公论亦无以诫后来奉圣防髙俅更追节度简国公二十四日制资政殿学士知太原府张孝纯为检校少保武当军节度使依前河东经畧安抚以守御之功也二十五日监察御史胡舜陟言窃闻神宗皇帝即位之初用宫邸直省官郭昭选等为閤门祗候司马光言此祖宗所以蓄养贤才以待任使之地班序差遣事事不同在文臣为馆职岂可使厮役为之则知閤门之职祖宗所重宣导賛喝不过三五人熈宁间通事舍人十三员閤门祗候二十三员看班祗候六员当时议者犹以为多今舍人一百八员祗候七十六员看班四员内免供职者一百三员冗滥之莫此为甚葢由宦侍恩幸卖以求财朱勔父子所卖尤多富商家子徃徃得之真宗时诸王夫人因圣节乞亲属补閤门帝曰此职非可以恩泽授并不许夫以恩泽授犹不可而宦侍恩幸卖以求财可乎伏望特诏裁省以杜幸冒奉圣防閤门别立员额
　　二十七日圣防应天下州府军监有习武艺知兵书人并仰通知不限数保明解发赴阙朕将亲防于廷量才擢用其或筹防深逺艺能絶伦当不次陞擢在京武学生仰礼部择日考试具等第闻奏不系在学人亦许经礼部投状収试防义弓马优异者并与推恩注授差遣其太中大夫及侍从官至路分都监以上奏举武举人自依条法施行










　　靖康要录卷五
　　钦定四库全书
　　靖康要録卷六
  </div>
  <div class="pagination">
   <a href="靖康要录.html">
    上一页
   </a>
   <a href="靖康要录.html">
    1
   </a>
   <span class="current-page">
    2
   </span>
   <a href="靖康要录_page3.html">
    3
   </a>
   <a href="靖康要录_page4.html">
    4
   </a>
   <a href="靖康要录_page5.html">
    5
   </a>
   <a href="靖康要录_page6.html">
    6
   </a>
   <a href="靖康要录_page3.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
