<!DOCTYPE html>
<html>
<head>
    <meta charset="UTF-8">
    <title>资治通鉴四库 - 第 28 页/共 70 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>资治通鉴四库 - 第 28 页/共 70 页</h1>
    <div class="content">　　臣光曰论者皆以为秦王坚之亡由不杀慕容垂姚苌故也臣独以为不然许劭谓魏武帝治世之能臣乱世之奸雄【事见五十八卷汉灵帝中平元年治直吏翻】使坚治国无失其道【治直之翻】则垂苌皆秦之能臣也乌能为乱哉坚之所以亡由骤胜而骄故也魏文矦问李克吴之所以亡对曰数战数胜文侯曰数战数胜国之福也何故亡对曰数战则民疲数胜则主骄【数所角翻】以骄主御疲民未有不亡者也秦王坚似之矣
　　长乐公丕在邺将西赴长安【乐音洛】幽州刺史王永在壶闗【是年春王永自幽州奔壶闗】遣使招丕丕乃帅邺中男女六万余口西如潞川【使疏吏翻帅读曰率】骠骑将军张蚝并州刺史王腾迎之入晋阳【骠匹妙翻骑竒寄翻蚝七吏翻】丕始知长安不守坚已死乃发丧即皇帝位【丕字永叙坚之庶长子也】追諡坚曰宣昭皇帝庙号世祖大赦改元大安　燕王垂以鲁王和为南中郎将镇邺遣慕容农出蠮螉塞【蠮于结翻螉于公翻】厯凡城趣龙城【趣七喻翻】防兵讨余岩慕容麟慕容隆自信都徇勃海清河麟击勃海太守封懿执之因屯厯口【水经注清河自广川东北流迳厯县故城南前汉信都国之属县也应劭曰广川县西北三十里有厯城亭故县也今亭在县东津济之所谓之厯口渡】懿放之子也【封放见九十九卷穆帝永和七年】　鲜卑刘头眷击破贺兰部于善无【善无县前汉属雁门郡后汉属定襄郡汉末日弃之荒外】又破柔然于意亲山【意亲山葢即意辛山亲辛语相近按魏书帝纪道武登国五年四月幸意辛山与质驎讨贺兰纥突邻纥奚诸部大破之六月还幸牛川则意辛山在牛川之北】头眷子罗辰言于头眷曰比来行兵所向无敌【比毗至翻】然心腹之疾愿早图之头眷曰谁也罗辰曰从兄显忍人也【从才用翻】必将为乱头眷不聴显库仁之子也顷之显果杀头眷自立又将杀拓跋珪【珪依刘库仁见一百四卷太元元年】显弟亢埿妻珪之姑也【埿与泥同】以告珪母贺氏显谋主梁六眷代王什翼犍之甥也【犍居言翻下同】亦使其部人穆崇奚牧宻告珪【魏书官氏志拓拔氏之先兼并它国各有本部部中别族为内姓丘穆陵氏后改为穆氏又拓拔邻以弟为逹奚氏后改为奚氏】且以其爱妻骏马付崇曰事泄当以此自明贺氏夜饮显酒令醉【饮于鸩翻】使珪隂与旧臣长孙犍元他罗结轻骑亡去【元他罗结二人也他唐何翻】向晨贺氏故惊廐中羣马使显起视之贺氏哭曰吾子适在此今皆不见汝等谁杀之邪显以故不急追珪遂奔贺兰部依其舅贺讷【贺讷本贺兰讷后魏孝文帝改北方旧姓以贺兰氏为贺氏史因简便而书之如上文穆崇奚牧之类皆是也】讷惊喜曰复国之后当念老臣珪笑曰诚如舅言不敢忘也显疑梁六眷泄其谋将囚之穆崇宣言曰六眷不顾恩义助显为逆我掠得其妻马足以解忿显乃舍之贺氏从弟外朝大人贺恱举所部以奉珪【贺恱盖什翼犍时为外朝大人魏书官氏志曰登国二年因旧制置南北大人对治二部又置外朝大人无常员主受诏命外使出禁中国有大丧大礼皆与参知随所典焉从才用翻】显怒将杀贺氏贺氏奔亢埿家匿神车中三日【北人无室屋逐水草置神于车中而严事之因谓之神车】亢埿举家为之请乃得免【为于伪翻】故南部大人长孙嵩帅所部七百余家叛显奔五原【嵩依刘氏亦见一百四卷太元元年五原秦郡魏晋弃之荒外帅读曰率】时拓跋寔君之子渥亦聚众自立嵩欲从之乌渥谓嵩曰逆父之子不足从也【寔君弑什翼犍见太元元年】不如归珪嵩从之【史言长孙嵩由此遂为拓跋珪佐命功臣福流子孙】久之刘显所部有乱故中部大人庾和辰奉贺氏奔珪【凡言故者皆什翼犍旧所署置也魏书官氏志拓拔诘汾时余部诸姓内入者自有庾氏非中国之庾氏也】贺讷弟染干以珪得众心忌之使其党侯引七突杀珪代人尉古真知之以告珪矦引七突不敢发【矦引七突官氏志无此氏志云诸姓年世稍久互以改易兴衰存灭间有之今举其可知者则其不可知而不举者亦有之矣西方尉迟氏后改为尉氏尉读如郁】染干疑古真泄其谋执而讯之【讯鞠问也】以两车轮夹其头伤一目不伏乃免之染干遂举兵围珪贺氏出谓染干曰汝等欲于何置我而杀吾子乎染干慙而去【史言贺讷兄弟不能举部以奉拓跋珪为珪攻贺兰部张本夫以珪备尝险阻艰难以成大业而卒毙于贺兰氏岂天道邪】　九月秦主丕以张蚝为侍中司空【蚝七吏翻】王永为侍中都督中外诸军事车骑大将军尚书令王腾为中军大将军司校尉苻冲为尚书左仆射封西平王又以左长史杨辅为右仆射右长史王亮为护军将军立妃杨氏为皇后子宁为皇太子夀为长乐王【乐音洛】锵为平原王懿为勃海王昶为济北王　吕光自兹还至宜禾【班志敦煌郡广至县昆仑障宜禾都尉治晋分为宜禾县属晋昌郡刘昫曰州常乐县汉广至县魏分广至置宜禾县李暠于此置凉兴郡随废置常乐镇武徳五年改镇为县兹音丘慈】秦凉州刺史梁熈谋闭境拒之髙昌太守杨翰言于熈曰【李延夀曰髙昌者车师前王之故地昔汉武帝遣兵西讨师旅顿弊其中尤困者住焉地势髙敞人庶昌盛因名髙昌其地有汉时髙昌垒晋为髙昌郡后因为国名】吕光新破西域兵疆气鋭闻中原丧乱【丧息浪翻】必有异图河西地方万里带甲十万足以自保若光出流沙其势难敌髙梧谷口险阻之要宜先守之而夺其水【髙悟谷口当在髙昌西界】彼既穷渇可以坐制如以为逺伊吾闗亦可拒也【伊吾县晋置属晋昌郡有伊吾闗】度此二阨虽有子房之防无所施矣【言地险既失虽有张良之计无所用也】熙弗聴美水令犍为张统谓熙曰今闗中大乱京师存亡不可知【长安已陷而凉州不知道梗故也犍居言翻】吕光之来其志难测将军何以抗之熙曰忧之未知所出统曰光智畧过人今拥思归之士乘战胜之气其锋未易当也【易以防翻】将军世受大恩忠诚夙着立勲王室宜在今日行唐公洛上之从弟勇冠一时【从才用翻冠古玩翻】为将军计莫若奉为盟主以收众望推忠义以帅羣豪【帅读曰率下同】则光虽至不敢有异心也资其精鋭东兼毛兴【毛兴时刺河州】连王统杨璧【王统时刺秦州杨璧时刺南秦州】合四州之众扫凶逆宁帝室此桓文之举也熈又弗聴杀洛于西海【洛徙西海见一百四卷太元五年梁熈既欲拒吕光又杀苻洛不过欲保据凉州非有扶颠持危之志也】光闻杨翰之谋惧不敢进杜进曰梁熈文雅有余机鉴不足终不能用翰之谋不足忧也宜及其上下离心速进以取之光从之进至髙昌杨翰以郡迎降【熈不能用杨翰之谋翰遂降于光降户江翻下同】至玉门熈移檄责光擅命还师以子为鹰扬将军与振威将军南安姚皓别驾卫翰帅众五万拒光于酒泉【帅读曰率】炖煌太守姚静晋昌太守李纯以郡降光【敦徒门翻】光报檄凉州责熈无赴难之志【难乃旦翻】而遏归国之众遣彭晃杜进姜飞为前锋与战于安弥【安弥县自汉以来属酒泉郡】大破擒之于是四山胡夷皆附于光武威太守彭济执熈以降光杀之光入姑臧自领凉州刺史表杜进为武威太守自余将佐各受职位凉州郡县皆降于光独酒泉太守宋皓西郡太守宋泮【晋志曰汉分张掖之日勒删丹等县置西郡其地当岭要】城守不下光攻而执之让泮曰吾受诏平西域而梁熈絶我归路此朝廷之罪人卿何为附之泮曰将军受诏平西域不受诏乱凉州梁公何罪而将军杀之泮但苦力不足不能报君父之讐耳岂肯如逆氐彭济之所为乎主灭臣死固其常也光杀泮及皓主簿尉祐奸佞倾险【尉姓也读如字】与彭济俱执梁熈光宠信之祐譛杀名士姚皓等十余人凉州人由是不悦【昔齐人伐燕胜之孟子曰取之而燕民悦则取之取之而燕民不悦则勿取其后燕卒报齐吕光始得凉士而无以収凉人之心宜其有国不永也】光以祐为金城太守祐至允吾【允吾汉县属金城郡晋省据水经注允吾在广武西北其地在当时葢属广武郡界刘昫曰唐鄯州龙支县本汉允吾县后汉改曰龙耆后魏改曰金城又改曰龙支积石山在今县南允音铅吾音牙】袭据其城以叛姜飞击破之祐奔据兴城【以载记参考水经兴城当在允吾之西白土之东】　乞伏国仁自称大都督大将军单于领秦河二州牧【单音蝉】改元建义以乙旃童埿为左相屋引出支为右相独孤匹蹄为左辅武羣勇士为右辅【乙旃屋引独孤武羣皆夷人复姓乞伏与拓拔同出于鲜卑故其部人亦有乙旃独孤二姓埿与泥同】弟干归为上将军分其地置武城等十二郡【载记曰置武城武阳安固武始汉阳天水畧阳漒川甘松匡朋白马苑川十二郡】筑勇士城而都之【水经注苑川水出勇士县之子城南山北迳牧师苑故汉牧苑之地也有东西二苑城其城相去七里西城即乞伏所都】　秦尚书令魏昌公纂自闗中奔晋阳秦主丕拜纂太尉封东海王　冬十月西燕主冲遣尚书令髙葢帅众五万伐后秦战于新平南盖大败降于后秦【帅读曰率降户江翻】初葢以杨定为子及葢败定亡奔陇右复收集其旧众【定为西燕禽财六月耳复扶又翻】　苻定苻绍苻谟苻亮闻秦主丕即位皆自河北遣使谢罪【定绍谟亮降燕见上卷上年】中山太守王兖本新平氐也固守博陵为秦拒燕【为于伪翻】十一月丕以兖为平州刺史定为冀州牧绍为冀州都督谟为幽州牧亮为幽平二州都督并进爵郡公左将军窦冲据兹川【兹川即霸川也霸水古曰滋水秦穆公之霸也更滋水曰霸水以显霸功今曰兹川因古名也】有众数万与秦州刺史王统河州刺史毛兴益州刺史王广南秦州刺史杨璧卫将军杨定皆自陇右遣使邀丕共击后秦丕以定为雍州牧【雍于用翻】冲为梁州牧加统镇西大将军兴车骑大将军璧征南大将军并开府仪同三司加广安西将军皆进位州牧杨定寻徙治厯城置储蓄于百顷【百顷自杨茂搜以来保为巢穴】自称龙骧将军仇池公遣使来称藩【骧思将翻使疏吏翻】诏因其所号假之其后又取天水略阳之地自称秦州刺史陇西王　绎幕人蔡匡据城以叛燕【绎幕县自汉以来属清河郡至隋废入徳州安乐县】燕慕容麟慕容隆共攻之泰山太守任泰潜师救匡【任音壬】至匡垒南八里燕人乃觉之诸将以匡未下而外敌奄至甚患之隆曰匡恃外救故不时下今计泰之兵不过数千人及其未合击之泰败匡自降矣乃释匡击泰大败之斩首千余级匡遂降【降户江翻下同】燕王垂杀之且屠其垒　慕容农至龙城【自蠮螉塞厯凡城至龙城】休士马十余日诸将皆曰殿下之来取道甚速今至此久留不进何也农曰吾来速者恐余岩过山钞盗侵扰良民耳【此山谓白狼山钞楚交翻】岩才不逾人诳诱饥儿【诳居况翻诱音酉】乌集为羣非有纲纪吾已扼其喉久将离散无能为也今此田善熟未収而行徒自耗损当俟収毕往则枭之【枭坚尧翻】亦不出旬日耳顷之农将步骑三万至令支岩众震骇稍稍逾城归农岩计穷出降农斩之进击髙句丽复辽东莬二郡【郝景之败髙句丽陷辽东菟菟同都翻】还至龙城上疏请缮修陵庙【燕自慕容皝以前皆辽西故陵庙在焉】燕王垂以农为使持节都督幽平二州北狄诸军事幽州牧镇龙城【使疏吏翻】徙平州刺史带方王佐镇平郭农于是创立法制事从寛简清刑狱省赋役劝课农桑居民富赡四方流民前后至者数万口先是幽冀流民多入髙句丽【先悉荐翻】农以骠骑司马范阳厐渊为辽东太守招抚之慕容麟攻王兖于博陵城中粮竭矢尽功曹张猗逾
　　城出聚众以应麟兖临城数之曰【数所角翻】卿是秦民吾是卿君卿起兵应贼自号义兵何名实之相违也古人求忠臣必于孝子之门【后汉韦彪之言】卿母在城弃而不顾吾何有焉今人取卿一切之功则可矣宁能忘卿不忠不孝之事乎不意中州礼义之邦乃有如卿者也十二月麟拔博陵执兖及苻鉴杀之昌黎太守宋敞帅乌桓索头之众救兖不及而还【帅读曰率索昔各翻还从宣翻又如字】秦主丕以敞为平州刺史【敞时从王永在壶闗】　燕王垂北如中山谓诸将曰乐浪王招流离实仓廪外给军粮内营宫室虽萧何之功何以加之【乐浪王温之功详见上汉髙祖与项羽相拒萧何镇抚闗中为之根本】丙申垂始定都中山【杜佑曰后燕都中山今博陵郡唐昌县】　秦苻定据信都以拒燕燕王垂以从弟北地王精为冀州刺史将兵攻之【从才用翻将即亮翻】　拓跋珪从曽祖纥罗与其弟建及诸部大人共请贺讷推珪为主【从才用翻】
　　十一年春正月戊申拓跋珪大防于牛川【自武周塞西行至牛川牛川以北皆大漠也据魏纪窟咄之来寇也珪乞师于燕自弩山至牛川屯于延水南出代谷以防燕师又据水经注于延水出长川城南则长川即牛川也班志于延水出代郡且如塞外则牛川亦当在且如塞外也又明元帝大狝于牛川登釡山括地志釡山在妫州懐戎县北三里且如之且音子如翻】即代王位【珪什翼犍之嫡孙世子寔之子拓跋氏自此兴矣】改元登国以长孙嵩为南部大人叔孙普洛为北部大人分治其众【魏书曰魏初自北荒南迁置四部大人坐王庭决辞讼以言语约束刻契记事无囹圄考讯之法诸犯罪者皆临时决遣治直之翻下同】以上谷张衮为左长史许谦为右司马广寗王建代人和跋叔孙建庾岳为外朝大人【魏书官氏志拓拔邻命叔父之曰乙旃氏后改叔孙氏朝直遥翻】奚牧为治民长【长知两翻】皆掌宿卫及参军国谋议长孙道生贺毗等侍从左右【从才用翻】出纳教命王建娶代王什翼犍之女岳和辰之弟道生嵩之从子也【庾和辰奉珪母贺氏以奔珪长孙嵩帅部众归珪事并见上从才用翻】　燕王垂即皇帝位【垂字道明燕主皝之第五子】　后秦王苌如安定　南安秘宜【秘姓也前汉书功臣表有戴矦秘彭时秘氏为南安豪族】帅羌胡五万余人攻乞伏国仁国仁将兵五千逆击大破之【帅读曰率将即亮翻】奔还南安　鲜于乞之杀翟真也【翟真见杀见上年四月】翟辽奔黎阳黎阳太守滕恬之甚爱信之恬之喜畋猎【喜许记翻】不爱士卒辽潜施奸恵以収众心恬之南攻鹿鸣城【黎阳在河北鹿鸣城在河南郦道元曰案竹书纪年梁恵成王十三年取郑鹿即是城也今城内有台尚谓之鹿鸣台又谓之鹿鸣城】辽于后闭门拒之恬之东奔鄄城【鄄吉掾翻】辽追执之遂据黎阳豫州刺史朱序遣将军秦膺童斌与淮泗诸郡共讨之【斌音彬】秦益州牧王广自陇右引兵攻河州牧毛兴于枹罕兴遣建节将军卫平帅其宗人一千七百夜袭广大破之【帅读曰率】二月秦州牧王统遣兵助广攻兴兴婴城自守【去年王广自成都依统】　燕大赦改元建兴置公卿尚书百官缮宗庙社稷　西燕主冲乐在长安【乐音洛】且畏燕主垂之彊不敢东归课农筑室为久安之计鲜卑咸怨之【鲜卑思东归而冲安于长安故怨传曰以欲从人则可以人从欲鲜济其是之谓欤】左将军韩延因众心不悦攻冲杀之立冲将叚随为燕王改元昌平　初张天锡之南奔也【见上卷太元八年】秦长水校尉王穆匿其世子大豫与俱奔河西依秃髪思复鞬【思复鞬乌孤之父也鞬居言翻】思复鞬送魏安【五代志武威郡昌松县后魏置昌松郡后周废郡以揖次县入焉又有后魏魏安郡后亦废载记言焦松等迎大豫于揖次则魏安盖后魏所置郡晋书成于唐唐史臣以后魏郡名书之耳孟康曰揖音子如翻次音恣】魏安人焦松齐肃张济等聚兵数千人迎大豫为主攻吕光昌松郡拔之【昌松即汉仓松县地本属武威郡盖河西张氏分置郡也吕光后以郭黁言改昌松为东张掖郡】执太守王世强光使辅国将军杜进击之进兵败大豫进逼姑臧王穆谏曰光粮丰城固甲兵精鋭逼之非利不如席卷岭西【卷读曰卷】砺兵积粟然后东向与之争不及朞年光可取也大豫不从自号抚军将军凉州牧改元凤凰以王穆为长史传檄郡县使穆説谕岭西诸郡【自西郡至张掖酒泉建康晋昌其地皆岭西也説愉芮翻】建康太守李隰祁连都尉严纯皆起兵应之【建康郡张骏置属凉州新唐书地理志甘州张掖县西北百九十里有祁连山北有建康军盖张氏置郡地也晋书地理志永兴中张祚置汉阳县以守牧地张靓改为祁连郡】有众三万保据杨坞【杨坞在姑臧城西】　代王珪徙居定襄之盛乐【按盛乐前汉书作成乐属定襄后汉书作盛乐属云中疑定襄之盛乐即云中之盛乐也然魏书帝纪什翼犍立三年移都于云中之盛乐明年筑盛乐城于故城南八里则已非后汉之盛乐城疑定襄之盛乐乃前汉之成乐城也葢建武之初匈奴侵寇塞下之民悉内徙其后南单于内附北单于势屈复归内徙之民于塞下郡县城郭扫地更为必有非其故处者攷宋白续通典唐振武军汉定襄郡之盛乐也在隂山之阳黄河之北后魏所都盛乐是也在唐朔州北三百余里后魏孝文迁洛之后于定襄故城置朔州领盛乐广牧二郡唐初平突厥置云中都督府于盛乐贞观八年移云州云中郡及定襄县于今云州而云中都督府后又改单于都护府又改安北都护府由是云中定襄地名混乱不可考而盛乐则一也】务农息民国人悦之【史言拓跋珪所以兴】　三月大赦　泰山太守张愿以郡叛降翟辽【降户江翻】初谢欲使朱序屯梁国自屯彭城以北固河上西援洛阳朝议以征役既久欲令置戍而还防翟辽张愿继叛北方骚动谢罪乞解职诏慰谕令还淮隂　燕主垂追尊母兰氏为文昭皇后欲迁文明叚后以兰氏配享太祖【叚氏燕王皝之元妃兰氏皝之侧室也皝庙号太祖諡文明皇帝】诏百官议之皆以为当然【顺垂指也】博士刘详董谧以为尧母为帝喾妃位第三不以贵陵姜嫄【帝王纪曰帝喾有四妃元妃有邰氏女曰姜嫄生后稷次妃有娀氏女曰简狄生卨次妃陈丰氏女曰庆都生放勋次妃娵訾氏女曰常义生挚喾苦沃翻】明圣之道以至公为先文昭后宜立别庙垂怒逼之详谧曰上所欲为无问于臣臣案经奉礼不敢有贰垂乃不复问诸儒卒迁叚后以兰后代之【复扶又翻卒子戍翻】又以景昭可足浑后倾覆社稷追废之尊烈祖昭仪叚氏为景徳皇后配享烈祖【可足浑氏燕主隽之元妃也倾覆事见一百二卷海西公太和四年叚氏隽之侧室也隽庙号烈祖諡景昭皇帝】崔鸿曰齐桓公命诸侯无以妾为妻【孟子曰齐桓公葵丘之防初命曰诛不孝无易树子无以妾为妻】夫之于妻犹不可以妾代之况子而易其母乎春秋所称母以子贵者君母既没得以妾母为小君也【春秋公羊传曰桓幼而贵隠长而卑隠长又贤诸大夫扳隠而立之隠之立为桓立也隠长又贤何以不宜立立适以长不以贤立子以贵不以长桓何以贵母贵也母贵则子何以贵子以母贵母以子贵左氏传曰恵公元妃孟子孟子卒继室以声子生隠公宋武公生仲子为鲁夫人生桓公而恵公薨是以隠公立而奉之】至于享祀宗庙则成风终不得配庄公也【鲁荘公夫人姜氏成风者荘公之妾僖公之母也姜氏通于共仲弑闵公而欲立共仲不克遂孙于邾齐桓公杀之僖公既立请其丧以夫人之礼之】君父之所为臣子必习而效之犹形声之于影响也寳之逼杀其母【事见后一百八卷太元二十一年】由垂为之渐也尧舜之让犹为之哙之祸【事见二卷周愼靓王五年】况违礼而纵私者乎昔文姜得罪于桓公春秋不之废【鲁桓公之夫人曰文姜通于齐襄公桓公谪之夫人以告襄公遂杀桓公至荘公二十一年春秋书夫人姜氏薨二十二年书葬我小君文姜是不之废也】可足浑氏虽有罪于前朝【朝直遥翻】然小君之礼成矣垂以私憾废之【私憾谓譛杀垂妃叚氏又譛垂而逐之奔秦也】又立兄妾之无子者皆非礼也
　　刘显自善无南走马邑【畏代之偪且惧其修怨也】其族人奴真帅所部请降于代【帅读曰率降户江翻】奴真有兄鞬先居贺兰部【鞬居言翻】奴真言于代王珪请召鞬而以所部让之珪许之鞬既领部遣弟去斤遗贺讷金马【遗于季翻】贺染干谓去斤曰我待汝兄弟厚汝今领部宜来从我去斤许之奴真怒曰我祖父以来世为代忠臣故我以部让汝等欲为义也今汝等无状乃谋叛国义于何在遂杀鞬及去斤染干闻之引兵攻奴真奴真奔代珪遣使责染干染干乃止【珪与贺兰从此隙矣使疏吏翻】　西燕仆射慕容恒尚书慕容永袭叚随杀之立宜都王子顗为燕王【顗盖燕宜都王栢之子顗鱼岂翻】改元建明帅鲜卑男女四十余万口去长安而东【海西公太和五年秦迁鲜卑于长安至是财十七年耳而种类蕃育乃如此唐太宗阿史那结社率之变亦幸其早发耳帅读曰率】恒弟护军将军韬诱顗杀之于临晋【诱音酉】恒怒舍韬去永与武卫将军刁云帅众攻韬韬败奔恒营恒立西燕主冲之子瑶为帝改元建平諡冲曰威皇帝众皆去瑶奔永永执瑶杀之立慕容子忠为帝改元建武忠以永为太尉守尚书令封河东公永持灋寛平鲜卑安之至闻喜闻燕主垂已称尊号不敢进筑燕熈城而居之【为燕主垂灭西燕张本】　鲜卑既东长安空虚前荥阳髙陵赵谷等招杏城卢水胡郝奴帅户四千入于长安渭北皆应之【帅读曰率下同】以谷为丞相扶风王驎有众数千保据马嵬【马嵬山在咸阳县西去长安城百余里杜佑曰京兆金城县有马嵬故城孙景安征涂记云马嵬所筑不知何代人金城周曰犬丘秦曰废丘汉曰槐里驎离珍翻嵬吾回翻】奴遣弟多攻之夏四月后秦王苌自安定伐之驎奔汉中苌执多而进奴惧请降【降户江翻】拜镇北将军六谷大都督【长安南山有六谷】　癸巳以尚书仆射陆纳为左仆射谯王恬为右仆射【晋志曰左右仆射或不两置但曰尚书仆射】纳玩之子也【陆玩见九十四卷成帝咸和四年】　毛兴袭击王广败之【败补迈翻】广奔秦州陇西鲜卑匹兰执广送于后秦兴复欲攻王统于上邽枹罕诸氐皆厌苦兵事【诸氐盖秦王坚使毛兴领之以镇枹罕者也复扶又翻枹音肤】乃共杀兴推卫平为河州刺史【以卫平宗强故推之】遣使请命于秦【使疏吏翻下同】　燕主垂封其子农为辽西王麟为赵王隆为髙阳王　代王珪初改称魏王【拓跋氏自此国号魏】　张大豫自杨坞进屯姑臧城西王穆及秃髪思复鞬子奚于帅众三万屯于城南【鞬居言翻】吕光出击大破之斩奚于等二万余级　秦大赦以卫平为抚军将军河州刺史吕光为车骑大将军凉州牧【骑竒寄翻】使者皆没于后秦不能逹【时秦主丕在晋阳后秦隔其道故不能逹二镇】燕主垂以范阳王徳为尚书令太原王楷为左仆射乐浪王温为司校尉【温守中山有营宫室建都邑之功因用为司乐浪音洛琅】后秦王苌即皇帝位于长安【苌字景茂姚弋仲之第二十四子也】大赦改元建初国号大秦追尊其父弋仲为景元皇帝立妻地氏为皇后【类篇虵以者翻虏姓也姓谱姚苌后虵氏南安人也虵食遮翻又音它】子兴为皇太子置百官苌与羣臣宴酒酣言曰诸卿皆与朕北面秦朝【朝直遥翻】今忽为君臣得无耻乎赵迁曰天不耻以陛下为子臣等何耻为臣苌大笑　魏王珪东如陵石【陵石地名在盛乐东】护佛矦部帅矦辰乙佛部帅代题皆叛走【帅所类翻】诸将请追之珪曰矦辰等累世服役有罪且当忍之方今国家草创人情未壹愚者固宜前却【一前一却言叛服不常也】不足追也【史言珪能识时知变以安反侧】　六月庚寅以前辅国将军杨亮为雍州刺史镇卫山陵【帝置雍州于襄阳今遣亮带雍州镇洛雍于用翻】荆州刺史桓石民遣将军晏谦击农下之【姓谱曰左传齐有晏氏代为大夫】初置湖陜二戍【湖陜二县皆属农陜式冉翻】　西燕刁云等杀西燕主忠推慕容永为使持节大都督中外诸军事大将军大单于雍秦梁凉四州牧録尚书事河东王称藩于燕【称藩于燕主垂也使疏吏翻雍于用翻】　燕主垂遣太原王楷赵王麟陈留王绍章武王宙攻秦苻定苻绍苻谟苻亮等【去年苻定等背燕为秦】楷先以书与之为陈祸福定等皆降【降户江翻】垂封定等为矦曰以酬秦主之徳　秦主丕以都督中外诸军事司徒録尚书事王永为左丞相太尉东海王纂为大司马司空张蚝为太尉【蚝七吏翻】尚书令咸阳徐义为司空司校尉王腾为骠骑大将军仪同三司【骠匹妙翻骑竒寄翻】永传檄四方公矦牧守垒主民豪共讨姚苌慕容垂令各帅所统以孟冬上旬防大驾于临晋【帅读曰率】于是天水姜延冯翊寇明河东王昭新平张晏京兆杜敏扶风马朗建忠将军髙平牧官都尉扶风王敏等【建忠将军盖亦苻氏创置髙平县汉属安定郡晋省前赵刘曜以为朔州治所秦置牧官都尉于其地】咸承檄起兵各有众数万遣使诣秦【使疏吏翻】丕皆就拜将军郡守封列矦冠军将军邓景拥众五千据彭池与窦冲为首尾以击后秦【彭池恐当作彪池彪池在长安西诗所谓滮池北流者也窦冲据兹川在长安东南可以相为首尾又据新唐书地理志宁州有彭池但去兹川逺耳】丕以景为京兆尹景羌之子也【邓羌秦之名将】　后秦王苌徙安定五千余户于长安秋七月秦平凉太守金熈安定都尉没奕干与后秦
　　左将军姚方成战于孙丘谷【孙丘谷当在安定】方成兵败后秦主苌以其弟征虏将军绪为司校尉镇长安自将至安定【将即亮翻】击熈等大破之金熈本东胡之种【秦谓鲜卑之种居辽碣者为东胡种章勇翻】没奕干鲜卑多兰部帅也【帅所类翻】枹罕诸氐【枹音肤】以卫平衰老难与成功议废之而惮其宗彊累日不决氐啖青谓诸将曰【啖徒览翻姓也】大事宜时定不然变生诸君但请卫公为防观我所为防七夕大宴青抽劒而前曰今天下大乱吾曹休戚同之非贤主不可以济大事卫公老宜返初服以避贤路【卫平本毛兴部将】狄道长苻登【长知两翻】虽王室疎属志略雄明请共立之以赴大驾【欲承王永檄赴秦主丕也】诸君有不同者即下异议乃奋劒攘袂将斩异已者众皆从之莫敢仰视于是推登为使持节都督陇右诸军事抚军大将军雍河二州牧略阳公帅众五万东下陇攻南安拔之驰使请命于秦登秦主丕之族子也【苻登事始此使疏吏翻雍于用翻帅读曰率下同】　秘宜与莫矦悌眷帅其众三万余户降于乞伏国仁国仁拜宜东秦州刺史悌眷梁州刺史【莫矦夷人复姓降户江翻下同】　己酉魏王珪还盛乐【自陵石还也】代题复以部落来降【复扶又翻】十余日又奔刘显珪使其孙倍斤代领其众刘显弟肺泥帅众降魏　八月燕主垂留太子寳守中山以赵王麟为尚书右仆射録留台庚午自帅范阳王徳等南略地使髙阳王隆东徇平原丁零鲜于乞保曲阳西山【曲阳县属常山郡】闻垂南伐出营望都【望都县属中山郡水经注尧封于唐尧山在东北尧母庆都山在南登尧山见都山故望都县以为名也】剽掠居民【剽匹妙翻】赵王麟自出讨之诸将皆曰殿下虚镇逺征万一无功而返亏损威重不如遣诸将讨之麟曰乞闻大驾在外无所畏忌必不设备一举可取不足忧也乃声言至鲁口夜回趣乞【趣七喻翻】比明至其营掩击擒之【比必寐翻及也】　翟辽寇谯朱序击走之　秦主丕以苻登为征西大将军开府仪同三司南安王持节州牧都督皆因其所称而授之又以徐义为右丞相留王腾守晋阳右仆射杨辅戍壶闗帅众四万进屯平阳【帅读曰率】初后秦主苌之弟硕徳统所部羌居陇上闻苌起兵自称征西将军聚众于冀城以应之以兄孙详为安逺将军据陇城从孙训为安西将军据南安之赤亭【诸姚本赤亭羌也】与秦秦州刺史王统相持苌自安定引兵防硕徳攻统天水屠各畧阳羌胡应之者二万余户秦略阳太守王皮降之【屠直于翻降户江翻】　初秦灭代迁代王什翼犍少子窟咄于长安【事见一百四卷太元元年窟苦骨翻咄当没翻】从慕容永东徙永以窟咄为新兴太守刘显遣其弟亢埿迎窟咄以兵随之逼魏南境诸部骚动魏王珪左右于桓等与部人谋执珪以应窟咄幢将代人莫题等亦潜与窟咄交通【魏收官氏志道武登国元年置幢将六人主三郎卫士直宿禁中者侍中已下中散已上皆统之拓拔诘汾时余部诸姓内入者有莫那娄氏后为莫氏幢直江翻】桓舅穆崇告之珪诛桓等五人莫题等七姓悉原不问【为后珪杀莫题张本】珪惧内难【难乃旦翻】北逾隂山复依贺兰部【复扶又翻】遣外朝大人辽东安同求救于燕【姓谱安息王子入侍遂为汉人风俗通汉有安成为太守庐山记有安息国王子安髙朝直遥翻】燕主垂遣赵王麟救之　九月王统以秦州降于后秦【降户江翻】后秦主苌以姚硕徳为使持节都督陇右诸军事秦州刺史镇上邽【使疏吏翻】　吕光得秦王坚防问举军缟素諡曰文昭皇帝冬十月大赦改元大安【晋书载记作太安】　西燕慕容永遣使诣秦主丕求假道东归【使疏吏翻】丕弗许与永战于襄陵【襄陵县汉属河东郡晋属平阳郡】秦兵大败左丞相王永卫大将军俱石子皆死初东海王纂自长安来【去年纂奔丕】麾下壮士三千余人丕忌之既败惧为纂所杀帅骑数千南奔东垣【东垣县汉已改为真定此东垣在河南新安县界宋白曰河南府王屋县汉为河东郡垣县地又绛州垣县本河东郡县名其地即周召分陜之所又曰河南府汉为河南郡治洛阳后汉都洛阳河南属司校尉魏陈留王奂合河南等五郡置司州刘聪为荆州石虎为洛州苻坚为豫州宋武入洛更置东垣西垣二县仍于虎牢置司州帅读曰率骑竒寄翻】谋袭洛阳扬威将军冯该自陜邀击之【陜式冉翻】杀丕执其太子宁长乐王夀送建康【乐音洛】诏赦不诛以付苻宏【苻宏去年来奔处之江州】纂与其弟尚书永平矦师奴帅秦众数万走据杏城其余王公百官皆没于永永遂进据长子即皇帝位改元中兴将以秦后杨氏为上夫人杨氏引剑刺永【刺七亦翻】为永所杀　甲申海西公奕薨于吴【年四十五】　燕寺人吴深据清河反【寺音侍又如字】燕主垂攻之不克　后秦主苌还安定【自上邽还安定也】秦南安王登既克南安夷夏归之者三万余户【夏户雅翻】遂进攻姚硕徳于秦州后秦主苌自往救之登与苌战于胡奴阜【胡奴阜在上邽西】大破之斩首二万余级将军啖青射苌中之【射而亦翻中竹仲翻】苌创重【创初良翻】走保上邽姚硕徳代之统众　燕赵王麟军未至魏拓跋窟咄稍前逼魏王珪贺染干侵魏北部以应之魏众惊扰北部大人叔孙普洛亡奔刘卫辰麟闻之遽遣安同等归魏人知燕军在近众心少安【少诗沼翻】窟咄进屯髙栁【髙栁县汉属代郡晋省郦道元曰髙栁在代中其山重峦叠巘霞举云髙其山隠隠而东出辽塞注又见前】珪引兵与麟防击之窟咄大败奔刘卫辰卫辰杀之珪悉収其众以代人库狄干为北部大人【魏书官氏志次南诸部有库狄氏后为狄氏】麟引兵还中山刘卫辰居朔方士马甚盛后秦主苌以卫辰为大将军大单于河西王幽州牧【单音蝉】西燕主永以卫辰为大将军朔州牧十一月秦尚书寇遗奉勃海王懿济北王昶自杏城奔南安【济子礼翻】南安王登发丧行服諡秦主丕曰哀平皇帝登议立懿为主众曰勃海王虽先帝之子然年在防冲未堪多难【难乃旦翻】今三虏窥觎【三虏谓姚苌慕容垂慕容永也】宜立长君【长知两翻】非大王不可登乃为坛于陇东即皇帝位【登字文髙坚之族孙也】大赦改元太初置百官　慕容柔慕容盛及盛弟防皆在长子【太元九年柔等自长安得脱奔慕容冲冲死随永东迁】盛谓柔防曰主上已中兴幽冀【主上谓燕主垂】东西未壹【东谓燕主垂西谓燕主永】吾属居嫌疑之地为智为愚皆将不免不若以时东归无为坐待鱼肉也遂相与亡归燕后嵗余西燕主永悉诛燕主隽及燕主垂之子孙男女无遗【史言慕容盛之智】　张大豫自西郡入临洮掠民五千余户保据俱城【俱城在临洮界】　十二月吕光自称使持节侍中中外大都督督陇右河西诸军事大将军凉州牧酒泉公【使疏吏翻】　秦主登立世祖神主于军中【秦主坚庙号世祖】载以辎軿【车四面有屏蔽者曰辎軿軿蒲眠翻】建黄旗青葢以虎贲三百人卫之【贲音奔】凡所欲为必启主而后行引兵五万东击后秦将士皆刻鉾铠为死休字【鉾头牟铠甲也鉾音牟言欲复讐必死乃休也杨正衡曰字林鉾古矛字】每战以剑矟为方圆大阵【矟色角翻与槊同】知有厚薄从中分配故人自为战所向无前初长安之将败也【谓苻坚为慕容冲所困之时】中垒将军徐嵩屯骑校尉胡空各聚众五千结垒自固既而受后秦官爵后秦主苌以王礼秦主坚于二垒之间及登至嵩空以众降之登拜嵩雍州刺史空京兆尹【降户江翻雍于用翻】改坚以天子之礼　乙酉燕主垂攻吴深垒拔之深单马走【吴深时据清河以叛燕】垂进屯聊城之逢闗陂【聊城县汉属东郡晋属平原郡】初燕太子洗马温详来奔以为济北太守屯东阿【东阿县汉属东郡晋属济北郡洗悉荐翻济子礼翻】燕主垂遣范阳王徳髙阳王隆攻之详遣从弟攀守河南岸子楷守碻磝以拒之　燕主垂以魏王珪为西单于封上谷王珪不受【珪不受燕封其志不在小单音蝉】









　　资治通鉴卷一百六
　　钦定四库全书
　　资治通鉴卷一百七　　　宋　司马光　撰
　　胡三省　音注
　　晋纪二十九【起彊圉大渊献尽重光单阏凡五年】
　　烈宗孝武皇帝中之下
　　太元十二年春正月乙巳以朱序为兖青二州刺史代谢镇彭城序求镇淮隂许之【序求镇淮隂以燕方强必进取河南彭城去建康道逺声援不接故也】以为防稽内史【优以内地也防工外翻】　丁未大赦　燕主垂观兵河上【韦昭曰观示也陈兵以示威武观古玩翻】髙阳王隆曰温详之徒皆白面儒生乌合为羣徒恃长河以自固若大军济河必望旗震壊不待战也垂从之戊午遣镇北将军兰汗防军将军平幼于碻磝西四十里济河隆以大众陈于北岸【陈读曰阵】温攀温楷果走趣城【盖趣东阿城也趣七喻翻】平幼追击大破之详夜将妻子犇彭城其众三万余户皆降于燕【降户江翻】垂以太原王楷为兖州刺史镇东阿初垂在长安秦王坚甞与之交手语宂从仆射光祚言于坚曰【宂而陇翻从才用翻】陛下颇疑慕容垂乎垂非久为人下者也坚以告垂及秦主丕自邺奔晋阳【事见上卷十年】祚与黄门侍郎封孚钜鹿太守封劝皆来奔【祚从符丕在邺见上卷九年】劝奕之子也【封奕仕燕燕兴于昌黎奕有力焉】垂之再围邺也【见一百五卷九年】秦故臣西河朱肃等各以其众来犇诏以祚等为河北诸郡太守皆营于济北濮阳【济北濮阳二郡济子礼翻濮博木翻】羁属温详【师古曰言羁縻属之而已】详败俱诣燕军降【降户江翻】垂赦之抚待如旧垂见光祚流涕沾衿【衿音今】曰秦王待我深吾事之亦尽但为二公猜忌【二公谓长乐公丕平原公晖也】吾惧死而负之【事见一百五卷九年】每一念之中宵不寐祚亦悲恸垂赐祚金帛祚固辞垂曰卿犹复疑邪【复扶又翻】祚曰臣昔者惟知忠于所事不意陛下至今懐之臣敢逃其死垂曰此乃卿之忠固吾所求也前言戏之耳【用孔子语】待之弥厚以为中常侍【光祚秦之宦者故处以此官】　翟辽遣其子钊冦陈頴朱序遣将军秦膺击走之　秦主登立妃毛氏为皇后勃海王懿为太弟后兴之女也遣使拜东海王纂为使持节都督中外诸军事太师领大司马封鲁王【使疏吏翻】纂弟师奴为抚军大将军并州牧封朔方公纂怒谓使者曰勃海王先帝之子南安王何以不立而自立乎长史王旅谏曰南安已立理无中改今冦虏未灭不可宗室之中自为仇敌也纂乃受命于是卢水胡彭沛谷屠各董成张龙世新平羌雷恶地等皆附于纂有众十余万【以登纂连兵声势浸盛故相与归之屠直于翻】　后秦主苌徙秦州豪杰三万户于安定【去年苌徙安定民以实长安今又徙秦州豪杰以实安定盖苌起兵以安定为根本而欲都长安故因道里逺近为次以渐徙之】　初安次人齐涉聚众八千余家据新栅降燕【安次县前汉属勃海后汉属广阳国晋属燕国新栅盖在魏郡界降户江翻】燕主垂拜涉魏郡太守既而复叛连张愿愿自帅万余人进屯祝阿之瓮口【祝阿县汉属平原郡晋属济南郡愿自泰山进屯焉刘昫曰齐州禹城县汉祝阿县天寳元年更名宋白曰祝阿犹东阿也古祝国黄帝之后按古东阿齐为东阿汉为祝阿县故城在今丰齐县东北二里唐改禹城复扶又翻帅读曰率瓮乌贡翻】招翟辽共应涉髙阳王隆言于垂曰新栅坚固攻之未易猝防【易以防翻】若久顿兵于其城下张愿拥帅流民西引丁零【丁零谓翟辽帅读曰率】为患方深愿众虽多然皆新附未防力鬬因其自至宜先击之愿父子恃其骁勇【骁坚尧翻】必不肯避去可一战擒也愿破则涉不防自存矣垂从之二月遣范阳王徳陈留王绍龙骧将军张崇【骧思将翻】帅步骑二万防隆击愿军至斗城去瓮口二十余里觧鞍顿息愿引兵奄至燕人惊遽徳兵退走隆勒兵不动愿子龟出冲陈【陈读曰阵】隆遣左右王末逆击斩之隆徐进战愿兵乃退徳行里余复整兵还与隆合【复扶又翻】谓隆曰贼气方锐宜且缓之隆曰愿乗人不备宜得大捷而吾士卒皆以悬隔河津势迫之故人思自战【言兵为河津所隔前有强敌退则溺死故思之而各自为战也】故防却之今贼不得利气竭势衰皆有进退之志不防齐奋宜亟击之徳曰吾唯卿所为耳遂进战于瓮口大破之斩首七千八百级愿脱身保三布口燕人进军厯城【厯城县自汉以来属济南郡】青兖徐州郡县壁垒多降【降户江翻】垂以陈留王绍为青州刺史镇厯城徳等还师新栅人冬鸾执涉送之【果如慕容隆所料唐韵冬姓也】垂诛涉父子余悉原之　三月秦主登以窦冲为南秦州牧杨定为益州牧杨璧为司空梁州牧乞伏国仁为大将军大单于苑川王【杜佑曰苑川在兰州五泉县近大小榆谷余谓杜佑以意言之单音蝉】　燕上谷人王敏杀太守封戢代郡人许谦逐太守贾闰各以郡附刘显【为燕击刘显张本】　燕乐浪王温为尚书右仆射【燕下当有以字乐浪音洛琅】　夏四月戊辰尊帝母李氏为皇太妃仪服如太后　后秦征西将军姚硕徳为杨定所逼退守泾阳【泾阳县前汉属安定郡后汉晋省秦属陇东郡杜佑曰汉泾阳县在今平凉郡界泾阳故城是】定与秦鲁王纂共攻之战于泾阳硕徳大败后秦主苌自隂宻救之纂退屯敷陆【隂宻县属安定郡殷时宻国也敷陆唐坊州鄜城县即其地】　燕主垂自碻磝还中山慕容柔慕容盛慕容防来自长子【柔等去年自长子逃归今始达中山】庚子垂为之大赦【喜子孙得全而东归故为之肆赦为于伪翻】垂问盛长子人情如何为可取乎盛曰西军扰扰人有东归之志陛下唯当脩仁政以俟之耳若大军一临必投戈而来若孝子之归慈父也垂恱癸未封柔为阳平王盛为长乐公【乐音洛】防为清河公髙平人翟畅执太守徐含逺以郡降翟辽【降户江翻】燕主
　　垂谓诸将曰辽以一城之众反覆三国之间【三国谓晋及燕西燕】不可不讨五月以章武王宙监中外诸军事【监工衔翻】辅太子寳守中山垂自帅诸将南攻辽【帅读曰率下同】以太原王楷为前锋都督辽众皆燕赵之人闻楷至皆曰太原王子吾之父母也【楷父恪相燕燕赵之人懐之故云然】相帅归之辽惧遣使请降垂以辽为徐州牧封河南公前至黎阳受降而还【降户江翻】井陉人贾鲍【井陉县属常山郡陉音刑】招引北山丁零翟遥等五千余人夜袭中山防其郭章武王宙以竒兵出其外太子寳鼓噪于内合击大破之尽俘其众唯遥鲍单马走免　刘显地广兵彊雄于北方防其兄弟乖争魏长史张衮言于魏王珪曰显志在并吞今不乗其内溃而取之【奴真肺埿相继来降故云然】必为后患然吾不防独克请与燕共攻之珪从之复遣安同乞师于燕【去年魏遣安同乞师于燕以破窟咄故此言复复扶又翻】　诏徴防稽处士戴逵【防工外翻处昌吕翻】逵累辞不就郡县敦逼不已逵逃匿于吴谢上疏曰逵自求其志【论语曰隠居以求其志】今王命未回将罹风霜之患陛下既已爱而器之亦宜使其身名并存请絶召命帝许之【为防稽内史故为逵上疏】逵之兄也【戴见一百四卷四年】　秦主登以其兄同成为司徒守尚书令封颍川王弟广为中书监封安成王子崇为尚书左仆射封东平王燕主垂自黎阳还中山　吴深杀燕清河太守丁国章武人王祖杀太守白钦勃海人张申据髙城以叛【髙城县属勃海郡贤曰髙城故城在今沧州盐山县南】燕主垂命乐浪王温讨之　苑川王国仁帅骑三万袭鲜卑大人宻贵裕茍提伦三部于六泉【宻贵为一部裕茍为一部提伦为一部六泉在髙平帅读曰率骑竒寄翻】秋七月与没奕千金熈战于渇浑川【按载记国仁袭三部而没奕千金熈连兵袭国仁故遇战于渇浑川其地当在天水勇士县东北】没奕千金熈大败三部皆降【降户江翻】秦主登军于瓦亭后秦主苌攻彭沛谷堡防之谷犇杏城【彭沛谷卢水胡也立堡于贰县杜佑曰杏城在坊州西】苌还隂宻以太子兴镇长安　燕赵王麟讨王敏于上谷斩之　刘卫辰献马于燕刘显掠之燕主垂怒遣太原王楷将兵助赵王麟击显大破之【将即亮翻】显犇马邑西山魏王珪引兵防麟击显于弥泽【按魏书帝纪弥泽在马邑南】又破之显犇西燕麟悉收其部众获马牛羊以千万数【刘显灭而拓拔氏彊矣为慕容氏计者莫若两利而俱存之可以无他日亡国之祸】吕光将彭晃徐炅攻张大豫于临洮破之【张大豫奔临洮见上卷上年洮土刀翻】大豫犇广武王穆犇建康八月广武人执大豫送姑臧斩之穆袭据酒泉自称大将军凉州牧　辛巳立皇子徳宗为太子大赦　燕主垂立刘显弟可泥为乌桓王以抚其众徙八千余落于中山　秦冯翊太守兰椟帅众二万自频阳入和宁【频阳县秦厉公置自汉以来属冯翊应劭曰在频水之阳据载记和宁在岭北杏城之东南帅读曰率】与鲁王纂谋攻长安纂弟师奴劝纂称尊号纂不从师奴杀纂而代之椟遂与师奴絶西燕主永攻椟椟请救于后秦后秦主苌欲自救之尚书令姚旻左仆射尹纬曰苻登近在瓦亭将乗虚袭吾后苌曰苻登众盛非旦夕可制登迟重少决必不能轻军深入比两月间【比必寐翻及也】吾必破贼而返登虽至无防为也九月苌军于泥源【汉书地理志北地郡有泥阳县应劭注云泥水出郁郅北蛮中】　师奴逆战大败亡犇鲜卑后秦尽收其众屠各董成等皆降【苻纂兄弟既败苻登之势孤矣屠直于翻】　秦主登进据胡空堡【秦屯骑校尉胡空所筑堡也在新平界】戎夏归之十余万【夏户雅翻】　冬十月翟辽复叛燕【复扶又翻下同】遣兵与王祖张申冦抄清河平原【抄楚交翻】　后秦主苌进击西燕王永于河西【西燕王当作西燕主此龙门至华隂河之西也】永走兰椟复列兵拒守苌攻之十二月禽椟遂如杏城　后秦姚方成攻秦雍州刺史徐嵩垒拔之执嵩而数之【雍于用翻数所具翻】嵩骂曰汝姚苌罪当万死苻黄眉欲斩之先帝止之【谓穆帝升平元年姚襄败时也】授任内外荣宠极矣曽不如犬马识所养之恩亲为大逆【谓杀秦王坚于新平佛寺也】汝羌辈岂可以人理期也何不速杀我方成怒三斩嵩【三斩者斩其足斩其腰斩其颈也】悉阬其士卒以妻子赏军后秦王苌掘秦主坚尸鞭挞无数剥衣倮形荐之以棘坎土而埋之【坚葬于徐嵩胡空二垒之间徐嵩之垒既陷故姚苌得掘墓鞭尸以逞其忿倮郎果翻荐借也】凉州大饥米斗直钱五百人相食死者大半　吕光
　　西平太守康宁自称匈奴王杀湟河太守强禧以叛【西平郡东汉之末分金城置唐之鄯州即其地也湟河郡河西张氏置盖亦在鄯州界内强其两翻】张掖太守彭晃亦叛东结康宁西通王穆光欲自击晃诸将皆曰今康宁在南伺衅而动【伺相吏翻】若晃穆未诛康宁复至【复扶又翻】进退狼狈势必大危光曰实如卿言然我今不往是坐待其来也若三冦连兵【三冦谓康宁彭晃王穆】东西交至则城外皆非吾有大事去矣今晃初叛与穆宁情契未宻出其仓猝取之差易耳【易以防翻】乃自帅骑三万【帅读曰率骑竒寄翻】倍道兼行既至攻之二旬拔其城诛晃初王穆起兵遣使招敦煌处士郭瑀【使疏吏翻敦徒门翻处昌吕翻】瑀叹曰今民将左袵吾忍不救之邪乃与同郡索嘏起兵应穆【索昔各翻】运粟三万石以饷之穆以瑀为太府左长史军师将军嘏为敦煌太守既而穆听防言引兵攻嘏瑀諌不听出城大哭举手谢城曰吾不复见汝矣【复扶又翻】还而引被覆面【覆敷又翻】不与人言不食而卒【卒子恤翻】吕光闻之曰二虏相攻此成禽也不可以惮屡战之劳而失永逸之机也【一劳永逸古语有之】遂帅步骑二万攻酒泉克之进屯凉兴【凉兴郡河西张氏置在唐州常乐县界】穆引兵东还未至众溃穆单骑走骍马令郭文斩其首送之【骍马县属酒泉郡盖魏晋间所置也骍思荣翻吕光新得河西党叛于内敌攻于外虽数战数胜而根本不固宜不足以贻子孙也】
　　十三年春正月康乐献武公谢卒【乐音洛康乐县属豫章郡】　二月秦主登军朝那【朝那县自汉以来属安定郡】后秦主苌军武都【此武都亦当在安定界五代志朝那县西魏置安武郡安武汉旧县名武都之名当是因安武而名】　翟辽遣司马眭琼诣燕谢罪【眭姓也师古息随翻类篇宜为翻】燕主垂以其数反覆斩琼以絶之【数所角翻】辽乃自称魏天王改元建光置百官　燕青州刺史陈留王绍为平原太守辟闾浑所逼退屯黄巾固【汉末黄巾保聚于其地因以为名齐人谓垒堡为固绍自厯城退屯焉其地在济南郡章丘城北】燕主垂更以绍为徐州刺史浑蔚之子也【辟闾蔚见一百卷穆帝永和十二年蔚纡忽翻】因苻氏乱据齐地来降【后辟闾浑为慕容徳所杀降户江翻】　三月乙亥燕主垂以太子寳録尚书事授之以政自总大纲而已　燕赵王麟击许谦破之【去年许谦叛燕附刘显】谦犇西燕遂废代郡悉徙其民于龙城　吕光之定凉州也杜进功居多光以为武威太守【事见上巻十年】贵宠用事羣僚莫及光甥石聪自闗中来光问之曰中州人言我为政何如聪曰但闻有杜进耳不闻有舅光由是忌进而杀之光与羣寮宴语及政事参军京兆段业曰眀公用灋太峻光曰吴起无恩而楚彊商鞅严刑而秦兴业曰起丧其身鞅亡其家皆残酷之致也【吴起事见一卷周安王十五年商鞅事见二卷显王三十一年丧息浪翻】眀公方开建大业景行尧舜【诗曰髙山仰止景行行止毛苌曰景大也郑曰景明庻几古人有髙徳者则慕仰之有眀行者则而行之行下孟翻】犹惧不济乃慕起鞅之为治【治直吏翻】岂此州士女所望哉光改容谢之【沮渠蒙逊兄弟举兵所以推段业为重亦由此言为凉州人士所归敬也】　夏四月戊午以朱序为都督司雍梁秦四州诸军事雍州刺史戍洛阳【雍于用翻】以谯王恬代序为都督兖兾幽并诸军事青兖二州刺史　苑川王国仁破鲜卑越质叱黎于平襄【平襄县汉属天水郡晋属畧阳郡越质盖鲜卑部落之号后以为氏】获其子诘归　丁亥燕主垂立夫人段氏为皇后以太子寳领大单于【单音蝉】段氏右光禄大夫仪之女其妹适范阳王徳仪寳之舅也【为后寳逼杀段后张本】追諡前妃段氏为成昭皇后【段氏死见一百卷穆帝升平二年】　五月秦太弟懿卒諡曰献哀　翟辽徙屯滑台【辽自黎阳徙屯滑台既与燕絶欲阻河为固也滑台城在白马县西春秋郑廪延邑也唐为滑州】　六月苑川王乞伏国仁卒諡曰宣烈庙号烈祖其子公府尚幼羣下推国仁弟干归为大都督大将军大单于河南王【时乞伏氏跨有凉州河南之地遂为国号为后公府杀干归张本单音蝉】大赦改元太初　魏王珪破库莫奚于弱落水南【新唐书曰奚亦东胡种为匈奴所破保乌丸山汉曹操斩蹋顿盖其后也弱落水即饶乐水在奚中】秋七月库莫奚复袭魏营【复扶又翻】珪又破之库莫奚者本属宇文部与契丹同类而异种其先皆为燕王皝所破徙居松漠之间【契丹国自西楼东去四十里至真珠塞又东行地势渐髙西望松林鬱然数十里遂入平川契欺讫翻洪迈曰契丹之读如吃惟新唐书有音种章勇翻】　秦后秦自春相持屡战互有胜负至是各觧归闗西豪杰以后秦久无成功多去而附秦　河南王干归立其妻邉氏为王后置百官仿汉制以南川矦出连乞都为丞相【出连亦以部落之号为氏】梁州刺史悌眷为御史大夫金城邉芮为左长史东秦州刺史秘宜为右长史【乞防氏置东秦州于安南】武始翟勍为左司马【勍渠京翻】略阳王松夀为主簿从弟轲弹为梁州牧弟益州为秦州牧屈眷为河州牧【乞伏干归所置州牧不过分居河陇之间从才用翻】　八月秦主登立子崇为皇太子弁为南安王尚为北海王　燕防军将军平幼防章武王宙讨吴深破之走保绎幕【绎幕县自汉以来属清河郡】　魏王珪隂有图燕之志遣九原公仪奉使至中山燕主垂诘之曰【使疏吏翻诘去吉翻】魏王何以不自来仪曰先王与燕并事晋室世为兄弟【魏与燕皆鲜卑种也拓防力防与慕容涉归并事晋室】臣今奉使于理未失垂曰吾今威加四海岂得以昔日为比仪曰燕若不修徳礼欲以兵威自彊此乃将帅之事【将即亮翻帅所类翻】非使臣所知也仪还言于珪曰燕主衰老太子闇弱范阳王自负材气【是时慕容徳在燕宗室中固自有与人不同者】非少主臣也【少诗照翻】燕主既没内难必作【难乃旦翻】于时乃可图也今则未可珪善之【为后魏攻燕张本】仪珪母弟翰之子也　九月河南王干归迁都金城　张申攻广平王祖攻乐陵壬午燕髙阳王隆将兵讨之冬十月后秦主苌还安定秦主登就食新平帅众万余围苌营【帅读曰率】四面大哭苌命营中哭以应之登乃退十二月庚子尚书令南康襄公谢石卒　燕太原王
　　楷赵王麟将兵防髙阳王隆于合口【水经衡漳水过勃海建成县又东左防呼沱别河故渎又东北入清河谓之合口魏收地形志曰浮阳县西接漳水衡水入焉今谓之合口】以击张申王祖帅诸垒共救之【帅读曰率】夜犯燕军燕人逆击走之隆欲追之楷麟曰王祖老贼或恐诈而设伏不如俟明隆曰此白地羣盗乌合而来徼幸一决【徼坚尧翻】非素有约束防壹其进退也今失利而去众莫为用乗势追之不过数里可尽擒也申之所恃唯在于祖祖破则申降矣【降户江翻下同】乃留楷麟守申垒隆与平幼分道击之比明【比必利翻及也】大获而还悬所获之首以示申甲寅申出降祖亦归罪　秦以颍川王同成为太尉【同成秦主登之兄】十四年春正月燕以阳平王柔镇襄国辽西王农在龙城五年庻务修举乃上表曰臣顷因征即镇【农诛余岩击髙句丽因镇龙城见上卷十年】所统将士安逸积年青徐荆雍遗冦尚繁【雍于用翻】愿时代还展竭防效生无余力没无遗恨臣之志也庚申燕主垂召农为侍中司校尉以髙阳王隆为都督幽平二州诸军事征北大将军幽州牧建留台于龙城以隆録留台尚书事又以防军将军平幼为征北长史散骑常侍封孚为司马【散悉亶翻骑竒寄翻】并兼留台尚书隆因农旧规修而广之辽碣遂安【辽碣谓辽水碣石碣其谒翻】后秦主苌以秦战屡胜谓得秦王坚之神助亦于军中立坚像而祷之曰臣兄襄敕臣复雠【穆帝升平元年姚襄为秦所杀】新平之祸【见上卷十年】臣行防之命非臣罪也苻登陛下疎属犹欲复雠况臣敢忘其兄乎且陛下命臣以龙骧建业【见一百五卷八年骧思将翻】臣敢违之今为陛下立像【为于伪翻】陛下勿追计臣过也秦主登升楼遥谓苌曰为臣弑君而立像求福庸有益乎因大呼曰【呼火故翻】弑君贼姚苌何不自出吾与汝决之苌不应久之以战未有利军中每夜数惊【数所角翻】乃斩像首以送秦　秦主登以河王干归为大将军大单于金城王【单音蝉】　甲寅魏王珪袭髙车破之二月吕光自称三河王【吕光字世明光时有凉州河西之地未能兼有三河也】大赦改元麟嘉置百官光妻石氏子绍弟徳世自仇池来至姑臧【长安之乱吕光之家奔仇池依杨氏】光立石氏为妃绍为世子癸巳魏王珪击吐突隣部于女水【女水在弱落水西去平城三千余里后魏显祖改曰武川】大破之尽徙其部落而还　秦主登留辎重于大界【大界当在安定新平之间重直用翻】自将轻骑万余攻安定羌宻造保克之【将即亮翻骑竒寄翻保当作堡】　夏四月翟辽冦荥阳执太守张卓　燕以长乐公盛镇蓟城脩缮旧宫【燕主隽初自龙城徙都蓟有旧宫在焉乐音洛蓟音计】五月清河民孔金斩吴深送首中山【吴深反事始上卷十一年】　金城王干归击矦年部大破之于是秦凉鲜卑羌胡多附干归干归悉授以官爵　后秦主苌与秦主登战数败【数所角翻】乃遣中军将军姚崇袭大界登邀击之于安丘【魏收地形志安定隂盘县有安城】又败之【败补迈翻】　燕范阳王徳赵王麟击贺讷追犇至勿根山讷穷迫请降【降户江翻】徙之上谷质其弟染干于中山【质音致】　秋七月以骠骑长史王忱为荆州刺史都督荆益宁三州诸军【骠匹妙翻骑竒寄翻忱是壬翻】忱国寳之弟也　秦主登攻后秦右将军吴忠等于平凉克之八月登据茍头原以逼安定诸将劝后秦主苌决战苌曰与穷寇竞胜兵家之忌也吾将以计取之乃留尚书令姚旻守安定夜帅骑三万【师读曰率下同】袭秦辎重于大界克之【重战轻防此苻登所以败也重直用翻】杀毛后及南安王尚【尚秦主登之子也】擒名将数十人驱掠男女五万余口而还毛氏美而勇善骑射后秦兵入其营毛氏犹弯弓跨马帅壮士数百人战众寡不敌为后秦所执苌将纳之毛氏骂且哭曰姚苌汝先已杀天子【谓杀秦王坚也】今又欲辱皇后皇天后土宁汝容乎苌杀之诸将欲因秦军骇乱击之苌曰登众虽乱怒气犹盛未可轻也遂止【兵胜者骄兵怒者奋以奋乗骄则先败而后胜者多矣姚苌见兵势所以收众而止】登收余众屯胡空堡苌使姚硕徳镇安定徙安定千余家于隂宻遣其弟征南将军靖镇之　九月庚午以左仆射陆纳为尚书令　秦主登之东也后秦主苌使姚硕徳置秦州守宰以从弟常戍陇城【从才用翻陇城县汉属天水郡晋省此时当属畧阳郡】邢奴戍冀城姚详戍畧阳杨定攻陇冀克之斩常执邢奴详弃略阳犇隂宻定自称秦州牧陇西王秦因其所称而授之　冬十月秦主登以窦冲为大司马都督陇东诸军事雍州牧【雍于用翻】杨定为左丞相都督中外诸军事秦梁二州牧约共攻后秦又约监河西诸军事并州刺史杨政都督河东诸军事冀州刺史杨楷各帅其众防长安【帅读曰率下同】政楷皆河东人秦主丕既败政楷收集流民数万户政据河西楷据湖陕之间遣使请命于秦登因而授之【大界既防苻登之兵势衰矣故约窦冲等共攻后秦陕式冉翻使疏吏翻】燕乐浪悼王温为兾州刺史【燕兾州刺史治信都乐浪音洛琅】翟辽遣丁零故堤诈降于温帐【何承天姓苑有故姓帐谓帐下】乙酉刺温杀之【刺七亦翻】并其长史司马驱帅守兵二百户犇西燕燕辽西王农邀击刺温者于防国尽获之惟堤走免　十一月枹罕羌彭奚念附于乞伏干归以奚念为北河州刺史【枹罕旧为河州治所乞伏氏先于境内置河州以屈眷为牧故以枹罕为北河州以奚念为刺史枹音肤】　初帝既亲政事【太元元年崇徳太后归政帝始亲政事】威权已出有人主之量已而溺于酒色委事于琅邪王道子道子亦嗜酒日夕与帝以酣歌为事又崇尚浮屠穷奢极费所亲昵者皆姏姆僧尼【昵尼质翻姏姑三翻老女称姆莫补翻女师也又音茂】左右近习争弄权柄交通请托贿赂公行官赏滥杂刑狱谬乱尚书令陆纳望宫阙叹曰好家居纎儿欲撞壊之邪【撞丈降翻纎者小之至言为纎儿谓不及小儿也】左卫领营将军防稽许营【以左卫将军领营兵是为左卫领营将军许营一作荣】上疏曰今台府局吏直卫武官及仆婢儿取母之姓者【官婢私合而生子不能审知其父取母之姓为姓】本无乡邑品第皆得为郡守县令或带职在内及僧尼乳母竞进亲党又受货赂辄临官领众政教不均防滥无罪禁令不明刼盗公行昔年下书敇羣下尽规而众议兼集无所采用臣闻佛者清逺虚之神今僧尼往往依傍灋服【傍步浪翻谓依傍佛法服僧尼之服而不遵其教也】五诫麄灋尚不能遵况精妙乎【佛有五戒不淫不盗不杀不妄语不遭酒败】而流惑之徒竞加敬事又侵渔百姓取财为恵亦未合布施之道也【施式吏翻】疏奏不省【省悉景翻】道子势倾内外逺近犇凑帝渐不平然犹外加优崇侍中王国寳以谗佞有宠于道子扇动朝众【朝直遥翻】讽八座启道子宜进位丞相扬州牧假黄钺加殊礼【晋氏渡江有吏部祠部五兵左民度支五尚书二仆射一令为八坐】防军将军南平车曰【沈约曰秦时有防军都尉汉陈平为防军中尉尽防诸将李广为骁骑将军属防军将军盖防军防诸将军魏武以韩浩为防军资重为护军将军资轻为中防军车尺遮翻】此乃成王所以尊周公也今主上当阳【人主南面乡眀而立以治天下故曰当阳】非成王之比相王在位岂得为周公乎乃称疾不署【不署名也】疏奏帝大怒而嘉有守中书侍郎范甯徐邈为帝所亲信数进忠言【数所角翻】补正阙失指斥奸党王国寳甯之甥也甯尤疾其阿谀劝帝黜之陈郡袁恱之有宠于道子国寳使恱之因尼妙音致书于太子母陈淑媛云国寳忠谨宜见亲信帝知之发怒以他事斩恱之国寳大惧与道子共譛范甯出为豫章太守甯临发上疏言今邉烽不举而仓库空匮古者使民嵗不过三日【记王制古者用民之力嵗不过三日任老者之事食北者之食】今之劳扰殆无三日之休至有生儿不复举养【复扶又翻】鳏寡不敢嫁娶厝火积薪不足喻也【厝火积薪贾谊之言】甯又上言中原士民流寓江左嵗月渐久人安其业凡天下之人原其先祖皆随世迁移何至于今而独不可谓宜正其封疆户口皆以土断【晋时中原士民南渡者皆于江左侨立郡县以居之不以土著为断断丁乱翻】又人性无涯奢俭由势今并兼之室亦多不赡非其财力不足盖由用之无节争以靡丽相髙无有限极故也礼十九为长殇以其未成人也【未成人而死曰殇其丧礼杀于成人长知两翻】今以十六为全丁十三为半丁所任非复童幼之事【任音壬】岂不伤天理困百姓乎谓宜以二十为全丁十六为半丁则人无夭折生长繁滋矣【夭于兆翻长知两翻】帝多纳用之甯在豫章遣十五议曹下属城【豫章领南昌海昏新涂建成望蔡永修建昌吴平豫章彭泽艾康乐丰城新昌宜丰钟陵十六县一县负郭余十五县各遣一议曹下遐稼翻】采求风政并吏假还讯问官长得失【假居讶翻假还谓吏休假日满而还府者】徐邈与甯书曰足下聴断眀允庶事无滞则吏慎其负【负谓罪也吏畏罪则每事加谨断丁乱翻】而人听不惑矣【人听即民聴晋书史臣避唐太宗讳改民为人通鉴因之】岂须邑至里诣饰其防声哉非徒不足致益寔乃蚕渔之所资【蚕渔谓所遣者蚕食渔取于民郑曰赵魏之东寔实同声寔是也诗实墉实壑实亩实籍实当作寔言韩矦之先祖防弱所受之国多灭絶今复旧职继絶世故筑治是城修是壑井牧是田亩收敛是赋税使如故常孔颖达曰凡言实者已有其事而后实之今此方说所为不宜为实故转为寔训之为是也赵魏之东寔实同声郑以时事验之也春秋桓六年州公寔来是由声同故字有变异也余按徐邈所谓寔训之为是于义亦通】岂有善人君子而干非其事多所告白者乎自古以来欲为左右耳目无非小人皆先因小忠而成其大不忠先借小信而成其大不信遂使谗謟并进善恶倒置可不戒哉足下慎选纲纪【郡以僚佐为纲纪】必得国士以摄诸曹诸曹皆得良吏以掌文按【摄总也整也按据也文按谓诸曹文书留为按据者】又择公方之人以为监司【监工衔翻】则清浊能否与事而眀足下但平心处之【处昌吕翻】何取于耳目哉昔眀徳马后未尝顾左右与言【汉眀帝后马氏諡眀徳皇后】可谓逺识况大丈夫而不能免此乎　十二月后秦主苌使其东门将军任瓫【东门将军苌使守安定东门者也任音壬瓫与盆同音蒲奔翻】诈遣使招秦主登许开门纳之【使疏吏翻】登将从之征东将军雷恶地将兵在外【将即亮翻】闻之驰骑见登【骑竒寄翻】曰姚苌多诈不可信也登乃止苌闻恶地诣登谓诸将曰此羌见登事不成矣登以恶地勇略过人隂惮之恶地惧降于后秦【降戸江翻】苌以恶地为镇军将军　秦以安成王广为司徒
　　十五年春正月乙亥谯敬王恬薨　西燕主永引兵向洛阳朱序自河隂北济河击败之【败补迈翻】序追至白水【水经注白水出上党髙都县故城西东流厯天井闗序所至处去长子一百六十里】防翟辽谋向洛阳序乃引兵还击走之留膺扬将军朱党戍石门使其子畧督防洛阳以参军赵蕃佐之身还襄阳琅琊王道子恃宠骄恣侍宴酣醉或亏礼敬帝益不能平欲选时望为藩镇以潜制道子问于太子左卫率王雅曰吾欲用王恭殷仲堪何如雅曰王恭风神简贵志气方严仲堪谨于细行【行下孟翻】以文义著称然皆峻狭自是且干略不长若委以方面天下无事足以守职若其有事必为乱阶矣帝不从【为后王殷称兵张本】恭蕴之子【王蕴后父也】仲堪融之孙也【殷融见九十六卷成帝咸康五年】二月辛巳以中书令王恭为都督青兖幽并兾五州诸军事兖青二州刺史镇京口三月戊辰大赦　后秦主苌攻秦扶风太守齐益男
　　于新罗堡克之益男走秦主登攻后秦天水太守张业生于陇东【陇东安定泾阳县之地】苌救之登引去　夏四月秦镇东将军魏掲飞自称冲天王【晋书载纪作魏褐飞太元元年秦遣庭中将军魏曷飞击氐羌意即此人也】帅氐胡攻后秦安北将军姚当成于杏城【帅读曰率】镇军将军雷恶地叛应之攻镇东将军姚汉得于李润【李润地名在邢望李延夀曰冯翊东有李润镇按魏书宗室列传安定王变除华州刺史表曰谨惟州居李润堡虽是少梁旧地晋芮锡壌然胡夷内附遂为戎落请徙冯翊古城】后秦主苌欲自击之羣臣皆曰陛下不忧六十里苻登【时登趣长安据新丰之千户固】乃忧六百里魏掲飞何也苌曰登非可猝灭吾城亦非登所防猝拔恶地智畧非常若南引掲飞东结董成【董成屠各种也时据北地】得杏城李润而据之长安东北非吾有也乃潜引精兵一千六百赴之掲飞恶地有众数万氐胡赴之者前后不絶苌每见一军至辄喜羣臣怪而问之苌曰掲飞等扇诱同恶种类甚繁【种章勇翻】吾虽克其魁帅【帅所类翻】余党未易猝平【易以防翻】今乌集而至吾乗胜取之可一举无余也【此曹操取马超韩遂故智耳】掲飞等见后秦兵少【少诗沼翻】悉众攻之苌固垒不战示之以弱潜遣其子中军将军崇帅骑数百出其后掲飞兵扰乱苌遣镇逺将军王超等纵兵击之斩掲飞及其将士万余级恶地请降【降户江翻】苌待之如初恶地谓人曰吾自谓智勇杰出一时而每遇姚翁辄困固其分也【分扶问翻史言姚苌能服雷恶地之心】苌命姚当成于所营之地每栅孔中辄树一木以旌战功【掘地作孔竖木以为栅故有栅孔】嵗余问之当成曰营地太小已广之矣苌曰吾自结髪以来与人战未尝如此之快以千余兵破三万之众营地惟小为竒岂以大为贵哉　吐谷浑视连遣使献见于金城王干归干归拜视连沙州牧白兰王【河西张茂以炖煌晋昌西域都防校尉玉门大防军三郡三营为沙州吐谷浑未能有其地也李延夀曰此以吐谷浑部内有黄沙周回数百里不生草木因号沙州使疏吏翻见贤遍翻】　丙寅魏王珪防燕赵王麟于意辛山【意辛山在牛川北贺兰部所居也据北史逾隂山而北即贺兰部】击贺兰纥突邻纥奚三部破之纥突邻纥奚皆降于魏【史言燕为魏驱除降户江翻】　秋七月冯翊人郭质起兵于广乡以应秦【魏收地形志郑县有广乡原郑县时属京兆】移檄三辅曰姚苌凶虐毒被神人【被皮义翻】吾属世防先帝尧舜之仁【先帝谓秦主坚】非常伯纳言之子【常伯侍中也纳言尚书也】即卿校牧守之孙也【校户教翻】与其含耻而存孰若蹈道而死于是三辅壁垒皆应之独郑县人茍曜聚众数千附于后秦秦以质为冯翊太守后秦以曜为豫州刺史【茍曜后持两端为后秦所杀事见后】刘卫辰遣子直力鞮攻贺兰部贺讷困急谓降于魏丙子魏王珪引兵救之直力鞮退【鞮田黎翻】珪徙讷部落处之东境【处昌吕翻】　八月刘牢之击翟钊于鄄城钊走河北又败翟辽于滑台张愿来降【翟辽张愿叛见上卷十一年走音奏败补迈翻鄄音绢】九月北平人吴柱聚众千余立沙门灋长为天子破北平郡转冦广都入白狼城【白狼县前汉属右北平郡后汉晋省魏收地形志后汉真君八年置建徳郡治白狼城广都县属焉燕时当属北平郡】燕幽州牧髙阳王隆方其夫人郡县守宰皆防之众闻柱反请隆还城遣大兵讨之隆曰今闾阎安业民不思乱柱等以诈谋惑愚夫诱胁相聚无防为也【诱音酉】遂留葬讫遣广平太守广都令先归【广平当作北平】续遣安昌矦进将百余骑趋白狼城【趋七喻翻】柱众闻之皆溃穷捕斩之　以侍中王国寳为中书令俄兼中领军【道子主之也】　丁未以吴郡太守王珣为尚书右仆射　吐谷浑视连卒子视罴立视罴以其父祖慈仁为四邻所侵侮【吐谷浑辟奚视连慈仁见一百三卷简文帝咸安元年】乃督厉将士欲建功业冬十月金城王干归遣使拜视罴沙州牧白兰王视罴不受【为后乞伏干归伐吐谷浑张本】　十二月郭质及茍曜战于郑东质败犇洛阳【郑东郑县之东也】越质诘归据平襄叛金城王干归【十三年越质诘归附于乞伏氏】
　　十六年春正月燕置行台于蓟加长乐公盛録行台尚书事【蓟音计乐音洛】　金城王干归击越质诘归诘归降【降户江翻】干归以宗女妻之【妻七细翻】　贺染干谋杀其兄讷讷知之举兵相攻魏王珪告于燕请为乡导以讨之【乡读曰向】二月甲戌燕主垂遣赵王麟将兵击讷镇北将军兰汗帅龙城之兵击染干【贺染干部落盖居贺兰部之东偏故燕以龙城之兵击之将即亮翻帅读曰率】三月秦主登自雍攻后秦安东将军金荣于范氏堡
　　克之【雍于用翻】遂渡渭水攻京兆太守韦范于段氏堡不克进据曲牢【曲牢在杜县东北】　夏四月燕兰汗破贺染干于牛都【都聚也其地当在牛川夷人放牧于此聚防因名】茍曜有众一万宻召秦主登许为内应登自曲牢向繁川【繁川盖即杜陵县之樊川也】军于马头原五月后秦主苌引兵逆战登击破之斩其右将军吴忠苌收众复战【复扶又翻下同】姚硕徳曰陛下慎于轻战每欲以计取之今战失利而更前逼贼何也苌曰登用兵迟缓不识虚实今轻兵直进遥据吾东【马头原之地盖在长安东】此必茍曜竖子与之有谋也【善用兵者观敌之动而察知其情是以防制胜】缓之则其谋得成故及其交之未合急击之以败散其事耳【败补迈翻】遂进战大破之登退屯于郿【郿音媚今音眉】　秦兖州刺史强金槌据新平降后秦以其子逵为质【强其两翻降户江翻质音致】后秦主苌将数百骑入金槌营羣丁谏之苌曰金槌既去苻登又欲图我将安所归乎且彼初来欵附宜推心以结之奈何复以不信疑之乎【复扶又翻】既而羣氐欲取苌金槌不从【强金槌氐种秦之戚党也姚苌推心待之以携符登之党】　六月甲辰燕赵王麟破贺讷于赤城禽之【水经河水自云中桢陵县南过赤城东又南过定襄桐过县西又魏书帝纪登国三年幸东赤城明元泰常八年筑长城于长川之南起自赤城西至五原延袤二千余里】降其部落数万【降户江翻】燕主垂命麟归讷部落徙染干于中山麟归言于垂曰臣观拓跋珪举动终为国患不若摄之还朝使其弟监国事垂不从【摄録也收也慕容麟之奸诈知拓跋珪之终不可制而慕容垂不从其言天将启珪以灭燕虽以垂之明畧不知觉也监工衔翻】西燕主永冦河南太守杨佺期击破之　秋七月壬申燕主垂如范阳【范阳县汉属涿郡魏文帝改涿郡为范阳郡】　魏王珪遣其弟觚献见于燕【见贤遍翻】燕主垂衰老子弟用事留觚以求良马魏王珪弗与遂与燕絶【为燕魏搆难张本】使长史张衮求好于西燕【好呼到翻】觚逃归燕太子寳追获之垂待之如初秦主登攻新平后秦主苌救之登引去　秦骠骑将
　　军没奕干【骠匹妙翻骑竒寄翻】以其二子为质于金城王干归【质音致】请共击鲜卑大兠干归与没奕干攻大兠于鸣蝉堡克之【据载记大兠时据安阳城安阳城在唐秦州陇城县界鸣蝉堡亦当在其地】兠微服走干归收其部众而还【还从宣翻又如字】归没奕干二子没奕干寻叛东合刘卫辰八月干归帅骑一万讨没奕干【帅读曰率】没奕干犇他楼城【他楼城在髙平唐太宗贞观六年以突厥降户置縁州治平髙之他楼城髙宗置他楼县后入原州萧闗县界】干归射之中目【射而亦翻中竹仲翻】　九月癸未以尚书右仆射王珣为左仆射太子詹事谢琰为右仆射太学博士范之论殷浩宜加赠諡因叙桓温不臣之迹是时桓氏犹盛王珣温之故吏也【王珣先为温府主簿】以为温废昏立眀有忠贞之节黜之为余杭令【余杭县汉属防稽郡顾来曰县秦始皇立后汉分属吴郡吴分属吴兴郡】之汪之孙也【范汪得罪于桓温见一百一卷哀帝升平五年】　冬十月壬辰燕主垂还中山【自范阳还也】　初柔然部人世服于代　【魏收曰神元之末掠骑得一奴髪始齐肩忘本姓名其主字之曰木骨闾木骨闾者首秃也木骨闾与郁久闾声相近故后子孙因以为氏木骨闾既壮免奴为骑卒穆帝时坐后期当斩亡匿广漠谿谷间收合逋逃得百余人依纥突邻木骨闾死子车鹿防雄健始有部众自号柔然】其大人郁久闾地粟袁卒部落分为二长子匹跋继父居东邉次子緼纥提别居西邉【长知两翻緼于粉翻纥户骨翻】秦主坚灭代【灭代见一百四卷元年】柔然附于刘卫辰及魏王珪即位攻击髙车等诸部率皆服从独柔然不事魏戊戌珪引兵击之柔然举部遁走珪追犇六百里诸将因张衮言于珪曰贼逺粮尽不如早还珪问诸将若杀副马为三日食足乎【凡北人用骑兵各乗一马又有一马为副马】皆曰足乃复倍道追之及于大碛南牀山下【是时魏盛跨有代北柔然西犇南牀山盖在大碛之西北史帝纪作南商山复扶又翻】大破之虏其半部匹跋及别部帅屋击各收余众遁走【帅所类翻】珪遣长孙嵩长孙肥追之珪谓将佐曰卿曹知吾前问三日粮意乎曰不知也珪曰柔然驱畜产犇走数日至水必留我以轻骑追之计其道里不过三日及之矣皆曰非所及也嵩追斩屋击于平望川肥追匹跋至涿邪山匹跋举众降【降户江翻下同】获緼纥提之子曷多汗【汗音寒】兄子社崘斛律等宗党数百人【崘卢昆翻】緼纥提将奔刘卫辰珪追及之緼纥提亦降珪悉徙其部众于云中【为社崘复叛去而建国张本】　翟辽卒子钊代立改元定鼎攻燕邺城燕辽西王农击却之【为燕灭翟钊张本】三河王光遣兵乗虚伐金城王干归【乗其伐没奕干之虚也】干归闻之引兵还光兵亦退　刘卫辰遣子直力鞮帅众八九万攻魏南部【鞮田黎翻又丁奚翻帅读曰率】十一月己夘魏王珪引兵五六千人拒之壬午大破直力鞮于铁岐山南直力鞮单骑走【骑竒寄翻下同】乗胜追之戊子自五原金津南济河【金津当在五原郡宜梁九原二县间】径入卫辰国卫辰部落骇乱辛夘珪直抵其所居恱跋城【考之载记恱跋城即代来城也】卫辰父子出走壬辰分遣诸将轻骑追之将军伊谓禽直力鞮于木根山【魏书官氏志拓跋邻以次弟为伊娄氏后改为伊氏木根山在五原河西】卫辰为其部下所杀十二月珪军于盐池【汉地理志五原郡成宜县有盐官唐盐州五原县有乌白等池盐宋白曰青白盐池在盐州北】诛卫辰宗党五千余人皆投尸于河【报元年卫辰借兵于秦以灭代之怨也】自河以南诸部悉降【降户江翻】获马三十余万匹牛羊四百余万头国用由是遂饶卫辰少子勃勃亡犇薛于部【少诗照翻】珪使人求之薛于部帅太悉仗出勃勃以示使者曰【帅所类翻使疏吏翻】勃勃国破家亡以穷归我我宁与之俱亡何忍执以与魏乃送勃勃于没奕干没奕干以女妻之【为勃勃杀没奕干复建国张本妻七细翻】　　戊申燕主垂如鲁口　秦主登攻安定后秦主苌如隂宻以拒之谓太子兴曰茍曜闻吾北行【自长安如隂宻为北行】必来见汝汝执诛之曜果见兴于长安兴使尹纬让而诛之【善制敌者防因事而为功茍曜反覆于苻姚之间而长安去郑二百里耳此姚氏腹脇之痈疽也使苌召之曜必不来苌在长安曜亦畏惮而不敢来苌外出以诱之曜亦疑而不敢来二秦交兵邉遽狎至苌之北行若不得已者茍曜无疑畏之心谓姚兴居守为无防为者轻于一来卒以送死姚氏腹脇之疾去矣此非防因事而为功乎】苌败登于安定城东【败补迈翻】登退据路承堡【路承人姓名筑堡自守时因以为名】苌置酒髙防诸将皆曰若值魏武王【姚苌僣号追諡兄襄为魏武王】不令此贼至今陛下将牢太过耳【将牢谓先自固而不妄动也犹今人之言把稳】苌笑曰吾不如亡兄有四身长八尺五寸【长直亮翻】臂垂过膝人望而畏之一也将十万之众与天下争衡望麾而进前无横陈二也【将即亮翻陈读曰阵】温古知今讲论道艺收罗英隽三也董帅大众上下咸恱人尽死力四也【帅读曰率】所以得建立功业驱防羣贤者正望筭略中有片长耳羣臣咸称万嵗



　　资治通鉴卷一百七
<史部,编年类,资治通鉴>
　　钦定四库全书
　　资治通鉴卷一百八　　　宋　司马光　撰
　　胡三省　音注
　　晋纪三十【起黓执徐尽柔兆涒滩凡五年】
　　烈宗孝武皇帝下
　　太元十七年春正月己巳朔大赦　秦主登立昭仪陇西李氏为皇后　二月壬寅燕主垂自鲁口如河间勃海平原翟钊遣其将翟都侵舘陶屯苏康垒【苏康人姓名舘陶县汉属魏郡晋属阳平郡将即亮翻下同】三月垂引兵南击钊　秦骠骑将军没奕干帅众降于后秦【骠匹妙翻骑竒寄翻帅读曰率降户江翻】后秦以为车骑将军封髙平公　后秦主苌寝疾命姚硕德镇李润尹纬守长安召太子兴诣行营【苌时屯安定苌音长】征南将军姚方成言于兴曰今冦敌未灭上复寝疾【复扶又翻】王统等皆有部曲终为人患宜尽除之兴从之杀王统王广苻徐成毛盛【皆苻氏旧臣也】苌怒曰王统兄弟吾之州里实无他志徐成等皆前朝名将【朝直遥翻】吾方用之奈何辄杀之【使苌果以杀统等为非罪当按诛始造谋者但怒而已岂真怒邪】燕主垂进逼苏康垒夏四月翟都南走滑台【走音奏】翟钊求救于西燕西燕主永谋于羣臣尚书郎勃海鲍遵曰使两冦相弊吾承其后此卞庄子之策也中书侍郎太原张腾曰垂彊钊弱何弊之承不如速救之以成鼎足之势今我引兵趋中山【趋七喻翻下趣同】昼多疑兵夜多火炬垂必惧而自救我冲其前钊蹑其后此天授之机不可失也永不从【翟钊败则西燕之亡形成矣】　燕大赦　五月丁卯朔日有食之　六月燕主垂军黎阳临河欲济翟钊列兵南岸以拒之辛亥垂徙营就西津去黎阳西四十里为牛皮船百余艘伪列兵仗泝流而上【艘苏遭翻上时掌翻】钊亟引兵趣西津【趣七喻翻】垂潜遣中垒将军桂林王镇等自黎阳津夜济营于河南比明而营成【比必寐翻及也】钊闻之亟还攻镇等营垂命镇等坚壁勿战钊兵往来疲暍【暍于歇翻伤暑也】攻营不能防将引去镇等引兵出战骠骑将军农自西津济与镇等夹击大破之【燕主垂用兵于河上者再温详则引兵径济而取之翟钊则张疑兵于西而潜军东渡亦以决胜视敌之坚脆何如也骠匹妙翻骑竒寄翻农燕之骠骑大将军此逸大字】钊走还滑台将妻子收遗众北济河登白鹿山【水经注河内脩武县北有白鹿山】慿险自守燕兵不得进农曰钊无粮不能久居山中乃引兵还留骑之钊果下山还兵掩击尽获其众钊单骑犇长子西燕主永以钊为车骑大将军兖州牧封东郡王歳余钊谋反永杀之初郝晷崔逞及清河崔宏新兴张卓辽东防腾【防姓也石赵之臣有防安】阳平路纂皆仕于秦避秦乱来犇诏以为冀州诸郡各将部曲营于河南【将即亮翻】既而受翟氏官爵翟氏败皆降于燕【降户江翻】燕主垂各随其材而用之钊所统七郡三万余户皆按堵如故以章武王宙为兖豫二州刺史镇滑台徙徐州民七千余户于黎阳以彭城王脱为徐州刺史镇黎阳【徐州之民葢为翟钊所掠者】脱垂之弟子也垂以崔防为宙司马初陈留王绍为镇南将军太原王楷为征西将军乐浪王温为征东将军【乐浪音洛琅】垂皆以防为之佐防才干明敏强正善规谏四王皆严惮之所至简刑法轻赋役流民归之户口滋息秋七月垂如邺以太原王楷为冀州牧右光禄大夫余蔚为左仆射【蔚纡勿翻】　秦主登闻后秦主苌疾病大喜【疾甚曰病】告祠世祖神主【苻坚庙号世祖】大赦百官进位二等秣马厉兵进逼安定去城九十余里八月苌疾小瘳出拒之登引兵出营将逆战苌遣安南将军姚熈隆别攻秦营登惧而还【还从宣翻又如字】苌夜引兵旁出以蹑其后旦而骑告曰【骑竒寄翻】贼诸营已空不知所向登惊曰彼为何人去令我不知来令我不觉谓其将死忽然复来【复扶又翻】朕与此羌同世何其厄哉【苻登屡为姚苌所挫故有惧苌之心葢至于是登气衰矣】登遂还雍【雍于用翻下同】苌亦还安定　三河王光遣其弟右将军寳等攻金城王干归寳及将士死者万余人又遣其子虎贲中郎将纂击南羌彭奚念纂亦败归光自将击奚念于枹罕克之奚念奔甘松【甘松郡乞伏国仁所置及将即亮翻下同贲音奔枹音肤】　冬十月辛亥荆州刺史王忱卒【忱是壬翻】　雍州刺史朱序以老病求解职诏以太子右衞率郗恢为雍州刺史代序镇襄阳恢昙之子也【郗昙见一百卷穆帝升平三年率所律翻郗丑之翻昙徒含翻】　巴蜀人在关中者皆叛后秦据农以附秦秦主登以窦冲为左丞相冲徙屯华隂【华户化翻】郗恢遣将军赵睦守金墉河南太守杨佺期帅众军湖城【帅读曰率】击冲走之　十一月癸酉以黄门郎殷仲堪为都督荆益宁三州诸军事荆州刺史镇江陵仲堪虽有英誉资望犹浅议者不以为允到官好行小惠【好呼到翻】纲目不举南郡公桓负其才地以雄豪自处【负其才与其门地也处昌吕翻】朝廷疑而不用年二十三始拜太子洗马【洗悉荐翻】尝诣琅邪王道子值其酣醉【酣戸甘翻】张目谓众客曰桓温晩涂欲作贼云何伏地流汗不能起由是益不自安常切齿于道子后出补义兴太守【守式又翻】郁郁不得志叹曰父为九州伯儿为五湖长【虞翻曰太湖有五湖隔湖洮湖射湖贵湖及太湖为五湖并太湖之小支俱连太湖故太湖兼得五湖之名韦昭曰胥湖蠡湖洮湖隔湖就太湖而五郦善长谓长塘湖射湖贵湖隔湖与太湖而五吴中志谓贡湖游湖胥湖梅梁湖金鼎湖为五也长知两翻】遂弃官归国【袭封南郡公】上疏自讼曰先臣勤王匡复之勲朝廷遗之臣不复计【上时掌翻复扶又翻下同】至于先帝龙飞陛下继明【谓桓温废海西立简文帝而帝继统也易曰明两作离大人以继明照四方】请问谈者谁之由耶防寝不报在江陵仲堪甚敬惮之桓氏累世临荆州复豪横【横户孟翻】士民畏之过于仲堪尝于仲堪聴事前戏马以矟拟仲堪【聴读曰防矟色角翻通俗文长丈八者谓之矟拟者举矟向之若将刺之也】仲堪中兵参军彭城刘迈谓曰【元帝谓江东置参军十三曹有中兵外兵骑兵】马矟有余精理不足不悦仲堪为之失色【为于伪翻】出仲堪谓迈曰卿狂人也夜遣杀卿我岂能相救邪使迈下都避之【都谓建康】使人追之迈仅而获免征虏将军豫章胡藩过江陵见仲堪説之曰【説输芮翻】桓志趣不常每怏怏于失职【怏于两翻】节下崇待太过恐非将来之计也仲堪不悦藩内弟罗企生为仲堪功曹藩退谓企生曰殷侯倒戈以授人必及于祸君不早图去就后悔无及矣【为后桓杀企生仲堪张本企区智翻】　庚寅立皇子德文为琅邪王徙琅邪王道子为防稽王【防王外翻】　十二月燕主垂还中山以辽西王农为都督兖豫荆徐雍五州诸军事镇邺【雍于用翻】休官权千成据显亲自称秦州牧【休官杂夷部落之名显亲县汉光武】
　　【置属汉阳郡晋改显亲为显新复汉阳为天水郡晋书姚兴载记权千成作权干成略阳豪族也】　清河人李辽上表请敕兖州脩孔子庙【孔子庙在鲁鲁郡前汉属徐州后汉晋属豫州江表始分属兖州】给户洒扫【洒所卖翻扫素报翻又各如字】仍立庠序收教学者曰事有如賖而寔急者【此寔义与虚实之实同】此之谓也表不见省【省悉景翻】
　　十八年春正月燕阳平孝王柔卒　权千成为秦所逼请降于金城王干归【降户江翻】干归以为东秦州刺史休官大都统显亲公　夏四月庚子燕主垂加太子寳大单于以安定王库傉官伟为太尉【单音蝉傉奴沃翻】范阳王德为司徒太原王楷为司空陈留王绍为尚书右仆射五月立子熈为河间王朗为勃海王鉴为博陵王　秦右丞相窦冲矜才尚人【尚人者陵人而出其上】自请封天水王秦主登不许六月冲自称秦王改元元光　金城王干归立其子炽磐为太子【炽昌志翻】炽磐勇略明决过于其父　秋七月秦主登攻窦冲于野人堡冲求救于后秦尹纬言于后秦主苌曰太子仁厚之称【纬于贵翻称尺证翻名称也】着于逺近而英略未着请使击苻登以着之苌从之太子兴将兵攻胡空堡登解冲围以赴之兴因袭平凉大获而归【苻登自大界之败以平凉为根本】苌使兴还镇长安　魏王珪以薛干太悉伏不送刘勃勃【事见上卷十六年】八月袭其城屠之太悉伏犇秦　氐帅杨佛嵩叛犇后秦【帅所类翻】杨佺期赵睦追之【佺且縁翻】九月丙戌败佛嵩于潼闗后秦将姚崇救佛嵩败晋兵【败补迈翻】赵睦死　冬十月后秦王苌疾甚还长安燕主垂议伐西燕诸将皆曰永未有衅我连年征讨士卒疲弊未可也范阳王德曰永既国之枝叶又僣举位号惑民视聴宜先除之以壹民心士卒虽疲庸得已乎垂曰司徒意正与吾同吾比老叩囊底智足以取之【比必寐翻及也】终不复留此贼以累子孙也【垂不欲留慕容永以累子孙而不知拓防珪已窥于代北矣是以有国有家者不恃无敌国外患恃吾所以传国承家者足以待之耳累力瑞翻复扶又翻】遂戒严十一月垂发中山步骑七万遣镇西将军丹杨王纉【纉当作瓉】龙骧将军张崇出井陉【骧思将翻陉音刑】攻西燕武乡公友于晋阳征东将军平规攻镇东将军段平于沙亭【沙亭在邺西南】西燕主永遣其尚书令刁云车骑将军慕容钟帅众五万守潞川【帅读曰率】友永之弟也十二月垂至邺　己亥后秦主苌召太尉姚旻仆射尹纬姚晃将军姚大目尚书狄伯支入禁中受遗诏辅政苌谓太子兴曰有毁此诸公者慎勿受之汝抚骨肉以恩接大臣以礼待物以信遇民以仁四者不失吾无忧矣【姚苌所以诏其子者胜于苻徤】姚晃垂涕问取苻登之防苌曰今大业垂成兴才智足办奚所复问【复扶又翻】庚子苌卒【年六十四】兴秘不发防以其叔父绪镇安定硕德镇隂宻弟崇守长安或谓硕德曰公威名素重部曲最彊今易世之际必为朝廷所疑不如且犇秦州【硕德本起兵陇上据冀城】观望事势硕德曰太子志度寛明必无他虑今苻登未灭而骨肉相攻是自亡也吾有死而已终不为也遂往见兴兴优礼而遣之兴自称大将军以尹纬为长史狄伯支为司马帅众伐秦【帅读曰率】
　　十九年春秦主登闻后秦主苌卒【卒子恤翻下同】喜曰姚兴小儿吾折杖笞之耳乃大赦尽众而东【轻敌者败宜苻登所以不亡于姚苌之时而亡于姚兴之初立也】留司徒安成王广守雍【雍于用翻】太子崇守胡空堡遣使拜金城王干归为左丞相河南王领秦梁益凉沙五州牧加九锡【使疏吏翻下同】　初秃髪思复鞬卒【鞬居言翻】子乌孤立乌孤雄勇有大志与大将纷陁谋取凉州【欲并吕光也将即亮翻】纷陁曰公必欲得凉州宜先务农讲武礼俊贤修政刑然后可也乌孤从之三河王光遣使拜乌孤冠军大将军河西鲜卑大都统【冠古玩翻】乌孤与其羣下谋之曰可受乎皆曰吾士马众多何为属人石真若留不对乌孤曰卿畏吕光邪石真若留曰吾根本未固小大非敌若光致死于我何以待之不如受以骄之俟衅而动蔑不克矣乌孤乃受之【纷陁与石真若留皆能审宜应事者也史言秃髪乌孤所以兴纷与石真葢皆夷姓】　二月秦主登攻屠各姚奴帛蒲二堡克之【二堡在胡空堡之东屠直于翻】　燕主垂留清河公防镇邺发司冀青兖兵遣太原王楷出滏口【滏音釡】辽西王农出壶关垂自出沙庭以击西燕【庭当作亭其地在邺西南】标榜所趣军各就顿【分处置兵以疑敌使不知所备趣七喻翻下同】西燕主永闻之严兵分道拒守聚粮台壁【水经注潞县北对故台壁漳水出其南本潞子所立也魏收地形志襄垣郡刈陵县汉晋之潞县也有台壁】遣从子征东将军小逸豆归【时西燕之臣有二逸豆归故此称小逸豆归从才用翻】镇东将军王次多右将军勒马驹帅众万余人戍之【帅读曰率】　夏秦主登自六陌趣废桥【趣七喻翻】后秦始平太守姚详据马嵬堡以拒之【嵬五囘翻】太子兴遣尹纬将兵救详【将即亮翻】纬据废桥以待秦秦兵争水不能得渴死者什二三因急攻纬兴驰遣狄伯支谓纬曰苻登穷冦宜持重以挫之纬曰先帝登遐【郑曰登上也遐已也上已者若僊去云耳上时掌翻】人情扰惧今不因思奋之力以禽敌大事去矣遂与秦战秦兵大败其夜秦众溃登单骑犇雍【骑竒寄翻雍于用翻】太子崇及安成王广闻败皆弃城走登至无所归乃犇平凉收集遗众入马毛山【平凉城在汉安定鹑隂县界后周始置平凉郡及县唐为原州县赫连定之败魏亦据马髦岭以禽奚斤葢平凉之险要处也】　燕主垂顿军邺西南月余不进西燕主永怪之以为太行道寛【行户刚翻】疑垂欲诡道取之乃悉敛诸军屯轵闗【轵知氏翻】杜太行口惟留台壁一军甲戌垂引大军出滏口入天井闗【前汉书地理志上党郡高都县有天井闗蔡邕曰太行山上有天井闗在井北遂因名焉余按今泽州晋城县有太行闗闗内有天井泉三所即天井闗也】五月乙酉燕军至台壁永遣从兄太尉大逸豆归救之【从才用翻】平规击破之小逸豆归出战辽西王农又击破之斩勒马驹禽王次多遂围台壁永召太行军还自将精兵五万以拒之刁云慕容钟震怖帅众降燕永诛其妻子【将即亮翻怖普布翻帅读曰率降户江翻】己亥垂陈于台壁南【陈读曰阵】遣骁骑将军慕容国伏千骑于涧下【骁坚尧翻骑竒寄翻】庚子与永合战垂伪退永众追之行数里国骑从涧中出断其后【断丁管翻】诸军四面俱进大破之斩首八千余级永走归长子晋阳守将闻之弃城走丹杨王瓉等进取晋阳【瓉蔵旱翻】　后秦太子兴始发防即皇帝位于槐里【兴字子畧苌之长子也槐里县汉属扶风晋属始平郡宋白曰汉槐里县故城在唐岐州兴平县东南七里兴既破苻登始发防袭位】大赦改元皇初遂如安定諡后秦主苌曰武昭皇帝庙号太祖　六月壬子追尊防稽王太妃郑氏曰简文宣太后【会工外翻諡法圣善周闻曰宣】羣臣谓宣太后应配食元帝太子前率徐邈曰【晋志惠帝建东宫称中卫率泰始五年分为左右各领一军惠帝时愍懐太子在东宫又加前后二率江左省前后二率孝武太元中又置率所类翻】宣太后平素之时不伉俪于先帝【言非正妃伉苦浪翻敌也俪力计翻并也】至于子孙岂可为祖考立配【为于伪翻】国学明教东莞臧焘曰【据晋书儒林传元帝运钟百六光启中兴虽尊儒劝学亟降于纶言然东序西胶未闻于诵明皇雅爱流畧简文敦悦典坟乃招集学徒奬风烈国学明教之官当置于明帝简文时也莞音官】今尊号既正则罔极之情申别建寝庙则严祢之义显【严尊也祢父庙也】系子为称兼明贵之所由【系子为称简文系之宣太后之上也春秋传曰母以子贵称尺证翻】一举而允三义不亦善乎乃立庙于太庙路西　燕主垂进军围长子西燕主永欲犇后秦侍中兰英曰昔石虎伐龙都太祖坚守不去【事见九十六卷晋成帝咸康四年】卒成大燕之基【卒子恤翻】今垂七十老翁厌苦兵革终不能顿兵连嵗以攻我也但当城守以疲之永从之【兵交之变其应无穷惟知彼知己者乃能百战不殆耳慕容永欲以棘城之事自况当时与之共守长子者果能效死不去若慕容皝之诸臣乎】　秦主登遣其子汝隂王宗为质于河南王干归以请救【质音致】进封干归梁王纳其妹为梁王后干归遣前军将军乞伏益州等帅骑一万救之【帅读曰率骑竒寄翻】秋七月登引兵出迎干归兵后秦主兴自安定如泾阳与登战于山南【马髦山南也】执登杀之【年五十二】悉散其部众使归农业徙隂宻三万戸于长安以李后赐姚晃益州等闻之引兵还【还从宣翻又如字】秦太子崇奔湟中即帝位改元延初諡登曰髙皇帝庙号太宗　后秦安南将军强熈镇逺将军强多叛推窦冲为主后秦主兴自将讨之军至武功多兄子良国杀多而降【强其两翻将即亮翻降户江翻】熈犇秦州冲犇汧川【汧川即扶风汧县之地汧苦坚翻】汧川氐仇髙执送之　三河王光以子覆为都督玉门以西诸军事西域大都防镇高昌命大臣子弟随之　八月己巳尊皇太妃李氐为皇太后居崇训宫　西燕主永困急遣其子常山公等求救于雍州刺史郗恢【郗丑之翻】并献玉玺一纽【玺斯氏翻】恢上言垂若并永为患益深不如两存之可以乘机双毙帝以为然诏青兖二州刺史王恭豫州刺史庾楷救之楷亮之孙也【庾氏为桓温所诛楷复不能振自此微矣】永恐晋兵不出又遣其太子亮来为质【质音致】平规追亮及于高都获之【高都县属上党郡隋为泽州丹川县唐为晋城县】永又告急于魏魏王珪遣陈留公防将军庾岳帅骑五万东渡河屯秀容以救之【此北秀容也在汉定襄郡界后魏置秀容郡秀容县又立秀容护军于汾水西北六十里徙北秀容胡人居之此南秀容也刘昫曰忻州秀容县汉汾阳县也隋自秀容故城移于此因更名帅读曰率骑竒寄翻】防纥根之子也【纥根见一百四卷元年纥户骨翻】晋魏兵皆未至大逸豆归部将伐勤等开门内燕兵燕人执永斩之并斩其公卿大将刁云大逸豆归等三十余人【将即亮翻】得永所统八郡七万余户及秦乘舆服御伎乐珍寳甚众【乘防证翻】燕主垂以丹杨王瓉为并州刺史镇晋阳宜都王凤为雍州刺史镇长子永尚书仆射昌黎屈遵【瓉藏旱翻雍于用翻屈居勿翻】尚书阳平王德秘书监中山李先太子詹事勃海封则黄门郎太山胡母亮中书郎张腾尚书郎燕郡公孙表皆随才擢叙【李先公孙表后皆仕魏位通显】九月垂自长子如邺　冬十月秦主崇为梁王干归所逐犇陇西王杨定定留司马邵彊守秦州帅众二万与崇共攻干归干归遣凉州牧轲弹秦州牧益州立义将军诘归帅骑三万拒之【轲弹益州诘归皆乞伏氐也凉秦二州牧干归所置非能有其地轲弹晋书载记作轲殚帅读曰率下同】益州与定战败于平州【载记作平川当从之】轲弹诘归皆引退轲弹司马翟瑥奋劔怒曰【瑥音温】主上以雄武开基所向无敌威振秦蜀将军以宗室居元帅之任【帅所类翻】当竭力致命以佐国家今秦州虽败二军尚全奈何望风退衂【衂女六翻】将何面以见主上乎瑥虽无任独不能以便宜斩将军乎轲弹谢曰向者未知众心何如耳果能若是吾敢爱死乃帅骑进战益州诘归亦勒兵继之大败定兵【败补迈翻】杀定及崇斩首万七千级【穆帝永和七年秦王健改元即位歴六主四十三年而亡】干归于是尽有陇西之地【乞伏始得秦州】定无子其叔父佛狗之子盛先守仇池自称征西将军秦州刺史仇池公諡定为武王仍遣使来称藩【使疏吏翻】秦太子宣犇盛分氐羌为二十部防军各为镇戍不置郡县　燕主垂东巡阳平平原命辽西王农济河与安南将军尹国畧地青兖农攻廪丘国攻阳城皆防之东平太守韦简战死髙平泰山琅邪诸郡皆委城犇溃农进军临海【临东海也】徧置守宰　柔然曷多汗弃其父与社崘率众西走【柔然降魏见上卷十六年汗音寒崘卢昆翻】魏长孙肥追之及于上郡防那山斩曷多汗社崘收其余众数百犇疋候防疋候防处之南鄙【处昌吕翻】社崘袭疋候防杀之疋候防子启防吴颉等皆犇魏社崘掠五原以西诸部走度漠北【柔然自此遂为魏患据载记以社崘为河西鲜卑则柔然亦鲜卑种也】十一月燕辽西王农败辟闾浑于龙水【郭缘生述征记曰逢山在广固南三十里洋水歴其隂而东北流世谓之石沟水出委粟山北而东注于巨洋水谓之石沟口然是水下流亦有时通塞及其春夏水泛川澜无辍亦或谓之龙泉水败补迈翻】遂入临淄十二月燕主垂召农等还　秦主兴遣使与燕结好【使疏吏翻好呼到翻是歳前秦灭通鉴始书后秦为秦】并送太子寳之子敏于燕燕封敏为河东公　梁王干归自称秦王大赦【自此以后史以西秦别之】
　　二十年春正月燕主垂遣散骑常侍封则报聘于秦【散悉亶翻骑竒寄翻】遂自平原狩于广川勃海长乐而归【汉髙祖置信都郡景帝三年为广川国明帝更名乐成安帝改曰安平晋改曰长乐郡又别立广川郡乐音洛】　西秦王干归以太子炽磐领尚书令【炽昌志翻】左长史边芮为左仆射右长史袐宜为右仆射置官皆如魏武晋文故事然犹称大单于大将军【单音蝉】边芮等领府佐如故　薛于太悉伏自长安亡归岭北【岭北谓九嵕岭北十八年太悉伏犇秦】上郡以西鲜卑杂胡皆应之　二月甲寅尚书令陆纳卒　三月庚辰朔日有食之　皇太子出就东宫以丹阳尹王雅领少傅时会稽王道子专权奢纵嬖人赵牙本出倡优【少诗照翻防工外翻倡音昌】茹千秋本钱唐捕贼吏【钱唐县前汉属会稽郡后汉属吴郡钱唐记曰郡议曹华信议立此塘以防海水始开募能致土一斛者即与钱一千旬月之间来者云集塘未成而不复取于是载土石者皆委之而去塘以之成故名钱塘杨正衡曰茹音如又而据翻浙间旧有此姓】皆以謟赂得进道子以牙为魏郡太守千秋为骠骑谘议参军【骠频召翻今匹妙翻骑竒寄翻】牙为道子开东第筑山穿池【为于伪翻】功用钜万帝尝幸其第谓道子曰府内乃有山甚善然修饰太过道子无以对帝去道子谓牙曰上若知山是人力所为尔必死矣牙曰公在牙何敢死营作弥甚千秋卖官招权聚货累亿博平令吴兴闻人奭上疏言之【博平县汉属东郡晋属平原郡江左属魏郡与郡皆侨置】帝益恶道子【恶乌路翻】而逼于太后不忍废黜乃擢时望及所亲幸王恭郗恢殷仲堪王珣王雅等使居内外要任以防道子道子亦引王国寳及国寳从弟琅邪内史绪以为心腹【从才用翻】由是朋党竞起无复向时友爱之驩矣太后每和解之中书侍郎徐邈从容言于帝曰【从千容翻】汉文明主犹悔淮南世祖聪达负愧齐王【淮南事见十四卷汉文帝六年齐王事见八十一卷武帝太康四年】兄弟之际实为深慎防稽王虽有酣媟之累【媟私列翻累力瑞翻】宜加贷消散羣议外为国家之计内慰太后之心帝纳之复委任道子如故【复扶又翻】　初杨定之死也天水姜乳袭据上邽夏四月西秦王干归遣乞伏益州帅骑六千讨之左仆射边芮民部尚书王松寿曰益州屡胜而骄不可专任必以轻敌取败干归曰益州骁勇诸将莫及【帅读曰率骑竒寄翻骁坚尧翻将即亮翻】当以重佐辅之耳乃以平北将军韦防为长史左禁将军务和为司马【务姓也古有务光】至大寒岭【大寒岭在上邽西】益州不设部伍听将士游畋纵饮令曰敢言军事者斩防等谏不听乳逆击大破之　魏王珪叛燕侵逼附塞诸部五月甲戌燕主垂遣太子寳辽西王农赵王麟帅众八万自五原伐魏范阳王德陈留王绍别将步骑万八千为后继散骑常侍髙湖谏曰【散悉亶翻骑竒寄翻】魏与燕世为昏姻【代王什翼犍两娶于慕容皆早卒哀帝隆和元年什翼犍纳女于燕燕又以女妻之】彼有内难燕实存之【事见一百六卷十一年及一百七卷十二年难乃旦翻】其施德厚矣结好久矣间以求马不获而留其弟【事见上卷十六年好呼到翻下同】曲在于我奈何遽兴兵击之拓防涉圭沈勇有谋【萧子显曰珪字涉圭沈持林翻】防歴艰难兵精马彊未易轻也皇太子富于春秋志果气鋭今委之专任必小魏而易之【易以防翻】万一不如所欲伤威毁重愿陛下深图之言颇激切垂怒免湖官湖泰之子也【前燕时垂为车骑将军以泰为从事中郎】六月癸丑燕太原元王楷卒　西秦王干归迁于西
　　城【苑川西城也】　秋七月三河王光帅众十万伐西秦【帅读曰率】西秦左辅宻贵周左卫将军莫者羖羝【宻以国为氏姓谱汉有尚书宻忠据通鉴下文则以宻贵为姓莫者夷复姓】劝西秦王干归称藩于光以子敕勃为质【质音致】光引兵还干归悔之杀周及羖羝【羖音古羝音氐】　魏张衮闻燕军将至言于魏王珪曰燕狃于滑台长子之捷【滑台事见上十七年长子事见上年狃与忸同杜预曰忸忲也】竭国之资力以来有轻我之心宜羸形以骄之乃可克也【羸伦为翻】珪从之悉徙部落畜产西渡河千余里以避之燕军至五原降魏别部三万余家【降户江翻】收穄田百余万斛置黑城【黑城在五原河北按魏书帝纪登国五年刘卫辰遣子直力鞮出稒阳塞侵及黑城从可知矣】进军临河【水经河水自新秦中屈而南流过五原西安阳成宜宣梁临沃稒阳等县南】造船为济具珪遣右司马许谦乞师于秦　秃髪乌孤击乙弗折掘等诸部皆破降之筑亷川堡而都之【乙弗折掘二部皆在秃髪氏之西亷川在湟中降户江翻】广武赵振少好竒畧【少诗照翻好呼到翻】闻乌孤在亷川弃家从之乌孤喜曰吾得赵生大事济矣拜左司马三河王光封乌孤为广武郡公　有长星见自须女至于哭星【天文志须女四星须贱妾之称妇职之卑者也斗牛女扬州分虚二星危三星皆主死防哭泣坟墓四星属危之下主死防哭泣为坟墓也见贤遍翻】帝心恶之于华林园举酒祝之曰【晋都建康仿洛都起华林园恶乌路翻】长星劝汝一杯酒自古何有万歳天子邪　八月魏王珪治兵河南【治直之翻】九月进军临河燕太子寳列兵将济暴风起漂其船数十艘泊南岸【漂纰招翻艘苏遭翻】魏获其甲士三百余人皆释而遣之寳之发中山也燕主垂已有疾既至五原珪使人邀中山之路伺其使者尽执之【伺相吏翻使疏吏翻】寳等数月不闻垂起居珪使所执使者临河告之曰若父已死何不早归寳等忧恐士卒骇动珪使陈留公防将五万骑屯河东东平公仪将十万骑屯河北【河水自金城过武威天水安定北地郡界率东北流至朔方沃野县界始屈而东南流防屯河东仪屯河北皆河曲之地未渡河也北史曰仪据朔方将即亮翻下同】畧阳公遵将七万骑塞燕军之南遵寿鸠之子也【寿鸠见一百四卷元年】秦主兴遣杨佛嵩将兵救魏燕术士靳安言于太子寳曰【靳居焮翻】天时不利燕必大败速去可免寳不听安退告人曰吾辈皆当弃尸草野不得归矣燕魏相持积旬赵王麟将慕舆嵩等以垂为实死谋作乱奉麟为主事泄嵩等皆死寳麟等内自疑冬十月辛未烧船夜遁时河冰未结寳以魏兵必不能度不设斥候十一月己卯暴风冰合魏王珪引兵济河留辎重【重直用翻】选精鋭二万余骑急追之燕军至参合陂有大风黑气如堤自军后来临覆军上【覆扶九翻】沙门支昙猛【支者昙猛之俗姓昙徒含翻】言于寳曰风气暴迅魏兵将至之候宜遣兵御之寳以去魏军已逺矣而不应昙猛固请不已麟怒曰以殿下神武师徒之盛足以横行沙漠索虏何敢逺来【太元十八年慕容麟已知拓防珪之必为燕患矣今乃轻之如此岂其心自疑而欲败寳之师邪其后宝不能守中山而麟亦不能自立同归于乱而已矣索昔各翻】而昙猛妄言惊众当斩以狥昙猛泣曰苻氏以百万之师败于淮南正由恃众轻敌不信天道故也【事见一百四卷五卷七年八年】司徒德劝寳从昙猛言寳乃遣麟帅骑三万居军后以备非常【帅读曰率骑竒寄翻下同】麟以昙猛为妄纵骑游猎不肯设备寳遣骑还诇魏兵【诇古永翻又翾正翻】骑行十余里即解鞍寝魏军晨夜兼行乙酉暮至参合陂西燕军在陂东营于蟠羊山南水上【水经注可不埿水出鴈门沃阳县东南六十里山下西北流注沃水合流而东迳参合县南】魏王珪夜部分诸将【分扶问翻】掩覆燕军士卒衘枚束马口潜进丙戌日出魏军登山下临燕营燕军将东引【引而东行也】顾见之士卒大惊扰乱珪纵兵击之燕兵走赴水人马相腾蹑压溺死者以万数略阳公遵以兵邀其前燕兵四五万人一时放仗敛手就禽其遗迸去者不过数千人【迸北孟翻】太子寳等皆单骑仅免杀燕右仆射陈留悼王绍生禽鲁阳王倭奴【倭乌禾翻】桂林王道成济隂公尹国等文武将吏数千人【济子礼翻】兵甲粮货以钜万计道成垂之弟子也魏王珪择燕臣之有才用者代郡太守广川贾闰闰从弟骠骑长史昌黎太守彛太史郎晁崇等留之【晁直遥翻】其余欲悉给衣粮遣还以招懐中州之人中部大人王建曰燕众彊盛今倾国而来我幸而大捷不如悉杀之则其国空虚取之为易【易以防翻】且获冦而纵之无乃不可乎乃尽阬之十二月珪还云中之盛乐【通鉴于惠帝元康五年书定襄之盛乐故城此书云中之盛乐葢歴代郡县废徙无常前汉成乐县属定襄后汉成乐县属云中前书定襄之盛乐此前汉之故城也此书云中之盛乐此后汉之故城也】燕太子寳耻于参合之败请更击魏司徒德言于燕主垂曰虏以参合之捷有轻太子之心宜及陛下神略以服之不然将为后患垂乃以清河公会録留台事领幽州刺史代高阳王隆镇龙城以阳城王兰汗为北中郎将代长乐公盛镇蓟【乐音洛蓟音计】命隆盛悉引其精兵还中山期以明年大举击魏　是歳秦主兴封其叔父绪为晋王硕德为陇西王弟崇为齐公显为常山公
　　二十一年春正月燕高阳王隆引龙城之甲入中山军容精整燕人之气稍振【汉人有言战胜之威士气百倍败军之卒没世不复正此之谓也】　休官权万世帅众降西秦【前年乞伏干归称秦王故称西秦以别于姚秦帅读曰率降户江翻】　燕主垂遣征东将军平规发兵冀州二月规以博陵武邑长乐三郡兵反于鲁口其从子冀州刺史喜谏不听【从才用翻】规弟海阳令翰亦起兵于辽西以应之【海阳县自汉以来属辽西郡平规兄弟以燕兵败故叛之】垂遣镇东将军余嵩击规嵩败死垂自将击规至鲁口规弃众将妻子及平喜等数十人走渡河垂引兵还翰引兵趣龙城【趣七喻翻】清河公会遣东阳公根等击翰破之翰走山南【白狼徐无等山之南】三月庚子燕主垂留范阳王德守中山引兵宻发逾青岭经天门【青岭葢即广昌岭在代郡广昌县南所谓五回道也其南层崖刺天积石之峻壁立直上葢即天门也】凿山通道出魏不意直指云中魏陈留公防帅部落三万余家镇平城垂至猎岭【猎岭在夏屋山东北魏都平城常猎于此】以辽西王农高阳王隆为前锋以袭之是时燕兵新败皆畏魏惟龙城兵勇鋭争先防素不设备闰月乙卯燕军至平城防乃觉之帅麾下出战败死燕军尽收其部落魏王珪震怖欲走诸部闻防死皆有贰心珪不知所适【防勇葢代北既败而死故诸部皆贰然天将亡燕垂继以殒此固非人力所能为也帅读曰率怖普布翻】垂之过参合陂也见积骸如山为之设祭【为于伪翻】军士皆恸哭声震山谷垂慙愤呕血由是发疾乘马舆而进顿平城西北三十里太子寳等闻之皆引还燕军叛者犇告于魏云垂已死舆尸在军魏王珪欲追之闻平城已没乃引还隂山【魏人有言死诸葛走生仲达拓防珪闻慕容垂之死而不敢进亦类是耳】垂在平城积十日疾转笃乃筑燕昌城而还【水经燕昌城在平城北四十里】夏四月癸未卒于上谷之沮阳【贤曰沮阳县故城在今妫州东沮音阻垂年七十一】袐不发防丙申至中山戊戌发防諡曰成武皇帝庙号世祖壬寅太子寳即位【寳字道祐垂第四子也】大赦改元永康五月辛亥以范阳王德为都督冀兖青徐荆豫六州诸军事车骑大将军冀州牧镇邺辽西王农为都督并雍益梁秦凉六州诸军事并州牧镇晋阳【雍于用翻】又以安定王库傉官伟为太师【傉沃奴翻】夫余王蔚为太傅【余蔚夫余王子也燕王皝破夫余得之燕亡入秦秦乱复归燕燕主垂封为扶余王】甲寅以赵王麟领尚书左仆射高阳王隆领右仆射长乐公盛为司校尉宜都王凤为冀州刺史　乙卯以散骑常侍彭城刘该为徐州刺史镇鄄城【散悉亶翻骑竒寄翻鄄吉掾翻】　甲子以望蔡公谢琰为尚书左仆射【望蔡县属豫章郡沈约曰汉灵帝中平中汝南上蔡民分徙此城立县名上蔡晋武帝太康元年更名宋白曰以上蔡人思本土故曰望蔡】　初燕主垂先段后生子令寳后段后生子朗鉴爱诸姬子麟农隆柔熈寳初为太子有美称【称昌孕翻名誉也】已而荒怠中外失望后段后尝言于垂曰【燕主垂初娶段氏以可足浑后之谗而死后即位追尊为后复纳段氏为后故史书后段后以别之】太子遭承平之世足为守成之主今国步艰难恐非济世之才辽西高阳二王陛下之贤子宜择一人付以大业赵王麟奸诈彊愎【愎弼力翻】异日必为国家之患宜早图之寳善事垂左右左右多誉之【誉音余】故垂以为贤谓段氏曰汝欲使我为晋献公乎【晋献公信骊姬之防杀太子申生】段氏泣而退告其妹范阳王妃曰太子不才天下所知吾为社稷言之【为于伪翻】主上乃以吾为骊姬何其苦哉观太子必防社稷【防息浪翻】范阳王有非常器度若燕祚未尽其在王乎寳及麟闻而恨之乙丑寳使麟谓段氏曰后常谓主上不能守大业今竟能不【不读曰否】宜早自裁以全段宗段氏怒曰汝兄弟不难逼杀其母况能守先业乎吾岂爱死但念国亡不久耳遂自杀寳议以段后谋废适统【适读曰嫡】无母后之道不宜成防羣臣咸以为然中书令眭邃飏言于朝曰【眭息惟翻飏音扬大言而疾曰飏朝直遥翻】子无废母之义汉安帝阎后亲废顺帝【事见五十卷汉安帝延光三年】犹得配飨太庙况先后暧昧之言虚实未可知乎乃成防六月癸酉魏王珪遣将军王建等击燕广太守刘亢泥斩之【广县汉属上谷郡晋太康中分置广郡亢苦浪翻】徙其部落于平城燕上谷太守开封公详弃郡走详皝之曾孙也　丁亥魏贺太妃卒【魏王珪之母也】　燕主寳定士族旧籍分辨清浊校阅戸口罢军营封防之户悉属郡县【军营封防之户葢诸军庇占以为部曲者】由是士民嗟怨始有离心【斯事行之未必非也但慕容寳即位之初国师新败又遭大防下之懐反侧者多未可遽行耳大学曰物有本末事有终始知所先后则近道矣】　三河王吕光即天王位国号大凉大赦改元龙飞【吕光字世明畧阳氏也父婆楼为苻坚佐命】备置百官以世子绍为太子封子弟为公侯者二十人以中书令王详为尚书左仆射著作郎段业等五人为尚书光遣使者拜秃髪乌孤为征南大将军益州牧左贤王乌孤谓使者曰吕王诸子贪淫【光诸子见于史者纂绍覆】三甥暴虐【光甥石聪譛杀杜进余二人当攷】逺近愁苦吾安可违百姓之心受不义之爵乎吾当为帝王之事耳乃留其鼓吹羽仪【吹昌瑞翻】谢而遣之　平规収合余党据髙唐【髙唐县自汉以来属平原郡】燕主寳遣高阳王隆将兵讨之【将即亮翻】东土之民素懐隆惠迎候者属路【相属于路也属之欲翻】秋七月隆进军临河规弃髙唐走隆遣建威将军慕容进等济河追之斩规于济北【于济子礼翻】平喜犇彭城　纳故中书令王献之女为太子妃献之羲之之子也【羲之王导之从子】魏羣臣劝魏王珪称尊号珪始建天子旌旗出警入
　　跸改元皇始【珪什翼犍之嫡孙寔之子详见一百四卷元年自苻坚淮淝之败至是十有四年矣闗河之间戎狄之长更兴迭作晋人视之漠然不闗乎其心拓防珪兴而南北之形定矣南北之形既定卒之南为北所并呜呼自隋以后名称扬于时者代北之子孙十居六七矣氏族之辨果何益哉】参军事上谷张恂劝珪进取中原珪善之燕辽西王农悉将部曲数万口之并州【将即亮翻之徃也】并州素乏储防【防文里翻】是歳早霜民不能供其食又遣诸部防军分监诸胡【监工衔翻】由是民夷俱怨潜召魏军八月己亥魏王珪大举伐燕【兵无内应与必胜之计不可大举】步骑四十余万南出马邑逾句注【句音钩】旌旗二千余里鼓行而进左将军鴈门李栗将五万骑为前驱别遣将军封真等从东道出军都袭燕幽州【魏书官氏志拓防诘汾时余部诸姓内入者有是贲氏后改为封氏军都县前汉属上谷郡后汉属广阳郡晋属燕国有军都闗贤曰今幽州昌平县有军都山在西北】　燕征北大将军幽平二州牧清河公会母贱而年长【长知两翻】雄俊有器艺燕主垂爱之寳之伐魏也垂命会摄东宫事摠录礼遇一如太子【总录谓总录朝政也】及垂伐魏命会镇龙城委以东北之任国官府佐皆选一时才望垂疾笃遗言命寳以会为嗣而寳爱少子濮阳公策意不在会长乐公盛与防同年耻为之下【少诗沼翻濮博木翻乐音洛】乃与赵王麟共劝寳立策寳从之乙亥立妃段氏为皇后策为皇太子会盛皆进爵为王策年十一素憃弱【憃与戆同陟降翻愚也】会闻之心愠怼【愠于问翻怼直类翻】九月章武王宙奉燕主垂及成哀段后之防葬于龙城宣平陵【成哀后即宝所杀后母段氏也】寳诏宙悉徙高阳王隆参佐部曲家属还中山【隆去年自龙城还中山会实代之故令遣还其部曲参佐】会违诏多留部曲不遣宙年长属尊【长知两翻】会每事陵侮之见者皆知其有异志【为寳防父子相图张本】　戊午魏军至阳曲【阳曲县自汉以来属太原郡宋白曰阳曲县故城在太原郡北四十五里后汉末所移也隋文帝改为阳直寻又改为汾阳县】乘西山临晋阳遣骑环城大噪而去【骑竒寄翻环音宦】燕辽西王农出战大败犇还晋阳司马慕舆嵩闭门拒之【前有慕舆嵩以谋奉赵王麟为变而诛此又一人】农将妻子帅数千骑东走魏中领将军长孙肥追之【中领将军魏所置犹魏晋之中领军也帅读曰率】及于潞川获农妻子燕军尽没农被创独与三骑逃归中山【被皮义翻创初良翻】魏王珪遂取并州初建台省置刺史太守尚书郎以下官悉用儒生为之士大夫诣军门无少长皆引入存慰使人人尽言【少诗照翻长知两翻】少有才用咸加擢叙【史言拓防珪所以能取中原少诗沼翻】己未遣辅国将军奚收畧地汾川【奚收当作奚牧】获燕丹杨王买德及离石防军高秀和【离石县自汉以来属西河郡燕置防军以统稽胡】以中书侍郎张恂等为诸郡太守招抚离散劝课农桑燕主寳闻魏军将至议于东堂中山尹苻谟曰今魏军众彊千里逺鬭乘胜气鋭若纵之使入平土不可敌也宜杜险以拒之【苻谟见燕见一百六卷十一年】中书令眭邃曰魏多骑兵往来剽速【剽匹妙翻】马上赍粮不过旬日宜令郡县聚民千家为一堡深沟高垒清野以待之彼至无所掠不过六旬食尽自退尚书封懿曰今魏兵数十万天下之勍敌也【勍渠京翻】民虽筑堡不足以自固是聚兵及粮以资之也且动揺民心示之以弱不如阻闗拒战计之上也赵王麟曰魏今乘胜气鋭其锋不可当宜完守中山待其弊而乘之于是修城积粟为持久之备【不据险拒战而婴城自守此慕容宝所以败也】命辽西王农出屯安喜【安喜前汉之安险县也后汉章帝改曰安喜属中山郡】军事动静悉以委麟【为麟叛张本】　帝嗜酒流连内殿醒治既少【言昏醉之时多醒而治事之时少也】外人罕得进见【见贤遍翻】张贵人宠冠后宫【冠古玩翻】后宫皆畏之庚申帝与后宫宴妓乐尽侍【妓渠绮翻】时贵人年近三十帝戏之曰汝以年亦当废矣吾意更属少者【近其靳翻属之欲翻少诗照翻】贵人潜怒向夕帝醉寝于清暑殿【清暑殿帝所作】贵人徧饮宦者酒散遣之使婢以被蒙帝面弑之重赂左右云因魇暴崩【饮于鸩翻魇于琰翻广韵曰睡中魇毛晃曰气窒心惧而神乱则魇】时太子闇弱会稽王道子昏荒【防工外翻】遂不复推问【复扶又翻下同】王国寳夜叩禁门欲入为遗诏侍中王爽拒之曰大行晏驾皇太子未至敢入者斩国寳乃止爽恭之弟也辛酉太子即皇帝位大赦癸亥有司奏会稽王道子宜进位太傅扬州牧假黄钺诏内外众事动静咨之安帝幼而不慧【杜预曰不慧世所谓白痴】口不能言至于寒暑饥饱亦不能辨饮食寝兴皆非已出母弟琅邪王德文性防谨常侍左右为之节适始得其宜【节适谓事为之节以适其口体为于伪翻】初王国寳党附会稽王道子【王国寳党附道子事始一百五卷八年】骄纵不法屡为御史中丞褚粲所纠国寳起斋侔清暑殿孝武帝甚恶之【恶乌路翻】国寳惧遂更求媚于帝而踈道子帝复宠昵之【昵尼质翻】道子大怒尝于内省面责国寳以劔掷之旧好尽矣【好呼到翻】及帝崩国寳复事道子与王绪共为邪謟道子更惑之倚为心腹遂参管朝权威震内外并为时之所疾王防入赴山陵每正色直言道子深惮之防罢朝叹曰榱栋虽新【朝直遥翻下同榱所追翻秦曰屋椽齐鲁曰桷周曰榱】便有黍离之叹【周大夫行役过故宗庙宫室尽为禾黍故作黍离之诗】绪説国寳【説输芮翻】因防入朝劝相王伏兵杀之国寳不许道子欲辑和内外乃深布腹心于防冀除旧恶而防每言及时政辄厉声色道子知防不可和恊遂有相图之志或劝防因入朝以兵诛国寳防以豫州刺史庾楷士马甚盛党于国寳惮之不敢发王珣谓防曰国寳虽终为祸乱要之罪逆未彰今遽先事而发必大失朝野之望况拥彊兵窃发于京辇谁谓非逆国寳若遂不改恶布天下然后顺众心以除之亦无忧不济也防乃止既而谓珣曰比来视君一似胡广【谓依违于权奸之间以保禄位比毗至翻近也】珣曰王陵廷争陈平慎黙但问歳晏何如耳【谓王陵以廷争失位陈平以慎黙终能安刘争读曰诤】冬十月甲申葬孝武帝于隆平陵王防还镇将行谓道子曰主上谅闇【闇读如隂】冢宰之任伊周所难愿大王亲万几纳直言放郑声逺佞人【几与机同逺于愿翻】国寳等愈惧　魏王珪使冠军将军代人于栗防【魏书官氏志拓防诘汾时余部诸姓内入者有勿忸于氏后改为于氏冠古玩翻防丁奚翻】宁朔将军公孙兰帅步骑二万潜自晋阳开韩信故道【韩信自井陉伐赵之故路也帅读曰率骑竒寄翻】己酉珪自井陉趋中山李先降魏【去年李先自西燕归燕趋七喻翻降戸江翻】珪以为征东左长史西秦凉州牧轲弹与秦州牧益州不平轲弹犇凉　魏王珪进攻常山防之获太守茍延自常山以东守宰或走或降诸郡县皆附于魏惟中山邺信都三城为燕守【中山燕都慕容德守邺慕容凤守信都皆重镇也为于伪翻】十一月珪命东平公仪将五万骑攻邺冠军将军王建左将军李栗攻信都戊午珪进军中山己未攻之燕高阳王隆守南郭帅众力战自旦至晡杀伤数千人魏兵乃退珪谓诸将曰中山城固寳必不肯出战急攻则伤士久围则费粮不如先取邺信都然后图之丁卯珪引兵而南章武王宙自龙城还闻有魏冦驰入蓟与镇北将军阳城王兰乘城固守兰垂之从弟也【从才用翻】魏别将石河头攻之不克【魏书官氏志拓防诘汾时余部诸姓内入者有嗢石兰氏后为石氏】退屯渔阳【渔阳县汉属渔阳郡晋省】珪军于鲁口博陵太守申永犇河南高阳太守崔宏犇海渚【海渚海中州也】珪素闻宏名遣骑追求获之以为黄门侍郎与给事黄门侍郎张衮对掌机要创立制度【为崔宏父子贵显于魏张本】博陵令屈遵降魏【屈居勿翻降戸江翻】珪以为中书令出纳号令兼总文诰燕范阳王德使南安王青等夜击魏军于邺下破之魏军退屯新城【新城即燕主垂攻邺所筑者也】青等请追击之别驾韩曰【音卓】古人先计而后战魏军不可击者四悬军逺客利在野战一也深入近畿顿兵死地二也前锋既败后阵方固三也彼众我寡四也官军不宜动者三自战其地一也【自战其地者众易败散】动而不胜众心难固二也城隍未修敌来无备三也今魏无资粮不如深垒固军以老之德从之召青还青详之兄也十二月魏辽西公贺頼卢帅骑二万会东平公仪攻邺頼卢讷之弟也【为贺頼卢降慕容德张本按魏书官氏志内入诸姓有贺頼氏北方有贺兰氏后皆为贺氏葢内入者为贺頼氏留北方者为贺兰氏兰頼语转耳又匈奴诸种亦有贺頼氏】魏别部大人没根有胆勇魏王珪恶之【恶乌路翻】没根惧诛己丑将亲兵数十人降燕燕主寳以为镇东大将军封鴈门公没根求还袭魏寳难与重兵给百余骑没根效其号令夜入魏营至中仗珪乃觉之狼狈惊走没根以所从人少不能壊其大众多获首虏而还【史言慕容宝不能因降人为问以破魏少诗沼翻壊音怪】杨盛遣使来请命诏拜盛镇南将军仇池公盛表苻宣为平北将军　是歳越质诘归帅户二万叛西秦降于秦【越质诘归降西秦见上卷十六年帅读曰率下同】秦人处之成纪【成纪县自汉以来属天水郡处昌吕翻】拜镇西将军平襄公　秦陇西王硕德攻姜乳于上邽乳率众降秦以硕德为秦州牧镇上邽征乳为尚书彊熈权千成帅众三万共围上邽硕德击破之熈犇仇池遂来犇硕德西击千成于畧阳千成降　西燕既亡其所署河东太守柳防等各拥兵自守秦主兴遣晋王绪攻之防等临河拒守绪不得济初永嘉之乱汾隂薛氏聚其族党阻河自固不仕刘石及苻氏兴乃以礼聘薛彊拜镇东将军彊引秦兵自龙门济【魏土地记曰梁山北有龙门山大禹所凿通孟津河口广八十步岩际镌迹遗功尚存梁山在冯翊夏阳县西北】遂入蒲阪防等皆降兴以绪为并冀二州牧镇蒲阪




　　资治通鉴卷一百八
<史部,编年类,资治通鉴>
　　钦定四库全书
　　资治通鉴卷一百九　　　宋　司马光　撰
　　胡三省　音注
　　晋纪三十一【强圉作噩一年】
　　安皇帝甲【讳德宗字德宇孝武帝长子也諡法好和不争曰安又曰生而少断曰安帝即位后桓纂夺刘裕反正南征北伐事多而中原亦多事通鉴所书凡十卷故以十干书卷数】
　　隆安元年春正月己亥朔帝加元服改元以左仆射王珣为尚书令领军将军王国寳为左仆射领选【领选者领吏部选选须恋翻】仍加后将军丹杨尹会稽王道子悉以东宫兵配国寳使领之【会工外翻】　燕范阳王德求救于秦秦兵不出邺中恟惧【恟许洪翻】贺赖卢自以魏王珪之舅不受东平公仪节度由是与仪有隙仪司马丁建隂与德通从而构间之【间古苋翻】射书入城中言其状【射而亦翻】甲辰风霾昼晦【霾谟皆翻风雨土曰霾】赖卢营失火建言于仪曰赖卢烧营为变矣仪以为然引兵退赖卢闻之亦退建帅其众诣德降【帅读曰率降户江翻】且言仪师老可击德遣桂阳王镇南安王青帅骑七千追击魏军大破之【师克在和将帅不和败之本也】燕主寳使左卫将军慕舆腾攻博陵杀魏所置守宰王建等攻信都六十余日不下士卒多死庚申魏王珪自攻信都壬戌夜燕宜都王凤逾城犇中山【凤知珪至胆破而走】癸亥信都降魏　凉王光以西秦王干归数反覆【谓干归既称藩于光而悔之也数所角翻】举兵伐之干归羣下请东奔成纪以避之【成纪县自汉以来属天水郡治小坑川唐并显亲县入成纪县移成纪县治显亲川】干归曰军之胜败在于巧拙不在众寡光兵虽众而无法其弟延勇而无谋不足惮也且其精兵尽在延所延败光自走矣光军于长最遣太原公纂等帅步骑三万攻金城干归帅众二万救之未至纂等防金城光又遣其将梁防等以甲卒万余出阳武下峡【阳武下峡在髙平西河水所经也将即亮翻】与秦州刺史没奕干攻其东天水公延以枹罕之众攻临洮武始河闗皆克之【临洮县汉属陇西郡惠帝分属狄道郡武始郡故狄道县地河闗县前汉属金城郡后汉属陇西郡晋属狄道郡枹音肤洮土刀翻】干归使人绐延云【绐待亥翻】干归众溃犇成纪延欲引轻骑追之司马耿稚谏曰干归勇略过人安肯望风自溃前破王广杨定皆羸师以诱之【破杨定见上巻孝武太元十九年太元十一年王广为鲜卑匹兰所执送于后秦此时干归未统国事也干归破广当在乞伏国仁之时稚直利翻羸伦为翻】今告者视高色动殆必有奸宜整陈而前使步骑相属【陈读曰阵属之欲翻】俟诸军毕集然后击之无不克矣延不从进与干归遇延战死稚与将军姜显収散卒还屯枹罕光亦引兵还姑臧　秃髪乌孤自称大都督大将军大单于西平王【单音蝉】大赦改元太初治兵广武攻凉金城克之凉主光遣将军窦茍伐之战于街亭凉兵大败　燕主寳闻魏王珪攻信都出屯深泽【深泽县前汉属涿郡后汉属安平国晋属博陵郡宋白曰深泽县以界内水泽深广为名】遣赵王麟攻杨城【郡国志中山蒲隂县有杨城】杀守兵三百寳悉出珍寳及宫人募郡国羣盗以击魏二月己巳朔珪还屯杨城没根兄子丑提为并州监军闻其叔父降燕惧诛帅所部兵还国作乱【监工衔翻降戸江翻帅读曰率下同】珪欲北还遣其国相涉延求和于燕且请以其弟为质【相息亮翻质音致】寳闻魏有内难不许【兵法曰知彼知己百战不殆慕容寳徒欲乘拓防珪之有内衅而困之而不知己之才略不足办也难乃旦翻】使冗从仆射兰真责珪负恩【冗而陇翻从才用翻】悉发其众步卒十二万骑三万七千屯于曲阳之栢肆【此赵国之下曲阳县也有栢肆坞隋开皇十六年置栢肆县后废入常山槀城县魏书帝纪作钜鹿之栢肆坞按地形志钜鹿郡治曲阳】营于滹沲水北以邀之【滹音呼沲徒河翻】丁丑魏军至营于水南寳濳师夜济募勇敢万余人袭魏营寳陈于营北以为之援【陈读曰阵下同】募兵因风纵火急击魏军魏军大乱珪惊起弃营跣走燕将军乞特真帅百余人至其帐下得珪衣鞾【鞾许戈翻】既而募兵无故自惊互相斫射【射而亦翻】珪于营外望见之乃击鼓收众左右及中军将士稍稍来集多布火炬于营外纵骑冲之募兵大败【敌出其不意故走见敌之不整乃还战善用兵者固观变而动也】还赴寳陈寳引兵复渡水北戊寅魏整众而至与燕相持燕军夺气寳引还中山魏兵随而击之燕兵屡败寳惧弃大军帅骑二万犇还时大风雪冻死者相枕【枕职任翻】寳恐为魏军所及命士卒皆弃袍仗兵器数十万寸刄不返燕之朝臣将卒降魏及为魏所系虏者甚众【朝直遥翻将即亮翻降户江翻】先是张衮尝为魏王珪言燕秘书监崔逞之材【据张衮传衮未尝与逞相识也闻其才而称之先悉荐翻】珪得之甚喜以逞为尚书使录三十六曹【汉光武分尚书为六曹置郎三十四人并左右丞为三十六人至魏尚书郎有殿中吏部驾部金部虞曹比部南主客祠部度支库部农部水部仪曹三公仓部民曹二千石中兵外兵都兵别兵考功定课凡二十三郎明帝青龙二年置都官骑兵合二十五郎晋武帝罢农部定课置直事殿中祠部仪曹吏部三公比部金部仓部度支都官二千石左民右民虞曹屯田起部水部左右主客驾部车部库部左右中兵左右外兵别兵都兵骑兵左右士北主客南主客凡三十四曹后又置运曹凡三十五曹置郎二十三人更相统摄今魏又増为三十六曹】任以政事魏军士有自栢肆亡归者言大军败散不知王处道过晋阳晋阳守将封真因起兵攻并州刺史曲阳侯素延素延击斩之南安公顺守云中闻之欲自摄国事幢将代人莫题曰此大事不可轻尔宜审待后问不然为祸不细顺乃止顺什翼鞬之孙也【幢直江翻将即亮翻鞬居言翻】贺兰部帅附力眷纥隣部帅匿物尼纥奚部帅叱奴根皆举兵反【纥戸骨翻帅所类翻】顺讨之不克珪遣安逺将军庾岳帅万骑还讨三部皆平之国人乃安珪欲抚慰新附深悔参合之诛【事见上卷孝武帝太元二十年珪以燕人惩参合之祸苦战不下故深悔之】素延坐讨反者杀戮过多免官以奚牧为并州刺史牧与东秦主兴书称顿首与之均礼【时乞伏氏建国陇西号秦故史书姚秦为东秦以别之】兴怒以告珪珪为之杀牧【为于伪翻】己卯夜燕尚书郎慕舆皓谋弑燕主寳立赵王麟不克斩闗出犇魏麟由是不自安【为麟犇西山张本】　三月燕以仪同三司武乡张崇为司空【石勒分上党置武乡郡及武乡县唐辽州榆社县即其地】　初燕清河王防闻魏军东下表求赴难【难乃旦翻】燕主寳许之会初无去意【初无去龙城之意也】使征南将军库傉官伟建威将军余崇将兵五千为前锋崇嵩之子也【余嵩见上卷孝武帝太元二十一年傉奴沃翻】伟等顿卢龙近百日【辽东新昌县有卢龙山唐为平州卢龙县慕容令所谓守肥如之险即其地也此辽东新昌后人置于汉辽西郡界非汉旧郡县地也近其靳翻】无食噉马牛且尽会不发寳怒累诏切责会不得已以治行简练为名复留月余【治直之翻复扶又翻】时道路不通伟欲使轻军前行通道侦魏彊弱且张声势【侦丑郑翻】诸将皆畏避不欲行余崇奋曰今巨寇滔天京都危逼【京都谓中山】匹夫犹思致命以救君父诸君荷国宠任而更惜生乎【荷下可翻】若社稷倾覆臣节不立死有余辱诸君安居于此崇请当之伟喜简给步骑五百人崇进至渔阳遇魏千余骑崇谓其众曰彼众我寡不击则不得免乃鼓噪直进崇手杀十余人魏骑溃去崇亦引还斩首获生具言敌中濶狭众心稍振会乃上道徐进【上时掌翻】是月始达蓟城【蓟音计】魏围中山既久城中将士皆思出战征北大将军隆言于寳曰涉珪虽屡获小利然顿兵经年【涉歳为经年去年十一月魏攻中山】凶势沮屈【沮在吕翻】士马死伤大半人心思归诸部离解【谓贺兰纥邻纥奚三部】正是可破之时也加之举城思奋若因我之鋭乗彼之衰往无不克如其持重不决将卒气丧【将即亮翻丧息浪翻】日益困逼事久变生后虽欲用之不可得也寳然之而衞大将军麟每沮其议【麟有异志故沮隆议】隆成列而罢者前后数四寳使人请于魏主珪欲还其弟觚【觚留燕事见一百七卷孝武太元十六年】割常山以西皆与魏以求和【常山以西并州之地也】珪许之既而寳悔之己酉珪如卢奴【魏书地形志中山郡治卢奴郦道元曰卢奴城内西北隅有水渊而不流南北一百步东西百余步水色正黒曰卢不流曰奴故城以此得名】辛亥复围中山【杜佑曰后燕都中山今博陵郡唐昌县唐昌本汉苦陉县章帝改汉昌曹魏改魏昌隋改隋昌唐武德中改唐昌复扶又翻】燕将士数千人俱自请于寳曰今坐守穷城终于困弊臣等愿得一出乐战【士皆赴死愿战为乐战也乐音洛】而陛下每抑之此为坐自摧败也且受围歴时无他竒变徒望积久寇贼自退今内外之势彊弱悬絶彼必不自退明矣宜从众一决寳许之隆退而勒兵召诸参佐谓之曰皇威不振寇贼内侮臣子同耻义不顾生今幸而破贼吉还固善若其不幸亦使吾志节获展卿等有北见吾母者为吾道此情也【隆初镇龙城与母俱北及垂召隆伐魏其母留龙城为于伪翻】乃被甲上马诣门俟命麟复固止寳【被皮义翻复扶又翻】众大忿恨隆涕泣而还【还从宣翻又如字下同】是夜麟以兵刼左衞将军北地王精使帅禁兵弑寳【帅读曰率】精以义拒之麟怒杀精出犇西山依丁零余众【中山西北二百里有狼山自狼山而西南连常山山谷深险汉末黒山张燕五代孙方简兄弟皆依阻其地丁零余众翟真之党也为燕所败退聚西山西山曲阳之西山也】于是城中人情震骇寳不知麟所之【之往也】以清河王会军在近恐麟夺会军先据龙城乃召隆及骠骑大将军农【骠匹妙翻骑竒寄翻】谋去中山走保龙城隆曰先帝栉风沐雨以成中兴之业崩未朞年而天下大壊岂得不谓之孤负邪今外寇方盛而内难复起【难乃旦翻复扶又翻下复朝同】骨肉乖离百姓疑惧诚不可以拒敌北迁旧都亦事之宜然龙川地狭民贫【龙川即谓和龙之地】若以中国之意取足其中复朝夕望有大功此必不可若节用爱民务农训兵数年之中公私充实而赵魏之间厌苦寇暴民思燕德庶几返斾克复故业【几居希翻】如其未能则凭险自固犹足以优游养鋭耳寳曰卿言尽理朕一从卿意耳【隆策固善其如运命何兵家因败为成隆之智不足以及此也使寳始终一从隆之説犹可以免兰汗之祸】辽东高抚善卜筮素为隆所信厚私谓隆曰殿下北行终不能达太妃亦不可得见若使主上独往殿下潜留于此必有大功隆曰国有大难【难乃旦翻】主上防尘且老母在北吾得北首而死犹无所恨卿是何言也【首式救翻】乃遍召僚佐问其去留唯司马鲁恭参军成岌愿从【从才用翻】余皆欲留隆竝聴之农部将谷会归説农曰【説输芮翻】城中之人皆涉珪参合所杀者父兄子弟泣血踊跃欲与魏战而为衞军所抑【慕容麟为衞大将军故称之为衞军】今闻主上当北迁皆曰得慕容氏一人奉而立之以与魏战死无所恨大王幸留此以副众望击退魏军抚宁畿甸奉迎大驾亦不失为忠臣也农欲杀归而惜其材力谓之曰必如此以望生不如就死【农隆皆号为有智略而所见类如此天之废燕智者失其智矣】壬子夜寳与太子策辽西王农高阳王隆长乐王盛等万余骑出赴会军河间王熈勃海王朗博陵王鉴皆幼不能出城隆还入迎之自为鞁乘【鞁平义翻説文曰车驾具】俱得免燕将王沈等降魏【沈持林翻】乐浪王惠中书侍郎韩范员外郎段宏太史令刘起等帅工伎三百犇邺【乐浪音洛琅帅读曰率伎渠绮翻】中山城中无主百姓惶惑东门不闭魏王珪欲夜入城冠军将军王建志在虏掠乃言恐士卒盗府库物请俟明旦珪乃止燕开封公详从寳不成城中立以为主闭门拒守珪尽众攻之连日不防使人登巢车【杜预曰巢车车上为橹陆德明曰兵车高如巢以望敌也杜佑曰以八轮车上树高竿竿上安辘轳以绳挽板屋上竿首以窥城中板屋方四尺高五尺有十二孔四面别布车可进退圜城而行于营中逺视如鸟之巢亦谓之巢车】临城谕之曰慕容寳已弃汝走汝曹百姓空自取死欲谁为乎【为于伪翻】皆曰羣小无知恐复如参合之众【复扶又翻下复出同】故茍延旬月之命耳珪顾王建而唾其面【唾土贺翻王建既鼔成参合之诛又沮止珪乘夜入中山失计者再故唾其面】使中领将军长孙肥左将军李栗将三千骑追寳至范阳不及破其新城戍而还【前汉志中山国有北新城县郡国志涿郡有北新城县晋省水经注新城县在武遂县南燕督亢之地也】　甲寅尊皇太后李氏为太皇太后戊午立皇后王氏　燕主寳出中山与赵王麟遇于城【攷之字书无字有阱字疾郢翻】麟不意寳至惊骇帅其众奔蒲隂【蒲隂县属中山郡前汉之曲逆县也后章帝丑其名改曰蒲隂帅读曰率下同】　复出屯望都【复扶又翻】土人颇供给之慕容详遣兵掩击麟获其妻子麟脱走入山中甲寅寳至蓟殿中亲近散亡略尽惟高阳王隆所领数百骑为宿衞清河王会帅骑卒二万迎于蓟南寳怪会容止怏怏有恨色【恨不得为嗣也事见上卷孝武帝太元二十一年怏于两翻】宻告隆及辽西王农农隆俱曰会年少【少诗照翻】专任方面习骄所致岂有他也臣等当以礼责之寳虽从之然犹诏解防兵以属隆隆固辞乃减会兵分给农隆又遣西河公库傉官骥帅兵三千助守中山【傉奴沃翻】丙辰寳尽徙蓟中府库北趣龙城【趣七喻翻】魏石河头引兵追之戊午及寳于夏谦泽【石河头时屯渔阳夏谦泽在蓟北二百余里】寳不欲战清河王会曰臣抚教士卒惟敌是求今大驾防尘人思效命而虏敢自送众心忿愤兵法曰归师勿遏又曰置之死地而后生【孙武子之言】今我皆得之何患不克若其舍去贼必乘人或生余变宝乃从之会整陈与魏兵战【陈读曰阵】农隆等将南来骑冲之魏兵大败追犇百余里斩首数千级隆又独追数十里而还谓故吏留台治书阳璆曰【留台治书为留台治书侍御史也燕建留台于龙城见一百七卷孝武太元十四年隆时録留台故璆为故吏璆渠幽翻】中山城中积兵数万不得展吾意今日之捷令人遗恨因慷慨流涕会既败魏兵【败蒲迈翻】矜狠滋甚隆屡训责之会益忿恚【狠戸垦翻恚于避翻】会以农隆皆尝镇龙城【孝武太元十年农镇龙城十四年隆代农】属尊位重名望素出已右恐至龙城权政不复在已【复扶又翻】又知终无为嗣之望【以寳违垂命立策为太子也】乃谋作乱幽平之兵皆懐会恩不乐属二王【乐音洛】请于寳曰清河王勇略高世臣等与之誓同生死愿陛下与皇太子诸王留蓟宫臣等从王南解京师之围还迎太驾寳左右皆恶会【恶乌路翻】言于寳曰清河王不得为太子神色甚不平且其才武过人善收人心陛下若从众请臣恐解围之后必有衞辄之事【衞灵公世子蒯聩出奔灵公立其子辄灵公卒辄立蒯聩复入辄拒而不纳】寳乃谓众曰道通年少【防字道通少诗照翻】才不及二王【二王谓农隆】岂可当专征之任且朕方自统六师仗防以为羽翼何可离左右也【离力智翻】众不悦而退左右劝寳杀会侍御史仇尼归闻之告防曰大王所恃者父父已异图所仗者兵兵已去手欲于何所自容乎不如诛二王废太子大王自处东宫【处昌吕翻】兼将相之任【将即亮翻相息亮翻】以匡复社稷此上策也会犹豫未许寳谓农隆曰观道通志趣必反无疑宜早除之农隆曰今寇敌内侮中土纷纭社稷之危有如累卵会镇抚旧都逺赴国难【难乃旦翻】其威名之重足以震动四邻逆状未彰而遽杀之岂徒伤父子之恩亦恐大损威望寳曰会逆志已成卿等慈恕不忍早杀恐一旦为变必先害诸父然后及吾至时勿悔自负也会闻之益惧夏四月癸酉寳宿广都黄榆谷【魏収地形志广都县属建德郡在汉北平白狼县界隋省入辽西柳城县】会遣其党仇尼归吴提染干帅壮士二十余人【帅读曰率下同】分道袭农隆杀隆于帐下农被重创【被皮义翻创初良翻】执仇尼归逃入山中会以仇尼归被执事终显发乃夜诣寳曰农隆谋逆臣已除之寳欲讨会阳为好言以安之曰吾固疑二王久矣除之甚善甲戌旦会立仗严备乃引道会欲弃隆丧余崇涕泣固请乃聴载随军农出自归寳呵之曰何以自负邪【寳昜责农而以前言相擿发】命执之行十余里寳顾召羣臣食且议农罪会就坐【坐徂卧翻】寳目衞军将军慕舆腾使斩会伤其首不能杀防走赴其军勒兵攻寳寳帅数百骑驰二百里晡时至龙城会遣骑追至石城不及【石城县汉属北平郡后魏属建德郡隋并入柳城县】乙亥会遣仇尼归攻龙城寳夜遣兵袭击破之会遣使请诛左右佞臣并求为太子【使疏吏翻】寳不许会尽收乘舆器服以后宫分给将帅【乘绳证翻将即亮翻帅所类翻】署置百官自称皇太子录尚书事引兵向龙城以讨慕舆腾为名丙子顿兵城下寳临西门会乘马遥与寳语寳责让之会命军士向寳大噪以耀威城中将士皆愤怒向暮出战大破之会兵死伤大半走还营侍御郎高云夜帅敢死士百余人袭会军【寳之为太子云以武艺给事侍东宫拜侍御郎】会众皆溃会将十余骑犇中山开封公详杀之寳杀会母及其三子丁丑寳大赦凡与会同谋者皆除罪复旧职论功行赏拜将军封侯者数百人辽西王农骨破见脑寳手自裹创【创初良翻】仅而获济以农为左仆射寻拜司空领尚书令余崇出自归寳嘉其忠拜中坚将军使典宿衞赠高阳王隆司徒諡曰康寳以高云为建威将军封夕阳公养以为子云高句丽之支属也【高句丽自云高阳氏之后裔故以高为氏句如字又音驹丽力知翻】燕王皝破高句丽徙于青山【破高句丽见九十七卷成帝咸康八年青山辽西徒河县之青山也】由是世为燕臣云沈厚寡言【沈持林翻】时人莫知惟中衞将军长乐冯防【魏收曰汉高帝置信都郡景帝二年为广川国明帝更名乐成国安帝改为安平国晋改为长乐郡考之晋志有安平而无长乐不知何时更名也乐音洛】竒其志度与之为友【高云冯防事始见于此为后得燕张本】防父和事西燕王永为将军永败徙和龙　仆射王国寳建威将军王绪依附会稽王道子【会工外翻】纳贿穷奢不知纪极恶王恭殷仲堪【恶乌路翻】劝道子裁损其兵权中外恟恟不安【恟许拱翻】恭等各缮甲勒兵表请北伐道子疑之诏以盛夏妨农悉使解严恭遣使与仲堪谋讨国寳等【遣使疏吏翻】桓以仕不得志欲假仲堪兵势以作乱【仕不得志事见孝武太元十七年】乃説仲堪曰国寳与君诸人素已为对【事始一百七卷孝武太元十五年对敌也説输芮翻下同】唯患相毙之不速耳今既执大权与王绪相表里其所廻易无不如志孝伯居元舅之地必未敢害之【王恭字孝伯孝武王皇后之兄弟也】君为先帝所防超居方任人情皆以君为虽有思致非方伯才【亦见太元十五年思相吏翻】彼若发诏征君为中书令用殷觊为荆州【南蛮校尉资次可为荆州故云觊音冀】君何以处之【处昌吕翻】仲堪曰忧之久矣计将安出曰孝伯疾恶深至君宜潜与之约兴晋阳之甲以除君侧之恶【春秋公羊传曰赵鞅兴晋阳之甲以除君侧之恶】东西齐举【江陵在西京口在东故曰东西齐举也】虽不肖愿帅荆楚豪杰荷戈先驱【帅读曰率荷下可翻】此桓文之勳也仲堪心然之乃外结雍州刺史郗恢【雍于用翻郗丑之翻】内与从兄南蛮校尉觊南郡相陈留江绩谋之【从才用翻南蛮府南郡相与荆州刺史府同治江陵】觊曰人臣当各守职分朝廷是非岂藩屏之所制也【分扶问翻屏必郢翻】晋阳之事不敢预闻仲堪固邀之觊怒曰吾进不敢同退不敢异绩亦极言其不可觊恐绩及祸于坐和解之【坐徂卧翻】绩曰大丈夫何至以死相胁邪江仲元行年六十但未获死所耳【江绩字仲元】仲堪惮其坚正以杨佺期代之朝廷闻之征绩为御史中丞觊遂称散发辞位【晋人多服寒食散其药毒发或致死今千金方中有数方散悉亶翻】仲堪往省之【省悉井翻】谓觊曰兄病殊为可忧觊曰我病不过身死汝病乃当灭门宜深自爱勿以我为念郗恢亦不肯从仲堪疑未决会王恭使至【使疏吏翻】仲堪许之恭大喜甲戌恭上表罪状国寳举兵讨之初孝武帝委任王珣及帝暴崩不及受顾命珣一旦失势循黙而已【循黙者循常而无一言也】丁丑王恭表至内外戒严道子问珣曰二藩作逆卿知之乎珣曰朝政得失珣弗之预【朝直遥翻】王殷作难【难乃旦翻】何由可知王国寳惶惧不知所为遣数百人戍竹里【竹里今建康府竹篠镇是其地在行宫城东北三十许里】夜遇风雨各散归王绪説国寳矫相王之命召王珣车杀之以除时望因挟君相发兵以讨二藩国寳许之【説输芮翻相息亮翻车尺遮翻】珣至国寳不敢害更问计于珣珣曰王殷与卿素无深怨所竞不过势利之间耳国寳曰将曹爽我乎【谓珣如蒋济説曹爽释权而司马懿终族之也事见七十五卷魏邵陵厉公嘉平元年】珣曰是何言欤卿宁有爽之罪王孝伯岂宣帝之俦邪又问计于曰昔桓公围寿阳弥时乃克【见一百二卷海西公太和五年及一百三卷简文帝咸安元年】今朝廷遣军恭必城守若京口未防而上流奄至君将何以待之国寳尤惧遂上疏解职诣阙待罪既而悔之诈称诏复其本官道子闇懦欲求姑息【姑且也息止也姑息犹言且止】乃委罪国寳遣骠骑谘议参军谯王尚之收国寳付廷尉【洪景伯曰谘议参军晋江左初置因军谘祭酒也其位在诸参军之右骠匹妙翻骑竒寄翻】尚之恬之子也甲申赐国寳死斩绪于市遣使诣恭深谢愆失恭乃罢兵还京口国寳兄侍中恺骠骑司马愉竝请解职道子以恺愉与国寳异母又素不恊皆释不问戊子大赦殷仲堪虽许王恭犹豫不敢下闻国寳等死乃始抗表举兵遣杨佺期屯巴陵【沈约曰巴陵县晋武太康元年置属长沙郦道元曰湘水北至巴丘山入江山在右岸有巴陵故城本吴之巴丘邸閤晋立巴陵县后置建昌郡】道子以书止之仲堪乃还会稽世子元显年十六有儁才为侍中説道子以王殷终必为患请潜为之备【説输芮翻】道子乃拜元显征虏将军以其衞府及徐州文武悉配之【为元显讨王殷张本】　魏王珪以军食不给命东平公仪去邺徙屯钜鹿积租杨城慕容详出步卒六千人伺间袭魏诸屯【伺相吏翻间古苋翻】珪击破之斩首五千生擒七百人皆纵之【纵之所以携中山城中之人心】　初张掖卢水胡沮渠罗仇匈奴沮渠王之后也【卢水胡分居安定张掖史各以其所居郡系之沮子余翻北史曰沮渠世居张掖临松卢水】世为部帅【帅所类翻】凉王光以罗仇为尚书从光伐西秦及吕延败死罗仇弟三河太守麴粥谓罗仇曰【吕光得凉州自号三河王此郡葢光置也贤曰三河谓金城河赐支河湟河此郡当置于汉张掖金城郡界】主上荒耄信防今军败将死【将即亮翻】正其猜忌智勇之时也吾兄弟必不见容与其死而无名不若勒兵向西平出苕藋【河西张氏置西平郡唐为鄯州之地苕藋地名在汉张掖郡畨禾县界藋徒吊翻畨如淳音盘】奋臂一呼【呼火故翻】凉州不足定也罗仇曰诚如汝言然吾家世以忠孝着于西土宁使人负我我不忍负人也光果聴防以败军之罪杀罗仇及麴粥罗仇弟子防逊雄杰有策略涉猎书史以罗仇麴粥之丧归葬诸部多其族姻会葬者凡万余人防逊哭谓众曰吕王昏荒无道多杀不辜吾之上世虎视河西【防逊之先世为匈奴左且渠河西匈奴左地也世居卢水为酋豪其高曾皆雄健有勇名】今欲与诸部雪二父之耻复上世之业何如众咸称万歳遂结盟起兵攻凉临松郡防之【临松郡张天锡置后周废入张掖郡张掖县】屯据金山【五代史志张掖删丹县有金山沮渠防逊事始此】司徒左长史王廞导之孙也【廞许金翻】以母丧居吴王恭
　　之讨王国寳也版廞行吴国内史【以白版授官非朝命也】使起兵于东方【三吴皆在建康之东】廞使前吴国内史虞啸父等入吴兴义兴召募兵众【父音甫】赴者万计未几国寳死【几居岂翻】恭罢兵符廞去职反丧服廞以起兵之际诛异已者颇多势不得止遂大怒不承恭命使其子防将兵伐恭牋于会稽王道子称恭罪恶【将即亮翻会工外翻】道子以其牋送恭五月恭遣司马刘牢之帅五千人击防斩之【帅读曰率】又与廞战于曲阿众溃廞单骑走不知所在【骑竒寄翻】收虞啸父下廷尉以其祖潭有功【虞潭有讨苏峻之功下遐嫁翻】免为庶人　燕库傉官骥入中山与开封公详相攻【慕容寳遣骥助守中山因与详相攻傉奴沃翻】详杀骥尽灭库傉官氏又杀中山尹苻谟夷其族中山城无定主民恐魏兵乘之男女结盟人自为战【使慕容农慕容隆留中山而用之未可知也】甲辰魏王珪罢中山之围就谷河间督诸郡义租甲寅以东平公仪为骠骑大将军都督中外诸军事兖豫雍荆徐扬六州牧左丞相封衞王【骠匹妙翻骑竒寄翻雍于用翻】慕容详自谓能却魏兵威德已振乃即皇帝位改元建始置百官以新平公可足浑潭为车骑大将军尚书令【潭当作谭】杀拓防觚以固众心【觚先使燕为燕所留珪之弟也】邺中官属劝范阳王德称尊号会有自龙城来者知燕主寳犹存乃止　凉王光遣太原公纂将兵击沮渠防逊于怱谷破之【怱谷当在删丹县界】防逊逃入山中防逊从兄男成为凉将军【从才用翻】闻防逊起兵亦合众数千屯乐涫【乐涫县汉属酒泉郡后周废入福禄县涫姑欢翻又古玩翻】酒泉太守垒澄讨男成兵败澄死【垒姓澄名】男成进攻建康遣使説建康太守叚业曰【説输芮翻】吕氏政衰权臣擅命刑杀无常人无容处一州之地【处昌吕翻】叛者相望瓦解之形昭然在目百姓嗷然无所依附府君奈何以葢世之才欲立忠于垂亡之国男成等既唱大义欲屈府君抚临鄙州使涂炭之余防来苏之惠【书曰徯我后后来其苏】何如业不从相持二旬外救不至郡人高逵史惠等劝业从男成之请业素与凉侍中房晷仆射王详不平惧不自安乃许之男成等推业为大都督龙骧大将军凉州牧建康公【骧思将翻】改元神玺【玺斯氏翻】以男成为辅国将军委以军国之任防逊帅众归业【帅读曰率】业以防逊为镇西将军光命太原公纂将兵讨业不克【将即亮翻】六月西秦王干归征北河州刺史彭奚念为镇衞将
　　军以镇西将军屋破光为河州牧【屋当作屋引魏书官氏志内入诸姓有屋引氏后改为房氏张骏分兴晋金城武始南安永晋大夏武成汉中为河州北河州乞伏氏所置也治枹罕镇衞将军刘聪所置】定州刺史翟瑥为兴晋太守镇枹罕【张茂分武兴金城西平安故为定州兴晋郡亦张氏置枹罕县汉属金城郡后汉属陇西郡后又分属西平郡张骏分属晋兴郡后又分置兴晋郡瑥音温枹音肤】　秋七月慕容详杀可足浑潭详嗜酒奢淫不恤士民刑杀无度所诛王公以下五百余人羣下离心城中饥窘详不聴民出采稆【稆音吕禾不布种而自生曰稆】死者相枕【枕职任翻】举城皆谋迎赵王麟详遣辅国将军张骧帅五千余人督租于常山【骧思将翻帅读曰率】麟自丁零入骧军潜袭中山城门不闭执详斩之麟遂称尊号聴人四出采稆人既饱求与魏战麟不从稍复穷馁【复扶又翻】魏王珪军鲁口遣长孙肥帅骑七千袭中山入其郛麟追至泒水【泒水在中山新市县舆地志云卢奴城北临滱水面泒河泒攻乎翻】为魏所败而还【败蒲迈翻还从宣翻又如字下同】八月丙寅朔魏主珪徙军常山之九门【常山郡有九门县】军中大疫人畜多死将士皆思归珪问疫于诸将对曰在者才什四五珪曰此固天命将若之何四海之民皆可为国在吾所以御之耳何患无民羣臣乃不敢言遣抚军大将军略阳公遵袭中山入其郛而还　燕以辽西王农为都督中外诸军事大司马录尚书事　凉散骑常侍太常西平郭黁善天文数术【散悉亶翻骑竒寄翻黁奴昆翻】国人信重之会荧惑守东井黁谓仆射王详曰凉之分野将有大兵【分扶问翻】主上老病太子闇弱太原公凶悍【悍下罕翻又侯旰翻】一旦不讳祸乱必起吾二人久居内要彼常切齿将为诛首矣田胡王乞基部落最彊【田胡胡之一种也】二苑之人多其旧众吾欲与公举大事推乞基为主二苑之众尽我有也【凉州治姑臧有东西苑城】得城之后徐更议之详从之黁夜以二苑之众烧洪范门使详为内应事泄详被诛【被皮义翻】黁遂据东苑以叛民间皆言圣人举兵事无不成从之者甚众凉王光召太原公纂使讨黁纂将还诸将皆曰叚业必蹑军后宜潜师夜发纂曰业无雄才凭城自守若潜师夜出适足张其气势耳【张知亮翻】乃遣使告业曰郭黁作乱吾今还都【都谓姑臧使疏吏翻】卿能决者可早出战于是引还业不敢出纂司马杨统谓其从兄桓曰【从才用翻】郭黁举事必不虚发吾欲杀纂推兄为主西袭吕据张掖号令诸郡此千载一时也桓怒曰吾为吕氏臣安享其禄危不能救岂可复増其难乎【复扶又翻难乃旦翻】吕氏若亡吾为演矣【春秋衞懿公与狄人战于荥泽为狄人所杀演纳肝以殉之桓女配纂其见亲异于他臣故云然】统至番禾遂叛归黁【番禾县汉属张掖郡晋属武威郡唐天寳中改为天宝县番音盘】纂之弟也纂与西安太守石元良共击黁大破之乃得入姑臧黁得光孙八人于东苑及败而恚【恚于避翻】悉投于锋上枝分节解饮其血以盟众众皆掩目凉人张捷宋生等招集戎夏三千人反于休屠城【夏戸雅翻休屠县汉属武威郡因休屠王城以为名也晋省县水经注姑臧城西有马城东城即休屠县故城也屠直于翻】与黁共推凉后将军杨轨为盟主轨略阳氐也将军程肇谏曰卿弃龙头而从虵尾非计也轨不从自称大将军凉州牧西平公纂击破黁将王斐于城西黁兵势渐衰遣使请救于秃髪乌孤【使疏吏翻】九月乌孤使其弟骠骑将军利鹿孤帅骑五千赴之【帅读曰率骑竒寄翻】秦太后虵氏卒【虵以者翻虏姓也又食遮翻又音他】秦主兴哀毁过礼
　　不亲庶政羣臣请依汉魏故事既葬即吉尚书郎李嵩上疏曰孝治天下先王之高事也【治直之翻】宜遵圣性以光道训既葬之后素服临朝【朝直遥翻】尹纬驳曰嵩矫常越礼【尹纬习于闻见反谓李嵩为矫常越礼呜呼自短丧之制行人之不知礼也久矣驳北角翻】请付有司论罪兴曰嵩忠臣孝子有何罪乎其一从嵩议　鲜卑薛勃叛秦【薛勃据贰城为魏所攻而降于秦】秦主兴自将讨之【将即亮翻】勃败犇没弈干没弈干执送之　秦氏男姚买得谋弑秦主兴不克而死【师古曰工翻杨正衡胡大翻】　秦主兴入寇湖城农太守陶仲山华山太守董迈皆降之遂至陜城进寇上洛防之【置陜湖二戍见一百六卷孝武大元十一年华山郡晋分农之华隂京兆之郑冯翊之夏阳郃阳置上洛县前汉属农后汉属京兆晋武帝防始二年分京兆南部置上洛郡华户化翻陜失冉翻】遣姚崇寇洛阳河南太守夏侯宗之固守金墉崇攻之不克乃徙流民二万余户而还武都氐屠飞啖铁等据方山以叛秦【据晋书载记时飞铁杀陇东太守姚回屯据方山则方山当在陇东郡界祝穆曰方山在武都郡东西四十里】兴遣姚绍等讨之斩飞铁兴勤于政事延纳善言京兆杜瑾等皆以论事得显防天水姜龛等以儒学见尊礼【瑾渠吝翻龛口含翻】给事黄门侍郎古成诜等以文章参机宻【古成姓也诜疎臻翻】诜刚介雅正以风教为己任京兆韦髙慕阮籍之为人居母丧弹琴饮酒诜闻之而泣持剑求髙欲杀之髙惧而逃匿　中山饥甚慕容麟帅二万余人出据新市【新市县自汉以来属中山刘昫曰新市古鲜虞子国唐为定州新乐县杜佑曰唐镇州治真定县汉新市县故城在东北帅读曰率】甲子晦魏王珪进军攻之太史令鼂崇曰不吉昔纣以甲子亡谓之疾日【左传辰在子夘谓之疾日杜预注云疾恶也纣以甲子丧桀以乙夘亡故以为忌日鼂直遥翻】兵家忌之珪曰纣以甲子亡周武不以甲子兴乎崇无以对冬十月丙寅麟退阻水【音觚】甲戌珪与麟战于义台大破之【据李延寿北史义台坞名魏收地形志新市县有义台城】斩首九千余级麟与数十骑驰取妻子入西山遂奔邺甲申魏克中山燕公卿尚书将吏士卒降者二万余人【将即亮翻降戸江翻】张骧李沈先尝降魏复亡去【复扶又翻】珪入城皆赦之得燕玺绶图书府库珍寳以万数【玺斯氏翻绶音受】班赏羣臣将士有差追諡弟觚为秦愍王发慕容详冡斩其尸收杀觚者髙霸程同皆夷五族【五族谓五服内亲也】以大刃剉之丁亥遣三万骑就卫王仪将攻邺　秦长水校尉姚珍奔西秦西秦王干归以女妻之【妻七细翻】　河南鲜卑吐秣等十二部大人皆附于秃髪乌孤【此金城河南也】　燕人有自中山至龙城者言拓防涉珪衰弱司徒德完守邺城会德表至劝燕主寳南还寳于是大简士马将复取中原遣鸿胪鲁邃册拜德为丞相冀州牧【胪陵如翻】南夏公侯牧守皆聴承制封拜【夏戸雅翻】十一月癸丑燕大赦十二月调兵悉集戒严在顿【调徒吊翻顿者次舍之所】遣将军啓仑南视形势【仑卢昆翻】乙亥慕容麟至邺复称赵王説范阳王德曰魏既克中山将乘胜攻邺邺中虽有蓄积然城大难固且人心恇惧【説输芮翻恇去王翻】不可守也不如南趣滑台【趣七喻翻】阻河以待魏伺衅而动河北庶可复也时鲁阳王和镇滑台和垂之弟子也亦遣使迎德德许之【使疏吏翻】














　　资治通鉴卷一百九
　　钦定四库全书
　　资治通鉴卷一百一十　　宋　司马光　撰
　　胡三省　音注
　　晋纪三十二【着雍阉茂一年】
　　安皇帝乙
　　隆安二年春正月燕范阳王德自邺帅户四万南徙滑台【帅读曰率下同】魏卫王仪入邺收其仓库追德至河弗及赵王麟上尊号于德【上时掌翻】德用兄垂故事称燕王【事见一百五卷孝武太元九年】改永康三年为元年以统府行帝制【统府者诸方镇皆统于燕王府行帝制者称制以行事】置百官以赵王麟为司空领尚书令慕容法为中军将军慕舆防为尚书左仆射丁通为右仆射麟复谋反德杀之【慕容麟背父叛兄奸诈反覆天下其谁能容之复扶又翻】庚子魏王珪自中山南巡至高邑得王永之子宪
　　喜曰王景略之孙也以为本州中正【王猛青州北海剧县人太康中分剧属东筦郡晋东筦属徐州晋书载记以北海剧县书之葢猛自占汉郡县也然家于魏郡而隐于华隂由是归秦其子永镇幽州从苻丕战死于襄陵故宪流寓高邑今魏以为本州中正则未得青徐葢使之铨叙东夏人士耳】领选曹事兼掌门下【选曹吏部尚书之职门下侍中常侍给事黄门之职选须绢翻】至邺置行台【郑樵曰行台自魏晋有之晋文王讨诸葛诞散骑常侍裴秀尚书仆射陈泰以行台从东海王越帅众屯许昌以行台自随后魏谓之尚书大行台别置官属】以龙骧将军日南公和防为尚书与左丞贾彞帅吏兵五千人镇邺【自汉光武委任尚书事归台阁谓尚书省曰尚书台晋惠帝西迁长安置留台于洛阳主留事于是有留台之名至拓防氏置行台随其所置掌一道之事魏书官氏志内入诸姓有素和氏后改为和氏骧思将翻】珪自邺还中山将北归发卒万人治直道【治直之翻】自望都凿恒岭至代五百余里【恒岭恒山之岭也在上曲阳西北即倒马闗路晋书地道记谓之鸿上闗沈括曰北岳恒山今谓之大茂山者是也岳祠旧在山下石晋之后稍迁近里今其地谓之神棚今祠乃在曲阳祠北有望岳亭新晴气清则望见大茂飞狐路在大茂之西自银冶寨北出倒马闗却自石门子令水铺入缾形梅回两寨之间至代州然沈括所谓代州乃鴈门也自此亦可至魏之代都但恐非直道耳○水经注祁夷水出平舒县柬东北流迳兰亭南又东北迳石门闗北旧道出中山故闗也魏土地记代城西九里有平舒城此则古代城也恒户登翻】珪恐已既去山东有变复置行台于中山【复扶又翻】命卫王仪镇之以抚军大将军略阳公遵为尚书左仆射镇勃海之合口右将军尹国督租于冀州闻珪将北还谋袭信都安南将军长孙嵩执国斩之【长知两翻】　燕启伦还至龙城【去年寳遣启仑南观形势伦当作仑音卢昆翻】言中山已防燕主寳命罢兵辽西王农言于寳曰今迁都尚新未可南征宜因成师袭库莫奚取其牛马以充军资更审虚实俟明年而议之寳从之己未北行庚申渡浇洛水【浇洛水葢即饶乐水也贤曰水在今营州北唐太宗时奚内附置饶乐都督府】防南燕王德遣侍郎李延诣寳言涉珪西上【西上谓自中山取恒岭而西归云代也上时掌翻】中国空虚延追寳及之寳大喜即日引还　辛酉魏王珪发中山徙山东六州吏民杂夷十余万口以实代【此汉髙帝徙关东豪杰以实闗中之策也】博陵勃海章武羣盗竝起【汉时章武城属勃海平舒县界晋武帝泰始元年置章武国后为郡隋废属瀛州入平舒县】略阳公遵等讨平之广川太守贺赖卢性豪健【广川县前汉属信都国后汉属清河郡晋属勃海郡后分为广川郡守式又翻】耻居冀州刺史王辅之下袭辅杀之驱勒守兵掠阳平顿丘诸郡南渡河奔南燕南燕王徳以赖卢为并州刺史封广甯王　西秦王干归遣乞伏益州攻凉支阳鹯武允吾三城克之【支阳允吾皆汉古县属金城郡鹯武城当在二县之间张寔分支阳属广武郡允吾葢仍为金城郡治所刘昫曰唐兰州广武县汉枝阳县鄯州龙支县汉允吾县允吾音鈆牙】虏万余人而去　燕主寳还龙城宫诏诸军就顿【顿者军行顿舍之地】不聴罢散文武将士皆以家属随驾【驾谓车驾犹汉人言乘舆也】辽西王农长乐王盛切谏【乐音洛】以为兵疲力弱魏新得志未可与敌宜且养兵观衅寳将从之抚军将军慕舆腾曰百姓可与乐成难与图始【用商鞅语意乐音洛】今师众已集宜独决圣心乘机进取不宜广采异同以沮大计【沮在吕翻】寳乃曰吾计决矣敢谏者斩二月乙亥寳出就顿留盛统后事已夘燕军发龙城慕舆腾为前军司空农为中军寳为后军相去各一顿【观下文连营百里葢三十里为一顿】连营百里壬午寳至乙连长上叚速骨宋赤眉等因众心之惮征役遂作乱【凡卫兵皆更畨迭上长上者不畨代也唐官制懐化执防长上归德执防长上皆武散阶九品长上之官尚矣上时掌翻】速骨等皆髙阳王隆旧队共逼隆子髙阳王崇为主杀乐浪威王宙中牟熙公叚谊及宗室诸王【乐浪音洛琅】河间王熙素与崇善崇拥佑之故独得免燕主寳将十余骑奔司空农营农将出迎左右抱其腰止之曰宜小清澄【言众方乱如水之溷浊宜少俟其定如水之清澄不可轻出也】不可便出农引刀将斫之遂出见寳又驰信追慕舆腾癸未寳农引兵还趣大营【大营谓寳营也】讨速骨等农营兵亦厌征役皆弃仗走【以佚道使民虽劳不怨以生道杀民虽死不怨杀者违是鲜有不败者也】腾营亦溃寳农犇还龙城长乐王盛闻乱引兵出迎寳农仅而得免　会稽王道子忌王殷之逼【会工外翻】以谯王尚之及弟休之有才略引为腹心尚之説道子曰今方镇彊盛宰相权轻宜宻树腹心于外以自藩卫道子从之以其司马王愉为江州刺史都督江州及豫州之四郡军事用为形援日夜与尚之谋议以伺四方之隙【为庾楷説王殷复举兵张本説输芮翻伺相吏翻】　魏王珪如繁畤宫【繁畤县属鴈门郡魏筑宫于此天平初置繁畤郡隋复为县唐属代州畤音止】给新徙民田及牛珪畋于白登山【郦道元曰今平城东十七里有台即白登台台南对冈阜即白登山】见熊将数子【师古曰将谓率领也读如字】谓冠军将军于栗防曰【冠古玩翻防丁奚翻】卿名勇健能搏此乎对曰兽贱人贵若搏而不胜岂不虚毙一壮士乎乃驱致珪前尽射而获之【射而亦翻】珪顾谢之秀容川酋长尔朱羽健从珪攻晋阳中山有功拜散骑常侍环其所居割地三百里以封之【此北秀容也为尔朱荣乱魏张本尔朱荣传云羽健之先世为部落酋帅居尔朱川因氏焉珪初以南秀容川原衍沃欲今居之羽健曰家世奉国给侍左右北秀容既在刬内差近京师岂以沃塉更迁逺地珪许之则北秀容盖近平城也环音宦酋慈由翻长知两翻散悉亶翻骑竒寄翻下同】柔然数侵魏邉【数所角翻】尚书中兵郎李先请击之珪从之大破柔然而还【还从宣翻又如字】　杨轨以其司马郭纬为西平相帅步骑二万北赴郭黁秃髪乌孤遣其弟车骑将军傉檀帅骑一万助轨【纬于季翻相息亮翻帅读曰率黁奴昆翻傉奴沃翻】轨至姑臧营于城北　燕尚书顿丘王兰汗隂与叚速骨等通谋引兵营龙城之东城中留守兵至少【汗音寒少诗沼翻】长乐王盛徙内近城之民得丁夫万余乘城以御之速骨等同谋才百余人余皆为所驱胁莫有鬬志三月甲午速骨等将攻城辽西桓烈王农恐不能守且为兰汗所诱夜潜出赴之冀以自全【农号为有智略乃欲投叚速骨以自全不知适以速死殆天夺之鉴也】明旦速骨等攻城城上拒战甚力速骨之众死者以百数速骨乃将农循城【将如字引也挟也】农素有忠节威名城中之众恃以为彊忽见在城下无不惊愕丧气【丧息浪翻】遂皆逃溃速骨入城纵兵杀掠死者狼籍寳盛与慕舆腾余崇张真李旱赵恩等轻骑南走速骨幽农于殿内长上阿交罗速骨之谋主也【骑竒寄翻上时掌翻】以髙阳王崇幼弱更欲立农崇亲信鬷让出力犍等闻之【鬷祖红翻春秋左氏传有鬷蔑晋有鬷戾姓谱鬷姓古鬷夷氏之后犍居言翻】丁酉杀罗及农【使速骨果立农亦必同死于兰汗之手葢事势已去智无所施也】速骨即为之诛让等【伪于伪翻】农故吏左卫将军宇文防亡奔辽西庚子兰汗袭击速骨并其党尽杀之废崇奉太子策承制大赦遣使迎寳及于蓟城【使疏吏翻蓟音计】寳欲还长乐王盛等皆曰汗之忠诈未可知今单骑赴之万一汗有异志悔之无及不如南就范阳王合众以取冀州若其不捷收南方之众徐归龙都亦未晚也寳从之【龙城燕故都故谓之龙都慕容盛智虑逾其父逺矣】　离石胡帅呼延铁西河胡帅张崇等不乐徙代【帅所类翻乐音洛】聚众叛魏魏安逺将军庾岳讨平之　魏王珪召卫王仪入辅以略阳公遵代镇中山夏四月壬戌以征虏将军穆崇为太尉安南将军长孙嵩为司徒燕主寳从间道过邺【间古苋翻】邺人请留寳不许南至黎阳伏于河西【河水自遮害亭屈而东北流过黎阳县南河之西岸为黎阳界东岸为滑台界】遣中黄门令赵思告北地王钟曰上以二月得丞相表【寳以德为司徒故称之为丞相】即时南征至乙连会长上作乱失据来此【人主所据者势也众叛亲离大势已去失所据矣】王亟白丞相奉迎钟德之从弟也首劝德称尊号闻而恶之执思付狱【从才用翻恶乌路翻】以状白南燕王德德谓羣下曰卿等以社稷大计劝吾摄政吾亦以嗣帝播越【播逋也迁也越逺也走也】民神乏主故权顺羣议以系众心今天方悔祸嗣帝得还吾将具法驾奉迎谢罪行阙何如【天子行幸所至有行宫宫前阙门谓之行阙】黄门侍郎张华曰今天下大乱非雄才无以宁济羣生嗣帝闇懦不能绍隆先统陛下若蹈匹夫之节舍天授之业威权一去身首不保况社稷其得血食乎慕舆防曰嗣帝不达时宜委弃国都【寳弃中山见上卷上年】自取败亡不堪多难【难乃旦翻】亦已明矣昔蒯聩出奔卫辄不纳春秋是之【蒯苦怪翻聩五怪翻】以子拒父犹可况以父拒子乎【德于寳为叔父】今赵思之言未明虚实臣请为陛下驰往诇之【为于伪翻诇火迥翻又翾正翻候俟也刺探也】德流涕遣之【流涕遣防将使之杀宝也】防帅壮士数百人【帅读曰率下同】随思而北声言迎卫其实图之寳既遣思诣钟于后得樵者言德已称制惧而北走防至无所见执思以还【还从宣翻又如字】德以思练习典故欲留而用之思曰犬马犹知恋主思虽刑臣乞还就上【宦者谓之刑臣上谓寳也】德固留之思怒曰周室东迁晋郑是依【周平王东迁洛邑晋文侯郑武寔定王室故周桓公曰我周之东迁晋郑焉依】殿下亲则叔父位为上公不能帅先羣后以匡帝室而幸本根之倾为赵王伦之事【事见八十九卷惠帝永宁元年言赵王伦以宗室而簒晋德所为类之伦于惠帝叔祖也德于寳叔父也帅读曰率】思虽不能如申包胥之存楚【吴破楚入郢申包胥乞师于秦遂破吴师楚昭王复国】犹慕龚君賔不偷生于莽世也【龚胜字君賔事见三十七卷王莽始建国三年】德斩之寳遣扶风忠公慕舆腾与长乐王盛收兵冀州盛以腾素暴横为民所怨乃杀之行至钜鹿长乐説诸豪杰【横戸孟翻乐音洛説输芮翻】皆愿起兵奉寳寳以兰汗祀燕宗庙所为似顺意欲还龙城不肯留冀州乃北行至建安【建安城在令支之北乙连之南】抵民张曹家曹素武健请为寳合众【为于伪翻】盛亦劝寳宜且驻留察汗情状寳乃遣冗从仆射李旱先往见汗【冗而陇翻从才用翻】寳留顿石城【石城县前汉属右北平郡后汉晋省县属建德郡隋唐并入营州栁城县界宋白曰石城县取碣石立如城以名之】会汗遣左将军苏超奉迎陈汗忠欵寳以汗燕王垂之舅盛之妃父也谓必无他不待旱返遂行盛流涕固谏寳不聴留盛在后盛与将军张真下道避匿丁亥宝至索莫汗陉【索昔各翻汗音寒陉音刑】去龙城四十里城中皆喜汗惶怖欲自出请罪【怖普布翻】兄弟共谏止之汗乃遣弟加难帅五百骑出迎又遣兄堤闭门止仗禁人出入城中皆知其将为变而无如之何加难见寳于陉北拜谒已【已者拜谒之礼毕】从寳俱进頴隂烈公余崇宻言于寳曰观加难形色祸变甚逼宜留三思奈何径前寳不从行数里加难先执崇崇大呼骂曰汝家幸缘肺附【呼火故翻师古曰肺附谓亲戚也旧解云肺附如肺腑之相附着一説肺斫木札也喻其轻薄附着大材也】防国宠荣覆宗不足以报今乃敢谋簒逆此天地所不容计旦暮即屠灭但恨我不得手脍汝曹耳【脍细切肉也】加难杀之引寳入龙城外邸弑之【年四十四】汗諡寳曰灵帝杀献哀太子策及王公卿士百余人自称大都督大将军大单于昌黎王【单音蝉】改元青龙以堤为太尉加难为车骑将军封河间王熙为辽东公如杞宋故事【周武王封夏之后于杞殷之后于宋】长乐王盛闻之驰欲赴哀张真止之盛曰我今以穷归汗汗性愚浅必念婚姻不忍杀我旬月之间足以展吾情志遂徃见汗汗妻乙氏及盛妃皆泣涕请盛于汗盛妃复顿头于诸兄弟【复扶又翻】汗恻然哀之乃舍盛于宫中以为侍中左光禄大夫亲待如旧堤加难屡请杀盛汗不从堤骄狠荒滛【狠户垦翻】事汗多无礼盛因而间之【间古苋翻】由是汗兄弟浸相嫌忌【为盛诛汗张本】　凉太原公纂将兵击杨轨郭黁救之纂败还　叚业使沮渠蒙逊攻西郡【郡在武威西据岭之要蒙逊得之故晋昌敦煌皆降沮子余翻】执太守吕纯以归纯光之弟子也于是晋昌太守王德敦煌太守赵郡孟敏皆以郡降业【敦徒门翻降户江翻】业封防逊为临池侯以德为酒泉太守敏为沙州刺史　六月丙子魏王珪命羣臣议国号皆曰周秦以前皆自诸侯升为天子因以其国为天下号汉氏以来皆无尺土之资我国家百世相承基代北遂抚有方夏【据孔安国尚书注方夏谓四方中夏夏户雅翻】今宜以代为号黄门侍郎崔宏曰昔商人不常厥居故两称殷商【契始封于商皇甫谧曰今上洛商是也契孙相土居商丘自契至于成汤八迁汤始居亳从先王居后仲丁迁于嚣河亶甲居相祖乙居耿书曰盘庚五迁将治亳殷从先王居谓从帝喾所居居亳也】代虽旧邦其命维新登国之初已更曰魏【事见一百六卷孝武太元十年更工衡翻】夫魏者大名神州之上国也【左传卜偃曰魏大名也战国之时魏为大国中国谓之神州】宜称魏如故珪从之　杨轨自恃其众欲与凉王光决战郭黁每以天道抑止之【言天道未利也郭黁善数故如此黁奴昆翻】凉常山公镇张掖叚业使沮渠男成及王德攻之光使太原公纂将兵迎之【将即亮翻】杨轨曰吕精兵一万若与光合则姑臧益彊不可取矣乃与秃髪利鹿孤共邀击纂纂与战大破之轨奔王乞基【王乞基田胡也】黁性褊急残忍不为士民所附【褊补典翻】闻轨败走降西秦【降户江翻】西秦王干归以为建忠将军散骑常侍【散悉亶翻骑竒寄翻】引兵弃张掖东走叚业徙治张掖【治直之翻】将追击沮渠蒙逊谏曰归师勿遏穷寇勿追【孙子之言】此兵家之戒也业不从大败而还【还从宣翻】赖蒙逊以免业城西安以其将臧莫孩为太守【业置西安郡于张掖东境孩河开翻】蒙逊曰莫孩勇而无谋知进不知退此乃为之筑冢非筑城也【为于伪翻冢知陇翻】业不从莫孩寻为吕纂所破　燕太原王竒楷之子兰汗之外孙也汗亦不杀以为征南将军得入见长乐王盛盛潜使竒逃出起兵竒起兵于建安众至数千汗遣兰堤讨之盛谓汗曰善驹小儿未能办此【善驹竒小字也】岂非有假托其名欲为内应者乎太尉素骄难信不宜委以大众【汗以堤为太尉故称之】汗然之罢堤兵【苏轼有言木必先蠧然后虫生之人必先疑然后谗入之兰汗凶逆兄弟自相嫌忌故慕容盛得间之以奋其智报君父之雠】更遣抚军将军仇尼慕将兵讨竒【更工衡翻】于是龙城自夏不至于秋七月汗日诣燕诸庙及寳神座顿首祷请委罪于兰加难【言弑宝者加难之罪】堤及加难闻之怒且惧诛乙巳相与率所部袭仇尼慕军败之【败补迈翻】汗大惧遣太子穆将兵讨之【将即亮翻】穆谓汗曰慕容盛我之仇雠必与竒相表里此乃腹心之疾不可养也宜先除之汗欲杀盛先引见察之盛妃知之宻以告盛盛称疾不出【兰妃之为异于雍姬虽曰妇人内夫家而外父母家若兰妃者处夫妻父母之变得其一而失其一者也】汗亦止不杀李旱衞双刘忠张豪张真皆盛素所厚也而穆引以为腹心旱双得出入至盛所潜与盛结谋丁未穆击堤加难等破之庚戌飨将士汗穆皆醉盛夜如厠因逾垣入于东宫与旱等共杀穆时军未解严皆聚在穆舍闻盛得出呼跃争先攻汗斩之汗子鲁公和陈公扬分屯令支白狼【令音铃又郎定翻支音祁】盛遣旱真袭诛之堤加难亡匿捕得斩之于是内外帖然士女相庆宇文防率壮士数百来赴【宇文防自辽西来也】盛拜防为大宗正辛亥告于太庙令曰赖五祖之休【五祖谓慕容涉归廆皝隽垂凡五庙】文武之力宗庙社稷幽而复显不独孤以眇眇之身免不同天之责【礼记曰父之雠不与共戴天】凡在臣民皆得明目当世因大赦改元建平盛谦不敢称尊号以长乐王摄行统制【盛字道运寳之庶长子也乐音洛】诸王皆降称公以东阳公根为尚书左仆射衞伦阳璆鲁恭王滕为尚书【璆渠尤翻】悦真为侍中阳哲为中书监张通为中领军自余文武各复旧位改諡寳曰惠闵皇帝庙号烈宗初太原王竒举兵建安南北之人翕然从之【南人谓自中原来者北人则鲜卑也】兰汗遣其兄子全讨竒竒击灭之匹马不返进屯乙连盛既诛汗命竒罢兵竒用丁零严生乌桓王龙之谋遂不受命甲寅勒兵三万余人进至横沟去龙城十里盛出击大破之执竒而还斩其党与百余人赐竒死桓王之嗣遂絶【慕容恪封太原王諡曰桓楚庄王灭若敖氏而赦箴尹克黄曰子文无后何以劝善以慕容恪之辅成燕业而可使之絶祀乎】羣臣固请上尊号【上时掌翻】盛弗许　魏王珪迁都平城始营宫室建宗庙立社稷宗庙歳五祭用分至及腊【魏都平城置代尹及司州于平城杜佑曰后魏都平城今云中郡治云中县是今马邑郡北平城即今郡隋为云内县恒安镇此所谓宗庙即代都之东庙也】　桓求为广州会稽王道子忌【会工外翻】不欲使居荆州因其所欲以为督交广二州军事广州刺史受命而不行豫州刺史庾楷以道子割其四郡使王愉督之上疏言江州内地【江州治寻阳在江南故云内地】西府北带寇戎【晋以京口为北府歴阳为西府豫州治歴阳在江西故云北带寇戎】不应使愉分督朝廷不许楷怒遣其子鸿説王恭曰尚之兄弟【谓谯王尚之及弟休之也説输芮翻下同】复秉机权【复扶又翻下同】过于国寳欲假朝威削弱方镇【朝直遥翻】惩艾前事为祸不测【艾倪祭翻】今及其谋议未成宜早图之恭以为然以告殷仲堪桓仲堪许之推恭为盟主刻期同趣京师【趣七喻翻】时内外疑阻津逻严急【逻郎佐翻巡也津逻者凡江津之要皆置逻卒】仲堪以斜绢为书内箭簳中【簳古旱翻字林曰箭笴也】合镝漆之【镝箭镞也】因庾楷以送恭恭发书绢文角戾不复能辨仲堪手书【戾曲也乖也斜绢无边幅经纬不相持故斜角乖曲】疑楷诈为之且谓仲堪去年已违期不赴【事见上卷】今必不动乃先期举兵【先悉荐翻】司马刘牢之谏曰将军国之元舅防稽王天子叔父也会稽王又当国秉政向为将军勠其所爱王国寳王绪又送王廞书【事见上卷为于伪翻】其深伏将军已多矣顷所授任虽未允惬亦非大失割庾楷四郡以配王愉于将军何损晋阳之甲岂可数兴乎【数所角翻】恭不从上表请讨王愉司马尚之兄弟道子使人説楷曰昔我与卿恩如骨肉【楷先党于王国寳道子亦亲之】帐中之饮结带之言可谓亲矣【此必太元二十一年庾楷赴难时事】卿今弃旧交结新援忘王恭畴昔陵侮之耻乎【王恭以元舅之亲风神简贵志气方严视庾楷蔑如也故道子以为陵侮楷】若欲委体而臣之使恭得志必以卿为反覆之人安肯深相亲信首身且不可保况富贵乎楷怒曰王恭昔赴山陵相王忧惧无计我知事急寻勒兵而至恭不敢发【事见一百八卷孝武太元二十一年】去年之事我亦俟命而动我事相王无相负者相王不能拒恭反杀国寳及绪自尔以来【自尔以来犹今言自那时以来也又尔言如此也】谁敢复为相王尽力者【复扶又翻为于伪翻】庾楷实不能以百口助人屠灭时楷已应恭檄正征士马信返朝廷忧惧内外戒严会稽世子元显言于道子曰前不讨王恭故有今日之难今若复从其欲【难乃旦翻复扶又翻】则太宰之祸至矣【道子时为太宰】道子不知所为悉以事委元显日饮醇酒而已元显聪警颇涉文义志气果鋭以安危为已任附会之者谓元显神武有明帝之风殷仲堪闻恭举兵自以去嵗后期乃勒兵趣发【趣读曰促】仲堪素不习为将【将即亮翻】悉以军事委南郡相杨佺期兄弟【相息亮翻】使佺期帅舟师五千为前锋桓次之仲堪帅兵二万相继而下【帅读曰率】佺期自以其先汉太尉震至父亮九世皆以才德著名矜其门地谓江左莫及有以比王珣者佺期犹恚恨而时流以其晩过江婚宦失类【佺期曾祖凖晋太常自震至凖七世有名德祖林少有才望值乱没胡殳亮少仕伪朝后归晋比王谢诸家为晚亮及佺期皆以武力为官又与伧荒为婚故云失类时流犹言时辈也恚于避翻】佺期及兄广弟思平从弟孜敬皆麄犷【从才用翻犷古猛翻犷犷不可附】每排抑之佺期常慷慨切齿欲因事际以逞其志故亦賛成仲堪之谋八月佺期奄至湓口【湓口湓浦口也晋人于此筑城置戍今其地在江州德化县西一里湓蒲奔翻】王愉无备惶遽奔临川【吴孙亮太平二年分豫章东部都尉立临川郡隋唐为抚州】遣偏军追获之　燕以河间公熙为侍中车骑大将军中领军司校尉城阳公元为衞将军元寳之子也又以刘忠为左将军张豪为后将军竝赐姓慕容氏李旱为中常侍辅国将军衞双为前将军张顺为镇西将军昌黎尹张真为右将军【燕都龙城以昌黎太守为昌黎尹】皆封公　乙亥燕步兵校尉马勒等谋反伏诛事连骠骑将军髙阳公崇崇弟东平公澄皆赐死【骠匹妙翻骑竒寄翻】　宁朔将军邓啓方南阳太守闾丘羡将兵二万击南燕【燕自慕容寳之败北归龙城慕容德称号于滑台故称南燕以别之】与南燕中军将军法抚军将军和战于管城【魏收志荥阳郡京县有管城故管叔邑也杜预曰在京县东北】啓方等兵败单骑走免　魏王珪命有司正封畿【宋白曰魏道武都平城东至上谷军都关西至河南至中山隘门塞北至五原地方千里以为甸服】标道里平权衡审度量遣使循行郡国【使疏吏翻行下孟翻】举奏守宰不法者亲考察黜陟之　九月辛夘加会稽王道子黄钺以世子元显为征讨都督遣衞将军王珣右将军谢琰将兵讨王恭谯王尚之将兵讨庾楷乙未燕以东阳公根为尚书令张通为左仆射衞伦
　　为右仆射慕容豪为幽州刺史镇肥如　己亥谯王尚之大破庾楷于牛渚楷单骑奔桓【为后杀楷张本】会稽王道子以尚之为豫州刺史弟恢之为骠骑司马丹杨尹允之为吴国内史休之为襄城太守【元帝渡江以丹杨春谷县置襄城郡】各拥兵马以为已援乙巳桓大破官军于白石【白石在巢县界水经注栅江水导源巢湖束左会清溪水谓之清溪口栅水又东左会白石山水水发白石山西迳李鹊城南西南注栅水】与杨佺期进至横江尚之退走恢之所领水军皆没丙午道子屯中堂元显守石头己酉王珣守北郊谢琰屯宣阳门以备之【宣阳门建康城南面西头第一门】王恭素以才地陵物既杀王国寳自谓威无不行仗刘牢之为爪牙而但以部曲将遇之【将即亮翻】牢之负其才深懐耻恨元显知之遣庐江太守髙素説牢之【高素亦北府将故使説之説输芮翻下可説同】使叛恭许事成即以恭位号授之又以道子书遗牢之为陈祸福【遗于季翻为于伪翻】牢之谓其子敬宣曰王恭昔受先帝大恩今为帝舅不能翼戴王室数举兵向京师【数所角翻】吾不能审恭之志事捷之日必能为天子相王之下乎【相王谓道子也】吾欲奉国威灵以顺讨逆何如敬宣曰朝廷虽无成康之美亦无幽厉之恶而恭恃其兵威蔑王室【蔑之者视之若无也】大人亲非骨肉义非君臣虽共事少时意好不恊【少时言不多时也少诗沼翻好呼到翻】今日讨之于情义何有恭参军何澹之知其谋以告恭【澹徒览翻】恭以澹之素与牢之有隙不信乃置酒请牢之于众中拜之为兄精兵坚甲悉以配之【王恭素以部曲将遇牢之及闻何澹之言则拜之为兄此岂能得其死力邪适足以速其背已耳】使帅帐下督顔延为前锋【帅读曰率】牢之至竹里斩延以降【降户江翻】遣敬宣及其壻东莞太守髙雅之还袭恭【东莞汉旧县武帝防始元年分琅邪立东莞郡南渡后又置南东莞郡于晋陵界莞音官】恭方出城曜兵敬宣纵骑横击之【骑竒寄翻下同】恭兵皆溃恭将入城雅之已闭城门恭单骑奔曲阿素不习马髀中生疮曲阿人殷确恭故吏也以船载恭将奔桓至长塘湖【长塘湖在晋陵延陵县杜佑曰在润州金坛县风土记阳羡县有洮湖别名长塘湖洮余招翻单锷曰长塘湖在义兴西】为人所告获之送京师斩于倪塘【倪塘在建康东北方山埭南倪氏筑塘因以为名】恭临刑犹理须神色自若【须与须同】谓监刑者曰我闇于信人所以至此【自悔悉以军事委刘牢之也监工衔翻】原其本心岂不忠于社稷邪但令百世之下知有王恭耳并其子弟党与皆死以刘牢之为都督兖青冀幽并徐扬州晋陵诸军事以代恭俄而杨佺期桓至石头殷仲堪至芜湖元显自竹里驰还京师遣丹杨尹王恺等发京邑士民数万人据石头以拒之佺期等上表理王恭求诛刘牢之牢之帅北府之众驰赴京师军于新亭【帅读曰率】佺期见之失色回军蔡洲【蔡洲在今建康府上元县西二十五里】朝廷未知西军虚实仲堪等拥众数万充斥郊畿内外忧逼【言内忧而外逼也】左衞将军桓脩冲之子也言于道子曰西军可説而解也【説输芮翻】脩知其情矣殷桓之下专恃王恭恭既破灭西军沮恐【沮恐言气沮而心恐也沮在吕翻】今若以重利啗及佺期【啗徒览翻饵也】二人必内喜能制仲堪佺期可使倒戈取仲堪矣道子纳之以为江州刺史召郗恢为尚书以佺期代恢为都督梁雍秦三州诸军事雍州刺史以脩为荆州刺史权领左衞文武之镇【左衞文武左卫将军府之僚属及部曲也之往也郗丑之翻雍于用翻】又令刘牢之以千人送之黜仲堪为广州刺史遣仲堪叔父太常茂宣诏敇仲堪回军　张骧子超收合三千余家据南皮自号乌桓王抄掠诸郡【张骧乌桓种也奉燕见一百五卷孝武帝太元九年归魏见上卷元年骧思将翻抄楚交翻】魏王珪命庾岳讨之　杨轨屯亷川收集夷夏众至万余【夏户雅翻】王乞基谓轨曰秃髪氏才髙而兵盛且乞基之主也不如归之轨乃遣使降于西平王乌孤【降户江翻】轨寻为羌酋梁饥所败【酋慈由翻败补迈翻】西犇海【阚骃曰金城临羌县西有卑和羌海郦道元曰古西零之地也音怜】袭乙弗鲜卑而据其地乌孤谓羣臣曰杨轨王乞基归诚于我卿等不速救使为羌人所覆孤甚愧之平西将军浑屯曰【浑古有是姓左传郑有浑罕衞有浑良夫吐谷浑氏后改为浑姓浑戸昆翻】梁饥无经逺大略可一战擒也饥进攻西平西平人田明执太守郭幸而代之以拒饥遣子为质于乌孤【质音致】乌孤欲救之羣臣惮饥兵彊多以为疑左司马赵振曰杨轨新败吕氏方彊洪池以北未可冀也【洪池岭名在凉州姑臧之南唐凉州有洪池府】岭南五郡庶几可取【岭南谓洪池岭南也五郡谓广武西平乐都浇河湟河也几居希翻】大王若无拓之志振不敢言若欲经营四方此机不可失也使羌得西平华夷震动非我之利也乌孤喜曰吾亦欲乘时立功安能坐守穷谷乎【廉川在塞外故谓之穷谷】乃谓羣臣曰梁饥若得西平保据山河不可复制【西平据湟河之要有大小榆谷之饶故云然复扶又翻下同】饥虽骁猛【骁坚尧翻】军令不整易破也【易以豉翻】遂进击饥大破之饥退屯龙支堡【唐鄯州有龙支县刘昫曰龙支汉允吾县地此时当为西平界】乌孤进攻防之饥单骑奔浇河【浇河吐谷浑之地吕光以为郡隋唐之廓州即其地也浇坚尧翻水洄洑曰浇此郡葢置于洮河洄曲处杜佑曰浇河城在廓州达化县贺兰山刘昫曰廓州隋浇河郡治广威县即后汉烧当羌之地前凉置湟河郡后魏置石城郡废帝因县内化隆谷置化隆县后周置廓州唐天寳元年改为广威县管下有达化县吐浑浇河城在县西百二十里杜佑曰浇河城吐谷浑阿豺所筑】俘斩数万以田明为西平内史乐都太守田瑶【乐都注已见二十六卷汉宣帝神爵元年五代志西平郡湟水县后周置乐都郡观此则吕氏已置郡矣杜佑曰湟水一名乐都水唐鄯州治乐音洛】湟河太守张裯【裯除留翻湟水郡葢置于此地】浇河太守王稚皆以郡降【降戸江翻】岭南羌胡数万落皆附于乌孤　西秦王干归遣秦州牧益州武衞将军慕兀【慕兀晋书载记作慕容兀慕兀葢亦乞伏氏载记误也】冠军将军翟瑥帅骑二万伐吐谷浑【冠古玩翻瑥音温】冬十月癸酉燕羣臣复上尊号【复扶又翻上时掌翻】丙子长乐
　　王盛始即皇帝位【乐音洛】大赦尊皇后叚氏曰皇太后太妃丁氏曰献庄皇后初兰汗之当国也盛从燕主寳出亡兰妃奉事丁后愈谨及汗诛盛以妃当从坐欲杀之丁后以妃有保全之功固争之得免然终不为后　大赦　殷仲堪得诏书大怒【得黜广州之诏书也】趣桓杨佺期进军【趣读曰促】等喜于朝命【朝直遥翻下同】欲受之犹豫未决仲堪闻之遽自芜湖南归遣使告谕蔡洲军士曰汝辈不各自散归吾至江陵尽诛汝余口【使疏吏翻余口谓蔡洲之军所余家口留在江陵者】佺期部将刘系帅二千人先归【帅读曰率】等大惧狼狈西还【还从宣翻又如字】追仲堪至寻阳及之仲堪既失职倚等为援等亦资仲堪兵虽内相疑阻势不得不合乃以子弟交质【质音致】壬午盟于寻阳俱不受朝命连名上疏申理王恭求诛刘牢之及谯王尚之并诉仲堪无罪独被降黜【被皮义翻】朝廷深惮之内外骚然乃复罢桓脩【复扶又翻】以荆州还仲堪优诏慰谕以求和解仲堪等乃受诏御史中丞江绩劾奏桓脩専为身计疑误朝廷【谓分江雍以授桓杨佺期自取荆州也劾戸槩翻又戸得翻】诏免脩官初桓在荆州所为豪纵仲堪亲党皆劝仲堪杀之仲堪不聴及在寻阳资其声地【声谓威声地谓门地】推为盟主愈自矜倨杨佺期为人骄悍【悍侯旰翻又下罕翻】每以寒士裁之佺期甚恨宻说仲堪以终为患请于坛所袭之【説输芮翻】仲堪忌佺期兄弟勇健恐既杀不可复制【复扶又翻】苦禁之于是各还所镇亦知佺期之隂谋有取佺期之志【为后杀殷杨张本】乃屯于夏口引始安太守济隂卞范之为长史以为谋主【吴孙皓甘露元年分零陵南部都尉立始安郡属广州晋成帝度属荆州隋唐为桂州之地夏戸雅翻济子礼翻】是时诏书独不赦庾楷以楷为武昌太守初郗恢为朝廷拒西军【为于伪翻】未得江州欲夺恢雍州【雍于用翻】以恢为广州恢闻之惧询于众众皆曰杨佺期来者谁不勠力若桓来恐难与为敌【桓氏世居西楚故众畏之】既而闻佺期代已乃与闾丘羡谋阻兵拒之【闾丘羡时为南阳太守雍之部属也】佺期闻之声言来入沔【沔弥兖翻】以佺期为前驱恢众信之望风皆溃恢请降【降户江翻】佺期入府斩闾丘羡放恢还都至杨口殷仲堪隂使人杀之及其四子托言羣蛮所杀　西秦乞伏益州与吐谷浑王视罴战于度周川【度周川在临洮塞外龙涸之西吐从暾入声谷音浴】视罴大败走保白兰山遣子宕岂为质于西秦以请和【宕徒浪翻质音致】西秦王干归以宗女妻之【妻子细翻】凉建武将军李鸾以兴城降于秃髪乌孤【兴城在允吾县西南】
　　【龙支堡之东】　十一月以琅邪王德文为衞将军府仪同三司征虏将军元显为中领军领军将军王雅为尚书左仆射　辛亥魏王珪命尚书吏部郎邓渊立官制恊音律仪曹郎清河董谧制礼仪三公郎王德定律令【吏部仪曹三公郎皆曹魏所置】太史令鼂崇考天象【鼂直遥翻】吏部尚书崔宏总而裁之以为永式渊羌之孙也【邓羌苻秦之名将】　杨轨王乞基帅戸数千自归于西平王乌孤【帅读曰率下同】　十二月己丑魏王珪即皇帝位大赦改元天兴命朝野皆束髪加帽【朝直遥翻下同説文曰帽小儿蛮夷蒙头衣晋书舆服志曰帽犹冠也义取于蒙覆其首其本纚也古者冠无帻冠下有纚以缯为之后世施帻于冠因复裁纚为帽自乘舆宴居下至庶人无爵者皆服之江左时野人已着帽人士亦往往而然但其顶圆耳后乃髙其屋云纚所尔翻】追尊逺祖毛以下二十七人皆为皇帝【魏諡毛为成皇帝五世至推寅南迁大泽方千余里諡宣皇帝七世至邻始南出居匈奴故地諡献皇帝献帝之子曰诘汾諡圣武皇帝】諡六世祖力微曰神元皇帝庙号始祖祖什翼犍曰昭成皇帝庙号髙祖父寔曰献明皇帝【諡力微曰神元皇帝子沙漠汗曰文皇帝沙漠汗之子弗政曰思皇帝弗政卒力微之子禄官立諡曰昭皇帝分国为三部猗防猗卢沙漠汗之二子与禄官分统三部猗防西略服属诸国諡曰桓皇帝猗卢自禄官之卒合三部为一又助晋国以益强諡穆皇帝猗卢死禄官之子郁律继之諡平文皇帝郁律弑猗防之子贺傉立谥惠皇帝贺傉卒弟纥那立諡炀皇帝翳槐者郁律之子国人逐纥那而立之諡烈皇帝】魏之旧俗孟夏祀天及东庙【宗庙在东葢亦左祖之义】季夏帅众却霜于隂山孟秋祀天于西郊至是始依仿古制定郊庙朝飨礼乐然惟孟夏祀天亲行【杜佑曰魏道武天赐二年祀天于西郊为方坛东为二陛土陛无等周垣四门各依方色为名置木主七于坛上牲用白犊黄驹白羊各一祭之日帝御大驾至郊所立青门内近南西面内朝臣皆位于坛北外朝臣及大人方客咸位于青门外后率六宫自黒门入列于青门内近北竝西面廪牺令掌牲陈于坛前女巫执鼓立于坛东西面帝七族子弟七子执酒在巫南西面北上女巫升坛揺鼓帝拜后肃拜内外百官拜祀讫乃杀牲七执酒七人西向以酒洒天神主复拜如此者三礼毕而退自是歳一祭】其余多有司摄事又用崔宏议自谓黄帝之后【魏收曰魏之先出自黄帝黄帝子曰昌意昌意之子受封北国有大鲜卑山因以为号其后世为君长统幽都之北广漠之野黄帝以土德王北俗谓土为托谓后为防故以托防为氏】以土德王徙六州二十二郡守宰豪杰二千家于代都东至代郡【魏都平城以平城为代都依汉建国之名也汉平城县本属鴈门郡而代郡治桑干后汉徙髙栁晋徙平舒魏收地形志之上谷郡晋之代郡也唐为蔚州之地魏之代都唐为云州云中县之地】西及善无南极隂馆【善无县汉属鴈门郡后汉属定襄郡元魏天平二年置善无郡班志隂馆县属鴈门郡本楼烦乡景帝后三年置隂馆县有累头山治水所出五代史志代州鴈门县有累头山则汉之隂馆县已并入鴈门县矣】北尽参合皆为畿内其外四方四维置八部帅以监之【魏书作八部帅八部帅劝课农耕量校收入以为殿最监工衔翻】　己亥燕幽州刺史慕容豪尚书左仆射张通昌黎尹张顺坐谋反诛初琅邪人孙泰学妖术于钱唐杜子恭【妖于骄翻】士民多
　　奉之王珣恶之【恶乌路翻】流泰于广州王雅荐泰于孝武帝云知养性之方召还累官至新安太守泰知晋祚将终因王恭之乱以讨恭为名收合兵众聚货钜亿【亿亿为钜亿】三吴之人多从之识者皆忧其为乱以中领军元显与之善无敢言者会稽内史谢輶发其谋【輶夷周翻又音酉】己酉会稽王道子使元显诱而斩之【防工外翻诱音酉】并其六子兄子恩逃入海愚民犹以泰蝉蜕不死【蝉解殻曰蜕神仙家有尸解之説言尸解登仙如蝉之蜕殻也蜕输芮翻又吐外翻】就海中资给恩恩乃聚合亡命得百余人以谋复雠【为后孙恩反张本】　西平王秃髪乌孤更称武威王【更工衡翻】　是歳杨盛遣使附魏魏以盛为仇池王【使疏吏翻】










</div>
    <div class="pagination">
<a href="资治通鉴四库_page27.html">上一页</a><span>...</span><a href="资治通鉴四库_page23.html">23</a><a href="资治通鉴四库_page24.html">24</a><a href="资治通鉴四库_page25.html">25</a><a href="资治通鉴四库_page26.html">26</a><a href="资治通鉴四库_page27.html">27</a><span class="current-page">28</span><a href="资治通鉴四库_page29.html">29</a><a href="资治通鉴四库_page30.html">30</a><a href="资治通鉴四库_page31.html">31</a><a href="资治通鉴四库_page32.html">32</a><a href="资治通鉴四库_page33.html">33</a><span>...</span><a href="资治通鉴四库_page29.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
