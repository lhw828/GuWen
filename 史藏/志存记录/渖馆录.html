<!DOCTYPE html>
<html>
 <head>
  <meta charset="utf-8"/>
  <title>
   渖馆录 - 第 1 页/共 3 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   渖馆录 - 第 1 页/共 3 页
  </h1>
  <div class="content">
   渖馆录　　（朝鲜）不着撰人 

　　●目录 

　　叙 
　　卷一 
　　卷二 
　　卷三 
　　卷四 
　　卷五 
　　卷六 
　　卷七 

　　●叙 

　　渖馆录者朝鲜世子被质于沈阳时之纪事也清太宗崇德元年冬亲征朝鲜翌年正月朝鲜国王李倧 【即仁祖宪文王】 力尽请降以世子□□山王□及王子凤林大君洖为质子留于沈阳者八年当日世子等所居之馆即在沈阳城德盛门 【即大南门】 内今犹称其地为高丽馆此录即撰于是地也前十余年日本内藤湖南博士汇刊满蒙丛书内有沈阳日记一种考其所撰解题谓自崇德二年丁丑正月三十日朝鲜国王出南汉山城之时始至顺治元年甲申八月十八日清世祖定都北京启行之前二日终八年之间逐日记载细大不捐又别有沈阳状启与日记相表里盖日纪为在馆中之纪事而状启则以其纪事时时送呈本国政府者也嗣因丛书停刊日记仅印至崇德七年壬午十二月状启则未及付印究心辽东故实之士憾不得窥其全豹盖已久矣曩者朝鲜人汇刊广史一书 【不详何年】 内有渖馆录七卷颇不易得上虞罗叔言先生藏有钞本出以相示余取与沈阳日记互勘其文不必逐日皆有而有则必与之同又录状启于书中首尾略具此实为日记及状启之简本状启既未之见日记亦无完本读此可得其十之八九是亦难得而可贵矣是录虽亦始于丁丑正月三十日而终于甲申八月十五日较日记本少三日又考朝鲜世子之遣归在甲申十一月庚戌王子凤林大君之遣归在乙酉三月丙午 【□见东华录】 而甲申八月十八日以后无纪载者清廷西徙无事可纪故也清初诸臣汉字之译名殊无定准如清太祖实录经数次之修改而译名前后不同其明证也重以朝鲜人音读稍异译名之歧异更不足怪矣此录称岳托曰要土杜度曰头头豪格曰虎口英俄尔岱曰龙骨大阿巴泰曰押大马瞻曰马沮皆由耳受而以汉字书之其音亦可谓之近似矣其称龙马二将者谓英俄尔岱与马福塔也然所建之三田渡碑亦称英马二将未尝改英为龙是清廷之译名后来亦有定字而朝鲜未尽遵用耳又太宗出征及凯旋至沈阳东关堂子祭告实录及东华录皆备载之而此录称曰东门外城隍庙 【或作城隍祠城隍堂】 考沈阳都城隍庙在城内建于元代而清初未尝别建新庙则所谓城隍庙者即堂子也录中屡称大衙门为清帝朝会治事之所盖即后来之大政殿原称笃恭殿者 【盛京通志谓崇政殿旧名笃恭殿此殊不然东华录天聪十年四月丁亥定宫殿名大殿为笃恭殿正殿为崇政殿笃恭殿盖为大政殿之旧名】 其曰伊鲁者懿路也夫河者蒲河也伊州者义州也以与朝鲜义州同名故改义为伊其曰八高山者八固山也即八旗也辽东新城者指太祖新建之东京城而言亦称辽阳城曰辽东旧城曰夫之者夫人也译汉则曰福金 【或作福晋】 录中注云夫之犹阏氏是也凡此皆略可考按不胜偻指是录为留馆诸臣所记又有所谓西行日记凤凰行中日记即为世子从征及赴凤凰城时所记皆与馆中日记两存而参叙其中内藤博士谓此书为清初贵重之史料可与实录互相发明又视魏源圣武记为正确其论诚不诬矣微闻朝鲜京城诸彦已将沈阳状启付诸景印杀青有日而日记尚无完书兹先取是录付印藉以导之先路或为留心辽事者之所许又稻叶君山博士顷以新得宣氏沈阳日记 【天聪四年】 见示亦清初史料之一种并附于后备参考焉金毓黻校竟记 

　　●渖馆录卷一 

　　丁丑正月三十日世子随大驾出南汉西门就所波串营中行礼毕世子陪殿下坐于坛上东边嫔宫及两大君一行至自江都嫔宫及两大君夫人留处营外两大君率江都从官入行礼礼毕大君坐于坛上两边行宴享礼礼毕世子陪殿下出营外拜谢申时殿下还都城獜坪大君及大君夫人从还都城世子嫔宫凤林大君及夫人仍留次江上营中　二月初一日世子送译告于九王请入觐都城九王许之世子入都城日暮后还营　初二日皇帝北还　初三日世子渡江暮抵西江仓后驻山坡夜深天黑薪水具乏夜将半始定寝所进夕水刺　初四日两宫早发巳时到望远亭 【亭在杨花渡江处】 江上顿营　初五日世子入都城马将夹驾而行申时还营　初六日大驾出自都城至营中申时还都　初八日九王北归世子离发望远亭下到昌陵上自京城出幸与九王相见因与世子相别申时世子止宿于高阳村舍　二十五日在凤山状启今番节目讲定时三公六卿质子入送云而右议政李圣求之子则其长子死于江都其次子十六岁儿方在清阵中若推寻则以质子给之之意在京时已为开说为白有□工曹判书具宏之子仁廛礼曹判书姜硕期之子文明叱分入往为白乎矣其余□ 【□：段】 未及定夺入去沈阳之后若还一推问则何以答之为白乎喻此最关紧事令庙堂急速商确指挥为白齐　三月十三日在永柔状启清兵至今遍满道内抢掠之患逾往逾甚孑遗窜伏之民处处被掳臣等虽力言于九王使之禁断而远处军兵令有所不行未能一一刷还分叱不喻农节方急顿无耕作之望所见惨恻而亦无奈何是白齐 
　　十五日世子留德渊 【永柔地】 义州府尹林庆业以状达来庶尹洪翼汉斩杀于沈阳事也　十七日平安兵使柳琳状达马夫大初则请兵万二千五百兵使柳琳累次争诘夫大往见小土还灭定五千名云云　三十日渡江　四月初十日世子早朝离发白塔坪渡混厚江清人将设郊宴使之小憇江边龙骨大等设帐幕于城外五里许良久请行去帐幕一马场金石乙 【石乙：石□乙】 屎来言皇帝设宴诸将在此不可骑马直入世子步入骨大等先招宰臣讲定礼貌后世子及宰臣北向三拜九叩头以谢后世子与骨大相揖各就帐幕酒三行而罢骨大且言皇帝有令嫔宫及大君夫人不可乘轿入城诸从臣争之不得至城底舍轿骑马以行入处客馆八王及其皇帝各遣人把守馆门　十三日状启昨日朝以皇帝分付招臣等于户部龙骨大传言曰即者我国之人自平安道入来言得捷椴岛云此甚喜报且平安兵使军官二人与我国人偕来为如可一人则马病落后于通远堡一人则今当入来来则即送于世子所馆所此意须达于世子前云而辞色之间喜气动人为白如乎未久平安兵使军官持状达来到为白有去乙槩问其曲折则与龙相将所言符为白在果其间事状则平安兵使想必具由驰启不敢烦渎为白卧乎事　同日在沈阳状启龙将又曰质子几人不来臣曰某某人来某某人避兵之时散落远处未及还集兵曹判书之子死于中路未来者则不久当来龙将曰质子家属何不来乎臣曰此亦避兵未还且今行之人不胜数多质子家属亦何能一时率来乎龙将曰此言是矣既不能一时入来未来质子及其家属待秋成入来虽已发程尽为还去以待来秋可也臣曰质子讲定时吾未参听三公及六卿之子以时任入质乎以当初入来者仍为留置乎龙将良久默思曰以时任入子质之可也臣曰然则我国相卿递代无常若以时任之子质之则亦为交递乎龙将曰此亦交递矣　十五日骨大求见宰相及讲官一人宾客南以雄朴□□鲁朴潢辅德李命雄往骨大以尹集吴达济出置庭中问以杀与不杀宰相为之请不听而杀之 
　　闰四月初五日世子赴请龙骨大在礼部以俟世子入就西壁坐大君差后九王十王在东虎口要土头头在西以骡一骆驼一牵至以示曰此蒙古远方所献而非家畜也乃野兽也又以黑狐皮出示盖以为灵瑞也奏杂戏酒一行而罢　五月初二日义州府尹林庆业来请人置之西馆不许来谒世子　十四日金汝翎以其皇帝之命来书世子讳字及两大君名字以去　十六日龙骨大沙波马夫大来见世子曰平安兵使柳琳义州府尹林庆业皇帝有命招之而柳琳称以本道多有策应之事挟诈不来只送林庆业此甚无为自此当报知国王而世子亦须其闻世子措辞答之　十七日许被掳人卖买清人聚集所俘男女于城门外其丽数万或子母相逢或兄弟相见相持呼哭哭声动天地郑命寿金汝翎以其皇帝之命来言皇帝明日请见世子世子当冠带而往见宰臣等言世子自山城直到于此冠带何暇持来此则汝等之所知皇帝之所察命寿去骨大求见宰臣宰臣往龙骨大曰使八高山诸人直守墙外者以世子来此未久恐有下人辈滥杂之弊也今则既定舍馆令撤去禁职下人诸宰臣当任其责　十八日郑命寿来皇帝请见世子世子大君赴请到大门外下马少憇路边舍门入庭行礼就坐西壁如初沙迄里子袭封王爵者要土头头在西九王十王虎口押大在东使臣亦进表行礼于庭中礼毕就西庭坐蒙古大臣入庭行礼毕就东庭坐行茶一锺而罢　二十日林庆业还出 
　　二十四日状启被掳人赎还事段逐日聚集于城外使愿赎人各自寻觅买之而索价刁蹬罔有其极至于士族及各人父母妻子等论价之多至于累百千两以此赎出极难人皆缺望呼哭盈路其中单子无亲戚之人则只待早晚公家之赎还日日哭诉于馆外惨不忍见为白齐讲和后被掳之人亦不知其几而渠等所言不可取信是如专不听理为白乎□若或自中告诉摘发者则皇帝许令刷送乙仍于前后所给男女并几口留置馆中为白有如乎今番使臣一行夫马为先出去者一时各其土乡良中分送次以平安监司处出送为白乎□一行员役人等所赎人口段置为先出送为白齐前日尹集吴达济等不知何以处置为白如乎去四月十九日龙将等招臣等三人及兼辅德李命雄衙门坐定后引出尹吴两人于前以皇帝之命传言曰此人等罪宜可死而特以人命之重欲为全活许令率妻拏 【拏：孥】 入来仍居此处云则尹集则以为经乱之后不知妻子存没徐当闻见而处之吴达济则以为至今忍死到此者万一生还则庶欲复见吾君与老母矣果若如此则生不如死云渠等不念皇帝全活之恩抗言如是今不可得贷矣未知诸官之意如何为白去乙臣等答以此人等俱以年少且切恋君亲之念妄发如此若终始曲全则岂非千载之美事再三恳喻而终不得免惨不忍见为白齐其奴三名则送于臣等之处为白有如乎今番并只出送为白齐 
　　五月二十六日清帝请见世子世子大君往设帐幕于寝门之外除拜礼与之相见既就坐世子避席而言曰千里作客特蒙皇上推诚款遇不胜惑 【惑：感】 拜帝曰唯世子复言曰言语不通皇上有言我不能省我有所怀不能自陈无任沓沓清帝曰是清帝言宰臣曰久客独宿何以自堪宰臣曰伏蒙皇帝念及微臣不胜惶恐清帝曰鳏居独宿睡必不成因大笑宰臣拜曰再蒙勤念尤极惶恐清帝曰尔言有意我已会之设宴酒三行而罢六月初六日状启即刻使臣临发龙马两将来到请谒世子前辟左右密达世子前曰吾两人非但自初往来且知皇帝之意两国既为一家凡事不可不以实相告一事之信可见本情一事之不信旧好尽败岂不信哉实若诚信相孚则世子亦岂久在于此哉今闻前往南朝使臣已回云必有敕书不可开见仍封入送甚当云世子答曰有大于此者亦遵皇命况此南朝敕书有何难而不为入送乎但自前使臣之回有有敕时有无敕时今番之行未知有否而设或有之我国必已拆见元封入送势或难矣龙将曰此言则是矣虽已开见元本从速入送可也云云世子答曰此意当于使行言送启达龙将曰使行若到京后启达则必致迟缓通远堡即送一人驰启云云为白齐　十二日龙骨大招宰臣曰闻柳琳今到辽东渠初违皇命迫而后来何其诈也其遣行中官员一人谕之还送因将此意启知大朝乃遣宣传官边宥赉状启而去　十八日郑命寿来言明日皇帝当出东门外世子大君亦当从之且皇帝以下皆不带牵马人世子大君亦自执鞚朝鲜马悍故已伤此处马十匹矣　十九日辰时清帝率诸王贝勒以下诸将诣其所谓太庙奠酌而来世子大君亦随而往还　二十二日兵部移咨义州令输攻岛所得战具于凤凰城火药七万六千四百九十斤他物称是　七月初七日礼部送言曰来十一日皇帝将有祀事世子大君亦自明日致齐而随参　十一日清帝祭其宗庙世子大君如前往还 
　　十八日使朴□□鲁致银卓一银函一孔雀羽百柄镜二银妆刀大二中四银妆隐现刀四入丝折妆刀二三色扇七十胡椒三斗大君致银炉一银煎子一柄镜一银妆刀大一中三银妆隐现刀四入丝折妆刀二三色扇五十胡椒二斗转进清帝　二十一日虎皮者音所二博士以其皇帝之命持蒙书二卷而来请世子大君而学之世子曰皇帝欲教之意诚为感激但语音不通不可猝然学得若先教年少从官则余亦渐次晓解矣博士曰俺等只承往教之命宜令朴□□鲁将此意往通于礼部朴□□鲁往言之礼部还持蒙书而去　二十七日状启初七日夕礼部送言曰来十二日行大祭故皇帝及王子诸将初八日为始阙门外设帐幕入清齐世子亦可清齐云臣等以依为之意答送为白有如乎及至十一日平明皇帝率王子及诸将出往于东门外前日祭所而世子教是亦随行往参教是白乎矣今番则前后之阁皇帝皆亲自行祭而礼数有加臣等问之则曰后阁设四位神主者乃追尊四代者也前阁设两位神主者乃以前汗尊为太祖享之云而神主则与我国士大夫主神同样而其坐椟则饰以金银极其侈靡祭罢后设毳幕于庙门之前皇帝入歇其所而诸王等皆招入其内世子亦为邀请同坐行茶一巡后罢还为白齐　八月十七日世子留馆所龙骨大马夫大来见世子曰今来咨文语意皆是而其中赤子等语似未稳当若以逃民窜伏跟捕未易为言则可也诿以情理可矜不忍刷送则不思之甚也世子大君来此而莫之恤独于顽蠢小民如是顾恤可乎世子曰本国岂不念俺等特以君依于民羣怨可畏而水所以载舟而亦所以覆舟人心向背不可不虑故敢言其事势之难此非违越皇帝命终不捉送之意也龙骨大曰本国逃民之难捕势固然矣向化之留在朝鲜者尚多清兵撤还之日士卒之落后仍留者亦必不少而时无一人之刷送者何意也世子曰前日奉使相臣具知此意而赉咨官辞朝时未及得达故未有回报矣且向化之人皆住圻甸以西而三南则绝无今番大军掳来无遗矣我国之民犹且刷送何爱于向化而不遵大国之令乎且士卒落后似无此理岂以四散抢掠时或被致伤者疑其落后耶龙骨大曰唐人之留着本国者亦何不送乎世子曰往年黄监军之行一一刷归今则无余矣若有遗漏者敢不随得送来乎龙骨大曰皇帝则别无所云俺等勾管东事恐或因此生衅不得不委来忠告世子须以此意知启国王诸从臣因进请曰俺等有切迫之情愿两将听之俺等奉两王子来此极蒙皇上厚眷感激之怀无以称道第王妃大祥迫近前头三年之丧人子至恸而终丧之日不得躬行祭奠平生之恨孰大于此龙骨大曰世子来此之日不久姑待后日可也世子曰俺亦知今请还之为太遽而祥祭之日思欲一哭而来愿两将转奏皇上而曲图之龙骨大问大祥日期于宰臣因答曰愿听俺等之言徐图之宜矣因罢去 
　　三十日宰臣讲官以母妃再祥只隔三朔乞许世子往终丧制事持呈文诣礼部诸将使金郑两译传言曰俺等必先接言语知所请之可不可然后当奉呈文而今日本部宴接蒙古甚不闲静须于明早更为为 【为：衍文】 来呈　九月初一日宰臣讲官持呈文更诣礼部列立于楹内满月介祝参将大明九连城参将下炕相揖受呈文邀坐于西壁祝参将展读后授郎厅相似者恩国大宰臣等令金汝翎将呈文中意申恳于满月介答曰具在呈文中不必更言宰臣仍请曰天使员役行期本国欲预知待候矣满月介曰当禀定相通　初二日礼部招宰臣讲官进汉人一名于前曰该汉新自石城岛来言尔国分送人参于白登庸吕碧处且得沈世魁印信送献南朝云然耶宰臣以下措辞明其不实答曰皇上亦不取信特以相告耳因出给呈文曰尔国不胜诚意以为取信之地而经请出往甚为不可两王子虽有思归之念诸从臣所当宽解而乃反协同可乎且呈文之举似涉有弊此后诸事须以言语相通切勿用文字可也宰臣以下曰呈文祈恳既曰有弊请以译传诉我切迫之情因申呈文中意而陈恳之诸将曰须勿更言出往之请因令罢去　初五日龙骨大招宰臣等于衙门曰前日约条两国相为婚媾之约今番使行其果率来耶宰臣曰凡于婚媾两边议定然后行礼岂可经先率来龙将曰本国于明朝有选进女人之规今亦依此为之宰臣曰若非皇诏勑藩国何敢献进女色且此两件事俱非职等所敢擅便龙将曰世子前亦可传达宰臣再往曰龙将等每以诚信责于我国凡事可从不从不可而说皆非诚信私献女色既非可从之事我等不敢通报朝廷矣龙将曰事在贵国谅处第以吾等之意通之 
　　初九日世子馈从臣酒馔下手札曰国丁否运幽絷异域粟粕腥牲以充饥肠寂寥旅馆终日吁叹今日乃重阳节也想其昔日供进之事言念及此不觉呜咽从官为余如是苦楚无以为慰凉秋月下不可虚度略办薄饍以破郁挹之怀如何因令中官传徽旨曰在此诸官虽欲纵酒何可得也风闻虚传致蒙严谴余实深叹今则须勿惮小饮且春城君壬申国恤之初主上犹虑生病至赐烧酒而近来断酒已久疾病可畏大朝亦岂禁药酒乎今日须为余把酒　二十九日世子与宰臣朴□□鲁内官玄德成进红柿七百五十枚于清帝帝以大朝不为直送怒却之　十月初一日郑命寿以礼部意来言今年有闰朔之至月当颁新历从官一人进来受去兼文学郑卿雷进诣之设帝座于文德坊外前日试射之所置历书约六七百于卓上分排左右令在班诸人行三拜九叩头后阶上一人展读文若宣勑者然因以历书一百一卷颁给于郑雷卿曰传送本国又给二十二卷曰行中分看云　初二日三宰臣往见龙骨大于衙门曰红柿国王非不欲直送而藩国事大体面不敢以微物种种私献兹令世子传致而区区之情未蒙下察至被退却殊非本国享上之至意龙骨大曰皇帝于贵国既为父子之国岂有不见新物而不思其父先及其子者乎物既不诚不退何为午后龙骨大等三人来见世子世子曰吾有一款欲陈者既与龙将等情义相亲何所隐乎红柿乃霜后所产而父王特输享上之诚择得先熟者若干枚委人输送而只念大国曾责小邦事大之礼一依南朝旧例本国之于南朝一切岁贡之外未尝敢有私献者藩国事大事体当然故不敢以时果微物直为送献使余转达拜献而奉持从官不能明敷其意终被见却非但余之惶恐缺然从官亦必获罪于父王矣龙骨大曰凡人只被鞫养之恩犹谓之父子皇帝于国王有生存死亡之德而犹不殚诚敬可乎前言贡事之体必仿南朝云者虑贵国凋弊不堪耳至于柿子乃是不关食物岂禁此类之来献乎国王之于皇帝宜其对食辄怀见物先献而今乃不然先送于世子何可诚意之阙如也世子曰父王之委人载送本为享上之诚是岂先念余身者乎只缘从官导达未莹事至于此诚可叹也因为再三开陈答曰果子微物不必烦念因辞去 
　　二十五日午后世子大君赴清主诞日贺班因纳宝剑一偃月刀二金屏四琉璃瓶二璃杯玛瑙杯一白蜡烛百柄彩丝带六大君亦进各样对象清人并大朝所纳方物排列庭中诸王分班坐良久别无行礼之事盖清主畏忌痘疫不敢出临云　二十六日龙马带保大平古来谒因诏使臣参坐使臣曰请还世子虽在奏本而不得不言于两将王世子来此已将一委臣民之恋曷有其已况母妣大祥已迫莫重者丧礼而不得奉还则臣民之痛当复如何龙将曰奏文既不可尤非使臣所当言只竢皇帝特恩为当云世子馈三将红柿石榴三将餧后赍其余而去　十二月初九日以肃宁殿再期行望哭礼于庭中上下情事有不忍言戊寅正月初一日鸡鸣清主率诸臣有事于东门外城隍祠世子大君同往平明罢还世子不即馆所仍诣阙下憩于关王庙世子请见太仆卿张椿椿邀世子入行相揖礼设交椅主人西向坐世子东向坐宰臣南以雄朴潢辅德李时楷司书金宗一北向立侍世子曰高仰无缘奉接天与其便获覩清仪幸甚幸甚天时人事到此地头今见大人使人大惭椿曰贵国素着忠顺天朝失驭属国至此贵国此举不获已奈何世子既出椿回谢世子一揖而入张椿者陕西同州人也辛未冬以仆卿将三万七千余兵来救大陵河兵败见执椿不屈清人欲兵之清主义而止之椿三日不食不得死清主遂置于此年今七十四岁云日晏世于大君使臣入班行礼而出日晡清人宴于阙外别馆之庭世于大君与使臣往赴清主不出盖清主游宴内庭而宴诸王于外也是日杂陈百戏我国之女乐俳优交进于前触目酸骨不忍正视女队中亦有收泪而歌者　十一日内官林友闻持橘柚碑文入来 
　　二十一日礼部招三宰臣范文程等五六人在座出示本国所撰碑文二道曰此文中禁暴止掠等语殊未稳当楚庄王伐郑是以诸侯伐诸侯之事亦不可援而比之并宜删去且十年约和一朝开衅无非贵国之自取今兹我兵之东出也南汉之危江都之急有不可言而终是曲全永以好此实前古所未有之事亦宜张大之照人耳目兹与诸宰相议云诸宰答以此乃措语间疏略之失当通本国而改撰云　二十六日状启内林友闻初十日入来其赍来三色南果及咨文碑文等无事呈纳而出于望外深以为喜至于内官以使臣例待之别处东馆为白乎□碑文段过四五日之后招臣等于礼部范文程加利博士及汉人六七人会坐出示曰此碑文多有未尽处今番皇帝出去之时大布恩德少无横侵而有禁暴止掠等语不亦未安乎且江都见陷之时国王后宫嫔宫大君及诸宰臣家属极尽护恤无事奉来其德甚大此一件事专没之此何意也初无暴掠而强记之莫重之德已忘之尤不当也至于楚庄王引喻之事亦不着题楚庄王其时诸侯也自有周天王而比之于今亦甚未安云云臣等曰吾等不见碑文草当见之后答之文程出臣等看过后答曰大人等所言虽是而此不过作者措语之辞今番皇帝出去时少无暴掠之事此非皇帝之禁暴止掠之恩耶然我国之制送二文者欲使择用至于措语间未安者则改之何害惟大人所言焉仍与之论难良久范文程曰吾等亦当与诸人详议讲定宰臣等姑退云云为白去乙臣等退来为白有如乎昨日又招臣等于户部龙马两人及范文程加利博士等又在座出示碑文曰楚庄王引喻之文则不用之此一文欲用而多有如减处吾等略构添入之语诸宰臣等见此后细通于朝鲜此文中以此意措语添入可也臣等求见之则有所云云臣等曰添入之语一番看过之后恐有遗忘之患欲誊书云则文程曰只令见之不可誊送云臣等强而后许之同添入语誊书上送为白在果臣等察其气色自己未助兵之事及我国失和之端皇帝终始布惠之德必欲备细纪之是白齐大槩大小文字皆以蒙书翻译进览于皇帝前而文字与飜译意味顿殊暴掠之语方言不好故厌之凡文书撰出之际必须商量而为之宜当是白齐同碑文二道誊书留置本文则还出为白乎□即使改撰入送为白乎矣如又不当则更使改送云云为白去等令备局相议改撰从速入送为白齐 
　　三月初七日状启椴岛脱逃之众无所于归屯聚一岛为白有如可今者投入于此沈志祥为其领首男女并或云三四千或云五六千亦处于辽东近处此处之人夸张言说而未能的知是白齐　二十四日状启龙将使郑命寿传言于使臣处婚媾可合之人加数书给亦累次往复使臣以不可擅自书给之意峻斥言之则又举臣□□鲁名而言之为白去乙使臣曰勑使出来时有所云云而大朝亦归之于当身为有去等吾何敢来此勒定乎此意问于朴□□鲁处可也云云为白乎矣犹不来言于臣□□鲁处为白去乙臣□□鲁招郑命寿通言于龙将曰因使臣得闻婚媾之事语及于吾家云不胜惊怪吾虽有男女而婚媾已毕更无他处子之意反复开陈则龙将听而然之更不提去为白去乙命寿处更为密探则龙将言于王子已为定夺为白齐　六月二十一日龙将来见世子手持前日所进黄丝广大以清主之言称太广欲求稍小者十五六条即将其由启请于朝夕龙将送郑命寿以清主之言求旗杠竹二十即令译官安大起往义州取来仍启闻于朝　三十日午后清主急邀世子大君即诣其阙则诸王皆会引入庭中东西分坐俄有女队簇拥一妇人直升清主坐榻之前行交抱礼 【清人逢亲故于相别之余则其俗与之抱腰相持侧肩而拜盖然也】 降与诸王迭相交抱即入内而去乃引遮迄罗王子受叩头礼然后引王及世子大君升堂行茶设酒肉而罢盖清主之女为遮迄罗王子之妇是日与其夫归宁以牛羊享于清主故仍会飨诸王而请我世子以示亲厚之意也　七月初十日午范文程龙马皮波博士佳蔺博士卢时博士虎皮博士甫太平等十人来到馆所招使臣及内官罗嶪使之参听而出示本国陈奏咨文及勑本曰此咨文甚为不似故不敢奏闻只以言语陈达矣崔政丞赍去敕书中果有永不征兵之语乎贵国欲扼征兵之令而有此陈奏何也 
　　十一日龙马两将到馆所招使臣及内官使之参坐而言曰昨有未尽之言且有所闻之事欲令使臣等参听而去矣仍曰当初定约时征兵一事无论多少不曾持难而今皇帝特量事势减征五千此甚略少乃敢违拒是何道理世子既知此间事情而昨于众会亦欲庇护本国强辨以答俺等中心愦乱不知其所以世子曰昨日大人举咨文问之我不过随其文字而辨其事情耳世子于军国事非所预知而况国王采朝廷众论有此陈奏我是在下之人何敢是非于其间乎龙马曰自丁卯以来国王不信俺等之言每为朝臣所误前日之事足以鉴矣今国王则必不忘前约而又听朝臣之言致有如此之举亦将因此而得罪俺等得罪则国王与朝臣安得无事乎向化走回人刷送事皆是约条中所言而迄无举行之意世子每每自此搪塞是世子大君不欲东还而国王亦不念世子大君也向化则若一时刷还非若树木之生由己孽岂可每每责出乎世子曰使臣及内官详听以去吾亦当报知于国王前矣龙马曰窃闻贵国多铸红夷炮云闻不胜惊怪是何不告私铸而铸之将欲何用世子曰本国元无火炮自前虽有天字玄字铳不过用于舟师以防南警而已于红夷炮铸得无用亦无铸成之匠何许诬国之人做此无形之言以诉之乎如此流言两将亦宜察听之矣龙将曰然则幸甚俺等既有所闻不得不告世子曰随闻来说不胜感幸龙马曰俺等之言无非衷告世子以为果然而详通于国王使事事听施则世子大君之东还何难往来何难不然俺等皆将罪死世子亦不可怀思东归矣因起去　二十二日以衙门分付世子大君乘早赴会则诸王皆会于阙外别馆之庭东西班坐后清主乃出引蒙古数十人受叩头礼因陈杂戏以娱之于是我国之倡优 【即被掳在此而清国之廪料者】 交戏而前清主使龙将传言于世子曰蒙古之在深处者今兹入朝其知之俄而又送龙将指倡优而问于世子曰此辈在本国自公家教隶乎世子答曰渠自私习以为生耳设肉行茶酒而罢 
　　八月初六日朝龙马两将来见世子曰六月内整齐军兵待命事曾已丁宁分付则今无更为分付之事而师期已定于今二十五日若待往复而入来万无及期之望军兵既已整齐则使宣传官言于使臣一边启知而急先行军须不出二十二三日到此可也若失此期后期之律当归于国王俺等及世子定陷不测之地世子曰边臣虽已整齐似无不待朝廷分付经先入来之理以此为虑龙将曰然则定难免失期之律矣仍起去即令宣传官崔鸣俊骑急马持状启而还　同日状启即刻龙马两将来见世子曰六月内整齐军兵待令事曾已丁宁分付则今无更为分付之事师期已定于本月二十五日此宣传官入去之后更待本国分付入来则已无及期之望帅臣既已整顿则一边启知国王一边行军须及二十三日到此若失其期则后期之律当归于国王而俺等及世子定陷不测之地云云为白去乙世子答曰边臣虽已整顿似无不待朝廷分付经先行军之理以此渴闷龙将曰然则定难免失期之律且皇帝之命虽不禀定何可违逆乎更无所言即为起去为白卧乎所到此地头事势罔极不得已监兵使处一边启知一边急速行军之意移文为白卧乎事　十二日清主率诸王以下露顶拜佛于实胜寺 【在西门外即清主所建也】 诸王争施金帛驼马世子大君亦随而往返送金两纸地于寺 【拜佛时我国上下独免脱帽露顶】 二十一日内官白大圭领侍女十入来　二十三日助防将林庆业以军兵事入来 
　　二十四日林庆业还向凤凰城临行来宿馆所引见而送　同日状启本月二十一日夕内官白大圭率侍女入来自路上直为馈置东馆在此之人切不令相通但使金郑两译往来问答为白遣二十五日午间龙马两将亲往东馆阅视侍女问于内官曰此人等何许人耶内官答以各道选送女人或是内婢各司婢或是女妓酒汤云则龙马勃然曰当初所约虽非士族岂可以贱娼充送乎内官曰婚媾则以士族相约侍女则勿论良贱只择其伶俐可合使唤者选来云云则龙马大为不满而去翌日朝招致内官于衙门曰贱娼不合于侍女姑待更分付出去云还令领置于东馆使不得出入为白卧乎所大槩女妓酒汤则出处以养汉的知之所尝贱恶必有退却还送之事是白乎矣时无更为分付之事未知结末之如何是白齐　二十三日申时量助防将林庆业入来直为接置于西馆虽不得与馆所人相接此处方为苦待之际庆业之行得及于二十三日之期且以军兵陆续入来之事详细传说龙马两将即来衙门大为喜色云云为白乎矣其间林庆业问答曲折段只令金郑往来臣等则不得预闻林庆业自当详细驰启是白齐　二十六日状启本月二十四日助防将林庆业出来辞于世子前发行之际林庆业招致衙门改分付使之勿还义州留在凤凰城催督进兵为白有齐且清兵四十余人数日前以我国军兵迎候事出而或云直往义州或云留在凤凰城催督是如为白乎矣未知的往某处是白齐军兵粮饷段此处虽未知优给而似有若干接济之意是如为白乎矣亦未能的知是白齐　二十七日清人举兵而西以要土头头为前锋是日先发清主出自东门祷于城隍祠转北而往射厅戒告要土以下诸贝勒而送世子大君亦随而往返　九月初二日清人以我军寂无声息送黄旗催督且令我人偕往即使译官金命吉姜海寿骑急马出去 
　　初三日状启二十七日先运军兵出送时皇帝率诸王诸将出往东门外城隍祠行祈祝之礼转往北门外教场设帐幕哄坐引入出征将官于庭中跪听分付而以要土为大将颁诏时作三件诏书清将则以清语读之汉人则以汉语读之蒙将则以蒙语读之颁讫以大将印授于要土各行礼之后罢还而世子大君亦随参教是白齐清国以我国军兵趁不入来之故等待方苦为白如乎林庆业幸及于期会之日颇以为喜而庆业以军兵连续入来之意已言之故庆业则出送于凤凰城使之督送此处迎候军兵亦送于凤凰之后此处等待有甚于前日而厥后初三日之师期已迫为白乎矣尚无入来消息是如日三来责于世子前不胜其苦至曰朝鲜每事皆欺罔虚语今此军兵何等大事又为欺罔乎朝鲜实为调送则何至今不为入来耶今若又失师期则虽来更无可用大事去矣当初非不知出送差官督促调发而朝鲜少君在此诸宰陪从我意则少君之言必胜于差官故不送差官使少君恋恋通之而少君之言专不信听终致违误此何事也朝鲜之事不亦可怪乎龙马亦言曰朝鲜不许军兵则已矣既已许之云而尚无声息我等之得罪皇帝死且无日不足言而朝鲜何得欺罔皇帝至于此极乎朝鲜将官之难免军律特其余事耳此间恐喝之端不可胜言是白齐臣□□鲁到黄州得闻此处消息之后罔昼夜前进为白乎矣起江之后人马俱困二十五日始得到此而以侍女一事归咎于臣接置于西馆闭门牢锁使郑命寿来问曰今此侍女以官妓抄送云所谓官妓者乃中原之养汉的也皇帝侍女何以养汉的抄送乎朝鲜之不敬莫此为甚侍郎句管此事而终致如此是何故耶臣答曰得闻此言不胜惊怪诸国之风各自不同我国之官妓与中原养汉的万不近似名虽籍官其实良女以此我国士大夫莫不以妓为妾生子孙至于登科者有之明有立证之处且我国侍女则皆以各寺婢子为之若如中原之养汉的则岂有选为宫女又为宰相妾也今番之举不可以农女为之故依我国例极择入送矣且汝我国之人也宰相之以妓作妾小人亦明知之矣臣曰若则何不以此明白言之耶命寿曰小人当极力言之云云而去为白齐 
　　初四日初昏龙马两将猝到馆所谓世子曰朝鲜之军既不及期皇帝盛怒使马将出去驱逐军兵之在路者勿许入来矣往在戊午明朝有征兵之令则登时会战厮杀我民而今乃不念存亡继绝之恩百般延拖后期不至是何道理世子曰戊午之事缘我国军民完 【脱实而目今四字】 经乱之余收合散亡势所不易国王敕令边臣不复禀命于朝一遵大国之令及期前进则将领等亦非不尽心而尚今未来方用忧惧又此严命无以为言龙曰贵国不听俺等所致也仍起去　十六日清人受我国所进侍女十人宴领来内官白大圭及侍女族属给物有差　十七日清人留侍女四人于内出六人分赐诸王　十八日状启侍女等乙十六日始合内官率领诣阙侍女则引入阙中内官及从人等亦于阙门之内行礼后赐宴赏物有差罢送而翌日朝皇帝亲自拣择平壤张玉龙冈英伊三和业生清州永春等四女叱分留置其余六女出送于户部使龙将分送于诸王家而文川文玉则送于大王家安岳生伊则送于九王家北青香一则送于质可家昌原永介康津牡丹襄阳九节等三女则别置于南门外云云为白齐是日夕龙骨大招白大圭于衙门诘之曰在昔南朝之纳女也皆极择艳色者入送而今则皆是丑女是何道也且当初相约时以二十四女为言而只送十数尤不当也今送之女所当退还而皇帝极念姑留云云为白去乙白大圭曰既纳侍女则回咨不可不受去云则曰女皆丑也数次未准回咨何得成给也措词答说而退来为白有如乎当日早朝郑命寿来言曰昨日龙将所言虽曰未准云云而别无以某样充数入送之言只示诟责之意此意不可不曲通于朝鲜云云为白卧乎所以此观之则似无更责未准数之患是白齐　十月初二日衙门使郑命寿来传今十日西行时带往世子之意　初三日大君诣清主阙下请代世子之行清主许之 
　　初九日龙马及满将招领议政崔鸣吉及宰臣朴□□鲁于衙门往复传命有啧言于大朝　初十日清主出自东门祷于城隍祠举兵而西以大君行世子送至郊外而还　十五日领议政崔鸣吉东还　同日状启初八日领议政臣崔鸣吉无事入来接置于东馆为白如乎初九日初更后满将龙将坐于礼部使郑命寿招臣曰与阁老有相议事急急进来云云为白去乙臣先为进去则满龙两人谓臣曰初运军兵去月二十一日到长城喜峰口前则明朝大将金云称号人自请防御率五千军出为围住诸将则皆愿屠戮而要土王则曰如此一黑子山城甚为不关不如直向北京云云想必已为出降矣且二运军兵则初四日进迫遵化县则守城之卒不战自溃时得空城三座此意往达于世子前即回来与阁老相议云云为白去乙臣来达于世子前即回去则领议亦来为白有去乙臣同坐为白有如乎龙将曰我与阁老相语之事侍郎又达于世子前云为白去乙臣来达后还去则使领议政离席跪坐以我国不遵约条退送军兵之意缕缕言之为白去乙臣亦参听其间许多说话相臣必为细陈不敢更渎为白齐二十三日状启大君西行之后消息凭问无路是白如乎再昨有一清人从前相识者随往皇帝未及长城四日程而回来言曰大君之行无事前进一行人马亦皆无弊而去皇帝向大君极其亲爱一食一饮无不与同当于二十八九日间入去长城而渠则以留在马督喂次以回还是如云云为白卧乎所渠之所传虽不可而所言则如此为白齐近来我国人入来者到凤凰城称以南草搜检为守堡将所侵不胜其苦前日前判书李溟子质子入来时其妻乙尽脱衣服手自搜检所见极为骇愕臣言于龙骨大曰彼此相接自有其道守堡将等凭借搜检至于妇女手自脱衣进献方物亦尽乱开或有閪失或有偷食偷取者此岂大国体面若不变通其弊无穷云则龙将即发委差拿致其将于臣处再三来问之后论以重罪决杖罚金为白有齐留都则八王衙门则满月介龙骨大两人留在多少公事此人等为之为白齐此处八门多定甲军把守甚严留都之军逐日点阅于阙门之外而其数亦多为白齐 
　　十一月十七日状启军兵段初二运则已入长城云而入去后消息则尚未来到是如为白乎□皇帝领去军兵段直到山海关分为二陈皇帝则锦州卫城外有一对山结陈围住一陈则质可为将进迫宁远卫围住而锦州被围之前天朝使祖大寿率兵勤王大寿以清国皇帝在后窥关而不去及其累促之后始离锦州而未及入关卒遇质可赶至入于傍近小城方被围皇帝闻其被围亦引向其处云云此则双文乙齐蒙古酋长当初率其众投入于清国其后又归属于锦州矣今者被围时其卒六人越城逃来如是传言是如为白齐十四日夕阙门之外清人有奔遑之色使人探之西边消息入来是如留在王子及诸将等皆会设位张烛行叩拜礼是白去乙使译官问于龙将则曰皇帝入往山海关近处已得小堡四处所得人口男女并一万三千余名马三千匹骡驴各四百匹牛一千头等乙先送已到辽河之边是如为白乎□皇帝回还迟速问之则曰此则未可预知是如云云为白齐大概皇帝虽往山海关而诸大镇所防备极严不得迫近所谓小堡云者不过零星小镇所得亦为些少是如为白齐　二十八日大君随清主而还往返凡四十八日 
　　十二月初一日状启马夫大以大君护行随往为白有如可一时回来为白乎矣归路得病舆疾还家是如为白去乙翌朝世子使张礼忠及金命吉等问病于其家则马将致谢问病之意仍出酒馈之三杯之后马将辟人潜言于张礼忠曰朝鲜世子册封何以为之耶至今无举措是何事也我与张知事相识久矣常有亲切之意故言及之矣张礼忠答曰朝鲜以此一事不胜闷郁我国主上既受上国之册封则世子册封一日为急而上国尚无指教臣民之缺望多矣且册封之举世子嫔宫必须先出送于本国后颁诏册封一国臣民皆知上国之缛礼也弊邦之不敢开口者不知上国之意如何耳幸马将指教之马将举手挥之曰此事专在于朝鲜无奏请而先自册封乎奏请使若来则此国万无不许之理前日我以勑使出去时言及于汝而汝已忘之耶云云是如回来传说为白乎矣礼忠一番私语叱分以取实为难又翌日朝托以世子问病使张礼忠往其家而臣等相议如是分付以送为白有如乎礼忠到其家则致谢馈酒亦如前日礼忠临辞时进前言曰昨日所言莫大重事故我不敢独听而止密告于宰臣等则听得此言又使我更禀于马将前我国岂不欲早请册封也但受封之举必先归还本国后为之而世子方入侍上国若请册封则有嫌于欲归之意故不敢开口耳欲请马将指教而为之不可不明白言之云则马将答曰我意则昨日已言之更无他事上国不为先发朝鲜亦不奏请则册封之事何时定乎我意则如斯而已岂有不先许还而出送而送册使之理乎以此意归报可也云云为白卧乎所大概马将新从帝行而来在彼之时如有所闻于自中之言发说于张礼忠则其非自己臆度之事亦可知矣马将所言如此故敢此驰启为白卧乎事　十一日状启皇帝西行时祖大寿在中路结阵十王以五百轻骑冲犯阵前祖将大军四面围住扑战良久后稍开一路则十王仅以百余骑突阵而出而军兵折损者过半被擒者亦多故皇帝回还之后论以用兵失律营将军则已为锁囚十王则方待罪是如云云为白置大君西行之日亦闻十王见挫之说而未得其详故不敢并闻为白有如乎今则似是的报是白齐盖十王自中路分颁军兵帝行未及汉境之前经由他路直向关门而相战于前屯卫中后所之间云云故大君一行则未见其战状而军中讳其败乙仍于略得闻知而莫的其实是白齐再昨有人来传怀恩君之女出给于皮波博士云云为白去乙使人探之则果然出给缘由段未及闻知为白齐 
　　二十三日方山万户朴士明进棃柿后还朴士明之来领大朝所送红柿四万颗生棃一万二千颗到凤凰城红柿三万生梨六千则据清人分付论以利卖交付于清人金乭屎红柿一万生梨六千则责发我国夫马运来而金乭屎阴使朴士明除出红柿一千生棃来献馆所士明承其指挥载来欲进其符同译舌私减大朝所送顽钝无识之罪在所难免而一宰臣力主不问之议盖三万颗内金乭屎偷食六千颗乃欲以千柿千棃为涂耳目之地宰臣知其意故也初清人所求红柿之数宰臣手书付于崔相至是金乭屎辈操纵弄奸欺罔本国而反救解士明不以实状闻于朝异哉　同日状启此处所求红柿三万个内二万四千个及生棃六千个专数已为交割于凤凰城清译金乭屎眼同八高山所送人各自分执载来为白有□私送红柿一万个内九千个生棃六千个内五千个段差使员方山万户朴士明自凤凰城交割和卖后仍为领纳衙门为白有在果凤凰城和卖时所余六千之柿子衙门领纳时所余一千个之棃柿段清译等以为我国年例除弊之地云云为白乎□衙门余数则欲为世子馆中所用是如至于输送以来为白有卧乎所其间情形有难测知是如白乎渠等亦以好意言之在我之道亦当任他不必深卞是白在果馆中所来之物则处置极难而适当岁时乙仍于临时散给清译辈方便处置计料为白齐惟只差使员朴士明段物目别单亦不持来是如为白卧乎所未知其由在凤凰城时除出六千段士明驰报于兵使云云为白齐己卯正月初四日怀恩之女来谒馆所 【先是怀恩女入清主后宫岁余下嫁皮波博士】 十八日清人招使臣于衙门 【问安使尹晖】 多少问难且令本国攻擒庆兴越边熊岛中鱼皮□□达子之不服于清国者 
　　二十一日刑部官四人来讯两译事 【两译即郑命寿金乭屎也假挞沈天老告以受赂故也】 二十一日状启问安使尹晖初八日入来礼单无事入纳尹晖从前接待清人素重其名龙将辈颇以为喜待之有别为白齐尹晖来此既发册封世子之言臣等未知其所答如何苦苦等待为白如乎竟见快许幸莫甚焉此后则惟待使臣之及期入来是白齐　同日秘密状启怀恩之女一自出来皮牌家后其家与馆所不远寻常送人相问且言皇帝已知为国族至以一不往谒为讶早晚欲为来谒云云为白如乎本月初四日朝怀恩之女送其婢子今日欲为来谒朝后率数三从人乘车以来臣□□鲁先为来见自内亦为招入接待以送矣其后一日送来人马要见臣□□鲁甚恳不可牢拒强意往见则酒食俱设待之极亲其女亦同坐临出时皮牌尽出左右之人只留译官金鸣吉及其女而言曰译官来时汝发世子册封之言而译官迷甚不能详知而去至今郁郁我国之请封世子一日为急而世子方入侍上国嫌于欲归不敢开口我国若送奏使则将何以为之耶皮牌曰请立嗣君有国之不可已者皇帝之太子国王之世子固无异同但此事唯在于皇上心衷非我所可预知而朝鲜苟能奏请万无不从之理我主管内事亦当从中致力矣臣曰世子大君留此者必是犹不信我国也我国既有继绝存亡之恩又与天朝相绝此后有何一毫可疑之事今日吾与尔讲定者此也两国少无致疑而世子之出送亦无不可未知汝意何如也皮牌曰此言极是云观其气色深以为然为白齐许多问答不敢尽陈为白齐臣得渊则与怀恩君妻连家之分故怀恩女平日已尝习知臣之姓名以母边切亲为言以为往来无间之地而以书抵臣后日相接皮牌时使之知而应对俾无相违之弊幸甚云云是白如乎本月十四日怀恩与皮牌致书送马邀请为去白 【去白：白去】 乙入达其由而往见则牌出迎于大门外与其妻引入房内为设酒肉极其诚欢谈话间臣言及前日我国军兵见退不胜惶恐之意皮牌屏其家人只留其妻及译官金敬臣使之传语臣备将其时阻水等项事状缕缕言之皮牌答曰皆已尽知贵国之惶恐极是极是然皇帝凡事必察其情亦不以一事轻为喜怒人虽有过若改过喜后则必怒前过云云臣更言前日崔阁老出去时后当有所处置云而皇帝东还亦已久矣尚未闻某样处置尤以为闷云则皮牌以此在帝心斟酌有难得知为言臣再三措辞钩问则皮牌颇有开心之色低声曰我昵侍帝前不无所闻所知而不敢发问显言但值此好新年安知有好事乎如是知之为可云为白齐且问世子册封事则大概与言于朴□□鲁者一意而渠且戒饬曰贵国虽为奏请只陈册封之意而已切不可并及请还世子之语至可至可皇帝之意必不以请还而许还亦不以不请还而不许还此意知之亦可既许册封则其还自在其中尤非可虑云云为白齐皮牌且曰早晚如有出往贵国之事则我欲往去那时则欲带去其妻俾遂觐亲而恐本家闭门而不见也臣曰我国之礼婿郎则必极尽接待汝若承差而往本国则以使命而待之本家则以婿郎而待之必皆尽礼敬待矣皮牌亦笑之盖观其意似欲图差敕行是白齐臣问于怀恩女曰彼我所问答译官能详传乎其女曰来此已久口则或不能尽为清语而耳则能尽解听彼此所言皆详传无差云云为白齐所问答中此等事似为有关乙仍于敢此并为驰启为白卧乎事 
　　同日状启成贴之后龙将使郑命寿传言臣等曰此国既许册封而若或迟延日子恐有后议奏请使入送一刻为急罔昼夜入送之意通于本国亦云云为白卧乎所此盖既有喂马之令必欲使及于皇帝未西行之前其意所在诚非偶然是白置令庙堂斯速禀处为白只为　二十六日刑部尚书质可及龙将在衙门以推核假□□达沈天老所告命寿乭屎等受赂事招文学郑雷卿书吏姜孝元而去前来问时金宗一答以不知郑雷卿从实言之孝元亦言之故也宰臣等达曰郑雷卿以馆中所不知之事妄对于刑官致有难处之患出送我国之举龙将不为可否若仍在馆中则与译辈有难相容之势使之退去质子馆以待朝廷处置何如答曰儒臣不可如是待之而事势如此并皆出送郑雷卿方往刑部故金宗一即先出去刑部又邀宰臣日暮始还方入达问答之语忽报衙门人押至郑雷卿姜孝元使入门内自外闭锁而归又报龙骨大及刑官三人来到官门要见宰臣云宰臣等自合门直出见之龙骨大言重治雷卿之意因令其从者反接郑雷卿姜孝元宰臣等入而达之世子出接龙骨大揖而使坐龙骨大再申前言而告且曰世子若不与是谋则可以立誓仍杀此人世子曰立誓则今日亦可明日亦可但我国之法世子则不得擅人生杀当报知国王而处之龙骨大唯唯而去　二十七日龙骨大等三人又来要拜世子世子出迎门外引入就坐龙骨大旋即起立请世子跪听帝命又申昨日所言且曰世子欲禀本国之意甚是可急人启知世子曰若杀之于此则我国之人不得见而为戒宜送我国处分于是三人齐声言其不可不得已许其驰启龙骨大起去 
　　二十八日状启本月二十一日以沈志祥封爵事有朝会之举世子大君亦往参教是白如乎纔诣阙门外刑部之官率五六人来到要见侍讲院官员为白去乙其时司书金宗一陪往故出见则刑部官等引去僻处密问曰通事郑命寿金乭屎等处朝鲜银二千六百两杂物七驮等乙敕使回还后追载入送以给且皇帝前所献柿棃各一千亦任意减除以给云然耶沈姓人以此已为告状于衙门云仍出物目列录小纸示之宗一以不知答之当初文书次知官员留在馆所往问可也云则刑部官等转来馆所臣得渊适眼疾极重不得陪从留在馆所文学郑雷卿以守宫亦留在为白有如乎下人还报刑部官等来到门外招出侍讲院书吏姜孝元云孝元出去之后下人又报刑部官所问之言孝元以详知之意应对如流是如为白去乙臣得渊莫知其由不胜惊怪之际郑雷卿适在坐亦有惊动之色且笑曰孝元必自当之俄报刑部官等往见讲院官员入来雷卿遽为起出曰当相见于本院又来侍讲院官使之出来于馆门之外雷卿仍自出去臣呼问曰将欲以何辞答之雷卿不答而去臣益疑讶使下辈密探则雷卿与刑部官入坐门直房内屏人密语一与孝元所言相同云中使罗嶪亦适来坐相与错愕莫究其端移时后雷卿语罢入来臣始问其事则郑金两译之事有被掳人沈天老者发告于衙门姜吏因其问而已为立证故我亦不敢讳之据实言之臣与罗嶪同声言曰如许莫重之事不议于馆中轻易发说必有种种难处之患诚为可骇咄叹不已世子自阙下日暮罢还始闻其事极为惊愕下令于内官罗嶪宣传官具鏊使之密问于姜吏则其事实非姜吏所自为之郑雷卿金宗一等阴主其事费尽许多机关表里相应显有其迹而臣等两人及馆中大小之人俱不得预知必知前头有罔测难处之事上下忧惧为白如乎过二日后刑部官等并率金郑两译又来馆门之外招雷卿宗一孝元等更为凭问前日事而宗一则当初既以不知答之故即令还入只留雷卿孝元及清译崔莫同等而孝元处则不为更诘雷卿所答比尤详强欲自直而刑部官等则以为前后所赠对象既非雷卿亲自目见且无可证文书所谓对象传给之人亦以出去之人为言似是虚事是如为言而去翌日臣等入对禀达曰两译及龙将等之怒甚盛势将叵测急先重罪姜吏仍点送郑雷卿请罪本朝则或可少解其意世子亦以为可臣等同坐馆门捉出姜吏从重决棍于大路众见处仍往衙门欲见龙将而通言出送之意则龙将拒而不见曰吾当送通事听来退去可也臣等退来衙门译踵后而至听言去后终不回报为白去乙更为探问则龙将曰宰臣等皆是欲为害我者也何面相对以此挥斥其所传言之事亦不可否云云为白有如乎其后段别无处置而郑金两译则依旧使唤于本部为白乎□皇帝特令更为明查是如为白如乎昨日夕时自刑部急招郑雷卿姜孝元等而去未久招臣等两人臣等即驰往则雷卿与两译跪于庭中方为对辨臣等入去府中刑部王质可北壁而坐龙将以下十余人分壁坐臣等施礼后坐于其末则质可发言龙将传之问于臣等曰郑雷卿等以两译处所私给之物及棃柿所录文书焚烧之意谋害两译之事世子及宰臣等亦皆预知乎且雷卿则其文书焚之于朴侍郎下处姜孝元则以为焚之于侍讲院云两人之言不同何也臣等自有此事以来日甚忧闷相与议之曰两译情态孰不愤惋但念陪奉东宫处此危地若蹈虎尾苟过时日犹恐一事或有衅迹况郑金两译为龙马之腹心馆中安危系其吻而勑行时事则所谓龙马迭为唇齿决不可轻犯其锋设令雷卿等之计终果得行而龙马自在烹头耳熟之中其为营护两译者不但为两译地也则其所尽力周旋宜如何哉且为两译者凭借恐动亦必无所不至岂有缄口服罪不为援引两将之理乎且闻两将公然倡言曰吾等自丁卯以后结怨于朝鲜者不止一事至于历举枚数谓朝鲜必欲杀己而后甘心此罪一二人所为必是朝鲜相与同谋有此举措龙马同声相应眩乱帝听有此更为明查之令若或有一毫未尽则必贻国家罔极之秋万无弥缝善处之势而本不预知且是臣等情实故将往刑部时具由入达而去不得不从实状对以不知则质可以下人皆唯唯即令还去臣等来到馆中世子前面达其由语未及竟龙将及刑官二人遽到馆门外招臣等及郑雷卿姜孝元臣等出见则以质可王之意传皇帝之言曰雷卿谋害两译之状已尽败露此事世子宰臣皆预知之乎国王设有所赠其臣告之则是谋陷国王也朝鲜之人亦是吾民当以吾法治之即令所率之人反接雷卿孝元且曰世子若不预知则必为盟誓杀于此地然后可知实状矣仍令入告于世子前世子亲自出接曰专蒙皇帝恩德无事安存常为惶感每切戒心今者所率臣僚强其不知有此妄作之事致勤帝命益增惭悚罔知所达非但我也宰臣亦皆不知可为盟誓矣但朝鲜之法世子则不得擅便生死必须启知国王然后可以处置龙将等唯唯而去翌日是白在二十七日朝龙将等三人又来世子出门迎入则使世子跪听帝命更申昨昏所言而益加诘责曰勑书中有切不为私相贿赂之语而国王实有赠给则国王有罪也设有所给其臣告之则是臣告君也馆中之臣及世子预知而告之则世子亦有罪也告者若不杀之是国王及世子互相通议也无疑也若欲发明不知之迹则盟杀此人可也世子不能自□□禀欲禀国王之言则甚是告者则拘留于此送人往来后即为处断可也世子曰皇帝之命不敢违越而但在此杀之则朝鲜之人不得见知而惩戒出送我国俾得严鞫正罪方为得体如或不信清国之人偕去亦可云教是则三人有声发言曰国王若预知此事而先之则出送杀之可也雷卿在此自为谋害则事系此处不可出送其意逾往逾骇势不得已许以送人为白乎□盟誓事重复言之为白去乙世子曰已许为盟早晚唯命龙将曰差人往来后罪人处断之日可以为盟云而去为白齐大概雷卿等所为之事原其本情则出于除害之计而不量事势不议臣等不禀世子率尔妄举致此罔测之祸此间上下遑遑闷蹙之状何可形言逼迫本朝及此处使不得容力于此间必欲逞憾而后已其为计不亦巧且惨乎念之气短言之哽塞此时景像殆曩日出给吴尹等臣相类尤不忍言臣等虽欲抵死周旋始觉于骇机已发破甑无及之后计无所施力无所措只自拊膺痛心而已世子下令于臣等曰郑雷卿非但侍讲日久自山城挺身自愿陪从入来备尝艰险功劳倍多而遭此意外罔极之祸极可矜恻欲躬诣阙下待罪陈卞教是白去乙臣等相议入达曰此国之习若伸救罪人则辄疑同参方以本国及世子预知为言至令盟誓则尤难接足于阙下分叱不喻适足以益增致疑决难轻易开口故中止为白乎□雷卿等事本出于李龙李圣时金爱守等之徒怨于两译以为报复之计则亦非雷卿等先自生意若引此辈则雷卿等之秋似或少纾故世子又使臣等劝为援引更卞则雷卿等与臣等反复相议以为李龙等皆是见败之人而龙之从前所犯尤极悖逆若传相告引狱事滋蔓则又不无重贻国家之祸故亦不敢强使引告为白有齐雷卿宗一始虽同事末抄问答各异故只以雷卿一人为罪则宗一亦难宴然仍在馆中故出置质子馆以待朝命为白乎□渠等情由段置书吏则捧招雷卿金宗一李徽祚等则系是朝士别为问目并别纸书启多少曲折俱在其中为白齐不幸至此讲院无一员现存书筵亦废尤极闷虑为白齐事出仓卒督迫送人危苦之状不能详悉陈达为白在果臣等俱以无状受命于此此人等经营此事其来已久而终不得预知致有无前罔极之变臣等之不能有无于其间到此尤着不胜惶恐伏地待罪为白卧乎事 
　　同日状启一自生事之后清译辈事事生梗至于今番平安监司所送雉首入来时公私文书尽为搜夺藏置于衙门为白去等自此之后彼此书信亦难相通极为痛惋马夫大挟持数块南草亦为搜出现告衙门则龙将使金郑两译来到馆所嗔责万端至以国王已为咨文而犯禁如是谁欺乎如许细微之事亦侵本朝此无非两译辈呈 【呈：逞】 憾之地日后之事尤极难处叱分不喻渠等会坐衙门相与大唱曰必得朝鲜往来文书而发告嫁祸于本国而后已亦极可虑此数件事段系是近日别情乙仍于敢此别为驰启为白只为　二十四日书吏姜孝元年三十六白等矣身侍讲院书吏以来在馆中使唤为白乎□清人沈天老某条相知为乎□缘何有所通议致此生事为白有卧乎喻终始曲折隐讳除良从实直招亦推考教是卧乎在亦矣身本非侍讲院书吏司仆书吏以移差去十一月二十八日入来馆中事情专亦知不得为白如乎今月分不记一日侍讲院官员文学郑雷卿司书金宗一招矣身言曰清译郑命寿金乭屎等作弊无穷若除此两译则诚是为国除去仇雠汝虽是下人亦是食得国禄之人为国之事汝不为乎郑金两译乙已得可除之便如有一人呈文而衙门来问于汝则以吾等所录之意对答云云仍给所录谚书小纸乃沈姓人所已发告之事也矣身看过后还收为白有如乎翌日招矣身言曰质子李金化徽祚下处有书册改写事汝可往去给牌以送为白去乙矣身进官等 【官等：衍文】 当 【当：衍文】 去则李金化问曰汝处有粉云有欲买者偕家奴进去矣身一时偕往于戊午被掳人李龙家为白乎矣五六人同坐而皆是平安道被掳之人馈酒一杯后李龙言曰前日爱守为国谋事不成被罪我亦为我国谋事而被罪者乙仍于我两人则不敢更图因李金化所言而求得沈天老此人素善立讼故已为定夺于侍讲院早晚衙门以汝出纳文书是如招问为去等以矣身难之曰前所不知之人分叱不喻入来未久为白去等以相知纳款 【款：段】 似难矣更禀于侍讲院然后当为回报于李金化前是如为白遣矣身入来馆中奏陈其事状且告曰自彼转往李龙家然后始知许多曲折为白有在果大概奏请大事当前虽除此两译岂无他译继此而出者亦效于前况不得出去则后患必甚分叱不喻漏泄馆中事则罪必不止于自己而已极为闷望此事若通议于馆中诸位则矣身虽为此事必无罪罚若不然则矣身决难从之郑文学金司书言曰两译若除则国必平安此事馆中及大朝孰不知之汝少无疑虑他日生事吾两人自可当之汝则以下吏只可奉行吾等所言而已汝若不行吾言致令相违则虽或得生于此必死于大朝须依此为之亦为白去乙矣身必于下吏是白乎乙喻良置郑金两译勑使时所谓举国痛愤之事乙仍于一依其言衙门官员来问时一如指挥对答分叱是白遣矣身自己生谋为白乎所千万暧昧为白置相考分拣施行教事 
　　同日以别件捧招下令曰彼人等已知听人指挥而到今如是变辞则反疑有害更思可矣且姜孝元招内奏请当前大朝馆中孰不知之不死于此死于大朝等三件事讲官来达曰孝元昨日捧招不言而如是捧招似涉冤闷云何以如是捧招耶宰臣等回答曰姜孝元当初衙门官员来问之时其所对答之意大概如此实非变辞似无反疑之弊若以指挥之意及于此中则恐有难处之患殊非别为成置以备不虞之意故臣等如是相议为之矣旦姜孝元捧招中三件事问于讲官等当初讲官所不言之事孝元误为供辞故以此称冤也非谓臣等误为捧招之意云承言色传达讲官等达辞之际或未能详悉乎敢达答曰知道孝元诬陷官员之计尤极痛恶更为捧招以解宫宫之似心可矣 
　　同日姜孝元更推曰白等矣身前招内奏请当前大朝及馆中孰不知之不死于此死于大朝等三件事乙讲官等言尤非所言之事乙矣身误为纳段是如为置讲官曾所不言之事是在如中纳招为乎喻从实现告亦推考是卧乎在亦白等奏请当前事段矣身只言大事在前之语所谓大事者即是奏请是白齐大朝及馆中孰不知之云云事段馆中之人无不洞知之事则讲官之所言的实为白在果大朝云者指我国之人而言孰不知之意是白齐不死于此死于大朝事段讲官言曰此事不小幸有传播漏泄之患未得成之则汝当死于我国勿出口外云云是白置右良缘由相考分拣施行教事　同日质子李徽祚问目臣与诸子会坐时文学郑雷卿司书金宗一等小纸书送曰有面议事暂来云即为上来则郑雷卿等言曰君与李龙相知乎臣答曰前者数三番相见之分云则雷卿曰又有如金爱守图两译之事而自此势难直通姜孝元当送于君处君可指送其家臣领诺而去翌日姜孝元下来于臣家臣与家奴偕送李龙之家矣过二日后臣来问雷卿等曰其事何以为之答曰李龙以为衙门官来问时此处人若明白对答则当为发状云云厥后李龙来见臣曰姜孝元若再送则所答之言当一一指教以送臣许而送之后来见雷卿等传致其意则雷卿曰姜吏当送之云使臣下直之日臣又来见雷卿等曰李龙送人言使臣出去则即欲发告云云雷卿等曰吾亦闻知矣往来问答不过如斯所谓沈天老者不曾一见其面云矣敢达 
　　文学郑雷卿司书金宗一等问目臣等狂愚缪妄自抵罪戾虽万被戮罪犹余矣臣等窃见清国待我之道概从宽厚而中间捏构必欲作害者专是两译之为非但枭獍之恶得于天赋赃赂既多人言渐盛远嫌之计不得不尔臣等私相悲愤曰国力民命将尽于两译之手勑行时横恣赎人时操纵固不足胜言而此处为患日异而月益甚目今如此其末如何此国凡于谋议诸王之外虽任使如龙马实不得预闻况衙门一译舌何能有无于此国哉虽然两间传语专凭此辈若果示恩而知所感虽不见报不至作害则尽力赌其欢固所宜也两译则不然受赂多则作害特甚其力有所不及也害我自固之心实无所不至与其赂之而贾祸图之虽不得去使清人明知两译之有显隙于行中或一策也臣等乘忿妄料大概如此矣昨年礼部通事金爱守者发告两译奸赃弼善闵应协掌行中盘缠故刑官来问于应协而爱守状辞兼侵龙马不得不答以不知然若有称帝命更诘之举则应协亦决意输实该部笞罚爱守两解之厥后自中之不悦者争相欲发来探臣等之志意者甚多臣等虑其疏迃皆不应诺矣有李龙李圣时者俱是关西士族不忘本国者皇帝自西回还后数日圣时以龙之意来言于臣等曰两译有厄害于本国而进赐辈容护至此何也臣等答曰不易之事何可轻应圣时曰此事但得进赐辈一诺其成易于折枝吾辈自当办得耳臣等答曰若轻易吐实则刑官必疑尔我相通含糊观势则金爱守发告时亦不再问奈何吾辈只当谨嘿苟度而已二李之劝臣等不已而臣等终不肯诺矣厥后圣时者密通于臣等曰今番贸来棃柿乃八高山共分之物而两译如是盗减此处之事虽甚些少必有告讦者况此事听闻者已多若有某人谓两译与馆中通议减献云尔则八高山之众怒何可当也吾等此举断断为本国进赐辈千万勿疑臣等以狂思浅虑不为深思利害只思事发于八高山齐怒之得则馆中亦难自明因为许诺圣时曰必以讲院下人为证然后状辞有据矣臣等尝见院吏姜孝元之痛愤两译之为因以微意探之则孝元挺身请当因令孝元一二往来于李龙家与所谓沈天老者面约而臣等则数戒两李慎勿急发云者盖恐问安使未准事前有所纷闹故也使行发去之日臣宗一陪世子赴阙庭臣雷卿守宫在馆忽有刑部官四人持蒙书一帖而来呼出讲院官于众会之处宰臣朴□□鲁催臣宗一出对臣与对立则刑部官举其帖中语以问之臣于稠中应答不便以不知答之刑部官曰讲院官非掌文书者乎何谓不知银货出入臣答曰此则有同僚主之非吾所掌刑部官更无可问而退造馆门外辟人甚严招问姜吏之后继招侍讲院官员臣雷卿乃出见则称以皇帝有问不可隐讳因将敕使时两译之留置卜物于湾上追后输来曲折及盗减棃柿事使行受赂事紧来钩问臣初难泄之色刑官再三迫促是皇帝所问何敢容隐且罪在受者授者何罪臣答曰其时俺适承令出往本国义州通事崔得男者果为言及此事而所留为某物则俺亦不问棃柿则差员领来之日两译除送千梨千柿于馆所世子谓国王享上之物奈何擅减不可不载送衙门云则两译曰凡事一从吾言可也岁时临迫则吾辈当为处置云矣岁前一二日前通事辈果为取去此则非馆中之所知凤凰城盗减事尤不得预知至于使臣赠遗来借口传语不无人情此岂为罪乎云则四人起出过一日后又有三人来问臣之所答一如前日其中首坐者颇右两译谓臣曰虽有赃物既已尽用无所现捉奈何臣答曰皇帝所问之事虽不敢不以实对之俺之与两译俱以本国之人朝夕相见今已三年岂无相亲之心两译若果免罪俺亦多幸三人曰棃柿之数如有置簿于衙门吾将往考此处则更无可问之事仍为起去矣二十二日衙门译辈来招臣雷卿及姜孝元往刑部衙门引问前事臣之所对槩如前言即又招致两宰以问两宰答以不知昏后龙将及刑官来言郑雷卿之言与宰臣不同此必用嫌而发往覆诘责事竟至此此缘臣等素性狂妄轻浅不议于馆中上下遽为李龙辈甘言所瞒不忍小愤贻国家大辱伏愿亟正臣等之罪以为后人之戒 

　　渖馆录卷一 

　　●渖馆录卷二 

　　二月初八日状启皮牌密通于臣等曰郑雷卿事朝鲜严辞请罪委送差官则皇帝必有宽宥之典若或有一语营救之端则定无可生之道云云为白卧乎所此言不无所见而发是白去乙朴泂回来时我国咨文之意与皮牌之言不同则只益其怒且恐生事是白乎等以朴泂虽以发程姑留所到之处以待朝廷更分付后入来之意乙平安监司及义州府尹处移文为白有在果所系甚关惶恐驰启为白卧乎事　三月初三日赍咨官假刑部郎李应征带金吾罗将入来盖许令清国之罪郑雷卿而仍拿金宗一事也龙满两将同会于衙门问知事由使之留待清帝之还　初四日状启昨日夕赍咨官李应征入来接置于东馆尤加严禁使人不得相近为白乎□人馆之后龙满两将会于户部私相与议后使金乭屎河士男等往问曰因何事而入来乎以郑雷卿处置事入来答之云为白乎□河士男密通曰窃听两将之言则曰朝鲜若有救解之言则赉咨官初欲与内官一时即为出送矣今闻咨官之言内官则先送咨官则留此以待帝回后处置之意禀于留在王子处云云相议而罢是如为白去乙果如其言以待帝回则或有可援之望而极其严密不令漏言未知的实与否为白在果满将处使人密问则其言与令此云云者相符为白齐馆中生事之后我国往来文书尽为搜夺为白如乎以两国既为一家不无致疑之端而陪从诸臣所寄家书尽为见夺大国事体岂有此理之意恳说于诸通事则自今内官之行不为搜夺为白齐闻义州府尹朝廷分付是如陪从诸臣家书一切禁断不许入送云今后则被掳人私札外陪从诸臣家书乙良勿禁入送事移文缘由并以驰启为白卧乎事 
　　十七日清人来言有人自帝所来传先运入关要土九王等军兵已于前月二十七日出长城不远当还而清军大胜故入 【入：八】 门击鼓云俄而衙门请世子出见齐会世子即诣质可王所在大衙门则清国将官及下率分庭大会礼部员一人将蒙书数纸良久立读盖盛张关内攻战形势及人畜掠得之数也读讫世子还馆所　二十日状启要土等上年八月入去之后虽有汉人被掳者所传之说而的实之报切不出来此处之人方极忧患是如为白乎□十七日其传报之人八名始为入来言前后之军去月二十七日无事还出长城之外是如为白乎□远近奔波齐会衙门是如为白乎□礼部请世子往参而留在之王召集老少人民于大衙之庭使博时等立于陛上以所获人物牛马骡驴及城池攻破所录贴册六件大声宣读语音殊异莫知其详而其兵锋至及于济南府自北京至济南其闲一千二百里之程地也专无城守深入蹂躏则其所获之多据此可知济南所封亲王一人郡王一人亦为被执其它官员之被获者亦多是如为白齐或言出关之时祖大寿追击云而未知其详为白齐　四月十四日清帝回军入城 
　　十八日龙马坐衙门招两宰及首内官云世子令罗嶪往宰臣等到衙门清译辈只令我译金景信随入龙马使命寿乭屎传言曰郑雷卿当依来咨决处金宗一亦当出送须悉此意宰臣等略及赎金之意龙马两将及两译语意极悖不得已答以归达世子而即为请对文学申濡司书郑知和亦入对世子遍询可救之计他无善策断自宸衷欲往躬丐赎驾行出门清译辈亦拦阻驻马良久司书郑知和进曰既已动驾请前往以观龙马所答何如命寿大喝曰尔是何汉仍突入拳殴脑后至于冠缨衣纽尽绝大君从傍请入甚切世子于是知其往亦无益回驾入馆登进宰臣讲官教曰事无奈何今则宰臣又往以余言请赎之外更无所为使宰臣还报曰郑雷卿等岂敢曰无罪但侍讲日久且是戚属至于私心恻然切愿以金赎命龙马闻言盛气使不复言但问何宰臣当监刑宰臣曰自有本国刑官入来非吾辈所知遂还于是文学郑雷卿衣朝衣就辞合门下世子引见雷卿入对达曰今臣死非有光徒以辱国抑且贻忧于邸下臣死有余罪自此永诀邸下请瞻望清光而退世子使前于席操雷卿手曰南汉出城之日有识卿宰皆惮北行而不独挺身从余共苦三年受学亦多拟与始终事出不幸遽至于斯而余无才智短卒不能脱一人于死地无以为心闻子有老母稚儿异日东还思所以保存余何能忘也言已泫然涕下雷卿起拜曰念及至此臣死不死世子以别酌酝雷卿辞退世子谓申濡曰余不忍雷卿生而就刑使饮药如何及出合门饮以药酒而药不甚毒终无所效雷卿东向望阙四拜又向老母再拜从容就死不变神色书吏姜孝元就刑时谓朴□□鲁曰令监何以杀无罪之人乎　　　赍咨官　　　以来时大朝传教力缢杀之意宰臣亦言之命寿叱殿而应征坚执不已清国刑官竟从应征之言缢杀文学郑雷卿书吏姜孝元于西门外沙场刑人之处只假挞沈天老斩杀之世子下令宰臣通于衙门使即收尸自内制赐衣衾并八袭襚以敛之内官俞好善宣传官朴泂监敛且令宫奴五人护丧凡丧具皆官备以给午时礼部官来言世子欲吊大王今当陪行云世子驾次贵荣介家不见而使人报曰俯赐临慰感 【感：盛】 意良感非不欲迎报而相吊之际益增悲痛兹未遂意于是世子还馆所　十九日内备奠物遗宣传官安钹致祭郑雷卿　二十日清主会诸王子世子入参世子还馆所赍咨官李应征拿金宗一东归郑雷卿丧柩出去世子遗内官朴之荣护行至京使之到义州致祭祭文使宫僚撰进 
　　同日状启十八日龙马两将坐于衙门招臣等及内官一人是白去乙臣等未知所招者何事而或涉郑雷卿等事则及请赎之意入达定夺后与内官罗嶪往见则两将与数三人同坐而与臣等行礼则两将而己坐臣等于西壁龙将先发言曰郑雷卿姜孝元等罪固当死朝鲜己为咨文今当处置宰臣一员可与今来刑官及清国刑部官同往处断金宗一则本国已令拿来云亦当依许云云臣等不胜愕然言及请赎之意语未及意郑命寿作色咆哮曰然则欲出送雷卿等于本国乎再三谇语使不得出言臣等徐曰非此意也第听之仍毕其说始为传语两将曰所谓赎价使谁捧用乎俺等自初已知如有此言矣国王虽已如是咨文而使宰臣等图赎耶世子大君欲使图赎耶宰臣等自欲图赎耶此皆自初同参之事故如是救解云矣辞气益厉臣等答曰国王本意俱在咨文之中岂有别事至于世子大君专不与知事则已依大国所言至于立誓今何更有此言耶只缘俺等同处既久情意切迫不忍其死而赎命之事往牒所载故敢生此计反复论恳则两将曰谋害我人者必欲救解欲杀吾辈之心可知留此不甚久而如是欲杀若更久留则亦将尽杀此国之人而后已吾两人及两译之肉宰臣等食之然后快于心耶如此之言切勿出口其言逾往逾悖臣等不得已以往告世子前而回报之意言之而退来则其间龙马即往阙内而退此必以臣等往赎之言禀于帝前也臣等面达其由则世子极其惊恻思欲救解再三下询而他无计策定将亲诣衙门臣等反复思惟则已为完定事必无更改之理彼怒方盛适足取辱似难率尔奉行而下询之意甚是美事将周旋亦或一道故奉出馆门之际郑命寿金乭屎与诸通事等拥立马前大声发恶曰若进诣衙门则必生大事吾颈斫断后方可进发司书郑知和在傍告达曰既已出行宜速前进之意命寿张目呶呶曰汝是何汉耶仍突入拳殴知和至于笠缨衣纽尽绝前导宣传官等叱令下马军牢亦皆驱逐未诣衙门之前被阻见辱至此其势必有大段难处者世子驻马趦趄大君亦见如此事状进达不可往之意而衙门之催促臣等回报急如星火计没奈何世子还入馆所臣等更为面禀之后还往衙门言曰世子闻俺等请赎之言亦欲自诣通情将为进去今姑中止使俺等先禀云则两将曰事已决矣言亦尽矣更无所为宰臣两员中谁当监刑乎臣等相顾错愕罔知所处两将督迫甚急臣等监刑则本非宰臣之事例以宣传官差送云则许以依例定送臣等退来郑译辈一时随后而来督发不已雷卿已换着新衣服且正冠带肃辞于差备门外世子引见馈酒水诀雷卿出来大门内东向本国行四拜礼向老母再拜后就道郑雷卿辞出之后世子下令于文学申濡使雷卿善为自处之意言于臣等苍黄之际觅给药烧酒而材料未备饮亦无效为白去乙臣等以当为缢杀之意言于李应征则郑命寿勃然曰清国本无此法必须斩杀臣等曰我国之法儒官虽则犯死罪必处绞且此雷卿已令我国之官处断当用我国之法李应征亦曰我之入来时亦以处绞受命云命寿极口叱辱亦为拳殴数四而应征终始坚执故临刑时郑雷卿姜孝元等并为处绞为白有□清国告者沈天老则一时斩杀为白有齐雷卿等出去时金宗一李徽祚欲为相见追往而命寿叱以逆贼以鞭乱打使不得相近为白齐雷卿等收尸事段置清译辈初甚拦阻臣等通于龙将仅得见许使其奴辈看守治丧诸事世子曲尽轸念即使内官俞好善宣传官朴泂出往停尸处专掌治丧之事敛袭衣衾皆自内出其它诸具亦皆官备以给姜孝元段置亦内给衣服而敛之且雷卿处自内备得奠物遣内官及宣传官安钹致祭教是白乎□出去路次祭雷卿段置亦为下令优数备给姜孝元尸身一时出送为白遣一路护送之意因下令移文于两西监司为白乎□同丧柩到义州后令本州岛精备祭物使内官致祭亦下令教是白遣祭文段令宫官撰出以送教是白齐要土龙骨入来之后其妻从死者亦多有之云是白齐大王贵荣介与帝偕还入渖之日始传其子要土马沮等之计在路上极其伤痛到家之后绝不应接人事云云而在我之道不可无吊问故此意通于衙门则十八日礼部官一人来到陪行世子大君亲往其家则使坐于外厅秩高将官出接而以大王之意传之曰降临陋地谢盛意深欲相见而恐激悲痛不果云为白齐诸王等家亦送内官慰问则俱极欵待以送为白乎□所谓济南王之行十五日午前入来由馆门前路过去一人则斑白之人一人则年少似是其子一老妇人乘有屋皆入处于前日修理之所供馈等事亦皆优厚云为白齐 
　　二十一日清国西行诸将各献所掠济南珍宝于大衙门请世子来参东南西三面盛陈金玉锦绣器翫衣服诸将请世子曰坐此已观矣何必巡翫译辈曰皇帝有命岂可惮劳不观不得己世子曰 
　　【曰：衍文】 
　　巡翫临罢赏赉诸王子及将士亦令世子跪受彩段十疋白金百两两大君亦有差世子还馆所五月初三日清主调送军马向西北行出祷城隍堂邀世子参之转出西郊以质可定将将遣世子还馆所　初九日清主祀于宗庙世子往参盖其祝辞大意复得济南事也既罢又赴前汗埋骨处焚纸钱而归世子还馆所　十七日礼部邀宰臣朴□□鲁申得渊等问天朝所赐王妃传国宝有无及表里多少而罢向夕又邀之出示江都所得御宝篆文印纸者四度盖章敬章圣仁顺仁穆王妃宝也仍问曰王妃之宝若失于江都则想必此处人得来而不在此中何也盖其无难于新铸王妃册宝且疑其以有谓无也宰臣曰若不见失安敢诬也礼部官唯唯而罢　八月二十三日中使罗嶪领衙门所纳生梨海松子入来　九月初九日得接义州府尹所送朝报 【脱得字】 闻大朝玉候未宁受针四度之报　十五日世子率大君往赴朝参之会清主使龙马邀致使臣月廊再三详问上候未宁轻重而罢已时龙马两将来到馆所曰皇帝闻国王病重于明日送满月介问候须先送一介行李急通差官出去之由明日满将出去时世子大君各遣人问安可矣且满将之行出于不意一路例行之礼虽专废何妨世子曰伏蒙皇帝特恩至于将遣礼部大官驰往问病云不胜感激且一路接应之弊亦荷轸念尤不知所对即当差送一官先报为计且在此医官亦有召命今欲偕送矣龙马曰出送世子曰自闻父主病重之后煎闷罔极不知所出愿两将善为指教龙马曰满差之行不日而当回回则当有所为矣龙马起出世子揖送于门外　二十日巳时马夫大甫大平古等来到馆所世子出迎于中门之外揖入就坐马将曰使臣之行初欲发送于明日矣二十二日将册封世子使之姑留同参行礼后发送可矣世子曰感荷皇恩不知所谢且满将去后久无消息未知满将何间当还耶马将计其日子尚未抵王都然不过二十日当还仍起去 
　　二十二日平明衙译辈请世子诣阙诸王子皆已会矣礼部员引入世子跪于阶下哥兰博氏宣读诰命于殿上而先以蒙语范文程继以华语读讫文程奉诰命哥兰奉表里来传世子宾客立左受诰命辅德朴启荣立右奉表里彩段十疋也世子退立班后俄而帝出于是礼官引世子入行跪叩谢恩礼仍导上殿行茶而罢使臣一行亦为同参　十月初十日宣传官徐尚卨领衙门所纳红柿入来　十一日去夜满将回自本朝世子遣内官问之辰时宰臣讲官入达后进诣衙门以世子之意言于两将曰闻去夜满将回到不审大朝病候今何如云耶不堪煎闷敢为来问两将使郑译传言曰国王所患虽非易瘳之病而见满将尚能起居拜礼云以是一分见歇俺等亦以为幸宰臣还来入达世子下令曰受由归觐余宜亲诉只遣宰臣似涉不重余欲躬往先以此意往报可矣宰臣及到衙门则龙将已出马亦方出门跨马宰臣使命寿言于马曰世子欲有所诉今将自来云则马曰若有可言之事遣官可矣夕间俺等又当坐衙宰臣可以更来云而罢申时闻马将坐衙门世子将欲驾行因小译辈先泄马将闻之使郑译来问世子欲诉之意于宰臣宰臣始以受由归宁之言答之马将曰此言非俺等所可自答且俺以不久东行之人独在衙门龙亦未及到此时枉驾不可矣世子寝不行　十二日卯时两将俱会衙门世子率大君驾行出馆守门马把辈遮马而奏曰世子若赴衙门衙门必以俺等不先报知亦且擅行应有罪谴将奈何仍执鞍良久使不得行世子引辔促行驰到衙门叩之则闭矣坐于绳床两将使郑译言曰处所非便不甚从容须愿还馆所使宰臣来言世子曰帝方出猎若非两将吾何所诉闻父主病患其根已深矣顷见满将起居拜跪亦出于感激皇帝别恩强疾行礼岂是向差而然也远虑至情不能自抑受由驰往觐省病亲区区之望愿以此意上彻于帝龙马又使郑译报曰久辱陋地心甚未安愿速回驾世子还馆所宰臣又往衙门两将使命寿答曰世子至情俺等谨悉但俺等是居守之人虽不得直为奔告于帝满将昨朝已赴帝所帝亦必洞察矣回还之后应有分付其时更须记告俺亦当转奏矣遂罢 
　　二十五日龙马招使臣 【吉城君权大任】 谓之曰岁币黄金初以百两为言矣至今只纳五十两其未足者欲以白金千两代之事甚未当此白金还为赍去必准备约条之数仍出给其银子云　二十九日郑命寿以龙将意来言于宰臣曰岁币大米一二千石陈腐须即改纳剑口色布亦有不精者来年则勿如是事即为驰启本朝　三十日药房问安日记来到伏闻十五日上候热盛达夜之报世子即令引接宰臣讲官未及衣冠催宣数四诸臣颠倒入待世子方出示药房日记适闻命寿来到衙门世子令辅德朴启荣招入命寿辞以形迹而不来世子亲临中门外见命寿语之以罔极之怀命寿对曰此日记还给于赍来宣传官处则我辈明当取纳于衙门云云此时上下情事有不可言　至月初一日巳时龙马始到衙门使金命吉往诉曰拨上追来药房日记今此宣传官将来云请速取见且禁军欲为出送探来问安消息云尔则龙马盛气高声使命寿传言曰满将回还后国王病候若有加重则王子大臣在本朝者宜走送内官或宣传官来报岂顺付于缓缓载卜入来之便此不过世子欲自东还行计如是诈也其致辱之言不忍言宰臣讲官入达世子招入命寿等四人谕云上年余有病患之日大朝连送问病宣传官相续于道此皆汝等所见也今则大朝未宁中念余远虑生病廷臣未遑及此廷臣之失固有之矣两将之致讶亦其所也至于自欲东归之说实非余心岂不冤痛须以此意报之译官郑伯弯等还为出去附状启衙门以朴之恒金庆业等载卜缓行稽传药房日记自东馆黜送其实意则未可知也　十二月十二日清主求生姜以一升应求 
　　十八日本国所送青大竹三驮输纳衙门　二十日本国所送青大竹五驮入来直纳衙门庚辰正月初七日再昨使臣于下马宴时离席陈情世子回还及大君交递之事则押宴官曰非我所可自擅当与大官等议处云昨日上马宴时使臣等又为离席则押宴官止之曰尔等所欲陈者俺知之今日皇帝出往西郊衙门大官等皆已随去未及议处即日使臣临发龙将自阙下来到衙门招致使臣以满将谢恩方物出给曰此方物则非正朝勑使谢恩之比皇帝闻国王病重委送问病凡贻弊之事使之一切勿为而送此方物非所当为云使臣以受去未安之意措辞言之龙将亦不许郑译仍目使臣曰此时可以言使臣跪言前所请之事龙将曰此则非使臣所当言国王病势轻重间差大臣或内官专价奏闻自此欲送使价而不果送去虑弊端也使臣退来龙将更招使臣言之曰还送方物万无他意且曰国王病患消息不须差送大臣虽内宣传官从速专报为当　十一日晚朝龙将与范文程皮牌加獜老施及他博氏等六人来到馆所世子大君出迎引入坐定龙将诸人起立使世子大君跪听帝命言之曰昨日宣传官以国王病重之报赍政府申文入来云乃令世子就坐以南汉加筑向北 【北：化】 逃还人不为刷还等事缕缕传说因言此等事一如当初约条则世子大君自当任意往来必无久留之理至今不得出去者无非本国不信之致也且曰今此申文国王则不知而朝廷为之世子以为如何世子以南汉等事措语论卞而至于申文事则未见来人不知曲折然国王病势必加重而然诚极闷迫龙将诸人即辞出食顷许龙将及范皮老四人还来馆所世子又迎入则乃言曰二大君一不入来甚不当矣今番使之急速入来而闻其发程之报自此即为发行相替于凤凰城而世子则虽出去嫔宫留此元孙亦为入来为当此意急通本国世子答曰皇帝特许归觐病亲不胜感激二大君曾欲入来未经行疫不敢来矣帝命如此即当启知大君发言曰元孙今纔四岁襁褓之儿不可冒寒远来而既有帝命纵难违越情理固如此矣龙将等曰世子所当答之大君何以发此言世子曰此是吾儿嫌不开口大君如是云云矣龙将又言世子出去观国王病势差复后即为还来则大君亦当出去云云辞退 
　　十二日龙将及博氏等七人来到馆所世子迎入龙将以勑书草本传于世子前有曰皇帝勑谕朝鲜国王李　知道礼部来奏尔议政府有申文到部云国王症候渐加欲求世子李　归省以为不归之故尔实致之也其故安在朕原以尔国反复不常质王二子尔若恪遵朕命凡良冷人户尽行刷还逃亡者尽行缚还凡有征调不致稽迟尔纵不得亲来朝觐遣所留在彼之子稽首君父之前如是则脱既见尔之忠诚疑心自释王之二子朕必令之往来无间矣然则二子之不归非朕不使之归因尔自疑以致朕疑故不令之归国耳近又违朕前旨擅修南汉平壤蓄积粮草凡别处城池类此修缮者朕焉得而知之且朕既令尔有图报不诚朕应疑尔今朕不疑王王反疑朕何心哉王之土地朕已得之矣王之甲兵朕已败之矣王之身及王之妻子诸王之身及妻子朕已全收之复置之矣今亦何所利而再起兵端乎王之疑朕朕不胜其怪异若尔之忠诚实着则不时世子遣归即诸儿之在此在彼庸何伤哉虽然今仍遣世子归省尔可特以在彼所留之子及世子之子速发至凤凰城朕亦为勑世子至凤凰城相会竢世子归省病势而来在此之子亦令还国朕待尔□无疑心欲令诸儿互相往来了慎毋背天而违朕命也特谕崇德五年正月十二日送户部云云世子看过后龙将仍以勑书中说话缕缕言及国王病愈则即为入来后大君继出觐省云云嫔宫偕往偕来之意世子措辞言之而龙将等听之邈邈龙将招宣传官洪有量授勑书清译申尚福偕往 
　　二十五日皮巴加吝驽时等之博士急来馆所世子迎入皮巴等有帝命世子起跪皮巴等传言曰行期定于何日答曰晦初间人马当来实时启程作计矣又曰预为治行以待为可即罢去　闰正月二十一日大君元孙本月初九日发程先闻来到　二月初十日獜坪大君行次入馆所　十三日世子自沈阳馆所离发向城　十五日世子平明自辽东离发冷井中火狼子山止宿龙将使郑译送言于世子曰前日九王家设宴时只陈嵇琴非盛陈音乐之比而世子以国王病患辞之而即者开门闭门及行路皆设大吹打此非音乐耶前后处置何相反之若是国王病患今已差歇而然耶开门闭门及三吹此是号令军中之事虽不可废至于行路之时虽无军乐庸何伤乎年前俺往本国时国王言之曰儿辈年少不解事儞可周旋指挥云云我国诸王后必有闻如我相亲之道知而不言则伊谁言乎世子答曰一行许多人马各处散在不可以言号令故开闭门及三吹不可不为果如大人所云若行路吹螺我国别星往来行路亦设此物此我国迎逢诸具而规例如此故本国循例输送此行亦循例行次此非音乐然大人勤教至此当遵依龙将又使郑译回报曰开闭门三吹不可无军令行次之说既云木国规例为之何妨宰臣讲院相议陈达只行开闭三吹而掇行路吹手诸具　十六日世子到连山馆龙将与梧木道来至世子帐幕从容说话缕缕之言皆是勿听朝廷诸臣之酬议加勉日后之凡事又言世子回还本国国王病势若已差复不待促还速为还来为幸云　二十八日世子平明自安州离发午后到肃川梧将等三人来见元孙元孙以手掩面不为开见盖胡人衣服色异常惊骇而然也 
　　二十九日元孙发向安州世子发向顺安相送之际上下人员莫不垂涕 【元孙行次四月十三日入渖馆】 三月初七日世子自碧蹄乘辇离发百官儒生及大小都民祗迎于弘济院 【午时入宫申时展谒肃宁殿】 初八日巳时世子由进英门出先谒宗庙以衮龙袍翼善冠因诣护行官馆所到西宴厅内门外则世子诸护行官先入梧将亦强请世子不得已与梧将并行而入世子至厅中请行礼梧将曰相熟之间何必礼为世子曰入京之后已经一宿宾主既定乌得无相拜礼乎梧将曰同在渖中情意既亲偕往一朔心事无间而世子欲以礼容待我将不欲与我同还渖中耶世子曰是何言耶不图大人之恐动不佞而至于此也敬客之道固当如是兹欲行礼大人之言如此请只行揖礼因相揖各就坐交椅世子曰皇恩出于千万虑外使不佞归觐国王皇恩如海不知所答而诸大人之德亦难尽喻梧将曰世子之教诚是诚是俺等陪世子出来一路凡事莫不适意而唯以国王病患每以为虑昨日入侍国王病患颇向差境我心则悦不自堪任世子请茶梧将曰俺等久在路上不食牛肉愿得一牛以食世子答曰当依请为之世子请馈茶头目梧将曰以情而馈饱德极矣梧将且曰下箸不闲以手撮吃幸勿为笑世子曰相亲之闲庸何伤乎世子辞出中阶以送　二十五日巳时世子诣南别宫护行将所馈处　二十八日午正行祭　四月初一日巳时世子从敦化门出展诣于宫庙还入敦化门展谒于肃宁殿　初二日巳初肃拜于朝政殿下仍为动驾　二十三日午后世子行次发义州到鸭绿津头乘舟将渡风势甚急波涛汹涌前行一舡渰没赖傍舡往救得免全没沙工金胜男及马匹溺死一行惊惨还入义州　二十四日寅时冒雨发行甲木站中火细浦宿所　五月初三日卯时十里铺离发巳时到混河两大君及宰臣吴竣以下留馆员役出来 
　　初七日状启早朝龙将伻问于馆所且曰世子前有密言之事稍晚当进去皆辟左右之人如两大君亦不参听之俄顷驰来馆所为白有去乙世子出迎中门外宾客及内官以下不得入侍龙将只率李芿叱石入坐坐定龙将问于世子前曰今番舟师征发之时全罗庆尚道之间有人极力止之云然耶世子答曰上下同心尽力为之岂有如此之理乎吾则全未闻知龙将又曰向化落漏之人其数尚多礼曹私用于渔采尚不刷送礼判必欲就缚后乃已乎如捉虎之事亦使此辈为之吾既详闻并即刷还且走回之人从速一刷送云世子答曰向化及走回人等若有逃漏者则辄即随现绑送安敢少忽龙将又曰元孙入来之时四朔迟留而国王则使之入去朝廷则不欲入送陪行宾客在于两间不知所处云且有一年少官员上疏欲以他儿换送云且申政丞以为舟师不可不发送是如朝廷一边之人皆以为非以此呈递云然耶崔政丞亦以何故递职乎世子答曰皆以病患递职有何他故乎龙将曰吾已尽知云云当日午后郑命寿自安州回来将向帝所是如来到馆所下直为白去乙世子教是招见则命寿告达曰闻全罗庆尚道儒生以舟师不当发送之意来阙下陈疏自上不允而其请则儒生等直往三田渡槌碎碑石云云为白去乙世子答曰在京时吾所未闻万无如此之理流言一至于此可怪可怪命寿曰然则或是传者之误也云云为白齐　二十日林庆业李浣等状达入来舟师方到獐子岛迤北而行不知水势浅深沙屿有无故要得清人指路事也　二十一日早朝龙将等四人偕来诘责之言倍于昨日以舟帅催进之意即书传令使金命吉朴希福赍送于林庆业处　二十八日义州禁军洪继立田士立持状达入来舟师本月初九日自獐岛发向鹿岛缘由也 
　　六月十三日早朝龙将范文程皮破可里博施等七人以皇帝之言来传于世子曰元孙及凤林大君许令出去行期迟速任意为之世子答曰皇命如此无以为谢但大朝无侍侧之人大君之还不可如行之遄归元孙则时当盛暑幼稚病儿势难登道稍待炎歇出送为当矣龙将曰元孙之行从便处之可也遂辞去　二十一日凤林大君一行出去师傅徐元履赍咨译官奇暹清译金庆信等随行质子南晛李正□□页李愉等亦出去　二十七日范文程皮牌等六人以帝言来传于世子前曰林庆业舟师方到海州卫而不肯进前又不往纳米之处此何意耶世子答曰虽未知形势之如何而甚可惊骇也文程等又曰数船记以飘去而汉人载还鲜人二名于空船且见汉船亦不迎战此非因朝廷分付与汉人相通耶世子答曰国王竭力调发舟楫战具命将出兵岂有他意出境之后朝廷不能遥制成败利钝唯在将臣非朝廷与馆中之所知也进退赏罚在大国所处也文程等以勑书一道纳于世子前乃林庆业处所谕也勑意与文程等所言略同博氏两人持此勑即即出往于林庆业处云云　七月初一日二师以下封书伏闻内间有营造之事臣等不胜疑讶焉无论役之大小事之紧歇而此是何处乃有土木之役乎被留异域朝夕可虞而骇机危穽逐日斯生伏想邸下上念大朝之忧下为一身之虑必不以苟安为念茇舍土室犹足以度日正当耐苦茹辛日新修省冀回上天悔祸之心岂宜役志于不当为之事以存苟安之念乎非但于盛德大有所未安此国闻之亦必有讥议所关岂不大哉伏愿邸下亟令停止此役以示不远复之意不胜幸甚臣等职在辅导见此过举不得不言直欲请对面陈而恐烦听闻敢以小笺书达者惟望邸下默会臣等之微诚自立于无过之地惶恐敢达答曰事机观之则难以时月期待所寓之室稍有间架而北边塞墙盛暑无透风之处蒸郁未堪故不获已欲造小舍今见所诫之辞无非格言岂不感悟深悔思虑之不敏也 
　　初三日元孙发向本国　同日状启前日范文程等三人舟师所到处出去为白有如乎本月二十六日还来翌日朝文程皮牌等六人以帝命来传曰林庆业舟师使之前进则不肯前进使之卸下米包于辽河口则亦不肯往此何意耶世子答曰久未知舟师声息深以郁闷今闻此奇虽未知其间形势进退难易而不胜惊愕之至云则文程等曰五月晦日舟师与汉船相遇汉船来击后殿之船而船中不为放炮虽或放炮不至伤人前船亦不相救且三船托以飘去而汉人以空船一只载还鲜人二名本月十二日汉船三十八只见于不远之处而亦不迎战此非因朝廷分付与汉人交通相应之事耶世子答曰本国竭力调发多载火器战具岂有他意且既已定将出境则成败利钝在于将臣此岂朝廷与馆中之所知也庆业等功罪赏罚唯在大国处置本国何敢与知乎文程等曰此非归咎于馆中只为报知如许曲折且我辈中两人持此勑书即往庆业处是如以勑草纳于世子前勑意略与文程等所言无异为白齐　初五日馆门既闭之后皮牌范文程等六人以帝命来到世子迎入皮牌等所言舟师抄留一千石以为调用事及输运粮饷事也夜深罢去　十七日司御闵堵塘 【塘：衍文】 上疏大槩黜工匠远玩好答曰疏辞且悉工匠出入之事所寓房舍冬不堪风霜夏不堪炎蒸不获已略修窗户非为偷安豪侈原其本情可谓戚矣其余所闻失实而然吐尽悃诚深用嘉焉　二十七日范文程及皮牌等六人以帝命来达世子前海州卫粮饷输运锦州事也许多说话烦不尽记皇帝出往温井　八月二十五日司御闵墡塘 【塘：衍文】 再疏答曰疏辞知道义州军官权承重锺城囚人金有善等五人领来　二十九日皮牌等二人自帝所来诣世子前许多说话运粮夫马不来事也　九月初六日馆门临闭范文程二人自帝所直诣世子前多有诘责之语锦州转饷夫马不来事也宰臣具由状启 
　　十一日宰臣讲院达曰臣等顷者伏闻画工出入馆中初以为大君偶尔遣怀之举不甚置讶今番以太仆之马逐日驮来所画亦非如山水之比臣等不胜惊惑之至绘事元非帝王留意之物况近于亵翫之具则其为有损于盛德大矣岂不甚可畏也虽在太平无事之日尚不役志于翫好此时何时而乃为此无益有害之举乎不特此也馆中之于外人相接乃清人之大禁而画工之往来已过旬日安知彼辈不因此致疑惹起诘责之端乎意外之患亦不可不虑伏愿勿以事小而忽之亟停画工之役不胜幸甚且墙头设窗之事非但博氏满将辈相继诘问至于行路之人亦皆指点曰世子看街云虽无是事人言至此诚可寒心仍旧筑墙以绝讥议亦为幸甚臣等无任区区忧虑之至敢此仰达答曰开窗处已为壁塞画工之事所论甚是罢出　十六日皇帝求药于宰臣具由状启义州军官姜应立赍持出去　二十八日衙门勒出司仆马五匹送于林庆业处 
　　十月初五日贰师金荩国病重出去临发上书臣伏覩邸下资质粹美器宇宽弘甘可以受和白可以受采德性天成优入圣贤之域而独讲学之功不至治心之法未精兹当处坎之日未得维亨之益深可惜也夫心是活物危动难安不有所存升降天渊邸下身在青宫之日日三问安日三视膳上有严慈之训下有学习之课当此之时邸下之心其不存者几希矣今被留异域孤馆寂寥朝夕之间绝无事为未知邸下之心于何所存而不为放逸耶玩好闲弄既无纷华之物心目所寓或有微细之事设二者都无一向忧愁郁悒亦非摄　之道终至于卤莽茅塞永无清明之气岂不惧哉古之人患心虑纷乱者或自上着床或一串数珠着床数珠本非宁心之术而所以如此者盖闷辕马之奔放而求制絷于须臾耳涵养本原虽主于敬而进学致知莫如讲习上加功求其致心之要舍学问何以哉伏愿邸下频接宫僚讲论经史或使诸臣自相论难邸下宴坐便服凭案而听之夜气清明之际必以昼间所讲者细思而详味之如有疑难不通之处翌日更加研究一日之内子而亥一月之内朔而晦圣贤言行古今治乱无时不在于方寸之中久而成习欲罢不能则收心养性之道亶在于是其为消遣无聊叙畅幽郁之功盖不足言也君臣犹父子也父子之间安有隔关之物乎昔汉祖拥戚姬周昌得而直入唐宗臂佳鹞魏征经前奏事其无事出入不待招呼盖可知矣末世君臣之礼一于严绝而本国为尤甚咫尺宫闱有同天上识者之慨难久矣况今邸下引接宫僚又非临朝肃穆之比而同舟二三臣僚或有经旬不得入侍之时臣窃闷焉惟我文宗大王在春宫日久眷遇宫僚有同布衣之交至于夜临直庐亲呼表字情意交孚至诚无间夫为人上者待其下如此而下不以忠言至计告其上者非人类也伏愿邸下亲近儒士简其礼节开心见诚不耻下问则孰不以区区所闻知者为邸下倾倒焉昔文王在羑里之中始演周易孔子于陈蔡之间不废读习汉黄霸拘系受春秋陆秀夫舟中讲大学自古圣人君子皆不以厄穷而废学也伏愿邸下毋或独处一室沈抑不聊而乃留心经学屏绝浮念使虚明应物之地寂然不动则斯乃感而遂通天下之故而中庸所谓素患难行乎患难无入而不自得焉者也志之所至气必次焉至大至刚塞乎天地之间养遵时晦以待天心悔祸之日则吾东国万斯年之业终必有所愿矣伏惟邸下留神警省臣不幸病重朝夕将死既负大朝委遣之意又不得尽忠于邸下今将辞去不胜怆恨如蒙邸下不以臣言为老妄而有所采择则臣虽死于道路犹在于左右也臣无任惓惓之至谨涕泣昧死以达答曰今观训诫无非格言余虽不敏敢不自勉力行哉书辞开导昏迷铭心书绅以为朝夕自警焉且因疾患冒寒启程善为出往湾上唯望勿药之喜　十一月二十一日凤林大君一行入来 
　　十二月初六日獜坪大君及夫人行次出去　二十六日龙使自义州还宰臣李行远辅德郑致和入来肃拜后引接前判书金尚宪前都承旨申得渊持平曹汉英咸昌儒生蔡以恒入来幽置一处馆中人不得相接 

　　渖馆录卷二 

　　●渖馆录卷三 

　　辛巳正月初五日衙门言林庆业出去后余粮峙在海州自馆所遣官斗量封库云前司御闵墡禁军安应立衙门通事李于 【于：□□仍】 叱石送往海州卫　初八日博氏以其帝命邀世子刑部宰臣讲院以下诸臣及上副使书状官皆陪往则金尚宪申得渊曹汉英蔡以恒四人已自北馆押致于衙门外四人望见世子伏地俄而质可王来到坐衙龙将比巴加鳞范文程等诸博氏及刑部官齐会请于世子坐于西壁宰臣讲官一人及使臣许入而使刑部官三人出大门外先问金曰国王下城之日不为随来何也金答曰臣子之情岂不欲随行其时病重不得陪往耳又问曰果为病重则何不来近地而转往岭外远处乎答曰调理差歇之后始得下去耳又问曰病差之后当来王京而终不见王直为下乡何也答曰七十致仕自是古事身既老病不堪从仕故如是耳又问不受官爵还送官教何也答曰国王已知老病不为收用别无除职之事还送官教之事出于何处吾则全未知耳又问曰舟师征发之时横议陈疏何也答曰君臣之间有同父母凡有所怀不得不言身虽老病岂无爱君之心乎又问曰老病不能从仕则何暇上疏答曰从仕则筋力不逮而心有所怀何可不言乎但虽有所言国王不为采用尔国之事以吾之言不得成者有耶辞气凛然少无屈挫听者缩颈郑译亦敬服传语于刑部官时改尔国为此处冀不激怒也次问申曰夫马之事启辞止之何也申答曰龙将在湾之日已陈其曲折矣当初大国征发夫马之时我国以不能得达远路为虑欲以价银入送吾以为上国既有征发之令而不为禀定径先送价事极未安必须奏闻然后或银或马唯令是从宜当略陈所见此不过慎重之意岂有横议于其间乎次问曹曰尔则以何事陈疏乎曹答曰国王久在调摄之中罕接臣僚庶事委靡请于卧内频接大臣讲论治道上疏不过如是而已万一横议则自当退去耕田而丁丑赴举登第舟师之时身为兵曹郎官与调军兵其无他意据此可知矣次问蔡曰尔则以何事陈疏乎蔡答曰乡居之人别无与知朝家之事而只以赋役繁重为问略陈均赋之意矣又问曰所谓赋役指何等事而言耶答曰我国计田出役而量田之后田税刷马等役比前倍重故疏陈其弊而已矣更问申曰蔡曹两人所言如此尔之当初所告何其相左耶申答曰此是吾以宰臣在渖时事也龙将严问之际只以传告之疏中事意实未的知矣郑译嗔目厉声而叱之曰吾虽在此朝鲜之事岂不知乎一日上疏不知其数若不及此处之事何以发告湾上言于我者如是乎何敢乃已申曰实未见其疏只以传闻言之耳刑官等一一入告于质可王则并令押入内庭其推问之事所答之言与门外问答之辞无异旋即出置门外质可与诸人相谓曰金也果是望哥因叹啧不已清语望哥者极难盖谓极难之人故再称望哥也相与密议后复使刑部官三人立于门外谓曰为人臣者保国安民乃其职也丙子之前横议纷纭使国家倾委生民不宁皇帝问罪宽宥曲加保全则所当诚心顺从而尚不知悔犹踵前习厥罪当死申得渊则夫马调送时陈启作梗以致不及期会曹蔡两人初既发告及今对辨乃反朦胧曹汉英则疏请频接臣僚者必是谋为不善之事蔡以恒则徭役烦重之说必指岁币军粮舟师而言也四人之罪一样当死申曹两人号诉曰吾有立证之事可知其冤强聒不已申又恳于郑译曰愿令公活我金顾谓诸人曰即刻当死之人虽哀乞得生乎微哂之颜色不变举止自若清人亦啧啧称叹以金判书不敢名焉邢 【邢：刑】 部便押四人还送北馆待后处置云自此北馆牢锁呵噤益严矣是日自初推问至还送北馆质可送人于清主频数往复盖一一禀处也质可因为设宴而罢还馆后使臣宰臣讲院问安答曰知道使臣还东馆夕宰臣讲院引接 
　　初九日衙门通事来言龙将当来使臣亦令来待矣俄而龙将比巴加鳞范文程等以其皇帝命来告于世子前曰金申蔡曹四人之罪在法当死而今番十二件事东国既已自服四人亦即押送故皇帝特贳既往之失四人等从当思量处置朴潢亦有所问之事从速入送可也仍辟左右只留上副使宰臣辅德而密言盖满千精炮五百火兵自备粮饷三月念日到此现点事也闵墡等还自海州卫　初十日状启前月二十二日龙状一时入栅辞缘已为驰启为白有在果金尚宪以下驱迫入来二十六日到渖之后接置守直等项辞缘段详具于申得渊状启中是白齐初五日龙将与博氏等来坐衙门邀致使臣言金尚宪罪犯轻重皇帝既有主见而亦欲知世子之意如何是如为白去乙王世子教是以为龙将既已亲问事状自有大国处分何敢容议于其间云使臣等以此回报于龙将禀议于帝前其间说话曲折详在于使臣驰启中及回还后陈达是白齐 
　　同日状启朝郑言金尚宪等将有推核之举使臣亦当同参今日不可出去是如为白有如乎差晚郑译来言刑部质可王将为坐衙王世子教是率使臣以下进诣刑部亦为白去乙世子教是依其言进去则金尚宪等四人项铁锁合结两袖先置于刑部门外路边龙将皮波如 【如：加】 鳞范文程等诸博氏及刑部官员等尽为齐会俄而质可王来坐邀入世子又招使臣以下入参使刑部官三人出大门外先问金尚宪曰国王下城之时不为随来何也金尚宪答曰臣子之情岂不欲随行其时病重未得陪往耳又曰果为病重则何不来近地而转往岭外远处乎答曰调理差歇之后始得下去耳又问曰病差之后则所当下来王京而终不来见国王而直为下乡何也答曰七十致仕自是古事身既老病不敢从仕故如是耳又问曰不受官爵还送官教何也答曰国王已知老病不为收用别无除职之事还送官教之说未知出于何处而吾则全未知之耳又问曰舟师征发之时横议陈疏何也答曰君臣之间有同父子凡有所怀不得不言身虽老病岂无爱君之心乎又问曰老病不得从仕则何能上疏乎答曰从仕则筋力不逮而心有所怀何可不言乎但虽有所言国王不为采用此处之事以吾之言终不举行者未之有也次问申得渊曰夫马之时启辞止之何也申得渊答曰龙将在湾之日既已详陈其曲折矣当初大国夫马征发之时朝廷以我国夫马不能得达远路为虑欲以价银入送吾以为上国有马匹调送之意而不为定夺径先以价银入送已极未安必须奏闻禀定然后或马或银依分付入送宜当略陈所见此不过慎重之意岂有横议于其间乎次问曹汉英曰尔则以何事陈疏乎曹汉英答曰国王久在调摄之中罕接臣僚庶事委靡请于卧内频接大臣讲论治道上疏不过如是而已万一横议则自当退去耕田而丁丑赴举登第舟师之时身为兵曹郎官与调军兵其无他意据此可知矣次问蔡以恒曰尔则以何事陈疏乎以恒答曰乡居之人别无预知朝家之事而只以赋役偏重为闷略陈均赋之疏矣又问曰所谓赋役指何等事而言耶答曰我国则以田结出役而量田之后田税刷马等役比前烦重民不堪苦故果为上疏陈弊而已此外别无他事耳更问申得渊曰曹蔡两人所供如此尔之当初所言何其相左也答曰此皆吾在渖时事龙将严问之际只以所闻言之而疏中辞意果未知之耳刑部官等以此入告于质可王则并为押致内庭其推问之事所供之言与门外问答之辞无异还为出置门外刑部官三人立于门左使郑译传言曰为人臣者保国安民乃其职耳丙子之前横议纷纭使国家倾危民生不宁而皇帝特为宽宥曲加保全则所当诚心顺从而尚不知悔犹踵前习厥罪当死申得渊段夫马调送之时陈启作梗以致不及期会至于曹蔡两人初既发告及至相面乃反朦胧曹汉英段疏请频接臣僚者必是谋为不善之事蔡以恒段徭役烦重之说必指岁币军粮而言也四人之罪一样当死是如为白遣同四人等还送拘留之处后质可王仍为设宴而罢初九日朝龙将及皮波范文程加鳞博氏来诣世子馆所请使臣入参使郑译传言曰金尚宪等罪状昨日刑部以死罪论断入奏帝前矣皇帝以为本国从前误事皆出于此辈之横议厥罪万死无惜而今番敕使出令之时十二件事本国皆已自服此罪人等亦即押送终不违越朝廷既往之失今皆置之此等罪犯亦当思量以处此意知委亦为白乎□朴潢亦有可问之事趁即入送亦为白乎□义州府尹平壤庶尹昌城府使昌洲佥使青城佥使等罪犯自本国分轻重论断而轻者不可重施重者不可轻施详核论罪为当是如为白乎□且走回捉得者亦为这这入送毋致稽缓亦为白齐仍辟左右只留使臣及宰臣李行远辅德臣郑致和密言曰骑马炮手一千名来三月二十日来此逢点为乎矣牵马随从五百名亦为调送亦为白乎□且言柳琳定将者非为骁健可用前日得罪上国故欲令立功自効以此人定将入送而其它诸将亦为依例定送亦为白乎□罢兵迟速未可预料粮饷乙良鳞次继运俾无绝乏之患亦为白去乙左议政以为炮手元不骑马期限亦甚急迫以我国物力恐难趁期调送且走回之人既已尽刷安得无穷虽或有遗漏之人穷搜捉得之际事势自至迟延何可定其期限且以马匹千里运饷决难得达而此处贸粮亦不见许前头继粮罔知所处之意措辞陈卞而龙将听若不闻为白卧乎所问答说话亦在于大臣驰启中是白齐来此贸粮之事龙将在湾之日领议政以下具由陈恳其后郑译亦言当为准许是如为白如乎今日酬酢之际世子教是措辞申请则龙将以为本国粮饷自可输致来此贸粮决不可为是如终不听许前头贸粮一事极为难处为白齐且以马匹远路运粮决不可继之势事极闷迫愿卖车子以为输运之地云则龙将言此则任意为之无妨是如为白齐初九日夕时量司御闵墡等自海州卫还来言林庆业初七日自海州卫发还而其所余军粮二千三百三十四石九斗封置于海州卫库中是如为卧乎事 
　　十九日陈奏使怀恩君德仁书状官李以存以金申蔡曹四人伸理及刷还向化其时各官多有威冒录以送等项赍奏入来　二十三日汗婿车乃王子病死世子大君偕诸王会慰汗家　二十八日赙汗婿之丧白绵纸一千卷霜华纸五十卷丹木一百斤银子一百两汗只受纸与丹木而还银　二月初一日清主送金十余两银子二十余两使之贸纸要用于婿丧即收合公私纸二千二百五十余卷而送　初八日湾上先运军粮将到辽东云故以收捧留置事译官金命吉出去衙门之令也 【陈奏使方物衙门竟不受】 初九日状启陈奏使怀恩君德仁等一行十九日入来留置东馆为白有如乎郑译往见使臣后来言于臣等曰今此使臣之行以今番冒被刷来人口平价赎还金尚宪等伸理事欲为口陈云龙将以下将被构诬然自有是非固不足为虑而其为本国之计提起将完之事惹生闹端甚非好事世子教是□谕使臣勿为蔓辞宜当是如为白去乙以辞言禀达于世子前以使臣既承朝廷分付且有奏本奏本中语自此不敢擅有所减之意言送为白有如乎二十日又于阙内设宴如前世子教是往参还馆之后取览使臣赍来奏草则别无侵及龙将之语乙仍于世子教是令臣等传于郑译为白有如乎翌朝郑译入来为白去乙臣等以为奏闻中别无他语只以三件刷事本国劫于严令未暇详核间有浑被之人冀蒙查处事及金尚宪等事亦有陛陈之语而其于龙将少无被诬之语则郑译以为只欲无事于两间耳为白有如乎使臣等令译官呈纳奏本于衙门翻译入奏之后久无黑白分付为白乎□中使罗嶪二十一日领金银器入来留置东馆为白遣郑译往见誊书器皿之数来示臣等而去无呈纳之令为白如乎二十七日早始令罗嶪进呈器皿为白遣又招使臣等诣阙下答之后还为驱入于东馆其间问答辞缘未能详知必详具于使臣状启及回还后陈达是白齐前月十四日郑译来言金尚宪等今皆乏粮云送人取来其行中价物贸粮以给为白去乙世子教是令馆中因其便入给若干粮馔教是乎等以使译官辈随郑译往其所寓门外传给米斗酱馔为白遣取出各人等银两贸粮以置而近因子使行生梗无意传给为白如乎二十七日始许入送为白齐 
　　二十九日衙门折给菜田一月耕于阿里江边俾设野坂 【野坂犹场圃称】 先是衙门每欲给田使种菜果作亭榭因为牧畜之所而馆中措辞不从矣到今以汗命勒给不从则将生事故不得已受　三月初七日同知朴潢入来刑部直送于北馆与金申曹蔡一体拘留　初八日状启前判书金尚宪等所在之处使我人虽不相通而所食粮馔段使馆贸入仍于以其各家所有银子再次贸入为白有在果前头继粮事甚不易极为可虑为白只为　同日状启同知朴潢初七日入来而一行夫马则姑为留置于东馆为白遣同知朴潢段直送于金尚宪等所在馆所为白齐　二十三日龙将郑译出往辽东盖以犒馈柳琳军兵后发送于伊州也　二十日 【日：在第十一字七下】 七龙将以其帝意使郑译传言曰柳琳军兵齐去粮料仅支一日海州卫留置米及新城留在米急速输致军前旦少夫马不可续续往来后运军粮则多数调送须及四月初旬云故禁军申景禄安应立赍持状启出去　四月初二日状启赍咨官军车达远领礼单入来呈纳衙门而咨中有有同一家之言是如提报有同二字将有生梗之端而龙将使读咨于帝前者越其有同二字云云是白齐　十一日龙将及范文程等博氏三人 【脱来字】 言于世子前曰锦州卫投降蒙古人汉人称领率上年漂泊鲜人今将向朝鲜云急通本国以为防备之地即差宣传官柳时成禁军朴启耀持状启出送　同日状启即刻龙将及范文程等博氏三人自帝所来世子前辟左右言锦州时方围住而外城蒙古六十余人投降故请兵入其城矣因投降汉人得闻上年林庆业舟师三只被捉于宁远卫汉人今将出送于本国云其意不可知若其解本国人命于陆地则不得不受之而若与汉人相接语言或给粮饷或通文书则汉人必执此为言以为反间之地须以此意急急驰启于国王旦自此直为分付于两西监兵使及义州府尹等处使之预防勿使留接岛屿云且曰舟行必急于马行不可不星火驰启是如为白乎□且闻衙门通事等之言则亦必有急报故如是云云为白卧乎所观其语意虽不明言汉船之多向我国而必有汉人舟师已为东向之举极为惊愕敢此驰启为白卧乎事 
　　十二日衙门使郑译来言旅顺口瞭望未辨船三只自东向西似是朝鲜之船未知何故往来乎问于本国亦问两西监兵营速为回报且殷山向化走回趁即捉送云故义州军官郑彦崇陪持状启出去　十九日状启十五日郑译自衙门来言婚媾事处女年已长成故龙将禀于帝前则帝曰两国既为一家故初欲婚媾以相亲今更思之道里遥远彼此往来非便似有弊端亦不无怨苦之患特为停罢前日所录来处女启知国王处置亦为白齐　二十一日伊州初运军粮马五十一名马四十二匹日 【日：衍文】 车子二十两领将崔起仁押领还来东馆　二十四日平安都事许积来到辽东督运云　五月初七日郑译以其帝出往时分付之言来达于世子前曰柳琳军兵不可久留替代之军急速调发七月十五日沈阳逢点八月初一日锦州军前交递事即通于本国云义州禁军朴希福朴继耀状启陪持出去军牢方继男自京来平安都事许积以军粮禀处事自辽东来到东馆　初八日衙门言海洋声息问于两西久无回报又送人云故禁军郑之恭状启陪持出去兼管饷从事官许积自东馆上来肃拜引接　十四日龙将范文程卢施等来言于世子前曰唐船向东之言果为不虚此意急通于本国发兵先据诸岛使不得留接即送宣传官申饬两西云故宣传官朴敏道出往　同日状启龙将及范文程卢施等来诣世子前屏人密言曰四月十一日所言之事本国想已整齐今者更闻汉船指向朝鲜云或据海岛或为下陆必有难处之患速发两西舟师先据各岛使不得容接彼若送还本国漂去之人则势不可不受至于或通文书或接话言或给粮资则本国未免相通之迹后悔莫及须即驰启且送在此官员可以节制监兵使者分付两西宜即发兵先据诸岛俾无迟误之患亦为白去乙世子教是以为此意则当即驰启而但发兵一事必待标信下来自此不可擅便且舟师在于南方两西无船之事大节制之事是如云则龙将作色言曰从前本国每事不为诚实必以言语搪塞俺等非不知之而以情面相熟故隐忍以度矣今则此事万分紧急已得锦州外城彼势蹙迫故有舟师东向以为议后分势之计事机极重本国若不作速防备则是本国故为退托与彼相通妨我大事之意可见帝命不为举行则必有大事是如为白去乙世子教是答曰帝命岂敢违拒唐船数来本国亦安得宴然所当一一驰启而发兵一事则不敢自擅且得知唐船之数然后发兵多少可以斟酌当此农月发兵一事必须详审云则龙将曰唐兵之数不过一千诸岛防守一刻危急农月兴兵何暇言也一边驰启一边直令两西及时防御亦为白乎等以节制官员别无可送之事且不习驰马乙仍于依龙将所言宣传官朴敏道出送监兵使处看其防御形止而来为白乎□禁军崔宗显状启赍持出送为白在果汉船东向之奇前月十一日来言之后更无所言是白如乎今忽有此紧急之说想明知汉船出去之状而有所云云是白齐大概汉人之计若出于议后则似无千兵出送之理若是千兵之去则不必以妨锦州大事为虑其间事情有难测知朝廷以各别商量处置俾无情外诘责之患为白只为 
　　十八日龙将及普大平古等来以其帝意言于世子前曰汉船东向之事今更闻之去三月二十八日十二只自觉和岛离发又八十度所载军兵约可二千余名亦随而发必已见形于本国地方而尚无驰报是何也世子答曰若已见形岂不驰报海洋云雾难以远望汉船往在岛中我国何以得知龙将曰之送急骑探其见形与否可也今日已暮明朝发遣使之急急回报因即起去　二十七日宣传官金瑜以汉船形止探来事因衙门分付出往平安道　六月初六日活人署别提裴仁亮以汉船时无形止申饬两西沿海严备汉瞭事赍持备局公文来到东馆　初五日龙将来告于世子前曰旅顺口驰报汉船二十五只于前月二十六日指向椴岛急遣官员探知以来世子答曰旅顺至椴岛其间多有岛屿未知止泊于何处而若近向椴岛则本国必有驰启报矣龙将曰旅顺口瞭望者知其所止向矣此刻急遣官员一边驰启国王一边探知两西声息星火回仍即起去　初六日世子赐送白米十斗田米二石赤豆三斗菉豆三斗甘酱十斗艮酱一斗白盐三斗石首鱼十束鲽鱼十束民鱼四尾大口鱼五尾苏鱼醢三百介真鱼十五尾蒸熟家獐一口饼糆各一器真油清密各一斗青瓜一盘柏子一斗烧酒二瓶香薷散二十贴白炭五笼子于北馆金尚宪朴潢申得渊曹汉英蔡以恒等曰闻北馆难甚通文亦烦聊此略送以表余情 【五人久锁北馆辛苦万段严禁不得通问于一月一两巡入粮今因入粮有此赐送五臣上伏受单子】　十二日龙将以汗意使郑译来言曰朝鲜军兵入来若或一日违期若又所送如前不整则责有所归今更别差善驰马人急急驰启汉船形止亦为探来云禁军朴希福义州出送状启则拨上上送而渠自关西探知海洋声息即还事听令下去　十三日义州府尹李敏树状达入来唐船二只獐子岛止泊龙铁沿海瞭望事也衙门通事夺状达于城门外衙门拆见后送馆所 
　　十四日闭门后龙将及户部阿里岩排来到世子前曰出示义州状达云龙铁各处驰报唐船二只初九日夕獐子岛张帆直至弥串前洋落帆下碇去陆颇远不闻语音而明是汉人唬船云 【唬船乃疾行船探也】 龙将等以其帝意言急遣军兵防椴岛事使之状启再三申饬言已起矣　十六日义尹状达唐船二只自弥串前洋初十日举碇还向獐子岛云云　十七日以状达中所言言于衙门闻唐船去后更无形影云　十八日夕义州人持平监状达入来乃前日唐船二只已去事也即言于衙门　二十四日郑译以龙将之意来言交替军兵极择善放炮手入送药丸优数赍来一朔粮饷亦输来事明日更为状启云　七月初七日巳时有野坂举动命贰师金荩国出诗题赋诗令宾客以下馆中诸臣及诸质子制进　同日状启伏覩备边司移大汉船已为现形防备之事极为紧急而将领之人绝乏尤为闷虑林庆业曾因上国分付方在罪废中而他无可合之将不得已白衣从官使之立功自効此意详谕于郑译急急回报事关是白乎等以良用臣等窃念此事恐急情外疑端欲于郑译来馆之时从容设辞以观其意而近日郑译闻其母丧旬望之间得见未可必且关西咫尺之地大小事情无不即知有若神传鬼说者彼若先知林庆业之下来则亦必起疑于本国之有隐情故不得已密令李馨长就问于其家无人之处曰近来武弁将领可合者绝乏锦州交替大将亦且远取于统制之臣而今此汉船防备之处无可为将者林兵使庆业虽因大国之令方在罪废中如此之将实未易得故欲使之白衣从军以为立功自效之地而因帝命革职之人不敢擅便使用朝廷使在此宰臣等密议于尔门以探其可否云则郑译沈思良久曰此事如使我禀议于龙将则禀之不难而第念林兵使曾在铁山时款待汉人吕碧上年以舟师不为力战又有潜遣三船之事且伊州入往之后使之赴战则托以无马要讨一千五百匹战马有此四罪而以其不得的实形迹故只令退还若用之于汉船防备之处则不谅本国欲为防备之情而疑于接应汉人则必生大患我意则林兵使切不可调用于两路矣我与林兵使情意虽切而为国家深处故不言云近日郑译于本国事情有致力之端而所言如是故敢此驰启为白卧乎事 
　　初九日龙骨大送衙门通事催促替军甚急即使义州禁军金孝星持状启及催促移文出送于义州　十五日衙门通事来言代替军兵来到辽东姑为留待事自此送人传通义州状达持来人并为之一时出送云故李宗善金得善亦偕汉臣源往辽东仍为还　二十三日领兵大将柳廷益入来留也里江上下令于讲院送酱三瓮鹅鸭等物分给三营将官义州将官卢天克持状达入来乃汉船现形还入更无出没事也　二十五日柳廷益以下领军赴锦州卫　八月十一日下令于讲院曰北馆诸人所食寒苦云以白米一石田米三石磨赤豆三斗菉豆三斗烧酒一瓶西瓜五介真瓜十五枚茄子五十枚爪子五十枚菘菜十束猪肉十斤羊肉十斤杂鱼十介和密米食三斗石首鱼十束真鱼十尾民鱼四尾苏鱼醢十五编生鹅五首活鸡五百清密三升真油三升甘酱六斗清酱五升盐三斗赐给以助一日之用 【五臣上伏受单子】 初更汗家及八门疾击鼓诸臣及诸将士骈填诣汗家俄已比巴加里范文程等三人来谒于世子前以帝命言曰十五日当发兵赴锦州卫世子亦当偕往且大君亦往云大君及贰师金荩国宾客崔惠吉辅德赵启远文学南老星入侍宰臣讲院极言世子有宿病决不能远行事出意外馆中荡无责出夫马及期偕行之势比巴等不答而起去　十二日衙门通事辈来言皇帝当于十四日西行世子亦偕行云俄已闻之则以为世子大君与十王当发于十五日云　十三日衙门以汗意送郑命寿言于馆中曰馆中未及治行云十五日亦赴锦州世子大君与十王偕来云　十四日辰时汗西行由东门出往于城隍拜祷而去世子大君送于城西午时还馆　十五日巳时世子大君西行　十八日义州将官金英禄及差使员清城佥使金汝老领赴锦州送军入来　二十一日卞难以衙门之意来言我国赴锦州前后军兵粮少自馆中具牛车车载辽东遣在米石送于锦州督耳设 【耳设：衍文】 迫甚急馆中力言防塞则不听而去即自衙门送人于辽东见遣在军粮而来 
　　二十三日卞难以衙门之意言曰锦州我军粮饷药丸垂尽自馆中状启于朝廷罔昼夜入送而状启中西行一款不可言及云即如其言书给状启则衙门使通事一人持状启传于烟台以抵义州 【衙门言状启自此送之故书给衙门】 　二十四日义尹状达入来乃汉船事也　二十八日早朝衙门招赍咨官卢尚贤言战胜之事仍招留馆诸人复言捷报甚为张大且令卢尚贤回还　同日状启早朝招留馆诸臣于礼部曰锦州卫南朝援兵二十万乙皇帝于十九日入往锦州二十日掩击大败赴水死者三分之二乃是皇天所佑也柳琳军兵当为出送而以汉兵所弃军资杂物等收拾之故姑为因留近当出来云云为白齐自皇帝西行之后本国之人防禁甚严为白如乎捷报入来之后赍咨官卢尚贤段置始许出送出亦招于礼部使之详达此意于朝廷亦为白齐　九月初三日卞难来言锦州卫军粮七百十石分二运自义州入来衙门以为使之勿入辽东新城馆中须先达禁军一人往在中路直为领来云矣　初五日状启去八月二十四日留驻松山成贴世子行次教是兼程疾驰到三日程事段十七日在路中已为状启付送于运粮人马之还为白有在果十八日行一百三十余里到土长城内林宁废堡近处止宿为遣十九日行一百余里到锦州城外止宿为白遣二十日闻皇帝结阵于松山西距七八里许杏山东边山坂是如为白去乎驰到阵所则皇帝使之别处于阵后山头为白乎等以依分付驻在为白有乎矣一行人马为护行所駈迫冒夜疾驰乙仍于行资载持之马疲困落后数日来到粮绝艰窘之状有不可形言是白乎矣所幸世子气候姑为安宁大君亦为平安是白齐汉兵号为十余万留驻松山为白有如可二十一日早朝出兵结阵于前野清兵邀路接战良久杀伤相当汉兵大阵还为卷入松山只骑兵数千突出指向杏山而去清兵追之不及是白乎□同日夜间松山汉兵又潜为驰出清兵追及海边杀伤亦众且汉船多数来泊海上路阻未及运入之际若干船只为清兵所获云而不能的知是白齐二十三日皇帝移阵于松山前三四里火炮未及之前世子亦为随来留驻阵边为白有如乎夜二更许汉兵分路突出一枝则由阵后驰去为白遣一枝则由阵前直冲皇帝阵中惊扰之际仍为驰出清兵追战前野死伤亦多为白乎□皇帝以汉兵突入阵中诸将未及防御之故今方查出治罪是如为白乎□追后闻之则松山北边山城汉兵二十一日弃城而出结阵于松山城下山城则清人已为入据云云为白齐所闻所见大概如是而阵中之事秘不得其详是白在果此地日气早寒而世子回还迟速未可预知极为煎闷为白乎□一行人马大半疲病是白乎等以不得已中路率来运粮人马中择留马三十匹驱人二十三名为白遣其余人马尽为出送乙仍于敢此驰启为白卧乎事 
　　同日状启一时入来去八月二十七日成贴世子一行留驻松山前皇帝阵边缘由段今二十四日运粮人马还送时已为驰启为白有在果世子教是姑得安宁大君亦为平安此则多幸为白齐皇帝分付内汉船夺取处多有粮饷世子一行夫马及领兵将所率夫马并以发送载运用之亦为白去乙不得已依其言二十五日发送人马若干石输来为白乎矣皆是陈腐不可用之米是白乎□且世子教是别处阵外之故皇帝以为柳琳所率回还炮手中择留三十名各持马及火兵六名陪卫亦是白乎等以依此留置为白齐柳琳以下直事昨日驰到皇帝阵下为白有如乎尔后设宴请见世子及大君柳琳等诸将官并令入参多有夸张之言为白遣且当有将官赏马军人等给羊之事是白有齐数日以来日气已寒世子教是久驻冷地回还之期尚未可知极为闷虑为白在果他余事情段柳琳详知出去乙仍于不敢烦启为白卧乎事　初六日义州将官金英禄领改送军交付锦州后还来　初九日柳琳领兵东还义州状达入来乃汉船出没洋中事也　初十日我国二十运军粮赴锦州 
　　十八日世子大君自锦州卫还于馆所　八月日西行时治行事件清人自上年夏有围锦之役今年春汗欲往锦州有王世子率去之令其后中止每密问于郑译则答以不可预度云矣渖中凡事甚秘莫能闻知八月初窃闻援锦大军用兵异前锦之围住之兵势不能当急报清救故添兵陆续发送西初七日龙将驰向锦州渖中人颇有忧色云矣十一日昏卒然八门击鼓诸将奔集莫知其故俄而博氏范文程比巴加鳞等以其帝命来言于世子及大君前曰十四日皇帝亲率大君当往锦州世子及大君亦当同行世子答以唯令是从但义州人马远莫致之凡具未备何以措为博氏曰帝命如此不得有违人马未备帝亦知之当给驰马耳仍即起去 【追闻锦之围兵累次失利西海盖沿边车獐等岛多有往来之如今者空国而往自生虚疑必欲率去云】 十二日衙门通事来言帝则十四日当发世子大君则未及治行须于十五日早发追及阵中十五日世子西行巳时发沈阳馆所凤林大君一时发行二十日平明世子发行行五里许上一横阜望见锦州城护行人言汉将祖大寿率兵坚守城外多埋火炮清人不敢近城清人去城五里许筑夹城围住已过一午年将在其东隅云行过夹城边从西北而西南渡二川见清人与蒙兵列阵山上亘十余里行过阵前越瞻松山仅违七里迤山而南午汗阵旗门之外护行博氏入言之须臾传令俾住于阵后山上是日行三十余里是行也通行六百余里所谓五里者较于我国几于七里则其实八九里也以我疲马八九日难行而五日半驰到人马困疾仍之饥渴危迫艰辛之状何可胜言二十一日辰时汉兵自松山进击清阵纔交锋便走清骑追入谷中遇伏而退 【其胜败可知也】 乘此时也汉骑数千从山后路驰向去清人追之不及仍往掠海仓云 【是夜汉兵又从山后路去为清人狙击死者甚多清人云】 
　　二十二日初更汉兵潜入汗阵因突出向杏山去清人追击互有死伤乱兵喧哄于幕所近处以此惊扰达曙 【是日汉兵步骑又分路出去为清兵所击有驰向塔山去者有走向海边而尽为清人所杀者清人云闻门将以不捍汉兵斩杀云】 二十五日汉兵使　　出去欲向杏塔清人截其归路步骑数万缩入海边为清人所击潮涨渰死陆海积尸甚多亦有驰突得归者云 【汉兵人多食少海仓之粮未及运入为清所夺松山城中守兵自有一年之粮城外列此十万援兵粮道已绝城中之粮欲分不足守将闭门不通以此军门分兵出送归西云　清人之所畏者火炮不敢近城矣见其西归邀击中路铁骑长驱饥卒莫当匿山投海其势固然清人三日搜杀极其惨酷而汉人视死如归鲜有乞降者拥荷其将立于海中伸臂翼蔽俾不中箭不失敬礼死而后已此事清人亦言之　汉兵初势极壮用兵亦奇乃以无粮分兵出送取此丧败气挫势穷洪军门邱巡抚监军通判等及总兵王廷臣曹变蛟率军兵阵于松山城下军数尚多云　六总兵军数三万得归宁远云清人遂围松山筑夫城掘壕以守之一如锦州围也　清人令我人取海仓米十石皆为陈腐不可食矣】 二十六日前领兵将柳琳以汗令赏事言阵中博氏以汗意来请世子大君入参以食礼　　　地坐诸将列坐东西世子大君坐西柳琳率将官旗总以上入拜设宴烹肉一酌而罢世子还幕次柳琳仍来肃拜引接幕次辅德赵启远入侍夕柳琳还阵 【汗给马百匹令柳琳分诸将官又给军人牛二令分馈所领军兵矣】 
　　二十七日汗使博氏来言世子此行仓卒本国护卫之军未及入来令柳琳替归其军中择留三十余名以为护卫云依其令留炮手三十火兵六马三十六 【自其阵中裹一月粮而来】 封状启一送付柳琳以送 【柳廷益入来则柳琳即当替出适出松山之役清人留而不送今始许替去云】 三十日世子在松南幕次清人自战胜之后无日不出掠或遣轻骑驰突于宁远近处若遇樵牧人丁牛马多所抢来或以大炮向放松山杏山塔山等城城中亦为应放炮声如雷听者收□只神松山炮丸大于鹅卵屡落于幕次近处矣 【清阵中人马或有中伤死者　阵中事情秘不得闻或言议久留驻而清汗 【汗字下脱还字】 还汗不听云矣】 九月初一日世子在松南幕次筑土墙于幕次东北以蔽炮丸厚一丈余高二丈余 【亦蔽大君帐幕又掘四面壕堑闻汉人连有投降于清阵者多是蒙挞人归汉者还降云】 初二日博氏比巴等二人以汗意来言曰此处近日事情书记录而方今文字翻书明日令善写者依此誊书送于本国俾知战胜也初四日范文程比巴加鳞博氏等以汗意柳廷益带来炮手不为善放技艺不精乎抑有他故乎须送行官中高之人严饬云不得已依其令即遣宣传官致汗命于诸将及军人等处是夜松山炮声齐发 【翌朝闻汉潜迫清阵彼此俱放炮云】 初五日是夜松山炮声尤震大丸屡落于近地 【汗阵人马多伤云矣】 初八日世子移幕次松山西十里许 【巳时汗移阵世子亦随行】 距城稍远炮丸不及向阳藏风之地颇可喜也初九日柳将处辽东粮米八十八石分载四十四车义州将官郑德良领来锦州云十二日夕护行博氏及郑命寿来言明日当还沈阳军机秘密不可烦布托以移阵偕为治行云问缘何卒然还归乎答云第二夫之病重以此遄归也 【夫之犹阏氏也】 十三日世子回程辰时汗阵先行世子一行随彼还踏去时路过锦州夕至距伊州三十里地止宿终日大风飞雪目不能开是日行八十里十四日是夜汗阵喧嚣俄闻蒙兵杀清数人驰马逸去十六日平明世子发行过大塔里义州运饷二运三运六百余人马见关西状达 【关西状有唐船之事】 
　　十七日二更汗闻夫之病剧即率轻骑数十驰还沈阳而其余军兵皆在矣夜半始闻其先去也汗晓到沈阳夫之命尽矣十八日世子还沈阳馆所往返凡三十四日程道六百余里云而以我国较之几乎八百里也去时五日半来时五日半留松山二十二日而其地早寒八九月之交气候如仲冬之令风雨冰雪寒不可耐马无郊草日日瘦病若加留一旬则生活必少矣幸得遄归人无折伤马毙者只五匹　二十一日欲厚赙夫之丧衙门通事言前日帝壻之丧致赙时只白纸丹木而还送他物今亦依此为之衙门之意如此云故送赙霜华纸一百卷白绵纸一千卷白纸二千卷丹木二百　　　　逐日早会汗家以为世子大君亦不可不日日来参云尔世子大君诣汗庭　二十二日朝世子大君诣汗庭俄顷还馆　二十九日世子大君随汗行出北城门至秫门外夫之完敛处则设帐幕于野中还簟作墙造纸屋纸塔以五色纸为彩旛彩钱撙彩花等物极其丰侈费至万金云僧道巫觋杂沓如祈祝之状汗大加悲恸归路哭泣不止矣未时还　十月初二日状启今此夫之之丧当初设帐幕即为出置于东门外为白有如可三日而烧火为白乎□皇帝自遭丧之后长在哀伤之中诸臣等逐日会于阙门外是白去乙世子大君亦为连日　　为白齐皇帝为夫之造纸塔纸屋于北门外十里许野中以五色纸为彩旛钱彩撙彩花等物极其丰侈　二十九日聚会僧道之流皇帝与诸臣亲往完敛所谓完敛者道者诵经设神祀之事也 
　　十三日辰时世子发行出沈阳城北门向丑方驰去所率仅三百余骑臂鹰而骑者十余我一行随之行至十里外汗分兵为两翼且行且猎越野踰山若遇雉兔或驰或放鹰军少所获不多是日行至距沈阳五十五里地地名往还堆止宿汗阵之外若以脚踏之　　　盘旋原野陟降崖谷其实七十余里也汗是行率夫之二人各乘黄帐车车轻驾以一马或舍车跨鞍从于汗后二壮女骑从似是时人二女儿年纔十余貂丧骑马乃汗女也猎时或行或止不甚疾驰故以我疲马得免颠仆　十四日辰时发幕次随汗阵行向子亥方汗行猎如昨日行行且止观望驰逐午后下马少憩夕止宿于距昨日宿处二十五里地地名伊鲁有烟台守人数家矣计其周行者约可五十余里也是夕雨雪交下夜雪霁北风大作掀天卷地寒威严酷人不得呼吸马驼皆股战诸臣布幕裂例幕次则赖毡厚不颠而寒气透入上下闷迫不可胜言　十五日风日极寒清阵张叶皆沾冻不得撤载以此留驻　十六日辰时发幕次随汗阵行向戌酉方大野汗猎如前所获多少则未能的知军少故獐兔逸去者多矣午后转向酉申方是日约行六七十里而止宿于地名十王寺前野距昨日宿留处经路五十里云所住近处有汗之农庄禁令一介勿犯数人汗杖之云　十七日辰时发幕次随汗阵行而未方行猎如前是日南风微温雪消路泞泥水沾衣约行三十里下马憩泥中苦不可耐又行七八里许望见沈阳城汗初欲抵夕驰猎宿于郊外明日入城矣至此便下马与诸将议止猎归渖又行十里至城北秫门外留馆诸臣出迎世子于路左矣汗令夫之及辎重直入城中汗诣死夫之完敛之处世子随行既止见新造大屋纔盖瓦高墙广庭门廊齐室工役犹未毕庭内设毡幕为祭所汗入奠酌哭甚哀其左右悲恸汗出幕周视堂宇出门乘黄轿入城世子随汗至庭即还馆所是行凡五日往返仅二百里而计其猎时周行则几三百余里也为日不多程道亦不远而中间酷遭雨雪风寒薄衣夫丁几至冻死此处习俗发行后不饲马必宿于无水之处我人汲水于五里之外而日寒且暮则饥不可炊野草枯短马不得饲以此疲困饥寒度日如年沈阳乃是大野而北行二十里则有山翌日则山阜嶙峋或有高峻绝险处既过诸山又是广野望见乱山重迭东走即铁岭卫等地其东数日程乃建州卫云其野西连辽海回转至渖望之极目连天矣所经之处人居绝稀间有诸王设庄相距或十里或二十里庄有大小大不过数十家小不满八九家而多是汉人及吾东被掳者也大率荒野辟土不多至于十六日十七日所经则土地多辟庄居颇稠而亦皆汉人东人或蒙种云耳 
　　二十九日世子在渖馆所夕户部阿里岩排甫大平古等以其帝命来世子迎坐则两人请辟左右密言曰闻朝鲜潜送二船米于南朝云南朝所乏者非米也若送于锦州卫中则有所少益送于南朝则无益而贾害国王不宜为此且国王岂忍忘予如是速也此必一二边臣有不淑者欲生事以间渠我两国也国王则吾不疑之吾有亲信之意故密告于世子须独知而慎勿出口也世子答以闻来惊怪岂有此理此必中间细作要间我两国也顷者岁币输送时二船逢漂失不知死生平监驰报即以此意言于衙门无乃据此而有此言耶大国想必有以恕谅也阿里岩排甫大平古等唯唯而去　三十日早昨来两人复以其帝言回报曰吾固以为细作今闻世子之言果然无疑已将陈告而汉人论死矣即为回去　十一月十三日下令曰近来寒气甚酷北馆诸臣处入送炭二百斤以资炉火　十二月十一日国出去博氏杨恕加鳞及通事郑命寿韩臣源回来闻以义州人张后骞通书于崔孝一事觉究治事出去而当初秘不得知矣到京捉致湾上人斩杀者十余人前参知黄一皓以为义尹时事亦被极刑回到湾上又论死者宣铁龙义人并十余而后骞族属定配者亦多云安州宣川潜商于汉船事则未得究竟仍囚而来矣 
　　十二日衙门使郑译来言皇帝以为朝鲜王子入来今迨五年不可年年给料自明年耕作到秋谷成当撤料以八固山农田折给千日耕王子以下诸臣质子计口量力而耕耕夫则自本国调来一日耕当用十二三丁矣此意告于世子前世子令宰臣讲院措辞以答曰来此之后依于大国食于大国无少裨而有大患威惧之意恒切而大国之念亦勤矣但客人作农势所未易耕有丰凶亦难逆料一朝撤料无以糊口许多员役何可生活况我国丧败之后农民鲜少加以调兵运饷骚屑荡残虽不敢言而闷迫之状大国亦已知之矣虽欲调发农军势不可为三南数千里外岂可驱来南北气殊风土不同南人之不可作畓明矣京坼则凋弊尤甚两西则运粮亦不能举事势如此农军决无调来之路既无农夫虽　田谁可耕作非敢违命势所固然矣须以此意转告帝前郑厉颜而答曰我则传命而已此事以连年凶歉八固山供料为难诸王定议于帝前以为蒙古王及诸部来属者则或一年二年给料而其后则皆给田自食独朝鲜王子已至五年今后与他人一样给田事议而定矣衙门亦不敢可否于其间我何敢传此违拒之言然姑以此意往告云郑译袖出一文书乃伴送使朴□□鲁及平安监司郑太和同成贴宣川赴锦军车礼良犯潜商罪密通领兵大将柳廷益处置事也郑译言辽东运粮入去时发遣禁军与监军清将及领令大将莅杀礼良后来报也衙门之命云矣　十三日夕龙将及比巴加鳞卢施于使臣等以其帝命来告于世子前曰锦州军兵分属诸王阵者齐诉以为当初入来时不知经冬至今寒冻冤苦且丙子不入山城之罚招来故技艺不精云此军不可久留更以精炮准数抄送须及于明年二月事即为状启世子答以御营军极择抄来其中虽或有不入山城者而选艺而来非以罚也当初御营军中极择以来则后巡来者前巡择之余也今若替番则后来必未胜于今来者理势固然且以称托技拙　见退则军人挟诈不尽其技而图归此不可不察又须以一年替代本国咨请大国准许未久今此替番出于不意本国之势抄选未易入来期限不可预定矣况火兵则本国之规一人供十人之爨今者一人供二人无益而费粮矣军则一千名依前数火兵只调百名减四百为便矣龙将等曰所言皆是即为起去 
　　十八日北馆诸人当初被囚门卒严守我人不敢近其门外自夏秋以后门禁稍弛而时时入粮之外不得通问矣金尚宪自冬至后寒候极重始许医官入见今日龙将及博氏等三人率郑译往北馆坐于庭中招见申得渊朴演 【演：潢】 曹汉英蔡以恒则皆有病色又使博氏一人郑译入见金尚宪于卧所而龙将问朴等曰南汉横议出城时不从王下者金判书外又有一人云其人谁耶答以未之知也云龙将等归告汗曰金尚宪非但病剧衰老惫甚他人亦皆有病云云前此世子使译人言金尚宪病重之状衙门且多秘密救解之事　十九日闻北馆诸人有放释之议云　二十一日朝通事来言世子即当进诣世子即进司书赵金素独为请往世子与诸臣同坐俄已龙将以汗命来诸臣皆起避出告龙将致其帝之言曰北馆五人其罪当死而特用宽恕尚不料断今闻王子馆中人供其料食云以此人有罪反贻弊于无罪之人于心不便今欲移送于义州而拘囚之以便取食之道亦欲驱送锦州前使之立功自効其中老病者虽不合从军而能文好谋则亦可坐而筹策斯二者王子择一而言之惟言之从世子以为五人贳死宽假已多东方之人孰不感叹今者所谓实出虑外枯木生华严霜落叶惟在大国处分何敢与知又何敢言龙将入告复出传其帝言曰王子所言良是五人当送于义州拘置待后观势处置也且前宣川府使李烓潜商于汉船者擅杀灭口其罪当死亦姑分拣今者李烓并拘囚于义州而安州等处囚人令本道监司处置后报知可也自馆所差送秩高官员押五人以去而李烓捉来拘囚后还来事王子分付而送之世子还馆 
　　二十二日衙门言北馆人明日出送云世子遣中使赐酒于金尚宪等五人尚宪扶病起拜跪饮一爵涕泣作诗曰经岁辽河故国思一心唯幸近青闱明朝独渡辽河去回首青闱泪满衣同日状启译官李馨长等入来而皇帝前所送生棃一驮红柿一驮一时入来　置东馆为白有如可二十二日同棃子乙皇帝使之入纳亲自开见以污陋破絮裹送是如帝极以为怒使郑译来告世子前曰凡人所食之物不可是如污陋而朝鲜之人慢忽至此是何故也至有辱及国家之言世子教是答曰看来不胜惊骇此是官吏等不谨之致当令状启治罪是如为白乎□臣等以为国王于大国之事无不敬谨方物入送时各种物件亲自看品凡干所进之物必皆亲览以送而此棃则非自京下来之物必是外方封进之官不能检饬下辈慢忽之致云则郑译即为起去为白有如乎昨日朝郑译又以帝意来言陋絮裹棃之事极为可骇其絮数片乙裹送本国状启中查出封进之官监司封进则监司当之守令封进则守令当之应罪之人入送于世子之所查问治罪是如为白乎等以同陋絮少许封进于备局为白乎□一边平安监司处良　亦封送其絮使之查究为白齐　二十三日前判书金尚宪前同知朴演 【演：潢】 申得渊前正郎曹汉英幼学蔡以恒等五人出送义州五人来拜于馆所卫 【卫：衙】 门不许五人步过馆前向前伏地涕泣世子出临门内望见使宰臣讲官各持药封传给诸人贰师李景奭下直肃拜引接后出去　同日状启本月二十日昏郑译来到馆门密达于世子前曰明有北馆人处置之事当为早请敢告是如为白如乎 
　　二十一日早朝郑译以请之之令来达世子即为进往与押大斗斗贝勒坐于诸臣所会厅恭礼后押大贝勒使之先出我人亦屏去令龙骨大波牌加鳞卢氏于士巨四博氏郑命寿传告于世子前曰金尚宪等死有余罪而今闻病重其余诸人亦皆疾病且其随来无罪之人为其供养与有罪之人同为辛苦如此凶年自馆所养之亦甚有弊金尚宪虽年老能文则必有才智此人等欲送锦州卫协守阵上使之立功自效亦欲送囚于义州义州与锦州孰优世子答曰诸人之至今生存无非帝恩其德如天矣年少之人经事未多今承问及何以知之诸人等有罪轻重是非处决惟在于帝秋日严霜草木零落乃天之为也阳春和暖枯木生叶亦天之为也帝之处分亦如天惟帝之为耳龙将等入去即为出告曰老病之人不可送于锦州当并囚于义州此处使行往来时使之看见矣龙将等皆称帝闻所答之言极以为是是如为白齐世子曰帝德如天分拣如此我国人民孰不感戴但我国之法不为同囚于一处置诸各所且围篱置之则自官家供馈今此囚置何以置之入告则答曰然则置之各家不如围篱囚之但令勿失可也馆中长官率去使之修理闾家而接置器皿诸具亦皆自官备给宣川府使李烓杀一潜商之罪则国家之所知非独渠罪而船人五名不报于监司不告于国家私自放之厥罪甚重李烓亦置于义州其余罪人乙良或刑或放长官出去推阅处置云云且问长官谁某也世子曰馆有贰师宾客讲院之官则辅德为长官也龙等回告曰尚书送之可也是如为白齐问答已讫世子又陈作耕之弊曰来在大国贻弊已多所给之田亦系恩数而筋力不足无以耕作闷迫之情不敢不更达龙等回告曰所言是矣亦不可已种子则当为备给农军买时当依开城之价本国人买之为可是如为白齐金尚宪等生还我国地方无非国恩不胜感幸而耕作事段世子亲自陈之而亦未得请尤极闷虑为白卧乎事 
　　壬午二月初三日世子大君未时往汗家随行清主乘轿自其家出由小北门直向夫之庙入庙门即放声大哭哭声闻于外良久乃止汗出庙门转向东北路行后有三夫之从女仆三十余人女儿数人亦从儿则乃汗之女也云行十五里止宿地名郁卧里云去沈阳约可二十五里许也　初六日辰时清人始猎军卒漫山蔽野驱禽兽使世子一行从右翼而行登峦入涧险苦万状午时收军歇马世子少憩进昼水剌赐陪从诸臣以至禁军果馔烹肉此后日以为常　初七日辰时清人纵猎陟冈缘崖终日驰逐我国人马疲困世子坐马蹔蹶至于颠坠而不至重伤天幸也　初九日平明清人始猎世子大君随行悬崖峻岅终日登陟人马病困不得行坐马又蹶世子颠坠亦不致伤不胜幸甚午时歇马午后复猎申时止中野而宿地名不能知之而是日之行并为五十余里　十三日辰时始猎出西南大野中北西无际狞颷终日走石扬沙人不能开眼乃是大漠也去义古地方纔十余里云午时收军午后复猎仍向西南行是日之行并五十余里止宿亦如　地云十五日辰时清人纵猎卒仍向西南行坐马又蹶世子坠伤不至大段天幸也讲院医官问安答曰不为致伤矣讲院与医官相议请进苏合丸即为研五丸和烧酒进午时歇马午后复猎行九十余里止宿外长城内去内长城可十五里许入清人之地矣　十七日辰时清人始猎午时入内长城歇马城内有堡堡名不能知之曾是汉人防守处也今废无居人长城逶迤自东而西十里五里大小台相望延袤莫能究矣申时入栅门栅门之外往返十一日间绝无人烟到此始见居人日没后止开元城南门外留宿此城乃辽左大镇城池之壮过于辽东旧城而崩垣堆堞惨不忍见城内只有居人数十家白塔寺玄帝庙尚存是日之行几六十里许矣　二十二日辰时发行未时还馆 
　　二十三日状启即刻郑译来言安州之事李烓则义州拘囚是如为遣其余囚人则亦皆查覆置之死罪者某人定配者某人全释者某人是如咨文以送为当而徐已里金则依前所言为之是如为白齐且湾上出置五臣拘囚形止亦为咨文以送而咨文中并及感谢帝恩之意为当为白乎□且曰五臣分置各处后日如有杂谈则不好是如为白齐大槩郑译之言前后各异前日之言乃自己之言也今日之言乃龙将前定夺事也是如为白卧乎事　三月初十日夕八门击鼓诸将毕会大衙门使译舌探问则云松山城陷时生擒祖大乐入送锦州卫中使诱其兄大寿而出降服喜事也　二十三日闻松山被执将官及俘获来到参将至庭臣□当初内应献城故定给舍馆而供帐甚盛军门洪承畴则延颈承刃终始不屈故拘锁北馆而只给菽水云云　四月十三日郑命寿来言清人得塔山事是日朝八门击鼓　十六日降将祖大寿自锦州入来于沈阳馆云云　十九日龙骨大浅它马等来于世子前以汗意传已得塔山事使之即通我国　同日状启祖大寿所银货杂物络绎于路以妻子方在宁远大寿降密遣一人着樵服贻书于厥妻使之出来则其妻责其负国不死辞意严正清将闻之亦为叹赏云云所闻如此敢达其略为白齐　二十一日状启塔山见陷后八门击鼓事段前已状启为白如乎十九日夕龙将及贱他马不意来到立传塔山攻得之意世子教是跪听之后龙将等仍坐而言之曰塔山城一面以许多红夷炮攻毁众矢齐发则城中不得支自焚其庐舍一时俱烬余卒七千并行厮杀清人别无损伤只放炮者十余人中箭方围杏山下久当得既得杏山则蒙古及朝鲜当有文书出送之事塔山攻得之事为先通之可也云云为白齐击鼓之后我人继出非不知其已通而今过累日乃有此言者似是诸人入来后议定之事而使之别通也世子答以当即驰启且问曰所谓送人者何也龙将等曰非谓必送我人当有告知之事云前头似有布告之事是白齐二十五日八门击鼓以杏山守将乞降故也 
　　二十七日范文程比巴卢施三人来于世子前以为杏山已得此意须急通本国且曰中原方为讲和诸臣以下或以为可许或以为不可许此乃国家莫重之事亦不可不告知朝鲜自此当送敕使以议而本国连岁凶荒欲为除弊而止自馆中送重臣禀定谕告而来此帝命也世子答曰帝命如此贰师李景奭当送之三人唯唯而起　二十八日状启本月二十五日昼八门有击鼓之声问之则杏山守堡将三人先入乞降以红夷炮坏其一面五十余把故不得支吾乞降自陈上诸臣处送人来禀曰当受其降乎抑将屠戮之耶以此事意来禀是如为白去乙使译官辈微探则如尽出降全活亦回报是如云云而有难详悉为白乎□前日以讲和事西去之日回还消息段置未及探知为白有如乎昨日午间范文程波　博氏卢施氏以帝命来传杏山攻下之事世子教是听之后博氏等仍为上坐辟人密告曰前日中原请和时清国以为燕京以东割给则当从之云而中原不听矣今得四城之后中原请割宁远以东故以此两段意议诸王诸王则或以为姑可许和或以为惟有战不可和时未决定帝以为朝鲜亦为一家此事不可不议于国王且此锦州诸城攻获之事系是大庆欲送勑使而本国连岁凶荒虑贻弊端不为出送上项所议之事亦极重大须送长官亲陈榻前但文官之行不可疾驰先驰勤干一武人为通此意云云其所陈说之意不啻丁宁乙仍于臣景奭明日当为起程出去其敕书或是赦文或只播告时未详知行到栅门外所带译官出送驰闻计料为白齐禁军吴诚国状启三度内书并以赍持驰送为白卧乎事　二十九日龙骨大浅他马范文程比巴卢施等来言于世子前敕书二道一乃得松锦塔杏事一则乃讲和事也贰师李景奭跪受仍为出去　五月初五日辰时世子及大君往汗家汗见洪承畴祖大寿祖大乐祖大承夏德承等是日洪承畴降三拜于庭九叩头 【承畴宿夕已剃头云】 
　　初十日状启初四日衙门通事来言初五日皇帝将见松锦降将洪承畴亦当受降诸臣皆参世子大君亦不可不进参是如为白去乙世子教是及大君早朝进往则诸将皆会而皇帝方为神祀不出曰何其早会耶亦少晚来会亦为白乎等以诸臣皆为散去世子教是及大君亦为还馆为白有如可临午更往则诸臣诸将皆已会祖大寿等以其持来财产呈纳于皇帝分左右排列于中门外庭下西则大寿之物东则大乐等诸将之物银子万余两衣服锦段器皿杂物七十余种置之卓上良久皇帝出坐诸臣列坐于内庭世子大君亦入皇帝使加里博氏等告于世子大君曰今者洪祖等诸将当为行礼无乃惊骇耶世子措辞以答俄已引洪祖诸将入内庭祖将等皆为清服洪将纔为剃头着毡笠行三拜九叩礼后诸臣升殿上世子大君亦升洪祖诸将入殿坐于东边洪承畴居首祖大寿等以次列坐馈茶一器帝使博氏问于承畴曰汝是南方之人云日本人往来于南方耶洪答曰不为朝贡岂有往来之事又问曰汝是文士能知前朝故事耶答曰粗知之又问汝年几何答曰四十五岁又问曰朝鲜则赎还被掳人其亲族之情理固当如是矣中原则何不赎还答曰朝廷羣议皆以为不可赎故如此云帝曰人心不淑故如此非独朝廷之议汝亦同类也云而更无他言为白遣帝使博氏等取庭排货物来观自玩令卢施博氏持一珠络之物示于世子前曰朝鲜亦有此宝耶世子答曰朝鲜则无如此之物矣帝曰朝鲜每事以无防塞吾有何求索而如是耶世子答曰岂有以无为有以有为无之理乎皇帝必以洞知矣又曰朝鲜米盐亦无耶世子答曰此则人所日用之物如是问之不胜惶恐云则帝笑而止之帝言于博氏曰祖将财货今若受之则彼必侮我云而只受若干物尽为还给日暮罢出为白有齐
  </div>
  <div class="pagination">
   <span class="current-page">
    1
   </span>
   <a href="渖馆录_page2.html">
    2
   </a>
   <a href="渖馆录_page3.html">
    3
   </a>
   <a href="渖馆录_page2.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
