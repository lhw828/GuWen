<!DOCTYPE html>
<html>
 <head>
  <meta charset="utf-8"/>
  <title>
   战国策校注 - 第 6 页/共 11 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   战国策校注 - 第 6 页/共 11 页
  </h1>
  <div class="content">
   说秦王曰【按史此春申君未封时书在击芒卯后此三十四年也补曰说已见上】物至而反【至犹极】冬夏是也致至而危【致言取物置之物上】累棊是也今大国之地半天下有二垂【边陲】此从生民以来万乗之地未尝有也先帝【尊称之耳时未为帝】文王【惠文王非孝文】武【元作庄】庄王【按史秦轻楚顷襄王歇乃上书说秦昭王则史与此防书此为庄王谬也补曰庄当作武】王之身三世而不接地于齐【不与通也】以絶从亲之要【要约也】今王使成桥【秦人补曰刘伯庄云桥音矫】守事于韩【守犹待】成桥已【元作以正曰以已通】以北入燕【使燕入朝于秦补曰史作盛桥以其地入秦为是新序同此言韩入地下言取魏地也】是王不用甲不伸威而出百里之地【出言割地燕入秦必割地予秦秦使之出也】王可谓能矣王又举甲兵而攻魏社【补曰姚本作杜是】大梁之门举河内【属司正曰正义云即懐州也在河南之北西河之东东河之西】拔燕酸枣虚桃人【燕南燕属东郡酸枣属陈留徐注始皇五年取酸枣燕虚又苏代曰决宿胥之口魏无顿丘按此则虚魏地也桃人史作注燕县有桃城今按任城有桃聚补曰燕张仪传注滑州胙城县酸枣正义云故城在渭州酸枣县此古酸枣县南虚正义云谓殷虚今相州所理大事记解始皇纪引正义云姚虚在濮州雷泽县东二地不同按髙注作虚文协】楚燕之兵【补曰史作魏之兵意此上皆魏地当作魏之兵不然燕楚以来援者言之】云翔而不敢校【云翔散也语注包曰校报也正曰尔雅其飞也翔注布翅翺翔按翔有髙起貌汉书言翔贵古人每言髙翔】王之功亦多矣王休甲【元作申无休字今从史】申【正曰史文虽顺此作重义自通】息众二年然后复之又取蒲衍首垣【河东蒲阪注故蒲苏代曰北有河外卷衍注不地今按属魏故魏地书拔我首垣蒲阳衍而张仪说魏王秦据卷衍又南阳有杜衍垣元作恒河东有首山首垣正曰徐广及索隐皆云此蒲在卫之长垣蒲乡索隠云衍在河南与卷近　　正义云属郑州恒姚本作垣索隠云首盖牛首垣即长垣非河东之垣也长垣开封县】以临仁【兵临之仁地缺】平丘【元作兵】兵【补曰当从史文作丘】小黄济阳婴城【地并属陈留婴犹萦也葢二邑环兵自守补曰按燕防决白马之口魏无黄济阳史作外黄正义云故黄城在曹州考城县东济阳故城在曹州寃朐县西南大事记云水经注河水旧在白马县南泆通黄沟赵世家拔魏黄城正义引括地志云故黄城在魏州冠氏县南十里因黄沟为名旧注陈留外黄者非】而魏氏服矣王又割濮【周纪注在江河之南楚纪注建宁邵南有濮夷】磨之北【后志当阳县注荆州记沮水西有磨城子胥所造正曰江汉南之濮乃书所谓彭濮之濮沮水磨城逺不相涉下文北属之燕可见濮即卫之濮上水出东郡濮阳南入钜野者也索隠云磨地近濮按史表有磨侯程黒索隠云表作歴歴县在信都地邑并无磨愚按此字作磨与歴通犹乐毅书磨室之新序正作濮歴则其字甚明】属之燕断齐秦之要絶楚魏之脊天下五合六聚而不敢救也王之威亦惮矣【补曰惮史作殚是新序同殚尽也】王若能持功守威省攻伐之心而肥仁义之诫【髙注肥犹厚地犹道则此诫字元作地也补曰守威疑守成史诫作地新序同姚氏云一本作诚】使无复后患三王不足四五霸不足六也王若负人徒之众恃【元作材史作仗】材【补曰姚云一本无】甲兵之强一【元作壹】壹【补曰史作乗新序同】毁魏氏之威【前胜魏有威矣今自挫毁不持守也正曰从乗字义明】而欲以力臣天下之主臣恐有后患诗云靡不有初鲜克有终易曰狐濡其尾【未济注小狐不能涉大川虽济而无余力将濡其尾不能终也】此言始之易终之难也何以知其然也智氏见伐赵之利而不知榆次之祸也【榆次属太原智伯葬处正曰索隐云败于榆次正义云属并州县】吴见伐齐之便而不知干隧之败也【干隧吴地苏秦春申传并不注道应注干隧在临淮岂此耶盖或越王逐北至是正曰正义云出万安山西南一里太湖即夫差自刭处在苏州吴县西北四十里】此二国者非无大功也没【元作设补曰姚云刘本作没】利于前【没犹溺】而易【补曰易音亦前之利易后之患也】患于后也吴之信越也从而伐齐遂攻齐人于艾陵【补曰艾陵在兖州博逺县】还为越王禽于三江之浦【礼扬州其川三江浦水滨也髙注即干隧正曰书蔡传娄江东江松江也】智氏信韩魏从而伐赵攻晋阳之城胜有日矣【其日可期】韩魏反之杀智伯瑶于凿台之上【史注在榆次】今王妬楚之不毁也【谓无伤】而忘毁楚之强魏也【楚毁不能侵之故强考下文宜有韩字补曰史作韩魏新序同】臣为大王虑而不取【补曰取下有也字文顺】诗云大武逺宅不涉【逸诗武足迹宅犹居也言地之居逺者虽有大足不涉之也正曰威武之大者逺安定之不必涉其地也】从此观之楚国援也邻国敌也诗云他人有心予忖度之跃跃毚兎遇犬获之【大雅巧言诗忖亦度也跃跃走也毚狡也言兎虽善走或时遇犬犬能得之人心难知或可忖度补曰跃天力反】今王中道而信韩魏之善王也【中道在前后间】此正吴信越也臣闻敌不可易时不可失臣恐韩魏之卑辞虑患【以虑患故卑辞】而实欺大国也王既无重世之德于韩魏【重犹累】而有累世之怨焉夫【补曰姚本之怨矣无焉夫字】韩魏父子兄弟接踵而死于秦者百世矣【补曰百世史作将十世新序同髙注百一作累】本国残社稷壊宗庙隳刳腹拆頥【颔也】首身分离暴骨草泽【暴日干也】头颅僵仆【颅首骨僵偾仆倒也】相望于境父子老弱系虏相随于路【系累为虏虏获也】鬼神狐祥【狐之为妖者正曰史狐伤是新序作潢洋三字楚辞后语注潢户广反洋音养】无所食【无人为之依也】百姓不聊生族离散流亡为臣妾【男为人臣女为妾】满海内矣韩魏之不亡秦社稷之忧也今王之攻楚不亦失乎且王攻楚之日则恶出兵【恶安也】王将借路于仇雠之韩魏乎兵出之日而王忧其不反也是王以兵资于仇雠之韩魏必攻随阳右壤【补曰一本随阳右壤叠一句新序同阳作水索隠云楚都陈随水之右壤盖在随之西今邓州之西多山林者是也】此皆广川大水山林谿谷不食之地王虽有之不为得地是王有毁楚之名无得地之实也且王攻楚之日四国必【衍应字】应【补曰姚云一本无史同】悉起应王【齐赵韩魏也方言南攻故不及燕应言以兵从之盖蹑秦也】秦楚之兵【补补曰史之下有兵字】搆而不离魏氏将出兵而攻留【属楚国】方与【方与胡陵属山阳】铚胡陵砀萧相【砀属梁国余属沛】故宋必尽【七国故皆宋地】齐人南面泗北必举【济隂乗氏注泗水入淮鲁国卞县注入沛补曰书蔡传泗水出鲁国卞县桃墟西北陪尾山四源俱导因名西南过彭城又东南过下邳入淮卞今泗水县】此皆平原四逹膏腴之地也而王使之独攻【秦与楚战不暇救七邑及泗北二国攻之兵势无所分也】王破楚于以肥韩魏于中国而劲齐【补曰姚云刘本以上无于字楚史新序同】韩魏之强足以校于秦矣【校较同直也言与之敌】而齐南以泗为境东负海【负与抱反背也】北倚河而无后患天下之国莫强于齐齐魏得地葆利【葆保同】而详事不吏【事犹治补曰不吏姚本下吏是详其事以下于吏慎重之意应上葆利言】一年之后为帝若未能于以禁王之为帝有余【禁也】制夫以王壤土之博人徒之众兵革之强而注地于楚【注犹属言地广正曰注防之注补曰史作树怨于楚新序同姚本一举众而注地】诎令韩魏【诎犹反正曰魏句屈命令于韩魏归为帝之重于齐言齐韩魏皆强而齐尤甚也】归帝重于齐是王失计也臣为王虑莫若善楚秦楚合而为一以临【元作临以补曰姚云刘本作以临】韩韩必受首【言其服而请诛】王襟以山东之险【蔽障如襟】带以河曲之利【围绕如带】韩必为关中之【比之吏】若是王以十万【补补曰史十下有万字是新序同】戍【元作成】成【补曰史作戍是新序作伐】郑梁氏寒心【战惧则然】许鄢陵【并属颍川】婴城上蔡召陵【并属汝南】不往来也【韩魏不通补曰史上蔡上有而字新序同从此则上以婴城句】如此而魏亦关内矣王一善楚而关内二万乘之主注地于秦【元作齐】齐【补曰当作秦】齐之右壤可拱手而取也【拱敛手】是王之地一经【元作任】任【补曰史作经是】两海【东南正曰索隠云西海至东海】要絶天下也【要谓中】是燕赵无齐楚齐楚【补此二字补曰宜从史叠齐楚字是新序同】无燕赵也然后危动燕赵【以危亡之事恐动之】持齐楚【持刼之也补曰史直摇齐楚新序同通鉴纲目从之】此四国者不待痛而服矣【痛言攻伐之酷春申传有补曰史昭王曰善于是止白起而谢韩魏发使赂楚约为与国　恶音乌重世之重平声借音借方与音房预为王之为去声】
　　段产【秦人】谓新城君【韩襄十二年注芊戎也】曰夫宵行者能无为奸而不能令狗无吠已今臣处郎中【郎廊同汉官表注主廊内诸官正曰廊字通作郎不谓郎为廊郎中令秦官郎乃其属此注在郎中令下非郎职也大事记谓是时郎中职已亲近】能无议君于王而不能使人毋议臣于君愿君察之也【元在韩防魏昭防白圭语同正曰见下】
　　段干越人【凡段干皆魏人今在秦补曰史注段干魏邑路史段干李姓邑初邑段后邑干因邑而氏】谓新城君曰王良之弟子驾【良赵简子御驾马在车下负】云取千里【其言然】马遇造父之弟子【造父周穆王之御不得与王良同时然学出于造父者得称为其弟子非必与之同时也】造父之弟子曰马不千里【不能然】王良弟子曰马千里之马也服千里之服也【驾车马四两服在中央夹辕两骖在旁见太叔于田言马言服马岂骖邪】而不能取千里何也曰子纆牵长【纆索也以牵马】故纆牵于事万分之一也而难千里之行今臣虽不肖于秦亦万分之一也而相国见臣【戎未尝相以其传国事称之】不释塞者【言障之于下不解】是纆牵长也【亦在韩防详二臣之言则戎之宠少衰矣故范雎得而间之正曰上章为议己者言下章言相国之短于用已皆不见芊戎宠衰之意为秦亦无明徴当从旧次难去声】
　　范子【名睢字叔后封应侯凡范皆晋旧姓故史云魏人补曰睢音虽】因王稽【秦谒者令时使魏还】入秦献书昭王曰臣闻明主莅正【史作政字通】有功者不得不赏有能者不得不官劳大者其禄厚功多者其爵尊能治众者其官大故不能者不敢当其职焉能者亦不得蔽隠使以臣之言为可则仃而益利其道【利犹逹】若将弗行则久留臣无谓【元作为】为也语曰人主【补曰姚云后语作庸主史同】赏所爱而罚所恶明主则不然赏必加于有功刑必断于有罪今臣之胸不足以当椹质【集韵椹斫木锧锧铁椹质锧同】要不足以待斧钺【钺亦斧也】岂敢以疑事尝试于王乎【尝亦试也】虽以臣为贱而轻辱臣独不重任臣者后无反覆于前者耶【得任人必保其后后不如言则为反覆此任人者所重也王岂得轻之补曰姚本反覆于前王】臣闻周有砥厄宋有结禄梁有悬黎楚有和璞【卞和之璞皆美玉名】此四宝者工之所失也【失谓不能别之故卞和三刖也】而为天下名噐然则圣王之所弃者独不足厚国家乎【厚言使之重】臣闻善厚家者取之于国善厚国者取之于诸侯【皆取其人】天下有明主则诸侯不得擅厚矣是何也为其凋荣也【凋伤也荣草华也此喻厚重彼有擅之则比无有】良医知病人之死生圣主明于成败之事利则行之害则舍之疑则少尝之虽尧舜禹汤复生弗能改已【补曰睢云圣主明于成败之事而曰疑则少尝之语既反覆又引舜禹舜禹岂尝疑事者哉所谓游士之言】语之至者臣不敢载之于书其浅者又不足听也意者臣愚而不阖于王心耶【阖合同补曰阖史作概索隠引防作关】亡【元作已补曰姚云已钱作亡史同】其言臣者【亡其犹得亡补曰亡其犹亡乃】将贱而不足听耶非若是也则臣之志【絶句正曰史自非然者臣愿云云按自非然者即防非若是也臣愿即防则臣之志愿云云志字句絶虽竒非文义】愿少赐游观之间【间暇隙也】望见足下【不斥王故指其足下之人犹陛下也】而入之书上秦王说之因谢王稽说【且谢且说说其未用之故正曰谢其得人而说其欲见之意姚云一本无说字史同】使人持车召之【睢传有补曰为其之为去声说之之说音恱】
　　范睢至秦王庭迎范雎曰【补曰一本谓范睢】寡人宜以身受令乆矣今者义渠之事急【盖修李帛之怨补曰大事记赧王四十四年秦灭义渠汉匈奴传秦昭王时义渠戎王与宣太后乱有二子太后诈杀王于甘泉】寡人日自请太后今义渠之事已寡人乃以身受命躬窃闵然不敏【闵犹伤敏疾也自伤其见睢之晚】敬执賔主之礼范睢辞让是日见范睢见者【下见贤遍反】无不变色易容者秦王屏左右【博雅屏除也此谓去之】宫中虚无人秦王跪而进曰先生何以幸教寡人【以教之为宠】范睢曰唯唯有间【间隙也正曰间犹顷也孟子为间如字】秦王复请范睢曰唯唯若是者三秦王跽曰【跽长跪也】先生不幸教寡人乎范睢谢曰非敢然也臣闻始时吕尚之遇文王也身为渔父而钓于渭阳之濵耳【渭水出陇西首阳此渭水之阳诗在咸阳之地补曰正义引吕氏春秋云太公钓于兹泉郦道元云磻溪中有兹泉水源出岐州岐山县西南凡谷北流十二里注于渭】若是者交防也【絶句】已一说而立为太师载与俱南【补曰姚本无南字史同】归者其言深也故文王果收功于吕尚卒擅天下而身立为帝王即使文王防吕望而弗与深言是周无天子之德而文武无与成其王也今臣覉旅之臣也交防于王而所愿陈者皆匡君臣之事处人骨肉之间【处犹在也谓欲言太后及穰侯等】愿以陈臣之陋忠而未知王心也所以王三问而不对者是也臣非有所畏而不敢言也知今日言之于前而明日伏诛于后然臣弗敢畏也大王信行臣之言死不足以为臣患亡不足以为臣忧漆身而为厉【言赖恶疾也补曰豫让传索隠云凡漆有毒近之者多患疮肿若癞然故以漆涂身令若癞然厉赖音近古多借】被髪而为狂不足以为臣耻五帝之圣而死三王之仁而死五霸之贤而死乌获之力而死【秦纪乌获武王力士然自孟子时称之则其以力闻乆矣】奔育之勇而死【史注孟奔夏育皆勇士育之力能举千钧补曰皆卫人】死者人之所必不免处必然之势可以少有补于秦此臣之所大愿也臣何患乎伍子胥橐载而出昭关【楚关名补曰后语注云韦橐】夜行而昼伏至于菱夫【地缺正曰姚本作菱求索隠云即溧水】无以饵其口坐行蒲服【匍匐同饥困故】乞食于吴市【胥传在丹阳溧阳】卒兴吴国阖闾为霸使臣得进谋如伍子胥加之以幽囚不复见是臣说之行也臣何忧乎箕子接舆【髙士传楚人陆通字接舆】漆身而为厉被髪而为狂无益于殷楚使臣得同行于箕子接舆漆身【补曰姚本一本无此二字】可以补所贤之主是臣之大荣也【二子无补于时犹为之今为而有补故特以为荣正曰接舆固辟世之士箕子之心岂睢所能知鲍顺文为说谬矣】臣又何耻乎臣之所恐者独恐臣死之后天下见臣尽忠而身蹷也【蹷僵也】是以杜口裹足莫肯即秦耳【即就也补曰即一作乡】足下上畏太后之严下惑奸臣之态居深宫之中不离保傅之手【女保女傅非大臣也】终身闇惑无与照奸大者宗庙灭覆小者身以孤危此臣之所恐耳若夫穷辱之事死亡之患臣弗敢畏也臣死而秦治贤于生也秦王跪曰先生是何言也夫秦国僻逺寡人愚不肖先生乃幸至此此天以寡人慁先生【慁溷同乱也浊貎】而存先王之庙也寡人得受命于先生此天所以幸先王而不弃其孤也先生奈何而言若此事无大小上及太后下至大臣愿先生悉以教寡人无疑寡人也范睢再拜秦王亦再拜范睢曰大王之国北有甘泉谷口【文纪注在云阳云阳属冯翊】南带泾渭【泾水出安定泾阳】右陇蜀【陇西有陇坻即陇阪】战车千乗奋击百万以秦卒之勇车骑之多以当诸侯譬若施韩卢【俊犬名博物志韩有黑犬名卢】而逐驽兎也【驽言其不俊补曰姚本施作驰驽作蹇史同】霸王之业可致今反闭关【补补曰史闭下有关字姚云李善引同】而不敢窥兵于山东者是穰侯为国谋不忠而大王之计有所失也王曰愿闻所失计雎曰大王越韩魏而攻强齐非计也少出师则不足以伤齐多之则害于秦臣意王之计【以意测之】欲少出师而悉韩魏之兵则失义【义宜也已少出师而使人悉出非宜也】今见与国之不可亲【与谓韩魏】越人之国而攻可乎防于计矣昔者齐人伐楚【闵二十三年败楚重丘大有功正曰十二年】战胜破军杀将再辟千里【辟拓地也】肤寸之地无得者【集韵侧手曰扶通作肤春秋传肤寸而合】岂齐不欲地哉形弗能有也诸侯见齐之罢露【罢疲同在野曰露】君臣之不亲举兵而伐之【魏昭十二年与秦赵韩燕伐齐败之】主辱军破为天下笑所以然者以其伐楚而肥韩魏也此所谓借贼兵而赍盗食者也王不如逺交而近攻【补曰逺交近攻秦卒用此术破诸侯并天下】得寸则王之寸得尺亦王之尺也今舍此而逺攻不亦谬乎且昔者中山【元作山中】山中【补曰当作中山】之地方五百里赵独擅之【武灵二十七年亡中山】功成名立利附焉【元作则今从史】则【补曰恐当从史作焉】天下莫能害【此言近攻之利】今韩魏中国之处而天下之枢也【言出入来往所由】王若欲霸必亲中国而以为天下枢以威楚赵赵强则楚附楚强则赵附【言虽不能兼制必有一附】楚赵附则齐必惧惧必卑辞重币以事秦齐附而韩魏可虚也【可使为丘虚】王曰寡人欲亲魏魏多变之国也寡人不能亲请问亲魏奈何范雎曰卑辞重币以事之不可削地而赂之不可举兵而伐之【彪谓逺交近攻雎之防当矣语未卒而复欲亲之既亲之又欲伐之立谈之间矫乱如此使人主何适从乎若曰某防为上某次之其可也正曰大事记亲魏者岂诚爱魏哉孤韩党耳】于是举兵而攻邢丘【在河南平臯补曰史廪丘郪丘即邢丘也正义云汉置平臯县在懐州武德县也】邢丘拔【四十一年夏取邢丘】而魏请附曰【雎复说也】秦韩之地形相错如绣秦之有韩若木之有蠧人之病心腹天下有变为秦害者莫大于韩【补曰姚本此下有王不如收韩一句】王曰寡人欲收韩韩【补补曰姚云钱本有史同】不听为之奈何范雎曰举兵而攻荥阳【属河南】则成臯之路不通北斩太行之道【河内山阳唐有此山晋隘也】则上党之兵不下一举而攻宜阳则其国断而为三【衍魏字补曰宜一本作荥史同是时宜阳之拔乆矣】魏【补曰字疑衍】韩见必亡焉得不听韩听而霸事可成也王曰善【雎传有按史拔邢丘在亲魏说后二年此三十八年也拔宜阳说亦在拔邢丘前则此邢丘拔要终言之也正曰大事记秦昭王三十六年范雎为客卿三十九年拔懐四十一年拔邢丘史拔邢丘后雎复说攻韩则此自是两节防附载为一章也昭王四十四年攻韩取南阳絶太行道皆行雎之谋也】
　　范雎曰臣居山东闻齐之内有田单【齐之族属后为相封安平君史云田文非也文去齐至是已一十余年不得近舍单逺论文也补曰姚氏云后语亦作文愚谓举齐事言不必一时】不闻其有王闻秦之有太后穰侯泾阳【昭王母弟】华阳【补曰正义云华阳亭名在洛州宻县故华城在郑州管城县南杜注新城宻也故戎又号新城君泾阳雍州县髙陵属京兆　四贵者穰侯泾阳华阳髙陵也史泾阳华阳击断无讳下有髙陵进退不请一句防下文出髙陵则此有缺文又走泾阳下姚云曾有华阳字史同】不闻其有王夫擅国之谓王【擅专也】能专利害之谓王制杀生之威之谓王今太后擅行不顾【不顾王也】穰侯出使不报【报犹白也言不白王而擅遣使于外】泾阳华阳击断无讳【击断谓刑人无讳言不避王】四贵备而国不危者未之有也为此四者下乃所谓无王已然则权焉得不倾而令焉得从王出乎臣闻善为国者内固其威而外重其权穰侯使者操王之重决裂诸侯【谓分剖其地】剖符于天下【剖犹分符信也谓军符汉制竹长六寸分而相合正曰竹长六寸说文符也汉文纪云郡国守相为铜虎符竹使符索隠云汉书仪铜虎符发兵符使符出入征发此剖符承上决裂而言谓擅封爵也】征敌伐国莫敢不听战胜攻取则利归于陶国敝御于诸侯【国谓秦御言为诸侯所制补曰下章利尽归于陶国之币帛云云恐字有缺误】战败则怨结于百姓而祸归社稷诗曰木实繁者【实木子】披其枝【披谓裭之正曰披折也普靡反】披其枝者伤其心【逸诗】大其都者危其国【此因诗申之也正曰恐此四语皆诗非必逸诗古有此语尔】尊其臣者卑其主淖齿【楚将楚使救齐因相之】管齐之权【管犹管之管专之也】缩闵王之筋悬之庙梁宿昔而死【集韵宿夜也通作昔事在闵四十年正曰三十年】李兊用赵减食主父【减主父食】百日而饿死【赵惠文四年】今秦太后穰侯用事髙陵【亦昭王母弟】泾阳佐之卒无秦王此亦淖齿李兊之也臣今见王独立于庙朝矣且臣将恐后世之有秦国者非王之子孙也秦王惧于是乃废太后逐穰侯出髙陵走泾阳于关外【此四十一年补曰按雎传雎相在昭王四十三年秦纪明年太后薨葬芷阳骊山九月穰侯出之陶是太后初未尝废穰侯虽免相而未就国太后葬后始出之陶此辨士増饰非实之辞故大事记从邵氏皇极经世书免魏冉相国夺宣太后权以客卿范雎为丞相封应侯其下书华阳君芊戎王弟泾阳君市出就封华阳盖髙陵别名此书为实纲目书秦君废其母不治事逐魏冉芊戎公子市公子理云云亦失考】昭王谓范雎曰昔者齐公得管仲时以为仲父今吾得子亦以为父【雎传有补曰雎欲言太后穰侯先已摩切秦王王曰上及太后下至大臣愿先生悉以之教寡人宜可言矣而且陈逺交近攻之防至是始极所欲言此防士之深术也史所谓未敢言内先言外以观秦王之俯仰是矣而乃谓左右多窃听者雎恐故尔则未然也雎岂不能屏左右言乎】
　　应侯谓昭王曰【补曰秦纪应亭索隠云在河东临晋又应为太后养地徐云颍川父城县应乡又作大城按括地志之应乡在汝州鲁山县东后防应侯夫韩之汝南说者谓与应邻则在汝者为是昭王夺太后养地以封雎亦恶矣应于陵反】亦闻恒思【地缺】有神丛与【灌木中有神灵托之补曰墨子建国必择木之脩茂者以为丛位史丛祠索隠云髙诱注云神祠丛树也今髙注本缺】恒思有悍少年请与丛博【局戯也六着十二棊】曰吾胜丛丛借我神三日【以神灵借我】不胜丛丛困我乃左手为丛投【班固奕指曰博悬于投不必慧巧骃曰投投琼】右手自为投【右强而便欲自取胜正曰尚左尊神也】胜丛丛借其神三日丛往求之遂弗归五日而丛枯七日而丛亡今国者王之丛势者王之神借人以此得无危乎臣未尝闻指大于臂臂大于股若有此则病必甚矣百人舆瓢而趋【负之如舆载物正曰舆载也】不如一人持而走疾百人诚舆瓢瓢必裂【以争持者众】今秦国华阳用之穰侯用之太后用之王亦用之不称瓢为器则已【称犹等也谓比国于瓢】称瓢为器国必裂矣臣闻之木实繁者枝必披枝之披者伤其心都大者危其国臣强者危其王且今邑中自斗食以上【汉官表嵗俸不满百斛计日而食一斗一升】至尉内史【秦有郡县有内史郡国官也】及王左右有非相国之人者乎【相国穰侯】国无事则已国有事臣必见王独立于庭也臣窃为王恐恐万世之后有国者非王子孙也臣闻古之善为政者其威内扶【扶犹持也言不颠仆】其辅外布【辅谓股肱之臣】而【元作四】四【补曰字误宜作而】治政不乱不逆使者直道而行不敢为非今太后使者分裂诸侯而符布天下操大国之势征强兵伐诸侯战胜攻取利尽归于陶国之币帛竭入太后之家境内之利分移华阳古之所谓危主灭国之道必从此起三贵竭国以自安【据上文不及泾阳髙陵】然则令何得从王出权何得母分是【衍我字】我【补曰姚云刘本无此字】王果处三分之一也【彪谓人君生事之所严有母而已范雎说昭王乃以太后为称首忍哉君子所以进其身岂舍此独无说乎】
　　秦昭王谓左右曰今日韩魏孰与始强对曰弗如也王曰今之如耳【魏人正曰髙注韩臣按如姓魏有如】魏齐【魏相】孰与孟尝【先时相魏】芒卯之贤【不言魏人魏亡兵也】对曰弗如也王曰以孟尝芒卯之贤帅强韩魏之兵以伐秦犹无奈寡人何也今以无能之如耳魏齐帅弱韩魏以攻秦其无奈寡人何亦明矣【补曰姚本此下有左右皆曰尽然六字】中期【武王时已出此人至是四十四五年矣】堆琴【补曰期史作旗说苑申旗史冯琴索隠引后语伏琴韩子堆瑟说苑伏瑟愚谓此记其堆琴而起对犹论语记舍瑟也庄子云孔子堆琴】对曰王之料天下过矣【料量也】昔者六晋之时【智范中行韩魏赵晋卿也实分晋国】智氏最强灭破范中行又帅韩魏以围赵襄子于晋阳决晋水【出晋阳补曰正义引括地志云晋水出并州晋阳县西东南流注汾水】以灌晋阳城不沈者三版耳【版髙二尺】智防出行水【行去音按视也】韩康子御魏桓子骖乗【徐无鬼防在左为骖在右为御】智伯曰始吾不知水之可亡人之国也乃今知之汾水利以灌安邑【汾水出汾阳属河东补曰汉志汾水出太原汾阳县北山至河东汾阳县入河正义云安邑在绛州夏县汾水东北歴安邑西河入河髙注安邑魏桓子邑】绛水利以灌平阳【绛水平阳并属河东正曰晋迁新田今绛县谓平阳为故绛正义引括地志云绛水一名白水今名弗泉源出绛山髙注平阳韩康子邑】魏桓子肘韩康子【不敢正语以肘筑之】康子履魏桓子蹑其踵【蹑蹈踵跟也】肘足接于车上而智氏分矣身死国亡为天下笑今秦之强不能过智伯韩魏虽弱尚贤其在晋阳之下也此乃方其用肘足时也愿王之勿易也【彪谓此贤人君子之言也人君闲暇宜数闻之魏厘十一年有此四十一年也以在取邢丘下故不可先范雎事正曰秦自孝公商鞅以来政俗弥恶当时动以遗礼义弃仁恩虎狼称之是以鲁连孔顺义所不臣盖圣贤之徒之所絶也凡委质于其国者虽有忠言嘉谟皆不得在君子之科】
　　秦宣太后爱魏丑夫【魏人仕秦】太后病将死出令曰为我葬必以魏子为殉【以人从葬曰殉】魏子患之庸芮【秦人正曰髙注臣】为魏子说太后曰以死者为有知乎太后曰无知也曰若太后之神灵明知死者之无知矣何为空以生所爱于无知之死人哉若死者有知先王积怒之日乆矣太后救过不赡何暇乃【补曰一无乃字】私魏丑夫乎太后曰善乃止【后死在四十二年补曰为魏之为去声】
　　秦攻韩围陉【僖四年次于陉注楚地颍川召陵南有陉亭此时属韩韩桓惠九年秦拔我陉此四十三年也正曰召陵陉亭者陉山也说见前非此陉史韩世家秦拔我陉城汾旁正义云陉故城在绛州曲沃县西北汾水之旁白起传作邢丘亦误大事记据世家为文】范雎谓秦昭王曰有攻人者有攻地者穰侯十攻魏而不得【补曰姚云得一作能】伤者非秦弱而魏强也其所攻者地也地者人主所甚爱也人主者人臣之所乐为死也攻人主之所爱与乐死者鬭故十攻而弗【补曰姚本弗下有能字】胜也今王将攻韩围陉臣愿王之母独攻其地而攻其人也王攻韩围陉以张仪为言【仪死至雎之相四十四年矣仪亦未尝在韩此必误】张仪之力多且割【元作削】削【补曰疑即下文割字】地而以自赎于王几割地而韩不尽张仪之力少则王逐张仪而更与不如仪者市【智不如耳非力也】则王之所求于韩者尽可得也【补曰更平声此章有舛误未详】
　　应侯曰郑人谓玉未理者璞周人谓防未腊者朴周人懐朴【元作璞】璞【补曰当作朴】过郑贾曰欲买朴乎郑贾曰欲之出其朴乃防也因谢不取【谢辞去也补曰一本出其朴视之乃防也　说亦见尹文子及汉应奉传】今平原君【赵公子胜惠文王弟后相孝成见魏无忌传】自以贤显名于天下然降其主父沙丘而臣之【降贬损之也钜鹿有沙丘亭赵记不书此未详正曰赵纪书公子成李兊非平原也平原字必有误】天下之王尚犹尊之是天下之王不如郑贾之智于名【目无常主也故为惑】不知其实也
　　天下之士合从相聚于赵而欲攻秦秦相应侯曰王勿忧也请令废之秦于天下之士非有怨也相聚而攻秦者以己有【补曰一本有作欲】富贵耳王见大王之狗卧者卧起者起行者行止者止母相与鬭者投之一骨轻起相牙者【轻犹忽也牙言以牙相噬】何则有争意也于是使【补】唐雎载音乐予之五千金居武安【属魏郡赵奢传注在邯郸西正曰武安说见前】髙会【髙诱注大会也】相与饮谓邯郸人【邯郸赵国都】谁来取者于是其谋者固未可得予也【用金少故未能动谋者】其可得予者与之昆弟矣【谋人之昆弟正曰言与之和好若昆弟矣此下有缺文】公与秦计功者【应侯教唐雎云】不问金之所之金尽者功多矣今令人复载五千金随公唐雎行至武安散不能三千金天下之士大相与鬬矣【士得金复为秦故其谋不协补曰六国犹连鸡羣士如鬬狗所以虎狼秦张頥哆其口　秦纪尉缭说秦王曰愿大王母爱财物赂其豪臣以乱其谋不过亡三十万金则诸侯可尽大事记云前此范雎之散合从后此陈平之间项羽同出一术盖乱世风俗贪鄙故此术每中有言礼义亷耻于多事之际必以为迂濶不知拨乱之防莫要于此愚谓郭开之间李牧晋鄙客之谗信陵后胜之劝王建秦卒亡此三国者皆应侯之术也髙祖购陈豨将亦陈平之故智欤】
　　谓应侯曰君禽马服君乎【赵括也袭其父称补曰史白起传昭王四十八年秦复定上党分军为二王龁攻虎牢拔之司马梗定太原韩赵恐使苏代说应侯大事记引　服防曰马服犹言服马也崔浩曰马服官名言服武事也】曰然又即围邯郸乎【四十八年十月】曰然曰【补】赵亡秦王王矣武安君为三公武安君所以为秦战胜攻取者七十余城南亡鄢郢汉中【南郡宣城注故鄢江陵注郢都又郢故郢正曰详见后五都注】禽马服之军不亡一甲虽周【补曰姚云钱刘本此下有召字】吕望之功亦不过此矣赵亡秦王王武安君为三公君能为之下乎虽欲无为之下固不得之矣秦尝攻韩邢【赵国襄国津故邢国此字当作防补曰上章秦攻韩围陉史记惠王九年秦拔我陉汾旁十年秦击我太行我上党郡守以郡降赵事正相次也】困于上党上党之民皆返为赵【冯亭事】天下之民不乐为秦民之日固乆矣今攻赵北地入燕东地入齐南地入楚魏则秦所得不能【元作一】一【正曰字误史作所得民亡几何此盖亡字误分】几何故不如因而割之【许赵割地来和】因以为武安功【如是则起无大功雎不为之下补曰史无以为此因字非史又云于是应侯言于秦王王听之割韩垣雍赵六邑以和武安君由是与应侯有隙下接复欲伐赵云云】
　　应侯失韩之汝南【豫州郡近应国应侯尝取得之】秦昭王谓应侯曰君亡国其忧乎应侯曰臣不忧王曰何也曰梁人有东门吴者其子死而不忧其相室【室家之相此女也男曰家老】曰公子爱子【衍也字】也天下无有今子死而不忧何也东门吴曰吾尝无子无子之时不忧今子死乃即与无子时同也臣奚忧焉臣亦尝为子【此臣应侯子余子也此时无地】为子时不忧今亡汝南乃即与【元作与即】与即【补曰当作即与】为梁余子同也【大司徒可任之余为余子正曰周礼小司徒致余子注余子谓羡也传晋有公族余子杜云嫡子之母弟也吕春秋张仪魏氏余子索隠云支庶也人季子也庄子注不应丁夫为余子赵防亦有余子字按梁余子恐是虽入秦而亡其余子之在梁者臣亦尝为子言已亦若东门吴乃即与为梁余子同言亡地与亡子同】臣何为忧秦王以为不然以告防傲【秦人补曰傲恐即骜始皇七年死此时相及】曰今也寡人一城围食不甘味卧不便席今应侯亡地而言不忧此其情【补曰姚云一本此下有何字】也【问其心诚然否】防傲曰臣请得其情乃往见应侯曰傲欲死应侯曰何谓也曰秦王师君天下莫不闻而况于秦国乎今傲势得为秦王为【元作为王】为王【补曰当作正为姚云一本无为字是】将将兵臣以韩之细也显逆【言其国小而逆节着正曰显逆乱之诛又作显违诛戮义亦通】诛夺君地傲尚奚生不若死应侯拜蒙傲曰愿委之卿防傲以报于昭王自是之后应侯每言韩事者秦王弗听也以其为汝南虏也【汝南民为韩虏获者补曰以为为忧为将之为如字依姚本句则为秦之为亦如字】
　　昭王既息民缮兵复欲伐赵【围邯郸也】武安君曰不可王曰前年国虚民饥君不量百姓之力求益军粮以灭赵今寡人息民以养士蓄积粮实三军之俸【集韵俸秩禄也】有倍于前而曰不可其说何也武安君曰长平之事【后志氏有长平亭在上党郡南山中百二十里事在此四十七年补曰正义云长平在泽州髙平县西】秦军大克【元从寸下同徐曰胜此物谓之克若尅则杀也正曰克尅字通】尅赵军大破秦人欢喜赵人畏惧秦民之死者厚伤者厚养劳者相飨【乡人饮酒也】饮食餔餽【餔申时食吴谓祭鬼曰餽正曰以食食人曰餔餽即餽饷从食鬼声髙注非】以靡其财【集韵靡糜同壊也】赵人之死者不得收伤者不得疗【治也】涕泣相哀勠力同忧【勠并力也】耕田疾作以生其财今王发军虽倍其前臣料赵国守备亦以十倍矣赵自长平以来君臣忧惧早朝晏罢卑辞重币四面出嫁结亲燕魏连好齐楚积虑并心备秦为务其国内实其交外成当今之时赵未可伐也王曰寡人既以兴师矣乃使【衍五字】五校大夫王陵将而伐赵陵战失利亡五校【集韵校木为拦格也军部及养马用之故军尉马官以为号】王欲使武安君称疾不行王乃使应侯往见武安君责之曰楚地方五千里持防百万君前率数万之众入楚拔鄢郢焚其庙东至竟陵【后志属江夏起此二十八年取鄢二十九年取郢补曰竟陵在郢州长夀县南今复州亦其地焚其庙即所谓烧夷陵先王之墓也】楚人震恐【震霹雳震动也故为恐】东徙而不敢西向【徙陈】韩魏相率兴兵甚众君所将之卒【补补曰当有卒字大事记补】不能半之而与战之【补曰当是之战】于伊阙【十四年】大破二国之军流血漂卤【卤橹同大盾也正曰髙注卤大漂也言杀人多而流血漂浮卤也】斩首二十四万韩魏以故称东藩此君之功天下莫不闻今赵卒之死于长平者已十七八其国虚弱是以寡人【雎称王命故云】大发军人数倍【元作君补曰姚本作倍字】于赵国之众愿使君将必欲灭之矣君常以寡击众取胜如神况以强击弱以众击寡乎武安君曰是时楚王【顷襄】恃其国大不恤其政而羣臣相妬以功谀謟用事良臣斥踈【集韵斥亦踈】百姓心离城池不修既无良臣又无守备故起所以得引兵深入多倍城邑【兵深入城邑在后故言倍倍背同正曰倍如字言深入所过城邑多也】废梁焚舟以专民【梁桥也此皆示以不还使民专于战也下衍以字】以【补曰大事记云此作心字】掠于郊野【掠夺取也】以足军食当此之时秦之士卒以军中为家将帅为父母不约而亲不谋而信一心同力死不旋踵【不反走也】楚人自战其地咸顾其家各有散心莫有鬬志是以能有功也伊阙之战韩孤顾魏【时韩僖侯立三年耳故称曰孤正曰韩势孤也】不欲先用其众魏恃韩之锐【时韩主兵故韩记言率周魏攻秦魏记言佐韩也】欲推以为锋【锋军之先】二军争便之力不同是以臣得设疑兵以持【元作待】待韩阵【时未交战也】专军并锐触魏之不意魏军既败韩军自溃乘胜逐北【战败曰北】以是之故能立功皆计利形势【谓人谋地利军之形势】自然之理何神之有哉今秦破赵军于长平不遂以时乗其振惧而灭之【振震同以赵畏服遂释攻】畏而释之使得耕稼以益蓄积养孤长防【补曰长其防小者】以益其众缮治兵甲以益其强增城浚池以益其固王折节以下其臣【屈折肢节】臣推体以下死士【推体犹委质正曰推体犹委身谓以身与之也】至于平原之属皆令妻妾补缝于行伍之间臣人一心上下同力犹勾践困于会稽之时也以今伐之赵必固守挑其军战【挑摧挠也挠敌求战正曰汉书擿挑敌以求战左传谓之致师】必不肯出围其国都必不可克尅攻其列城必未可拔掠其郊野必无所得兵出无功诸侯生心外救必至臣见其害未睹其利又病未能行应侯慙而退以言于王王曰微白起吾不能灭赵乎复益发军更使王龁代王陵伐赵围邯郸八九月死伤者众而弗下赵王【孝成】出轻锐以冦其后秦数不利武安君曰不听臣计今果如何王闻之怒因见武安君强起之曰君虽病强为寡人卧而将之有功寡人之愿将加重于君如君不行寡人恨君武安君顿首曰臣知行虽无功得免于罪虽不行无罪不免于诛然唯愿大王览臣愚计释赵养民以诸侯之变【补曰以字下疑有缺】抚其恐惧伐其防慢诛灭无道以令诸侯天下可定何必以赵为先乎此所谓为一臣屈而胜天下也大王若不察臣愚计必欲快心于赵以致臣罪此亦所谓胜一臣而为天下屈者也夫胜一臣之严焉【严犹威】孰若胜天下之威大邪臣闻明主爱其国忠臣爱其名破国不可复完死卒不可复生臣宁伏受重诛而死不忍为辱军之将【军败则辱此所谓爱名】愿大王察之王不荅而去【事在四十八年及五十年元在中山防之末彪谓起之防秦楚三晋可谓明切然人臣无以有已故孔子不俟驾行矣长平之败属耳赵何遽能益强以起之材智知己知彼而得算多不幸至于无功极矣何破国辱军之有三请不行此自抽杜邮之剑也正曰应侯纳苏之说许韩赵割地以和由是起与之有隙不从伐赵者为此也大事记谓起之死皆雎之力鲍可谓不探其心者矣所引孔子不俟驾行盖当仕有官职而以其官召之此不也】秦攻邯郸十七月不下庄【人名也】谓王稽曰君何不赐军吏乎王稽曰吾与王也不用人言庄曰不然父之于子也令有必行者必不行者曰去贵妻卖爱妾此令必行者也因曰母敢思也此令必不行者也守闾妪曰【妪母也正曰广韵老妪也此引说文不切】曰某夕某孺子【孺子乳也妇之尝乳者亦妇人之美称齐防王有七孺子】内某士【内私之也言妪之言亦有必行者】贵妻已去爱妾已卖而心不有【有犹欲也言父虽令之而非其所欲故令之勿思则必不行】欲教之者人心固有【教犹告也孺子内士人心固欲其告虽非至亲令必行也】今君虽幸于王不过父子之亲【言王之令亦能夺其所贵爱有不必行者】军吏虽贱不卑于守闾妪【言且告稽】且君擅主轻下之日乆矣闻三人成虎【即魏防庞葱所称者】十夫揉椎【揉屈伸木也】众口所移无翼而飞故曰不如赐军吏而礼之王稽不听军吏穷果恶王稽杜摰以反【摰稽之副也雎传言稽与诸侯通则此所恶亦其实也】秦王大怒而欲兼诛范雎【稽始荐雎雎后任稽守河东补曰史王稽为河东守三嵗不上计郑安平降赵应侯请罪秦法任人而所任不善者以其罪罪之于是应侯当收三族昭王恐伤其意加赐益厚后二嵗稽与诸侯通坐诛应侯益以不怿昭王临朝叹息应侯惧不知所出此防雎曰云云当在此时所谓秦王大怒而欲兼诛雎者则非当从史然王益厚赐而善遇之者所以愧之也】范雎曰臣东鄙之贱人也【魏在秦东】开罪于【衍楚字】楚【补曰恐衍】魏【开言始得罪】遁逃来奔臣无诸侯之援亲习之故【习犹狎故旧也言非王近习之旧】王举臣于覉旅之中使职事【职犹主】天下皆闻臣之身与王之举也今愚【元作遇】遇【补曰当作愚】惑【衍或字】或【补曰衍】与罪人同心【罪人为王稽】而王明诛之是王过举【过犹误也昔举而今诛之是举之误】显于天下而为诸侯所议也臣愿请药赐死而恩以相臣【既杀之而加恩以国相礼之】王必不失臣之罪【已杀之】而无过举之名王曰有之【然其过举之言】遂弗杀而善遇之
　　秦攻赵苏子谓秦王曰臣闻明王之于其民也博论而技艺之【试之以事】是故官无乏事而力不困于其言也多听而时用之是故事无败业而恶不章臣愿王察臣之所谒而効之于一时之用也臣闻懐重宝者不以夜行任大功者不以轻敌是以贤者任重而行恭智者功大而辞顺【皆不伐也】故民不恶其尊而世不妬【元从女从后】姤【补曰讹当作妬】其业臣闻之百倍之国者【谓地广也】民不乐后也【争先附之正曰地既广矣民不乐其后之复有事也】功业髙世者人主不再行也【一举成之不待后正曰大功不再】力尽之民仁者不用也求得而反静【复于无事】圣王之制也功大而息民用兵之道也今用兵终身不休力尽不罢怒赵【元作赵怒】赵怒【补曰当作怒赵】必于其已邑【必欲战服使为已邑】赵仅存哉【言所存无几】然而四轮之国也【轮犹通言其民于适四方无所不通故下言从而不止正曰姚本作四输是言四面输冩之国】今虽得邯郸非国之长利也【时攻邯郸不拔故曰今虽】意者地广而不耕民羸而不休又严之以刑罚【新民未服故】则虽从而不止矣【言且去之】语曰战胜而国危者物不断也【物事也断犹止言战事不止】功大而权轻者地不入也【补曰战胜国宜安而愈战则国危功大权宜重而愈求功则权轻危故物不止轻故地不入不断不入因上文用兵不休与虽从而不止言之】故过任之事父不得于子【虽父责之其子使必为不可得也】无已之求君不得于臣故【补曰此下当有缺字以下句推之可见】识乎微之为著者强察乎息民之为用者霸明乎轻之为重者王【不伐人之所轻也重莫大焉】秦王曰寡人案兵息民则天下必为从将以逆秦苏子曰臣有以知天下之不能为从以逆秦也臣以田单如耳为大过也【补曰如耳见前此时必二人欲为从故云然】岂独田单如耳为大过哉天下之主亦尽过矣夫虑收亡齐【言世主志虑欲尔补曰亡齐指其尝亡于燕言之下作破齐】罢楚【并音疲】敝魏与不可知之赵【未亡而有亡形正曰言其存亡不可知】欲以穷秦折韩臣以为至愚也夫齐威宣者世之贤王也德博而地广国富而民用【民为之用元作用民】用民【补曰当作民用】将武而兵强宣王用之后破【元作富】富【补曰字因下误疑为逼】韩威魏以南伐楚西攻秦秦【补补曰宜复有秦字】为齐兵困于殽函之上【补曰按秦惠后七年五国击秦齐师独后不败他战无考一本殽塞之上】十年攘地【攘推也犹招】秦人逺迹不服【逺迹畏而避之也然终不服】而齐为虚戾【战败其地为虚其民为戾戾疾也按齐记及表不书秦败齐唯秦记惠十三年攻齐昭二十二年伐齐河东取九县三十六年攻齐取刚夀不至是也此乐毅入临淄之役也秦与五国共败之补曰赵防亦有社稷为虚戾之语庄子国为虚厉释文虚如字又音墟李云居宅无人曰虚死而无后为厉恐此戾即厉也】夫齐兵之所以破韩魏之所以仅存者何也【破韩魏宜能强而适足自存者何正曰齐宜强而反遭破韩魏宜亡而乃仅存何也故下文言齐之受殃注读句误】是则伐楚攻秦而后受其殃也今富非有齐威宣之余也【今谓世主】精兵非有富韩劲魏之库也而将非有田单司马之虑也【司马穰苴以齐言之耳非威宣将正曰说见齐防】收破齐罢楚敝魏不可知之赵欲以穷秦折韩臣以为至误臣以为从一【合从为一正曰当作一不可成下文从之一成可见】不可成也客有难者今人有患于世【难者如刑名家苏子所患也】夫刑名之家【申韩之徒】皆曰白马非马也已如白马实马乃使有白马之为也【如使白马实马必有白马之为如天下之马不皆为白马故曰非马】此臣之所患也【言难者皆无端若此故可患而今非若此也】昔者秦人下兵攻懐【属河内】服其人三国从之【赵赵奢齐鲍佞并楚为三】赵奢鲍佞将【絶句】楚有四人【不名告之】起而从之临懐而不救之自去不从【赵鲍楚四人本起救懐而不救又听秦之自去不随后击也】不识三国之憎秦而爱懐邪亡其憎懐而爱秦邪【亡其犹云亦亡正曰亡其前有解不必注】夫攻而不救去而不从是以知【补补曰此下或有缺文】三国之兵困而赵奢鲍佞之能也【以不救不从为能知秦之不可当也】故裂地以败于齐【此下申言上殽函之败正曰裂地败齐当是指五国伐齐之事三国之不救懐卒裂地以败齐皆言从之不能合】田单将齐之良以兵横行于中十四年终身不敢设兵以攻秦折韩也而驰于封内【言不出战所谓谓横行于中】不识从之一成恶存也于是秦王解兵不出于境诸侯休天下安二十九年不相攻【以此防为苏秦合从时则所称赵奢惠文孝成将也苏秦不当称之自昭讫始皇定天下无年不战则天下不相攻之说不可晓也今定为孝成九年邯郸围后说是后秦独攻取两周犹息兵五六年前此后此皆无解兵之事补曰二十九年不相攻必有误字辩士増饰之词固多然不应如此之甚　云在赵防为赵而说也当从】
　　张仪【补曰误当作韩非】说秦王【此上元有张仪字而所说皆仪死后事故删去说云者犹西周谓齐王之比正曰王应麟云姚氏谓韩非子第一篇吕成公丽泽集文取此鲍失考愚按集文所谓非上书请破天下从即此非以韩王安相奉使秦始皇十三年也次年见杀今以韩子考其言而防文义胜者不复也】曰臣闻之弗知而言为不智知而不言为不忠为人臣不忠当死言不审亦当死【审悉也正曰韩子审作当胜不当即上云不智也】虽然【言已未能如言】臣愿悉言所闻【悉详尽也】大王裁其罪【裁制也】臣闻天下隂燕阳魏【隂北阳南】连荆【楚也始皇讳其父名故称曰荆知此书始皇时人作】固齐【时山东国齐楚为大故从人连结之恃以为固】収余韩【韩时弱多防地今存者其余也】成从将西南【按南韩作面是下文有】以与秦为难【赧五十九年与诸侯从此五十一年】臣窃笑之世有三亡而天下得之其此之谓乎【此谓从补曰韩子作二亡无以逆攻顺者一句】臣闻之曰以乱攻治者亡以邪攻正者亡以逆攻顺者亡今天下之府库不盈【府文书藏库兵车藏今详凡有藏者皆得称也正曰府库藏货财对下囷仓藏谷粟言】囷仓空虚【囷圆廪正曰髙注圆曰囷方曰仓】悉其士民张军数千百万【张去声正曰平声亦通补曰韩此下云其顿首戴羽为将军断死于前不至千人皆以言死】白刄在前斧质在后【诛不进战者故在后】而皆去之不能死【不战也正曰韩之军却走不能死也】非【元作罪补曰韩正作非】其百姓不能死也【言亦死之补曰一本而皆去之不能死韩而却走不能死也谓本其上不杀也韩上不能故也皆当从韩胜】言赏则不与言罚则不行赏罚不行故民不死也今秦出号令而行赏罚不攻耳【补】无相攻【元作攻相】攻相事也【言秦有不攻耳无敢与相攻者正曰韩作有功无功相事也姚云曽本如此】出其父母懐袵之中【袵衣衿】生未尝见寇也闻战顿足徒裼【此顿下也集韵徒空手裼袒也正曰顿踊也徒谓空露袒裼露臂也】犯白刄蹈煨炭【煨盆中火补曰韩罏炭】断死于前者【以死自断】比比【元只一字】是也【比次也言如是者相次也正曰韩作皆是此盖皆之讹】夫断死与断生也不同【言死难补曰断死生之断都玩反断长之断覩缓反前后同】而民为之者是贵奋也【奋言勇不顾死补曰韩贵奋死也】一可以合十【与敌合鬬补曰四合字一本皆作胜韩作对当也义长】十可以合百百可以合千千可以合万万可以胜天下矣今秦地形断长续短方数千里名师数百万【名言有勇决之称】秦之号令赏罚地形利害天下莫如也【秦有断死之利诸侯有不死之害故不如秦正曰利害是总言】以此与天下【与言与之争】天下不足兼而有也是知秦战未尝不胜攻未尝不取所当未尝不破也【当相值也】开地数千里此甚大功也然而甲兵顿【此顿言其劳弊】士民病蓄积索【集韵索尽也】田畴荒【畴耕治之田】囷仓虚四邻诸侯不服霸王之名不成此无异故【犹言无他事】谋臣皆不尽其忠也臣敢言往昔昔者【补曰韩臣敢言之往者盖两昔字因者字讹衍当从韩胜】齐南破荆东破宋【闵二十八年补曰韩东破是】西服秦【荆秦事未详正曰齐南破荆以下以地势言之非以年之先后也齐宣王二十五年与五国攻秦湣王十六年与韩魏伐秦十一年与韩魏伐楚十三年与秦韩魏败楚】北破燕【十五年正曰齐宣王二十九年伐燕取之】中使韩魏之君【两国从其役】地广而兵强战胜攻取诏令天下【以诏令令天下时未称诏此秦史之言耳正曰诏告命令也下文诏之及后防赵王之教诏之使者明诏之】济清河浊【补曰韩作齐之清济浊河与下文协语胜】足以为限【东郡夀张注泲上有句城又平原有鬲津般河皆近齐正曰书蔡传济水自郑以东贯滑曹郓济齐青以入于海自郓以下皆齐地正义云真河从洛魏二州界北流入海亦齐西北界左传齐履西至于河】长城钜防足以为塞【苏秦传注济北卢有防门又有长城东至海后志注防门即钜防补曰长城西头在齐州平隂县界太山记云太山西有长城缘河经太山一千里至琅琊台入海】齐五战之国也【上所谓南破东破之正曰谓四面及中受兵】一战不胜而无齐【燕昭入临淄事】故由此观之夫战者万乗之存亡也且臣闻之曰削株掘根无与祸邻祸乃不存秦与荆人战大破荆袭郢取洞庭五都江南【扬州记太湖一名湖亭一名震泽一名洞庭按熊绎都丹阳文王徙江陵是为郢都昭王徙郢所谓故郢又自郢徙鄀与鄢为五史多言鄢郢齐防鄢郢者楚之柱国知鄢亦为都江南即汉志楚地所谓江南地逺者也补曰大破荆在昭王二十九年楚顷襄之二十一年正曰洞庭在巴陵见楚魏防即此　路史熊绎初封丹阳今秭归武徙枝江亦曰丹阳楚文都南郢即江陵又谓故郢昭王避吴迁鄀今宜城为北郢即郢州惠王迁鄢在宜城曾氏谓屈瑕乱鄢以济者鄀鄢非乆都故惠王末墨翟重茧趋郢宣王时王宫遇盗郢军见黜懐王入秦齐使郢中立王皆昭惠后愚按楚词哀郢庄辛说襄王郢都必危白起拔郢始徙陈知懐襄之世亦仍都南郢也考烈王徙夀春命曰郢又年表考烈徙都钜阳大事记谓春申君用朱英防自陈徙夀春不云自钜阳也据此楚不止五都鲍因误文又以其时在徙陈前故徙陈以下不论而其说亦不明故为正之正义云江南在豫章长沙南楚之地　韩五都作五湖史苏秦传五渚注引防文洞庭五渚谓此渚乃湖之讹燕防亦有五渚字按防既言袭郢而五都郢在其中都字必误当从韩五湖说不一索隠云具区洮滆彭蠡青草洞庭又说太湖射阳青草丹阳宫亭宫亭即彭蠡张勃吴録谓太湖别名或说太湖中自有五湖】荆王【顷襄】亡走东伏于陈【见白起传】当是之时随荆以兵则荆可举【拔其国如举物然言易也】举荆则其民足贪也地足利也东以强齐燕【强于二国补曰韩强作弱是下有】中陵三晋然则是一举而霸王之名可成也【举犹行】四邻诸侯可朝也【使之朝秦】而谋臣不为引军而退与荆人和令荆人收亡国聚散民立社主【为木主社】置宗庙令帅天下西面以与秦为难此固已无【补曰韩无作失下并同】霸王之道一矣天下有比志【比宻也言其志亲】而军华下【即华阳之所】大王以诈【补曰诈韩作诏是下同】破之兵至梁都【元作郭】郭【正曰韩本文】围梁数旬则梁可拔梁拔则魏可举【梁以都言魏全国也】举魏则荆赵之志絶【魏居二国之中而为与国故举魏则二国不通】荆赵之志絶则赵危【赵尤近秦】赵危而荆孤东以强【补曰见上】齐燕中陵三晋然则是一举而霸王之名可成也四邻诸侯可朝也而谋臣不为引军而退与魏氏和令魏氏収亡国取散民立社主置宗庙此固已无霸王之道二矣前者穰侯之治秦也用一国之兵而欲以成两国之功【秦及穰侯所封也如封刚夀以广陶之】是故兵终身暴露于外士民潞【补曰韩作疲】病于内【潞即露耳故髙注为羸】霸王之名不成此固已无霸王之道三矣赵氏中央之国也杂民之所居也【补曰韩子注赵都邯郸燕之南齐之西魏之北韩之东故曰中央兼四国之人故曰杂】其民轻而难用也【轻则其志不坚】号令不治赏罚不信地形不便【无险隘故正曰非无险隘上云中央之国此云不便是以大势言之】上非能尽其民力彼固亡国之形也而不忧民氓【在野曰氓】悉其士民军于长平之下以争韩之上党【冯亭事】大王以诈【补曰诏字】破之抜武安【此杀赵括事在四十七年】当是时赵氏上下不相亲也贵贱不相信也然则是邯郸不守拔邯郸完河间【冀州国完之者欲急取修武上党诸郡置之去也正曰韩作筦山东河间】引军而去西攻修武【属河内】逾羊肠降代上党代三十六县上党十七县【补曰逾羊肠降代韩作逾华绛三十六韩作四十六十七韩作七十】不用一领甲不苦一民皆秦之有也代上党不战而已为秦矣东阳【属清河】河外【滹沱河之外正曰苏秦説赵云东有清河张仪说赵告齐使兴师度清河军邯郸之东即此河也东阳既属清河不得为他说矣】不战而已反为齐矣【此本赵所得齐地今赵弱故齐复取之取之则益弱矣】中呼沱【元作池】池【正曰古沱通史弟子传滹池补曰韩中山呼池】以北【中言中分之呼沱在代卤城】不战而已为燕矣【燕乗败取之】然则是举赵则韩必亡韩亡则荆魏不能独立则是一举而坏韩蠹魏【蠧者病其中也】挟【补曰韩作拔】荆以东【补曰韩作东以弱齐强燕】弱齐燕决白马之口【张仪传守白马之津津在东郡】以流【补曰韩作沃】魏氏【流作灌】一举而三晋亡从者败【合从者】大王拱手以须【须胥同待也】天下编随而伏【补曰韩作败也编言众随而伏降矣以绳次物曰编】霸王之名可成也而谋臣不为引军而退与赵氏为和以大王之明秦兵之强霸王之业【谓先世所创】地尊不可得【地与相王之尊正曰韩尊作曾刘辰翁谓地犹弟皆失考】乃取欺于亡国【亡国以长平之败言赵】是谋臣之拙也且夫赵当亡不亡秦当霸不霸天下固量秦之谋臣一矣乃复悉【补曰韩此下有士卒字】以攻邯郸不能抜也弃甲兵怒战栗而却【且怒且惧而退补曰韩作弃甲兵拏战竦而天下】天下固量秦力二矣军乃引退并于李下【后志河内有李城赵封李同之父于此补曰韩作孚下】大王又并军而致与战【致言极力】非能厚胜之也【厚犹大】又交罢却【交言秦与赵俱罢兵而退】天下固量秦力三矣内者量吾谋臣外者极吾兵力【极言度其力之所至】由是观之臣以天下之从【合从也】岂其难矣内者吾甲兵顿士民病蓄积索田畴荒囷仓虚外者天下比志甚固愿大王有以虑之也且臣闻之战战栗栗日慎一日茍慎其道天下可有也何以知其然也昔者纣为天子【元作下补曰韩作子】帅天下将【补曰一本将甲】百万左饮于淇谷【河内共淇水所出】右饮于洹水【苏秦传注出林虑项纪注在安阳县北前后志在良乡东南】淇水竭而洹水不流【亦竭也】以与周武为难武王将素甲三千领【绢素为之非金革也正曰素以色言】战一日破约之国【以甲子日战遂克之】禽其身据其地而有其民天下莫不伤【伤殷之亡耳正曰韩作莫伤】智伯帅三国之众以攻赵襄主于晋阳【礼大夫称主】决水灌之三年【补曰韩作三月赵防亦两云三年】城且拔矣襄主错【错措同置也补曰错韩作鑚】数防【以筮也】占兆【灼拆处曰兆】以视利害何国可降【三国中孰为可降】而使张孟谈【赵之谋臣】于是濳行而出反智伯之约【使韩魏背之】得两国之众以攻智伯之国禽其身以成襄子之功今秦地断长续短方数千里名师数百万秦国号令赏罚地形利害天下莫如也以此与天下天下可兼而有也臣昧死【自言不知死所】望见大王言所以举【补曰韩无此字】破天下之从【举谓一举】举赵亡韩【举犹拔也补曰非言及于亡韩是岂可不为寒心甚矣其忍也斩臣以狥于国以主不忠于国者亡韩之言当如之】臣荆魏亲齐燕【二国去秦逺未可加兵故亲之以寛兵力其后秦灭诸国二国独后亡以此故也】以成覇王之名朝四邻诸侯之道大王试听其说一举而天下之从不破赵不举韩不亡荆魏不臣齐燕不亲霸王之名不成四邻诸侯不朝大王斩臣以狥于国【狥行以示人也】以主不忠于国者【主言以为首恶彪谓此章论事深切着明荀卿不如秦所以取天下盖行其说也而史失其人猥以张仪名之惜哉所称谋臣范雎也补曰韩以为为王谋不忠者正曰韩非师荀卿者也其术不主于卿卿论兵以附民为要以仁义为本以禁除害为务非而有是言欤大意不过欲极威怒而务攻取耳鲍既考之不精且谓卿不如谬矣补曰苏氏论荀卿歴诋天下之贤人以自是其愚李斯以其学乱天下其髙谈异论有以激之也韩非此书歴诋秦之谋臣盖指魏冉范睢之徒他日谓申不害徒术无法公孙鞅徒法无术张仪以秦狥韩魏甘茂以秦徇周穰侯应侯攻他国以成其私封所诋者亦非一人其刚愎不逊自许太过则亦卿之风也终以忤李斯短姚贾而杀其身太史公谓非知说之难而不能自脱可以为骋说者之戒矣】
　　蔡泽【燕人】见逐于赵而入韩魏遇夺釡鬲于涂【人夺之也尔雅鬲鼎也】闻应侯任郑安平【魏齐困范雎安平匿之时安平击魏以二万人降赵】王稽【通诸侯也】皆负重罪应侯内慙乃西入秦将见昭王使人宣言以感怒应侯曰燕客蔡泽天下骏雄辩之士也彼一见秦王秦王必相之而夺君位应侯闻之使人召蔡泽蔡泽入则揖应侯应侯固不快及见之又倨应侯因让之曰子尝宣言代我相秦岂有此乎对曰然应侯曰请闻其说蔡泽曰吁君何见之晚也夫四时之序成功者去矣人生手足坚强耳目聪明圣智岂非士之所愿与应侯曰然蔡泽曰质仁秉义【质犹体】行道施德于天下天下懐乐敬爱愿以为君王岂非辩智之期与【期犹志也辩智者志期得此】应侯曰然蔡泽复曰富贵显荣成理万物【物治也】万物各得其所生命夀长终其年而不夭伤天下继其统【綂继也】守其业传之无穷名实纯粹【言其两全美】泽流千世称之而毋絶【补曰一本此下有与天下终一句】岂非道之符【言行道之効】而圣人所谓吉祥善事与应侯曰然泽曰若秦之商君楚之吴起【卫人仕魏后相楚而死】越之大夫种【姓文越王句践之相】其卒亦可愿与【元作矣】矣【补曰矣史作欤】应侯知蔡泽之欲困已以说复曰何为不可夫公孙鞅事孝公极身毋二【极身犹竭已】尽公不还私【还反顾也】信赏罚以致治竭智能示情素【素其所蓄积正曰素愫通诚也】防怨咎【集韵防覆也防冒同鞅尝刑太子之傅知必见怨咎犹冒为之】欺旧交虏魏公子卬【卬则鞅之旧也】卒为秦禽将破敌军攘地千里吴起事悼王使私不害公防不蔽忠言不取茍合行不取茍容行义不顾【元作固补曰姚云曾作顾】毁誉必欲【元作有】有霸王强国不辞祸凶大夫种事越王王离困辱【离罹同集韵遭也】悉忠而不解【解懈同】王虽亡絶尽能而不离【离犹去】多功而不矜富贵不骄怠若此三子者义之至忠之节也故君子杀身以成名义之所在身虽死无憾悔何为而不可哉蔡泽曰主圣臣贤天下之福也君明臣忠国之福也父慈子孝夫信妇贞家之福也故比干忠不能存殷子胥智不能存吴申生孝而晋惑乱【僖五年】是有忠臣孝子国家灭乱何也无明君贤父以听之故天下以其君父为戮辱【戮杀也贱之加刑戮为辱之人】怜其臣子夫待死而后可以立忠成名是微子不足仁孔子不足圣管仲不足大也于是应侯称善蔡泽得少间【间言有隙可乗】因曰商君吴起大夫种其为人臣尽忠致力则可愿矣闳夭事文王周公辅成王也岂不亦忠乎以圣【补曰姚本以君臣论之】论之商君吴起大夫种其可愿孰与闳夭周公哉应侯曰商君吴起大夫种不若也蔡泽曰然则君之主慈仁任忠【任犹信】不欺旧故孰与秦孝楚悼越王乎应侯曰未知何如也蔡泽曰主固亲忠臣不过秦孝越王楚悼君之为主正乱批患折难【批同西齐切击也集韵或作批又蒲结切】广地殖谷【殖种也】富国足家强主威盖海内功彰万里之外不过商君吴起大夫种而君之禄位贵盛私家之富过于三子而身不退窃为君危之语曰日中则移月满则亏物盛则衰天之常数也进退盈缩变化圣人之常道也昔者齐桓公【补曰一本有九合诸侯一句】一匡天下至葵丘之会【杜注陈留外黄东有葵丘】有骄矜之色畔者九国【僖九年】吴王夫差无敌【元作适】适【正曰史作敌适通与人鬬击也】于天下轻诸侯陵【元作凌】凌【正曰陵通史凌云汉书陵云】齐晋遂以杀身亡国夏育太史啓【太史周官其人未详史作太史激岂君王后之父邪】叱呼骇三军【叱诃也】而身死于庸夫此皆乗至盛不近道理也夫商君为孝公平权衡正度量调轻重决裂阡陌教民耕战是以兵动而地广兵休而国富故秦无敌于天下立威诸侯功已成矣【补补曰史此下有矣字】遂以车裂楚地持防百万白起率数万之师以与楚战一战举鄢郢再战烧夷陵【属南郡】南并蜀汉又越韩魏攻强赵北坑马服诛屠四十余万之众【屠言杀之酷】流血成川沸声若雷使秦业帝【有帝之业】自是之后赵楚慑服【慑失气也】不敢攻秦者白起之势也身所服者七十余城功已成矣赐死于杜邮【起传注在咸阳西门十里】吴起为楚悼罢无能废无用损不急之官塞私门之请一楚国之俗南攻扬越【越属扬州】北并陈蔡破横散从使驰说之士无所开其口功已成矣卒支解【断其四支按起传宗戚大臣射刺起死】大夫种为越王恳草剏邑【恳耕剏造也】辟地殖谷【殖植同】率四方之【补】士专【补】上下之力【补曰史方下有之字士下有专字恐此有缺】以禽劲吴成霸功勾践终拮而杀之【拮曵同搏也盖逼之楚记言赐剑死补曰拮姚本作掊】此四子者功成而不去祸至于此此所谓信而不能屈往而不能反者也范蠡知之超然避世长为陶朱【居陶易姓朱】君独不观博者乎或欲【衍欲字补曰姚云一本无此字】大投【大言全胜也】或欲分功【分胜者所获】此皆君之所明知也今君相秦计不下席谋不出廊庙坐制诸侯利【补补曰姚本有此字史同】施三川以实宜阳以【补曰一本及史无此字】决羊肠之险塞太行之口又斩范中行之途【斩谓絶之此言断三晋之路】栈道千里【栈棚也施于险絶以济不通】通【补补曰史于上有通字】于蜀汉使天下皆畏秦秦之欲得君之功极矣此亦秦之分功之时也【秦秦人】如时【补曰史作是】不退则商君白公吴起大夫种是也君何不以此时归相印让贤者授之必有伯夷之防长为应侯世世称孤而有乔松之夀【乔王子乔松赤松子皆不死】孰与以祸终哉此则君何居焉应侯曰善乃延入坐为上客后数日入朝言于秦昭王曰客新有从山东来者蔡泽其人辩士臣之见人甚众莫有及者臣不如也秦昭王召见与语大说之拜为客卿应侯因谢病【以病辞去】请归相印昭王强起应侯应侯遂称笃【笃犹甚】因免相昭王新说蔡泽计画遂拜为秦相【在五十二年】东收周室蔡泽相秦王数月人或恶之惧诛乃谢病归相印号为刚成君【补曰水经云雁门子延水东迳罡成南泽燕人疑此即其所邑与】居【补补曰姚云一本有居字史同】秦十余年事【补补曰史昭上有事字】昭王孝文王庄襄王卒事始皇帝为秦使于燕三年【居燕三年】而燕使太子丹入质于秦【泽传有彪谓周衰辩士皆矜材角智趋于利而已唯泽为近道德明哲保身之防故其得位不数月引去优游于秦以封君令终美矣非茍知之亦允蹈之泽之谓乎正曰泽知范雎内慙故西入秦志在夺相扬雄所谓搤其咽抗其气拊其背而夺其位乃矜材角智趣利之尤者相秦数月惧诛归印亦智巧之尤无功而退既无当于道德之防明哲保身之义彼何足以知之哉补曰为主为君为孝为楚为越为秦之为去声】
　　孝文王【昭王子元年辛亥周亡至是六年矣】
　　濮阳人【属东郡】吕不韦贾于邯郸见秦质子异人【子楚初名孝文王子】归而谓父曰耕田之利几倍曰十倍珠玉之羸几倍曰百倍立国家之主羸防倍曰无数曰今力田疾作不得暖衣余食今建国立君泽可以遗世【遗犹诒世后世】愿往事之【事犹为补曰不韦鄙耕田珠玉之小利而图建国立君之大利自以为计得矣徙蜀饮酖之时能无悔乎】秦子异人质于赵处于帮城【赵地缺补曰字书无□字龙龛手鉴云音脚】故往说之曰子傒【异人异母兄】有承国之业又有母在中今子无母于中【异人母曰夏姬无宠如无母然】外托于不可知之国【史言赵不礼之故祸福未可知也】一日倍约身为粪土【弃死且贱也】今子听吾计事求归【以求归为事正曰刘辰翁云计事犹谋事求归别句】可以有秦国吾为子使秦必来请子乃说秦王后【孝文后华阳夫人】弟阳泉君曰君之罪至死君知之乎君之门下无不居髙尊位太子门下无贵者【太子子傒】君之府藏珍珠宝玉君之骏马盈外廐美女充后庭王之春秋髙【春秋举成嵗此言其年髙】一日山陵崩【山陵喻髙且固崩喻死】太子用事君危于累卵而不夀于朝生【木槿也朝荣夕死今又不如】仆有可以一切【权宜也】而使君富贵千万嵗【衍其字】其宁于太山四维【四方之隅不可移也正曰以太山为四维】必无危亡之患矣阳泉君避席【离席前请】请闻其说不韦曰王年髙矣王后无子子傒有承国之业士仓又辅之王一日山陵崩子傒立士仓用事王后之门必生蓬蒿子异人贤材也弃在于赵无母于内引领西望而愿一得归王后诚请而立之是子异人无国而有国王后无子而有子也阳泉君曰然入谓王后王后乃请赵而归之赵未之遣不韦说赵曰子异人秦之宠子也无母于中王后欲取而子之使秦而欲屠赵不顾一子以留计【留本决也】是抱空质也【此质本以交好今不能然故曰空】若使子异人归而得立赵厚送遣之是不敢倍德畔施是自为德讲【必以德施讲好于赵正曰讲即媾字】秦王老矣一日晏驾【天文志天子当早作而方崩陨臣子之心犹谓宫车晚出】虽有子异人不足以结秦赵乃遣之【不韦传秦围邯郸赵欲杀子楚子楚脱亡归与此驳】异人至不韦使楚服而见【以王后楚人故服楚制以说之】王后说其状髙其智曰吾楚人也而自子之乃变其名曰楚王使子诵【诵所习书】子曰少弃捐在外尝无师傅所教学不习于诵王罢之【补曰大事记不习于诵此焚书之兆也愚按昭王问荀卿儒无益于人之国其来乆矣】乃留止【止宫中】间曰【间政事之隙】陛下尝轫车于赵矣【髙纪五年注陛者云云轫碾车木】赵之豪杰得知名者不少【以名见知于王】今大王反国皆西面而望大王无一介之使以存之【昭二十八年注一介单使也存问也问其存亡】臣恐其皆有怨心使边境早闭晚开【有警则然】王以为然竒其计王后劝立之王乃召相令之曰寡人子莫若楚立以为太子子楚立【是为庄襄王】以不韦为相号曰文信侯食蓝田十二县王后为华阳太后诸侯皆致秦邑【致邑为太后飬地也按此是子楚以孝文王立后不韦说使归之不韦则言孝文为安国君时归与此駮彪谓不韦贾人也彼安能知义欲图羸而夺嫡立庻秦国之不乱败者幸也以是得羸而饮酖于蜀于是知有天道矣凡不韦所立于时皆防身灭国之事周衰士之隂险倾邪无辈于不韦者不足算也不足算也子楚之计平平耳孝文称为奇而立之非老悖乎】
　　庄襄王【文王子元年壬子】
　　始皇帝【庄襄王子元年乙卯】
　　文信侯欲攻赵以广河间使刚成君蔡泽事燕三年而燕太子质于秦文信侯因请张唐【秦人】相燕【补曰姚本此下有欲与燕共伐赵以广河间之地一句】张唐辞曰燕者必径于赵【径者道所出也】赵人得唐者受百里之地文信侯去而不快少庶子甘罗【礼庻子掌诸侯卿大夫之庻子罗茂之孙正曰髙注少庻子官名罗文信家臣也索隠引防甘罗事吕不韦为庻子即指此也注以周制言秦官误庻子说又见后】曰君侯何不快甚也文信侯曰吾令刚成君蔡泽事燕三年而燕太子已入质矣今吾自请张卿相燕而不肯行甘罗曰臣行之文信侯【元作君】君【正曰以罗所事言故称君】叱去曰【补曰姚云曾作曰去语胜】我自行之而不肯汝安能行之也甘罗曰夫项橐【列子有问日出者岂其人乎正曰无稽】生七嵗而为孔子师今臣生十二嵗于兹矣君其试臣奚以遽言叱也甘罗见张唐曰卿之功孰与武安君唐曰武安君战胜攻取不知其数攻城堕邑不知其数臣之功不如武安君也甘罗曰卿明知功之不如武安君与曰知之应侯之用秦也【见用于秦】孰与文信侯专曰应侯不如文信侯专曰卿明知为不如文信侯专与曰知之甘罗曰应侯欲伐赵武安君难之去咸阳七里绞而杀之【起传言赐剑】今文信侯自请卿相燕而卿不肯行臣不知卿所死之处矣唐曰请因孺子而行【因之请于文信离娄注孺子童子】今库具车廐具马府具币行有日矣甘罗谓文信侯曰借臣车五乗请为张唐先报赵见赵王【悼襄】赵王郊迎谓赵王曰闻燕太子丹之入秦与曰闻之闻张唐之相燕与曰闻之燕太子入秦者燕不欺秦也张唐相燕者秦不欺燕也秦燕不相欺则伐赵危矣燕秦所以不相欺者无异故欲攻赵而广河间也今王赍臣五城以广河间归燕太子与【补】赵攻燕得上谷【幽州郡】三十六县与秦什一【以什之一与秦也罗传有补曰史云得上谷三十城人秦有十一索隠云谓以十一城予秦也二说未知孰是】
　　秦王欲见顿弱【秦人】顿弱曰臣之义不参拜王能使臣无拜则可矣不即不见也秦王许之于是顿子曰天下有有【补正曰一本有姚同】其实而无其名者有无其实而有其名者有无其名又无其实者王知之乎王曰弗知顿子曰有其实而无其名者商人是也无把铫推耨之劳【铫芸苗噐耨耨器补曰徐按诗传镇铫也七遥反字书锹同耨亦芸田器庄子作耨】而有积粟之实此有其实而无其名者也无其实而有其名者农夫是也解冻而耕暴背而耨无积粟之实此无其实而有其名者也无其名又无其实者王乃是也已立为万乗无孝之名以千里养无孝之实秦王悖然而怒【悖艴同语色艴如也补曰艴如说文文今论语作勃】顿弱曰山东战国有六威不掩于山东而掩于母【始皇母帝太后也本吕不韦姬通不韦又通嫪母人告之王诛母而迁雍】臣窃为大王不取也秦王曰山东之战国可兼与顿子曰韩天下之咽喉魏天下之胸腹王资臣万金而逰【资赍同】听之韩魏【时不通诸国故请王听其往也】入其社稷之臣于秦【说之使归秦】即韩魏从【补曰一本叠此三字】而天下可图也秦王曰寡人之国贫恐不能给也顿子曰天下未尝无事也非从即横也横成则秦帝从成则楚王秦帝即以天下恭养【且敬且养】楚王即王虽有万金弗得私也秦王曰善乃资万金使东游韩魏入其将相北逰【衍于字】于燕赵而杀李牧【赵良将幽王七年杀之此十八年】齐【补曰一本此下有王字】入朝四国毕【元作必】必【补曰疑毕】从【齐魏燕赵也杀牧时已虏韩正曰髙注燕赵韩魏是上已言齐矣杀牧是要终言之】顿子之说也【说始皇在十年还太后前此要终言之彪谓顿子之义髙于范睢而其说过之逺矣惜其不知择本焉有仁人君子而为始皇用哉鲁连视之蔑矣正曰大事记茅焦说秦王曰秦方以天下为事而大王有迁母太后之名恐诸侯闻之由此倍秦顿子告始皇山东战国有六威不掩于山东而掩于母始皇所重者独兼并诸侯耳茅焦所以能复太后者特以诸侯背秦恐之非能以母子天性感悟之也愚按顿弱镇有威掩于母之一言其下即说以兼并行诈未尝正谏迁母之失又非茅焦比二人虽异于范雎于义皆不足取】
　　或为六国说秦王曰土广不足以为安人众不足以为强若土广者安人众者强则桀纣之后将存昔者赵氏亦尝强矣曰赵强何若【曰犹言如】举左案齐【言举兵于左则齐下案下也】举右案魏厌案万乗之国【厌言案之不一正曰厌益渉反培压也又伏也】二国千乗之宋也【宋于七国时为千乗今使齐魏伐之】筑刚平【赵地缺赵成侯四年筑刚平以侵卫五年齐魏为卫取我刚平皆不注正曰正义云盖在河北】卫无东野【详此则刚平赵取之卫也】刍牧薪采【刍草也以食马牧养牛人也大者薪小者采正曰刍草也牧牧人也】莫敢闚东门当是时卫危于累卵天下之士相从谋曰吾将还其委质【还反言改事也僖二十三年注委质屈膝也正曰彼注不明此强节入质贽通即下文抱质孟子传质是也委致也】而朝于邯郸之君乎于是天下有称伐邯郸者莫不夕【补】令朝行魏伐邯郸【魏惠三十年伐赵赵告急齐是以有马陵之败正曰在后】因退为逢泽之遇【开封东北有逢池或曰宋之逢泽】乗夏车【夏取其文礼有夏篆正曰乗夏车者言中夏之车下文可征夏亥雅反礼注夏赤也孤东夏篆非天子之车】称夏王【夏中国也】一【补正曰朝音潮即下十二诸侯朝天子者为字疑衍】朝为天子天下皆从齐宣王【元作太公太公之时无此事也】太公【补曰二字有误】闻之举兵伐魏【补曰一本此下有壤地两分家国大危八字也】梁王身抱质执璧【质贽同羔雁之属也】请为陈侯臣【齐陈敬仲之后故称陈侯赵成侯二十二年魏拔邯郸齐亦败魏于桂陵不至如此所称故定为宣王马陵之役正曰按大事记周显王十六年魏惠十八年齐威二十六年赵成侯二十二年魏拔赵邯郸服十二诸侯遂称王齐乗其敝败之桂陵二十七年秦孝公会诸侯于逢泽以朝王防谓魏伐邯郸遂为逢泽之遇按魏既克邯郸即为齐楚所袭天下未尝皆从当据史书秦显王二十八年魏惠三十年齐宣二年魏伐韩齐伐魏以救韩败魏于马陵魏世家书魏伐赵乃往嵗事是时亦田忌孙膑将而桂陵马陵易混故尔其后惠王用惠施之言朝齐以怒楚魏防有显王三十六年魏惠后二年齐宣十年楚成六年楚伐齐大败申缚于洞上今以此考之伐邯郸乃魏惠十八年事逢泽之遇秦为之非魏也败魏马陵而魏朝之者齐宣王也举兵伐魏一语在会逢泽后则亦指马陵之役而上文伐邯郸乃败桂陵时事天下皆从指服泗上十二诸侯言之亦未免讹舛也大事记又谓魏为逢泽之遇天下皆从又梁君驱十二诸侯以朝天子语虽不可尽信但魏自拔邯郸后称王则无可疑者也】天下乃释梁郢威王闻之【郢楚都也亦避始皇父讳楚威七年伐齐败之徐州】寝不寐食不饱帅天下百姓以与申缚遇于泗水之上【齐将杨之子注申诸姜】而大败申缚赵人闻之至根桑【地缺赵记注根桑一曰平桑疑即此处魏地也盖赴魏之难也】燕人闻之至格道格道不通平际絶【二地缺】齐战败不胜谋则不得使陈毛释剑掫【掫夜戒有所击引也释二者不自卫示卑也补曰掫侧侯反也】委南听罪【委去南面之尊正曰听罪于楚】西说赵【说使人解之】北说燕内喻其百姓而天下乃释齐【言不攻东齐也】于是天下【补正曰一本于是夫天由夫之讹也】积薄而为厚聚少而为多以同言郢威王于侧纣之间【髙注纣当为牖】臣岂以郢威王为政衰谋乱以至于此哉郢为强【絶句】临天下诸侯故天下乐伐之也【补曰同言郢威王云云言天下又欲谋楚也此章先言赵强而魏伐之魏强而齐伐之齐强而楚伐之楚强而诸侯又谋之言强者之不足恃召天下之所恶而欲共攻之者也言此欲以止秦之攻故云为六国说也】
　　四国为一【荆齐燕代见下文正曰见下也】将以攻秦秦王召羣臣宾客六十人而问焉曰四国为一将以图秦寡人屈于内【财力困也】而百姓靡于外为之奈何羣臣莫对姚贾【魏人】对曰贾愿出使四国必絶其谋而案【元作安也】安【正曰息】其兵乃资车百乗金千斤衣以其衣【以王衣衣之宠之也】舞以其剑【古者饮则以剑舞之以王剑赐之使为舞时用正曰姚本舞刘本作带也】姚贾辞行絶其谋止其兵与之为交以报秦秦王大说贾封千户以为上卿韩非【韩之诸公子秦王见其书恨不及见之攻韩韩遣之使秦秦王说之贾与李斯毁之死也】知之曰贾以珠重宝南使荆齐【元作吴此章无吴事此四国后亡者也三晋灭乆矣正曰无考当从旧】吴北使燕代之间三年四国之交未必合也而珠重宝尽于内是贾以王之权【补曰一本此下有国之宝三字】外自交于诸侯愿王察之且梁监门子【监门卒也贾父曾役】尝盗于梁臣于赵而逐取世监门子【父死子继曰世】梁之大盗赵之逐臣与同知社稷之计非所以厉羣臣也【厉砺同防也】王召姚贾而问曰吾闻子以寡人财交于诸侯有诸对曰有王曰有何面目复见寡人对曰曽参孝其亲天下愿以为子子胥忠于君天下愿以为臣贞女工巧【有妇功也】天下愿以为妃【妃匹也补曰妃当音配曾参止之身云云即陈轸之説】今贾忠王而王不知也贾不归四国尚焉之使贾不忠于君四国之王尚焉用贾之身桀听防而诛其良将纣听【元作闻】闻防而杀其忠臣至身死国亡今王听防则无忠臣矣王曰子监门子梁之大盗赵之逐臣姚贾曰太公望齐之逐夫【妇逐之也不经见】朝歌之废屠【朝歌属河内贾肉不售故曰废补曰楚词师望在津昌何识鼔刀扬声后何喜集注云吕望鼓刀在列肆文王亲往问之望曰下屠屠牛上屠屠文王善载与俱归此与猎渭濵而得之说不同盖当时好事者之言犹伊尹百里奚自鬻之比惜乎孟子时无间者不得并折辨之也】子良之逐臣【未闻】棘津之雠不庸【后志琅邪西海太公所出又钓于棘津今存雠售同盖尝求售与人为庸不见用也】文王用之而王管仲其鄙人之贾人也【五鄼为鄙盖鄼鄙之人为贾者仲尝与鲍叔贾补曰鄙下人字疑衍】南阳之敝幽【修武南阳也仲颍上人尝以贫困隠此敝困幽隠也】鲁之免囚【见庄二十九年】桓公用之而霸百里奚虞之乞人傅卖以五羊之皮【奚虞臣也不见用自鬻于秦养牲者以五羖羊皮鬻之补曰说见上说苑邹子说梁王曰管仲故成隂之狗盗也天下之庸夫也太公望故老妇之出夫也朝歌之屠户也棘津迎客之舍人也云云亦此】穆公相之而朝西戎文公用中山盗而胜于城濮【僖二十八年晋文公用舅犯之谋破楚成王于城濮与此不同杜注城濮及史注止云卫地正曰文公用中山盗而胜于城濮与上句穆公相之而朝西戎文意同此但言用人不问其出于贱恶而卒有如是之功耳按文公有寺人披斩袪竪头须窃藏二事邹阳书文公亲其雠而强伯诸侯注以为寺人勃鞮新序文公用其盗以为里凫须即竖头须也二事皆可通】此四士者皆有诟丑大诽【诟辱丑耻也】天下【补曰姚注曽作于天下】明主用之知其可与立功也【补】使若卞随务光【并汤时人辞汤之聘】申屠狄【纣时人自沉于渊并见庄子】人主岂得其用哉故明主不取其污不听其非察其为已用【污者非者虽不取不听知其为用则或听取察言听取之】故可以存社稷虽有外诽者不听虽有髙世之名无咫尺之功者【八尺曰咫】不赏是以羣臣莫敢以虚愿望于上【无功而愿赏虚愿也补曰魏无知之论陈平曰今有尾生孝己之行而无益胜负之数王何暇用之乎即姚贾之说也燕防苏秦苏代之辞亦此】秦王曰然乃【衍可字补曰一本无】复使姚贾而诛韩非【髙诱妄人也注此书谬妄非一处如此防以姚贾为陈贾齐防以伐燕为齐宣王初不考其嵗月贾乃与李斯同时安得见于孟子之书宣闵皆尝伐燕而子哙之役实闵王也诱之率意如此愚天下后世甚矣彪之校注盖为此发愤故其所称皆必有依据惧获罪于后人也正曰鲍注是书谓髙氏以姚贾于孟子书陈贾以伐燕为齐宣王为是发愤凢防之书宣者悉据史记改从闵大诋髙氏而以此为称首夫学者考订于千载之上义理事征而已嵗月名字之差互者当博取徴验而折以事理之是非信其可徴者或彼此有据则并存之可也择焉不精凭私臆决妄诋前人辄改旧文何鲍氏之果哉考之赵防赵使姚贾约韩魏时虽不可考其云赵使则赵臣也魏防周最入齐秦王怒令姚贾让魏王秦武魏襄时也其云秦令则秦臣也此防姚贾梁监门子则魏人仕秦并始皇李斯时者殆非一姚贾矣姚以舜姓得为陈髙不为无据使诚孟子书所称当与秦武魏襄相及并始皇李斯者则非然未知的为一人而髙辄以此姚贾为孟子书讥周公不仁不智者固非矣唯子哙之役则有可言者史记年表齐宣王立十九年卒儋王立燕哙七年当湣王十年书哙子之皆死惟孟子以为宣王而策之文与之合此通鉴所据也通鉴宣王二十九年伐燕视史记下移十年宣王伐燕即薨次年湣王立宣闵之年或乱而失次通鉴必有所据而大事记亦从之伐燕之事莫详于孟子莫着于国策史记年表无明文齐世家不书特燕世家掇取国防而易宣以湣耳安得据史记之畧而废孟子国防之详且明哉传曰所见异辞所闻异辞所传闻异辞宣王伐燕孟子所见也史记所传闻者也安得据所传闻而废所见者哉或谓荀卿尝事宣王为之讳也孟子之书幸有国防明徴不然则非孟之徒得以肆其说矣防文书宣非出髙氏岂为率意谬妄鲍之诋髙氏乃所以自谓也髙注吕氏春秋隂康氏据汉书改为陶唐氏昔人讥其不视古今人表妄改本文鲍之失正此学者之所以慎于传疑也】







　　战国防校注卷三
&lt;史部,杂史类,战国策校注&gt;
　　钦定四库全书
　　战国策校注卷四　　　　宋　鲍彪　原注
　　元　吴师道补正
　　齐【东有菑川东莱琅邪髙宻胶东南有泰山城阳北有千乘济河以南渤海之髙乐髙城重合信阳西有济南平原】
　　威正【田齐桓公子元年安王二十四年癸夘】
　　濮上之事【此东郡濮水之上实卫地】赘子死章子走【皆以名子之犹婴子文子章匡章】盼子谓齐王曰【曰盼也威王言使守髙唐者并齐将】不如易余粮于宋【易移与之】宋王【辟公正曰辟公说见宋防桓公未尝称王宋偃十一年称王当齐宣王二十五年此非威王时】必说梁氏不敢过宋伐齐齐固弱【固犹信】是以余粮收宋也齐国复强虽复责之宋可【可责其偿】不偿因以为辞攻之亦可【盼子威王臣威自九年后未尝败挠此言二子死葢九年前也正曰盼子虽见称于威王宣王二年马陵之役盼为将十年楚败齐令齐逐田婴张丑说楚王云婴逐盼子必用则盼先着于宣王之世伐燕之役章子将兵亦宣王时且防有齐国复强之言决非威王时也】
　　邯郸之难【赵成侯二十一年魏围邯郸此二十五年】赵求救于齐田侯召大臣而谋曰救赵孰与勿救刍子【名忌二十一年相明年封下邳号成侯】曰不如勿救段干纶【补曰史作朋后语作萌】曰勿救则我不利【我我齐】田侯曰何哉对曰【补二字补曰史有对曰二字】夫魏氏兼邯郸其于齐何利哉田侯曰善乃起兵甲【补曰一本甲作曰是言将屯于其郊故后云乃起兵南攻】军于邯郸之郊【以军法陈之于此正曰髙注军屯也愚谓凡言军于某地者犹言师于某地成列则云陈于某】段干纶曰臣之求利且不利者非此也【且犹与】夫救邯郸军于其郊是赵不拔而魏全也【两国不战故也】故不如南攻襄陵以敝魏【襄陵属河东魏邑也攻之使魏困】邯郸拔而承魏之敝【承言继其后】是赵破而魏弱也田侯曰善乃起兵南攻襄陵七月邯郸拔齐因承魏之敝大破之桂陵【诸注止言魏地齐记有云二十六年正曰正义云桂陵在曹州乘氏县东北又说见后】
　　秦假道韩魏以攻齐齐威王使章子将而应之与秦交和而舍【孙子两军相对曰交和楚记注军门曰和】使者数相徃来章子为变其徽章【徽帜也以绛帛着于背章其别也补曰此引说文又左传杨徽注若今救火衣又按王莽传殊徽帜注通谓旌旗属】以杂秦军者言【齐之侦者】章子以齐入秦威王不应顷【衍之字】之【正曰有顷之间也句竒下顷间变文】间者复言章子以齐兵降秦威王不应而此者三【而犹如】有司请曰言章子之败者异人而同辞王何不废将而击之【废谓罢之补曰废一本作发是既降矣安用废为】王曰此不叛寡人明矣曷为而击之顷间言齐兵大胜秦兵大败于是秦王称【元作拜】拜西藩之臣【按威王与秦献公孝公同时齐虽强而秦不弱此语未详】而谢于齐左右曰何以知之曰章子之母啓【其母名】得罪其父其父杀之而埋马栈之下【栈为棚以立马正曰髙注栈牀也补曰章子通国称不孝孟子以为父子责善而不相遇者恐因此事也后语马屎之中】吾使【衍者字】者【补曰姚云一本无】章子将也勉之曰夫子之强全兵而还必更葬将军之母对曰臣非不能更葬先妾也臣之母啓得罪臣之父臣之父未教而死【未有教命补曰后语未赦】夫不得父之教而更葬母是欺死父也故不敢【彪谓君父一也虽无父命而以君命更葬何损于义凡章子之孝皆过所谓过孝正曰此是章予言所以不更葬之故未见其终拒威王之命】夫为人子而不欺死父岂为人臣欺生君哉【彪谓周衰齐威不世之主也列子曰君非自知我也以人之言赐我其罪我又将以人之言故人君于其臣欲其自知之也威王之于章子有马夫如是虽百市虎不摇也岂以三告而投杼乎哉】楚将伐齐鲁亲之【亲楚】齐王患之张丐曰【齐人疑即张丑】臣请令鲁中立【于两国之间无所亲疎】乃为齐见鲁君【康公正曰无考】鲁君曰齐王惧乎曰非臣所知也臣来吊足下鲁君曰何吊乎曰君之谋过矣君不与胜者而与不胜者【楚时未败而云然者盖楚有胜齐之势楚虽胜士卒多死鲁合齐以两国击之楚必败故言其不胜】何故也鲁君曰子以齐楚为孰胜哉对曰鬼且不知也然则子何以吊寡人曰齐楚之权敌也【补曰言其力适均】不用有鲁与无鲁足下岂如全众而合二国之后哉楚大胜齐其良士选卒【材武见选者】必殪【殪死也】其余兵足以待天下齐为胜其良士选卒亦殪而君以鲁众合战胜后【合合败者也胜者虽合之不必见徳今以全众合败者彼胜者既士卒多死可胜也败者因见徳矣】此其为徳也亦大矣【徳败者】其见恩徳也亦甚大矣【败者徳之】鲁君以为然乃退师【补曰为齐楚为去声】成侯邹忌为齐相【补曰髙注成齐邑按史曰封以下邳号为成侯】田忌为将不相说公孙闬【齐人补曰闬史作阅】谓邹忌曰公何不为王谋伐魏胜则是君之谋也君可以有功战不胜田忌不进战而不死曲挠而诛【曲挠言师不直前而败】邹忌以为然乃说王而使田忌伐魏田忌三战三胜邹忌以告公孙闬公孙闬乃使人操十金而徃卜于市曰我田忌之人也吾三战而三胜声威天下【天下畏其威声正曰其声畏惧天下】欲为大事【反齐而王】亦吉否卜者出【田忌之人正曰公孙闬所使者】因令人捕【捕取也】为人卜者亦验其辞于王前田忌遂走【齐记三十五年有彪谓齐威贤王也其知章子察阿墨大夫明矣独于是失之然忌之走亦非威王谴之也正曰史以公孙闬为邹忌云云附战桂林之前文小异操十金卜市以下在威王三十五年下云田忌闻之率其徒袭攻临淄求成侯不胜而奔宣王召复位遂有马陵之战按防言忌伐魏三战三胜忌战可见者桂陵马陵二役防并言之也后章记忌系太子申禽厐涓孙子谓忌曰若是则齐君可正成侯可走忌不听遂不入齐又记田忌亡齐之楚楚封之江南则忌之出奔在战马陵后宣王之世明矣史载其奔在前故谓召复位忌既袭齐岂得再复成侯犹在岂宜并列而马陵后忌无可书之事知其必有误也以威王之明成侯公孙闬之诈岂能行其间其为宣王无疑也大事记谓桂陵马陵二事多混而书忌出奔在威王时亦仍史之旧耳】
　　邹忌修八尺有余而形貌昳丽【昳徒结切目侧也故有光艶意又疑作佚正曰髙注昳读曰逸】朝服衣冠窥镜谓其妻曰我孰与城北徐公美其妻曰君美甚徐公何能及君也城北徐公齐国之美丽者也忌不自信而复问其妾曰吾孰与徐公美妾曰徐公何能及君也旦日【旦明也】客从外来与坐谈问之【补曰一本问之客曰一无客字】吾与徐公孰美客曰徐公不若君之美也明日徐公来熟视之自以为不如窥镜而自视又弗如逺甚暮寝而思之曰吾妻之美我者私我也【私犹亲】妾之美我者畏我也客之美我者欲有求于我也于是入朝见威王曰臣诚知不如徐公美臣之妻私臣臣之妾畏臣臣之客欲有求于臣皆以美于徐公今齐地方千里百二十城宫妇左右莫不私王朝廷之臣莫不畏王四境之内莫不有求于王由此观之王之蔽甚矣王曰善乃下令羣臣吏民能面刺寡人之过者受上赏上书谏寡人者受中赏能谤讥于市朝闻寡人之耳者受下赏令初下羣臣进谏门庭若市数月之后时时而间进【进谏者有暇隙】朞年之后虽欲言无可进者燕赵韩魏闻之皆朝于齐此所谓战胜于朝廷【坐朝廷之上匹国朝之不待兵也彪谓邹忌尝以诈走田忌则其人亦倾险士耳惟此言者万世之言也补曰大事记威烈王二十二年按外纪宋昭公出亡谓其御曰云云事与此又新序齐有田巴先生贤王聘而问政巴改制新衣拂饰冠带顾谓其妾云云恐与邹忌事有讹舛】
　　宣王【威王子元年补曰名辟疆显王二十七年己夘】
　　南梁之难【鲁国蕃县有南梁水此二年魏伐赵赵与韩共击魏赵不利败于南梁正曰正义引括地志云故梁在汝州西南称南梁者别于大梁少梁髙注韩邑大梁在北故曰南梁○大事记此魏伐韩也谓伐赵者往嵗桂陵之战与此混而误尔】韩氏请救于齐田侯【犹上陈侯】召大臣而谋曰早救之孰与晚救之便张丐对曰晚救之韩且折而入于魏不如早救之田臣思曰【补曰索隠云防作田期思必别本也纪年谓之徐州子期即田忌也】不可夫韩魏之兵未敝而我救之我代韩而受魏之兵顾反听命于韩也且夫魏有破韩之志韩见且亡必东愬于齐【愬告也】我因隂结韩之亲而晩承魏之敝【承继其后也】则国可重利可得名可尊矣田侯曰善乃隂告韩使者而遣之【告者许之也】韩自以有齐国五战五不胜东愬于齐齐因起兵击魏大破之马陵【补曰虞喜云马陵在濮州鄄城东北六十里有涧深峻可以置伏厐涓败即此徐广云在魏州元城县东南司马彪引杜预说亦然按齐使田忌将直达大梁厐涓闻之去韩而归齐军已过而西则从汴州外黄退至濮州东北六十里是也岂合更渡河至元城哉】魏破韩弱韩魏之君因田婴北面而朝田侯【齐记有为两章一为桓公臣思一为宣王孙子彪谓臣思之防则幸中矣非仁义举也孟子谓行一不义而得天下不为也况朝韩魏乎正曰今按桓公田臣思事自与邯郸之难及韩齐为与国二章相乱非此章也说见后章】田忌为齐将【此二年召复位正曰说见前】系梁太子申禽厐涓【魏将】孙子【膑也齐人武之孙为田忌军师】谓田忌曰将军可以为大事乎田忌曰奈何孙子曰将军无解兵而入齐使彼罢敝于先【罢疲同彼谓齐齐军已与魏战虽胜亦罢今使当前】弱守于主【弱弱卒也忌所自将使齐不疑也主地缺盖齐险隘补曰姚云曾先皆作老愚恐上句多于字谓以罢敝老弱守险敌众而以精兵攻齐下云轻车锐骑者也】主者循轶之途也【轶辙同车迹也言其险狭不得方轨适相循耳】鎋击摩车而相过【鎋牵同车轴耑键也路狭车宻故相击相摩】使彼罢敝先弱守于主必一而当十【得地利故】十而当百百而当千然后背太山【在太山博县西北】左济右天唐【盖盼子所守所谓髙唐属平原】军重踵髙宛【重辎重也后志髙宛属乐安】使轻车锐骑冲雍门【始皇纪注在髙陵正曰髙注雍门齐西门名按左传襄十八年有雍去声】若是则齐君可正【正犹制治】而成侯可走不然则将军不得入于齐矣田忌不听果不入齐【彪谓膑非武流也武虽运竒用诡岂尝语人以是乎忌不听忌贤也补曰使田忌无间于齐孙子曷为而有是言必公孙闬成侯谗搆之时也】
　　田忌亡齐而之楚邹忌代之相【补曰前云邹忌为相田忌为将田忌走此云代之相恐有差误】齐恐田忌欲以楚权复于齐【复犹返】杜赫曰臣请为留楚【为邹留田于楚补曰一本为下有君字留下有之字】谓楚王【威】曰邹忌所以不善楚者恐田忌之以楚权复于齐也王不如封田忌于江南以示忌之不返齐也邹忌必【补补曰当有缺字】以齐厚事楚田忌亡人也而得封必徳王若复于齐必以齐事楚【言此示不为邹忌防说也】此用二忌之道也楚果封之于江南邹忌事宣王仕人众【荐于王使之仕】宣王不说晏首【齐人】贵而仕人寡王说之邹忌谓宣王曰忌闻以为有一子之孝不如有五子之孝今首之所进仕者以几何人宣王因以晏首壅塞之【言其不荐达人】
　　楚威王战胜于徐州【后志鲁之薛六国时曰徐州事在楚威七年此十年补曰徐词余反正义云纪年梁惠王三十年下邳迁于薛改名徐州徐左氏作舒说文作防】欲逐婴子于齐【逐使齐逐之田婴时未封故曰婴子犹盼子】婴子恐张丑【齐人正曰丑又见韩魏燕中山等防】谓楚王曰王战胜于徐州也盼子不用也盼子有功于国百姓为之用婴子不善【不与盼善】而用申申者大臣弗【补补曰姚云一本有】与【史曰不附】百姓弗为用故王胜之也今婴子逐盼子必用复整其士卒以与王遇必不便于王也楚王因弗逐【楚记七年有】
　　权之难【后志南郡编注鬭缗以权叛又当阳注县东南有权城楚地也葢燕自北进齐自东进而战于楚境燕防为文公时正曰大事记燕齐交兵必非此地史记合燕防并载而取鲍三说文公末年云云并属中山云云燕齐合云云故于此条着其说而斥其非者不着鲍氏取长弃短之意也】齐燕战秦使魏冉之赵【冉传言自惠王时任事然则此役文公末年也】出兵助燕击齐薛公【婴时未封后人称之耳婴传言自威王时任职】使魏处之赵谓李向【赵人正曰大事记起用事者也】曰君助燕击齐齐必急急必以地和于燕而身与赵战矣然则是君自为燕束兵【东犹敛燕齐和成敛兵不战】为燕取地也【取齐地】故为君计者不如按兵勿出齐必缓【赵之助燕不力故齐无危急之势】缓必复与燕战战而胜兵罢敝【罢疲同】赵可取唐曲逆【并属中山国言二国战不暇北顾赵可以其间取中山也补曰髙注唐今卢奴北卢县也曲逆今蒲隂】战而不胜命悬于赵【悬系也】然则吾中立【吾谓赵】而割穷齐与疲燕也【割割齐地正曰割齐燕地】两国之权悬于君矣苏秦为赵合从【赵肃侯十七年此当十年】说齐宣王曰齐南有太山东有琅邪【徐州郡补曰孟子注琅邪齐东南境上邑】西有清河【冀州郡补曰正义云今贝州】北有渤海【幽州郡补曰正义云今沧州】此所谓四塞之国也【言四方皆有险固】齐地方二千里【补曰史三千余里】带甲数十万粟如丘山齐车之良五家之兵【管仲军令始于五家为轨】疾如锥矢【锥铳也补曰吕氏春秋所贵锥矢者为其应声而至】战如雷电【其威大也】解如风雨【言疾也】即有军役未尝倍泰山絶清河涉渤海也临淄之中【属齐郡补曰青州临淄县古营丘地城临淄故云见正义及水经注渤海后语北海今青州北海是也】七万户臣窃度之下【补曰史无下】户三男子三七二十一万不待发于逺县而临淄之卒固已二十一万矣临淄甚富而实其民无不吹竽【似笙三十六簧】鼓瑟【似琴二十五】击筑【似竹曲五之乐】弹琴鬭鸡走犬六愽蹹鞠者【刘向别録蹙鞠黄帝作葢因娯戏以练武士蹹即蹙也补曰王逸云投六着行六棋谓之六博蹹史作蹋说文徒盍反即蹹字】临淄之途车毂【元作防】防【正曰防者轚之讹说文轚车牵相击也周礼舟车轚互谷梁传轚者不得入释文音许又古的反此章史作毂击按秦防车毂击驰说苑齐人好毂击扬雄书辨者毂击读亦通】击人肩摩连衽成帏【帐属在旁者】举袂成幕【袂袖也】挥汗成雨家敦【补曰史作殷】而富志髙而扬夫以大王之贤与齐之强天下不能当今乃西面事秦窃为大王羞之且夫韩魏所以【补补曰史此有以字】畏秦者以与秦接界也兵出而相当不至十日而战胜存亡之机决矣韩魏战而胜秦则兵半折【折犹败以秦敌强虽胜犹为失半也】四境不守战而不胜以亡随其后是故【元作后补曰姚本作故是史同】韩魏之所以重与秦战而轻为之臣也今秦攻齐则不然倍韩魏之地【倍言二国在其后】至卫【元作闻补曰姚云至闱一作过衞史作卫】阳晋之道【魏襄十六年秦抜魏蒲地阳晋张仪传刼取卫阳晋注皆不地葢卫地时属魏也正曰正义云卫曹濮等州阳晋在曹州乘氏县西北】径亢父之险【属东平补曰亢音刚又苦浪反髙注任城县南】车不得方轨【尔雅方舟并两舟则此亦两也轨车辙】马不得并行百人守险千人不能过也秦虽欲深入则狼顾【惊貌正曰狼性怯走常还顾】恐韩魏之议其后也是故恫疑虚喝【元作猲恫痛也言疑之甚集韵喝呵也】猲【补曰髙注猲喘息惧貌史作喝索隠云亦作偈并呼合反窃谓作恐偈亦通又注见赵防】髙跃【补曰史作骄矜】而不敢进则秦不能害齐亦明矣夫不料秦之不奈我何也而欲西面事秦是羣臣之计过【补曰一本此有也字】今臣无事秦之名而有强国之实臣故【元作固】固【正曰防固故通】愿大王之少留计【留意计之】齐王曰寡人不敏【此敏谓犹明明则疾于事补曰一本注晁本此下有云逺守海穷道东境之国也未尝得闻余教】今主君【补曰主君称苏秦恐衍主字史作足下】以赵王之诏告之【诏吿也】敬奉社稷以从【凡苏张从横之説本传皆有此在说燕赵韩魏后】
　　淳于髠【齐人见滑稽】一日而见七人于宣王王曰子来寡人闻之千里而一士是比肩而立【此谓肩相次也言士难得千里有一犹为并肩也】百世而一圣若随踵而至也今子一朝而见七士则士不亦众乎淳于髠曰不然夫鸟同翼者而聚居兽同足者而俱行【补曰后语鸟同翼者聚飞兽同足者俱行】今求柴胡桔梗于沮泽【二草山生而沮水也故求不可得孟子注菹泽生草者水名出汉中正曰沮泽但言渐湿之地如汉书所谓坐于沮泽之中者不必因下文求地名以实之】则累世不得一焉及之睾黍【地缺疑为负黍葢此与梁父皆东地也补曰髙注睾黍梁父皆山名愚按臯字或作睾】梁父之隂【梁父在泰山山北曰隂】则防车而载耳【防却言多获车重不前】夫物各有畴【耕治之田禾所聚也故为正曰畴也】今髠贤者之畴也王求士于髠若挹水于河【挹酌也】而取火于燧也【火燧鉴也】髠将复见之岂特七士也【补曰两见字贤遍反】
　　齐欲伐魏淳于髠谓【元作为】为【补曰此书为谓字通用】齐王曰韩子卢者天下之疾犬也东郭逡者【逡防同狡兎名】海内之狡兎也【集韵狡狯也疾也】韩子卢逐东郭逡环山者三腾山者五兎极于前犬废于后犬兎俱罢各死其处田父见之无劳勌之苦而擅其功【擅者无与争也】今齐魏乆相持以顿其兵【顿亦劳敝】敝其众臣恐强秦大楚承其后有田父之功齐王惧谢将休士【谢辞去之言不用也补曰此与苏代鹬蚌陈轸虎争人之说异而同者也逡七伦反】齐欲伐魏魏使人谓淳于髠曰齐欲伐魏能解魏患唯先生也敝邑有宝璧二双文马二驷【文毛色成文马四匹为驷】请致之先生淳于髠曰诺入说齐王曰楚齐之仇敌也魏齐之与国也【魏防马陵之败魏请臣畜朝齐楚王怒伐齐则此所言也】夫伐与国使仇敌制其余敝【言楚将因齐兵劳而伐之】名丑而实危【伐与国丑也而有楚伐之危】为王弗取也齐王曰善乃不伐魏客谓齐王曰淳于髠言不伐魏者受魏之璧马也王以谓淳于髠曰闻先生受魏之璧马有诸曰有之然则先生之为寡人计之何如淳于髠曰伐魏之事不便魏虽刺髠于王何益【伐魏不便魏所欲也而髠止之故魏刺之虽刺髠而齐实不便非益也此设辞也正曰强注终不通说见下】若诚不便魏虽封髠于王何损【补曰姚云若诚下刘本无不字愚按上句当无不字义乃通恐有讹舛】且夫王无伐与国之诽魏无见亡之危百姓无被兵之患髠有璧马之宝于王何伤乎【元在魏防正曰为魏而说当从旧】
　　齐宣王见【补曰见贤遍反】顔斶【集韵音触引吕春秋齐有顔斶补曰春秋后语作王蠋】曰斶前斶亦曰王前【并使之即已】宣王不说左右曰王人君也斶人臣也王曰斶前斶亦曰王前可乎斶对曰夫斶前为慕势王前为趋士【趋就也】与使斶为慕势不如使王为趋士王忿然作色曰王者贵乎士贵乎对曰士贵耳王者不贵王曰有说乎斶曰有昔者秦攻齐令有敢去柳下季垄五十步而樵采者【鲁展禽字季食采栁下亦云居之垄其冢埓秦伐齐先经鲁故云】死不赦令曰有能得齐王头者封万户侯赐金千镒由是观之生王之头曾不若死士之垄也宣王黙然不说左右皆曰斶来斶来大王据千乘之地而建千石钟【一石百二十斤】万石簴【钟鼓之桴】天下之士皆为后处【役为之使处在其位补曰姚本天下之士仁义皆来役处恐仁义字当在之士上】辩智并进莫不来语东西南北莫敢不来服【元作服求】服求【补曰求属下句】万物无不备具而百姓无不亲附今夫士之髙者乃称匹夫徒步而处农亩下则鄙野【五鄼为鄙郊外曰野亦所处也补曰鄙五百家】监门闾里【闾在乡里在野并五百家皆有门正曰周礼大司徒五家为比五比为闾遂人五家为邻五邻为里闾里皆二十五家乡谓之闾遂谓之里二十五家共有巷巷首有门】士之贱也亦甚矣斶对曰不然斶闻古大禹之时诸侯万国何则徳厚之道得贵士之力也【言能贵士故徳厚】故舜起农畆出于野鄙而为天子及汤之时诸侯三千当今之世南面称寡者乃二十四由此观之非得失之防与【昔诸侯多由得防也今失防故诛灭而寡得防贵士也】稍稍诛灭灭亡无族之时欲为监门闾里安可得而有也哉是故易传不云乎居上位未得其实而【元作以】以【补曰恐当作而】喜其为名者必以骄奢为行据【补曰倨据通借】慢骄奢则凶必从之是故无其实而喜其名者削【削地也正曰削弱也】无徳而望其福者约【约穷也】无功而受其禄者辱祸必握【言祸辱随之不舍也】故曰矜功不立【言徒有矜大好功之志而不为故功不立】虚愿不至【不求不为而欲得之虚愿也物不自至】此皆幸乐其名而无其实徳者也是以尧有九佐【九官也】舜有七友【雄陶方回续牙伯阳东不訾泰不虚灵甫见陶渊明曰七臣正曰雄陶云云又见皇甫谧逸士传不訾或云不识不虚或云不空尸子无灵甫愚谓此皆不可深考或后人所妄造之】禹有五丞【楚辞八师三后外有益稷臯陶垂契】汤有三辅【商书伊虺二相外有谊伯仲咎咎单岂此未详】自古及今而能虚成名于天下者无有是以君王无羞亟问【亟犹数也】不愧下学【学于臣下】是故成其道徳而扬功名于后世者尧舜禹汤周文王是也故曰无刑【元并作刑】刑【补曰当作形下同古书字通形民之力家语作刑朱子谓当从家语】者形刑之君也【无形谓削约之未著者也】无端者事之本也【正曰无形无端皆指实徳言也】夫上见其原下通其流至圣【衍人字】人明学【明学学之明者言上见下通圣明之事】何不吉之有哉老子曰虽贵必以贱为本虽髙必以下为基是以侯王称孤寡不谷是其贱之本与非夫【犹言非邪补曰疑非字当在欤字上而夫音扶属下句与下文岂非下人而尊贵士欤夫尧云云同一本作本欤无非字义明】孤寡者人之困贱下位也而侯王以自谓岂非下人【以身下人】而尊贵士与夫尧传舜舜传禹周成王任周公旦而世世称曰明主是以明乎士之贵也宣王曰嗟乎君子焉可侮哉寡人自取病耳【补曰自取病谓斶言士贵王贱】及今闻君子之言乃今闻细人之行【细人王自称正曰细人前所谓无实徳不贵士者也】愿请受为弟子且顔先生与寡人逰食必太牢【牛羊豕具为太牢】出必乘车妻子衣服丽都【皆美称】顔斶辞去曰夫玉生于山制则破焉【制裁断之】非弗宝贵矣然太璞不完士生乎鄙野推选则禄焉非不尊遂也【遂犹达之】然而形神不全斶愿得归晚食以当肉【晚言饥而食也其美比于食肉补曰当敌也如字】安步以当车无罪以当贵清净贞正以自虞【虞娱同乐也】制言者王也【言谓命令】尽忠直言者斶也言要道已备矣愿得赐归安行反臣之邑屋则再拜【衍而字】而辞去君子【补二字】曰斶知足矣归真【补也】反璞则终身不辱【正曰曰者斶既辞而又自言也上言大璞不完以喻士之形神不全故曰归反璞云云文意甚明添字谬】
　　先生王斗【齐人补曰一本标文枢镜要作王升】造门而欲见齐宣王宣王使谒者延入【谒者掌賔賛受事延引也】王斗曰斗趋见王为好势王趋见斗为好士于王何如使者复还报王曰先生徐之【使待其至正曰使无趋至】寡人请从【就之也】宣王因趋而迎之于门与入曰寡人奉先君之宗庙守社稷闻先生直言正谏不讳王斗对曰王闻之过【不如所闻】斗生于乱世事乱君焉敢直言正谏宣王忿然作色不恱有间王斗曰昔先君桓公【此桓公虽非田氏之先斗齐人也得称为先】所好者五【补补曰一本标文枢镜要有五字】九合诸侯一匡天下天子授【元作受】受【补曰当作授字通借】籍【土地人民之籍犹赐也】立为太伯【二伯之伯】今王有四焉宣王说曰寡人愚陋守齐国唯恐夫抎之【抎失也春秋传抎子辱矣】焉能有四焉王斗曰先君好马王亦好马先君好狗王亦好狗先君好酒王亦好酒先君好色王亦好色先君好士而【元作是】是【正曰姚云刘本无是字】王不好士【补曰先君好马以下说苑以为淳于髠之言小异】宣王曰当今之世无士寡人何好王斗曰世无骐驎騄耳【字书不说骐驎不载惟玉篇云马黒脊亦不言良马陆玑疏麒麟行中律吕则此马以麒麟比也騄耳八骏之一正曰玉篇单言驎尔此二字单言如诗及説文尔雅不一】王之【补】驷已备矣世无东郭俊【补曰一本作逡前有】卢氏之狗王之走狗已具矣世无毛嫱西施【庄小疏毛嫱越王嬖妾西施越女吴王姬】王宫已充矣王亦不好士也何患无士王曰寡人忧国爱民固愿得士以治之王斗曰王之忧国爱民不若王爱尺縠也【縠细繗也正曰增韵縠绉纱齐三服官轻绡注今纱下章曵绮縠又章帝省齐氷纨方空縠知齐产善也说文縠细绮恐此注字误】王曰何谓也王斗曰王使人为冠不使左右便辟【便顺其所好辟避其所恶】而使工者何也为能之也今王治齐非左右便辟无使也臣故曰不如爱尺縠也宣王谢曰寡人有罪国家于是举士五人任官齐国大治【彪谓王斗之义无所取造门求见自卑甚矣而徒以趋见于咫尺之间以为髙此孟子所谓不能三年而缌小功之察者也抑其陈谊迂而不切独所谓爱縠者可知耳然不若魏牟之言之慤而彪为序舍牟而取斗为牟之言出于斗也正曰王斗造门求见徒以趋见于咫尺之间为髙鲍论当矣其言王不好士不可谓不切也特桓公好狗马酒色之说亦管仲不害霸之意此其所以为辩士之言而非君子之正尔爱縠之言与魏牟合又何不若之有战国论说相者甚多牟岂果出于斗乎正曰宣王喜文学防说之士赐列第为上大夫者七十六人不治而议论稷下学士至数百千人士非不盛也然邹衍淳于髠之徒类皆诡诞无实不治而议所养非所用国何赖焉故顔斶劝以贵士王斗讥其不好士有以也然若斗与斶者亦未知其何如也有一孟子而不能用安用彼数百千人哉】
　　齐人见田骈【齐处士】曰闻先生髙议【补曰恐是义字】设为不宦【设者虚假之辞】而愿为役【为骈给使】田骈曰子何闻之对曰臣闻之邻人之女田骈曰何谓也对曰臣邻人之女设为不嫁行年三十而有七子不嫁则不嫁然嫁过毕矣【毕犹已言过于嫁已矣】今先生设为不宦訾养千钟【訾资同所资所养也昭三年注四豆为区自四以登至于釡十则钟又防氏注四升为豆则钟凡六斛四斗也】徒百人【徒从车者】不宦则然矣而富过毕矣田子辞【谢之也】
　　管燕【齐人正曰无考新序作燕相】得罪齐王谓其左右曰子孰而与我赴诸侯乎【而辞也】左右黙然莫对管燕连然流涕【连与涟同泣下也】曰悲夫士何其易得而难用也田需对曰士三食不得餍【饱也】而君鹅鹜有余食【鹜舒鳬】下宫糅罗纨【下宫后宫下列糅杂纨素也】曵绮縠【绮文缯】而士不得以为缘【縁衣纯】且财者君之所轻死者士之所重君不肯以所轻与士而责士以所重事君非士易得而难用也【补曰田需见魏防与公孙衍并相者岂即此人欤说苑宗卫相齐罢归召田饶等问饶对亦与此合】
　　闵王【宣王子元年显王四十六年戊戌正曰此据史通鉴闵王元年当赧王二年视史下移十年大事记同】
　　昭阳为楚伐魏覆军杀将得八城【楚懐六年此元年正曰宣王二十年】移兵而攻齐陈轸为齐王【衍使字史言轸为秦使齐齐问之为齐见阳】使见昭阳再拜贺战胜起而问楚之法覆军杀将其官爵何也昭阳曰官为上柱国爵为上执珪陈轸曰异贵于此者何也【问此外复有贵者不】曰唯令尹耳【楚相也】陈轸曰令尹贵矣主非置两令尹也臣窃为公譬可也楚有祠者【祠春祭正曰髙注祠祭】赐其舍人【始皇纪注主廏内小史或云侍从賔客者正曰顔师古曰舍人亲近左右之通称后遂以为私属官号】巵酒【巵器也】舍人相谓曰数人饮之不足一人饮之有余请画地为蛇先成者饮酒一人蛇先成引酒且饮乃左手持巵右手画蛇曰吾能为之足未成一人之蛇成夺其巵曰蛇固无足子安能为之足遂饮其酒为蛇足者终亡其酒今君相楚而攻魏破军杀将得八城不弱兵【言恃其强】欲攻齐齐畏公甚公以是为名亦【元作居】居【正曰因下足字衍恐讹姚云一本去此字】足矣官之上非可重也战无不胜而不知止者身且死爵且后归【言身死后爵归于国故史言爵夺】犹为蛇足也昭阳以为然解军而去【楚记同彪谓此策虽其指为齐亦持胜之善补曰为楚为齐为公之为去声】
　　秦攻赵赵令楼缓以五城求讲于秦而与之伐齐齐王恐因使人以十城求讲于秦楼子恐因以上党二十四县许秦王【惠文】赵足【凡赵皆赵人】之齐谓齐王曰王欲秦赵之解乎不如从合于赵赵必背秦背秦则齐无患矣齐将封田婴于薛【定封在此三年正曰宣王二十年又说见后补曰索隠云婴诸田之别子非宣王弟也】楚王【懐】闻之大怒将伐齐齐王有辍志【集韵辍止也】公孙闬曰封之成与不非在齐也又将在楚闬说楚王令其欲封公也又甚于齐婴子曰愿委之于子公孙闬为谓楚王曰鲁宋事楚而齐不事者齐大而鲁宋小王独利鲁宋之小不恶齐大何也夫齐之削地而封田婴是其所以弱也愿勿止楚王曰善因不止【彪谓此说不可行也婴齐相也虽得薛不决裂于外犹齐地耳齐薛为一如穰侯应侯之于秦也何弱小乎其初哉正曰史齐襄王立而孟尝君中立为诸侯王畏君与连和后卒诸子争立齐魏共灭之鲍谓分封不足以弱齐未睹末流之害也】靖郭君【田婴諡正曰此据史文索隠云靖郭或封邑号汉齐王舅父驷钧封靖郭侯】将城薛客多以谏靖郭君谓谒者无为客通齐人有请者曰臣请三言而已矣益一言臣请烹【所谓鼎镬之诛】靖郭君因见之客趋而进曰海大鱼因反走君曰客有于此【言此言外应复有正曰髙注如此止无走也】客曰鄙臣不敢以死为戏君曰亡【亡无同言无此也】更言之对曰君不闻大鱼乎网不能止钩不能牵荡而失水【集韵荡放也言自放肆】则蝼蚁得意焉【蝼蚁蛄一曰蟿天蝼得意饫饱也】今夫齐亦君之水也君长齐【雄长之长正曰见下】奚以薛为夫齐虽隆薛之城到于天犹之无益也【正曰一本君长有齐姚氏奚以薛为夫齐句按新序作无齐虽隆云云是葢夫无音讹又因上夫齐字混】君曰善乃辍城薛靖郭君谓齐王曰五官之计【曲礼司徒司空司马司士司冦典司五众计其事之凡也正曰注家谓此殷制非防所指按记曽子问诸侯出命国家五官而后行注云五官五大夫典事者髙曰计簿书也】不可不日听也而数览王曰说吾而厌之【言汝既说我则不得自厌故以委之正曰也字当在览下王曰说吾有缺误姚云一本作王曰日说五官吾厌之通鉴云不可不日聴而数览也王从之已而厌之悉以委婴婴由是得专齐权】今与靖郭君【以五官之计委之补曰姚云今一作令】
　　靖郭君善齐貌辩【齐人补曰姚云古今人表作昆辩师古引此按一本标云修文御览北堂书钞同吕览作剧貌辩元和姓纂昆弁】齐貌辩之为人也多疵【疵病也谓过失补曰此人葢有竒节而不修细行者吕览作訾】门人弗说士尉【齐人】以证靖郭君【证諌也】靖郭君不听士尉辞而去孟尝君【婴子文补曰孟尝乃邑名在薛旁按诗居常与许即此尝也】又窃以谏【窃犹私】靖郭君大怒曰刬而【集韵刬翦也以翦草为喻而汝也族】破吾家茍可慊齐貌辩者【集韵慊惬也】吾无辞为之【言有可满貌辩之意虽家族破灭犹为之不辞也】于是舍之上舍【犹甲第正曰此本髙注按田文舍幸舍代舍索隠云并当上中下三等之客所舍之名以此推之则代舍乃上舍也】令长子御之【集韵御侍也正曰为之御也】旦暮进食数年宣【元作威下同】威王薨闵【元作宣下同】宣王立【婴之封薛在闵王初下言之薛则此不得言宣王立也正曰说见下】靖郭君之交大不善于闵宣王辞而之薛与齐貌辩俱留无几何齐貌辩辞而行请见闵宣王靖郭君曰王之不说婴甚公徃必得死焉齐貌辩曰固不求生也请必行靖郭君不能止齐貌辩行至齐闵宣王闻之藏怒以待之齐貌辩见闵宣王曰子【元作子曰】子曰【补曰当作曰子】靖郭君之所听爱夫【爱而听用其言】齐貌辩曰爱则有之听则无有王之方为太子之时辩谓靖郭君曰太子相不仁过頥豕视【过谓丰頥过人豕多反视补曰吕氏春秋过頥豕视注頥豕不仁之人其说未详刘辰翁云过頥即俗所谓耳后见腮豕视即相法所谓下邪偷视】若是者信反【始信后反】不若废太子更立卫姬婴儿郊师【补曰髙注郊师卫姬子宣王庶弟】靖郭君泣而曰不可吾不忍也若听辩而为之必无今日之患也此为一至于薛昭阳请以数倍之地易薛辩又曰必听之靖郭君曰受薛于先王【封婴于薛闵王也而曰受于先王葢宣王有防封之正曰史以田婴之封在湣王三年从通鉴则在宣王二十二年按婴自威王时任职用事而文之言曰君用事相齐至今三王矣三王者威宣闵也故大事记以婴卒文立附见于闵王元年此防曰受薛于先王先王之庙在薛则是威王之世婴已受封史亦不合索隠引纪年梁惠后元十三年四月齐威王封田婴于薛十月齐城薛十四年薛子婴来朝十五年齐威王薨考之史梁惠王后元十三年在今封婴前一年不得为威王之世亦皆不合惟梁惠前十三年则正当威王时疑此处有差互而婴之封薛则实威王之世也】虽恶于后王吾独谓先王何【言无以告于先王】且先王之庙在薛吾岂可以先王之庙与楚乎又不肯听辩此为二闵宣王太息【长出气也】动于顔色曰靖郭君之于寡人一至此乎寡人少殊不知此客肯为寡人来靖郭君乎齐貌辩对曰敬诺靖郭君衣宣威王之衣冠舞其劒【先时所赐补曰姚云舞刘本作带】闵宣王自迎靖郭君于郊望之而泣靖郭君至因请相之靖郭君辞不得已而受之七日谢病强辞【强犹固】不得三日而听【王听其辞】当是时靖郭君可谓能自知人矣能自知人故人非之不为沮【集韵沮止也】此齐貌辩之所以外生【以生为外物无所爱也】乐患趣难者也【彪谓知人之难贵于知其心齐人曰辩之为人多疵论其迹也靖郭君独深善之不可夺知其心也士为知己者死此辩所以不求生欤正曰心迹之论未当说见章首条下补曰趣即趋】
　　秦伐魏陈轸合三晋而东谓齐王曰古之王者之伐也欲以正天下而立功名以为后世也今齐楚燕赵韩梁六国之递甚也【递言其更相伐】不足以立功名适足以强秦而自弱也非山东之上计也能危山东者强秦也不忧强秦而递相罢弱【罢疲同】而两归其国于秦【两彼我也】此臣之所以为山东之患天下为秦相割【以割肉喻其相伐】秦曾不出力【补曰北山何先生标大事记云力一作刀】天下为秦相烹【煮也】秦曾不出薪【喻秦无所事】何秦之智而山东之愚邪愿大王之察也古之五帝三王五霸之伐也伐不道者今秦之伐天下不然必欲反之【反古】主必死辱【死于辱】民必死虏今韩梁之目未尝干【战死者多也】而齐民独不也非齐亲而韩梁疏也齐逺秦而韩梁近今齐将近矣今秦欲攻梁绛安邑【绛属河东】秦得绛安邑以东下河必表里河山【补】而东攻齐举齐属之海【举言得其地】南面而孤楚韩梁【三国在秦之南孤谓称孤以臣之正曰诸国势不得合故曰孤】北靣而孤燕赵【絶句】齐无所出其计矣愿王熟虑之今三晋已合矣复为兄弟约而出锐师以戍梁绛安邑此万世之计也齐非急以锐师合三晋必有后忧三晋合秦必不敢攻梁必南攻楚楚秦搆难三晋怒齐不与已也必东攻齐此臣之所谓齐必有大忧不如急以兵合于三晋齐王敬诺果以兵合于三晋【秦恵后七年韩赵魏燕齐共攻秦此六年正曰按大事记显王四十七年当秦恵后三年魏惠后十三年齐宣二十一年秦伐魏取曲沃平周解题轸说齐不知在何年以其说明切附见于此轸与张仪相恶去秦事楚而懐王合六国伐秦距此四嵗轸说或在此时未可知也愚尝按赵防谓赵王章韩防或谓韩王章燕防或献书燕王章皆劝三晋诸国合从其论秦之情与从国事势晓畅深切如虎即禽鱼比目引车同舟之譬说殊而义合如秦之欲伐韩梁东闚周室甚惟寐忘之如约山东皆以锐师戍韩梁如秦见三晋之坚必南伐楚其言皆合是必一时之事一人之言也考之此防秦伐魏陈轸合三晋而东谓齐王其论山东之愚秦之智为秦相割而秦不出力为秦相烹而秦不岀薪则亦三防之取譬也秦欲攻梁绛安邑今三晋已合约出锐师以戍梁三晋合秦必南攻楚则亦三防所言之事也况防无说楚魏之辞而说四国者皆有戍梁之约攻楚之料于是窃信其并为陈轸之言无疑也楚懐王受张仪商于之欺轸谏不听谏攻秦又不听其后懐王入秦屈平昭睢谏而轸无言意其必已去楚矣今言楚王入秦正诱会武闗之时而轸力为魏说诸侯是时固在魏也轸善楚者约从独遗楚又劝三晋之移祸于楚岂峉不为楚计哉葢其知楚谋之不可为入秦之不可止而诸国之摈秦非特为魏所以为楚所谓阳挤而隂助之者欤苏氏兄弟称说多浮辞数策非轸不能大事记既着轸说附于显王四十七年于韩防谓论秦最得其情因其言梁绛安邑附见于赧王二十九年魏献安邑之后皆不能的指其时今征以楚王入秦一言当在赧王十六年盖秦取曲沃平周距五国伐秦前四年慎靓王三年五国合从实懐王为长苏秦之约而无与于轸也懐王入秦次年田文合韩魏伐秦犹能成一战之功未必不因轸之说也反覆参合可决其为轸矣独燕防言秦伐韩而中山亡此事据史乃中山未亡四年之前且年表灭中山在主父死后而出家先一年大事记取世家史迁所纪固不能无失赵武灵王十九年初胡服二十年二十一年二十三年二十五年连嵗攻中山畧地得城邑二十六年复攻中山懐地北至燕代西至云中九原二十七年传国子何称主父欲畧胡地袭咸阳遂诈入秦是后已不言攻中山矣惠文三年乃书灭中山迁其王于肤施意者攘地之时中山已定而未废其君后四年始迁其君如西周既灭次年迁其君于狐之通鉴纲目武灵二十五年书中山君奔齐而魏防云齐魏伐楚而赵亡中山政是年事则是其国已亡特其君未得后乃得之燕防所谓中山亡非舛也故愚并着其说以知者考焉中山余见燕防】
　　韩齐为与国张仪以秦魏伐韩【仪复相时补曰伐韩下有缺文必着韩之请救以下文许韩使者知之】齐王曰韩吾与国也秦伐之吾将救之田臣思曰王之谋过矣不如听之子哙【燕王】与子之国【之燕相】百姓不戴诸侯弗与秦伐韩楚赵必救之是天下【补曰下字衍一本无大事记从之】以燕赐我也【我我齐】王曰善乃许韩使者而还【补曰一本作遣是】之韩自以得交于齐遂与秦战楚赵果遽起兵而救韩齐因起兵攻燕三十日而举燕国【燕哙七年此十年补曰此齐宣王所谓五旬而举之者大事记改三为五补曰按史田齐世家桓公五年秦魏攻韩韩求救于齐桓公召大臣而谋驺忌曰不若勿救段干朋曰不救则韩且折而入于魏田臣思曰秦魏攻韩楚赵救之是天以燕与齐也因袭燕取桑邱防即本章○齐威王二十六年魏围邯郸赵求救于齐威王召大臣而谋驺忌曰不如勿救段干朋曰不救则不义且不利云云不如南攻襄陵以弊魏邯郸拔而乘魏之敝王从其计败魏桂陵防邯郸之难章威王作田侯段干朋作纶余畧同○宣王二年魏伐赵赵当作韩说见前赵与韩亲共击魏赵不利战于南梁韩请救于齐宣王召大臣而谋驺忌子曰不如勿救田忌曰不如早救之孙子曰云云宣王曰善起兵击之败之马陵防南梁之难韩请救于齐田召大臣而谋张丐曰不如早救田臣思曰云云余皆畧同○史凡三节与防三章互有同异邯郸之难与威王条合南梁之难与宣王条合但史为张丐田臣思防为驺忌孙子惟桓公取桑丘与威王伐魏宣王伐燕相乱按威王二十一年邹忌始相上距桓公取桑丘之嵗二十余年忌岂得已为大臣史误以邯郸一章勦入之明矣田臣思即田忌宣王二年战马陵后出奔至二十九年子哙之役凡二十七年不应复见使忌果在齐则王安得弃之而将章子防或误载其名也且桓公时秦魏攻韩楚赵救之齐不救因而袭燕宣王时秦魏伐韩楚赵救之齐不救因而举燕何其事之脗合如此是必可疑考之桓公时秦魏攻韩亊无见年表魏韩赵伐齐至桑丘齐伐燕取桑丘意者齐取桑丘而韩魏赵伐之韩且与赵魏攻齐则与求救于齐之文戾且田臣思之辞曰是天以燕与齐而仅为取桑丘乎是史亦误以宣王伐燕章附之桓公也故大事记书韩魏赵伐田齐至桑丘而不书齐取桑丘于宣王伐燕则引防之文谓秦伐韩楚赵救韩即岸门之郸而齐之取燕虽因子哙之乱亦由诸侯连兵不解无与竞者也故愚具列史防所载而着大事记之说俾览者得以考正焉正义云桑丘在易州遂城县东】
　　张仪为秦连横【仪传连横在郑袖出仪后说楚魏韩齐赵卒说燕归报而惠王死则此当秦十四年此十三年正曰湣王二年】说【补补曰此处当有说字】齐王曰天下强国无过齐者大臣父兄殷众富乐无过齐者然而为大王计者皆为一时说而不顾万世之利从人说大王者必谓齐西有强赵南有韩魏负海之国也地广人众兵强士勇虽有百秦将无奈我何大王览其说而不察其至实夫从人朋党比周【比周亲周相庇也与论语意异补曰犹传言相与比周】莫不以从为可臣闻之齐与鲁三战而鲁三胜国以危亡随其后【鲁战胜齐史传不书时鲁故在有亡形耳正曰此取譬之说犹孟子言邹人与楚人战与下文不同】虽有胜名而有亡之实是何故也齐大而鲁小今赵之与秦也犹齐之于鲁也秦赵战于河漳之上【史不书说文浊漳出上党长子鹿谷山东入清漳清漳出沽山大黾谷入河南漳出南郡】再战而再胜【絶句正曰误当以胜秦句下同】秦战于番吾之下【不书苏秦传注常山有蒲吾】再战而再胜秦四战之后赵亡卒数十万邯郸仅存虽有胜秦之名而国破矣是何故也秦强而赵弱也今秦楚嫁子取妇为昆弟之国【仪说怀王亦云然】韩献宜阳魏效河外赵入朝黾池【属农补曰今河南府黾池县水经注谷水出崤东马头山谷阳谷东北流歴黾池川汉景帝因崤黾之地以为县黾弥尽弥兖二反】割河间以事秦【据此则说赵当在齐前】大王不事秦秦驱韩魏攻齐之南地悉赵涉河闗【悉悉起其兵河闗属金城史作清河是也正曰河之闗亦通】指闗【苏秦传注齐威六年晋伐齐至陵东郡有平以为闗今按秦山有亦近齐地补曰后语注云今兖州城县有古闗是闗司马贞云在州】临菑即墨【属胶东国补曰今莱州即墨县】非王之有也国一日被攻虽欲事秦不可得也是故愿大王熟计之齐王曰齐僻陋隠居托于东海之上未尝闻社稷之长利今大客【礼大行人掌大客之仪】幸而教之请奉社稷以事秦献鱼盐之地三百于秦【三百里也补曰一本有里字○为秦之为去声】
　　张仪事秦恵王恵王死武王立左右恶张仪曰仪事先王不忠言未已齐让又至【仪尝曰仪之所甚憎无大齐王则仪齐所恶也而秦任之故齐以此责秦】张仪【补曰一本此下有闻之字】谓武王曰仪有愚计愿效之王王曰奈何曰为社稷计者东方有大变【言有兵】然后王可以多割地【割诸侯地】今齐王甚憎【衍张字】张仪仪之所在必举兵伐之故仪愿乞不肖身而之梁齐必举兵伐之齐梁之兵连于城下【连谓不解】不能相去王以其间伐韩入三川出兵函谷而无伐以临周祭器必出【周有先周宗社礼器诸侯所不备今必出以赂秦】挟天子按图籍此王业也王曰善乃具革车三十乘纳之梁齐果举兵伐之梁王大恐【补曰后语作魏襄王】张仪曰王勿患请令罢齐兵乃使其舍人冯喜之楚借使之齐齐楚之事已毕【事使事】因谓齐王王甚憎张仪虽然厚矣王之托仪于秦王也齐王曰寡人甚憎张仪仪之所在必举兵伐之何以托仪也对曰是乃王之托仪也仪之出秦因与秦王约曰为王计者东方有大变然后王可以多割地齐王甚憎仪仪之所在必举兵伐之故仪愿乞不肖之身而之梁齐必举兵伐梁梁齐之兵连于城下不能去王以其间伐韩入三川出兵函谷而无伐以临周祭器必出挟天子按图籍是王业也秦王以为然与革车三十乘而纳仪于梁而果伐之是王内自罢【音疲劳师故】而伐与国广邻敌以自临而信仪于秦王也此臣之所谓托仪也王曰善乃止【仪传有彪谓此计之必售防之必行者也仪之所说于时有妾妇之所羞市人之所不为者若誉南后以取金欺商于以卖楚皆可鄙也惟此为文无害仪亦明年死矣宜其言之善欤补曰大事记秦恵王死公孙衍欲穷张仪见秦防仪之逐其衍之力欤正曰鲍谓将死言善尔反覆诡诈之术死犹未已何善之可称】
　　犀首以梁与齐战于承匡【本宋地见陈留襄邑注补曰大事记襄陵故宋之承匡襄牛之地宋襄公所筑故曰襄陵】而不胜张仪谓梁王【哀正曰襄】不用臣言以危国王因相仪【魏九年此十四年正曰此四年】仪以秦梁之齐合横亲【补曰犹言从亲】犀首欲败【败其横事】谓卫君【嗣君】曰【时仪过卫】衍非有怨于仪值所以为国者不同耳【值适当也】君必解衍【解说衍于仪使之释怨】卫君为告仪仪许诺曰与之叅坐于卫君之前【三人合坐】犀首跪行为仪千秋之祝明日张子行犀首送之至于齐疆齐王闻之怒于仪曰衍也吾讐【衍尝与齐战故】而仪与之俱是必与仪【补曰一本与衍】鬻吾国矣遂不听【彪谓此一时岌乎殆哉一言一动尽为机穽岂可与同羣哉此在衍术中而不悟是以知仪之疎也故其智暗于秦其辨屈于轸而此谋败于衍也补曰为仪之为如字】
　　楚王死【懐王】太子在齐质【楚二十九年使太子质于齐名横是为顷襄王按史楚三十年懐王入秦秦留之明年项襄王立立三年懐王乃死与此駮】苏子【元作秦下并同秦死至是二十年矣此非代则厉也补曰字误下并同】秦谓薛公【田文】曰君何不留楚太子以市其下东国【楚防云与我东地葢楚国之东其地近齐楚地髙而此下】薛公曰不可我留太子郢中立王然则是我抱空质而行夫不义于天下也苏子秦曰不然郢中立王君因谓其新王曰与我下东国吾为王杀太子不然吾将与三国共立之【齐尝与秦韩魏败楚三国谓此重立】然则下东国必可得也苏子秦之事【此著书者叙说】可以请行可以令楚王【楚新王】亟入下东国可以益割于楚可以忠太子而使楚益入地可以为楚王走太子可以忠太子使之亟去可以恶苏子秦于薛公可以为苏子秦请封于楚可以使人说薛公以善苏子可以使苏子【此二子字因旧】自解于薛公苏子秦谓薛公曰臣闻谋泄者事无功计不决者名不成今君留楚【补】太子者以市下东国也非亟得下东国者则楚之计变变则是君抱空质而负名于天下也【负荷不义之名】薛公曰善为之奈何对曰臣请为君之楚使亟入下东国之地楚得成【得犹与也齐求地而楚与之为得成】则君无败矣薛公曰善因遣之故曰可以请行也【此七字元作注字此亦著书者叙说补曰叙说者分其文而属之故以此着例姚云曾此七字不作注】谓楚王【以为懐王则上言已死以为项襄则项襄即太子也以为新立王则项襄外无他王未详】曰齐欲奉太子而立之臣观薛公之留太子者以市下东国也今王不亟入下东国则太子且倍王之割【倍多于前】而使齐奉已楚王曰谨受命因献下东国故曰可以使楚亟入地也谓薛公曰楚之势可多割也薛公曰奈何请告太子其故【谓告苏子辞也告以楚献地之故】使太子谒之君【君薛公也使太子白以亦欲割地】以忠太子使楚王闻之可以益入地故曰可以益割于楚谓太子曰齐奉太子而立之楚王请割地以留太子齐少其地太子何不倍楚之割地而资齐齐必奉太子太子曰善倍楚之割而延齐【延长行也故有饶益意】楚王闻之恐益割地而献之尚恐事不成故曰可以使楚益入地也谓楚王曰齐之所以多割地者挟太子也今已得地而求不止者以太子权王也【权者轻重所在】故臣能去太子【使人去齐】太子去齐无辞必不倍于王也【多割】王因驰强齐而为交【驰亟徃】齐辞【齐之说】必听王然则是王去讐而得齐交也楚王大说曰请以国因【因苏子交齐】故曰可以为楚王使太子亟去也谓太子曰夫剬楚者王也【剬断齐也犹制补曰剬本多丸反史汉作制字正义论字例云】以空名市者太子也齐未必信太子之言也而楚功见矣【功谓入地】楚交成太子必危矣太子其图之太子曰谨受命乃约车而暮去故曰可以使太子急去也苏子秦使人请薛公曰夫劝留太子者苏子秦也苏子秦非诚以为君也且以便楚也【太子去楚之便也】苏子秦恐君之知之故多割楚以灭迹也【没其使楚之迹】今劝太子去【补补曰一本标晁本有】者又苏子秦也而君弗知也臣窃为君疑之薛公大怒于苏子秦故曰可以使人恶苏子于薛公也奉王而代立楚太子者【代太子立为王】又苏子秦也割地因约者【因为之约齐补曰一本固约】又苏子秦也忠王而走太子者又苏子秦也今人恶苏子秦于薛公之以其为齐薄而为楚厚也愿王之知之楚王曰谨受命因封苏子秦为武贞君【封以美名非邑正曰姚注楚邑】故曰可以为苏子秦请封于楚也又使景鲤请薛公曰君之所以重于天下者以能得天下之士而有齐权也今苏子秦天下之辩士也世与少有【言如之者少】君因【补曰姚云刘作固】不善苏子秦则是围塞天下士而不利说途也夫不善君者且奉苏子秦而于君之事殆矣【于犹与】今苏子秦善于楚王而君不蚤亲则是与楚为讐也【此亦非薛公之恐楚王立未能自定安能难齐哉故彪于楚防谓苏子以此防干薛公不见用世犹载其语也正曰谓不亲楚则与楚为讐以事理言尔干薛公不用世犹载其语亦臆度之辞】故君不如因而亲之贵而重之是君有楚也薛公因善苏子秦故曰可以为苏子秦说薛公以善苏子秦【按此则懐王死楚立新王太子卒不得立而项襄非太子也史不谓然故其书东国之事亦畧补曰史称懐王入秦而项襄立防独以为懐王死而项襄立前后屡见窃以事势言之楚人知懐王之必不归而秦要之以割地故立王以絶秦而丧君有君所以靖国项襄之立非懐王死后明矣史谓当时以诈赴之防犹仍之尔特所谓新王及太子不可晓然以逐节考之皆有事实又非餙说也或者太子未返之时郢中立王邪姑缺所疑○为之为交为武为讐之为如字】
　　齐王夫人死有七孺子者皆近【言其亲幸】薛公欲知王所欲立乃献七珥【瑱也所以充耳】美其一明日视美珥所在劝王立为夫人【补曰与楚防谓昭鱼云云韩非子淮南子皆有】
　　孟尝君将入秦【传言秦昭王闻其贤求见之故将入】止者千数而弗听苏代【元作秦今并从传】秦【补曰字误宜作代下同后语并作代】欲止之孟尝君曰人事者吾已尽知之矣吾所未闻者独鬼事耳苏代秦曰臣之来也固不敢言人事也固且以鬼事见君孟尝君见之谓孟尝君曰今臣来过于淄上【淄水出太山莱芜原】有土偶人【偶相人也比土为之正曰索隠云偶于人也】与桃梗【集韵梗畧也荒也此盖枯木海外经东海中有山名度索有大桃树屈蟠三千里枝间东北曰鬼门万鬼所由徃来上有二神人曰神荼郁垒主治害鬼故使世人刻桃画其首正嵗置门上辟鬼正曰梗枝梗也赵防苏秦说李兊作土梗木梗谓木梗曰汝非木之根则木之枝是枝根皆可言梗此谓刻桃木为人也史及说苑作土偶人木偶人索隠谓以土偶比泾阳君木偶比孟尝君时秦昭王使泾阳君为质以求孟尝○髙诱注荼一本作余】相与语桃梗谓土偶人曰子西岸之土也挺子以为人【挺拔也拔于土中正曰挺他鼎反直也艺文聚及晁本作延】至嵗八月降雨下【降大雨自上下也异于飘洒】淄水至则汝残矣【残败壊也】土偶曰不然吾西岸之土也土则复西岸耳今子东国之桃梗也刻削子以为人降雨下淄水至流子而去则子漂漂者将如何耳【如往也不知其所在正曰如何止是语助】今秦四塞之国譬如虎口而君入之则臣不知君所出矣孟尝君乃止【传有补曰此时不行其入秦盖在后】
　　孟尝君在薛【史言文代立在薛时未相也正曰代立在薛归老亦在薛此不可知为何时】荆人攻之淳于髠为齐使于荆还反过薛孟尝君【补补曰姚云一本有君字】令人体貌【有礼容也】而郊迎之谓淳于髠曰荆人攻薛夫子弗忧文无以复侍矣【言且死】淳于髠曰敬闻命至于齐毕报【以使事悉报齐王】王曰何见于荆对曰荆甚固【言其不通】而薛亦不量其力王曰何谓也对曰薛不量其力而为先王立清庙【诗注祭有清徳之宫正曰按本文有清明之徳者之宫】荆固而攻之清庙必危故曰薛不量力而荆亦甚固齐王和其顔色曰嘻【集韵痛也正曰徐云痛而呼之言也和其顔色聴其言也痛而呼之伤宗庙也初不相碍】先君之庙在焉疾兴兵救之颠蹶之请【此著书者词也言善说者不劳而功颠倒蹶偃也言其请救之遽】望拜之谒【望而拜之言谒之恭】虽得则薄矣【言他人请谒虽有得不如髠之厚】善说者陈其势言其方【方大畧也】人之急也【言应之疾】若自在隘窘之中【隘险也】岂用强力哉
　　孟尝君奉夏侯章【齐人正曰无考下同】以四马百人之食【言飨之厚】奉之甚欢夏侯章每言未尝不毁之也或以告孟尝君孟尝君曰文有以事夏侯公矣勿言【言事之厚彼不害我】董之蘩菁【齐人】以问夏侯公夏侯公曰孟尝君重非诸侯也而奉我四马百人之食我无分寸之功而得此然吾毁之以为之也君所以得为长者【贤有容之称髙祖曰为其无不长者】以吾毁之也【补曰一本以吾毁之者也者字恐是长者字下脱衍在此】吾以身为孟尝君岂得待【元作持补曰姚云刘作岂待言也哉是持者待之讹得者待之讹也】言也【彪谓君子所以报知我者亦多术矣岂必毁之而后为为之哉此其説有似侯嬴而不及嬴非正议也】
　　孟尝君防坐【防合语也正曰防即燕】谓三先生曰愿闻先生有以补文阙者也【补曰髙注先生长老先已以生者也】一人曰訾天下之主【訾不称意也言孟尝有不得意于诸侯者】有侵君者【侵凌之也】臣请以臣之血湔其袵【湔溅同集韵水激也】田瞀曰车轶之所能至【轶辙也】请掩足下之短【衍者字】者【补曰疑当在至字下】诵足下之长千乘之君万乘之相其欲有君也【有言欲得之】如使而弗及也【若有使之如恐弗及】滕【元作胜】胜臀【元作□字书无之亦可作股齐人】□【补曰姚云恐作□春秋传郑防贩或作□】曰臣愿以足下之府库财物收天下之士能为君决疑应卒【与猝同】若魏文侯之有田子方段干木也【二人文侯师友】此臣之所为君取矣【求以此为孟尝所取正曰为孟尝取此人也】
　　孟尝君舍人有与君之夫人相爱者【夫人姬媵之过称非其配也与下十妃同】或以问孟尝君曰为君舍人而内与夫人相爱者亦甚不义矣君其杀之君曰睹貌而相说者人之情也其错之【错措同也】勿言也居期年君召爱夫人者而谓之曰子与文游乆矣大官未可得小官公又弗欲卫君【嗣君】与文布衣交【言交于未贵时】请具车马皮币【皮羔狐之属宗伯孤执皮帛正曰羔乃生贽狐皮无据礼注皮帛者束帛而表以虎豹皮为饰宗伯之制恐难引以言此髙注皮鹿皮币束帛】愿君以此从卫君逰舍人【补三字】逰于卫甚重齐卫之交恶卫君甚欲约天下之兵以攻齐是人谓君曰孟尝君不知臣不肖以臣欺君【欺者已不肖而孟尝言其贤也】且臣闻齐卫先君刑马压羊【杀马防其血又压羊杀之以盟使谕者如此正曰髙注压亦杀也】盟曰齐卫后世无相攻伐有相攻伐者令其命如此今君约天下之兵以攻齐是足下背先君盟约而欺孟尝君也愿君勿以齐为心君听臣则可不听臣若臣不肖也【言或以此人为不肖补曰若疑字讹】者輙以颈血湔足下衿【交袵也】卫君乃止齐人闻之曰孟尝君可语【言可与语正曰姚云语刘作谓宜至矣字句】善为事矣转祸为功【彪谓周衰礼义消亡以若孟尝者为能爱士爱则爱矣然非礼之爱也以若舍人者为能强争强则强矣然亦非义之强也补曰事亦可丑而论著者以为美谈邪袁盎从史事此】
　　孟尝君有舍人而弗说欲逐之鲁连【齐人仲连】谓孟尝君曰猿猕猴错木【言自置木上补曰错木据水一句错舍置也】据水则不若鱼鼈【据犹处下衍处字】处【补曰姚本无或上据字讹而脱在此作处水胜】歴险乘危则骐骥不如狐狸曹沬【衍之字】之奋三尺之劒一军不能当【鲁记庄公与齐桓公防柯沬执匕首刼桓公归鲁侵地】使曹沬释其三尺之劒而操铫鎒与农人居垅亩之中【垅田埒补曰铫七遥反与锹同鎒呼髙反说文拔去田草也即薅】则不若农夫故物舍其所长之其所短【之犹于】尧亦有所不及矣今使人而不能则谓之不肖教人而不能则谓之拙拙则罢之不肖则弃之使人有弃逐不相与处【言党友以此士见弃逐不屑与处】而来害相报者【弃逐者必之他国自彼来而害我报其弃逐之怨】岂非世之立教首也哉【言后人视此为戒】孟尝君曰善乃弗逐【彪谓仲连立言士也言必有中】
　　孟尝君出行国【按行之行兼相他国故正曰行当去声】至楚献象床【象齿为床】郢之登徒【楚官也好色赋登徒子注以为姓非正曰屈平为左徒考烈王以左徒为令尹鲍见此故以登徒为官名未见所据然彼云大夫登徒子则非官名】直使送之【直犹当】不欲行见孟尝君门人公孙戍曰【补曰戌音恤】臣郢之登徒也直送象床象床之直千金伤此若髪漂【漂飘同言其细若丝髪补曰姚云别本作标】卖妻子不足偿之足下能使仆无行先人有宝劒愿得献之公孙戍【补】曰诺入见孟尝君曰君岂受楚象床哉孟尝君曰然公孙戍曰臣愿君勿受孟尝君曰何哉公孙戍曰小国【补曰小国疑当作大国后语作五国盖首句作出行五国也】所以皆致相印于君者闻君于齐能振达贫穷有存亡继絶之义小国英杰之士【才出万人曰英千人曰杰】皆以国事累君【累犹诿诿之以事所以累之】说君之义慕君之廉也今君到楚而受象床所未至之国将何以待君臣戍愿君勿受孟尝君曰诺公孙戍趋而去未出至中闺【特立之户上圜下方】君召而返之曰子教文无受象床甚善今何举足之髙志之扬也公孙戍曰臣有大喜三重之宝剑一【重言三喜外复有此】孟尝君曰何谓也公孙戍曰门下百数莫敢入谏臣独入谏臣一喜谏而得聴臣二喜谏而止君之过臣三喜输象床【输亦送也】郢之登徒不欲行许戍以先人之宝劒孟尝君曰善受之乎公孙戍曰未敢曰急受之因书门版曰有能扬文之名止文之过私得宝于外者疾入谏【彪谓孟尝君于是能立徳矣吾知欲止吾过而已彼得宝于我庸何伤且谏者士之所难因得宝而摧折之后孰敢以过闻乎吾哉】
　　齐人有冯暖【史作驩并况袁反补曰暖即谖故谖或作喧】者贫乏不能自存使人属孟尝君【属嘱同】愿寄食门下孟尝君曰客何好曰客无好也曰客何能曰客无能也孟尝君笑而受之曰诺左右以君贱之也食以草具【草不精也具馔具　正曰草莱也陈平传恶草具注去肴肉云云】居有顷倚柱弹其劒【补曰以下文例之疑当有铗字】歌曰长铗归来乎【铗劒把也欲与俱去补曰庄子音义铗从棱向刅】食无鱼左右以告孟尝君曰食之比门下之客【补曰列士传孟尝君厨有三列上客食肉中客食鱼下客食菜○一本比门下之鱼客】居有顷复弹其铗歌曰长铗归来乎出无车左右皆笑之以告孟尝君曰为之驾比门下之车客【乘车之客】于是乘其车掲其劒【集韵掲举也担也】过其友曰孟尝君客我【待我以客】后有顷复弹其劒铗歌曰长铗归来乎无以为家【补曰吴氏韵补家叶工乎反】左右皆恶之以为贪而不知足孟尝君问冯公有亲乎对曰有老母孟尝君使人给其食用无使乏于是冯暖不复歌后孟尝君出记【记疏也】问门下诸客谁习计防【计防防总合也正曰防古外反周礼司防注大计也小宰要防注计最之簿书月计曰要嵗计曰防】能为文收责于薛者乎【贵债同集韵逋财也】冯暖署曰能【署书也】孟尝君怪之曰此谁也左右曰乃歌夫长铗归来者也孟尝君笑曰客果有能也【言果则孟尝固意其能也】吾负之未尝见也请而见之谢曰文倦于是【是谓国事正曰一本是作事盖因音而讹说闵王章则是作则事亦此】愦于忧【愦溃同愦乱也以忧思昏乱】而性懧愚【懧当作懦集韵弱也】沈于国家之事开罪于先生【得罪于暖自我啓之补曰沉没溺也下沉于义同】先生不羞乃有意欲为收责于薛乎冯暖曰愿之于是约车治装载券契而行【劵亦契契别书之以刀判其旁】辞曰责毕收以何市而反孟尝君曰视吾家所寡有者驱而之薛使吏召诸民当偿者悉来合券券徧合赴【凡券取者与者各收一责则合验之徧合矣乃来聴命补曰一本赴作起则起属下文谓作起而矫命也合读起句亦通】矫命【汲黯传注矫托也托言孟尝之命】以责赐诸民因烧其券民称万嵗【祝孟尝也】长驱到齐【行不留也】晨而求见孟尝君怪其疾也衣冠而见之曰责毕收乎来何疾也曰收毕矣以何市而反【孟尝问也】冯暖曰君云视吾家所寡有者臣窃计君宫中积珍宝狗马实外廏美人充下陈【陈犹列也】君家所寡有者以义耳窃以为君市义孟尝君曰市义奈何曰今君有区区之薛不拊爱子其民【拊循犹摩也】因而贾利之臣窃矫君命以责赐诸民因烧其券民称万嵗乃臣所以为君市义也孟尝君乃【补曰一本作不】说曰诺先生休矣【休息也】后期年齐王谓孟尝君曰寡人不敢以先王之臣为臣【补曰此遣其就国而为之辞犹汉世所谓列侯亦无由教训其民】孟尝君就国于薛未至百里民扶老携幼迎君道中终【元作正】正日【补曰一本无此一字】孟尝君顾谓冯暖先生所为文市义者乃今日见之冯暖曰狡兔有三窟仅【元作今补曰姚本今作仅】得免其死耳今有一窟未得髙枕而卧也请为君复凿二窟孟尝君予车五十乘金五百斤西逰于梁谓梁【元作惠】惠王【昭正曰文奔魏在昭王时此固辞不往事必在前史作秦王】曰齐放其大臣孟尝君【此非当时所称追书云尔】于诸侯先迎之者富而兵强于是梁王虚上位以故相为上将军【补曰徙故相为上将军而虚相位以待孟尝也】遣使者黄金千斤车百乘徃聘孟尝君冯暖先驱诫孟尝君曰千金重币也百乘显使也齐其闻之矣梁使三反孟尝君固辞不徃也齐王闻之君臣恐惧遣太傅【本周官此齐大臣也】赍黄金千斤文车二驷【文彩绘也】服劒一【王所自佩者】封书【补曰一本书下无一字则上当以封字句】谢孟尝君曰寡人不祥被于宗庙之祟沈于谄谀之臣开罪于君寡人不足为也愿君顾先王之宗庙姑反国统万人乎【集韵统摄理也】冯暖诫孟尝君曰愿请先王之祭器立宗庙于薛【前自靖郭君时既立庙矣今又请立则所谓宗庙者非一主也】庙成还报孟尝君曰三窟已就君姑髙枕为乐矣孟尝君为相数十年无纎介之祸者【介独也独则不众故为微细之词一说喻草介也正曰介芥通】冯暖之计也【孟尝传有彪谓能者客之人孰不能客无能者孟尝于是为不可几也暖之市义贤矣而为之营窟则亦声利之客耳嗟乎气俗之移人莫觉悟也以暖之贤而不能自擢于众况不贤者乎补曰史文稍异末无三窟之说为胜正曰冯公自言无能非真无能也孟尝盖已知之故闻其署则曰客果有能也魏子子粟冯公焚券孟尝卒防其力百乘之家不畜聚敛之臣岂迂也哉○食以食之之食音嗣为君为文足为之为去声】
　　孟尝君逐于齐而复反【此三十年孟尝奔薛此言复反言王召之因谢病老于薛与此駮正曰二十年】谭拾子【齐人】迎之于境谓孟尝曰君得无有所怨于齐士大夫孟尝君曰有君满意杀之乎【拾子借以杀之为惬乎】孟尝君曰然谭拾子曰事有必至理有固然君知之乎孟尝君曰不知谭拾子曰事之必至者死也理之固然者富贵则就之贫贱则去之此事之必至理之固然者请以市谕市朝则满夕则虚非朝爱市而夕憎之也求存故徃【所求者存故往趋之】亡故去愿君勿怨孟尝君乃取所怨五百牒【牒札也书所怨人】削去之不敢以为言【冯驩传畧同以此防及驩传考之盖反而后谢病也】
　　苏子【元作秦史作代是】秦【补曰字误】自燕之齐【此三十六年正曰二十六年】见于章华【补曰姚及一本作华章】南门【史作东门注齐都赋小城北门不知是一门非也补曰括地志齐城东有闾门武鹿章华之门】齐王曰嘻【集韵有所多大之声正曰叹声】子之来也秦使魏冉致帝【致帝号于齐】子以为何如对曰王之问臣也卒而【与猝同】而患之所从徃【补曰一本作生是也】者微【患在后故言从徃与从来异也今未着故言防】今不听是恨秦也【违秦秦恨之】聴之是恨天下也不如聴之以为【元作卒也】卒秦【为犹善正曰卒成秦之事】勿庸称也【庸用也】以为天下秦称之天下聴之王亦称之先后之事帝名为无伤也【虽称有先后无害于帝】秦称之而天下不聴王因勿称【衍其字】其于以收天下此大资也【齐记三十六年有彪谓此防自为智则明为人谋则忠苏张之巨擘也正曰受帝号以顺秦而不称以收天下无非诈谋耳补曰子以为之为如字】
　　苏子【元作秦】秦【补曰字误史作代】谓齐王曰齐秦立为两帝王以天下为尊秦乎且尊齐乎王曰尊秦释帝【苏子问】则天下爱齐乎且爱秦乎王曰爱齐而憎秦两帝立【亦问辞】约伐赵孰与伐宋之利也对曰伐宋利【补此五字正曰姚云刘本有王曰不如伐宋六字】对曰夫约然【然其伐宋之约补曰史作夫约钧然言齐秦俱相约如此一本无然字愚恐约钩字讹无然字而以约与连下文读为是】与秦为帝而天下独尊秦而轻齐齐释帝则天下爱齐而憎秦伐赵不如伐宋之利故臣愿王明释帝以就天下倍约傧秦【倍背同傧摈同集韵弃也补曰摈傧宾古通用防多有后放此】勿使争重而王以其间举宋夫有宋则卫之阳城危【汝南颍川皆有正曰非卫地史作阳地注濮阳之地】有淮北【淮水之北淮出平氏桐栢正曰淮出南阳平氏县胎簪山禹自桐栢导之东防泗沂入海】则楚之东国危有济西【庄十八注济水之西】则赵之河东危【赵河之东非郡也】有隂平陆【隂属南阳正曰隂即陶说见赵防】则梁门不啓【大梁之门】故释帝而贰之以伐宋之事【贰不与秦合也秦约伐赵而此伐宋】则国重而名尊燕楚以刑服【刑犹威也言畏威而服补曰姚本刑作形】天下不敢不聴此汤武之举也敬秦以为名【非实敬之】而后使天下憎之此所谓以卑易尊者也愿王之熟虑之也【齐记与上为一章今详上章犹欲听秦此章决欲傧之非一日之谈为二章可也】
　　苏子【元作秦】秦【补曰字误说见后姚云一本无此二字】说齐闵王曰臣闻用兵而喜先天下者忧【为天下先】约结而喜主怨者孤【为约以结与国而伐人人必怨之又为之主众所不与也故孤】夫后起者借也【借言有所资权是也】而逺怨者时也【得其时也人怨之则虽欲乘时不能也】是以圣人从事必借于权【权者事之宜重之所在也上言后起者借借此而已】而务兴于时夫权借者万物之率也【率帅同犹长也】而时势者百事之长也故无权借倍时势【倍背同】而能事成者寡矣今虽干将莫邪【物志干将阳龙文莫邪隂漫理此二劒吴王使干将作干将越人莫邪其妻亦善作劒】非得人力则不能割刿矣【刿利伤也】坚箭利金不得机之利则不能逺杀矣矢非不铦【集韵利也】而劒非不利也何则权借不在焉何以知其然也昔者赵氏袭卫车舍人【主车者】不休【驿递也言其警急】卫国城割平【言城守割地求成平成也】卫八门土而二门堕矣【补曰堕许规反】此亡国之形也卫君跣行告遡于魏【遡愬同】魏王【补曰魏武侯也时未称王此辩士之词犹下称孝公为秦王】身被甲底劒【底砥同砺也】挑赵索战邯郸之中骛【骛乱驰也】河山之间乱卫得是借也亦收余甲而北面残刚平堕中牟之郭【中牟属河南赵献侯自耿徙此赵记注详正曰此据地里志賛及索隠以为非正义云中牟赵邑在相州荡隂县西有牟山邑在山侧】卫非强于赵也譬之卫矢而魏机也借力魏而有河东之地【赵敬侯四年筑刚平以侵卫五年齐魏为卫败赵刚平】赵氏惧楚人救赵而伐魏战于州西【州属河内】出梁门军舍林中【魏记注宛有林乡】马饮于大河赵得是借也亦袭魏之河北【属河东】烧棘蒲【元作沟下同敬侯六年借兵楚取魏棘蒲不注宣二年注大棘在陈留襄邑南蒲南蒲蒲坂也谓此正曰正义云今赵州平棘县古棘蒲邑】沟【补曰史赵世家作蒲】队黄城【八年拔魏黄城陈留外黄是正曰正义云括地志故黄城在魏州冠氏县南十里因黄沟为名按陈留外黄城非陌所别也大事记从上说当考】故刚平之残也中牟之堕也黄城之队也棘蒲沟之烧也此皆非赵魏之欲也然二国劝行之者何也卫明于时权之借也今世之为国者不然矣兵弱而好敌强国罢而好众怨【罢疲同音下同乐与众为怨】事败而好鞠之【鞠穷也言遂事】兵弱而憎下人【衍也字补曰姚云曽本无此字】地狭而好敌大事败而好长诈【长益之】行此六者而求霸则逺矣臣闻善为国者顺民之意而料兵之能然后从于天下【从谓后之】故约不为人主怨伐不为人挫强【不以兵为人挫强敌】如此则兵不费权不轻地可广欲可成也昔者齐之与韩魏伐【衍秦字】秦楚也【正曰齐闵王十一年楚懐二十六年齐与韩魏为楚负其从亲而合秦遂共伐楚闵王十六年合韩魏以伐秦秦昭王九年也】战非甚疾也分地又非多韩魏也【言得地等耳】然而天下独归咎于齐者何也以其为韩魏主怨也【是楚懐二十六年此二十一年正曰此十一年】且天下徧用兵矣齐燕战而赵氏兼中山秦楚战韩魏不休而宋越专用其兵【未详】此十国者皆以相敌为意而独举心于齐者何也约而好主怨伐而好挫强也且夫强大之祸常以王人为意也【欲为人王】夫弱小之殃常以谋人为利也【补曰恃谋人以为利而致殃】是以大国危小国灭也大国之计莫若后起而重伐不义【不义虽可伐亦不可轻正曰主于后起借权不以伐不义为急也】夫后起之借与多而兵劲【人与之多】则是【元作事补曰姚云刘本作是】以众强敌【元作适】适【补曰敌适通】罢寡也兵必立【补曰疑有缺字】也事不塞天下之心则利必附矣大国行此则名号不攘而至【攘犹取】霸王不为而立矣小国之情莫如谨【元作仅下同】仅【补曰字讹疑槿下同】静而寡信诸侯【信犹恃也莒蔡是矣】谨仅静则四邻不反寡信诸侯则天下不卖外不卖内不反则稸积【元作防祸】防祸【补曰改稸积亦当是积稸此书多稸字】朽腐而不用币帛矫蠧【矫揉箭箝也故有变意此言变其初也正曰别本注矫一作烧去尧切火行也○姚及别本此下皆有而不服矣一句文义明白今添】而不服矣小国道此【道犹行】则不祠而福矣不贷而财足矣【贷音代从人求物也】故曰祖仁者王立义者霸用兵穷者亡何以知其然也昔吴王夫差以强大为天下先【衍强字补曰姚云曽本无强字】袭郢而栖越身从诸侯之君【诸侯从之】而卒身死国亡为天下戮者何也此夫差平居而谋王强大而喜先天下之祸也昔者莱莒好谋【东莱故莱子国补曰春秋齐侯灭莱莱恃谋也】陈蔡好诈莒恃越而灭【莒蔡皆恃逺忽近而亡正曰防但言有恃】蔡恃晋而亡此皆内长诈外信诸侯之殃也由此观之则强弱大小之祸可见于前事矣语曰骐骥之衰也驽马先之孟贲之倦也女子胜之夫驽马女子筋力骨劲非贤于骐骥孟贲也何则后起之借也今天下之相与也不并灭【与犹恃也言与之相恃亦不皆亡在所处耳】有能【元作同】而【补曰字或悮衍】案兵而后起寄怨而诛不直【寄言假手于人不为主也】防用兵而寄于义【犹假也补曰寄怨而诛不直者使人诛之而已不主怨即所谓重伐不义也微用兵而寄于义者隠其用兵之真情而寄寓于义以为名也】则霸天下可局足而须也【局不伸也】明于诸侯之故察于地形之理者不约亲不相质而固【质质子】不趋而疾众事而不反【众事犹共事】交割而不相憎【交言彼此割地】俱强而加以亲何则形同忧而兵趋利也【补曰众事宜多反覆交割地者宜相憎俱强者宜不相下今皆不然以其同忧趋利故也】何以知其然也昔者燕齐战于桓之曲【家语所谓桓山盖在齐鲁之间】燕不胜十万之众尽胡人袭燕楼烦数县【楼烦属鴈门】取其牛马【此盖之哙败时】夫胡之与齐非素亲也而用兵又非约质而谋燕也然而甚于相趋者何也【衍何字】何则形同忧而兵趋利也由此观之约于同形则利长后起则诸侯可趋役也【可使趋我而为我役】故明主察相【相之明察者】诚欲以霸王【衍也字】也为志则战攻非所先战者国之残也【有害于国】而都县之费也【隠元年注邑有宗庙之主曰都周制二千五百家为县正曰周礼四甸为县四县为都又五鄙为县又礼小曰邑大曰都】残费已先而能从诸侯者寡矣彼战者之为残也士闻战则输私财而富军市【士众所聚有市井焉】输饮食而待死士令折辕而炊之【辕辀也】杀牛而觞士【觯实曰觞盖以饮之】则是路窘之道也【路疑作露言国中所有悉出于路又疑作路窘言财用窘于道路正曰正是道路之路】中人祷祝【国中之人为行者祈】君翳酿【翳华葢也故有隠义言酿于中以待饮至】通都小县置社【戮不用命者正曰亦言祷祀之事】有市之邑莫不正事而奉王【事谓财赋警备之事】则此虚中之计也夫战之明日尸死扶伤【尸未殓也】虽若有功也军出费中哭泣则伤主心矣死者破家而葬夷伤者空财而共药【夷亦伤共供同】完者内酺而华乐【酺大饮也华犹奢也】故其费与死伤者钧【与均同】故民之所费也十年之田而不偿也军之所出矛防折【矛首矛也兵车所建补曰诗二矛注酋矛长二丈夷矛长二丈四尺防注见前】镮絶【镮刀镮补曰姚本作】伤弩破车罢马亡矢之大半甲兵之具宫之所私出也【宫如父子异宫之宫古者寓兵于农故私家出之】士大夫之所匿厮养士之所窃【厮折薪养马者】十年之田而不偿也天下有此再费者而能从诸侯者寡矣攻城之费百姓理襜蔽【襜衣蔽前者襜蔽叠言也言士作苦衣易蔽故亟治之】举冲橹【冲陷阵车正作防补曰城上露屋为橹战阵髙巢车亦为橹此与冲并言亦车也】家杂总【全家并作】身窟穴中【谓地道】罢于刀金【兵器也】而士困于土功将不释甲期数而能拔城者【数数月】为亟耳上倦于教士断于兵【断音短截也】故三下城而能胜敌者寡矣故曰彼战攻者非所先也何以知其然也昔智伯瑶攻范中行氏杀其君灭其国又西围晋阳吞并二国而忧一主【赵襄子】此用兵之盛也然而智伯卒身死国亡为天下笑者何谓也兵先战攻而灭二子之【补】患也【患在灭二子】昔者中山悉起而迎燕赵南战于长子败赵氏北战于中山克燕军杀其将夫中山千乘之国也而攻万乘之国二再战比胜【比相次】此用兵之上节也【节犹等】然而国遂亡君臣于齐者【此二十九年书佐赵灭中山补曰说见前及燕防】何也不啬于战攻之患也【啬吝也】由此观之则战攻之败可见于前事矣【补补曰事下或有缺字】今世之所谓善用兵者终战比胜【终谓穷兵】而守不可拔【守城期于不拔】天下称为善一国得而保之【得所称为善者保持之】则非国之利也臣闻战大胜者其士多死而兵益弱守而不可拔者其百姓罢而城郭露【外无居人故暴露】夫士死于外民残于内而城郭露于境则非王之乐也今夫鹄的【的即鹄也所谓侯中补曰栖皮曰鹄】非咎罪于人也【补曰姚云咎一作枢刘作喜按吕春秋亦有柩罪于先王之语】便弓引弩而射之【便谓巧审弓得便巧乃发】中者则善【人善之补曰一云刘作喜】不中则愧少长贵贱则同心于贯之者何也恶其示人以难也【的以难中人争欲贯之如恶之然人如的者人所恶也】今穷战比胜而守必不拔则是非徒示人以难也又且害人者也然则天下仇之必矣夫罢士露国而多与天下为仇则明君不居也素用强兵而弱之【素犹常也言兵常用虽强必弱】则察相不事【不从事于此补曰事下当有也字】彼明君察相者则五兵不动【五兵注刀劒矛防矢正曰此据淮南子注今按诸说不一周礼司右月令注弓矢殳矛戈防司兵车注戈殳防夷矛酋矛谷梁注矛防钺楯弓矢】而诸侯从辞让而重赂至矣故明君之攻战也甲兵不出于军而敌国胜冲橹不施而邉城降士民不知而王业至矣彼明君之从事也用财少旷日逺而利长者【旷濶也日虽濶逺其利不穷】故曰兵后起则诸侯可趋役也臣之所闻攻战之道非师者【师旅也言不用师】虽有百万之军比之堂上【言谋之于堂彼自败也补曰此当作北诸本皆作比不知何故此注亦作败释矣章本字同】虽有阖闾吴起之将【阖闾将孙武也此以君臣互言之正曰将若阖闾之善用兵】禽之户内千丈之帜拔之尊俎之间【俎肉在豆上】百尺之冲折之袵席之上【郑记注袵卧席也】故钟鼓竽瑟之音不絶于前地可广而欲可成和乐倡优侏儒之笑【倡优倡乐也侏儒短小人】不乏诸侯可同日而致也故名配天地不为尊利制海内不为厚【言其功徳之崇虽名利若此犹不足称也】故夫善为王业者在劳天下而自逸乱天下而自安诸侯无成谋【圗我之谋不成】则其国无宿忧也【言无一夕之忧正曰宿留也犹宿诺】何以知其然也【补补曰上文例宜有也字】佚治在我劳乱在天下则王之道也锐兵来则拒之患至则趋之【趋言徃应之也】使诸侯无成谋则其国无宿忧矣何以知其然也【元作矣】矣【补曰上文例当作也】昔者魏王【惠】拥土千里带甲三十六万恃【补】其强而拔邯郸【十八年】西围定阳【属上党】又从十二诸侯朝天子以西谋秦秦王恐之【此孝公也此史秦人故尊称之正曰说见前】寝不安席食不甘味令于境内尽堞中【堞城上女墙】为战具竞【元作竟】竟【补曰即上文境字也堞中为战具境内为守备】为守备为死士置将以待魏氏卫鞅谋于秦王曰夫魏氏其功大而令行于天下有十二诸侯而朝天子其与必众故以一秦而敌大魏恐不如王何不使臣见魏王则臣请必北魏矣秦王许诺卫鞅见魏王曰大王之功大矣令行于天下矣今大王之所从十二诸侯非宋卫也则邹鲁陈蔡此固大王之所以鞭棰使也【棰马防】不足以王天下大王不若北取燕东伐齐则赵必从矣西取秦南伐楚则韩必从矣大王有伐齐楚心而从天下之志【使天下从】则王业成矣大王不如先行王服【王者服饰】然后图齐楚魏王说于商鞅之言也故身广公宫制丹衣柱【以丹帛为柱衣正曰丹柱犹衣之也】建九斿【旗旒】从七星之旟【鸟隼为旟又绘星马正曰按考工记并注龙旂九斿诸侯所建鸟旟七斿鸟隼为旟州里所建弧旌柱矢画柱矢此与曲礼合龙旂即青龙鸟隼即朱雀柱矢恐即招摇注所谓画七星者又礼百官载旟此言七星之旟而又以天子言战国不可以古制凖也】此天子之位也而魏王处之于是齐楚怒诸侯奔齐齐人伐魏杀其太子覆其十万之军魏王大恐跣行【跣足亲地也】按兵于国而东次于齐【过信为次往服齐也】然后天下乃舍之当是时秦王垂拱而受西河之外【垂衣拱手言无所事西丧地于秦谓此欤】而不以徳魏王故【衍故字补曰姚云一本无】卫鞅之始与秦王计也谋约不下席言于尊俎之间谋成于堂上而魏将已擒于齐矣冲橹未施而西河之外已【补】入于秦矣此臣之所谓比【补曰见上】之堂上擒将户内拔帜于尊俎之间折冲席上者也【彪谓此防辗转皆中事机而不诡于圣虽钟竽倡乐非所以啓人主者亦孟子色货之比闵王骄不能聴以及鼓里之祸百世之戒也正曰此防谈兵主于后起借权不为人主怨其云案兵而后起寄怨而诛不直防用兵而寄于义最其术之深者是岂仁义之师正大之论乎虽其后极言战之害何救于失哉钟鼓倡乐之云视孟子与民同乐之意不鲍之不察甚矣补曰苏秦佯为得罪燕而亡走齐说湣王厚葬以明孝髙宫室大苑囿以明得意欲敝齐而为燕苏代继之实祖秦之故智大事记云齐之伐宋也苏代实啓之秦之救宋也苏代复止之代为燕反间骄其君劳其民而速其亡也其说燕曰齐王长主也而自用也南攻楚五年蓄积散西困秦三年民憔悴士罢弊又以余兵举五千乘之劲宋而包十二诸侯此其君之欲得也其民力竭也云云此防之谋既中而劝燕伐齐也此防旧为苏秦实误前章代误为秦或遂以此为代则亦不然代之谋如彼岂能劝齐王后战哉一本每章首二字者是矣抑是言也当在灭中山后取淮北灭宋侵三晋之前此士之明葢已逆知闵王之败矣○防文甚佳首以用兵后起约结远怨二端为言而以权借时势明之今虽干将以下止求霸则逺矣言先天下之祸后借之得也臣闻善为国以下止好挫强也言逺怨之得主怨之祸也且夫以下至强弱大小之祸可见于前事矣为一节语曰以下至战攻之败可见前事为一节今世所谓善用兵以下至篇终为一节三节皆推言用兵不为天下先之意而不主怨之意在其中错综起应变化不穷只何以知其然也一语六用而不觉其复○刿姑卫反分扶问反鹄工毒反射食亦反为人为韩为死之为王天下之王去声】齐负郭之民【负犹背】有孤狐咺者【补曰孤狐咺孤因狐字误衍大事记去之吕春秋贵直论狐援云云即谓此正义也古今人表作狐爰】正议闵王斮之檀衢【斮斩也檀衢葢齐市名】百姓不附齐孙室子陈举【公孙家子犹宗室云】直言杀之东闾宗室离心司马穰苴【田完之裔为景公将去此时逺甚葢误其名正曰大事记引苏氏谓史称齐景公时晋伐阿鄄燕侵河上晏子荐穰苴斩监军庄贾因以成功春秋左氏无此事意穰苴尝为闵王却燕晋而战国杂记妄以为景公时】为政者也杀之大臣不亲以故燕举兵使昌国君【乐毅魏乐羊之后】将而击之齐使向子【及下达子史不书补曰吕春秋作触子】将而应之【后起为应】齐军破向子舆一乘亡达子收余卒复振与燕战求所以赏【元作偿】偿【补曰吕春秋作赏】者闵王不肯与军破走王奔莒【此四十年正曰三十年】淖齿数之曰夫千乘【青州郡】愽昌之间【属千乘】方数百里雨血霑衣王知之乎王曰不知嬴愽之间【二县属太山补曰礼檀弓注今泰山县】地坼至泉王知之乎王曰不知人有当阙而哭者【阙门观】求之则不得去之则闻其声王知之乎王曰不知【补曰三不知字春秋后语皆作知之通鉴从之】淖齿曰天雨血霑衣者天以告也地坼至泉者地以告也人有当阙而哭者人以告也天地人皆以告矣而王不知戒焉何得无诛乎于是杀闵王于鼓里【莒中里也】太子【名法章是为襄王】乃解衣免服逃太史之家为溉园【溉灌注】君王后太史后氏女【后姓也以其姓后不可曰后后故曰君王后也正曰姚本作太史氏女无后字后防正云太史氏】知其贵人善事之田单以即墨之城破亡余卒破燕兵绐骑刼【绐欺也刼燕将代乐毅者毅传言单设诈诳燕军】遂以复齐【襄五年】遽迎太子于莒立之以为王【时立五年迎而立之齐耳】襄王即位立【补补曰位下有缺字】君王后以为后生齐王建【补曰雨音预为溉之为去声】
　　王孙贾年十五事闵王王出走失王之处其母曰女朝出而晚来则吾倚门而望女暮出而不还则吾倚闾而望女今事王王出走女不知其处女尚何归【责其亲王不如我之亲女】王孙贾乃入市中曰淖齿乱齐国杀【衍闵字】闵【正曰追书之辞】王欲与我诛者袒右【右肩】市人从者四百人与之诛淖齿刺而杀之【补曰袒荡旱反今循习作徒案反说文杨也露臂】
　　襄王【闵王子元年慎靓王三十二年戊寅】
　　燕攻齐取七十余城唯莒即墨未下齐田单以即墨破燕杀骑刼初燕将【史亦不名】攻聊城【属东郡髙纪注在平原正曰括地志云故聊城在州聊城县西】人或谗之【补曰姚氏曰三同集无初燕止谗之十一字则知此章首有误脱】燕将惧诛遂保守聊城不敢归田单攻之嵗余士卒多死而聊城不下鲁连乃为【补】书约之矢【纒束书于矢上】以射城中遗燕将曰吾闻之智者不倍时而弃利【倍背同】勇士不怯【补曰史记作却】死而灭名忠臣不先身而后君今公行一朝之忿不顾燕王之无臣【惠王】非忠也杀身亡聊城而威不信于齐非勇也功废名灭后世无称非智也故智者不再计勇士不怯死【补曰一本云晁本无此二句而云此三者世主不臣说士不载】今死生荣辱尊卑贵贱此其一时也【此释上不再计故史云时不再至】愿公之详计而无与俗同也且楚攻南阳【史云齐之南阳然则此荆州郡时属齐补曰索隠云南阳即齐淮北泗上之地也】魏攻平陆【补曰平陆见前】齐无南面之心【楚魏在齐之南齐有燕难不急此二县故不南面与争补曰正义云齐无南面攻楚魏之心以为南阳平陆之害小不如聊城之利大】以为亡南阳之害不若得济北之利故定计而坚守之今秦人下兵【此时齐善秦故下兵救之】魏不敢东面【不攻齐也】横秦之势合【齐善秦为横】则楚国之形危且弃南阳断右壤【谓平陆断亦弃也】存济北计必为之今楚魏交退【言其皆退】燕救不至【不救聊城】齐无天下之规【规犹谋也秦救之而楚魏退无谋齐者】与聊城共据期年之敝【据相持也】即臣见公之不能得也【不能胜齐】齐必决之于聊城公无再计彼燕国大乱君臣过计【过犹失】上下迷惑栗腹【燕将】以十万之众五折于外万乘之国被围于赵壤削主困为天下戮【按燕王喜四年赵孝成十五年亷颇围破燕杀栗腹在齐襄燕惠聊城事二十八年以为此时则自骑刼败死外不书他将及赵国也正曰说见章末详之】公闻之乎今燕王方寒心独立大臣不足恃国敝旤多民心无所归今公又以聊城之民【补曰一本以敝聊】距全齐之兵【距拒同捍也】期年不解是墨翟之守也【墨子曰公输般为云梯将以攻宋墨子闻之见般以带为城以牒为械般九设机变墨九距之般之械尽墨之守固有余】食人炊骨士无反北之心是孙膑吴起之兵也能已见于天下矣故为公计不如罢兵休士全车甲归报燕王燕王必喜士民见公如见父母交游攘臂而议于世【攘言推臂前也正曰汉书邹阳攘袂顔云犹今人言将臂按攘臂字见孟子即此义】功业可明矣上辅孤主以制羣臣下养百姓以资说士【辨説之士资以借口正曰资给说士】矫国革俗于天下【矫革言变其国俗】功名可立也意者亦捐燕弃世【捐亦弃】东游于齐乎请裂地定封富比陶卫【陶穰侯邑卫自梁襄王后称君正曰索隠引延笃云陶陶朱卫卫公子荆非也王劭云魏冉封陶商君姓卫谓此云尔姚氏亦引】世世称寡【补曰一本称孤寡】与齐乆存此亦一计也二者显名厚实也愿公熟计而审处一也【补曰下无歴数之辞疑一字讹或衍】且吾闻效小节者不能行大威恶小耻者不能立荣名昔管仲射桓公中钩簒也遗公子纠【遗忘也】而不能死怯也东缚桎梏【桎足械梏手械】辱身也此三行者乡里不通也世主不臣也使管仲终穷抑【抑按也人所按故为困】幽囚而不出慙耻而不见穷年没夀不免为辱人贱行矣然管子并三行之过【补曰一本云并晁作弃】据齐国之政一匡天下九合诸侯为五霸首名髙天下光照邻国曹沬为鲁君将三战三北而丧地千里使曹子之足不离陈计不顾后出必死而不生【出计所出也】则不免为败军禽将曹子以败军擒将非勇也功废名灭后世无称非智也故去三北之耻退而与鲁君计也曹子以为遭【正曰遭字句谓曹沬忍耻而与鲁君计以为遭遇也史无此句则尤明】齐桓公有天下朝诸侯【此霸者之事欲兴霸则可责以义故沬与鲁君计言此正曰说见上补曰有天下有字恐误史作朝天下防诸侯朝天下谓率天下朝王也】曹子以一劒之任刼桓公于坛位之上顔色不变而辞气不悖三战之所丧一朝而反之天下震动惊骇威信吴楚名后世若此二公者非不能行小节死小耻也以为杀身絶世功名不立非智也故去忿恚之心【恚恨也】而成终身之名除感忿之耻而立累世之功故业与三王争流名与天壤相敝也【言天壤敝此名乃敝】公其图之燕将曰敬闻命矣因罢兵倒防【元作到读】到读【正曰未详或误字衍文】而去【垂弓衣倒示无弓】故解齐国之围救百姓之死仲连之说也【仲连有彪按此书以齐闵为宣王苏代为苏秦事时不合如此者甚众殆为后人传録之误至于此章引栗腹之事说聊城之将则非后人谬矣葢好事者闻约矢之说惜其书不存拟为之以补亡而其人意气横溢肆笔而成不暇检校细处太史公亦爱其千里而畧其牝牡骊黄至于今二千嵗莫有知其非者也又按燕昭二十八年书齐之不下者惟聊莒即墨聊即聊城也徐广注此栗腹事去长平十年而不论其在聊城事后苏氏古史亦因之疏矣故备论之正曰鲁仲连说燕将下聊城史不着年其书引栗腹之败此事在其后故通鉴大事记载于秦孝文元年当燕王喜五年齐王建十五年自赧王三十一年燕率五国伐齐闵王死襄王立三十六年燕昭王卒明年惠王立越武成王孝王而至王喜凡三十四年此葢二事误乱为一自燕攻齐止杀骑刼二十五字或他防脱简而初燕将止谗之十一字亦他本所无也且单由即墨起七十余城即复为齐不闻聊城尚为燕守以齐之事势岂有舍之三十余年而不攻单之兵力三十余年而不能下欤今曰攻之嵗余不下可见为此时燕将守聊城事也史称毅破齐不下者独莒即墨单纵反间亦言二城而燕世家书聊莒即墨防亦有三城不下之言果一时事则聊城亦为齐守而非燕将为燕守者此误因聊城不下而引与莒即墨乱也考之单传自复齐之后无可书之事齐襄王十九年当赵孝成王元年赵割地求单为将次年遂相赵必不复返齐矣距聊城之役凡十六年单岂得复为齐将哉此因嵗余不下之言聊莒即墨之混而误指以为单也夫仲连之言正谓栗腹败燕国乱聊城孤守齐方并攻势将必拔其言初不涉湣襄昭恵之际所谓楚攻南阳魏攻平陆闵王时楚取淮北单复齐后葢已复之不闻楚魏交攻之事二事必在后也燕将被谗惧诛连书亦无此意此因乐毅而讹也史又称燕将得书自杀单遂屠聊城尤非事实齐前所杀燕将惟骑刼尔不闻其他此因骑刼而讹也连之大意在于罢兵息民而其料事之明劝以归燕降齐亦度其计之必可者排难解纷又素所蓄积也迫之于穷而致之于死岂其心哉夫其劝之正将以全聊城之民而忍坐视屠之哉燕将死聊城屠连何功美之称而齐欲爵之哉防所云解兵而去者当得其实而史不可信也故论此事者一考之仲连之书则史防之舛误殽混者皆可得而明矣鲍不此之察见其不通遂谓好事者闻约矢之说惜其书不存拟之以补亡二千余年莫有觉者何其谬哉史误因防通鉴大事记称田单误因史真文忠公反据鲍氏为断而谓鲁连之说不可为训皆失考也】
　　燕攻齐齐破闵王奔莒淖齿杀闵王田单守即墨之城破燕兵复齐墟襄王为太子征【征犹信也太子初易姓名为庸人疑之至是始有状可信也】齐已破燕田单之立疑【人疑单也】齐国之众皆以田单为自立也襄王立田单相之过菑水【菑淄同】有老人涉菑而寒出不能行坐于沙中田单见其寒欲使后车分衣无可以分者单解裘而衣之襄王恶之曰田单之施将欲以取我国乎不早图之恐后之【恐单先发】左右顾无人岩下有贯珠者【齐人补曰姚云别本岩字作声句絶无下字元和姓纂引防作贯珠人姓名】襄王呼而问之曰女闻吾言乎对曰闻之王曰女以为何若对曰王不如因以为已善王嘉单之善下令曰寡人忧民之饥也单收而食之寡人忧民之寒也单解裘而衣之寡人忧劳百姓而单亦忧之称寡人之意【称犹副】单有是善而王嘉之虽单之善亦王之善已王曰善乃赐单牛酒嘉其行后数日贯珠者复见王曰王至朝日宜召田单而揖之于庭口劳之乃布令察百姓之饥寒者收谷之【谷犹养】乃使人聴于闾里闻丈夫之相【衍举字】举【补曰此因与字误衍在此此本在曰字上】与语曰田单之爱人嗟乃王之教泽也【彪谓单之取疑所谓威震主者欤襄王亦不明甚矣使单有异志阖城阳而王孰敢不聴岂俟今日哉贯珠者可谓君子人矣为是言也上足以掩王之非下足以救单之死一言而齐国定君子哉补曰斯人者又能免其身不然王惧其以前言告单必杀之矣】
　　貂勃【齐人】常恶田单曰安平君小人也【补曰徐广云北海东安平正义云在青州临淄县东古纪国之□邑索隠云单初起安平故以为号】安平君闻之故为酒而召貂勃曰单何以得罪于先生故常见誉于朝【不欲正言其毁】貂勃曰跖之狗吠尧【跖栁下季之弟盗跖正曰此庄生寓言惠跖时不相及蒯通之言出于此】非贵跖而贱尧也狗固吠非其主也且今使公孙子贤而徐子不肖然而使公孙子与徐子鬭徐子之狗犹【元作由】由【补曰由犹通一本作犹】将攫公孙子之腓而噬之也【攫持腓胫腨噬啗也正曰噬齧也】若乃得去不肖者而为贤者狗岂特攫其腓而噬之耳哉安平君曰敬闻命明日任之于王【白王使任用之】王有所幸臣九人之属欲伤安平君相与语于王曰燕之伐齐之时楚王【顷襄】使将军【淖齿也】将万人而佐齐今国已定而社稷已安矣何不使使者谢于楚王王曰左右孰可九人之属曰貂勃可【欲去单之助】貂勃使楚楚王受而觞之数日不返九人之属相与语于王曰夫一人身而牵留万乘者岂不以据势也哉【言勃据单势正曰言单据势】且安平君之与王也君臣无礼【补曰通鉴君臣无异】而上下无别且其志欲为不善【谓反畔】内收百姓循抚其心振穷补不足【振举救也】布徳于民外懐戎翟天下之贤士【懐翟与士】隂结诸侯之雄俊豪英【诸侯之人】其志欲有为也【为不善】愿王之察之异日而王曰召相单来田单免冠徒跣肉袒而进【肉袒露肢体示欲受刑正曰袒即裼也去上衣曰裼】退而请死罪五日而王曰子无罪于寡人子为子之臣礼吾为吾之王礼而已矣貂勃从楚来王赐诸前【补曰本王觞赐诸前愚恐赐乃觞之讹】酒酣【酣酒乐】王曰召相田单而来貂勃避席稽首曰王恶得此亡国之言乎王上者孰与周文王王曰吾不若也貂勃曰然臣固知王不若也下者孰与齐桓公王曰吾不若也【补曰此下姚本有貂勃曰然臣固知王不若也十一字今增】貂勃曰然臣固知王不若也然则周文王得吕望以为太公桓公得管夷吾以为仲父今王得安平君而独曰单且有天地之辟【开也】民人之治【补曰姚云曾本作始】为人臣之功者谁有厚于安平君者哉而王曰单单恶得此亡国之言乎且王不能守乎王之社稷燕人兴师而袭齐墟王走而之城阳之山中【城阳兖州国莒其县也】安平君以惴惴之即墨【惴惴忧惧也】三里之城五里之郭敝卒七千禽其司马【主兵之官谓骑刼】而反千里之齐安平君之功也当是时也阖城阳而王【不通王而自王补曰春秋后语阖作合】城阳天下【城阳与天下之人正曰城阳二字因上文衍】莫之能止然而计之于道归之于义以为不可故为栈道木阁【木阁栈道皆以通险】而迎王与后于城阳山中【元作中山】中山【补曰当作山中】王乃得反子临百姓今国已定民已安矣王乃曰单单【补正曰与前连举不同】且婴儿之计不为此王不亟杀此九子者以谢安平君不然国危矣王乃杀九子而遂其家益封安平君以夜邑万户【夜一作剧属淄州又东来有掖有不夜疑夜字为掖不全或不夜省不补曰括地志剧城在青州夀光县南三十里顔师古云齐地记古有日夜出见于东莱故莱子立此邑以不夜为名○使者使楚之使去声】
　　田单将【为大将】攻狄【狄北胡正曰史田儋狄人徐广注今乐安临淄县正义云淄州髙苑县西北狄故城】徃见鲁仲子【连也】仲子曰将军攻狄不能下也田单曰臣以五里之城七里之郭破亡余卒破万乘之燕复齐墟攻狄而不下何也上车弗谢而去遂攻狄三月而不克之也齐婴儿谣曰大冠若箕【箕簸器】修劒柱頥攻狄不能下垒枯邱【垒军壁也言大不能降一垒小不能枯一邱言无人物补曰吴氏韵补能叶年题反邱叶一其反庐陵刘氏读垒枯邱谓空守一邱为垒说苑攻狄不能下垒于梧邱齐景公田于梧地名也一本引北堂书钞同说苑无能字一本垒枯骨成邱通鉴从之各有不同似梧邱义长】田单乃惧问鲁仲子曰先生谓单不能下狄请问其说鲁仲子曰将军之在即墨坐而织蒉【蒉草器】立则杖挿【揷锸同刺土器】为士卒倡曰【倡导也】可徃矣宗庙亡矣亡日尚矣【尚犹乆也言见亡之兆其日已久】归于何党矣【党犹乡也言无所归补曰姚氏云别本无可往矣宗庙亡矣今日尚矣归何党矣皆叶平声读说苑宗庙亡矣魂魄丧矣归何党矣】当此之时将军有死之心而士卒无生之气闻若言【若如此也】莫不挥泣奋臂而欲战此所以破燕也当今将军东有夜邑之奉西有菑上之虞黄金横带而驰乎淄渑之间【昭十二年注渑水出临淄入时水】有生之乐无死之心所以不胜者也田单曰单有心先生志之矣明日乃厉气循城【厉激昻也】立于矢石之所乃援枹鼓之【枹击鼓杖】狄人乃下【补曰马谡对诸葛亮曰用兵之道攻心为上攻城为下其言出于此○夜说苑作掖渑音黾枹音孚○按史赵孝成王元年田单将攻燕拔中阳又攻韩注又拔之次年单为相孝成之元年齐襄之十九年也赵王新立秦攻赵求救于齐齐人使以长安君为质齐师乃出秦师退又防云赵王割济东三城城邑市五十七与齐求安平君为将攻燕亦是年事盖齐赵方睦也考之史单自复齐之后惟有伐狄之战大事记并书于一年而襄王十年赵燕周取齐昌国髙唐十三年蔺相如伐齐至平邑秦客卿灶暨楚仍嵗攻刚夀以单之在齐而丧地被兵不闻其却战而克敌也而一为赵用遂以立功意者单以功髙被谗齐襄虽为之杀譛者所以任单者不能展尽欤不然则单之惧祸特怯而自悔也秦防云田单将齐之良横行于中十四年终身驰于封内考之杀骑刼之嵗至襄王十八年凡十四年次年而单为赵将是年襄王死单不复返齐明年遂为相然单之在赵自二战之后不闻他功盖既试其端而亦终不忍背宗国以为赵用也单之心亦可见矣】
　　孟尝君为从【文以襄王初中立为诸侯楚顷襄二十三年天下合从此八年正曰文以襄王五年中立为诸侯其后遂卒襄王八年诸侯无合从事此闵王十六年文怨秦约韩魏伐秦事也当秦昭九年鲍见防有薛地百里之文遂以为文中立为诸侯时误矣】公孙【齐人】谓孟尝君曰君不如【元作以】以【补曰姚云刘本君何不】使人先观秦王【昭】意者【设疑之辞】秦王帝王之主也君恐不得为臣【为秦臣】奚暇从以难之意者秦王不肖之主也君从以难之未晚孟尝君曰善愿因请公徃矣公孙敬诺以车十乘之秦昭王闻之而欲愧之以辞【使愧】公孙见昭王曰薛公之地大小几何公孙对曰百里昭王笑而曰寡人地数千里犹【元作由下同】由【补曰由犹通姚本犹下同】未敢以有难也【为人之难】今孟尝君之地方百里而因欲以难寡人犹由可乎公孙对曰孟尝君好人【人贤人】大王不好人昭王曰孟尝君之好人也奚如公孙曰义不臣乎天子不友乎诸侯得志不慙为人主不得志不肯为人臣如此者三人而治【补曰而字疑衍治当属下句或而字上有缺文】可为管商之师【管仲商鞅】说义聴行【所说有义或能聴而行之】能致其主霸王如此者五人万乘之严主也辱其使者退而自刎【集韵刎断也】必以其血洿其衣如臣者十人昭王笑而谢之曰客胡为若此寡人直与客论耳寡人善孟尝君欲客之必谕寡人之志也【以己之志晓告孟尝】公孙曰敬诺公孙可谓不倰矣【著书者美其不可侵辱】昭王大国也孟尝千乘也立千乘之义而不可陵可谓足使矣【足犹能彪谓公孙所陈亦士之一槩尔自曹沬刼桓公辩说士莫不以借口彼葢未学礼也夹谷之防孔子诏之士付之有司耳矣岂厓柴若世之猘狗然哉帝曰晓人不当如是乎此说客之所当知也】
　　鲁仲连谓孟尝君曰君好士未【补】也【补曰一本谓孟尝好士也一本谓孟尝君君曰好士也】雍门子【补子字此士以所居为称正曰雍门下有缺文说苑有雍门子狄雍门子周今曰雍门子则亦无考雍门见前】养椒亦【养犹公养之养椒姓亦名雍门子之所养正曰未知果椒姓亦名不】阳得子养【此下脱所养人】饮食衣裘与之同皆得其死【并未详】今君之家富于二公【雍门阳得】而士未有为君尽防者也【防犹友也言不尽于交防之道】君曰文不得是二人故也【椒亦等】使文得二人文岂独不得尽对曰君之廏马百乘无不被绣衣而食菽粟者岂有麒麟騄耳哉后宫十妃皆缟纻【缟鲜色缯也纻蔴属细者正曰书注缟白也】食粱肉【粱米名本草注青粱粟正曰粱米之善者有黄青白三种】岂有毛廧西施哉色与马取于今之世士何必待古哉【补曰君之廏马至此与王斗云云合正曰连上章有孟尝君序次亦不当在此】故曰君之好士未也【补曰孟尝君之门髙者如冯驩魏子能免难市誉而已昔人讥其未尝得士特鸡鸣狗盗之雄世以为名言今观鲁连曰君之好士未也则当时已有是论矣仲连之言亦引以自谓而非区区于孟尝君鸡鸣狗盗之出其门宜仲连之不止也】
　　王建【襄王子元年赧王五十一年丁酉】
　　秦攻赵长平【此五年】齐楚救之秦计曰齐楚救赵亲【其交亲】则将退兵不亲则且遂攻之赵无以食请粟于齐而齐不聴苏子【元作秦】秦【补曰字齐史作周最】谓齐王曰不如聴之以却秦兵不聴则秦兵不却是秦之计中而齐楚【元作燕】燕【补曰史作楚通鉴从之】之计过矣且赵之于齐楚【元作燕齐】燕齐【补曰史作齐楚】隠蔽也【赵居二国西北秦攻二国必先径赵赵存则二国得以自隠而有蔽障】犹齿之有唇也唇亡则齿寒今日亡赵则明日及齐楚矣且夫救赵之务【务趣也事也】宜若奉漏瓮沃焦釡【喻救之急】夫救赵髙义也却秦兵显名也义救亡赵威却强秦兵不务为此而务爱粟则为国计者过矣【齐记有云周子谓最是也此最时三十余年矣正曰索隠云周子葢齐之谋臣史失其名不必强为之说】
　　或谓齐王曰周韩西有强秦东北有赵魏秦伐周韩之西赵魏不伐【不从秦伐周韩】周韩为割【割地与赵魏正曰割地与秦】韩却周害也【言赵魏徒不伐而不救韩则韩兵必却周有秦害】及韩却周害【元作割】割【补曰害割字恐有误混】之后【补】赵魏亦不免与秦为患矣【秦以其不应已又无周韩之捍秦伐必及】今齐应【补补曰今齐下恐有缺字】秦伐赵魏则亦不果于赵魏之应秦而伐周韩【赵魏近秦其应秦不得不果齐则逺矣应秦必不果也】今齐入于秦而伐赵魏【今就令也入言应之果补曰令恐亦今字】赵魏亡之后秦东面而伐齐齐安得救【补补曰一本有救字是下无于字非】于天下乎【此言赵魏近秦畏之不得不应齐不可以其应而伐之也正曰此士之防正谓秦伐周韩赵魏虽不应秦然周韩既割而赵魏亦不免况齐可以不应秦今应秦伐赵魏赵魏既亡而齐亦不免矣所以言此者欲齐之援赵魏也】
　　国子【齐大夫】曰秦破马服君之师围邯郸齐魏亦佐秦伐邯郸齐取淄防魏取伊氏【皆赵地缺】公子无忌【魏信陵君】为天下循便计【循行顺也正曰行便宜之计言窃符夺兵事补曰齐魏佐秦伐因取二地今云公子无忌云云魏实救赵者不应先佐之伐恐当时无忌虽急于平原之请而魏王实畏秦如止晋鄙壁邺未欲真欲救赵或先取其地也】杀晋鄙【魏将】率魏兵以救邯郸之围【魏安厘二十年使鄙将以救赵畏秦不敢进赵急平原君使责无忌无忌盗晋鄙兵符杀之将进兵秦军解去补曰按史年表魏世家公子无忌传公子矫杀晋鄙破秦兵皆在安厘王二十年通鉴以矫杀晋鄙在前一年大事记以晋鄙留军壁邺在前一年谓以修今按传亦止作一年事也当考】使秦弗有而失天下是齐入于魏而救邯郸之功也【齐与魏亲初虽佐秦今魏救赵亦同救也】安邑者魏之柱国也【言其于国如室有柱】晋阳者赵之柱国也鄢郢者楚之柱国也故三国【衍欲字】欲【补曰疑欲字即故字而上衍故字故者旧也】与秦壤界【境土界境也言其地相接】秦伐魏取安邑伐赵取晋阳伐楚取鄢郢矣覆【元作福】福【补曰姚云刘偪曾一作覆愚按福乃偪之讹偪义长】三国之军【元作君】君兼二周之地举韩氏取其地且天下之半【且犹几】今又刦赵魏疏中国【疏言离其友】封卫之东野【封割也东野犹东地正曰封疆之地】兼魏之河内絶赵之东阳则赵魏亦危矣赵魏危则非齐之利也韩魏赵楚之志恐秦兼天下而臣其君故专兵一志以逆秦【逆谓拒之】三国之与秦壤界而患急齐不与秦壤界而患缓是以天下之势不得不事齐也故秦得齐则权重于中国赵魏楚得齐则足以敌秦故秦楚【补补曰叠举上文宜有楚】赵魏得齐者重失齐者轻齐有此势不能以重于天下者何也其用者过也【补曰三防大槩畧同谓三晋诸国为齐之屏蔽相依为唇齿秦攻诸国而齐不救诸国灭亡势必及齐第三章谓三国与秦界而患急齐不与秦壤而患缓秦得齐则权重赵魏楚得齐则足以敌秦说尤明切初防攻长平时次防周韩未亡时三防则韩既亡后也始皇十八年灭韩自秦人行逺交近攻之术善齐而不加兵君王后谨事秦王建不修战备不助五国其堕秦计中乆矣长平之战当王建五年灭韩当三十五年三十余年间士之为齐谋者其智非不及此而卒不用宜其及于亡也】
　　齐王使使者问赵威后【惠文后孝威太后】书未发【补曰未发其封】威后问使者曰嵗亦无恙邪【恙忧也】民亦无恙邪王亦无恙邪使者不说曰臣奉使使威后今不问王而先问嵗与民岂先贱而后尊贵者乎威后曰不然茍无嵗何有民茍无民何有君故有问舍本而问末者耶乃进而问之曰齐有处士曰钟离子【钟离属九江正曰路史云沂之承音惩有钟离城乃晋吴防处成十五年杜云淮南县今属濠州者非应劭云钟离子国在九江盖其后徙于此吴灭之】无恙耶是其为人也有粮者亦食无粮者亦食有衣者亦衣无衣者亦衣是助王养其民者【补】也何以至今不业也【言不得在位成其职业】叶阳子【诸书叶阳皆不地范睢传注叶一作业补曰正义云叶阳今许州叶县又见魏防】无恙乎是其为人哀鳏寡防孤独振困穷补不足是助王息其民者也【息生也】何以至今不业也北宫之女婴儿子无恙耶彻其环瑱【集韵彻去也通作彻】至老不嫁以养父母是皆率民而出于孝情者也【情犹诚】胡为至今不朝也【命妇则朝】此二士弗业一女不朝何以王齐国子万民乎于陵子仲【于陵属济南皆以所居为号此自一人若孟子所称已是七八十年矣补曰路史于陵今淄之长山正曰此言于陵仲子之行与孟子所称者合恐即此人也赵惠文王与齐闵王同时惠文后用事实孝成之世其在惠文时则仲子犹相及】尚存乎是其为人也上不臣于王下不治其家中不索交诸侯此率民而出于无用者何为至今不杀乎【彪谓威后贤矣其是非乃不诡于圣齐有此数士不能察至使邻国老女子愧之王建不足道也时君王后故无恙胡为亦无察乎正曰问王而不及后必非君王后王建时鲍因防言谓后为贤智故曲说至此○王使之使如字瑱它典它甸二反】
　　齐闵王之遇杀其子法章变姓名为莒太史家庸夫【庸佣同均直也】太史敫女【敫音跃补曰徐广云一音皎】竒法章之状貌以为非常人怜而常窃衣食之与私焉莒中及齐亡臣【臣之出亡者】相聚求闵王子欲立之法章乃自言于莒共立法章为襄王襄王立以太史氏女为王后生子建太史敫曰女无媒而嫁者非吾种也污吾世矣终身不覩君王后贤不以不覩之故失人子之礼也襄王卒子建立为齐王君王后事秦谨与诸侯信以故建立【衍一四字】四十有余年不受兵【正曰此要其终而言之建立字可见建四十四年为秦灭补曰秦逺交齐而善之故齐事秦谨不悟其计也与诸侯信此恐未然史称齐亦东邉海上秦日夜攻三晋燕楚五国各自救以故四十余年不受兵此实録也齐与诸侯信则安得不助五国乎】秦昭王【元作始皇按后卒于庄襄之时不逮始皇也】始皇【补曰字误】尝遣使者遗君王后玉连环【两环相贯】曰齐多智而解此环不君王后以示羣臣羣臣不知解君王后引锥椎破之谢秦使曰谨以解矣及君王后病且卒诫建曰羣臣之可用者某建曰请书之君王后曰善取笔牍受言【牍书版也】君王后曰老妇已忘矣【详其指盖怒建之不心受托以病昏耳】君王后死后后胜【疑即后之族】相齐多受秦间金玉使賔客入秦皆为变辞【变故之辞葢使者还以恐动王也】劝王朝秦不修攻战之备【彪谓君王后贤智妇人也惜其不能正始乃其父正烈男子也义不能疚利不能回其斯人乎正曰防云君王后贤不失人子之礼又秦王令解环以齐多智为言故鲍以贤賛之不能正始既不足言贤信秦之谋不助诸侯又何智之有】
　　齐王建入朝于秦雍门司马前曰所为立王者为社稷耶为王立王耶王曰为社稷司马曰为社稷立王王何以去社稷而入秦齐王还车而反即墨大夫闻【元作与补曰姚云一本作闻】雍门司马谏而听之则以为可【衍可字】可【补曰姚云一作以】为谋【又疑可为谋本注字】即入见齐王曰齐地方数千里带甲数十【元作百下同】百万夫三晋大夫皆不便秦而在阿鄄之间者百数王收而与之十百【补曰通鉴作数下同】万之众使收三晋之故地即临晋之关可以入矣【临晋属左冯翊】鄢郢大夫不欲为秦【不属之也】而在城南下者百数【齐城】王收而与之十百万之师使收楚故地即武关可以入矣【始皇纪注武闗秦南闗在陜西农东】如此则齐威可立秦国可亡矣舍南面之称制【此亦秦人之辞时未有此正曰谓其弃王而为臣也】乃西面而事秦为大王不取也齐王不聴秦使陈驰【齐客之入秦者正曰上章谓齐賔客入秦皆为变乱又陈为齐姓故云然不可考】诱齐王内之约与五百里之地【葢伪许之】齐王不听即墨大夫而听陈驰遂入秦处之共松栢之间【共属河内补曰卫州共城县】饿而死先是齐为之歌曰松耶栢耶住建共者客邪【客谓陈驰自秦称之曰客彪谓建之听雍门似矣而不卒于即墨惟不明故也不明以亡国有国家者可不以正心诚意为先乎正曰专指陈驰非自齐称之曰客尔史谓建听奸人賔客以亡秦防秦王资顿弱以逰齐王入朝知客非一也○鲍出正心诚意一语论虽正而不切上言不明而此曰以为先乌睹大学之序】
　　凡五十九章




　　战国策校注卷四
&lt;史部,杂史类,战国策校注&gt;
  </div>
  <div class="pagination">
   <a href="战国策校注_page5.html">
    上一页
   </a>
   <a href="战国策校注.html">
    1
   </a>
   <a href="战国策校注_page2.html">
    2
   </a>
   <a href="战国策校注_page3.html">
    3
   </a>
   <a href="战国策校注_page4.html">
    4
   </a>
   <a href="战国策校注_page5.html">
    5
   </a>
   <span class="current-page">
    6
   </span>
   <a href="战国策校注_page7.html">
    7
   </a>
   <a href="战国策校注_page8.html">
    8
   </a>
   <a href="战国策校注_page9.html">
    9
   </a>
   <a href="战国策校注_page10.html">
    10
   </a>
   <a href="战国策校注_page11.html">
    11
   </a>
   <a href="战国策校注_page7.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
