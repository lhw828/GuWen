<!DOCTYPE html>
<html>
 <head>
  <meta charset="utf-8"/>
  <title>
   皇朝经世文四编 - 第 26 页/共 29 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   皇朝经世文四编 - 第 26 页/共 29 页
  </h1>
  <div class="content">
   然即以三千万八年分造而论每年亦需四百余万试问此如何措办不过曰官本商本洋债而已然三者之中按之目前实属无一可行彼筹官本者之说曰抽发海关税银开设铁路捐例夫统每年应收各洋税关税常税茶税洋药税厘地丁盐课计银八千五百余万年来直东黄水为灾及各省水旱奇流部库储积已空东弥西补支绌万分兼有贞度门祈年殿工程需浩繁均在数百万以外何处更有闲可以筹拨则抽税之不可行明甚至于开捐一项连年以来自海防郑工等捐其在各省豪富绅民早已煌然翎顶今虽复开铁路捐例所入几何且郑工以一年为上铁路以八年为期即幸而输捐踊跃不过仅能支持一二年断乎不能长恃则开捐之无济明甚此官本之无可筹也彼筹商本者之说曰设公司以集股份夫中外异情而殊势外洋君民一体有无相通发号施令钜万之资顷刻可集中国君民尊卑之势悬绝上下之情不通事经官吏令人望而步曩者矿务织布等局招集股份非独事不能成直至成本全行亏折今虽广为招徕而商人多引前车为鉴裹足不前谁肯乐输此商本之无可筹也论者以为筹本必借洋债则尤断断其不可行者天下但有放债以图利未有借债以获利国家一理可以相喻洋债利息虽轻然成本既重则息亦不赀如以五厘息借一千万计之每年息金已在五十万两铁路尚待经营而每年输数十万之资于外洋多一年即多一年之息铁路之已苦其钜今复加以数百万之息金此其失计甯待智者而后知洋债既不可行合官本商本而每年统筹四百余万之资其势实难然犹有不尽于此者就令今日库府充盈每年四百余万之资不难措办然如此大工必其料出于中土则虽费而仍不出我门闼之外今中国素未讲求铁路之道其于兴造一切茫乎无知其势不得不仰仗洋匠外洋轮车铁轨近渐由铁易钢盖以坚硬耐重为主俄奥等国皆舍土产而购自英厂今中国晋省铁矿尚无把握炼铁之法未得其精设贸然以晋铁造轨其质不坚其败必速必至前功尽弃可胜痛惜其势又不得不购买洋铁原议仅于首酌购洋料欲使财不外散然二年之后中国工匠岂遂能习外洋之长技中国铁矿岂遂有成效之可收工料器械始终专恃洋人太阿倒持不啻举三千万之资尽输于外洋是欲收铁路之利权而先受铁路之亏耗欲杜中国之漏而先竭中土之脂膏其失孰甚
且中国上而缙绅达官下而编户齐氓拘墟之见牢不可破曩者电报初行雷击电杆远近相传以为上干天怒不经之谈明者所嗤铁路所经三千余里之中凡民间庐舍田园坟墓岂能尽避必多阻挠直豫各省连年荒灾小民荡析离居今造铁路不患其不能集工然无告之民易聚难散莠民会匪溷入其中设有桀骜不驯之徒簧鼓煽惑于其间不难攘臂而起事端则其弊有不可胜言者不特此也八年之后铁路则告成矣诚商贾之来货物之载运不见畅旺则三千余里养路之费何自而出废之则数年之经营弃于一旦不废则亏耗难堪慎终于始岂为过计凡此数端非当局所宜预为绸缪哉或者曰中国创造铁路有良法焉招外洋殷富商人令之包造限以年数期满归还中国彼为其劳我受其逸彼为其创我受其成岂非上策而不知此乃不审于利害之说包造物料必不坚固归还之后一切修理其费不赀彼享其利我承其弊岂计之得哉夫非常之事非可以骤然为也愚民成见非可以一朝夺也中国人民四百兆知铁路之利者仅万分之一事在创始不知顾虑贸然行之需数千万之巨计程三千里之广计工八年之久中国今日力既有所不足势亦有所不能即按之泰西初创铁路之时亦无如此办法然则铁路将不可兴欤曰不然三道无近功亦行之以渐而已矣行之以渐奈何曰择形势便利通衢冲要殷实繁富商贾必经之地勘定地先建一二百里或由天津接造至于北通州或缓办津通另辟一路或即于南北干路四中择其最相宜者先建一二百里要在使民观听务变其拘墟之成见此一二百里者尽可倩洋匠建造自铁轨至于一切物料亦不妨购之于外洋盖地近工省即输于外洋亦属有限行之数年中国人民尽知铁路之便利而其平日拘墟之成见脱然无所累于其心我复购求铁路之道精究炼铁之法使工匠无待于洋人取材不须于异域一俟府库充盈然后大举或按接造逐渐推广由干路而枝路纵横络绎自是之后水舟而陆车二十一省之地骨节灵通譬犹身之使臂臂之使指无事则以便行旅有事则以捷转输不百年而中国铁路之利可与泰西相颉颃盖利共知则集益自易浮议息则阻挠自无推行尽利此则所谓循序渐进之道也若卒然之间建三千余里之广安在其为循序渐进哉是故当局者得吾说而存之则铁路可几而理也不然者急功而欲速鹜广而侈大吾恐未见铁路之利先受铁路之害岂不大可惧哉
铁路枝干缓急议
铁路之有干有枝譬犹树木之有根本枝干也树木于根之上生本由本生干由干生枝而本分为干干分为枝先有干后有枝也铁路亦然树木既先有干而后有枝则铁路亦宜先有干路而后有枝路干路为急枝路可缓矣夫论天下大势以京师为根本铁路虽为今之急务然断不可直达京师以安不忘危宜预为防设西国失和火轮车驰铁路直犯京师即勤王之师缓不济急矣故直达京师之铁路宜且缓也设不如是以权缓急则惟西国戎车是利不顾主危信夷过深非老成谋国之深万全之策也故西国近时请以天津铁路直造至通州中国以通州距京师仅四十里太逼近不许议寝不行也须知论天下大势以京师为根本若第论铁路大势即以天津铁路为根本可矣天津通达四方距京师二百四十里虽尚近已稍远也铁路以此为根本分接以四方之干路已可通达天下矣既议铁路不许西人由天津而接造至通州则天津距京师虽尚近已稍远火轮车已不得直驰而犯京师可以保护都城矣此诚议铁路万全之策矣今天津之铁路已造已急其所急矣论由本而分四方之干路直接造亦宜急焉请言干路以东之干路言之夫由天津渡海而东至奉天煤矿之干路今已造矣已急其所急矣而由干分枝若吉林三姓诸处之枝路似尚可缓惟俄罗斯已互市于珲春则论枝路达珲春之枝路宜急以防俄人启衅则王师即可驰火轮速援也至于东北至外兴安岭与俄交界之枝路防俄似亦宜急惟国家经费不敷则虽急尚宜置为缓图耳论南之干路有二一为由天津南经山东至王家营建桥过江至江浙闽广诸省其西之枝路分而至安徽江西诸要地其东之枝路则分而至诸海口枝路多矣或谓此数省虽物产甚繁有裨商务似乎宜急然路之绵长数十里经费谈何容易地既滨海已有轮舟则似可缓然惟滨海万一海氛不靖轮舟梗阻则诸海口宜以火轮车载兵驰防此诸海口之枝路如烟台上海定海厦门之类又似缓实急也至台湾则已有铁路矣一为由天津南经保定河南至湖北之汉口此干路近已议造矣以通西南各货物亦宜急也而今始缓行矣则自汉口建桥过江再南而至湖南黔粤诸省道更远费更繁更宜缓矣所分枝路至蜀之成都重庆诸处亦当缓矣以西之干路言之由山西而至陕甘新疆诸处方今喀什噶尔已平西方无事则干路可缓枝路更可缓矣以北之干路言之由蒙古而至俄罗斯交界诸地方今中俄无衅而北徼之物产亦不多则铁路不急干路可缓枝路尤可缓也夫以商务而言则干路枝路其缓急固有定若以兵事而言则干路枝路其缓急正无定如俄衅起则北之干路急而枝路亦急如夷衅起则东之干路急而各海口之枝路尤急矣夫常变至无定缓急亦至无定也如以方今无事而缓之一旦衅起而造铁路恐缓不济急如以防变为皆急而悉早造铁路则以天下之大铁路之多干路枝路皆急造之国家又安有如许之经费哉论时势权缓急正不易矣
矿务
富国宜亟开矿说
嗟乎五洲万国其孱弱而不能振者莫中国若矣欲挽弱而返之强其要莫先于富国于是谋富者抗手而言曰兴商务讲工艺广农桑开铁路倡银行此富国之策也虽然天地有自然之利可为国家无穷之用我中国竟委弃之而不知其利者则如矿是夫中国疆域之辽为五洲万国冠土壤之膏腴亦为五洲万国冠其间若产金之矿产银之矿产铁之矿产铜之矿产煤之矿当不可以数计取不禁用不竭足以富国足以富民而顾熟若无惟恐其一发露者是诚何心欤昔年有美国人名哇尔赫脱者名矿师也游历中国五年之久足迹遍十五省之远到处详勘察得中国煤矿以迩时而论足敷四千年之用而三江两湖矿产尤佳倘采之炼之能得善法则制铁甲造铁轨无事购诸外洋而西国之利权必为所夺又西报比利时外部咨其议院谓金银铜铁锡五金之矿中国最多煤产尤十倍于英总计十二万七千方英里而英人亦谓有近德人游历中国曾过山东等省探悉矿产极富煤矿尤多李提摩太时事新论又谓山西矿产曾经德人察阅称该省铁煤之矿品居上多至三十万余英方里总观诸语虽言人人殊而中国矿产之富饶为西人所称道艳羡者已可概见乃西人此论已发之于数年以前而中国曾不知觉因循苟且坐使其藏富于地而不亟谋开挖之方若使早为之图则国用以充生民利赖国家必不至于贫弱如是何自中日一役之后洋债日重偿无从帑藏空虚司农仰屋谏官方以为利疆臣始遵行勘视哉然犹及此而亟亟焉开采之则实力奉行成效克睹已开者无半途中止之虞未开者有渐兴之利国家转贫为富之大业亦未始不基于此也所惜者上以是求而下不以是为应酬虽前者朝廷明降綍纶谓开矿一事为富国之本通谕各直省将军督抚体察各省情形酌度办法具奏嗣据陆续奏覆者则有安徽太湖之大石等各堡庄煤矿江西赣州吉安广信饶州萍乡等处各煤矿湖南永顺永州二州属之煤苗新疆和阗之旧金矿四川雅州各属之矿产山东甯海之矿务或已集招商或已派员往勘或责令立时开办或饬其未可中停刻下究竟若何未知其细今所开办者除[漠](汉)河金矿开平煤矿平泉铜矿早经攻采外祗辽东之银铅矿务经奉天将军具奏兴办其余殊鲜所闻云南向产五金贵州出铅素旺山西所产之铁夙称精良今皆未知能考察精详据实覆奏否即历观近日本报所纪如天津任邱县城西之娘子冈煤苗透旺经人请开办金陵省垣外之青龙山湖山幕府山矿质极佳甲于他处厦门南太武山内暨安溪之铁煤铅三经军督二宪派法国矿师查勘在太武山挖出煤数安溪山挖出煤铁数十斤广东肇庆府开建县之金矿经商人得矿质甚好集资请开挖湖南澧州所之石门地方内有铜苗甚旺经人请湘抚领银试办浙省之严衢处温甯绍等处以及武康长兴等山均有矿源而甯波东乡之银山冈以开矿之故乡人惑于风水出而阻挠几酿事故总观本报所纪各省之开采矿产不可以偻指计但虽有开办之说而果否开办与夫开办之能获利与否皆未深知余则谓天不爱道地不爱宝扶舆磅礡山川郁积宝藏之兴夫岂谬理特执其政者不能实心行事半为中饱之谋而国家遂不得其益而天地自然之利遂弃之于无何有之乡矣吾是以愿抚有天下者急求此不匮之利源而尤愿各执事之不私囊也能如是国家尚忧贫乏乎
欲兴矿务宜选子弟赴欧西矿务学堂肄习论
周官人汉代铁官开矿之法由来久矣惟自历代以来虽有开矿之法而未有专门之学故未尝穷搜博采致天地之菁华仍蕴藏于深山穷谷之中而未能尽泄至有明矿利未得矿害偏多矿税内监借开采之名为搜括之计流毒海内天下骚然人皆若谈虎而色变事遂等因咽而废食我朝鉴明覆辙封禁更严致中国人民几不知天地间有此自然之大利且非但不知其利更惑于风水之说每一开办即起阻挠于是国与民乃交困矣自通商以后华人无不欣羡欧西之富而考其致富之由则无不从开矿而得美人广开金银之矿用能富甲五洲英人开广煤铁之矿遂得雄视四海其余各国亦无不以开矿致富且自西人来华历各省以为中国矿产为地球之冠中国弃而不取无不深为叹息华人既羡其富而又习闻其语于是心为所动当今上御极之初风气大开公司广集奏请开办者多至数十起以为中国从此可以致富讵料五六年间成者十不得一而不成者十居其九推原其故皆由经理之不得其人亦由开采之未得其法当焉集股之时未始无奸诈之徒架空中楼阁以图骗诈然欲图收效于后者究不乏其人其至于一败涂地同归于尽者皆因不能将矿苗勘准徒费金资虽皆延请西国矿师似乎无不可靠不知有一分之识始能用一分之才华人于矿务本如瞎马临池则借材异地安能考察其人之优劣既难考察安保无滥竽应聘者屡开不成之弊虽不尽系乎此未始不系乎此方今中国贫弱极矣非广开诸断不足以疗贫然非讲求矿学亦断不能开矿现在所开之矿虽不能不借助于西人而究非久长之计西人之垂涎中国矿产非一日矣欲其代为之筹恐未必能实力从事惟是招股合办将所得之利任中西人各分其半然或势力不敌筹算不精将华人得其名而西人得其实是又不可不虑者也说者谓西人资本充足华人经费难筹苟非招西人入股恐华人得半之利亦尚难求不知中国矿务究不在经费之难筹而在精于矿学之无其人耳苟有其人确知某矿之可开详考矿苗之衰旺则办理者既有所恃自不难设立公司招人入股一矿能成则人见事有成效吾知情鼓舞光绪初年争先恐后之情形当不难复见于今日惟欲得精于矿学之人非选聪颖子弟入专门学堂肄业不可中国向无专精此道之人非使赴外洋肄业不可现朝廷既诏令各疆吏挑选子弟拨送日本各学堂肄业惟并未指明肄习何项想新法应需之学无一可少须到彼后俟学堂中因材施教耳蒙意矿学在各项学问之中尤为紧要宜挑选聪颖子弟拨肄业并以拨欧西为尤妙日本虽海程较近经费较省而其法究出自欧西所谓取法乎上仅得乎中倘竟取法乎中不将得其下驷乎若虑经费浩大则祗习矿学一门所费究为有限将来学成回华所收利益何止倍蓰且少则五年多则十年其收效并不至迂且久也若高谈矿务而不能求其本原则将来利必为西人尽得不亦大可惜哉
论当仿西法兴矿务
中外通商以来合地球九万里络绎互市为三千年未有之创局我中国幅员非不广大也物产非不丰饶也人民非不众多也而鳃鳃焉时虑西国乘其后深惧挟其所长以凌我此何故哉患在因循苟且地安荒废而不尽其利人安昏惰而不尽其才耳中国近日之急务莫如整顿矿务夫开矿为前明弊政人人知之然其咎由权璫偾事非开矿罪也即近日兴办者众迄无成效亦未足为矿务病考外洋富强全资煤铁其采择之法甚详煎炼之法亦甚精由矿砂炼成生铁由生铁炼成纯钢层层研究精益求精中国平日鄙薄外洋以为不足取法而不知其虑事精详任事坚忍竟能用地之利以富国而强兵中国矿产非不佳只以苟安目前致令绝大利源弃置不取由是观之彼将哑然笑人矣或曰矿本重大官办则库藏支绌何处筹此钜商办则生计艰难安能集此重赀且矿务情形民间不习股票贻累民志怀疑议事易成事难是或然矣然独无良法以处之乎者招商局之创办也倡自有位望大员搭股者官场居半十数年来颇分外洋利权何不仿照成法合官绅殷富入股集赀择着名矿地如江南除州福州穆源各铁矿先为开办奏派熟悉廉干大员专心经理明定章程延请名师删除繁费重惩侵渔成则优奖废则黜罚数年之后成效可观人性骛利踊跃争趋斯矿政日有起色矣更请朝廷责成封疆大吏实心实力锐意必行严谕确切查勘限期举报已开者劝令勇于从事未开者更令广为搜求成者考其规条为程式废者求其弊端为补救督抚以此为考成州县以此为殿最毋畏难毋粉饰人事尽而天事出安见不驾四洲而上之哉傅金庵之治矿也尝结矿徒御猓夷矿丁众多而强悍抚循驾驭未始不可编为劲旅神而明之又其余事是则矿利尤为兵事之权舆而说者乃以矿务有害而无利真狂瞽之见也夫一矿之兴其役可需数千众其利可及数百年泰西[普]()国有山产银铁岁得银二千六百余斤铁十余万石日耳曼之萨克索尼亚国有大山产银最旺开掘已五百年至今矿苗未绝此其明也论者谓开矿盛行于泰西为中国上古所无不知周礼人一职所掌金玉锡石之地即指矿言也其曰为之厉禁以守者为未经开采言之也曰以时取之物其地图以授之其禁令此皆明言开采之法为后世所仿而行焉者也中国矿产之富甲于天下近时非无兴办而任事不得其人致滋疑惧甚或考地不精凿空无成或不能深求得而旋弃或不谙炼法不尽其用于是有以开矿之说进者以为笑且惑于风水之谬谈谓于闾阎有大害嗟夫秦隋黩武失国后世未尝不治兵元代治河召乱后世未尝不治河惩羹吹虀因噎废食何足与言矿利哉今夫国家利源之开天事居其半人事尤居其半此不独矿务为然而矿务其最着者当先立定章以去弊而兴利约有四事一曰杜诈伪矿厂向系民开外洋多属公司今之巧为牟利者仿照西法设立股票诱人出赀开局采办承揽既多半归私愚人因之受累无穷徘徊观望多以此故矿务为之室碍兹欲创办必立法先杜此弊使人诚信不疑然后可期集事一曰减浮费矿本重大而获利厚薄未能预知中国开矿必设局于是有总办坐办提调文案司事以及书吏丁役名目繁多节次耗费今虽不能尽除当痛删无益之虚縻而凡事悉归实际一曰聘真师矿之要事凡三曰搜求地隔曰化分矿质曰煎炼成材泰西皆有真师由渐递及非实得真传而贸然从事未有不徒耗赀财者故必延请名师专其责成庶几煎炼得宜而起色有望一曰宽禁令铅铁有关军火例禁綦严然锤造锡箔炒炼丹黄皆用黑铅鼎铛器具需铁甚大从前设立官行售卖徒增例耗中饱吏胥而已于实事无裨也且外洋铅铁来华源源不绝禁之徒以病良民而不足以绝奸民诚能开禁则例费免而销售多集赀宏而取效速矣此四者矿政之大略也至于官办商办因时制宜总无一定大抵专诸官久则必懈徒有其事不有其功专诸民聚则必争未见其益先见其害要惟官董其权而不与其利民均其利而不有其权斯则官民合办而后乃为有利而无弊
论足用莫如开矿
中兴贤主夏称少康商称武丁周称宣王少康武丁之事不能尽考若夫周之宣王小雅之诗自六月以至无羊大雅之诗自云汉以至常武言其内修政治外攘夷狄遇灾修省安辑流民诚可推为中兴之贤主矣近因发逆肆扰毅皇帝削平祸乱亦无愧周宣矣然民穷财尽不能及周者实由于田畴未复旧观西北又皆亢旱耳溯自肃清以来钱粮大减于前各省大吏赖以支持京外各省镇协诸饷本省地方善后各用惟此厘金而已然今日各处之厘金又因办理不善征收益缺故致各省无不拮据近数年内府所用几千万两西征所用几千万两维正之供有限何能经此大用昔年库帑尚足倘有格外之事犹难敷衍故不得已尚须开一捐例以是弥补惟是昔时民间尚富捐纳一开捐银尚有数千万两之多今则例银减成每年捐仅及百万是以官则日见其多银则日见其少而且民间之财秋收冬藏年年缺短丝斤茶叶岁岁滞销巨贾富商源源折耗故公家所入常亏而私室所储亦乏以致上下交困是以各省近日奏请银米户部往往议驳非故为苛刻也如果府库充仓廪实户部何乐负此恶名哉又如京中大小臣工条陈一事如须用银请令督抚筹惟是各省督抚既乏点金之妙术又无兴利之奇谋果从何措办乎故但见其文书往复时日延捱而已昨阅邸报所录两江总督沈公覆奏部拨江甯织造活计银两十六万零极力筹拨仅能七万余则须俟库稍充再行酌量设法添拨等语夫以江南一全省素称财富之区尚且如此支绌何他省若仍因循不思变通一有意外急用将何法以处之当此之时若恃钱粮则田亩多荒若恃厘金则商贾渐希若恃关税则洋须偿若恃盐课则私枭充斥此等情形京外皆知然亦无法以整顿之但舍数项之外又有何法以生财哉为今之计安能不筹变通之法变通之法惟有开矿一途取天地之所有供人世之所无计未有更便于此者现在云南一省五金之矿罗列非徒西人知之即华人亦莫不知之特无善法以开采耳试观六诏初开夜郎可以自大者想亦因恃其富强也余昔在滇闻各处有金殿数座或传为古时之物或传明沐藩等所造初犹疑其为铜回逆乱后有人销煆者默运回家始知其果系真金已成巨富矣是亦云南多产金银之明证也果使在滇官绅变通旧习筹画良法开采各矿取供世用又何致尚忧贫乏哉夫自古及今历朝有中兴之日虽不能及开创之盛然究较盛于平时从未有如今日之民穷财尽也有用人理财之责与食毛践土之人可不早思补过尽忠辅佐朝廷以继周宣之盛哉
论中国矿务宜及时兴办
周礼人一职实司矿务之官特以前明税璫矿使流毒天下害民弊政无逾于此中国取以为鉴垂之宪典是以不言矿务也惟滇南铜铅各矿圜法攸关任其开采此外如铁煤金银各矿间有私行开挖者集人过众易滋事端嫉妒者从而甚其词于官查究封禁见之章奏公牍者伙矣此固历来办矿之情形也通商日久说者谓西人志在货财无拓土开疆之计然英人据缅甸之国而迁其君日本夷琉球之封而改为县法兰西蚕食东京越南之亡也忽焉此犹朝贡縻之藩属也东三省为国家发祥之地龙兴之区俄罗斯潜移界石占地数千里康熙中索额图所立之鄂博不复可考今与俄罗斯仅隔一黑龙江天堑未能飞渡耳然犹虎视耽耽屯重兵建铁路时启狻谋噫是真心腹之患方来之忧也中国各省矿产之旺为五大洲冠尤西人所艳羡即谓其为货财计有不乘隙而入投闲以起者乎当国各钜公深谋远虑力图自强之策裕建业致富之谋排迂谬之常谈而破除成见于是创立船政局制造局铁厂军械厂武备学堂等处业经各收实效而近日建立海军衙门尤足以资镇慑而振国威第设厂立军则需用军火及煤铁之处必多中国所出不敷应用致每年又增出向外洋购办煤铁军火之费不下千万余金实非持久之道设将来遇有失和开战之事局外诸邦遵守战例则中国将从何处购取煤铁军火耶是以开矿一事杜强邻觊觎之阴谋开中国不竭之利源实今日当务之急也近来于矿务讲求亦不遗余力如天津开平台湾基隆之煤矿黑龙江漠河山东甯海州之金矿云南之铜锡铅各矿徐州利国之铁矿贵州青溪之炼铁矿局皆开采之确有把握得有成效者也昨有西友谈及戊子秋间李傅相尝委盛杏荪观察为矿务学堂督办适比利时驻沪之总领事古贝尔君在津愿襄助其事并荐其国中之头等矿师子爵名撤端者于傅相以为教习后又荐其国头等矿师白乃富来华勘办矿务嗣经李傅相送湖北为张香涛制军延之勘办开矿事宜张制军移节两湖原为铁路之事故于矿务尤所注意[钤](铃)下之奉檄察矿者已有多员复又延请德国矿师数人以襄矿务中国处此闲暇之时兴办矿务外洋各邦皆欲自见其长以为中国用诚绝好之机会也窃查外洋各国莫不以开矿为急比利时号称小国闻其国中矿产最饶矿学最精野世城设有矿务学堂各邦特有多遣学生到彼习学矿务者并能制造各种开矿机器屡有他国官绅到比国定购开矿机器以资开采亦可见该国之讲求矿务为有素矣开矿器具甚多名目最繁大要约有三种一为拉重举重之法一为注生气于矿内之法一为车水之法又有极大力猛之机器以上各件为比国专长至于察矿苗及矿质等事更有独得之秘语云取法乎上仅得乎中则取法之始乌可以不慎重从事而或存见小欲速之意哉盖延请矿师宜取真材勿徇虚声勿贪便宜推荐矿师之人必该国系素来讲求矿务者其人亦系办过矿务者似此选择认真庶几得有真材以襄矿务乎再开矿机器名目甚多价值甚钜比国系专开造矿机器者如中国官绅有佳矿集赀不易但许以分给矿中出产若干成订立合同之后便可将应用各机器运至矿所以资开挖夫得机器之用而不必先縻钜计至便也西友之言如此合附及之以为兴办矿务之一助何如
论开矿购地之善法
中国之言富强者无不以开矿为言顾中国之兴办矿务亦既有年其间除开平一矿办理最为得法煤质既佳又有铁路以资转运近来即由此处推广铁路势将渐推渐远此处矿产实为中国各矿产中首屈一指而云南之铜锡诸矿继之云南之矿本开在先人工所出圜法所必需云铜之名播诸久远近来不过以人工易而为机器其取之也愈速其出之也愈多其利愈厚其事愈繁其弊亦愈深故特简派大员以督办其事然以刘宴领盐铁转运诸使而饷需不竭者刘宴一去而各弊皆丛生矣以是知用人之难而得人而用之尤难也台湾之基隆其煤质本为极佳法人曾为垂涎开采亦已长远近得刘省三宫保为之纪理亦锐意于推拓铁路吾知日后铁路之推者益广则运路之来益便且捷而煤之销必有日渐加远者而利赖无穷矣至徐州之利国铁矿则煤与铁产于一处即以此地之煤炼此地之铁其便利无比所惜者现在办理之人资本尚虞不足耳若青溪之炼铁矿则以无煤为患盖炼铁必需燋炭燋炭者煤之经煆炼而成炭者也青溪炼铁之地去煤之运路尚远故至今尚未敢轻开大炉虑煤运之不继也倘亦如徐州之煤铁并产则其矿产当不逊于他处矣闻山东诸矿现亦有开办之意但未得其人故尚迟迟有所待也近者张香帅大举铁路之议已邀俞允将来各筹措齐集必将通力合作创从前未有之奇观建自古未闻之伟业其利益不可以偻指计而所需之煤铁则亦当早为之备以故香帅抵鄂之后殚心竭虑锐意于矿务盖以为铁路则必需铁若购铁于外洋则不但价值昂贵银钱皆流至外洋而且处处仰给于他人究非政体中国地大物博货恶其弃于地若自行开采可以收取之无禁用之不竭之效煤则尤为铁路所必需现在轮船遄行中国各口之煤多以供轮船之用若铁路遄行轮船固不可废也则是所出者倘仍不加增而分而供两处之用其有不渐见支绌者哉必也先事而筹之所谓绸缪于未雨者无或失也夫是以于各矿昕夕焦劳无时或释于怀而其所筹画者又独见其思深而虑密焉闻香帅之意凡矿地而为民间之业则秉公丈量估价由官照给不使小民平空失业此其体恤民情已可谓至矣尽矣又恐民间有不愿领价者则又变通办理听其以所有矿地所值若干作为股本有地几何作为估价几何股本几何掣付股票多少照数我给若此则民间之有矿地者皆可以献之于官愿领价者照估给价不愿领价者作价入股一经入股即为股东每年有官利可分三年有花红可望以视株守其地一无出产者大相悬殊矣凡民间之所以抗令者大都心之所不顺也故圣人顺人心以出治道应乎天而顺乎人以今日而议创铁路议开矿务所谓应乎天也以香帅之所为则因其势而利导之所谓顺乎人也吾知自有香帅此举中国各处靡不可以仿而行之自时厥后铁路可以大行矿务可以大旺中国富强之业基于此矣夫开矿本为例禁其所以禁之者非为开矿之有祸实以民间私开尔争我夺势必至于酿成斗欧仇杀等案故不若禁之之为愈乃自经禁止而私开者仍不能免则何如官购其地民得其利两全其美之为得计乎夫民有此地不能自开附股于官而遂可以开采则是先时无用之地至是而皆成有用即就民间自有之地自开自采而皆作为股分由官给价趸买如英人之于鸦片当亦未为不可若此则地不爱其宝者人亦不爱其地地愈多采愈广获利愈厚取给愈便非常之大业成于一旦香帅之功不綦伟哉
矿师不必专延洋人说
俄国采金于乌拉岭东西伯里部始于嘉庆十九年美国采金于旧金山始于道光二十八年英国采金于新金山始于咸丰元年俄人采金最久故藏金亦最富西历一千八百九十六年其国库存金八百八兆有五十万值银一千二百一十二兆七十五万罗卜此英国朝邮报之所载也今中国贫困日甚洋债日多而又骤增四百五十兆之赔竭泽而渔不足以偿言理财者习闻西人之所以致富亦皆能言开矿之利而又咸畏开矿之难谓相土石辨三古泄积水凿石隔灭地火非洋矿师不能也矿质之优劣矿脉之斜直矿层之多寡非洋矿师不察也其成效最著者如开平之煤矿漠河观音山之金矿其矿师皆西人为之而徐州和国监之矿师则西人巴尔山东平度州之矿师则西人阿鲁士威热河之矿师则西人哲尔者也亦有请东洋人为矿师者唐炯之督办云南矿务是也他如广西浔州府贵县平天寨之银矿梧州金星尾之金矿南甯太平二府之石弟石矿广东琼州元门洞德庆州开建县之金矿湖南衡永诸府之煤矿四川诸府之五金火油各矿金陵青龙山江西萍乡县之煤矿河南罗山县之银矿山西泽潞诸府之煤銕矿山东甯海州招远县之金矿新疆迪化县温宿州之铜矿和阗州之金矿奉省边外宽甸县属小荒沟小汤石北吊幌子之铅矿怀仁县属凉水泉子老营沟矿洞子夹道子大东沟之银矿通化县属大小庙死沟之金银铅铁矿岫岩州属黑岛之铅铜矿木耳山南尖头之砟铁矿直隶承德府滦平县宽沟丰甯县大营子等处之金矿线窒沟之银矿平泉州之锡矿银子园之铜丰甯县牛圈子沟之银铅矿喀剌沁旗十漕子罗圈沟之银矿建甯县金厂沟翁牛特旗红花沟水泉子沟拐棒沟等处之金矿建昌县朝阳县诸山之金矿皆华官延洋矿师勘之而阿尔泰山金矿之屡为俄人所勘西藏青海金矿之屡为英人所勘者不与焉此英国大矿师沙克立之所以礼聘于合肥李相国也此南皮张制府所以言西国矿师之精者不肯来华其来华者皆中下驷也然吾观薛公福成出使四国日记知南洋石郎国之吉埠卑力国之罅律埠华工采锡矿者十余万罅律埠之三万人属粤人郑泉者三之二新金山之雪梨埠本打稳埠汤市威路埠域多利亚者衮司伦省火金山等处华人之在其地掘金采锡者尤多意其人既众则必有精于开采之事可为矿师者然又虑其从事西人未久人虽众而学习未精阅历未深也
继考瀛环志略有云息力大山金矿极盛别有铨山产铨石铨石即金刚石近年粤之嘉应州人多入内山开矿屯聚日多遂成土着初娶黎女为妇生齿渐繁自相婚配近已逾数万人择长老为公司理事谓之客长然则华民之南洋采矿者当道光时已甚殷繁寒暑六七十易父子祖孙世习其业当已尽得西人之长技矣然犹未有可为矿师之明证也继阅光绪二十三年六月循环报知英国新嘉坡抚麦公移任非洲俄吕高总督见其处金产甚旺土人采取未得其法因忆南洋吉诸华人采锡甚精函致吉中必丹叶君观盛托其代觅妥善之人叶君选得精于采金者十八人由麦公子挈之前此南洋华人可为矿师之明证也呜呼人但知西国之矿师可为华人用而不知中国之矿师亦可为西人用此与道在迩而求诸远楚有材而弃之晋者何异岂英之麦公能致书叶观盛而中国大皇帝反不能赐诏于叶观盛乎岂吉之精于采金者止肯俄吕高不肯返中国乎吾恐政府诸公封疆大吏有未知麦公之事者也恭读光绪二十七年五月二十三日上谕为政之要首在人才闻出洋华商子弟就近游学者颇多可造之才着各出使大臣留心察访如有精通专门之学领有照或着有成效者准由各使臣认真考试分别等第咨送回华由政务处奏请简派大臣按其所学分门考试中卷后带领引见听候录用赐以进士举人贡生各科目将来着有实在劳绩即当重予擢用钦此仰见圣天子求才若渴在远不遗之至意今醇亲王以皇上介弟出使德国新嘉坡为来必经之所若命领事精选矿师并召回前俄吕高之十八人挈之回京听候召见录用而亦以科目荣之使领办金银最旺之矿即于山中立矿务学堂以教聪颖子弟则矿务既兴而人才亦出如以司农告匮筹资维艰无以备延矿师雇夫匠购机器及买山置厂建屋修路砌盖炉座购买柴炭之资而南洋富商皆有惓怀故国之思如赐以诏书令其招集股本设立公司奖以实官俾督矿务严禁贪庸谬戾之官婪索掣肘妄荐匪人吾知诸人必有感激知遇慷慨任事兴中华之矿政追踪于俄英美诸邦者也而谓矿师必借材异域岂其然哉
开煤矿说
煤之为物至贱而用最广煤之矿最多而未开之矿尤多今自东西洋十六国通商其轮船行海数万里至中国恃煤火以动机轮需煤日以亿万计今如中国多开煤矿则大利兴焉煤之类约有三类一曰硬煤深黑色有黑纹劈之凹凸不平摩之色不染指此至坚之煤初时发火甚难既燃常有爆烈之声是为硬煤二曰烟煤灰黑色而暗劈之有凹凸击之可成小方长块发火颇旺最宜以之运机器熔铜铁是为煤三曰色煤色近色最易发火而光不明且烟气甚臭是为色煤此三类今轮船皆用之而辨煤矿开煤矿中国人素知之能之以中国已开之煤矿甚多也已开者如京师西山之矿产煤西人亦以为甚佳又如盛京锦州府至鸡鸣山一带已有多处开煤矿山陕两省煤矿甚多如太原大同太平米脂暨直隶井陉各郡邑皆矿多煤佳山东煤矿约分三大一为常山孝妇河其南则淄川博山等处各山麓所开煤矿甚多一为沂州府南境地平坦而多煤矿一为潍县南境矿多而煤佳此外如新泰章邱莱芜等处矿煤之大块至数尺又浙江金华府亦有煤矿江山县青湖亦有煤矿凤林前亦有煤矿又福建距永定六十里已开煤矿台湾近更多新开煤矿售煤于上海此中国已开煤矿之大略也而未开者尤多如山西多有未开之矿其煤层露于道旁山东未经开采者亦尚多沂州府不论何地开矿求之皆可得煤登州府距海近地有旧矿嘉庆十一年封禁似可复开至于江南之江甯镇江更多可开之矿十年前已有人开采今煤层外露者甚多也至于开矿之法中国之人久多谙习不必延请西人如山西矿煤有开深至二十丈者于矿之四周虑水浸入砌石围护并皆完固浙江金华府煤矿有开深至五十丈者非一直向下或四丈或五丈作一磴折旋转而下层层由滑车运煤上升江山县之清湖煤矿矿口仅径三尺半深约三十丈日得煤千斤此开法之大略也今西北数省灾荒饥民乏食正宜多开煤矿以工代赈惟隶水灾则宜先泄积水导之入海然后平地涸出可开煤矿耳
采矿议
矿之当开采也稽之圣经考之国典证以名臣参以时势皆当举行也稽之圣经周礼有人掌金玉锡石之地以时取且授图以取之音矿即古文矿字注云矿也此经言开矿而采取也是稽圣经可开采也考之国典会典第十七卷言五金之产为器用所必需其藏于山岩土石之中者曰矿小民入山采取以为生计有司治之召商试之矿旺则开竭则闭此又明言开矿采取也是考国典可开采也证之名臣夫陈文恭国朝名臣也考文恭之培远堂集干隆四年文恭抚江西曾上疏请开广信山矿是名臣尝请开矿也是证以名臣可开采也参以时势尤当开采今帑藏未裕几至患贫开采则纳税富国得利富民此取天地自然之利惠而不费者也如不开采犹贫家窖银于地不取而忧贫矣近时各省河患咸梫饥民甚众采矿尤可以工代赈是论今之时势更当急于开采也而或以前明开矿致乱为疑不知前明之开矿以无矿为有矿奸人妄陈宦官司事故致乱今则验矿以苗择人而理招商以试之设官以治之机器以取之转运以通之可冀利有而乱无矣今各省之开采已多不闻致乱也盖天下事固有同此一事时不同人不同即利与害不同未可泥古以沮今也惟今议开采有六要焉一则官督商办二则采矿用机器三则辨矿用西国矿师四则参观中西之书五则兼采煤铁之矿六则尤在主持得人此六者皆至要焉一为官督商办者方今经费艰难惟招商开采则商集股金合为资本官为弹压不掣其肘既无吏役侵渔又免工民滋事官收其税商获其利事易于成近时各省开采皆用此法宜仿行之二为采矿用机器者初开则用人工既采宜用机器以人工采则采少费多以机器采则采多费少一难一易相较悬殊初开既用人工继采虽用机器而运转机器俱诸役使及采后运出矿洞运上轮舟仍须人工贫民可常糊口饥民兼可代赈也三为辨矿须用西国矿师者以西国矿师乃专门之学辨之较精辨苗试采先取矿石用化学之药水化分之即可知所得矿产若何分数几何延之以辨所谓耕当问奴织当问婢也四为须参观中西诸书者近今中国开矿皆延西国矿师辨视间有为矿师所愚如安徽贵池之矿矿师谓佳后殊不验巨资空耗以致停工宜早为参观中西诸书合证其言庶可征信不致后悔中国之书如管子云上有丹砂下有黄金酉阳杂俎云山上有薤下有金山上有下有银管子云上有磁石下有铜上有赭石下有铁上有陵石下有铅锡酉阳杂俎云山上有姜下有锡此类中国之书可参证也至西国辨矿之专书尤多如金石识别宝藏兴焉及矿学诸书皆详言辨矿采矿之法上海广方言皆已翻译更宜参考庶不为矿师所愚也五为当兼采煤铁之矿者论五金之矿会典虽言广西云南贵州产黄金白金赤金铅铁四川广东湖南亦产赤金锡铅铁按此言赤金谓紫铜也禹贡言厥贡惟金三品王肃注可证然以身历言之幕游十余省所经数万里所见惟云南之他郎厅贵州之天柱县有金矿然采取甚难仅敷工本银矿则惟闻贵州之铅矿熔铅可以提银然熔铅数百斤仅可提得银一二两耳纯银之矿则竟未闻大约会典所言黄白金银之矿多以矿竭而闭矣铜矿则云南为多铅矿则贵州为多皆久开采赖以鼓铸铸钱以铜须加以铅铁矿则山西为多久采岁贡雍正三年定岁贡二万斤
论方今中西通商须煤铁甚广各省制造局仿铸洋枪洋炮须铁浩繁中国各省招商局轮船及西国轮船来中国者尤须煤浩繁山西虽多铁矿煤矿贵州亦多煤矿然并以山区距海远欲售轮船运艰费钜京师之西山煤矿又仅足供京师之用前此铁则购于西国煤则购自新金山皆有轮船载之以来利归西国故近时台湾之笼奉天之开平皆开煤矿且造铁路运轮船获利甚大今议采矿如兼采煤铁之矿规时言之获利较有把握闻郡素号产煤想开采之矿已多未采之矿当亦不少如更以机器采之则采多费少地又近海易售中西轮船获利必易惟西国之书如开煤要法井矿工程之类宜参取而仿行之为得耳六为主持须用正人者近之开采既为商办众商集股金总商独主持如辨矿不能精则采无所得如主持不得人则全为所亏众商股本致归无如此者多累人殊甚是以迩来言采矿人多动色相戒惟备此亦要庶出万全或曰子之立议前引名臣请采为证然陈文恭抚江西固请采胡恪靖抚江西又禁采皆名臣果孰是则曰皆是也此可以会典两言明之会典云矿旺则开竭则闭文恭以旺开恪靖以竭闭也皆是也或曰子之前议引周礼人以圣经言采矿为证然后世人主多禁采矿如唐太宗时权万纪请开宣饶之矿太宗默之元世祖时国民请凿山冶银岁额输官世祖罢之万历之采无论已考吴肃公读书论世又言天启时奸民陈友纪请开矿熹宗诛之宏光时宣城民芮四言山有银矿献策中官中官率众开采滋扰乡民芮四为众击毙事可鉴也尚何议采则告之曰矿有虚实人有正邪如矿虚人邪自宜禁矣即有矿实而贤主不能开采谓利当与民共之则今之商民开采招民佐工且以工代赈正是与民共之也事异而意同也如矿实人正何不可开采乎且子以后世人主禁采立论仆请以自古圣王皆采为证前时以周礼为圣经已言采矣今再引禹贡亦圣经亦言采也禹贡言扬州厥贡惟金三品王肃注三品谓金银铜禹贡言贡皆土贡惟采五金之矿故有三品之贡也又言梁州贡镂注以镂为钢铁是又禹时已采铁矿之证也管子言汤以庄山之金铸币禹以历山之金铸币是又禹汤皆采矿之证也又鲁褒钱神论云黄帝尧舜乃掘铜山铸而为钱此又黄帝尧舜皆采矿之证也是以国朝先后圣一揆会典亦言采矿焉岂可泥后世人主数事而因噎废食议先后圣之开采为皆非乎今如能握六要可冀万全又何不可议采乎或曰子言采五金自古有之矣若采煤古亦有之乎曰有汉已有之汉书地理志言豫章郡出石可燃为薪此即煤也采燃代薪也又隋王邵论火事言石炭亦即煤也燕闻录言南人谓之煤山西人谓之石炭东坡诗有石炭行言用以冶铁作兵器甚精按此所言可证自汉至宋皆采煤也昔馆于山西抚署见山西人至今犹呼煤为石炭国朝煤矿如直隶浙江山西贵州诸省皆已久采乎则又何不可再推广增开而更以机器采之也惟西国采矿机器价有千余金数千金者是宜商办集股金为之庶几易于成耳敢参末议未知有当否也谨议
船政
敬陈整顿船政疏
陈璧
奏为船政整顿伊始敬陈管见以备采择恭摺仰祈圣鉴事窃臣前奏请另简专员规复船政仰蒙圣明洞鉴近日敬闻命福州将军裕禄兼充船政大臣朝廷知人善任以榷税之官兼将作之选工程款项并责诸裕禄观成可指日待矣然臣有不能已于言者泰西以水师为命源水师以船政为根本外国幅员不及中国二三行省制造之厂林立养厂养船之费君臣上下并力任之中国沿海万余里所占海面最广左宗棠沈葆桢议福建船政实海防之一要着自由德国购镇远定远数船归后侵蚀虚冒无有发其覆者且照例有异常劳绩保案将校无蹇旗斩将之功坐致大位委员无经商胼胝之劳立成巨富蝇营狗苟倾轧成风势不至诋毁船政使师船尽出于购买不止也岂知船政所致之寰泰镜清开济较南洋之南琛南瑞为优已见诸刘坤一之奏船政新制之平远钢甲较外洋定购之致靖经来式不甚远费且大减大东沟之役并驾齐驱累受巨弹船身并未损裂谓自制之船不足以任战岂平情之论哉今朝廷以船政委裕禄若以裕禄为国勳旧休戚相关必能任怨任劳力顾大局然使以筹款专责将军而户部总理衙门便可不问则海关一出一入各有指拨即使按月五万旧案扫解于制造铁甲一年一船之用犹恐不敷其力顾京饷及新派洋款考成解数断不能足则船政属之将军与属之总督何以异乎沈葆桢在船政前后十年廉以持己严以率属取厂中一草一木者立案军法令行禁止其取材多用士人成必获信赏人无异念咸有竞心臣居同里閈实亲见之亦中外所备闻而无异词者以船政关系重大非他省机器等局可比不以军法从事则整齐画一之规模不立不多用士人郥官场习气删除不净老成规画用意至为深远自英将琅威理回国北洋海军之操演虚自出洋局之监督撤船政学生之肄业工用濩落消息阻绝解款日蹙成船日稀良可惜也夫上海制造局以道员管理每年造数尊江海关二成洋税按月划济岁约百万船政以专派大员责成制造师船解款又不及十之二三无米为炊在事虽锐意翻新其可得耶应请饬户部及总理衙门于三五年间每年筹的款二百万两交船政大臣为制船开矿之用并由总理衙门照会各国大员由该国家代中国精选总监工一员洋匠数员矿师二三员立定合理来华交裕禄委限定每年成船若干得矿若干即以此为船政大臣之考成数年之后成船可敷海军之用矿产可济船工之穷纵使一时无可筹划多借洋款一气呵成未为失算裕禄任安徽抚湖广总督甚有政声将军衙门旗务极简且有副都统同城足以助理所管海关各口多在沿海一带船政离省水程五十里往返不便前此督臣兼管每月工仅一二次驻工之员奔走承尤多旷职则此次裕禄之兼办船政非移驻船署躬亲督率不可甲申之役穆图善出驻长门敌船恐塞出路不敢登陆以船厂是其明证闽省海口重山嶂波流纡折若两岸台得力水陆控制得宜敌船断难飞越船厂既属深藏新成之罗星塔船坞尤占形便一切新式铁甲出入俱属相宜尽可自制是为船政计将军应专驻船政为控制海防[稽]察税务计将军亦应移驻船政也抑臣更有请者船政员绅薪水本不甚优虽属在官无异寒士而海关处脂膏之地在事员役积习相沿由来已久虽将军正己属率一时亦骤难转移应请饬下该大臣查照旧案遴选官绅士人分职其事勿得参用海关员役致坏风气所有督催工程验收料物支发款项稽查工课皆按开厂初年成法而加密焉在事官绅人等滥竽者革逐舞弊者治罪弁役盗窃官物者立时以军法从事俾人心知儆耳目一新将军任满之日应如何特加委任使奏全功则朝廷自有权衡非微臣所敢妄拟总之以船政责成裕禄者为朝廷破格用人之异数不得视为将军照例应得之兼差筹船政款项为中外臣工之公职非裕禄一人之私责则船政幸甚大局幸甚臣为海防根本起见理合具摺沥陈伏乞皇上圣鉴训示施行谨奏
议覆船政摺
奏为遵旨议覆事光绪二十二年四月二十一日准军机处钞交闽浙总督边宝泉奏查明船政情形一摺奉朱批该衙门议奏钦此钦遵到臣衙门据原摺内称船政之设经管垂三十年糜帑至千百万若不及时整顿设法扩充则堕弃前功殊属可惜等语臣等查船政始于前大学士臣左宗棠成于前两江督臣沈葆桢朴实耐劳实事求是其所用又多本地寒士布衣草笠亲执朴以功故弊绝风清为各省官厂所仅见近十余年来泰西制造日精日新闽厂出洋回华学生虽不无颖悟之资能自出图制样而财力短绌既不能添机摭厂又不能制料储材自光绪八九年以来购买现成机器就厂合栊置就寰海镜清开济平远各快船后即得有更新之法亦因无机无厂不能如法更制而木质轮船如同治年间所制之琛航靖远等船经费较轻马力较微者又不合于时用于是制造日稀人多闲旷不得已而裁汰归并苟为省费储货之谋至于急用船则势须免损重赀种种吃亏展转而购诸外国既伤才力复误事机诚可惜也所请造船宜求实际添置机器募精于工作之洋员督率在事员匠认真讲求所造新式巨舰各节应请旨饬行以前有稗实用原奏又称物料宜由内地采办闽省矿务现已遵旨委查一经兴办当可就地取资其链钢熔铁机器必须依法仿造自成机杼等语查一船价直料居七工居三各料中如煤铁土木之类为生料有产自中国者有不产自中国者如钢甲铁甲帆缆之类为熟料有中国现能自制者有必待催匠添机拓厂而后能自制者应由船政大臣督同洋员学生随时考究奏明办理至煤铁各矿虽经该督委查将来兴办能否速效应用尚无把握应请饬下该督不准猾吏役土豪劣绅阻挠扰乱以期刻日课功原奏又称学生宜认真造就从前出洋学生期限太蹙初无心得经费大钜财力未逮不如延致教习在厂督课等语查船政本有前后两学堂前学堂习法文学制造后学堂习英文学驾驶学成择其尤为聪颖者派令出洋在中国既学有根柢再令游学泰西各大学堂及各国台兵轮以资练习广见闻此必非在厂一师教授之所能及前据船政大臣会同南北洋奏请设立肄业局委派监督带同出洋已历三届所谓置之庄岳之间也日本现在执政大臣多与我第一届出洋学生同堂肄业岂中国学生资质尽出人下哉用之则奋发有为人人有自靖自献之思不用则日就颓落人人有自暴自弃之境闻船政学生学成回华皆散处无事饥寒所甘为人役上焉者或被外国聘往办事其次亦多在各国领事署及各洋行充当繙译我才岂为彼用我用转需彼才揆诸养才用才之初心似相剌谬若以此而并废出洋之举是因噎废食从此更难储上品之才矣
应如该督所请延致教习数人在厂督课其尤为异等者仍照成案络绎出洋俾后出更新之法不至绝无闻见至学成回华之学生如所造尚浅仍令再行出洋其业有心得者应令分别有差无差咨报臣衙门听候调取考验咨送各督抚酌量位置以昭激劝原奏又称经费宜筹的船政经费向由闽海关洋税每年拨解六十万按月分解数年前不过解至二三十万近则并不及二十万请沿江沿海各省通力合作即以购船之费逐年拨解又请如户部原奏简派廉干精核大员来闽接办等语臣等查船政用款初由闽海关六成项下月三万两四成项下月二万两其养船经费则随时由善后局拨解本无定数光绪二三年以前前两江督臣沈葆桢前福建抚臣丁日昌任内位望较崇随时将需为难情形据实奏明每奉特旨催解各将军督抚亦气谊交孚力筹应付故经费裕而成船多此后船政大臣黎兆棠张梦元裴荫森皆以两司调管船政不能不事事承督抚将军名为专管实与司道兼权无异所谓权势较轻不足振全局扩前功者也所以光绪四五年以后闽海关积银几至三百万两善后局积欠亦不下百万两从前但制木质轮船每年六十万两尚可敷用现既责令改造铁甲钢甲雇募洋匠一船之费动直八十万金洋匠薪水费亦不资断非月数万金所能敷用此数者又皆不能应手至各省通力合作一层非有一定章程恐亦徒成画饼可否仰恳天恩俯念船政为海防根本较边防尤为吃紧饬下闽海关及该督将每月应解五万两并养船各经费仍照光绪二三年以前按月清解倘解不足额请照甘饷边饷之例由臣衙门严定功过奏明请旨办理并饬下南北洋大臣又沿海沿江各督抚应定何项快船甲船绘成图式估价若干奏明由臣衙门会同户部指分期派拨其造不如式以及愆期告成者应将请该大臣及在事人员分别议处果有限内告竣及坚固速率如法者亦准择尤优该督所称总督事繁势难兼顾自属实在情形应请援照旧案钦派大臣驰往督办随时与该省将军总督南北洋大臣会衔具奏一切兵轮各船统归节制以重事权所有遵议整顿船政拟请援案
特派大臣督办缘由是否有当谨具摺复陈伏乞轮船进止议
泰西轮船泄天地造化之奇为军国利赖之用哦咪咈诸国以此致富以此致强中土能仿而行之何患不雄跨四海乎顾制造之精工与否特其事中之一端耳其最要关键则在于经费之多且在乎驾驭之熟泰西各国官与商财货互相流通官力则有穷而商资则易集即国债一事君之逋欠于民间者动辄数万万数千万官之所需商皆立应商不虑官之无信官亦不以借商为可耻凡各国每举大役兴大利凿山通道动辄千百万他人闻之狂骇咋舌而断不遽信者泰西人则视为寻常之事不特朝廷可为之官可为之商可为之即一介细民倡一新论实可掺左券为众论所许者则在商在官在民皆可股助益之一人建议万人集资一旦获益则与其事者皆分其利故成事较易即偶有万不能成而徒滋縻费者亦必至计穷力竭而后中止外人并不以为非绝无讥刺方且尊敬之体谅之以为此人真肯用心而非以空言尝试也彼中习尚如此岂中土万余年来吝惜涣散之风气所能效之乎驾驶之船主无不精习天文广识地理通晓中外各国语言文字即兵船司之官皆善于测量高下远近大小位每发必中其在船之兵终日所司职事自不旁瞬足无停趾坚忍果毅法律允严鲜有无故上岸及在船酣卧者其桅蓬高至十数丈缘索而登捷于猿鸟虽其国之水师提督及王子贵人苟在行伍亦须事事皆能之文案自理焉枪自燃焉即至分鹿至贱之事皆不惮辛瘁而毕试之上与下有督责而无等威俸饷至优减皆绝一旦临敌登陆则誓不反顾船碎亦不闻叫号其兵心之坚又如此岂中土之兵嚣凌怯鲁所能效之乎具此两大不能即使鲁般操斤公输造器事事物物驾乎其上而一旦与之相持相搏亦力有所不继势有所难争矣此情理之显然而中土局外局中无一思议及之者良可长太息也轮船停固损国体不停亦不足张国势然则如何而后可愚则以为停不停皆可也得其道则可转败为功失其道则虽利亦害请先言其不停者无他词但改官造为商造一言而已中土之商虽任事之心不如泰西而谋利则一现在上海长江轮船多至十七八只计其本已在一二百万皆华商之资附洋行以贸易者十居其九其所以不乐自居华商之名而甘附洋商之尾者其隐情可以理度之矣又上海沙船盛时五千号今只五百号有日少无日多而海运天庾皆赖此以济不早思变计亦必大于京仓又福建已成轮船五六只每年岁修之需亦复不资方在交商承领鲜有应者与其官造之而仍望商用之又何如从此即令商造乎官停造则厂基机器费无可补人工匠役势无可散若果招商接任之则之所费皆可收回矣说者谓华商愿以己资附洋贾此时忽强之自造又岂能乐从不知别有术焉
皇上圣鉴请旨遵行谨奏
夫商之不愿者畏官之无信而已诚能尽袪其畏官之隐衷而予以谋生之大道则凡闽省之盐商上海甯波之号商皆可罗而致之也姑以二十只轮船而言每只用银十万两则器具已极精良计二十只本资二百万耳浙江海运一百二三十万石加以江西安徽湖南湖北亦可酌提本色七八十万石由长江东下归于海运计每年照二百万石计每石水六钱即有银一百二十万两每只船尽数载米一万石二十只船一月两次即可四十万石自正月至五月五个月中此二百万石皆可运竣矣此一百二十万水之中除去每船每月用度至多一万两二十船二十万两五个月一百万两尚有二十万余利以二百万资本半年得此余利不为过薄矣此外五六七八九十六个月另载南北往还之货价尚在外也而洋人连年夺取沙船之利亦可一旦攘归其半筹本既非太巨得利亦复甚优乃华商卒不敢任者以官之言不足信也沙船之商不乐轮船海运者以沙船失业也今沙船无新添之理但有日少之势即以向业沙船者今其改操轮船固与素业无损也海运二百万石议定悉令承载更无虑生计之无出也商人造则资用可源源不穷商人造则各有身家性命不必他人督责而自能精巧是一转移间同一造轮而费充工效天渊矣官无费用之筹而海满轮船之用俟数年后之商力既复商利日饶一切制造亦日讲日习然后再令每有商船四只者带造兵船一只二十船即可捐造大兵轮五只以此年年递加必可五六十只而后已无事以之南北护商有事则听官调遣则在古寓兵于农今则寓兵于商从此月饷歛之商训练责之商是朝廷安坐而收无形之富亦成无形之强矣于公家有一丝之损乎此较官中筹款竭蹶不遑而又岁修无出驾驶不精者果孰难孰易哉议者皆知习泰西之长技而不知探泰西立法之大旨本源焉岂虎贲中郎衣冠优孟而即可自诩得其真种子乎上海一县号商五十万崇明一县号商五十万甯波号商福建广东商人亦如之不甚难也然此则指不停造而闽省一局言也闽省之用倍于江苏故必以商造代任方可将已用帑金归还原至于江苏一局则又别有说矣机器者总名也泰西无事不有机器如种田刈稻织布抽丝甚而至于陶冶釜凿百工之事皆以器代人中土兵燹之后工价无一不昂诚能以局中大机器分造一切小机器如农桑两项之物精益求精灵便适用则数百金一器即可敌农夫数十人之用工商农贩必争购之其利易溥而惟上海一局司其柄其官中利权专而美矣又内河小轮船不准洋人行驶恐其夺中土之民业耳若准中土商为内河之用则上海一局专造小轮船出售于各者亦于商民大有裨益是泰西辛苦经营之心计反独为中国用矣上海一局则专造小轮船而停大轮船专造民间机器而不尚兵船机器用力愈省收效愈多官帑不必筹而年年转有所获是停不停皆可之说非骑墙之颟顸语固分别苏闽情形各得其宜而专主以商代官之长策也因势利导转弱为强愿天下有心人研思而深体之固不必纷纷聚讼刻此舟而求此剑也噫
内河轮船宜严立规条论
内河之行轮也无风雾不测之祸于天无礁砂难避之险于地苟使管驾得人拖船有制汽管不裂绳束得宜可使百年无祸事也夫欲管驾之得人则薪工必宜加优欲拖船之有制则拖费不能贪多欲汽管之不裂则不能以旧船邀幸于万一欲绳束之得宜则必延一二熟手专管拖船之事凡此皆有损船局目前之小利故不肯奉行也然至失事以后船局之所费亦必不资则何必贪吝于前以人命为孤注哉或曰拖船之失事也往往后船已覆轮船不知尚鼓轮而行以致陷溺愈深人物悉飘散而不能救以后宜每船置号筒一一有失事各吹号筒以警轮船使即停驶是法也亦可采也所望贤有司急为设立条约以安行旅亦先王仁政之一端也夫
论办理船政
中国自各口通商以来制作日盛凡泰西之良法利器无不用意讲求悉心仿造朝廷亦深重其事故特派大员以资督率招商局则有督办总办制造局亦有督办总办他如方言馆同文馆开煤制炮在在皆以道府大员为之监督提调于是无知之民有起而议其后者迂执之士有指而摘其非者彼无知者固无论矣其在迂拘者流以为中国自有为治之具何必效法西人中国向来无西人之时又何所仿造而取法乎且制造等事不过政事之末何劳如许之郑重不亦亵官体而事纷更耶不知时移势殊即圣人为治亦不得不以时势以为变通之利生今之世反古之道其不坐困而速祸者几何哉观于近来朝廷之重西法者可以幡然而悟矣凡各官到任事例有摺报摺中不过自谦才识之深感恩施之厚某缺有几多难处有数事吃紧并自陈奋勉图报之意而已无足轻重也故摺后所奉之旨往往以知道了三字为多乃昨阅邸抄见三品卿衔督办船政黎君奏报假满赴闽到工任事日期一摺若有异焉者因而知制造轮船等事朝廷固不敢轻视而任其职者亦不敢不认真将事也摺内谢恩任事力图报称等语仍不脱例奏窠臼然至番禺则不能不阅视船坞过揭阳则不能不询访事宜提调熟悉情形藉资经理不得不和衷共济上下同心至于学徒之出洋其成否不得不稽查也新船之制造其善否不得不考核也自知于泰西诸法向未学习而当此重大之寄岂能不加意访求故其所谓凛遵谕旨精益求精密益加密程规则仍其旧制造则究其新务使费不虚用功归实用等语皆非各处到任奏报之摺可比而谕旨亦不仅以知道了三字为言必令其于所有制造事宜认真讲求务臻利精可用方为妥善由是观之朝廷之重视此事不亦彰明较着哉迂儒不知见有讲求洋务者必从而鄙夷之即一乡一邑之间或有在洋行生理者设偶一归里人皆指而目之或聚谈之间论及洋务动[辄](辙)取笑甚且有谓其入[教](放)者不知为洋行生理者非尽入教之人而此时中外一家本不必过分畛域朝廷尚且留心洋务大臣尚且致意西法而谓中国人民可不加意于是乎夫风气变易本无定准揖让之局变为征诛征诛之局变为搂伐迨至后世力征经营时局屡变弧矢之利以威天下者一变而为枪炮矣人有枪炮之利而我何独守弓矢之旧而欲制敌人之死命能乎否乎昔人以出海为漂洋幼时闻故老之言观裨乘所载出洋之船往往漂流无归得其归者十不过二三今则海面风涛皆成习惯即偶有失事亦不甚多闻之者亦不若昔时之谈而变色而中国且欲分洋船之利开码头造轮船已有成效而论采煤采铁亦复日盛向之泥风水禁开掘者至是而风气为之渐变不过中国人立法未能尽善务虚名而不求实际尚未能及泰西诸国之殷富耳近时欲求富强之术不得不步武泰西即曰所造之物究不及西人之精而购买于外洋者或多为西人所吐弃之物然苟实事求是诚如谕旨所云务臻精美可用则中国工匠亦岂真远不及泰西者因其成法而刻意求精安知中国之制造必不及泰西我故因读船政大臣奏报到任例摺而发其狂瞽如此知我罪我听诸悠悠之口可也
论整顿船政
今之策治国者辄曰富强二者诚不可偏废也然就今日之时势而富则强尤为最要之图国苟富未必能即强国苟强则未有不能富然则强之奈何曰练兵耳筹饷耳当时发逆之乱若于绿营之不足恃曾左诸公乃出而筹饷练兵肃清寰宇然尚相持数年之久练兵谈何容易当时发逆声势虽大然究乌合之众御之匪难敌之尚易今则浑地球而为一大战国虽玉帛相交共敦和好难保无一朝衅起相见以兵戎向为陆战耳水战耳今则无事则已有事必从事于洪涛巨浪之中若仅练兵亦仅足以御敌而未足以制强敌也欲使制敌则非重整海军不可欲整海军则非制备铁甲不可泰西各大国自兴轮船之后精益求精操练海军不遗余力皆有纵横寰海囊括天下之志若英若法若德若俄若美若意以英为最一号铁甲二号铁甲有四五十艘兵船亦分数号亦有四五百艘以次数升艘百余艘此尚系六七年之约数刻下尚有增无减日后更何可限量中国一无所恃设起争端外海寰攻不几束手待毙乎说者谓中国虽不能与泰西争强然未尝不思与泰西争强也故设船政局费资若干万继立海军衙门购铁甲船又费资若干万不但华人以为可望自强即西人视之亦以为中国渐臻强盛乃一毁于马江再失于刘公岛几至荡焉无存以此观之与其费无数金钱几同一掷且有此可恃而不可恃者实足以召外侮而启戎心何如自安简陋节省经费之为愈乎说者虽有激之言然究不免因咽废食因沸废汤矣前此之失皆将帅之不得其人以致辜恩负国究非船政之不可设海之不可用铁甲船之不足恃也海军与船政相辅而行且船政较海军为尤急苟无兵船海军何以资操练苟不能制造中国何以有兵船虽暂可购之外洋终非长久之策则船政一事可不急思整顿乎前报纪整顿船局一则不禁以手加额谓中国自强之道或从此可望转机矣据访事人云镇闽将军裕军裕帅于本月初五日赴船政局与法国某兵轮管带晤商整顿一切情形管带谓船政从前各厂延聘法员三十六人创办所有制造大小各船及驾驶章程均悉心教导俾内外学堂诸生克造有成乃近来泰西各国日新月异船政又急宜讲求新法仿造铁甲兵轮船能广炮械既坚且速者仍须延请法员如前数军帅再三商酌而设总监工洋员三人每月薪水各一千五百圆教习洋员七人每月薪水各三百元已电达京师矣管带又言各国治乱视乎中朝安危如果中朝认真整顿五年以后可与各国并驾齐驱军帅考试前后学堂前学堂得学生十八人后学堂得二十二人年内毕业者十六人将来当另招补缺云云观此船政局不难渐复旧规矣西员不辞赴俎借箸代筹似亦深望中朝之整顿也而裕军帅能尽心延访借才异地薪水之优几与各省督抚廉俸相埒所谓重赏之下必有勇夫惟冀办之学之者曲体朝廷筹艰难天下人才难得实心实力毋始勤而终怠毋得粗而遗精虽一蹶之后振作殊难而人才果能奋兴是不难转穷弱为强盛所谓见兔顾犬未为晚亡羊补牢未为迟也官书局汇报纪俄皇于西历本年五月十二日亲视新造行营炮艇名吉利亚克者立龙骨同日亲(亲)视新造铁(造)甲舰名阿达密拉亚布勒并行下水之礼俄人办事如此认真亦何怪其雄视天下哉我圣皇一日万几安能亲及庶务业已授权于疆吏疆吏能事事认真则事事始可以见效如军帅之举亦不可谓不认真不禁拭目而观后效也
论铁甲兵舰
从来国之所藉以御外侮杜内乱壮声势者莫重于兵戎而所恃以固口岸严海防者尤莫于战舰统观中外各国自古迄今固不徒穷陆战之深谋且欲尽水战之奇策矣然天下事当制之初虽穷才极智不无千虑一失迨至试既久方能纯疵互见然后精益求精日臻备而兵船之利害尤近世所宜极讲者也考兵船之制今昔悬殊往古所谓利者刻木为舟铸金为兵而已其时火器尚未兴又何有于火轮机器所造兵船无非划浆以争利涉军器皆不足以敌远必须船舷相帖方可接仗否则呆泊口岸俟敌近而后能战以此防守且畏风潮又安能追逐于波涛涌之中哉嗣后增大其船趁潮流以打浆借风力而扬帆驶海虽稍能远涉究不克遥攻较前时亦不甚区别一自创火炮制艨艟则船坚可以壮军心器猛可以慑敌风浪有所不惊枪炮兼能防护驾船之官运用机谋纵彼此相距辽远不难捣其船而歼众是不待短兵相接而后战也溯自元季至本朝嘉庆间西国兵船之式枪炮之制已胜于前然犹非尽善尽美在干隆时西船之炮大者不过用三十二磅之弹子其时开花子尚未兆焉造大炮及开花子寔始于嘉庆时也自兹以降火器愈造愈精厥后火轮机器一出而兵船之法亦年胜一年以致各国夹板等船半置不用自嘉庆至咸丰间轮船盛行以之架炮载兵其快利几莫与京然犹未造其极也以开花子能穿其船腹耳迨咸丰五年英法两国合攻俄罗斯其时两国兵船不敢偪近俄之炮台以其炮利之故有聪明才智之士出极欲设法以抵开花炮子因思铁为至坚之物以坚御坚何不至破于是试之铁之厚薄若何用四寸半厚之铁板以为的钉柚木以为船相距二百码远之地轰以六十八磅弹子之炮竟不能穿因而恍然大悟细思之犹未尽善也何则以四寸半厚铁板全船包钉吃水必深难以进口一也出口行驶不能迅速二也炮门近水不能击远三也于是去其不便求其得力斟酌妥当绘图创造焉始自法国英国次之英国所造者名俄利亚比二等木船稍大而船边较低当时上等木船所用三十二磅弹子之炮一百三十尊此船祗用三千四百二十磅重之炮三十六尊炮数虽少炮力则同而分量反较轻倘周围全用铁甲其船未免过重所以不用于船之首尾而用于中外面有炮之处惟船头船尾恐为开花子打进致被损坏机器药房等处故于船之里面隔以铁甲至船之龙骨宜轻不宜重内用铁架外用柚木中护以铁甲再用好机器以运行一点钟能行四十五里自咸丰九年起至十一年止始克竣工次年该国照式又造一只虽较佳于俄利亚然犹有受害之处上机器处倘被炮击坏其船便不能行船之首尾无铁处被炮击穿水浸入舱虽不至沈没究难疾驶后之造者于船身前后舵上机器及船边近水之处均以铁甲围护且前时所用铁甲无分厚薄后来所用者其要处则从厚非要处则从薄炮虽年胜一年船亦年坚一年有时仍不免为炮击穿若将铁甲加厚又恐船身过重不如铁架作轻坚与前同船身缩短铁甲少则船轻故用五寸半厚之铁甲十寸厚之柚木然船身较短行驶不速又须运以大力机器要知造炮者必欲炮能击穿铁船造船者又欲船之能支炮弹各尽其职各用其心亦犹函人惟恐伤矢人惟恐不伤人耳
何以见之即如同治十年所造苏耳丹船其外面铁甲重一千四百八十一吨较之周身分量止有十六分之一俄利亚铁甲重九百七十五吨较之周身分量则有十分之一苏耳丹要处所用铁甲其厚自八寸至九寸而舵身机器以及船边近水之处皆有铁甲俄利亚船之铁甲不过四寸半厚第在中安炮之处及船之首尾俱无以之相较俄利亚船不及苏耳丹之坚所用铁甲亦不及苏耳丹之轻同时之船虽有十寸厚之铁甲然亦未能全备缘中两面置炮前后无铁处不能置炮所以临时祗能旁攻不克直击究竟危险庸船两边前列之炮炮允延向前后列之炮炮门斜开向后但炮管者虽有铁[甲](苟)护身而开放时仍不及两旁之得力倘欲前后左右均能得力须另易大炮四尊于前后斜门之内当中可少几尊如此办法炮数虽少而分量无殊利害亦无殊也大抵兵船之大炮不在层数之多寡而在安置之得宜其利害当远胜于他船之炮且远胜于他船数层之轻炮分舱以铁板铁底以双层船底中空有不轻而易浮者乎此铁甲船之大也至若铁炮台船自美国咸丰十年至同治二年造以防卫江口其船头水面下有暗触刃为触敌船之用英国以其无桅不能挂帆远出因做炮台于大铁舰之上同造两只惟船边太低一旦挂篷为飓风所覆五百人中得救者不过十八人即同治九年所覆格伯亭船是也嗣后该国所造尽仿美国之法不用帆篷而用机器船身以铁为之炮位一切安置妥当船边出水不过二三尺船身外边铁甲自九寸至十二寸不等铁甲之中钉以柚木船面铁木各一层中有铁甲保护之炮台或一座或两座或用旋台则转动机器设在保护台之内大台炮或一尊或两尊不定里面炮台架系铁所造外面铁甲厚十寸十二寸炮台及铁甲当中又有柚木船头下有暗触刃船内有大力机器并用双轮吃水甚浅此又铁甲炮台船之大概也英国此船现有两只其铁甲厚十四寸煤舱装煤一千七百吨虽无帆篷亦可远涉以上所论铁甲船固概可想见矣虽踵而起者无不角智争能有加无已第即目前英国所造之铁甲炮台船一只用二十四寸厚铁甲可谓巩固不凡矣大抵濒海诸国莫利于铁甲船其间再加灵便兵船或木或铁或帆船以辅助之使之巡视海口庶可制强邻而威敌国也若防护隘口尚且另用小铁炮船名曰蚊虫多多益善每船载以十八吨重炮一尊吃水约五六尺设此船于海口匝以水雷可作浮炮台之用就深就浅以弥缝大船所不到之处且可避彼大船之炮而此船若隐若现反能炮击大船真有聚蚊成雷之势英国保护海口皆赖此等船之力也今将各国兵船炮位水勇之数开列于左以便阅览诸公了如指掌焉
英国大小铁甲船并铁甲炮台船共五十八只大铁木兵船八十只小铁木兵船二百八十六只炮四千七百八十四尊兵勇水手六万人法国大小铁甲船并铁甲炮台船共六十二只大铁木兵船七十七只小铁木兵船三百六十二只炮三千零四十五尊兵勇水手二万八千人德国大小铁甲船并铁甲炮台船共十四只大铁木兵船八只小铁木兵船三十六只炮七百尊兵勇水手九千人俄国大小铁甲船并铁甲炮台船共二十五只小铁木兵船二百三十七只炮□千五百八十五尊兵勇水手六万二百三十人美国大小铁甲船并铁甲炮台船共四十八只大铁木兵船五只小铁木兵船一百零五只炮一千二百四十一尊兵勇水手一万一千人奥国大小铁甲船并铁甲炮台船共九只大铁木兵船六只小铁木兵[船]四十只炮五百十二尊兵勇水手五千七百人北那西利亚国大小铁甲船并铁甲炮台船共二十只小铁木兵船五十二只炮二百七十八尊兵勇水手四千人智利国大小铁甲船并铁炮台船共二只小铁木兵船十只炮五十二尊兵勇水手一千七百五十三人丹国大小铁甲船并铁甲炮台船共七只大铁木兵船四只小铁木兵船二十只炮三百十四尊兵勇水手一千七百人希腊大小铁甲船并铁甲炮台船各一只大铁木兵船一只小铁木兵船三十一只炮一百三十七尊兵勇水手一千五百七十八人意大利大小铁甲船并铁甲炮台船共二十二只大铁木兵船十只小铁木兵船五十九只炮七百九十八尊兵勇水手一万一千八百六十人荷兰国大小铁甲船并铁甲炮台船共十七只大铁木兵船四只小铁木兵船四十四只炮五百七十四尊兵勇水手九千五百二人秘鲁国大小铁甲船并铁甲炮台船共六只大铁木兵船一只小铁木兵船五只炮九十四尊兵勇水手二千人大西洋小铁木兵船四十七只炮一百五十四尊兵勇水手三千四百九十三人日斯巴呢亚大小铁船并铁甲炮台船共六只大铁木兵船二十只小铁木兵船一百二十三只炮一千零九十三尊兵勇水手一万三千一百五十四人瑞顿瑙威大小铁甲船并铁甲炮台船共十八只大铁木兵船五只小铁木兵船一百二十八只炮六百二十三尊兵勇水手一万零二百二十人土耳其大小铁甲船并铁甲[炮]台船共二十只大铁木兵船十只小铁木兵船七十四只炮一千二百十八尊兵勇水手三万四千人
中国宜创造软甲兵轮说
客曰甚矣子之迂也夫船坚兵利吾闻之矣今欲创为软甲兵轮乎余曰今中国北洋兵轮坚矣一且火灭消不留片板势能竟出海军乎客曰不能也今中国即筹钜向外洋购办多舰能一律坚实乎客曰不能也今中国南洋兵轮钢脆铁薄纵横海上抵御敌弹乎客曰不能也然则客亦知坐之椅乎其垫突然耸起者中有簧焉子之身何止百磅猝然坐之而垫平及子起立而其垫依旧突起毫无所损者知此理乎余之软甲兵轮即此意焉客曰椅垫之为用也小故垫中可置盘簧借其抵力使之突起而重坐不损若兵轮则敌弹飞来如何猛烈安得儿戏视之乎余曰客不闻初造轮舟之法因见壶中垫气蒸上壶浮动遂悟水火蒸气之力可以大用推而广之能运数千匹马力之机使轮舟飞行绝想其人初创之时何尝无从旁目笑腹诽之者而卒之火轮造成然则以小悟大即此软甲之说客安知其必不可行乎今拟先试诸南洋兵轮若照法施之果能攻之不破击之不穿则北洋兵轮仿造无疑其试造软甲之法先令兵轮入坞如修理然全身尽露每离一码许钻一螺丝眼全船若干眼钻使匀满即造就极粗之螺丝铁簧抵力甚大兼之可伸可缩簧之一端入钻入船身外面钻之螺丝眼内满船装齐即满船有铁簧纵出簧之外端即装软甲软用牛皮之使厚外钉薄铜皮造成若干块全船装护如龙之有鳞接缝处拴之使牢若交战时敌弹击我船先软甲软甲中有铁簧可以恃其抵力若敌弹击力胜于铁簧抵力则铁簧迎弹缩进而敌弹则以遇软甲抵力之故其力已减若击力不胜抵力则铁簧依然纵出而敌弹落海矣艄面亦用此法而变通之以防开花弹击弧线从高落下炸毁舱面其法即改铁簧如网式离舱面高约一二丈装以软甲周护空中其甲当如龟背形中脊高起两旁泻下如人字形式敌之开花弹从高击下但软甲即不能炸而滚落海矣宜在上海制造军器局试造时先造铁甲壹大块厚薄坚与兵船同装以铁簧护以软甲用炮试击炮弹由小而大总以离若干码击不破为主然后照样造装兵轮此其大略也若夫精益求精尽善尽美则在日后之推阐至当试观外洋初造火船时其始为苏格兰人名塞明顿者创造小轮船以自游戏继造稍大者为客商所用以未能尽善而废时复有美国人富拉顿者客于法国亦造轮船法主拿普伦称之知其有用于行军者后英从海道攻俄之炮台发巨炮击之英不能敌乃将轮船铁皮加厚遂为铁甲兵轮然犹不及今时之坚也可知创始有人即求精有人而精益求精亦有人兹之软甲亦创始耳今则各国新造兵轮有厚至十八寸者矣然数百磅之弹亦成虀粉然则以刚敌刚势无完全之理惟柔乃可制刚子何疑焉兵轮既有铁甲复有软甲刚柔相济似无流獘纵敌弹力软甲击坏而本身之铁甲尚在可恃无恐也兵轮得此则临阵时自易壮炮自易中制胜则在此矣今若先施诸南洋兵轮如南琛南瑞镜清保民寰泰开济威靖登瀛洲以及龙骧虎威飞霆策电等船使商之有名无实钢脆铁薄者至此而俱化臭腐为神且此软甲有事则装无事则卸似亦灵便犹忆去岁倭氛初起鄙人早倡此议终以人微言轻且缓不济[急](恩)而止今中国重振海军或于此加之意乎客曰子昨论中国宜添造快枪以求一律初疑矢人之忍今论则造软甲以护兵轮尚不失函人之仁然而言之匪艰行之惟艰子亦议论多而成功少耳余曰客所言行之艰难此言诚是也然而有志者事竟成不患器之不成而患志之不坚也惜小费勿存疑虑孤心苦诣百折不回何虑此说之必不能行哉
泰西船政余论
天津台南京上海福州广州杭州各省埠创设船政制造诸局规仿西法几于出蓝谢蓝又如南北洋及长江通商各口岸分设招商局由轮船运载客货理大物博虽楚弓楚得而岁有成效日有起色又不仅出蓝谢蓝余游泰西有年于西例中制造招商诸务略有所闻今既耳目一新未免欢喜赞叹而服当道之深谋卓识从善如登在事之服习讲求不遗余力且于轮船制造轮船招商各事有与西例合者有较西法更精者益信其精心独运刻意追求然尤有所见异词所闻异词所传闻异词而不能终閟者请为吾子缕陈之轮船运用之妙在制造工而机器善轮船招商之富在测量精而驶行速欧洲诸国船政有商部大臣有船政学馆学既成举而试之商部其列高等者乃令充当船主其次分司各职事则各有等差人则各循资格以次相授历阶递升充船主者必高等也造船之家无敢私请船主者凡轮船出海必报商部商部大臣视其所载之货核其所坐之人有无逾量而查其船吨之数人逾其房榻其数悉禁制之违者罚造船有成亦必报商部商部大臣视工程所用之木良楛若何所用之铁厚薄若何必皆如式然后定其行海年限或十年或二十年不如式者禁不得行海违者罚至行海所募水手所带食米必使足数以船身丈尺之短长定船上人数之多寡不如数者禁不得行行海之人日给米盐肉食皆有程式不如式者罚船主出海则船上之人赏罚皆假以行一切咸听命焉而日记其所行于册遇有辩争则商务大臣据其所记处分之泰西以行商为制国之本故其经船政整齐严肃条理井然即在中国往来船主皆能举其职而权亦重然则坐致富强非无本矣今新设兵商各轮日新月异而制造之妙机器之善驶行之速测量之精皆能规仿焉而驯致其极以上数端又其小焉者也
泰西火轮船考
泰西大西洋也世传英人华德造火轮船至今历百有余年不知实士邓于羊里十其先为英吉利所分封后自为国改名花旗疆域风俗与英同其国出入多备火船船内外俱用轮轴中置火盘火轮轮转拨水无烦人力而船行自疾小西洋多效之即今火轮船略变盘为柜耳泰西竞尚奇技巧而德为最有亚而奇默得者喜制奇器标新立异角智务能一若造乎其极者职方外纪西儒艾先生所释图说西海耶稣会创始玉函口授开西景教后学王征祥所云亚尔几墨德者天文师也承国王命造一极大之船将下之海计虽穷牛马驼千万不能运也几墨德营作巧法乃令王一举手引之船如山岳移动须臾即下海矣又有大人名亚希默突悟鱼摆尾水中作柁悟鱼两翅左右分排摇动作桨复变换作橹悟松鼠伏而尾作帆其始亚当受之造物件以外未多西门畔田刺墨里皆力艺学中传授之人似在华德之前究之亚而奇默德亚尔几墨德亚希默突字音翻译实即一人复验沸汤蒸腾水火既济参以日月摩荡经纬提挈悟轮轴旋转此自然之机自然之气皆勾股截割法也向有轮机一经亦亚当所遗后欧逻巴阳玛哩传利亚尼里中有立轮搅轮平轮斜轮飞行轮星轮鼓轮齿轮辐轮觚轮灯轮风轮水轮十字立轮十字平轮半规锯齿轮上下相错锯齿轮左右交错锯齿轮统以机钤则操纵自如然必先明度数之学因度而生测量因数而生计算因测量计算而有比例有比例而后穷物之理得理得而法始可立人不能若泰西之世习其业遂让泰西世获其利始行于欧洲之地迨中外互市咸丰同治之间左相国创议设船政局于福州后北洋大臣李傅相与南洋大臣沈文肃公立招商局于上海往来江海各口商贾称便而外洋诸国亦复逐队兴起先是香山陈玉南江宽一船试赴粤东今则各处畅行矣至于条线机括彼此不同愈出愈奇愈奇愈巧愈巧愈妙愈妙愈灵大致船约纵横各若干腰安轮或明二或暗一木板作叶实以铁轴前置铁炉一直口大筒上放两曲头小筒傍向收风炉配铁柜用铜管汲水入满则出之一气缸高寻等中空铁筒引釜上气横入缸内中衔铁杆引之长出于缸数尺鍜铁条提杵递为升降中设平天架有转轴提杵之条属架前有枢纽插轴中央撮以机条属架后每蓺气纳缸中杵被气所鼓踊起五六尺前起后落纽轴俱动以轮推船以轴转轮以机运轴以气发机以水积气以火炼水上置油盘节节流注俾滑利沾溜而停船则开气缸之窍别有管泻之而船外职司练镣镇头尾罗经定方向垂量浅深挂灯示导引击钟报时刻看镜占远近此其大略也今复推广为车开凿铁路以济其不足然较木牛流马差费工夫矣或曰富国强兵在此或曰国殃民在此是何异于宗汉学者斥宋儒宗宋学者斥汉儒互相构讼朋党门户伊何底哉秋窗多暇取今时轮机合古之所存沿革损益略撰论说质诸当代讲洋务者以为何如
皇朝经世文四编卷四十五工政
埠政
论整顿埠政
阙名
日本立国据有海岛以雄视地球其埠政之举废实最关系国运之消长也比年以来修筑横滨大阪神户埠口之议纷然杂出其中或有已兴工事者或有将兴工事者凡此情形皆所以保全我邦立国于地球之体面又辟贸易之进步最不可少至修筑之技艺及方法等则近世当有专门之人出而议论焉唯于修筑埠口既成之后宜设何等方法管理埠口以增多其利益则最宜商酌者也若夫此等议论不明及管理埠口与维持更改之法不得其宜则及货主之不利不便比诸于未修筑之前亦恐无有差异也现如横滨神户新报屡传其纷争试开列地球大埠修筑之效亦何能举苟如此则管理亦必不严船舶往来之秩序亦必不能整齐进出货物亦必不能利便船主所行之政法以资参考焉
伦敦埠口在溯铁莫斯河口五十海里自伦敦府下至涡儿吨之处管理铁莫斯河一带之权在铁莫斯保护厅应有议员三十人即伦敦府会及郡会并各出六人水务省商务省航路标识局等并各出二人在铁莫斯沿岸一带之区合郡会等同出十二人又水路公司出一人船主等同出三人内河小轮船公司等同出二人船渠公司出一人码头公司出一人此等议员同商议以行埠政又发布航行铁莫斯河之命令又修理河底设立浮标海中标识以防触暗礁除去有碍开行之事禁遏遗弃污秽之物监理渔业凡运送猛烈之药物必待其发命令而后行皆系该厅所行之权矣该厅设于一千八百五十七年至千八百九十四年发法令以增扩其权于是铁莫斯一带之政为该厅所设施伦敦埠设立埠口长亦属铁莫斯保护厅所辖待其指挥而后行埠政也然自埠口至伦敦桥一带两岸之码头船渠等悉属私立公司所管且经纪之法及此船渠与彼船渠之关系皆任其意之所为故埠口长之职不过止监理埠口轮船及除河口所堆积之泥沙等事至总管伦敦埠口则非其权所及故船渠之价税不能画一遗弃污水亦不能严禁修理各渠渐形缓漫又劳工与该公司之关系每不相亲睦(目)且以股分立公司故股东急于收其利益与船主往往利益相反每多拂意又大船主等每憎忌船渠公司之专横至有欲别设码头以便自己之轮船者现如去夏彼阿公司购得铁莫斯北岸之地数亩其意实在不欲与船渠公司交涉耳
现时伦敦情形如此其船渠之制虽多不便而观其自修筑埠口而来至现时之情形则英人本尚自由其所施设亦多出于此宗旨故当今日欲让移此业于官以施划一之制而律埠口之经纪亦固不可得也虽然苟观现在之情形而不变更其无秩序之情状则船主等之不便不可胜言是船渠公司等自招其不利也故或为说云及今须合数船渠公司为一大公司选一人为总办假之以权以经纪铁莫斯一带船渠所议确否姑置勿论惟英人尚自由重视自己之权利而整理船渠制度则亦知须出于划一之法律由是观之亦可以卜航业家视船渠之一端矣安得凹埠口之政属该府所管理在矣斯哥海岸有击船场长三千八百尺有栈房附属焉并系该府所管有而其管理经纪之法优于伦敦数等益比利时之政策似谓与其先造船舶而经纪航业不如利用天然所有之地势为各国船舶所辐辏之处即为欧洲大陆货物所经出之关门矣故其埠口之经纪总为国家之业而其所施设实为地球所罕见也虽然所进出于该埠口之船舶必当经由和兰属土是所以为安得凹伯惜也即在埃斯哥河口之跌拉神克亦属和兰自此地至安得凹伯约七十英里今如欲浚渫其河底修理其海岸以大辟舟楫之利便必非与和兰协议不可得也然和兰则有罗都大得母及亚毋斯的儿得母等之埠头与安得凹伯争势且此等之府本有铁路之便可以招致欧洲诸国货物则安肯糜掷钜修筑自跌拉神克至安得凹伯之江河而学以粮之愚哉比年以来埃斯哥[河](和)舟路渐没于土沙和兰政府及其国民视若等间岂偶然哉尝观埃斯哥河之情形现不能进大船即遇五十吨之船舶亦不能二艘并进且其系船之处除皇家特准公司船外殆不能系船于此故船主等往往不到此地而即至罗都大得母有由也故进出罗都大得母等船舶之数将驾于安得凹伯之上乃安得凸伯府民则置之不论举比时国民常商及该埠口之将来宜如何设施乃能维持其繁华而为一好好埠头只或拟增多系船所或变更埠口章程或讲究管理埠口法甚忧虑该埠口将来之或有衰迈焉
此等之例实诸国所目睹也余故开列于前欲以示海国人民不可轻视埠口之消长耳今观日本之埠政并参之于目谁不惊其整顿无方哉问其埠口之章程则惟有庆应三年所立之箱埠口章程及明治二年四月所定之开埠章程耳且此等章程亦不过我地方官与各国领事所合同订立之交际条规故未可目为日本埠口制度也欲于此等章程中一有关埠口之法规则惟见有埠内警务署及进出口章程耳然无专管此等之政厅其事半则水上警务署行之又其一半则村衙小吏任之然则如埠口之制度谓之绝未尝有不亦可乎
政府前数年虽发布海关章程及检疫章程等管理埠口之法虽似稍备然未可谓备也何则海关章程则以抽税于所进出埠头之船舶为标准检疫章程则不过付托内务行政之一部于水上警务署而于总管埠口之制度依然阙如未见有完备之成典也虽于实际所行未必全无定制即如黜陟海员须要村衙推举其人有关检疫之事则卫生局与闻焉警捕之事则水上警务厅肩其任关船舶之事则管船局掌之抽税之事则海关任之是由各厅各局共行之耳然未有专一之政厅而能行其政者岂非一大缺憾乎则可谓为阻碍航业大兴之前程者矣
然则宣布何种制度于日本之埠口乎余所欲论者实在此立法之事也立法之事必当先致意于时与事而后决定焉今日宜如何修筑其埠口而经纪其埠政现如大阪埠口将执行船渠之制故果采此种之制则栈房及其他凡百附属此制之物亦宜悉由官设焉犹现时横滨海关以码头为国家所管有而收其课税或虽官设码头而借与民人使民人管其收资之事二者要必居其一也今夫官自任其经纪则经营船渠之法宜先致思如为民业则当先思国家关涉其业果能臻何程度故修筑埠口宜以为国家之业抑以为人民之业此二端之论先定而后行政之论即兴也
夫埠口之经纪或为官业或为民业其利害得失之所系未尝不视其国之情形如何也譬如德国则国家自管理铁路之业其国情于财务与军事固不可不出于此途也又比利时国以船渠事业为官业船渠之整不整足关国家之盛衰也然则如日本者试先思其国之地势及埠口之情形等则宜以为国家之业固无论已日本位置在太平洋之中四面环海须盛兴航业又须讲招致万国之商舶为地球之仓库也苟欲如此则欲兴举埠口事业莫善于视为国之事业焉如委之于民人则其发达之效决不甚速必不能与航业之发达并兴也
如果为国家所自管之业则国家本不必如股分公司急于见利其租用船渠栈房之资亦当廉贱方足以招致各国之船舶以增多输进输出之数并可使栈房之业有起色也或云国家事业概从广大故经费亦较民业为稍多虽不似民业以分嬴利为主而其船渠之资犹不能廉贱也然国家本非急于见利故惟保持船渠之美观又善更改其埠口以渐增埠口之繁华助输进输出之利便则优于民业者万万矣且既归国家管业则无劳工挟众罢工之忧故不至使输进输出之业务停止又管理之法得宜而不与事业相离隔即不致有伦敦埠设保护委员而不能管理全埠之忧也由是观之日本埠口事业适由于国家管有其业也昭昭明矣请更论其行政之法可乎埠口行政之目有四焉一曰造筑物之保护及改革一曰船舶进出办法三曰埠口之管理四曰抽税是也且何谓造作物曰总称埠口船埠码头浮标栈房起重器等及其余一切附属之物也故保持此等物件之倾颓毁废常宜致意于其间一随其便是为切要也各国并不深思于政理而独苦虑于行政不知接物实际之间在此也船舶进出须先豫报及其进出之后须复告焉豫报之要在豫报知其进口出口等在何时又豫定案针路而示行舟方向之人及船舶之所也埠口管理者即谓水上警务署及卫生事务也即如管束水夫水火夫等之骚又如禁在船舶投弃污秽之物于埠口又如防恶水横流于埠口之流是也抽税者即抽进口税及船渠税等是也之四者实举行埠政之要目故今欲制定埠政之法须举此等纲目而参考于欧洲诸国所行之制也至于操其纲要之人则须设知港事一人管理埠口一切之事是以埠口所在之地方为其行政之区域设立政厅任以长官长官即知港事是也假之港事以所规定之权使于其权内管理经纪埠口之政是为至要也矣论者每空设地中海岸之繁华移于大西洋大西洋之繁华迁于太平洋故哥伦之繁华渐东而为新嘉坡之盛自新嘉坡移于香港自香港移于上海今又将迁于横滨也岂知哥伦之埠不修筑则恶得夺哥我儿之殷盛而增添其繁华哉孟买不筑埠而整齐其港湾则恶能集加斯拉得之货物于其地哉香港之压倒澳门斯倭得凹等独占其殷盛者虽由其地形为南方之形胜亦实由人工多居焉则修筑埠口之与殷盛相关实如此昭昭矣
抑论东洋之大势计西伯利亚铁路工竣约在明治三十四年正月亦仅后数年间耳余虽未解军事运送兵丁军器之法如何至于搬运货物与该铁路相关系则知其非鲜也虽然欧洲之货物未必悉经由该铁路也想美国之麦粉木材棉花及澳洲之诸货物将经由何处通路而进入北部中国及西伯利亚乎虽日本当其交通之要路而中国上海及其他要埠亦不为少则凡可减其縻费与所销时日不多之埠口必更能殷盛也然则我国须及今修筑好埠以便于船舶往来又使其于上下货物之际不至销费时日则其费资亦必廉贱然后地球之船舶皆以为利便必集而来也然则筑埠为极要之事也亦可知矣
开办商埠咨文
总理各国事务衙门为咨行事光绪二十四年四月初八日据总税务司申称奉钧札内开准美国田大臣照称据美国人递来多内称请将由秦王岛至戴赭河洋人建屋处沿海口岸往内三里地方及往东北至秦王岛对面地方圴划归通商地界等因前来除咨行北洋大臣查核酌办外札饬妥筹办法等因奉此窃维贵署奏请添开口岸二处准各洋商前往贸易此系自开商埠与约开之通商口岸不同其自主之权仍存未分亟应另议办法俾得与他口岸显示区别该处商民将来所立之工程局征收房捐管理街道一切事宜只应统设一局不应分头立局内应有该省委派管理商埠之官员并该口之税务司督同局中视事办理一切华洋商民如有讼词案件应设有会讯公所并定立会讯章程以期平理讼狱如此办理似足以伸权力等因本衙门查自开商埠与约开之通商口岸自属不同该总税务司所称立局设公所等事亟应妥筹善法以示区别而伸主权今江苏吴淞口开埠事同一律相应咨行查照即饬妥为筹办可也须至咨者
海塘
续修海塘酌拟变通办理疏光绪三年
梅启照
窃浙省仁和海甯所属海塘工程紧要前抚臣奏估银数百八余万两十余年来修筑撙节动用计银六百余万两尚有未办之工二限三限鱼鳞石塘一千二百四十丈已在前数之内必须接续办理以竟全功查该设东防所属距尖山渐近海面更阔地形更低潮势极猛向遇风大汛出险工每在该处臣于五月十四日六月初八日七月十七日三次赴工[详](祥)细查勘二限难于初限三限更难于二限做法工料必须坚益求坚始足抵御稍陟大意必有冲之虞海塘志载雍正十三年风坏塘制千丈惟老盐塘五百丈完好如故系康熙五十四年原任浙江抚朱轼所筑其法用长二尺厚二尺阔一尺大条石纵横侧立交接处上下凿成笋槽厚二十层高三十尺近今工料昂贵异常欲觅厚二尺阔一尺长五尺大条石纵不惜重价亦不可多得现在海盐县修筑讲求大石时日甚长而该处估价每丈七百九十两较之仁和海甯石塘每丈四百八十两须加三百一十两之多刻不经费支绌之时臣亦未敢轻议伏查江南松江海塘干隆年间原任两江总督尹继善等所筑俱用铁箫銕笋至今巩固其奏疏内称海水吞吐为力甚大一石移动全身动摇惟于两石层累之处各凿一孔用铁笋穿合则上下连结于横石排结之处各于头尾凿孔用铁箫关住则左右贯穿较之用铁锭搭钉浮面易脱者相去悬殊等语诚为笃论臣再四思维并与司道等悉心参酌所有未修石塘一千二百四十丈内二限六百二十丈即须接续修筑拟仍照前建复鱼鳞石以资巩固惟该处地势愈低吃潮更重若仍照从前十八层之数必有漫塘之患关系匪轻议者或谓升高桩木以免加费然跟不稳更恐难于经久臣复与督办工员候补道恽祖诒相度形势再四斟酌非量加层数断不足以资抵御兹拟于原定十八层外加高二层计二十层共得高二十尺每石宽一尺二寸厚一尺长自五尺至三四尺不等一切办用均依旧式惟将塘身丁头铺砌之墙石外层仍照松江石塘添用銕箫銕笋联为一气其銕箫銕笋尺寸一律用长四寸径一寸其圆三寸一分有奇重约一斤之外皆取平正匀圆熟銕再石质凿空太多恐致损伤省中旧有机器局修造枪炮等件应酌委员弁及熟习机器匠目参用钢钻车孔使石质毫不受伤又条石须加工錾凿六面见方表里平正方可合用近时谙熟石匠颇少工资亦昂约计每丈四百八十两外须加石铁工料银五十四两二限工程六百二十丈原估银二十九万七千六百两共须增银三万三千四百两即可敷用臣亦知经费艰难用宜求撙节无如地势如此工关紧要不敢率意于目前致贻后来之大患除督饬在工各员实心经理不准稍有偷减以期实济一面选购工料定期开办外所有海塘工程酌拟稍为变通办理缘由理合专摺陈明
海塘问答
吕璜
或有问于余曰子周旋于海塘者垂二年塘之利病当讲之详矣曰东塘不敢深知西塘则吾职也敢曰不知其关系何如曰关系不甚大也即不修亦未有大害也曰海塘新旧两志之言不足据邪曰然彼谓嘉湖苏松常镇皆在下游保海甯即所以保七郡又谓长安坝址与吴江之塔顶同其高此皆张大其词耳曰石塘一坍江潮穿海甯而北下则嘉松一带稻田皆为咸水所伤居民之洼下者亦不可保关系不诚大乎坝址与塔尖孰高子又从何而测之乎对曰是说也未尝不早虑及也然有一简易之法焉可以御江潮使不穿而北下盖石塘之内相去数十丈或百余丈有土备塘一道略如土城有此足以御潮矣土塘傥有坍损修之甚易所费不过石塘百分之一耳专修土塘石塘其塘虽不修无害也曰石塘犹不能御潮之悍也土塘反能御之乎对曰非此之谓也若外无石塘则土塘固不足恃自唐宋以至元明之往事考海塘志可见矣至我圣朝建立石塘功迈千古其石塘内之土塘实大有可恃其故何也每日潮退之时真露出石塘之根而塘身高或二三丈或丈余及其潮来排山倒海之势不过冲突塘根数尺之高而已故石塘之不坍者既足以抵其猛势而文有余即石根之已坍者但存塘根数尺亦遂足以当其猛势而无不足至其潮渐长越坍阙而浸及土备塘则其势已缓其力已柔虽土塘亦当之裕如矣夫土备塘创自雍正十一年其制极善不惟自西至东与石塘同长百余里其中又横筑小堤界为小区如半竹中之节然即潮水灌至土塘亦不能越过两头之界故一区或有损动不过修此一区培筑最易天下之潮皆三时长而三时退惟海甯之潮以一时四刻长而以四时四刻退趁潮退而施工每[昼](画)夜约有九时故较抢筑黄河堤荆州堤尤易也即万一并土塘而小溃其北又有上塘河两道即康熙五十七年所开备塘河彼溃决之咸水亦祗灌入上塘河之中何能淹及嘉松一带乎且嘉松一带不有黄浦江乎彼亦同是海口其宽处亦略如海甯之江而未闻咸水冒入田中也海甯虽地势略高然高或丈许或不及丈何至相悬之甚而谓长安坝乃与吴江之塔顶同高乎试观道光三年之甚涨太湖岸上水高五六尺吴江塔根尚未没过一层而长安坝顶之水已平亦可知世俗奢大之言不足信矣且坝果高于塔顶则海甯在数十丈之上潮亦不能到矣苏松在黄浦江之北常镇又在太湖之北海潮安能越江湖而灌之关系七郡之说尤可笑矣曰然则专留意于土备塘培其单薄坍则修之竟听石塘之坍而不问乎曰有塘根足御潮头自可不必加修或石塘之抛撒太远稍运还以塘高之工贾亦小耳若岁捐十余万金以与海潮之力争在物方丰盈之时诚所不惜否则非万不得已国家经费有常是不可不深长思矣曰柴塘及柴盘头之制何如对曰是西塘之弊法甚无谓也曰东塘何以前此不用对曰东塘之身高潮来不能泼上塘顶故不用柴西塘之身低潮来时石面光滑一泼即上至顶故用柴以外镶之使潮不上泼庶便于塘上行人耳然柴必间之以土日掘塘内之土而付之东流是无益而有损也或谓老咸仓以西其泥淖不能用石为坦水乃支吾之词又谓潮不受刚而受柔故石不如柴尤说之无理者矣曰子谓土备塘可以御潮其说有征否曰独不观海咸乎海咸县除近城四五里所建鱼鳞石塘外其迤南迤北大石塘数十里皆不甚高潮有时可漫入即不漫而石塘下皆有涵洞海水内灌以为常所恃者土备塘耳观此土备塘可以御潮且外有石塘虽灌入而不害亦其明验矣曰天下之潮皆渐长而无涛头惟海甯独有何也曰钱塘江之尾闾有石梁横亘焉高不及丈潮之方长不能越是而入也及渐长至一时四刻之久乃越而过焉夫潮之初长其势柔反是则其势劲以全海之劲势驱入江之海水逆卷而上故高或寻丈或数尺其驶如飞为天下之钜观也
水利
请议行畿辅水利成法疏同治十二年
奏为疏黄济运为此时之良图垦田近畿实万世之长策吁饬查道光中林则徐奏陈畿辅水利请仿雍正年间成法试行原摺饬下廷臣督臣妥议筹恭摺奏祈圣鉴事窃臣闻黄河之入中国首于积石而尾于渤碣其经流本行禹贡冀兖数州之境历商及周日益南徒至汉决瓠子始通淮泗宣防既塞河复东北入海二渠九河号复禹迹不为患者千数百年至宋而河复南决乃由彭城合下泗以入淮而后世治河尤难于汉者以治河兼治漕也尧舜都冀三面距河非不以河为贡道而四百粟五百里米取给旬服不仰给于千里之外其虑至为深远我朝定都于北漕米自南本因明制治黄济运治淮刷黄合计京仓一石之储糜帑不啻数倍河运或阻济以海运国家之福幸获无虞然利害之大所不能无万一之虑也故臣林则徐忠诚体国实事求是博考周谘辑为西北水利说数年然后成书自湖广总督调任两广适为书成奏陈宣宗成皇帝以其时洋务方起未暇施行原奏内称恭查雍正三年世宗宪皇帝命[怡](治)贤亲王总理畿辅水利营田不数年垦成六千余顷厥后功虽未竟而当时效有明征盖近畿水田之利自宋臣何承矩元臣托克托郭守敬虞集明臣邱浚袁黄汪应蛟左光斗辈历历议行多见成绩国朝诸臣章疏文牒指陈直隶垦田利益者如李光地陆陇其朱轼徐越汤世昌等皆详言之臣见南方一亩之田中熟之岁收谷约有五石则为米二石五斗矣苏松等属正耗漕粮年约一百五十万石果使原垦之六千余顷修而不废其数即足以当之又尝统计南漕四百万石之米如有二万顷田即敷所运倘恐岁功不齐再得一倍之田更可无虞短绌而直隶天津河间永平遵化四府州可作水田之地闻颇有余或居洼下而沦为沮洳或纳海河而延为苇荡若行沟洫之法似皆可作上腴因请仿雍正年间成法先于官荡试行兴工之初酌给工本若垦有成效则花息年增一年如成田千顷即得米二十余万石可先酌改南漕十万石行之年久多多益善则河漕经费益可大为撙节等语自系熟审处为圣朝天庾万世之计起见而或疑其以昔人治水先治田为确论且谓直隶地方若俟众水全治而后营田则无成田之日似乎言之未审盖未有水不治而能成田者也然林则徐所称徐行沟洫之法即治田即治水也不待众水全治而后营田非不治水而专治田也其言正为破疑而发臣窃以为地平天成禹功大矣而孔子特赞其尽力乎沟洫必有究其实观其深者且禹之自述其功亦曰予决九川距四海浚畎浍距川矣亦回暨稷播奏庶艰食鲜食矣是营田治水同时并举田间之水达于川大川之水达于海营田亦即所以治水也禹贡所纪功多兼施分之为沟洫畎浍之小浚合之即疏瀹决排之全功史迁作河渠书班固更为沟洫志盖亦有见于此林则徐所奏虽未试办于畿辅曾着成效于新疆后自戍所起用成皇帝深知其非徒托空言矣今河流北徒挽之南趋则积淤已高听其东行则运道宜顾现在经费未充不得不随时择要堵挑无误漕行徐思经久之计直隶永定诸河亦时有水患惟南有磁州北有玉田丰润尚得水田之利而推行未广则取林则徐前奏见诸施行此其时矣多穿漕渠于冀州地使民得以溉田分杀水怒正贾让所谓治河中策而于国家则所期粟米充溢近畿庶南漕不忧梗阻河流亦可因势利导兵燹以后漕粮久征折色无改折难行之虑漕船多未修复无水手难散之虞如果力兴水利霖潦则川浍分瀦旱干则桔槔灌救若得年谷顺成河漕撙节不少足国富民万世之利似在于此除乔松年文彬丁宝桢游百川黄河穿运情形各摺遵旨会议外所有道光中林则徐奏陈畿辅水利一摺可否饬下廷臣及直隶总督妥议筹办之处伏候[圣明裁断训示施行]
苏省水利工程择要举办疏
窃照江苏号为泽国而财赋甲乎东南赋出于田田资于水故水利为农田之本不可失修如吴淞黄浦刘河乃三江之旧蹟白茆河又别为一大支近年以来或动项或捐挑均经奏奉谕旨准办以次深通小民感戴皇仁同歌乐利此外尚有太仓州境内七浦河道及太湖以下泖淀等处亦多湮塞亟宜择其要道挑挖疏通俾上下一气呵成清水畅流可以刷潮淤而资灌溉查上年借项兴挑刘河案内有节省余银三万四千九百两经臣等于收工时奏蒙恩准留接挑各处河道之用当即行司饬委前署太仓州现署苏州府知府周岱龄青浦县知县蔡维新等会督各该州县周历履勘次第举办旋据覆勘明青浦县境内淀山河一道现尚深通毋庸开浚外其太仓州境七浦河一道东为海口设有七浦闸一座淤塞已久量应浚工长五千六百二十八丈二尺内有浮桥镇市河六十丈虽向由该处居民自行开挑而自河淤以来民居大半迁移户铺亦多闭息应一并给价承挑实需土方坝工银一万二千二十两零又元和县境内南塘宝带桥一座共五十三孔系太湖出水咽喉年久未修圈洞坍塌以致湮塞水道湖瀦宣泄不灵夏秋盛涨之时深虞泛溢于水全局大有关系亟须修整据估工料银六千六百七十两零由司确算无浮详明动支刘河节省银两拨给兴办据具报于本年三四等月先后兴工如式挑修完竣经臣林则徐与藩司陈銮亲往察验并无草率偷减其余承接太湖之支减各河如吴江县境之瓜泾港王家汇姚家庄七里港村前嘴大港新港及太仓州境之杨林朱泾两河嘉定县境之华亭泾黄姑塘坝并据该州县等勘明皆系上承下注要道近亦处处淤浅俱应一律兴挑以资宣泄除泾河华亭径黄姑塘蒲华塘均由民捐民办外其杨林河一道并吴江县境瓜泾港等处请动刘河节省余银兴浚又泖湖一处跨连元和娄县青浦三县近太湖及浙西诸水下同黄浦入海蓄泄并用旱涝兼资惟淤土甚多将新涨之滩切除挑浚方免滋蔓祗因刘河案内节省银分辨各河已不敷用据青浦县蔡维新请情愿捐办现已集夫兴工岁内谅可告竣又松江府属川沙厅并上海南汇二县共辖之白莲泾长滨吕家滨小要泾等河均系跨连数处水利亦已劝捐兴办等情由苏州藩司陈銮汇详请奏前来臣等伏查刘河节省银三万四千九百两既经奏准留为接挑各河之用自应核实办理惟存银祗有此数而河道淤塞之处悉数难终惟有择要量准动其余可以筹捐者即归捐办可以略缓者即归缓办除七浦河宝带桥两处工程已拨给银二万一千六百九十五两零业经挑修完浚收如式外现仅存银一万三千二百四两零以之挑浚太仓州杨林河及吴江县瓜泾港等处核其工费尚有不敷只可求量为分拨现经给发太仓杨林河银八千两吴江瓜泾港等河银五千二百四两零饬令乘此水涸集夫赶挑其有不敷悉由该州县捐廉办所有拨用银两统归刘河案内依限摊征还其泖河朱泾以及华亭泾黄姑塘蒲华塘白莲泾长滨吕家滨小腰泾等河或先已挑竣或现在儹挑皆由官民分别捐输不敢概动[]()项亦不许稍有草率偷减并不得假手胥役地保致滋弊窦总之地力必资人力而土功皆属农功水道多一分之疏通即田畴多一分之利赖臣等惟当随时率属讲求经理未雨绸缪以期仰[副](偪)圣主邵农勤民之至意
覆陈广东水利议
徐赓陛
窃查治广东之水与北省异北省之水患在无堤而广东之水患在多堤治广东之水又与各省异各省之水患在害多而利少而广东之水患在利多而害少即因之干隆以前广东初无水患也迨其后海口日淤沙田日多嘉庆以来上游各县乃屡决不已民受其害于是议之者有开新兴河以杀水势之说有尽折石坝刨去沙田之说有量为限制严禁新筑之说卑职博访周谘窃以为上二说皆不可行而严禁新筑亦有应行详审之处请毕愚说惟裁察焉开新兴河昔年估工在千万以上今细为推勘闻亦当八百万则经费不足其不可一也地势太高水性湍急既开之后其归漕与否仍未可知且违周礼逆地泐之训则成效难必其不可二也据区懋林冯志超诸说谓挨西山畔有行潦抗渠为旧时分流之然考之水经及历代地志豚诸水皆由今日四会以下入海实无新兴分流之则古事无征其不可三也此开新兴河之说固不待再计而知其不可也若尽折石坝刨去沙田诚如宪札所云既涉烦扰亦非人情且去下游膏腴之地以保上游硗确之田启豪右之纷争违民生之乐利此又不待计而知其不可也惟宪札所云以现在起垦成田者定为限制嗣后即永远禁止添筑石坝基围自是酌中办法有利无弊经国远谟至为钦佩然卑职再四揣量觉此中仍有难焉者何则唐以前江西之水自四会入海今则四会以下沃野千里无复故矣即唐晦南海神庙犹在大海之中故刺史往祭阖府为之谏止今则顺德以下河道浅窄士女游观扁舟经渡矣沧海之变桑田天道固难逆而因利以利天下圣言已着经文既不能禁海水之成田即难弃沙田而不垦且海水之冲刷靡常此刷彼淤则此税不能不减彼税不得不增水挟沙行缘岸而止一年积二三分厚之泥沙百年即高一二尺厚之田地即如嘉庆间先登堡前陈军涌之沙坦九十余亩屡以有碍水道不准承垦而其后因洛口沙冲水遂将新沙拨抵诚以溢坦既生垦与不垦固无异也惟其立坝闭水强作成田者则在所必禁宜令有司以时察遇有违犯即毁折之牧令玩愒不举者并加纠治而议者多有以委员岁武职侦伺绅士攻讦之说进者窃以为整顿之始固必藉明干委员会同州县逐一履勘绘成图册永远立案以杜将来至若分以责成着为令典则日久生弊亦属可虞夫亲民之官莫如牧令日与民习则疾痛痒自觉相关即遇中材亦不过漫不经心颓废职守要不至于因循之外别生营骫之端若稽查特设专员则贤否恐难一致万一视为成例科取陋规则一如今日查禁烧锅查禁私铸徒成文具无裨事机至营汛武职本籍者多其中假公济私因缘射利弊难缕数岂易防闲士民攻讦之风本为薄俗因而导之政体谓何且恐阳以讦人阴以利己豪杰兼并贫弱流离粤东豪宗已不可制若再假之以权必至更张其势哀此惸独何以聊生昔明臣潘季驯云治河者无一劳永逸之功但当收补偏救弊之效亦无新奇可喜之说但当守安常处顺之规此固治水之要言而在广东尤为恰合也向来广东之水有白潭以停蓄之有狮子洋以宣泄之千百年来绝无水患亦犹永定河之有任县甯二泺大江之有洞庭鄱阳两湖也今则鹅潭之心渐成淤淀而狮子洋面亦较旧为窄故上有飞来羊灵羊两峡以束之而下无极宽之海口以泄之溃决频仍未必不由于此则疏通尾闾最为扼要第欲浚海口尤虞自籓篱天津吴淞近皆不议开浚老成谋国将别有崇论卓识主持其间乎广东情事虽稍不同然今之海口犹足以限峨舸大舰则旧迹或未可宣通新淤或转成天堑天时人事殆有未可预知者愚以为禁新筑之外固别无他法而禁新筑之中亦未责成州县禁其人力之强为者而已若夫政贵为恒令勿惟反是尤在慎选牧令惠养黎元民无疾视其上之心斯下有捷于影响之效亲贤人远小人所以除壅蔽也顾民碞持大体所以培本原也此固卑职等牧令微员所当相为自勉已愚谬之见无补高深明问下垂率臆以对是否有当恭候宪裁
湖广水利论
魏源
历代以来有河患无江患河性悍于江所经兖豫徐地多平衍其横溢溃决无足怪江之流澄于河所经过两岸其狭处则有山以夹之其宽处则有湖以瀦之宜乎千年永无溃决乃数十年中告灾不辍大湖南北漂田舍侵城市请赈缓征无虚岁几与河防同患何哉当明之季世张贼屠蜀民殆尽楚次之而江西少受其害事定之后江西人入楚楚人入蜀故当时有江南填湖广湖广填四川之谣今则承平二百载土满人满湖北湖南江南各省沿江沿汉沿湖向日受水之地无不筑圩扞水成阡陌治庐舍其中于是平地无遗利且湖广无业之民多迁黔粤川陕交界刀耕火种虽蚕丛峻岭老林邃谷无土不垦无门不辟于是山地无遗利平地无遗利则不受水水必与人争地而向日受水之区十去五六矣山无余利则凡箐谷之中浮沙壅泥败叶陈根历年壅积者至是皆铲掘疏浮随大雨倾泻而下由山入溪由溪达汉达江由江汉达湖水去沙不去遂为洲渚洲渚日高湖底日浅近水居民又从而圩之田之而向日受水之区十去其七八矣江汉上游旧有九穴十三口为泄水之地今则南岸九穴淤而自江至沣数百里公安石首华容者县尽占为湖田北岸十三口淤而夏首不复受江监利沔阳县亦长堤亘七百余里尽占为圩田汉江下游则自黄梅广济下至望江太湖诸县向为寻阳九派者今亦长堤亘数百里而泽国尽化桑麻下游之湖面江面日狭一日而上游之沙涨日甚一日夏涨安得不怒堤垸安得不破田亩安得不灾然则计将安出曰两害相形则取其轻两利相形则取其重为今日计不去水之碍而免水之溃必不能也欲导水性必掘水障或曰有官垸民垸大碍水道而私垸反不碍水道者将若之何且有官垸民垸而藉私垸以扞卫者并有藉私垸以护城堤者将若之何且私垸之多千百倍于官垸民垸私垸之筑高固甚于官垸民垸私垸强而官垸弱私垸大而官垸小必欲掘而导之则庐墓不能尽毁且费将安出人将安置应之曰今昔情形不同自有因时因地制宜之法如汉口镇旧与鹦鹉洲相连汉水由后湖出江南国初忽冲开自山下出江而鹦鹉洲化为乌有又如君山自昔孤浮水面今则三面皆洲水涸不通舟楫岳州城外昔横亘大沙滩舟楫距城甚远今则直泊城下又如洞庭西湖之布袋口今亦冬不通舟此则干隆至今已判然不同皆西涨东坍之明验水既不遵故道故今日有官垸民垸当水道私垸反不当水道之事今日救弊之法惟不问其为官为私而但问其垸之碍水不碍水其当水已被决者即官垸亦不必修复其不当水冲而未决者即私垸亦毋庸议毁不惟不毁且令其加修升科以补废垸之粮缺并请遴委公敏大员勘上游如龙阳武陵长沙益阳湘阴等地其私垸孰碍水之来路洞庭下游如南岸巴陵华容之私垸北岸监利潜沔之私垸及沙洲孰碍水之去路相其要害而去其已甚杜其将来而宽其既往毁一垸以保众垸治一县以保众县且不但数县而已湖南地势高于湖北湖北高于江西江西楚境之湖口日蹙日浅则吴境之江堤日高日险数垸之流离与沿江四省之流离孰重孰轻且不但以邻为壑而已前年湖南汉口大潦诸县私垸之民人漂溺者亦岂少乎损人利己且不可损人并损己乎干隆间湖南抚陈文恭公劾玩视水利之官治私筑豪民之罪诏书嘉其不示小惠苟徒听畏劳畏怨之州县徇俗苟安之幕友以姑息于行贿舞弊之胥役垄断罔利之豪右而望水利之行无是理也欲兴水利先除水弊除弊如何曰除其夺水夺利之人而已
何良栋《皇朝经世文四编》卷-

皇朝经世文四编卷四十六工政
河防
河防要务宜筹画周备疏
陈镛
窃河南中矣九堡于上年七月漫溢一时未能合龙现当秋汛届期各处要工贵推行尽利方能底成厥绩臣愚以为当责其所成储其所用保其所要防其所因本年二月因前任尚书麟魁廖鸿荃办理合龙埽工蛰失五占特命撤任回京而以钟祥郭顺安留工筹办并令悉心妥议仰见皇上轸念民瘼慎重河防至意近因河南省城水溢请疏浚近河以御城垣保护可无虞惟转瞬大工合龙该河督抚在工日久当经相度机宜胸有成算应请旨饬下专心一手办理于秋汛既平春水未旺期合龙傥自揣未能即合行先期疏明仍俟简派熟谙河务大员及曾任着有成效者往治之以期一劳永逸无复虚縻国帑致蹈上年故辙臣故曰当责其所成也上年冬间需次合龙闻各处料垛价倍异常施工无所措手嗣因出示晓谕乃陆续运至而大工业已愆期价值倍数而偿竟不济事现该省未及被水村庄之处年景尚顺乘收成之日麻不至昂贵宜及时购买敷足于用则事省而功倍临事无掣肘之虞臣故曰当储其所用也河东与河南虽分两地其实止一河东溢河南必受其壅漫水下注江南必须大疏海口黄水利迅厉急则通而缓则淀兹以无制之水任性罔行决不能遁道而下势必全黄入洪泽湖而湖底本为高仰又增以挟沙之漫水积淤其中设使西北风起高家堰最为吃重应请饬下南河总督于高家堰一带竭力保固复遣明干河员驻劄海口设法疏通导之归海高家堰既固则河南之水可无患河南之水无患则东河合龙之局计日而成臣故曰当保其所要也大河出中牟即由兰仪考城径归德府入江苏之徐州以至淮安府之清河县汇淮由云梯关入海此顺轨也兹乃溢出祥符县之朱仙镇由陈州府之周家口下注于安徽之颍州府浸淫于凤阳府查河南省城外来饥民其数不少而抚驭尚属安靖惟川凤阳二郡民情素称强悍自上年七月漫溢之后至今已及一年其失业流亡之人纷至沓来原望本年合龙水退可期回家耕作今兹未能且其地离家较远抚藩臬耳目不能周到而向办[赈](振)务不过委佐杂微员下乡稽查户口开载姓名甚或串通吏胥以小报大以寡报多从中渔利纵不至于此而亦不可不防其渐应请饬下安徽抚会同河南抚设法抚绥仍选素知自爱之员实力稽查安插妥善不致颠沛流离酿成他故则与其治之于已然何若遏之于未然其势易治臣故曰当防其所因也夫河水为东南民命之源河治一日则民安一日而四海乐安澜之庆盗贼亦由兹敛迹臣愚昧之忱为河务起见是否有当伏乞皇上圣鉴
熟筹河工久远大局疏道光五年
张井
窃惟黄河自豫省荥泽县出山以后地势平衍土性沙松溜极猛迅又复挟带泥沙屡治屡坏原乏久长之策然臣考之载籍验以现在情形窃以河之败坏与防何之费用繁多未有如此时之甚者也臣历此周履各工见堤外滩高出堤内平地至三四丈之多询之年老弁兵佥云嘉庆十年以前内外高下不过许丈闻自江南海口不畅积年盛涨逐前淤高又经二十四年非常异涨水高于堤溃多处遂致两岸堤身几成平陆现在修守之堤皆道光元二三四等年续经培筑其旧堤早已淤与平滩甚或埋入滩底至临黄埽坝工程臣检念嘉庆初年底案每年报销不过三四十万自十一年以后渐增至一百余万近年以来时有增减而增减少繁费将无已时盖由河底日高则流行不畅萦回纡曲到处皆成险工且昔多有挑顺盖创等坝名目不惟扞卫堤身兼可小镶埽多年以来淤垫榻卸半已无存所有顶冲迎溜之工大半顺堤做埽上堤下座补旧镶新埽愈长为费益钜此二十年来豫东两省河势日坏费用日多之实在情形也臣愚以为事理宜探本原图功当计久远不得以目前苟安之局即守为治河不易之经即如地方民气凋敝者当治以宽仁习俗犷顽者当治以威猛未有不力求治理而能自然不变者亦未有力求治理而无成效可者独至今日之黄河则有防无治而以防为治即治之而终不效历年以来当伏秋大汛司河各官率皆仓皇奔走抢救不遑其竭蹶情形真有惟日不足之势及至水落霜清则以现在可保无虞而不复再求疏刷河身之策渐致河底垫高清水不能畅出并误[漕](遭)运又增盘坝起剥及海运等费皆数十年来仅斤斤于筑堤镶埽以防为治而未深求治之之要有以致之也夫水性就下本属自然孟子之疏瀹排注江注海又曰水由地中行在宋则有疏浚黄河司官明天顺间令河道三年一挑浚嘉靖中凡临河州县各造上中下三等船并置铁扒尖鉏疏浚淤浅隆庆万历年间河臣潘季驯专主以堤束至之说至我朝康熙年间河道敝坏圣祖仁皇帝南指授方略首疏海口以导黄次别清口以助刷伏读圣谕云若黄河刷深一尺则各河水少一尺深一丈则各河水浅一丈如此刷去则水由地中行各坝亦可不用等因钦此仰见圣谟广运为万世不易之规维时河臣靳辅仰承庙训次第经理并于海口增设浚船往来疏浚百十年来均赀利赖然彼时黄河虽云敝坏尚不至如此时之甚即如靳辅增筑堤工有遥堤缕堤及鱼鳞堤等目名其言曰缕堤失守则退守遥堤再失则尚有鱼鳞堤臣揣度形势必因南外滩地高下无多是以层层可恃至现在两岸则惟赖一单堤高下过于悬殊一经溃建[瓴](瓶)之势断难回下就高虽有数重退守之堤亦必逐层递溃是此时全河受病情形较康熙年间不啻十倍然而民无昏垫岁有丰收者何也
盖我朝家深仁厚泽不惜帑金积年例外之增无不上邀俞允即偶有大工一切民夫民料悉行革除如干隆二十六年间堵筑杨桥漫口仅用银三十余万两近则概由官办每堵漫口用至一千数百万至少亦需五六百万从未丝毫累及闾阎凡此培养民力洵足感召休嘉是以河伯效灵黔黎蒙福而非司河诸臣区区一手一足之力所能幸而致也顾水势难定而患宜豫防见在河高堤险处处可虞无论一有漫溢堵合为难即使岁庆安澜而此常年修守之赀东南两河动以数百万计经费有常似亦未可以各省之正供备一河之支用且河底递年垫高堤身递年请增城郭居民尽在河底之下惟仗岁请无数金钱将黄河于至高之处令每年以淤高一二尺为率计至数十年百余年之后其高下情形殆不可以设想而仍止镶埽筑堤等奉行故事则一厅员营弁皆足办此以臣自视殆同具官腼受恩荣实堪愧耻而为我国家亿万斯年计尤未可止顾目前而不计及将来之大局也夫当此河底未能刷深之时除培堤镶埽而外原无别策然治法无定全在因地因时如潘季驯以堤束水以水攻沙而河治靳辅于筑堤塞而外又增海口浚船而河亦治其治河方略有曰数年之后河底刷深两岸堤防皆可弃而不失今以堤束水仍守旧规而水已不能攻沙反且日形淤垫则议者隆堤于天之说似亦未可谓之过计议者又谓河南闸坝分泄太多以致河身日垫此说诚然然当伏秋盛涨拍岸盈堤若无分泄之区必有溃之患其势又不能以两全臣在河工日浅且自江境以至海口未经亲历更不以臆之词遥为悬揣踌躇顾虑徒切焦思每念海防重寄全在权变机宜必须阅历既深方可语此至于规自然之形势察属吏之勤惰稽核工料慎重钱粮臣即至愚均可勉强学习惟海口如何方得大畅河身如何方可刷深则竭尽血忱竟无一得即与年老官弁熟谙幕僚反复讲求咸无良法每一念及辄为旁徨悚惧寝食不安又念此等情形各前河臣岂不深知祗以筹策维艰不欲以无补空言徒劳圣或又以创为议论必冒糜帑生事之嫌是以未敢轻于具奏而臣以为奉职之道主于勿欺既为计虑所及但以一己之聪明材力无可措施遂并其受病之处亦隐忍而不言则贻误将来臣罪滋大是以再四思维惟有据实沥陈仰恳皇上饬令中外臣工凡有讲求河工心知其意者但能使河底有可以刷深之法或应逢湾取直或应设法疏浚或应复靳辅成法乃设浚船或应筑做对头坝工束逼溜势或于此外别有良规据实敷陈奏请钦定由下而上节节试办如行之有效即通饬遵行要之就现在海口河身受淤情形而论必得有刷深之方始可遂就下之性不必谋自臣出而圣世永庆平成臣亦与有荣施矣
治河宜杜流弊仿成规疏
三月二十一日恭阅邸钞奉上谕前据游百川奏查看黄河酌拟办法绘图呈览游百川陈士杰奏查明黄河下游情形各一摺当经谕令再行通盘筹画会同[熟](热)商妥议详细具奏兹据奏称拟亟筑缕堤资保障开徒骇马颊[河](何)以分水势并拟开小清河及遥堤窒碍难行各摺片户部工部速议具奏等因钦此仰见皇太后皇上轸念民生慎重河防之至意凡薄海臣民同深钦感臣窃以为方今河患宜杜治河之流弊仿治河之成规必帑不虚糜河无旁溢庶为经久至计臣籍隶山东海丰县谨就见闻所及不揣冒昧条晰缕陈以备刍择谨按汉书沟洫志长安张戎言水性就下行疾则自括除成空而稍深河水重浊号为一石水而六斗泥今民引河溉田故使河流迟淤而稍浅雨多水暴至则决溢是束水攻沙之法始自西汉钦惟国朝治河方略蒙我圣祖仁皇帝亲临阅视指授河臣累修大工生民利赖恭查干隆二十三年江南河道总督白钟山奏报徐城黄河刷深尺寸河底通畅情形钦奉上谕益当坚守束水刷沙之策不可为保堤放水之庸计以顾目前而贻远忧也又干隆三十九年钦奉上谕傥引河一开黄水经流势顺或遇夏秋盛涨湍急遄流吸动大溜难于遏抑滨河民田庐舍恐不能无冲突之虞是其利小而患大不可不慎之于始等因钦此圣训煌煌允为万世法守今河入牡蛎嘴已二十九年并无支流分泄尚复淤垫日高若再开引河水势散漫更难[望](忘)其疏刷黄河水性中洪大溜从未分流此处遄行他处立成壅阻而拟开之引河上接黄河下抵海口均有二三百里即使竭力疏瀹谅难宽深水过沙停徒事劳费又虑经流势顺设或人力难施以致夺溜则将来挽复牡蛎故道非数百万帑金不能藏事马颊小有漫溢则庆云盐山诸县或被其累水势大至则天津为众水所归形如[釜](金)底大溜北趋近畿受害而河海两运亦恐窒碍于大局深有关系臣考河流自周定王五年宿胥决口以至西汉末皆由天津入海东汉以至宋初皆由利津入海宋景佑以后导河入淮以至国朝皆江苏之安东入海咸丰五年铜瓦厢决口又由利津入海今利津海口又非畅驶矣夫北流而填淤改为南行而壅滞势将北徙今即不能导之使南而可导之使北哉臣愚以为北岸之徒骇马颊二河但可勿开总宜停辍如必需开挑既与庆云等县接壤亦应由直隶地方官详细查看方为有备无患可否请旨饬下直隶总督派员前往徒骇上颊上下游加履勘如开挑后津南数县及天津海口确无妨碍奏明始可动工夫北岸果建遥堤尚多保障今所恃者一缕堤现在海丰境内漫水四溢独马颊干涸今乃开工引水北行渐近京师甚为非计且所谓不致有夺溜之虞者恃闸坝而已以黄水之澎湃喷激冲崖触堤岂闸板所能抵御窃为畿辅危之臣所谓杜治河之流弊者此也今日之河必以大开海口为第一要义恭查嘉庆十五年钦奉上谕黄水下游日臻淤垫甚至海口阻塞尾闾不通经朕力持定见将海口挑挖深通堵塞马港旁趋之路现在河水滔滔东往更无壅塞之虞等因钦此诚以尾闾宣泄不通上游溃立见今牡蛎嘴旧河口出路倍窄河底更浅自当设法变通陈士杰既查出利津之南北岭决口距海不过四五十里由此开入较为便捷且场本已漫淹村庄无多虽百姓创筑堤该抚亦知明工钜地险难保无虞乃游百川陈士杰覆奏既称便捷不谓无益又谓刷有河漕方可定议游移不决恐难收效伏愿皇太后皇上力持定见饬下该侍郎等即就南北岭决口导使入海实为正办臣考历来河工多于冬令集事今既查得海口消落之时水行归槽便与岸平疏浚自易得力应于伏秋各汛加意防护仍冬令兴工又海口宜筑长堤从前云梯关外淤沙之间曾着成效如虑上游盛涨难容再将缕堤加高倍厚河身逢湾取直偪溜愈紧日刷日深不致涨漫明臣潘季驯即坚守此法道光年间举人包世臣所议对头斜坝亦应试办凡此详见治河诸书足资考镜惟费较多然与其逐年开挑引河何如将海口河身长堤对坝分项分年带修于河防实有裨益宋臣文彦省力役以足财用之对御批责其不权轻重是可鉴也至混江龙铁篦子向用于合龙归槽之后随溜新沙可资鼓荡若治年久河淤则宋人铁爪木爬御批所弗许臣所谓仿治河之成规者此也臣祷昧寡识原不足仰赞高深而缕缕愚诚祗以事关大局必当慎益加慎不敢安于缄默据实沥陈可否饬下户部工部一并议奏之处出自圣裁臣不胜惶惧屏营之至
五大河总说
崔乃翬
  </div>
  <div class="pagination">
   <a href="皇朝经世文四编_page25.html">
    上一页
   </a>
   <span>
    ...
   </span>
   <a href="皇朝经世文四编_page21.html">
    21
   </a>
   <a href="皇朝经世文四编_page22.html">
    22
   </a>
   <a href="皇朝经世文四编_page23.html">
    23
   </a>
   <a href="皇朝经世文四编_page24.html">
    24
   </a>
   <a href="皇朝经世文四编_page25.html">
    25
   </a>
   <span class="current-page">
    26
   </span>
   <a href="皇朝经世文四编_page27.html">
    27
   </a>
   <a href="皇朝经世文四编_page28.html">
    28
   </a>
   <a href="皇朝经世文四编_page29.html">
    29
   </a>
   <a href="皇朝经世文四编_page27.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
