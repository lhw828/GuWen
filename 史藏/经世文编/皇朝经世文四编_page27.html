<!DOCTYPE html>
<html>
<head>
    <meta charset="UTF-8">
    <title>皇朝经世文四编 - 第 27 页/共 29 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>皇朝经世文四编 - 第 27 页/共 29 页</h1>
    <div class="content">海河受南北两运河水达之大沽口直隶大尾闾也海门高仰山水不快又有拦港沙横亘其前此殆五大河总病根也南北两运西受浑清滹河东经三汊口汇入海河若左右两膀胱也两河皆南北运道所经冬苦其弱夏苦其强最难调剂此又南北运总病根也分而言之则又北运弱而南运强殆各病一根也东淀西淀脏肺也大清河一道贯穿其间分玉带中亭为三汊脏腑中之大小肠也浑乱其北滹乱其南淀为之淤清河为之塞则腐肠之毒也苑口赵北口东西淀咽喉路也西淀不下达白沟河之倒灌为之也病不在赵北口也东淀不上通无三汊也病亦不在苑口也故清河之韩家树淤铁头堤淤傅官营淤石沟淤脖子淤十二连桥淤虽皆两淀病根非大病根也大病根三三汊不通一也白沟不别行二也浑滹交哄两淀不得安三也三病之中又以浑滹为大病根也浑即桑干河也为两堤所束愈壅愈高下口益甚如人得水臌不裂不止尤浑河大病根也偪水上墙不如就平地而为之堑此又变极而通之一转机也浑病在尾滹病在首不可得而同也各一病根也近四五年间滹始北徙以文大两洼为壑视若故居殆病家大变证也此水下流合滏则安离滏则危人人之之所知也此水上流得冶则强失冶则弱人人之所不尽知也故滹不合滏冶助恶也尤全局之大病根也治滹不治冶强为约束虽扁鹊无如何也治水不治滹又恐一病未除而一病起也此轻重之权也
论中国当亟求御水之法
去年江浙水灾人民荡析田禾被淹粒食为艰今春雨阳时若方欣欣然谓可补去年之不足矣不意各处报灾仍络绎不绝何天心之不厌祸耶温郡早稻将次登而月初风雨交加河水骤涨几致年成去十之七瑞安等处又被蛟水去人口数百名而福州大雨亦有没田禾淹毙人口之事湖南慈利等县起蛟水至溢常德府城噫何水之为患一至于此然大雨之积蛟水之发进锐退速虽亦为患犹其小者河流北徙刷无常天津来信谓九河增涨漫溢为灾京津一路悉成泽国夫郑工[告](吉)竣曾无几时乃南流方庆安澜北流又报冲是其为患诚无已时焉国以民为本民以食为天民食固国之本也水灾迭至民食无赖有心人于此安得不思顾本之计虽水旱两灾均足为民食之害然中国近来苦旱之日少被水之日多则治水尤为当今之急矣水患之大莫大于河则治水之急亦莫急于河国家轸念民生凡有害于民间者不惜财力以为之计各处灾祲一经奏报立发帑金或截南漕以资散放而于黄河一事尤为不遗余力河员林立每汛必须奏报倘幸而安流不变则即为我民庆不幸而何处防何处开口则赫赫然震怒立将治河各员从严惩处其被灾之处则立布恩施言念及此犹得曰朝廷之眷念民生未尽心哉然而河患迄不少止抑又何也治河之法自汉以来代有成书摘其大要不外宣堵二字主宣者谓堵者为因循主堵者谓宣者为烦扰纷纷聚论莫衷一是孟子述大禹治水有疏浚排之说四字皆有宣泄之意主宣泄者祖之遂以为治水之道不外乎此不知孟子所言不过论禹之治功并非注意于河政书曰九泽既陂四海会同夫陂即堤也禹何尝不用堵哉要不专事乎堵耳夫水性就下顺其性而使宣泄固也然黄河之水浊水也带泥而行行迟则泥止泥止则河淤下淤则上亦势所必然上流既决堤既溃矣至于下流复歧而分之比及海口势已如强弩之末徒知分流以杀其性而不知水势益分其力益弱水力弱又安望其导积沙以注海乎不咎法制之未备而徒咎筑堤堵塞为下策岂定论哉蒙以为以人治水不如藉水以治水以人治河不如引淮以治河盖黄河之性合则流急分则流缓急则涤荡而疏通缓则停滞而淤塞今请尽塞诸决使黄水悉注于淮以合其水力宽筑堤防以杜其冲决多设坝以固其遥堤高家堰等处更多筑闸坝使淮不东注诸决既塞堤防既宽则河水必深河水既深则其赴海也必急淮既合河则其流亦必更急二水并力以推涤海淤则海之宣泄二渎也当亦因之而自急如此则河虽有汛堤岸可保淮虽有溢而消退必速矣或者谓水驯于分勇于合今尽塞诸决而合于一其为力大矣苟其合而涌也大决所犯伤人必多又将何如然宽筑堤防固所以恣其奔腾也是寓分于合矣或又谓禹之治水既曰宣堵并用则子何为不用宣而专用堵不知堤苟坚则水自合水自合则河自深沙日去而流日畅是不宣而自宣矣或又谓淮水之势不若河水之急一合之后入淮诸水势必自壅则何不使黄淮分背而乃使淮助河势河扼淮势也不知海沙既辟宣泄不患不通河不决固自深得淮羽翼则更深是用淮于河也若必使黄淮分背则烦扰矣或又谓闸坝既多行旅不便不知河梁既奠百世可安往来稍滞又何足虑且今日水则轮舶飞挽陆则铁路将兴行路犹愁迟滞耶所虑者郑州之工始竣铁路之议方兴库不支大工难集然河流时决十年之中岁修之费不知几千百万犹复时虑大决何若聚数年治河之费建一日非常之功为一劳永逸之计倘得一旦奏绩从此无河决之患无支销之处不亦一大快事哉嗟夫合河淮非难合天下之汇议为难姑息成风粉饰为巧而欲建非常之业岂可得欤因阅报悯近日水患之多遂推念及此问者亦谅此苦衷已
续录治新清河刍言
治河必先计泄水水不能泄则河必为患今黄河大堤向南直至山中泰安府与沂州府交界所有雨水往东发泄必由乐安城北或再北自淄沬沟入海在此一带地方除海地外按各河所占之地分作三其中有岭或土岭或山岭而水界亦以之分焉西之水或从历城山或从章邱西南山直注章卸东关外此水早晚俱向东北流至齐东西南界汇成一泒河向东泄若防水灾宜从齐邑赵奉站直至淄沬沟修浚河渠以泄章邱历城两县山地所发之水岁中夏潦秋霖必以何年最大者核算中山水从章邱东南并邹平长山博山淄川南山发来高下早晚俱汇至博兴从博兴至东之河须能容各处所来之水直泄入海方免斯灾中之东所有山水由章邱东南经大道山头店往东北流入浒山泊湖从此东流仅有小沟一道实属不能宣泄所以山水下注每年必自农田直流至博兴此邹长两县民人年年被害之故也东山地高地不多姑置勿论若北县所被山水半由中西发来然以治河要工言之东山水亦不可忽至于山东每年雨水约与直隶相仿各处设有风雨局详记于册考之自悉每年匀算冬三月雨水按官尺总数不过二分有半春三月雨水约数一寸七分秋三月雨水总数二寸七分夏三月雨水总数一尺三寸四分夏时雨水多少难定如地气亦干能多渗水则不为害或夏日早降细雨地已沾润再下三寸有余之雨地不能渗加以高地之水不能存储全行下注若无预备其患不可胜言或谓三寸之雨亦殊有限不知核实计之积少成多众流汇于一处其大何如若以地面之宽集算则更大矣西国算此无论雨水河水俱以墩论一墩水可抵宫斗九石米其数相当今计西山地高平地得七千六百五十三方里若以三寸六分核算一日总数得三百一十八兆七亿九千一百墩新清河从齐东西南乡赵奉站至刘家寨三十里两岸倍形倾圮但留旧迹尚可考原来之河身河岸如何修理中流有河身宽四十步深六尺两沿离水面各二十步南北岸高各八尺埧顶宽一丈冬三月中流之水均算在齐东深不过二尺有半水如急流每一昼夜行百十一里每一分时行百二十五尺流如再急水便浑浊更急便走石流沙冬时之水深二尺有半每十二时行百十一里每日所泄水可一兆四亿八万二千五百墩水若涨三尺有半与面相平即每日能泄水三兆一亿二万三千八百墩若水涨较平地高四尺每日又能多泄水二兆四亿八万二千六百墩水涨至此河岸立水其高尚余三尺惟恐再涨河岸便不能容如此统论之新清河在齐东原式河中之水较平地高四尺一日仅能泄水八兆四亿墩即水流再急每日亦仅能泄水十三兆墩西山地高地一日仅下雨七分即已六十三兆墩有余而其下尚剩五十兆墩春秋之间如此下雨地燥尚可无事惟恐夏间地下所剩五十兆墩之水陡然下注则河中能泄之水不过四分之一若再来一二百兆墩之水从何渗泄彼新清河能泄之水仍是每日十三兆墩更为堪虞所以光绪十四年博乐北乡被灾一带地方俱系水深没胸过二十日后水乃渐落未经计算便不深信至核新清河能容之水无多其弊自了若指掌矣中山地高平地得一万七千五百三十六方里计下雨三寸六分总数得七千三百墩其水无论由獭河黛河孝妇河乌河发来皆汇于博兴如欲防博兴东乡乐安北乡之灾往东所修河务要每日能泄水七百余兆墩方可无患不然民人必恒受苦朝廷必屡停征赈务必多费支持殊非计也章邱东南山地得三千三百六十四方里所发山水全由山头店经过入浒山铺北边之湖从湖由邹平城北流入博兴惟有杏花小沟一道宽十一步深四五尺山地雨一日发二十八兆墩雨大一日发一百四十兆墩如水再多沟道皆盈一日亦不能泄水一兆墩其余全由农田泛溢横流直决博兴又何怪年年颗粒无收也哉
再论河务
国家兴大役办大工不患经费之不足而患办理之无人苟能实心经办事事撙节一钱可得一钱之用则费省而工倍日而奏功布置从容绰有余裕大工大役办理亦复何难苟不得人则旷日持久糜饷耗财以有限之金银供无穷之朘削巨虚掷奏功无期在朝廷综核名实部臣慎重报销虽或时时督责时时挑剔然以侵蚀中饱为事者上不顾国计下不顾民生惟以多开项巧立名目为含混搪塞之计朝廷虽加以督责而玩愒粉饰如故也部臣虽施以挑剔而弥缝掩如故也积习相沿牢不可破前人创其成规后人师其故智一若萧规曹随莫能变革也者有志之士纵论及此未尝不咨嗟往复发愤叹息也即河工论国家岁修之费不下六七十万为数不可谓不多河工诸臣苟能遇事认真实销实用砖石料预备于平时筑坝加厢绸缪于未雨则办理自可裕如经费何忧支绌无如在河工办事者皆以妻子衣食为念一得优差便欣然色喜以为此生财之机会也若不及时取利一润贪囊得无使他人笑我拙也由是倒行逆施毫无忌惮虚支冒领无所不为国家岁费巨帑无非供若辈之侵渔一旦出有险工则张大其词藉口于经费之不足纷纷然请添修卒之所添之半以供工费半以资中饱幸而河伯顺获庆安澜则贪天之功以为己力虽有朘削之实不居朘削之名不幸而堤防骤决贻害生灵则又诿之天变非人力所能施夫朝廷之筑堤御水为保民生计非为若辈中饱计也而在中饱之徒则不啻以河工为世世衣食计国家数十万之经费沿河数百万之生灵曾不足以稍动其心以若所为求若所欲虽欲黄河之不为患其可得乎历来河工大员岂无公忠体国之人然或未悉此中情弊虽欲悉心厘剔苦于无从下手又或碍同僚之情面畏物议之阻挠此所以徘徊观望隐忍不发也许仙屏河帅到任未及二月即以破除积弊为事实心整顿毫无顾虑此其识见胆量诚有大过人者宜朝廷深韪其言不待部议而遽允其请也河帅原奏抉发弊窦条陈办法详明剀切不啻秦镜温犀而其尤吃紧处则在综核名实天下事莫患乎务究其名而不考其实即如河工报销种种冒领浮报之虑部臣之驳诘也于是移东戤西含混影射巧立诸名目以为报销地步舞文弄法参错纷纭必使阅者茫无头绪而后可以不遭驳诘也此次河帅芟去诸名目核定岁修项以六十万为率从此名实厘然不容或紊领者照章而行可无混冒侵渔之病实用实销从前虚伪之风至此革除净尽而砖石料亦得随时购备免致临事张皇其有裨于河工者岂少也哉总之非常之事必待非常之人而后行昔年阎丹初相国领农部时创办岁入岁出册籍举凡天下钱纤悉备载纲举目张如马伏波聚米为山形势了然在目由是掌度支者皆得有所考核胥吏不得因缘为奸创办以来迄今数载每岁办理一次遵循勿替此其综核名实良法美意洵可历久行之而无弊者也将欲兴利必先除弊河帅之切实整顿定为新章亦此意也假使诸公尽以除弊兴利为念运以精心策以定力不为浮言所惑不为成见所拘吾知有利必兴有弊必革戒虚憍而归核实天下事庶有豸乎世有其人吾愿馨香祝之
河务将有转机说
中国黄河为极大之漏岁费金钱不知几许而卒无奏功之一日历来河员实心办事者亦未尝无人无如积弊日久则除弊甚难因循至今几及数千年矣其中弊端何尝无人知之然徒知之而不能言之无济也仅能言之而不获见诸施行仍无济也昨阅邸抄见有河督许仙帅查革河工积弊并拟改章设局以保险工而节浮费一摺不禁击节称叹者再奋袂而起曰河帅中有如此贤员河工庶有豸乎夫以张侍御所奏由司拨道厅皆具空白印领中道填注数目填注一万只发五千此五千复有折扣如此则是到工者十中止有二三此说也相传已久或非尽出无因然仙帅曾为河北道历查各前任均未有此即推之开归道亦然则或系传者之过未可知也至于折扣则谓除平部饭而外别无所谓折扣然虽无确据究宜变通若照张侍御所陈令各厅员赴司领则两道不与支放之事自可不蒙扣之名而又严密稽查倘有折扣偷诸弊除严参治罪外仍按追缴不予宽贷如此则獘自可渐绝然仙帅犹有所进焉力除四弊另设河工局弊去则工有可督局设则权有所归是又于张侍御所奏之外而更推而广之者也所谓四弊一在幕友一在交代一在失算一在仓皇河工所延幕友不曰幕友而曰库储所以谓之库储者以河督中所重在库也顾在督署中之库储则动以险工恐吓使之不敢疑议更张而于无工处所必故意张皇竭力铺排以求见好而希受谢此其长技也其在河道署中则以力请添暗阻拨为能事其在厅署中者则以节省工料劝留银钱为长才似此种种把持时时蒙蔽河臣受累尤深仙帅于莅任之初屏库储而不用凡事亲裁无从上下其手斯云雾去而青天见矣交代之弊则瓜葛尤多各厅岁办料砖石本系领所购以备工上之用其有余存者则于交卸时列入交代册子内于道库陆续扣甚有已故厅员其子孙仍支领一二十年者有料而不以办工积之为异日之私家以留贻子孙似此尚复成何事体仙帅于霜后查各厅所存料砖石概以充工而交代之名目永除积留之私弊立革矣至于料早买则价廉迟买则价贵砖石先办则有济后办则无及此固夫人而知之而乃河工项名目紏纷计每年报销六十余万而司库必陆续拨给或迟之又久而拨给不为先事之备专便中饱之私所谓失算之甚者也今改定新章但名之曰岁修额而一切巧立名目悉予革除分作四期拨给庶眉目朗然不至所用非所报所报非所用矣若夫遇有公事河督问之河道河道无以对也河道问之河厅河厅罔所措也一遇险工尤多张皇然则试问平日所司何事而坐令仓皇若此求添请借垫正不知岁修额所办何事何至仓猝若此此其弊更显而易见者矣仙帅必令为此官者咸任其事先以身率之先事预防绝无混淆四弊既除乃另立河防局以定比较假如同办料石河防局所报之价若干各厅即不能大有歧异凡遇险工河防局先有人专司则各厅即无从蒙蔽其所定岁修额六十万以四十八万归七厅以十二万归河防局悉照新章分作四期拨给无论何处有工即饬局员飞驰办理用厅员之兵夫动厅员之存料如有不足概取给于河防局厅员遇工则但将派定所备砖石料用毕即为无事不得另以杜夫朦混求添之弊河防局则专管先时筹备临时策应随时稽查且可代任勤劳代承责任代为报局设在督署中即无异于督臣亲司其事若此办理其有不弊绝风清实事求是者乎河工得此贤员而又不避嫌怨缕直陈于以缵禹之绪何难哉不禁为近河居者额手庆之
论浚河宜速
吴淞江直通苏州西人即称为苏州河近年来破有淤塞常有人论及此处亟宜开浚以便舟楫此处为官商往来苏淞之要道帆樯如织过客如云不可稍有阻滞也顾去年苏抚刚中丞定议重加开浚而复有议其后者以为筑坝堵水往来船只反形不便噫是言也胡为乎来哉夫不浚则以为不便浚则又以为不便为之上者不亦难乎本馆于此事颇为留意凡有所闻无不备录在报曾思一至工所观其工程以事冗不得往且水路既不得通陆路又多曲折一日之内不得往返惟就闻见所及者论之查开浚此河由新闸西广肇山庄后边起筑人坝迤逦向西过潭子镇万航渡周太仆庙吴姬墩至黄渡镇过千秋桥而止共计水程七十二里刚中丞留心水利知此处有商旅特委周直刺总办河工并按各派委员以分任其事分投督率盖二十年前堵河曾经开浚乃由民捐民办而官为之督此次则系官办其工资均由官给发兼有各营兵勇轮调当差其情形固不同于前也计从新闸大坝起向西共有六坝三小坝十余虞姬墩则为居中之地自新闸西至虞姬墩三十六里自虞姬墩至黄渡亦三十六里也虞姬墩之西名曰西工西工藉兵勇之力由抚宪札调各营统领督率相助开河各统领则将所统兵勇按旬轮派当差每营开河若干丈均有定限西工河面略狭水不甚深止须雇乡民排牛车几十架以车水早经将水车干已由兵勇挑挖挖出之泥堆积河滩刻已工竣有期每丈若干召募工头承包不知何故西法车水不甚得力总办因又添机器一架是处河面而水亦甚深急难车干非特承包之工头十分焦急即总办亦且昕夕焦劳据乡老言前二十年开河皆用牛车及踏车设或排车十架以车水有出水之总口水甚骤人不能立故每一大坝必须有车四十架则出水迅速而办理亦捷今用机器以车水一人立于出水总口甚稳殊不及十架牛车又何怪水涸之不易也总办用是昼夜焦思并日督工车水闻虞姬墩至万航渡之水业已车干各工头督同夫役出力挑挖已见成效惟再东至新闸则收功尚难预卜盖水中立有标竿以水涸几何今此处测视标竿仅去水三分之一以是知其难也总办因见东工车水不易拟另雇乡民备牛车四十架既而委员因见万航渡向西之水已干无须再用牛车每车发给工钱三百文令其自去乡民以每车须用三人备车到工已有三日既不收用当照给工资缘是众喙互譁委员乃加给每车洋一元群情始谧近则东工之车水机器已俱屏去不用仍旧用乡间之牛车踏车以车水故东工车水亦较先为速其挑挖西工之兵勇工竣后即须重为移调一俟东工车干河水仍将资兵勇之力以期奏功神速并闻刚良帅的在开印前后行将出辕验看河工以故河工总办暨各委员统领无不日夕督率异常出力由是观之此处河工或不难于成功也夫河道不开则民怨开河而堵塞河路则民又怨开河则安得不将河路暂堵悠悠之口固不足听第人言虽不足恤而奏功尤不可缓如以水程阻塞之故而致商旅视为畏途行人望而兴叹则又非便民之道乎转瞬春暖地气上腾河中烂泥堆积臭气薰蒸不但工上诸人触之易于致疾即彼处居民亦不免触染成疾此刚中丞之所以急欲出辕亲验以使总办以下诸人各各振刷精神也说者又谓机器车水事半而功倍何以反不如牛车踏车则应之曰物各有宜有不宜机器车水用于他处自无不利而独不利于此处此亦无可强者且又安知用之者之不得其法则又不禁为中国兴有器无人之叹也已
机船浚河议
浚河有利乎曰有利矣举城镇乡村水所经由之地去其淤垫通其阻滞俾舳舰艑舠舶艟艨出入自如略无周折而又潦则有所宣泄旱则得以蓄瀦万顷良田赖以灌溉其大利也岂浅鲜哉虽然天下事有利必有害凡浚河必先筑坝将水闸断使不流通然后用桔戽干始得从事畚局使功成不日犹之可也万一迁延既久未得告竣而数里数十里之间烟火万家衡宇栉比一旦猝然火起虽有水龙巴斗将从何处得流泉有任其摧枯拉朽已耳此其浚河之不便于民者及其浚之始也先于各处河沿开辟斜路俾人夫得以荷担上下不致有颠蹶之虞而挖出河底之泥则弃置两岸田中如冈如陵一望无际农夫耕田数亩一家数口赖以为生遭此蹂躏不堪来岁将何以耕种而条银漕米仍须照单完纳不能去丝毫蔀屋茅檐其痛苦将何由申诉乎此其浚河之不便于民者二乎浚河之际人夫云集良莠不齐烟馆茶坊易于生事虽有官吏督办绅董防维而人数既多安见无酗酒打降之事而盗贼更乘间抵隙肆其奸谋人家中夜留心几于寝不安枕此其浚河之不便于民者三至于筑坝则千金数百金也局费则万金数千金也包坝有扣包河有扣委员绅董则所需火食舆金亦无不有扣其捐之于田亩歛之于市者亦无非小民衣食之资而任其浪费之多不可以数计利民之政反以病民有心人所为叹息而不能自已也曰若是则将任其淤滞不通河流日涸乎曰是恶乎可然则尚有何法以善持之乎曰非改用机器挖泥船不可是船昉于西国不用筑坝不用戽水但就河底将泥挖起即可潮汐流通昔年中国曾向西国定造一艘名曰安定厥后驶往北省不知其效若何去年上海浚吴淞江所用之船名曰浚川人之见之者皆称曰便然则其效固已彰明较着人亦何乐而不改用此船乎或曰是船宜于大河不宜于小港吴淞江宽阔数十丈故能用以奏功若施之于各处小河则运掉不灵有不虞其偾事者乎曰是不必虑既可造大船以浚洪波巨浸岂不可造小船以疏歧港支河凡事当量为变通固不可胶柱鼓瑟也晴窗多暇请将是船之利益而详言之首在不筑坝既可省钱无数且水不阻遏可免火灾而商船往来依然如故市价既不忧昂贵厘卡亦得免短征次在省人工一船但需十余人或管火炉或司机括安然无事绝不纷更此外惟用驳船数艘循环驳运驳泥夫自数十名至百名足矣既无千百人饭食之资且可免聚滋闹岂不一举而两得乎而其最为有益者则在于不作践田畴既可用船驳泥则但须就僻远处购得荒田一区将泥堆积不必于沿河开辟斜路以便泥夫上下往来更无须将泥弃置两岸田中致农民不能耕种河道既经疏凿而近河之处毫不作践使田家得作息如恒我知火耕水耨之俦当无不欢声雷动矣机船挖泥之速可数十倍于人夫工既速成则局中火食之需委员舆马之费亦无不可省数成其取之有田亩市者无一不可量为酌而船既出价以购则今岁此处河工告竣明岁可复浚他河计一邑之中但得一船则全邑河工不难次第兴举以视作坝戽水用民夫挖泥费多金利害参半者岂非天壤相悬乎或曰用机船则人夫不多费用可节彼力食之辈将从何处谋生而近河之烟馆茶寮饭店客寓不将坐失现成美利深恨于作俑之人乎则为之喟然以叹曰吁此中国之所以积弊难除也即如治河一事西人已屡贡良法欲为一劳永逸之谋而京外各官咸不愿姑为一试诚以河上当差各员弁日望河流溃决涂炭生灵始得从事大工得所沾润使数十年永无河患则宦囊空乏难免啼饥号寒是以不愿以西法治河长臻巩固今之谓机船浚河之不足用者毋亦同是用心乎虽然清议者儒生之责纵不能见诸事亦不妨存是言因走笔作是篇乞贵馆列诸报端以告留心时事者汉上月楼氏稿
水患言*或作水患刍言
自上月中旬起迄今蓂荚将周无日不霢霢淫霖似银河之倒泻每当梦回孤枕时闻蕉庭梧院淅沥无休江河积水既多洪流因之骤涨日来如江苏之江甯扬州安徽之芜湖浙江之严州等处无不水势滔天大受阳侯之累田庐牲畜漂没无存惨酷情形不堪入目即距江河稍远之处亦以积水无可宣泄鳞塍鸠垄一片汪洋新插禾苗半遭霉烂现虽晴曦杲杲朗照遥空及早补栽犹不难为桑榆之补然就苏松各郡而计即不至尽遭荒歉而收成之薄已可预知嗟乎关陇正告洊饥畿疆又遭兵燹留此江南片壤倘篝车如愿或亦可分其余粒以赡西北之哀鸿乃今又淫雨成灾大无将告天何此酷民竟何辜执笔人书至此不禁喟然曰自来国家水旱之灾固由于天心之不仁亦未尝不因在上者未能先事防维有以致之也载籍有言尧有九年之水夫放勳为三代圣君宜乎生此时者水毁无虞咸有丰穰之庆乃洪水泛溢时及九年此在后世至哀极乱之时曾不一遇而竟遘其厄于钦明文思之世岂尧之德转不及后之世主与夫亦以彼时洪荒甫辟山川之界未奠沟浍之法未兴是以一遇水灾虽圣德如尧亦苦无从措手耳迨大禹氏兴随山刊木大费经营河汉江淮无不导流顺轨于是民免其鱼之叹而高原下隰得以播种及时自是以后享其利者千年迨秦变井田为阡陌虽遗迹渐湮而郑白一渠犹能灌溉稻田至数十万顷以水之为用得其宜则蓄泄有方国与民交受其利否则亢旱之时沟渠枯涸挹注无从一遇淫雨经旬则又泛滥无涯稻田悉遭伤损民方怨天之不能雨阳时若以粒我蒸民而孰知世之或被天灾或蒙天佑者皆在人之自为彼苍苍者固未尝稍有究心于其间也今大河以北前代沟洫之成既已湮没难寻而江浙之间向称肥区沃壤者今亦一遇水患即有岌岌不可终日之忧是非由陂堰失修亦何至溃败决裂若此哉抑尝思之中国至今日贫弱甚矣制造之业不精则为工者惫贸易之途不广则为商者艰财匮民穷久矣难期振作然解者犹曰中国向非以工商为基故虽互市数十年仍不能改其积习不知工商固非中国所素重而农则自后稷教民稼穑以来历代之贤相圣君无不以是为当务之急所谓国以民为重民以食为天者古语流传洵堪印证不意迄于今日中国重农之政转流入于瀛海各邦如南北美洲地土既极膏腴而一切疏渠浚水与夫培壅之资药物耕获之用汽机处处有化学精微以为之研究故能农田之业日见蒸蒸而中国则河渠之志半托空言水利之官尽成虚设古时遂人之良法皆已付诸渺茫更遑论乎培壅之得宜耕获之合法行见不转瞬而工商之业固尽落人后者即农之一业亦将等诸若有若无贫弱情形其将何所底止哉予故因各省水患事推论及之俾知中国若再不振兴农业不独一方将有饥馑之虞且将合通国二十一省人民而皆有啼饥号寒之困也
治河续说
自古治河无善策尧时洪水为灾至于九年之久亦河之为患也由古迄今能平水患者莫如神禹读禹贡一书而知其用力之所在不过顺水之性逶迤曲折导之使入于海而已盖海者百川众流之所会归也水之性就下随其所流俾有所注则不为患自后世筑堤防盛陂障务为阻遏非不少见厥效一旦奔溃伤人实多此法实始于战国时之白圭当时诸侯众多土地分裂但能治之于境内而不能达之于境外惟苟且于目前使在己国中不复为害而已故孟子言禹以四海为壑今白圭以国为壑古来能言禹治水之效者莫若孟子其言曰禹疏九河瀹济漯而注之海决汝汉排淮泗而注之江曰疏曰瀹曰决曰排曰注皆因势利导务求疏通而不事壅塞所以得收全功而其发害也缓后世但知塞河决口求其一时幸免故其为患也速上古西北行井田之法亦务讲求水利有沟洫以资宣泄诗曰我疆我理南东其亩农家广播五谷自食厥力以西北之所产供西北之民食而裕如不必求转输于东南而已无不足今西北之地多荒弃不耕旱则赤地千里水则汪洋成泽国皆由河之故道淤塞不通水由地中行无巨川洪泽以为归注之所苟能就水流之所向分为数十支河濒河就其高下形势区为田亩而深其畎浍多其沟渠纷歧错出而灌溉有资安见荒土不且为腴壤哉或谓天时地利有古今不同西北之地苟能耕获古人早已行之岂待至今日哉然则春秋战国之际山东最号富饶多黍多稌乃仓乃积农民率家给人足户多藏无假于外求推之于秦各国无不皆然同一地也夫岂有腴于昔而瘠于今哉同一民也岂有智于昔而愚于今哉于时河亦未尝多为民害也秦汉而下西北多陷入于敌人割裂纷扰靡有甯宇农政水利置不复讲而东南各地声明文物蒸蒸日上宋以后益复称盛辽金元三朝多起自西北由是西北与东南画疆分治几于不复相统论兵力则西北强而东南弱西北足以控东南东南不足以御西北论地利则东南丰而西北啬以东南供西北则有余以西北养东南则不足自有运河建闸蓄水以备漕船转运而与河争宣泄之地河患乃愈甚今欲分河流杀河势通筹全局以收全功则莫如循河道之所向导之使入于海其旁则多入支河于河要口则用机器藉以去淤爬沙试行西法以治河督理河工必任之明智公正之员或用西人俾司厥事得以专心致志而专其责成务在收实效无虚糜一切勿掣其肘前录英国教士仲均安所着治河刍言颇多可采复有河工要语数则亦可见之施行今为撮取其大旨如左庶几当局者见而垂询焉今欲施河工须先计西雨水之多寡将新清河上游各支从历城至海另行修筑务使加宽以免水患一宜在中洼下之区别开支河一道河身务期宽广使山头店下注之水顺流于北海一修筑河岸务须以冬日之水为准凡河身之深河岸之高皆须以此核算方免参差不平之弊一河岸里面如有河滩最足为害修堤时务从里面出土将滩挑平一庄民修桥只准用木料不可再行筑土填道一过河道口宜顺堤另筑斜道以行车辆一每年秋后所有淤塞之地宜将淤泥挑出作坝一考核河岸之高务照夏日雨水之多核算总须有三尺立水方可一不可另外寻觅新法使河流过急恐刷两岸撞决河圈一新清河之河圈务要修筑正直不然亦必用三合土将河圈堤岸锤链坚固一修坝须下宽上窄宜颇不宜陡修河岸亦当依循此法庶免坍塌之患一浒山锥湖博兴湖均宜周围修堤与各道河堤其高相若一无论獭河黛河孝妇河乌河老淄河各下游总须据实考核俱修堤坝一堤上不准行走车辆修房舍沿坝作屋开沟浇地掘窟作水道一两大堤内河滩麦后不准再行播种米谷一凡有扒口放水之人必当坐以重罪仅予缳首不足蔽辜同党知情者亦在不赦之条
皇朝经世文四编卷四十七外部
治道
论西国古今通变
地球五大州除奥大利亚而外其幅之狭无如欧罗[巴](巳)物产生聚不过一中国而其才人荟萃学蓻精深雄视宇内则英与京焉果操何术以致之哉岂自昔而已然耶原其由来已非一朝一夕之故矣诸国边境多近海隅驾驶是其长技因此通商异域传教远方辟土开疆鲸吞蚕食駸駸乎日盛一日然溯其得亚墨利加南北各地不过三百余年耳自此东南洋诸岛国几尽为所并兼置为屏藩视同外府凡欧人所至莫不敬而畏之且莫不羡而慕之曰福者西国之人欤何其声威之播有如是之盛也顾尝考其昔时草昧未开中国有夏之际尚以游[猎](腊)为生居无定所全地苍莽荒芜不治已而罗马一统声教渐开然则欧洲声明文物之盛以后于中国二千余年矣降至唐宋罗马既衰又为西域北狄所侵扰逮乎有明中叶列国始得自强其兴也殆不逾四百年而以近百年较之前三百年已觉其文质之不同以近五十年较之前五十年更觉其教政之相胜倘日后再历数十年其美备又当何如乎诚不禁睾然以思憬然以警而旷然以高望也何中国五千年以来尚且拘守成法不知变通而每下愈欤试观西国昔者方隅自封夜郎自大不与诸国往来而今则四海纵横无远弗届不独长驾远驶驰域外之观即地球无人所到之区亦必求至其境昔者才识蠢愚智虑浅狭昧于远大不知变更今则学问渊博器重广远精益求精必至登峰造极而后已昔者教理未明朴野未化杀相尚惨刻时闻今则神道设教崇敬归一志行虔诚不趋新异者昔君上专权恣雎毒害今则各处皆立议院庶人得参末议民能自主政归于公凡有利国裨民者皆得参议而行之昔者政教不分门户角立几若水火入主出奴设有厉禁以强人令则任民自择无彼此畛域之见轻重高下之殊而主教者不得过而问焉昔俗尚凶顽动生仇隙睚眺之怨必至报复今则人嗜道艺互笃友爱既畏法而怀刑复尊亲而敬长昔者商贾贸易官府为之限制今一切任其自然公私之利溥焉昔者工事不盛制造未广因之货财不生其源难浚今则物料输入制器输出转运不穷财以裕焉昔者屋宇卑狭视别不备园林池囿咸所未有今则大家巨室穷工极巧名园广墅数里相连昔者盘馔烹调惟供土物山珍海错不知外求今则华茶竺糖远方异品无所不备朝夕饔昔者山海辽跋踄难艰既窘以险径复困以洪波今则凿山通道行海驶船火车轮舟安坐致远是皆各国变通之迹也中国其亦能次第举行也乎
论西国富强之本
且自帝升王降以还中土之有国者无不以富强为务卒之富不能保其常富强亦不能保其常强或数世而贫弱矣或不数世而贫弱矣史册所载斑斑可考故后世谋国之人遂以富强为不足恃者有之且以富强为不屑道者有之惟泰西各国则大不然其暴征横歛好大喜功诚为耳所罕闻目所罕见然夷考其国库亦空虚奴藏亦虞缺乏岁入不敷出遂以借取民债为务其债之多者甚且积之数兆数千兆数万兆在中国视之实不成夫政体中国祗有百姓欠国家之钱粮而从无国家欠民人之项也贷之而更以利输之债愈深则利愈重岁出之殊不资似此国政久之又久必至君与民同入于穷途而后已亦既穷乏即不能称强此又一定之理乃说者为西国之强不由于富由于人民笃信天道由于人民有自主之权由于政宽而法公且引拿破仑之言曰德行之力十倍于身体之力又引斯迈尔斯之言曰国之强弱关于人民之品行人之品行正则风俗美而邦国协和合成一体强何足言若国人品行未正风俗未美而徒汲汲于兵事之是讲其不陷而为好门斗嗜杀之俗者几希矣尚何治安之可望哉斯言也是耶非耶说谓者数十年来西国富强之效实有明征昔者方隅自封智识狭隘今也四海交通学问渊博昔者教化不明风俗惨刻今也崇敬神明志行虔诚昔者君上专权民如奴隶今也人得自主共谋公益昔公法教有禁强迫人心今也任民自择王者不问昔者俗尚凶悍动生仇隙今也人嗜道艺互笃友爱昔者商贾贸易官府限制今也信其自然百物亨通昔者工事不盛货财不生今也物料输入监制输出昔者茅屋卑小规制不备今也华堂入蔼穷极工巧昔者器皿粗资生有缺今也供具精美身心快适昔者盘馔烹调唯供土物今也唐茶竺糖朝涵夕濡昔者山海辽跋涉艰艰今也火车轮船安坐行远昔者天涯地角梦魂难达今也电报告急千里面谈昔者街衢夜黑萑苻窃发今也灯明如昼毂击肩摩昔者雁鱼不便急难吞声今也一东一钱达于四境昔者贫氓佣工得金使今也银铺收管加息偿还昔者简册珍富人难聚今也书集充溢寒士易致昔者朝多秘景野有郁衷今也庙论巷议日印万纸盖由今日比之五十年以前实有高下霄壤之异由五十年前再溯之二百年以前更不啻有昏明昼夜之别矣富强之其昭着也如是而推其富强之故实由于上下一心坚忍不易夺天之巧而不惮其难尽地之利而不遗其力入其国国无斿民行其野野无废事充其力之所至除生死寿夭外直欲使天地退处于无权自生民以来不但未之成见亦且为思虑之所不及其富与强为何如哉自我观之语云盛极必衰太刚则折天道循环实古今不易之理方今国债之巨至于如此国库既无帑金而岁月犹需出息民间但收官息而本资又被空悬是富之一端已成有名无实不富必渐积至于贫势必至左右支绌尔诈我虞终于不能强而后已此固在数十年以后之事而实可之于今日者也彼时再觇我中国之所以为中国者固犹是今日之不富而不强也然则富强亦何足恃哉
西国富教合为一事说
伊古来之有天下者莫不先富其民而后教之盖必利用厚生然后正德矣此殆中外一理者欤然中国于富教二者判为两途而西人于富教二者合为一事何则中国之教民也以仁义道德其富民也以农工商贾顾凡农工商贾者听民自为之而不在当教之理然而所谓仁义道德者饥不可以为食寒不可以为衣要归于尽性知命使民之植其[纲](网)常而已矣故孔孟之门有但言仁义而不言利之说第其流弊所极则口仁义而心货利内小人而外君子立说与居心判若两人而诈伪遂至于不可测然则何以中国立教必先仁义而后利哉固亦曰吾第引而之于仁义而已矣若夫利固尽人而取求者之也我虽引之于仁义而彼犹不免溺于利而乎但言夫利也于是乎中国之儒者苟稍知操守皆不敢以利为言顾其实利心甚炽天理之说不足以制之往往有自守廉洁迨经夫纷华靡丽之场而一但忽丧其初者此第言仁义而不及利之流弊也夫人情一日不再食则饥终岁不再制衣则寒饥寒至身则不顾廉耻仁义道德之中有终身穷饿者焉未尝见颜渊原宪之门忽然而有金穴铜山之涌现也是故纯用儒术而不兼杂霸之朝必多弱政从古儒术极盛之时即国势极不振之时马融郑元不能救危亡之东汉王通韩愈不能救衰敝之[隋](惰)唐伊川紫阳不能兴南渡之炎宋故儒者可以持太平之局而不可以语非常之功何者教限之也若西人则不然其所谓教者即教以生财之道而已其所谓富者即本其所教使各尽其生财之道而已教与养盖合为一事其究也人皆明乎争利分利之故道不拾遗民不妄取家给而人足皆能好行其德广施其患推恩锡类使国无冻人野无饿殍养生送死有所资鳏寡孤独有所养是谓不期仁义而仁义自至夫如是故其国遂居于中国之上我尝考其所以为教矣无论其所学之为无事要其大纲皆是以致富强即出其绪余亦皆可以谋食可以治生较诸中国之第言仁义而不及乎利者判若霄壤焉吾窃不解中国儒者仅言仁义而不言利之始于何人也如曰始于孔孟而孔孟不任其咎也孔子赞周易于干则曰干始能以美利利天下不言所利于坤则曰先迷后德主利之外诸卦之言利者不可[枚](校)举大学作于曾子言生财之道最为详悉孟子曰易其田畴薄其税歛民可使富食之以时用之以礼财不可胜用至其对梁王之说盖因病发药因时立言不可据为典要此可见圣贤立言本不以富教分为两事未闻有绝口不言利者董仲舒曰正其谊不谋其利明其道不计其功盖谓当尽吾分之所当为而不必专以利为事后儒于言语畸轻畸重之间失其大旨遂谓儒者不言利而专言仁义呜呼中国儒者但知以义为利不知西国以利为利之说也知利之有害于仁义不知利之至而仁义自在其中也所以今之儒者不能戈获利第则设帐授徒或就幕餬口博取戋戋之修脯以终其身问以生财之道[茫](忙)然不知致使生计日绌其一家八口亦愁苦饥寒不可名状此皆第言仁义而不言利之害有以中之若如西人之即教即富何至于是中国如之何而不入●于贫弱耶善夫管子有言曰渊深而鱼生之山深而兽往之人富而仁义附焉西国立教深明此意中国儒者能熟体管子之言则自有其所当学之事不至于虚言仁义以误国家苟其不然则中国之贫弱将靡有底止我非谓仁义之不足以治天下而为是矫枉过正之言也第以今日儒者立教出圣贤之指归口不言利而所为无非渔利之端侈言仁义而其实毫无仁义之行终必并仁义与利而两失之而适贻西人以口实故敢效其之愚为知言者告知我罪我固有所不计也
论俄国富强之故
今天下士商相聚抵掌侈谈四海内外之国谁最富强必皆首屈一指曰俄罗斯国夫俄罗斯国之何以富强何以能致此富强人亦不能明言其所以然但往往羡其富强啧啧称道之不已也我昔于道光末年薄游京师时闻俄罗斯国有一王子年未冠弱最喜改装易服遍历薄海内外诸国以观各国朝廷之政治以察各国闾阎之风俗孳孳不思彼时有识之人咸知其有大志不料于十数年后竟致富强如此十数年来之西报常载俄皇现往某处复由某处回国又尝言俄皇因某事赴某国不一而足始知殷多贤王多由起自民间深知民事故西汉之孝宣后唐之明宗南北宋之英孝二宗其所设施究于他帝有则今俄皇留心世务自少至壮自壮至老不肯深居简出以蹈不办菽麦不知艰难之陋故能致此富强遂令称羡者首屈一指彼岂肆志遨游漫无事事与秦皇汉武隋共蹈覆辙哉夫俄罗斯之地东接朝鲜北包蒙古西至回疆西藏连绵二万余里可谓广且大矣然与中国相较亦尚未能更加且闻其地人稀尚多旷土业已有此富强若再生齿日繁加以耕桑工商之利岂更有所底止哉中国与俄绣坏相接之邦也蒙古与俄[犬](太)牙相错之国也虽均和好如故然[蒙古](古蒙)与俄尤为唇齿之邦在昔彼此通商已历年所故京师所设俄罗斯学皆俄国遣其子弟来京学有蒙古文理字画言语以便彼此互市不至舛误故二国之往来尤为最密曩者英国议院议及蒙古之人皆服俄国之政其归心也已久共望俄国之来其臣服也必速其事中国也不过貌合而神离亲而意疏而已倘俄国再加之以抚绥益之以煽诱而蒙古且将以事中国之礼事俄国矣英人之论如此特是蒙古与俄国虽为邻近之友邦蒙古与中国世为婚姻之臣仆而且中国之待蒙古亦与满洲相等尚非朝鲜西藏所能比拟者今朝鲜西藏尚无心服俄国之迹而蒙古先有是心岂非辜恩负德哉我恐蒙古尚不至此抑或英人悬揣而拟议之也虽然我闻蒙古近日亦成为一积弱之国也刚猛之气化为纯良坚忍之心易为怠惰彼或见俄国近日战无不胜攻无不克是以畏之也积畏生敬势所必然其所以畏敬之者或恐一旦加兵于彼无以敌之也盖俄国幅员数倍于蒙古而蒙古兵力实逊于俄国或者以小事大之礼不得不尔亦当有以原谅之也嗟夫俄国之富强尚未及三十年也国仍是国地仍是民昔何以贫今何以富昔何以弱今何以强不过俄皇一人振作于上整顿于下已地仍是民耳世之为国王者曷不亦为振作整顿之君而今称富强者亦首屈一指也哉
论日本善政
从来为治之道必以循序渐为为能不以见小欲速为贵日本为东瀛大国立国最久向来与各国通商其所以为治者外人不得而闻之近来稍稍可知而观于各日报所载日本政事往往近乎欲速一边尝窃论之以为以日本近年之励精图治效法泰西而内顾尚不免有虚匮之忧此其故皆由于求治太急也然观于北海道一带地方之野民居然向化自安于耕读则又不禁佩服不已然后知日本之所以为治者固有缓急之序而非以一律施也查北海道一带地方与与中国之生番无异禽居兽处不通王化养之不易教之更难地之旷者无耕作之利而亦无人焉敢深入其地而教引之日皇悯其人之自外生成地多旷废于是选派开拓使一员莅其他徐教以开垦树艺之事历十年而不倦迄今大着成效向之不知稼穑者至是而皆知自效其胼胝向之不知礼义者至是而渐知各安其生业日廷其见功已底乃裁去开拓使而于该处南北两境新设县署二所学校六处以为布政宣教之地拣选贤而有才者使其任吾知自是而后该处地方无异于内地各郡县负来横经之辈必有后先竞爽者已日本之为治如此又何其有蒸蒸日上之势哉前者以日本以琉球为县论者譁然盖以为琉球多年故国而忽见淩夷日人于此未免有以强凌弱之意若日人所为大率如此又何以国势方兴未已今观于此而后叹其所以兴者盖有故也中国之生番生苗至今犹有未能尽化之处而中国总以大度容之不求速效由渐而入变化一云人即收一二人之益循序渐进终有顽谗克化之时所谓久于其道而天下化成也然而如波之衢山台湾之台北等处其地方仍多荒废其人民仍多未服则可知野性难驯有非可以强求者今日本北海道一带野民竟越十年而告厥成功是亦可为日人贺者已大抵为治之道不外政刑而政刑之本则尤重德化商鞅徙木政非不严而究近乎刻秦诛三族刑非不重而究近乎暴政刻而刑暴即在良民犹且渐形咨怨将起与君父为仇又何论乎冥顽之野人也日本此举妙在持之以渐先仅派开拓使教之艺树使之开荒度其章程亦必使人以易从而不予人以难亲彼野民虽不知王化亦熟不愿衣食之资荒地间而种植广无忧乎冻馁则此心有不深为感激者乎至于既生其感则治之也非难古云衣食足而后知荣辱诚哉是言矣迨夫饱煖有资则又当有以教之俾渐摩于义礼而后野性胥驯可以惟吾所欲为此则非开拓使之所能为力矣故刻下拟就该处分设二县并学校六处乘其感激之际施人以政令则不难景从施之以教化则不难丕变此与古昔明王之治岂有异哉古人云欲治外者必先治内此正治内之良法也日本自与泰西各国通商互市事事步武西人刻刻讲求西法谋富强筹兵伍大抵所以治外者居多而于治内之法则初未前闻故论及日本之治往往视之蔑如以为此易与耳今观于此举而知日本固大有人在焉以横野难驯之性而弭首帖耳从风而化其作用尚可小视哉治内之道得而由此以御外侮当有较胜于前时者矣窃思中国近来亦事事讲求西法开矿招商以求富国制船购炮以求强兵而所以治其内者苟不力加整顿国中莠民多良民少即使兵强将勇船坚饷足岂遂可以深恃乎(为)为中国计治外务者固不可无人治内事者尤不可无人台北生番目下渐安帖而衢山岱山等处亦复升科即西北边不靖之区亦渐见安谧于是而施善政以导民行善教以化民则中国礼义文物素为海内之冠何至出日本下哉我因见日本之善政而不禁心有所动遂奋笔书此
纪印度政教
自溯印度一地向例由英国商民公举一人管理通商事务自咸丰八年归英王主政而后一切事务皆听命于官迄今二十年来兴利除弊地方饶富百胜于前推其致富之由亦不外兴文教广开辟二事以文教而论咸丰七年在书院肄业生徒数仅二十万今则增至[一百](百一)七十万矣以开辟而论咸丰七年所开轮路止有二百七十四英里每年往来[搭](拾)客亦止有一百八十二万五千人至光绪二年轮路里数则增至六千四百九十七英里搭客之数增至三千六百七十七万九千人至设立电报咸丰七年路长四千一百六十二英里至光绪二年增至一万六千六百四十九英里此外则书信馆于咸丰七年是年收发信件共计二十九兆封加之咸丰二年增至一百十六兆封加之咸丰八年自开苏士水道而后英国至印度路程已近三分之一而商舶往还竟如梭织矣又查进一项咸丰七年得三千一百六十九万一千磅光绪三年则增至五千五百四十二万二千磅但进虽多而出亦较大计咸丰七年共出款止有三千一百六十万九千磅光绪三年则增至六千一百三十八万二千磅盖上年年岁歉收办理赈抚各事为数甚钜也又查船只进出口一项咸丰七年核计船数共容吨数四百五十万九千吨光绪元年则多至九百八十八万七千吨核计货价咸丰七年进口者二千八百六十万八千磅出口者二千六百五十万一千磅光绪三年则进口增至四千八百六十九万七千磅出口增至六千二百九十七万五千磅惟其中近年出口较少者蚕丝硝矿与糖耳丝矿二项则因出产日拙糖则民用日繁故觉其少出口最多之货有三大宗一为米麦及生牛皮缘当日轮路未开由内地运至海口诸多不便且费用较大难以获利今则人争用之而出产亦见其富故贩运者皆得相望矣一棉花苎羊毛缘苎一项昔年西国不甚通行故种者亦少今则转运速而水亦贱矣一为各国之土产所用如中国之茶叶外国之咖啡秘鲁之象树吕宋之叶印度皆取其种而分植之是他国土产转为印度有矣有此三大宗之利又设厂以供织布择地以挖煤铁所谓有益必取无利不收而国焉有不富哉再查印度幅员之广积计一百五十万英方里居民二百四十兆其归英国管辖者居其三余则由土司分治之也
土国世系
土自雍正八年麻母得接位后与俄奥构怨败俄人于我乂可复夺奥国一土即今之塞尔裴亚在位二十四年我士曼弟三位仅及三年而殁奥斯远发嗣位复与俄构兵失黑海北面之克勒米尼洲及伯沙拉比牙两地在位二十七年阿伯都耳哈米德第一立欲雪前复为俄败至干隆三十九年国出为排解始立约修好俄人还摩耳达及袜拉几两继其位者为塞林第三聪明好武结怨俄人征战不休国人苦之遂废去而奉木斯达发第四为王不久为其弟所弑麻母得第二继之时适俄兵入境逼近都城危如累卵幸诸大国出为排解俄兵始退在位二十一年阿伯都耳米基德立败俄人于黑海皆赖英法相助之力继之者为阿伯都耳亚在位无德至光绪二年为国人废遂立阿伯都耳哈米德即今之王也
论泰西人和
海外之国莫强于泰西夫泰西之人必非有管乐之才陶朱之术也而所以能富且强者在练兵在通商而寔则在于人和何以见之昔发贼之犯沪也西兵助守者数十人贼偪城半里我官军催其燃炮但摇手笑渐近屡催之笑如故官军疑变至呕血及贼近数十步乃曳炮而下开城发两炮毙贼无算而数万人倒戈以北矣贼踞太仓西兵助攻者百余人夜半直偪城下每见城上炮闩火闪能避不伤贼出城迎敌屹立不动近至十余步忽洋枪迭发当者毙贼急退闭城固守西兵乃从容安置炮位天微明轰之每队五去城二三尺轰五队而城已及肩鼓噪而进偶伤一人战贼愈奋城中万余贼各鸟兽散矣雍雍乎好整以暇真有一静足以制百动者此兵之和也夫根深者叶茂源厚者流长我中国之为贸易者动曰合偷一牛不如独偷一狗泰西则不然其故一[公司](司公)也集本必数十百万合股至数千百分以一二人主之赢无所私亏无所忌其司货司银司账诸人悉由主其事举所信而诸司必各取所信之人以分其劳忠而力者重用之听其自为获利而无少猜嫌贪无能者摈斥之虽或谊亲交而不容包庇故各东永无异议各伙又莫不力同心恢恢乎多钱善贾真有一胜可以偿百负者此商之和也尤可异者他国有兵事则商必受其害而泰西兴兵一切军需饷皆谋之于商而偿其利一战而胜所获什倍则与商共之是即以战为市兵于商此和而朝野上下无不乐其乐而忧其忧也传曰师在和易曰利者义之和也泰西有焉且富强之甲于天下也不亦宜哉今闻东洋之国通商练兵亦皆取法泰西则凡为兵为商之人亦必有道焉使之和度勿取其貌而遗其神画其肉而忘其骨或为泰西人所窃笑也我昔闻泰西人之论熟知其情状故着为论如此
学术
西学包罗于六经说
揠苗助长不得谓之非长而寔非长也饮羊而壮不得谓之非壮而寔非壮也趋而避影其影愈多削足适履其足遂废者何哉舍本而逐末也务外而弃内也是故不明物理不可以为事不达本治不可以为国处今日之势值强邻之逼遭穷困之时于此而求自立谋富强易新法尚西学计诚得矣其如步人之后尘何羿之善射逄蒙师其技而杀羿不若甘蝇之于飞卫也飞卫之学射于甘蝇也尽其技而不得其咬矢之法于是张弓逐之甘蝇绕树而走飞卫射之甘蝇口咬其矢而免卒秘其术而不传也故获免于飞卫之手有人于此其拳勇固天下敌也人与角而败思有以复之乃从而师其技人曰未可也彼尽其道以而不虞而之穷之乎曰我甘辞以誉之厚币以诱之鲜不济矣遂往彼受其币而教之不尽其道三年自以为得也夸于人曰可矣余将复之矣期而较于野三试三蹶归而告于其友曰子误矣求于敌曷若求于己之为愈也曰其道若何曰养其气厉其志蓄其势娴其技举动默语坐作进退皮肤无一刻之懈筋骨无一息之弛引伸触类处皆是习焉安然庶可尽天下之能事也其人诺而归行之期年术乃大进至于次年一战而雪其耻焉知所务也变其所当变也非特此也谋国亦然五大洲广矣数十国众矣求其文教之盛祀祚之长如中国者莫之与京也而外侮迭至危殆日甚杞忧之徒竞言变法竞言新学当道诸公亦复不弃葑菲采其刍荛风气遂开极时之盛十八省四百兆之众然以喜奋然而兴美矣善矣可谓至矣然而犹有说者务枝而舍干也重流而轻源也吾闻之矣古者王霸之学不相谋也帝王之道不可猎也务富强者管晏也申韩也孙吴也商君也白起也然皆王霸之术而非帝王之学也学无二致中学者西之师也彼得其末而强我失其本而弱论世者不咎其行之不得其道而惟新之是图不亦大可哀乎圣人者立教化作礼乐别等差明制度而立人极者也舍此之外岂另有所谓学哉彼之能者仅得其一体之微条目之细而能身体力行故能日臻强盛而不知凡所谓学者已包罗于六经之中而不自觉仅以帝王之道供呫哔帖括之用而矜奇立异别求新学为彼之所窃笑也清理其所谓包罗之所在以质于世之学者即以周礼一书而论彼之所重者医也而医师食医疾医已包罗之矣疡医兽非所谓外科者乎彼之所重者理财也而外府内府司会已包于其中矣职内职岁职币而司其出入之数者非乎彼之所重者工艺也而典丝典枲缝人染人玉府追师玉人之属包之工技之类则有攻木之工七轮输弓庐匠车梓攻金之工五筑冶桃攻皮之工四函鲍韦裘设色之工五画僓钟筐刮摩之工五玉楖雕矢磬抟埴之工二陶六工之中举凡艺术匠作无不包罗于中矣彼之所重者译学也而象胥方士非乎彼之所重者外交也掌客掌讶掌交者非乎彼之所重者约章也司约司盟者非乎至于兵政则司马包之通商则司市司廛载师简师均人等包之矣榷关之征则司门司关包之矣警备则司救包之钱法则泉府包之机器等则轮人輈人包之稽查民政则旅师县司委人无不包罗之凡此之类更仆难数在于学者极深研几以求其源则亦何难驾而上之也然而泰山土壤河海细流择善而从亦有裨益圣人曾学官于郯子矣退而告人曰天子失官学之于四夷圣人且然而于今日乎诚能以西法而起我之失准绳于周礼而以五经辅之则效西法所长而弃其所短因古者之所宜而不戾于今务使六经之中有一语之适于今日者无不取之然后参之以西法中外相较各极其宜财无空乏之虞民无饥寒之累生众食寡为疾用舒男女以正婚姻以时王道之本也区区霸术云乎哉
述西学原始
友人曰吾子圣贤读书遭时坎坷宇宙甚大何天不可以高飞顾乃郁郁久居若忘非族揆诸用夏变夷之义不亦大相剌谬乎仆曰不然圣贤之道随时变通古时严夷夏之防非所以例今时如必以夷夏论世祖乘前明之敝入关讨贼混一区宇继继绳绳历二百五十余年以至于今而其先固金源遗族也予将谓之夏乎谓之夷乎且夫中国云者居天下之中也此古人泥于地方之说也若今日既知地球浑圆则人立地上无处非中南方之南即北方之北东方之东即西方之西四方且无定位而果以何者为中国乎愿吾子明以告我友人曰是故恶夫佞者仆曰非敢为佞也疾固也古者夷夏之别以夏为区别不以地为界限春秋之法诸侯用夷狄之进于中国则中国之舜为东夷之人文王为西夷之人而百世奉之为圣帝明王者合于道故也秦政隋大失君道金世宗章宗重儒右文元世祖创业垂统后之论世人未尝以夷夏之故而谓秦政隋炀优于金元诸主也中西通商以来地圆之说大明于斯世五大洲之众气息相通更无隔阂于此而犹执拘墟之见将中国外他国他国亦可外中国夷夏之防圣世难言中外之分又无一定生斯世也为斯世也善斯可矣虽然不阉然媚于世而不得也友人曰子言则辨矣其如中国之声明文物卒非他国所可及何仆曰是不尽然予尝见弢园王先生西学原始一书乎仆请述其大概考西国电学肇端始名琥珀气系西国纪[元](两)前二千四百余年希国有格致士曰大利司者所考察而得至二千一百四十七年巴比伦八百年巴勒斯坦始作文字一千五百五十一年希利尼始行斐聂思文字一千四百六十年希腊人始镂画铜版地图一千四百年小亚细亚王始律制法一千二百五十年亚开棣人始教书契文字一千四十六年犹太国始与亚剌伯印度通商九百余年希腊诗人和马海修达多作诗歌为希腊诗人之祖七百八十三年希腊始铸银钱七百八十余年海修达始测星象七百七十六年希腊国始纪年七百四十四年大希利尼始颁权衡度量六百四年重修巴比伦城及太阳神殿五百九十余年印度始兴佛教四百五十六年波斯人希鲁妥多始游各国三百九十九年梭格始造文字与清文相似始创天文占法二千二百二十二年埃及始造文字始作乐二千年印度始拜婆罗门始造梵字泰西各国所有学问皆从此出即汉时身毒天竺地一千八百五十六年波斯始兴水利讲医学大修政治于是始剖良知良能之说为西国理学之一变三百十七年马基顿人始至印度通商三百年希腊人欧几利德着几何原本十五卷二百九十六年埃及设算学一文字二历算三象纬四医一百七十五年小亚细亚始设博物会立书院五十七年欧洲始兴议院三十三年罗马创建孛该玛基书院藏书三万卷以上皆西历纪元以前年数至汉平帝元始元年耶稣诞生犹太国伯利恒是为西历纪元之始嗣后西学流源益觉班班可考岂独推中国为声明文物之邦哉
推广西学议
当今物色难得通儒时事变更宜兼西学虽国家盛衰关乎气运而乱极思治必有机会可逢使一辈人才风云会合然人才之所以兴奋亦必在上者有以栽培教而兼养然后经济学问一以贯通本平日之所知以为朝廷措置军国之用无何朝廷之培养无方终不能集思而广益也天下之大人民之多造物生才何地蔑有在贫贱子弟泥涂伏处目不古今之书身不列通显之地见闻所囿风化皆拘猥鄙昏庸几不知天地为何物即一二有识之士亦以遭逢不偶问道无从遂至肮脏生平自少而壮而老长为农夫以没世彼岂不求富贵甘作庸流哉势处于无可如何遭遇使然莫能奋发耳若当道为之教化为之鼓励就资质之所宜因才而笃而又不惜经费在各省郡邑设立公家学堂并多繙译西书由公家刊印贱其价值售之于人俾寒子之有志经纶者易于购阅民间子弟六岁以外均须入县学肄业其能自延师傅亦听其便习学既专然后县试县试既取再赴郡试分天文地理测算制造绘图兵学光学重学矿学律学电学以及格致行船之类报名入考郡试既取再赴省试果其才识各有专长方升之国学之中以备器使或以为洋务中人不过(闻)如是栽培不二十年人才济济可无旷识之忧矣中朝自开关揖使以来成见破除喜行西法更出洋习链以扩见[闻]有公塾延请西士教之诲之又恐域于见闻莫窥堂奥复挑选出洋子弟俾广聪明其才力之浅深各习一艺国家之重视西学可谓余力无遗乃讲求二十余年足资用者曾有几人且闻有浮躁之徒眼高于顶自京津江粤闽各省皆知几句西言几行西字遂若目无余子独出才此等庸流一旦加以重任其不致弄权贻害者几希或谓人无全材惟当道善为器使故用人之智去其诈用人之勇去其怒用人之仁去其贪若以小节而弃真才则天下之人几无指臂之是贵司其事者善为培植诱掖裁成以集思广益之明成翕受敷施之治故洪范之道广大而不隘宽厚而不苛所谓有为有守里则受之者国家于以有郅治也且夫泰西之俗虽与中国悬殊不知德成艺成似分二致而形上形下本乎一原窃谓欲于西学专精须大洗委靡之习而后不蹈西人之所短可得西人之所长苟能实心辨理有志振兴去其观望之私扩以精明之识渐摩已久犹谓华人之不敌西人吾不信也
论西学
墨子化征易若为鹑五合水火土离然铄金腐水离火是即化学均发均悬轻重而发绝其绝也不绝一少于二而多于五说在重非半弗析倍二尺余尺去其一是即重学临监立景二光夹一光足被下光[故成](成故)影于上首被上光故成景于下监者近中则所监大故景亦大远中则所监小故景亦小是即光学亢仓子蜕地之谓水蜕水之谓气是即气学关尹子石击石生光雷电缘气以生可以为之是即电学淮南子闻牛喝窌中而知宫离群羊而知商听雉登木鸣而知角见豕负而骇而知征闻鸣鸟在树而知羽是即声学至于算学始于隶首及周髀算经迄今中国相传不绝虽西法较胜而测量天地究不能出其范围知今所谓西学者其源实出自中国也何中西之有哉惜中国沿明制以八股取士令士以有用之精神尽用于无用之八股而于诸子所言化学重学气学声学等漠不经心以绍其传卒让西人以独步反津津然道中国之学不若西学之有实用也岂不傎哉西人曾不自讳名曰东来法而今若此想西人多腹笑也夫诸子所载甚多余举其略愿天下人于古书而遍览之深究之化学重学等求其实而有其名何考西学哉而西人之势亦少衰矣
论西学为当务之急
自来事莫贵乎因时物祗期于适用故夫轻罗细葛非不丽都也而御之于大冬凛冽之晨则冻而僵矣挟纩重裘非不温煖也而服之于长夏炎熇之日则暍而病矣腥丹熊白未尝不称珍也而奉之于炊火不继之窭久则转不如糠核之尚堪果腹鹅黄鸭绿未尝不推佳酿也而进之于涓滴不闻之小户则反不若糟醨之或可沾唇此无他不合乎时亦不适乎用故也然而必以为不合于时不适于用弃而不蓄要又无以备不时之需窃谓此日之西学不可离乎中学亦犹是也今夫今日天下之大势孰有急于西学者哉而其有益于国计亦孰有过于西学者哉考之昔时中之与外言语不通文字亦异彼中一切用人行政之法我无由知之即凡整军经武之规我亦无由知之其进于我中国也意在贸易本无他图而不能不用兵者实因保其商人之所致我更不能知其由来我所知者惟知其船之坚而已惟知其之利而已既有畏之之心复有忌之之意又彼时为中外调人者大都市井之徒祗贪一己之利不利于国家者彼不顾也即不利于西人者彼亦不顾也既不能为西人代明其心更何能以西学示我中人而拘滞之人遂视西人若鸷鸟猛兽不可亲近或生疑惮或指鄙夷于是西学与中学竟若柄凿之不入冰炭之难投则先时而言西学之益人固有所不信即已有不能坚持其说者矣然气运之转移终非人力所能遏阻而识时之俊杰要能远烛乎机先如湘乡合肥两[相](国)国非其人耶先是湘乡相国知西学在今日实足以富国实足以强兵上告大廷即设教习西学之馆以育英才合肥相国继之规模始备京师之同文馆上海之广方言馆闽之船政局皆经画之所寓也而储才馆武备学堂水师学堂机器局招商局电报局日起有功其源皆基于是则甚矣所其见者远故其成就者广也然而不以身先之则犹不足以新一时之耳目而悚动一世之人心[故湘](湘故)乡相国先令其子敏惠公精习西学其使欧州也实足增坛坫之先而合肥相国之哲嗣伯行观察今为日本使臣尤擅汉时茂才异等堪使绝域之誉西学之适用遂为天下所共知而人才至不可胜用呜呼二相国之谋国夫岂执拗之士寡识之徒所能及其万一者哉独是偏于西学而不以中学链其才识生其尊君亲上之心则所谓西学者有所益亦必有所损有其利亦必有其弊天道有寒有暑则裘葛不能不预为之备也主宾不能无酬接则珍错不能先为之筹而酒浆亦不能先为之藏也此中西二学言有缓急则可言欲偏废则不可美国进士林君乐知雅怀此意桂更与有同心爰于上海创立中西书院习中学以培其体通西学以达诸用庶乎他日预人家国事不致以不学无术之身贻讥于偾辕覆辙果焉本书院自壬午岁迄今十余载人才之造就为多遐迩从游之士不下一二千人有为海关罗致者有为商局电局南北水师武备学堂罗致者至能文章工诗赋者颇不乏人游庠食饩破壁飞去者亦多有之而院中斋舍尚不能容则惟中西并重人皆知其有利无弊有益无损故源源而来乐于请业受业也桂学识粗疏且年逾古稀初不能复为西国语言文字之学而与西儒交接三十余年其人之学问心术知之者深即其朝章国故政事人才亦能悉其底蕴特以草茅微贱不能为国家振兴西学以涓埃之报而得人事主之愿限于名位实无间于隐微用即田畴子弟之义以自致其靖之忱则中西书院之设于时亦不无小补独是语有云莫为之前虽美不彰莫为之后虽美不着尤冀我之贤子弟毋安于小就必蕲其大成于西学既极专精于中学亦不怠弃然后可备国家他日之用而各行省仿我学则俾各相与有成于愚之心不几大慰也哉
论中国振兴西学宜实事求是以开风气
中国所以不能变法之故可得而见者有数端科举之未经变制也学堂之未能设也学会之未能振兴也不可得而见者其患在乎虚尚名骋空谈而不务真实以求器象其能言西学号为通人者大率觕窥门径举纲要或引证古书以附会其说或罗牟群言以张大其词考工纸扎之间谭艺墨池之上洋洋洒洒动数千言论其所着非不分门别类提要钩元一若于西学格致无不神而明之即使不必尽通亦似有一二专长之技者庸耳俗目奉为通人大师噫掇拾论倾倒一时诚足以快心矣抑知西士有言曰中国人所谓通西学者不过议论之才驰骋笔舌而其实则未尝肄业之蒙生我也乡尝有谈化学者对客坐论娓娓不倦客取钙养料视之懵不省为何物今之谈西学者安知非西士之所谓蒙生而不省钙养者乎所学如是而欲提倡天下抑何不引镜自照也夫变法之始必有一二实事求是之士研劘器物出新呈巧或制新器阐新理创新法庶几才人蔚起是则是效日新月盛以渐增富强尝考之泰西矣法之高斯英之吴斯德侯皆创试汽机者也踵其后者有塞法利牛国民至于瓦特而尽善英之苟白得拜腊格里格皆创试电气者也踵其后者有固来路多夫弗兰克令衣此奴司贾法尼兑飞弗打但以里至于今之爱第森而极今中国能言西学者其天姿聪不在西人下一旦变其议论之学以从事西艺必能学成绝技为国家致富强而后起之士知所师法格致日盛则帖括自废曷尝不可变法哉在能言西学者之先变而已难者曰非也中国人所谓通西学而识时务者亦既学成名立倾倒一时设真欲从事西艺非为学生不可非为工人不可非游历外洋各制造厂不可夫以卓然成名之士下列于学徒工人之末谁能甘之解者曰昔俄皇彼得发愤为雄游历欧州专心艺术自为工匠躬操铸铁之业改名派铁路米卡以洛夫入杀倭路达沙造船厂以习其业此古所谓动心忍性大有为之君也国中之号为通西学者纵不逮彼得远甚亦当知所师法试验一器即知一器之用殚精一技即擅一技之长即不能方驾泰西亦足以开风气致实用观于开铁路兴船政以及矿务农桑数大端需才孔亟中国果有真通西学之士曷尝不可为工师而必借才于异国岂非西士所谓皆坐论之才欤论语曰敏于事而慎于言又曰君子欲讷于言而敏于行圣言广大理无不该西学一事在乎能行而不在能言也明矣我愿有提倡西学之责者力除积习揅求器象勿徒施空论以惊庸愚勿涂浮文以图躁进法弗兰克令瓦特之殚精一艺师大彼得之降心习业则虽取法乎上仅得乎中而积世积人竭其耳目心思之力以征实用或有变法自强之一日未可知也难者曰然则子竟以昌言变法者为非欤曰恶是何言也变法之说数十年来名卿钜公早已发之于前或散见于奏牍或条列于论述大率偏举一端未尝专着一书风行海内甲午有事以后当轴诸贤先后奏请变通成法添设西学诏如所请风气为之一变于是俊杰之士遭际会运综一切变法之说而条理之而其明识远见闳览博物经纬万端规画钜细又足以突过前人宜一孔之儒惊为创论而五体投地矣吾观欧墨诸国以格致工艺战胜地球推其权舆盖由一二格物之士专门名家考实物其后代有传人制器立说日新月异而臻今日之盛非徒以议论发端也今中国议论之才闻誉隆起力足有为能变其博览坐论之习以从事格致提倡天下毋使村悍庸腐猥鄙之士出而讪笑曰彼之坐谈西学敢为大言殆与吾辈帖括经训家相去不远者也则中国之幸也是说也亦足以开中国西学家实事求是之风气而备刍荛之采曷尝有偏见存乎其间耶
问西人崇尚洋教然教中所言质之洋人格致新理不合甚多能悉举其矛盾处否【古典小说之家】
洋教者天主教耶稣教也耶稣即天主也二教二而一一而二者也然二教有异同犹儒教朱陆之有异同今英国美国崇耶稣教法国崇天主教论二教天主教多近邪近暧昧耶稣教多近正近光明犹为彼善于此耳格致新理者二百余年前英国人贝赓所着之书也近时英国耶稣教师慕维廉译之而行于中国慕维廉者今尚居上海者也夫彼教之书有与中国之儒书矛盾者有与彼国之教书矛盾者请略举之彼教所谓圣经曰旧约曰新约其言与中国儒书矛盾者如中国儒经孟子言性善而彼教之经谓人之鼻祖曰夏娃蛇诱食果故人皆性恶此一矛盾也中国儒教最重五伦而彼教耶稣之主父曰约瑟彼经不以约瑟为父以上帝为父是无父子也此二矛盾也彼天主教至今有教皇居于罗马自为国主而专政权不属于国王是无君臣也三矛盾也孟子以慕妻子不慕父母为不孝而彼经谓上帝始造人曰亚当于其熟寝取其肋骨造为女以为其妻故彼教重妻以为己骨厚妻而薄父与儒经矛盾也又有罗得者彼教之祖也彼经言罗得之二女醉父同寝受孕生子着之于经是父女可乱伦为夫妇也是无夫妻之伦也矛盾四也儒教重孝友重父母亦重兄弟而彼经言彼教之祖曰亚伯曰该隐者兄弟也该隐杀亚伯是弟杀兄而谓上帝佐之是无兄弟之伦也矛盾五也至于朋友彼经言耶稣之徒卖其师是无朋友之伦也矛盾六也又格致新理之言有与儒书矛盾者慕维廉之格致新理序诋毁儒经谓大学未及于天则与顾諟天之明命矛盾也又谓大学未赅乎物则与致知格物之旨矛盾也且儒之所谓天者即义理之天气数之天彼所谓天者谓非清气之天即指天主也则天其所天非儒之天也儒之格物所谓物有本末者即明德为本新民为末格即格此明新之理也彼之所谓格物者乃探求物性则格其所格物其所物非儒之格物也矛盾七也又此序谓华人徒沾沾于诗书六艺不究大本大原夫大本大原尽在六经而彼欲外此求之傎矣盖彼之所谓本原者耶稣而已是所谓本原者本其所本原其所原非儒之所谓本原也矛盾八也又此序谓格致之学非关性情天道不知儒之格致正格此明德新民之理性理天道之精以致其知彼之第格物性斯与性理天道无与耳而彼以性恶为性理则性理非以天主为天道则天道非矛盾九也又儒经言上帝彼经亦言上帝言同指异儒之言上帝者乃苍苍之主宰彼之言上帝者乃渺渺之天主此非毫厘之差乃千里之谬也
又儒言敬天彼亦言敬上帝乃儒之敬天修身以敬鉴临之天彼之敬上帝祈祷以敬耶稣之主彼所谓真道者如此则道其所道敬其所敬上帝其上帝非儒之所谓道所谓敬所谓上帝也矛盾十也或疑其敬上帝为敬天神同于祆教不知彼谓上帝名耶和华亦即耶稣彼谓上帝圣神耶稣三者乃一也或疑同于祆祀天神似未详览彼教之书而致误也彼教不祀神也不祀天神也夫彼教之书支离谬妄如醉言如梦呓良可一哂至彼教西书有与彼教格物新理之西书矛盾者更有格致新理书中之言与其书中之已言自相矛盾者请进言之格致新理一书凡七卷其目曰天地阐义曰心中意像曰格格诸道曰格学差谬曰格学谬因曰格学渐兴曰天地阐义新法其书斥駮彼教西人之言甚多不暇琐屑备引请举其大者一二言之如英国侯士勒崇彼教者也尝谓人喜格物之学不移敬上帝爱真道之心此以格学为合于崇教也又西人格物探原一书亦崇彼教者也专以格物事证耶稣教亦以格学为合于彼教也而格致新理之言则不然谓从格学证耶稣教即是紊乱此以格学为乱彼教也是彼教西书之言质之格致新理而又矛盾也乃格致新理书中又有自相矛盾者书中又有自言曰格学是诸学之根西国耶稣教收而振兴之后有才者力行教事尤为便益是又以格学为便于崇放也是又此书之已言前后自相矛盾也又彼教书中谓一信耶稣前恶尽赦可登天堂此窃释氏忏悔免罪天堂地狱之说也而质之格致新理则又不然谓吾身感召响应祸福天心虽仁爱恐非尽锡洪恩欲获福于身后必修德于生前此又与西人洋教之言矛盾也然其言与吾儒作善降祥之说合是窃儒旨以逞也其书殆即出慕维廉之手谓二百年前英国贝赓撰者伪托也试思贝赓生当前明万历时其时英国未通中国也而原书之贝赓原序乃曰天地位万物育心存于不睹不闻之先理即着于无声无臭之表噫观此不禁失笑是时英国未通中国何以有中国中庸语此明是中国文人与慕维康托名伪撰援儒入墨之实据原序又曰华人惟从心格致而欲成之难矣观此又诋毁儒教则是西人口吻慕维廉之伪托也否则明时英国未通中国何以贝赓口中言及华人哉英人最谲此作伪之显然无怪其书时与儒教矛盾时与儒教暗合时与彼教阐扬时又与彼教矛盾时与人言矛盾时又与己言矛盾盖与中国文人共伪为之故前后抵牾意旨纷歧也
日本文学源流考
日本为我同文之国风流儒雅照耀海东讨史蒐经代有作者近虽崇尚西法专心肄习蟹行书而一二老儒宿师犹复沿流溯源从事书史斯文一犹赖以不亡焉岛田篁村向以能文鸣于时帝国学校常慕其名延为文科教习暇尝考历代文学之沿革上书于我驻日黎星使其略曰上古文运之开昉于仁德中于天智至宏治天长为最盛次而为延熹天厤是时学校如林特分四道课之以策试又遣使往唐取其长而斟酌之典章制度粲然备具是以俊彦应运并出清原夏野菅原道真寅工熙载炳耀史册善道真贞以经术着春澄善绳以博洽闻小野篁之文章都良香之诗赋皆其选也至经义则恪守汉魏传注专门授受师承有法文章虽沿骈体而气象浑厚不失古格如三善清行意见封事剀切核实尤中时獘绰有贾晁之遗是上代簪缨诸儒之梗概也自此以后干戈相寻斯道几乎息矣迨德川氏开府首延藤原惺窝而礼遇之又擢林罗山以备顾问制度律令多出其手一代风气之开以二子为嗃矢但运属草昧文词间有郁塞不通者时使之然也其后伊藤仁斋出焉初专心宋学继而有疑于程朱性理之说着语孟古义中庸发挥以摅独得尚书取今文而不取古文以为古文后人伪托所云人心道心等语出于荀子则非尧舜授受之本语也识见之卓殆不减顾亭林阎白诗其子东涯博物洽闻当世无比所着古今学变中述尧舜以来道教之原委义论纯正气无时流偏倚之说又有秉烛谈盍簪录等书辩析精确可与洪景卢王伯厚相伯仲矣继仁斋而起者为物徂来徂来负绝异之才济以浩博之学夙喜李王古文辞高谈秦汉俯视一切声华意气牢盖海内一时翕然随而和之经义虽非所长至其精诣处往往有先儒所未发者钱梅溪曾校辨道辨名二书而翻雕之近时俞曲园太史亦颇赞赏之此可以见其概已同时有新井白石者其人天分极高学问极深毅然以经世自命奋身儒素卒参机政所着数十种其于典故援据详洽贯穿古今真为有用之实学大率用和文不能通于他邦此可惜也政中流獘滋甚众说纷纭幕府患之举柴野粟山古贺精里尾藤二洲为教官严设异学之禁学必程朱文必欧韩非此一切不取于是学术一定文体渐正而学力则大逊矣又有在下者如山本北山皆川洪园太田锦城各立标帜掉鞅文坛而锦城尤邃于经着述等身颇有所发明近世儒流未能或之先也其他经义则有朝川善庵饲敬所客井仲平海保渔邦文章则有赖山阳佐藤一斋斋藤拙堂监谷宕阴皆其杰出者是元和以降诸儒之本末也呜呼自经籍始传千有余年虽文运盛衰不一而其间鸿儒硕学奇才异能之士彬彬辈出或奋发于事业或用心于撰述立功立言以扶植世道启迪后学至其最下犹能擒藻振芳以润饰休明之治者或可胜计流风余浸延至今不绝先皇之泽其所及远矣抑继有感焉自古世变与时推移学术亦因之而变今宇内大势所趋世道之变駸駸乎不知底止则其于学术亦安能保其无变此忧世者之所宜深虑也岛田君之所言如此其于日本文学之源流上下千百年可谓讨论精确矣顾日本之以文学着者岂止以上数君子已哉不佞尝航海至江户与此邦文人学士游见夫重野成斋中村敬字之文章冈本监辅冈鹿门之经济禅波即山龟谷省轩向山黄村之诗要皆造诣精纯一时莫并而后辈中有森槐南者喜为丽体直足压倒莘田频伽偶作小词更足入花间草堂之室而井上子德醉心经学为曲园太史高足弟子然则十洲三岛间其人文何尝今不及古哉附书于此后之观风者或亦有取焉
论西人舆地之学
舆地之学古略而今详古疏而今密此乃时会使然无足怪也我朝开国以来名儒辈出以地理之学着名者指不胜屈其中考古准今洵有发前人所未发者然皆详内而略外不以经纬度为准识者讥之至于海道图说尤渺茫此中殊多缺憾近今三十年以来此学日盛一日采辑更广搜罗更多而精于测绘者亦不乏其人所以着述日益繁图籍日益精呜呼舆地之学至今日可谓盛矣然以比诸各西国其优劣正未易言也今西人于舆地之事考究精明日新月异着为论说绘为图幅着其类繁多各适其用几至不可胜数兹姑略言其梗概如书院内生徒所用者准古酌今之沿革分门别类详略适中经纬度分朗若列眉其印订之本不甚宽大便于带此种地图乃学堂所不可少者也行军所用者其图不必遍及五洲而于某处某处用兵之地测绘极准村落山岭沮洳原隰海口之广狭营垒之形式以及一切险要之处织悉无遗而且图幅展阔不厌其详且多此种地图乃统领营官所不可缺者也行船所用者尺幅之中包括万里之地详于水而不详于陆举凡岛屿之大小沙之广狭灯塔之远近水流之方向无不备载每日午正舟人测日过午高弧又以所测午正与度时表较求时差则知所至为赤道某向几度几分京师偏某向几度几分自某处至某处行若干海里而于图上钉一小针以作记号日日如此图尽即易一幅以接之至抵埠而后止此极地图乃行海之人所不可无者也民间寻常所用者其图遍及五大洲国大者多至二三页国小者以数国并为一页详略得宜图册适中其价又极廉此种地图乃平常人欲粗知地理者所不可废者也舆地家所用者图幅宽广页数更多分国分部至精极详图中小字细若毫芒而又挤密故阅者必借助于细微镜之力方能清朗其经纬表内所载地名较之他种地图多至十余倍者亦有之此种地图其价必昂乃专门名家所常用者也其余开矿有图则详及于地质之学以形势与层累为要也治河有图则详及于闸坝之制以蓄泄与高卑为要也路有图则详及于山谷江河城郭之所以工程与途径为要也京城有图则详及街市于广场园林之所以方向与道路为要也又有合五大洲为一大幅者则用西人墨加祷之法为之取其一览之余水陆国度了如指掌可省分合之烦也合五洲为一大球者则因地为圆形缩为小球取其形似此亦供学堂中教习生徒之用便于时指点国度地形以简易明晰为主而不必极详也分东西两半球为二幅者则依浑仪用半度切线法为之中华亦有此法惟疏密稍觉不匀然无害于考核之事故亦不能废也尚有地理字典则依字母排列便于检查五洲地志则依洲岛分类形势之外兼及史事原原本本纪载悉有折衷亦舆地家所必备者总之西人于舆地之学疆域形势沿革物产悉所究心详矣备矣其俗又崇尚游历各国之人接踵而起着为论说绘为[图](国)幅皆有实据绝无模糊影响之谈此种纪载近年新出者不少不啻为地学家道其先路也吾不知更历数十百年之后西人舆地之学校之今日若何美备也呜呼可谓盛矣
英法俄美日本学校规制
泰西各国学校规制虽有互异然其精益求精蒸蒸日上与夫练兵制器通商务农惠工劝学一切讲求实效之处其措施之或有不同其立法之意则无不同者也上篇止论德国学校兹复将英法俄美日五国书院规制一详述之英国学校共分三等曰大学院曰学堂曰书塾凡男女幼童初学入书塾继入学堂肄业有成则入大书院岁加甄别第其甲乙倘得屡列前茅声名即为之鹊起故凡自大书院出身者国人无不敬而重之通国以敖斯佛堪比立二大学院为首二院肄业者岁各二三千人经费岁各三百五六十万圆左右敖斯佛大学院在英都西北二百有八里中分二十一院大学士为之总理自督学提调而下大小学官五十二员考试官二十六员监试官十三员巡学官六员教习四十八员堪比立大学院中分十七院官员教习与敖斯佛大同小异二大学院所教者为英文华文英萨森文阿剌伯文赛拉的文希伯来文希腊文腊顶文印度文日本文天竺梵文西班牙文法文德文俄文意大利文象纬舆图教学重学格物学化学医学算学光学性理学声学画学诗歌学气力学测量学师范学书法学药性学金石学草木学机器学治术学文字减笔学生物学律例学古例今例印度例万国律罗马律学史学万国公法出使章程学人非一学学非一事必贯通天地人者方可谓之通材其专门名家者亦即称为首选二院教法虽同然敖斯佛以各国语言文字为主堪比立以光化电学为主其互有轻重者正以互成其用也通国学院学堂林立其名目不及备详以最着名者计之大学院二十九所中书院五百十七所小书院一万八千七百四十五所皆为国家所设此外更有一等公会之学公会等通伦敦城凡一百三十九所每会皆有公社崇旃广宏厂壮观入会者尝数千人按年分捐公各会主皆以世爵富绅充之每天文有新星地球有新地格物化学有新理花木有新种或思新法或拟新章或创新工则约期入会互相辨难盖欲精益求精以期登峰造极其余教会之学及民间自立之学其数不可胜计而农政水陆武备等各种学堂其为专设者仍不与焉亦可见其设学之广且备矣英国凡亲王太子皆肄业敖斯佛大学院故敖斯佛最为[着](苦)名而文武各官亦悉由敖斯佛堪比立二大学院考取无捐纳无劳绩故无正途异途之分人士受业而来者无不学成而后去故英国人才皆出于大学院济济多士莫喻其盛此英国之书院规制也
法国学校亦有三等小书院设于乡如中国古时天子所置之太学选举之法由小书院中简其秀良者贡于中书院由中书院拔其俊异者贡于大书院小书院按年考试中书院主之中书院则四年一加甄别大书院主之盖以大书院统中书院以中书院统小书院而总其权于文部大臣文部大臣法所特设专司书院事宜犹中国之礼部尚书也岁终各书院须将一年课程教法造册报部听其考核计法通国为乡三万七千五百有十小书院之数如之为部二十有六中书院之数如之一乡民数满六千人以上其小书院规模较为开拓堂宇亦较为增广设学经费半出国帑半出民捐凡士子学既有成然后令各择一业或为律师或为教士或习医或筮仕悉令自择其得入大书院者皆声闻夙着负兼人之资而绝类超者也法国定例地方户口至四百五十人即须设一初学学堂男女有六人以上即须设一学塾教训蒙童以立初学之基计法国初学学堂为民间设立者三千九百三十六所为教会设立者九千五百六十五所大小书院所习课程自各国语言文字天文地理兵法制造算学绘[图](国)机器等学无不因材施教循序渐进由小成以底于大成故法国人才多聚于太学数百年来通儒硕彦接踵而起于格致历数之理多所阐明誉腾艺苑名着列邦有由来也此法国之书院规制也俄国在欧西列邦中人民为最众而读书向逊于他国近百年来文教极为整顿创立规模增修制度经圣贤之君六七作相继规画其间至尼哥拉士而学乃大明计通国分十三道道设学官一员以司文教欧洲各国字母之数皆二十有五六俄则三十有六与各国独异各处小书院隶于大书院各大书院隶于京师学校部计其国小书院三万余所大书院十余所农政工艺矿务等学堂共四百四十六所国家岁出经费约一千五六百万卢布十卢布得英金一磅此外有大武备学堂三所小武备学堂五十五所统归兵部管辖水师学堂三千九百六十三所归水师大员管辖税务学堂八十所由税务大员岁加甄别拔取其尤以襄榷政所属芬兰一部尤擅文学夫欧洲之国俄为大令文事既修武功又耀宜其雄视寰区也此俄国之书院规制也
美国幼童迟至八九岁仍不就傅者亦予重罚学制分大中小三等小书院中分四班肄业者以四年为期所设课程为浅近史记文字拼写文字等学第一年入末班二年升三班三年升二班四年升头班既列头班再加考选拔入中书院其或末班子弟资秉愚鲁学问不能加进者第二年考试后仍归末班学习不得升入三班三年再考不加进者仍不得升至再至三务令辗转升入头班学有成就然后令习他图非一读不成即从而改业者此小书院之规制也由小书院考入中书院试事三日始毕所试为天文地理浅近算法史记风土人情欧洲各国史略取者拔入中书院不取者仍归小书院凡小书院中诸生经中书院三次不取者则其才已难造就始由其父母领归别习他业更有子弟在家塾读书学成后径由家塾送考入中书院者中书读一年升进一班三年不可升则黜之其可读不可读者为德法西班牙语言文字此外课程所列及操练身体各艺皆在所必学中书院头班诸生按月必有功过单一纸按月必作大章一篇如中国策论之类是也脱稿须向众宣讲互相质证以明就正有道之意院生必视诸生之功过以定诸生之优劣功多过少始得列于前茅功不敌过即难冀邀拔擢此以平日之操修为据而非据一日之短长所能徼幸也中书院之制子弟在中书院考成后往往别习他业以图餬口故由中书院而复入大书院者每年须缴束修一百五十元优于才而绌于赀者国家另有津贴或令作文评定甲乙予以奖银犹中国书院之膏火也凡考入大书院者试事十四日始毕所试为策论欧洲各国史论美国史论罗马腊顶史记希腊文字几何测量各种算法天文地理文章诗歌考额约十五人中取一人各题全作而无错误者为正取各题有三题错误者为备取题未全作错误又多者不取正取者当年入院备取者踰年入院或正取人数不足则以备取备其额惟补额时集备取各生将前时差误各门另行命题考试无误者即得补额误者仍须听补下期有正取学生仍当先补正取后补备取每试期院中各教习皆居高临下轮流监视约考生十五人即有监视者一人赴试亦有搜捡之例片纸只字毋许入违者黜退考例綦严故试时诸生皆肃静无譁悉心构想取入大书院后每年读书三十六礼拜大书院中亦分四班肄业亦以四年为期功课以腊顶希腊古文算法为最要大文地理法文次之四年学成可以出院自择一门如律师医学传教等事各就其性之所近惟欲学习律师者须在律师处学习辨三年医生教士亦然三年期满而无过误始由国家给予文凭可以游行各国博取薪水此大书院之制也其余农政工务水陆武备等学院各有专设其数多寡不等民间自行设立男女学塾更不可胜计此美国之书院规制也
泰西各国之人皆幼学壮行以实学成实功以实功呈实效从无有所学非所用所用非所学者此泰西诸国之所以强也日本自维新后悉法泰西大小学校除私设者棋布星罗不可胜计外其由官设者多至三万一千七百九十二所教习多至九万六千八百三十三人收集男女生徒定额三百三十二万九千九百七十七名其费由国家支发而以文部省大臣总其成其中分为三等曰小学校曰中学校曰大学校而又于三等中分出寻常高等二门此外又有师范学校师范学校女子部学习院华族女学校陆军军吏学校陆军军医学校陆军士官学校陆军幼年学校陆军户山学校陆军主计学校海军大学校海军主计学校成医会讲习所幼园海军军乐练习所高等中学校高等商业学校附属商工徒弟讲习所商业主计学校职工学校高等工学校美术学校育哑学校农林学校商船学校电信学校综其细目几于屈指难终而以东京之帝国大学校为首善帝国大学分五科一法科二医科三工科四文科五理科法科分目二曰法律曰政治医科分目五曰察曰解部曰内科曰外科曰目科其工科另立专门工科分目曰造船曰造军器曰造房屋曰应用化学文科分目四曰哲学曰本国文学曰史学曰博言学理科分目六曰数学曰物理曰化学曰动物曰植物曰地质其选举之法大约孩提五六岁即入小学校既由小学校擢至中学校由中学校擢至大学校每历一学校或三年或四年始卒业迨卒业后由文部省派员考试考试之法亦分为三曰豫期考试曰先期考试曰后期考试必试可后领得文部省大臣所给及第证书然后可出而应世夫是以及第者皆学有成效非同中国科第可幸获也当其在学校时凡所应习事宜无不悉心学习向晨而起夜分而睡勤勤恳恳罔有懈心而又以文艺之余习练武事每于午饭既毕就空地习兵式体操一律更换戎衣操演枪戈矛等事距跃曲踊击剑相扑务使劳其筋骨不得有片刻之闲若女子则以柔顺为宜故虽有体操不沿兵式师范学校女子部于体操时由其师道之入园中或倚树听蝉或穿花扑蠂或凭栏句或临水垂纶天趣盎然了无拘束及入塾肄业则又循规蹈矩井然秩然盖同一体操而与男子之习武者异同一入塾而兼习烹缝纫等事又与男子之只习文章经济者各殊矣其他所设学校不胜枚举其名则有法学院塾同大学部攻玉英语学院文学院和佛法律学校济生学舍壬申义塾裁缝女学校独乙协会学校庆应义校平川女学校樱井女学校塾专修学校有得馆郁文馆明治法律学校农学校锦城学校迹见女学校明治卫生女学学会医学院女子英佛学校同人社物理学校英学校英学馆体操传习所毛笔画讲所习顺天求合社进德馆国民英海军豫备干城学校农材学明治法律学律讲法会唱歌专门学校专修学校校内部水产学校海军兵医学校豫备校校工手学校成城学校明治校豫备学校英和学校晓星学校外国女学校支那学校二松学校寻常中学校海岸女学明治英学校福音会英语夜学院齿科专门医学校英和女学校江东义塾淑女馆高等普通学校英和学校产婆学校立女子职业学校静女馆松学校体操学校方圆舍学馆独乙专修学校簿记速成学舍共立学校成立学舍女子部共文友义塾数学专门敬胜馆香女学馆静修女学校柴山女学校兴风学校成立学校达英舍通义女校大东英和学校部专门学校外部数学专修簿记精修学馆成美塾英华学舍速成笔记学校簿记专修学校香兰女学校敬文社讲学皆设在东京由馆商业素修学校商业专修学校立志义塾开成学校万融画塾开元学舍数理学校以上民间私立者可见通国之中无地无人才即无人不向学虽未知所学之果能深造有得否而其造就之术亦既不遗余力矣按古今中外各国立教养之规奏富强之效原本首在学校今日本师泰西教养之善培育人才居然国势振兴我国胡可不亟力行之一语为之断曰不修学校则人才不出不废帖括则学校虽立亦徒有虚名而无实也
德国学校规制
德国无论男女贫富七八岁时须一律入学学制四等国家特设者曰国学官督民办经费半由国帑半由民捐者曰公学民间自行设立者曰民学三等之外有教士经理者曰教学每学必分十数班按时考其勤惰以为升转以资鼓舞其有沈沦末班终年不能升迁者不得出学就艺所以冀其成立用以激励之也每学课程亦分十余种有必须学者一圣书二德国语言文字三音乐歌咏四各种算法五师道学六史记舆地七格致八书法九绘图十农政此学中之要课也有可不必学者腊丁文英文法文代字法代字法者即英国之文字减笔学也凡遇字数冗长之处可以一点一画一钩一曲一挑一撇各种暗记代之西人名为福纳的克亦名奥脱背而非皆省文也西国日报馆在公堂听审录取谳词多用此法取其简而捷也欧洲各国锐意讲求教育之道而其法莫良于德自正学而外一切学问无不为之设立学堂一曰医学院第六等首以格物考核全身骨窍形状如何力配置及讲论筋[肉](内)血络液管脑气筋内外诸部分之二论各经用功如心主运血肺主呼吸甜内主榨食物等类三论病源四论药品五论制配六论胎产一曰技艺院专教生徒学习机器电报开矿陶冶制链造织等事一曰格物院与技艺院互相贯通院中格致器具无不毕备以便学者讨论详究其最要者为化学化学考核甚广如论死勒之原质若何而化生物之原质若何而化以及金石草木胎卵湿化各生物讲论天文则有测步镜仪诸器其中多发源于算学以几何之法为宗一曰船政院专讲行船各法入院者先通数国语言文字并娴天文地理几何算学如涉大海当茫无涯岸之际处可知船在经纬线若干分数各处海道海口之浅深广狭及有无礁之处遇大风雨应作何驾驶平时机器应若何操置得宜考选后初为副舵工阅历有年再考为正舵工果能心灵手敏艺术精通则拔取后可操全船之权是谓船主遇有误事则院长偕有司秉公鞫讯过在船主轻者罚锾重者褫职缴凭永不用尤甚者倾其家产以偿之而入以罪苟天实为之则船主与舵工免议一曰武学院课程与实学院相同惟多武艺兵能御马施放枪各学取职任旗长后升千总果属禀资聪才识超则调诣京师大院再习上乘兵法如测量地理绘图与各国水陆战法其习水师者更教以测风防量星探石辨认各国兵船识各处礁石地势要害及水面战攻枪命中截敌人不得登岸各法先授末职拾级而升可至总统将军水师提督之任一曰通商院以数学银学文字三者为尚此外更有农政院丹青院律乐院师道院宣道院女学院训瞽院训聋瘖院训孤子院训罪童院务使国中人民无一弃材均有裨于公私以广其用夫富强之基首重学问德其知所先务矣以近日言之欧洲书院以德国为最盛人才之出于书院者亦以德国为最多盖其国之制无地无学无事非学无人不学乡则有乡塾郡则有郡学其国境内无论在邑在野无不为之立学文则有仕学院武则有武学院农则有农政院工则有技艺院商则有通商院四民之业无不有学其他欲为师者则有师道院欲传教者则有宣道院又如格物院船政院丹青院律乐院凡有一事必有一专以教之虽欲不精不可得矣男固有学而女亦有学平人固有学而疲癃残疾聋瞽瘖哑无不有学孤子无父母者童子有罪者皆设一学以收教之且其国之功令八岁以上不入学者罪其父母故食德之毛践德之土必入德之学矣德国书院如此其多教化如此其备宜乎人才辈出方兴未艾而高埶欧洲之牛耳也夫无地无学则朝出侍函丈夕归修定省而负笈远游千里思亲之患可以免矣无事无学则今日之所学即异日之所用而所习非所用所用非所习之獘可无虑矣夫质犹田亩而学犹开垦也虽有膏腴不垦则荒虽有良才不学则废国无不垦之地则粟米不胜食国无不学之人则贤才不胜用国之盛衰系乎人然则中国今日所以力图自强不至借才异域其可不讲求造就人才之道乎哉
外洋宜设公塾以训华人子弟说
外洋通商而后华人之出洋贸易者年盛一年如新加坡槟榔屿火奴鲁鲁古巴卑鲁新金山旧金山纽雅克以及日本之长崎神户大横滨总总林林多以十百万计其人大半佣工糊口藉一手一足之烈谋衣食而畜妻孥虽受欺凌亦所弗惜诚以利之所在人皆乐于趋之也亦或富有资财牵车服贾开设大行号以牟什一之利轻身而往者往往满载而归甚且鬻田园长子孙家于斯室于斯海外遗民几不思复我邦族我皇上民胞物与深恐此辈身异域或不免见侮于外人因设星使以驻彼都复分派理事官赴各埠凡遇讼狱争钱债诸务例得与各地方官会同办理办理不决则由星使达之外部齗齗然据理以争俾我民得所依归不致常年受屈自光绪二年八月十三日总理衙门奏奉谕旨简派大员常驻各国明年九月二十五日奏准派设领事后凡我黎民无不欢声雷动深颂覆帱之恩矣顾仆以为圣人之论保民富庶后必加以教诚以民而不知礼义虽曰富强有效终于椎鲁无知也今之航海谋生者或如巫臣之尽室偕行或如苏属国之娶有胡女生育孳息人口日多持筹握算之余惟是令肄习西文以便与西人相问答问以华字而竟茫然叩以华书而更昧然我恐再阅数十百年势必并华语而亦遗忘坐令数十万赤子苍生沦为被发左谁司保护之职问心能不歉然乎仆观泰西诸大邦其学校皆由国家设立子弟胜衣就傅即令入塾读书一切火食束修悉系官中支给是以山陬海澨断无不识字之愚民日本虽僻在亚细亚之东地方只有数千里而通国学校多至三万一千七百九十二所教习多至九万六千八百三十三人即各国之襆被来华者人数尚属不多亦无不设有书院日本更就沪土创为贸易研究所聚生徒其内朝考夕稽用能使会计之余渐知向学犷悍习气一变而为儒雅风流也我中华亦宜于各国华人聚集之区由星使创立公塾令华人之凡有子弟者送入塾中礼延名师为之课读除四书五经子史之外更讲解圣谕广训藉以宣播皇仁如是行之庶几养与教兼施深合圣人之治道而凡生长海外者亦得渐以涵濡礼义笃志诵弦不致他日回华而不识不知竟似狉榛未化欤或曰子之言是也然设塾则须筹经费试问将何所取资意者言之非艰行之惟艰虽属意美法良亦惟空言无补耳曰是不难各处通商口岸皆有会馆亦皆有巨商当创设之初不妨劝令会馆中先垫出公费若干余则令各巨商应付然后从牌费中提出按期一一摊还或则将牌费略加谅我民亦不至嗟怨至于常年费用则子弟之入塾肄习者责令津贴若干尚何忧经费难筹以致左支右绌哉或又曰塾既设矣塾师将何从延致曰是亦有道必如华人之教法逐一为之指授则一人仅可教十余人海外夙少经师必致比虚设今当参用西法分别学生年岁作为头二三班一师管教一班同此一班即同授此一书及背书则次第蝉联每生各背一句岂非事半功倍不必多延教师欤且师亦不必延自中华也仆尝游历东瀛见各埠租界中有用白木板大书中国学校者有门贴经蒙并授字样者问之知者云系华人所设蒙馆大约其人不必皆文理不通惟是海外飘零居停难觅不得已而为三家村学究以博朝饔夕耳今诚令其将蒙馆闭歇在公塾为师体面既崇安见其有不乐就者更何必迢遥数万里另由中华聘以出洋哉非然者生长外洋惟识外洋风俗养而不教本性渐移坐令中华多一出洋谋食之人即为外洋增一百姓他日者传之数世几不识祖宗之原籍何邦恐非我国家保民如赤之至意也或闻斯言首肯者再乃操管作外洋宜设公塾以训华人子弟说
皇朝经世文四编卷四十八外部
史传
俄皇大彼得传*或作俄皇大比德传
呜呼国之兴衰虽曰天命岂非人事哉方俄罗斯之受困于人也距今才二三百年耳昔何以日蹙百里今何以雄跨两洲昔何以守株一偶今何以带甲百万然后知故君彼得之奋发有为者其功烈之留[遗](遣)为至深远也试繙西史为有国有家者清夜之钟迷津之筏焉夷考三百余年前俄国皇帝曰虎辣西施生平政[绩](积)无所表见娶后麦雷雅氏生皇子二伯曰斐优劣仲曰爱繁生公主六麦蕾雅氏薨继娶后乃他丽娅氏生皇子一即讳彼得者也生公主二虎辣西施谢世两后之母族竞助其女之所生竟成两党日寻干戈斐优劣亡于阵爱繁以次当得故立其党犹拥戴之然爱繁体弱而性鲁不能承大任乃他丽娅之党势虽式微而彼得聪明英武头角崭然俄人归心焉遂奉以继帝位尊其母乃他丽娅氏为太后垂帘听政从此外戚擅权势倾朝野太后之养父麦特非夫早年得罪戍边太后赦而还之又广树其党羽同执国政固自以为根深蒂固国中莫予毒也已麦蕾雅之六公主中有名柔发野者性情刚烈器识宏深芳龄二十有六矣愤母之专怜弟之弱以为昔者先皇之女剖开亚里曾悯其凡之懦因辅之以为帝同理国政彼女子也吾女子也吾何为独不然柔发野之所与游者又多属智谋之士闻其壮志更多方劝勉以励之遂在蓑包地名立爱繁彼得并为俄帝而用人行[政](改)之大权则柔发野自掌之二帝拱手听命而已创为大宝座其高不可攀其形如品字二帝联座于外中空而障以纱柔发野独坐于内则障以罗每大朝会三人各登宝座臣之所目见者厥有二帝而不知目力之所不及者又有一帝也制亦矣马四克城俄之旧都也至今座岿然独存以示不忘柔发野掌国既久厌宫帏之寂处未能畅其欲也先遍游于境内名山古刹将皆必有车辙马迹焉闻有赛会游观之事必亲举玉趾以为娱乐犹以为未足谓该利辛王予所封也使之远约波兰国意大利国奥大利亚国同寻盟好而征师以及土耳其国且将以次及于满洲蒙古地西历一千六百八十七年该利辛王率兵十万先驱将军赛亩楼肥滋以兵五万继之至土耳其之克拉迷亚与土师遇俄兵陈于平壤土兵列于山颠大有登临下之势及战俄兵以失地利故死亡甚众既而屡战屡败狼狈而归柔发野坐赛亩楼肥滋以迁延观望失律丧师之罪革职遣戍而命将军麦赛帕接统其军一千六百八十九年春复命该利辛王督同麦赛帕统兵再攻土耳其师至盆儿喀距克拉迷亚尚有数程已与土师遇该利辛王等仓皇接战主客之势既殊劳逸之形又异依然大败而还柔发野不知下诏罪己反竭力弥缝揜饰于该利辛王回军之际不但不正失机之罪尚亲迎于郊而劳之彼得颇称善其所为而柔发野不顾也甚且讳败而为胜命众高抬神像行俄俗迎劳胜军之礼并许该利辛王及总兵官以次进握其手而示宠异又赐美酒以通殷勤彼得知之大怒以为吾姊悖谬至此朕独何心拥此空名之帝座为即日弃国避居乡僻间爱繁虽在位顾漠然不加喜戚于其心诚愚矣哉柔发野既败于土不敢觊觎满蒙地旋与中国盟于哦庆司克订立条约举昔日所占黑龙江一带之地还之中国其时强逼处亦渐蚕食其德王柔发野不但见凌于亚细亚洲之国又屡辱于欧洲以致国势日促民不聊生内治不修外侮至此古人所以贵战胜于庙堂也
彼得幼时好为挝鼓之戏渊渊作金石声好舞刀试剑虽不能悉中绳墨而[击](系)刺亦颇灵捷恒与朝臣之子结为小友又号召军民仆圉之子数十人仿照欧洲之法排演阵式教以洋枪其翻新出处往往出人意表有不合程式者或伪斩以徇或予以责惩而[奖](浆)其能者不吝重赏故受责之人痛泪交流不肯轻去又立表为测量法并率领众孩垒土为炮台接以营垒遂分其众为两队半作寇盗半作官军彼得自执令旗指挥缉捕及战竹竿木棍如风驰雨骤官军胜则鸣督阵亲挺剑以追贼官军败伪为多受伤而死者已亦与之俱死事虽儿戏而激励众人之妙用已具于一心矣既从德国求得典册心好之而不能解其师作陶名士也教之习诵为之讲说往往仅三数语耳彼得以心领神会言下大悟每当读书微倦作陶高声朗诵并处阐其文义彼得听之若不经意者然及至问焉则对罔不当于理作陶爱其天资英敏且落落有大志恒极口奖励之且为言子之曾祖哀蕴留心经典阴符兵法若不周知今子性情品概与相类非绳武之神孙与至如子之祖若父皆雄杰果毅酷好用兵攻城取邑日不移晷故能开疆拓土幅员倍于昔日俄国受益滋大于是师详述之彼得敬聆之其锐志盖与年俱长矣喜学腊丁荷兰日耳曼诸声语入心通不拘常调胥能娓娓言之噫是益矣彼得性畏水虽小桥不敢过稍长率诸小友习水嬉于湖中又得荷兰舵师之指教遂能乘小艇以容与乎中流倘得一帆风顺万里浪不难破也乃他丽娅太后惧其失足止之不可柔发野公主贪揽国权欲据皇位以彼得虽已逊国而年日壮健且多材能心甚畏之密与宠臣恰六必帖谋以兵围彼得之居尽诛其左右而幽其母乃他丽娅于冷宫流其师作陶于远裔其母将自杀矣两武弁护之[突](罕)围而出逃至脱六伊萨国人皆曰是真主也朝臣军民从之者如归市彼得遣使告其姊而索宠臣恰六必帖柔发野惧见诛乃谋于主教主教命杀恰六必帖而以兵锢禁柔发野于山寺使使迎彼得入都即帝位以爱繁为柔发野所立且不慧故莫之故焉彼得智勇兼备秉性精明允历忧危愈增材艺加以亲贤礼士政治日新风俗丕变而其经纶之富器识之宏尤为欧洲贤主中首屈一指惜其不自尊贵好微服作狭邪游至马士克旧京[留]连风景乐不思[蜀]细行不矜终累大德故恒不免于君子之讥云
彼得志在富强于水师尤极留意往往亲登兵舰督率驾驶常远至阿根足海道太后出自冷宫以彼得屡犯风波不测之险戒之曰我国历代皇帝从未一见海水汝可轻身若是彼得不听当微服出外之际尝与商民军士及他国军官同坐饮食众咸不知其为俄皇也久设船坞以造船见船即乘之不论精粗美恶几死于水者数矣而无畏惧之意竟率国中之兵舰直造曷勒克其之白海而还爱繁第四为俄国主曾有英国人乘舟至俄适逢冬令舟胶于冰其险也可想彼得以为欲与西方法度严明之国相往来必取道于北方之白海否则需由南方之黑海但北海属瑞典国黑海属土耳其国向者曾与荷奥两国订立和约同攻土耳其未能得志今欲西游宜先张我兵威然后投无不利乃遣将军于立生率师以攻川尼亚两遭败于是简命三将军分兵三路彼得新临节制进攻黑海之埃兆口复因兵船鲜少不敷调遣而败彼得愤极退回么谷旧京以复仇为急务礼聘荷奥普意四国之老于军事者训练新军既成营再派水师由敦江直抵埃兆口而佐以陆兵遂破埃兆振旅而入大获全胜军民降者甚众皆四国人训练之功也昔者俄人好自夸大不欲借财于异地至是举国皆喜获外人之助余威且震于欧洲及至凯旋属境臣民皆遮道而呼万岁比回么谷臣民悬灯结彩相率远迎欢声雷动其时统军诸将帅无不车服辉煌而彼得则仍用总兵冠服意气扬扬甚自得也遂乃精练海军遣民人三千户往埃兆海口而调兵两队以资保护兵饷不足大臣主教及商民人等皆愿加抽赋税相助为理彼得又由外延聘精于造船之人以教俄工复遴派臣子弟五十人分往意荷英三国学造船只俄皇亲自督率夜以继日盖谓唉兆之役皆因诸事躬亲始获大胜造战舰贵于急急尤宜不惮勤劳也一千六百九十七年策命三统帅为出使大臣游历西方之国带官绅之子弟及军士商民共二百七十人彼得亦其中行甚密行至理格其巡抚不知为俄皇之尊也侮之至日耳曼之某属国时彼得年才二十有七耳国之某公主见其应对精敏而举动轻躁心疑之因问其面黑目深之故彼得以用心太苦对语见公主日记至荷兰见造纸者必代造数张见煆铁者必代煆数锤如此之类不一而足常不眠好奇物凡有所闻必往视而后快其造兵船也数月不能就军官某言凡事必先明其理然后能成臣闻英人性甚功制物皆有成书但往英游学四月宜可了然于心矣彼得即往英国日至于厂阅视遇有材异能之士一一礼聘至俄及回至荷兰海面忽遇大风众皆股栗彼得笑曰汝等曾闻俄国皇帝有死于海者乎是役也欧洲各国游历始遍独未至法兰西以其常党与土耳其也
将往意大利国学兵法忽闻本国警报遂兼程回么谷旧京之北初彼得锐意自强欲尽变国中旧法而众心不悦常有揭竿之变商民人等又苦于抽税之太苛相率梗令臣尤不顺乃彼得壹意孤行不为浮言所动且弃祖制之衣冠而改从日耳曼之服色又效他国语言以殊礼待敌人众心更恚遂流言彼得系日耳曼医生之子非先皇虎罕四施之苗裔也我祖制国人无雉须与吸烟者今彼得既令臣民薙其须又口自吸烟非他国之族类而何及将游历海西人心怨愤因相与语曰从前俄国皇帝有游历他国者乎又谓我国人于日耳曼土耳其两国之人向皆不能理辨又何知有英法诸国其好为谵语者更为人言彼得行至丹国作商人装束丹太后詗知其伪遂下于狱又有仇人纳之于密布钉之木桶而抛于海幸有兵丁救护始获生还又有言今彼得仍禁于丹其回国之皇帝另系一人非真主也谣诼纷纷多出意想之外而国中兵弁思乱尤极遂欲推尊柔发野为主当彼得频行之际参将裁渴纳先已激怒部下倡率而为乱彼得即命擒捕反者窜匿而戍于唉兆之兵莫不思父母恋妻子及彼得至边架各戍卒众口喧呶声受其防戍之苦且言远戍三年无人瓜代遂有兵五百名不候军令欲擅回马士克城彼得之近臣某正驻马士克恐其滋事急以好言抚慰召令归伍不谓各戍兵又接柔发野私函激之为变言臣等远戍诚苦余深知之然日后之苦尚有不止于是者何不全回马士克城乎顷闻皇帝彼得业已客死他邦而国人心恶皇子不使即位凡彼得信任之各官亦已全行正法云云由是马永客四营之兵悉难防所而谋作乱幸其统领杜盈葛珍两将军分道截回慰劳归伍各兵言我辈道死甚多糗粮又甚恶终岁劳苦筋力积疲天下有如此可怜之戍卒否两将军亦无以难也各兵马四克城风俗不同俄人有薙发吸者心轻之又言欲入城整顿者兵竟鸣枪以逐之获其殿后者囚之于狱彼得回国以其镇将意国人之柔懦也遣之又恨其与柔发野前在曲也撤地方几毙其母今予此次西游非图逸乐也盖为百姓也乃猝然为乱致阻意国之行遂尽诛为乱者以明国法又念先曾祖哀蕴干纲独断今出为行我独何人不能效法且恐谋逆首恶皆长须之人苟不亟图振作日后何以驭众乃于是年八月二十六日下令国中全行薙发而自执利刃亲薙各官之须凡为乱者皆治以绞罪十月三十日法场之上累累者皆待绞之人主教者心大不忍急取天主马利亚像进呈彼得彼得并不启视即令送回曰我所顶礼者上帝与尔无异我所究治者判人与尔无涉国家大事在于保民为所当为何庸姑息时则绞犯二百三十人皆坐车而来辞父母别妻子哭声直上云日为愁彼得命将罪案向各犯逐一宣读讫加派军官数员同处绞彼得且亲绞五犯奥人搕布在旁几于不忍卒[视](士)凡历七日杀千余人兼不准亲族收葬而尽柔发野之发禁锢庙中其助柔发野为乱之二人则缚而活埋于地下于是频年为乱之老兵诛杀殆尽各营之隶凡籍者皆新兵矣
夫俄属之克杀克城滨临敦江兵力最强一千七百六年俄之向为奴仆者及其散卒奔之克萨克地方官不许收留克萨克人曰此辈穷可怜我等情殷保护尔乃反欲驱之乎且此辈在国不堪苛税是以逃也于是遂判杀俄之一藩王而掠俄之属地更欲乘势以攻唉兆而扬言我等非判皇帝实不忍官长之偪也[俄皇闻警](克萨克急)派兵攻之获其酋诛之其从逆者十人中必杀一人投其尸于河沿流直下使人皆知判逆者必受诛庶几相与戒愓也小俄罗斯有藩服焉亦曰克萨克其酋长默拔受封于柔发野彼得即位默拔顷心事之彼得亦待之甚厚默拔世家武臣性情酷虐人多有仇视者彼得尚以为能宠眷日隆凡有言其过恶者即交默拔惩辨默拔虽受厚恩常苦俄国强抽属国之重税闻恃其强盛欲侵瑞典国兵饷浩繁必更重歛又日待彼得之侧贪羡其权势今瑞俄构衅渐急私心窃计兵连祸结之后我克萨克一城非遭俄即并被瑞吞莫若暗助瑞典幸而瑞胜尚可图存也有探知其谋者告于彼得言默拔事主不忠并搜获交通外国之书以为证彼得仍不信将言者及私书亦送交默拔自行究治其始凡有判者默拔皆告彼得及接读某公主纠若为变之札则笑曰此恶妇欲间我与彼得之好也若生嫌隙我何以安身哉立将来信焚毁因而秘之既其瑞典与俄开战默拔虽窃弄权势而难以支持詗知诸属国因俄皇用兵不甘输纳重税类皆心怀怨望及接彼得饬令预备添兵听调之旨默拔尽收觖望之人于部下而定计帅以归瑞典又寄书于波兰国君言波兰兵力未甚精强臣愿以劲旅代为尽力事甚诡秘而其心腹臣阿立克知之阿立克机事不密漏言于波兰部众急赴军前告变语多切挚彼得仍不信待之之厚无异昔时并将首告默拔者定以发配之罪余则加以酷刑必使自承诬告而后已既承则发交默拔自行诛戮默拔自维恩泽不能久怙奸诈不可常行心滋愧惧而与之相厚者亦劝其弥缝过失以免患祸默拔不能听其时瑞典国王已率师逼近克萨克默拔自维不能中立愈增惶急又接彼得严谕令帅同所部以御敌人默拔托病不出迨两国锋刃既接默拔竟帅所部与瑞典之兵夹攻俄兵于叵尔托地彼得至是始知默拔负恩被德与敌连兵大悔从前之误立命一将率领偏师破克萨克之伯托林城屠之默拔自知得罪又不礼瑞典无地可容逃至土耳其进退无路艰难以死俄皇旋命斯克六拔士客接理克萨克事其民咸踊跃以助彼得惟兵无统帅屡为瑞典所乘俄廷乃派员往驻兼治国事因家焉又许其在诸属地治产于是克萨克归俄外部驯至一千七百二十二年在马四克京城另立一衙署专管克萨克国公事于是蒸蒸日上大异于昔
先是斯克六拔士克甫理克萨克事旋即病殁彼得环顾廷臣无可托政且鉴其前失欲慎择贤良以正一国而卒不可得一千七百九年因命克萨克或有军事必先命于俄廷不得擅自起兵西历一千七百年俄皇彼得已于黑海得唉兆口岸北海亦亲往游历察知此两处尚难通至欧洲因欲取道于波罗的海惜北沿海五省地有属者今皆改属瑞典事大不便心恒悒悒时瑞典王嘎耳利第十二尽削其诸王之大权诸侯胥怨之爰有一藩侯纠约三邻国各由本境进兵约期同攻瑞典三国者何波兰丹墨俄罗斯也彼得忽得此机会喜而许之讵意瑞典王亦能军先败丹墨次[波](破)兰最后遣兵八千名攻俄适值大雪冒雪以进俄兵六万余屯于某隘不意瑞典王之至也仓猝中亦不知其多寡大惊奔溃辎重尽有之瑞典王骤胜而骄以为衅起于波兰必先征服波兰再与定盟然后可久于是积时累月始与波平而俄则乘其休暇从容有为矣先是彼得败归而后志气不衰急图湔雪其耻而后快于是铸炮三百尊训练新兵十队每队马兵一千名另派二百五十人入武备院肄习阵法以备指挥越一千七百一年命库总大帅师[伐](代)瑞典胜之瑞典之军死亡过半复胜之于水路夺瑞典兵船七次年又[伐](法)之瑞兵八千名死于俄者盖六千焉尼洼江口瑞人筑有炮台甚固全国之钥也亦为俄人所据于是始筑栈道喜谓欧洲之路可通也遂自尊其都城为圣彼得堡明年又获瑞典兵船二沿波罗的海诸省以次削平其民有不降者彼得痛加诛杀始惧而服忽接本国军报知国中又有反者即命库总兵往平之兵势益强彼得思前与共和好国皆俄同者也乃遣兵助波兰等国初欧洲各国皆奉罗马教大有惟我独尊之意及耶稣大兴奉罗马之君视之如仇敌日寻干戈几无甯宇瑞典王嘎尔利第十二之祖古思塔布亚多罗布思然曰人亦期守法耳何乃分门别户缘教事而误国事哉自今伊始有敢以异教为仇者余即移兵讨之由是各国汹惧皆愿任其民人信奉何教官不顾问有一二仍执己见者古思塔布亚多罗布思胁以兵力全洲以安人咸畏其威而感其德至嘎尔利第十二时平波兰适奥国人又有为教而受害者以嘎尔利必能绳其祖武纷纷求助嘎尔利遂力劝奥皇[毋](母)得苛待教会民人欲奉何君必须听其自然奥王许又命奥国将以掠之俄人一千五百名日耳曼官四百员交瑞典处治奥亦允之瑞王威名日着
法兰西人适与邻近各国交哄众小国恐瑞与法合将有国破家亡之祸遂相约莫敢犯而瑞王别有深意殊不肯助法人法亦知寡不可敌众兵端遂息欧西方庆共平升乃俄忽据波罗的海滨诸城邑瑞王嘎尔利切齿怨恨日图报复遂于一千七百八年征兵五万一千名进伐俄罗斯嘎尔利自率轻骑六百亲为前锋俄兵御之嘎尔利王(绩)几为俄擒瑞兵第二队大至始免时俄兵仅有二万人交绥俄兵退瑞兵又进俄兵后队一万六千人与前队二万人合遂大战瑞王独当一面所乘之马毙左右护卫大臣多阵亡王左右者仅四五人耳瑞王震怒招集散队遂败俄人乘胜前进而不知后队一万八千人已为俄兵截而歼之也余兵六千人皆为俄俘时值严冬俄地苦寒饥疲之兵至有堕指裂肤者艰苦至此瑞王知难而退矣乃犹征兵秣马转战而前延至一千七百九年夏俄皇彼得亲率雄师六万人命库总兵将中军门总兵将左军任总兵将右军布总兵掌炮队俄皇亲誓于师曰俄土有众悉听朕言此次之战为国为教又为尔等身家幸勿言为朕也即朕亦当舍死忘生为尔驱除大难如其不然战败而还朕无以为国尔亦无以为家矣尔其勖哉瑞兵既已深入重地亦知胜则有家败则不返瑞王激励其众殊死战甚至枪子穿彼得之帽而过枪毙门总兵之马三易三毙俄众汹惧瑞兵似已操必胜之权矣乃瑞王不谙兵势忽命分兵为二队而疏其中门总兵急帅精卒横贯而击之瑞兵左右不能相顾而彼得大兵又如风雨之骤至遂致腹背受敌仓皇奔溃瑞王乘轿而逃而马为炮所毙易以二十四人舁之又死二十一人瑞王仅以自免夤夜奔土耳其余兵大半死者仅有孑遗尽俄俘之以归是以彼德收瑞官之降者宴于帐中语之曰是役也两军进退胜败之机增朕识力不少尔等诚朕之师也良可欣喜其不自矜伐如此师旋凯歌竞奏举国之人皆喜俄皇不惮勤劳讲求练兵之法今果大效且又能遵奉天命舍生以救人可卜昔日听命于瑞典之诸国将来必听命于俄也
外史[氏]曰俄罗斯一国前在欧洲无闻焉彼得奋发有为取人之长补己之短举凡行兵造物诸学无不讲求而考究之是以部[伍](武)严整所向有功迨侵瑞典而据其地瑞典寻仇又使之只轮不返[自](是)时厥后俄之威名遂与英法美奥德诸大国并列藉非彼得深探国家兴衰之由以训其军民又何能浡然而兴哉瑞典庞然自大一蹶之后已不能振而又悬师深入犯愤兵之[忌](讶)遂至一败涂地安危得丧之机可令人深长思也俄人既据波罗的海滨地因以建立国都与欧洲声息相通驯至欧洲各国每有新法彼得无不先知此其所以终至富强也欤
俄国之初榛榛狉狉几有不识不知之意当我中国赵宋时希腊教会传至俄国始有振兴之机其一切治国规模亦皆仿照希腊越七百余载国势日广积獘丛生顾未尝一改旧制大主教尼肯识微虑早思欲有以改之而俄民心志不一猝难集事俄之有职人员及士子之曾游欧洲者睹欧洲治国教民之事以较本国有上下床之别及回国皆效西国衣服以示向慕之意且常向众面述我国不亟思改图恐必居于人后其所向有功之库总兵即游历人员之一也彼得幼时即习门更改旧章以从西国之事既长躬游欧洲循环察视比返国乃宣言曰欧洲各国之政真善政也我国亟宜仿行否则日后必为所制乃计干纲独断不欲从其旧俗乃据波罗的海滨诸郡邑以收新法练兵之效又念有家有国者必文治与武备交修乃可以长驾远驭雄长天下先是俄有佃户二千万人皆隶于贵戚富绅世为奴仆彼得以欧洲之西陲其始亦有世仆一但尽释为平民实政之尤善者心窃慕之又以欧洲各国教养诸事皆出人上立意必行乃聘英法荷兰瑞典那威瑞士日耳曼诸国之人名至俄或令译书或供制器皆以教其民人凡有奇技艺能者务罗致之以广裁成又恐其学之不远也自御西国衣冠以倡之令学者亦皆效法以示心仪西学之亟
俄罗斯一境雄跨欧亚两洲疆域既广民俗不一彼得即位以来奋发有为躬历欧洲诸国择善而从先学其练兵之事得以开拓土宇通欧洲之捷径而据之以为都城及乎武既展文教聿修然犷悍之民不易能[遽](据)使之顺从也彼得乃刚柔并用行之以渐卒以革故鼎新兹仅纪其改正国俗之事可默想其裁成化道之至意焉先是俄俗人分三等一为世家之裔凌夷而为农家者流然仍自恃其阀阅妄自尊大一为农家佃人田以耕种终年租税悉归田主三为奴婢往往有一家而畜奴至数千者主人欲卖其奴则离析其父子夫妻而强卖之及彼得为政无论何人尽按其户口使纳丁粮较之中华隶丁于田于仁政固属不逮而畜奴多者尽令其主人纳税钱已隐寓革除之意有时主人欲卖其奴则首严离人父子夫妇之禁违者治罪不贷又以各省会州县城中人亦分三等彼得按日耳曼章程以改之至于外国人之寓俄者许其处设肆贸易并准置买庄田房产或欲与俄人结婚姻及在俄为官亦其意教堂中礼拜等事亦所不禁惟其人欲出境则必令按其产业资财以十分之一交于公家俄之贵族先有因其祖父功勋而得封荫者类皆习为骄贵历年既久诸廕生半属纨毫无才具但知袭禄位以骄人而已彼得力改陋习谕以现在为官供职者始为贵人他毋得滥并分文职武职教会为三等而三等之中又各分十四品以为尊卑不得凌躐俄俗凡有产业父死其子析以为己有彼得出令使按日耳曼章程改为均归冢子承受其余绪于悉听其冢子教训并各宜努潜修以增材识将来皆可为贵官以寓鼓励之意又恐其分析财产而终日贫弱也然未几仍归旧主又俄俗妇女不轻出门男女不同几席彼得以为无论男女皆宜自正其心初不形为谦自此更示相亲相爱之雅
俄廷向例每有机务必先广告各处官绅相与议定而行自彼得干纲独缆始设机务处如中朝之军机处者然初命九人摄理后增至多人凡机务议定后命一人专司颁诏下各部遵行复恐未增妥善遣四十人往日耳曼国习其礼典归而仿行之其外复设十部一洋务部二戒务部三水师部四户部五税粮部六刑部七世职部八制造部九矿务部十商务部命官分理每部又各设一书院延聘各国名人以为教习兼采他国章程参以本国定制务衷至当其各书院总教习由书院中人公举之例概不由君上遣派先是俄国各道分设专官大权独揽彼得命分全国为四十三道而隶于十二省又命各绅士公举数人遇政务会同各省各道员商酌辨理京畿之内亦照此例而由此数人中再择一人以为总理其最要者则在于制造商彼得因着为令曰凡公举辨理此事者半用外国人因其制造商务较俄人为稔习也外此各大部诸事亦公举良贤管理而遥制于都中总理大臣各城之贤良久乃皆通西法街道房屋务求整饬洁净藉非彼得之躬历各国亲知其利獘亦曷有上行下效如此之速乎新章既定彼得又密查各官有无贪婪之獘查得有一官暗吞国帑若干而其属下司籍之人乘机欺蚀彼得即严谕百官曰欲使百姓均沾实惠必自尔百僚各矢清洁始尔百僚果洁己奉公吏役自不敢肆因戒以官箴如中国衙署中奉旨勒石所云尔俸尔禄民膏民脂下民易虐上天难欺之意旋又查出亚洲境内之西卑利亚总督婪赃不法彼得乃治以斩首之刑以儆其余一时威令大行人咸知惧至于欧洲律例惟瑞典最为确当俄国则无论何案一入公庭未问先笞彼得改欲从瑞典而恐太骤命稍宽焉但期以渐革除而各道城内以迄乡间各设问案之官皆命详于刑部以为准驳其余设施大抵类是考俄国未经整顿之先每年进项才得银三百万罗卜合银洋一百五十六有至是骤增至一千万罗卜历十五年更较前增三倍焉此改弦更张之成效也初俄境盗贼纵横彼得以练兵束之惟壤地广大兵额宜众兵费尤繁乃以精益求精之法练陆兵二十二万水师万八千大兵船四十八号小兵船八百号不特可御外侮盗风亦自是少戢矣先是俄之兴由于教会然自有教会以来京城有大主教一员其权势之重舍皇帝外无敢比拟也彼得又欲改之乃先于各部立书院之例至是又创设圣议院凡教会中之规条亦公举数主教共议不专由大主教一人然后示以章程曰各教主处必各设书院凡传教之子弟若有不能读书者则令改隶兵籍查俄之教士向分出家及不出家两等圣议院既立凡年未三十之人不准出家其出家者亦须读书然后大小书院既立凡年未三十之人不准出家教等多着有益之书以训世会教以彼得为擅改俄国历代相传之教情沮丧内有数人自知时势所有不改而不能者乃别立为新教会盖因旧教会而名也此外又有欧洲各国教会本与俄国教规不同日久乃分为三等一新教一旧教一外国教遂不免有相倾相轧之獘彼得知其各有佳处故外国礼拜堂亦亲至焉今尚有宝座在堂中又诣亲教堂而谕之曰上帝命朕管理国事耳人之良心乃上帝自行掌管非人所能管也若按良心作事有何阻[碍](拟)难行乎又至旧教堂谕曰我俄之兴固由教会然事贵变通所有规模亦不可拘泥也盖彼得务欲三等教中人广读书以明义理则既无党同伐异之獘亦无时更改之劳矣
俄之北海一口岸名曰亚刚阿荷兰日耳曼人昔常由海入货通商然必绕道瑞典颇苦迂曲至俄国人之贩运于此者水陆而行天气寒苦路又甚远乃改于波罗的海角之新都圣彼得堡创立码头于是得免绕道瑞典及苦寒远路之虞而有系念亚刚阿者彼得姑准其两路通商而逐渐增加亚刚阿之税商人遂相戒裹足彼得又念国中之商运货于陆路甚不易乃为民开运河一道由[圣]彼得堡通至内地之东省民皆便之又为民开通各大河使之相连无论何处舟楫皆可直达此彼得立埠运货之法也工尚未竣又与欧洲数大国立约通商使商民知欧洲各国所缺而俄国所有者急于制造运销其欧洲所有而俄国所无者又谕商民急往贩运又睹本国农民收获之际皆用镰刀一人一铲甚觉费力乃谕民曰尔等诚欧洲所用之长刀则一人可抵三人之力矣又劝民种桑树葡萄等物其欧洲极肥健之马牛羊等畜胜于本国者谕民务望贩运以来至于各要工各矿务之类则谕民曰尔地主人等务须及早开辨如其不欲则国家将许他人及外国人来开不可使至宝久陷地中也如敢阻挠杀无赦由是俄国大商皆出而辨矿务有商人名代米多者由辨矿以至极富至今犹有称之者其时化学尚未甚兴彼得更谕使立化学局以制造各物兼察各种布疋并船中所用之帆巾里与夫哈口赖洋绒作袜之绒织金铀缎等类凡法英奥等国工人之工此艺者皆弃之来设局制造并使本国人赴局学习业人初恐制造此等货物不能销售彼得谕之曰尔等无虑其各立局我将使各兵丁舟船贵族人等凡国家所有事者均往购之又念本国人所穿之履形状甚陋命人往欧洲仿其履式制成而使人易焉凡此皆彼得之苦心经营也然而初创规制时则有大难者俄国各省官员类皆以剥削民利为生不尽乐遵劝谕是以商民少踊跃者然历年仿照新张织造局已有二百处各国新法既已精熟而又皆能独出心裁自创新式以制造矣彼得既整顿内外诸政皆获实效复以北方波罗的海滨据地无多南方黑海之滨地亦有限乃欲逐渐蚕食以广通南北海路自揣曩昔练兵到处战无不胜攻无不克今兹出兵必无不利故遣兵南侵土耳其土兵甚众不利而退复遣大兵北侵波罗的海滨又获据瑞典之数省地欧洲大震目之为虎狼俄各国于是共效合纵之法合力以抗之日耳曼与俄逼近[防](仿)备尤严彼得知不能专恃民力重命驾亲往欧洲各国以觇之既返遣其大臣往与强国立约以为将来攻弱侮亡之计旋即息兵安民以敦邻好焉彼得自即位以来综理国务为小民劳心者皆着成效先练欧西兵法以防外侮而制内乱既已底定而后经营水陆各路以通商利农于是商农殷实比户可封与教师商制造之法立各书院学堂不惜重金聘请各国名师名将来俄以教习之乃至地拓财丰乃谕民曰朕劳心猝力二十三年于兹皆为尔百姓谋生也今国家大势粗安愿与尔百姓休息以共学各学有益之事尔百姓其各知之俄人闻之皆大欢喜以为我皇之言实民生之幸也乃相与拟上俄皇尊号为大彼得
论德皇
林嗹伯儿外氏于浮拉母报上登录德皇维廉逸事且着论云德皇于明界之外更有所信仰于幽界东洋人所称为命而德皇则以为出于上帝之意其信仰于宗教如此即使遭遇困厄亦必以为上帝之命而不复怨天也德皇本仁人当俾斯麦为相时治下严厉国民精励刻苦未尝一日偷安德皇与俾斯麦意见不同争论此事乃定礼拜为百姓安息之日又令政府所设之工节减劳工执业之工夫而于妇女幼童辈则尤为留意将以示模范于诸工如千八百九十一年三月十七日所发之保护工业条例实为德皇所创兴也德皇每在军中亦果断勇猛每遇观兵之典必骑马临幸非第伫立高邱观军之东奔西走之状即兵之所赴所运必从而观焉又能谨小慎微虽小疵而必矫偶当闲暇之际或露营之内稽查兵在营时之秩序颇为严密盖德皇好观兵甚于食色值观兵操练之日起身必早约四五点钟即促侍从结束而行戴星而回其假息亦必不离鞍马批判军事甚为切当云
德皇心爱皇后颇宜室家皇后每夜必亲至皇子皇女之房中抚摩为懽一日皇后外出未还三皇子等谓母后未还不可即入睡乡乃相约以纽带互约足趾而卧欲其不睡也德后母子之情可以见焉又一日俟的儿皇子手一书书中有人类皆有罪障之句茫然无语良久云此言未真何则我[母](毋)无罪障也其思母后亦如此德皇每早起身约在七点钟前起身之后直以冷水洗澡身体即衣军服与皇后同朝饭虽于出猎或观兵等之时向晨而起而食膳则必与皇后对坐而食各皇子等即于此时谒德皇及母后饭后德王临朝听政至九点钟骑马逍遥野外德皇骑马逍遥野外皇后亦或乘马焉至十点钟还城复视政事至午后二点钟乃吃中饭命皇子皇族陪食每食必侍从武官二人主马寮员及女官等侍奉午后六点钟晚饭九点钟又饭德皇每饭喜有陪恰似夫的立克皇食时必令侍者谈笑风生以自欢娱虽所食未必美味而器具则必精丽桌上必插美花于瓶德皇爱花国民所均知也餐毕又有烟及麦酒出陈于桌德皇于此时最快谈笑嬉娱陪者极欢则更移别间又酌麦酒葡萄酒等至忘夜永或至十二点钟而始罢焉要之德皇为好客之人也德皇行政虽稍有专制之意而其待皇后则不然诸必先商议于皇后而后行皇后资性柔顺且质朴多仁心一礼拜内必会众侍女以制造救恤贫民之物故救助贫民之法多出于皇后之主意德皇听政每日约六七百件亲阅各种之簿书帖等已先开椷读过之后付之于秘书馆至大事件则己躬亲批答至如谒见行幸及赐物等事多出于德皇之心裁虽多有宫内协辨不过承旨行事其实犹旷官也德皇又注意于新报虽不甚爱文学而好读军书及小说之以史事为本者又好艺学林得狼氏发明越几斯光线之时亲发电报召至宫中以听其讲义要之德皇似料己之在位必有一大战争之事故颇养成果断之志以豫备焉
论比国王
比利士立国以来甫历三世因欲自主每多争战其国中之久遭蹂躏强敌之恃胜虐待以及最后已得自主各情姑置不论比王立屋可尔第一人咸称为国君中之最有才识者系选从英国公请而来王有深虑遇事能断尽心固政以固其邦基其子嗣位又逾一世合天下之人闻其嗣位相与称善近三十年之内国享太平长进之速他国莫与之京然应为之事尚多中以保守其国为尤要比之人民仅有六百五十万丁口其扩充船务制造玻璃铁器以及所织之镂空花边各种绸料种类之多货色之精在天下市面之上当首屈一指所有大宗出产可与英法德相埒整顿既速积聚愈富此又全恃立屋可尔第二才具优长虑远心坚始终不怠顾其辨事志向与乃父稍异每精心独断为国增光性尤平易不喜骄奢甘杂于稠人之中与民往鼓励工艺且使其京城壮丽雅观凡事之有益于国有益于民者无不力助其成冀收实效前此未几比京各报馆讌集之人交口称颂曰吾民之元首也齿少于其着名之戚英君主者十六岁践位之年才踰英君主之半身长六尺相貌端庄常为京城骑马或在奥斯吞步行主持君民共主之国制孳孳焉惟以利国安民为心勤求治理或谓比国地少人稠曾无寸壤未垦斯言甚确即欲扩充制造亦为地限势有所不能以故积赀虽厚而在本国则无利可营又人浮于事无工可趁立屋可尔第二深知其国虽小而户口甚繁财用恒足惟苦于幅员太窄永难展拓必须寻辟门径庶使蓄积多赀可以营运其少壮之人既不能本国操工谋利尤应为其别寻生计当彼时也正有人公举比王为亚非利加万国公会之总统此公会系专行善事者比王乃谘谋于斯旦雷极他探路之人遂觅得康阁地方距今不过十年十二年耳其得有斯地所费不赀已由各国允许专归比国主持并由比政府核定律法在数年之内可以便宜行事将康阁一省名实皆归为比之属地非洲有此大地计方一兆英里首兴政教俾得自主工作为定公平工价虽内多为难之处外有阻格之虞而其治理之效昭然已着使人惊异意谓如此大事而出诸一人之心思才力实可敬佩即史记之中欲求似此才识而以勤政爱民为心者亦殊不可多得草创之始岂能无稍差谬其初时所派之辅政诸臣或短于才不称厥职诚所难免正不知经几许阻难筹虑而比王终能坚持定力今则左右得人股肱是荷皆有才阅历前之所谓手者悉已化难而为易矣现在该处气象蒸蒸日上言之殊有意味一千八百九十四年余作客比京某日有公讌及克斯船王者皆比国最有名望之官僚及克斯者曾在康阁着有劳绩亦与其他有治才事功之大臣相等比之官绅毕集余亦在座有议官而兼罗范书院掌教名特嚣者昌言于众辞甚畅达足以动人可与英议院中长于辞令之人美在席之人闻言感发皆欲在亚非利加大属地内传有耶稣教道理并认明凡人应有之利权俾人之见识渐广其忠君爱国之心油然而生如此大商务及大有裨益于人之事其首为创率者终收成效通国咸利赖之有名三木尔生者取木勒及凡熟悉该处情形者所着之书选集成编标其目曰当今文化内有一节言康阁地方一兆英里有人民八兆虽尚非显属于比然已遵奉比之教令后此百年之内或可统归比国管辖该地在亚非利加而被欧洲之国辟地殊有益于化外之野人彼族犷野每人相食已用威力以禁戢之其中头目倘犹顽梗不悛即予废斥如贩卖人口以及凶恶行为尚亦当能改化其俗是诚盛德丰功之举也果克臻此则比国本以教化六艺见推者又将益进而自成大国矣去年元旦比王乘议员官朝贺之时廷谕之曰英国势力若是之大当有秘诀在焉秘诀维何即国人之忠心是也近又向余自言其志云吾生平开诚布公寔是求是冀人皆知吾心纵或有会其意者吾亦未尝因此而自沮其志气惟求吾尽吾道使心地光明自然而洞烛物理矣比王为此数语其国人闻之莫不悦服信从且不独比人为然即他国之人亦共相钦慕云
商务
英国商务总论
英国一千八百九十七年一应商务不无亏累之虞然与各国相形并视尚有兴旺气象则以英国商务本为地球首[屈](掘)一指也今将各项受亏之处胪列于后一制造商务本年因工匠求增工价并减工作时刻以致停工日久所有包揽别国造船造铁路造各种机器生意悉为他人攘夺而去二印度瘟疫大行有碍工作三澳大利亚洲及阿金帝那二处收成歉薄出产较少四希腊兵端各属地咸有戒心以致货物滞销五银价涨落不时凡贩运出口者皆因之退缩不前六货件太多如咖啡茶糖蓝靛等类是也七本年棉花出口甚少因无利益可沾现屯积之多约有三年货料尚须减价求售九当七月间国未定新税章之时各商人均赶运货物前往销售深恐定后更形掣肘十英属之南开萨及印度之孟买均有日人争夺织布利权而英国多余布疋又均载来搀售此外则与亚细亚之人均能自造货行销各国虽英人亦可因此讨论工艺然钢铁商务既经国讲求即难免不侵占利权本年钢铁生理又仅足保全资本已哉
英人通商始末考
欧洲列国以商务为本富国强兵全藉于商而推英国为巨擘列国虽欲与之颉颃争衡而竞胜而终不及其心计之工规模之远也余尝考英人之通商始末矣英与法最近其通商亦与法最先唐肃宗至德二年与[法王](先土)查理曼立商人之约英法同盟始见国史英人商务至明季而始盛宋度宗咸醇九年英与法里美国通商此为与他国通商之始元武宗至大元年始用银钱汇票与西班牙葡萄牙两国通商元英宗至治三年与威聂士立约通商明太祖洪武十七年始设商船律法嘉靖九年始至亚美利加洲之白来齐通商二十九年与瑞典合约通商三十二年始与俄国通商万历十二年始谋取中亚美利加之西印度及佛齐呢阿始携淡巴菰回国欧洲之栽种叶以此为创二十二年始设银号商人便之我朝顺治八年始定市舶赋税颁定律于中国康熙三年瑞典曾据亚美利加洲地英人取之名曰新瑞典令居于新地者不许与他国通商商人咸怨是时荷兰西班牙两国商贾日兴英人嫉之特遣水师提督伯拉格统兵船往西印度海取西班牙属地买加并夺获西班牙采金之商船至此又遣约克丢伐荷兰此为争通商用兵之滥觞康熙五年始贩中国茶叶至英始设保险之法四十九年英商立一公会于太平洋岛贸易十年未有生息至是议撤雍正十一年英国议立纳税新法卒不果行初各国商货到关抽税英人瓦尔波创立新法迨至储于国仓待有受者始纳税于国家于是商贾咸集议院论其事是少否多以为他国多不如是遂沮是议十三年与俄国立通商之约干隆二年西班牙虐待英之商贾二国兵端将至此构王及大臣皆欲战惟瓦尔波不可强之乃发兵五年遣安胜至南太平洋西班牙商舶十五年仍与西班牙始制毛二十八年英始与印度总督争论通商之事五十二年与法国重申通商和约逮拿破仑兴与英为难洎乎战胜诸国兵威益壮嘉庆十一年法传檄于普奥俄意日荷葡瑞各邦毋许与英通商然英之通商如故各邦亦并不能从其号令也是年与英国通商尽捐夙憾道光二年英迦甯为相罗森掌度支墨斯基逊掌商务谋除苛政令四方食货流通四年英人经营美洲不遗余力于时南亚美利加诸部久不奉西班牙约束至是英遣领事官往复立通商之约于墨西哥可伦比阿索宜基利相与贸易往来五年与丹麦立约通商六年与瑞典结盟许英船出入瑞典所属海口英人专志于行商蒸蒸日上十年之间国中富商贷资本于他国王家者计三千六百万两英建轮船公司往来各处道光十年轮船初至印度水师总统讷白尔始至我国之广东虽未必有心于窥伺然其谋肇于此矣十八年轮船始渡大西洋凡十五日抵纽约商人之行贾于外者于海道益稔与奥国美国俱立通商条约而创设英公司于暹罗置戍兵于红[海]之亚丁岛凡行旅之由是海口者得所恃而不恐二十年拟与德邦立约通商是年方以贩运[鸦](雅)片启英人有戒心焉二十二年我朝定和议许英人在上海广州福州门甯波互市通商所得于中国之货贿辇运回国计盈五车获一巨钟置之博物院中二十五年与昔利西立约通商当此之时英在欧洲水师称为极盛计兵舶四百四十五艘水手四万水军一万五千其强如此商务之旺轶于前日进口货值银四十八千五百万两出口货值银十一万一千两通商船舰三万八千艘水手二十九万人其富如此自立国以来未之有也又以印度民人众庶与法立约计其往法之地开垦然前后所贷国债称倍于畴昔咸丰十一年计国债银二十六万一千九百万两近来欧洲列邦与中国通商英为首而美与德次之立和约设领事者虽不过十余国而余皆附于英如大国之有附庸然此局将与地球相终始如此而犹欲闭关自画固所不能然所要者在知其情伪而已而不知其情而虚与羁縻之无当也余着此篇知悉华英通商之所由而窃叹当时驾驭之术焉呜呼前车未远来轸方遒当轴其加之意欤
英商公司据印度及亚美利加考http://wave.bbs.xilu.com/英国商务皆设立公司其首创者为印度公司当康熙年间德葡两国在印度通商生意极盛英人羡之设立印度公司集数百万制造商船七十余艘在印度二处载运货物在海面往来保护嗣国家正有战事欲向该公司借公司勿许于是垄断者请当道复设立新印度公司愿以国借给报英廷许之旧公司恐其夺利之权反胜于己愿与新公司合并再三议论始并一家此印度公司之所自仿也公司中船舶专往来新加坡印度槟榔屿越裳南洋诸岛然其印度为最盛故英国驻印度公司总辨亦(有英)有英议院之权可以与闻国事嗣公司归于国家始将驻印度公司总辨改为印度总督常则如商业之绅董变则如疆场之将帅当是印度国土瓦裂瓜分各处要津为各国人所占据鲸吞蚕食各自争雄客主之形皆不相洽印度土匪之流又乘间起事如鹬蚌之持内衅作而外患偪土人弱而客商得矣英公司知其机会可图乘间窥伺率商募之兵攻击所至辄靡一战成功割三省之地全归英国商人英廷闻之幸甚英商声势强大地广利多遂于议院公议令印度公司每年纳银四十万磅归国家作为贡税而由印入英茶叶概免征税如印度有兵弋之事亦由英廷助之不劳商人募兵筹画此印度公司归英廷之来历也从此英商之于印度设官颁政不啻附庸习久相安视为外府力强则胜天下事尚可以正理评耶英国又一公司专与西印度通商考西印度在亚美利加洲海中一岛其地水深土厚物产富饶地宜种蔗出糖尤伙英人自恃强力择其美境一二处割为己有既占其地尽力经营闻设商埠见本处居民之困苦与商业有关也遂别设禁例各国之糖不准进英国口岸及英国他处地惟许用西印度本公司之糖此例一颁西印度糖商大为起色即西印度制糖种蔗之民亦能获利商业以此日隆又有英人名鹄克明者贪觅地之功请国家自备舟船数艘乘长风破巨浪直抵南太平洋查得两地知土壤丰美可作附庸即回奏英廷树英帜于该处以为属地自是而后美之人民多有迁徙其土者通教化事农商兴百工务畜牧渐摩既久风俗一新商务推行又增两处当是时英国经营蒸蒸日上而立法未尽美善犹多未便于商人因欲易辙改弦变更新法而议院每多成见扞格不通众商无可如何重请英廷特设商务一部倘人民中有精于贸易者朝廷可破除资格充商部员俾旧獘革除新猷展布自商部一立经商之道精益求精矣
论德法在亚洲商业兴盛
近时德与英商争利颇剧在亚细亚洲为尤甚现英国产物在东洋渐有衰减之色而德国之物将代兴焉英国国会拟探悉其因由简派委员往东洋委员等报告云德国商业所以发达于亚洲之故厥有五焉一曰德国所产之货物比之诸外国所输货物其价较廉二曰英国之货物不适需用者之嗜好三曰自千八百七十三年以来银价低落亦为德商兴盛之根本四曰德国自产物之处至搭船之地铁路运价甚低五曰由外国各埠口至香港船费比自英国诸埠至香港之船费亦颇廉贱又法国驻香港领事诚意为之稽查亦谓德国初欲启商务之关系于东洋也汉堡及其余诸地以输出为业者皆苦心焦虑舍目前之小利以期后来之利益多端考者已数年矣其忍耐及巧智之二力遂至夺英法销路而输出其国所制造货物于中国德商好习华语又善简派少壮代辨之人以考查中国所需要之物及其品质如何购买者嗜好何物至稍解广东语者则又托卖货物于此等之人渐将扩张其商务焉
美人论大连湾通商事
英人所要求于中国者法之不以为然在南之通商与滇蜀之铁路盖南如通商则英人之轮舶必将由梧州达浔州以抵南西据龙州之上游如此则法人龙州新造之铁路其利益必大为减色而红河之商务亦将虑为英人所侵蚀此英人之所以不悦也俄之不以为然在于大连湾之通商盖俄承大彼得之遗策欲经营一出海自由之口岸西不能专权于波罗的南不能得志于黑海而地中海南颐一为直布罗陀一为苏[士]又皆为英人重兵之所在在幸得海参威一口又而守冻四五月近方与中国亲睦其西比利亚轨之出已假道于满州而又乘德人占据胶澳时之机会遂使鹫形之旗得高悬于旅顺之口将来由吉林修一支路直达辽东海耿以抵于旅顺俄[怀](此坏)此志已有年矣今若大连湾作为通商口岸则是俄方欲张其口而英已先绝其吭是其数十年缔造之苦心败于一旦俄人之所以大恐也然则中国于此将何以自为谋乎仆尝中国筹矣夫奉天者大清国发祥之地也奉锦视祗为安危而旅顺以金州为失大连湾与金州澳南北陆路相隔仅一二里若使敌人陆兵越鸭绿江循黄海北岸西趋金州而海军入大连湾断南面之冲则旅顺为绝地而海军盖不能支甚奉锦破胆榆津震动甲午日本之役正是如此此诚北洋锁钥非但谋辽东者所当守也然以周围数百里孤悬入海三面受敌之地而今日中国国家则力既不能力筹大队海军以为外护又不能添设台多置巨以为内守一旦有事欲求旅顺一口不为外人所夺盖亦难矣今若将大连湾作为通商口岸则以各国安业之商杜诸国觊觎之念明与各国一口岸以兴商务以固险要藉为口实其意以是为不费之守无形之防保辽东海股以奉保锦而即以巩北洋之门户为中国计计无有善如此者矣夫英所要求于中国其利权固不为小然中国若拒英而借于俄则地丁抵押之外吾恐俄之所要求者如东三省开矿修铁路至不冻口岸并以后总税务司之用俄人度亦必振振有词是其所要求之利权英固为大俄亦未为小也果如是也则各国惧有碍于平权之局势亦将有利益均沾之请试思德之借胶州也实因归还辽东中国厚杰俄法薄待德人之故今若厚待一国则东方有十万墩海军之英其不敢默(而)而止也必矣日前路透电报载俄英国某大臣演说有云如他国如中国关闭贸易之门户吾英必出与之战云云此其意之所指有心时事者亦可以恍然悟矣即吾美人向不干预他洲之事然与吾商务有所阻挠损失则吾政府亦不能置之不论不议之列也
日本商务
日本政府预算明年报销各传闻正项杂项约开支洋银二百五十兆元如果政府设法撙节或祗须洋银二百三十五兆元此项巨非借国债不可然债借颇非易事因本年曾预借定国债洋银六十一兆三十三万九千五百元作为异常报销之用故也由此而推则是筹借国债明年如再踵行必不能如今年之价矣然舍借别无筹法因本年报销筹防兵备项内用洋银一兆七千十九万九千五百十九元皆筹之官民颇觉勉强从事此时如再将官俸节减而日官月俸大半约仅自十五元至三十元当此各物昂贵较前百分中涨起六十分各官以日用穷迫已有舞弊情事此势所不免也至现米价每石计洋银十二元较之前数年每石洋银四元八角与一千八百九十五年时每石洋银八元二角相去甚钜以为米价如斯田价必增即使稍加地税谅无不可不知照公道而论其价又不相符按现最美之田合最米价每町祗能出米合洋银一百六十元之谱而每町须按洋银四百元征地税又租价洋银八十元设再多抽地税民必激而生变矣
论日本通商事
西人问于华人曰贵国既与日本通商矣何以不令其遨游中国任其往来自如必拘拘然仅许其至通商各乎口华人曰然此我中国向来之定例也譬如吾国各官业已分发此省即须在此省候补日后补缺仍在此省供职非奉特旨不能久往他省何外国之官商议定地方口岸安能任意又至未经议定之地方乎西人曰我国之例则不然英与法邻近之国一经和好通商英人至法不限其所游之地不禁其所至之方法人至英亦不禁其所至之方限其所游之地然法人在英犯法英人即治以英国之例法以法国之例仅须英官自行办理不必更商法国驻英之领事官英人之在法国者亦如之今贵国与日本亦邻近之国非若英法之与贵国远隔数万里之洋也今既和好通商亦当不限其所游之地不禁其所至之方及其犯法亦照英法所行之例以治其罪庶几方为邻近和好之国奈何视近邻仍与远待近国亦如远国竟至毫无差别乎此吾之所不解也子曷不奏明朝廷此严禁使之亦同英法和好通商之事耶华人曰不能我中国之禁令昔圣人揆之于礼合之于义而后设法以为之妨也即以民间之事言之至好朋友仅能至其客座不能至其内厅至亲族戚仅能至其内厅不能至其卧室男女不亲授受嫂叔不通音问亦不能至其室内言不出外言不入皆所以为之妨也故卧室安息之地惟夫妻子女始能至伯叔兄弟亦不能至也何他人今夫京师者犹之民间之卧室也内地各省犹之民间之内厅也通商各口犹民间之内座也今日本与中华虽为近之国亦不过于民间朋友而已安能[如](于)族戚乎安能如伯叔兄弟乎许其在通商各口岸是已[延]()之入客座矣又安能使之再入内厅乎又安能使之再入卧室乎是必不能之事也且中国一视同仁也通商之国岂徒一日本哉既今日本入内地又岂忍禁贵国之内地乎此一定之理也子又何问焉西人曰子诚善为说辞者然吾终不以为然请俟异日再以质之他国之和好通商者
暹罗贸易情形
英国驻暹罗领事具报其本国曰该国今年贸易总数得五百十四万七百二十三镑较诸昨年实增多百分之七如无银价低落之事则当增多百分之十五也查贸易总数内暹罗所输出者为三百万镑而米谷实居二百万镑材木次之米谷一项输香港者居大半或输新加坡现在暹京捣米所设立五局而英人专管其三局该国搬运之便全赖水利虽有铁路然惟暹京亚俞西亚其间里程不过七十七基路米突耳该国地方多用英国制货其余他国货物销路颇少哥儿陈者为该国着名之镰坑然现为英法人所管理暹京顷于文明大有进步该府盛用电气有比利时人为该国家司法顾问大臣颇有政绩有英人为财政顾问大臣亦有循声且国王精励图治度不不出数年必有一切新政也
</div>
    <div class="pagination">
<a href="皇朝经世文四编_page26.html">上一页</a><span>...</span><a href="皇朝经世文四编_page22.html">22</a><a href="皇朝经世文四编_page23.html">23</a><a href="皇朝经世文四编_page24.html">24</a><a href="皇朝经世文四编_page25.html">25</a><a href="皇朝经世文四编_page26.html">26</a><span class="current-page">27</span><a href="皇朝经世文四编_page28.html">28</a><a href="皇朝经世文四编_page29.html">29</a><a href="皇朝经世文四编_page28.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
