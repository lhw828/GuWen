<!DOCTYPE html>
<html>
 <head>
  <meta charset="utf-8"/>
  <title>
   皇明经世文编 - 第 59 页/共 172 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   皇明经世文编 - 第 59 页/共 172 页
  </h1>
  <div class="content">
   接报马市事完疏
　　创立五堡以严边防事【创立大同五堡】
　　史总督自其为两司时攻杨新都朝议不直之其后复倚咸宁侯开市非端人也但其立五堡有益强场故载之时史公为抚臣毛来瑭为搃督毛集中亦载创立五堡疏但比详而彼畧耳
　　会同先镇守少监杨进总兵官左都督梁震等、为照大同镇城迤北一带、东抵阳和、西尽高山、一百四十余里、俱系平川旷野、黄沙白艹、直与虏境通连、故我太祖高皇帝迅扫腥膻之后。即以此为胡马奔冲之会。特建此雄镇。犹砥柱之在中流。将使虏酋不敢背城南下。轻犯倒马紫荆等关。然以一城孤悬天外漫无重山迭嶂之险。容或我备受失其固一骑马驱。直至城下。是以从来本镇地方。遭残蒙患特甚。诸边常年四月以至十月。塞艹畅发之余。秋高马壮之日。纵横侵扰。四流奔刼。日无定时东出则西入。此出则彼来。必湏动调兵将。常川防守。其追逐按伏糜费额外、钱粮。以岁计之、不下数十余万。然而边民罹杀掳之灾。战士遭锋镝之惨。卒有不可免者。先年原议创置五堡之人。葢亦的见。各该险要处、所、果能立堡设兵、真为我国家亿万年永逸之计、因而奋迅、以为无所顾忌、英见远虑、谋国未为不忠、但其举动之间、罔识通变、重拂群心、事方艹创之初、辄构非常之祸、自是之后、有闻人言及五堡之事者、摇手闭目、未敢出声以应、殆色变于虎之谈矣、先廵抚都御史樊继祖、增展高山聚落二城、而大同镇城巳若两腋生羽之渐。亦将有进图五堡之机也。但以初承兵变之后、在于事会之违、不可遽遂、本年二月间、时方大虏压境、该总督尚书毛伯温、奉命总督三镇军务、前来首倡是举、合众为谋、筹度两月、乃于召募、听其自来、夫役豊其粮犒、以至木料慱石等项一皆预为计自算、分处停当、召募一加、远近响应、三日之间执姓名以愿从斯役、不下数千余人、又为指授总兵官梁震前去先年原拟设堡地方、周详体勘、务得地势高耸、水艹便利、可因者因之、可改者改之、明白开议、以凭施行、震等依蒙、遍历夷险高下、逐一审勘、某处可以创立新堡、某旧堡可以全弃不用、某旧堡可以相应增制、各议拟详定、臣与镇守少监杨进、总兵官梁震等、亲诣前项境外、各该处所、公同重复审择可否、一并参酌停当、总督尚书毛伯温、随会行边、使尚书翟銮、廵按御史皮东山议得镇城迤东六十里洞子沟之南。原设镇胡废堡。四匝沟岔。道路崎岖。如遇虏众攻围。转输救援。一时不可卒至。该堡稍西地名南车房。土脉肥厚。地势高阜。就此创立一堡。与关头北车房等处相距。虏贼不敢似前直犯腹里。采掠安子等山。及聚落等处地方矣。及镇城东北四十里水尽头。原有旧堡地僻。除非险冲土干。不便汲水。仍移向稍东平岗之地。则四望豁敞。战守得获矣。又红寺旧堡。在镇城正北当诸边适中之处。原额旧堡。矢见度狭小。气槩不雄。况经岁年之久。风雨披塌。遂成丘土。今当开展扩充。易旧成新。中间多增军马。于此管摄诸路兵将。若遇贼警忽至。互相传报。从而并力捍御。真有一呼千应之据也。又红寺稍西。有张布袋红土等沟。俱系常年暗通贼虏便路。不有所处。则红寺虽存。未免孤立无助。西二十五里。有护堡村。正当前沟通会之地。于此立堡。则东援红寺。北控诸沟。一应零星之贼。无从潜地。而入矣。又西五十里沙河旧堡。设在沙河北岸。然而坐陷淤泥之间。今移其所。于河南好女村立堡。则北距河险。东与护村等处。声势联络。贼骑不敢肆然南渡矣。前项应设五堡、展筑者一、创修者四、红寺改名弘赐堡、南车房改名镇远堡、水尽头改名镇川堡、护村改名镇虏堡、沙河堡改名镇河堡、弘赐添设参将处所、周围丈尺、宜用三里五分、高二丈五尺、厚二丈五尺、内应置马军五百、步军六百、共该军一千一百名、其余四堡俱二里三分、亦高厚各二丈五尺、宜各置马军三百、步军三百、共军六百名、弘赐堡应立把总四员、镇边等四堡各把总一员、每军一队、应有管贴队官旗舍二员名、共该把总官八员、管贴队官旗一百四十员名、又议得五堡虽立。若于堡外不有堤防、则贼之往来驰骤。何以距阻。不设眼目。则贼之动静。何以预知。堡中之人。不惟出入未便、而守战机宜。亦何所凭。应于西北一带。深□壕堑一道。沿壕筑立墩台。各设旗军哨守。则壕堑之深险。有以分内外之势。而贼马不可遽入。墩台之密布。有以设耳目之多。而警报易以飞传五堡之外又生一藩篱矣又议得五堡设立处所、俱系往昔贼虏常川住牧之境、今即于此地坐驱四五万余众、劳役数月、中间事变、诚难忆料、其所关系、有非轻细、仍会置夜不收通事家丁人役数百余人、分投昼夜伏住二边紧要墩台、及山岗高阜去处、兼督守瞭人役、加谨瞭望、挑穵深阔营盘、以为官军夫役栖守之所、虏贼不时入犯、各该将领、督令防护官军控弦以待、虏贼一见、惊愕知备、不得以遂贪噬、而各该守备、分投管领理料、得以从容就事、日有成功、其防护兵马行粮艹料、俱于管粮郎中詹文光处计日给发、而调集到各处军民夫役口粮、俱于通判张烈收贮总督军门原发银内关支、仍于本年四月十八日为始、齐力兴工、除总督尚书毛伯温特委宣府坐营指挥刘环犒赏外、臣复行令佥书都指挥张勋山西河南领班都指挥李承祖滕琐、不时赍领米面肉酒分投前去、各该工所唱名给散、以示存恤慰劳之意、至五月初五日、镇边堡城完、初八日镇河堡城完、十四日镇川堡城完、二十八日镇虏堡城完、六月十九日弘赐堡城完、臣等又会行副总兵戴廉等、各将所部兵马、分投摘拨、一半架梁、一半协同各路军民夫役、长挑壕堑一道、遇土则穵、逄石则凿、东自阳和、西抵高山、俱接歨山一百六十余里深一丈三尺。迭土为墙。一丈四尺。上下二丈七尺。宽一丈五尺。沿壕外面。每二里余筑打墩台一座共六十余座。每墩起葢房屋二间。合为一间。其各墩应有锅瓮器皿旗帜号带弓箭盔甲鎗刀火器。俱各置办完全。逐一布设。随于每墩会同、各选拨官军六员名、令其常川轮流哨守、一遇有警、一面酌量贼数多寡、张挂青黄白色号带传示诸路、瞭望之人、依照传报、预为戒严收敛。一面摘拨一人下墩踰壕星分驰报各该分定城堡、以凭会报合兵、又弘赐堡稍东南十余里、五堡分中处所。一山特起、旧名平山。绝顶之上。旷然平地。膏腴之田。连山几于千顷。升巅俯首四望。五堡俱在日中。万一各堡有事。于此觇瞭贼数多寡去来方向。极为真的。即可据之进兵援剿。况乎缓急之际。摽号昭传合散呼斥。远近可以毕见。臣等会报总督尚书、即于其上创一小堡、名为会远、中设公馆一所、以为会发兵马之处、更立一墩台、安置官军二十员名、专一掌管号令、常川哨守、五堡及镇城之中、朝夕瞭望、依藉乎此、则贼虏入出多寡有无之踪。不可迯矣。臣等又会同郎中詹文光、督令商人分投召买弘赐堡粮六千七百石、料三千五百石、艹十万束、镇边堡粮三千七百石、料二千石、艹五万束、镇虏堡粮三千七百石、料二千石、艹五万束、镇川堡三千七百石、料二千石、艹五万束、镇河堡粮三千七百石、料二千石、艹五万束、以上五堡、共粮二万一千五百石、料一万一千五百石、艹三十万束、行令陆续运送、责委都事王济众等收受堆集、纵或事出仓卒。亦足为备。臣等先于四月内会行坐营都指挥白钦、尽将挑入壕堑之内、附近五堡土田尽数丈量、除将余地查照近奉钦依内事理钦遵外、先行分拨该路、参将五十顷、守备每员十顷、把总每员五顷、管队官每员二顷、每军一名一顷、共该三千九百四十五顷、臣随复各照员名地亩、分给牛犋种子、行令参将及守备等官督勤趁时耕种、然后漫艹荒沙、一望无际之乡、尽皆嘉谷秀实之境、会逄比岁雨旸时若、遂成大熟、今即登场入堡、各该新募军士、俱各携持妻子、安插在内、从容坐食、亦若安土乐业、率以生生无穷是期失死边陲为终矣、
　　题北虏求贡疏【俺荅求贡】
　　臣于嘉靖二十年六月、廵抚大同、巳升兵部右侍郎回部管事、未交代间、时世庙三十年马市成杨忠愍公疏谏被谪案此一事与□庙时边市同局而成败是非大判者何也世庙时仇鵉为大将军与北虏通□虏之所欲是狥市虽成终必败盟非求款也故是年冬虏即大入所以与后事不同耳适遇酋首俺荅、遣三虏使来、一名肯切、一名石天爵、执词入边求贡、其所称说、有云彼中人畜连年不利、灵官算卦、大头目将有灾、必是进贡南朝可免、又云、伊父諰阿郎先前与南朝进贡讨了疋等物、至今留下好名等言、情词亦若出于谆恳、臣等据说奏请、随奉　旨其下有能杀俺荅者升赏、高张二公于俺答请贡时亦深论前朝杀虏使之非边臣又将来人肯切石天爵俱斩首枭示九边夫夷狄称臣欵塞、本万古帝王盛美事也、果彼情出非真、外托逊顺之语、内藏不测之图我能先识、但当据其仰面向天、国体未为不尊、只宜以温言遣却、既不堕彼奸计、亦不激彼怒心、则为国忠谋、出于万全矣、胡为缘彼请贡、即欲构俺荅而杀之、且将来人俱处之死、以绝归报、夫杀之不受所欺、亦若壮矣、而彼率众来侮、边臣竟以疏虞失守、夫自来者杀矣、逞凶而至、计无所出、一二人杀之矣、率众为犯、则竟无复如何、其为谋误亦甚也、后至嘉靖二十六年等年、彼再以贡请、亦未蒙准允、然则朝旨虽不许贡而边臣巳自构矣总兵官周尚文借之往来、以牵系其心。是以大同数年。得以苟免侵扰。今岁敢复入犯畿辅、残杀生灵众多、上干　圣怒、行将恭行天罚追复　二祖光烈、以雪神人之忿、而彼复以进贡为请、先后向背矛盾、信诈难凭、但以事贵乘时、动宜虑善、出塞之举、臣尝力赞　圣明以行、其在今日、若不可以直遂之者、何也、　天威震动、贯耳如雷、遐迩驰传、风声赫播、彼中或既知之、知则畏之、畏则必防、防则有备、备则设机以待我矣、我从而率兵以临、彼果以备迎我、中必生阻、又或以避而远、则我之往、竟属空行、或未可以全功收也、臣又思之窃以蓟边未修、空隙尚有可乘、兵将未习、战攻尚或非利、糗粮未豫供济尚未能充、是皆所当念者、况今甫遭刼扰之后必湏休养之既久、训练之既深、计算之既审、整备之既周、而后以大事为举、必若　圣谕所谓食足兵雄乃能以万全为期者也、其今二月之师、似当徐徐为计、臣且闻之俺荅近年以来。部落强盛于昔。渐与小王子势不相下。嫉忌互生。巳非一日。今者俺荅必欲求贡。意欲依附　天王。借取声光。以自壮门面。因而可以骄示小王子。此固俺荅求贡之心也。又彼以入抢之利。散归于众。而进贡之赏赉。多为巳有。且马市一开。上下通利比之杀人而后有所得者不侔。此又俺荅之所乐为者也。此时巳哀暮则在穆庙时又何如固宜其猒兵扌旡之易成矣且俺荅年来、渐入衰暮、自以其残虐大多、为天所厌、昨入抢后、彼中人畜、辄尔病作、死者枕籍因而追惩往昔、若有悔心、臣以彼之求贡一节、其于天时人事。若为一大机会。而在我所处得失之间。即有重大关系。是诚不可不慎者臣又闻之礼部。近者案查先年北虏进贡每一次宴赏。供应。通计费银七万五千余两而彼中进贡马匹。亦若足以少偿。其或马市复开。徤马轻值。利当三倍。况乎彼中所恃之为强者马也。我以薄恶之物。可以易彼善战之马。是夺彼所恃而归之于我。强不专在乎彼。我亦分有焉。我或又以通变处之。则马之来也如流不数年虏中之马半分于我况彼既以贡通、必不我扰则自是战征可寝、士马无烦、百费得以俱省、生养久之而我海内之财赋渐以充斥、中国之兵威必能大振乘此而大有所为当自无不如意者此贡之足以利乎我者、臣亦不敢不以言也、但恐犬羊恶类、丑秽难容、不可使杂入汉官威仪、当有一别嫌善后之处、非臣所能知者伏望　圣明察臣之愚密谕阁直重臣相为毕殚心虑、各出忠见、其于进退可否之间、调停区处之道、开诚议拟、详悉奏请定夺、务必可以上慰祖宗在天之灵、仰荅　皇天眷佑之意、社稷苍生不胜幸甚、
　　议处三卫属夷疏【议复三卫】
　　臣窃思方今形势、京师心也、定易卢龙涿蓟五脏也宣辽臂也、大同延宁甘凉肢体也、咸宁侯□□而欲取三卫以为功史总督此疏乃奉咸宁侯意旨也居尝无病心卫诸体、今则假诸体以卫心、巳属非计矣、仰惟我　成祖建都燕京、控扼强虏、甲兵环绕、水陆辐辏、　圣祖神孙、亿万年不拔之基、端在于此、但大宁与虏、为我藩篱、今包藏诈逆、反成内患、而远交近攻之术是臣之日夜腐心者也。昨岁入犯。乃三卫为之。而问罪之师独未之及者。臣知其有所待也。今俺荅及诸部落、顷因马市微利遂相戒不犯、安知啖以厚利、不为我用者乎、诸虏既为我用。则三卫可图矣。三卫可图。则宣辽之烽火复通。而京师之右臂亦固。卢龙定易之立镇。可以次第而举。大同诸边。或亦因而赖以为我安也。我　皇上圣神文武、比隆尧舜、伏望清燕之睱、留心省览、上以光　祖宗创造之艰、下以遗　圣子神孙亿万夫无疆之福、真大圣人之作为、出于寻常万万也、再惟上年北虏骄横、我兵积弱、求将为用、辄鲜其人整饬振扬、大费心力、兹又目前之甚可虑者是以马市事聊可羁縻时日苟安目前然厝火积薪扬汤止沸、诚非永图况以俺荅之雄黠益以内外奸逆之交通、虐焰巳炽、关系不小、悬金募士、封爵酬功、岂无智谋剑客以应其选者、此虏既灭、其余不足虑也大抵臣之愚见。以为三卫不从。则我藩篱薄弱。终成他患。卢龙定易不立镇。则羽翼不强。无以巩固神京。然而欲图三卫。在于远交俺荅。复大宁固是奇策然藉手于此虏恐除狼而得虎也欲交俺荅。则大同走边诸人。诚不可不厚遇而隆养之也。夫三卫徙则安在万世。俺荅擒则安在诸边。然诸边之安危。所系者小。万世之安危所系者大。伏望　皇上清燕之暇。再与密勿诸臣、讲求计处共効忠谋、况今连年征调摆守。经用浩繁。民力颇艰。民财难继。而战守良法。卒难为言。万一灾沴饥荒、司农告匮而待哺之卒、脱巾辕门则殷忧特甚、此其可虑、又有不在外而在内者矣
　　接报马市事完疏【马市事完】
　　为接报夷情事、照得臣嘉靖三十年三月内、钦奉敕谕内开近该总督宣大侍郎苏佑、及镇廵等官徐仁等各奏称虏酋俺荅脱脱等求通马市、情辞诚恳、事下兵部会官计议、相应允行、兹特命尔前往彼处经理其事、尔宜查照该部题准事理、会同总督镇廵等官选差谙晓夷情通事、召集虏酋俺荅等到边宣谕恩威、令其约束众部落、再不许侵犯边境、准于新创五堡边外立市交易、每马一匹、约价十两、将发去马价银两、量买紬布疋等件为用、仍谕各夷马匹俱要臕壮、开市之日、严缉军民人等、不许私相交易、争利起衅、及透漏边情、各该通事、亦不许拨置夷人、骗诈财物、别生事端、违者实时拿问、依律重治、所市马匹、即给与无马官军领养、其原质留达虏四名、处给犒赏遣归、钦此钦遵、随准兵部咨、该总督宣大侍郎苏佑、及大同镇廵官徐仁等题前事、该本部会官议覆、节奉　圣旨、这北虏求开马市、你每既说边臣译审虏情诚恳准暂开行、钦此、臣道同本部主事张才、即于本月兼程前赴大同、遵奉敕谕及该部题准事理、一面会差千户周池通事王相张彦文许伯达卜彦千贾廷佐刘经吴宝王三郑玉张俸亢成闫大成王河、先后出边、直至酋首俺荅等营、当面备将　朝廷浩荡天恩、准令开市情节、示晓俺荅等知会、一面行委分守参议各官分投多方收买紬布绢前去镇羗堡边外、督同该路参将焦泽守备丁淳挑壕设市、就于壕内当中筑台一座、以为虏众款塞瞻依之所、本月二十一日、俺荅自豊州城至会宁湾脱脱账房居住、臣等备谕　朝廷恩威、及令严禁部落、临市不得饮酒生事、争愤搀越、致乖事体、一面行令参将徐洪游击刘潭等、安置香案张设黄帏伞葢、于原筑台上、至二十四日、俺荅率脱脱等各头领、及散众达虏、约有万余人、皆于壕外远向东南、原设黄帏香案处所、瞻望叩头、臣等量以酒食犒赏、至二十五日早、其后穆庙时贡市仪式大率仿此俺荅进献达马九匹、方将虏众马匹、以次牵卖、徐洪刘潭指挥张世俊、与同该路参将焦泽、督同分投管理易换、总兵官徐仁、副总兵王怀邦、纪验印烙、当即发军士领养骑操、共计买过二千七百八十余匹、市完、臣等复以大字楷书百十余言会差原任都指挥林丛兰等赍执前去宣谕、俺荅即易新服瞻拜黄帏香案、臣等遵照钦依、行令指挥赵振丁凤姜淮等、依次分投犒赏毕、二十八日俺荅辞谢、俱各扫营出边北去讫、由本月二十四日以至二十八日市事报完、五日之内、中无他阻、得以周善厥事、俺荅又约致把都儿心爱及河西吉囊等、各部落头领数人前来、公同亲见大同互市矢见制。令其依行。恭顺始末、委曲周至、万目所共瞩者、但俺荅于市毕回营、萧芹自称有呪术能呪城崩故俺荅信之后萧芹亦竟缚献中国随被萧芹等以怪诞不经人世所无之事、百端恐吓诱引、竟使一念恭顺　天朝之心、辄尔摇惑、随于五月初四日入犯大同左卫、卯进申出、未经深入二十里之内、臣等急差林丛兰王相张彦文等省解戒谕、俺荅唯唯应承、当即解散、六日之内、数万贼众自甘枵腹、终于一矢不发、一物未掠而去、臣等顾见此贼、身为萧芹所移、其心若非迷而不悟者、是以臣与总督镇巡、及本部主事张才等屡将大字文书、极以背恩无义指数前去、虏营宣谕、俺荅父子、即深自愧悔、臣等又复分传把都儿心爱等、交相极口、谕劝俺荅、益深惭悟、遂将萧芹父子相继縳献前来、臣等乃敢准将节次乞求所卖马匹、行令刘潭焦泽丁淳、及经历李时彦李环韩待时照磨詹瑶等陆续买过马骡一千九百九十五匹头。仍量加犒赏、以羁其心、又缘　天恩二次犒赉、光宠瀀渥、俺荅父子感戴、益励恭顺、是以秋高马壮、正彼骄逞无忌之时、亦竟钤制各部落诸贼、绝无一骑入扰吾边、而大同一镇、得以晏然无事、俺荅恭顺之义不可诬也、
　　皇明经世文编卷之一百六十六终
　　皇明经世文编卷之一百六十七
　　华亭陈子龙卧子　徐孚远闇公　宋征璧尚木　何刚悫人选辑
　　杨澄清通侯参阅
　　余兵使奏疏（疏）
　　余珊
　　疏
　　陈言时政十渐疏
　　陈言时政十渐疏【时政十渐】
　　失是嘉靖元年汪珊亦有十渐疏
　　臣惟今日神圣当天、文运中兴、薄海内外、皆以为尧舜再作、汤武重生、宜必有稷契伊周为之佐相、与共成正大光明之业、以致太平、以迓天休、臣等亦效愚忠、城彼朔方、相附以安也、何气化人事、未免参错、圣君贤相、偶不相值、遂致　陛下负尧舜汤武之资至今未有以成其大、抱拨乱反正之材、至今未有以就其功、好日渐迈似不克终、臣引领万里、忧愤填臆每欲披沥寸丹、上尘聪听、原无上事、迹涉群疑或指臣以矫激之名、加臣以干进之罪、为是下笔踌躇者再、今幸俯赐条陈、无闲疏逖臣不胜感泣哀悼、效唐魏征谨陈十渐、并其致渐之由、与夫杜渐之方、图终之要、为　陛下陈之愿少霁威严留神清览焉。其一曰纪纲渐颓臣闻之宋儒朱熹曰、纲者、犹纲之有纲也纲非纲不张、纪者、犹丝之有纪也丝非纪不理、故家无纪纲则父不父、子不子、家不可得而齐、国无纪纲则君不君、臣不臣、国不可得而治、天下无纪纲、则中国非中国、夷狄非夷狄、天下不可得而平、古之圣王知乎此、必先正心以正朝廷、正朝廷以正百官、正百官以正万民、正万民以正四夷、斯臂动而指随、丝牵而绳联、内外恊应、本末毕举、所谓天下之纪纲也、在正德间逆瑾专权、假子乱政、颠倒衣裳、陵谷易处不知纪纲为何物矣、恭遇　陛下起而振之、一体统而尊朝廷、杜多门而专决断、于是天下之政、始出于一、万国之心始系于尊、人谓文王纲纪四方矣、近年以来、承平日久、事乐因循、政多苟简、名实乖谬、而上下之分未定、宫府异同而陟罚之法未公、纷挐泄沓、御委其勒、马骀其衘、以为在　朝廷。似非在　朝廷。以为系宫省。又非在宫省。遂使　朝廷以其心为心百官万民四夷亦各以其心为心臂之人病大风、手足痿痹不仁、筋骨肌骸不属、行居坐卧、难以屈伸此纪纲之颓、其渐一也、其二曰风俗渐坏、臣闻相嘘为风相染成俗、一人唱之百人和之、故曰吴王好剑术、百姓多疮瘢、楚王好细腰、宫中多饿死、其实由于朝廷之所好尚。而为士习之所转移。是故周之士也贵、秦之士也贱、战国之士多从横、西汉之士多忠厚、节义重于东京、清谈盛于两晋、积之之久、习与性成、海内从风不自知觉贾谊所谓习与正人居、犹生长于齐、不能不齐言、习与不正人居、犹生长于楚、不能不楚语、此切至之论也古之圣王、先见乎此、统理人伦、移本易末、混同天下、一之和衷、使人皆知善之可慕而必为、皆知不善之可耻而必去、而天下之人、亦各自相砥砺、雅操坚持、初不待爵禄之褒嘉、刑威之督责而后知所劝惩也、正德间逆瑾等招权敝化、一时士大夫无廉耻者、争先趋附、百计钻研、以营富贵、钻研得效、束装问涂、甚至诲滛及于婢女、虽宰执台谏。多稽首董贤之车。父子兄弟。皆垂头万年之床。风俗波荡、无复士气矣。恭遇　陛下起而作之、营升乞升者、悉皆罢斥、招权纳贿者、渐次诛夷、一时京师、风纪肃然、公卿之家、门无私客人谓帝尧于变时雍矣曾几何时、去者复来、来者弗去、自夫浮沉一世之人、首掌铨衡首取一种软羙脂韦、重富贵薄名检之人、以为抚按、惟举不足深信此辈圆融。不肯生事。乃峻擢而尊宠之。世宗初人才最盛然不无干进之士是以谀佞风生。廉介日锁。甚至侯伯专弹劾罢吏议礼仪。蚋集蛆聚。廉耻荡然。迩又闻市门颇开贾贩仍旧、投桃报李、畏此简书、不知兵荒之下、四方尫羸、骨间几多血耶、此风俗之坏、其渐二也、其三曰国势渐轻、臣闻宋儒周敦颐曰、天下势而巳矣、势有轻重也、夫一家有一家之势、一国有一国之势、天下有天下之势、四夷有四夷之势、以身对家、则身重而家轻、以家对国则家重而国轻、以国对天下、则国重而天下轻、以天下对四夷、则天下重而四夷轻、古之哲王、有见乎此、必先端其本、正其则、使在我之势常尊。而在彼之势常卑。我尊则威立而难犯。无下带不测之忧。彼卑则法行而易制。无尾大不掉之患。此所谓审先后。权轻重之衡也。在正德间国柄下移。王灵不振。宜其治家无法。轻重失伦。无以号召天下。制御强臣也。是以一变而有安化之叛。再变而有逆瑾之谋。三变而有宸濠之乱。恭遇　陛下揽而振之关石和钧、低昂在手、龙骧虎步、高下在心、万国诸侯、玉帛稽首、人谓武王一怒而安天下矣、近年以来、政颇优柔、法多纵弛。遂使奸雄潜滋暗长于隐微之中。威立势成于积习之外。往年戍卒杀许都御史而不究。是时河西云中戍卒屡叛庙堂处置太宽其后天城辽东等处每见告矣近又杀张都御史而效尤。往年戍卒縳贾参将以立威。近又縳桂总兵而报怨。动辄啸聚。千百为群。围绕边城。甚于黠虏。挟制抚和。要下招安之榜。谁何无奈。连上止兵之章。是葢废法伸恩。损威养乱。奸豪得志。谋叛益坚。招之靡来。聚而忽散。故骑虎之势。偪近于萧墙。猫鼠之风、传笑于外国。东边妖。胡效之而杀主事。北边库役。仿之而杀县官。中间残贼杀方面。妻杀夫子弒父。接迹天下。有不忍名言者。然此非　陛下不能修身齐家。端本正则也。特其法令不一阃制失人惑于鄙儒姑息之论牵于俗吏权宜之计、误于奸谀欺罔之词、是以九鼎之威。不重于朝廷而反重于边陲号令不出于一人而反出于一二戍卒之口失今不治。则古镇之祸。萌于节度。朱泚之乱。成于泾兵。容可巳乎。此国势之轻其渐三也、其四曰夷狄渐强、臣闻中国之有夷狄、犹昼之有夜、阳之有阴相反相从无有判然而孤立者顾彼之盛衰、视我之强弱以为向昔耳、古谓胡虏无百年之运臣亦谓胡虏无百年之衷试以汉唐而下言之。汉高既困于白登。文帝时虏入云中注句烽火通于甘泉长安。未百年而有呼韩邪之来朝。至明章安顺间。上谷中山之师。燕然漠北之役。曾无宁岁。未百年也。东汉末年。匈奴款塞。徙居内郡。多招种落。接帐连鞲。未百年也。而有五胡之云扰。自是魏分东西。周齐角立。杨坚并吞。亦未有百年之久也。唐之太宗大召名儒增广学舍。新罗高昌百济吐蕃高丽。并遣子弟入学。未百年而安史倡乱。吐番刼盟。迄于五季。契丹桀骜。陷我幽燕十六州。遂失河朔。又未百年而有宋隆兴。澶渊之捷南北弭兵。又未百年而女真乱华。徽钦北狩。又未百年。鞑靼灭金。八主中国。此天地翻覆。亘古所无夷狄之祸也。又未百年。值我　太祖高皇帝汛扫胡元。纲常再肃。及土木之难。曾未百年。今去洪武百五十八年于兹矣。嘉靖时俺答为盛至降庆而内款矣推数循理而观之。夷虏之势。其可易哉。臣询之四夷募强于北狄。而北狄莫盛于吐番。葢古之回纥。亦匈奴之种也。其鸷悍骁勇。带甲百万。小王子为其逐遁数千里。尽有其地。每抚创扺掌。志吞西河未忘也。曩甘肃之围。则耀兵耳。若乃东胡蹢躅于辽海。鞑靼蹂兰于沙漠。羗戎跳梁于西川。不知凡几族类。凡几兆众率。皆肥马利兵。长大骁猛。动辄有飞扬跋扈之气。气数相参。又安知不有刘元海赵元昊阿骨打其人出乎其间以作我边陲之厉阶耶。况今承平日久。民不知兵。兵不知将。将不知主。葢自逆瑾以来。以苞苴易将帅。而其任此职者。皆膏梁騃子。厮役凡流。惟知附倚幽阴摧剥为事。是以各边军士。苦于饥寒。日就雕瘁。虽蒙　皇上恩诏优恤。诰戒申严。然以七年之病。元气巳耗。有非一朝一夕所能平反也。且以松茂一边言之。万山攒簇。大江中流。四面番碉。星罗奕布。缘去兵燹日久。生齿浩繁。小者亦有数千。大者不下数万。而粮运往来。止有羊肠一线之路。一番驾勇。千夫莫当。以此恃险。乱无宁岁。每年上班官军。尽出成都重庆等卫。不下千万。方其遣戍父母妻子。号泣以送。自分无生还之期。及其到边。迫于强番。日朘月削。衣粮器仗。尽以供番捱。至更番。死者过半。又贪官债帅。百立名色。巧为科敛。而辇载以输请谒之门者不可胜筭。是以我军益困。终岁罢劳。不得一饱。而反佣工于富番。耕地养马以自给。甚至妻女盛涂泽。倚市门以乞食也。似此丧威。百不当一。尚望其赴汤蹈火。挟辀先登。立万里之奇功哉。举此一边。他可例见。大同兵变。职此之由。臣闻盛衰不两立、王业不偏安、时极势穷理当必变、肉食者鄙、不能早见预料、为　陛下亟求所以制御之道、克战之方、乃假镇静虚名以葢无能实迹为必无事之言。以宽主上之忧。或又扶同规隐。逡廵苟免不见虏而还。而夸百年无此之捷。俘残虏而归。而勒万世不朽之铭。甚至粉饰捷音。滥颁渎赐。虚张功次。峻秩超升。所独坐穷山。放虎自卫。门庭之寇。谁其扫之。此夷狄之强其渐四也、其五曰邦本渐摇、臣闻书曰、民惟邦本、本固邦宁、孟轲亦曰、得乎丘民而为天子、夫小民至愚而柔、不膺一命、不阶寸土、若无与于厥邦矣、不知天聪明、自我民聪明、天明畏、自我民明畏、惟天之至大、而惟征之细民、此所以为邦之本、而不可忽焉者也、然何以聚民曰财而巳、财者民之心也、心伤则本伤、顺民之心者、保邦之本也、故鼌错曰、人情莫不欲寿、三王生之而不伤、人情莫不欲富、三王厚□而不困、人情莫不欲安、三王扶之而不危、人情莫不欲逸三王节其力而不尽、惓惓为汉文言之、使鼌错而愚人也则不足信、使果智他、岂非切至之论、而可以权数少之哉、我　太祖高皇帝汛扫胡元、奄有天下、收胜国土崩瓦解之民、而萃于□可谓得帝王之驱除矣、及其为治、别无异技、每以鲁论节用爱人一篇、书之殿庑、自比盘铭、专务以恩结人心、以财养民命、是以培植基本、日益深厚、保安邦土、日益隆固、虽内难间作、民无叛志、迨入正德、逆瑾锐宁等、招权黩货、一时文武士大夫无耻者、蚋集蛆聚、榷天下之膏脂骨血、辇载以输权幸之门者、动以万计、是故财用日益以竭、民心日益以离、怨讟交兴、海内汹汹、大寇刘七等乘之倡乱于东北。鄢兰等煽祸于西南。持梃一呼。赭衣数万。所过焚刼。靡有孑遗。至勤王师十数万。奔走七八年间而未定。天厌厥乱、笃生　皇上、起而安之、新新诏初颁、痛恤民隐、积年逋负、一切罢除、民用矢心、含泣思奋以为今日复覩汉官、可谓文王怀保小民矣、曾几何时、事未画一、令或反汗、黄纸蠲租、白纸科催冗食之征。下及鸡豚。造织之需。自同商贾。江淮困于赤旱。母子相食。兖豫苦于剽掠。盗贼纵横。而川陜湖南之民则又终岁勤动。疲于供军。竭于禄米。自是销骨饮恨。田野嗷嗷。无复乐生之心矣。以今观之形拘势格、心违迹判、父子兄弟不相保、君臣上下不相维、国势摇摇、如惊涛怒浪中不系之舟、舟中人颜不变顾以为安流。臣不知其何心也。此邦本之摇、其渐五也、其六曰人才渐雕、臣按仲尼丁局之末而叹才之难得。郭泰伤汉之衰而叹人之云亡。夫以成周乱臣十人、若太公散宜生辈、皆稷契皋夔之流亚、诚难其人矣、至于东汉人才、如李膺范滂者、皆不过一节之士耳、何谓亡之、不知天生人才、自足以供一代之用、非必借才于异代、人人如稷契皋夔而后谓之才也、彼李范之徒。诚一时贤人君子。天以遗人君共济时艰。汉室不知所重。嬖宠奸邪。戕灭正士。此时重虔议礼诸臣故言之切也而膺滂辈亦不自爱。互相标榜。激成党锢。身被滛刑。祸延朋友。而国以殄瘁。郭泰安得不伤之乎。臣以为人之云亡。非惟君弃之。亦自弃之也。若枉其才而用之。则位或不当其才。才或不称其位。屈其所未尽。困其所难知。事委丛脞。终蹈后艰。虽有其人与无人同谓之人亡亦可也何以明其然也。三代而下、光岳气分、士无全节、熟民事者。或不悉吏干。通武畧者。或不解文谟。才华可取。节行不如。求士于十乱之上诚难矣顾惟人君养之有素。择之惟谨。器使之而各当耳。苟君既不择所宜。又付之于枉。指张桂耶又使之邪间正。疏间亲。新间旧。凌轹而播弃之。而死徙之而谓国有其人乎。我国家造士日久。非无贤才之足用也。自瑾锐乱政以来。衣冠受祸。死亡流窜。榷剥几尽。值我　皇上哀而录之。死者赠官。生者还职。甚至峻擢。不限资格方是时海内之士无不感泣思奋愿为田横之死客久矣。何狂瞽之言、有不当圣心者一鸣辄叱去、昔巳降调外任。今或编配遐荒。昔巳禁锢终身。今或棰死殿陛。葢自吕柟邹守益等去而馆阔空。顾清汪俊等去而部台空。张源胡王爫曼等死而科道空。间有一一英杰系籍羁旅者。又枉之于弗当之位。或又往往为权奸摈锢者。忌其忠言之悟主。才能之胜巳也。多方排难。曲为安置。违之俾不通。以故忠邪牛骥之士。皆得以盘据角立其间。而　陛下耳嚣目眩。亦閧于楚咻齐语之市。熏陶销铄。忽不自知其在苞鱼之肆矣。焉能为秦无人焉。能为鲁多贤哉。此人才之雕、其渐六也、其七曰言路渐塞、臣闻夏禹商汤、拜言改过、其兴也勃焉、夏癸商辛、拒谏饰非、其亡也忽　　以一代之兴亡、系一言之从违、其迹虽微、而其祸甚着、人主之于谏言也、其可忽哉、是故古之哲后兴王、炳于几先、事无微而不察、言无微而可畧苦口者比之良药、峭直者喻之从绳、纳以降其志、闻以拜厥躬、犹恐骄惰之易生、而忠诚之不上达也、于是敢谏之鼓置焉、告善之旌植焉、戒慎之鼗垂焉、诽谤之木立焉、尚防其弊也、又制官以言为常言则左史书之、行则右史书之、工诵箴谏、大夫规诲士传言、庶人谤、又恐其废也、每岁孟春、遒人以木铎狥于路、官司相规、工执艺事以谏、其或不恭、邦有常刑、是以求言弥切、圣德弥光、俞咈之风、通于上下、彼叔末之朝、浅智之君、不乐谠言、偏好谀佞、如护疾忌医宁其身而不悟也、岂足法哉、我　祖宗以来、内设六科十三道、外设按察司等官以司紏举、虽寓专责之意于科道。初不以谏议名官。葢欲海内人人得以尽言。而不徒科道为然也。自逆瑾等相继窃柄深忌忠言之发巳奸私也。专取一种软熟易制之徒。为之鹰犬。互塞言路。蒙蔽主心。以苟图富贵于目前不顾危亡于旦夕。一有正士。少触忌讳。非远加贬窜。即痛加棰楚。务置之死地而后巳。值我　皇上起而录之、各正其位、于是台谏作敢言之风、庙堂揖都俞之美、凡温旨嘉答不曰所言有理、则曰看了来说、听纳如流畧无抵忤、方是海内翕观思见德化之成、无几日矣、比来降心未惩其忿、逆耳或动诸颜、不剿说而折人以言即臆度而虞人以诈朝进一封。暮投千里。甚至三本囊头。九泉含泣。即今朝野以目。无复汲黯张纲之流矣。臣闻唐相李绛有云、君尊如天臣卑如地、如有雷霆之威、彼昼度夜思、始欲陈十事、俄而去五六、及将以闻、又惮而削其半、葢恐不测之祸及于身耳、由此言观之、则今之谏官。奖之使言。尚恐不及。况又诃责贬斥而死徙之。谁肯不为自便之计。而务为危言以取辱哉。此言路之塞、其渐七也、其八曰邪正渐淆臣闻天下之事有是非、天下之人有邪正、必实见得是、实见得非、而后人之邪正、不为其所混淆也、然是非之心、人皆有之、邪正之人、独不可辩乎、顾惟吾性有所偏、情有所溺。是以虽知某为邪。而吾非邪之志不笃。虽知某为正。而吾是正之心不坚。况夫其人便僻侧媚之态人主不能辨邪正皆始于多疑既足以蛊心志。胥史狡曾之术又足以昡聪明熏灼既久则与之俱化而不觉其谁为邪谁为正孰是而孰非矣今夫孔雀鸾凤。天下所共知也。高德孺指孔雀为鸾而隋帝信之。是岂真不知哉。葢其心悸目眩。而无见于雀与鸾耳。世之是非邪正。无辨于前者。何以异此。臣以为邪人自有奸邪之情状。正人自有刚正之气象。阴阳各以类分。是非明白易见。彼忠言逆耳。违众持立。轻富贵。重名检。舍生取义。不避斧金戊之诛者。必正人也。正人之言求其是。媚眉承睫。伐异党同。重爵禄。贱名节。贪生畏死。不顾天下之利害者。必邪人也。邪人之言饰其非是在人主虚其心。去其偏。空吾衡鉴。静以观之耳。若徒以阿意顺从为忠臣。犯颜抵忤为逆子。则奸人得以正言餙邪行。是非颠倒。邪正混淆。几何而不指雀为鸾也哉。正德间瑾辈蒙上。引用奸邪、排斥正士、国是日非、正坐此弊、　皇上起而裁之、显忠遂良、邪正以别彰善瘅恶。是非以明、民皆晓然知所趋避矣、近年以来、论笃将与、憸邪投间、皆指新贵诸公餙六艺而文奸言。假周官而夺汉政。坚白异同。模棱两可。君子者乎。色庄者乎。是葢大奸似忠。大诈似信。王莽匿情于下士之日。安石垢面于人相之初。周公孔子。谁其辩之。臣恐邪正不并立。是非不同途。天道阳一而阴二。卒之正不敌邪。牵帷廧之制。将陷　陛下于群阴之主矣。此邪正之淆、其渐八也、其九曰君臣渐暌、臣闻皋陶陈安民之谟曰、同寅恊恭和衷哉、宋儒蔡沉释之曰、君臣当同其寅畏、恊其恭敬、诚一无间、融会流通、而民彝物则、各得其正、所谓和衷也、夫君尊如天、臣卑如地、如雷霆之威、若可畏而不可以言和矣、不知天生厥后以为民、天生厥臣以为君、有一代之君、必有一代之臣云龙风虎之相从、股肱耳目之相须、分虽尊严而可畏情甚亲狎而相和矣。然和岂易言哉。高宗之告传说曰、若作酒醴、尔惟曲蘖、若作和羙、尔惟盐梅葢调爕之资非臣无望矣是故臣之于君。必以柔济刚。以可济否、左右规正以成其德。君之于臣。必以诚孚心。以意逆志。殷勤开纳以行其言。夫然后上下一心、宫府一体、敬而无失、和而不同、其斯以为和乎、若曰吾君也、尔臣也、天地之分也、必大声色而厉之以威。必骋辩给而折之以词。必眩聪明而度之以诈。肆为猜忌。过于狐疑。耻见屈于正论。忘受欺于奸谀。则窃鈇之似。举动即真。弓蛇之影。恍惚成疾。而君日暌。臣日离矣。尚望其同寅和衷。以共成兴王之业哉。恭惟　陛下帝尧钦明、成汤勇智、从即位以来、恭默思道、窹寐求贤敬大臣而体群臣、一手足腹心之相视万无此失矣、自夫大礼之议、言人人殊、故有不当　圣心者、辄谴叱之、死徙流配、至尽网中之禽、此固　陛下笃于至孝、有见于尊亲。而无见于聚讼之家矣。而不知邪佞相观、巧发奇中。以污坏　陛下之名器纪纲者不少。何渊辈是也而　陛下既以先入之言为主。投之而自无不合。犯之而自无不焦者嗣是而大臣顾望。小臣畏愞。足将进而趦趄。口欲言而嗫嚅。上下峻截。内外乖戾。寖寖暌孤于载鬼张孤之间。正贾谊所谓天下之势、方病大肿、一脤之大几于腰、一指之大几于股、血脉不得周流、行止不可屈伸、失今不治、将入骨髓、臣恐肩鹊望桓侯而走也、和衷之道。岂其然哉。此君臣之暌、其渐九也、其十曰灾异渐臻、臣闻汉儒董仲舒曰、天人相与之际、甚可畏也、国家将有失道之败、天乃先出灾害以谴告之、不知自省、又出怪异以警惧之、尚不知变、而伤败乃至、以此见天心仁爱人君、而欲止其乱也、夫天积气耳、靡瞻靡顾、何告戒若是之详、仁爱若是之笃耶、不知人之所为、其善恶之极、实与天地流通、而往来相应、精祲之气、亦与天地摩荡、而上下相推、事感象动、一阴阳自然之理、有非安排布置而然也、况人君者天之子、父子之间、喘息呼吸尤真切也哉、是故父之于子、喜焉而抚摩之、固以为爱也、怒焉而鞭叱之、亦以为爱也、天之于君、喜焉而责备之、固以为爱也、怒焉而谴惧之、亦以为爱也、天既无往而不爱乎君、子当无往而不敬乎父、若狎恩恃爱、以为天怒不足畏也、天爱不足惜也、敢行暴虐、戏豫而驰驱之、是为恒君悖子、天必割爱而改顾他人矣、鸣呼、天乎其可忽乎、在昔正德间、崇信奸回、背弃天道、上天垂爱亦累矣、至于迅雷烈风、日食星变山崩地震、水旱见龙之妖、曾无虚日、而尚不省、晚年谪见寝宫、一炬煨烬、方且啜泣、何嗟及矣、惟天无亲、眷于有德、仰惟　皇上降生之期。河清三日。自是城上郁郁纷纷。萧索轮因。有宋祖紫云之庆。又龙冈旧断。土脉坟起、仗下小儿。暴长数尺。帝王之兴。岂偶然也哉。迨夫嗣登宝位。初政清明。山川出云。和气葱郁。南山闻凤凰之声。华村产麒麟之种虽古帝王受命之符。不多让矣。近年以来。胡赫期怒。天灾荐兴。往岁东南洪水没都城。西北赤地连千里淮海扬波。驾出三江之上。京师地震。再见十月之阴。剧贼纵横。起山之东。饿殍流离。满江以北。至于兄弟母子析骸相食。此古今所罕见之灾也。顷岁以来。雨雹杀禽兽。雷风伐树屋。辽阳军妇产子两头。无极赤风昼晦如夜。而三起地震。累月层见。报不绝书。皆自西北而东南。然不知其为何祥也。况阴霾之气。上薄阳精。白昼冥冥。罕有光采。尤可忌乎。此灾异之臻、其渐十也、凡此十者、天子有一、无以保四海、诸侯有一、无以保社稷、大夫有一、无以保宗庙、士庶人有一、无以保其身、况兼有而十备矣、今　陛下纵尧舜上圣之资、乘汤武兴王之运、天眷方隆、人心初戴诸福之物、可致之祥宜无不得者、然何以获此于天耶、臣莫得而知也、鸣呼、其无乃宰相召之欤、非耶。臣惟人主图治、莫先于置相、莫要于内阁、葢其师傅之职、宾友之位、论道以爕理阴阳、宣化以运平四时、言动关君德之失得、设施系天人之去留、非他小臣百执事、可以出入进退其间者、求之古人、如稷契伊周为、天下万世之第一流、始克当之、今不可得而见矣、就以一代之才、供一代之用、亦必抡选难任、求如汉陵勃之重厚、唐房杜之谋断、宋韩范之救时、庶免颠隮、不徒执簿呼名。窠坐资级。备员数而巳、然不知今日内阁为宰相之第一人者、果稷契伊周之佐欤、抑平勃房杜韩范之佐欤、是时新都巳去葢指铅山也臣见其直不如陵。厚不如勃。谋断不如房杜。而救时又不如韩范远甚。徒以奸佞伴食怙宠。上激天变。下鼓民怨。中失物望。臣固以逆知其断非天下之第一流人矣。夫居天下第一等之位。而非天下第一流之人。正臣所谓有圣君。无贤佐。时不相值。功不可成。曾贞观庆历之不若。则将焉用彼相矣。进言者或冗或浮。或知或否。顾望畏愞。又不肯为　陛下一倾吐之。而使　陛下不自知觉。误于信任。方倚之以就大事。抑岂知其冥冥之中。元气日耗。天眷日离。寇难日作。必至河决鱼烂而后巳。此其梗化之源。基祸之本。臣忝同舟。巳逆知之。不忍坐视以胥陆沉。故因求言之诏而敢及之也。臣谨按　陛下之师、得易同人之屯。四持太师之权。而势不能以自克。五隔强臣之拒。而情莫得以下同。又屯飞鼎伏。当经纶之任。无济难之才。将有折足覆餗之凶不可以不慎也。臣又按　陛下之友、得易姤之剥。一阴生于下。而君子之朋将以类去。一阳剥于上。而小人之朋将以类聚。若是者王顺长息则我之使、注训惇卞、则我之仇、尚友之云虽然、复次剥、剥者复之藏也、夬次姤、姤者夬之伏也、祸福相倚、治乱相寻、未有剥而不复姤而不夬者、防乎其防、邦家其长、子孙其昌、臣愿　陛下谨未然之防、而进将来之阳、若曰士之处也、求其为斯世也、而不必如范升之诋诮、士之出也、求其顺吾志也、而不必如张楷之责望、人言杞奸邪而巳不觉、人言外有变而内不知、则是重阴抑阳、党邪陷正、虽有金柅之固、不可止矣、岂不激成天变也哉、臣闻地者、坤道也、臣道也、夷狄之道也、法宜静不宜动、今地震京师。且在十月者。兹谓重阴。相臣妨政。天下不宁。在三边者。君相不能制夷狄。而夷虏侵中国。积阴为水。雨水不时。指告灾祸不减刘子政则水潦为败。大水没都城。则阴沴阳。小人在相位。兵起之兆。雹毁瓦甓杀禽兽者。国任小人而弗疑也。雷霹雳大风伐屋折木者。小人在高位。贤人走遁也。人生有两首四目。兹谓人祸。政出多门。宰相乱位。四夷来侵之象。赤风主火灾贤佞不分。官人无序。故火失其性。夫灾不妄作、变不虚生、人感天应、捷于桴鼓、然则今日之变谓非相臣之积渐也耶、易曰臣弒其君子弒其父、非一朝一夕之故、其所由来渐矣、由辨之不早辨也、夫是臣者、历事先朝、曾无寸补、每以奸佞、啖取宠荣、既覆前辙之车、莫及噬脐之悔、此　陛下之所亲见也、今又曲营虚誉以欺　陛下于再误。若弗早辩则后车弗戒。祸将焉极。臣以为此臣不去。则纪纲益颓。而风俗益坏。此臣不去。则国势益轻。而夷狄益强。此臣不去。则邦本益摇。而人才益雕。此臣不去则言路益塞。而邪正益淆。此臣不去。则君臣益暌。而灾异益臻。益之而甚。不惟渐也。臣请　陛下亟去之更求才兼文武、应变几神、可与共济时艰、如昔大学士杨一清、惇德夙成、木强重厚、可与共临患难、如今大学士石珤、若有其人、同置左右、如不兼得、宁虚位以俟、而不求备焉。斯弊政可除。人才可用。必有上帝者默赉良弼。起而恊梦卜之求矣。臣遐荒疏逖粪土之臣、平生未识宰相一面。去京师万里、岂有深怨积怒于是臣、而固欲攻之以快巳私也哉、其所以反复开谕、不避斧锧之诛者、区区之意、以为宰相论道亲切化原、苟非其人、必基祸本、况其臣又为宰相之第一人。关系中兴治忽。尤为至要至要。而　明诏所谓弊政未除。人才未用。正在于此。故为国长远之虑、而不敢自为身谋、其愚亦可见矣、愿　陛下霁威详察焉、至于杜渐之方、非有他说也、即此而可观其由、图终之要、不必巧术也、即此而当反其初、臣请　陛下默坐澄心、试思之前日新政。纪纲何如耶。即今何以渐颓。必求贤相。与之讲明。总摄伦要以一体统。整齐条贯。以戒纷更。正名分而定上下之志。公赏罚而谨予夺之微。使天下之人、各承其教而莫能不归于约束。各从其令而莫敢有出乎范围。斯纪纲振矣。然此或可振于一时而其久未保不颓也。必如宋儒朱熹所谓人主之心术、公平正大、无偏党反侧之私、然后纪纲有所系而立、必如诗之所谓周王寿考、遐不作人、而后纪纲有所藉而施、葢君心者纪纲之本。而人才者又纪纲之用也。本不立则其用不行。故君心不能以自正必先作人以聚人才。人才既得而后可以亲君子。远小人。讲明义理之归。闭塞私邪之路。则纪纲恒振而不颓矣。前日新政风俗何如耶。即今何以渐坏、必求贤相与之讲明。痛抑奔竞以奖恬退。旌别淑慝以表宅里。使天下皆知志利之可慕而必为。嗜利之可羞而必去。斯风俗正矣。然此或可正于一时。而其久未保不坏也、必如宋儒程颢所谓修理学校以崇尚教育之、则可不日而复古、尊礼师儒以风劝养励之、庶可一道德而同俗、葢师儒者贤才之则。而学校者又风俗之源也。师学不正。则道德不齐。故人君者必慎师儒督学之选以造人才。人才既成。然后孝弟达于乡曲。行义着于朝廷。卑弱之气可变而盛大。萎靡之势。可起而直立。则风俗恒正而不坏矣。前日新政。国势何如耶。即今何以渐轻。必求贤相与之讲明。申明国宪以肃军令。开列原格而穷造谋。剿烕叛军。务全获枭獍之首简饬抚帅。必痛革姑息之恩。使人皆知京师之为重。而四方之为轻。斯国势尊矣。然此或可尊于一时。而未可以持久也。臣惟我朝都燕。徒以形胜要害为固原未立有三镇之兵。后来虽调两直隶等处官军上京操备。比当防狄。率皆虚应故事。未免顾此失彼。作法于凉。禁兵虽设有十二卫。死亡差占。日见孱弱。殊不足以备非常而。边兵生长虏界。习与性成世变风移。强悍百倍。近年以来。内寇频作。莫可谁何。往往起调边方。仗以成功。是以内轻外重。此辈势成专一。得以窥伺。玩我京兵。甘肃大同兵变由此。为今之计。莫若罢直隶等处上班操军。就以宣府大同为北镇之兵。西以近紫荆州郡为西镇。东以近山海州郡为东镇。北镇因其见在。不必添兵。止于东西二镇垛积精兵各二三万。在此屯守操练。以扼紫荆山海等处关隘。仍各听京师有事。调发应援。而北镇骁勇者。即后来边兵入卫之意尽籍其名以送团营。助操练之数。每半年内将东西二镇兵选拨一半。兑换北镇兵若干。更番北守。以易北兵来京操练。口廪止于当身。月粮及于家室。轮转循环。岁以为常。夫然则外既不失其防狄之备内、可不患其猝变之虞。彼专一之势。由此而折。我强干之威。由此而坚、国势恒尊而不轻矣。前日新政。夷狄何如耶。即今何以渐强。必求贤相与之讲明。阃以内惟　陛下与群臣治之。阃以外责总制杨一清理之。无轻与交锋而贪天功。投民命于饿死之喙。无轻与通和而失事机。填民膏于虏土之阴。掊克衣粮者必黜。虚张功次者必诛。宁我守之有余。而彼攻之不足。斯夷狄制矣。然此或可制于一时而未可以持久也。臣惟备边之法。不过攻与守而巳而攻守之具。必先有备而后无患。今之胡虏犯边。动号数十万。出于意料之所不及。而我兵数少。止可分守保隘。不敢轻动以待其来。来而不去。始闻　朝廷请给兵粮。文移往来。动经旬月。缓不及事。以致于败正金人所谓待汝家议论定我巳过河矣。应变之机岂其然哉。臣以为虏之来也必有其处。某处可以通虏常行者。料亦不多我于其处先备刍饷拣设精兵或募土著。共充其数。缓处可数千。急处可数万。屯守于此、命一大将统之。不时训练以为战兵。专伺敌之来。若敌势焱锐。我且据险按兵。不与迎战。坚壁清野。俾虏无所掠。彼必不能持久。可坐待其困而势自分。然后我兵奋力。追蹑其后。彼若又复乌集。再图反拒我则乘其未合。勾呼各处战兵。四面夹击。则我以逸而当其劳彼以老而当其锐。未有不克捷者矣。至于辽东宣府大同延绥宁夏甘肃平凉等处边地。均入化内。岂无山川险易。林木疏数。虏骑趋避。可守可屯可牧处。近年以来。因循怠弛。斩木捕兽。自拆其藩篱。壅水决沙。自填其沟堑。虏得驰骋。肆无顾忌。为今之计。莫若勑各边廵抚大臣履亩周廵。务求某地可以屯种。必得赵充国之金城万斛。某处可以牧放。必如王毛仲之云锦成群。浚若干堑隧以谨禁防。增何处墩台以明斥堠。凡榆桠要径。可植可塞。可以分据而参修者。靡不条具。听总制杨一清料理以责成功。如往年经畧花马池等处故事。则攻守有具。临事无仓皇失措之虞。而夷虏可恒制矣。前日新政。邦本何如耶。即今何以渐摇。必求贤相与之讲明。择守令而重农桑。黜贪残而清府库。减织造增添之需以宽民力。罢工兵冗食之费以裕民财。水旱预备。无致流离而缓不可救。盗贼先弭。无致滋蔓而急不可图。屯田子粒。固可实征而助军供。山泽附余。亦可查给而充禄米。是皆宽一分。民受一分之赐。斯邦本固矣。然此或可固于一时。而亦未可以持久也。臣惟自古救荒无善政弭盗无巧术。惟在预足衣食。使不为饥寒之所迫耳。然衣食有限。莫能以户给也。要之可行于今。其惟朱熹社仓之法为良乎。而其条件班班具在。乞敕户部颁布各郡县。择贤能守依。责限施行。未必无补也。此法既行。则饥寒有备。而贼盗可弭。仍敕兵部查照两直隶捕盗御史、亦敕各处廵守等官、严捕预剿。每年终将所在有无盗发。及擒斩多少。造册奏缴以凭论功陟降。兹亦遏盗之机。有不可缓者。至乃屯田足边。宽民之要务。如在汉赵充国留田金城可二十顷。得粟数十万。唐韩重华开代北田三千八余亩。得粟二十万。元自京畿海涯萑苇之地。立军民万户府。募南民耕佃。岁可收粟百万石。此皆古人巳试之成效。而其地固在也。造化之气。本无停机。安有可行于古。而不可行于今乎。臣请　陛下责各边该道等官募壮士愿屯边者徙塞下。与步兵杂耕其间。若直沽通州沿海等处。亦募南民与东镇兵筑堤捍水为田。俱官给牛种器具。劝之播莳。须一岁后。使之自给。海涯之地。多在腹里。无事哨守。凡在塞下者。当草生之期。发骑就草以为耕者。游兵防其寇钞。仍于田所乘塞列隧。部曲相保。虏虽大举。攻之不能害。则战守有备。而耕者不变。收获有利而边储可充矣。是在　陛下干断力行。不为横议所挠而或中沮尔。禄米难供、由于宗室蕃衍、我国家诞膺天命、将亿万载无疆之休、方兴未艾、后何以给、时极势穷。理当必变、考之汉唐宋以来。宗室子弟。莫不授学、有入仕之途。有科举之选。一时得人。如汉之刘向。唐之李勉李石。宋之赵汝愚。皆名儒硕辅万世瞻仰。固未尝无益于国家而有同姓之嫌也。请敕礼部集议。如得开此一途。则帝室神明之冑。其才必有大过人者。诚得周召毛原以夹辅周室。非惟宗祧之托。可绵固于万年。而官廪之常。亦可以省禄米十分之五。邦本恒固而不摇矣。前日新政。人才何如耶。即今何以渐雕。必求贤相与之讲明。严饬铨选而难慎任使。综核名实而洗拔幽阴。量能授职。不以谗言而枉其才。度德定位。不以私恩而滥厥官。顾清汪俊吕柟等召还京秩以备省院部台之用。张源胡王爫曼王思等量加赠禄。以慰忘身狥国之忠。权奸嫉毁忠良。再参之舆论。吏曹承奉内阁。必断自　圣衷。则遴选周防。任用专信。斯人才盛矣。然此或可盛于一时。而亦未可以持夕也。臣惟今日选才。莫先于学校。而学校之教。莫要于立师。古者大司徒以乡三物教万民。而宾兴其贤者能者。其得人之盛。莫可尚巳。汉唐而下。虽有太学郡县等学以养士。贤良孝廉。明经进士等科以取士要皆师道未立。名实乖谬。曾未得古人才十之一。柰何欲效周官之治乎。我　圣祖立国之初。最重师儒之职。非明经宿儒。不得充补是选。故师道尊严。一时得人于斯为盛。近年以来。进士滋多。不以是职为重。一强甲科下第举人任之有不愿就者止以一种无学术无节行岁贡老生充位而巳。所在上司。每以奴隶之。师之云乎。至督学之臣。虽抡选而来。亦多未称况巳以口耳之昏昏。而律人以圣贤之昭昭。谁其信之。且所督地方。动经数千里虽逡廵二三年。未得一遍至有终岁勤苦。灯火翱翔不经品题而辄复迁去者皆是模不模。范不范。士无所依归。竟流于下而巳。政患于不能禁其不进中间亦有剽窃华词。幸登科第者凡以献之天子之庭亦不过前日之所养也是安得有其人乎请今后校一之官。不必广授滥设如是之多惟精选耆儒宿学才行之士。试中而后授畧仿宋元丰故事。天下郡县学。不过五六十或七八十员而巳。仍责内外大臣藩臬等官。一以师礼相遇无使奔趋跪拜。至于奴贱则彼皆以道自尊。而人亦尊之乐于教育。无负厥师矣其督学宪臣选之亦不徒学行之优也。又必求其年力精敏甘淡薄耐辛苦者为之责抚按官督催廵历无间险远每年一周如得异才加人数等者每年终将试卷封送礼部勘实通其姓名于　朝廷。而师儒督学。率以九年为断课其德业。径升京秩。以酬其劳。如是常才及不称职者。先后查黜亦不许妄呈礼部。至有冗滥之失。其果累试异等。曾无过犯或阨于时命累科不第。以致岁月蹉跎者量授一官。如今待诏文壁故事。犹幸诸生中甚少雄杰无使后日贻黄巢李振落第之患斯储贤有素。取才无穷人才恒盛而不雕矣前日新政。言路何如耶。即今何以渐塞必求贤相与之讲明彼之面折难容。我必有不公之事。我于甘言易受彼必有曲甚之情。不然。何彼不乐生。宁拂我以去。是无求于我者也。不亦贤乎。何此不肯死宁顺我以留。是有求于我者也。不亦佞乎。于是降情以纳其面折正色以拒其甘言。辩者不折之以词狂者不厉之以威有因言而谪如吕柟等者还其官职有秉直而死。如张源等者录其子孙。或复唐轮对之制或申宋辱台之罚。如此。则下无不尽之言。上无不知之事。而言路通矣。然一或可通于一时未能保其久而不塞也臣闻汉人有言、弯如钩得封侯、直如弦死道边自古枉道易合。直道难容。彼直臣者、为奸佞者眼中之丁、必欲拔去而后巳。岂容久于其位。得尽所言哉。且如汉张纲埋轮直使也、而为梁冀所恨、使之刺广陵、几为贼张婴所陷、唐颜真卿三朝耆直也、而为卢杞所嫉、遣之使许州、竟为李希烈所杀、更又阳为推重。阴加排沮。如朱异间侍读徐擒愿补郡守。李林甫啖侍郎卢绚自请宾詹。凡此阴谋。不可数计。苟非其人刚直出于天性。卓然不为利害所摇惑者。安能自立于朝耶。纵有其人矣。而或寡学术。短才辩。不足以发难显之情。有其人矣。又赋性奸回。宅心闪倏。不肯少输面折之意。求如唐陆贽精忠辩达。上不负天子。下不负所学。三百年间几何人哉。此又求贤者不可不深察而曲成之也。臣请　陛下继自今。遇科道之臣。必因人而试其言。因言以察其心。务求贤否之必得。仍　敕吏部查成弘之世。此法宜行以言官章疏之多寡而为考察陟降之上下苟有直声动朝廷。英名翕赫者。必使之常侍左右以终其职。若无故列名铨注外补。及反间迁谪。私假差使者。此即权奸扶同欺罔。陷害忠良。冀异卢李之故智也。则反坐而抵罪之。斯忠臣得行其志奸臣难遂一私。言路恒通而不塞矣。前日新政。邢正何如耶。即今何以渐希。必求贤相与之讲明。彼邪人之行伪而其说巧。巧者爱所由来。正人之行实而其言拙拙者恶所由至。巧爱易投。吾且勿爱而观其行。伪斯得矣拙恶易犯。吾且勿恶而省其行。实斯得矣又必讲学穷理以致其知。慱问延访以辨其才。不轻假颜色而为其伺察。不轻泄辞令而为其逆探。绝胡广之中庸。诛味道之两可。斯邪正别矣。然此或可别于一时。未能保其久而不淆也。臣惟天下之道二。正与邪而巳矣。出乎此则入乎彼。差之毫厘。谬以千里邪正之间。治乱判焉。苟非察于人伦、明于物理之极致、确乎不为他岐之所惑者、几何不流于杨氏为我而无君、黑氏兼爱而无父也哉、如此之人、世亦不少、甞见褒衣慱带、服巾而峩然者。今世号为道学。倡引生徒。宴多党与。或匿迹于古僻幽深之寺。或栖身于宽闲泉野之堂开口高谈。穷搜天外。穿凿附会。妄诋圣贤。海内慕名。从风而靡。以致优仕。乃持此而谋王猷断国。论其害有不可胜言者臣惟王安石宋室名臣。文章节行高一世。非不可慕而可奇也。直以学术之偏。变更新法。耗宋家三百年之元气以讫于亡。可不戒哉臣请　陛下留神聪察。务得其人。申明我　圣祖学规之戒。今后儒学科举之士。及选授进纳之臣。务宜从正敷陈王道。不许纵横曲说。少有偏邪。违者治罪罢斥。若有以其言纂集成帙。眩惑人心。遗害无穷者。即毁其版而火其书。仍以非圣之罪罪之。斯邪正恒别而不淆矣。前日新政。君臣何如耶。即今何以渐暌。必求贤相与之讲明。拔骨中之芥蒂、庆千载之明良、丂口攵大臣以恤股肱、体群臣而通耳目、推诚抚御。使彼我之性情浃洽虚心听纳。使上下之血脉周流。仍敕吏部通查前日以谗去位十数余人。召还馆阁部台。宥其狂昧于既往。期其策励于将来。以示我之能容。以表我之不校。是即帝尧之任贤勿贰成汤之改过不吝。而君臣谐矣。然此但一时允谐之盛。而非可久之道也。臣惟明良之歌、唐虞所以喜起于股肱耳目、鹿鸣之诗周王所以燕乐于群臣、嘉宾、葢取永言讽咏、以恊上下之情、饮食聚会、以诱忠告之益、非徒一于势分之尊严而惟口腹之好乐也、汉唐而下、若高祖宴于长乐、群臣次起上寿、武帝宴于栢梁、群臣即席赋诗、唐之太宗丹霄积翠之宴。君臣得询贞观治要、其雍容气象、可想见于当时、至于上元观灯观稼、较猎苑中、赏花钓鱼之类、此又宋之君臣、不知和会之庆也、祖训首载此条我圣祖万机之暇。亦有君臣同游之语。　文皇以后。早晚一日三朝。每御便殿。访求治理。庆成腊八端午诸宴。稠错交举。未闻有间。是岂轻于狎昵。不知省费之经耶。葢欲君臣常常接见以为治道虑耳故一时君臣。若三杨三刘诸学士。情欵日密。嫌隙不生。得保令终以全功名。迩年以来。早朝之外。巳废午晚。虽庆成经筵盛大典礼。间亦举行。近见邸报。又称地方多事。明年庆成宴免办。臣不胜骇异。夫所谓庆成者、以君臣共成太平、所以簪花啐酒而庆之也、今惜小费而废大典、是庆不可成。而天下无太平之期矣。岂不贻四方观笑。昔逆瑾时、庆成簪花、偶天下太平四字、不假余年、时以为先征、况今并与其宴而悉罢之乎。恐非太平之象也。臣请　陛下继自今早朝之暇。门举午晚。以访治道。庆成经筵。凡大燕会。时举不废。以亲群臣。则上下交孚。恩威并用。而恒不暌矣。至于灾异之渐臻、由于九渐之未杜、九渐既杜、则天地交泰、万物和畅、以和召和、而天休必至、可十全矣、尚何灾异之足虑哉、虽然图终之要、不外此十事、十事之内尤莫要秋人才。葢人才者。天地之纪。万化之源也。方今盛世。何患无才。但时入后天。一阴当午。精醇之气有限。人才之出不常。奴顾清汪俊吕柟丰熙邹守益等辈。虽未可媲美伊周。求之当世。亦未有能超然出其右者。偶以谤言不实。学术不同。或议礼未当。遽置之闲散。编配流落之间。恐非中兴之象也。今幸承明诏、求言爰及、人才未用、臣以为帝德光天、格于上下、万邦黎献、共惟帝臣、岂复有遗贤之叹、臣愿　陛下扩包荒之度、怜救时之才、召而用之。以图惟厥终。其言行政事。必有可观者。臣不胜惓惓、臣又惟帝王之孝。莫大乎以志养也。臣在　先朝。世宗至孝故以此感动之获覩我　恭穆献皇帝之治国也。专以勤学好问为本源。容物好贤为先务。每退朝之燕。绝迹寝宫。留神书馆。日召纪善等官。讲解经义。一有未明。亲书条。出而审问。至再至三。务得诸心。而后巳。不乐宴游。虽阳春白雪之台。未见一登。不好声色。虽楚腰莫愁之丽。未见一选临朝端穆。礼士殷勤。亦未见有轻假辞色。令人得以窥测。其涵养本源如此。是以智虑日益精明。懿望日益隆重。虽河间之大雅不群。东平之为善最乐。不得专美于前矣。至于处豪强兼并之家。待麤厉强悍之士。率皆含污纳垢。但质之朝廷。付之有司而巳。初未有几微见于言面。辄以刑威势刼。使人措躬之无地也。其恕人容物又如此。惟其积累之厚。故其发达之深。诞生　皇上以为圣子。继述文武以有天下。今尊有　圣号。特称皇帝。可□尊之至矣。　庙号观德。祀以天子。又可谓养之至矣。　圣孝如天。虽帝舜之至孝、武王之达孝、何以加此、顾于议礼之臣。言偶未合。辄以悖逆加之。谪配死窜。朝□为之一空。似非我　献皇帝平日好贤礼士之至情恕人容物之圣志也苟不得其志。虽尊以天子之贵。养以天子之富。庸安乎。然则　陛下何不起而用之。各还其职。以骏奔走于观德庙中。济济多士。秉文之德。升歌于堂。依我磬声以乐我　献皇帝含笑于九成。文武臣民腾欢于四海。则正孟轲所谓事亲可如曾参之养志。杨雄所谓宁亲莫大得四海之欢心。不亦纯孝至极。史书万古。出虞帝周武之上也哉、然其本不在乎远求。而惟在法我　献皇帝之清心寡欲。其道不在乎多言。而惟在法我　献皇帝之勤学好问。其术不在乎泛为。而惟在法我　献皇帝之容人恕物于此而又下贤相以师之。屏奸邪以守之。进科道以扶之。如此而旧章不复、井政不除。人才不用。生民不安。边将不饬。军储不充、十渐不杜。五事不循、天变不弥。中兴不成。臣未之闻也。
　　皇明经世文编卷之一百六十七终
　　皇明经世文编卷之一百六十八
　　华亭陈子龙卧子　徐孚远闇公　宋征璧尚木　周立勋勒卣选辑
　　许清胤价夫参阅
　　谢侍御奏疏（疏）
　　谢汝仪
　　疏
　　救偏弊以裕马政事
　　救偏弊以裕马政事【马政】
　　一曰差御史以专督察、臣伏覩　祖宗养马之制、州县有判官县丞、或主簿一员以管理、每府有通判一员以摠理、又量地方各设太仆寺寺丞一员以分管比较、法诚备而善也、今之马政日以就坏何哉、正缘州县管马之官、贪污者多。利马之死。不利马之生。一遇倒失按月收其常例。谓之令补。民苟目前、私图便益、习染成俗、在在不免、如此而欲马政之修于州县难矣、府之通判、较之州县之官识廉耻、顾行检者尚多其弊亦有二焉柔懦无用者、恐点马之起谤。愒日玩时。通不查理。知事而情深者无以官专诿之。曰我尽心所事。无复知者。专务謟悦上官。营求别委。或问理刑名。或追并钱粮。用以干名。觊望、旌奖、巳之职业若秦人之视越人、置肥瘠于度外、官以马为名、谓之何哉、如此而欲马攻之修于通判难矣、乃若太仆寺寺丞之官。责重而权轻。事多掣肘行之不易。每年出巡比较、两运备用马匹、怕不及之是惧、何暇复追种马、势固有不及也、况备用不完。年终有类参之例、种马则无追补之期吃紧于彼而优游于此固宜耳故倒死既多。一遇差官印烙之年。各该州县同时比并买补买者既多。价值自贵。乘时射利之徒以致富、而百姓囊橐。罄然一空。鬻及子女者有之。及印烙一过。上下帖然、以为无事。作贱者任伊作贱。倒死者利其倒死。凡此弊之在今日者也。臣愚以民财可惜、邦本宜虑、为今之计、合无遵照成化初年事例、每年南北直隶、各差御史一员、河南山东添差御史一员、一年一次、领敕更替接管。协同各太仆寺寺丞督理种马、提调生驹、遇有倒死、即令马户以时买补、惟是点烙轮该年分之官、请印照常点烙、如州县官员、仍前贪污、管马通判、荒废本业、与各条所言情弊、逐一访察禁约、应提问者提问、应参究者参究、庶马政有益、而餧养得专、官吏知务、而奉法惟谨、则其为寺丞者亦有所藉无复掣肘。葢寔有所相济。而非有所相妨。此条举马政第一义也。
　　一曰量解驹以示劝惩、臣伏惟种马之养、正欲其羣葢孳息生驹起解以备边用、历考　祖宗之时、成化以前、每骒马一匹。俱是每二年纳驹一匹。数不及者各该管马官员俱有提问降级之例。时承平则法易湮。法易湮则官易怠。平日无提调之方。临时无追罪之计。而纸上裁桑之弊兴焉。如张三原马未生驹。预行报生某驹。及驹生毛色不同。遂置无用。不免别买以务合册。民由是不堪。多作倒死。弘治六年、遂有倒失马驹、征银三两、亏欠征银二两之例、此例施行、而马政坏矣、何者每驹一匹。而餧养三年。方可起解。草料之费至少不下十两。水草牧放、又用一人主之。孰若纳银费少而事轻哉故当羣葢之时。将儿骒马分布别用。绝其生意。间或种马有孕。百方冲落。求为亏欠。不过纳银二两。或一生驹。致令倒失、纳银三两。轮当点烙之年。官吏惧罪。逼追小民临时买驹。多是如豺如狗。充数塞白。有驹之名。无驹之实正德二年、御史王济题奉钦依、每年每马一羣朋合。买备用大马一匹起解。不必较其驹之有无。有好驹起俵变卖。悉听自便所谓变而通之。此例之行似甚便也。但自是以来。种备二马。判不相维。有司每年止是比较买马起解。更不提调生驹种马若无用之物无驹亦不查究有驹任意作践故建议者有以不必养种马言者。有以但征银解部召商上纳为言者。此皆徒见末流之弊。而不求其始。有乖　祖宗立法之意。但势至于此。而必有以处之之计。臣所点烙马匹、共该八万八千五十九匹。每日草料马一分。岁用财三十一万七千一十二两四钱、况一倍再倍而不止者。恶可浚有限之脂膏。养此无用之赘物哉。此弊之在今日者也。臣愚以为州县买解之马、非从天降、非从地出。俱民间所养。岂私马生驹而官马独无哉昔之弊也在无驹为有驹。今之弊也在有种若无种。劝惩不明。民心日懈耳。为今之计、合无申明旧制、参照新例、请自嘉靖三年为始、严督各该管马官员。务要提调生驹、如三年之内、一马生有三驹者。内拣其一驹起俵。一驹给马头以赏其劳。一驹同贴户变卖。起俵之时。仍照例一户有马。三户帮价马头。眼同贴户。随丁田多寡分用。若止生一驹二驹。马头不必给驹。于变卖银内随宜以多坐之。其起俵之驹、仍照弘治九年事例。齿少力强。不及四尺。亦为准俵。若能设法使民知养马之利则俵马之害息矣以视优异为劝。如此则民知有养马之利矣三年之中。一匹全不生驹者。其该帮各马起解之价。务要一时追给。一羣全不生驹者。买俵大马。务要四尺以上。稍不及亦不得准俵。仍将羣头马户。各枷号一月问拟发落。或罚空腹银二两为戒。如此则民知所惩矣。各该管马官员、申明提问降级之例、生驹不及、不许考满、并转迁、若有前项纸上裁桑之病、许被害之人陈告、行之数年、生驹既多。流布民间。不惟牧马之易。而　祖宗良法美意、庶几复矣。
　　一曰定羣长以明法意、臣惟　祖宗养马之制、虑马之多、水草羣葢、或不能皆以其时、骑使作践、恐稽察之不及、于是乎量为多少、立有羣长、所以都其事而察其弊、又惧乎马之病。即人之病。其弊之多横死可惜也。于是乎羣长之下。又立兽医。所以责其往来治疗马匹。立法之意。如斯而已。今有司不能讲求法意。羣长常川存留在县。跟同里老人等。朝暮打卯。中间一年一换者有之。半年一换者有之。甚至三月一换者有之。不才官吏。因是利其交代。以为侵渔之计。医兽人有一番。弓兵各官分派。侵占狡猾之徒。因而营求差使为业。甚者看马医兽。又有一番。额设医兽。又有一番。看马者多市井无赖。额设者轮流应当。故小民里长之役方满。羣长又及。羣长之役未歇。医兽复来。往来奔命皆马而巳问其本业。茫然不知。有司亦不以其当为者责之。此其弊之在今日者也。臣伏覩洪武二十八年事例、每马五匹、立羣长一人、每羣长下选聪明子弟二三人、习学医兽、看治马匹、永乐十八年事例、每马十匹、立羣长一人、成化八年事例各处医兽、每州额设二名、每县一名、岁终更替、钦此、依臣所历州县查之、大约直隶者。每马五十匹立一羣长在山东者。每马五羣立一羣长之处居多。惟直隶河间一府。河南开封三府。最为参错不齐。顺德邯郸一县。种马止有五百九十五匹。羣长乃有二十九名之多至若医兽虽马少州县。亦有四五六名。是成化八年之例未尝行也。所以然者。州县之大马。常至一千之上。槩以一二名限之。顾东失西。更济何事。又况起解大马。中途恒用一二医兽跟押看治。势不可得而行也。为今之计合无将羣长遵照永乐十八年事例、通行有马州县、定为五十匹立羣长一人、一年方许更替一次、中间参错不齐者、通行改正、使其常川在乡、往来调督、各该马户羣葢以时、务要生驹、若有将马耕田耕地使车、赁雇与人等项作践者、具呈州县从重究治、兽医各肄定业、成者一人、专以看治马匹、州县多寡降杀、市井无籍、与轮流充当等项、一切革去、仍敕各该州县。止许朔望点卯一次、于羣长责其半月之中、提调羣葢、过定驹马若干、各该作践马匹人户若干、于医兽责之半月之中、医过马若干、致倒失马若干、各该官员、亲笔填注登簿、季点时视、若报定驹而致落胎者罪及马户、若未曾举呈、验其脊破筋伤者、罪及羣长、医兽则以疗之多寡、定其勤惰、能修其业、复其本身、若疗无状、另行更换、如此、则彼知本分之当为、而咸思勉矣、若州县官吏、仍常川拘留在县役替等项、许被害之人、陈告问拟违制、庶几职业不妨、马政可修矣、
　　一曰拟余地以补迯绝、臣惟直隶养马之例、每地五十亩、养一儿马、百亩养一骒马、此外又有余地有白地、何谓余地。假如一县原有养马地百顷。通以骒马计之。算该领马一百匹。若止养九十匹。其剩下十顷者。听其养马。余地之谓也。何谓白地。直隶之地。有例不起科者。以不起科之地。通融养马征粮地内。牧儿马。名为五十亩。百亩者有之。骒马名为百亩。二顷三顷者有之牧地之谓也。使此地俱存马何累哉但编签之时。各有官员假手书吏。得过之家营求拨为余地。贫穷下户。凑合养马余地之费。每年每亩。出银一二分。若养马一年。至少亦费银一钱。又况余地有征银之名。无解银之寔。而养马草料。日不可无。买马坐派。岁不能免。故狡猾者束手傍观。而小民日以累穷即此由耳。故一时追马禁急或将养马亩地。捏作白地出卖或受累不过。举家逃移。有马头逃而累及贴户者。有贴户逃而累及马头者。往往皆然。故地之见在者无几。臣又访得各处风土。多系村落、自相排挤如第一社原编马五十匹、今虽户口消耗。不能减少。如第二社原养马二十匹。今虽人户蕃息。马不增多。夫州县之马。固有额设。彼亦乌常有一定哉。皆狡猾之徒。以此借口恐吓官吏。而苟禄少刚之徒。生民之困。莫之省耳。此皆弊之在今日者也。臣以为见在之马。而民巳不堪。乌可复加弃余地以赡之。济时上策。无过如此。而司国计者。恒以军需为辞。又恐行之未易也。为今日之计、合无通行直隶养马州县。逐一查勘、原系养马地土。至今逃绝共若干。即今见在余地人户。照数拨补。仍点此社不足。彼社得以补之。不得自相排挤。偏累靠损。而各该逃亡之地。仍编入余地内。候逃户复业。照常征银解寺。或军需紧急之时。暂令里甲赔纳。亦轻少易办。如此狡者不得以幸免。贫穷者不至于独累。养马之余地自存。小民之贫困得苏矣。
　　一曰谨里甲以防借拨、臣惟州县立里甲之马、所以应付使客、接济往来、故十年一次、轮流应役之时、各甲名下、预行敛银买马、以备差拨、其来旧矣、自配立马户。而有司视种马为无用之物。里甲之马。多不查究。其间复有贪污官吏。暗受偏手。故行卖放。专一将种马轮流差拨。月无虚日。岁无虚月。或驮载双人。或负重行李。救死不赡。奚暇生驹。况又赔办草料出差雇觅一人跟马。害有不可尽述者。一为跑走所伤、疗破中风、筋伤腿瘤、遂至倒死、又累马户重行买补。玩法殃民、岂忍言哉、更不止此、有兵备地方调种马以拿贼者有之府佐下县、勒种马以摆道者有之、官吏望风、莫敢谁何、但此之害有时、而里甲之马不足、无时得休、此亦弊之在今日者也、臣查得弘治九年事例、借拨官马、至瘦损倒死、州县五十四、府二百匹以上、借者及管马官各降一级、钦此、但借拨有多寡之异。致死有前后之殊。岁月既深。难于查考。禁约虽存。竟为虚文。小民忍隐而含冤、官吏违犯而无忌、为今日之计、合无备行有马府分、严督府属州县、凡遇里长出役、各照详前年事例、务买马走逓、以接济往来、该府仍将督买过里甲马匹毛齿、每年开坐该管、寺丞处查考、如有前项侵欺卖放情弊。务要体访、轻则问罪发落、重则指寔参奏、仍为定法、州县官但借用种马一匹、掌印官即以违制议罪、管马官以废职受罚、致损五十匹、二百匹以上者、照例送部降级、其兵备官府佐出巡、擅行调用者、一体禁革、庶几上下有所持循、而马可无借拨之扰也、
　　一曰立循环以省季报、臣惟洪武榜例、凡管马官吏、时常下乡提调、验看马匹、要见定驹若干、见驹若干、明白附写、以候太仆寺官出巡比较、正月至六月报定驹、七月至十月报显驹、十一月十二月报重驹凡季报原领马为旧管、买补孳生马为新收、事故交俵等项为开除、季终为实在、径送太仆寺类缴、钦此但法久而废定驹显驹重驹、官吏通不查验季报之册、书吏羣头人等、遂假此以为科敛之媒、册之费能几何。造册不足以清理夙弊适足以科敛民间财物耳凡事悉然不止马户也而一马或敛钱百文。或倍于此。而计所费亦不赀也。况其所开报。旧管新收、开除之数。俱是纸上弥文。千无一实。寺丞出巡。未闻查对。臣今点烙。亦无底册可考两不相照。故民财徒费。诚为无用。正德二年、御史王济、题奉钦依、每年季报之烦、尽皆减省、惟年终各府将种马并解过备用马匹数多寡造册具奏、而今之季报犹在、为此例未尝革也、臣又访得州县官点马造册、寺丞出巡造册、凡寺府管马官廪给柴炭纸札。俱出马户。故养马之费什一为马而费者怕什九凡此亦弊之在今日者也臣愚以为欲去其费。当去其名。而太仆寺专管马匹。漫无稽考。亦于事体未宜。为今之计、合无酌量马匹多寡、各府州县、动支无碍官钱、通置循环文簿二扇、州县簿用府印钤记各府簿用太仆寺印钤其循字簿、写开春秋月分、环字簿、写开冬夏月分、其在州县之簿、通将印过马匹毛齿马头姓名一样开造、一留本府、一发各州县、循去环来、按季查考、每季要见臕损若干、管马通判轮该季点之时、府中领出存留之簿前去点视比对、开报不实、责及官吏、瘦损倒失者、责限追补臕壮生驹者、别行庀谕、
　　一曰明赏罚以示劝惩、修举马政、诚为紧切、而寺丞之出、亦止吊府簿查点、各将点过缘由、亲笔填注附簿、俱不必另造点册、虚费民财、惟倒死马匹。非寺丞不许收补。其各府之簿不必开造马齿姓名、止写各州县原额、每季臕损倒夫定驹等项畧节总目、一留太仆寺、一发各府、亦循去环来、按季查考、每三夫印烙之后、方许改造一次、惟年终各府将买补过种马并解过备用马匹、生过儿骒驹数目、照数造册具奏、季报之烦、各点马册、一切禁革、廪给柴炭纸札等项俱行州县动支官银备用、如此、绝科敛之路、民财自省、有稽考之实、马政可修矣、倘蒙赐之施行、臣当另为图式以献、然臣谓倒死马匹。非寺丞不许收补。亦有说焉。夫欲生好驹。必须种马之良。州县管马官追补马匹。非受嘱容情。即通同买贩。故所补偿者常老弱无用旋补旋死。大为民病臣欲以责之寺丞。葢量其不可至于此耳。
　　一曰、填坐派以怜交病、臣查得弘治三年会议备用马岁取一万、以后加派渐多民不聊生、正德十年、奏派二万五千匹、似于民力少宽矣、比之旧规、尚加一倍又半也、故虽马多本折中半、派空年分、该征本色马一万二千五百匹、臣访得各州县买解之马、每匹用银二十余两、中途草料、日费银一钱、计又用银四五两、若逃亡数多、累一人赔买、一时力不能及、未免称贷、或甚以取诸马贩、则所费又倍矣、此俵中者然也、万一拣退、马之草料。岂能复如前哉、致令瘦损、转卖与人、不能如值之半、典卖产业子女、重行补俵、故解马一次、中人之产荡然。此外州县买马之受病者如此。解马既多。寄养之人户数少。未免差及下户之人。所居不避风雨。马从何地养之。未免露置于外寒暑之欺凌。霜雪之侵薄。马以病死。举其产不足以偿之。此犹可言。其甚者一马死。一马又来。曾未几何。死者又继。因而逃移。或累死于狱。此畿内地方寄养之受病如此。积时累岁、倒死数多、有司难于追补、通付不省、民无所忌、顽猾之徒、因缘为奸、作践致死、捏作倒失、而弊端百出矣、如丰润一县、前后发下马一千八百一十余匹、今见在者止一百七十有零、中间瘦病、恒又半之、其它地方虽不尽然、槩可见矣。夫州县买解之马。皆竭民脂膏割其骨肉以求充数。发其寄养曾不及鹅鸭犬豕然言之可伤心也臣愚以为民者国家之元气、所系不小、中外受伤、彼此交病、似非常策、所宜怜处、此又今日之弊之大者也、臣查得十一年太仆寺清查过顺天府所属州县免粮养马之地。实有二万八千九百三十八顷有余。每地五十亩寄养马一匹。实编过寄养马四万一千五百六十匹其剩下地土今安在哉根本之地。尤当致意者也。倘蒙赐之施行政之偏弊、不无有所补矣、
　　皇明经世文编卷之一百六十八终
　　皇明经世文编卷之一百六十九
　　华亭徐孚远闇公　陈子龙卧子　宋征璧尚木　吴培昌坦公选辑
　　徐凤彩圣期参阅
　　漕抚奏议一（疏）
　　马卿
　　疏
　　早定足边大计以免后患疏
　　查复钞关预处供给高墙疏
　　地方疏
　　分处粮银以便完纳疏
　　预处黄河水患疏
　　攒运粮储疏
　　早定足边大计以免后患疏【陜西漕运】
　　臣准户部咨、该廵按陜西监察御史毛凤韶等、题称陜西地方连年灾旱、戎虏益肆、粮不足以给军、食不足以赈民、乞要遣官将河南陜西黄河陜州各一带、永陆运道、刻意修复、暂照成化二十年事例、急发京运粮米、仍将附近河南一府陜西等处京运折色、查照陜西岁用不足之数、内扣二十八万石、改为本色、年年坐派陜西、于陜西立仓收贮、水陆转运关中、以给各边、户部将补陜西岁用不足粮银一十九万三千三百余两、扣留太仓、抵补前数其潼关而上、通榆林绥德一带、黄河散漫、横石森列难行、必自渭河入陜城、方可从大路穵运、榆林等边水路难通、陆路极□□访得十月以后、渐成氷冻、将前粮米、以木为平车装载、三截转运等因、本部查得先奉　明旨大会廷臣、咸以为水道阻塞、陆程艰险、劳损骚动、得不偿失、不若先发银两、多方籴买、尤恐人人所见不同、备行各该廵抚多方勘处、今本官又陈氷运之法。然自古未有也。一旦创作、耳目所限、恐有未尽、宜再审处合行漕运河南山西及陜西各该廵抚都御史、从公查议黄河经由运道、自某处抵某处、堪以舟运、有无阻塞、粮米支运何仓、军船分拨何卫、及潼关至榆林一带、十月氷冻、自某处抵某处、堪以车运、有无妨碍、及山川险易、程途近远、各令径自奏请定夺等因、奉圣旨是依拟行、钦此钦遵、备咨到臣、卷查先该前都御史刘节准户部咨、为急处粮运、以实重边、以保盛业事、该廵抚陜西右副都御史王尧封会同廵按陜西监察御史毛凤韶题、本部会官议拟、窃以成化二十年运米。秦运之难如此永叔所上札子固今古必用之石画也三年不成。竟留河南支用。易银一十四万解送陜西。方纔了事。就若今日径发银两赈济给边、轻省葢巳不止数倍矣、就事论事、所见如此、诚恐执议或拘于见闻、事体未尽乎几微、或将转漕运米一事、再行漕运及山西河南各该都御史多方勘处、另行奏请等因、覆题奉　圣旨既会议明白、依拟行、钦此钦遵、备咨在卷、勘议间、又准前因、臣窃惟陜西重地、值此灾伤、臣固尝切私忧、而开运大事、易举难成、不得不为曲虑、尝考之漕志、参之舆论、黄河自淮安以遡徐州。自徐州以遡潼关。水势汹涌。虽曰难行。而舟楫尚有可通然古有江船不入河之说葢水势不同。舟制亦异。则漕船未可分。而漕卒亦未可用也。况西抵龙门。悬流千丈自汉唐巳艰于运。然彼时犹有仓廒寄囤。陆路转运以达于渭。故有河船不入渭斗钱运斗米之说。计今改造运船。雇募水手。创立仓廒。所费当又不赀。而运道尚未可知也。至于粮米支运何仓、军船分拨何卫须待运道有成、方可拟定、姑未暇论、其冰运一节。势亦颇难。尝闻黄河严冬之际。冰块顺流而下谓之走凌一为南风所逆。冰扼不行。森然植立。须臾冻结。屹如山石。层迭巉巗。况犹有山合而中开。水溢而中断之处。恐车运亦未敢保其必行也。臣浅劣见闻、止于如此、若或别有长策。非臣所及伏望　陛下仍敕该部再会廷臣议处、务为经久可行之策、庶运道无阻、而边有赖矣、
　　查复钞关预处供给高墙疏【复正阳关税】
　　臣准户部咨、该廵按直隶监察御史张惟恕题称、寿州正阳钞关。始于成化八年、以赈济饥民、而劝收船米、至正德元年、以供给高墙、而改纳船料、至嘉靖八年、又以委官人等、多方为害、通行停革、今凤阳临淮之民、年谷荐荒、岁供不办、额外之征、必不可加也、所据前项钞关、委应照旧开设、收银解府、以为高墙常供、有余则存留府库、以备年荒赈济等因、题奉　圣旨、该部知道、本部看得所题无非为国恤民至意、诚为有见、及照我国家钞关之设、非直征税出入、以足国用、实欲抑彼逐末、而归之农、正古先哲王念民之依、贵五谷而贱金玉之意、诚良法也、故市廛之征、王法不废、况正阳钞关。设自成化年间。其来巳久。实与临清等关相同。若使正阳可革。则他处可得而尽革耶。且天下商贩往来南北者。皆经临清等处征税。何独循淮而西之商经正阳者。乃得不税。亦为不均。今纵不用之供给高墙。亦可以济公用而宽民力。又查得先年高墙供给、独出凤阳临淮二县、近年以来、灾荒荐至、供办尤难陵寝所在之民、岂可使之生意不聊、因而复之、未为不可、所据本处钞关、似应查照历朝事例依拟仍旧开设、但恐议来未备、则将来不免更张、又节该彼处巡抚奏开奏革、各称利害、事在彼中难于遥度、必湏勘处停当、方可照旧开复、合候命下本部备行廵抚凤阳都御史马卿、廵按直隶监察御史、会同覆勘正阳钞关、即今应否、仍于原处开复既复之后有无关系商民利害、每岁所收钱钞、约有若干、高墙供给之费、不满三千余两其余剩银钱、应否照他处钞关事体解京、埠头四百名、应否裁减、管理官员、定何衙门委官、如果相应、逐一议处停当径自奏请定夺等因覆题奉　圣旨备行到臣、随经会行直隶凤阳府知府刘佐复查得正阳镇地方、西通河南。东连淮泗。南达六安等处。商旅舟楫。来往经由旧设之时。所收料银。照船梁头。自有定额。所入之税可支高墙供用。省派凤临二县。比之临清等处辐辏钞关不同。查得往岁每月有收银二百两者、有三百两者、亦有不及数者、多寡不等、大约一年所得税银约三千余两、供给高墙庶人、岁给婚配死葬等项、约用银二千五百余两、又有修补及起葢庶女宅舍、供给用银二千五百余两、又有修补及起葢庶女宅舍、供给生育男女衣服之费、俱赖此项钱粮、仅足彀用、候年久积余、临时议作别用、若照他处钞关事例解京。恐所解者少。而费者且多矣。其埠头四百名、诚为过滥、所宜裁革、合无行令寿州、上于本镇精选殷实者一百二十名送府、每月预点十名、轮流更替、其监收委官、湏于府州县佐贰廉能官内听抚按选委一员管理、一季一换、所收料银解府、置立循环、按月赴抚按衙门倒换稽考、如此庶事有克济、经久可行、回申到臣复会同廵按直隶监察御史张惟恕议照寿州正阳钞关之设、初以劝收船米。继而改纳船料。每年多寡大约有可得银三千余两。既足供给高墙。又得宽省二县。诚为有益。但正阳地方。不过一镇不近州城。官少亲辖。民多顽悍。委官或未得人遂致滥征巧取、彼该廵抚都御史唐龙具奏裁革、府库尚有余银八千余两、足彀高墙三年之用、今前银支费巳尽、高墙之供决不可缺、而民力巳竭、实为不堪、夫征商之余利。与浚民之脂膏。利害相去远矣。所据前陷实宜复设、埠头诚可裁减、所查余剩解京一节、缘本关非比临清淮安等处辐辏之所。惟可供给高墙。有余存作庶女出嫁等项别用。似难比照他处解京。乞敕该部再加详议覆请　圣裁俞允施行、
　　地方疏【防水裁役】
　　窃惟臣抚治地方凤泗为根本重地、淮扬实畿辅要冲、即今郡县频灾、而百姓流移、卫所久惫、而武备废弛、贪官污吏之未除盐徒强贼之窃发、此皆地方重事、谨巳遵奉敕谕、次第举行、伹臣才本疏庸、抚治未久、忧劳虽切、绩效未期、查检应议事件、历年抚臣举之略备、不敢赘言、其余琐屑事务、不敢烦渎今将干系他方、切于时政者、条例上尘睿览、
　　一防水患以安地方、据直隶淮安府申、照得淮安西北、黄河淮河二水交流、会清河口、经地方官庄、艹湾绕大河卫、新城下关一带、趋东入海、夫黄河入海。浊泥日积。上流之河道益狭。下流之河口复淤。每年秋水泛涨。弥漫百里。如前年大水。新城淹没五尺经月不退。去冬淮河南山坍裂一百余丈。顷陷民房六百余间。若冲啮不巳。城亦大坏。此则黄河之为害可忧也。其在清河口迤西原系淮泗清流。近因孙家渡开通黄河一枝复入于淮。行至清河口地方。与黄河大势横敌。阻遏难泄。以致泥沙停积。寻常水落则洲渚尽见。淮之行水去处。仅有四丈。万一再加淤阻。如沛县飞云桥。顷刻成陆。则淮流必将他徙否则横冲淮扬湖堤。运道必复崩决。此则长淮之受病可忧也。今照淮北地方、有行盐支家河、泗河洪泽地方、有　陵等湖、以致白马湖斜出府城、南下泾河射阳湖、漙入庙湾、俱可以开浚枝流。泄淮之水入海分杀其势。将来运道淮河、若有梗塞、亦可改图、申乞议处等因、据此为照黄河之水、迁转不常、复合淮泗、势亦可畏、若不早为议处、脱至冲啮卫城、淤塞运道、则可忧甚、将来劳费不赀、而亦无补矣、合无行移总理河道衙门会同臣等遍历相度。或疏凿海口以泄其流。议处停当。具奏定夺。庶几河道可保无虞、地方之急务莫先于此也、
　　一裁冗役以苏民困。据直隶淮安府申称查得海州赣榆安东盐城四州县、有此户处所及有牧地处所有司必多争执各为本属求宽恤每年各于均徭户内审编板浦等场台盐工脚共八十三名、实为苦累、今姑以民灶二户苦乐贫富较之、灶户专煮海之利。积余私盐。可以委输于四境。民户耕斥卤之田。而迭遭菑害。未免离散于四方。灶户上丁。一年不过出盐十引。虽折价二两四钱。其实不过数钱。此外更无他扰。况额有赈济。又领艹荡。且民户下下一丁。马价红船均徭里甲马艹农桑食盐起运税粮解户长夫协济等差。三倍于灶故近年弃民投灶者甚多今年淮安分司。清审灶户。伍佑一场。增出五百余丁。他场可以例推。此等余灶。不编工脚台盐。不送运司听用。而独累贫民。不均之政。莫甚于此、合无俯念民疲、将前项工脚、通行裁革、或仍于各场总催灶丁数内佥用便益等因、及据杨州府泰州申据民人卢璇杨澜等、告称蒙编小海等场工脚、官吏刁难、索要拜见财物、不容自当、勒诈银十余两、监禁追纳、或转送运司雇替、用银加倍、况灶户止办额盐、并无别项科差、本州岛田地、多被侵买、以致民穷灶富前项工脚、应合除豁等因、据此议照工脚之设、专为台盐、国初民多灶少。故派之于民。即今灶多民少。当改之于灶。况近年以来、各场转拨运司跟官、运使二十名、同知副使并三分司判官各十名、经历知事各三名、共占七十六名、俱听其色雇、其余八十七名、名虽在场、不过纳办银两、漫无稽考、况原设本为台盐。今则跟官。亦非立法本意。且运司除各官祇候马夫外、逐年又有均徭皂隶五十四名、亦足直堂跟随使用、前项工脚、实为无益病民、合无通将淮扬二府工脚尽行裁革、惟复仍行各场另于总催或空闲灶丁、轮流减半派当、或一季、或半年一换、专一台盐、庶几冗役省革、亦恤民之一端也、
　　分处粮银以便完纳疏【京通改兑】
　　据南京运粮把总朱熊呈、照得漕运粮斛四百万石遮洋总以备海运者除遮洋总下三十万石外其浙江等一十一总兑收粮三百七十万石、内兑运三百六万石、该七分、京粮二百一十四万二千石三分、通粮九十一万八千石改兑六十四万石、该四分、京粮二十五万六千石六分、通粮三十八万四千石、京仓兑改共粮二百三十九万八千石、通仓兑改共粮一百三十万二千石、系是旧例、嘉靖八年、该户部议得改兑粮米、原无轻赍耗米、不彀了纳、俱于兑运轻赍银内穵贴、以致数目牵制滋弊、自嘉靖九年为始、将京仓改兑四分、粮二十五万六千石、俱上通仓、其车脚盘剥专于通仓兑运轻赍银内穵贴余剩尽数给军、免扣还官、仍于通仓兑运三分粮内、改拨二十五万六千石、赴京上纳以抵前数、初意葢因兑运原有轻赍以足车脚等用改兑原无所耗、全赖兑运穵贴、为其损彼补此、两相牵制、故将改兑全上通仓、免扣闸运军脚、以省兑运穵贴、行之三四年来、但查改兑全上通仓脚费。亦无尽免每石仍要于兑运银内穵贴五六分完纳。况江北南京等总卫所运纳、兑改、因便水次、率多不在一帮、每于投文交纳之际、改兑者固得全上通仓、兑运者又要于三分通粮内拨补改兑四分京粮、彼有此无、数多混淆、切详本为头绪烦多、减省穵贴、然此反牛牵制、须扰不便、及照兑运京粮七分原系陆运近改闸运、车脚扣解、无容异议、通粮三分、原非陆运、不由新开闸行、今却将拨补改兑粮米、比照七分京粮一例扣解车脚、则是改兑虽免扣银。兑运又复加除。出彼入此。所扣惟均。及照兑运既有上纳七分京粮旧例。又有仍改三分通粮新法、改兑粮米、既巳尽改通仓交收、却又改拨兑运赴京补约、例无定规、弊尤滋甚。呈乞会议一定之规、庶便遵守交纳、据此、臣等议得为政之道、贵在简要、今把总朱熊所言、前项兑运既有七分京粮、又有仍改三分通粮、改兑既巳尽改通仓、却又改拨兑运上京补纳、委的事体非便、反相牵制不清、加以补纳改兑京粮、而作兑运、扣解车脚、尤为贻累运政不便、乞敕该部计议、合无将兑运粮三百六万石、京仓定为八分上纳。该粮二百四十四万八千石。比旧兑改止多五万石。通仓定为二分上纳。该粮六十一万二千石。并改兑全粮六十四万石。共粮一百二十五万二千石。比旧兑改止少五万石。载入议单、永为常例、其扣省车脚银两、行廵仓等衙门查照兑运、原该七分京粮银内、扣解太仓、以为由闸所省之数、其拨补改兑一分京粮、免加扣减、尽数归运、少资羡余给军、则事体简便、易为遵守、而交纳不致混淆矣、
　　预处黄河水患疏【治河】
　　臣等会议得黄河发源于星宿海中、经昆仑放于积石、东下潼关、万有余里、其来也。既高且远。其注也必迅且怒。中间又有泾渭汾沁伊洛瀍涧、举西北诸山之流、而奔凑焉、以助其湍悍汹猛之势、况自孟津而下、地平土疏、易于崩溃、又且水半泥沙。势缓则停。遇坎则滞。停滞则淤。下淤上涌。奔溃四出。湮室庐。隳城郭、侵禾稼、中原酷罹其毒、此黄河为患之大端也。黄河自古为中原之害、入我国朝则为漕渠之利、葢徐吕二洪、水浅石恶、最为险阨、沽头谢沟等闸、蓄闲终日、纔一启放、南来漕舟起剥守浅、艰涩为甚、渡淮而北、率以一月始抵济宁、自黄河入运道以来。流日渐北。舟日渐利。往年出飞云桥。则沽头以下诸闸。不事启闭。嘉靖九年又由鱼台出谷亭。以下诸闸亦不复启闭。臣等访问本地士夫父老。皆云今年漕舟渡淮。顺风五六日。可抵济宁。利孰踰焉。此黄河有资运河之明验也。黄河固为运道之利。亦为运道之害。葢河流所经。迁徙无常。而其为患。非淤则决。如嘉靖六年沛县迤北湮塞四十余里。此则淤之为害也。又如弘治六年决张秋东山并汶水奔注于海。此则决之为害也。当时上廑霄旰之忧特遣大臣前来修治、费财动众、甚为不赀、夫国家财赋、取给东南、而财赋转输悉资漕运、故漕运利则京储充。否则坐困矣。咽喉之地。治之诚、不可不先且急也。然今之治河。与古不同古也专除其害。今也兼资其利。古也急于为民。今也急于为运。古也导之使北。以顺其就下之性。今也导之使南。以避其横冲之虞。此古今事体不同。而施为之缓急向背亦异也。臣等受命以来、稽考图籍、询问父老、不敢执一巳之见、必求合众论之公、乃由上源以徂下委、自正身以及旁支、得于身亲、证诸目见、较其利害之轻重、以为疏治之从违、虽其间节目不同区处各异、而治之之方。大略不过疏浚筑三者而巳固不敢畏难以贻患、亦岂敢无益以疲民乎、臣等考之夏禹治河、自大伾而下晒为二渠、大六而下播为九河、葢河之流分。其势自平也。况今漕渠窄狭。洪闸束捍。全河入运。势自有不能容者。弘治以前。四支分流。一支由孙家渡经寿州、一支由涡河经毫州、俱出怀远县、会淮入海、一支由赵皮寨经睢州、出宿迁县小河口、一支由梁靖口经砀山县出徐州小浮桥、俱入运河、近年四支湮塞、而以全河东奔、自曹单城武等处径趋沛县、近又自北徙横流金乡鱼台出谷亭口、而运道大有可虞、后来潘司空议得黄河分流则势缓势缓则沙积而易决合流则势迅势迅则沙不停壅而河易通与此不同臣等以为今日之计、非其分流以杀其势、未可以力胜也、今看得梁靖口一支、嘉靖十一年、该副使周琅同知李仁等、挑通行水、赵皮寨一支、节经挑浚、至嘉靖十二年该副使齐之鸾、同知王景明挑通、见今行水、大约河杀五分之二、涡河一支、又因赵皮寨下流、自睢州野鸡岗地方淤塞、正身五十余里以致漫入平地、注入涡河、见今大水奔流、舟楫通行、孙家渡一支、又该总理河道都御史朱裳于本年八月内、行委佥事方升等挑浚、自本渡口起至朱僊镇止一百五十余里、工巳就绪、尚未放水、今议得赵皮寨野鸡岗迤下、至宁陵县地方、应该挑浚淤河五十余里、倍加深广、导引漫水归入正河、又自睢州地名张见口起、至归德州地方郭村止、应该量筑长堤一道、计长一百余里、以御泛涨、梁靖口虽巳疏通、下流一带河身、仍湏时加疏浚、自仪封县于庄村起、旧有见淤月河一道、再挑二十八里、接入梁靖口达于小浮桥、以杀北山水势、臣等又惟黄河北山。自河南原武县起。至山东曹县地方止。历年起筑一带长堤。以防东北入海见今守护如遇盗贼但为日既久。河流冲刷。风雨侵凌。以致坍塌矮薄处所数多。伏秋水涨。深有可虞。□议原武县地方王村厂添筑月堤一十里祥符县地名盘石口添筑长堤一十二里。北离二百步。加筑月堤一十五里。兰阳县地名铜瓦厢。帮筑月堤九百九十步。仍开浚对山月河五里。考城县地方蔡家口自第三堡起至清凉寺山东界止。创筑月堤一道一千九百九十步。其余矮薄并临时冲涮去处。量为修筑、臣等再照黄河一支、于嘉靖九年水涨北徙。即今巳过鱼台。诚恐其流渐北。将有越济宁趋安平东入于海之势。议者欲塞岔河之口。以安运河。臣等以为其可虑者有三、葢岔河水势汹涌。遽难堵塞。先年侍郎崔岩筑塞本口。用工三月止余四丈雨霪水涨。一时冲荡。不克完合。此其可虑者一也又本口纵使冬春水涸。幸而塞之。其性既逆。其流必激。夏秋水涨。不决黄陵岗则决李居庄等处。故北山一带。三十年来。无冲决之患者。未必非此口有以杀之也。今欲塞之可乎。此其可虑者二也。又本口既塞。则徐州迤上至鲁桥一带流沙停滞。二百五十余里远道必皆淤涸。山东诸泉水微。又不足以济之。且挑浅置闸。必湏数万之夫。数月之久。方可完工。亦不能如今日之利且速也。况来年进贡运粮等项。经行在迩。岂可一日不通。而坐待挑浚之成哉。此其可虑者三也。夫塞岔河之口、可虑如此。诚有如都御史朱裳所谓奇而险者、臣等考永乐九年、侍郎金纯亦曾引河水自开封入鱼台塌场口、以济运道、为今之计、亦惟资其利而防其害耳、议将鲁桥至沛县东堤一百五十余里。修筑坚厚。仍于畏害去处。砌之以石。以御横流。量置石坝。以泄暴水。又自城武县苟村集大堤头起。至济宁州地方止。创筑缕水大堤一道。计长一百五十余里以防北溢。仍将鱼台县城北小屯起。至谷亭镇南店头止。开挑淤河引水入运河。以杀鱼台城之患。至于金乡鱼台二县被水居民、乞敕廵抚衙门查奏、量为蠲免、以苏其困。如此是为顺水之性。不与争地。若其河流日久。渠道渐深。不至泛漫。庶亦永为运道之利也。臣等又以河经园陵、所宜慎重、会同各官、再四相度、议得孙家渡涡河二支、俱出怀远县、会合淮流、至凤阳县地方经过　皇陵、及寿春王陵、至泗州经过　祖陵、除　皇陵地形高阜、去河三十余里、水患难侵、无容别议外、其寿春王陵、临河南山、相去一百二十余丈、最为逼近、将来冲决之患难保必无、泗州　祖陵、东西南三面河水圜抱。西面去河颇远。南面仅十里许。东面五里许。况又南有盱眙山障水不得南行。一遇河涨。三面泛溢。北侵　陵所。访得正德十二年、淮水暴发、寿春王陵渰没五尺有奇、至今门庑水痕尚存、　祖陵垣墙、亦曾浸及、今看得黄河巳有一支分入涡河。若复放孙家渡一支。水势当增数倍。中经园陵。委有干碍。夫黄河为患。其在下民。尚可改图。今东冲有伤于运道。南注有碍于园陵。反复思惟实为难处。臣等欲将孙家渡、且勿放水、候涡河壅塞之日、方将本渡口开放、其　祖陵东西南三面、量筑土堤以漳泛溢、寿春王陵北面包砌石山以防冲决、但黄河水势难测、虽增石岸、难保无虞、况园陵基本所在、恐有伤犯、事体重大、不敢轻举、乞敕礼工二部会议、差官带领钦天监谙晓地理官员、再行相度、果无别碍、取自　圣裁、行令总理河道并廵抚衙门、将前堤山如法筑砌、倘有干碍、径自奏请定夺、臣等又看得淮安。清江浦河口。正当河淮会合之冲。近年黄河水涨。灌入本河以致淤浅。阻滞粮运。节经挑浚。巳费十万余金。而淤浅如故。葢以漕舟鳞集。临时止用小船水中挑捞泥沙。用力虽多。见功实寡。臣等议将板闸迤西。筑为土坝。下流放水。使河身干涸。并工挑浚。务令深广就将所挑泥沙筑为堤山以御外河涨水其新庄清江等闸。仍行令管闸官员。如济宁闸事例。依时启闭。以防干涸。至于伏秋外河水涨。将本河口筑坝为防。官吏船只。尽行车坝。水落复开照旧行舟再照古人治河。常先下流下流通则上流疾此势之常也。礼云四渎视诸侯。故江淮河济。谓之四渎渎者独也独入于海也今则河淮二渎。合流人海矣。又淮水独流入海之时。海口两旁。各有套流。及安东上下一带。又有涧河。并马逻等港。以分水入海。是以上流无溃溢之患。即今黄河汇入于淮。水势巳增三分之二。而涧河马逻港等处湮塞巳久、其人海诸套。又经历年沙淤。而海口迎潮流沙日积。愈加狭隘。每至伏秋。水涨不能速泄。下壅上溢。致梗运道。渰没地方。为今之计。若将前项海口套沙并分水沟港。尽复其旧。斯为全利。但黄河会淮入海。经数百年。淤塞不止数处。若一时并工疏浚。为力似难。合无先将紧要泄水沟港。如甘沟菊花沟。通涧河七十五里。马逻港四十余里。羊寨港三十八里。并北卣等沟。量开一二处。海口套沙多置龙爪船只往来爬荡其余原有今淤分流处所。斟酌次第为之。淮安新城河北淤滩。亦行挑浚深广。如此不惟分河之流以广入海之路。而益漕运。兴民利。兼得之矣。臣等又惟黄河经流。未有数十年不变者。即今河出鱼台。虽借以利漕。而流久沙高。一旦他徙。徐沛南北。必皆干涸。则浚泉潴水以复国初宋礼之旧。尤不可不预为之所也。议将山东诸泉、查照旧规、大加疏浚、以汇于汶河、再将南望湖堤一百余里、照旧修筑、原设开坝、通行查复、漕渠淤窄处所、挑浚深广、庶潦有所泻、旱有所取、则徐沛之渠。不思干涸。虽岔河之口。日久自塞。亦非所虑矣。及照前项工程、大约计算合用雇夫买料等项不下二十余万两、即今河南山东、并淮安等处、连年灾伤、重以此役、实为不支、乞京户工二部会议前项钱粮、或照先年开河事例、借留两淮运司余盐银两、或别项处给、分发河南山东并淮安府、听总理河道、并廵抚衙门选委廉干官员、专管支放、后有不敷、量将各处颇收地方征价应用、工完之日、通将用过钱粮、稽查明白、造册奏缴、臣等切照水之为患者、莫如黄河、而水之难治者、亦莫如黄河、况今之治河、又与古不同、臣等前所云者是欲以难治之河而治之尽如人意故愈见其难也臣等材识愚劣、所见所处、止于如此、然亦岂敢自谓相度无遗、区画尽善、而必其说之可行哉、
　　攒运粮储疏
　　一速船料、以免误运、据湖广江西等总运粮把总刘节等呈称、漕例十二月驾船赴水次领兑、则造船必先于九月给料、十一月造完方不误兑、近年军民料价、多不依时派征、延至次年二三月、或四五月、始得给领打造、又湏五十余日乃完、是未装运之时。而过淮到京之限巳违。甚至有六七月、尚不给领者、往年粮多折色。船有减存。迟造一二。尚可支持。今年全运本色。尽数用船。岂容停缓。负累旗军。或揭借债负。或鬻儿变产赔造。甚至弃粮迯避。湏帮官员无计可处。或将粮米加派别船带运。或那借官银收买民船兑装。苦不胜言。呈乞议处等因据此、臣等切惟漕运必资于造船。而造船必先于办料。故官军三民七。军卫有司出办之例。近来各掌印征料官员。多不以运务为重。任意因循。不惟拖欠、或遂侵那。致误造船。遂稽起运。而住俸问罪降级。独归运官。彼无干预。夫患不切巳。是以视如秦越而漫不加意也。误运之端、实由于此、合无通行各该廵抚都御史、无廵抚处者、行廵按御史、严督各该司府州县卫所、各将年例军民料价、预为派征、务在上年九月以里给发、若征收未完听将在库别项官银借给、候征完补还、如有违慢、十二月终不完给者、将府州县卫所收料官住俸、正月终不完给者、府州县卫所各掌印官住俸。收料官仍革去冠带。首领官吏提解漕运衙门问罪。延至四月终不完给者、都布二司、并府州县卫所各掌印、并催料收料官、一体参奏提问府州县卫所官降级、文职起送吏部别用、军职发回原卫带俸差操。中间若有侵那等项情弊、从重究问。比照迟粮事例。载在议单永为遵守。庶法例严明而料价早完、船造及期而粮运不误矣。
　　一均法以济造船、查得各总浅船南京中都江北山东遮洋卫所造于淮安清江厂、湖广浙江江南江西各造于各该处所、及查议单内一款、淮安清江厂管厂指挥千百户等官有犯、比照运粮事例、听漕运衙门提问、若犯该充军为民降调罪名、问完奏请发落、此惟以淮安清江一厂官员载在径自提问之例、其湖广浙江江南江西各造船指挥千百户等官。未经议及、切缘造于淮者。漕司朝夕得以觉察。且有提问之例。故各官有所警畏而不敢慢。至于湖广浙江江南江西各处者。既从其便。又无提问之例。是以委官无所钤束。全不畏惮。往往作弊误事、如今岁镇江卫委官指挥张儒、千户李希贤、侵费料价、躭误造船、稽迟粮运、足为明鉴、且各处虽去淮稍远、而造船皆漕运之急务、事当画一、今淮安清江厂官员有犯、既许其径自提问、而他处管厂官员违法、湏待参提、不独事体有偏、抑且人心玩愒、合无将湖浙江西江南等五总、但系考定、或委管造船官员、自指挥以下、有犯照依江北清江厂事例、径自提问、补入议单、庶漕规振举、人心畏服、而造船不误矣、
　　一均行粮以济攒运、据遮洋运粮把总江川呈据所属定边等卫运粮千百户于江等呈、备旗军王钊等告称先年本卫并神武中、及通州左右四卫、天津等三卫、德州并德州左二卫官军、专兑山东德州水次粮米、运赴京通二仓上纳、号曰北直隶总。设把总一员管理。自德州水次至张家湾。水程不过七百五十余里。又系一水之地。每军关支行粮二石。颇彀食用。后于嘉靖三年、议将北直隶定边等九卫、欲用此摠为海运之地故改名遮洋也改并遮洋总、每年驾船前往小滩镇领兑、河南山东二省粮米复自小滩镇运赴蓟州仓上纳、往返水程约有三千三百余里。道路窵远。难于转输。完限巳蒙改拟行粮尚未加添、切思本总旧运长淮泗州等卫、每军行粮二石八斗、钊等水程、比伊不甚相悬、行粮乃少八斗、及思山东总下临清等卫官军、运纳京通、俱支行粮二石四斗、钊等水程、较彼加倍、行粮反少四斗、实为不均、告乞转达议处等因、据此、臣等窃惟行粮有多寡。葢以地里有远近。立法之初。参酌适宜。固不容改但今各卫改入遮洋。往返程途。比昔增远。故完粮期限。先巳具题更改。所支行粮似应添给。合无将定边等卫官军行粮、比照临清等卫事例、关支二石四斗、改载议单、通行遵守、庶官军足食、事体均平、
　　一添设闸座以益粮运、据湖广蕲州等卫运粮指挥李绪等、呈称天津相距通州、河道约有二百余里、内多淤浅难行、粮船到彼。挨过一浅。动经旬日。或百夫并力牵挽不停。或四散雇剥。纷然争竞。近年觅船尤难。不得巳阑借回空浅船剥运。动经一月。甚至四十余日。始得抵湾。以致粮纳躭迟、船回阻冻、议者应于漷县河西务杨村地方。各建闸座。若遇水小。则随宜启闭。免盘剥之劳费。若值水大。则开月河而行。所费工料。动支太仓。扣省由闸银两。庶一劳永逸粮运甚幸。臣乞议处等因、据此臣等议得前项河道。水势消长无期。沙淤浅阻不一。每因盘剥。遂致躭延。为害实深若设置闸座。蓄水行舟。为利甚大。但地势水势。犹湏详勘。切见通惠河开复之初。亦或有难之者。及其功成事济。浮议始息。乞敕该部会议、合无择委习知水利官员、亲诣彼处督同管河等官、逐一踏勘、如果事体相应、公论允合、就便估计工料、修建闸座、亦利运之一端也
　　皇明经世文编卷之一百六十九终
　　皇明经世文编卷之一百七十
　　华亭徐孚远闇公　陈子龙卧子　宋征璧尚木　吴培昌坦公选辑
　　宋存标子建参阅
　　漕抚奏议二（疏）
　　马卿
　　疏
　　河道迁改分流随宜防御疏
　　攒运粮储疏
　　河道迁改分流随宜防御疏【开治运河】
　　臣据工部管理河道郎中郑钢呈、据委官徐州知州魏颂等、各会呈前事、勘得徐沛一带河道、自胡陵城闸起。至沽头三闸并谢沟新兴黄家闸下、至徐州丘共闸七座、俱系运河、先年河身低下。闸座成规。启闭以时。泉源接济。自济宁直达徐沛。复有峄山滕邹等县诸泉。或由金沟浅而入运。或汇昭阳湖而积水。舟楫顺利。粮运通行。自正德年间、黄河缺口、流出沛县飞云桥地方。西水东注。漫浸各闸。自后飞云桥淤塞。河水复自鱼台漫入运河。然流冲奔突无常。引河济运。利害相半。河流便于行舟。闸座日就颓废。今年八九月以来。黄河迁改。将原出谷亭口以渐淤塞岔为二股分流。十月以里。通将二处淤塞断流。各闸淤浅。舟行艰难。但河性通塞。往来莫测。目前惟当疏浚淤浅。修复闸座。以通漕运。先事预处。以复旧规。必须并工急挑。方不有误。今沿河中流逐里测量。自胡陵城闸起至沽头上闸止、计五十七里零一百二十丈。各淤浅不等。俱该挑浚。自沽头上闸起至黄家闸止。内止淤浅三十七里。亦该挑督。河面广阔。急难挑浚。兼恐水流散漫。各里俱用挑阔一十丈为凖。职等公同各官、每深广一尺。取泥称重。一百四十斤。每筐可抬泥一百斤。仍计自河至山。广狭若干步。每夫每日可抬泥筐数。如闭闸禁水。浚河以抬泥为要若要泥近处一直雨水旋复流入河矣并工急挑则每四人抬泥一人取泥通融每夫每日可抬七十筐。明年春早自正月十五日起。至二月终止。除风雨休息。每夫实做工三十日。自胡陵城起至沽头上闸止。应挑淤浅。每里该用夫二百八十名。计五十七里。共享夫一万五千九百六十名。自沽头闸起至黄家闸止。应挑淤浅每每里用夫一百四十名、计三十七里。共享夫五千一百八十名。更修闸七座。每闸用人夫七百名。共享夫四千九百名。通计用夫二万六千零四十名。等因、职等会同徐州兵备、兼管河副使查应兆、亲诣各该地方覆勘、与各官所议相同、会议黄河断流。不济运河。修复闸座。事所当先。浚河修闸通用夫二万六千四十名。今照旧例于淮扬一府、徐州正、并调各处浅夫不足之数、乞赐量调附近黄河等夫、并雇募应役、各于年里派调停当、各府州县委官分部、预备浚河筐杠杴镢器具完备、各于正月初间、委官督领刻期到工、内均徭编夫、自备工食、但加赏劳正派夫役、照例日给食银一分五厘。雇募人夫。照例日给工食银三分。仍先于年里估计闸座停当、分投采耴石块、动支河道桩草、各项银两、买运石灰、铸造铁锭、并桩艹板木打坝修闸物料齐备、及动支旧开河剩下徐州各厂杉木石块、先尽取到、俱候冻开、兴工修理、闸座挑浚淤浅、自正月十五日起兴工、至二月终止、刻期在粮运未到之先、一并完工、若雨水匀和、泉源充溢、斯则闸座无穷之利、但恐天时亢旱。诸泉之水。不足以供各闸之用。粮运阻滞。事势急迫。则于黄河梁靖口迤逶岔河。设法疏浚。下从泥河出孟阳泊口。以急济漕运。宁费财力。亦不敢惜。及查先年黄河流决、闸座不用、原设专管沽头等闸主事一员、并各闸官吏、俱尽裁革、闸溜浅铺人夫、十留一二、余皆革去、目今各闸、既巳兴复、原设主事、并各闸官吏、俱乞奏请铨补拨充、各浅人夫、俱照旧编派、其人夫工食赏劳、并采运石块备办苘麻石灰物料人匠工食、俱于河道贮库银两公用、事完造册缴报、再照运河久淤而初通尤宜申明旧规。遇浅即行盘剥严禁例外不得多带客货。庶闸河通行。粮运无阻。会呈到臣、会议得河性罔测。难以预度。若使水渐南趋。则济宁下及徐州淤浅。必湏尽浚以复永乐至弘治百余年来闸运之旧规。但目前数百里污浅挑浚。且明春粮运在迩。事势迫切。工役巨繁。而将来粮运。不免照常由闸积水行舟。较之数年舟行闸面者不同如水渐北趋。则仍济漕河运舟诚为顺利。但黄河难御。而闸河窄狭。不能受黄水十分之一。今巳逼近济宁。万一涨溢冲决。则天井以下一带闸座。必皆尽坏。下及徐州三百余里。淤浅日甚。或以渐北徙。则先年北经曹单下冲张秋故道亦有可虞。尤为运道无穷莫大之患。二者均为有利有害。而轻重不可不权。询谋不可不审。防御不可不周。且事连三省、关系匪轻、巳经会行各官详议、续据回报到臣、会同摠理河道都御史刘天和廵按直隶监察御史陈表、议得建闸积水以通运者、　先朝百余年之旧规。藉黄河之水以济运者。迩年一时之近利。黄河一迁改。虽河性罔测。而先事当防。国计至重。岂容少缓。徐沛百余里间。凡运道之淤。闸座之颓废者。目前举湏修浚、各官所议利害甚明、经画亦当前项人夫、合于淮扬徐三府州尽调河道浅闸塘坝黄河等夫四千名沛县空闲接逓夫二千四十名俱系均徭编佥、各令自备工食、但每半月、量加赏劳、正派人夫一万名。照例每名日给食银一分五厘。雇募人夫一万名。照例每名日给工食银三分。但闭闸绝水。则人力易施入水取泥则成工难必照得济宁南旺河道、例该三年两次大挑、嘉靖十四年春、适当应挑之期、例该工部等河郎中呈部奏请、于二月初一日。兴工。至三月终止。闭闸绝水。禁止往来鲜贡船只、系是旧规。合无趁今大挑之期、预于年里、将前项人夫起派雇募调发、修闸灰石等料、俱于年里买办、到闸完备、俱候春初人夫于正月十五日以前到工、上自南旺。下至黄家闸。闭闸绝水。禁止往来鲜贡船只。画地分工。并北河原议夫役。亦合量增。并力挑浚修理、通期二月终、三月初完工、以俟皇木粮运早至、臣等仍申饬运卒、不许例外多带货物、临期再行多方疏引接济、若夫果不敷、量为添雇、以期国计无误、再照徐沛河道广阔。闸座稀少。较之济宁河狭闸密者。犹有不同。是以故老相传。先年运舟。有累旬累月。方过沽头三闸者。况今淤浅量挑。闸座新复。若果将来天旱泉微皇木粮运阻塞事势迫促方如各官所言。将梁靖东流岔河下至泥河量加疏道。以图急济。此则甚不得巳一时之权也乞敕工部再加计议、早为上请、行下臣等施行、
　　攒运粮储疏【漕运五议】
　　议照漕运旧规、历岁既久、经议颇多、百凡举措、俱有定制、自我　皇上御极以来、百政一新、励精图治、中间一切弊政、无不厘正、臣等谨当遵守、罔敢怠忽、但行之年久、其间亦有法例未备、政尚遗阙者、臣等谨摅一时之愚、条陈六事、内删一条上尘睿览、
　　一改折色以恤灾荒、据直隶淮扬等府申称所属地方亢旱全灾、臣巳另行具奏、及访得江南淮比等处、俱各旱干、即今交秋、西成无望、计巳成灾、各地方抚按等官、必有奏报、臣待罪总漕、则今年兑运粮米、诚不可不预为计处、以重国计而恤民命也、查得以前灾伤年分、皆有折色、自臣承乏漕运、嘉靖十一年、粮斛除折色支运外、本色该三百余万石、嘉靖十二年、钦奉　圣谕、全征本色、郑端简为摠漕议将岁漕四百万每年折百万于民粮漕卒可省而折存米价每岁可增二十万金入国帑数内止准河南改兑折银七万石、嘉靖十三年、复全征本色、通无改折、姑以两年较比、十一年共多征本色二百万石、况往岁江南江北、各有灾伤、然犹间有收获之处、臣限各官、多方催督、幸俱早完、然本色加耗甚重。比之折色所费几倍、两年全征。东南之民力竭矣。运军往年粮有折色。则船有减存。得以休息。今两年全运。而军士之疲劳甚矣。乃复遇此数省全灾、军民困苦、若不量改折色、其何以堪、臣备员摠漕、以国储为职、岂不欲全运以自见微劳、而顾欲蠲减以取避难之嫌哉、诚见地方灾伤、恐督责虽严。终不能完。一年误运。则数年不复。诚不可不预为之虑也。夫连岁全运。臣于运船不足者。俱巳造完。军士逃缺者。俱巳佥补。河道不通者。俱巳浚复。则运事之至难者。臣固巳竭力为之。则是今日无难可避。而所难者特地方灾伤之甚耳。诚惟民为邦本、国储之所自出、不可有伤、若处置得宜。则饥疲得苏。储蓄无损。而国与民。皆受其利。处置失宜。则死徙立见。粮运可完。而国与民皆受其害。一得失之间。而利害之相去远矣。臣请先言其害。而后及其利。夫湖广江西。运行万里。且地方广阔。水次窵远、民鲜积谷。今遇全灾。虽有钱货。无所收籴。而况民贫之极乎。其势必至于误运。浙江苏常等处。田虽膏腴。而税粮素重。迩年粮长疲敝巳甚。是以数家朋当一名。今连岁全征。则疲敝亦又甚矣。东南之地。财赋之所自出。以浙江苏松常镇岁运将及二百万石。当天下之半。稍宽于今。则犹可复于后。古语曰、竭泽而渔、得鱼虽多、而明年无复也若复全运。在丰岁犹难。而况灾伤乎。东南财赋之地。诚不可不深念也。两淮之间。凤阳为根本重地。而民贫尤甚。淮安地方。黄河二水下流。十岁九淹。重以旱蝗相继。二十余年。民之流徙。十居七八。州县几不支矣。况近挑浚闸河。及修理　祖陵皇陵。比之他省。尤为苦累。数省灾伤若此、疲敝若此、全征本色、督责之下、剥肤椎髓、鬻妻卖子、苦楚万状、岂盛世之所宜见、此民之害也、当此荒年。军士月粮。必至有缺。运卒家口。何所仰给。行粮恐亦难征夫丰穰之岁。竭作尤难。况两年全运之后。重以灾伤居者待哺。行者缺食。莫相救恤。此军之害也夫军民之力不堪。必至于悞运。一岁误运。则来岁不可并完必至再误。况今太仓崇明等处塩徒有潜伏之机、湖广江西俱灾、水贼有窃发之埶、饥馑所迫、何所不至则意外可虑之患、安保其必无、则亦国之害也、苦无转害为利、亦在乎处置之间耳、臣查得以前节年灾伤、无不减折嘉靖七年折银粮一百七十六万石有零、嘉靖八年、折银粮一百七十万八千石有零、嘉靖九年、折银粮一百五十二万九千石、嘉靖十年折银粮二百一十万石、嘉靖十一年、折银粮一百万石、嘉靖十二年分。　圣谕全征本色、此亦根本之计盖以财为浮赀而粮为实用诚经国之远猷也。但埶有常变。时有权宜。济时之急所以为善后之计也。伏望比照往年灾伤之例。将今岁粮运多派折色。则贫民免贵籴之费。加耗之费。脚价之费。军士免行粮之费。修船之费。盘剥之费。此军民之利也。臣非敢以军民之小利损国计也、时不得不然也、夫方今修理九庙宫殿、军士月粮。多充工价。及闻京畿近来米价颇减。若多放折色二三月。每石量为加添常数一二钱。不为后例。则军士不胜感激而太仓之粟。可存数十万矣。今岁灾伤。既蒙多派折色。则粮运易完不误。待后丰年。仍征全运。则民力不亏。而国计无损矣。况今京庾充羡宽民于灾伤之时、则邦本不亏、租赋有出、固亦国之利也、抑臣又有一得之愚焉若将折色银两招商和籴则亦无损于本色矣唐陆贽奏请减京水运储蓄军粮事议略曰、封制国用、须权重轻食不足而财有余。则弛于积财而务实仓廪。食有余而财不足。则缓于积食而啬于货泉近岁关辅之地、年谷屡登、田农之家、犹困谷贱、江淮水潦、漂损田苗、与凡时常米贵加倍、宜减水运、请和广籴、若待运钱到京、则恐收籴过时。宜贷户部库物、依平估价以候折填所贷、论者以贽议深合时宜、今大江南北旱灾数千里、窃闻京辅之地。颇为丰熟。适与贽之所论符合。若趁时招商但稍加其值。平其收。宜无不乐从者。今若准贽议。借出库银招商籴买粟米百余万石。待解到折色银两补还。则亦不失四百万石之数。而国与民俱利矣。乞敕户部再加详议、如臣言可行、准照前项灾伤年分事例、不拘正兑改兑或本折相半派征、其灾重者、又为量改支运仍乘此京辅丰穰、早为籴买粟米补运之数、则天下幸甚、漕运幸甚、
　　一复旧规以息争端、据江北等摠运粮把摠等官朱鸾等呈称、今岁江船、比之往昔尤难雇觅、大抵船户苦畏守候、所给脚米本色折色、悉任有司自专、年丰米贱、逼令兑米、年歉米贵、却令折银、军旗粮里船户处处纷争、以致久稽、实为运道之累、呈乞裁处、据此随据直隶常州府宜兴等县申称上年七八月间山穴水发、田禾淹没、秋粮正米、尚征未完、一槩脚米、常年每石折银五钱、合无仍照旧例折兑、军民两便等因、据此为照旧例江北南京等摠岁运江南并浙江粮斛浅船例不下埧、原系民运淮水次交兑、成化年间、粮里推称浩费、议改官军雇船过江、就民领兑、每石加与过江脚米一斗三升、后又议拟不论年岁豊歉、每石折银五钱、后州县征兑稽迟、致累久候、船户畏难躲避、计串埶要土豪、往往打抢、甚至殴死人命、又该漕司具题、仍令有司粮里先期自备、或定价雇觅、诚为允当、官司便于催督、埠牙易于召雇、河港熟知找寻、船户不敢抗违、埶豪不敢欺夺、况例有一般水脚、别无浩费、巳行四年之久实为便益、后有苏松等府昆山等县粮长止帚瑞等、要得脱避、奏告有司雇船费害繁多、仍要军雇、及该江南巡抚都御史陈祥、亦题前因、通该户部议题、自嘉靖九年、仍复军雇、脚米一斗三升、征完本色、随正交兑、不许折银、开载议单、窃以为军民之雇船。其出价一也。船户之领载。其受价一也。民雇浩费。则军雇独轻减乎。况粮里奸猾、丰年米贱、则欲本色、凶年米贵、则欲折银、争讲不巳、辗转申扰、且又羁延守候、是以每年船户临期远避、有司视如秦越不与协理埠牙代彼隐护、不肯召集、甚至粮迟故行赶散、官军畏惧兑限紧急未免支河深港、四散寻雇、奈何船户顽野、朝则听从夜则扬去、或夺蓬猫质当、或留军旗押管、辄被齐拥呼号、集众图赖、中间受财脱放之弊、亦难保其必无、而掳船之议遂起、虽经严行把摠等官、多方钤治、而其弊终莫能绝、埶使然也、前该漕运都御史刘节、及接该臣等屡言前项军雇不可为常、淮水次民兑巳成往事必不可再行当复淮水次、俱未蒙俞允、而臣等复以为言者、诚见其不可而不得不复言也、夫民雇则与船户两平交易。各出情愿。船户不至逃避。粮长不至强逼。军雇则找寻船户。势所必争。强逼必至于卤船。不强必至于误兑窃以军民船户、皆　朝廷之赤子也、惟处之得当、各安其所、则无争而势可久矣、夫不揆于事理、而各为其民。各为其军各为其乡者。皆私也。合无乞敕该部从公议处无分军民船户、惟主于便而无泥于故、或令粮长仍照旧例自运至淮水次交兑、通免其脚米一斗三升、若以为过江不便于民则令、粮里自雇船只、运军止赴水次领船交兑、粮里自与船户随时平价、自相讲议雇觅或官司为其区处、而运军不与焉、免其过江米七升以为雇船之资、仍留六升照旧给军、以为过坝盘剥之费、如此则运军无卤船之弊、船户无亏价之苦、粮里无远兑之劳、处置均平、各得其所、尤为便之甚矣、
　　一造剥船以济粮运、照得天津相距通州河道约有二百五六十里、内多淤浅难行、军船到彼俱雇民船起剥、每米百石、远者要银三四两、近者二两八九钱近年民船稀少、虽加水脚亦难雇觅。各摠等官。只得拦借回空浅船起剥。动经四十余日。方纔回南。自张家湾长店等处拥集、空重粮船无虑六七千只。进退往返。卸粮起载。不能脱离。且恐冻阻之患。风火之虞。诚非细故。切见通惠闸河置造剥船。设立经纪。甚为漕运大便臣等查得淮安府库收。有上年扣还打造剥船余塩等项银两。合无借支三万两。大约每五十两造船一只。并随船桅蓬等件。共造剥船六百只。每只约装粮二百余石。候今冬委官前去仪真等处买木督造完备。差人驾送河西务杨村等处停泊。行委河西务钞关主事督同彼处管河把摠指挥管理、访拘彼处殷实军民立为经纪名目、将船编号注簿、给付承驾每遇粮船到彼用船起剥、俱听拨给脚价、照依常年雇觅民船则例给发、其所借造船、行令通仓坐粮员外督并经纪摠甲、于应给脚价银内查扣每只一年、扣银五两、六百只共计扣银三千两、年终给发各该把摠领回还库、不过五年之间。可以补足一半。以后免扣以为经纪之利。如或粮运拥到。前船数少。不能接济。亦许旗军取便雇募民船。相兼剥运。不许专靠官剥。耽误限期。每年粮运事毕。其冬春闲旷之日及白河水长不用起剥皆听近便剥载客货觅利修船使其乐于趋事。仍以七年为限。其限内损失者责令经纪赔偿若限外颓坏者。委官验实呈报漕司添价修造。悉听钞关主事、管河把摠提调不时点验修理、如有盗卖等弊、从重追究、如此庶粮运不致耽误浅船可免无他患矣、
　　一定考选以裨运政、查得先该户科都给事中卢亨等题准、户部会同兵部、将运粮一十二摠都指挥并漕运衙门、将运粮各卫所指挥千百户、严加考察、中间果有廉干有为者、存留管事、贪婪无为者、尽行革去、另选相应官员更替、正德五年、又该漕运都御史屈直奏准漕运把摠等官、三年以上、果有廉能干济、运粮依期、不致借债者、准于实职上升一级、正德十六年、又该户部题准行令本部攒运监兑等官一体体察、开具贤否揭帖、预送户兵二部、以凭访察、又自嘉靖元年为始、一年一次考察、至嘉靖七年、又该户兵二部会议题准、三年一次考察、以为定规、嘉靖八年、复该监察御史吴仲、题准仍照一年一次考察、俱经钦遵外。切惟用人之道。固在考选。然人之贤否。未易遽知。必历试而后可见。古称三载考迹。三考黜陟幽明。方今文职考察。在内者六年一次。在外者三年一次。武职考选军政亦五年一次。独于运官岁一考察。则一时之毁誉。未必得真。而功过亦难核实。徒使人无定志、凡事皆存苟且之意矣、合无自嘉靖十五年为始、通行各处抚按官、会同监兑部官、将运粮把摠卫摠所摠官员贤否、俱一年一次体察实迹、明白开具揭帖、送户兵二部、积候首尾三年之期、漕运都御史摠兵官、将各官贤否、三年得失事迹、开具揭帖、送部照例会考以定去留、中间若有贪残实迹、或被劾事发者、亦听不次黜罚、不在此限、如此、庶考察得真、人有定志、各思自励而运政可修矣、
　　一严兑限以速运纳查得议单内一欵、监兑官十一月终、前到水次催兑正月终有司无粮、军卫无船者、府州县管粮官、领运千百户、提问、各住俸半年三月终无船无粮者、府州县掌印管粮官、领运指挥千百户、提问、各住俸一年、俱巳三分之一为限、仍先各革去冠带戴罪催攒、若延至五月终、船粮不到者、不分多寡、将布政司府州县管粮官、领运把摠并指挥千百户、通行提问、各降二级、文职别用、军职差操、又一欵江北官军、兑本府州县粮米者。限十二月以里过淮南京江南直隶官军兑应天苏松等府州县粮米者。限正月以里过淮湖广江西浙江三摠官军兑本省粮米者、限三月以里过淮山东北直隶二摠官军兑本处粮米者。限正月以里完报遮洋官军兑山东河南粮者限三月以里完报又一欵、山东北直隶卫所、原限五月初一日完。近改四月初一日完。江北直隶并凤阳等卫所原限七月初一日完。今改五月初一日完。南京江南直隶卫所。原限八月初一日完。近改六月初一日完。浙江江西湖广卫所。原限九月初一日完今改七月初一日完。违者各听参究等因。节经通行外、为照民之有粮。易得花费。而官之征粮。贵在及时。今各该有司官员当收获之际。不行催征。过冬过年。只待花费殆尽。至次年正二月间军船坐守。监兑官催迫。方纔拘民追粮。此即江北官军过限之始矣及查先年建议。既将完粮限例改促两月。而严兑限期。未经论及。是以有司不以兑限为重。或无粮诈称有粮百计支调。及旋买粗恶糠粃不肯晒扬。争讲补润。甚至聚众互相鬪殴。词讼纷纭。如今年南京等摠卫所正月间官军船到江西吴城水次、守至四月半间、有司粮米方纔运到开兑、中间粮长名下尚有挂欠筹斛、拖欠脚价、躭误官军、守至五月、方纔处完、是在水次。巳违过淮之限。过淮巳违完粮之限矣盖州县各官。每以征粮之迟蚤。不系黜陟之损益。虽有住俸赎罪粮里为之包赔。革去冠带。上司为之姑息。其所畏者。惟降级耳。若不申严兑限法例、则人心日渐玩愒、欲其体国尽职、而自速完兑者、百无一二、则是兑限不独当严于运官。而尤当严于有司。及照兑粮旧限。五月终无粮。方始降级。则三四月间皆彼怠缓之时也后虽吃紧图免降级。不过兑完而事毕矣。过淮违限。完粮违限之罪。彼实贻之而运官实受之运官经年住俸。甚至降级。而有司皆无与焉。不惟贻罪运官。且相欺陷故违而致误国计多矣合无议行各该抚按督责有司、今后秋粮。务在收获之后。实时开仓征收完足。照例十一月运赴水次。听候交兑。若月正月终有司无粮。军卫无船者、仍照原议住俸。参奏抚按衙门提问。二月终无船粮者。照三月终例。监兑官查参行漕运理刑衙门提问。若延至三月终。船粮不到者。将府州县掌印管粮官领运指挥千百户提问。各降二级。四月终船粮不到者。连布政司掌印管粮官领运把摠通行提问。亦降二级。文职起送吏部别用。军职发回原卫带俸差操。以上四等、照旧俱听监兑官、于兑完之日、即为查参、不许迟缓姑息、如此、庶降级之例惟均、而严限之心俱警、征兑得早、可责过淮之限、过淮既早、可责完粮之限矣、
　　皇明经世文编卷之一百七十终
　　皇明经世文编卷之一百七十一
　　华亭陈子龙卧子　宋征璧尚木　徐孚远闇公　顾开雍伟南选辑
　　郁继垣选士参阅
　　舒翰林奏疏（奏疏）　杨用修文集（疏）
　　舒翰林奏疏（奏疏）
　　舒芬
　　奏疏
　　隆圣孝以答人心疏
　　车服疏
　　留驾疏
　　乞命妇朝贺疏
　　隆圣孝以答人心疏【谏止北狩】
　　臣闻帝王之行、莫大于孝、而其事莫大于送终、故仲尼曰先王有至德要道以顺天下、民用和睦、言天子之道、惟孝足以答人心也、孟轲曰、事生不足以当大事、惟送死可以当大事、则　陛下之欲圣孝。岂有大于今日之送终哉、方　慈圣康寿太皇太后之崩也中外臣民、皆以为　陛下向在宣府、称是家里、身闲心乐、欢喜自在、必不归也讵意　闻讣之日、奔走哭临、此　圣衷一念天理之发、可与为虞舜周武者、真出于常情测度之所不及也、臣虽哀号摧裂之际、窃喜　陛下英断、谓或曲从易月之　遗诏、必不能已于终丧之至情、是当三年之内。深居　九重。无复外出、移所以哀慕痛切于　大行太皇太后者。以朝夕问安侍膳于　慈寿皇太后也诚如是、则顺德应于天下、令名垂于后世、舜武之孝、可并称矣、前日之狩怀来居宣府、天下之人、方大疑之、今日必释然曰。　皇帝明圣。非无事而空行。必有故而暂出。不然何其至孝。与古帝王相似哉。荒缪淫嬉之谤。可以白于后世矣。昨者复闻传奉　圣旨。云　大行梓宫近于开隧。欲往山陵。自行亲视。臣窃疑　陛下此举。乃一念天理之未充。人欲复得以乘之也。葢天理人欲之几甚微、非讲习之素、未有不以人欲为天理者、何则、于礼或违、于法或乖、则事虽天理、亦人欲也、　陛下欲视山陵以伸追望之情、固天理也。但以法论之不知祖宗以来。有此故事乎。果有之亦当谋于公卿大臣而后往。如其无也。则是哀不中节而入于人欲矣。又欲于随侍一应人员。及摆路军士人马。都不必用。但少择随身轻骑径往。是　陛下不以一巳之哀痛。致臣民之悲号。亦天理也。但以礼论之。不知自古万乘之尊。非奔窜逃难。有此轻身者乎。不然则警跸侍卫之严。何用于宫闱之内也。此可见　陛下孝诚之未至、天理之未充、而人欲得以乘之也、　陛下不亟审察、则人欲之乘、无有穷极、臣恐一骑北奔之余。目中无山陵而有宣府。虽大行梓宫。有不遑恤者矣。　圣德刚明。必无此过。但人欲之攻天理。其执断有不可者焉。万一视陵之后。此心莫制而遂出关、则是惟　陛下荒缪淫嬉之谤。终不可以白于后世。群臣不肖之骂。天下亦不肯少贷。以为　陛下自疏绝之而善无与入也。备顾问者。人必骂之以肤浅而不能启沃。司谏诤者。人必骂之以缄默。而不能正救位。公卿者人必骂之以庸劣委靡。而不能辅导主持。夫使臣受骂于当时。　君受谤于后世　祖宗朝廷。有不羞耻。是皆一念之未充。人欲乘之之故也。且人欲之乘天理、其害岂止于是、将使三纲尽沦、九法尽斁、君子尽制于小人、中国尽入于夷狄而后已、臣受圣贤之训每觉一念天理人欲之萌、则战战兢兢、恐底于陨身灭性之祸、况　陛下受两间之托、寄万民之命、可以顷刻放肆、而不审察于斯邪伏愿　陛下由此奔丧一念之孝诚、充扩天理、遏绝人欲、深居　九重恭默思道、虽逾月释服之后、俨然茕茕在疚、如成王免丧朝庙之时、于宣府所贮之财。尽发之赈济本镇之贫乏。以偿其半年士马蹂践之苦。于边将之冐赏夤缘。怯懦致寇。以贻当宁之忧者。降诏切责。而戮尤骛下者数辈。以警其余于宣府所居之室。则毁之以绝游幸之念。于宣府所嬖之人。则诛之以销怨望之变。则所以遏绝人欲者有实事矣。脱　陛下以宣府之事。为山陵之后。终当一往。则是讳以为过而吝于改也其何以明理欲之分。而答天下之心哉。臣待罪史馆、掌记时事、与其记　陛下之过。以取直于后代。不若违　陛下之欲。以致敬于当时。故敢冐昧上陈优愿谋于老臣、询于良弼、听臣之言、不为此行、以判天理人欲之大分、则　圣学昭兹、天下服矣、
  </div>
  <div class="pagination">
   <a href="皇明经世文编_page58.html">
    上一页
   </a>
   <span>
    ...
   </span>
   <a href="皇明经世文编_page54.html">
    54
   </a>
   <a href="皇明经世文编_page55.html">
    55
   </a>
   <a href="皇明经世文编_page56.html">
    56
   </a>
   <a href="皇明经世文编_page57.html">
    57
   </a>
   <a href="皇明经世文编_page58.html">
    58
   </a>
   <span class="current-page">
    59
   </span>
   <a href="皇明经世文编_page60.html">
    60
   </a>
   <a href="皇明经世文编_page61.html">
    61
   </a>
   <a href="皇明经世文编_page62.html">
    62
   </a>
   <a href="皇明经世文编_page63.html">
    63
   </a>
   <a href="皇明经世文编_page64.html">
    64
   </a>
   <span>
    ...
   </span>
   <a href="皇明经世文编_page60.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
