<!DOCTYPE html>
<html>
 <head>
  <meta charset="utf-8"/>
  <title>
   皇朝经世文四编 - 第 29 页/共 29 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   皇朝经世文四编 - 第 29 页/共 29 页
  </h1>
  <div class="content">
   论英俄两国机谋kwanado俄人于中亚细亚日肆其蚕食之谋时蓄其鲸吞之势恃其兵力凭凌各部唇亡齿寒势必及于印度知不能逞其西封则必思勤其东势必及于高丽假保护之虚名而收其侵夺之实效此泰西诸邦剪灭人国之长技也土国相臣曾虑及此驰书告英请为之先期设备一旦他人入室及我卧榻之旁虽欲晏然高枕其可得乎俄国大臣洛斯条陈时事有云俄英两雄并立欲从而削弱之必先取土耳其去其枝叶则根本伤矣即定土国分裂其地俄则取君士但丁罗马尼亚那伯以埃及属法余地属德举号召各国威无不加矣而后建大将旗鼓将十万之众假道波斯驱士马入印度何物英人直以马箠笞走之耳此固俄志也然英人早已逆料及之矣岂能乘间而发哉俄人贪而无信天下共知一千八百六十九年曾与英约不事侵削小邦誓墨未干已括数百里之地入于版籍矣七十一年大举伐机洼恐英人有责言出师之日遣使告之曰兵临机洼以讨不服取盟而还非土地是利乃使臣甫归而阿梅大雅河右已非复机洼所有所巴黎立约禁俄之兵船及于黑海旋以法师挠败约如废纸拉杂摧烧之耳黑海兵船往来如织矣俄人反覆若此惟利是[视](利)岂其顾阿弗千尼士坦为亚细亚英俄之界英宜特简重臣驻扎其地承朝廷之肺腑司边塞之咽喉嘉惠黎民绥辑商旅以广招徕为收拾人心之计疆场之邑一彼一此背俄则英矣背英则俄矣英之厚则俄之薄也英有优待印度土士以羁縻之驾驭远人贵结其心而已今按英属印度之计八十三万一千九百六十三英方里居民一百八十四兆岁入之十五兆磅兵丁三十一万五千人炮五千三百尊土王军内所用火药弹子斯乃时枪后开门炮自开厂自造者所练之兵亦饶精锐至纳岁贡金土王较诸直隶于英者更形踊跃然则印度岂小弱哉俄人未必敢遽形窥伺也所虑者俄人纵行反间阴肆煽诱遣人入印度说诸土王背英自立则众乱难平恐失印度之利然英人亦必早为之计
或有论英俄两国强弱众寡之势者谓俄之民数寔众于英而智勇之士英倍于俄且英所制之器悉用汽机俄国机器之良专事农具且恐难执梃以[挞](达)英之坚甲利兵也乎强兵之术首先富国往者助土攻俄之役英俄相待于黑海英虽所费不资而国有余财境内商民几忘大役俄则库匮竭民不聊生元气凋伤于时殆尽俄之困穷今犹昔也安能提数十万众暴诸境上裸粮樵苏以与英相抗乎哉且俄军虽众其势尚分分则见少西境强大之德国牵制其军设成置屯资为重镇不克并力以骛于东方用防德乘虚袭之以扰其后非助英也恐一旦印度折而入于俄则俄势益强成偏重之形坏均平之局德亦有所不利焉又按俄之幅员辽自里海之东至俄属中亚细亚极边行军登程须历十有八日若里海以西轮路行军至咸海乘轮船入阿梅大雅河或西耳大雅河以抵亚洲边境仅数旬耳俄之执政力主是议事在必行以中亚细回部各小国不愿他教为之盟主兵事屡生蕞尔之国虽无能为而各国同教或谋并力拒俄蜂虿有毒困兽犹斗何国乎苟轮路通则军旅捷回部不足平矣计俄国今日之利莫大于开路通商以洋为路犹欲易改道途筑轮缅甸之巴漠开通轮路思由其属土兴筑铁道径抵辽东夫英国通商以洋为路犹欲改易道途筑轮路通中国俄国商旅之途多出于陆者乎由此观之俄人之所争岂祗在印度一隅哉俄国欲掌其筦龠而扼其咽喉者其意别有所在欲在天山南北通亚细亚商旅之途耳俄人所据亚细亚之境土瘠不毛屯田置戍岁縻国帑其计似近于迂而远大之图寔甚于是欲推边际以握中衡商税之利岂有穷乎顷者俄属中亚细亚商务日兴即其明英于中亚细亚有属疆仅堪与之争利无如转运之路必出俄疆俄之税则于本国取百之二十五于英取百之四十其利微矣俄复禁印度英茶售于俄境防范綦严不使英人攘夺其利俄日强盛英人之忧而亦中国之忧也俄之逞其狼贪眈其虎视者不在印度即在高丽就今日时势而观而高丽易俄人当必舍难而就易则中国之忧尤为切近矣或谓当用先发制人之举我先用兵以保护高丽则我可有辞于俄人而俄人不得逞其啄狡谋自当寝息矣然我谓非先结英德美以制俄不为功观于英俄两国之谋机而知英之足以御[俄](我)也
论俄日事kwanado从前俄日未交兵之前日廷预算每年国用不及银货一百兆元目下计臣以清帐送交议政院开列本年国用之三百余兆元之多其中一百五十兆左右为增兵之用往岁议院中议及国用诸议员必逐一细加辩驳独今岁则不然虽所算用若此之钜而诸议员唯唯喏喏无辩驳之词祗上议院各贵绅请将各部冘员稍加淘汰下议中人则事事依从人问深日本现值承平何必骤增兵额我曾深思而知其故矣第一辽东一役日本朝野上下尚未忘情怪俄人为中朝仗义执言索回已割之地必暗中布置以待日后仍将其地占之第二俄人在东鄙经营之事日本洞知底蕴较胜英人并知俄人于太平洋之北雄视一时其由黑龙江渐渐进步直趋满洲及高丽者默俟中国将来气机不振必遂其鲸吞虎噬之谋当此之时举凡与俄为者皆不能高枕而卧今者机会虽尚未至而俄人已先注意于高丽以阻日本之权使不得推行于西鄙之外即太平洋之北日本亦不能执牛耳盟在袖手旁观者每谓日本无术御俄人嘻此犹盲人闭目妄言不知咫尺间事鄙意日本如欲御欧洲之国实良难今在东方御俄人诚不知鹿死谁手两国之势力不甚悬殊也倘俄日竟出于战争其开仗即在海面目下黑龙江铁路尚未告竣俄人所有在陆军士不能多调至东洋铁路已成转运甚速而越国鄙远亦多辣手堪虞且日本臣民罔不愿效死报国俄人如用兵于日本务须多调精兵今者两国倘有兵事俄人不能藉铁路之利势必多用兵船虽俄之兵船多于日本且皆坚利无匹可以在海上横行然亦万不能悉数调出若全赴太平洋之北则国内空乏岂不有开门揖盗之忧乎目下除珲春一路外俄人于东方别无可以驻足之区即珲春亦未设大船坞及船泊之澳管理水师事务之局每年四个月凌不化兵船不能行驶自如日本则通国中有数处易于行驶且有船坞可以兴修有公局可以支应交战之后兵船损坏修之自便于为功观此情形是日本寔占俄人之上俄人既无此便利必思以一战雌雄日本则必俟冬令珲春冻合时乘机举事然无独力以并俄人之理必查得俄船之所在逐渐损坏俟俄船次第凋零殆尽然后致力于高丽将高丽各处岩疆分投厄守迨俄人将陆兵调至而相隔已数月之久锐气全消矣仆以为一百三十兆人之国而欲与四十二兆人之国争为长雄事亦无足为异缘一百三十兆人散居各地不及四十二兆人合居一岛呼应较灵前者曾以四十二兆人胜三百兆人之国观此则日本诚何患人数之不多哉至日本之所以能胜中国者以中国官场凡事皆极冘滥故能一鼓作气所向无前今观俄人亦无此獘一离森彼得罗堡即至獘窦丛生以致黑龙江铁路工程迄今尚不能竣事一旦俄兵船与他国开战窃恐贪[婪](淋)之故诸多减以致不能取胜于汪洋巨浸之中回忆日中未交战之数年前日本已深知中国兵船之窳败兹者俄人则必启兵端因日本设法了然于胸中俄人亦以此法施之分派多人洞察日本近政有人默观时事谓三年之后俄人在东方之强弱日本亦增兵迟至三年其强可较自今倍之且三倍之也日前日本因高丽之故与俄人议立和约旁人推测咸谓此约深不足恃日后必至寒盟即中日交争亦未始不由寒盟而起窃以为日本所以不能称强者由于库之匮乏中国既已偿银二万三千万两而仍不免左支右绌此次虽筹议增兵而兵费恐无从筹出计臣欲向欧洲借贷乃改而以金为货俾称贷不致为难然国中工务及出口货必致因用金而反为不便欲更章厚歛又恐民怨沸腾久之恐所征少而所用渐多成外强中干之势不知以后能因府库之空而免与俄人启否惟是日人素性好义往往万众一心如能不忧府库之空而力阻遏俄人不致夷日本为郡县则日人之幸也
论埃及乱事kwanado埃及一国向属于土耳其近来则亦附于自主之国而刻下纷纷滋乱屡见于报其所以致乱之由则传言不一或以为因埃及前王废置已久近有人欲邀复辟之功效明季珵石彪等所为而前后两王各分党与遂致嚣然不靖埃及一有衅端其国正苏士河左旁轮舶往来贸迁载运必且有所阻滞故泰西各国皆欲起而与闻其事而土人则深恐事经各国之手埃及事平之后定必为各国所分属而不复如从前专属于土此各国使臣欲借土京邀集各使议办埃事而土廷所以一意辞之也然而土人虽力辞各国各国则又不能恝然置之就各国形势而论又以英法两国为尤关切己何则苏士河乃法人里息所开自开通此河而后地中海之路往来较捷与前此之必须由好望角绕道而行者大不相同故其利益溥而法人实创之则其利自必归于法人今若因埃及乱事而此同诸多阻隔则是法人之利无所归夫岂肯袖手旁观者顾河道虽有法人所开而此开河之费亦系纠集股分英人之购此股票者实繁有徒莫不望该处通行毫无阻滞则有股者无不可以获利即不为来往通行计而英人亦必起而争之是故事之显而易见者也法国报纸以为埃及之事当归英人自行办理其意亦如此第此意为英人计仅就股分之利害而言其立论似犹觉其未甚宏远也夫欧洲各国行商通道皆以苏士一河为捷径以前绕道而行自泰西至中国必须七八十日自此河开后公司轮船往来不过四十余日而可以至此其利害固不第一二国所关而已也前阅外国新闻纸知该处河道尚不甚往来船只不免迟滞拟再开一支河以便来去分为两途不须等候尤为便捷由是言之该处河道此时正拟大加整顿以便行人何堪埃人滋乱俾有碍于行路乎本埠西商前接外洋电音云出洋货船经由苏士河因埃及乱事刻尚未靖深恐有所阻滞故凡出洋船只货物均须加保兵险之费以免不虞可见埃乱一日未平即该处一日不安而往来船货皆不免有所疑虑有所过费此事之关系岂浅鲜哉前闻埃兵在苏士河拟筑土城以为顿兵之计又云有埃兵在该河欲用炸药将河岸炸裂电音简略究不知欲筑土城者为何路之兵欲炸裂河岸者系属何意但以意揣之或者埃兵为之乱者欲炸毁河岸以逞其私而欲筑土城者殆埃及戡乱之兵将以阻乱兵之谋也然此等信息皆传自电音而寔则无从臆度惟美人则已预备精兵一队业已严装以待一俟号令既出即可首途前往苏士河以为堵御之计然则埃事之归英人办理其端倪已可见矣虽埃及旧属土耳其而近来土俄兵争以后土国为俄所败其势颇渐微弱今埃及之乱已极土人虽欲自理其事诚恐力有未逮未必足以摄伏埃人自土廷遣使至埃为日已久迄未闻有弭兵之策各国使臣亦明知土人不克胜任而仍协谋预备吾想戒备武事者当不仅英国之人已也埃及地本蕞尔今兹蠢然[为蛮](蛮为)触之争其势正如鹬蚌相持必令渔人之坐取其利土廷恐利为他国所夺而欲力持其间各国亦必恐土人之独收其利仍不肯恝置此固各行其志不可以形格而势禁者也英国之兵既已齐集不难直赴苏士河以资防守也他国亦必有作此准备者窃以为何不竟以偏师直抵埃国为之削平祸乱救埃民于锋刃之中而登诸席之上乱党既平然后徐图善后此则釜底抽薪之法似较防守苏士河尤为直捷痛快各国秉钧者当必自有权衡耳
论葡人备边kwanado葡国之在欧洲特滕薛之流耳查其国境地形长而狭纵则一千二三百里横则五百里其地古称卢西达尼亚本西班牙之西境自唐以前与西班牙兴废沿革一切相埒当西班牙恢复旧疆之时有臣曰英黎给者本法国之王孙而仕于葡喜将兵战功着西班牙王多其勳遂以女妻之即以所得之卢西达尼亚城封之其子丰苏英黎给袭位乃伐回部大建厥功拓地渐广至宋哲宗绍圣初年国人奉以为王是为葡萄牙立国之主嗣后又征服回部尽有其地与西班牙若双峰并峙明嘉靖时有王曰以马努以利者能立制防国称极治子约翰第三嗣位联婚于西班牙四境乂安府库充盈其子英黎吉嗣位为亚非利加所败西班牙乘势并其国自是而后隶西班牙者六十年至明末崇[祯](贞)十三年葡人因困于西政起兵逐西班牙守者立故主之属约翰第四与西班牙构兵二十余年葡廷修好于英国资其兵力时拥护之乃免于侵侮葡人当有明初年遣善操舟者驾巨舰南行由亚非利加之西境转而东遍历东境抵印度之西境复转而东至麻喇甲又从苏门答腊噶罗巴之海峡遍历东南洋诸岛国所至留葡人营立埠头隆庆初年抵粤东香山县之濠境即澳门也请就隙地建屋岁纳租银五百两疆臣林富代请许之葡萄牙遂立埠头于澳门是为欧罗巴诸国通粤东之始其后西班牙荷兰接踵东来法国英国继之葡萄牙所立小西洋东南洋埠头于为所夺仅余澳门一区为诸国东道之逆旅本朝嘉庆时法国拿破仑兵伐四邻兵及于葡萄牙王不能御弃国航海逃于巴西至拿破仑为英人所擒始得归国而留其世子王巴西父卒乃兼王葡巴西人以其贪王两地不肯服不得已乃自王巴西而遣其幼女归王葡时其弟已自立于葡不肯避位及巴西逐其王乃与女合兵攻弟英人助之卒灭王弟女位已定由是观之葡人之受创于法也已深矣当其初至澳门其本国商船来者甚多极为饶裕迨后印度南洋各埠头多为各大国所夺本国估航遂致绝生计日益蹙仅以屋租为命之源其居澳门者长子孙数百年粤人谓之土生仔生齿日繁忧贫日甚今法国以构兵于越南不能得志駸駸乎欲思移祸于中国虽曾袭侯持之于外李傅相及诸大臣持之于内然法人之心叵测安知其不因忿无所泄而旁肆侵掠澳门一境与香港相近为法舰来华必由之路彼舟所用之煤不能预为装足必于沿途购买添补香港为英地或守公法而不准售其势必将买于澳门葡人本非法人所惮折以公法恐不能甘罢必且驯至于用强倘不早为之备则法舰猝至难保其不为假途灭虢之计尔时葡人而一听法人之所为则未免贻诮于万国不从则力不足御且安保法人不藉势占据其地以为转运之区葡国壤褊小大濒大西洋海境内则万山盘匝绝少平原西北则气候苦寒东南则夏苦炎热土地虽沃而农工惰虽解种桑蚕而产丝无多惟赖葡萄酿酒贩行西土以资利源外埠又多为他人所有仅此区区澳门一境倘有失葡人将无以为国此所以防之不可不豫也夫观其所发之兵为印度兵为亚非利加兵则知葡国外埠尚有可以征调之处然澳门一隅实为紧要关键吾不知特葡人豫为防之即他国之欲藉此为东道逆旅者亦必不肯让法人之来往自由然则中国之各海口其所以先事豫防者当更急于葡人矣
皇朝经世文四编卷五十一外部
刑律
论泰西治狱
泰西谳狱甚合古法不令下跪欲悉其聪明致其忠爱也反是则形格势禁嚅嗫颠倒矣不用刑讯欲意论轻重慎测浅深也反是则箠楚之下冤抑实多矣处以陪审则记与众共之道也而肆威夺货之獘袪列以见证则无简不听之意也而妄指诬陷之獘除然有未尽善者律师陈无理者皆得矫饰中国讼棍亦然虽是非难免亦竟有律师善辩脱漏法网者中国讼棍书吏之巧饰得漏网者更多审案有费无力者怯于控诉虽曲者代纳亦有曲者赤贫仍责诸理直且所定刑章失之太易启作乱犯上之渐法国乱首尔朗之罪尽人皆知以身充议员迁延不问败将伯沁之狱历审日久议论纷纷仍从轻减布国轮路受贿之案以牵涉议员不予追究尤可异者美国讼师奇笃手弑其总统获系狱中不加琅璫挟刃逞凶伤及狱卒英国匪徒墨格林枪击其君主虽未成伤竟以巧言解脱置之不问岂因有别故抑其君无道咸欲弑之乎然水懦民玩致生乱阶泰西一乡官辖禁狱中之犯常及千人少亦数百人虽云细故皆予禁锢亦法律纵有以致之欤或谓中国不宜尽行西律西律亦有未尽善者当请外国上等有名大律师中国老成有声望之申韩幕友再延深通律例之华人繙译将此中西刑律会同参订至公至当为中西通商各口律例分华洋文刊布各埠凡在通商各口岸所有交涉案件皆准此编判断无事刑求以归一律庶我民不至独受其亏西人不得独蒙其利并可徐图西旅归我有司管辖以渐复我中国自有之权此虽看似缓着而实关系要害宜汲汲图维也国朝初起东方制刑简大辟之外惟有鞭笞及世祖抚有中原命大臣定律当时议纂诸臣学识浅陋未能仰体皇仁因仍故明惨法遂至斩之上有凌迟斩之次有受凌迟极刑非唐虞三代所有岂宜行于盛世绞之苦闻甚于斩则名轻而实加重矣闻西国犯有击脑闭气诸法击脑者用枪对正其脑弹击可以立毙闭气者藏之小室令新气不得入可以渐毙皆远异斩绞之惨今宜除凌迟律犯此者改为斩除绞律犯此者改用西国击脑闭气法之并除父母兄弟妻子连坐律以仰体列圣仁慈之隐继其未及改定之志则三代后未有之仁政自我朝开之亿万年不拔之基在是矣至今法审犯必取其招供为凭致问官动用非刑逼招痛昏之下何求不得若已确知其情又焉用招宜除取口供例无论轻重案件但令问官详查细密求情定罪除笞杖枷及责掌责嘴之件外其余一切刑具及各衙门自制私刑着悉行烧毁示禁永不复用内外掌刑官及非掌刑官敢有私藏旧刑或私制新刑具者斩立此亦除惨之一大端也
论西律之善
客问曰子知西律之善乎仆尝窥其刑法之书与西友之为法家者言折衷问难而识其古今得失之故焉夫刑法者所以佐教化之所不逮此中外之所同也老有言黄帝始撄人心而天下大骇于是斤锯制焉绳墨设焉而犹有不胜也甚至以圣知为桁杨之接摺仁义为桎梏之凿枘过矣夫治后世之天下固不能不用刑法刑法而至严峻则民反无所措手足是故刑法者不得已而用之可也抱朴之曰仁者养物之器刑者惩非之具我欲利之而彼欲害之加仁无悛非刑不止刑为仁佐于是可知也淮南子曰至赏不费至刑不滥文子曰道挟任智德薄任刑其义晓然矣上古帝王无以法陷民者粤自蚩尤作论苗民效之作五虐之刑商纣无道罪及于族焚炙刳剔炮烙酺醢罔恶不造商鞅入秦改行苛政始皇听信李斯以暴虐为天下先降至汉唐酷吏之风大炽张汤杜钦周兴来俊臣之徒任意弄法制造非刑以逞威非曰水懦民易溺水烈民知畏即曰治乱国用重典以自文其说人主不悟或反倚而使之遂致流毒天下害虐烝民此中国之宿弊也而泰西当日亦岂不如是乎仆尝按之英法德各国律皆本罗马而罗马古律极严凡谤者人死私刈田禾者死古烧人物产者投诸火犯窃者鞭责后充奴婢奴婢犯窃加等投诸崖过窃盗格杀弗论辱人者罚马户三十五匹折人齿牙者罚至三百匹尤者本夫不得擅杀奸夫惟奴仆奸主母则杀勿论逆伦之犯取鸡犬蛇各一同寘一囊而沈诸水蛊毒杀人者罪同嗣后旋改旋轻除大逆不孝师巫邪术奴仆作奸数等之外概从宽恕当时罗马人入英遂用此法罗人既去更用严刑截肠剥虏挖目劓鼻水溺火灼种种凶残民不堪命然而犯罪者日益众西历一千七百五十年时法益苛而民益顽愍不畏死厥后议院有鉴乎此遂乃尽改旧獘减灭刑罚罚锾监禁以外至重不过缳首而已有得延状师申辩无威吓逼勒之虞无榜掠银铛之苦虽或犯罪不得相屈辱即牢狱亦亢燥洁净不致酿为疫疠且有设学堂医院于其中者不以其罪人而不屑教诲亦不以罪人而听具瘦毙复考核通国罪人之数若少若多若尤若究其获谴之故察其为恶之由以施戒惩如是者行之不过五六十年而顽梗渐消民多知奉公守法不敢为非其取效之捷有如此仆盖以古有道之言征诸外邦而益信窃谓今日中国交涉日繁一切案件定断往往有掣肘之嫌致不得与他国同一办理是西人畏我法峻而不肯从相也中国苟择其善者而从之不亦可乎余笑曰子之言固有所见也然吾亦尝闻之中西律有相合者如断罪无端斗欧上书陈言官吏受财伪造印信犯奸发塚赌博屏去人服食嫁娶违制钱债强盗盗费用受寄财产得遗失物强抢夺恐吓取财诳欺取财诸条是也有相类者积累罪名类二罪俱发以重论罪犯分第一二等类分首从贩鬻掠卖奴婢类掠人卖人袒护唆讼控类教唆词讼故杀误杀谋杀类人命故杀谋杀戏杀令人服毒危人性命类造畜蛊毒杀人抛弃遗失各物类得遗失物白昼攻进人家取财类白昼抢夺入室图宿类夜无故入人家杀盗马牛畜产类盗马牛畜产巫卜诈欺类术士妄言祸福钱币诸条类私铸铜钱放火诸条类放火故烧人屋是也其是而非者又不胜枚举由是观之虽出入互见而原其意大都不甚悬殊所以扞格者非法异也刑异也要之法生于义中律原可得其下情尚理则恐失理不免用情原理则惟求通情故不敢用刑然理可遁设情难弥缝故中律似严而实宽西律似宽而寔严亦各行其是而已何必问
论西官讯案之详
西国讯案之法不事刑求而研鞫极详每讯一案两造之辞具备于前状师入座辨论反覆必将案中情节推求入细至于纤芥相授毫发无憾然后执中定谳故案情较重者刑司讯十数堂始行判断而当原被在堂争执之时问官悉凭状师辨驳即有刁猾桀骜之徒以曲为直以非为是不服讯断或至出言顶撞堂上亦无疾言遽色但置诸不理而已心气和平则精神凝壹既无粗暴严厉之态乃得是非曲直之平其定案也或加以罪或以银与例之意不相悖戾似乎足以服枉者之心又必追求证人亲见其事者使之上堂从头质证一一与案情相合乃敢定断苟有一语岐异一节乖违则必重为之勘不惮烦琐虽再历数堂也可通商以来西国情形华人渐知其崖略刑司讯案如香港上海者几于无日不坐堂皇久而知其法之善也其或华人与西人交涉讼之刑司明明曲在西人按照律拟抵拟偿本无可贷而往往所定罪名不足蔽辜在华人以为西官之袒庇则然而不知中西之律固不从同不能执中法以绳西官之处西人也耶如命案一项华人有斗欧杀过失杀谋杀故杀误杀诸条情实相悬罪亦有等然自绞斩而至于流则亦已矣情与罪比于法当矜而所杀之人死不复生断不复续虽其间亦有情殊可恶死由自取者而亦既被杀遑问其人之何如故杀人之人断无再于军流者乃西法则以无心致死得免于辟核情轻重以定监禁之久暂谓情罪适均也而华人闻之以杀人偿命为词心诽西人之袒护此其所以肇事也顾愚民无知宜其狂吠而西人办案之法固不以定罪之轻重为其善不善也夫中律罪有三等斩绞一也军流徒二也枷杖三也西律罪三亦等死一也流二也监禁三也惟其条例之简不如中国之烦以为惟简乃可用详中国三等之罪分门别类至于数十章情罪相参往往执列文以定供词是先有成案可援不难牵合本案细情若使反复推勘转觉支离比拟之时笔不能下与其详讯而尽归删汰何如含混而反易弥缝若泰西之定罪则此案之情不必以他案为蓝本第恐情有不实或苦于冤抑或失于宽纵而又虑刁猾成风诬陷害人故虚心研鞫绝不惮烦一有可疑重与推勘不顾例文成案之合不合但求本事口供之真不真惟其执简乃可御烦既已求详经当反约岂若中国听狱徒以上司批驳为宪斤斤焉守成案套语迁就移易之不遑并案中细蹟(蹟)真情而不之究诘耶尝谓律例之设国家所以防民也然所谓防民者乃举据例以定罪名耳今之断狱者不啻[驱](躯)罪人以就律例则是罔民而已矣当其初讯之日犯供未承而此案详府详司吏已拟稿而待有律例在终必如此法如此依拟而后邀准结案其本案之情节虽频频诘问无芥毫发之不呈亦不能照录于文内以启驳诘之端也故问官亦必求可以省事但观此事之大节目合援何例合拟何条即可定案又乌用是仆仆者为也然而有此省事之法而失入失出之造孽者正不少矣蒙谓定案之例中西不同讯案之法中西互行非西官之用心可以如此入细而华官之势有所不能也办案之要始于县讯初供之词执为准的往往有屡解屡翻而仍以初供为定者然使初供果无刑求改情事则可倘有獘窦则者不少矣县官讯案犯供之词多由吏胥改削官事纷沓过境忘及至复讯已执定改过之初供悬以为招苟有岐异鞭挞立至或初讯未暇致详复讯之供增添情节则又以为游词噫如此听讼安有真情者哉牧令之职统辖地方钱谷刑名簿书期会居烦缺者终岁不闲高坐堂皇而心头历碌欲其虚怀讯鞫不可得故首要之缺必有审之员然积习相沿虽分任其劳而仍无认真公事者良可叹也近今仿效泰西不遗余力岂特制器练兵通商开矿诸事为足以挽积弱而振穨风有彼善于此者皆可法也今折狱之权者若之何弗知
沪上西狱及捕房押所记
呜呼世人不能有善而无恶国法故不能有赏而无惩此牢狱之设所以今古从同中西一律也沪上西国牢监为三十年前英王饬建计银二十万两在英界贵州路惟以囹圄重地华人之得入内流览者甚鲜本馆主人斐礼思西士一日请于英总领事愿偕中华友往观领事诺之并令立时即赴以示并无预备惜其时日已将晡不果于行越日乃命巾车偕石生及拜颠同往先谒总司狱勃丁跷君副司狱勃伦君告以来意二君欣然握手为礼立命投人开门延入然其门皆开闭且下扃焉其郑重防微如此历第三门重有室一楹为各犯入狱时换衣湢浴之所中有浴盆及外国手铐镣各物定例凡犯人进监应令澡身一次所有平时衣服悉数脱下换穿牢衣一防或染秽气一防或有夹带至换下之衣一俟期满出监给还颇属法良意美若镣铐则非极重要犯不甚施用又有外国秤一盖监犯入监例须权其轻重以后则按月过磅一次以觇肥瘠者室右为司狱写字之间中藏药水甚多以备病犯不时之需壁间悬有监犯饮食定章计每日三牛肉八两菜八两镘头一磅半糖二两一两茶半两水则意需食承役或有减可司狱究惩以视华人犯事之必须家人送食否则每食不饱者相去奚啻霄壤由此间甬道而进又历重门始为监所共计楼上楼下约屋百楹编列号所定章一犯一门如果人数过多则三四犯合居一室惟不得二人同居以防串弊其屋进深每间约七尺余亦如之高约一丈二三尺屋中三面皆系砖墙厚约一尺五六寸有粉一新毫无尘秽一面为门门外有铁梗为阑亦有并无此阑者门之上层均有一玻璃小窗方约一英尺左右可以不时启闭既能透亮又得通风屋顶微弯作环洞形绝无梁木盖防监犯悬梁自尽一切然实则犯人身无带缕即欲求死亦苦无从也壁之左隅有三角形之玻璃匣一长约一尺阔三寸许中置自来火以便晚间然照门之中心有玻璃小圆洞一约三尺围圆外有铜片遮盖如欲觇看犯人举动不必启门但将铜片拨开即可一目了然屋内地上皆以厚木板铺垫洁净异常绝无潮湿之气兼之环屋前后及中留出工字形之甬道三大条既甚宽旷又极高燥故尤非中国牢狱之湫隘嚣尘所可同日语也勃丁跷及勃伦二君既为导观大旋言近日牢中押犯仅有九人诸君既合共一观于是自二号起以迄十号一一[](偏)视见各犯皆身穿牢衣有卧地者亦有静坐看书者见人来观均有忸怩之色中维一人衣无图记询之乃系德国之人寄监于此者监中除木板卧具一藤椅一溺一之外余无别物犯人所阅之书因是日适系拜礼乃由监中颁发者若晚间蔽体取煖应各得绒毯一天寒倍之惟白昼例交承役取出晒晾据勃君言平时各犯除礼拜休息外余日每早六点钟而令作苦工以链筋骨诸君欲一闻其详否众皆唯唯勃君乃导至居中一甬道间指地上所置铁弹数十枚谓各犯起身之后须先于此鱼贯起立将弹传递每一分钟须递七枚其弹每重三十六磅相递既毕然后各就所能或为木匠或为圬工令之修葺牢房故牢中一应清净事宜皆犯为之有不能奏技者则令学织地故甬道中有工程未半之棕一条如再不能则令畚取砖瓦击之使碎碎则仍令畚置原处故有屋二楹储碎砖甚多其有不率教者则为改禁幽室室凡六面四壁以石砌成除门顶凿有细眼数十孔通风外余无透亮之处晚间亦无灯火凡犯既禁此室饮食一切例无牛肉茶菜祗有馒首充饥冷水解渴故三日后断无不知改过从善者盖以受苦难禁也勃君语次旋又导至六十四号一间启门令视见四壁及门皆铺软布抚之若棉击之然作声盖为关闭醉人及疯汉而设者防其神智昏迷碰撞受伤之故其用心亦良苦矣
西国听讼用律师论
天下之强陵弱智陵愚贵陵贱者莫如狱讼而狱讼之为世者莫如择肥而噬藉端启之讼棍颠倒是非弄文罗织之讼师原讼棍讼师之所以得譸张为幻者则以乡党自好之儒以不与讼事为名高不见官吏为安分而一二桀黠巧猾之徒乃得肆其倾害之计良善柔懦者控诉无门虽至破家倾产而局外之人即灼知其诬亦坐视而无从援手狱讼之祸于是乎益烈西国听讼之用律师殆亦有鉴于此乎今夫人之清黑白以求胜者必其桀黠巧猾之尤者也彼其驾虚为实言之娓娓苟被告巽懦无能嗫嚅而言南面者虽无左袒之私心其难免荧听而枉断也必矣故西国之于律师试以律例察其素行而授以文凭许讼者延之以代两造俾尽其词诘难辩驳之间理直者词自壮理曲者出之又可以词自穷而堂上之人乃从而判其曲直如是则问官既无所容其偏袒亦不致眩而误断而律师以及讼费皆责理曲者儆造诬之人即古者金束矢之意此其所以为法良意美而通行于西国欤中国以讼师为大禁而讼师乃大为闾阎害其故何也天下必不能废之事而上欲禁之则其为害必有什百于不禁者如丁银之有耗银也漕粮之有耗米运费也地方衙门之有公费也户部书吏之有饭食也皆理之所当然而不可废者自立法不准额外取一钱而阳奉阴违者乃幸其无定数而婪索无厌及明定章程以私为公而舞獘者反有所顾忌而不敢逞今夫乡愿无知之徒而一旦有事于讼其必有须于讼师亦理之当然而不可废者也而例乃禁之虽官设之代书稍得其意而其品等于胥吏有学者既不屑充抑其权不许代辩枉断者又无与理限其数止于一定彼被诬者仍无所投事未成而索费不资索不遂而转以中伤是代书与讼师其害又无以稍异也然则何不效西国之明立律师明定讼费俾反有所顾忌而不敢逞乎而中国所以不为此者抑自有说以为我中国以无讼师为心者也若明立讼师是招民使讼而显有讼之名于各国招民使讼犹可显有讼之名于各国则大不可呜呼我中国务粉饰以示文明者凡事类此殊不知小民之饮泣吞声而受累于无名之讼师者数倍于西人之有名律师乎夫欲绝讼师之为害诚必以无讼为本西国之用律师虽稍有裨益于民究亦未尝无纳贿舞文之獘然所以使民无讼者不在乎不立讼师之名而在听讼者之公听并听自古听讼之道必不能听一二人之词而遽定曲直是非之所在周礼朝士掌外朝之法小司寇之职询众庶而皆于秋官者外朝之位众庶亦得与之与三公州长同北面询众庶之事以谳狱为最要是故司刺讯臣民之后继以询万民家礼载孔子为司寇断狱皆进众议而问之孟子曰国人皆曰可杀然后杀之然则西国之律师者亦用察之一端而已至于简孚有众之道则必人人皆可为讼师而人人不为讼师斯乃庶几乎无讼之郅治欤噫此又非西国之用律师者所得知矣
制造
综纪西人技巧之事论
余前论仿行西法宜重工艺国家一重工艺则民人之习工艺者自多习者一多则精者自出说者谓华人风气未开若难入手不知现在风气非不开西人每成一物并不秘密为争利起见必运之来华即罕见之物亦必布告天下今美国制造厂铁器中有大柜高约一丈深广如之上下四周铁板各厚三尺中夹沙石为门二重门锁各设机括如时表锁时当先定启之时刻未届时虽有钥不可启也以藏要件火不能毁水不能入计重七万五千磅价值一万元门锁值银三千元有奇其式较小而圆如球者价数十元至数千元不等水器中有一物高七尺七尺厚一尺若大柜视之无奇迨将机括一拨即成斗室一间两旁百页窗前为门中设一榻被褥皆备旁列一下有柜盥各器罗列于中再拨机括仍为原式价仅二百元又有木一口前设半桌桌启则一镜莹然盥器亦备旁有抽屉盛文具再将门一开则见有一榻缓缓而下价值一百七十五元又有银质镀金洋船二只长仅三寸许一切器具咸备乃巧匠所制价值一千元此四物皆出自一厂之中可见该厂机器之妙矣西人自行机器凡物皆藉而成即藉机器以成机器之物诚为巧不可阶后又得电气之法广兴电学其机更捷其事更精西人每逢暑热惯以风扇取凉第用人力牵扯受者固可凉快而牵者不免过劳闻哥林堡议政府现已改用电气扇不烦人力自能旋转此物犹之小者而又显而易见者也映相新法则更为大有用之妙法真有令人不可思议者英京有某姓者因失信事被人控告由刑司会同陪审人员质讯某供称并非有意侵吞实因戏弄金钱吞于腹耳各陪员意其妄言刑司遂断令监禁九个月会医生入狱巡视自诉其医出映相新器映入腹中果见有金钱如数爰判以无罪闻映相之法须用电气新法想亦不离乎电气惟格之更精用之更妙耳吞之金钱既能一一映出使沈立白则凡人脏腑之中有病无病精血之有亏无亏自不难洞悉无遗自有此法华医之望闻问切皆为暗中摸索即西医听脉之法亦皆可废不亦为医人疾病之无上妙法哉抑又思之凡人腹中之物既能映出则凡天下之物无不可以映出矣至天下之物皆可映出必至物无遁形而大地之菁华将尽泄矣现在尚属新创专为人之疾病而设将来愈用愈精愈推愈广开矿亦必用映相之法则矿苗岂不可以立见吾恐将来天下之必至尽为西人所有矣泰西新法日出不穷岂独映相新法之一端而已哉西人孜孜为利日见其巧华人如在睡梦中日形其拙苟不从速仿行则其害更何可胜言耶犹谓此精微奥之法未习者本难学步不知西人亦由浅及深非一能而即精者也华人苟能从事于算学格致凡一切光学电学化学重学轻学分别研究凡西人之所能者当无不可能者也通商数十年风气甫开人皆欲习西学然亦不过语言文字耳说者谓非语言文字不足以译书无以知其奥妙此由近及远之基也不知卒至舍本而逐末现在非无明算学之人考试已列算学一问试问能格致者几人乎同文馆广方言馆设立后能语言文字亦不乏人试问能光学电学化学重学轻学者有几人乎语言文字诚不可少然仅能语言文而止自使华夏之人才仅能为舌人岂不可惜乎哉
克鹿卜厂制造镉钢甲板说
英国人已日克厂由得取试用甲板相片实据按此相片考克厂所造镉钢甲板工作极妙我国不能仿造也除英国之外别国亦有仿造也即如沙漠厂及美国各厂所造甲板情形尚好无奈砂眼泡班太多惟克厂总无此器于一千八百九十四年十二月十五十七两号又一千八百九十五年三月十五十六两号有德国官在克厂阅看试甲板力量先以一块炼硬镉钢甲板长八尺十一寸一分四尺十一寸厚五寸七分半重四吨半用十五生特即英尺五寸七分口径又二十一生持即英尺八寸二分口径以炮实钢心子试放五出该甲板之挡力甚好假如子弹能穿炼硬钢甲板一寸深即能穿熟铁板一寸七分深又有甲板一块其大小尺寸与前相同惟重四吨零一千六百八十磅所试情形比前较好内有一出子弹撞击甚猛其力有七千四百二十四尺吨或一千五百八十四尺吨每吨如甲板重此系最烈非常之试也因平时试祗有五六尺吨每吨如甲板重又试炼硬钢镉甲板一块长六尺六寸七分五尺十寸七分厚十一寸七分重七吨零一千八百五十九磅二两试三出子弹未能穿透击为粉碎若子弹能穿透熟铁板二尺四寸深即能穿钢板四尺一寸深其击力甚猛有一万一千五百尺吨或一千四百六十九尺吨每吨如甲板重内有一出击中甲板左边显有裂痕两条虽如此铁板柔硬之力尚存实为异常之美又有极坚固之甲板一块长九尺十寸六尺二寸半厚十一寸五分半重十三吨零五百六十磅试三出未能穿透甲板已为粉碎第三出虽击震之力甚猛并无裂痕坚固异常甲板较厚兼以料质甚佳者不易制造以挡此种试现又考无炼硬之镉钢甲板长八尺八寸四分五尺十一寸三分厚六寸一分重五吨零六百八十三磅二两用十二生特十五生特等炮试放出十共击力有一万六千一百十三尺吨甲板毫无裂痕孔边卷出其色更见异常之好虽钢甲板未经炼硬亦能挡三千一百十三尺吨每吨如甲板重该甲板料质最佳极其坚固能受至大击力若子弹能穿透十寸厚熟铁板或八寸厚平常钢板又能穿十一寸四分厚熟铁板或九寸一分厚钢板然六寸一分厚无炼硬子弹击入尚未能穿透此种钢板作陆路炮台之炮军最好能挡子弹击力又能用以制造钢甲船因此德国水师官受其美质喜不自胜以上系英法两国新闻纸赞论克厂制甲板情形而德国新纸亦然美国所造者皆不及克厂此所论试甲板业经年余至今克厂仍不断工加细制造精益求精故各国诸厂惟克厂为首如欲购买战船最要者务须拣选定用甲板以免受子弹透穿之患也
铁路
西伯利亚铁路考
间尝披外域舆图慨列邦时事谋富强者动曰铁路顾我北边有名西伯利亚者俄之属地也其地在赤道北纬线起自四十五度至七十八度经线起自直隶顺天府东七十四度至西五十六度长一万四千里广六千五百里东界太平洋南界满洲蒙古伊犁等处西界乌拉山北界北冰洋中分八部南三部曰都木斯克曰汤姆斯克曰欧库斯克北二部曰尼赛斯克曰雅固斯克东二部曰俄考斯克曰堪[察]加西一部曰拖保耳斯克近复□费雅喀及黑龙江北等地作为乌苏里一部凡九部内有三大江曰尼赛曰利纳曰俄比案俄比江在拖汤两部间有南一枝曰汤姆江利两江在北二部流皆北入冰洋大湖凡六以贝开耳一湖为最光绪丁亥十四年七月西伯利亚东部将军伊乃梯夫乌苏里部总考督夫将南边形势绘一铁路图赠于俄廷其道里之长经费之钜时日之多为近今各国中之一大工程也其开办处拟分三自西伯利亚省城之汤姆斯克越汤姆江至欧库斯克为第一自贝开耳湖至斯脱留听斯克为第二自乌苏里至珲春为第三计陆路一万余里水程自昔尔卡江达阿摩奥江至乌苏里之康卡湖九八百余里其阿摩奥江之北岸自西地外兴安岭至东南阳山及佛思亨等山[绵](棉)延三百余里类皆险岭开凿殊难案康卡湖译即兴凯湖阿摩奥江译即黑龙江昔尔卡江即黑龙江之北支江也此铁路勘所经之道里也夫此东部之铁路俄廷于第二特派阿摩奥江提督钩罗富伯并前办百哥拉铁路之陆路提督爱纳夫第三即派乌苏里总督并驿务提督朴西亚特同为办第一即派西伯利亚东部将军为总办二三两之工程支应等局亦统归其办以专责成并派汤姆斯克总督乌鲁吐副之俄廷复以东部地方富于煤铁拟于附近铁路处多开煤井以取火油为日后行车代煤之用并开铁矿以便取材故特令矿师依凡挠夫率领工人□矿开采先给资费八万罗卜命乌里苏总督派兵护之然查此路所用之地都系未经开垦者可不必出银向民间价买所产之铁足敷所用铺垫之木料石片近取诸山亦可不必价买其经费[当](富)以夫役一项为最钜今俄廷援照百哥拉铁路之前案核定每一名日给工值杀六辨士案一辨士合英国银洋一角二分其轨路亦照前式计阔五英尺如地面平其填高挖深之度以三尺为中数用夫役一千名每日可成一英里计工费约英洋七百二十元其所用之铁条每长一英码轻者计重五十五磅重者计重七十五磅所铺之石片等料深十五尺至二十四尺每一英里计长五千二百八十英尺除料本不计外熔炼及制造等费约英洋八千元其所占之地面如单轨路每一英里占五英亩至六英亩案一英亩合四千八百四十平方英码用双轨路处约加三分之一此经费之大较也查西伯利亚南边一带地多平原兴造铁路较易为工凡铺路夫役每一万名外须加运木石等工一万名及挖煤探铁熔铸等工一万名统此人数每日可造成十英里俄廷业经允准三处开办限期六年以冀急速蒇事此兴造铁路之时日也夫念俄国于本年西号二月二十四在廷会议西伯利亚铁路取东达太平洋之意立其名曰太平内廷诸臣请以十二年为限外部丹甯高将军等请以三年半为限皆不允准仍以伊乃梯夫等原议六年定以为期推其意盖限期太短内臣以筹惟艰限期太长外臣以筹防恐后耳今将管理铁路衙门所入告者前后摘其四事藉以见其底蕴一筹银五十万元先行发交乌苏里总督设局开办一统筹此路实计四千八百一十英里照俄京彼得斯堡至里海之铁路前案约需工料银三千二百万英磅若开山造桥等项不与也一查五英尺之轨路所用火车之汽机每一小时其力可行三十一英里自彼得斯堡至珲春计俄路二万八千里不足二十日可到一狱中择其能悉工程之犯六百并募平民准挈眷口赴往乌苏里工次每户给田四百亩永远为业并借给开垦资本六百罗卜约六年后归还国家然统观其势默想其情俄邦虽招大工集在在为难此路之成否姑勿深论而俄之北边实与为邻急宜有备无患戢其潜窥之念以收顺之心是则薄海人民所深望于朝夕者也
日本铁路
驻劄日本英领事具报外部云自西一千八百九十五年以来日本国家铁路无甚增进惟自五百八十英里增至五百九十三英里有零耳然前政府诸公在位时有铁路三十四英里已开工筑造矣商家铁路自一千五百三十八英里增至一千六百九十七英里另有新路九百八十四英里已经安设而火车目下尚未开行此九百八十四英里中有四百七十英里工程完备可列入增进之数此外又有四百七十六英里商路已经国家批准添造其国家铁路于西一千八百九十七八两年预算可得利五十四万二千五百七十六磅商家铁路于一千八百九十六年底计有资本一千三百六十九万三千五百磅足以造铁路二千九百三十一英里稍零铁路价值从前每英里三千五百磅今则估需三千七百磅其故由于一千八百九十五年以来工价腾贵百分而加三十分矣各国厂家与英厂争揽此事而美国之火车与钢轨尤为英货之劲敌今日本已向美厂定制火车大约英国厂家因难于如期交货故让归美厂也汽机在东京制造该料则购自英国云
矿务
朝鲜金矿
西和田学士本精于矿学尝应朝鲜政府之聘颇明于金矿在该国稽查矿务者二年矣语人云朝鲜国本多产沙金称曰别银八道到处多产沙金之地然以北部地方所产为最多平安道为金库乃自古所称则其产金之多可知焉咸镜道亦多金质不亚于平安道而黄海江原庆尚全罗京畿忠清诸道次之以余所目睹有产金之地百二十余所而金质最美者在平安道则为云山殷山在咸镜道则为永兴端川甲山在黄海道则为松禾在江原道则为金平康在庆尚道则为青松昌原在全罗道为金沟等也此等地方皆现采集沙金而间或采石金然其采掘方法甚拙也云山则美商莫斯商会现从事采金之业最为兴盛韩人自行采金之处为咸镜道永兴日人现在昌原用精机以采金此地在釜山之西金质粹美然现时停止业务咸镜道端川矿金质粹美且此地运送利便须亟兴机器采金之业则其利不可胜言也往年中国败兵遁逃至此多窃取其金朝鲜政府不能阻止至今犹增痛[恨](限)韩人等言黄海道松禾所产矿金最为美好矣朝鲜国虽多金矿其政府自非[国中](中国)饥馑之时则不准凿掘必于春夏秋之三季至冬季则停止又当天降雨之日则必停止焉且未曾有一人能以矿业为专门者即各地方均系农夫余力所从事也故产金之额亦不能月月而约算之其事之无规律亦可知耳盖此国矿业实为农人之余业夫朝鲜八道岁岁所产金果多少在人人咸欲知其确数然此国未尝有统计记录书籍足以征者惟每岁通过元山釜山仁川等三埠而输海外之数约六十万[圆](员)或百万[圆](员)现在明治二十八年乃至百三十六万二百七十九圆云除此等之外或有行旅往来行李中尚有多少挟藏而去也如中国行商密输运出外应有一二倍过于海关之数或韩人贮藏沙金以为通币之用故产金之数颇多也意者年年落外人之手中盖二百万圆至二百五十万圆也朝鲜政府未尝以矿数奖励人民立例颇多却有阻碍如政府振兴此业则外人兴创其业者亦必日增韩人学习得良法以掘其金则岂岁产二百万圆哉该地金价近时颇涨试举自往年以来涨贵之情在明治二十四年一分约二圆九十仙在二[十](年)五年约三圆二十仙在二十六年约三圆八十五仙在二十七[年](圆)约四圆七十仙在二十八年约四圆九十五仙至本年将涨至五圆左右盖朝鲜沙金多出于山间溪谷故产沙金多在水源之处也意者朝鲜采金之法有进境则异时必能淘汰该国诸大流之土砂而采金也
西伯利亚金矿
久闻西伯利亚为产金之地外间传说纷纷而初无确据近有勒佛者致书法京巴黎斯舆地公会足征外间传说非虚据云伊曾与俄国机器师塞陪去尼考夫结伴游西伯利亚在乌拉尔海参崴之间时遇产金之区袤延极广斯地多金统地球之中更无有出其右者诚为难得之藏西伯利亚之东现在所出之金约值一百三十五兆至一百五十兆佛郎克其偷漏出口者尚不在此数黑龙江一省之金偷漏者至少有四分之一该处金矿大半离黑龙江颇远而所需食物材料皆须至黑龙江省城购办转运极难在该处工作者每年不过一百日多则一百二十日自五月至九月为至余时水沍冰坚无能为力当严冬之际无工可作则至各处寻求矿产天下事有一利必有一弊奸民之盗窃金沙竟成绝技藏匿之法匪夷所思往往出人意想之外左近村落之中几于无人不盗而地太旷野无法禁止倘因偶被拿获者彼谓此金系自中国即俄国境内产金地往往为工人所盗窃而亦莫如彼何此事真束手无策防不胜防目下所采之金不能大为扩充皆由于转运之不易一俟西伯利亚铁路成后当可蒸蒸而上矣
日本煤矿
日本固饶于煤然亦有穷尽之时有声望素着之地学家谓五十年内日本矿煤当尽自一千八百七十一年以来政府每年必派人至各处勘煤脉获益不浅农商务省设有专司派专门名家至各处考察地质也所考察者不仅煤耳如铁如硫如铜如锰及各种矿质无不一一详考查日本产煤之区共有二千四百五十处合而计之有三百七十四兆九十万九千三百八十坪日本量地以坪每一坪合六方英尺然其中藏煤多少则不可得而知矣地学家宜详加考订期以五年每年经费约需银二万圆而农商务大臣及大藏大臣皆轻视之不甚措意故事未果行现大隈伯知此事关系非浅已准其请商诸大藏大臣请拨银十万圆以为五年经费闻大藏大臣已允所请矣
美国矿产考略
美人阙名附
去年美国自矿地中采出有用之物值银七百五十一兆七十三万二千七百八十二圆内有杂质之物值银四百九十五兆七十四万七千五百五十三圆其倾成之金类乃金银铜铁铂汞锌锑铝铅十种共值银二百五十五兆九十八万五千二百二十九圆查去年天下各国所产金银铜铁四种仍以我国为最盛金一项值银五十八兆六十六万零六百三十七圆银一项值银三十七兆七十二万五千一百七十八圆铜一项值银四十九兆七十二万九千五百八十二圆仔铁一项值银十兆三十八万一千八百四十三圆煤炭一项虽未及英国之多而去年所产共为一百七十兆墩料一二年之后即能与英国比今地球上无如我国矿务之盛尤可异者我国矿务方在新兴而采矿法门无不精备此皆我国学校有以培育之也以下试论各种矿产来历一为铝质为一公司所制今创新机制之以尼厄架路大瀑布之水力运机则其价自廉成货亦多可应无穷之用也二为锑质去年所出虽比前略增然为数尚微不过五百余墩耳三为铜去年所产比前为最盛多至二十一万二千零一墩其中大半运出外国四为黄金以加利宽尼亚省及亚喇士架二处为最且各处矿山皆讲求新法故所产如是之多比前年增多十一兆余圆五为铁比前年有减仔铁一项去年新产减八十二万余墩熟铁与钢亦减而钢铁之价亦均减直至今年价铁复昂也六为铅去年共产一十七万四千七百九十二墩比前年增多一万七千余墩七为铂尽产于加利宽尼亚省多由倾净金而得之八为汞去年共产三万三千一百八十铁比前年减八百亦尽产于加利宽尼亚省九为净银去年由本国矿中炼出五十六兆二十二万二千三百二十二安士每安士合华权八钱三分比前年增多九兆八十九万一千零八十七安士零由墨西哥及英属哥林比亚省付来之矿石又炼得三十三兆零五万三千五百五十五安士十为锌去年共产七万七千六百三十七墩比前年减少四千二百余墩若得销路增广则出产更盛近有人用之为背者若价值廉省想必通行也以上各项皆金类以下皆杂质并非金类一为白矾去年减少四万零二百墩皆由用此物之家少故亦减造也二为石粉并石去年共产七万余墩值银八十余万圆三为硼砂比前年增多一百七十五万一千六百五十八磅去年共产共值七十六万余圆四为溴质去年共产二百四十九墩值银一十四万余圆五为塞门德土即红毛泥去年共制成一百二十余万墩值银六百余万圆六为泥料用以制砖磁器各物者值银七十余兆七为煤炭去年共产一百八十七兆余墩比前年减少百分之一因运出外国者减少三兆余墩也八为青矾共产一万零一百三十三墩九为胆矾共产二万一千六百零五墩值银一百九十四万九千圆十为铬之杂质尽为加利宽尼亚省所产共得七百一十三墩值银一百九十余万圆十一为笔铅共产八百余墩值银七万二千余圆十二为铁矿泥去年减少一百三十三万八千余墩与生铁同十三为石灰去年所产为五百四十四万余墩约与前年无异十四为镁质矿泥共产二千零六十七墩十五为锰质矿泥共产一十六万五千余墩值银三十四万余圆十六为明又名千层纸值银四万五千余圆此物犹未足用因制电之具恒用之十七为地气此气能焚物国有用以代煤薪者比前减少犹值银十兆余圆十八为钙砩石共产四千余墩值银二万四千余圆十九为土质颜料以铁为最多共产五万四千余墩硍朱共产九十墩铅粉共产九万五千墩锌粉一万六千八百墩统计土质颜料共值不下十兆余圆二十为火水油去年共产六十一兆三十九万六千三百九十四桶比前年加增八百余万桶此油未曾制净故祗值银五十七兆圆二十一为磷五石共产八十六万三千七百五十四墩值银二百五十九万余圆二十二为各种石约值银二十万圆二十三为食盐共产一千三百三十五兆四千七百五十三桶内有一千一百一十五万余桶取自海水其余取自石盐也二十四为白砂石共产七十二万余墩为制玻璃之用二十五为粉板石共值银二百七十二万八千余圆二十六为梳打又名钠共制一十五万八千九百七十五墩二十七为各种大石片共值银五百余万圆二十八为硫磺共产二万八千余墩二十九为石膏共产二十一万余墩另有别种不甚通行之物并价贱之物不暇详列也
皇朝经世文四编卷五十二外部
地志
英国缘起
英吉利为欧罗巴强大之国地本三岛孤悬大西洋海迤东两岛相连南曰英伦北曰苏格兰两岛南北约二千余里东西处六百里狭处三四百里迤西别有一岛曰阿尔兰南北约七八百里东西约五六百里英伦南境与荷兰法兰西皆相近舟行半可达距法尤近海港狭处止六七十里两岸可以相望其地古时为塞尔达土番部落后为北狄峨特族所据汉宣帝五凤三马大将恺撒略定西北诸番渡海平英伦建为别部属意大里者数百年至今犹有罗马城遗址前五代时罗马衰乱峨特族敦人据英伦后为苏格兰之斯各多比德斯两部所攻孤弱不能自立求援于安各罗安各罗者亦峨特种寄居撒逊比利时界兵素强偪仄无立国地既为卑勒敦人所邀则大喜悉众渡海破走苏格兰两部因胁降卑勒敦人陈后主元年据英伦立国分为亡部如列国小侯时相攻伐有厄伯德者娶法兰西王之女女奉洋教招教师来其国为制礼仪由是其国渐强唐德宗贞元十六年灭六部归于一是时大尼国方掠海上突以兵船入英伦据都城英人以厚赂缓兵寻以计焚其船自是大尼寇抄不已居民逃窜田野荒芜王子有亚腓烈者智略过人幼时尝两赴罗马与文士游方嗣王位而大尼以大众来攻王乃伪为乐工抱造敌营请奏伎侑酒因得纵观虚实进兵战破其连营是时法兰西已陷北地大尼次侵扰王枕戈寝甲五十余战而外患平乃垦田劝农招徕商旅开学堂以译异书立信约以弭盗贼境内大治王卒于唐昭宗年间嗣王孱弱大业遂衰先是英伦以尚洋教兴久之教师擅大权王娶后教师禁不令同室王不听教师后以铁烙毁其容寻毙之王噤不能仇由是王仅守府国势不振大尼复来侵扰许以岁赂始给银洋一万七千斤后增至二万四千斤而兵不至宋真宗十九年大尼大举来伐破伦敦都城遂兼英其王曰驾奴特立治粗有条理英人安之其子嗣位苛歛好兵先是英北族有酋曰威廉常仕法兰西守西北大郡大尼既灭英威廉欲图兴复请于罗马教王教王以英士封之宋英宗治平年间威廉率舟师伐英大尼王御之兵败被杀威廉进攻据伦敦遂王英北族凌英民英民多反侧王怒驱英民十万众于林中皆冻饿僵死以其田宅赐北族既而悔恨卒王显理第一嗣宋高宗二十七年王显理第二立有智谋时洋教魁参预国事王有所拔擢教魁辄阻挠之臣怒杀教魁王惧教王之加罪也自守斋拜其墓乃已附近有伊琳大洲王征服之其世子刚猛好战欲伐居犹太之回回族先往聘修好归途为他国所掳以金赎回后战死其弟约翰嗣位性强狡好田猎百姓疾之又侮洋教师罗马教王怒弃绝英民息礼拜闭殿堂废其婚葬禁饮酒食肉薙须民皆怨咎王王不得已纳贡教王由是权遂下移民自择荐绅议政不复关白王愤甚欲诛诸绅诸绅欲招法兰西世子为王会王殁华都第三嗣立有权略平内难与法兰西构兵累年互有胜负其子嗣位权复为绅民所侵
英有别部之酋忽起兵攻王夺其位明建文帝元年国人立显理第四募兵恢复灭僭位者国乃定显理第五立伐法兰西胜之显理第六立年尚幼大臣摄政时王宗分三派一曰红玫瑰派一曰白玫瑰派两宗争欲据王位自相屠攻国大乱者数十年藩属皆叛明宪宗成化年间显理第七嗣位削平内乱四境乂安王性机敏长于吏治称为贤主显理第八立性强傲尚豪华喜怒不常娶西班牙王女为后因助西班牙伐法兰西后无子出之再娶少艾已而失宠杀之再娶又杀之王有佞臣委以大权偶迕意立赐死忠言至计如充耳四国皆称为无道主先是日耳曼人路得者着书译解西教旨人多信之王不谓然手着一书驳诘之王殁嗣王崇信西教宽惠爱民教士有法举国喁喁望治立未几卒其姊马利嗣位赘西班牙王子为婿禁西教国人不悦明嘉靖三十六年女主以利撒毕即位贤明知大体勤于政治英民颂之是时荷兰不肯从洋教为西班牙所攻英女主以兵助荷兰西班牙因移兵伐英师船泊英港忽大风激浪船触礁石半坏英人以小舟围而歼之片帆无返者国势益振先是斯哥西亚别为一国元初英人取之明中叶斯哥西亚人布鲁斯复立为国有女曰马理姿绝世初嫁法兰西王为后法王早卒马理归母家父卒嗣王位选臣美丈夫为夫夫有别宠马理之夤夜遣客杀夫焚宫以灭其而赘杀夫者为夫时国人已兢尚西教而马理仍执洋教又杀夫有邪行国人围马理将囚之越城而逃募兵战兵败降于英英女主谓马理犯伦肇乱下之狱马理在狱十八年复与狱吏奸因逃去英人捕得之斩于市万历三十一年英女主卒无子斯哥西亚王热给斯者女主之姻也英人奉以嗣王位斯哥西亚复与英合为一国热给斯辩给有才好讲礼制时洋教之徒给党谋反害公会殿下藏火药候王全将轰杀之会发觉悉诛死万历四十二年查理第一立性拗癖好戏狎不恤民隐由是士民怨畔公会皆散税饷无所出王将与法兰西战授甲无有应者师船未战而退大清顺治四年王募兵诛梗命者国人与王战虏王弑之时有大绅负才望摄王政以定国自称保护主申明法制参以变通英人称便与西班牙荷兰战皆胜之摄政数年仓库充实乃致位于先王世子曰查理第二为淫侈多内宠惰于听政常与荷兰战帅师者国之名将入荷兰内港毁其战船王由此愈汰忽伦敦大火焚宫室民居殆尽已而瘟疫盛行死者相枕藉国势顿衰其弟嗣位素习洋教强民相从民习西教久不肯变虑王之相难也渡海招荷兰王为主荷兰王率兵至王奔法兰西康熙二十七年荷兰王入伦敦即王位号曰威廉第三雄武有大略法度严明百司任职积粟如邱山蒐讨军实悉成劲旅由是咸声大振方欲席卷西土会婴疾殁无子
时日耳曼之汉挪瓦王若耳治第一有贤声康熙五十二年招若耳治第一来英奉以为王王初莅英不谙其俗后为英故王之女习于英事相助为理民大和前王两宗苗裔尚存起兵欲图恢复王夷灭之是时英商船通行四海日益富强与法兰西交兵屡战胜王卒子若耳治及大治伐西班牙获全胜又伐法兰西割其藩属之在亚墨利加者干隆二十三年若耳治第三立举动好循礼法亦称贤主先是前明中叶英人泛海觅新地得北亚墨加土徒国人实其地日渐开垦遂成沃壤英人倚为外府后英国军兴连年征税饷于亚墨利加倍其常额亚墨利加人不能堪有华盛顿者据地起兵英人以大众攻之八年不克法兰西与英世仇举顷国之师华盛顿英不能支干隆四十七年与华盛顿和听其自立为米利坚国沃土尽为米利坚所割仅余北境荒寒之土英国由是虚耗已而五印度贸易日盛英富厚过于昔时五印度者一名温都斯坦干隆中年东印度之孟加拉囚虐英商英以大兵攻之灭孟加拉乘胜胁降东中南印度诸部设四大部麻喇甲息力诸番族皆归统辖英人遍设埔头帆樯云集百货流通富饶遂为西国之最嘉庆年间法兰西拿破仑得国侵伐四邻废西班牙而以其弟王西班牙故王求援于英英起兵伐法兰西血战累年嘉庆二十二年破法兰西舟师于海峡以九万人登陆进攻拿破仑率十万众御之于窝德尔禄约期大战自昧爽至日暮枪炮之声震天地数十里气迷漫法兵大溃英人乘势逐北斩首二万级禽拿破仑以归流之荒岛西班牙王复其故国由是英国威振西土王晚年得狂疾世子摄政王卒世子嗣位有贤声早卒道光九年其弟嗣立曰威廉第四初为水师总统以厚德御下不沽名誉及即位安民和众不喜兵争论者谓才能不越众而德量有余道光十八年四月卒无子有女不慧遗命立兄女维多里亚为王立时年十八赘日耳曼撒可堡侯世子博雅那为婿即今在位之女也以中国纪年计之已五十七岁矣
德国缘起
德国即德意志国近年来国家多事国名每事纷更以故华人难悉其究竟是否自主之一国抑系各事其事之列国与中国所立条约内之德意志通商税务公会各国等字样阅之亦不甚了然至国名之义更无论矣尝阅地球说略一书原系咸丰四年刊行复于同治十年重刊书内所论非但未详及重刊期内首尾十八年中事故即咸丰四年以前之事亦间有错今因德国之制更变既多恐无善译之书华人未能考核不揣固陋试将德国缘起择要言之夫德意志三字为现今国之正名凡与各国立约及文件往来皆书为德意志国此三字乃德国方言或称日耳曼或称亚利曼者与称德意志无异也按日耳曼三字系古昔德之邻近方言载于拉丁书古时罗马为欧洲文物之邦欧之士人例得诵习其书一如华人所诵之经史其文曰拉丁即今英文所用之字也亚利曼三字与日耳曼同今法文所用之字也惟日耳曼即德之别名亚利曼为德意志内古之一国名亦相沿为德之别名耳布路斯三字者亦系德[意](内)志内一国名或称为德之别名非也又或以德意志外另称一布路斯国名目亦非也与中国立约即布路斯国约内所谓布国及德意志通商税务公会各国者彼时之规制即今之德国也总之德意志为国之正名日耳曼亚利曼为德之别名不可日亚等名非德也布路斯为德意志内一国不可布为德也犹之中国人又称华人汉人唐人实皆中国人不可华汉唐为另一中国人也亦犹直隶为中国一省名不可直省为另一中国也尝考欧罗巴洲中当唐代中年有一大国即今法德义三国地及奥之西北隅地至文宗[末](殁)年国主殁有子三人各相战争越三年始立约和好将其疆域裂为三各主一方其长子所属即今德法两国居中地及义国地嗣长房无后其居中地并于德法矣兹法义等国事不赘姑就德国而言按德国为欧洲中原似中国之嵩其分土列爵亦与三代封建之制同其时德之东南地较今大以奥之西北隅地在内也东北之地较今小以今布路斯东隅地犹未入版图也其略内语言文字风土民情相同且与法义等国不相联络虽系皇子分属之地固已俨然一国矣故论立国之始当以唐武宗三年为准又越数十年始定国名为德意[志](也)也其中诸侯之国兴废不常未能悉数大概以德王征伐论功受封者居多初制受封一代后其地仍归德王自主嗣后诸侯渐强德王仅拥虚位由是各侯国亦渐各事其事世相为国矣此数十年中德王仍系开国主之后裔世相为王兼摄皇帝位至五代梁开平四年后其王始由各侯国选择为之然后尊为皇帝至宋仁帝位宗时仍尊惟帝权较前稍杀因当时天主教之教王势甚赫国王之权每因教王相格且皇帝尊号教王复能予夺之也当明[神](申)宗四十五年奉天主教之邦与奉耶稣教之邦交战几三十年国内大乱民不聊生德事不可问而法势转大布路斯亦渐有转机迨布渐强奥复忌之于是布奥又构怨焉
至大清嘉庆十一年法皇那破伦第一兴德意志内数国地为法兼并其时德王系奥王兼摄王因乱退位自为奥王德国始无皇帝列国乃因其地大小自称王公侯爵不等越九年是为嘉庆二十年法兵败所侵各国地仍归故主于是奥之西北列邦及德意志内列国布路斯等互相联络设政务公会然国势既分众心不一加之布奥不和各生疑忌凡与各国交涉大事公会每格不能行仅同虚设道光十四年布复与德之列国倡立税务公会历二十年之久列国始全行入会其仍未入会者仅二小国及沿海三城即三汉谢城此会奥国不预因布屡欲总理列国事而忌奥列已之上公会之设远之也同治五年布约同各列国称兵于奥虽为日无几实乃德国一大关键奥败而布远奥之势已成遂与列国尤为亲近也是年布与德之北方列国及三汉谢城重立政务公会南方列国四复不预此为北德意志政务公会前与奥同立之会以是年止明年德复与南四国立约通好凡遇战事彼此合力恐法国有侵夺之意是此四国虽未入会其意见已相合矣同治九年法果以日斯巴尼亚国立主事与布构衅布于是约同南北列国拒敌血战九阅月法败王为布虏南方四国斯时始入公会南北合而为一此同治十年事也布王威名鼎盛列国之主会议推布王为德意志国皇帝世世以皇长子嗣位将道光十四年所立税务公会并同治五年之北德意志政务公会等名目统行革除直称曰德意志国大抵德之列国内惟布路斯国最强大地居过半余皆小国其王又文德武功远迈前古故列国推为德王此现今之制也以各国视之德即一国皇为德皇无所谓列国也而布自视之其地虽较大究为列国之一也盛衰之势今古悬殊帝权非昔似之孤弱列国亦非昔之强大其疆域视今法国犹广兵制遇有战事时可得一百二十万人平时寓兵于民泰西五大国德国居一焉五大国即今英法美俄德将来与中国改换条约即书德国如现约内所谓布国及德意志通商税务公会各国并三汉谢城等字样不再见矣此不过择要而言俾华人易于考核耳
俄国缘起
俄罗斯国据亚细亚欧罗巴两土之北境复跨海据亚墨利加之西北隅拱北冰海如玦环长约二万余里外徼第一大国也查俄土西界瑞典普鲁士奥土地利亚南界土耳其波斯东界西域回都其东土南界哈萨克回都喀尔喀蒙古黑龙江综其全土在亚细亚者十之六在欧罗巴者十之四然其新旧两都城皆在欧罗巴其富盛之部落雄丽之城萃于西偏迤东之地虽广乃荒寒不毛之土其会盟战伐亦皆与欧罗巴诸国为缘国势在西而不在东故隶之欧罗巴其国古称萨尔马西亚唐以前为西北散部受役属于凶奴唐懿宗咸通年间有酋长禄利哥者招引族类肇造邦土传至乌拉的米尔讶罗斯讶两世立国始有规模周世宗显德年间有王后理国政始崇希腊洋教其嗣位之王有十二子分国为十二部由是兄弟阋墙互相攻伐日就衰乱宋理宗年间元太祖西伐灭阿罗思阿速钦察三部立长子赤为汗由是为蒙古别部元衰俄罗斯故王后裔乃稍稍振起明嘉靖初借瑞典兵力驱逐蒙[古](士)复其土宇后有国王号以万者有雄辟地日广达于东海之隅性残忍好杀戮臣民数万人由是下离心传之波利斯后国势寖弱内讧四起时波兰方强日见侵削国人恟惧思得贤主以靖国康熙四十年立彼得罗为国王彼得罗为时其姊贪权欲据王位彼得罗避祸隐寺内为僧既为众所推立卑礼招致英贤与图国事躬教士卒骑射兼习火器悉为劲旅由是政令更新国俗为之一变境内既平乃巡行边界开通海口尝以俄人不善驶船变[姓](性)名走荷兰投舟师为弟子尽得其术乃归治舟师与瑞典战胜之瑞典割芬兰以讲和遂建王都于海[滨](兵)曰彼得罗堡疏通波罗的海道水陆皆操形势战胜攻取疆土愈辟俄罗斯近世之强大实自彼得罗始也彼得罗没其后嗣位敏慧有权谋所任大将名震邻国疆土张广干隆二十年王后加他嗣位淫荡多嬖而精于理事招致他国百工厚给廪饩教国人以艺事广延文学兼修武备南之土耳其回部大国与我构兵数十年后累挫其锋割其北境又分割波兰三分之二后死嗣王即位见弑子亚勒山德黎继立与法兰西连兵数年讲和而罢弟尼果拉士嗣立性仁慈臣民悦之后卒于丹格奴遗诏立弟尼果刺咸丰五年卒子爱力山打第二继之如今在[位]之王也
法国缘起
法兰西又名佛郎西欧罗巴强大之国也东北界比利时西北与英吉利隔海港相对东界日耳曼瑞士东南界意大里暨地中海西抵大西洋海西南界西班牙纵约二千二百五十里横约二千六十里其地古名奥土卢又名牙里亚为塞尔达野番部落汉孝元初元年间罗马大将凯撒征服之命大臣镇守垦田播谷渐化其俗由是为意大里西境后罗马衰乱南境为北狄维西哥多人所据西境为北狄不尔给农人所据东北境为日耳曼之佛郎哥人所据齐高帝建元三年佛郎哥酋长哥罗味有雄略始驱除北狄据其全土改国号曰法兰西是为法人立国之始传三百余年至给尔北里哥为国人所废唐天十一年立国相北比诺为王北比诺聪敏好学奋起修政法国以康其孙甲利泰甫有文武才于唐德宗六年嗣位东方日耳曼之撒逊部屡犯边泰甫征之擒其王斩四千五百人因定日耳曼诸部并兼罗马罗马教王为加冠加冠者立为霸主之意罗马东王约为上交泰甫乃开馆第招致文学之士城邑宫室(道)道路创造宏整规模极一时之盛泰甫传数世后宗支争权各部亦擅兵相攻国又衰乱宋太宗雍熙四年国人立大酋武额加颁多为王传数世嗣绝更立瓦罗义斯为王宋理宗二年王路易嗣位长于吏术尤精名法常帅师伐麦西战已胜矣而三军染疫不能起乃纳赂全军归而增修国政简任贤能号为中兴国与英吉利隔一海港世为姻娅当法王嗣绝英吉利王义都亚尔多自以法故王之甥当得分地法人不与英吉利遂起兵相攻两国从此构衅隔数年或数十年辄交哄称为勍敌元顺帝年间国为英吉利所灭有幼女年十六号召余烬击退英军恢复境土明万历二十五年王显理被弑显理为四由旁支嗣位发奋自修广布仁惠百姓归之时有洋教之魁欲诛锄异己王不听魁恨之谋弑王万历三十七年王中刺客死百姓哀哭如丧父母嗣子愚孱用小人国政乱传至路易第十四好武佳兵诸国来朝者偃蹇凌侮之由是皆怨畔干隆三十八年王路易第十六嗣立时华盛顿据亚墨利加起兵英吉利攻之不克法人以全军华盛顿英不能支遂与华盛顿和而法亦由是虚耗王好渔色内宠擅权扰民民不能堪干隆五十四年国大乱寻废王弑之立领事官三人摄王政以拿破仑者法夙将用兵如神征麦西有大功王忌之置散地国人既弑王拿破仑乘势鼓众得大权嘉庆八年国人推戴即王位恃其武略欲混一土宇继罗马之蹟灭荷兰废西班牙取葡萄牙兼并意大里瑞士日耳曼诸小部割普鲁士之半夺塞地利亚属藩侵嗹国围其都城战胜攻取所向无敌诸国畏之如虎嘉庆十六年以大兵伐俄罗斯围其旧都墨斯科俄人烧之而走法方旋师而天骤寒军士冻死者十七人诸国乘其敝也合力攻之法兵大溃故所得土全失嘉庆二十年各国遣公使会议于维也纳凡拿破仑所侵地各归故主其间有分析有合并立命约不相吞噬拿破仑既败丧而避位复立故之裔路易仍握兵柄嘉庆二十一年与英吉利战于北境兵败被擒英人流之荒岛道光二年死路易即位数年死弟查理立愚戆不任事在位九年国人废之择支属贤者路易非立嗣立嗣立性宽仁好纳谏有贤声历数传至道光三十年众举拿破仑第二为法王世其位咸丰三年以王弟拿破仑第三嗣位十年以事征奥败之奥人请成同治九年秋因争立西班牙王子一事与普构衅穷兵黩武者八阅月次年兵败王被擒以地阿士为伯理天德遂成民主之国焉
美国缘起
美利加即亚墨利加之转音或称米利坚亚墨利加之大国即今立约之美国也其船常挂花旗故粤人又呼之为花旗国北界英土南界墨西哥得撒东距大西洋海西距大洋海东西约万里南北处五六千里狭处三四千里押罢拉既俺大山环其东落机大山绕其西中间数千里大势砥平江河以密士失必为纲领来源甚远曲折万里里会密苏尔厘大河南流入海此外名水曰哥隆比亚曰阿巴拉济哥刺曰么比勒曰德拉瓦勒北境迤西有大湖分四曰衣罗乖曰休仑曰苏必力尔曰密执安迤东又有两湖相属曰伊尔厘曰安则衣厘阿诸湖为分界之地北为英土南则米利坚地也初英吉利探得是亚墨利加之地驱逐土番据其膏腴之土徙三凫之人实其地英人趋之如水赴壑法兰西荷兰嗹国瑞国无业之民亦航海归之日渐垦辟遂成沃壤英以大臣居守沿海遍置城邑榷税以益国用贸易日益繁盛以此骤致富强干隆中英与佛郎西构兵连年不解百方括饷税额加倍旧例茶叶卖者纳税英人下令买者亦纳税米利坚人不能堪干隆四十年绅耆聚公局欲与居守大酋酌议酋逐议者督征愈急众皆怒投船中茶叶于海谋举兵拒英有[华]盛顿者米利坚别部人生于雍正九年十岁丧父母教成之少有大志兼资文武雄烈过人尝为英吉利武职时方与佛郎西构兵土蛮寇抄南境顿率兵御之所向克捷英帅没其功不录乡人欲推顿为酋长顿乞病归杜门不出至是众既叛英强推顿为帅时事起仓卒军械火药粮草皆无顿以义气激厉之部署既定薄其大城时英将屯水师于城外忽起大风船悉吹散顿乘势攻之取其城后英师大集转战而前顿军散众恇怯欲散去顿意气自如收合成军再战而克由是血战八年屡蹶屡奋志气不衰而英师老矣佛郎西举倾国之兵渡海与顿夹攻英军西班牙荷兰亦勒兵劝和英不能支因与顿盟画界址为国其北境荒寒之土仍英人南界膏腴之土悉以归顿发令施号称合众国是为美国建邦之始时干隆四十七年事也顿既定国谢兵柄欲归田众不肯舍坚推立为国主顿乃与众议曰得国而传子孙即私也牧民之任宜择有德者为之各部之旧分建为国每国正统一副统领佐之以四年为任满集部众议之众皆曰贤则再留四年否则推其副者为正副或不协人望则别行推择乡邑之长各以所推书姓名投柜中毕则启柜视所推独多者立之或官吏或庶民不拘资格退位之统领依然与民齐齿无所异也各国正统领之中又推一统领总专主会盟战伐之事各国皆听命其推择之法与推择各国统领同亦以四年为任满再任则八年自华盛顿避位后迄今一百一年光绪二年值开国百年之期设会赛珍合天下珍而聚之来观者以千万计总统凡十数易其中或在位四年或八年不等今在位之总统领即今春所定之海斯也初华盛顿既与英人平销兵罢战专务农桑下令曰自今以往各统领有贪图别国埔头朘削民膏兴兵构怨者众共诛之留战舰二十额兵万人而已然疆土恢储峙丰饶各部同心号令齐一当日建国之始止十三邦今则共有三十五邦矣
日本国缘起
日本古称倭人顾亭林天下郡国利病书云倭人邻三转而国故名韩中倭后自恶其名更号日本其国在东海中平列三大岛北曰对马岛与高丽南境相直一夜可达明季关白为乱者是也中曰长崎土较大与浙海普陀山相直内地商船互市于此南曰萨马与浙之温台相直人强健刀最利兼产马明嘉靖年间扰闽浙之倭寇萨马也三岛之外小岛甚多王居长崎之东北地名弥耶谷译曰京为畿五曰山城曰大河曰河内曰摄津曰和泉共统五十三郡为道七曰东海统一百十六郡曰南海统四十八郡曰西海统九十三郡曰东山统一百二十二郡曰北陆统三十郡曰山阳统六十九郡曰山阴统五十二郡曰多亵曰对马各统二郡地皆依水附屿郡之大者不过中国一村落国王一姓历世不易初号天御中主居筑紫宫其子号天村云尊自后皆以尊为号传世三十二至彦尊第四子号神武天皇徙天和州橿原宫传至守平天皇凡四十一世复徙都山城两汉时始通中国魏晋以后得五经佛教于中土于是沙门之教盛行唐贞观间尝遣使往谕宋初遣国僧然浮海贡献太宗赐紫衣厚存抚之其国官皆世禄仍汉制皆称刺史二千石文字同中国读以倭音历代以来不争王而争上将军故上将军第宅时更新主而王无易姓立法严人少斗争犯法者辄走山谷自杀呼童仆鸣掌则应竟日不闻人声好佛敬祖先得香花佳果必供佛或走献祖坟俗尚洁街衢时时扫涤男女皆大领袖女加长以曳地绘染花卉褌裹帛幅短袜曳丝履男须而薙顶额留髟兵发至脑后阔寸余绾为髻发长者翦之女多美发日洗涤薰以楠沈前后挽髻插玳瑁簪其男女眉目肌理髣华土信东方秀气之所钟也长崎与普陀东西对峙水程四十更六十里为一更横洋翦渡风浪极险门至长崎水程七十二更由台湾鸡笼山之北渡米糖洋香覃洋北风从五岛门进南风从天堂门进前明中叶大西洋之葡萄牙尝欲据海口又以洋教诱其土人日本与之战荷兰以兵船日本葡萄牙遁去故其国与通商者惟中国与荷兰而已干隆间始有英俄轮舶往来其地立约通商今王国号明治崇尚西法机器制造轮路电线悉仿行之近则服式正朔一遵西人制度数千年之旧制为之一变焉
意大利国缘起
意大利亦名意大里亚是欧罗巴古一统之国汉书所谓大秦国也东北界奥土地利亚北界北界瑞士北界佛郎西其余全土斜伸于地中海似人股之着[履](屡)者中有大山绵如脊其地天时和正土脉膏腴谷麦昌茂花木馨芳幽各名园相属西土羡为福地自周以前为土番散部周幽王时罗马崛起国势渐强其后武备日精疆土四辟至汉西时比扼日耳曼诸部至波罗的海南服阿非利加北境各国西辟佛郎西西班牙葡萄牙至大西洋海又跨海建英吉利三岛东并希腊诸部括买诺西里亚纵横千万里跨欧罗巴亚细亚阿非利加三土边外弱小诸部皆修贡职为臣妾居然大一统之势建都城于罗马诸国仰之如周京东晋时又建东都于黑海之峡称为君士但丁其后传世既久嗣位多辟败度内乱迭生废立屡见西北诸部皆拥土自王不复为臣东晋孝武帝二十二年国分为二以罗马为西王君士但丁为东王东王至明景泰间始为土耳其所灭西王居意大里故地刘宋时为北狄峨特族所灭峨特族立国三百余年法兰西取之以罗马都城奉教主后复分裂有伯梭日尔者尝并兼诸部为一旋以苛暴为国人所废奥土地利亚征服之割北境之米兰威内萨两部自是之后诸部时合时分日寻干戈云扰尤甚嘉庆十年法兰西王拿破仑略定其地为佛藩部拿破仑败诸国公使会议于维也纳分其地为九大国曰罗马曰多斯加纳曰萨尔的尼亚曰那不勒斯小国曰巴尔曰摩德拿曰卢加曰摩纳哥曰胜马里虐犹总称意大里亚其地物产丰饶兼有蚕桑之利每岁所产丝绵价值三千余万葡萄酒橄榄油橙柑檬栗诸果亦皆繁硕其民身体弱外柔而内阴贼往往昏夜刺杀仇人好谈论游戏喜讴歌有稷下之风各国皆从洋教而罗马为最盛焉
奥国缘起
奥地利亚欧罗巴大国也其商船初抵粤东时旗画双鹰遂讹称为双鹰国北界普鲁士俄罗斯南界土耳其抵亚得亚海隅意大里亚各国西界瑞士暨日耳曼各国东西三千一百余里南北一千八百余里其地古时为勒西亚诺力加巴讷尼亚等国罗马征服之后为北狄所据唐贞元间法兰西取其地立为别部元初日耳曼有酋罗尔得福者号聪敏攻获奥地日耳曼各部推立为王称为东国然疆土褊狭无大权传至阿尔麦配匈牙利女主匈牙利因合于奥骤益疆土数千里遂为大国明正德十四年国内乱时西班牙王查理第五贤能得民誉日耳曼诸部招之来奥奉以为日耳曼王王治军行法声威大着法兰西来攻王与战破之禽法王徙之西班牙法人以金赎之乃放还嘉靖四年复得伯闵地疆土愈广查理第五殁其弟嗣位明于法律简任廉能国大治时意大里衰乱帅师伐之割其北境围罗马一年城几陷意大里诸部皆臣服由是日耳曼称西土万历四十六年王匪耳地难嗣位先是查理第五尚洋教禁西教至是臣民复有从西教者王禁之甚力违者加以刑臣民合党王王诛灭之遂举国奉洋教无敢异广熙三十九年日耳曼各部皆自立为王从此东国称奥地利亚不复称日耳曼时西班牙王殁无子奥王以为其宗国也欲立其子而法兰西王欲立其孙两国构兵十余年法王卒立其孙为西班牙王康熙四十九年王查理第六嗣位委政臣下寻殁无子传位于女女聪敏能持国柄治军严整邻不敢侵女主没王约色弗第二嗣时波兰衰乱王与俄罗斯普鲁士瓜分其国由是幅员之大遂洸洋于西土王好西教废洋教洋教之党欲为乱王悸殁嘉庆年间法兰西拿破仑得国恃兵力征伐四邻日耳曼列国皆纳奥属藩比利时亦被侵割而不为之下法无如之何也拿破仑既败丧嘉庆二十年欧罗巴诸国各遣公使赴维也纳会议凡法兰西摧破各国皆申画疆圻重定盟约以日耳曼列国虽各复故土而散弱不能自立乃议立公会联结为与国以奥为会盟之长日耳曼列国之王时来朝议国奥尝与土耳其构兵三十年讲和而罢其国大势分四部曰日耳曼地奥之故土也曰意大里地曰匈牙利地曰波兰地后来之所割据也其兼王之地称最大者名玛加故又合称为奥斯玛加焉
瑞国缘起
瑞国又名瑞典欧罗巴极西北境旧分瑞典挪耳瓦二国今并为一国东南距波罗的海西北距大西洋海北负北海南北约三千余里东西约一千余里地形如葵扇下垂中有连山脊起瑞立国在山之东西则挪耳瓦故地也地极广莫而荒寒特甚土复硗瘠故民食鲜薄户口稀古时为野番部落两汉时流入日耳曼界内散处各国赵宋初有大酋尼里哥招集部人建造城邑是为瑞典立国之始是时挪耳瓦亦惟大酋合罗尔德为王数传后挪耳瓦为嗹国所兼并明洪武年间嗹王后马里加尔达有权略以术招诱瑞民隶大尼为一国嗹国由是日强传至后孙残忍好杀瑞民多怨叛瑞有王孙曰瓦挪英果不隐图恢复嗹人系之狱易地逃回瑞地嗹使吏逐捕瓦挪走北地匿僧舍乃免因涕泣募土人誓以除虐复雠引兵伐嗹累战皆捷故土全复嘉[靖](庆)二年瓦挪即王位威惠并行瑞国大治王卒世子嗣位荒无政为国人所囚仰药死万历三十八年王俄世答嗣位时日耳曼王尚洋教诸国遵西教咸被攻伐瑞素崇西教王救诸国之同教者帅师伐日耳曼中炮陨于阵其大将卒战胜乃班师王女基利斯的那嗣位癖好文学厌苦兵事逊位于外戚加尔禄斯之罗马游学不复反加尔禄斯以康熙三十八年嗣位年十八血气方刚锐于战伐以兵侵波兰遽割其境土之半波兰大尼俄罗斯连兵来伐王击败之威声震一时后再攻波兰之乌哥来纳部全军尽覆亲赴土耳其求援五年不得请乃归复引兵攻挪耳瓦之非德黎沙尔战死城下俄罗斯因以大众蹙之嗣王累战皆北割东境之分兰以讲俄兵乃罢当俄兵之方急也诸酋各怀去就或专擅自恣王衔之事定之后王与诸大邦联盟将讨诸酋之不轨者诸酋惧谋弑王礼拜日伏客以火枪击杀之王子嗣位性卞急好用兵师屡挠败括饷愈急国人噪变逐王嘉庆十四年国戚加[尔]禄斯摄王位其子伯尔拿多的佛郎西人曾为大将智略过人摄王委以政柄修武备结会盟用兵谋定而后战所向克捷摄王因传以位亦更名加尔禄斯即今在位之王也西境之挪耳瓦本属嗹国嘉庆二十年各国公使会议于维也纳以瑞地之附近于嗹者归嗹而以挪耳瓦归于瑞今与中国立和约称瑞典哪者即瑞国也
比利时国缘起
比利时欧罗巴小国也北界荷兰西北距大西洋海西南暨正南俱界法兰西东接普鲁士西部纵约五百里横约三百里古时本荷兰南部荷兰多水而比利时多平陆明初荷兰侯查理好用兵征调烦苦比利时不听命查理引兵突入其境掩杀八百人比利时结大队复仇查理败死后西班牙王非立第二兼王荷兰两部荷兰人阿兰治起兵拒战相持数十年比利时隶西班牙未敢贰康熙五十三年西班牙以比利时归奥土地利亚为奥土藩者七十余年嘉庆初法兰西拿破仑兼并诸国先取比利时次灭荷兰拿破仑败荷兰再立国嘉庆十九年比利时复与荷兰合先是荷兰崇西教(西教)因此与西班牙构兵数十年卒获胜复国而比利时毗近法兰西顾独从俗尚洋教又夙隶西班牙奥土地利皆洋教国既与荷兰合不肯从荷俗两部之民不相能时时构而荷兰以比利时夙附仇国不兴恢复之师素薄其人不令居显秩又不肯收教其幼学比利时人积不能平道光十一年逐荷兰守土吏荷兰伐之比利时诸国合兵拒战相持数月伏尸遍野法兰西举兵助比利时荷兰乃敛兵退比利时人遂招日耳曼之萨克撒各不尔厄小侯留波耳多来国奉以为王自立为国比利时境内大河有二曰义斯加尔达曰米干塞下游皆在荷兰境货船由此出运既绝荷兰荷兰遏其港口使不得通乃造铁轣辘路以火轮车由陆转运以达于海
日斯巴尼亚国缘起
日斯巴尼亚国即西班牙又名大吕宋现与中国立约皆以日斯亚尼为名亦欧罗巴大国也东北与法兰西接壤东南距地中海西界葡萄牙北距大西洋海面西南至东北约二千四百五十里东南至西北约二千八十里国有大山数皆自东而西横如垣划分为三土山岭错杂溪涧交流中多腴壤便于农桑中土高广天时炎燥雨水难得民多牧羊为业南土山川秀发风景清美产各项果实羊马驴骡皆良胜于他国之产其地古名意卑里亚五方之人杂处非尼西亚人居多后为加尔达额人所据汉初意大里大将奔彪帅师征服之遂为罗马西境越六百余年罗马衰西境为汪德罗隋窝亚拉奴三部之人所据东晋安帝十三年峨特酋长留维即的约率大队自东方攻罗马守臣不能御弃地而逃东地遂为峨特族所据寻剪灭西境诸部以隋文帝开皇季年立国传一百余年王罗德黎哥性苛暴其臣有人良者为罗德黎哥所摧辱时亚剌伯回部据亚非利加北境兵力方强唐睿宗大极元年人良引回部之众入寇西班牙望风奔溃王奔北鄙国为回部所夺仅余亚斯都里亚斯比斯加亚纳瓦拉三部降为侯国历七百余年亚剌伯衰弱守土回酋各裂土自擅众推立为王攻获加斯德辣王称加斯德辣王令峨特人自战其地得即封之回部或降或窜故土全复而国已数分然姻娅相连无争加斯德辣传至女主依撒伯尔赘亚拉冈侯非尔难多明成化十五年诸部仍合为一是为西班牙复建之始依撒伯尔聪敏过人能修国政疑大海之西有广土宏治初年遣其臣哥仑驾巨舰裸粮探之果得亚墨利加之可仑比亚驱逐土番徙国人实其地渐拓先南北墨西哥秘鲁智利拉巴拉他等部皆听役服诸部产银矿极旺每岁得数百万筋西班牙以此致富西土称为金穴嘉靖年间复遣其臣米牙兰航海东来至亚细亚东南洋之吕宋据其海口建设埔头帆樯凑集百货流通由此更益富饶是正德十四年日耳曼内乱时西班牙王查理第五有贤声日耳曼各部迎以为王西班牙立其世子非立第二两国联为唇齿传子加尔罗斯国益富强西邻葡萄牙本西班牙部赵宋时驱逐回部别立为国万历中葡萄牙御敌损无子西班牙遂收复其地越六十年复分裂方西班牙之恢复旧土也回民之未逃者皆降附为编氓岁久复繁衍逾数十万户西班牙以其族类殊异终为后患勒兵驱逐之回民皆破家拏狼狈渡海转徙入亚非利加北境失业者因剽掠糊口地中海从此多盗而西班牙户口渐减贸易渐微日益贫寡论者颇讥其失计康熙三十九年西班牙王查理殁无子举地利王欲立其子佛郎西王欲立其孙构兵累年卒立佛王之孙非立第五为西班牙王王英果能立政休生息西国再康迨干隆末年佛郎西内乱西班牙始攻击后与佛约结攻英吉利轮舟遭风大半沈失已而佛郎西拿破仑即位时西班牙王加尔罗斯与其世子不睦嘉庆十二年拿破仑约其父子为好会于马也纳云为调协至则数其罪而两囚之自立其弟为西班牙王西民不服招英吉利兵合攻之交战五年逐拿破仑之弟复立故王世子非尔难多自是以后内讼四起日就衰乱王殁无子立幼女依撒伯尔擅权王弟煽回部遗民为乱汲汲乎危亡之势焉亚墨利加诸番国皆叛仅存古巴片土与吕宋埔头道光二十年国母致政大臣议以世巴的奴摄位俟王及笄而亲政焉国母不从国人谋叛世巴的奴出奔王女遂亲政年十三岁期年之间国中大臣凡九易屡平内乱更定新章西民称便英法争婚之女王惧乃赘开地司公唐西司为夫咸丰九年与摩而战胜之摩而乞和让生得克鲁司及沿海之地又输银二千万咸丰十一年生度明哥地与西班牙合同治九年女王薨世子阿得分所幼弱国后复居摄才识明敏而宫范不修大臣逐之西国之例苟本国无主可立则必选于列邦以为之主议立德国郡王之子理乌佛随为法所挠德法连兵大战事平卒立德国世子为西班牙王在位二年尚无失德臣若民以王非本国人也咸怀疑贰王遂逊位国中遂拟改为民主之国焉
土国缘起
土耳其又名土尔机回部大国也地分西中东三土西土在欧罗巴界内中土东土在亚细亚界内三土合计纵横约四五千里古时皆罗马东境后罗马分东西三土为东罗马地唐初阿剌伯回部方强取东中两土建为藩部土耳其者本鞑靼种旧游牧岭之东奉回回教展转西徙入买诺居于加拉马尼亚为亚剌伯回部所驱逃避山穴其后种族渐繁元成宗五年头人阿多曼招集种人攻夺买诺回国即名其国曰阿多曼至孙默拉德日益强盛东土之犹太里诸部以次蚕食疆土愈广佛郎西日耳曼尝以兵六万来攻皆失利去元顺帝至元年间土王渡海峡伐东罗马与敌战而胜敌有将创甚卧战场请王亲加刃死无憾王就之敌将忽跃起以短刀剸王心中死其子巴牙屑渡海复雠虏一万人尽杀之会蒙古来侵巴牙屑御之兵败被虏后有摩拉多者复奋起侵割东罗马境土过半子马何美德嗣尤枭雄明景泰三年灭东罗马取君士但丁城为国都三土遂全归统辖红海地中海南岸诸国旧阿剌伯者或纳土或称藩阿剌伯亦纳为属国复东取波斯建为大藩幅员之广几比盛于罗马全国其用兵屠戮最惨每战斩首以万级计治法全尚刑威赋敛尢烦苛嘉靖以后嗣王多庸醉饱残杀骨肉以此篡弑频仍称为乱国后宫常五六百人初生子者为后回回教主持国柄作威福诸大酋守地者朘膏以自肥血满则王赐帛自绞而簿录其家西国之昏虐无政未有如土耳其之甚者也初土耳其既得三土之地各分部落领以大酋名曰巴扎地广权重渐成尾大东土尤窵远难制康熙中其王达哈荷孱不纲诸巴札专制一方名虽为臣征调多不应命东偏之亚尔美尼亚古尔的斯丹皆衣租食税不供王室巴必罗尼亚部巴札阿墨尝据地以叛土王那达沙征之累年不能取至塞黎慕嗣位始于嘉庆八年战胜收复甫二载新立之巴札又叛塞黎慕亲征中流矢死如德德亚之巴札亦跋不共命土无如之何也中土买诺诸部为土兴基之地部民多鞑靼种尚免供赋役而西土诸部近接王都弄兵者接踵而起南境之希腊已裂土为敌国近年自立为小国者又有三部此外藩国波斯早易姓天方亦隔绝在阿非利加北境者阿尔及耳已为佛郎西所灭惟突尼斯的黎波里尚通朝贡麦西为海南上壤旧设巴札近年其巴札叛土攻取东土诸部势将内叛英吉利佛郎西勒兵劝和乃分土称外藩其王自塞黎慕东征不复国人立慕斯德发未一年废之法郎西取之置酋长分领其众法有内乱诸地拥地自擅分为十七小国后有不尔尼亚酋长复并诸部为一自立为侯国北宋时海潮决堤数百里居民皆没都城几陷潮退之后积水汇为巨浸曰亚尔零海经营数十年户口繁滋商贾通行完富过于昔时明初侯查理侵法兰西围其都城耀兵而还时荷兰富民多恃财犯科律侯以竣法绳之刑戮过当众怨皆有叛志法兰西乘势伐之侯震恐纳赂请盟佛兵乃退荷兰旧分南北部侯政苛虐南部画疆不听命嘉庆十三年立马美德在位年久势益奄奄其国中已衰百余年今则岌岌乎有亡征焉徒以世臣夹辅又与英佛诸大国合从故尚得苟延岁月耳北邻之俄罗斯大国也与土耳其中隔黑海东西壤地相接干隆中土耳其与之构兵前后数十年始犹胜负相当继则累战累北干隆五十四年土王塞黎慕为俄罗斯所败割地以求后俄罗斯大举来伐佛郎西救之乃免自是多恼河一带烽火频惊奔命不遑道光六[年]土人侵俄南境战而败走俄以大兵围其都城国几亡英佛为之说和俄兵始罢道光十九年其国埃及叛土来侵土与战不利营垒军仗悉为埃及所有税务司见土势衰率兵船降埃及王适有疾病闻之惊怖卒阿白代耳迈吉特立年仅十九英法奥俄布助之卒与埃及立约安堵无事者数年后俄皇欲分割土耳其地以辟俄疆谋诸英英王不从俄率兵船来与土战于朵奴江众寡不敌土兵大败明年为咸丰三年英法合兵助土与俄会战相持六阅月俄师大溃是为黑海之役亦欧东一大战局也俄尽归土耳其旧侵地不敢复垂涎于土咸丰十一年阿白代耳弟阿特而爱西立国多内乱俄复煽动其藩部塞耳非亚门的内哥等构兵无已时光绪二年土大臣废其王而立摩拉德第五在位仅阅两月以病不胜任又废之而立其弟阿伯都耳哈米德第二即今王也
荷兰国缘起
荷兰欧罗巴小国也东界日耳曼南界比利时西北距大西洋海纵约六百五十里横约三百五十里壤地褊小夷坦无山欧罗巴地陷此最低海潮冲啮划为洲渚港道纵横交贯其地沮淤卑湿而土脉最腴民习水利善筑堤防开沟洫又善于操舟能行远故欧罗巴海市之通行自荷兰始其地古时为土番部落种人名曰巴达卧汉时意大利扩土地至法兰西荷兰土番悍不听命意大利兵阻水不能进因置为荒服不复争后为日耳曼之佛郎哥人所据萧齐时侯与战败绩堕沟中死正德季年西班牙王查理第五新为日耳曼所推立有大权击法兰西掳其王西土诸国无敢逆颜行者遂下令兼王荷兰荷兰不敢抗时荷兰富甚王减税以悦其民而悉令入洋教有遵西教者积薪燔之已而查理第五令其子西班牙王非立第二兼王荷兰禁西教尤急南部本习洋教无梗令者而北部夙崇西教坚不肯改非立第二以峻法绳之凡戮数千人荷兰人愤甚有阿兰治者智勇过人众推为主起兵拒西班牙西班牙以大众攻之荷兰人死战屡败而气不衰法兰西英吉利尝引兵救之已而退去阿兰治激其众曰西人以我供刀俎当涂肝脑死战幸而胜国之福也不济则海堤挈妻子为波臣不死者乘舟逃万里外誓不为之氓众皆曰诺遂引军独进与西班牙鏖战数十年屡挫西军西班牙遣客刺杀之其子继统其众雄武过父奋力击西军大破之西班牙乃歛兵议和由是荷兰复立为国晏然安富承平者二百余年当前明中叶荷兰航海东来至中国之东南洋据爪哇海口迤东迤北各岛国皆建设埔头通东西七万里之海市故国虽小而富足甲于西土明季尝以兵船扰闽浙垦台湾而据之后为郑芝龙父子所逐小西洋各埔头亦颇为英法诸国所侵削而南洋数大岛则依然为荷兰有也康熙二十七年王威廉第三有雄略英吉利人招之渡海奉以为王几霸西土嘉庆初法兰西拿破仑既败荷兰复立故王荷兰王走死荒野地归法兰西英吉利乘荷兰之乱也夺其爪哇埔头拿破仑既败复立故王之裔英人乃还其埔头先是荷兰南埔与北部相仇当北部与西班牙构兵南部附西班牙不相助嘉庆十九年南部与荷兰合道光十一年南部复绝荷兰立他族为王称比利时国荷兰地形平衍有水无山东偏仅有邱阜亦甚寥落北境出燕麦又出胡麻西北境出大麦中土出麻与颜料南境出小麦俗喜吸丝烟故种烟草者多草场丰广便于牧牛所制奶饼极佳又善造火酒二者通行各国所织羽毛最良中国贵之其民俗朴实耐劳节衣啬食治生最为辛苦无游民无盗贼利之所在不远数千万里惟喜洁房屋时时扫涤街道有污秽必洗刷净尽税饷颇重听绅士筹办王不得专地分十一部伏查荷国之侵扰台湾也当胜国季年踞舟山毁普陀鼓掉月港寄迹澎湖卒乃据台湾而有之彼时概称为红毛即荷兰郑成[功]有长江之败金[厦](原)不能守适荷兰通士何斌负逋税逃内地献谋取台湾成功悉锐渡海夺鹿耳据安平相持一年荷兰大困成功乃纵之去由此绝意中国不敢复觊片土先是郑芝龙受抚为裨将奉军门令往剿荷兰船坚炮猛不能胜乃募死士善泅者以小船堆柴薪浇以油中藏火药前置引线船首施短铁练缀利锥死士一人持斧坐船头数人从旁乘风潮急棹傍夷船以斧钉锥于船艘然药线投水回药燃火发风又猛烈荷兰夹板弱被焚三艘余悉遁去厥后[成]功又扼之于台湾几至片帆不返以彼横肆于鲸遇郑氏父子而弱焉亦足为远夷侵陵中国之炯戒矣
俄国疆域考
大地形势圆转如球东半球为亚细亚洲欧罗巴洲阿非利加洲奥大里亚洲西半球为南阿美利加洲北[阿](河)利加洲其跨有东西球之北界于亚欧及北阿三洲地面者为俄罗斯国古称萨尔马西亚疆宇恢廓甲于列邦北拱北冰洋南界瑞典得意志奥斯司加土耳其波斯哈萨克哈尔哈外蒙古黑龙江及阿美利加之北诸国部东极太平洋而在太平洋而在至北阿美利加洲之东西界瑞典挪威而极于大西洋东西环长二万余里南北则广狭不等综其全土在亚细亚者五六在欧罗巴者十之四在阿美利加者十不及一而经营都邑则首在欧洲欧洲一区东起乌拉岭黑海西抵波罗的海及德奥等国南接黑海至高加索而止北枕北冰洋纵五千七百里横五千九百里国中原野平坦薮泽联络涨沙成地悉属膏腴而边鄙四境则皆高岭深谷峰回路转悉成幽岫深溪惟东南沙碛无垠无险峻之可守极北尽不毛之土无形胜之可恃耳其为国略分七省又区为五十七部西北一省曰东峨分为五部首部曰波罗的会城曰彼得罗堡康熙中所建新都也余四部曰斯多尼曰里窝尼两部中有海口曰利牙通商大埠也曰孤兰曰芬兰中原二省一曰大峨分十九部曰墨斯科其旧都也曰拉的迷曰尼内诺弗哥曰斯摩棱曰利生曰加娄牙曰都拉曰当波弗曰勒曰窝罗尼曰占尔斯克曰哥斯罗马曰日罗斯拉曰的威尔曰北斯哥曰勒内曰窝罗达曰诺弗哥曰亚尔干日尔大峨之南曰小峨分四部曰几富曰查尼俄曰布多焦曰色罗伯斯大小峨之南一省曰南峨分五部曰加底里诺曰给尔孙曰捣里达曰比沙拉曰比端可沙境中有德沙海口亦通商大埠也又有曰大连湾兵船聚泊处也大峨之东二省一曰阿斯达千分三部首部亦曰阿斯达千亦通商之大埠也曰伦伯克与蒙古及回都通商大埠也曰窝曰加匽峨于[乌](岛)拉岭之西亚欧往来孔道也分五部首部亦曰加匽余四部曰新比斯克曰奔萨曰维得加曰白尔摩海东诸部之西南本查遮伦及波兰故国查遮伦为俄所并而波兰又为俄奥德三分其地凡入俄版图者总名之曰波兰省亦称西峨俗又呼为白峨统分十六部曰威那曰威德比斯科曰明斯克曰目希里曰北亚里曰窝希尼曰波多里曰哥得诺以上查遮伦故疆也一曰马索维曰三多迷曰加利斯曰鲁伯林曰波罗喀曰波达拉给曰加拉哥曰亚乌斯多以上波兰故疆也其疆域之属于欧[罗](罢)巴者此如至亚细亚一区凡所辟之地曰藩部在亚州之北者曰西伯利省西起乌拉岭东距太平洋北极北冰洋南抵外兴安岭黑龙江索伦喀尔喀乌梁海外蒙古哈萨克回部诸境横一万四千里纵六千五百里地处穷发之北崇山峻岭自古轺车所未至历代行国所不居气候极寒每年冰雪凝结者凡九阅月元代有莫北藩王探悉其地欲跨岭而据之以险远而止有明中叶俄商舶于消时驶至其地相与通市盛[夸](跨)俄之富强以诱其人浸假而攘为藩属乃厄险要建炮台以资控制徒罪人筑城堡以事开辟寻复辗转东略有拒命者征服之罪极于东海之隅又跨海而东探知亚细亚与阿美利加两洲之间仅隔海峡数十里因跨海而据北阿美利加之一隅综西伯利全土原野绵平涉无垠而大泽丛薮亦尚不可以数计地分东西二省而区为八部西首部曰德波斯科曰多木斯科曰慕斯科东首曰部义古斯科与中国陆路通商之地曰保甲城即内地所称恰克图者在该城之南以皮易茶均能获利曰亚古斯科与外兴安岭及黑龙江接壤康熙间与中国议定疆界立有界碑在焉曰哥德斯科地亚洲之东北隅寒冽尤甚地多不毛曰堪察加东镜斜伸入海终岁寒冽朝臣有罪者乃流窜于此曰古里利地本海中岛缘亚细亚东北接阿美利加海中各岛则曰亚律其迤南接日本各岛则曰古利又跨海而至阿利加而西北隅则曰监札加俄人逾亚洲北相距之墨岭峡据而有之总名之曰古里利与日人互市于此然寒冻无他产惟皮货及捕鱼已耳今商船往来之浑春埠亦在其间盖与诸国互市之新埠也其在亚洲之西者曰高加索省东抵里海西连黑海南界波斯北接东俄诸部横二千三百里纵一千五百里山岭联络千峰矗起壁立万仞尤大者为高加索山故其地以是得名地本属游牧回部俄人以兵力得之渐拓而南凡属于土耳其波斯两国者近俱为俄人割据编藩部一区分五大部极北曰伦不尔厄其西南曰阿斯达拉千由是而南曰萨加社又南曰诺尼阿诺尼阿之东曰日尔日年来用兵于基法用兵于土耳其近又有事于吐谷蛮回族之末尔弗皆其近之地由此而南则土耳其波斯诸国阿夫干及英属之印度皆不能限其戎马所至也其疆域之属于亚细亚洲者又如此之阿美利加之北地仅一隅已附见于西伯利之后不及备书因就在前繙译西事时所见所闻汇述以质知者
日本疆域考
日本在中国东南去台湾二千里据四大岛及诸小岛以为国地势自西而东首南岛次中岛西岛又次北岛当纬线赤道北三十度至三十五六度之间经线京师偏东十一度至二十七度北接俄罗斯之细比利亚东南枕太平洋西与朝鲜满洲隔海相望绵三千余里宽仅百里或二三百里统计面积得二万二千九百二十方里其形如巨鲸矫首横卧海中掉尾而曝腮所分八道山阴山阳其首也南海为其颔附近之隐岐别出则鬣也周防海口介乎其间犹若口然而纪伊淡路附在中南两岛之旁恰似鱼之曝腮畿内东海北陆三道乃其身也熊登佐渡耸出脊间又似鼓翅他若安房侧跱伊豆横伸是非足而何全国旧分一畿七道明治之初攘灭虾夷乃更为八其间最大者曰中岛一畿五道在焉居中者为畿内畿内西北临北海者为山阴与山阴相表里而依内海者为山阳北海上当畿内北者为东山为北陆其与畿内并而滨东海者即为东海是六道者相为联属无间隔者也南岛之地突出海中旧名四国今曰南海其地在畿内之西南西岛地并中岛占号九州现为西海西海之北是名北海为虾夷故地即北岛也此外小岛若小笠原隐岐对马千岛四者尚可郡县其余密若繁星小于拳石无关轻重可弗载纪焉传言倭在东海其国百余乃阅彼史王居之外畿内一道仅分五国南海道分六国北陆道分七国山阴山阳两道皆分八国西海道分九国北海道分十一国东山道分十三国东海最多亦只十五国益以壹岐对马二岛国小笠原桦太琉球三附国总计八十七国云若夫府县郡之制则府以王居岩邑通都大城而立县因政事便宜而划郡以地理田亩利便而分大小统辖无定在也如东京府辖武藏五国而三国属于邻县大府辖摄津七国京都府辖山城八国而丹波三国乃跨两道县之分虽多一国为一县然亦有一国分二县数县者一县合二三国者郡之境视县为小每国必有十数若二三郡者不多见也郡之属有所谓村者每郡数亦不等以境地甚小随意区划无容心焉故三府六十县六百二十一郡之下至有村七万一千二百一十六之多也注按日本经纬而度虽如上所云然洲外诸岛有远出其限者如小笠原之北已逾纬线二十六度其东经线亦过三度至桦太千岛则更在纬线北五十四度经线东十一度之外矣近夷琉球强入版图其地在纬线北二十四度经线西一十七度赢缩悬殊万难折中日本之为国实大小岛屿之攸赖其间或远或近或有可凭恃或无足重轻不一其地记者只就其大者要者测之余可无烦表志故其度数之不匀有如此云
美国南部地方情形
日本驻美国公使星君巡视美国南部情形大异颇有利害阻格而不相合在东北部地方者虽赀本富饶而地质瘠薄不适农业故其人民尚工从事制作之业在西南部者则土地膏腴人民励农合众党以自由贸易为政纲故此党多割据焉共和党本以保护策为宗旨故分割据于东北部多工业之地然执金币本位论者多住在此地而持银币论者多处西南部是亦当然之理矣及观东北部及西南部虽则如此而细察其情形北部之工业尚未及东部之殷盛其赀产亦未甚富南部劳工多是黑色人工价之廉贱西部不及远甚矣
以此等地方利害情形各不相同故其与我关系亦有互异夫西部地方多系草创在在需人力之劳且此等地方与东洋诸国最为接近故东洋诸国劳工至此地者稍众而南部颇稀也于是排斥东洋劳工之论剧兴于西部地方而在东南部及北部地方则唯有防遏我国所输进之货物耳即如今次增税海关案系共和党所提倡盖该党以此等地方为根本之地也要之西部地方拟拒我劳工至彼地而东北地方则欲防遏我货物之输进该地美国人致意于此是犹井蛙不可与语海耳且美人亦未全解日本之现情也故欲使美国先知我国情形实为最当务之急盖日本之工业未为殷盛安足与美国争优劣哉以美国观日本日本进步犹甚迟迟也且日本劳工本厚于自奉故不能以薄资讨生活则劳工之价亦必贵未可以力争也美人未知其中消息如一旦能明此理则美人满腹疑即云收雨散自笑畴昔之愚也事情如此故今东北部及南部西部人民雷同相从和倡排斥日本劳工之说然此等地方人民未尝见日本劳工为何状也西部人民扬尘附和东北部人民之后亦未尝知我货物如何也要皆如月黑多怪之类而已故本官巡视各地先抵南部初日人抵南部地方者甚少自前二三年以来该地方所产之棉花输至日本颇增多其数故拟使该地方人士先知我国情形乃先到亚度兰得府府为惹儿地亚州之首东南部地方最极殷盛之地也故世称之曰此地犹布加哥之在北部亦可以想见其殷盛情形矣是处有铁路十一条通至本府运送西北部地方产物于东南部面大西洋之地以输运于欧洲及西印度等实由此等铁路也且此地为棉花聚散之大市东南地方所产之棉花即集此地而又散之于四方者也有一大棉花公司曰因曼公司固甚著名南北到处设置分司盛兴棉花卖买之业本官在此地会见今是地九生销路最广颇有重名于此地又会见府尹及其他人士先说我国现及日美交亲之事且申言云如拟排斥日本劳工又防遏日本货之举恐由未知我国现情是盖人之忧也
西南部地方人士公明平正以处之如非理之见悖道之论窃谓南方人士所不取也自此地到纽俄列安府府距亚度兰得西府南铁路约四百六十英里为路易西亚那南部之大市府位密斯是毕河口面墨西哥湾此地本属西班牙法兰西等以千八百三年入美国属土故昔时之流风遗俗尚有存焉初入美国属土时人口仅一万余耳然今则上三十万之多本府位置在美国所产棉花之枢部故美国棉花四分之一须由此地聚散且以当本国中枢北部欧洲及南部美洲中部美洲墨西哥等之咽喉贸易之殷盛直亚于钮约昨年往来本埠之船舶实为千七百余艘吨数约二百万吨之多输出货物九千一百六十余万元输进货物七千余万元而棉花及谷物居多即棉花六千四百万元谷物七百万元盖亦殷盛矣本官于此地亦会见官商及其余士人详说所见同于亚度兰得之时然更说及日美贸易之事云日美贸易情形英输进日本实五培日本以铁类铁车轮船及其余机器为最多此等价约千六百五十余万元又输进棉丝布毛布等价约千九百万元夫此等诸物皆美国能产焉自美国至日本不似自英至日之多销时刻其通商亦颇便矣若美国人一致意于此则日美贸易必互相利益使输出输进之数无有差等可无疑矣该府人士等听本府所说似稍有所悟又至儿维西东府府在墨西哥湾内之小岛中属的奚查斯州距俄儿到安府西约四百二十英里距美京约千四百三十英里本州亦产棉花实居美国产棉三分之而本府为本州之要埠其殷盛亚于纽俄儿列安府为东南第二之市府前年输出棉数一百六十万俵人口约五万昨年往来船数四百六十余艘吨数约五百五六十万吨前数年美国政府支出金六百万元以修筑本埠今已将成思后来贸易之盛必有长进焉盖本埠贸易多关系于欧洲不似纽俄儿列安府以中南部美洲及墨西哥为销路也自本府附近及纽俄儿列安府运送棉花于日本有二路焉一经由太平洋一经由大西洋也经由太平洋之棉花每百斤运费美金八十仙经由大西洋之棉花则一元十五仙日本轮船公司所管之轮船以北西部是亚得儿为往来之埠口故不能搭送南部地方之货物近时所新兴之轮船公司须以罗斯安是路或三是亚哥为泊船出船之口则必便于运送的奚沙斯路易是亚那等之棉花及其余货物则获利亦必多也
越南国纪略
越南一名安南为古交趾国古所谓越裳贡雉即其地也其地多山山则层峦嶂而三峰为主山水则枕江环海而富良为要隘夷獠杂处椎髻漆齿跣足文身其人则赋性犷反覆无信而礼义之不知其俗则男女无别裸体同浴而廉耻之不识争夺兼并俘掠不忌敌兵至则遁而浮海敌兵退则登陆拒命汉以来虽称内附然瘴乡蛮俗与中华隔天渊大率十年一乱必数年而后平又必数年而后定张辅以十余年劳费制设郡县文武官僚以水土恶劣致多损折视为畏途旋又叛者相仍卒归于夷参考前代皆外而不内惟三川舆幅员形势如道里之远近水陆之分歧山水之险易户口之多寡财赋之丰绌要不妨详稽博考兼综条贯以为采风之筹边之备耳查安南幅员东西距一千七百六十里南北距二千八百里直达粤东之钦州是为水程西至云南老挝宣慰司五百六十里北至广西凭祥州五百里是为陆路由广西而进出镇南关一日至文渊州过谅山途出长爱府而达黎京由云南而进出临安府蒙自县历宣光富良二江而入黎京由广东而进自钦州天津驿渡猫儿港至涌沦佛陶道经万寍州迳抵黎京此道里之远近水陆之分歧也国有镇南关越二百里为鬼门关今更名畏天关关口仅容两骑崇山峻岭箐险溪深道路崎岖最为险要黎京坐富良江之西后倚三峰山左为鞍子山右为伞圆山三山高矗云霄而富良江江面辽隔岸不见人影周流环抱入海富良之东北恃谅江谅山以为要富良之西北恃宣江迤江以为险前明张辅进兵一出镇南关至芹站抵富良江北岸之嘉林州一出蒙自县历猛烈关由宣光江口至富良江会合此山川之形势也国中殿宇庙寺始用陶民居则编箬为篷削竹为栋稽其民数自前明张辅平定时计三百十二万五百户迄今四百余年滋生日繁数无可稽矣然其地女多于男虽平民亦三妻四妾其户口之大如此概安南地多山高田亩零星畸角硗瘠者居多宜稻无麦各处输赋所入仅足支本地兵饷野无盖藏国少蓄积惟高平一府现开金矿每年收税亦不过二百余两而别府又无籍可考其财赋之大略如此前明置交趾地设立十七府统四十七州一百五十四县十卫十三所又改置十三路今舆籍内仍旧十三道而府则或由州改或由县改共有五十二府二百一十四州县而皆无城郭大率树栅为卫竹为籓其内外各官名色彷佛有明制度惟典兵则由太监出队以象先以五色布为号帽号带略缀薄皮数片为甲乘不穿鞋出兵时不另给饷由民间供给口此又于数端外爰及其设官分职备兵御敌之旧章也至西贡以南近为法人设埠通商互市较盛于前而风土人情无少差异此其大略也
通论
论德国渐思恢张霸权
甚矣今日亚洲之局岌岌可危也欧美诸国大小相维强弱相制虽有枭杰不世出之主一时无可吞并无可割据于是航海万里远来亚洲中国素未稔其虚实惟为之虚与委蛇立约互市数十年来西人既攘我利权复渐肆其蚕食鲸吞之计美利坚去中国稍远且素不喜攘人土地以是除商务外殊少干涉俄罗斯居中国西北形势如高屋建瓶最为偪近英法两国素以水师擅名轮船纵横所向无敌以是三国霸权早横肆于亚洲海面中国虽屡受亏辱不敢撄其凶锋非特畏其兵力之强亦其形势因利乘便固有不可遏抑者在也德意志为欧洲大国陆师既强且多久为地球各国之冠然与中国相隔窵远无从扰我边疆水师又非所长以是通商多年并未轻启衅端自去岁以教士之案藉词索我胶州朝廷有鉴于辽东之役不敢轻言开战偿金租地无不委曲听从论者谓中国今日孱弱情形固已无可掩饰俯首受辱夫复何言独怪德国本不以水师着名今忽拓里于数万里之外苟海军力有未充纵不虑示弱中国独不畏他国之乘其后乎虽然欲论天下之事必先知列国之心窃尝纵观欧洲大势而知德皇之所谋固亦有不得已者在焉德自战胜奥国日耳曼列邦拱手称尊其威权已在欧洲别树一帜故相卑思麦又以管商之术部勒其国人所定军政至精且密苟有征发数百万之众期可集然陆兵虽甚强盛而欧洲各国不以水师为富强之基德皇年少气锐不甘步人后尘于是雄心勃发借中国为发难之端以示今日时势苟不振兴水师断不足争雄于地球各强国迨胶澳之事既偿大欲德皇益思开拓境宇树立威名苏缕岛者飞立岛之一也十余年前德人久思设法攫取嗣为西班牙所觉计不得遂近因美西开战德兵舰泊此岛跃跃欲试之意已不可复遏德国公报更昌言如得吕宋海湾可为德国水师根本之地此议一播可为政府咸欣喜允从德皇近来又思游历土耳其以遂其拓土小亚细亚之意噫德之举动若此欧洲列国且有戒心而谓亚洲人民转可高枕无虑哉虽然窃尝为德皇虑焉德与法为世仇奥而赛斯鹿林之事法未尝一日去诸怀俾相在日极力结好于俄为制法之计见俄德之交深固未敢遽起兵戎迨俾相退位新相臣弃俄联英有识之士已虑其非计今更欲强占吕宋阻碍英在东方之权势万一英不能堪偶启战端鹿死谁手固未可知且耽耽之法久思乘机而动德虽强更何以堪死乎古来好大喜功之君在中国莫如汉武在西国莫如拿破伦汉武拓境之广西北万里咸隶版图然黩武穷兵当时已未恰民望轮台下诏虽悔何追拿破伦秉性枭雄每战捷欧西诸国无不畏其声威讵料事机一失流徙荒岛身死国辱贻笑后人然则虽甚英武之主苟不探本仁义徒恃势力以服人亦何能为久长之计哉迩者德皇怀抱壮图固非一日当俾相未亡时嘉猷硕画固已不甚听从然而老臣谋国亦未便全行违弃今则大星甫陨世局忽更论振兴海军之谋固为国家之急务然贪得无厌贻悔亢龙吾于此不特为欧亚两洲人民虑吾更窃为德皇危焉
规印度以制英论
今夫五印度为古天竺国一名身毒幅员广地势三[角](国)形每边六千里其间大小数十国从古不相统一明初赛马尔罕王谛母尔本元附马铁木尔之后兼并西域诸回部遂南侵印度归入版图号曰大蒙古建都于中印度之德希城其国广二万里岁收赋税二万二千四百万各国皆仰慕焉正德时有葡萄亚人初至西边海隅贸易未几荷兰英吉利法郎机西班牙等国之商兢相往来于其间然蒙古王威德重大人皆畏之其后诸子争权内乱并起各部酋长乘间扰攘分崩离析国势多衰干隆二十年孟加拉土酋与法人密约将境内之英人囚之于狱概行禁锢英人死其大半既而欲复此仇调倾国之兵使大将律纪利夫将之驰入安额河遂获全胜于是东印度各酋长望风归服乘胜进取中南诸部干隆三十年复叛尽杀英人英遣萨伊姑底攻复疆域嘉庆十年尽除法荷两国之民旋驻印度之兵以据其地自是以后五印度之地归英者十之七八即蒙古王亦莫不纳迄今子孙犹存衣食税租但徒拥虚名而已其余各部或置吏设官改为郡县或输赋贡降为藩封英人于沿海立三马头控其东者曰孟加拉扼其南者曰漫打拉萨铃其西北者曰孟买又于亚加拉乌得本若信地诸部及锡兰岛俱以巨酋镇之重兵戍之命勳戚大臣为之总统以大权以便其行事于每岁冬春则驻孟加拉夏秋则驻巴勒里皆所以保其印度也独是印度之地与三藏密迩为邻中隔数重大山绵不断有不知几千里者悬崖峭壁道路崎岖一至八月以后则阴雨四布大雪封山往来之道无迹可寻此殆天之所以界限中外也惟大吉岭一路最为扼要由江孜南行三站过拍克里至布鲁克巴境又三程至塔西苏登转西至大吉岭约计五百余里为往来周道大吉岭土酋降附于英吉利其民语言风俗多同于唐古但地土肥美印度之富商多本物产以贾利英国设领事官一员其统兵副帅皆驻劄于此又修建碉堡数座由大吉岭乘马车一日至夕力格里即登火车一夜可达孟加拉即铁路三百余里约当华路一千里之遥现在日加修治不久即可直底大吉岭窃观是处并无通都大邑以及商货荟萃之所乃英人不惜重资开通道路此其注意通商于藏地者非一朝一夕之故矣盖印度公司一意经营利之所在无孔不入必尽出于英国之本意也然彼知藏地为圣朝所属不敢轻开边衅但诡计百端用重赂以要结布鲁克巴哲孟雄诸番入其牢笼彼皆弱小不足相抗惟廓尔喀一部较强[地](他)形险要民志劲勇仰仗天威仅能自保当抚以恩信藉固藩篱一旦有变促之先驱昔之济陇聂拉木绒辖喀达四隘口皆所以防廓虏其他邻部未尝滋事故尔于设备今时势异殊彼为轻而此反为重似宜于江孜定日拍克里等处整顿边防以防履霜之渐而英庶无能为役矣然是皆自守之谋也至若计在进兵欲取彼之地以夺其气则有进兵之三道存焉一由和阗南行径毒龙池蹑悬过沙河入罽国是为东道一由伊西行历霍罕至赛马尔罕折而东南踰铁门渡缚刍河越兴都哥士大雪山克什米耳是为西道一由叶尔西南行循徙多河而上涉岭至赛勒库儿泊再南踰印度河是为中道其历历之所陈实足以力破英人印度为英人所恃印度既失英即难存诚使我国家之师攻其前再以廓尔喀乘其后则虽印度之富庶五印度之强大皆在我掌握中矣英曾与俄有隙英欲征阿富汗则俄尼之俄欲攻土鲁基则英扼之外虽结好和亲而内实相忌此际之遭逢尤为断然不可失者不然因忍既久则为患益深不独三藏之地受英之害即中原之区亦且防其横逆焉岂得以调停之说而使英人久有此土也夫
论日俄关系
日本政府预算明治三十年之国费约三亿万元而军资居其半议院亦赞成其议议会本与政府所见颇异今乃岂非日本国民有大期望者在乎以吾人观之日本所自期有数端焉夫日本失辽东之地为俄国所干涉也日本必有戒心于俄也俄本欲掌握各部太平洋之全权故当异时有瓜分中国之机会俄必夺自黑龙江至满洲一带之地以为己也俄国意谓欲成此策莫如先树威于朝鲜即所以挫日本现在朝鲜之势力兼使日本不能进一步于中国夫以封疆之大小论之则俄固非日本之可比也虽然日俄之势本非难比也何也曰俄立国在僻远之境虽有陆军亦不奈日本何也或谓西伯利亚铁路足以运兵于东方岂知其路迢迢又有严寒风雪之阻则不能运大兵以与日本匹敌也明矣然则俄也者欲较雄长于日本则必当于海面从事也今观俄国海军舰队之数虽多于日本海军舰如一朝与日本构衅必不能尽将舰队而派遣于东洋也然则俄国舰队不足畏也俄唯有一海参崴于东方而此埠每一年结四月则船舶往来不便已甚矣此埠结则不能修补破舰不能搭煤及粮于战船故如俄欲战乎则莫善于速战一战不得胜久战则渐老其师耳日本人口四千万人而能胜中国人口四万万矣日俄现情所论如此则俄国人口一万万三千万人固不足资日本人之一蹂躏耳日人本至诚爱国公尔忘私俄民虽似服俄皇之权而久怀愤懑不平之心故四多不逞之徒观西伯利亚铁路纷纷扰扰而未能竣工亦可以窥其一班矣俄人不顾内多小不逞之徒观西伯利亚铁路日人亦善知俄人意之所在而颇预备焉俄国现情恰似中国未开战于日本之时中国本与日本订约同商朝鲜之政卒有中日之役而中谢俄代日本之于朝鲜即依然如故矣恶知异时日俄有执坚不解之时无现出刀光枪火之惨哉以吾人观之知其必不在远唯忧日本未富虽得偿于中国未足以补日本之匮乏日本拟更变敝制亦未尝不由此也虽然日人多爱国之心为地球所罕有即举国为废焦土亦必不肯作俄之州县也
记高丽变法事
噫高人维新之意不谓至今日而消影灭也三年前东学党事起日本乘隙而入窃以为高社将墟矣乃战务既兴竟因此脱去中国之羁绊维新之机被日本威迫而出之于是通国人心奋然兴起虽执政中有数人傲然引退若将浼者而舍此皆欢欣踊跃以望维新之治凡稍有知识者莫不以正颓风除苛例为当务之急是诚高丽开国以来所未有而高廷之所以鼓舞其民者于斯可谓盛矣维时改正朔尚平等除罪及妻孥之虐政袪买奴娶之恶习而赋税之道亦思有以整顿之高王置相始于一千八百九十四年季冬其人虽未一洗守旧之意而似能赞成新政众议又竭求新当斯时也譬如病者遇良医而可以瘳今高丽经此一番整治而朝廷至浩莫大之权势为所区限不能复操纵自由推陈出新功效颇着由是高丽之民得优游于政之下乃四阅月而高后遇害高王逊依俄使斯时之王徒拥虚名无复举动数月前所行之政法固不能半途而废亦不能舍而之他进退维谷中立徘徊而守旧之意又起振兴教化一事弃如敝屣然而局势至此其犹能为故道之遵乎后王自俄使馆返驾城西故宫下诏派员修改律例及一切章程法度维新之徒闻诏大悦且属望于奉派诸员者甚奢而诸员中亦不乏声望夙着之人执政大臣金炳西直言敢谏之君子也前美使执政大臣柏庆扬忠诚可恃社稷臣也外务大臣叶望尧年尚少而慷慨独立百折不挠前曾力拒同朝之意以通国兵权付诸他国武员之手其志识可知矣西士之奉派者四人西四月十二日诸员始开会聚议后再会三会以讲求善美之法并择人办理会事窃谓高王之志诸员必有以成之矣岂意诸员始勤终惰第三次开会以后忽纷纷告退变法之说竟成话柄振兴之望于是乎绝嗟乎起伏无常变端不测未有如高丽者也道旁筑室可胜叹哉
论墨西哥招人开垦事
生聚为立国之大经垦辟实富强之首要世之谈时务者动曰船炮宜利制造宜精而不知非也动曰收罗宜广贸易宜增而不知非也万事之成必藉人工万物资生必藉地力苟不能尽人力以尽地力而曰我欲土地辟府库充是犹拔本以求木茂塞源而望长流乌可得哉墨西哥国以地广人稀荒地过多招人开垦前报备载其律例按墨国居于美之北其地野番杂处不成部落惟墨建国最早有城邑有朝庙有政治文学之设出美国而北望墨固翘然而特出者居民约计不及千万而地则自东至西约近万里南广五百北广三千故不免地旷人稀且其地矿产最多各国行用之银多出于墨攻矿之厂不下数千余所故其国人亦多以攻矿为业也耕种者无几焉然荒地既多苟不加开垦任其废弃则土地虽广悉若石田极目苍茫何日成熟不亦自弃之甚乎当局者有见于此故设法招徕使人开垦之实其国富强之道无过是者特是招人开垦亦甚难矣蔓草荒人罕至人情喜繁华而恶冷落孰则肯舍富庶之地入此寂寞之乡则招之而未必即至者有之待人既众矣地既熟矣则又不免有喧夺主之虑而渐生猜忌美国旧金山之辟华人之力居多厥后开矿诸工亦莫不以华人从事迩时事繁人少富商大贾莫不以华人价廉设法招致而华人亦耐劳耐苦不惮波涛越重洋以应之美国由是得以大兴工役一切诸事逐渐开办是固招致外人之功也乃近来数年又以至者过多渐生厌恶不以为德反以为雠前恐招之而不来者今又恐挥之而不去于是又设法以阻之阻之不能则竟加杀害至于今日几如炭之不能一刻相容是虽美人之局量褊浅然华人亦实有憎取之道夫人之情大抵皆为利耳美人可以沾中国之利是固通商之理也乃华人之往者日多分其利者愈众华人即可以沾美人之利其势将致土人不复沾其利是华人直欲收尽美人之利而不复更留余地以相处是亦安得不恨乎且物以少而见珍事以多而取厌人亦犹然中国自发匪扰乱人民离散乱定以后土着无多于是将空废之地招客民使之耕种是固同一中国之地同一中国之人似宜相安于无事矣乃土着客民尚时有仇杀之事其非我族类者第华人夺美人之利华人原有自取之咎而美国苟无华人至彼则工值愈大人手亦缺安能如今日之指挥如意供役便易是美人之仇杀华人固不能为美人恕之墨国之事得毋类是然读其条例云墨西哥系民主之国在墨国诞生者均系自主之人倘有奴仆到墨国甫践足于墨境即复得其自主之权是一入墨境不啻即为墨之人不复有主客之别当不致如美人之嫉忌夫美人之恨终无已时华人之往未闻终止为华人计又何必趋此嫉忌之邦而不别谋乐土之适向特以人数过多隙地有限舍此竟难他适故任其欺凌不与一较今现有墨国之招则何不舍而就此乎条例所载并未指明招何国人民则中国之人谅亦可往其地既毗连于美则由美至彼当亦不远其地方之大较之中国有过之无不及而其人数则不及中国四十分之一故中国患人多而地少彼处患人少而地多以我之有余补彼之不足岂非计之得者哉人民止有此数则旷土之多可知华人虽众亦当无忧拥挤且墨之不能敌美者何哉无人为之整顿耳而整顿美国者非华人乎则华人苟舍美而就墨吾知墨人必喜华人之往以为其国开辟地利而华人亦得分墨之余润以自肥其身家是诚一举而三善备焉矣夫墨国开辟最早不少肥沃之区而竟湮没不彰者以未尝开垦故也苟能尽开垦之利则富强之效何难指日而待也
论泰西得饮食之道
饮以养阳食以养阴饮食一道由来尚矣上古之世茹毛饮血以遂其生人寿绵长或千百岁自燧人氏教民火食别于禽兽而人寿从此短促以迄于今不能少变盖已历数千百年矣窃怪此数千百年中竟无大圣大贤取此饮食一道讲求而体究之以期于人多益而少损有利而无害而一听人之各自为谋苟且胡卢伤脾损脏富贵人则徒务珍贵之品贫贱人则不解烹调之法极之作伪搀私明知故昧如水之浊者则以矾沈之酒之薄者则以灰入之米之次者则以粉搀之之熟者则以纳之肉则或以硝饲鸡则或以磺盐中故入以灰蔬中不免乎粪茶叶则拌以铜青血水烟则杂以姜黄信石诸如此类不一而足凡此伤人脾胃坏人脏腑之物不顾心之所安明目张而售饮食关乎性命而乃忽焉不察至于如此相沿既久默而甘之岂误于子舆氏养小失大一言以为饮食之人则人且贱之亦何容其考究耶惟泰西之俗则不然泰西开辟在中国以后凡事遵奉吾儒格物致知一语而力求实际不务虚名他不待论即饮食小道亦不敢忽以为论饮食则小论养生则大身心性命所关于此而忽焉视之则亦何事不可忽略耶尝疑先圣之言曰人莫不饮食也鲜能知味也又曰口之于味也有同嗜焉既曰鲜能知味何以又曰有同嗜知味者非知其美恶之谓乃知其所以养生生之谓耳惟是中国人但能知其然泰西人则能道其所以然中国人只能议其非泰西人则能革其非尤异者中国人每以戒杀为仁慈殊不知自有天地以来即已肇端弱肉强食人为万物之灵夫固尊居万物之上者也试观禽兽虫鱼何一不以生物为食而谓人之尊灵乃不合食生物不亦左乎且人能使人不杀生物人则安能使禽兽等不杀生物释氏之说殊不当阑入儒教特悠悠者罔觉耳至于牛肉一端自孔子以迄朱子从未教人不食独近今数百年乃有此说尤为可笑又有人谓西人虽曰熟食然往往生硬带血不堪入口殊不知西人制肴有法审定火候功夫极其精细制何菜应几点钟制何菜应几分钟制何菜应几杪钟皆罗列开陈张之灶俾庖人时时留心不容太过亦不容不及绝不似中国之人制一肴成不能必其火候之适中徒空咎其火候之未到至于贫贱人家终其身不知火候者比比然矣夫制肴之法既不考求而进馔之章亦不体究泰西大餐定章首奉羹汤当肌洞空之时若遽以干肴纳之将撑塞胃如何相宜惟先之以汤则中滋润充瘪为圆此后进以各肴佐以物譬如舍鱼入水于于洋洋讵不畅适且进肴兼进包充即以裹腹不似中俗酒肴杂进不分后先胡乱终席而粒米尚未入口也肴馔既竣满口腥毡斯时若以水之不但不能去其味且亦大觉伤夫人于是进以干餱蜜食变换其味再进以干果更进以水果藉作荡涤之用凡肴馔饼饵等熟食皆属以火制成入于腹中不免有火灼之气生痰作病职此之由若得水果以殿之庶火气全行压伏自然而然不能为患故西人从无痰吐然进水果于肴馔之次则破腹亦属堪虞故间隔以干餱糖果俾水果与油腻隔别甚远自无争为患之事仍防诸物之不能即时消化也又终之以加非或茗采人各一瓯而止取其将所食之物一并消融精华留于胸中渣滓达于下部至于加非茗采同一削虑其太甚必和以牛乳糖霜使之消补适剂其平焉食罢离席随意徜徉再以白兰地酒微微饮之雪茄诸烟略略尝之消导之法备散适之理得而大餐之事乃毕矣日日如是不爽时刻即速客会食不久待不过略候至五分钟而已不似中土之人啖饮不时讌宾失节明订午餐而及暮乃至明召晚膳而入夜乃餐因敬客而反慢客既伤人而亦伤己饮食之道亦大不讲求之至矣至于西俗尚有查禁市上之食物不准以馁鱼败肉售诸人不准于三春猎鸟兽鸡鸭不准倒挂屠宰必远人居此等以仁存心推己及物是又因饮食而推广之美意也
洋务愤言
四十五年前固无所为洋务也士人束发受书惟知从事于五经四子即国家衡文取士除八股之外亦惟试以试帖律赋经解策论杂文而已自海禁既开西人至和约初定贸易渐通而后官场多交涉事宜簿书钱谷之余乃始留心于洋务故初时尚茫无头绪事事任西人所欲为既损国威又耗库封疆大吏以为是皆不明洋务之故遂专心侦访肆意讲求年复一年渐渐为之重视今日者京畿诸大老虽尚有薄洋务为不屑谈者而滨海滨江通商各省熟悉洋务之辈几于棋布星罗上宪既以洋务为要图下僚即以洋务相翘合窃以为当今之世洋务必蒸蒸日上断不复受西人之欺蒙矣乃何以改一约章修一税则西人必坚持己说齗齗然与争而所谓熟精洋务之员仍然呆若木鸡一无伎俩得过且过虚与委蛇卒至唯唯顺从坐失利权而不复顾呜呼噫嘻岂柔远人之道果应若斯欤抑其中尚别有原故欤尝闻西人之膺使命而出周旋坛坫之间者必其熟悉夫万国公法精通夫友邦掌故一切兵政榷务刑法礼制研求博考洞悉靡遗而后能不亢不卑措施尽善独中国则不然所谓办理洋务者大抵皆少年子弟轻薄成风仕版初登一无展布略悉西国语言文字即诩诩然夸示于人上宪乌足以周知惟见其能言西人之言能食西人之食起居动作无一不爱慕夫西人遂谓若而人者苟令其与西人相周旋必能水乳相融无所阂格呜呼矣人苟浮躁性成安能当大任而无陨越巫医虽小道尚不可以无恒者习之当海外强性情互异一或失当即起猜疑而可令浮躁之徒卤莽从事乎且彼之初习夫西国语言文字也岂真欲宣力于国家哉惟见借此进身即可以肥私囊实腰橐花天酒地恣我遨游怒马高车任我驰骋服御则绫罗锦绣也侍奉则美妾娇妻也极人生未有之奢华胥可从洋务而致是以勉强涉猎为之借境于终南耳久之当事者亦已知其獘端因令学生出洋分寄各名城肄业意谓童子天真未汨当可用心攻苦学业有成殊不知肄业数年遄回故土而性情既改嗜好多殊所见所闻无非欧洲之风俗于是饮馔则弃华而从西衣服则厌华而喜西宫室则鄙华而羡西甚至父母为之授室亦曰我爱西人美华人断不如也呜呼噫嘻费数年之心思縻废数万之库项成此不尴不尬之子弟于国家一无所补祗任其终身游手好闲岂计之得哉当事更知其非善法于是再四筹度奏请于简派出洋大臣外复考取科甲出身之京员使之游历外洋观其民风国政随时记录刊印成书归则呈之总理衙门以资考证意谓若而人者胸中既学问优长世故亦皆练达当可实事求是不复如从前之浮薄少年矣不知留滞外洋虚延岁月民风国政何尝讨论稽求大半只取西字诸书择要繙译厘成数卷以资塞责有识者谓所记实昔年之事其情形早与时下不同抑或搜剔古书摹残石发为歌自命风流于国家简派出洋游历之初心无相关涉惟是虚糜薪水徒事周游他日命之办理交涉事宜依然毫无把握谓其不辜委任其可得乎客曰子之言若是亦可谓切中时獘痛快淋漓矣我中国既无能办理洋务之人曷弗绝口不谈洋务曰如之何而可中国而不与泰西往来则已苟与往来则洋务纷繁无一日可无人办理亦惟坐视少年子弟意气轻浮者从中虚与委蛇得过且过而已矣呜呼噫嘻
  </div>
  <div class="pagination">
   <a href="皇朝经世文四编_page28.html">
    上一页
   </a>
   <span>
    ...
   </span>
   <a href="皇朝经世文四编_page24.html">
    24
   </a>
   <a href="皇朝经世文四编_page25.html">
    25
   </a>
   <a href="皇朝经世文四编_page26.html">
    26
   </a>
   <a href="皇朝经世文四编_page27.html">
    27
   </a>
   <a href="皇朝经世文四编_page28.html">
    28
   </a>
   <span class="current-page">
    29
   </span>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
