<!DOCTYPE html>
<html>
 <head>
  <meta charset="utf-8"/>
  <title>
   皇朝经世文统编 - 第 274 页/共 287 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   皇朝经世文统编 - 第 274 页/共 287 页
  </h1>
  <div class="content">
   帅台在粤奇猷伟略赫濯耳目迄今口碑载道人存夫思妇孺绅民皆知事事为公非存私见盼公再来望如阳春举人等引领湘云每欲执鞭从事窃思举人少孤无胞叔伯兄弟之亲幸藉先业独力支持读书理财艰难磨练少年于肄业之暇好旁涉机器臆料后来穷则变变则通通则久必有扩而用之者故于洋邦日报西法图籍靡不广为搜罗沉潜玩索凡中国之以机器制造者不辞跋涉悉往游观委曲寻思必求深明大义窃谓机器一道凡始创者想入非非工参造化精思绝技巧不可阶然创之者难述之者易苟遵其法无非按部就班虽中材亦能为之故机互异而一悟其理异辙同途莫不可明其旨趣自愧赋性率朴拙于逢合春秋虚度屡困公交车既不能珥笔清班揄扬艺苑又不欲浮沉宦海困顿风尘居尝藉贤师良友训诫而于义利之辨出处之途亦勉持焉而不敢或苟今奉各友重托来鄂游观得亲丰采举人之幸也或者得尺寸之柄俾效犬马将来企有成效附骥尾而名益彰生有余施死且不朽岂真欲操奇赢计铢锱甘与市侩为伍哉今者先看铁山查该矿明已开采遗滓尚存惟古法鍜炼全用木炭大抵因薪绝工停今仿西法代以焦煤使数百年废业举之一旦此得天之时也汉阳机器虽未竣工规模已备查皆购自名都可称利器龟山枕江负郭宏敞高平垫土筑堤永无水患至马鞍山矿煤质略松含油甚足以之运机颇嫌力薄惟纯无杂质烧炼焦炭甚属相宜近得煤龙宽约九尺深不知数再换倍大机器出煤定多且小河可通运道约三四里将来制一铁缆牵车从高卸下可省人工继往黄三石矿察其煤质坚洁内含光火力之胜比美开平目下虽未得大龙然探至三槽煤层甚厚若付洋师所言共挖二十余丈即有煤龙厚二丈有四亦换大机取能供用分支铁道运以火车甚为便速里士塾之煤其质略枯以之运动闲机亦能备用石灰至矿山铁道连约五十里羊肠旧径变康庄至铁砂之美甲于中外取之不禁用之不竭天然至可供百年此得地之利也所言洋匠类皆输贡诚同心共济不分畛域天下一家办理各员各皆精明强干黾勉从公此得人之和也至制铁轨一厂尤为急务俄道将成我　朝筑东三省以御之然精兵利械多在东南若不筑中干接连则吉林亦为废道万一失和西人以数舰游弋口岸声东击西沿海边防无时可懈有铁道以济其穷则屯一二劲军如常山之蛇首尾相应有事则运兵运饷无事则利物利人意美法良廷臣已详言之矣

论者谓一碍于夺民工二碍于筹巨不知西北各省百货难通有火车则期速费省以有易无虽贱物弃材无非有用小民制贩土宜堪资事蓄又何暇挑运为哉至筹似属棘手然以日本小国尚能自强岂万里幅而反束手无策者乎非不能也实不为耳且往时购铁必咨外洋今则就近取材利非外得此利国之奇勋塞之妙策老成谋国真出桑宏万万也帅台三载经营任劳任怨化顽导梗筹用人万事亲裁心力俱瘁乃功成不日更欲善终公之同人招商合办平心而论以官统商以商附官各擅各长按本均息此正大公平之理也然有不能不为圆变者害考民间商业每因事权不一意见渐分将伯不和贻误大局此天下古今之通病也若以　台挈领　纲断无虑此然商人非一日之商人鄂督无百年之鄂督此不能不杜渐防微以求一劳永逸之计也为　帅台计此举成败所关綦重成则望风接踵触类引伸各省均有土宜正复无穷利赖若败则视为畏途随声附和一蹶不振百事皆颓故虽一业之兴不知者以为艺巧之微权知之者以为富强之根本也要知　帅台町畦独辟为生开利源非必为　国家权子母举人为全局仗大义亦不为一己顾身家此举一成则推之纺纱制钉造针抽线诸厂无难以类扩充盖以官招商则其势难以商引商则其势易举人以绅作商请为之枢纽务竭驽骀以襄义举举人有微名所系成则论功行赏以激将来败则因过示惩以警不职断不同奸商狡狯可以席卷潜逃也举人当再候公余亲聆钧诲回粤之日定必奉行宪示鼎力赞成并为酌呈妥章上不负　国家之帑项下不负东股之资财内以谢众议之沸腾外以弭西人之非笑务使数年以后三楚绅民十州士女咸感　帅台此举陶镕造物鼓铸洪钧利更倍于铜山薪不昂于桂薮菁莪造士簪笔而绩奇猷纺织程工挟纩而歌饱暖将见新机顿触陋习胥捐户谕家传智创明述蚕丛鸟道咸搜岭岳之奇珍鬼斧神工允夺班输之绝技英华渐泄康阜可期山川效灵乾坤变色旋枢转轴今万国以来王铄古振今陋三朝为拙朴国饷富矣强亦因之则天下望甚后世幸甚则举人亦快甚勉甚举人识见谫陋笔墨荒芜聊竭愚忱语多冒昧有不合者明以教之并列大概办理各章恭呈钧核伏乞批示赐复俾知遵守临楮不胜惶悚之至

　　上当道书
窃某文不足传世才不足匡时智不足筹边生植时艰杞忧倍切于去岁聊抒管见意者樊舞阳拓边之谋必遭唾骂扬子云覆瓿之作难免贻讥而竟有大不然者旋奉覆示奖饰逾恒诚意外之遭逢寔梦想所不到居今之世五洲互市万国通商大吞小强并弱岂非一大战国哉时局为古所未有而治世较前代为尤难昔之所谓彝狄者如犬戎匈奴突厥土番回纥等同一洲文德武功通商理财或阙而未备或备而不精今之俄英法美德诸国文事武备讲求讨论精益求精论制造则公输墨翟不能专美于前论理财则宏羊刘晏不得擅长于昔且也铁路火车星驰电掣兵轮商舶鱼贯雁行古之视为异域者今日犹在户庭也古之视为异类者今日若与同室也岂天亦有意成大一统之盛乎顾时事之变正在萌芽而祸福之来必求原委按天下五洲西人割据其四而亚洲又被鲸吞蚕食印缅并于英暹越吞于法俄包西北势若达瓴日本灭琉球割台湾括糠及米其意显然我之藩篱尽撤堂奥洞开岌岌可危有不可终日之势不尔不足以愧愤激励人心使我君臣上下存卧薪尝之心图亡羊补牢之策痛除成法奋发有为何哉盖晋以多难而国兴齐以遭故而桓公出卒至九合一匡执牛耳而称霸大致类若此要之非有为无以自立非自强无以图存谨借箸以筹大局暂画四策焉曰结外援清吏治整武备筹饷源何谓结外援俄罗斯自彼得君当国后累代嗣王雄才大注意辟土开疆骎骎乎有席卷五洲囊括四海之意而此次笼络人心犹怀叵测夫英法犹宋之辽金也俄国犹宋之蒙古也此浅见者尽知之岂当轴者独不知之乎盖势使然也法兰西自古好战尤难与之相亲而相狎德意志能为我之援而我不能为彼之助何也盖彼居欧洲之中东邻比法西逼强俄设有争端我虽有兵不能入波罗的海我虽有船不能渡稣彝十河祇得作壁上观不能深入援救准情度势岂能屡为我之援乎昨之仗义执言不过为设码头广商务起见耳美则自据一洲畅然意满与世无争日本为我之誓不两立远交近攻秦之奋力于此由是观之能为我援者其在英吉利欤试言其利其在英之属土五洲纵横五千余万方里有持盈保泰之心无好大喜功之意其利一水师甲天下陆师亦素称精锐联络一气两不势孤其利二英以印度为利源俄之垂涎久矣中国介于两大之间倘两雄角逐我可出师新疆滇藏排难解纷互相救援交情乃固其利三中华商务以英为最货如山积市若云屯设有干戈势不能效秦之视越肥瘠漠不相关其利四英俄有不共戴天之仇俄法联盟非英之福向使中英结好两大连横他国不敢狡焉思逞矣于是大局安兵患弭其利五中为英之表辅车相依唇齿相护可以共患难同存亡其利六假使干纲独断特遣王公重臣驰赴伦敦借采访商务为名密谒英主维多利亚逞苏张舌发随陆词联深盟订密约彼国英才济济审缓急利害岂不有欣然首肯者乎结外援则势强

何谓清吏治方今吏治大率有名无实举国晓然岂待智者始知哉推原其故一坏于科举重制艺熟一经即可掇青紫多虚文鲜实济故真才难得二坏于纳粟例开变宦途为市侩以致员缺少而候补贿赂公行各施伎俩反使效志节抱利器者终身怏怏不得一展其才惜哉三坏于推资按格循裴光庭之流弊古者官由民举量材授职台不揄泥所以有唐虞三代之盛也驯至今日刻舟求剑虽伊尹傅说吕尚管仲百里奚王猛复出亦不能破格录用埋头抑郁湮没无闻奇才异能失之交臂以致天下有乏才之叹也四坏于当路之情面日深属吏之钻营日巧以耳作目视八行为公文于是君子道长小人道短鬻爵卖官丑声四播如天下清议何如强邻姗笑何五坏于设官繁见内而言之六部九卿旗汉重复外而言之佐贰杂职闲旷太多百姓由此而不安　国帑由此而虚縻财用即由此而不足目今之计宜严行考核宽以时日按班传见察其言而观其行或试以经世之文或询以治民之策随时淘汰碔砆与美玉立分贤而多才者立予超拔不学无术者立时罢黜如有暂欠通达而才实堪造就者勒令学习数年听候咨调塞请托之路绝贿赂之风然此不过补偏救弊之谋犹非正本清源之法也欲器上治宜改八股诗赋之虚文讲国计民生之实学有尸位素餐可裁可并之缺出毋庸补授于裁汰之中寓体恤之意加足廪俸以养其廉　国课则实事求是违者罪之若夫停捐例重人才循古制官由乡举或孝廉方正或直言敢谏或明经笃学或娴例治民如有一长贡之于　朝量材器使升迁转补终于一途夫人全才难得有长于此而短于彼者朝秦暮楚难免用违其材诚如此官民一气无蒙蔽之虞欲贪而不能不求廉而自得自然民心固结视公如私智者竭其谋勇者尽其力富者出其赀以之筹饷何饷不得以之练勇无勇不强又何至揭竿斩木借兵赍粮甘犯干下之不韪哉清吏治则民安者此也何谓整武备方今泰西各国带甲或数百万或百数十万视中国蔑如也夫以积弱之兵与素练之敌遇其不土崩瓦解者几希兵可百年不用不可一日不备备而不精与不备等积弱之弊既由择将之不善复由训练之乖方何以言之今日择将专取昔年剿发捻定回疆品崇职大者不知若辈当初微贱出死入生而不辞及至富贵尊荣声色挫其气财帛恋其心求其如昔之跳跃冲突直前而无所显惜必不可得也且狃于成见不肯变通兵无强弱随将为转移将之暮气已深欲求兵强岂可得耶古者孙仲谋之将陆逊近者曾文正之任书生去其陈而用其新古今成功昭昭可营官月俸五十金瞻家酬世能乎否乎故吞价空饷缺有由来也薪水宜优给之以励其廉兵勇宜补足之以责其实犯者杀无赦要以诛寡而悦众圣人亦如是而已矣平居无事宜训以忠义之言鼓其勇敢之气扼要扎营头头策应不宜分棚析队到处分防每日一操如临大敌制彝要法薄阵为佳有正有奇可分可合宜散不宜聚宜暗不宜明可猱进可蛇行旗帜每哨二杆器之长短胜负立分毫厘之差千里之失刀矛乂棍非制胜之具概可免之古时号衣宽腰大袖诸多滞碍不若紧其腰小其袖总以灵便为宜枪炮宜简简则专专则精枪队炮队马队分门别类各擅其长南北花旗之战南花旗兵力单薄几至覆没主将随在掘濠重重迭迭为护身立足之地敌炮来障身以避之敌炮过耸身开枪以击之北花旗兵遂无如之何未尝不窃相叹服焉是亦可仿而行之

更宜劝办团练寔力奉行奖励从优俾天下皆兵无事可以保桑梓有事可以备折冲海上职守全恃兵船设有参商一无所恃殆哉危矣权时之宜省土木无益之费造自强有用之船船仿新式速率宜加任信不可瞻徇情面化畛域除界限一事权严赏罚第南北洋大臣既管地方复司政无事已劳不胜劳有事尤顾不胜顾宜另简大臣总司节度督船出洋操练迎击腰冲尾追各法习风涛熟河线较炮准演鱼雷渐游渐远周历欧美各国庶敌之形势虚实了如指掌化生为熟转弱为强非此不可有事纵横海上不致不敢越雷池一步因而待毙也南洋各埠华商甚伙叨其保护劝其量力津贴煤油之费岂有不欣然乐从者哉整武备则气盛者此也何谓筹饷源盖足食较足兵尤亟富国在强兵之前而筹饷之法曰开矿曰垦荒曰加税曰丝茶曰制造曰厘捐曰银行曰邮政曰铁路此大较也中国矿产为五洲冠西人以此致富我又何必不为或以明季肇乱为鉴或以未见大利为词不知明季之失在用人不善彼未见大利者盖开采不得其法且当事者类多中饱干没屡蹶不振以是皆视为畏途焉按西洋矿师计分三等各专一业不能兼长考寻得矿再考化分化分有质则归煎炼至炼生铁宜用高炉气机风具炼熟铁宜用河炉气锤炼铁成钢宜用毕士买炉或西门马下炉缘中国铁质多夹磷硫须先炼出磺强水再入炉冶才成纯品倘非确有真传贸然开采徒耗巨赀假使矿着成效源必开流必塞　国必富兵必强岂寻常利益比哉各省荒土仍多西北尤众百姓限于力而无能疏辟牧令惮于繁而不肯申详惟有饬属访寻一经得地抱游民编营垦之寓兵于农古法也且机北河漠乏水可用东洋铁棍汲水之法变石田办膏腴法良意美中国海关税则入口太轻洋货畅销职此故也譬犹殴鱼为渊殴爵为丛宜斟酌因革一律加重洋药尤宜倍之则所入何止倍蓰或虑加税恐生龃龉致启兵端此特管窥之见耳查万国公法大凡自主之国税则本由自主误定于前改正于后者不可胜纪且英国条约有洋药如何征税听凭中国办理借使于换约之前一年或半年照会各国外部言有碍　国课如此有病商民如彼以理辩争非不可得也丝茶为出洋大宗比者江河日下其故何哉一则因东洋印度种茶法意两国养蚕收丝有蒸蒸日上之势一则因中国养之不善制之不精而商人又往往以鱼目混珠真伪难辨及自洋商退货刁难商人又急思脱货归本此争销彼让价扰扰纷纷是以折阅者有之倾家者有之弃性命者亦有之如再不整顿坐使利源外溢生计日艰悲夫宜仿准盐票引之法精其货色限以数目定以价值商运官销以杜争夺使洋商无垄断之权华商有利可获两善备焉洋货之材料取之中华者居多如白蜡羊毛棉花五棓麝香等难以枚举制造成物仍运销中华获利甚厚倘吾民自能制造人工廉于彼运价省于彼售值减于彼民喜避重就轻不待禁而洋货滞洋商困无须下逐客令彼必废然思返矣然小民难与谋始易与图终且中华积习此人数载而创之彼则一朝而因之获利相埒谁肯力为其难必　朝廷有以奖戒有自出心裁造成器物与洋货比肩能济实用者颁给执照独享其利若干年果尔制造有不日新月异者吾弗信也

且能解上者纔十之二三既不能裁撤以恤商民胡不整饬以济　国用宜拣公正廉洁之人扮商微行载货过卡于是贪廉立辨贤愚即分行破格之赏施不测之罚岂有不涓滴归公者乎利天下者乃为美利其今日银行之谓欤彼各国皆有而中国独阙宜令官董其成民集股其钱商愿入者听银圆钞票并行不悖星罗中国棋布五洲试举其利有数端　国家有事代筹巨赀不必外求仰人鼻息省折耗之事小重国体之事大其利一也出洋经费汇兑流通既免汇费之任意高昂复免磅价之随时涨落其利二也铸银钱而无银行奸商刁难减价银行一设阻滞洋钱畅销银圆其权操我掌握其利三也官民余蓄可以寄存多寡不拘支存自便免致随时挥霍拮据终身其利四也银行为百行之枢纽百行倚银行为命根既可以维持码头又可以振兴商务其利五也公饷帑税厘钱漕寄存银行照章权子母免为射利之官中饱一省计之虽不多天下计之则见广一日计之虽甚微一年计之则无算随时支应与存库无异其利六也市面银根支绌阛阓萧条藉钞票可以资挹注其利七也其余之利擢发难终欲富国便商宜自银行始邮政设驿站裁每年所省不赀所入亦不少查英国邮政年获二千八百余万金中国丁口较繁行之有方必有增无减至若远道传递消息灵通更无论已夫水行资舟陆行资车圣人之制也英国沾铁路之利德国得铁路之功故孳孳然争相安设英由印度造一路逾克什弥尔北抵廓尔喀分支至西藏之大吉岭紧与西藏相邻一路由缅甸之仰江达河瓦直逼滇境法由越南建铁路以通云南广西俄自彼得堡都城造铁路以通西北利亚循黑龙江而南意向莫测迢迢数万里首尾衔接已包罗中华三面并海疆而言竟成四面受敌之势征兵运饷彼速而我迟彼巧而我拙胜败岂待龟卜哉嗟乎假使此风末开我原不必喜新好异为之首唱今则人既争为我又安可习常蹈故以自取必败之道也铁路既成四通八达血流通速征调可以省兵早成功可以节饷使转运则税厘必增捷赈济则饥民可保利矿务则煤铁必畅迅行旅则土产易销若夫徙东南之游民使谋生于西北而西北塞外之废也变沃壤若东南边围既实边衅无虞王道莠民之善政何惮而不为哉筹饷源则财足者此也夫不世出之功必须不世出之人天既驾生大帅文经武纬震古烁今兴大利除大弊弭内患御外侮振天威安大局舍我大帅有谁属称某抒管见以尽桑梓之情本源之谊如泰山不让土壤江河不择细流欲补高深采纳一得候谒见时再陈一切先布区区不胜悚惶待命之至

　　刘斐如部郎代某上张香帅书
窃某一介武夫毫无知识生性愚鲁幼受书不能守章句以贫故遂中辍于是荷戈从戎随左文襄转战于浙闽燕晋秦陇新疆素志以马革裹尸为幸冲锋临阵奋不顾身濒于危出死入生者屡矣古云死生由命富贵在天旨哉言乎某于训练部曲时恒以身亲之事训之鼓其勇敢之气教以忠义之方夫得失成败虽关天数然人力胜天未尝不杂以之事人既有生何尝无死死于敌寇与死于军法有间临敌誓死不特不死且斗大金印如取如王侯将相岂有种耶临阵退缩不独必死犹有余辜鸿毛泰山之喻宜审慎而体行之卑部弁勇颇知自奋闻命即起劳险不辞视公如私义形于色观其大致缓急可恃顷闻和约已换有割台澎倭之说窃闻伊等愤愤如失己物而某食不甘味寝不安席数日矣但职微位卑徒呼负负恨无回天之力陡增失地之伤涕泗交流不胜悲痛至其中有无奇谋无从窥其崖大人　朝廷柱石天下长城　倚之隆无有出其右者意者必有　纶綍颁来　垂询利害而大人老谋硕画筹虑周详必有确见其万全而无憾者　圣明在上当不至拒忠言而纳邪说　君臣一德转危为安某自顾何人焉敢妄参末议然事关大局身受　国恩一息尚存何忍自安缄默就大概言之有不可割者三不可许者三谨为大人缕晰陈之割台湾捐澎湖既失南洋之屏藩又失中华之　国体倘各国尤而效之将至割不胜割让不胜让不可割者一土地膏腴一年三种民情强悍最宜于兵藉寇兵赍盗莫此为甚不可割者二五金煤矿地皆然开财源裕　国课易如探囊取物不可割者三兵费三万万两是驱鱼而纵之渊驱雀而纵之丛练兵添船制器无往而不宜生东邻无厌之索启西国轻视之心不可许者一设机器造土货出货精而速价值贱而廉耗民财夺民食物穷则变倘胜广复出欲无潢池之更能乎不可许者二内地通商必设洋官有洋官必有洋兵设一旦与民争竞闯然而入防不胜防且货物存栈不纳税厘自倭作俑各国必步其后尘行见洋物日多洋税日减不可许者三为今之计与其暂和养痈以贻患曷若乘变救弊以补偏夫人才乃应运而生有大变则大才生有小变则小才生天之生才亦视变为大小以为程盖非常之时必出非常之人有非常之人然后有非常之机有非常之机然后有非常之功古今昭昭而无或爽者也开辟以来交接之广外侮之亟强邻之多教堂洋行鳞集于中华船轮火车驰骋于水陆龃龉周旋无虚日筹防戒备无闲时未有如今日之甚者诚尧舜禹汤所不及料文武周孔亦莫可如何也先是明季葡萄牙占澳门乃为中外交涉之萌芽已而道光禁之役咸丰天津之役同治台湾之役在当事者不悉洋情不审虚实不分大小不辨强弱以柔远之道待之长其猖狂之焰增其觊觎之心琉球废祸及越南越南亡波及缅甸缅甸灭累及暹罗顾朝鲜之危如累卵岂一朝一夕哉盖其由来久矣不东并于日必北并于俄何者前废琉球我无存邢封卫之心彼有得陇望蜀之想今者藩篱尽撤堂奥洞开唇亡齿寒将及腹地五胡乱华之势不复于今日耶

环地球俄最大法最强德新兴英美最富然持盈保泰志在通商无心辟土俄则不然欧洲膏腴不过坏土雄鼎峙拓地为难乃于亚洲之北境增戍兵设铁路经之营之不遗余力今见日本占奉天未尝不追悔让人先着于是调船添兵孳孳不倦割奉天则否割台湾则唯赔兵费则袖手旁观加兵费又一词不赞其属意于东三省明矣忍而不发俟赵举秦罢然后乘其敝也至于法之助纣为虐得寸思尺尤在意中将来大吞小强并弱将创五洲混一之局岂非非常之时乎大人聪明天授忠义性成士民莫不慕其德部曲莫不叨其恩无论识与不识佥曰三代以下天盖特委重于大人大有造于中国之民岂止三江两湖之苍生已哉风闻台民众口一词不谋而合誓以战死而失台不肯不战而让台众志成城欲得倭人食其肉寝其皮无类而后已可知　列圣无分畛域一视同仁恩德人人至深不然虽动之以名利威之以刑罚犹不易得出于至诚者乎此殆　列圣在天之灵使中国得一大转机也何以言之日本较势比力纔及我之十一若夫主客劳逸我犹胜算独操顾屡蹶而不振者何哉实谋之不善耳开战之始彼之海军星驰电掣纵横自如如入无人境我军深居简出受制于人大犯兵家之忌陆师将不得人滥竽充数牛骥同牢闻风逃溃至于克扣剥削兵无战心益无论已且兵则新招骤募训练未精技艺生市人与战按战以气为胜负淮军溃散于前湘军气沮于后委靡不振锐气尽消此皆致败之由也台湾如果火器足敷饷无缺上下又同仇敌忾倭人断难越雷池一步何则船之坚不及人心固炮之利不及人心壮设伏以挫其锋用奇以夺其魄倭奴其奈台湾何哉倘不能得志于台必改弦更张仍向　朝廷追索而索之不得仍从事于干戈彼时不战不能欲和不得愿我军休养日久操练渐精　天子降罪己之诏廷臣严议和之条鼓励忠勇上下一心失之东隅收之桑榆未可知也借台湾以收奉天借奉天以存朝鲜借朝鲜以疲日本借日本以慑西洋因祸为福转弱为强在此一举时不可失勇者在此时以图功机不可忽智者贵见机以谋事向使反悔出自　朝廷则曲在我授人责言今反悔出自台民众怒难犯天下皆知人心向背于　国何尤倭人若知难而退战局可不重开否则严备边防以静制动夫利钝不无常数胜负岂有转机千载一时岂非非常之机乎台悬海中假使援断绝虽良平之智贲育之勇亦无所施宜作绸缪未雨之谋亡羊补牢之计民倡其首官赞其成民战于前官助于后于各海口密布水雷使敌如履虎尾春冰久之必改途易辙不复垂涎彼已失之河山安如盘石存亡继绝功莫大焉较马文渊之平交趾武乡侯之拓蛮方有过之无不及矣岂非非常之功乎某之妄献刍荛者非敢轻挑边衅以大局为孤注确见割地难弭患赔费必难久安非发愤为雄不能自立至今一变犹可有为倘再因循事机坐失俟至元气日伤人才日少兵备日弛不独不能战不能守且不能和彼族协以谋我斯为大敌悔何及乎大人广开言路不责言之不当但责知而不言敬竭蠢愚以备采择是否有当伏乞卓裁

　　上两江督宪张香帅书
生系草茅下士瓮牖书生既三昧以未通复片长之不具辄以蕞尔之志慕伊吕之风功业虽因际遇而殊学术要无古今之异旴衡寰宇感慨频生观邻邦之日强未尝不深忧时之思客夏倭人肇衅初据藩封继侵边圉凡我食毛践土莫不敌忾同仇生向受　国恩安可不思报蒿目时艰不安寝食每自拔剑地斫搔首问天自憾为贫困所羁请缨乏路当今之世虽具箕比之忠诚管乐之才卒不免为资格所限以生之驽骀不才兼之寒素亢直顾欲干冒当路上渎威严鲜有不遭摈斥者矣是以裹足不前低回郁勃然今寇患深矣寸中焦灼有万不能已于言者数日前哄传倭兵南下侵犯登莱江苏相距匪遥防务尤为紧急宪台励精图治固已筹划无遗而生员志切同仇安忍终于缄默窃不自揣敢竭鄙忱筹御倭策十条以作刍荛之献谨胪举如左上供采择

一曰习测绘以明地势　用兵必先乡导行军首重地形孙子曰不知山林险阻沮泽之形者不能行军故地形者兵之辅助料敌制胜计险阨远近上将之道也测绘一术能探地形之奥行军者不可视为缓图也苟通乎此得以预行布置趋利避害先立于不败之地以待敌人之来行营筑垒之要莫踰于此故曰先处战地而待敌者佚后处战地而趋战者劳今我与倭人战系敌来攻非我趋战其劳佚之势判若天渊前者平义安九凤岫金复海盖旅威诸处之失何尝非久守待敌第以诸将地势不明无从布置敌兵远道而来数日之间遽行攻破何其易也其致败之由虽不止此而不能扼要据守则固然也倭人步武西法能实事求是闻其兵酋皆通算术图地形临阵以仪器测量炮枪有准按中华地图外人多有刊售沿海各省尤为详细非从旧图摹出良由实测而来平日外人游历所至将山陆川泽测绘以归一旦有事若旧地重游故其远近险易皆所深知我华将弁素昧测绘之学于本国地势尚觉茫然遑问邻境及两军交锋彼则扼要据险出奇抄袭我国能战之师莫若宋军亦仅死寨打硬仗瞎击盲撞一味鏖战大有主客倒置之势故每战败北卒至丧师失地以贻　君父之忧何处设伏何处包抄何为争地何为衢地一切营阵利害非通测绘无以预知为今之计无论和战均应于省垣设立测绘学堂延精于测绘兼晓戎机者为教习饬营哨等弁赴堂肄习兼购详细地图随时考证所习课程为目前急救计者务择浅易而求速效其目凡七一用表代乘除法二开方句股比例浅法三三角八四用指南针测量法五遥测敌军枪炮法六绘行军草图法七访求各地情形已上七种为至浅之术以中人之资肄习三月必能通晓若剔去一两条则更易从事庶行军处地有所恃矣此所以欲明地势宜先习测绘也　二曰选枪炮以利器械　古昔之战短兵则干戈刀矛长兵惟弧矢炮石初未有以炮火为利器也近今战阵惟枪炮是务一炮之弹遥击二十里一枪之击弹及三里苟枪炮猛利施放有准即为劲旅子曰工欲善其事必先利其器错曰器械不利以卒予敌故欲临敌制胜非选利器不可考各国常用火炮曰克罗伯曰阿姆斯脱郎此皆炮师之名因人呼物名遂以传炮弹之重自数磅以至千磅炮之大者体重四墩弹四十磅致远十二里由是而八十磅百二十磅百八十磅以至二百五十磅炮体重七八墩致远二十七里极大者炮体百墩弹重二千磅口径尺有半可谓巨矣英人兼用前膛德军喜用后膛而后膛亦德国最精德国克罗伯后膛炮用一横闩简而固英国阿姆斯脱郎后膛炮其事较险然各种后膛新炮确有数益曰有准曰及远曰力猛曰有来复曰开放灵捷曰有升降各机而旧炮有数弊曰差大曰力小曰施放迟笨曰抛物太曲临阵之际胜败利钝闲不容发有一事逊敌则贻误匪浅又格林各快炮为急救利器炮机仅一旋耳仓猝之间弹如雨下军中不可少也至火枪之制大小同欧美各国多产名枪要以德之毛瑟法之葛喇士为最各击最远界一千一百六十步其次如德之尔德英之马梯呢亨利各击千步又次如美之黎意林明敦瑞之屈得利各击六七百步此皆步枪也而马枪之制小美国温这司马枪有十三响十七响两种虽击远仅一里半里之间而弹捷枪轻最便马兵之用伏查各营用旧器尚多祇堪供巡缉不足以御敌目今防务戒严务必随时更换统带等弁于收领军火尤宜详加查遇有窳损枪炮随时易出以免贻误临时近有以抬枪管粗弹大谓胜于毛瑟者此昧于制造弹准之谈也夫毛瑟枪弹最远三里二里之远已可伤人弹循螺旋出能破空气阻力而枪轻弹捷命中摧坚断非抬枪能比一抬枪之放而毛瑟已数响以一放呆笨不准乏枪扺数响命中摧坚之弹其胜负之数不辨自明此所以欲利器械宜先选枪炮也

三曰招工匠以精掘筑　掘者掘濠沟隐路掘地营窟穴掘地雷隧道也筑者筑城堡营垒筑炮垒墉壁筑坡堆堑岸也百余年来欧洲各国竞修武备枪炮之外莫急于此矣利器械所以击人精掘筑所以避人之击二者并行不悖俗传地营为掘筑中之一端仅恃此技而不练掘筑全法必为敌困故坡堆濠垒所宜讲求焉营兵虽能掘筑而技不专精旧式垒墉尤难御炮工匠素娴工作规矩绳墨训练最精工匠既精然后教兵事半功倍不劳而成招工之法凡军一万招土工三百五十人兼土木工五十人铜铁杂匠二十人备钢锹四千柄钢凿半之他如地道掘器向盘水平软尺地图药水等一物不可少其土木工四百名教以沟垒地营诸法凡测量角度规矩绳墨几何形势均合算理其图形造法悉载生所著陆军刍言因其繁碎兹不赘述掘筑之际令兵随同习练辍工之际匠入兵队操演查各国军制俄国陆军人各备取土之器丹国军营带器者半美国营规每营扯两队轮带掘器其它或车载锹锸或另设工军总举各法惟俄最良而掘筑营垒亦俄人最精然历考各国于地营地道之术讲求日精皆取法于格致算术为兵家当务之急我华将弁从无知格致算法者故通此绝少偶有一二武弁晓掘筑便为莫与抗乎世俗之士一倡百和呼为名将西人闻之无不窃笑迩者平旅诸险失守虽以军心不固亦以未精掘筑所致呜呼有平旅之险固不足恃天下更有何险可恃乎哉地非不利也守非不久也将士军实非不足多也一旦寇至惟委弃是务敌兵乘间轰击军士糜烂皆将之过也不仁莫大焉是平日辜负　君恩不能孳孳求治将地营避炮之法训练娴习使军士有恃无恐迨一经交兵而丧师辱国可胜叹哉后之用兵者苟鉴此而矫其弊未为晚也昔法王拿破仑屡与奥人战拿破仑均先至战地预筑营垒奥人不能攻拿破仑大胜及拿破仑败犹自悔未能多筑营垒以至于此同治四年拿破仑第三下令操练掘地诸技今炮火日精避己击人之术非地营濠隧不可凡掘地营必择要隘冲地与沟垒相为表里沿海一带尤宜相地造筑附近炮台有唇齿辅车之势纵使敌兵登岸断难长驱直入然筑不如法与不筑同掘筑不精仍难御炮此所以欲精掘筑宜先招工匠也　四曰破成格以举真才　古人有言士贤能而不用有国者之耻见贤而不能举有司之过也天下人文之萃莫若士矣而儒生惟务帖括之学驱毕生之精英壮志消磨于八股之中而不知止其于富强王霸之术非所知也然天生人材不以时而异不以地而限野耕岩筑之流何时无之自捐纳之途开而流品愈杂奔竞之风炽而真才日鲜子产曰学而后入政今之良臣皆以政学者也其入政而犹不学者无论矣唐相陆贽请台阁长官各荐其属宋相司马光请在位达官各举所知古之大臣莫不破格旁求以推贤进士为务方今时事多艰需才孔亟尤宜招致奇才异能之士以收策力之效定谋决策共济时艰于各府州县遍悬招谕凡有山林名宿草泽英雄能深明韬熟谙时务或夙娴营阵或素习枪炮或通天文或测地舆或造营垒或精医药或通外邦文语或稔倭国权贵凡我食毛践土莫不敌忾同仇自应仗剑从戎及时报在上者勿徒务好贤之名贵有举贤之实尤不可徒有求治虚文无致治实政六韬曰以官举人按名督实选材考能量能授职令实当其名名副其实勿以事溢才而用非所长勿以才溢事而才违其用则得举贤之道矣三曰军无财士不来军无赏士不往用才之道在崇礼而重禄礼崇则智士至禄重则义士轻死故礼者士之所归赏者士之所劝又曰香饵之下必有死鱼重禄之下必有勇夫古之大有为者必能破格用才读其书即可想见其为人夫士有真伪而取舍随之杰士庸儒不可不辨上苟不察贤愚倒置用舍失当摈一善则百善衰进一恶则众恶归用佞祸至贼贤无功虽欲求治乌可得乎才以格而途隘贤以求而愈多此所以欲举真才宜先破成格也

五曰延西弁以佐统带　自古明君良相莫不汲汲求将才为自强之道孙子曰将者国之辅也辅周则国必强辅隙则国必弱错曰将不知兵以卒予敌君不择将以国予敌故主将者三军之司命也国之存亡民之生死系焉可不慎哉今夫主将之能事调度布置也羽翼主将而杀敌致果者统领管带之责也统带无能则失羽翼之助兵虽多虞益哉临大敌而无羽翼主将不能徒手而搏然观武弁类多俚鄙僄悍不学无术承平则因循粉饰有事则畏缩观望以此为统带其不为偾事者鲜矣古人选将之方不胜枚举其大纲曰智信仁勇严以今观之岂尽然哉西国之造就将材也韬技艺童而习之举凡天文地图测绘营阵算法枪炮水陆险易历代兵古今战场各国疆域军政得失靡不研究或诵习或操练或阅历循序渐进自初学至统兵督队必简练揣摩若干年或十载或廿载小以成小大以成大各以才艺为等差非以财贿为班资也举中今古西而鉴衡之其得失相去抑何远哉方今防务戒严既乏将材又难造就亟宜延西弁为急救之计量其职在参游之间择三十员仅为江苏一省之用尊其爵重其禄派赴各营教习三军弁目兵众悉听训练随时襄赞机宜辅佐统带以补将领之不逮曩年剿平发匪未尝不借助他山洋将华尔戈登等随大军征剿战功卓著忠勇堪嘉远人之力中原由来尚矣倭寇非发逆之比自维新以来三十年中竭力整顿甚至改正朔易服色陆兵仿德水师效英每思于亚洲中取威定霸处心积虑觊觎朝鲜欲伺隙蠢动者非一朝一夕之故矣故常预等队皆系久练精兵今欲与之争胜非延西弁不为功庶几对症发药衰赞有人此所以欲佐统带宜先廷西弁也

六曰设团局以专责成　昔人有言民可与乐成不可与虑始举办团总事关守御乡曲小民不明大义往往勇于私斗怯于公战一闻办团遂妄怀疑惧畏缩观望虽经有司一再劝谕告以守望相助之义而诲者谆谆听者藐藐即使一齐举办仍系乌合之众散漫无纪所贵乎团练者以其内能诘奸宄而外能助兵力也苟兵与团表里相助若唇齿之依附则军情联络而防务固曩年法人之役元目击各团毫无实济皆办之不得其道也目下团练若听董保自办仍系虚行故事无补地方为今之计宜先筹全局设局责成谨拟条目如左　一省垣应设筹防总局遴委司道督办　一省垣应设招贤不论官绅士子年岁门第凡通韬艺术学识兼优者皆得人选择尤为掌教教习多士储才待用　一每府设一团防府局选晓畅戎机精通艺术者为府局团董一正二副即委该知府为府局监督其直隶州厅作府论　一每县设一团防县局选熟谙地图通晓营阵者为县局团董一正二副即委该县为县局监督其散州厅作县论　一凡乡镇市集满三百家者设一团练公所选派乡正董一人副董一二人委所辖巡汛为稽查委员　一设立局所应择冲要险地及空旷能作校场沟垒地营者不论城镇内外　一凡团练经费先从民间捐募不敷则由官拨贴　一凡府县正董系招贤馆中取人员由总局札委以重责任各副董系次取人员由正董自约用乡正董系下取人员乡副董系乡镇原有之董均由府县正董推荐选用　一凡府县局各募民团五百名由董事督率并驻营兵五十名由哨弁带领为民团之模楷府县团勇随同营兵操练县董带一县团勇府董带合府团勇乡镇募团以百名为率随地增减　一各局需用差保应由地方官随时饬派　一劝募之法先由总局将办团情由晓以大义刊成详细告示及简明谕单将告示遍贴城乡通衢各局高树团练大帜然后由府县董会同保甲委员随带书役差保分给谕单挨户谕劝勿以势逼富者出财无财出力遇有殷实铺户察其力能多助者或加意商劝或约铺主家长赴局会议一劝不成则再劝再劝不成则三劝务必应劝而后已此事专由官府则体亢而民疏由差保则分卑而民玩均难济事故必官董相辅而行此外巨绅世家由地方官劝募量力捐助多多益善　一凡民团计分二等一招无业民人可以时刻操练日夜轮守者月给口银三圆名曰常团一招有业民人仅每日抽暇操练每月按期轮守者不给工食应奖一牌名曰义团　一此次办团系上报　君国下卫民生起见如每户捐至百金以上及出义团三人者应请地方官亲书急公好义字样给以奖牌悬挂户左捐至五百金以上者由各省总局就近详请督抚宪给高奖牌一对以示鼓励　一凡文牍公务出入项均应详载簿书分类编册以便查核并按期将捐缮就清单注明各户花名连簿册一并送交各该地方官稽核盖印发贴通衢以昭信实而杜弊窦　一每勇十人择一尤者为勇长每勇十人择一长尤者为勇头勇头勇长各给奖牌工食勇头每月银六圆勇长四圆所给奖牌内书勤能勇壮等字不论义团常团凡勤能出众均得濯升勇长勇头勇头过多应另编勇队择尤请奖　一如民情踊跃向义以致应募壮丁过于定额者可仿德国陆兵规制分常备预备后备数等又可严其挑选以成有用师团　一凡各团应用军火由总局给发此新募民团祗可作步枪队用以巡缉则有余驱使御敌则不足故所驻营兵五十名应练作炮队酌给三十磅弹以内战炮若干尊以厚团力而备不虞俟民团日益精练亦可改作马炮等队　一巡查之法应参用西国巡捕章程无论城市僻壤必按分地日夜轮班巡逻毋招摇勤稽查以察奸宄而肃闾阎各团之效不效于地方之靖不靖见之而各董之勤怠功过从此分矣　一训练各团虽以营兵为表率仍须另派教习如董事能自教尤妙勇之优劣由董查察县乡董之勤怠由府董监督诸董之功过由总局考核功多加禄更多请奖过多罚俸更多撤差　一府正董为一府之领袖有督率各董之责县正董为一县之表率有稽查乡董之责府县正董运筹策相度地势责任较重各副董出劝士庶约束团众是其专责团防妥善闾里乂安皆诸董之力也官祗督成而已　一地方官为监督有二益一地方官有守土之责与民同安危平日官民阂隔上下不亲今以督团之故躬亲抚驭民情激励一旦有事不难有勇知方一益也二团与兵异而实同团多人众品类不齐设滋事端颇为棘手地方官有牧民之责可随时约束二益也　一各董薪水局用府正董每月薪水银三十圆副董十六圆县正董二十四圆副董十四圆乡正董十圆副董八圆此外勇众工食及各项正杂用度均应从俭开支不得浪费　一凡团队应备衣帜勇头勇长始穿号衣其勇众等各给六尺长黄布腰带一条　国朝尚黄故旗帜亦以黄色龙纹为主　一兵团宜联络逢各县半月会哨等之期必派大队营兵与民团合操作临阵之势设伏出奇登山涉水若平日畏难而苟安则临时何以应变而制胜　一上下宜亲睦官之于董犹心腹也以待心腹待董则食心腹之报董之于众犹四肢也以待四肢待众则收四肢之效每操练董必身先士卒每会哨官必亲抚勇众官董勇众若父子兄弟一家人上下亲睦曲相通故能收殊绝之效复晓之以大义示之以利害激之以赏孚之以恩信编氓虽愚有不感奋兴起者乎　一此次倭患虽创巨痛深然天下之强于倭者且什倍之军兴以来我华之情弊显然底蕴悉露昭著于天下耳目之间试问雄环起伺我我更有何策以驭之哉　朝廷孜孜求治故于事平之后必将鉴前车之失以大修武备故团防各局无论和战均应设立扩而充之即为将来武备院及巡捕厅之地步邱陵川泽即高深之始基诚能仿德国陆军寓兵民间实为长治久安之策夫农隙讲武古有明训天下强兵之法莫踰于此　一设局之后应公议详细章程除刊印成书外并缮贴各局由董事按期宣讲众听丁告诫可以激发人之义愤　一以上诸节仅拟大尚多未尽之处但生思索良久以此法办团定能奏效揆情度理其必然故敢冒昧以进深愿江苏倡之各省随之则不特外寇无隙可乘即内奸亦无从托足矣

七曰厚兵力以固海防　海防之法防口易防岸难海口形势逼窄陆则炮台海则水雷数十里之间可以彼此兼并扼要布置易于为力海岸地形辽袤延数千里势难处处设防故全恃游舰兵弋洋面江苏为皖赣诸省之门户长江口系江苏之咽喉尤为紧要虽有英人保护长江一带之说然仅附通商口岸而已如江北一带随地敌可登岸者不及保也崇明一区孤悬海外为大江之屏塞非屯重兵不可盖崇明一有虞即江南之太仓江北之海门失势而难守矣江以南自金山至山江以北自海门至海州迢迢千里要难随地屯兵而尤不可不防其潜行登岸循旅顺辽东之故智日昨传闻威海刘公岛相继沦陷兵舰大半损失海战无可争矣夫战船予敌则彼之声势益壮而我之海防愈难一得一失相去远矣此次战事一误于牙山失机再误于不能扼守平壤三误于引敌渡鸭绿江四误于失旅顺之天险五误于不能保威海由是而战事尚堪问耶故可和即和不得已则尽人事听天命以守御而已今江苏为山东邻省距登莱匪遥当此存亡危急之秋惟有厚集劲旅联络声势广乡导熟习沿海路径凡沿江海一带无论山陬海澨随时添设电线以通军报并派马队往来巡历择要路多埋地雷遇有易于登岸之处必加意防范自来守御之法最忌彼此不相顾不可各守一隅有畛域之分无事则巡历筑垒有警则互相救应若常山之蛇首尾互救而不穷兵力分则弱合则强散则怯聚则勇分合聚散之权操之在我焉顾军实未饶兵虽众不足恃也孙子曰军无锱重则亡无粮食则亡无委积则亡夫粮饷军装兵之本也战之资也故善用兵者必量其众寡度其时刻军火粮食预备储积按计远近利于辄运以资接济无虞竭蹶曩年美总统格兰脱游华力劝某相曰振兴国势莫若铁路电报斯言也于今十七年矣电报之设能远布各省铁路仅北蓟南台数百里耳欧美各大邦铁轨纵横动辄数万重承平则商贾辐凑脉络贯通有事则调兵运饷顷刻百里鉴于今军事方兴调兵运饷之艰不禁追思格公之语而低回久之焉敌由陆路来犯尚可据隘以待若以师船潜至声东击西我将防不胜防所谓备左则右寡备右则左寡船驶洋面一日千里而兵不劳我军陆行难与角逐无铁轨之运征调往来动以时日紧急之际刻不可缓岂容过迟今海乏战舰陆无火车仅以厚集兵力熟察地势为自固之计亦御敌之末着非海防上策也至本省兵舰慎勿远驶洋面为敌所乘按近日军情仅可舶近口旁相机助击苟布置周密远近呼应相救若左右手不为倭人攻瑕伺隙则江苏之幸也此所以欲固海防宜先厚兵力也　八曰勤训练以备不测　诗曰师干之试方叔率上征人伐鼓陈师鞠旅自古治兵贵于训练孙子计校七事六则曰士卒熟练吴起言治兵方圆坐起左右前后行止分合每变皆习乃授其兵今西军体操步伐与此相类明戚继光治浙兵严明精锐训练有方故剿倭有功世多称之夫用兵之法虽一卒一马一炮一枪不可徒伤于敌其所以勤求精练者非徒争胜仗亦以全师旅耳生尝观西军步伐共齐心志若一上之令下犹身之使臂臂之使指进退左右三军如一人赏明号令严器械铦利枪炮有准堂堂王师安可不教而战伏查华军类皆将不与兵习兵不与将联上下阂隔军心不一其操演技阵也务师观无实济旌旗蔽日刀矛如林枪炮之声洋洋乎盈耳实无一响可用以此御敌何能取胜至新募勇队大半是无赖游民训练尤急为今之计应由西弁教习先教以体操步伐次之以枪炮阵法继之以掘筑营垒固之以恩信赏体操欲练步伐欲齐阵法欲熟枪炮欲准开放欲捷掘筑欲速均须实事求是断勿沿曩日仅就校场操演掩饰了事之陋习他如登山涉水出奇设伏行军接应皆为兵之技艺诸艺娴习天下无敌一艺不精覆败无日若不严加整顿徒以急遽募集之众御彼久练之兵是驱羊而搏虎狼非安国攘寇之道也由统领而管带由管带而哨队苟人人核实节钳节制又何患兵之不精士卒之不练哉一旦有事如响斯应矣此所以欲备不测宜先勤训练也

九曰明赏以励三军　夫赏所以存激劝所以示惩儆赏一则百劝一则儆众故用赏莫贵乎信用莫贵乎必赏信必德威兼施而法令行三军激励将士用命六韬曰赏贵小贵大小者非薄爵禄财帛之与也谓能赏及马徒卒也恩赏下逮也大者非重刑诛黜降之条谓能及当路权贵也刑上极也孙子吴宫教战而诛王之爱姬戚继光剿御倭寇临阵斩其长子是皆刑上极也昔者良将之用兵有馈箪醪者使投诸河与众同饮而军士愿为死者恩下逮也今　朝廷发宫帑巨万皮裘数万袭以赐从征军士恩赏下逮也及诸险失守复按律治诸将罪是刑上极也三军之士有不感奋兴起者乎或曰世固有赏下逮而不知感上极而不知儆者何也曰赏未明也夫所谓明者贵有本末耳曰何谓本末曰不赏之赏不之本也赏所赏所末也平日择贤而用不赏之赏也见不贤而不用不之也本也临时有功而赏之赏其所当赏也有过而之其所当也末也经曰其本乱而末治者否矣譬如有善御之王良而无知马之孙阳衰骐骥而驾驽骀虽日饲以膏粱而不知奋施以鞭挞而不知儆也故用兵之道贵乎知本万事尽然得本则昌苟为无本则赏虽行而不明孰无是非之心何以观感而激劝此所以欲励三军宜先明赏也　十曰用刚柔以合时中　洪范九畴六三德二曰刚克三曰柔克三曰能柔能刚其国弥光能弱能强其国弥彰纯柔纯弱其国必削纯刚纯强其国必亡夫柔者心之德刚者气之贼故曰柔者人之所助刚者人之所攻天地万物莫不皆然神妙元微变化无常所以圣人不凝滞于物随时处中而能与世推移老子曰弱之胜强柔之胜刚天下莫不知莫能行故曰受国之垢是谓社稷主受国不祥是谓天下王今中倭构衅屈指半载余丧师失地国辱将死岂非垢辱之至不祥莫大哉诚能顺受其正不祥而自省则为天下之王矣自古圣君治国莫不有不测之患惟在修身事天卑以自牧为今之计宜以柔克以刚则折今之以清流自命者竞言战矣顾不言战之方所以制敌之策与夫可胜不可胜之道夫古人行军者重人和不和于国不可以出军不和于军不可以出阵不和于阵不可以出战不和于战不可以战今者朝野上下至不和矣将闇兵顽至无能矣以至无能之军处至不和之境不特无当于西法亦且大悖于古训而欲师出有功克敌制胜不綦难乎苟逞一朝之忿以驱亿万生灵于水火之中置大局于不问不仁莫大焉兵法曰知彼知己百战不殆不知彼而知己一胜一负不知彼不知己每战必败论者既昧敌之所以为敌及敌将何从出身敌兵何等精练又不知我之所以为我我将从何出身我兵曾否训练所谓不知彼不知己也或曰倭人外强中干若持之以久彼必自毙此言似是也其如我终无战守之具何终无战守之具而强战之是自速其祸也故不若见机议和以待将来昔者汤事葛文王事昆夷大之字小古人有行之者矣故虽割地不足惜赔不足耻所可耻者泄沓成风蒙蔽为事终无望痛革之一日倘复因循苟且则羸痹痿日甚一日十年二十年之后当有不堪设想者矣此烈士所以拊膺太息呼天而痛哭也乘此次创巨痛深之后朝野上下震惊之心未冷愧愤之气未平革故鼎新易如反掌昔人有言虽有智慧不如乘势虽有镃基不如待时今则时势可乘之日也时来势至不思变计则更无可为之日中国之兴衰成败在此一举矣所贵祈天永命修省惕励朝野同心上下一德将富强之基不于是乎立哉试拟其大纲如下一曰借国债二曰聘西士三曰兴筑铁路四曰添设电线五曰各府设水陆武备学堂六曰各府设算学格致学堂七曰各府县添设艺文学八曰各乡镇遍设男女艺文学堂九曰讲树艺重农桑广种百谷果木十曰搜山泽鱼盐之利十一曰辟五金油煤矿产十二曰兴机器工作制造百货十三曰特设商部通商十四曰各省设律例公法所十五曰各府设医药卫生院十六曰设洋文翻译馆十七曰设上下议政院十八曰选派成材学生出洋肄业十九曰变功令取士因材授职二十曰酌改六部则例文武官制二十一曰永革捐纳成例二十二曰加官俸增兵饷二十三曰禁栽粟嗜鸦片二十四曰广使间谍以窥天下虚实二十五曰禁释道庙宇师巫邪术二十六曰修改房屋道路调和一切食物以合格致养生之理已上凡二十六纲为草创大其间有本末难易之别至于斟酌损益克臻尽善是在执政者之随时布置焉诚能以柔胜刚自必转弱为强虽利钝在天其转移在人苟奋兴振作痛除积弊二十年后犹不能于亚洲中取威定霸者吾不信也于斯时也有德者应以柔无道者克以刚不将丕基永固天下一家复一道同风之郅治也哉此所以欲合时中宜善用刚柔也　凡策十条前九条为目前守御之方后一条系善后治安之策谨盥汰缮写以呈明知土壤细流高深无补而负薪之语将帅宜闻愿宪台熟察明详随时见诸施行则天下之幸也

　　上某当道书
窃惟心之痛者不能缓声事之急者不能安言性之忠者不能隐情某伏处申江偶闻倭人要盟大遂所欲或谓化干戈为玉帛从此长治久安愚不谓然夫开外人要挟之风莫此为甚条约大概得之传闻就而论之割台澎南洋门户失矣卧榻之旁已容他人鼾睡得寸思尺自在意中可虑一也偿三百兆两倾天下之库藏仍是车薪杯水民穷财尽元气大伤可虑二也彼练兵有资添船有资制器有资富而谋强易如反掌犬羊之性不以我为陆彼必以我为畏彼将来无端之衅无厌之求必无已极可虑三也外夷互市以来从无设机器于内地制造货物者自倭作俑出货速价之廉男工女红都为所夺贫民生计谋之愈难可虑四也倭人税章种种取巧各国必效尤踵至拒之显有歧视以心授人口实允之国课减色势若江河可虑五也权衡和战利害和则变迟而祸大战则变速而祸小何者盖开战以来失于力战者少败于自溃者多然所失不过江滨之区敌之无力深入明矣攻一城夺一卡能不稍伤精锐乎移盛京之寇攻台澎兵少丁单形见势绌战利一沿海防剿添募大约不过千营月饷约需三四百万再战数年才与偿相埒我之饷力虽竭彼之筹划早穷有不俯首帖耳就我范围者几希战利二以我之财养我之民内患不作弭乱无形战利三假令拒绝和议三令五申将士必一鼓作气无所徘徊胜而后和各国自存忌惮不敢弄兵潢池矣战利四今不出此而倒行逆施筹兵饷则支绌异常筹偿则绰有余裕养痈贻患岂堪设想乎顾今之天下已着战国纷争之势强食弱肉无所底止以兵力之强弱而论国祚之短长虽苏张重生随陆再世岂能徒以口舌争之哉我自强则绝各国轻侮之心可全亚洲而王之我不自强犹投骨于地待犬之磨牙骨不尽不止环海之国俄最大且与西北犬牙交错曩者图欧多次未遂所欲今必翻然大悟知图亚易而图欧难择肥而噬就善而欺由今观之则见割地竭力把持见偿费则毫不干预其非真实助我岂不昭然各揭哉法则得越南如石田虽有括糠及米之意然创巨痛深不敢妄为戎首今旁观得失难免垂涎总之和议断难久持武备不可懈弛宜上下一心朝野同志痛定思痛时存卧薪尝之心去情面变成法黜虚文崇实学进贤退不肖倘再因循不作补牢求艾之计驯至内患日深外侮日亟虽有良平之智贲育之勇亦无所施顾和局定后急务为何其在安插营勇乎夫勇者易集而难散易动而难静遇招募则欣然乐从闻遣散则怨声载道欲概留防堵需饷不赀司农棘手欲及时裁撤又恐逼而为匪微火燎原至于有备无患尤贵在机先也为今之计莫如釜底抽薪概行以营改旗有二便焉一曰无事便于驻防以免分废操之弊有事易于满额可收一呼即集之功二曰按营抽散不事张皇汰弱留强免生他变而所散之勇宜发恩饷三个月以慰其心由何处招来送归何处无惜小大而误无图易而畏难此一法也旗绿制兵久成弩末既不能出征又不能守土积重难返　国帑虚糜穷则变变则通及今不变更待何时大致每提督辖三总兵各统五营计营二十副参游各一为营官都守正哨千把副之教以西法阵式枪队炮队各擅其长不可夹杂此又一法也兵燹后江浙各省荒田仍多百姓惮于疏辟之劳自惜其费牧令畏于清理之累隐匿不言此封疆所应饬查而贫民资为生业访得地移营垦之寓兵于农之遗意也五金煤矿无省无之欲开利源非矿莫属前此屡开而俄辍者或因考地不实几同登山采珠或曰拘守成法横凿而难得精华至于任事者干没犹其余事以致一闻矿股人皆视为畏途而迂者以明季肇乱为鉴不知乱由乎人非由乎矿有矿不开何殊因噎忘食耶取炼虽用西法而小工需人正伙以勇代之此又一法也某职微位卑何敢侈谈大局缘目击时艰寝食俱废虽斧钻在前鼎镬在后无所顾忌但求一倾悃忱有裨于时事之万一则幸甚幸甚

　　上刘岘帅书
敬禀者窃明山桑梓庸流菲葑弱质江东听鼓廿有余年前以起病人员辱承留奏又蒙委署斯篆报称毫无固已没齿不忘终身衔结矣迩际海防吃紧之时正志士报　国捐躯之日普天率土义愤同伸苟有半解一知何敢安于缄默倭奴肆毒蚕食鲸吞要隘名城相继失守　朝廷特简公为三军之司命人物之权衡固以公有安内攘外之才怀纬武经文之非托空言者比也乃受　命以来陆续征调雄兵猛将不为不多军械饷需不为不厚知遇之隆权柄之大无以复加公之生平经济蕴蓄从此可襮于天下矣倭奴之据我藩属占我边疆行当寸土归赵退避不遑矣凡此数端不独　宸衷所属望即天下大小臣工苍生赤子靡不如大旱之望云霓而惟日不足者也岂期数月于兹一筹莫展前则旅顺之失今则威海蹈其覆辙矣前则平壤之败今则牛庄继其后车矣他如刘公岛太平山金州登州等处或降或败或陷或危坐失机宜是谁之咎其不战而败败而求和岂非明公暨吴清帅所统诸军之故哉凡言湘淮二军不可用倭寇猖獗未易攻者皆非也昔项羽百战百胜而垓下一败竟丧其躯勾践忍辱含羞而沼吴一役卒霸其国且也晋鄙率师救赵迁延不进公子无忌代将其军大破秦师可见将在谋而不在勇兵贵精而不贵多诸葛复生不能易也明公奋起草茅与文正文忠文襄诸公同时廓清天下何今日之役将遇之遁兵遇之溃坚船利炮拱手而让他人是岂倭之非我敌哉抑我气之不能振耳气之不振习之使然也武将怠于外文臣玩于内致使　圣明孤立顾虑无依真如贾生所言可谓痛哭流涕长太息者也为今之计公宜三令五申大张挞伐速选名将统带精兵次第出征分途剿敌既免虚糜　国帑为天下将士之倡并可牵制倭奴免四方蹂躏之惨将则破格举用赏严明兵则甘苦共尝训练精熟务使一心一德视死如归同气同声以一当百勿再招募贻遣散之忧勿事因循免四邻之诮可胜可败而不可怯能守能战而后能和公之幸即楚之光也　国之幸即天下之光也他日功成身退简册流芳明虽未能身戎行同膺懋赏当亦与有荣施焉

一倭奴已成敌国和议在所必缓也我　朝龙兴而后四海归心虽间有小丑跳梁　国威未尝稍损迨道光中禁森严激而生变致和议一节流为失计之阶初得可和之利而不和驯至不可和之势而就和于是改条约予银币让埠头立教堂施者不厌其欲受者自命为强呜呼厝火于积薪之下尚何言哉至今日而遽与倭和武备不问可知矣至今日而遽与倭和饷需不言而喻矣至今日而遽与倭和藩封从此心寒矣至今日而遽与倭和义士由兹落矣且也一言和必难填其溪壑之欲一言和必起四邻窥藐之心一言和必蹈再衰三竭之病一言和必贻天下后世之忧畏倭如此其它可知今日如此异日可知故金人和而宋朝不振俺答和而明室寖衰惟望当道大君子力阻其议　朝廷坚背城之借将士有必战之心即一时小失戎机终当大伸　天讨若游移两可断难建功刍荛之言首期采纳　一战事已开半载选将在所必先也粤匪倡乱以来前后廿余年大小干百战立功之士半皆出自茅庐故今之元戎皆昔之草莽也或破格而擢为上将或一战而委带多营一将得人千军用命今则不然将领无非提镇囊橐广积金银一经临阵之时回忆身家靡不怦然心动以故捐躯者少畏缩者多此卫汝贵龚鲁卿等之明证也若夫怀才未展者流家贫秩末前程未艾后望甚殷立一功必有一功之懋赏建一策必有一策之褒荣富贵足以感其心功名足以动其念即使别无将而勇气较增十倍矣　一陆军水师训练在所必精也海防营务水师多而陆师少陆战少而水战多虽古无海战今则海禁一开而海战亦急宜讲求矣兵轮各船统领固贵得人管带亦不可忽若徒以习学洋务之人毫无管带遽膺不独临阵惊惶抑且望洋先避此方伯谦偾事之明验也总之将领为士卒之表率士卒视将领为依归故穰苴出而强晋退韩信出而项羽亡苟水陆各军在在得人时时训练水战仿泰西之法陆战师戚氏之规则有备自可无患熟极自尔巧生矣　一军制营规赏在所必明也军兴而后百弊俱生非吃缺过多即全无纪律非亲属是用即一味偏私赏不当功不当罪志能之士裹足不前勇敢之人抚膺兴叹不知重赏之下必有勇夫一之余足以儆百故孙武戮宠姬而天下惧太宗奖武士而兵气扬此尤彰明较着也当此军书旁午战事方殷若使各专责成全无偏袒胜则予以破格之赏败则加以破格之诛言出法随用人惟己如是而犹不能御外侮也有是理哉　一南北洋相为表里军事在所必通也北路虽调重兵而江南实为北军后劲尤宜厚集兵力广储糗粮收养人才多备军火既足以资接济复免遇事张皇且淮南皖北伏莽甚多更须招募劲旅居中策应庶饥馑之年盐枭之变会匪之乱水旱之灾有备均可无患矣

一军事欲速胜获汉奸在所必杜也滨海各处最多渔户穷民安分守己者固不乏人而丧良无耻者亦所不免能保无无藉寇兵赍盗粮者乎宜就地挑练土兵设立渔团束之以营制给之以优饷既不为敌攻我又可为我攻敌诚一举而两得也至查出汉奸即行正法匿藏之家照律加罪　一战事以变通为贵机宜在所必也粤匪之乱易平倭寇之乱难平何也今昔不同时势亦异故也粤匪倡乱之时器械不齐人心不一虽有百万之众悉皆乌合之徒若非承平日久士卒无多将不知兵兵不知战彼亦何能糜烂半天下哉至倭奴之悍兵心既一器械复齐兼以操练之精窥伺之久地理之熟间谍之多将得兵心兵听将令以故横行如此乃我之将官半皆贪劣我之兵勇悉属顽徒名虽合而实分数虽众而实弱加以仓猝召募战阵非所知率尔行军枪炮非所习以此御敌宜乎见敌则奔以此守城宜乎弃城而遁惟望明公速为变计多选老成持重善于将兵者使其分统各军共其甘苦宽其饷需足其军火励之以重赏激之以忠义齐之以军律一往无前有进不退如是则张　国威存藩服雪前耻服四邻均在此一举矣　一兵勇以精壮为要招募在所必择也倭奴入寇到处征兵或敷衍了事者有之或迁延日久者有之皆非所以实事求是也一招再招老弱者多精壮者少有名无实训练为难宜择识兼优之员于各省各乡分途招募选择精强庶壮士农民悉为收用操练成军无往不利即至倭事既平之日亦可留为防守之资名实兼收公私两尽　一旗帜军械选换在所必急也从来战阵之事旗帜为先对垒之时军械为要故旗帜之有犯忌讳军械之不合时宜者古人勿取也愚意我军旗帜宜用黑白不宜用红白属金东方之木也黑属水掩日光也若红属火则反为日助光矣出兵宜用庚寅辛卯等日辛金卯木也勿用甲戌日甲者东方木也戌者中央土土为木母也至于军械之利钝则在因事制宜彼所恃者独有炮耳炮之用宜于日不宜于夜宜于远不宜于近宜于平原不宜于山溪若我用絮车藤牌时伏时进长墙地洞或出或潜彼不长夜战我则潜师以袭之彼不惯短接我则埋伏以薄之以我所长攻彼所短骄兵必败自古为然彼以屡胜之兵断无不骄之理知彼知己百战百胜此之谓也　一海防善后事宜当事在所必讲也从来　国运之盛衰视乎人才之消长故养一兵贵得一兵之用募一勇必得一勇之功现在沿海各省防营不下数十万一经有事动张皇调募纷纷毫无实用事后遣散或投入会匪或流落他乡军兴以来往往如此惟于防营勇兵严加训练多委实心办事之人查点营务使循名核实饷不虚糜兵于此强即　国于此富此诚善后之良法也

　　谨拟时势条陈折
今天下大势一铁舰枪炮之世也未有势不强而可立国者盖外洋不讲王道专尚强横耳而蚕食各洲是所必然之势纵有万国公法不过大国律小国以借口强国限弱国为托辞皆欺人之谈奚足恃哉英人通商法人传教已内地交涉纷竞视他国为甚其分属英法之缅甸越南已逼吾南服东有日本常怀虎踞北有俄国每思鲸吞今高丽既失东三省尤无屏障而中国之不能垒塞绝境阻遏洋人之不来人人之所共知既知之而不图所安非谓狃于积习粉饰自欺者欤外交之道既不能免岂可甘泥常法守己之所短不效人之所长而御人之所长乎自古兴衰强弱固关天数而人力亦非不能胜天及是时当明政刑治商开矿择文选武重立水师考练陆军革当时之惯习而求将来之实事内修富强之道外筹御敌之策卧薪尝十年望成庶几立乎众强之间可进退之权或免内患外侮之扰不然不有日本前车之鉴乎谨拟条陈十五恭列于后

一立儒教堂夫儒道者立国之本也未有不以道而能富国强兵者也若能儒教通行天下专讲为人立品孝弟忠信礼义廉耻使人人喜于为善而耻于为恶才者乐尽其长德者安受其荣荣辱相形虽有恶者亦无不劝善而悔过者矣数十年来官吏兵民玩法日久刁诈百出专尚积习粉饰之风日用之间向不讲求孝悌忠信礼义廉耻之道故所仕未必皆是才德之士若才德者不出其如华夷何方今之事欲得富国强兵之道无他先求人之放心而已矣伦常日用之间读圣贤之书学圣贤之道设掌学掌教比较才具甄别德行每县之中十村设学堂一社设教堂五日为期十村之士赴学堂听教经掌学比较甄别至朔望之期一社之士赴教堂经掌教比较甄别一年经县教官比较甄别二年经府教官比较甄别三年经学政甄别考试童生之才者德者才德兼优者取入庠生令掌学堂掌学庠生之优者升廪生令掌教堂平日学生才德之优者由学堂送教堂奖励有为非者轻者掌学申斥重者送教堂鸣鼓责以彰荣辱而励人心　一立学堂立学堂者所以育人才也十村立一学堂选取品学兼优者二人专理十村读书之士倡率为人立品讲求儒道教化十村人才五日各学师生均赴学堂听教比较学生之才具甄别德行以定优劣造册呈递教堂以备掌教查考如掌学比较不真不妥之处按章记过各学堂通悬地舆全图时常考究凡学生启蒙时必读四书五经地舆等书然后看其性质或商学工学刑学例学数学矿学天文学医学水师学陆军学分门教之每逢官学比较甄别之期均由掌学呈明某人何项学业掌教出保府县学官出结送考无德无学者不准送考如有虚假不实者以舞弊论掌学掌教府县学官均记大过　一改文以文取士之始所以观人性耳非令人寻章摘句舞墨弄文今人专于青春作赋皓首穷经笔下纵有千言胸中实无一策视文学为取士之途并无实学可以济世平日不讲身体力行徒以纸上论文数黑论黄无人可及临机应变百无一能甚有满口满纸仁义道德而仍刻薄居心无匪不作如此之人十中六七所谓学士之学无非济世之学也当今之急务当除虚文而求实学凡士子初读书时即讲求圣贤之道为人立品伦常日用之间举止动静全趋孝悌忠信礼义廉耻人心由渐而化矣常悬地舆图于家学堂每日读书之余人人皆考中外地舆然后审学生之质分门以教商学工学刑学例学矿学医学数学天文学地舆学水师学陆军学使其专家成名每五日经掌学比较才具之功过甄别德行之贤愚朔望经掌教比较甄别一年县学官比较甄别二年府学官比较甄别三年掌学造册呈明某人何项学业掌教廪生出保学县学官出结并有邻佑确实互结送考经学政比较甄别或才或德或才德兼优考取入庠令掌学堂管十村读书之士原掌学附生才德优者升廪生令掌教堂管一社之士廪生优者升县教谕训导县教谕训导优者升府教谕训导

一改武方今之世中外畅通天下无阻数雄并踞虎视眈眈实一战国之世也盖不重武不能全疆圉矣古人考武以弓矢无枪炮也今则枪炮之世无所用弓矢之地莫善改矢为枪每人学武由掌教廪生出保于本县呈领洋枪一支读兵书考地舆学马步枪专门枪炮者分水师学善马步枪者分陆军学无论水陆两门充兵各营兵勇均须武生充当善所有考取武生愿乡试者听之有寒士不愿乡试者统由学政造册送营分水陆两门各充兵营兵勇均须武生充当益善不得外艺补入各省建立武备学堂武童武生入学肄业三年期满呈明何项学业经学堂总办考取优者发给保单由抚发给札文咨送各局所或水师或陆军分门投　一选才能自古得人者盛失人者衰从来治国安民之道选才为第一要筹天下大计社稷安危在有主谋圣人云十室之邑必有忠信天下之大何患无才患于不求耳今之有司有以诗文而得仕有以捐纳而得仕故所仕未必皆是品学兼优之人古人乡举里选之法此深得选贤之宜可使山林无逸才则贤者俱立于朝廷何患天下之不大治耶选才三年一期于府县教官中有乡人联名公举有府县甘结经主考比较甄别中举人造册送部总裁比较才具之上下甄别德行之贤否授以进士分等第仍照状元翰林都员外官州县分发供职或发海疆商政矿务何须局所委用　一专商务尝思神农氏日中为市交易而退各得其所以王天下齐太公劝女红管子正盐筴而诸侯朝齐是商政之足以奔走天下古圣贤有用之者矣在上古民物未繁原可闭关独治不相往来若今日地球万国相通之世圣人复生能不以讲求商务为汲汲哉夫商为中国四民之末而洋人则恃商为创国造家开物成务之命脉迭着奇效者何也有商则士可行其所学而其学益精农可通其所植而其植益盛工可造其所作而其作益勤是商握四民之纲也此其要为从前中国所未知经史所未讲而外洋创此规模实有可操之券也而不能独执中国崇本抑末之旧说以拘之中国若不专重商务则立军御敌无养命之源内地之所以商务不盛者其弊有三限于沿途厘卡太繁贩卖价值不合一也差吏讹诈二也商伙任意舞弊甚至有拐骗等事不得申惩三也欲除此三弊必设商政局于各省专以保护商民不准地方官干问其事则商务自蒸蒸日盛矣各省设商政总局一总税务司一各府设商政分局一各府州县设分税务司一由商政分局酌量州县镇埠之大小派巡捕数名保护商民并稽查商家及分税务司有否积弊再派暗巡捕巡查各处巡捕是否造公正册呈报商政分局以备考较各州县之税务司专管各属境商务按商家上中下三等发给商票每年一换税务只税落地货物不税过路商贾以广招徕若有不公不法者准商人于商政局控告各府商政局委员每年四季巡查本属商境总局总办春秋两季巡查通省商务凡到各州县日期并有无骚扰地方由该州县出结径禀巡抚按季专折奏报令各府之商政分局劝各府富户积股于本处开设商贾以广税务股分票由商政局印以昭信重各分税务司均须由廪生专门税务商务者充之三年比较甄别升府税务司若有功有益于商税者直升总税务司转商政分局委员升总局总办不得以外门学业充之

一开矿务矿务昌盛可济富国强兵故西人则恃之为创国成务陆军水师养命之源矿务若开五金流通则商可昌其所贾工可售其所作无业游民皆有所司自无专于为匪者矣立军御敌器械粮饷皆赖于此实国家商民之大利也岂可不汲汲于讲求哉东三省及内外蒙古地方产金最盛两国边界山脉连属河流贯通即如土谢图汗部与俄国接壤东西数百里到处产金恰克图迤东之切贵河分流诸水金砂尤多俄人在切贵河挖金往往侵入华疆凿山淘河昼还夜往习以为常今我不取亦必为俄人所窃取孰善取之以养兵治械而御诸国日日之窥伺能集股开矿实有裨益于国当招矿师寻天下择地设厂立矿学置矿官颁矿律凡产金银铜铁锡之处由矿官丈量听民商开厂采取所有金银砂送交官炉镕化再运京都或省会官厂局提净铸为金银钱以便商旅而限金银流入外洋业主愿得钱者如数领取否则请领金银钱票听民商交易至铜铁锡等项就地镕炼分济枪炮机器各厂所用领价亦听商民自便税收什一转运镕化之费亦什一皆于业主取偿设巡捕专查官商积弊并保护来往商民　一练陆军兵者国之大事也死生之地存亡之道不可不察也兵之锐钝将之责也在于将之调度有方耳故三军易得一将难求凡为将者不通天文不识地理不知奇门不晓阴阳不谙阵法不明军机是庸才也兵未出战先以五事校之一曰道令民与上同意也二曰上知天文阴阳寒暑时制也三曰下知地理远近险易广狭死生也四曰将有智信仁勇严之五德也五曰曲制官道主用之法也以此五事计彼我之优劣探索胜负之情状以视军机继以七计审之曰主孰有道曰将孰有能曰天地孰得曰法令孰行曰兵众孰强曰士卒孰练曰赏孰明得此七计而胜负定矣此乃兵家胜算不可不知己知彼而徒曰战也兵在精而不在多非以乌合之众列数目耳以中国天下之大精兵六十万而选兵简将分据险要养精蓄锐积械储粮足可内靖内患外攘夷狄平日多取武生择专门陆军者充兵有功者升棚头棚头升哨长直至哨官营官统领均须由兵升起不得别艺充之兵勇月饷照向章加倍发之以示恩厚兵有功则升官无所长当兵二十年给其半饷养老故后截止兵官二十年愿留营者听之或发半俸养老故后养其家三年则止以示越格施恩且免华兵贪重利入外洋充兵　一重整海军方今外交之道既不能免则不能不强海军以御诸强之不厌蚕食若专恃陆军防此则击彼防彼则击此我防之不胜其防而彼击之不胜其击盖非强于海军不可也中国新败于倭尤宜重整军威镇开衅于将来水师之认真整顿实汲汲所不可缓也海军严整则炮台不孤海疆有恃可应陆军内外交攻效伐魏救韩之机置兵船雷艇炮台守古诸军聚战于大洋之中不待彼来击我我先击之使彼防之不胜其防我占先机挫其锐气令敌人不敢正觑中华实当时立国之第一要策也国之安危民之苦乐专赖此强当于北洋立三军南洋立三军每军铁甲七只按中正副前后左右各方而立平日积械储常存要战之心坚人志以备缓急盖洋人之性国富兵强直可百年不战弱者众强欺之之故耳每逢接战前左右三营锋破敌中营接应后营后合正副两营出奇兵以胜之使各有专责不得推诿每甲退后者即斩其营官以大副管带水兵以武生专门水师者充补兵勇月饷倍于陆兵升制养老费及营官制度与陆军同

一准商立炮厂夫枪炮器械军中恃之以杀人也可千年不用不可一日不备前志有之千里馈士有饥色樵苏后爨师不宿饱此平途战之先筹也临时治械又购于数万里之外战而待器岂不延误时日此非兵家之大忌乎以中国之田沃山富纵横数万程基业万代堂堂大国不思所以自济而徒仰他国之力耶中国数十年来照厂立局不能自济于万一者何也盖官场之有积习今之司局所者所用非情且久延惯风以粉饰为有才而造枪炮者非必尽是精艺之人故立局虽久不得寔效也若准商人集股于上海天津广东等处创立机器枪炮各厂专济国家所需平时不厌多积以备用时应手庶免仰使外洋延误时日实属有益匪浅商之所以有济者以商家恒其业以图利必求其实有商规而无习气无官例而免牵制能延精艺者尽其所长商厂若开必见实效且商厂中精艺者多亦可分济于官局水师之用岂不大有裨于国家也耶　一沿海修铁路夫为战之道知彼知己百发百中计而后战乃为胜算中国海疆万余里地面辽海口不可胜数敌人处处可济我防彼则击此防此则击彼敌人击之不胜其击我防之不胜其防我兵疲于奔走未交战而气已夺未卜可必胜也莫善于沿海修铁路无事便于商旅有事捷于调兵且轮车倍速于轮舟敌击西我先严备于西敌击东我先严备于东使敌不能占我之先而劳我之兵胜负与敌共之敌攻我敌为客我为主逸劳之机我先得其宜兵未战已卜胜负之所在也　一沿海省分立民兵海疆太长防守难周兵少则不济于用多则势难兼顾千里馈士有饥色调兵万里延误军情实犯兵家之所忌军械之速在于转眼应变岂可赖不可恃之兵待战于数千里之外乎若于沿海省分设立民兵十家为连十连为合十合为里十里为乡每家出一人计十人为一棚连中良人率之十连为一哨合中良人率之五合为一营一乡出一万人为一军春夏不失民时冬则操演阵伍教之训之使民习于武事是故军武整于里军旅整于郊内教既成方可卜战一旦外侮来侵以此百万之众相助官军拒敌庶可免有疲兵之忌与无声援之患　一香港西岛开商设防香港之西广东新安地面有长岛三十余海里断续大小不等两壁峭山相持中间一道平如长衢凡西洋各国船只来中国者是所必由之路宽则五六里窄则一二里甚有两船相及之处积木可以垒塞择此岛中之长大数处势占形盛接连外岛有屯援之所创立马头广招商旅据其总要西洋各国一旦有变可遏西洋兵轮之来则胜于沿海处处设防不能兼顾者多多矣虽英国有香港在内而亦难以强辞相阻　一立洋律宾通商以来不讲洋律之学者甚多每遇事屡受洋人之蒙弊交涉通商各局署知洋律者尤必不可少也当于各局署内特设律宾一席专理来往交涉事件如地方之刑宾日久律学益精庶不至仍受洋人之欺　一更定出使章程出使之役原为考查外洋利弊风土人情而设今人延成习气视以为领俸邀保之美差不知顾名思义殊为可耻三年一换实不能陶炼人才平日总署多考取学生专成一途三年甄别升章京每于出使之年由总署奏派各员年终由出使大臣出考语以定优劣而分升降学生之优者升随员年久直可充参赞领事优者由总署开单　简放出使大臣不得外学充补凡出使之学生至参赞均饬其眷在洋优者期满接留不至洋务方悉瓜期已且免来往跋涉耗费川资庶可陶炼人才

　　浙江举人陈等呈请总署代奏折稿
为外衅迭至内患交乘祸烈机危急宜变法自强通筹分办力保大局拟就浙省先行试办呈请代奏　谕饬各直省遵行事窃维自强之道在厚集民力以固人心大旨当以富强为主利不外溢则富权不旁掣则强必使人人有保其身家性命之权而后国家可收其臂指腹心之效方今四邻交侵日肆要挟始而撤我藩篱继而越我门庭近且据我堂奥外夷以虚声恫愒朝廷未交一兵未折一矢甘以　祖　宗百战经营之土地拱手让之他人者岂真偷安旦夕以相忍为国哉诚以　圣明洞见万里方张之寇势虽遽争而吾内外战守无备百事未遑不忍中原赤子肝脑涂地故不惮纡　　忍辱为民请命薄海臣民同深感戴朝鲜一役以二万里之版图四百兆之人民受制于海东三岛割地偿遂启诸夷奴隶中国之心德议瓜分相倡和机缄显露有识寒心为今大计宜大假民权许其联集干事绅富通筹全省富强之计分门办理呈请督抚专折奏闻一俟得　旨允行通饬地方官一例保护果能任得其人血诚办事则众志成城而吾　皇上万年之基巩于盘石矣举人等仅拟三策以供荛采一治乡团以杜乱萌一设学堂以开民智一兴矿务以裕利源其间后先缓急皆当与时消息为吾　皇上约陈之

泰西雄国各竞兵力法奥意英皆近百万德养兵一百七十万一千人俄至二百余万衰病如土耳其亦尝有步骑炮工兵七十万零六百二十人而预备兵十万零四千五百人尚不在列今额设旗绿制兵仅六十余万近又裁削恐仓猝不敷策应欲求有用兵之实无养兵之累莫如修保甲以实办团防拟仿周礼遗意以五家为比比选壮丁一五比为闾阎举一人为长十闾为团则二百五十家矣设团长闾日出丁五人照比次挨轮供更番巡查之用每团百人藉其一为炼军而一切军装名粮即出自本团以百人而养一兵较之荆公新法十家藉二刘宗周保民训要每甲三丁民力较纾以中国四百兆计之可得练军四百万团丁以资守望练军以备调遣外夷内匪衅隙曷乘径裁一切兵勇岁又可节省饷糈千百余万此团防之制所当为变通者一也国家之兴视乎人材人材之出由于学校故近日内外臣工皆加意此举京师大学堂以外上海又添设师范学堂此外以学堂名者天津则有水师武备江南则有陆师储材湖北则有自强武备陕西则有实学浙中则有省垣之武备波之崇实温州之州济而天津浙江安徽又皆各有中西学堂其以书院名者苏州则有平江芜湖则有中江贵州则有中西浙江则有求是他如天津之育才馆山西之储才馆湖南之艺学馆温州之学计馆以及湘乡之东山精舍见诸奏报者皆规模闳阔期以远大然十年树木深虑缓不济事宜令各府州县各设小学堂四所分兵农工商四门兵主水陆测绘农兼蓄牧种植工分矿务制造商事公司税则门设教师讲师各一每门皆就浅近易晓易行处约篡成书资质稍异材堪造就者由教师课以文法兼令习算而讲师则每日定期开讲令老幼男妇围观聚听务当明白开释互相告语总期一年以内民智大开泰西八岁不学罪其家长一艺之细亦开学堂故人材奋起国势日强日本明治初元广建学校亦尝变通教法人无论何业悉由学出业无分何等悉以学名故能酿成维新之治盖事求有济功不在大此学堂之制亦当为变通者二也

矿产为天地自然之利华矿旺盛实甲五洲西人称山西一省煤矿多至十三万余英方里即合五州之大用至二千余年有余川楚闽越饶产五金宋明图经治地可考顾中国除开平一矿外余皆未见起色即如吾浙去岁衢州之开化银矿龙游之杜山严州之虎形穴波奉化之棠墺亦鲜成效虽由风气之未开实亦办理之未得其法近日办法不出三途曰官办曰商办曰官商合办虽矿地从优契买开窿依各有里数并无妨碍田地庐舍坟墓且在禁步以外似应众情踊跃争先恐后矣乃或事变百出者盖大利所在各思染指一旦以本地应有之利听之外来予取予求弱者怒于色强者怒于言矣官办则上下之情不通商办亦客主之势各异不仅成本短绌已也今宜事变通省设总局如得矿地先就同府之人集股承办股本不足由公局集减轻股份每股十两为率易于蒇事前后三十里以内居民附股者概二成上兑务使土著多沾利益则附股渐多一力损伤龙之说不攻而自破矣一邑之力不足继以旁邑华股之力不足继以洋债人期合力事期必成然非设立商局以挈其纲领广开铁路以通其血则亦不能全操利权去岁浙中绅士已贷四百万先筑绍二处铁路禀商浙抚将次开办他处应办之路亦宜分道兴筑期与矿务相表里此矿务之制亦当为变通者三也泰西十年以前事分剖非洲今且及吾始犹视吾为半教之国近且等为野蛮屠割葅醢将无不至海防紧要浙当其冲举人等浙人也请先就浙论两浙襟山带海三面受敌为西舶东来必经之路只且著名财富物产殷饶泰西垂涎已久各思颐胶州事起德人无理索地　朝廷忍不与较于是俄索旅顺大英索威海法索广州湾草野谣传美廷亦欲指臂其间池鱼之殃行将及吾浙东风气强悍特虑伏莽加以哥匪蔓延旋扑旋起若非先事布置安集四民万一内外合发蛇吞豕突东南大局何堪设想举人等服畴食德垂三百年具有天良当此朝野交警库支绌之时何忍以祖宗邱墓重贻君父东顾之忧不揣愚昧联合十一府三厅一州同志拟立保浙公会筹集巨以保卫梓桑之计为屏藩王室之谋以上三策如得　俞允一例举行自当通力合作庶四民各有常业地无不兴之利人无思乱之心将来练成劲旅非特屏蔽东南万一畿辅偶警即当拔队北上戮力勤王念食土之厚　恩雪敷天之大愤昔法之制普兵限以七百楚之亡秦功基于三户地不在大事在人谋两浙为南宋故都人怀忠愤孙吴钱氏恃以立国昔勾践不耻会稽之辱卧薪尝有习流二千教士四万诸御千修计然之策天子致贺宠以金鼓遂霸东诸侯今山河如故而人民加增苟修其法何难以东南半壁搘拄中原合二省之众率其子弟悍其父兄各矢忠义誓不再以尺土寸壤让人谓三年之后国耻不雪国威不振吾不信也夫亡羊补牢临渴掘井为时已晚倘再事迁延因循不置社稷生灵于不顾令天下疑吾　皇上有轻弃其土地人民之意将海内离心瓦解土崩噬脐奚及今若束手待毙任其剥噬恐茫茫亚土皆成暴骨之场师师黄人咸抱饮鸩之痛衣冠文武顿异昔时庐墓松楸难寻旧物衔精之石填海徒劳挥鲁阳之戈回天已暮举人等誓不向北庭而请命计惟有蹈东海以捐生鸿毛之一死何辞龙驭之六飞安适兴言及此泪血交枯是用露披肝上吁　天听伏乞吾　皇上深察世变俯仰时艰大弛拘挛之禁纲要人自奋庶材智得所凭借下身家上安社稷如蒙采及刍言通饬各直省督抚一例举办乡团学堂矿务一面准举人等先就浙省试办全浙幸甚宗社幸甚明知军国大计非疏逖所宜言但覆巢之下安有完卵蝼蚁微忠急当自故不避斧钺之诛冒死上陈不胜战栗屏营之至伏惟代奏　皇上圣鉴浙江举人陈　等谨呈

　　上某制军书
顷闻兴造铁路之举已经定议由清江直达　京师诚美举也查泰西创行铁路已届百年富国强兵实基于此其初各国开建干路其难其慎必于心腹内地发端以通孔道而辅轮舟之不及必不建于海土需江岸争夺轮舟利权无论何国总以都城为重根本固则枝叶自然不摇然后四通八达惟力是行中国铁路议久无成者盖一则工大费繁故也一则争若讼庭言人人殊故也意者此次计举办缘鉴及覆车痛定思痛卧薪尝之图亡羊补牢之策莫善于此然锡爵犹有不能已于言者特为我大帅缕晰陈之窃维止朔都燕始于元大于明第滨临大海南自塘沽东自营口牛庄山海关昌黎乐亭洋河远或千里近或三百头头是道路路可通电掣星驰一日即到向使一口有失则根本震摇天下骚然矣庚申之役　都城蹂躏　乘舆播迁而此次倭奴犯顺使悉我之隐衷辄虚声恫愒佯言直犯　京师以图要挟于是得售诡谲堕彼术中既割膏腴又赔巨假使　乘舆西幸　行在长安则伎俩无从而施两兵相持不知鹿死谁手且夫法兰西强国也向有失都擒主之辱殷鉴不远前事可师方今朝鲜沦亡藩篱尽撤北逼强俄东邻狡日耽耽虎视势难安居古云千金之子坐不垂[堂]趋吉避凶常情也远盗图安至计也顾与盗同室珍铺张其不为所算者几希此燕都地势不宜于海禁开后之梗概也铁路之建乃为经久之谋非为目前之计有铁路而无养路之费亦难持久如由公家津贴恐力不逮力纵能及究与利国利民之意相矛盾由是言之非轮机络绎货客辐辏之区创行不可由沪至津舟樯如织迅速可期行之多年习常蹈故由清江至　京之轮车行期不能格外快捷而坐卧不及轮舟之宽舒彼血争竞利以分而见轻货以分而见少纵旺于春冬必减色于秋夏此铁路发端于鲁燕恐难畅旺之情形也　都城不迁建路于引寇招敌之地虽一寸而不为建　陪都于长安设路于有利无害之方虽万里而不惜武汉为天下枢纽关中实形胜奥区若由襄樊龙驹寨蓝田安设干路以为经营天下之计而立循序渐进之基语其利益约有数端无黄河之阻隔省造桥之巨费力半功倍易睹厥成其利一秦关百二前有武潼之险后有葱岭天山嘉峪之固砺山带河建瓴天下其利二陆地万里到处关山敌纵垂涎势莫能往虽欲恐吓计无所施其利三沃野十里其水利开屯垦尽堪足食既免河运之耗费又免海运之可虞其利四土厚民强人耐劳苦劲兵健卒可备折冲其利五

津沪一路之海轮外洋有太古有怡和其余野船更无论已中国仅招商局所获之利才十之二三此项漏可谓巨矣其长江轮船何尝不事同一律倘　乘舆西狩以长安为　陪都六飞所在官幕士商随之江海轮船自然江河日下利权独揽可节外耗之财其利六上海天津洋屋云屯洋商鳞萃推原其故名为中外总汇之区实系往来　京都要道奇技淫巧之物举目皆然过其道者必解囊携带以供酬应之需集腋成裘销故蒸蒸日上不入其境则积习不能移人果尔则洋货滞销洋商日困视下逐客令不犹较愈耶其利七中国矿产西南最旺诚如此则制造机轮可达陇右秦蜀土产便销外洋西民近号贫穷一变而为殷实其利八至若将来因势利导南通滇黔两粤西接巴蜀新疆北达晋燕东联吴越天下纵横一气贯注设遇近畿有事呼应灵通几疑将军自天而下夫迁　都之利如此不迁之害如彼彰明较着岂待智者而知哉难者曰改途之利大矣独无虑握动人心乎应之曰迁于有警之日人心易摇迁于无事之时天下必晏如也又曰独无虑乐土重迁人情不愿乎曰魏文南征永乐北伐皆借巡幸以驻陪都其前事可师也又曰独无虑贻笑外邦乎曰成王营洛盘庚迁殷唐有东都元有上京明有南北京之别本朝有盛燕都之分且俄有新都旧都日有西京东京因时地以制宜中外一体又曰独无虑所费不资乎曰汉高以宫殿华丽面责萧何汉文以露台费繁然中止前规俭约宜奉为准绳焉锡爵一介迂儒鸣起舞徒怀报　国捐躯之志愧无拨乱反正之才特筹是议者思欲补偏救獘非有排众立异之心大帅谋　国之忠任事之勇富经济系安危能为人所不能为当今实罕俦匹而又　君臣一德言听计从倘能转上封章力求　圣断则大局幸甚夫千虑一得遇集思广益汲汲于天下事公尔忘私可与言者而缄默不言是自甘暴弃非忠臣义士所忍出也遇尸位素餐于时事漠然而不关心不可与言者而勉强进言欲求侥幸于一试亦非识时务者所屑出也锡爵之哓哓不已者有怀于此大帅能鉴及愚衷乎

　　拟上当道书
中日战事将及一年幸得干戈化为玉帛此后海口防军未可尽撤且中国经此惩创正宜于防守各务及制造器械讲求精进不遗余力爰即鄙见所及扬榷而敷陈之以资土壤细流之一助窃见外洋水师所长者在驾船得法放炮有准耳外洋之所长正中国之所短必匿我之短而后可用我之长且必避彼之长而后可攻彼之短从来防寇于海宜迁居民于内地以断其接济诚恐设炮台于海口台呆而无活故敌船之炮系我台则甚易而我台之炮系彼船则甚难万不得已而筑炮台其台当如鼓形上面安放假炮真炮则置于后面台下周围宜设车路四面皆可轰击以防掩袭如敌船自前面来则我炮宜车至后面以避之迨敌船既近炮车乃突出轰击必可成功炮手不求其多祗求其精以数十人伏在台后或藏地穴之中轮次上台轰击此外护台兵勇量敌炮所不及之处分营驻敌或上岸奋勇抵御退即斩此御敌于海口之法也若海口不可守敌船必驶入内江矣敌入内江则敌船呆矣敌船既呆我得以呆炮轰之然长江数千里各处要口必须多设疑炮台此炮台随时兴筑或泥或沙顷刻可成上面安放假炮诱令敌炮轰击糜其军火而于树木之旁山岩之侧曲曲湾湾之处乃设真炮炮手既有把握识自壮平时演放于江心设立准的严其赏罚与临阵无异然必严禁奸谍而后假炮台不为虚设真炮台乃得立功昔嘉庆十三年吴光熊督粤时英人以安南新造衅有可乘乃以兵轮十余艘驶入富良江口安南人尽敛舟藏内港数百里无一人英轮直抵东都忽小舟数百乘夜出下游各港举火攻之英人大败七艘烬焉此防海不如防江之已事也然沿海数万里沿江数千里口岸极多防不胜防必欲以防为战每苦兵分力单一遇大敌非但不能战并不能守敌人即无汉奸通信亦断断不肯于有防处上岸如欲阻其上岸势必有所不能则内地设防宜急也内地设防城守向矣魏源默深氏城守篇最为详慎可取而效之无事赘述惟天炮从上而堕城中地雷自下而轰城垣不可不虑然夫炮自上而下英人尝以之取印度诸城矣兹不具论即侯所目击者而言之同治初年粤匪守波各国兵轮十余艘以及我国兵船环列城外号令一起万炮齐发无一弹不入城中历数时之久药弹将告竭矣此时粤匪若尚能支持彼此胜负正难逆料幸城中之贼自相惊走于是西人由云梯扒城而上不知女墙之内尚有贼伏刀砍枪击以致屡上屡蹶斯时有乡兵数万正在观望见西人上城莫不勇气百倍从而继之始得攻破此城仆此时亦在江北岸观战以为城中中炮之贼当死无数矣讵意明日入城各处检视并无贼尸不解其故既而思之盖炮弹从上而下药性已过不能伤人也至于开花炮弹有堕入城中月湖者后经渔人捞起因剥取金皮触动药性炮忽震裂旁观伤者不过三人而已此天炮之不足畏也

若夫地雷亦可预为布置凡掘地道者必先在该处将树木搭盖蓬厂可从城上一望而知度其将近城垣可反堑其外而实槁焚之或在城脚下掘地洞迎来路而破之或在里面城脚离城一尺之处掘濠沟而濠沟之内再筑月城倘经轰坏城垣尚有濠沟月城阻止随御随筑顷刻可就此地雷之有可防也城守既固于离城数十里外择一要害之区立五大营共五万人相为犄角而每营万人之中亦必于四五里之内分立五小营自为犄角似此联络一气以防为战可以战为防亦可而其以防为战也营外有垒垒宜高峻垒外有濠濠宜深阔濠外又必设陷坑排鹿角布铁蒺藜且于垒内遍掘地洞或一人一洞或数人一洞上用铁盖以避火弹即敌人枪炮齐放惟及坚壁而我军无伤且可以暗击明枪不虚发是敌惟攻我而我实伤人垒受伤而即补炮放过而即起主客劳逸形势迥殊一营受敌四营齐至并力拒敌无隙可乘此以防为战之法也若夫以战为防可于五营之中酌发一半出战一半留守半战时宜令诸将各献计谋谋定后战此王壮武之法也不肯轻进待敌先进而后应之此李忠武之法也庶几人动我静人劳我暇然五营出战首必严其节制军行特鹿角止即成阵据险俯击枪炮齐发藤牌刀矛继之一营前敌两营随后突起转战是为接应之兵而又必以两营疾趋面截击其后是为包抄之兵若敌人四面来攻则必以五营结为圆阵一营居中往来救援火器必要素习不必过求奇巧以免错误而抬枪鸟枪刀矛亦必须相间而行庶远近俱有利器有时用疑兵以乱其目有时出疲兵以骄其志有时设伏兵以示其不测变化无穷相机而发断无不胜之理此以战为防之法也伏查西史所载者在康熙二十七年即西历一千六百四十九年英国以兵由地中海攻俄罗斯俄国纵其登岸截其归路会天大雨雪英兵由北都鲁逃归此陆路可恃之证一也又嘉庆十三年即西历一千八百零八年法国选兵十三万并约诸国兵五十万攻俄罗斯而俄国举国迁避空其都城待敌兵深入乘风雪夜潜回纵火风烈火猛法兵大溃而遁此陆路可恃之证二也由此观之益信防海不如防江防外口不如防内地若必欲洋炮洋艘始足制洋人其不为昔之安南所窃笑者几希若仅防海防江而不备御于内地其不为俄罗斯所窃笑者几希今之敌国与粤捻各逆不同实为劲敌其用兵之法较之中国古时名将未容多让赏罚必明以信号令必严以威而又能耐劳苦洞烛戎机必也避其所长攻其所短始堪与之一战中东和局既定内地通商势必分布扼要而又复以数百兆银接济之中国愈贫愈弱而彼国愈富愈强苟能彼此相安上下无事诚为可幸否则交涉各项商民或有受累恐人心涣散盗贼纵横军务再兴势难中止不及此时急图自强之策譬如羸之人既以重石压其首复以利刃刺其身又如患病之人势将垂危而庸医犹欲以砒霜巴豆诸毒药劝使服之有不自速其死者乎要盟无信窃愿秉国钧者弗以鄙言为河汉焉国家幸甚民生幸甚

　　昭录容纯甫观察闳上总署王大臣条陈
窃维千古御戎之策动曰远之至远之不能而始与通往来共交易皆属不得已之事时至今日既不得远则必思患预防乃可久安长治然徒患防之要终非计不若善用之而善防之我可以渐臻强盛而不致终居人下旷览欧洲有爱我助我而实易图我是宜远之防之不可因一端受其惠而遂忽之者俄法是也俄法强大之国高据西北有建瓴势肯以百兆借于我祗请造西伯利亚铁路绕我满洲具有深心一旦窃发将何抵御此诚我心腹之忧而旁观亦代为忧之又有实在欲爱我助我知我不遽信而不能袖手旁观为秦人视越人肥瘠漠不关心我似宜借顾其力不必深疑只须善于驾驭以收实利者美国是也美与我疆域腹背鞭长莫及不但不欲图我且恐我为人图彼亦渐受其祸以故咨嗟太息恒有爱莫能助之思前美上相定章不准取他国尺寸土地至今无违此言在他国则不足信在美与我则足信以地形辽隔势不相及耳夫以我国目下言之有急务者四要务者一急者何赔日军费二百余兆现仅向俄法借得百兆余者仍须告贷贷将焉偿此其一日人一役船械罄尽是宜急购以免临事措之不及此其二铁道利便如轮船电线际此窘既望全境告成未识何时外侮内讧将何以御此其三借俄法限三十六年在转瞬间届庶无设使恃强要挟势必割我膏腴管我海关尔时即欲拒绝能乎不能此其四所要维何日人战事非不能御我自溃之若不急加整顿设有如日者蚕动又何以抵敌此尤切时要务而不可须臾缓也职道频年居美与其国之名公巨商游相处久故相知益深见其上下与我国毫无异志复頞相关切若任职道前与商借四百兆两利定轻于俄法将俄法日一并清●余以办理练兵善后事宜以抒目前但须准美商筹资造中国全境铁路俾利源日开借有五十年不必另费一文另创一议四百兆本息可以清还并铁路胥为我有矣是否有当伏乞　训诲不胜战栗陨越之至尽拟办理节十六条列左　一准美国一公司四百兆两借中国利息轻于俄法　一准美国筹同中国始终造成全境铁道别国不得分夺利益而美公司亦必竭尽心血无得有欺蒙之獘　一铁道造成每年除开消外所得凈利每百分提三十分以偿还四百兆本息及造道本息余七十分由中国与美公司各得其半　一上清还后铁道悉为我有美公司不得再分其利益　一铁道筑造部署悉听美公司酌办以专责成一切用人主政我不过问但须派会办一员祗稽查而无掣肘　一按图审定履勘绘图进呈应从何道做起由中国自定　一勘定后限定地为总汇之所一切由该处布置不得任其乱窜深入致滋事端　一开工造道分定数每限定人数俟美商来华再行酌定所有司事粗工概用中国子民　一造道分定数处处听美商布置中国另派办各事当须与闻以杜浮冒而知动静　一上节需甚巨美或招英商附股我只认定美商以归划一设有他国与中国龃龉美英自可出为调停或并力抗拒以保资本于我有利益　一勘定绘图订定亦须限以年期告浚免过宕延而滋浮费　一案经奏准必须专放　钦盖与美商极有见识正直者四五人商订请示再行来华与总理衙门签盖　一美商来华若因意见不合致作罢论须送来往川资待以宾礼　一开工后或有意外阻止亦只能照帐结算限期偿还不得另存赊望　一上节邀准中美各有利益定招他国忌克或至要挟阻止诚为可虑中国虽机密军机各国公使颇能探悉此事未经定订尤当格外秘密办理愈速愈妥

　一以上所陈不过拟定大纲至周密细节仍可揆度尽善再与美商订定

　　条陈洋务事宜疏　　　
王先谦

臣闻人臣在上位者以尽职为忠居下位者以尽言为忠值当言之事而淡漠于局外即为负　恩有自效之路而缄默于当官亦为瘝职方今纪纲整肃寰宇粗安切要之图莫如洋务　九重宵旰所经营中外大臣所筹度或害未至而先防之或机甫发而先应之　上下同心内外一体审慎详密维持历年综论彼族情形约有三变咸丰十年英法各国内犯要挟百端和约既订互换成议俄美亦相继立约就中英为祸首抚局初定彼人狡诈难信内地糜烂　朝野岌岌其时深可虑者首在英同治初元剿办发捻大有转机西人知我兵力尚强心渐慑服虽文乃耳马加利等前后数案屡烦辨论旋就安帖俄国疆域毗连蓄意侵占议界之事屡催不办且以代收伊为词坚执推延骎骎进步其时深可虑者又在俄同治末年倭人犯我台湾近复动辄称兵不遵定约海防未固御侮尚无把握其时深可虑者又不在他国而先在倭敌情既有变更则区画亦因之而异伏读嘉庆十五年七月　仁宗睿皇帝圣训有曰国家经理大事总当握其要领专心一意方克有济即如医家治病遇有棘手之证若不究其受病根源率行下药虽多方疗治其病不除钦此今洋务万分棘手亦当认定病证以为下药次序自古敌国外患无代无之办理多方是非各别汉系单于之颈唐犁突厥之庭力足以举敌此最上也齐桓兴召陵之役无损于楚毫末而周以尊寇准赞澶渊之师无损于契丹毫末而宋以振气足以慑敌不战而屈人抑其次也张浚覆军于大金沐晟败绩于交址师行虽正任用非人无审已料敌之能而贸然一试者也割地和亲卑称厚币前代多有困敝随之蔑足论矣是故逊让无救于边患务在自强卤莽适以速颠危要在审敌壮我之气以慑敌然后可以立国充我之力以举敌然后可以久安审机赴势间不容发苟或失时后将奚补臣故竭其愚悃谨就管见所及约为四条缮呈　御览

一审敌情　本朝奠鼎中原臣句丽而役蒙古前代边患一举而空之独准噶尔跳梁西北旋就芟夷俄罗斯僻处边远时蓄诡谋　列圣抚御得宜故能帖耳受命及咸丰末泰西诸国纷至沓来俄人起而交乘要约互市迩来倭国狙伺日甚一日合十数国之从以构难中土实为千古未有刱局敌则求请无厌我乃应接不暇此亦智勇俱困之秋矣然而强弱异形缓急异势以目下情形而论敌之谋我既各有其用意所在我之应敌亦当审择所处酌分次第就最亟者专精筹办以为制胜自强之基破方发之狡谋而后可以杜无形之大患若浑同一视则此十数国方张之势无在而非隐忧治丝棼之庸有济乎秦之兼并也攻韩魏而交楚齐汉之筹边也威匈奴而抚南粤卒乃六合混一胡越来庭诚熟审先后远近次序专力切己之图气伸于一隅而威遂立于天下也乾隆二十三年正月俄人呈献阿睦尔撒纳逆尸蒙　高宗纯皇帝谕曰驾驭外藩之道示之以谦则愈骄之以威则自畏此二言若子孙世世能守实大清国亿万年无疆之庥也钦此臣思今日情势原不能遽希全盛之轨而劳心殚力以期有济则　皇太后　皇上当与中外大臣同之稍一因循受病愈深恐无挽回之日然则揣敌情以求所从事非见在更不可缓者哉就各国言之泰西诸大邦通商者据我津要传教者愚我黔黎彼皆蓄意甚深贪很万状谓其志不在土地诚非洞微之论但西人越国数万里兵饟既难为继虚实究未深知各国互市擅利之区又贪恋牵制而无能首祸故兵船祗藉以恫愒必不遽启战争即彼国有衅可乘亦中华百年以内兵力所不及此但可羁縻而不可图者也俄国地大兵强与我接壤实为肘腋巨患若彼意存开衅陆地相持胜负未定海道来犯防不胜防此我终当善策之而不能遽发者也独倭夷蕞尔小邦横行海外势杀于俄国而地逼于泰西顾迭兴无名之师显露与我为难之意纵其得志为患不后于我覆而取之不惟俄人有所震慑而不敢生心即泰西知我兵力竟能及远亦将潜戢其诡计此天予我以自强之资不可失也倭之崛起为雄也特听巴夏礼阴谋怂乘中国之敝而起耳然其国据三岛视中华一二省之大地不为广新购铁甲船祗四号皆木质蒙铁海战并不堪用小兵船闻亦甚少兵不为强洋债日增穷困弥甚国不为富往岁窥我台湾正进退维谷之际而我允给兵费得意以去近遂破灭琉球夷为冲绳县骎骎乎雄视海上矣然其实非有深固不摇之基业长驾远驭之规为也夫觇国者不必履其地而知之观其所行而足以察其民之从违与其国之兴废倭夷蔑弃旧人专任一来自外洋之巴夏礼而所谋又不协于众志其臣离矣仿效西人制度改易衣冠焚毁典籍耗民财而隳士气其人畔矣萨司马不服竭其全力仅乃平之内变乱夷甿流离年来侵台湾入琉球佳兵犯顺皆败征之先见举国以为　天朝且旦夕加兵也而皆有怨毒其上之心其能安然无恙者特以强力偾兴之时未遭外侮虽疲敝而尚足自支耳

　或谓倭国兵精所向得志不知萨司马本其地琉球弱小取之甚易非倭力果有余也宋王偃破敌益地国灭于齐郅支单于乘胜骄嫚枭首于汉倭夷虽横不过桀宋郅支之比即与诸海国争衡亦当覆败　天威震迭岂丑虏所能当耶然彼果无挑衅之师我何妨示包荒之度今背公法者倭也弃和约者倭也开兵端者倭也彼既藐我为无能犹审顾迟回而不思一怒彼之得尺进尺岂有已时不今岁兵及于台湾则明年祸发于朝祥待其气力壮盛而始图之其难什伯该夷比年用兵行径类小偷不予痛惩则放胆恣行将成大盗而不能擒捕且琉球朝鲜均我东方国密迩倭夷琉球不复朝鲜能无寒心斯又东藩观听所系非仅　国家戎政攸关也侧闻辨论琉球一事该夷借口何如璋照会措词过激延宕枝梧今转不必急责其退还琉球而彼若诡计调停割地两亦不可允许盖许之则彼得利而我无以为问罪之名不许则该夷贪地不还曲终在彼见在该夷坚指琉球本其国刊入洋报传布各邦我亦当明斥其冒使各邦知之否则各邦转以彼为有理之事矣窃谓办理之法首在慎择使臣明岁更换之期此任较各国公使尤重非文士所能胜必得历练营务朴实沈毅坚忍有为之文员充之不用副使以免掣肘令其广设耳目使彼中虚实纤悉咸知长崎横滨各岛现有中国理事官当由使臣遴择调派以期呼应灵通各岛多中国商民由使臣饬各理事官不动声色按户派丁阴以兵法部勒使之彼此联络守望相助托为保卫闾阎务在结以恩信俾肯暗为我用该夷与中土同文购画彼中山川形势尚易为力得其地图可发交南北洋大臣派人讲习备行军向导琉球遗臣义士有来归求救者量为收恤勿绝其望既以究知该国地形兼令谍探倭夷动静盖兴灭国即所以振　天威此实关系我　朝字小存亡体统不得视为乡邻之即天下臣民皆有以谅　圣主之心并非因喜功而糜费也一俟海防少完兵船足用举该夷背约构兵诸罪布告各国霆击风卷出其不意收琉球孑遗之众出朝鲜犄角之兵战舰直捣其夷巢华民向应于各岛以堂堂正正之师取众叛亲离之地可一举而集事也然后乘战胜之威清俄人占越旧疆定泰西互市限制胜势在我则进止轻重随所施而威宜　高宗驭远之鸿规何不可再见于今日哉　朝廷不出师以威四夷　朝廷苟出师以威四夷或者其必由乎此矣

一振士气古今人才之用不竭在上培养之振兴之而已非培养则才不生非振兴则才不成用在才而所以可用在气若居上者弗为振作官与兵民皆有颓废涣散之势气不举而才亦随以消亡矣人固有不待驱策而竭尽悃忱者孟子所谓豪杰之士虽无文王犹兴此上知之资不能多得故供奔走者半中材不加磨炼则徒然归于无用　本朝大臣如阿桂舒赫德皆命世勋佐然亦几经摧挫而后郁为梁栋之姿盖非是不足动心忍性增益不能下此者更无论矣乾隆二十四年十月　高宗纯皇帝以戡定新疆谕曰此番遐方绥靖我将军参赞以及一介执戈之士无不得行阵于国气人才深有裨益然非朕力为振作信赏必罚以淬厉之其谁不畏难苟安而坐希无事之福乎钦此　圣谟深远有味乎其言之所谓国气即士气也臣每一恭读辄为低回往复仰首企慕而不能自已也今论办洋务者动虑无人才可用臣以为亦在　上之振作何如耳嘉庆时李长庚王得禄邱良功等皆以歼擒海盗着绩重洋果办洋务而谓无人才臣不信也夫物必待时而显才必练事而成他端皆可书授师傅独用兵非身亲不悉　本朝不办新疆则无平定金川之阿桂等不办金川则无平定台湾廓尔喀之福康安海兰察等无廓尔喀苗疆之役额勒登保等何由见　知而平教匪无教匪之役长龄等何由　授而定回疆道光以来承平日久人不知兵一旦萑苻肇乱流毒极于四海然无此番兵事曾国藩李鸿章或不过以文学侍从终其身而左宗棠彭玉麟辈将老死荒山乌能为　国家效命哉今天下甫定宿将尚多不及时驱策而淬厉之万一将来遇不得不用兵之时恐真无可用之才矣人情本多怯而少勇虽禁止令行犹惧不率若任其委蛇迁就至偾事而已莫能追　高宗纯皇帝临御臣工时有不测之赏罚　圣意所在大抵勇往者虽获咎必宥畏葸者虽善全必惩至筹办边务尤不假借故能材用命　武功十全汉通外域谷吉十数辈奉使戕躯命而不恤其时为都护者多能行便宜张国威亦见前代之法令严明也今诸国通好使事频繁似宜严定辱命之俾人皆有所顾忌而不敢专为身谋于　国事庶有裨益此任将择使二事臣以为在官所宜急为振作者此也

　古来无不敝之兵制　本朝军政尽善劲旅无前自发捻恣行湘淮义勇名天下营兵或反为世诟病于是有裁兵并饷之议有改勇为兵之议臣谓此皆未观其通而求其实也裁兵并饷以为饷足则兵自精而汛地不敷巡防奸宄更多窃发利未收害先见矣改勇为兵盖以兵无用而勇有用均是人也耰锄之民可使杀贼行伍之士反谓不如舍本齐末殆非通论夫兵之病在与将不习而平日之势分勇之利在将士一体而平日之势合但警急时有屯扎一处之勇承平时不能有屯扎一处之兵即如长江水师其初改剿为要不能不合及改兵则汛防为要不能不分然既改之后规制既异操练较难设有战事即难必尽如当日之精锐得力虽以彭玉麟自将而自改之亦无两全善策推之陆营何莫不然若分汛以诘奸而别屯军以备调庶乎其可然无此军制亦无此巨饷也久屯之军锋锐消耗骤临战阵又岂能必其可恃乎然则如何而可亦惟勤练节制之师用其方新之气而已矣乾隆二十四年九月　饬将军富德等追索霍集占于巴达克山　谕曰我满洲风尚素称醇朴勇往而承平日久八旗子弟多耽安逸偶遇军旅之事转致不能习朕于此举正欲训诲督率之俾习勤劳而谙韬而诸臣中或犹有狃于小利近功不知事机之缓急者古者无事之时不废训戎讲武今以法无可逭之逆酋当功有必成之事会且可藉以练我杀敌致果之将材又何所顾虑而竟为浮论所惑钦此恭绎　圣训实以藉军事练兵为妙用夫兵者圣人不得已而用之然非讳言而屏弃之也时会方乘有临事之惧　天讨既致无黩武之心耳若不得已而不用则　国威渐损其究必至孱弱不振虚言训练无益也今练军行之有效可渐推广中兴后闾阎子弟皆有强悍勇烈之概急公赴难之心果其用之十万雄师咄嗟立致选将部署数月而定过此以往未之或知臣谓兵气宜急思所以振之者此也我　　朝恩泽之厚旷隆往牒编氓浃髓沦肌深固不拔自天主教入中国迄今十余载奸民起而驰骛良懦视为惯常而忠愤亦稍衰矣民心之不定由于　国威之不立岂细故哉宋太祖以神武开基后嗣失之积弱然其仍世仁厚积累颇深及中原沦于金源无一人提戈仗义民岂无良迫于势之无可如何耳俄人占据伊犁索伦锡伯人众流离困苦不获自拔来归我兵力所不及在彼中者亦无能杀贼反正足见固结之人心可恃而未可专恃也臣前在湖南见士民闻教士将至咸欲得而甘心询之各省莫不如是固由乡愚罔识此时禁令然彼自以为尊孔孟则不容异教戴　朝廷则屏斥外夷此等忠义正直之气实　列祖　列宗二百余年涵濡渐渍而成非易致也夫以斯民之所同恶而为上者谕之以可从又因而法令驱迫之奸民入教者较良善为安乐有事则调停而袒护之官府不如此　朝廷又从而加罚焉始则愚民不知仅怨官府今知之而骎骎乎怨及　朝廷矣臣亦知　国家办理深心目下更无别法但再阅多年蚩蚩之耳目心志污染愈深欲求如此时忠义正直之风以备干城腹心之选窃虑其倍难也臣谓民气宜急所以振之者此也夫欲振官与兵民之气则又全在　圣主持之以一心有通筹之至计有坚忍之定见应举之事次第分责其成可取之材大小咸储其用奇谋坐定于　宫廷威声已树于海澨外夷闻之行将自戢譬诸贲育有不仁之疾儿童得而易之一旦霍然起立虽赳赳之夫亦变色流汗于百步之外矣何有于强敌之相侮小丑之难平哉

一筹经费洋人入中国为时已久　朝廷深思密计求所为制胜之方而尚未大收成效盖以度支匮乏挹注无资则经费之筹亟已其要约有数端敬为　圣主陈之一垦荒臣前奏经费宜裕折中详言之已蒙　部议奏查嘉庆二十年十一月御史卢浙奏直隶省官荒地亩并各项入官地亩积案久延　仁宗睿皇帝谕曰屡经户部奏准降旨饬令该督等委员勘丈召垦升科乃因循已久有阅十余年或数十年尚未勘报者实怠玩疲懈若系官吏本家私田孰肯听其荒废耶先公后私之良臣竟少深可浩叹钦此以承平无事之时查办数十万官荒田亩尚至屡烦　圣虑今江浙等省荒田事体重大察獘尤难所恃疆吏公忠视　国事如家事尤在　上专其责成而已一开矿此中外臣工屡请举行者泰西皆用开矿致富强中国产煤铁少则轮船所用必取给外洋是中土添一漏外洋增一利薮故从前可以不办今日势难缓图　国家无事之日动不如静有事则当与时势为变通且地不爱秘久必宣亦自然之理也前李鸿章试办于磁州等处不闻成绩如何刘长佑亦请在滇筹办以费绌而止臣常求各省难于刱始之故特以机器费巨事无把握窃意开办不必先用机器外洋多精地质学者即中土亦不乏其人滇黔川边老民尤为谙习测量衰旺十不失一由各督抚雇募试采果得巨矿再以机器济之则费不虚糜而事有实效滇黔道远运艰东北诸省可开之地颇多当以渐举办官启其端招商继之购买机器商力不及则官借赀本分年扣还大抵兴利之事官办不如民办官办则糜费甚而中饱多不启其端商民难与虑始亦必疑惧裹足但期推行渐广不必利尽归官而　国家受益甚大所谓以美利利天下不言所利也或以前明流獘为疑臣又尝深求明代之失万历二十四年开矿天下命中官为矿使编富民为矿头矿无所得勒民纳银民不能支借库银代富家巨族诬以盗矿良田美宅指为矿脉征权之使急如星火搜括之令密如牛毛其时谏臣言陛下谓取诸山泽矿使实夺之闾阎切论危言神宗不悟流毒廿载国脉大伤嘉靖三十五年开矿一岁中费三万余金而得银二万八千五百不足以偿失成化十年采金于湖广庆等郡岁役五十五万人死者无算而得金三十余两官吏欺谩适成笑柄此明事历历可指者大凡　国家举事先问本意何在则能行与否可以直决为国聚敛虽小且易事无不败为民兴利虽大且难事无不成明所采者金银矿也以聚敛为急见在臣工所请开者煤铁矿也以为民兴利为重今天下所用煤铁铜铅无一非矿旧者可用而谓新者不可增似非情理各省山矿因硐老而奏封闭得而请开采者载在　列朝实录史不胜书从未闻别生异议今但浑言开矿不复别白而前代民间隐痛犹在人心亦无怪人之致疑耳乾隆五十二年十月给事中孟生蕙奏请停止直隶总督刘峨所奏昌平州开采磺矿　谕曰京城外西山北山一带开采煤及凿取石块自元明以来迄今数百余年取之无尽用之不竭从未闻以关系风水设有例禁岂开采硫磺遂至于地脉有碍即云开设磺厂恐聚集多人滋扰地方则每岁采取煤斤石料所用人夫不知凡几岂皆良善安分之徒何以并未见有滋生事端之处　圣谕详明实足破世俗迂惑之见见在各省有留防兵即多人足资弹压可无他虑惟商办之后必令该督抚选廉正之员专司其事不由州县官经手以免朘削滋獘至采取金银我　朝向无此事伊犁淘金和阗采玉皆于乾隆嘉庆年间定制听民自流通官为讥禁约定税则盖以一归官办流獘无穷将来藏之兴倘有自然呈露者则货不弃地亦在疆臣之办理得法耳一严汰冗员各省道府州县佐贰少或数百员多则千数百员其中尽有奇特秀颖可成就之材既驱而内之仕途则专意图谋差委为衣食计材力销于放逸心计困于钻营此节义之士所以不兴而捐输减成之后不独于　国帑无益即人才亦因之日就敝坏也各省差委之事本可数计候补人员既多疆吏不能无勉强加派情面酬应之举圣经言生财大道首在生众食寡今举可自谋生之人袖手仰食于公家即　天子富有四海亦自力不能给尧舜所以病博施也可否　饬今各督抚将差委人员认真裁汰以节糜耗今外捐虽停此半年中报捐分发人数倍多宜令督抚严密扃试文理不通者停其差委到省后补署差委无期者听其呈请回籍静候咨取免致为候补所累见当办理洋务需人该员等有谙习外洋文字语言测算舆图机器化学电气学者令其自行呈明由督抚试验能否分列等差汇咨总理衙门存记以备将来咨取当差或回籍数年后始学习精通者准呈明本省督抚试验汇咨杜其侥幸之门而开其报效之路一转移间化无用为有用庶办理洋务之人才亦可藉此振兴

　一整顿厘榷厘捐数目日少一日固由洋船包揽办理实亦未尽得法比较严密以杜侵隐而商民之受困愈甚分卡林立以防偷漏而胥役之讹索滋繁此则应宽者不宽当并者不并也至委员侵吞巨上司徇隐弥缝前此所无近日有之以　国家万不得已之举乃至肥劣员之囊橐民与　国两无所益深可痛惜欲救其獘仍宜参用士人官场习气较重衣食渐求华美应酬易致亏挪及得差委千疮百孔胆大妄为者便敢公然侵蚀迨发觉撤委　帑项所失已多士人爱惜身家顾畏名义愿欲不奢月得十千二十千即足养其廉而资其力官又查察而钤束之无虞作獘刘晏所以奏绩于唐时前抚臣胡林翼所以收效于鄂省也迩来候补人多厘捐全归官办然安插冗员与慎重　国帑孰得孰失固皎然易明矣一加抽洋药税厘臣向在镇江询悉洋药局委员洋药进口每年约七万余箱洋人每箱售银五百两总计三千五六百万中国每箱收税三十两总计不过二百一二十万洋药厘捐各省多寡不同总计祗二百数十万中国所得皆民输官用并非获自洋人而外洋以此毒物收中国之银岁至三千数百万之多中国如之何而不穷也　朝廷屡申吸烟种烟明禁诚为根本至计但徒禁内地之种而不能禁洋人之售则吸者如故而益以垄断予洋人除害不及半而利全失之矣查英国条约云洋药如何征税听凭中国办理台条约亦议定厘税并征当时惟此一中国稍得便宜乃各均由中国照办此事延宕至今见在威妥玛来华当与坚持定议加税一倍傥滞销而来者渐少既可以救民生若仍前畅行亦藉以纾　国用如威妥玛坚执不允我当设数端以相抵驳使其俛就范围多争一分即多得一分之益一仿制织造机器洋人呢布买中国丝棉成之每岁售银亦三千余万良由机器便捷获利甚厚我若仿制亦可塞一漏或由南北洋大臣招妥实商人借款办理乾隆五十一年商人王世荣请借帑银嘉庆十七年芦商义和泰恳借运本均　部议行此皆成案可援无损于　国而大便于民者也从来王道不言功利若外患方张之会亦难置富强为缓图言强必先富而富莫大于藏富于民今约计洋药呢布两项出洋之银已六七千万若再不为筹划将来匮乏恐不专在　国计而在民生后患何堪设想想嘉庆十九年正月　谕曰夷商交易原令彼此以货物相准俾中外通易有无以便民用若将内地银两每年偷运出洋百数十万岁积月累于国计民生均有关系着蒋攸针祥绍查明每岁夷商等偷运足色银两出洋实有若干应如何酌定章程严密禁止会同妥议具奏钦此仰见　圣虑渊深于中国银两出洋之患早已　洞鉴今时事更非昔比若之何转不为之所也以上数条臣特举其大者夫筹经费于今日亦极难矣既不能益我所本无即当求我所固有臣所拟后四条专以防侵耗而塞漏若本源至计当以垦荒开矿为大宗而开矿获利尤速　朝廷如谓事不可缓似应断在必行开办之始既不用机器测量之人亦不用外夷自无虑惊骇耳目果得巨矿应用机器再剀切晓谕地方以为民兴利及防御外夷之意则民情大顺而事无留难外夷所需于我者茶丝为最近闻英国蚕桑渐兴印度茶种甚佳再一二十年我将一无可恃西人讲化学者每言中国繁富甲五大洲煤铁之利外国不及不解何以穷困故今开矿畅旺不独济我之用兼可擅彼之利也至欲挈财用之纲领则权必当操之于　上伏读　高宗纯皇帝御批通鉴辑览曰明代财用不足由于上不知府藏之数臣下遂得肆其私窃干没使能慎核于平时复加之制节谨度何遽至于入不敷出迨国用告匮而欲取资山泽非特临渴掘井缓不及待且以杯水沃舆薪亦何济于事哉　圣谟洋洋臣尤愿　圣主敬懔而深思之实　国家无疆之福也夫中外臣工之于洋人咸欲灭此朝食所以束手下气徒坐无经费耳自同治以来　朝议疆防惟是为尤亟矣而经费未筹至今如故天下安有坐而收功之事乎

一备船械洋人所以悍然与我为难者非不知中国民心之固结也匪荡平以后非不知我兵力尚强也而敢于如此特谓彼能来而我不能往耳故备轮船为亟我不能空舟而破敌则枪机器不容不具故备械亦亟焉闽沪船厂设立有年商船颇多兵船太少臣以为目今要务全在战守兵船为亟商船尚在其次夫招商轮船原藉以分洋人之利办理具有苦心但从来营利之举官办必难持久船政总理大员屡行更换经管多人头绪分杂照察不及久则獘生且帑项有限扩充为难今当成效渐着之时人人知有利可图宜广为招徕使富商闻风踊跃凑股合办增一驾驶出洋之船则中国多获一船之益外洋即减一分之利惟商民以成本重大兼畏风涛图利之心不敌避害之心又当以爵秩奖励之今外捐已停名器贵重鼓舞之权端在于此可否明定章程将每船制造修理往来驾驶之费若干运载货物之利若干由船局综核开载刊布各省俾人共晓然并令督抚仿盐务招商之例广谕天下以　朝廷修明船政之意凡鸠赀造一船出洋者照军功例酌予级纪驾驶三年获利富厚者酌赏顶带虚衔船多而年久赏亦递加人知有利可谋有赏可劝又有船政大员为之维持兵船为之保卫公家初不利其丝毫孰不欣然乐从将来风气大开于损外益内之举自有实效西人富强全在官商一体　国朝海禁森严商民不准出洋贸易今事非昔比则因敌之利而求所以制敌之方当先通商之情而后他日资商之力至兵船如何制办督抚中如李鸿章沈葆桢丁日昌等皆讲求有素自必择精语详非臣愚所敢拟议然窃闻英法俄诸国皆以铁甲船擅胜各有数十号美国前有四十余号近年以为可以不用大半分售各国专造一种碰船其前锋利如锥遇铁甲船直前撞之轰然洞孔破裂若日本木质铁甲船所蒙之铁厚仅三四寸许以此破之更易矣将来出洋征剿自应有铁甲船十数号为攻战之需目前经费不充似可仿照美国先备碰船数十号计铁甲船一号费在百万金以上碰船约二十余万金省一铁甲船可办碰船五六号以之防海制敌可期得力即防出洋商船保护海运漕米均足恃以无虞至各省制备小轮船太多增一船即多一船管带之人支销之费此等船只既不能内河缉捕又不能出洋战剿徒资应差灵便无大利益宜停此后增备以节虚糜大抵外夷举事嚣张特甚然利在上下同心猛鸷坚忍势有必至中国办事镇静有余然病在情意隔阂瞻顾推诿终于无成嘉庆十一年正月粤省奏报口路口臣国即俄罗斯有商船来广　谕令嗣后申明定例杜其再至时俄人本有恰克图贸易旧章而意重趋利不惮深谋远越其能致富强亦即在此泰西诸邦美布最为后起美主华盛顿于乾隆四十三年据英国亚美利加之地以立国四十九年即遣商船至中国购茶五十九年造战舰嘉庆十二年作轮船又十数年兴利之事大备强盛埒英法矣布主佛得力于康熙四十年由日耳曼国自立为国其孙福达利弗修武备再世积弱至嘉庆十一年为法人所袭由是重困同治以后威令姆大修船械一战而踣法王遂为强国由是言之国无大小惟视自立何如乌有堂堂　天朝而转逊谢于海外么么之理哉各省设立机器局原以学制谙习免临事购买为人把持虽糜耗于目前必程功于异日丁桢设局川省奏明　准行迨恩承等查办又复奏撤一主利用一主惜费　朝廷两议并从原　虚衷博采但各省设局制办独川省因人言顿止帑项既已虚掷政令亦不画一是讲明西法之举　朝廷尚不能自信何以使人共信臣窃意现当安内攘外之时不少变通尽利之事动牵异论安有成谋遇事出以游移疆吏之勇往者无所遵循苟安者遂其诿卸天下必多不兴之利不除之獘斯则望　圣主持权于上枢臣力赞于下也康熙中议开陶庄引河不决乾隆时开之而河渐北徙嘉庆中议行海运不决道光时行之而利赖至今非常之事始共惊疑待其成而后信臣亦愿　朝廷于制备船械持定见而开惑也至于水雷台电铁路防海所不可少皆当次第筹办而船厂量移腹地免致有警时徒置为难尤其当务之急者矣

以上四条士气宜振审敌情而后有致力之端船械宜备筹经费而后得开办之具四者之中经费为亟当于此专力图维勇决于初基而后不匮于持久臣维自古患气所伏恒在极盛之时弭于未形人恒不觉一有差失即成巨衅不善其后弥觉可忧西人不忘情于中国非一日矣溯查乾隆五十八年八月英夷入贡凡该国派人驻京浙江宁波珠山天津广东等处泊船贸易货物删减税则任听该国传教各节今日现行者彼时皆已具奏陈请当降　敕严加驳斥六十年入贡稍为恭顺嘉庆中德天赐以传教破案矣口司当陈以图画中国山川上　闻矣疆臣泄杳从事蕴孽伏戎其尤甚者十三年夷人兵船径入澳门占住台两广督臣吴熊光任其留停迟迟入告　仁宗睿皇帝节次严饬该督始向理谕而办理过软夷人稽延数月扬帆径去始窥见中国虚实二十一年七月入贡胆敢届觐见之时正副使一同称病则已立意生衅仰蒙　圣度包涵以立合之外存而不论将夷使驱逐回国道光中叶迭次内犯论者归咎彼时和议不知履霜坚冰由来者渐也俄夷夙号大国若非康熙乾隆时办理得法其可虑亦不待今日故制倭不下辣手今日之倭又异日之英俄也夫当日所以议和者特因战备未修仓卒从事安一时之反侧非以为永奠之良谋也习久相忘几以口舌为可常恃一教案之出一换约之期必增立新条彼智愈长我谋愈拙今岁威妥玛为中国抽收洋货厘税一事乃至纠合十余国公使萃都门欲遂其要挟之计俄国定约伊犁各城既未全归白彦虎又不献出而领事设至大理通商直达陕甘东南之门户洞开西北之藩篱何恃此忠臣义士闻之所为抚膺而叹愤也我明知和议不可凭信彼人贪心无已而一切未尽设施相顾束手见在河运渐废漕粟全恃海运万一彼人合而谋我以数船横巨洋面则全局关系匪轻彼之要约恐更有出于情理之外者我亦将晏然而已乎　国朝　家法昭垂政由　干断襄赞必资臣下主持全在　圣心军务夷情所系重大　上有安民之怒诸臣不敢起赴功　上怀恤众之仁诸臣亦且相安无事全局枢纽秉自　宸衷非策力所敢任也自来谋敌者固当审量彼此强弱尤在酌事理之当否民情之顺逆今事理本无可疑民情实大可用　圣主固深知之矣至军事利钝非能逆　本朝武功远迈前古而准夷筹兵于　三朝金川收功于再举即同治初戡定粤捻何敢信曾国藩等必能奏绩而坚定迈往终以有成可见委任得人不忧罔济　国家立贤无方文武具备为守兼优之人千百中或祗一二至乘事会而赴功名者何时蔑有人臣勋名成就亦思为晚节保全之地智略可倚以集事而驰驱半非所能堪故汲引人才以备任使方得以人事　君之义李鸿章左宗棠沈葆桢皆殚心戎务公忠体　国大臣彭玉麟筦辖长江血诚任事水军战士尤所深悉岑毓英志存殄虞不畏艰难似可　饬令诸臣将其部下才堪将帅偏裨之选者密疏存记专备海防指臂之用至沿海师船规模必得专员统辖南北洋分设总统彼此隔闵呼应不灵总统之上宜　特派大臣兼辖之守则巡阅操防战则发纵指示黜陟调度一切由其主持沿海省分督抚转饟设防助其不逮同德同力而气象为之一振矣夫目下筹经费备船械原以先固海防非遽轻言海战然通南北九千里之洋面必在在筹防毫无渗漏我不敢出洋一步坐待敌人来攻而竭力以御之虽愚者亦知守之不尽可恃也故必能战而后能防既能战矣焉有值可乘之隙而不乘转坐待他人之我侮乎宋臣苏轼曰圣人不能为时亦不失时时非圣人所能为也能不失之而已臣谓目前洋务情势尚在可为之时亦愿　圣主能不失之而已策定于一时而基巩于万世疑稽于卿庶而机决于　宫廷故曰上无卧薪尝胆之谋而欲下有闻鸡枕戈之志必不得之数也臣备员讲幄目击时艰慺慺愚忱不能自抑冒昧上陈无任惶悚待　命之至

　　南洋形势游历刍言　　　　　
黄楙材
  </div>
  <div class="pagination">
   <a href="皇朝经世文统编_page273.html">
    上一页
   </a>
   <span>
    ...
   </span>
   <a href="皇朝经世文统编_page269.html">
    269
   </a>
   <a href="皇朝经世文统编_page270.html">
    270
   </a>
   <a href="皇朝经世文统编_page271.html">
    271
   </a>
   <a href="皇朝经世文统编_page272.html">
    272
   </a>
   <a href="皇朝经世文统编_page273.html">
    273
   </a>
   <span class="current-page">
    274
   </span>
   <a href="皇朝经世文统编_page275.html">
    275
   </a>
   <a href="皇朝经世文统编_page276.html">
    276
   </a>
   <a href="皇朝经世文统编_page277.html">
    277
   </a>
   <a href="皇朝经世文统编_page278.html">
    278
   </a>
   <a href="皇朝经世文统编_page279.html">
    279
   </a>
   <span>
    ...
   </span>
   <a href="皇朝经世文统编_page275.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
