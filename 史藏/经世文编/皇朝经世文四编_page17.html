<!DOCTYPE html>
<html>
 <head>
  <meta charset="utf-8"/>
  <title>
   皇朝经世文四编 - 第 17 页/共 29 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   皇朝经世文四编 - 第 17 页/共 29 页
  </h1>
  <div class="content">
   一曰设局官办大凡事之初创必须官办始足取信于民官办之法当先设局亦无须各省皆设苟择要而设一局自足天下之用试观美国铸币之法其局设于费邦地当冲要厥法由熔化鼓铸范围淘洗印花錾印计大者一分时可成八十枚小者一分时可成百二十枚然则积十五分为一刻则大者已成千二百枚小者已成千八百枚积四刻为半时大者可成四千八百枚小者可成七千二百枚成功如是之速吾故曰设一局自足供天下之用也设局宜择南北两洋居中之处莫如上海上海为东西南北要冲造成后转输甚便而又为通商总埠凡洋钱之运入中国以此处为最多今如自造既多则洋钱之来源自少矣其局可名为龙泉局局中宜分为八所一为收纳所所以收纳金银而待熔也一为淘洗所所以淘洗金银而使净也一为鼓铸所所以铸成圆整之形也一为裁剪所所以裁成大小之式也一为錾印所所以印之而使花样玲珑也一为秤量所所以量之而防分量高下也一为辨别所所以造成时审其形声也一为转输所所以造成后运于各省也并择廉明公正之员为总办会办每所派一委员时常巡视工匠中怠惰者斥责之勤能者奖劝之由是风清弊绝可一日亦可百年此不过大纲耳其中细目尚有十端谨次于下
一曰定式所以昭利用之规也造金银各钱必有式然式宜自定非特鹰洋之式不可仿即日洋之式亦不可从以鄙意言之莫如用龙式龙为四灵之一有文明之象较之人式鹰式不啻霄壤之殊局名龙泉即以此也故宜一面印龙形一面印满汉字样雕刻务竭精良绘画务求工细虽毫发之微亦求清晰笔画分明显以壮观瞻即隐以杜假伪惟分量之轻重不妨即照现用之洋钱大者重七钱三分小者以次第减金钱则大者值银钱十元小者值银钱五元其所以必照洋钱之重者亦自有故大凡治民犹之治水也善治水者必因水势而导之则事半功倍善治民者必顺民情而为之则上令下行东南各省于此等重钱用之已惯设一旦更改或一圆一两半圆五钱亦无不可然终恐窒难行不若仍其旧制之为愈也此则钱式之宜定也一曰正名所以端利用之本也中国所用外洋银钱有名为银饼者如日斯巴尼亚银饼是也有名为银圆者如吕宋银圆是也有名为洋钱者如鹰洋日洋是也今中国自造微特宜改洋钱之称并宜革银饼银圆之号堂堂中国固宜自正其名也且西国银钱之名亦各不同法曰福兰俄曰罗卜印度曰卢荷兰曰果伦土曰依辟亚斯忒瑞曰依烈他斯拉巴西曰依密耳来斯埃及曰依夺洛尔澳曰果尔登意曰以里儿美秘二国曰沙罗英曰司令小者曰式本士上中银钱曰福鲁伦此可见泰西各国所造者其名亦不从同也中国莫如名之曰龙钱盖式既为龙式名即宜以龙名亦取其名实相副也此则钱名之所宜正也一曰用强水所以提拣金质使无粗之弊查铸造金银各钱必须提拣净质盖金银皆含有杂质如金之中有银铜银之中亦有铜金虽所有极微苟非提拣极纯则所造之钱必粗而不精虽泰西各国大抵用硫强水提之其法用黄泥杯一具杯之泥和药制成如将矿银盛入加火一刻许其铜质皆敛入杯中所余之银金二质复用硫强水炼之金即提出而银质入于水其水蓄玻璃筩内再入以别种药水则见银质如绵成块下沈复以强水入之则纯净而不杂别有简法与上大同小异其法将银熔化倾入水中令成小粒添入硫强水加热至沸则银铜俱化于水其中之金独沈于底再将含银铜之水倾入铅盆盆内必添红铜若干铜由渐消化其银结而沈下即得净银拣金之法亦如之此种拣法华人多有能之者初无所难此则强水之宜用也一曰办机器所以鼓铸精灵迂拙之弊可免模范造钱工费而效迟今欲功速费省而又形质精匀莫如办机器查西国造钱机器大小不同每日可成四五万枚或五六万枚不等美国之法尤精今不妨仿而行之其法先将金银熔成胚板后压成条复将条凿成钱胚然后淘洗錾印而钱以成此其大略也无已请言其详熔胚板之法用冶缸取汁入铁模铁模每副四块合而为一套以铁圈倾入金银而松其圈上之螺丝钉即成银板二方长七寸厚三分宽八分是为胚板再压成条其机器中叠钢轴二旁有机轮将胚板夹紧于二轴之中轮动则穿过成条宽厚恰与钱同而长约三尺左右是为条再用机器将条压令平直前后左右无所参差即由条中凿成为饼每分时可凿一百六十枚是为钱胚然后以药水磨擦使之明亮圆匀以机器印花使之精致工细印花机器下方上圆高约四尺许全器俱用纯钢制成中有二钢模上下相对模上镂花甚细即钱之两面花纹也模前有钢管下设钢钳将钱胚叠入管内机动则一胚落于钳口夹入模心上下一击钱由模底漏积一处所成甚捷可见工省而效速莫如机器也中国幅员之广远迈异邦非用机器必不足供天下之用与其多设局以耗费诚不如多用机器以速成也此则机器之宜办也
论近来圜法之獘
圜法之坏坏于私铸而实坏于官铸官铸之獘官为之不若私铸者之獘私为之私之者犹可以官法禁之官为之则不能官法禁也自太公九府管氏官山制已有不可复考降及后世一代有一代之钱制亦一代有一代之钱币论者谓汉之五铢轻重适中最为合法然其后裁皮糊纸其流獘一至于此此何故哉若以为定制之初先已有獘则固未必然其所以然者仍由于官铸之日益少也官铸之钱既少而民生日繁不敷所用遂至獘端百出夫钱也者犹之券也此购物以此记数其实寒不可衣饥不可食而人顾重视之者以其可以易衣食也定制以铜为钱钞于是民间皆重铜钱设定制以铅锡与铁为钱则民间即重铅锡与铁之钱汉武帝患钱少而制白鹿之皮以为币每方值钱五百串而鹿皮之价乃大昂前者咸丰年间曾一行铁钱亦复竞相通用然惟京师行之外省则行用者甚少嫌其过重也至于沿锡为钱则尚未之前闻然较之于剪纸之钱则又胜矣凡此皆钱之獘非钱之利也所谓钱之獘由于官钱而非由于私铸者也夫钱法之獘至今日而甚矣而上下相蒙绝无人焉达之帝听即有进言者而帝处深宫从来不见钱之面其见也者皆其善焉者也惟世宗宪皇帝幼而遯于荒野巡行天下深悉市廛贸易等事故其整顿圜法为独认真而雍正之钱厚而大皆出于顺治康熙之上干隆之钱虽厚而不及雍正远矣雍正之钱近来竟不多见转不若顺治康熙之钱尚有行于市者则以雍正之钱质重故选厚钱者皆挑而出之以熔铸他物此等弊官则知之而不能禁之而官钱之坏则亦由来久矣自嘉道以后制钱多杂砂壳薄片其小者竟可一制钱化而为三此等钱其文多系道光咸丰以前无有也以后亦无有也以前之所以无有者因官钱尚无流獘而所铸皆大钱也后之所以无有者则并此小者而无之也同治光绪之钱现在市面行使者殊未之见前数年外省有铸之者则惟广东所成者为最佳而铸成之后闻皆运往京师以供内府之用民间仍未行使顾虽未行新铸而亦不见钱之少者则以旧钱尚多故也惟是旧钱虽有而多在小钱若必令一律行用制钱而尽去小钱恐市面之以钱为购物之券者有不敷周转者矣六月十二日上谕前据御史端良奏泉源两钱局鼓铸废弛均以铸钱工本银两收买制钱交库当经谕令户部查明具奏兹据户部奏称泉局四厂匠役逐日工作铸成之钱每有分限运局报部候提实无收买制钱充数交库情事等语该御史所奏自系传闻之讹即毋庸置议惟钱币为兵饷民用所需开系重大嗣后着兼管钱法堂侍郎不时到局严密稽查如该厂钱文有识记搀杂质色次旧等獘即将该员匠等公别重惩以维圜法而资整顿余依议钦此伏读一过而知圜法之积獘有不易挽回者焉端侍御谓其收买制钱交库充数则彼固有辞矣四厂开铸月月报销所铸制钱逐日皆有何得谓之收买充数明有四厂开炉鼓铸何得谓之并不开铸然但知其然而不知其所以然寔则四厂之开铸寔不如停铸之可以节费转不如收买之可以省工如广东所铸之钱广东用之殊为不便大约核算钱价较之旧钱相去十分之一故广东所铸之钱广东本省反不甚行用即其到外省者大都因新钱式样甚佳故之以为玩具而已福建亦曾铸钱闻约银一两易新铸之钱一千六百文则钱数适符银价而炉火人工皆须赔贴矣以是知江苏浙江等省皆未开炉即欲开炉工匠亦无从雇觅须向私铸处访寻以官炉不开工匠无所谋食故皆为私铸者招之去也夫闻官铸之钱佳者则不敷开销明知其不敷开销而又停炉不铸然则即使泉四厂开铸亦仅足以供京中之用而已又亦能流出外省分布民间也哉
皇朝经世文四编卷二十二户政
钞法
行钞法以补制钱之缺论
蔡氏广治平略曰闻之钱者泉也如水之行地不可以一日比此非独上下之相通而亦盈亏之相乘若止而不流当名之为池不得名之为泉矣古者伏羲氏聚天下之铜仰视俯观以为棘币外圆内方法天象地是为钱币之始神农氏列廛于国以聚货帛日中为市以交有无黄帝氏作立货币以制国用夏禹铸历山之金以救水商汤铸庄山之金以救旱民赖以不困是钱也者非特富国之本源亦恤灾之良策太公以九府圜法治齐瘠贫之国一变而为富强管子承其遗法齐用以霸夫钱之为物出于山而无穷行于世而不敝轻可以挟而细可以分非若干疋为货事难于壁万斛为市不易于越乡故自伏羲以来四千余年虽制度屡易世代数易而其法固未尝一日废也所不可解者古行其法而民[富](当)今行其法而民转忧贫古行其法而民利今行其法而民反受害即以上海而论我沪自通商而后制钱之外兼用银元一曰本洋即大吕宋所铸之洋一曰鹰洋即美国所铸之洋初行之时本洋每元可换钱一千二三百文鹰洋亦可换一千百余文近年以来本洋不复见鹰洋仅值一千零数十文至今日则止值钱九百数十文食力之人咸有忧色论者皆以为奸商市侩[垄](龙)断居奇以致洋价日跌制钱日缺一贵一贱上下至二百余文为从来所未见夫数年粤省所铸光绪通宝流行各处所在皆是今则绝无仅有此等钱文不知收藏何处此近事之显而易征者加以铸钱费用甚钜计成一文所费倍之故圜法之坏不复可举然中国通用外洋银钱实自本朝始为对开为八开为四开为十六开出入支付有盈无缺取其易于携带民亦便之然近来小洋之价亦日见跌落较诸从前每角已短二十余文推原其故皆缘钱业中人多方抑勒沪城钱店举其小者而言已不下数千家其伙友之工食日用之支销一切花费较他处为钜果何时而可以弭补于是罔利之徒狯计百出同一洋元也或以为生银或以为夹铜或以为烂板每逢兑换必扣数百文少亦数十文甚至暗藏硝强药水销变银色处混用以为贬价地步如日前某包探在某钱铺搜获药水及浸过之药水银洋等物一并送案究办在若辈不过为谋利起见岂知市道之坏关系甚大在上者何忍任奸民把持市面使平民受无限之累前报载杭垣各钱铺每届冬令钱价必至短小甚至英洋一元仅易钱一千左右小民受害无穷而各铺均藉口于制钱短缺不肯持平以作便民之举杭州府陈六笙太守有鉴于此缘出示晓谕各店铺不得任意短少以顾大局虽属年终每洋换价须以一千文为度甯盈毋绌如有短至千文以内者即当查究不贷云云并知出示之后各铺换价向只九百八九十文者已增至一千零五文可见风行草偃关心民瘼者令出维行观沪上近日情形官样文章虽未必能入小人之耳故救獘之法莫如行钱票长江一带多有用此者惟各分地界彼此不能相通究不若现钱之便然欲推广此法可以照中西各银行规例或由殷实商务承辨自百文以至千文票式可与近日所行之钞票同取其纸张坚厚不易破坏造之省用之广藏之便之轻无成色之高下绝盗贼之窥伺夺洋钱之利权未始不足以除贫民之累救目前之獘有利无害莫有过于此者一而为至顿圜法开矿铸造自来言者皆以铸钱为无利故多所窒碍废而不行夫传不云乎百姓不足君孰与足朝廷得一分之利民闲已得十分之利泉则货力古今之良法我朝列祖列宗规模具在当今铜矿已经开采者不过十之三四其未开采犹十之六七利之所在正复无穷且金银二项流出外洋原属不少惟铜钱只行于中国则今日之钱何至短缺如是开源积流是所望于秉国钧秉国成者
论行钞票可以济钱之不足
近来各处钱荒实因制钱之缺乏洋价银价之贱为罕觏非但民间周转不灵而在在吃亏莫可言喻虽有小洋可以济钱之不足无论各处小洋尚未通行之处用时虽觉灵便而以大易小及买物找钱转手之闲即通行七除八扣每一元易小洋十枚又钱三四十文而用出则作九十文八十余文不等暗中吃亏亦甚钱者如水之流行不能一日阻滞亦不能一日缺乏论者谓现在实因底货缺乏非广行鼓铸诚是也无如现在不能各省设局京局所铸所出亦微而广东湖北之钱虽铸而亦不慨见现在浙江亦开局鼓铸闻每日不过数十千而省中且尚未见用所有者闻运往下乡收茧且所出之钱亦不甚精致核计各省所出之钱恐尚不敌销毁之多虽各处严禁出口销毁出口尚易稽查而销毁类平偷窃之所为奸民歛迹蹈形无所不至有为官法所不及虽禁而终难禁净盖销毁而不能禁绝终为制钱之漏虽鼓铸无益也客有言欲绝销毁者无利可图则可不禁而自禁提净制钱一千论斤可换钱一千一二百文数百文不等所以牟利之徒不顾显于例禁苟能将钱样收小照寻常制钱减半惟鼓铸宜精提铜须民闲无不乐于使用既可杜搀使小钱之獘而销毁之徒以铜斤减轻售不合算自无销毁之獘矣现在制钱之不能多出虽鼓铸地方尚少然皆由铜价之贵人工之费闻无制一钱须钱半工不若格外提料加工几至二钱工本亦何怪各处之不能设局并鼓铸之不能多出耶然收样鼓铸亦仅就新出而言势不能将旧钱重毁恐费工本然不能将旧钱重毁鼓铸官虽爱惜旧钱而匪徒则仍以旧钱牟利销毁之漏仍不能塞现在缺乏之时若将旧钱分制新钱工费虽钜而无须购买铜斤且可骤多一半不已足于用耶又有为宜行钱票之说者谓现既制钱不足鼓铸良难小洋行使又见吃亏只能备零找之需不能作正经使用不若广行钱票既便于取而又无折扣钱色之獘且不致如鼓铸之旷日持久二说均皆可取而钱票较鼓铸似易为力别省亦非无行之者都中京钱向行钱票自一吊至数十吊举市通行以票取钱皆须大钱谓之钱票然仅城中所用若出城则不能用矣天津亦行钱票津钱五百起至数十吊不等所谓五百者实则二百五十文也亦仅能津地通行外府已不能用矣此种钱票不无鼎用者时宜留心此私家之票所以断不能各处通行也知从此钱价可以坐定而钱票可以通行矣银元加本省二字每元定价一千文准其完纳丁漕关税盐课厘金添置五开十开十二开小银元亦加亦加铸本省字样其价照一千文以次递减并刊发银元官票加盖本省藩司印信填注善后局所发与加盖司印每张一千之钱票相辅而行以期转输不竭恐有藉词不收留难需索等情准商民赴辕呈控如此办理将见湖北一省之钱无虑缺乏矣窃意湖北可以如此辨理别省岂不能如此辨理乎或有疑票可伪造将来鱼目混珠在所不免不知私票易于假冒故不能通行若加盖藩司印信当场不难立辨且板票必定加工刷印必定精致有非匪徒所能假冒者泰西各票未闻有假冒者因其票之加工精致故也香帅岂有不早鉴及此乎惟湖北既行银钱二票钱法可以挽回别省亦宜仿而行之湖北之人能信用本省之票别省之人岂不能信用本省之票乎久久行之不特各省信用本省之票行见湖北之票可用之湖南山东之票可用之山西周转可通是亦挽回钱法之一端也不禁拭目俟之
论行钞票以济钱之不足
古者以黄金为上币钱为下币银为器饰非币也后世黄金日益少虽富商大贾鲜以此交易惟银钱二币至今未尝变更通行既久宜乎有利无币无如后世踵事增华民间日用铜器繁多奸民贪利以钱熔铜并私铸沙钱入市行使致钱法败坏而不可收拾至银币或锭或锞或零星不过成色有高低平砝有大小而各省通行并无缺乏乃自日斯巴尼亚银圆进口华人以其便利争相行用于是中国银币之权为外人所侵矣继复有墨西哥银圆进口行用更广于日银近来日银几不一见民间所用惟墨银于是银币之利几尽为外人所夺朝廷知其然谕饬各直省广制龙圆以冀挽回权利无如积重难返终不敌墨银之畅行有谓中国宜行金磅以为抵制者有谓宜行楮币以济不足者将来二者固势在必行惟揆度时势先后难易之间则楮币尤急于金磅中国矿务尚未振兴产金不多即所有者数十年来几尽被外人收取一旦而欲自制金币势必转收之外洋现在金价已如此之昂若复转收非但外人必过昂其值即本国之价亦必加涨再加熔铸之工岂能合算为目前之计不如先行楮币以济银钱二币之不足俟国库渐裕矿务渐兴再制金币未为迟也前报译日本某日报所登中国流行货币一事大旨谓目下中国政府制成货币合银一千兆两每纸值银十两先就其中提出银一百兆两为制币工料而以四百五十兆两充各国偿尚余四百五十兆两分发各省市上流行云云此说不知何自而来窃恐外人拟议之辞断不能信以为实然际此国库支绌下民困穷出浩繁运筹不易为目前救急之计似非举行钞票不可自通商以来外国银行林立所制钞票华人无不乐用且有什袭而藏者约计各银行用出之票奚止数千百万若中国广行钞票则此数千百万之利奚至为外人所得或谓华人风气虽开而尚未大开现虽乐用外国钞票恐一旦中国自制反不能取信于民奈何曰此固可无虑者也沪上中国银行钞票与各银行所制者并用未闻有所挑剔惟中国只此一银行出票不多不能抵制然中国银行之票既可取信于民岂中国国家之票反不能取信于民乎若谓银行之票以银行为归束故民皆信之国家之票恐不若向银行收取之便致或有所窒不能畅行不知国家之票不举行则已一旦举行必由户部总其大纲然后颁发各省藩司行用准其完赋纳粮以司库为小归束以部库为大归束市廛之间自必乐于行用行用既广民间又何患收取之不易耶为民间计既便于取又便于行用为朝廷计当此筹艰难银钱并缺之际藉通融以补不足岂非一举而两得耶是则钞票之行其可缓哉
论自造银票以便通用事
西报言香港一处为中外通商之地凡在其地贸易之人无分中外皆喜用西国银行之票因其带较使但须辨其真假而一切平色均可无须计较故皆乐于使用常例每用千两银票一纸须补票纸用费或三四两不等近因支用零碎银两一事两相龃龉而票纸用费忽昂至十四两但此乃偶尔之事亦断不能长久弟每千已有三两格外之利每年此亦已可观惟西国向例凡开设银行使用银票者必须报明官宪查明实有现银若干方准使用若干银票断不准其滥用恐致取现银不能应付其法甚严故银行不能多设银票不敢多用是以中外之人皆能深信不疑故银票能如此流通也即如上海一处西商所设汇丰等各银行其银票在租界地面无不乐于通行虽至盈千累万之多使用者只须将票持赴出票之行辨明真假互相授受毫无多言故一银票一日之闲可易数主其便有如此者余昔尝[闻](闲)干嘉之时南北贸易繁盛之地有数银号其所出之银钱各票南可用之于北北可用之于南其便亦与近日西商所设银行之票相似后因川陕教匪滋事各银号始皆闭歇以后亦无有继设者惟钱票一项尚有数省乐于使用但开设者往往出票过多一有谣言而持票取钱者纷至沓来每致不能应付因其倒闭其中固有本少票多立意侵吞者然其店本钱富实因现钱略少为谣所累者亦复不少但向来喜向钱票之地方闭开其事亦不终废可见银钱之票若能见信无有不乐用者近年以来钱票一项各处常有惟各店各式终不一律至银票一项旋用旋销不过偶尔之期票而已若通用之银票则各处皆无此实中国之缺陷事也前朝历代国家亦曾造用钞票日久獘生后不能用何以西商之银票反能长久通行不过足以见信于人故能不至窒碍也是以论者皆言中国之于此事实宜急速讲求此实裕国便民之大计急务也哉或国家自行造用设官分理京中设一总局以制造其余于各省贸易广大之区各设分局以便民闲支用与再行转移等事但发出之银票无事不可通用支银之时无处不能应付则所行自能久远或国家不能有此闲即令各殷实之户集股分以立公司造票行用总求公司所存现银不至不敷支给则必见信于人断不至于闭歇果能如此办理不但有益于商贾而且民闲殷实之富户其银亦可多有一法以取利息即国家若有急用亦可无须告贷于西商矣夫天下之人相等天下之银皆同何以西商之银票常行而华商之银票不设其中自有一善法若得其法则事不难办理然此事实为裕国便民之举而其法又非绝无仅有之能何不妨求其法以行之不必尽能于西人也
行钞私议
行用钞票一事前人已论之綦详矣目今钱市大荒制钱告匮虽经大吏设法鼓铸以机器代炉火可以日出数百千文而转瞬即发兑一空深苦后难为继说者每谓奸人贩运出海销售外洋其实外洋何需乎制钱即曰运以熔铜而铜中杂以泥铜安在能适于用其所以时形告乏者大抵因炉匪私自购取用以改铸私钱耳我江苏藩司聂仲芳方伯轸念时艰拟图补救见目下年关伊迩洋银价值日低经纪小民受亏日甚爰札饬各关卡加意查察严禁运钱出口一面延钱业董事及地方官在本署花厅互商良策拟就省中设为官钱票发商行使以济其穷刻已刊印告成饬苏州府传令候补各员之工书者至辕填注号数执笔人阅前日报章所纪不禁以手加额曰有是哉方伯之嘉惠市廛其真无微不至哉夫私铸一日不绝即制钱一日不敷因其不敷而以小银钱济之隔膜之谈乌足为切题文字惟行使钞票则数寸之纸即可化而为累万盈千但足取信于民更何患窒碍难行致市侩得以把持其际哉且行钞之利益亦可以指而数矣钱色素有低昂或杂以私钱或暗扣串底市中交易不无龃龉之端钞票则出自官中无或有好歹之别行之市上一览便明一利也制钱由鼓铸而成万一铜舶不来工人即停炉以待钞票则印刷常年可制断无或作或辍之虞二利也钱有市钱卡钱之分市钱通用于市中以之纳税完粮司榷者尚或有所挑剔惟卡钱铜色纯白较胜市钱纳税完粮最为利便民闲须另行购取始可缴之官中若钞票则无市钱卡钱之分但使不以膺鼎搀杂其闲即无往不利三利也千里经商制钱每患取不便银圆及小银钱诚便易矣然积少成多尚虞重滞至钞票而由数百数千数十百千以迄千万千置之行囊轻于毛羽寇盗不虞其夺关山无虑乎阻修四利也有此四者其利固人所共知亟起行之我知民闲又无不乐从而断不复虑钱荒为患矣特是利之所在獘必因之钞票一片纸耳虽有官印奸人不难仿造而成苟市中漫不经心伪物即层见出其獘一鄂银行用之始市侩多方抑价以病小民彼银货且然更遑乎纸货吾知钞票一出市侩必仍有抑勒以居奇者其獘二更有不便于民闲者银圆有图印可辨偶或被盗贼所攫真贼既获尚可辨认无讹钞票则同一纸所制成无从辨其是否原物其不便者一银圆偶或被火废银尚可易钱钞票则化作灰无从捞摸其不便者二市中三文两文之货以制钱往购不难予取予求钞票则每张至少百文贫苦小民无从分用寻常油盐酱醋之类仍必购以制钱使制钱不能日渐加多钞票亦多所窒滞其不便者三以上二獘及三不便想方伯必早经筹及而有以善为筹之虽然就大局而言彼獘及不便者甚细微而其利益实浩大也试举一事以为证仆昔年曾浪游日本其时日本吾妻桥方告成大莫与京全以铁制同游日友告仆曰此桥工料仅费银货二十四圆仆大诧曰是何言欤使以木质建成所费且数十倍于此何此桥而竟若是之廉欤日友曰仆生平不作妄语此桥估料估计工料数万金天皇以大工固不可不亟兴而帑项亦不可徒糜费爰特下诏增添纸币若干所谓二十四圆者特购纸及印刷之工价耳而用以购材料鸠工徒人皆喜新纸币之颁行无有请以银圆给发者未及数月即庆成功由是以观钞票之利益无穷但能诸獘悉除而更去其不便之甚者更何忧民情扞隔不能到处风行乎今者苏省既创兴矣所望各省踵其成规通行制造庶此省之票可行于彼省彼省之票亦可行于此省行见未及转瞬而寰海胥行惟三文两文之琐碎零星仍须持钱以购其余皆以钞票代钱安见不库日以充民日以富哉跂予望之
论复钞法以救时利用
考钞币源流自黄帝之臣曰伯陵始作褚币郑康成云周人以布长二尺凭官司印书其上以为民间贸易之币此钞法所由昉也唐之飞钱钞引宋之交子会子元之交钞宝钞皆楮币遗法是钱钞之为货币最先最便上古所行并非后人臆造至银之为用古不多见自前明中叶始专尚今以银废钞转疑钞不可行是狃末造而忘本始也明初亦曾行钞宏治以后始渐衰我朝顺治八年兼行钞贯岁造十二万八千一百七十二贯有奇至十八年因库藏充盈停止具详皇清文献通考通典二书是钞法乃历代理财之大经国初已行之成案其非举也明甚惟世际全盛物阜民康人固罔觉其利赖道咸以来中原多故外夷开通商埠蠹我利源发捻蹂躏于东南回匪披猖于西北征兵筹饷穷二十年始天下廓清之一日司农悉索敝赋罗掘一空民物雕残元气大耗光绪丁丑戊寅间天灾迭见齐鲁晋豫皆大饥议赈议鷁无岁蔑有继以海疆不靖甲申甲午两役变起仓皇相距十年中坐令海军数千万巨帑消归于无何有之乡偿二百兆约期曾不转眴乞邻而与则交重子金移西补东亦始终有增而无减时至今日国用日靡生日蹙推厥由来久矣非一手一足之烈矣即如整海军广銕路饬船政修台造火器练备兵在在为不可缓之图在在为不可省之经费度支既岁不敷出称贷或有时而穷中国之财用不足无论在国在官在民皆坐习用银钱之一獘绳拘墨守未尝与时变通世闲货物之利莫不有尽一金止一金之用金尽则将束手而银之出产日少钱之销毁日多海洋漏卮流无底止由今视昔则生则之术几穷矣无穷矣无已则有复行钞法之一策钞有利亦有獘前之或作或辍非钞不可行盖行之未尽善耳诚能坚如金石信如四时则凡利国利官利民且有不可胜计者一人在上操富贵之权富贵之权柄秉造化之鑪锤钞法一行造百万即百万造千万即千万抚有十八省兆庶向风充实我财源还之我疆域一切流入外洋之金钱百方遏之而滔滔如故者行将不禁自止可妨彼洋元之销场通实用即以挽利权其利国一也帑储既足则通筹边海防务增设兵卫以备缓急减轻厘税以恤商民永停捐输以杜流品百废且举跻一世于富强其利国设遇各省水旱偏灾或河工军务或开垦矿田诸役皆可迅速举办不事绅商之息借无烦疆吏之摊筹上以崇政体斯下以厚民生其利国三也河漕积重难返厘剔维艰城池有事戒严修浚不易向以筹无出不敢轻议者亦可以次第举行矣其利官一也州县丁课钱粮考成綦重地方富庶上下无征一日蠲逋赋除积欠加俸禄少经解之费免赔偿之苦省困迫之虞成就廉吏正复不少其利官二也年岁丰稔则广积谷米以裕仓储私枭充斥则收买盐斤以轻官百货壅积设法疏通因民之利而利之不致旁流外溢其利官三也市肆银票钱票浮于存本出纳之数类不相抵一有折阅动开倒闭卷逃之风钞行则官守民奉无远弗届虽有奸商蠹贾亦无从施其脱骗之伎俩其利民一也民闲用银减平减色畸重畸轻经市侩低昂其闲百口且无能折辩钞行则进出一律有轻齎之便无耗折之忧公道自在人心举凡市情诈将一埽而空之其利民二也银钱笨重不良带盗贼望风测尘中途窥伺几于防不胜防故行者咸有戒心钞行则万金之券卷而怀之可以消意外之灾殃可以弭横来之劫夺其利民三也再证以泰西各国钞票风行流通市面可辄数百万较现银为尤重君子观于此是可以预决矣至造钞行钞换钞诸法宜如何准今酌古则前案具在此非手无尺寸柄者所敢妄参末议者也
银行
银行论
财者国之也民之命也不可滞命不可困昔太公为周立九府圜法而泉布之制遂行天下无有滞其而困其命者夫泉者水也如水之行地不可一日止此非独上下之相通而亦盈亏之相乘若止而不流虽千寻之泉有立见其竭者矣故圣人之大曰位因位以制权因权以制用如汉文之宠邓通也曰吾能富之赐以蜀山之铜而邓氏之钱满天下彼其窃一日之权尚足以萃四海之货以万众而自振其权可胜用哉考泰西各大国于数百年内所经办之事才独通行本国总期于五大洲一概通行迨至近五十年来轮舟火车相继为用而五洲形势更无所扞格是以大宗银钱虽国家户部及向来之汇兑庄皆不克综此大权问有能宏揽巨纲周流地球使财无滞民生不困者其惟开设大银行之一法乎西瀛各国莫不筹集巨资争立银行为裕国养民之道计英国银行有本银五千八百万法国银行二千九百万德国银行二千四百万土耳其国二千万俄国八百万每股分数目多则一千余两次则六百两次则四百两不等此但指大银行而言也若中等银行本银四百万者极多统计英国大银行有六十处分支银行有一百八十处与国往来相通者则不下一千号德国大银行十七处分支银行二百十一处目前财用五洲既已流通则各国总银行所办之事最钜仅就英京一总银行言之每日经手项有银八千万两之多由此类推他国亦皆不少论者谓银行之设可以兴利可以除害约举其事厥有数端国家库帑存储向来随运随收虽积如山阜不准丝毫外借如自有银行无论银钱多寡皆可流通往来周转真所谓利如刀流如泉布如布子母相权锱铢之微亦有生息不致徒藏无益也此有银行之利一也国家正赋之外充军国之用惟在整顿钱法而已欲重钱法必议鼓铸向来中国铸钱仅都中泉源二局各省虽曾设局然旋开旋停故钱路不广如自有银行可以责成鼓铸永除盗铸私消之患更兼行钞法可收宋元交子会子之用若按英国办法如于遍国每口加本钱三两有零此有银行之利二也国家凡兴建大役军务重情经费不敷非转贷于封不可中国自同治年间西征需饷曾借洋系沪上银行经理利息未免过重如自立银行将来一切军国大事亟需钜皆可由此大银行经手借用行息既可从轻而利权仍可操之在我不致为他人挟持此有银行之利三也至市井之徒术工垄断凡有银洋入门兑换短平扣底明侵暗蚀闾阎受害无可如何若设立银行则此中积习自可一扫而空其除害者一近来海禁大开五洲互市金银行市或涨或落其出入之权关系匪轻上年鄙人曾经论过此事必须有人专管国家方免大受亏耗若设立银行则随时价值自有主持永无伤折之患其除害者二再查中国银钱铺面林立通衢即以居民四百兆而计于千家中有钱铺一家计算即有四十万家与全国经营人数大略相同然钱铺之用心皆系分财之法正如蠹之蚀物暗中受害于无穷若开设大银行则皆注意生财之道非独不至分人之利且能使人与已皆自能生利嗣后获利较丰而又无损于人不诚富国益民之要图哉方今中国正拟华德银行倘能仿照西国大银行之法推广办理如同国人按每口加银三两则亦巨矣夫既得此集巨之妙法将来开路立新学及一切益民之事有何难哉夫兴利者必深悉夫利之何以不兴利一兴即无不并兴除害者必深悉夫害之何以不除害一除即无不并除变通尽善操纵自如圜法之兴庶几拭目俟之乎窃愿在上者及早图之
中国宜设银行论
今之谈时务者无不以振兴商务为要图以收回利权为急务而究之利权何以能收商务何以能兴则非仿行西法不为功夫西法固非一端可竟也轮舶所以通商西人多备公司船往来各国不特成本较大公费难筹且建造仍须外洋又须熟悉洋面风涛沙之人方能驭驶中国商人素未学习若至外洋既语言文字之未谙复饮食起居之不惯不如四人之在中华事业既大可以自由自在此欲振兴商务之难一也兵船所以保商中国自设立海军后方期逐渐扩充而中日之战丁禹亭将兵船尽失二十年经之营之废于一旦刻非不欲恢复旧规而所费愈大整顿愈难即使重立海军购置铁甲亦只能自顾海防断无余船可以分驻各国若无兵船往驻外洋何以保护彼此倘有龃龉必受西人挟制即有兵船保护华人尚未必肯赴外洋保护此外岂无振兴商务之法耶西人所尚者机器耳无物不用机器制造物既精美工犹省约华人所以乐用西人所以得利也现在铁厂制造各局各省可以次第举行而缫丝纺纱织布各厂亦日新月异将见西人之所为者华人无不为西人之所能者华人无不能亦安见商务之不能振兴利权之不能收回哉不知铁厂制造各局诚将次第举行缫丝纺纱织布各厂果然日新月异无如所需之物料所用之机器仍须购自外洋使西人不肯售与华人则巧媳其能为无米之炊乎西人机器日出无穷华人方得购到学习而西人已将变易华人不过步其后尘即能孳孳不倦精心习学恐非一二十年不能与之争衡也然则振兴如是之难其将何法以处之哉曰为今之计欲便民裕国上下相通其惟设立银行乎西法以设立银行为要务用则藉行为转移遇有要需无事罗掘一利也不用则存行生利且以便民二利也现在西人在华设立银行华人皆趋之若骛华人不信本地之钱庄而信外国之银行者以其本大而可靠牵制多而不易倒闭也即如汇丰银行报中时登告白据云资本一千万元公积五百七十五万元又另备股本一千万元存银每日结帐者长年二厘起息存至二十万元两为止存一年者长年四厘半年者长年三厘半个月者长年二厘半一定章程有条不紊股票作二百二十五元现已值银二百六十余两公积又如此之多获利之厚可想而知然其存本虽大而获利要归存项无论西人有银皆存银行而华人亦不嫌其利之薄乐于存放宦途充裕者无不以银行为外府于是银行之资本愈大转运愈灵各票庄无不仰其鼻息而银行之利愈厚矣使中国自立银行虽西人之利不为我有而华人之利华人可以自主不愈于外溢乎说者谓华人自设银行华人未必深信仕宦之银更多牵制避嫌而不肯存放怨仍不能与西人争利也曰是不难商务以信为主只须资本充裕转运通灵仿照外国银行之例认票不认人华人有何不信哉官场又何避嫌哉且仿立小银行使民间便可存随便可取俾民间皆有蓄积不致浪用国家若有要需亦可向银行措辨各省库皆可存于银行生息种种利便非不律所能尽述因略举一二以为当道者望焉其能不以此言为河汉乎
宜设银肆以保利源论http://wave.bbs.xilu.com/泰西创设银肆于何昉乎则始自约翰拉乌其人固英国苏格兰人也有心计精财利之说一千七百十六年至法国巴黎斯京城开设银肆制造钞票以空券易商贾现银商贾以其轻便也得携之以至远方贸易四通拉乌得奇利所获巨万一千七百十八年事归官辨拉乌以银肆为政府所管辖更开商社行贾于亚美利加洲一时闤闠流行无不称其便捷于是银肆愈得气势国民争出所储金钱以升商社钞票之价日腾贵至有出数倍之值以求买钞票者拉乌以为得策益制钞票几于风行电迈狂走一世前后所发行钞票凡十六亿七千五百金既而金赀不给换兑稍滞拉乌乃停美国商会商民疑惧诸储金银肆者争以钞票索金拉乌计无所出窘穷遁走银肆闭歇于是国中货源壅塞商贾窒滞豪户富家悉至失其产业流离四方而乞丐贱氓或反乘时致巨富钞票盛行人人得奇利穷奢极欲竞为华靡识者论无是理至是果败拉乌遁至意大利竟以穷死拉乌创银肆行钞票流毒当时而后世之业银肆者皆祖其法相传至今弗替且加焉盖天下事有治法必有治人徒法不能为治也是在得人哉钞票之行必先示之以信实苟徒以一纸颁之于中国出而不入是诳民者已虽一日不能行也今泰西大小诸邦无不设有银肆其发行钞票悉由政府以主其权每岁肆中存本之多寡及钞票出入之数皆有可稽所以防其獘也其法诚善矣西国开设银肆皆合众力而成如英以伦敦所设为总肆其余悉属分枝声势联络几遍地球各商所至之处贸易所盈余悉存储于肆中略子微息一旦欲用之时如省如携咸称便焉每一银肆所出钞票动至百数十万设使商人以空票取现银无不立汇单虽速至数万里外刻期无误如有拆阅倒闭存钞票例必照数赔偿所纠合之公司以有限无限为别有限则罄其肆中之本银为止无限则于本银既罄之外各股东再纠现银以至欠项归清为止岁中官必查核之后刊示日报遐迩咸知故能不至于赔累而民间咸信之而不疑也今莫若于各省通商大埠以及通衢壮县仿西国银行之例设立官银号以济缓急通行银钱钞票以收利权迩来钱肆林立南方多行钱筹北方多行钱票窃以为筹票两项实便取然犹行之不能及远且宜于官设而不宜于商设必须由官印造颁发乃可准行始必由大钱庄集股承充到官请领牌照按其大小输赀于官然后给予不然一律归之于官银号而许商人同入股分利益均沾但必先示之以信所有钞票通行各省成一取归一省办理以示限制或遇有官银号处即行给付无区畛域凡有钱粮官项准其输纳不许分毫折扣倘有舞獘营私者立即严行议罚钞票前代已有议行之者矣不久即废此由不能以信字为先官能出之而不能收之反从而百端作难此所谓作法自獘也夫人即至愚谁肯以空纸作实银此必先有以取信者在然后民始用之而毋惴昔俄国当帑项空虚之际当局者印造钞票数百颁发各处谕以输纳官项皆用钞票而不用现钱一时民间争以现银购钞票流行无滞顷刻而尽而库中顿存现银数百万不过一转移闲耳何则平日赖有一信字出乎其先也前年曾有人拟设银行者卒为浮议所格盖银之出入其獘百出平有轻重之殊色有高低之别又从而吹毛求疵其间百两之银折耗甚易而权其出入者利有所归矣一旦以钞票输官项则从中经手者无所施其獘矣有不沮尼之者哉不知收利权而充国饷银肆不可不设钞票不可不行且国家有事国债亦出其中盖泰西诸邦所设银肆有公有私与国用相表里国用不足即可贷诸银肆于是国债兴焉国债所以济国用之穷也每岁子母相权其利仍归之于民而不外溢上不皆有所裨益与告贷于邻邦其得失为何如哉夫国债之所以行由于民信其上也泰西诸邦无一国不有国债甚者至于盈千累万自古圣人之行王政者为之鲜不谓国不可为国矣然泰西成例不足为病以是知财也者不患上下相通特患上下交征国债一端术虽近乎杂霸然不得已而用之亦可赖以济兵事便转输无临事支绌之虞而有一时权宜之用凡国家有大工作大举动皆可得众力以为助然则为上者诚能取与信出纳平开源以节流调盈以剂虚设立公私银肆与商民共保其利源则一国之利悉归诸公君之富藏于民家之实通于国下足而上无不足谓非古之道哉
论银行集股之难
泰西利财之权美而能赅通而不绝曷恃乎恃有银行而已通商以来华人不知务此而彼遂挟其所长以欺我所短若德若法若英俄日本类皆来华贸易代设银行而我之利源已失近年中华士大夫深维大局拟设银行各大员屡请创办盖大致亦楚楚矣其所拟总纲四条一开办事权一印发券票一扩充分行一兼管铸造总银行之例由户部拨一千万元分银行之例招商集股次第设办信如是则财货俱通而利权独揽宜无不踊跃以从其事者然而未之能也曷故间尝反覆深思而知其所以者有三一曰章程未善也一曰根源未裕也一曰商民未信也曷言乎章程未善也查分行章程二十四条如第二条意则倒闭后无从究问如七条意则股商无权如第十三条意则股商之银票何用此未踊跃者一也曷言乎根源未裕也西国各种富民富国之学既兴乃立银行则其势易中国民雕物弊而一切农学矿学等类未尽举办则财源既薄而筹难此未能踊跃者二也曷言乎商民未信也银行为天下大利外国代为中国设之故中国弱中国自为创设则中国强洋人未恐我之真能设也故哄诱华民阻挠华民使不乐于从事即或强而就矣而彼必高镑价以制我之出入不四五载必致倒闭商民何乐为此此未能踊跃者三也传曰聚天下之利当先顺天下之情收天下之权当先平天下之势故矫其弊而行之则善而今日者不此之务徒沾沾焉集股是望而终不见踊跃以成其事者职是故欤职是故欤
农功
请设农学科疏
张如翰
为讲求农务请合文学设科以鼓励人材振兴地利呈恳代奏事窃万宝皆地所生四民以农为本中国地大物博实驾环球何至物产蕃滋不及西土盖缘士农分业农不知书而士于土化之学又以非利名所务置之不讲故农业莫由兴其利兹欲殖民富国必先训士而训农考周诗田畯至喜蒸我髦士是即之农官农士汉制科孝弟与力田并重实有农科之设后世农学不讲种植之事一听蚩蚩者之自为而不学无术难兴地利今农学农会争列报章编译外国农书以资肄习京都设立农务总局恭奉上谕着各省督抚认真劝导绅民并采中西各法讲求利弊且饬州县设农学堂等因天下膺翕然知务本之图矣第恐筹费不资州县艰于创始农民罔知所措未免有名无实不知上师古制参酌时宜合文学而加以鼓励特设农学一科举中西格艺蓄牧之法占考察之书令士民悉心讲究习精其业俟学政按临之候特试一取其农学策论有心得者每学拔取数名作农学生咨集会考略如拔贡之例晋京廷试列高等者观政农部与拔萃科小京官同其次用作州县农师与教官并重移训导一缺任之俾事有专司且资教习参用西法时与诸生尽心讲究令开农会以事比较刻农报以广见闻购农器以便操作按春秋农忙之会巡视郊野辨其土宜察其力作应如何兴利除弊会同州县示谕俾农民知所效法实与古人劳农劝相之意相符即穷乡僻壤有生员通晓农学其平居教导童蒙凡荷锄负耒之夫皆得聆其指教无不悉农务以尽地力其辨质培壅硗瘠为膏腴必有其道富民即以富国效可立致而天下应不咎儒术之迂矣抑举人更有进者西人讲求富强凡中国无人不学各艺田学而成均给优奖中国农商工艺学鲜专门士习制艺徒以猎取科名其实不适于用是以贫弱至此竟为他族所欺陵今皇上奋然广行新政以策论取士通今博古蔚为有用之才而又悬美职以工励艺派大员以督强务讲求农学设有专官而开特科以鼓励之则士民无不忻然读有用之书将致富亦可致贵且与现在讲求练兵合武科于营制其优异军士以图强同一鼓舞人才焉则我国家富强之基实转移于此矣举人恭读六月十五日上谕仰体宸衷下采刍言不敢自安缄默谨陈浅见呈乞代奏奏谨呈
论富国宜先讲求农务
今天下之言富国者辄曰欲兴天地自然之利则宜开矿欲绝欧西外溢之财则宜兴商是二者皆中国谋富之急务也夫周礼一书人有官司市有官矿务商务罔不专职元圣为千古伟人而其手订之书亦尝以开矿兴商为道国之策管子为天下才而其书有地数一篇藏之兴言之甚悉复以鱼盐蜃蛤为齐国之所产乃讲懋迁之利而使滨海一隅富强甲于天下可知地不爱财不讳言虽以元公霸佐之贤而其经国大猷亦不外是后王崛起师法可承矿务商务讵宜不讲中国矿产为五大洲冠乃不知察任令终藏于地而无人焉将此有本之利开采无遗是无异于对而啼饥也愚孰甚矣中国地大物博土产甚富而独丝茶为外洋必需之要物徒以不善制造物不精良致使洋货通行充塞内地而我出口之丝茶二大项又日见其衰非复如从前之盛银钱外溢不知挽回商业废弛日甚一日欲求富足是不啻自戕其乎足而欲与人搏击也拙孰甚矣策国者于此遂然谓求富之道非开矿不可非兴商不可一若舍此别无他道足为裕国之谋者是诚然矣而蒙则谓矿固宜开商固宜兴然中国又有一富国之法其法维何则在讲农事夫农事所包甚广如牛羊鸡豕之畜牧桑果材木之树艺皆农事也不独在播种五谷者始得谓之农然即以播种五谷论已有两大端为中国所宜亟讲而无穷之利可操券待矣其一曰开垦查中国蒙盟各部奉黑吉各省青海西藏苗回各疆兽蹄鸟迹万里榛芜沃土上腴等于废壤有可开辟者而不知开辟有可耕种者而不知耕种环顾边隅其地正不知有凡几而粟米等诸食物皆仰给于东南各区航海转输既多不便侵渔蟊蠹其弊又多一旦海疆有事咽喉中梗则虽东南各省丰稔倍常而西北小民无米为炊束手待毙谋国之道岂得谓之善全必欲求万年长治之计则非开垦诸川诸田不可西北能开一顷之田即能增一顷之米以其所出自养其民不烦取给于东南而自无阻隔受饥之虑如是则东南折漕之计朝廷亦可以行之无运转侵耗既可以绝其弊窦而东南诸民亦不致以完纳漕粮致多解运之浮费利国利民此为最便且东南产米之乡首推江浙然江浙闲田亦尚不少何论他省是宜招集间民开垦荒土则粟米出数日多而民间之财用自足一曰培养中国肥田之法向以粪秽草泥荳饼之类其功效未尝不钜昔年泰西农家者流亦全恃粪力以为肥田之用后有化学所成之物其形如灰可以挈至远道而将一方地亩行浇灌其利甚溥曾经得无粪之地均可产谷十二斗者有粪之地可产三十二斗用化学培植之地可产三十四斗中国苟能仿而行之则土厚而禾自茂收获必倍极其丰且同一土地也或因连年刈种而竭其地力或因久未耔耘而先为壅溉皆宜察其土性辨其肥瘠施以养培之物大抵荒田旷土非以钾养及磷酸硝淡气等培而肥之不可三质之中钾养虽为肥田之所必需而磷与淡气亦不可缺于是有购致淡磷钾养三质并用之物以之肥田者然必须察土性及所种之物配合多寡适合其宜方为有用除此之外有时又须加用石灰及镁质或又于十亩之田畔四围掘一宽一二尺深三四尺之沟填以碎石高出地面石能吸水雨潦则干石能含水久旱则润亦西法可采之一端也中国去赤道近日热厚雨泽足苟能尽力开垦俾无荒土加意培养以尽地力则农务必蒸蒸日上而所收必丰岂非于开矿兴商外又一富国之道哉谁秉国钧盍亦于此加之意乎
论中国宜讲求种植之学
天下万物无一不出于土此王者所以重农事也中国自后稷教民稼穑树艺五谷五谷熟而民人育古之所谓农似仅指五谷而言大抵民食不外五谷故后世之务农者皆从事于五谷五谷之外非无种植之物然皆不能如五谷为生民不可缺之物自播种以迄收成是宜在在讲究种植劳苦殊不知五谷之外植物甚多既为生人日用之所需亦可以济五谷之不足即如蚕桑一事中国自古迄今与农并重然已不能如五谷之广植合二十一行省其讲求种植者惟江浙两省余则非但不甚讲求而植者亦寥寥无几有谓土地之不宜者不知南土未必尽皆能栽植北地亦未必无栽植之处总之人力之未尽耳人力所至无不可为然蚕桑一事虽不广植而在栽植之处则尚知修翦灌溉其勤于培植亦不亚于五谷于每岁民间之利及国家之税尚得谓进之一大宗此外惟茶虽各省皆有而栽种亦尚嫌其少故销数已亚于丝若不再求种植制法则必至日衰一日而更不如前矣此中国种植之未精故商务之未能起色俄国处苦寒之地土广而荒现在力求富强其除矿学外讲求种植之学能考求地质令瘠土变为膏腴盖各处之土其质不同有多沙之土有石粉之土有生泥之土有明生植物有暗生植物论植物家先察土地之宜补偏救弊然后种植则出产无不蕃盛向之所未有者如茶叶葡萄树皮等物今皆购种植物以收其利中国土质胜于俄人力众于俄而葡萄树皮等物尚未收其利是皆不能讲求之故也且俄种植之法亦得自泰西欧洲各国格致之学日精谓广种树木非但可收其利且获利亦无穷一能兴云致雨以免旱荒二能秽污之气以免瘟疫大抵人身呼出浊气树木受之则肥沃树木发出清气人受之则气血得养若植数十万株于百里之内其气上升即能成云一旦遇风顷刻即化云雾为霖雨故欧洲各国罕有旱荒之患并谓土质膏润与树质相类者种必生土质枯竭与树质不类者种必枯土质与树质稍有不同而气尚能相合者种必变地上所有之树土中必有同质以助其生机故种一核即得一树而无不同样者土有五色故花开五色土有五味故结果五味若无日光其色必不佳盖万物皆无色必假日光以为色也树根细密而白者无于潮湿稀粗而白者无于干燥长者无于寒冻短者忌种寒地树叶稀小者忌种赤道多油者宜种山地有汁者宜种山地皮浮者宜种平地根坚者宜种黄土惟桑树处处皆宜三年之桑尚嫌其嫩十年之桑则蚕食得力二十年外者只能伐作器皿且种树宜疏密则日久必生火灾盖树伏电气久则伏电厚触外电而自焚者皆伏电过即焚并有不触外电多而寒气所逼而出也并能观树内之花纹以东西南北之向向南之纹宽向北之纹窄若欲移种须原向种之方可得生且观其木纹即可审其年岁之多寡奥妙精微几令人不可思议人皆谓通商可以致富故谈时务者必以商务为急不知商务之盛衰仍视乎土产之出数而土产之出数仍视乎人力之经营若听其自生自成而漫不加察则地质虽美恐亦负此地质矣今欲为中国谋富强之策其惟在土产之多乎而欲土产之多其惟求种植之学乎
兴种植宜审土性讲培壅说
工部候补郎中唐浩镇请令各省开辟利源以瞻国用上其书于堂宪淞大司空乞为代奏其原呈所称以广植物产为本一曰蚕桑二曰葡萄三曰种棉四曰种蔗五曰种竹六曰种樟七曰种橡八曰种与加非夫此八者本天地自然之利初非有所难行只须辨土性之宜讲种植之法则其获利之厚自可如左券之操中国以树艺之事一若专属之五谷而其余各植物似皆无足重轻然中国亦未尝不讲国以民为本民以食为天不过以五谷为树艺之大宗而初非谓他项植物皆可恝置也古以来如蚕桑之利之厚棉花之益之大未尝不择土性所宜广为种植迄今中国出口之货以丝为大宗盖自禹贡桑土既蚕始于兖州而流及于江浙等处其功足以被天下而其利亦为他物之所不如自非有夏而后历代人民皆讲究种桑育蚕之法乌能沿流以及于他省哉惟棉花一项相传为种出西番元时始入中国其实非也尝阅通监梁武帝时有送木棉皂帐事史炤释文云木棉江南多有之土人以铁铤碾去其核取如棉竹者以为弓牵弦以弹棉令其匀细卷为筒就车纺之自然抽绪如缫丝状织以为布可知以棉织布其来亦尚矣其他如竹木果树诸植物中国亦未尝不讲求亦未尝不以为利特不此为先务之急耳前者户部郎中陈炽编缉续富国策一书内详载种树富民种桑育蚕葡萄造酒种竹造纸种樟熬脑种木成材种橡制胶种茶制茗种棉轧花种蔗制糖种及加非以供食用坊间曾刊行是书流播于世今唐部郎所陈蚕桑葡萄种棉种蔗种竹种樟种橡种及加非八利盖即续富国策中之语固人人知有利益之可图也而各省卒未举行者非徒封疆大吏以及地方有司习故安常不能振兴大利半亦由于土性之不能辨恐卤莽从事卒至无成效之可收如前年广西巡抚马丕瑶令于桂省兴办蚕桑未及两年奏称桑秧蚕子靡有孑遗自非土性之有不宜必育养之未得其法是故欲广种植必先审土宜继讲培壅而后所植之物可卜其繁收其利不必蚕桑也葡萄也棉也蔗也竹也樟也橡也烟与加非也八者始有利之可得而因物之性择地之宜凡诸树艺无在不可获利尝考英国挪佛一地硗确荒瘠不可以耕旋审得土性之所宜颇与萝卜相合而其草丰茂又宜牧羊乃于是地广种萝卜令民豢羊遍种肥草以资其食孳生繁息虽汉之卜式不如获利之丰无异膏腴沃壤是则土宜当审之一证也又有撒里司白里一地者平原旷野土性硗薄异常植以各物类能长养乃搜取海岛所有之鸟粪以肥其地而一亩之间岁可收十倍之利是又培壅当讲之一证也若但知种植之利而不知审土宜讲培壅则亦终无实效之可收抑闻有拉美草一物者日本人以为得利甚厚备本创兴公司东京及大均有之其余静冈三河福冈等各均谋兴此等公[司]者尚未有已此草为苎麻之属以之织造各物与蚕丝无甚分别裁培之法殊为简易虽原野不毛而亦可滋生繁殖盖其性不畏寒热故到处无不可种之地也惟须择轻松砂土方谓佳耳种植之时春秋最宜故一岁可收获二次日本一反之地可树三千株而获利则至五千圆种植所已颁其种于国中令民种植之时春秋最宜故大足振兴国利我中国苟知此物之有益而亦仿而种之安在不可以图利哉要之天地生物无一物无用亦无一物之不可获利种植各物全恃乎土性之得宜培养之得法而后有利可图美国之富以农而养牛养鸡各业无不讲究民以是而富国亦以是而足兴利者固不可不知也
西法农政宜先仿行说
今天下竞言兴利竞言效西法以兴利纲举目张后尘趋步于是开矿务造铁路通邮政设学堂兴工艺开银行日新月盛层出不穷其中或得利或失利或多利或寡利或有害无利或利害参半志锐气盛朝野一谈而卒无有议及农政者夫国以农为本民以食为天国之强弱视乎民之肥瘠古昔圣王未有不汲汲于农事者也考泰西农政其法易习其理易明其器易备其效易着不此之务而逐逐于矿务铁路诸事是遗大而谋小舍本而求末权救目前之急非经画久远之规也中国人民四百兆而务农者居其大半乃各省往往有不垦之田不治之山虽曰沃瘠不同亦由农器未精之故西人于树艺粪溉制器利用诸事胥由格致化学而来务是山泽原隰各尽其利竹木果蔬各得其宜随事有至便之器轮年有更种之方着为成书绘为图画中国地广人稠其始且仿效其法不必尽购其器俟二三年后荒者皆辟种者皆熟然后讲求新机新器以代人力之劳较之矿务铁路诸事恐其利有什百其倍者矣农事之暇间及种植之利其一在广行蚕桑西人之传此法也不过数十年而获利之厚不啻数十倍其大要在选种与疫治可谓体会入微能尽物性者矣其次在广植材木天下不问何土必有相宜之树不论何树必有可收之利山麓水涯悉行栽植较之田亩所种不纳税粮不烦耕耨不忧水旱参以西法所收必丰下之药材竹蘑菇香菌核桃栗子桐漆之类瓜菜蓣薯甘蔗芭蕉之品西人皆有壅灌之法而最宜学者种茶以制茗棉花以纺织葡萄以酿酒一岁所入足抵田事十分之六七而养蜂收蜜利亦不赀泰西皆董于农部教于学堂谓西人专重商务不重农事者此一孔之士耳食之论未悉彼中国事者也乃当世之号称识时务者创立公司广招商股向外洋定购机器者往往而有而农务机器无过而问者非必视为缓图也有利于农有利于国无利于己也盖今之厂肆林立多财善贾者显宦居其七富商居其三穷民则骇以目而羡以口似无与己事也夫与民争利一网必求其打尽而为民兴利纸上全出以空谈今日故名为振兴商务其实道民逐末而荒其本务也本之不务窃恐数十年之后商务亦必至颓然不振譬之行水不浚其源而凿其委非不浩瀚可观而涸可立待矣昔俄君彼得降万乘之尊下与田夫考耰耡之利钝乃中国官司往往不屑措意而愚民又狃于古法观望不前无一人能以西法试行者宜其一遇水旱束手待毙也今诚仿照泰西设立农部用中西精通农学之人分往各省精心查勘某地宜某种某处宜某器硗者宜用某物以肥之埂者宜藉某法以松之一一开载缴送农部由部颁行各督抚转饬府厅州县各官就部中所言者认真兴办果其实心实力卓着成效者优予升阶其藉端扰民奉行故事者立即参割庶几地不爱国无游民由是振兴工作开辟商途百姓足而君无不足此之谓生财大道救时上策也将拭目俟之
农学论
顾仰基
今之振兴利权者皆以开矿局造铁路设电杆铸银局诸事为要而不知万物之本出于土天下之利以农田为第一伊圣区田之法非不补于万一究之以粪灌田于化学之理未明故未见实效尝读古今中外农政之书条分类举其有益于农功者不胜枚举如宋陈之农书三卷蚕书一卷上卷论农事中卷论养牛近日机器可以代牛下卷论蚕其理多所发明蚕书则秦湛所作后人附之也元鲁明善之农桑衣食撮要二卷以农图诸务分系十二月末载岁月杂事立言未尝无裨益也王桢之农书二十二卷农桑通诀六卷谷谱四卷农器图谱十二卷其书于农事极详所载之水诸器尤切民用明周定王朱棣之救荒本章二卷是书或韱他草之可充食者一百三十八种棣所增者二百七十六种明徐光启之农政全书六十卷其书所载尤详明西洋熊三拔取水蓄水之法皆制造奇器以捷巧见长图说亦极详备尤切实用与近日西人之讲农务同惜其器不全耳明鲍氏之野菜博录其旨与朱棣之书同钦定授时通考七十八卷干隆二年奉敕撰其目凡八曰天时土宜谷种功作劝课蓄聚农余蚕桑皆本天道以尽地力他若唐之陆龟蒙耒耜经刘祖震之橡茧图说郑珍之樗茧谱华之木棉谱国朝郑之任农桑易知录三卷倪国连康济录俞森之荒政丛书汪志伊之荒政备要及致富奇书亦足有裨农务诸书与近日所不同者种植之法近日取其便古时昧于格致之学耳即顾炎武田功论李绂条陈广西垦荒事宜疏雅尔图勘报开垦虚实疏孙士动之开垦沿海沙坦疏与近世之法亦不同近日太西种植之法皆资于化学查动物植多含淡气而其去五谷臭烂之病者大半以炭粉夫地为流质所结成其始极热渐冷渐缩而渐坚地壳渐结成凸凹之形则为山川地中火质有时而泄有裂为火山火井者大凡植物之质喜煖不喜故近火山者五谷尤茂谷仁亦有电质尝考格致家植物共有十万余种均恃空气而成植物之根有松质如绒能吸水所吸之水净水内含炭养气与淡轻养气并数种盐类质其梗与枝同有无数小管遍通各处其水遍运于身至叶而止而树汁叶面有微孔甚多汁内所含之养气与轻气约有三分之二从微孔散放所不可少者日光为要合而观之植物中最不可少之质淡养炭养轻气与日光诸质也西人灌溉培植之用仍不离此质英国挪佛一郡广植萝卜居民以之牧羊获利甚多撒里司白里平原之地土本硗薄自肥以鸟粪而百谷滋生即西人鸟粪耘田之证中国鸟粪取之亦易虽太西鸟粪所含之质与中国不同然中国鸟粪施之田间亦未尝不可用也至于求代鸟粪鸟兽之骨尤利培植中国他郡有以之粪田而百谷丰茂着有成效查鸟兽骨内含电质植物中多含之至于北方水利开渠为先开渠之法宜以齿轮尖劈轮轴诸器制成一物以便开垦蓄水则水平以度其轻重水枰以吸水压水柜内匀水高下之势其法可谓最便矣筑塘次之浚井又次之英人高地蓄水与伊里岛田低地竭水之理相通中国北边诸地亦宜用其器以引水至于农部之宜不但太西为然中国周官一书曾有专官任种植诸职但今世废而不行耳树多致雨之法中西闻见录载之极详以上数端此皆举其古今中外农务而言之也至若整顿农务之策有六曰树艺曰绘图曰农学曰求牧讲牧务也曰治河曰蚕桑一为树艺南北诸省所产之物甚钜南方宜五谷北方不宜五谷宜多果木之树师郭橐驼种树之法再益以西人种树之法以汇参之北方稍低之田则开渠蓄水以植稻再以杂施之则利无穷而民不匮乏矣二为绘图凡田里沟浍巡行阡陌度山川之形势不若按图之便捷宜择精于测绘者任其事则事易施行矣三为农学泰西曾设农学馆西学考德国农国各术恒为实学馆蒙馆之别课设专馆以教之法国农学馆有上中下三等之分下者均置庄田数十以设提调一员教习今日本亦设农学馆中国亦宜踵而行之每州郡各设教农之官种植之时下乡指示每乡每镇各设分局听乡民入馆学习则种植获益矣四为求牧自库伦达张家口等处自乌理雅苏达甘肃金塔毛目等处择草长媒骄之处以蓄牛马则牲畜蕃滋矣五为治河北地患旱不患潦宜以西人高地引水之法施而行之再开沟壑以通大河而疏之如禹之治水则南方百谷之利可施之北方矣六为蚕桑近日苏杭之丝甲于天下北方诸地橡可饲蚕或养野蚕以收其利或采橡叶以养蚕以课其功则丝业兴矣至于农器一项或仍以我中国之旧运以西人机器另成一便利之物或取西人植物之器以参用之则无不可矣
皇朝经世文四编卷二十三户政
蚕桑
论中华亟宜讲求蚕桑之利
王者治世莫不讲求庶富之道盖民富而后国富国富而后兵强自然之势也虽然富民之术亦甚多矣通商惠工训农务财生众食寡何莫非富民利国之要图而其最大而最着者则莫如蚕桑之利此何也盖蚕务兴于农隙之时始终仅竭三旬之力而无耕耘胼胝之苦又无水旱之虞而收倍蓰之利且以妇人女子为之更可习劳而警隋蚕性喜静又可戢妇女浮躁之气是谋利而隐兼教养也其益岂不大且着哉是故古昔圣王蚕桑与农田并重于经传者班班可考盖古时天下无不耕之田亦无不蚕之家也降及后世风俗浇漓民情偷薄不务本而趋末于是育蚕之事不愿讲求而工料亦渐至于陋劣虽有着书立说以教民者如秦湛蚕书元时官撰农桑辑要等不下数十家然或言之不详或烦而寡要或着书者并非育蚕之人而育蚕者类皆不能观书因此古人良法渐失其真惰民日众好逸恶劳蚕桑之利于是薄矣迄今之世惟江浙二省蚕桑最盛然亦不过拘守成法未能变通推广且因蚕病之蔓延而致蚕种不佳育蚕者往往折本愚民无知委为运气使然绝不考求其致此之由而补救之数十年后蚕桑之利未知何如可不惧哉可不惜哉闲尝考西国育蚕之法而约略得其梗概焉盖西国自古无丝至罗马时始由波斯贩往者当时极为珍重价值甚昂非富商大贾不能得之自开海禁之后中国出口之丝颇旺为一大宗贸易西人羡之于是法国首倡育蚕聘中国蚕妇教以伺蚕缫丝诸法不数年意大里西班牙诸国踵而效之于是蚕务大兴纺织机杼约十万家所织绸缎烂夺目行销各国行销各国大获其利欧丝不足始购中国丝以补之惟二十余年前产丝极旺之时蚕忽患病比户传染幸经格致家巴斯陡考究其收用六百余倍之显微镜细察蚕身乃知所患者形如椒末凡患此病者吐丝无力或未茧而已死或成茧而甚薄巴斯陡精择无病之蚕如意伺养令其变蛾及雌雄相对时用小木偶或小竹圈将每对分置于内编号为记则每雌蛾所生之子各在一处俟蛾●殭即将其蛾用乳磨碎以显微镜查视如某号蛾体内有形如椒末之病者其子亦必有病当弃而不用如某号蛾体无病其子亦必无病即以传种名曰做蚕子分方法法意等国莫不师之于是蚕病遂除而产丝复旺日本于蚕务亦极力整顿不遗余力曾将蚕蛾选择佳者送至西国考察又派人往意法二国学习养蚕诸事所以日丝之出洋年盛一年上下获利无算盖各国俱知蚕务于国计民生关系甚大故不惮烦苦悉心考察至今各国产丝之旺数十倍于前矣其利之厚可想而知日本蚕丝本远不如中国之人拘守成见只知旧法牢不可破在上之人视之为不急之务漠不关心在下之人无整顿之权力并无整顿之方法所以蚕桑之利有江河日下之势出口丝数年减一年将尽为外人所夺虽然整顿之道亦易易耳其法集资设立学堂延一精于蚕务之西人为教习择年轻聪子弟竭力考究之凡蚕之如何生长如何饲养宜食何叶可以肥壮倘有疾病如何调治燥湿寒煖何以得宜其茧何以有大小厚薄之殊其丝何以有粗细坚绝之异其蛾何以有拳翅秃眉焦尾赤肚诸病一一考察务使明其所以然之故而免之并仿巴斯陡之法用显微镜细视留种之蛾有病与否然后择其最佳之子盖印销售以杜民间或将有病之子误售与人学生习有成效给以凭据准其做子出售并往各处教习饲养凡育蚕之家可将鲜茧送交深明蚕事者其优劣分别等次列上等者国家给以奖赏以鼓舞之各州县又广设蚕桑局推举董事管理地方蚕务详定章程劝民种桑育蚕则数年之后蚕桑必可大兴出丝必佳而多安见今日之利已为他邦所夺者不能仍归诸己耶
论中国整顿蚕桑宜先设养蚕学堂
环地球蚕桑之利向推亚洲而亚洲蚕桑之利向推中国中国开风气为最先礼经所载按籍可稽周制仲春天官内宰诏后帅内外命妇治蚕于北郊以为祭服天子公侯必有公桑蚕室近川而为之筑宫棘墙而外阂之后妃斋戒享先蚕必躬桑以勤蚕事及大昕之朝君皮弁素帻卜夫人世妇之吉者使入于蚕宜奉种浴于川桑于公桑风戾以俟之又命野虞无伐桑柘鸣鸠拂羽戴胜降桑具曲植籧筐后妃斋戒亲东向躬桑禁妇女毋观省妇使劝蚕事蚕事既登分茧称丝效力以供郊庙之服无有敢隋所以为天下蚕事劝也降及后世古礼虽废而民间蚕桑之利日盛一日然当闭关自守之时亦不知为盛衰自通商以来外邦竞销中国之丝中国始知蚕桑之利冠于五洲藉此以收外洋之利权以抵进口之货物乃近年来中国之丝犹是也中国之蚕桑犹昔也而丝市日哀丝商日困推原其故皆外邦种蚕以分其利且种桑养蚕之法较精于中国中国若仍墨守旧法将日复一日年复一年丝市之衰不知伊于胡底虽现在丝厂迭建购用外洋机器缫丝之法一如外洋诚以外洋皆用细丝中国手缫之丝不能匀细如一为销售起见自当合西人之本可望易于销售而通盘筹算出丝之多寡则机缫之丝仍与手缫之丝等且若欲出丝之多非广植桑广养蚕不可且桑亦有盛衰之年蚕亦有衰旺之候是亦不可以不讲各省大宪咸知蚕桑为务本之图课民种桑孜孜不倦如昨报纪直隶蚕桑纺织总局自光绪十八年奉前督宪兴办后于今六年颇有成效现又奉督宪王夔帅札饬该局总辨会同藩臬两司经理一切并札饬各州县凡已经种桑者务加倍养护惜禁止樵牧毁伤未经种桑者急宜设法开道务于霜降后至封冻后至清明前来局请领桑苗苗长不过二尺万株一车可载散给民间俾广为栽植并发出种养桑蚕诸简明捷要法十本照刻广印散给于民务使各村家喻户晓云云大宪为裕国养民之计可谓无微不至矣惧所发之书未经目未知仍守中国旧有之法抑参西法窃谓近年西人讲求蚕桑日精一日中国欲讲求蚕桑非尽法西法不可前闻杭州府林太守禀请筹创设养蚕学堂可谓绝大见识禀称东方蚕业日本进步最猛由其采取外洋养蚕成法查三十年前法国蚕子多瘟蚕种将绝因创设养蚕学堂用六百倍显微镜考种种瘟病并讲求养蚕各法日人一一仿行遂夺中国蚕利盖西人养蚕之法至备即配种一节亦有神效西方格致家言凡物一雌一雄取其两地相隔最远者为之配合其生必旺犹化学之爱力电气之摄力同气相合其生不旺在人亦然故格致考同姓为婚生子多病癫痫由其血脉相通不宜配为夫妇所谓男女同姓其生不蕃中国亦未尝无此讲究也法国中国蚕子重八两者收丝只二十五斤自择种后可收至七十斤最多者收至百斤日本尤明其效可知外国亦用中国蚕子惟能自择种能自病耳现虽各省广饬植桑养蚕将来丝数固可望其日旺然未知择种验病之法终难保蚕桑之利有盛而无衰禹贡兖州言桑土既蚕屯外若丝若经若纤缟皆散见于各州今吴越以外蚕事久废安知千百年以来不知病择种渐渐消磨耶蒙意宜设学堂专心讲究经费虽大亦一劳永逸之法林太守既有此禀志在必成然即能成亦不过浙江一省一时安能广传俾家喻而户晓苟各省能设立学堂则所传愈广不数年后蚕桑之利犹不能驾东西洋而上之吾不信也
论蚕桑之利
蚕桑之利溥矣而或限于地不能[](偏)天下而各收其益人以为利之有所限而不可以人力强为而不知非也禹贡兖州之地宜于桑故曰桑土既蚕是降邱宅土青州与兖相接地亦宜蚕丝之贡着之为经盖山东地土高燥蚕性恶湿而喜燥恶寒而喜温地高则土性燥而桑可种气温而蚕可育孟子言王政之要首在树桑可知北边地土在在可以收蚕桑之利而近年山东等处绝无丝货是盖风气遽变渐失其初而自然之利遂弃而不事废于人非废于天也东南诸省至近日而皆以育蚕为业浙之嘉湖为丝业之大宗其他如绍郡尚有业此者已不及嘉湖之盛甯郡则更少矣苏属治丝之家不逮浙省远甚而松郡则多以木棉为业因地多沙碛宜于棉而不宜于桑加以海风所袭地气寒多而温少故人皆以为非蚕桑所宜乃昨观于该郡公禀郡尊兴辨蚕桑捐资设局详定章程以期收此大利细核其言凿凿有据诚知事在人为非天时地利之得以限之也夫外洋之丝茶皆购于中国故丝茶两项中国独擅其利论者谓外洋之地不宜种桑种茶故也然近来意大利出丝甚旺与印度之茶相颉顽东洋亦出丝不少是皆从来所未有者而今乃居然有之且闻近年以来愈产愈盛愈产愈佳可见人力所在不可以地限也外洋既出丝茶而中国丝茶之利乃大减于昔业此者每每耗折丧资虽或者非尽由此然盛于外者衰于内畅于彼者滞于此必然之势矣以外洋之地向来不曾出丝而尚且以人力补天功之缺而松郡本系文物之邦富庶之地不过以地滨于海土性稍有未宜而遂因此中阻不敢兴辨是不亦贻西人之笑乎夫种桑之地宜于高不宜于下松郡沿海地势卑湿恐非桑树所宜然其闲沙梗之高者亦正不少不可以一概论也海风多寒不适蚕性然温房密室亦岂无之莳花者患花之迟发则为温室以火烘而开之名曰唐花此独非人力为之者哉何独于蚕而疑之譬之种田古者一夫授田百亩虽古之亩数小于今时然即今之种田者言之每人不过种田十余亩何其与古人之力大相悬殊哉而兵燹之后招募游民开垦荒田其粪多而力勤者乃亦有每人垦至三四十亩此特在人之勤[惰](隋)何如耳田之腴者何以三熟先种豆麦次种早稻次种晚稻其不甚腴者仅两熟而已然两熟之田或有勤于播种者于町畦之间旁[莳](时)菜疏亦不减于三熟之利不过各勤其事不遗余力而地利不足以限之以彼絜此蚕桑之事何独不然哉顾吾谓此事之举行亦在民间自行劝辨不过在府县备案而已夫事苟利于地方官必董而成之然必俟官之督实而后得以收功已非因民之利而利之意且府史胥徒皆足以为民间之累民闲蚕桑之利厚熟不趋之若鹜固不待上之督责也府批所云向不讲习一时能否兴起此固揆时度势之言然事在人为苟众志佥同自可望其有成至云集捐设局商业有无滋扰此则洞见利獘诚恐利尚未兴獘已丛起不足为益反足为损转不若听民之自行筹辨为妥便也夫木棉之种闻系传自外洋一老妇倡之而顿移风俗又何蚕桑之利倍于木棉教法亦不甚琐碎知其利者有不闻风而兴起者哉
论宜整顿蚕务以兴丝利
夫治产积居与时相逐以之谋生则善以之谋国则乖然而太公通鱼盐之利人物辐辏冠带天下余泽及于威宣知物产之丰盈国势之所由壮也丝之为物为西洋各国所必需百余年来有加无已综计出口之货茶为首丝次之按其出口之数非不岁增一岁也然恒不若进口之骤且钜而赢朒遂由是判焉不有挽回之术使进出足以相当不二十年民生几无复可问执政所宜忧也岂漫云商务而可不加董理哉居乎今之世所宜挽回者固不独丝今姑就丝言之则所以究其得而惩其失察其病而推其利与参考乎我与彼之所以异同而舍短从长以求合乎始则师而法之继则等而齐之终且驾而上之之数焉是固在得人而为之夫岂奢愿难偿乎因条其目于左一在于育蚕之家不多也问曰江浙等省尤以蚕务为重夫江浙为古吴越之地而考之传经其言蚕桑之利未尝及吴越按郭子章蚕论云七月之诗曰爰求柔桑则豳可蚕将仲子之诗曰无折我树桑则郑可蚕氓之诗曰桑之未落其叶沃若则卫可蚕十亩之诗曰桑者闲闲兮则晋可蚕皇矣之诗曰其其柘桑柔之诗曰菀彼柔桑则周可蚕兖州厥贡漆丝厥篚织文桑土既蚕青州厥篚丝徐州厥篚元纤缟扬州厥篚织贝则齐鲁可蚕荆州厥篚元纁几组豫州厥贡漆枲絺紵厥篚织纩则楚可蚕孟子树墙下以桑则齐梁可蚕蚕丛都蜀教民蚕桑则蜀可蚕不知何时利独归于吴越然则地之宜蚕桑者不独江浙二省也明矣今以中国之大土地之广其荒芜而不治者何可胜道诚欲收后日之效非创立新章不足以见功夫所谓创立新章者何也集股分以买地栽桑建屋养蚕也曷以明其然盖小民胶执成见牢不可破虽由官劝之树桑劝之育蚕其心终不肯舍故业而就新自来良吏达官何尝不深加董理然而其效可睹矣故非设公司招股分则其资不易集而其功不易成延精明晓事廉洁自矢之人为之董理其事或以白金百两为一股或二百为一股由为倡者拟定妥切章程俟股分既集请入股诸人公同会议斟酌而损益之然后相度土宜买地栽种建屋养蚕招善饲蚕者传其法而以贫户小民承其教给予工值使无内顾之忧也然后得尽力于公事要在行之以渐守之以坚持之以恒勿为浮言所动勿因挫而阻其初心尽心竭力实事求是而为之二三十年之后中国丝业必焕然改观非独可以收我固有之利也于是乎购置洋机纺织洋绸洋绢薄其出口之税以交易于外洋庶几数十年中国财力之耗于外洋者可以收回于万一此非托之空言好为高远之论能言而不能行者也观于日本而有明矣至于丝业积獘盖在乎狃于故见不肯力求整顿以与人角胜然此乃中国之通獘又不独丝为然矣今欲定一整顿之法约有数端一在乎用显微镜察究蚕病而不使传染也一在乎讲求植种之法而使桑枝肥茂也一在乎拣选蚕种而使蚕得佳种丝得佳丝也一在乎顾持大局坚守定见勿跌价急售以堕洋人播弄之术也一在乎减轻厘税勿使商人成本愈重也然此数端中国之人多有能言之者其如不肯从何嗟乎天下不患无至当不易之论可以见诸施行独患无力行之人耳区区丝业之整顿又何足云乎哉
广兴蚕政说
周制仲春天官内宰诏后帅内外命妇治蚕于北郊以为祭服天子诸侯必有公桑蚕室近川而为之筑宫棘墙而外闭之后妃斋戒享先蚕而躬桑以勤蚕事及大昕之朝君皮弁素帻卜夫人世妇之吉者使入于蚕室奉种浴于川采于公桑风戾以干之是月也命野虞毋伐桑柘乃修蚕器禁妇女毋观蚕桑向推江浙而两省比较则浙为尤甚昔人云吴丝不古若而古之用俭今之用奢遂令人有不足之虞兴扩充之志蚕桑向推江浙而两省比较为尤多昔人云吴丝衣天下聚于双林吴南诸乡岁入百数十万是以虽为赋困而穷民未至于空虚室庐舟楫之繁庶胜于他所者皆得蚕桑之厚利也四月务蚕无男女老幼萃力靡他无税无荒仅习三旬之劳无农民四时之久而半其利此蚕桑之所以可贵也说者谓蚕桑之业虽藉人工然须得天时须得地利江浙天时温煖宜于蚕故养蚕者较多江浙地土松润宜于桑故植桑者较盛不知蚕桑为天地自然之利无处不宜蚕即无处不宜桑豳风之诗曰遵彼微行爰求柔桑则豳既有桑而豳亦可蚕矣将仲子之诗曰无折我树桑则郑既有桑而郑亦可蚕矣车之诗曰阪有桑隰有杨则秦既有桑而秦亦可蚕矣桑中之诗曰期我乎桑中则卫既有桑而卫亦可蚕矣禹贡兖州桑土既蚕篚织文则蚕桑之利在于鲁青州厥篚丝则蚕桑之利在于齐荆州厥篚元纁则蚕桑之利在于楚孟子曰五亩之宅树之以桑则蚕桑之利在于梁以是观之养蚕植桑犹农夫之于五谷苟非龙堆绝塞极寒寥廓之区无不可以耕且获者也现在各直省虽无不有养蚕种桑之处而终不如江浙之美江浙之盛者大抵风气之未开人民之怠[惰](隋)而要不尽关乎天时地利也当时各省大半藉二省之丝以章身被体而两省所出亦未尝不足于用乃自通商以后西人竞销中国之丝每年出口之货盈千累万兼之世风靡靡俗尚奢侈繁盛之区几至无人不绫无人不缎丝之去路日见其广而丝之出数未见其多殊非足国之道且现在西人讲求蚕桑不遗余力中国若不讲求整顿扩充将来此项利权恐又为彼所夺是又不可不虑也然则欲讲求整顿扩充非地方官实力举辨断不能鼓舞斯民本馆接九江采访友人来函云昔年南昌府江訒吴太守在瑞州府任时与吉安府许清臣太守讲求种桑养蚕之法着有成效藩司翁小山方伯莅任后即饬各府厅州县一律仿行复委员于正月初旬赴浙江采辨桑秧陆续到浔分派各属栽植奉新县钟泽生明府又将种桑之切之法刊刷知单俾民咸知利獘又复出有示谕谆谆劝道略谓现在购辨湖桑不取尔等钱文饬令领种该士民等或集股本或拨图会钱文以为种植工粪之费先将荒地开垦每地一亩约可种桑四十五株届时赴局请领如未谙修种之法派人来局学习云云夫人孰不欲谋利一者苦无资本二则无提倡之人遂致因循怠忽吾知江省之人经此鼓舞尚有不欲踊跃从事者哉将来蚕事之盛可以预卜矣日前松郡陈太守亦有课桑示谕其劝民集股在隙地开[垦](恳)栽植与江省大略相同而近乡士民咸汲汲以购地种桑为务当此国瘠民贫江河日下之时而人知求本是亦富强之一大转机也尤望各省官宪皆取法于南昌江太守奉新钟明府松郡太守一律举行劝民种桑育蚕则其利未有不溥于天下者也不禁拭目俟之
论育蚕之利
太原公子被纱縠之裳驾油碧之车过访川之人于委庵主人方与二三僮仆料量蚕桑晨而摘叶夜而守箔筐筥纵横稻草盈屋两手拮据鬓发蓬松问之则曰吾疲精役神半月于兹矣食不得饱夜不得睡一切笔墨之事且以此冗废焉公子曰有是哉子之迂也夫蚕桑乡农之事也吾子读圣贤之书怀泽民之志当知学稼学圃之非至计乃不务其大者远者而甘为此乡农妇人之事琐琐焉疲精役神而为之不亦愚乎主人笑曰吾之育蚕非果欲与农妇争利也正欲广此圣人泽民之志也今天下民之贫者亦众矣强者为非而罹于法弱者饥寒交迫而至于死念可以济生民之贫而无失乎圣人之本计者莫如蚕桑一事为最便然事不躬亲无以审其法藏身不恕无以喻诸人吾之不惮疲精役神而为此固欲审知其利而推其利以及人也公子曰蚕之利如何主人曰蚕必以桑为本一亩之地可栽桑百余株岁沃以粪三年而可得叶一株之叶可得三十筋一亩之桑可得叶三十石可育蚕花二两大眠之后可得蚕百十余筋作茧之后可成丝四百两可卖洋七八十元如不欲育蚕而种桑桑叶贵时恒须二三千文一石贱时或仅数百文以中价论当以千文一石为准是一亩之入可得钱三十千文如不种桑而育蚕但须于未饲蚕之先预向有桑之家以平价买定亦以千文一石为准十石之叶可得大眠蚕三十余筋可成丝百余两是亦可获倍蓰之利孟子曰五亩之宅树墙下以桑匹妇蚕之则老者足以衣帛史记齐鲁千亩桑其人与千户侯等夫农之于耕竭终岁之劳一熟再熟所入可计而犹不免有水旱之忧有什一之征而蚕则只有三旬之劳无四时之久有贸钱之便无赋税之苦其为利亦大矣哉昔人谓吴丝衣被天下聚于双林吴越闽番至于海岛皆来市焉五月载银而至委积如瓦砾吴南诸乡岁有百十万之益是以虽赋重困穷民未至于空虚室庐舟楫之繁胜于他所此非虚语也方今银之漏出于外洋者日益甚进口之货日益多中国之所恃以与洋人交易者惟有丝茶两项而茶则近来西土有自种而丝则不闻自出之者中国于此时正宜竭力振兴以收此自有之权利即使洋人未必多购而但令民间多一人育蚕可多出数十两丝即又多济一人之用所辛苦者无几日而所得益者甚大夫亦何惮而不为哉故余以为今日妇女不论贵贱俱宜育蚕如妇女无知宜由家主劝道之率而行之蒸为风气富强之效惇庞之化不难再见于今日也余之育蚕岂仅为一人一家之计哉
书汀漳龙道申报蚕务详文后
国家致富之道大要总以农桑为第一盖中国之为治与泰西不同泰西重商中国之所重固不专在商也顾重农之道中国亦既知之而蚕桑之务或有未尽知者非真有所不知也或以为土地异宜风俗异趣故江浙两省虽云蚕桑出产之区要亦惟向业蚕桑之数处最为讲求此外亦不甚郑重外省更无论矣前者曾闻皇太后谕饬杭州织造招募浙江蚕妇至京以备顾问蚕桑之事不禁喜形于色知深宫有重蚕之意则蚕务必更益加讲究且育蚕种桑缫丝分茧诸务可以自南而北风气渐开利赖无穷但未知曾招募得几人究竟北京曾否开办蚕织之事此中耿耿莫释所怀乃日前观于福建汀漳龙道刘璞堂观察申报闽浙督宪详文一纸而叹有志者事竟成固有不以地限不以俗囿者也查此举创自去年春间刘观察由延平卸篆驰抵汀漳龙道本任即奉宪檄督饬汀漳龙三属举办蚕桑观察乃即自捐鹤俸先刊蚕桑说一千二百本分给各属俾知蚕桑之利人人心中皆知此事之可裕利源则自然相鼓舞是即所谓持原扼要之道继而又知桑种须及时采买一经过时无可购办因设法先赴广东顺德购辨桑秧又派员遄赴浙江湖州采辨桑秧桑树须以接过者为佳不论单权双权但经接过即易生活而且叶较肥大观察深知其理故饬委员办到湖州佳种所到桑秧一万余株均系接过大单双权者分给种植饬令勤加培植至今春二月间居然发芽开叶其枝干剪断之处侧生旁挺尽见新芽叶厚而圆润蓬蓬勃勃一望青凡经发给秧株种于公地及南山寺园等处者无不一律茁壮统计去年所颁之数未活者不过二三十株则该处土地之宜桑已可概见惜乎前此未经计及于此今得刘观察实力举行而其效己如此犹忆七八年前高丽曾向中国购办桑秧捆载以去其数不下数百万株迄今未闻高丽出丝旺相可知即使地土相宜仍须办理得人督率有方庶几行有实效否则终无所济也今汀漳龙三属则其效已见矣桑既勃发蚕事自必有成前此由湖州雇去蚕匠二名带缫车桑砧刀剪各器籍资教道此事本不难于传授一经指点即易领会而蚕种又复精选按蚕种本有两项出自湖州者为淡种蚕子未经腌过出自杭州者为咸种蚕子经盐水渍过此亦各以其土之所宜非腌种之果逊于淡种也移至该处似乎淡种为宜故淡种食叶二十余担得茧九十六斤缫出净丝八斤八两其杭州腌种先食野桑十余担大眠后接食家桑百数十斤仅得茧二十八斤缫出净丝二斤十四两此非由于咸种之不佳实以土宜之有所区别观于寍绍等处养蚕之家悉用咸种若用淡种即不能出即出亦无力易病是即可知地气之有不同今姑无论种之咸淡而自去年开办于今一年其所种之桑丰茂如此其所育之蚕兴旺若彼虽曰所缫出之丝通共不过九十余斤而由此逐渐推广民间既知其利自将趋之如鹜将见四野桑阴万家蚕织以人之利其利者不啻上之有以利之而民富则国不至独贫吾故曰蚕务之兴隆未始非富国之上策也
论桑棉之利
丝茶两项为中国生意之大宗而上海一隅丝为尤大丝业兴旺获利丰厚则他业亦可藉以生色然丝业之疲敝已数载于兹矣乡闲养蚕之时或苦于桑叶价贵有弃蚕而售叶者此固贪目前之小利其见识浅隘无足齿及然以叶贵之故而养蚕致少则有之矣蚕少则出丝亦少物以希为贵于是有昂其价者矣由乡收取既出厚价而销路又苦于无多去年寄番之丝至今尚未销尽而屯丝之家或以去年丝价不涨不肯售出存贮踰年及新旧交接而旧者尚无售主新者又无销场此丝业之所以不能生色也丝之销路全赖外洋而西人信息最灵即如去年先传有外洋需丝孔急之信丝价骤涨迨各商收丝已足始知前言实非确信而价复跌落业此者颇受其累今年传闻丝信顾佳丝价有起色盖以蚕信喜热而恶寒本年天气和煦阳回剧早故于蚕性相宜虽入夏以来或嫌春寒尚滞然早者已成茧可缫矣本埠缫丝机器已多增设大抵因闻丝信颇佳故视为可居之奇货但业此者往往以贪多之故而转致折本是又不可不慎以持之也业丝之人假如资本万金止有即可作三万金生意以万金购丝不即出售先以付质即以多质之银续购丝筋如是者一而再再而三迨屯之既足而丝则皆存质库中设有售主则即以所得之价向质库赎出以付之一转移间而所获较为丰富然或遇销场迟钝则典当利息日增月积势必不免亏累矣此贪多之误事实自贻伊戚也若天资本诚巨屯积过多而不肯乘机销售欲为[垄](龙)断罔利之计而人或从中觑破置而不顾卒至货滞难销此则又以贪狠居心而致有折耗者也总之今年丝信近来虽有较去年生色之说而业此者必不可以有恃不恐而且内地养蚕之家近年不逮从前之广尤宜广为谆劝以兴蚕桑之大利也外洋之销场姑置勿论即就衣被而论丝之为用与木棉正同弟木棉之种资本略轻价亦较贱不若丝之本重而物贵故贫苦之人但得一袭棉布之衣即不忧夫卒岁木棉之用实数倍于丝而中国之种木棉则但有滨海之地竞相种植山乡不少概见说者谓木棉之性宜在沙地其实则此言未为确论盖木棉之种本自外洋带入中国原由海舶而来故滨海者首先布种而内地山乡则尚无人试种之江北淮扬海道桂观察饬属出示令民间栽种桑棉并刊种棉法说散给各属乡民刻已着有成效然蚕桑之利渐知趣向而种棉之法仍未周知故目下清河县杨邑尊又复出示晓谕收买棉子以备散给民闲似此实力举行吾知木棉一项该处亦将有蒸蒸日上之势从此蚕桑之利既溥而木棉之种亦繁其造福于该处居民实为无量矣夫衣食二者皆人闲养命之源不可有所偏废衣绸与衣布虽有贵贱之不同而其所以蔽体则一也丝之利中国赖之而以其余力出于外洋为生意之大宗人知其可以获利故争趋之而或过于贪很致有折阅然固知其为贵重之物也木棉来自外洋入中国也已晚近来虽竞相种植而视之不甚珍贵且内地知其法者犹少故桂观察谆谆以此为劝而欲民间皆得被黍谷之春安得天下有司牧之责者皆如桂观察其人而为之兴发大利也哉今年木棉之丰歉刻下尚难预卜而丝信则已有端倪佥以为今年丝出既多丝价亦增颇有兴旺气象惟愿业此者勿谓有恃无恐而致有末路之隳实为幸甚更劝地方官广为敦劝于桑棉两事惟日孜孜加意讲求不遗余力俾衣被之余又得以转运出洋藉谋巨利而木棉之法传布余广种植得宜韦布既可适体罗绮不难文身此则所深望焉而不胜祷祝者耳呜呼如桂观察者亦可谓得治其本矣
商务
议覆讲求商务疏
奏为遵旨议奏事光绪二十一年十一月十七日军机处片交御史王鹏运奏请讲求商务一摺军机大臣面奉谕旨着总理各国事务衙门议奏钦此臣等查该御史所陈无非欲官商一气力顾利权此周官保富之法行之今日尤为切要如所称沿海各省会应各设商务局一所责令督抚专政局中派提调一员驻局办事将该商各行商业悉令公举董事一人随时来局将该省商利病情形与提调妥商补救整顿之法禀督抚而行之事关重大者督抚即行具奏一节查通商为致富之原必令上下相维始克推求利弊泰西各国以富强为首务或专设商部大臣其他公司商会随地经营不遗余力中国各省商行自为风气间有公所会馆章程不一地方官吏更不关痛痒公事则派捐讼事则拖累商之视官政猛如虎其能收上下相维之益乎自立约互市以来洋商运货祗完正子两税商华则逢关纳税遇卡抽厘于是不肖华商贿买牌照假托洋商之名洋商出售保单坐收华商之利流弊遂不可究诘要之欧美各洲商民之捐名目繁多如田房捐存捐进项捐印花捐等较中国厘金加重倍蓰即香港新嘉坡诸岛何莫不然此皆华商习闻习见者也至于洋商仅完正半两税便可畅行无阻利权交华商为优然华商食毛践土当能仰体国家立约通商之故不应自外生生成何以假冒牌照之风年来愈炽良由官商隔阂官既不恤商艰商复何知官法该御史请于各省设立商务局俾得维护华商渐收利权诚为当务之急惟请派设专员作为提调以官府之体而亲闤闠之业终难透辟不如官为设局一切仍听商办以联其情拟请饬下各督抚于省城设立商务局由各商公举一殷实稳练素有声望之绅商派充局董驻局办事将该省物产行情综其损益逐细讲求其与洋商关涉者丝茶为大宗近则织布纺纱制造造纸自来火洋胰子诸业考其利病何者可以敌洋商何者可以广销路如能实有见地确有把握准其径禀督抚为之提倡再由各府州县于水陆通衢设立通商公所各举分董以联指臂所有各该处物产价值涨落市面消长虚盈即由各分董按季具报省局汇总造册仿照总税务司贸易总册式样年终由臣抚咨送臣衙门以备参考其华商互相贸贩不与洋商相涉之货亦应按照市价公平交易不准任意高或故为跌价以累同业设经局董查确应即明为告诫若复怙恶即由局董禀官将该行店劣迹榜示通衢以儆效尤该局所遇有禀官之事无论大小衙门均不得勒索规费各局所地长史月或一二方至轻骑减从实心谘访必有恤商之诚方能行护商之政非徒藉势位之尊也各直省果能实力奉行商情可期踊跃商利可冀扩充即华洋交涉亦可得其要领矣
又如原奏所称招商局开办多年并无起色请特派督办招商局大员一人驻局办事将招商之务分为闽广三江两湖四川四大股每股各令分举殷实公正之商董一二人专办该股一切商务由各商董议定办法禀请督抚而行之别置提调一员专管局中一切章程一节查招商局为南北洋轮船总汇同治十一年前北洋大臣李鸿章奏明设局商为承办官为维持自光绪二年买并旗昌船栈后官帑积付一百九十万八千两递年拔还现已不存官尚非并无起色即就每年完税而论各省关所收招商局船税岁约三百余万搭载水脚自开局至今几踰万万若无局船则此利尽属洋商是该局收回利权实有明效大更能力袪中饱切实经理则为益较多该御史请整顿招商局诚非无见惟整顿之法实分两端一在局之弊一在船之弊查该局所以能自立者实赖官为维持故虽怡和太古多方排挤该局犹能支持岁运苏浙漕米又带免二成税课皆该局独擅之利其于江西湖芜漕米则代买代运尤操其盈若概属之局中不由一二人专利则公积愈增此在局之弊所应整顿者也各船买办半由夤缘而得每船货脚容有舱口簿可查而搭客则以多报少影射隐瞒难为究办外洋轮船责在船主事巨无细悉听船主指挥每一搭客登舟则票船至半途则查票登岸则缴票此皆大副专责而船主总其成不致挤杂朦混招商局船主但管驶驾船中一切买办主之故长江买办之缺最为肥美此在船之弊所应整顿者也凡兹积弊临以贵而无位之督办公私未澈呼应不灵徒拥虚名恐无实际该局向隶南北洋辖理局船起卸口岸均有关道可以稽查而受成于南北洋较为切近光绪七年李鸿章议复王先谦一疏声名该局缴清官不过商本盈亏与官无涉并非一缴公帑官即不应过问听其漫无钤制豫言之矣拟请饬下南北洋大臣将招商局历年积弊认真整顿该局总办及掣票登帐管理船头司事与夫江海各船买办能否得人经办之事有无自私自利为商股所指摘并申明旧章每年结算由津沪两关道稽核该局岁刊告白设被商股诋驳有据则津沪两关道亦应任咎至于每船到岸如何稽察客载应饬各关道委员经理无分昼夜与税关船头官公同查以杜弊混其未设关道之地如江南下关安徽大通安庆湖北武穴等处由南洋大臣檄委地方官办理按月迳禀南北洋商署存查能否如该御史所陈分闽广两湖三江四川为四大股应由南北洋大臣体察情形酌办该局船曾驶赴旧金山檀香山新嘉坡各岛道达费煤船小载轻为利无几现求扩充之法宜就中国各口岸有可为该局增益以敌洋商者统由南北洋大臣随时规画请旨遵行至通商事务向由臣衙门办理该御史请在京师设立商务局所与臣衙门无甚表异自应毋庸置议所有臣等遵旨议奏缘由谨缮摺具陈伏候皇上圣鉴训示谨奏
书徐花农侍郎奏请添设商部衙门摺后
国家自强之法不外致富致富之道端资理财理财之源允推商务古者日中为市懋迁有无为后世通商之鼻祖惟自历代以来均闭关自守未有如今日之四通八达者也当闭关自守之时商务之盈绌不外一国之中即不整顿筹画与国尚无所损益故人之视商务也固不妨从轻而自五大洲通商以来海外各邦梯航毕集竟以中国为商会之地中国苟早自为计整顿商务何至孱弱如此而乃听人筹算以致商务日广交涉愈多中国之利权日溢于外非皆不能统筹盈绌重视商务之故耶然亡羊补牢尚未为晚失之东隅收之桑榆尚未为迟及今整顿而筹画之即不能将所失之利权还我故物亦可免他日之漏源源不绝然则整顿商务非今日之急务耶整顿奈何曰事必有提纲挈领之法庶上有所考察下有所禀承外可免侵凌之患内可操争执之权现在各省虽设有商务局商务似有归宿然尚有名无实仍局是局而商是商上下依然隔膜其故皆由无提纲挈领之处以致各省不能画一此徐花农侍郎所以有奏请添设商务衙门之摺也原摺谓譬如满地散钱无所贯串真切中今日之弊摺中所拟名目分十有四司一曰溥利二曰尚象三曰武备四曰弼教五曰游艺六曰人七曰同轨八曰同文九曰格致十曰交际十一曰星算十三曰博采十三曰博闻十四曰博物原原本本殚见洽闻朗若列眉应有尽有似商部不设则已设则此十四司断不能少可见侍郎之统筹商务纤悉不遗惟窃意创办之初宜删繁就简能兼摄者兼摄归并者归并不但可以节费亦易于举办现闻都中有裁汰冗员之说虽未见明文恐将来终不能免岂已有之官尚须裁汰而初创者不当简之又简耶方今外务部即总理衙门所改设从前总理衙门堂官多至十余员司官多至六十员今改外务部简派王大臣总办会办及尚书侍郎三品左右丞四品左右议亦不过十员以下司官不过三十二员较前几减其半以外务部为中外枢纽最要之衙门其核减尚如此之多然则创设商务部设司讵不宜核减各司须皆有专长方称其职现在变法伊始安得有如许人才若骤调别部人员以充其职则其办理本部恐尚未必精详安能一到商部即措置裕如愚意不如仿外务部之法或四司或六司似为简括既设商务部则各省自宜均设商务局以期上下相通商部用人既减则商局亦可不必多立名目免致滥竽充数中国之弊大半在人浮于事创议者以为各有专司可以实事求是不知总汇之地当握其大纲所谓执简方能驭繁苟能实事求是则一人办数事而有余若彼此推诿因循则虽数人办一事亦日见其不足也在侍郎详尽奏请以待朝廷采择施行固宜应有尽有然为目前经费支绌头绪纷烦之计则固不若简括之易于举行凡事由简而繁则易由繁而简则难率笔书此质之侍郎以为何如
中国整顿商务策
华国盛
慨自中外通商而外国岁耗我银数千万年复一年势必华人生计日绌洋人生计益精不令我中国民穷财尽而不止识者忧之爰询收回利权之策此诚救时之急务也谨缮十条以对伏祈宪鉴
一曰广开艺学所以立收回利权之本也中国银钱之流出外洋者疋头鸦片之外首在煤铁与机器然中国岂无煤铁与不能为机器乎何纷纷为此不终日之计也诚能广设艺学矿务各塾慎选聪子弟延订诚正名师将近今开采制造各理法悉心授受定以年限约以规章先以算学植其基化链练其事重学明其理绘造试其技实事求是行之十年必有成效将有人才辈出开采制造各事宜必有精晓之者纵不免楚材晋用然于雇订洋人一事亦可以我之所能考彼之所造可免误雇之失即所出之材料未必遽能贩运出口亦可减其进口推之枪船舰皆贵自铸自造然后利权渐事收回铁工木工生计益广
一曰洋货加税所以定收回利权之法也进口之货洋布为大宗乃其税重者布每疋不过纳税银二钱色布每疋不过一钱五分花布每疋不过一钱其余每疋有不及钱仅纳数分者如扣布每疋不过纳税银四分是也虽曰值百抽五实不及抽五乃进观法国西贡进口重税有值百抽四十者如扣布每疋值洋一元一角五者须纳四角五分有值百抽三十七者如漂布每疋值洋三元半者须纳税一元三角曾有一布船自新嘉坡运至西贡布值洋二千四百元竟纳税洋九百元是值百抽三十七五矣新嘉坡为英国属地其出口货以布疋为大宗新地商务局员恐如此重税大碍其地商务故请英廷咨照法国改轻税则然改与不改权操自法如果不改英亦无如之何即英美各国进口税亦有值百抽数十未闻值百仅抽其五者前年招商局和众轮船偶至美国所纳货税重过彼国税则是任彼既有进口重税又可意加重我即定收税则以昭大信独不改重税则以伸大权乎税则十年一改乃自咸丰八年与各国重修旧好立约以来几及三十年从未一改迄今又届十年一期改之此其时矣是所望于条约之大臣若中国织布局又当从速兴办今上海织布总局续招新股数万所有老股加银三十两更换新票是则此局之成有日而又得机器轧花纺纱新局以为之辅则取甚便而出布必多行销必广布疋之利衣被群生以故近年丝茶各栈无不亏耗而洋布一业独有盈余且局中专织洋布自与土布无妨断不夺民间生计自织洋布多销一疋即外来洋布少销一疋商既载运称便工亦多一生计一举而备数善用是亟望其成且期各通商口岸踵行
一曰设局戒所以绝其进口以防害我生计也溯道光十九年广东焚烧鸦片厚期戒乃江甯立约置之不论洋人心窃喜之至咸丰八年立善后条约而准其进口窃谓一误再误以至今进口日多每年约以七万箱计即耗银三千数百万即税厘并征除收七百余万亦耗二千余万若内地藉种莺粟无异为丛而驱雀若不禁种又是趋利忘本一有饥荒何以为计二者兼权卒无善策不如各省各县设立宫戒局务取应良方宽其期限厚其调剂人不论贫富皆准入局由县通饬各乡悉令入局受戒其有持药归戒者取具保结听其归戒戒者有赏不戒者刑实事求是行之以渐安见数十载之沈不可袪之于一旦于是禁内地种植不准洋药进口外洋亦无所藉口此非中国权所必不能为者也而岁少漏不知凡几矣其各县设局之费即在土行馆摊捐以其矛攻其盾亦可不忧费无从出设再不禁数十年后民生更蹙大局实不堪设想不但饷无可筹兵无可用已也此为减少进口货之首务而更为富且强之一大转机有亲民之责者幸勿迂视斯言
一曰鼓铸银钱所以减其进口以求扩我生计也鹰洋行自墨西哥国而美国又专贩此洋于中国在美仅值八角五分在中则用作十角此中暗耗已可想见乎银色既低而进口免税以彼之洋易我之钱钱虽不准出洋而金银则在免税之例其或易金易银则以无税劣银之洋易我无税足金银以去此中暗耗又复何如日本窃其故智以五角两角一角等小洋通行于中国通商地方受此暗耗亦复不少方今铜钱则已经官铸矣窃谓大小银钱之铸亦不可缓虽不得照式仿铸有干通例何妨稍易其制核定价值不可低昂以免卖空买空等弊则利便为何如而进口之来必少是亦收回利权之一法也
一曰立会考工所以裕收回利权之实为出口计也尝思周礼为六官之一考工虞书利用列三事之中工倕有职省试有经鉴衡既精巧拙立判果能法外洋博物赛会之举广罗百货悉心考校若者优若者劣不难一望而知孰合华孰合洋更可兼权而计凡瓷器绸绫中国着名之物务期日臻精美利于行销即各省土产为外洋所必需者悉令送入会中按其工艺之精粗分别奖励果有心灵手敏翘然特异者虽不便参以西法给以凭单亦可将作者之姓名籍贯列于新闻报章以为工劝如是则智者创巧者述断不偭规错矩而出口者必多视在上之人振兴何如耳
一曰减厘恤商所以收回利权之用便出口地也夫设卡抽厘本属权宜之用乃数十年来粤氛已靖而裁彻无闻或数十里或数百里必设一卡遇有少报照章倍罚以有限之锱铢供无穷之欲壑操奇计嬴者其病是哉无怪百物昂贵困于食用者既苦于出重价欲运出口者又以无利而止若得量为裁减则攘往熙来货物充牣既足于用出口必多关税亦增外洋之设商部诚所以便商也中国于六部之外虽不必另立名目然有通商之责者当必有善法以处此不然恐上下交困惟中饱者是便而已甚无取也厘金既减又当于通商各口设立华洋商会以洋务委员总其事邀集各华商一月数次晓以目前进口洋货何者为多何者为少出口土货孰则为减孰则为增进口多者当设法仿制出口减者当设法防弊务使进出持平且出多于进然后利不外散商务大兴此商会之设为不容已也洋人在我通商大埠者皆有商会以达商情以维商务故能官商一气呼吸灵通是在官人胜任以期官商相与浃洽兴利除弊而已
一曰整顿丝茶所以清收回利权之源也中国丝茶为出口大宗乃自日本意大利法国皆出丝而丝业已衰外洋行销印度锡兰爪哇之茶而中茶之出口亦少且洋茶无税而中茶出口每担税银二两五钱英美各国皆嫌税重向运中茶年五六万万磅者今不过二万数千万磅而锡兰一岛种茶之地五年前仅有三万二千英亩者至前年而已有十四万英亩补救之法非立新章不可一曰齐价新茶与丝既出由同行公议视货之等差多少定价值之高下若有私自贱价者其货全行充公丝茶售而价不贬丝茶不售而价亦不贬洋商知价有一定则丝茶一出无不早买而丝茶各商屯积之费利息之银皆可以减即在洋商亦无不利否则华商既苦折阅而洋商以价值不齐以致运往外洋贱购者或得贵售贵购者或反贱售亦何能均获其利哉如或华商以屯积之久浮费加多则亦同行公议一律加价若是则洋商早买新出贱价之丝茶断不缓买加价之丝茶矣二曰去弊丝则色或不净也或染油也或杂以乱丝也茶则或采摘不时也或炒工不足也或红绿之色不艳也或味不佳也或有所搀杂也有一于此皆足坏丝茶之业而失中国丝茶之名是宜去弊三曰归并丝茶各商当立公司通商各口设一二公司足矣丝茶小行栈宜合于大行栈以成公司毋自独开生面徒多耗拆洋商所购丝茶数虽无定可以中数约之数公司公售此处以相联络并各口声气相通划一定价则其势合其情洽洋商虽黠亦无如之何矣四曰官法频频训诰宜由当道时出条示谕以与洋商交易必须信义相孚货真价实师周礼司市各官之遗意凡有害于商者去之有利于商者予之官不病商惟求益商则商有所恃而不为洋商所欺亦商有所畏而不欺洋商无虞无诈以有易无通商之善经也五曰洋庄华商自往外洋设立公司自运丝茶出口丝茶在华价贵则售于洋商价贱则运往外洋由公司待贾而沽外洋公司一切开消宜省用人宜少信息宜灵司事各人家属由在华公司养赡若在外洋有亏空逃匿等情惟该家属自问每季出征信录一本有盈余则分之再提公积以备之有亏折则公积以补之凡有章程悉照在华洋行而去其弊此五者前曾着为论说上之当道幸未遭屏弃兹议收回利权而重附于此
一曰开拓商局所以尽收回利权之量也自有招商局以来十余年于兹矣上届彩结虽余银十九万四千余两较前年多银六万余两股利派有七厘公积银有三十二万两有奇而股分票不得善价而沽者想以外观有耀而内实难知然苟开源节流以守成为开创多制外洋轮船增设外洋码头外洋商局自运货物或收水脚或自置货寄存外洋商局待价而沽或在外洋通商各口载运华洋货物亦如中国洋轮行船之揽载客货则无论南洋二十余岛太平洋檀香山各岛大西洋巴哈麻岛古巴散桑明科等岛商局轮船无不可往而中国商务庶能与外国抗衡倘谓言之匪艰行之维艰则在商局总办之大展其擘画耳若在国中开拓之法与其另开局面或多縻费不如以收回为纵如今台湾商务一局不妨附于招商局即名合实分年酬招商局码头等租亦无不可有鉴于独木难支通融易办也主持局务权衡者当不河汉斯言若内运物不易不外铁路以补水道之穷倘能择要兴筑达于通商各口土物出口必多利国利民不可殚述既有开平一路为之先道将见推行尽利时必不远盍拭目俟之
一曰保护华佣所以得收回利权之助也华人在美国者十二三万在南洋各岛者约四五十万在秘鲁与古巴者各十余万在檀香山新金山者亦有数万要皆工人为多今则美国以二十年为期议定禁华佣复往而檀香岛主亦已于今年西历三月初一行限制华人入境新例每季不得过三百名且须出银五元领护照否则罚银五十元即逐出境即游历及商贾等人在山亦不得逾半年且须出保单保银取五百元保半年内出境若有过期罚去保银监禁半年此等苛例岂可准行新金山亦纷纷效尤华人到彼须纳身税英银三十磅即合规银一百四五十两而又欲英国与中国立约禁止以新金山为英国属地也不知彼来此往载在约章且新旧金山及南洋各岛华人年需中国食物器用值数千万金江浙闽广税关以此项出口税为巨而华佣每年寄回之银亦逾千万即中国近年水旱灾荒藉其助赈者年有数十万是华佣在外正隐为中国收回利权岂可任其昌言禁议而不与之争所望出使大臣执条约公法据以辩之不亢不卑有以关其口而夺其气则华佣幸甚大局幸甚
一曰旁求牧务所以广收回利权之途也酥酪为西人饮食所必需羊毛驼毛为织呢织毯所必用美国牛之大者日出乳八百四十两即牛乳一项贩运出口约年值洋五万万元较前年中国出口各货仅值银七千七百二十万六千五百六十八两者不已多五之二乎而中国前年进口各货则共值银八千七百四十七万九千三百二十三两较出口多银一千二十七万二千七百五十五两出口既少而进口又视出口为多西人常求其故而不得则相与嗟叹之而已因是计及牧务以北鄙而论东三省及内外蒙古科布多新疆等处或本有牧场或不乏旷野草地宜大兴牧务隐寓边防以限戎马之足且地界强俄易生窥伺设或弃而不顾俄必从而生心光绪八年俄人请于草地无论设官不设官之处皆准通商欲自库伦达张家口归化城及河套自乌理雅苏台达甘肃之金塔毛目甘州镇番及阿扯喜是宜择草长媒娇之处以畜牧为名修备为实与屯田相辅而行则边陲有事转运利便远可备漠北之征调近可固山陕甘省之边防即东三省有警亦可分师东指以为策应河套之北缠金一地山陕人民私往耕种匿藏匪徒每易生事若编立保甲责以牧事则以安无业游民即以弭边患若漠北草地与俄接壤之处所有蒙古王公我国家固深得其心然必使之生计日广庶不为外人所侵则讲求牧务似有不可缓至陕西之寄居边境或俄国哈萨克之或居中国或属俄国服色及语言出入难辨稽查不易者则当令属中国者易中国服色仿照塔尔巴哈台旧属之哈萨克编为佐领责成牧畜诗曰谁谓尔无羊三百维谁谓尔无牛九十其犉记曰问国君之富数马以对可知畜牧之事古人不废苟能从事于此则勿谓风马牛不相及而皆可通功易事举凡马湩酪浆毡毹哔叽皆可酿制行销中外以收利权而益工商若其余不妨进口与不准进口及邮政电报之所以收回利权而进出口之少与多可不计者兹不赘焉自揣榛荒有惭献
论中国宜设商务学堂
自五大洲通商以来已成一商战之局英俄德法美等诸大国互相争雄不肯稍让惟中国几无所措手说者谓各国无不欲蚕食中国其尚待于徘徊观望者恐坏商务之局逆料各国断不欲以兵力压中国直欲以商务困中国中国商务日衰一日则外国势力日强一日中国之患其将何时已乎然岂中国终不能整顿哉苟能整顿岂真各国之不若哉物产之富富于各国人民之众众于各国苟实心以图之不数年后无不可以改观不借鉴夫日本乎日本自变法以来仅二十五年耳而翻然改观有出人意料之外者西历一千八百六十七年维新之治以始各国遣使求互市雄舰巨舶气象万千日本知非己敌縻之而派心腹之人涉重洋达绝域采访体察求其所以不如之处尽改其旧弦而更张之无一不西人之是法西人之是效当夫通商之日外国人民之商旅于日本者日本几无管辖之权虽日本富于货物而不明经商之道致商务之大权尽入于西人之掌握乃自设商务学堂以究货殖之精二十年来蒸蒸日上凡一切制造货物西人之所能者日人无不能西人之所有者日人无不有不但现在中国广消东洋之货即西洋各国无不以日本之货转辗销售就目前而论日本虽未必底于富强而在各国已不敢藐视至辽东一役而更足以自立凡从前之权之入于西人掌握者今则无不一一夺还说者谓日人兵力之足以自强而其实日人商务之日有起色也尝考日本商务学堂一在东京一在大阪凡志在服贾者皆进堂学业所有商务中奥妙曲折无不毕备各课分作四年第一年曰义理之学曰日本文曰算学曰舆地曰史监曰图绘曰格致曰化学曰植物曰动物等学曰英国语言文字曰体操曰演武第二年曰日文商务尺牍曰商务算学曰会计法曰各国出产曰商务舆地曰商务史监曰富国策曰律例曰英文曰交易经济曰体操曰演武第三年曰算学曰商务宗旨曰商务通例曰会计法曰律例曰英文习英文外须于中法高丽西班牙四国语言文字中更通其一曰体操曰演武第四年曰义理之学曰日文曰算学曰会计法曰商务宗旨曰商务通例曰英文曰演习商务曰体操曰演武堂中各课尤以演习商务为至新极妙之法其法令诸弟子分守各业贸易往来俨如市诸弟子即以其所受于师者演而习之如存放金银之道帐簿信札契券等格式打包量货磅货诸要端皆取法于实事若掮客拍卖银行轮船铁路保险海关制造厂等类演习厅中分为三处其一各国与各国口岸也其一日本与日本口岸也又其一则堂中教习之所在也教习居中诸弟子纷纷交易憧憧往来举凡商务所应有之事无不赅括于一室之中一切皆以英为准而自英人论之谓讲求商务虽英先于日而教习商学竟日愈于英以此观之宜乎日人之夜郎自大而各国之不敢藐视也说者谓日人商务日盛何以贫乏犹昔日本某西报云日本议院中预筹明年国用尚少银二十六兆圆大藏大臣筹思再四莫展一筹目下柄国大臣于无可设法之中姑设一法欲令民间田地其价值百员者岁输租赋三圆有半合计可多征十四兆圆尚亏若干则宜每酒一谷古捐银十圆约每岁多征银十二兆圆不知商务盛始可重征想日本政臣亦不致无谓而病民也中国而欲富强冢意宜先致力于商务欲求商务必须仿日本之法设立学堂庶人才日出大抵中国贸易之人仅能各计盈绌而于通商之筹算尚茫然不知又遑论乎与外邦贸易哉是不可不急筹之也
论兴商之利务贵达情
天下何地不产人才何才不蔚国用所患者科第取人限于资格耳昔郑商人擅犒秦师吕不讳独居奇货深谋远略识见超商贾中出奇人自古确有明证今泰西诸国巨商大贾得上与宰辅公参议国家政事故一心一德殚竭智虑商务遂蒸蒸日上而富强为古所未闻我中国官商之分判若天渊商视官为尊神则官视商若贱役即有奇才异能类尘霾于市井中而不获上末议各大宪封疆重任巍巍然居高御下自不待言即州县为亲民之官虽有怀欲白求一见颜色而无从势分悬殊下情莫由上达商与官不合隔气之症已成纵有良医恐无治法势不至贫益加贫弱益加弱不止也中国不欲振兴商务则已耳苟欲振兴商务必得一脉贯通中无阻隔商有事直达于官官有权交济乎商而商之生财乃有道近日民穷财尽利为洋人所独擅有往而无来今欲与之争商战之局在商须善为经营在官须力为提倡以言兴利有三焉一在轮船各国商船运中国进出口货每岁不下三千万两今虽设轮船招商局收回利权者已不止五之三然仅设一局控制二十余埠之遥势力必有所不逮急宜招殷实商家才干明练者量其材力资本俾各置办轮船分任数埠设立公司官长不挟制要求以取其利此外商民或租轮船一二号或十余号均听其报名于官自成一局如有奸商之相轧也则督以大员而齐其政令如有财力之不足也则酌拨漕粮而弥其缺乏补之助之又从而保护之俟商船渐多行之东南洋各岛并推之西洋诸国而经商之术益精矣一在丝茶华货出洋者以丝茶为两大宗今日本印度意大利等国植桑茶印度茶品几胜于中国意售丝之数亦几埒于中国华货反滞而不流恐将来此利并为所夺是安可不急图振作乎夫外洋种植桑茶其土宜实不及中国惟缫丝制茶之法较胜耳但使有司官出舍于郊略分言情日与劝人广植丝茶之利出产日丰兼聘西人与之讲求缫丝制茶诸法务令精美可为人师者由官咨部得邀奖之荣商民闻风激劝招集股分各创公司非独商利日开而民利亦广矣要在该两项暂时虽不得减税亦不可加税俾出口之货价廉而销路自畅也一在机张西人用机器织造洋布一人可抵百人之力故工省价廉各货运入中国者销售之数愈广中国多产棉花若购备机张纺纱织布较省往来运费获利更胜于西人今虽有纺纱织布各局多归官本而商不过问焉推行未广所以无大效焉造一事才力足以办此每苦于资本不足资本足以任此者又苦于顾忌多端总由官商势隔商民方畏而却步耳机器所以代工作设有纺织之工藉众滋事官必严为惩办无一毫有损于商商人能招股自成公司官则察其才而俾以事权课其效而加之优奖酌减税额以示招徕商知有利可图自然挟重资而争先恐后兴中国自然之利夺外洋独得之利此时纵无裨于国计异日必大益于民生甚愿当轴者勿以位尊为高不可攀勿以商贱为卑不足论谦躬下逮声气交通不至病成隔症商务尚大可为也有若对哀公曰百姓足君孰与不足旨哉斯言欤
通商论
在昔雍干之间民康物阜家给人足君相规画于上百姓乐业于下野无苍生失所之忧朝无度支告匮之虑逮后父老传述故事往往心慕神移为之追想其升平富足之谟而不能已呜呼何其盛也乃自中外交涉以来西商之连樯下驶者电掣而星驰洋货之转输来华者云集而辐辏中国出口之货日见其减而外洋进口之货日见其增此所以有失而无得者也然则交涉之事得失之机实在通商若军务若传教其失犹细而通商者弊之至大而不可挽也信如是通商果不可为欤曰否通商而出口之货多于进口之货则利通商而出口之货等于进口之货亦利通商而出口之货不敌进口之货则不利此其大较也则欲求交涉之利以驯至于有失无得之境是有六大端申论如左一曰广开艺学所以立收回利权之本也中国银钱之流出外洋者鸦片之外首在煤铁机器然中国岂无煤铁与不能为机器乎何纷纷然为此不终日之计也诚能广设艺塾选聪子弟聘诚正名师将开采制造各法悉心授受算学以植其基化学以链其事重学以明其理实事求是行之十年必有成效则所以挽交涉之失也一二曰洋货加税所以定收回利权之法也进口之货洋布为大宗然其税重者布每疋不过税二钱花布每疋不过税一钱其余则更有减所望于修约大臣随时调剂可加则加则所以挽交涉之失者二三曰设局戒所以绝其进口而防害我生计也咸丰八年立善后条约准其进口每年约七万箱即每年耗银三千余万若内地禁种莺粟无异为丛驱雀若不禁种又是趋利忘本一有饥荒何以为计是当设戒局行之以渐于是不准洋药进口而岁少漏不知凡几矣则所以挽交涉之失者三四曰鼓铸银洋所以减其进口而求扩我生计也鹰洋行自墨西哥国而美国又专贩此洋在美仅及八角五分在华则用作十角此中暗耗何可悉数是宜添局铸造以图收复则所以挽交涉之失者四五曰立会考工所裕以收回利权之效为出口计也果能法外洋博物赛会之举广罗百货悉心考校优者破格奖赏以示鼓励庶新器可自制则所以挽交涉之失者五六曰整顿丝茶所以清收回利权之源便出口地也整顿之法有四一曰齐价二曰去弊三曰归并公司四曰设立洋庄则所以挽交涉之失者六且夫交涉之道得失之机岂难知哉振作有为则为猛虎委靡不振则犬羊将从而戏之矣是故弱可强以强可以弱盛可以衰衰可以盛亦视其所为而已然自来讲富强之术者必富列于先而强列于后诚以国既富斯能强国既不富强于何有且当此危急颠连之秋欲使中国强必先使中国富欲使中国富必先使中国之商务兴故曰交涉之事得失之机实在通商今诚能发愤为天下雄百废具举治得其道任得其人不十年而将焕然改观俾后之父老扶杖而谈故事谓夫光绪之间其升平富饶得与雍干媲美焉岂不懿欤岂不懿欤
何良栋《皇朝经世文四编》卷-

皇朝经世文四编卷二十四户政
赛会
论中国宜开赛会以兴商务
中日战后日开五口俄筑满路英通滇梧法入龙舟德要口岸美觑铁路加税之议不成制造之厂任设鸦片之耗岁三千三百万纱布之耗岁五千三百万杂货之耗岁三千五百万漏已罄蠹蚀及腹岌岌哉以至贫极弱之中国处于今日孰不谓振兴商务之不可缓哉刘祯麟曰中国之兴商务非自今日始矣招商之局开平之制造之局铁政之厂银钱之铸织布之局三十年中次第振兴厘然可数近者创铁路开银行行小轮兴纺织设商局凡可以保华商之利抵洋商之权者靡不锐意经营竭力兴举亡羊补牢谓将不晚矣然而轮船招商虽有成效而总办买办能否得人装货载客能无獘混且往来各口能否越南洋太平洋一步而太古渣甸德忌利士多方排挤能与敌乎二十一省五金之甲于地球而开局持久仅区区开平一隅匠师乃取诸外人出产仍未足自用化分未精销售未广能尽地利乎上海设局制造为名而船械仍构之外洋中日之战所出枪一皆无效此后急需能不仰息他人乎汉阳铸铁号称备用然钢轨何以不用之于铁路商本何以不免于折阅岂采炼未精乎抑销路非宜乎鼓铸银圆可以救圜法之衰可以便上下之用可以塞暗耗之患然成色搀杂重率无准私铸日伙洋商相戒而不用小民兢兢但防售伪能弭其弊而要其信乎供内地之必用抵洋货之大宗莫要于织布而土棉未能广种花式未能自创轧花纺纱机厂未盛何以减进口之货乎自余新政若铁路则车轨费钜何以让诸人商股烦难何以不能集若银行则用人何以得宜行钞何以取信押何以无弊若行小轮则牌费何以多讹勒驾驶何以少华人内河何以多淤塞至于纺织何以屡开而屡闭商局何以经年而无效夫此十数事者执中国之士大夫而诘之曰中国无商务岂不色然惊哉然以此数十事不全不备之商务而谓中国可以自持也虽蒙童孩靡不丑诋之矣然而补苴罅漏以坐视其不全不备而任听洋商之侵蚀以至于尽则又乌可以(已)也然则欲兴商务其法何从其道何先今夫材儒乡负作家人言自为义理及见学人闻通论始茫然河汉惭其形秽矣山乡富虽饶衍朴鄙可笑乃迁室大都与交贵游则丽都文楚久而化之矣惟商亦然非迁地为良也物以比例而类分人以观摩而学进中国之业商者能耐劳苦能尚省节其操纵市价久于其业者亿中每十九此西人所不及也然而愚者多而智者寡吾见有专业一门者每每终其身及数世不能自脱而其所得利亦终其身数世未有进也至于各分门户散而不合资本微薄无以致远或出一善业则假冒搀夺必使败其成而后已从事工作者又善因而不善创其黠者乃多方欺诈无耻邪利以售其奸是以此疆彼界厚己薄人各私其利罔顾大局商既不自爱而国家亦以此薄而贱之不为保护不为提倡其婪赎官吏且复讹索抑勒多方骚马忧以病之也是故合股份则股份亏集公司则公司倒土货日见其滞销洋货日见其充斥内受压于长吏外见欺于洋人呜呼岂西人尽智而华人尽愚哉西人当富而华人当贫哉无以比例之而观摩之也夫恤商惠工条理万端而提倡风气辟启津途可以破华商之愚惩华商之伪劝华商之勇扩华商之见合华商之势使小者大因者创拙者巧诈者信孰有先于赛会者乎
赛会之举仿于何时也三代以上虽无明文若乃其意则可见矣管子曰来天下之财聚天下之物藉其通货御之以轻重高下之数国之利也周礼有大市朝市之分大市百族为主朝市贾商为主训方氏亦有观新物之政夫聚天下之物开百族之市观新物之出岂非赛会之谓乎西人赛会之典始于英京伦顿既而法京巴黎继之奥京维也纳继之美国行之费里地费省日本则行之于东京而美国希加哥四百年之大会尤为古今所独其设会也有农工院有动植物院有矿务院有机器院有电务院有政务院有邮政院有文艺院有政院其设会之地广至数百亩与会之众多至数十国楼间园囿密若栉比珍器什宝目不得瞬萃五洲之技能极天人之能事盛矣哉今夫耗千百万之赀财费亿兆人之思力徒区区以供游览者之心目几何不掷黄金于虚牝矣然而东西各国每举一会其国人之聪明才技必增一倍其园之货贿贸易亦必增一倍而他国之与斯会者亦未尝不被其益何也所谓物以比例而分学以观摩而进也中国向称守旧靡有异人己之己能不患人之不剽窃人之所长皆为我之取法其便宜多寡之差尤不待比例算故中国不兴商务则已中国而兴商务必自赛会始吾今请言中国赛会之利有八使天下之主持商务者或有取焉
一曰联交谊西例凡开一会必先具文照会各国之外部转饬其地有司晓谕工商人等载其国所有之物产制器往与会国家则拨派员以经理之所费数十万十数万不等而送物之人亦动至数万上而士绅下而工商不远千里萃杂沓自开会之日各国分院标识灿若列肆互相流览互相谘访情意浃洽有若平生所以交谊密而和约可恃也中国于外情向多隔膜推原其故一则以非我族类而异视之一则以畏彼之故不乐与近故交涉立约动棘手而交涉之案通商又居其半寻端肇往往坐此若开此会使我华绅商日与彼族相处狎其人情知其趋避公私融浃嫌怨自释遇有交涉因势利导国家不致因恫喝而受吃亏之害而商民既通于外情亦不易寻端弄以贻国家之忧利孰有大于此者也
二曰扩物产西人考中国物产之种凡二十六万其已供人之用者不及十之三其有用而不用已用而未竟其用者不知凡几而他国及他洲所有用之物而我中国所未有者复不可以算也传曰货恶其弃于地今夫以二十六万之物种而任其生灭递嬗至于名号亦不自知则岂不可为愧耻耶西人之开会也尽五洲万国之物产而致之一所他人所有而己亦有者则比较其用之之法以为取裁他人所有而己独无者则考求其质之所宜以为推补故窳者可以精寡者可以众以人事之巧夺造物之力者此也中国物产之多如此使于此而广求之推广之则取之不禁用之不竭犹谓土货之终绌于洋货也谁其信之
三曰奖人才古人有言曰一物不知儒者所耻此非过言也夫人耳无所闻目无所见虽有奇姿异禀矢志绝学思成一业以垂不朽亦苦于取法之无从故中国工艺能步武西人以为业者虽不乏人而其能不拘成法自出新学以出夫所习之上者几绝于天壤而此中聪明之士坐是以废弃汨没者殆不知凡几也今夫中国之积习守旧好古固千百年来矣苟藉此会以开其先使天下一空寡识之士与夫虚骄自是之徒闻所未闻见所未见使知[天](大)地间尚有如此之事业而或不至瞪目变色鄙西学为荒诞矣聚五洲万国之奇技异能争奇巧而我中国乃瞠乎在后则有志之士必发愤兴起而委靡之风亦可以一振矣天下之势非激之则不动凡人之力非鼓之则不发西人开会之日自中君以下皆临会场以重其事而又延请内外有名望者评其优劣所谓激之鼓之之意也夫激之鼓之中国不足兴矣矧于商务
四曰察商情西人之经营商务也其处于本国及旅于他国者所至必有商局与商会之设其局中会中则数年或一年必选派其商董以游历于所通商各埠藉以体察人情之好尚物产之盛衰税则之轻重销路之畅滞随时报告消息之通事必先着不使落后利必均沾不任吃亏故一切利害得失皆有把握而商人之折阅者少国家亦因是而保其利权我中国商局未定商会未设固未足以议此惟于赛会之际集各国之工商诸人相与聚处凡某国之物产盛某国之物产衰某国之人喜某物某国之人恶某物某国之消路广某国之消路隘无异合天下之商埠于目前而一一烛照而数计之不须游历不藉报告而操奇计嬴成算在胸自不致如前此之凭空臆揣坐受欺绐矣更不至为洋人之恃势抑勒动持土货之低昂矣
五曰广贸易中国之与西国通商也大抵迫于势之不能已而非出于其本愿明矣故彼之豪商巨贾襆被来华者岁月不绝而华人之适彼者除佣工觅食外大率皆华商之自为贸易其能挟巨资涉重洋与彼相角逐者殆未闻也今夫两国互市平权齐等此往彼来以最优待相视此公法之通理也而中国独不然有来无往虽漏靡计不为耻然而以素不谙习之华商资本复极微薄而责以学西人之长技乌可得也矧国家既无保护之权孰能禁其裹足不前也今既不能骤增贸易而先于赛会以为权舆如西人赛会之例送物来会者无论主客之国皆先将货物名目编号列价按次排列互相售卖给凭为据或先付定资至罢会日持凭来取订约给值不须牙人不藉通事出入之间动至数百万而又省无数之周折以视前此之把持勒挟中饱渔利者为何如也不独此也凡开一会其会院前后左右必建屋列肆赁民开设以便游客凡书信馆电报局银行照像店酒楼旅馆与夫马车手车轮舟铁路各项货之贸易举国商民所获之利更不知其几千万也此又西人均利之法也
六曰增关税凡赛会之始必于立会之地先设关税各国之来与会者所送器物必单列名数估值编识报明税关俟开会日所有售卖之物或由物主或由售主赴关报纳其未经售卖挈回者则免故西国每开一会其是年税关之入必溢逾万而经此会之后凡前此进出之所未有之货以后亦源源不绝是关税之显受其利者尚少而隐受其利者不可胜数也
七曰兴商地西国设会之地必择川陆冲要之区其未开会以前无异通商之开口岸竭数月之经营惨淡浚水道修程途立电竿设邮政便其转运去其翳塞至于通衢市集宽厂整洁凡百业之肆馆舍无不经始营筑焕然改观于是远近逐利者相率移徙背相望而前此之寥落薶垢者乃一旦骤然兴盛其地既因会而得名其人亦有加而无已所入之将不可以数计今中国地利未开商岸虽多除上海天津汉口外其号称繁盛者寥寥而所谓繁盛者又皆在租界中若以租界外之地与比例则不啻霄壤夫以中国之大而竟无一自主极盛之商埠则乌可以为国也故必开赛会择往来总汇江海要冲如上海者先创其事另辟大地营筑构造必广其精必度其可以驾租界之上者为止然后沿海沿江次第兴举或于内地自会如日本已事一年一行举于内地者为小会举于口岸者为大会凡素称贫瘠之地皆可由小会而进于大会遵此行之二十年间而谓中国之土地尚有嬴瘠者吾不信也
八曰除积习中国凡都会之地及商贾荟萃之区与夫乡曲市镇每一年或三四年必有赛会之举或迎神演剧或建醮立庙上自绅富下及妇孺无不踊跃损资浪掷金钱动计千万今夫市井之流锱铢算摧析及秋毫其鄙吝不可言状独至于淫祀鬼神邀福免祸虽千百金不少爱惜岂人之性然耶习使之也故每兴一会举国若狂视为固然至于肇乱酿祸曾靡稍悟而吾粤械之风最盛其因是而启者尤不可胜数语曰不作无益以害有益今中国数百年之犷俗莫此为甚而牢不可破匪特无益于吾民实乃见笑于国若既开此会使天下之人皆知其有益自必闻风兴起变革旧习且西人凡有大典则借开会以志不朽若吾华旧俗未能骤免则何不亦借此以伸敬而志盛一转移间而美利不可胜数而数百年之积弊一旦豁除岂不善欤
或曰泰西各国每开一会动费千万中国当疲惫之后如斯钜事前无所出事后无所归虽知其急孰克任也答之曰西人设会之例先由商民集股购票而国家动拨正帑以倡之其绅富豪商亦相率捐以为之助届期所来游者人历一遍纳纳资或一元或半元其购有照会者出入免故美国希加哥之之会所收游资及所售照会与夫会毕折卸物料之值所入共二千余万元以之比较所费之数尚溢数百万今中国创始纵不能如美国之宏钜然推其比较之率虽有多少之差而出入所抵断不至虑有亏耗也明矣至于中国工艺素未讲求似不足与西人较短长然而中国工艺之不讲求夫谁不知之使其怯于不讲求竟不令西人见甯能终于不讲求耶孟子曰既不能令又不受命是使中国之人穷老尽弃而不得纾其贫也今夫兴一事而有八利之益无二虑之顾而有前事可师不劳经画访其章程不过一象鞮之事任其提倡即在贤有司之责转移之间而十八行省之气象矞然改观语曰提其纲挈其领不此之务而第沾沾于铁路银行织造诸事以为一二补茸之计虽曰聊胜于无然其有大利于商务者几何也
  </div>
  <div class="pagination">
   <a href="皇朝经世文四编_page16.html">
    上一页
   </a>
   <span>
    ...
   </span>
   <a href="皇朝经世文四编_page12.html">
    12
   </a>
   <a href="皇朝经世文四编_page13.html">
    13
   </a>
   <a href="皇朝经世文四编_page14.html">
    14
   </a>
   <a href="皇朝经世文四编_page15.html">
    15
   </a>
   <a href="皇朝经世文四编_page16.html">
    16
   </a>
   <span class="current-page">
    17
   </span>
   <a href="皇朝经世文四编_page18.html">
    18
   </a>
   <a href="皇朝经世文四编_page19.html">
    19
   </a>
   <a href="皇朝经世文四编_page20.html">
    20
   </a>
   <a href="皇朝经世文四编_page21.html">
    21
   </a>
   <a href="皇朝经世文四编_page22.html">
    22
   </a>
   <span>
    ...
   </span>
   <a href="皇朝经世文四编_page18.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
