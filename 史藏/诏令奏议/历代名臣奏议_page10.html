<!DOCTYPE html>
<html>
 <head>
  <meta charset="utf-8"/>
  <title>
   历代名臣奏议 - 第 10 页/共 136 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   历代名臣奏议 - 第 10 页/共 136 页
  </h1>
  <div class="content">
   歴代名臣奏议巻二十二
　　钦定四库全书
　　歴代名臣奏议巻二十三
　　明　杨士奇等　撰
　　治道
　　周武王问于太公曰贤君治国何如对曰贤君之治国其政平其吏不苛其赋敛莭其自奉薄不以私善害公法赏赐不加于无功刑罚不施于无罪不因喜以赏不因怒以诛害民者有罪进贤举过者有赏后宫不荒女谒不听上无婬慝下不隂害不幸宫室以费财不多观防防池以罢民不雕文刻镂以逞耳目官无腐蠧之藏国无流饿之民此贤君之治国也武王曰善哉
　　成王问政于尹逸曰吾何徳之行而民亲其上对曰使之以时而敬顺之忠而爱之布令信而不食言王曰其度安至对曰如临深渊如履薄氷王曰惧哉对曰天地之间四海之内善之则畜也不善则雠也夏殷之臣反雠桀纣而臣汤武夙沙之民自攻其主而归神农氏此君之所明知也若何其无惧也
　　齐桓公田至麦丘见麦丘邑人问之子何为者也对曰麦丘邑人也公曰年几何对曰八十有三矣公曰美哉寿乎子其以子寿祝寡人麦丘邑人曰祝主君使主君甚寿金玉是贱人为宝桓公曰善哉至徳不孤善言必再吾子其复之麦丘邑人曰祝主君使主君无羞学恶下问贤者在傍谏者得人桓公曰善哉至徳不孤善言必三吾子一复之麦丘邑人曰祝主君使主君无得罪于群臣百姓桓公怫然作色曰吾闻之子得罪于父臣得罪于君未尝闻君得罪于臣者也此一言者非夫二言者之匹也子更之麦丘邑人坐拜而起曰此一言者夫二言之长也子得罪于父可以因姑姊叔父而解之父能赦之臣得罪于君可以因便辟左右而谢之君能赦之昔桀得罪于汤纣得罪于武王此则君之得罪于其臣者也莫为谢至今不赦公曰善頼国家之福社稷之灵使寡人得吾子于此扶而载之自御以归礼之于朝封之以麦丘而断政焉桓公谓管仲曰吾欲举事于国昭然如日月无愚夫愚妇皆曰善可乎仲曰可然非圣人之道桓公曰何也对曰夫短绠不可以汲深井知鲜不可以与圣人之言慧士可与辨物智士可与辨无方圣人可与辨神明夫圣人之所为非众人之所及也民知十己则尚与之争曰不如吾也百己则疵其过千己则谁而不信是故民不可稍而掌也可并而牧也不可暴而杀也可麾而致也众不可戸说也可举而示也
　　景公问于孔子曰秦穆公其国小处僻而覇何也对曰其国小而志大虽处僻而其政中其举果其谋和其令不偷亲举五羖大夫于系缧之中与之语三日而授之政以此取之虽王可也覇则小矣
　　晏子治东阿三年景公召而数之曰吾以子为可而使子治东阿今子治而乱子退而自察也寡人将加大诛于子晏子对曰臣请改道易行而治东阿三年不治臣请死之景公许之于是明年上计景公迎而贺之曰甚善矣子之治东阿也晏子对曰前臣之治东阿也属托不行货赂不至陂池之鱼以利贫民当此之时民无饥者而君反以罪臣今臣之后治东阿也属托行货赂至并防赋敛仓库少内便事左右陂池之鱼入于权家当此之时饥者过半矣君乃反迎而贺臣愚不能复治东阿愿乞骸骨避贤者之路再拜便辟景公乃下席而谢之曰子强复治东阿东阿者子之东阿也寡人无复与焉
　　齐侯与晏子坐于路寝公叹曰羙防室其谁有之乎晏子曰敢问何谓也公曰吾以为在徳对曰如君之言其陈氏乎陈氏虽无大徳而有施于民豆区釡钟之数其取之公也薄其施之民也厚公厚敛焉陈氏厚施焉民归之矣诗曰虽无徳与女式歌且舞陈氏之施民歌舞之矣后世若少惰陈氏而不亡则国其国也已公曰善防是可若何对曰唯礼可以已之在礼家施不及国民不迁农不移工贾不变士不滥官不滔大夫不收公利公曰善防我不能矣吾今而后知礼之可以为国也对曰礼之可以为国也久矣与天地并君令臣共父慈子孝兄爱弟敬夫和妻柔姑慈妇聼礼也君令而不违臣共而不贰父慈而教子孝而箴兄爱而友弟敬而顺夫和而义妻柔而正姑慈而従妇听而婉礼之善物也公曰善哉寡人今而后闻此礼之上也对曰先王所禀于天地以为其民也是以先王上之
　　驺忌子以鼔琴见威王威王说而舍之右室须王鼔琴驺忌子推戸入曰善哉鼔琴王勃然不说去琴按劒曰夫子见容未察何以知其善也驺忌子曰夫大弦浊以春温者君也小弦防折以清者相也【琴操曰大弦者君也寛和而温小者臣也清防而不乱】攫之深【徐广曰以爪持也攫音已足反】醳之愉者政令也钧谐以鸣大小相益回邪而不相害者四时也吾是以知其善也王曰善语音驺忌子曰何独语音夫治国家而弭人民皆在其中王又勃然不恱曰若夫语五音之纪信未有如夫子者也若夫治国家而弭人民又何为乎丝桐之间驺忌子曰夫大浊以春温者君也小弦防折以清者相也攫之深而醳之愉者政令也钧谐以鸣大小相益回邪而不相害者四时也夫复而不乱者所以治昌也连而径者所以存亡也故曰琴音调而天下治夫治国家而弭人民者无若乎五音者王曰善驺忌子见三月而受相印
　　宣王谓尹文曰人君之事何如尹文对曰人君之事无为而能容下夫事寡易従法省易因故民不以政获罪也大道容众大徳容下圣人寡为而天下理矣书曰睿作圣诗人曰岐有夷之行子孙其保之宣王曰善晋献公之时东郭民有祖朝者上书献公曰草茅臣东郭民祖朝愿请闻国家之计献公使使出告之曰肉食者已虑之矣藿食者尚何与焉祖朝对曰大王独不闻古之将曰桓司马者朝朝其君举而晏御呼车亦呼车御肘其曰子何越云为乎何为借呼车谓其御曰当呼者呼乃吾事也子当御正子之辔衔耳子今不正辔衔使马卒然惊妄轹道中行人必逢大敌下车免劒涉血履肝者固吾事也子宁能辟子之辔下佐我乎其罪亦及吾身与有深忧吾安得无呼车哉今大王曰食肉者已虑之矣藿食者尚何与焉设使食肉者一旦失计于朝堂之上若臣防之藿食者宁得无肝胆涂地于中原之野与其亦及臣之身与有其忧深臣安得无与国家之计乎献公召而见之三日与语无复忧者乃立以为师也
　　文公时翟人有封狐文豹之皮者文公喟然叹曰封狐文豹何罪哉以其皮为罪也大夫栾枝曰地广而不平财聚而不散独非狐豹之罪乎文公曰善哉説之栾枝曰地广而不平人将平之财聚而不散人将争之于是列地以分民散财以赈贫
　　平公问于师旷曰人君之道如何对曰人君之道清净无为务在博爱趋在任贤广开耳目以察万方不固溺于流俗不拘于左右廓然逺见踔然独立屡省考绩以临臣下此人君之操也平公曰善
　　平公闲居师旷侍坐平公曰子生无目联甚矣子之墨墨也师旷对曰天下有五墨墨而臣不得与一焉平公曰何谓也师旷曰群臣行赂以采名誉百姓侵寃无所告诉而君不悟此一墨墨也忠臣不用用臣不忠下才处髙不肖临贤而君不悟此二墨墨也奸臣欺诈空虚府库以其少才覆塞其恶贤人逐奸邪进而君不悟此三墨墨也国贫民罢上下不和而好财用兵嗜欲无厌谄防之人庸庸在傍而君不悟此四墨墨也至道不明法令不行吏民不正百姓不安而君不悟此五墨墨也国有五墨墨而不危者未之有也臣之墨墨小墨墨耳何害乎国家哉
　　秦昭王时客卿范睢请间说曰臣居山东时闻齐之有田文不闻其有王也闻秦之有太后穰侯华阳髙陵泾阳不闻其有王也夫擅国之谓王能利害之谓王制杀生之威之谓王今太后擅行不顾穰侯出使不报华阳泾阳防击断无讳高防进退不请四贵备而国不危者未之有也为此四贵者下乃所谓无王也然则权安不倾令安得従王出乎臣闻善治国者乃内固其威而外重其权穰侯使者操王之重决制于诸侯剖符于天下攻敌伐国莫敢不聼战胜攻取则利归于陶国弊御于诸侯战败则结怨于百姓而祸归于社稷诗曰木实繁者披其枝披其枝者伤其心大其都者危其国尊其臣者卑其主崔杼淖齿管齐射王股擢王筋县之于庙梁宿昔而死李兊管赵囚主父于沙丘百日而饿死今臣闻秦太后穰侯用事髙陵华阳泾阳佐之卒无秦王此亦淖齿李兊之也且夫三代之所以亡国者君専授政驰骋弋猎不聼政事其所授者妒贤嫉能御下蔽上以成其私不为主计而主不觉悟故失其国今自有秩以上至诸大吏下及王左右无非相国之人者见王独立于朝臣窃为王恐万世之后有秦国者非王子孙也昭王闻之大惧曰善于是废太后逐穰侯髙陵华阳泾阳君于闗外秦王乃拜范睢为相
　　鲁哀公问孔子曰寡人生乎深宫之中长于妇人之手寡人未尝知哀也未尝知忧也未尝知劳也未尝知惧也未尝知危也孔子避席曰吾君之问乃圣君之问也丘小人也何足以言之哀公曰否吾子就席微吾子无所闻之矣孔子就席曰然君入庙门升自阼阶仰见榱栋俯见几筵其噐存其人亡君以此思哀则哀将安不至矣君昧爽而冠平旦而聼朝一物不应乱之端也君以此思忧则忧将安不至矣君平旦而聼朝日昃而退诸侯之子孙必有在君之门庭者君以此思劳则劳将安不至矣君出鲁之四门以望鲁之四郊亡国之墟列必有数矣君以此思惧则惧将安不至矣闻之君者舟也庶人者水也水则载舟水则覆舟君以此思危则危将安不至矣夫执国之柄履民之上懔乎如以腐索御奔马易曰履虎尾诗曰如履薄氷不亦危乎哀公再拜曰寡人虽不敏请事此语矣
　　卫灵公谓孔子曰有语寡人为国家者谨之于庙堂之上而国家治矣其可乎孔子曰可爱人者则人爱之恶人者则人恶之知得之己者亦知得之人所谓不出于环堵之室而知天下者知反之己者也
　　灵公问于史防曰政孰为务对曰大理为务听狱不中死者不可生也断者不可属也故曰大理为务少焉子路见公公以史防言告之子路曰司马为务两国有难两军相当司马执枹以行之一鬭不当死者数万以杀人为非也此其为杀人亦众矣故曰司马为务少焉子贡入见公公以二子言告之子贡曰不识哉昔禹与有扈氏战二陈而不服禹于是脩教一年而有扈氏请服故曰去民之所事奚狱之所听兵革之不陈奚鼔之所鸣故曰教为务也
　　魏武侯问元年于吴子吴子对曰言国君必慎始也慎始奈何曰正之正之奈何曰明智智不明何以见正多闻而择焉所以明智也是故古者君始听治大夫而言士而一见庶人有谒必达公族请问必语四方至者勿距可谓不壅蔽矣分禄必及用刑必中君心必仁思君之利除民之害可谓不失民众矣君身必正近臣必选大夫不兼官执民柄者不在一族可谓不权埶矣此皆春秋之意而元年之本也
　　汉高帝时大中大夫陆贾时时前说称诗书高帝骂之曰乃公居马上而得之安事诗书陆贾曰居马上得之宁可以马上治之乎且汤武逆取而顺守之文武并用长乆之术也昔者吴王夫差智伯极武而亡秦任刑法不变卒灭赵氏【赵氏秦姓也】乡使秦已并天下行仁义法先圣陛下安得而有之
　　文帝时贾山言治乱之道借秦为谕名曰至言其辞曰臣闻为人臣者尽忠竭愚以直谏主不避死亡之诛者臣山是也臣不敢以久逺谕愿借秦以为谕唯陛下少加意焉夫布衣韦带之士修身于内成名于外而使后世不絶息至秦则不然贵为天子富有天下赋敛重数百姓任罢【任为役事也罢读曰疲任疲言疲于役使也】赭衣半道群盗满山【犯罪者则衣赭衣】使天下之人戴目而视倾耳而聼一夫大謼天下向应者陈胜是也【向读曰响】秦非徒如此也起咸阳而西至雍离宫三百【离宫者皆谓于别处置之非常所居也】钟鼓帷帐不移而具又为阿房之殿殿高数十仭东西五里南北千歩从车罗绮四马骛驰旌旗不桡【桡屈也】为宫室之丽至于此使其后世曽不得聚庐而托处焉为驰道于天下东穷燕齐南极吴楚江湖之上濒海之观毕至道广五十歩三丈而树厚筑其外隠以金椎【作壁如甬道隠筑也以鐡椎筑之筑令坚实而使隆高耳不为甬壁也隠于斳反】树以青松为驰道之丽至于此使其后世曽不得邪径而托足焉死葬乎骊山吏徒数十万人旷日十年下彻三泉【三重之泉言其深也】合采金石冶铜锢其内漆涂其外被以珠王饰以翡翠中成观游上成山林为葬薶之侈至于此使其后世曽不得蓬颗蔽冢而托焉秦以熊罴之力虎狼之心吞食诸侯并吞海内而不防礼义故天殃已加矣臣昧死以闻愿陛下少留意而详择其中臣闻忠臣之事君也言切直则不用而身危不切直则不可以明道故切直之言明主所欲急闻忠臣之所以防死而竭知也地之硗者虽有善种不能生焉江臯河濒虽有恶种无不猥大昔者夏商之季世虽闗龙逢箕子比干之贤身死亡而道不用文王之时豪俊之士皆得竭其智刍荛采薪之人皆得尽其力此周之所以兴也故地之美者善飬禾君之仁者善飬士雷霆之所击无不摧折者万钧之所压无不糜灭者今人主之威非特雷霆也埶重非特万钧也开道而求谏和顔色而受之用其言而显其身士犹恐惧而不敢自尽又乃况于纵欲恣行暴虐恶闻其过乎震之以威压之以重则虽有尧舜之智孟贲之勇岂有不摧折者哉如此则人主不得闻其过失矣弗闻则社稷危矣古者圣王之制史在前书过失工诵箴谏瞽诵诗谏公卿比谏【比方事以谏也】士传言谏过庶人谤于道商旅议于市然后君得闻其过失也闻其过失而改之见义而从之所以永有天下也天子之尊四海之内其义莫不为臣然而飬三老于太学亲执醤而餽执爵而酳【进食曰餽酳者少少饮酒谓食已而荡口也】祝防在前祝鲠在后【饐字谓食不下也以老人好饐□故为备以祝之】公卿奉杖大夫进履举贤以自辅弼求脩正之士使直谏故以天子之尊尊飬三老视孝也立辅弼之臣者恐骄也置直諌之士者恐不得闻其过也学问至于刍荛者求善无餍也商人庶人诽谤已而改之从善无不聼也昔者秦政力并万国富有天下破六国以为郡县筑长城以为闗塞秦地之固大小之埶轻重之权其与一家之富一夫之彊胡可胜计也然而兵破于陈渉地夺于刘氏者何也秦王贪狼暴虐残贼天下穷困万民以适其欲也昔者周盖千八百国以九州之民飬千八百国之君用民之力不过嵗三日什一而借君有余财民有余力而颂声作秦皇帝以千八百国之民自飬力罢不能胜其役财尽不能胜其求【罢读曰疲】一君之身耳所以自飬者驰骋弋猎之娱天下弗能供也劳罢者不得休息饥寒者不得衣食亡罪而死刑者无所告诉人与之为怨家与之为讐故天下壊也秦皇帝身在之时天下已壊矣而弗自知也秦皇帝东廵狩至防稽琅邪刻石着其功自以为过尧舜统县石铸钟虡【县称也石百二十斤称铜鐡之斤石以铸钟虡言其奢泰也虡猛兽之名谓钟鼔之柎饰为此兽虡音距】筛土筑阿房之宫自以为万世有天下也古者圣王作谥三四十世耳虽尧舜禹汤文武絫世广徳【絫古累字】以为子孙基业无过二三十世也秦皇帝曰死而以谥法是父子名号有时相袭也以一至万则世世不相复也【复重也】故死而号曰始皇帝其次曰二世皇帝者欲以一至万也秦皇帝计其功徳度其后嗣世世无穷然身死才数月耳天下四靣而攻之宗庙灭絶矣秦皇帝居灭絶之中而不自知者何也天下莫敢告也其所以莫敢告者何也亡飬老之义亡辅弼之臣亡进谏之士纵恣行诛退诽谤之人杀直谏之士是以道谀媮合茍容比其徳则贤于尧舜课其功则贤于汤武天下已溃而莫之告也诗曰匪言不能胡此畏忌聼言则对譛言则退此之谓也又曰济济多士文王以宁天下未尝无士也然而文王独言以宁者何也文王好仁则仁兴得士而敬之则士用用之有礼义故不致其爱敬则不能尽其心不能尽其心则不能尽其力不能尽其力则不能成其功故古之贤君于其臣也尊其爵禄而亲之疾则临视之亡数死则往吊哭之临其小敛大敛已棺涂而后为之服锡衰麻绖【涂谓涂殡也锡衰十五升布无事其缕者也】而三临其防未敛不饮酒食肉未不举乐当宗庙之祭而死为之废乐故古之君人者于其臣也可谓尽礼矣服法服端容貌正顔色然后见之故臣下莫敢不竭力尽死以报其上功徳立于后世而令闻不忘也今陛下念思祖考术追厥功【术亦作述】图所以昭光洪业休徳使天下举贤良方正之士天下皆防防焉【防读与欣同】曰将兴尧舜之道三王之功矣天下士莫不精白以承休徳今方正之士皆在朝廷矣又选其贤者使为常侍诸吏与之驰敺射猎一日再三出臣恐朝廷之解弛百官之堕于事也诸侯闻之又必怠于政矣陛下即位亲自勉以厚天下损食膳不聼乐减外徭卫卒止嵗贡省廐马以赋县传去诸苑以赋农民出帛十万余匹以振贫民礼髙年九十者一子不事八十者二筭不事【一子不事蠲其赋役二筭不事免一口之筭赋也】赐天下男子爵大臣皆至公卿发御府金赐大臣宗族无不被泽者赦罪人怜其无发赐之巾怜其衣赭书其背父子兄弟相见也而赐之衣平狱缓刑天下莫不説喜是以元年膏雨降五谷登此天之所以相陛下也刑轻于他时而犯法者寡衣食多于前年而盗贼少此天下之所以顺陛下也臣闻山东吏布诏令民虽老羸癃疾扶杖而往聼之愿少须防毋死思见徳化之成也今功业方就名闻方昭四方乡风【乡读曰向】今从豪俊之臣方正之士直与之日日猎射击兔伐狐以伤大业絶天下之望臣窃悼之诗曰靡不有初鲜克有终臣不胜大愿愿少衰射猎以夏嵗二月定明堂造太学修先王之道风行俗成万世之基定然后唯陛下所幸耳古者大臣不媟故君子不常见其齐严之色肃敬之容大臣不得与宴防方正修絜之士不得从射猎使皆务其方以高其莭则群臣莫敢不正身修行尽心以称大礼如此则陛下之道尊敬功业施于四海垂于万世子孙矣诚不如此则行日壊而荣日灭矣夫士修之于家而壊之于天子之廷臣窃愍之陛下与众臣宴逰与大臣方正朝廷论议夫防不失乐朝不失礼议不失计轨事之大者也上嘉纳其言文帝时天下初定制度踈阔梁懐王太傅雒阳贾谊数上防陈政事多所欲匡建其大略曰臣窃惟事埶可为痛哭者一可为流涕者二可为长太息者六若其他背理而伤道者难徧以疏举进言者皆曰天下已安已治矣臣独以为未也曰安且治者非愚则谀皆非事实知治乱之体者也夫抱火厝之积薪之下而寝其上火未及然因谓之安方今之埶何以异此夲末舛逆首尾衡决国制抢攘非甚有纪胡可谓治陛下何不壹令臣得熟数之于前因陈治安之策试详择焉夫射猎之娱与安危之机孰急使为治劳智虑苦身体乏钟鼔之乐勿为可也乐与今同而加之诸侯轨道兵革不动民保首领匃奴賔服四荒乡风百姓素朴狱讼衰息大数既得则天下顺治海内之气清和咸理生为明帝没为明神名誉之羙垂于无穷礼祖有功而宗有徳使顾成之庙称为太宗上配太祖与汉亡极建久安之埶成长治之业以承祖庙以奉六亲至孝也以幸天下以育群生至仁也立经陈纪轻重同得后可以为万世法程虽有愚幼不肖之嗣犹得防业而安至明也以陛下之明达因使少知治体者得佐下风致此非难也其具可素陈于前愿幸无忽臣谨稽之天地验之往古按之当今之务日夜念此至熟也虽使禹舜复生为陛下计亡以易此夫树国固必相疑之埶下数被其殃上数爽其忧甚非所以安上而全下也今或亲弟谋为东帝亲兄之子西乡而击今吴又见告矣天子春秋鼎盛行义未过徳泽有加焉犹尚如是况莫大诸侯权力且十此者乎然而天下少安何也大国之王幼弱未壮汉之所置傅相方握其事数年之后诸侯之王大抵皆冠血气方刚汉之傅相称病而赐罢彼自丞尉以上徧置私人如此有异淮南济北之为邪此时而欲为治安虽尧舜不治黄帝曰日中必操刀必割【音卫日中盛者必暴也谓暴晒之也】今令此道顺而全安甚易不肯早为已乃堕骨肉之属而抗刭之岂有异秦之季世虖夫以天子之位乗今之时因天之助尚惮以危为安以乱为治假设陛下居齐桓之处将不合诸侯而匡天下乎臣又知陛下有所必不能矣假设天下如曩时淮隂侯尚王楚黥布王淮南彭越王梁韩信王韩张敖王赵贯髙为相卢绾王燕陈狶在代令此六七公者皆无恙当是时而陛下即天子位能自安乎臣有以知陛下之不能也天下殽乱高皇帝与诸公并起非有仄室之埶以豫席之也诸公幸者乃为中防其次厪得舍人【廑劣也】材之不逮至逺也高皇帝以明圣威武即天子位割膏腴之地以王诸公多者百余城少者乃三四十县惪至渥也然其后十年之间反者九起陛下之与诸公非亲角材而臣之也又非身封王之也自高皇帝不能以是一嵗为安故臣知陛下之不能也然尚有可诿者曰疏臣请试言其亲者假令悼恵王王齐元王王楚中子王赵幽王王淮阳共王王梁灵王王燕厉王王淮南六七贵人皆无恙当是时陛下即位能为治虖臣又知陛下之不能也若此诸王虽名为臣实皆有布衣昆弟之心虑亡不帝制而天子自为者擅爵人赦死辠甚者或戴黄屋汉法令非行也虽行不轨如厉王者令之不肯听召之安可致乎幸而来至法安可得加动一亲戚天下圜视而起陛下之臣虽有悍如冯敬者适启其口七首已陷其胷矣陛下虽贤谁与领此故疏者必危亲者必乱已然之效也其异姓负彊而动者汉已幸胜之矣又不易其所以然同姓袭是迹而动既有征矣其埶尽又复然殃旤之变未知所移明帝处之尚不能以安后世将如之何屠牛坦一朝解十二牛【坦屠牛者之名也】而芒刃不顿者【顿谓曰钝】所排击剥割皆众理觧也至于髋髀之所非斤则斧夫仁义防厚人主之芒刃也权埶法制人主之斤斧也今诸侯王皆众髋髀也释斤斧之用而欲婴以芒刃臣以为不缺则折胡不用之淮南济北埶不可也臣窃迹前事大抵彊者先反淮隂王楚最彊则最先反韩信倚胡则又反贯高因赵资则又反陈豨兵精则又反彭越用梁则又反黥布用淮南则又反卢绾最弱最后反长沙乃在二万五千户耳功少而最完埶疏而最忠非独性异人也亦形埶然也曩令樊郦绛灌据数十城而王今虽以残亡可也令信越之伦列为彻侯而居虽至今存可也然则天下之大计可知已欲诸王之皆忠附则莫若令如长沙王欲臣子之勿菹醢则莫若令如樊郦防欲天下之治安莫若众建诸侯而少其力力少则易使以义国小则亡邪心令海内之埶如身之使臂臂之使指莫不制从诸侯之君不敢有异心辐凑并进而归命天子虽在细民且知其安故天下咸知陛下之明割地定制令齐赵楚各为若干国使悼恵王幽王元王之子孙毕以次各受祖之分地地尽而止及燕梁它国皆然其分地众而子孙少者建以为国空而置之须其子孙生者举使君之诸侯之地其削颇入汉者为徙其侯国及封其子孙也所以数偿之一寸之地一人之众天子亡所利焉诚以定治而已故天下咸知陛下之廉地制壹定宗室子孙莫虑不王下无倍畔之心上无诛伐之志故天下咸知陛下之仁法立而不犯令行而不逆贯高利机之谋不生柴奇开章之计不萌细民乡善大臣效顺故天下咸知陛下之义卧赤子天下之上而安植遗腹朝委裘而天下不乱【置遗腹朝委裘皆未有所知也】当时大治后世诵圣壹动而五业附陛下谁惮而久不为此天下之埶方病大瘇一胫之大几如要一指之大几如股平居不可屈信一二指搐身虑亡聊【搐谓动而痛也】失今不治必为锢疾后虽有扁鹊不能为己病非徒瘇也又苦盭【古蹠字足下曰蹠今所呼脚掌是也盭古戾字言足蹠反戾不可行也】元王之子帝之从弟也今之王者从弟之子也恵王亲兄子也今之王者兄子之子也亲者或亡分地以安天下疏者或制大权以偪天子臣故曰非徒病瘇也又苦盭可痛哭者此病是也天下之埶方倒县凡天子者天下之首何也上也蛮夷者天下之足何也下也今匃奴嫚娒侵掠至不敬也为天下患至亡已也而汉嵗致金絮采缯以奉之夷狄征令是主上之操也天子共贡是臣下之礼也足反居上首顾居下倒县如此莫之能觧犹为国有人乎非亶倒县而已【亶读曰但】又辟且病痱【辟足病痱风辟音辟痱音肥】夫辟者一靣病痱者一方痛今西邉北邉之郡虽有长爵不轻得复五尺以上不轻得息斥侯望烽燧不得卧将吏被介胄而睡臣故曰一方病矣医能治之而上不使【医者谊自谓】可为流涕者此也陛下何忍以帝皇之号为戎人诸侯埶既卑辱而旤不息长此安穷进谋者率以为是固不可觧也亡具甚矣臣窃料匃奴之众不过汉一大县以天下之大困于一县之众甚为执事者羞之陛下何不试以臣为属国之官以主匃奴行臣之计请必系单于之颈而制其命伏中行说而笞其背举匃奴之众唯上之令今不猎猛敌而猎田彘不搏反寇而搏畜菟翫细娱而不图大患非所以为安也徳可逺施威可逺加而直数百里外威令不信可为流涕者此也今民卖僮者为之绣衣履偏诸縁【加牙条以作履縁偏诸若今之织成以为要攀及标领者也古谓之车马裠其上为乗车及骑从之象也】内之闲中【闲卖奴婢阑】是古天子后服所以庙而不宴者也【入庙则服之宴处则不着盖贵之也】而庶人得以衣婢妾白縠之表薄纨之里緁以偏诸【偏诸緁着衣也緁音妾谓以偏诸缏着之也】羙者黼绣【黼者织为斧形绣者刺为众文】是故天子之服今庻人大贾嘉防召客者以被墙古者以奉一帝一后而莭适今富人屋壁得为帝服倡优下贱得为后饰然而天下不屈者殆未有也且帝之身自衣皁绨【绨厚缯也】而富民墙屋被文绣天子之后以縁其领庶人防妾縁其履此臣所谓舛也夫百人作之不能衣一人欲天下亡寒胡可得也一人耕之十人聚而食之欲天下亡饥不可得也饥寒切于民之肌肤欲其亡为奸邪不可得也国已屈矣盗贼直须时耳然而献计者曰毋动为大耳夫俗至大不敬也至亡防也至冒上也进计者犹曰毋为可为长太息者此也商君遗礼义弃仁恩并心于进取行之二嵗秦俗日败故秦人家富子壮则出分家贫子壮则出赘借父耰锄虑有徳色【耰摩田器也言以耰及鉏借与其父而容色自矜为恩徳也】母取箕箒立而谇语【谇责让也谇音碎】抱哺其子与公并倨【言妇抱子而哺之乃与其舅并倨无礼之甚也】妇姑不相说则反唇而相稽【稽计也相与计校也】其慈子耆利不同禽兽者亡几耳然并心而赴时犹曰蹶六国兼天下功成求得矣终不知反防愧之莭仁义之厚信兼并之法遂进取之业【信读曰仲一曰信任】天下大败众掩寡智欺愚勇威怯壮陵衰其乱至矣是以大贤起之威震海内徳从天下曩之为秦者今转而为汉矣然其遗风余俗犹尚未改今世以侈靡相竞而上亡制度弃礼义捐防耻日甚可谓月异而嵗不同矣逐利不耳虑非顾行也今其甚者杀父兄矣盗者剟寝戸之帘【剟谓割取之也剟音辍】搴两庙之噐【搴取也两庙高祖恵帝庙也音骞】白昼大都之中剽吏而夺之金矫伪者出几十万石粟赋六百余万钱乗传而行郡国此其亡行义之先至者也而大臣特以簿书不报期防之间以为大故至于俗流失世壊败因恬而不知怪虑不动于耳目以为是适然耳夫移风易俗使天下回心而乡道非俗吏之所能为也俗吏之所务任于刀笔筐箧而不知大体陛下又不自忧窃为陛下惜之夫立君臣防上下使父子有礼六亲有纪此非天之所为人之所设也夫人之所设不为不立不植则僵不修则壊筦子曰礼义防耻是谓四维四维不张国乃灭亡使筦子愚人也则可筦子而少知治体则是岂可不为寒心哉秦灭四维而不张故君臣乖乱六亲殃戮奸人并起万民离叛凢十三嵗而社稷为虗【虗读曰墟】今四维犹未备也故奸人几幸而众心疑惑岂如今定经制令君君臣臣上下有差父子六亲各得其宜奸人无所几幸而群臣众信上不疑惑此业壹定世世常安而后有所持循矣若夫经制不定是犹度江河亡维楫中流而遇风波舩必覆矣可为长太息者此也夏为天子十有余世而殷受之殷为天子二十余世而周受之周为天子三十余世而秦受之秦为天子二世而亡人性不甚相逺也何三代之君有道之长而秦无道之暴也其故可知也古之王者太子乃生固举以礼使士负之有司齐肃端冕见之南郊见于天也过阙则下过庙则趋孝子之道也故自为赤子而教固已行矣昔者成王防在襁抱之中召公为太保周公为太傅太公为太师保保其身体傅傅之惪义师道之教训此三公之职也于是为置三少皆上大夫也曰少保少傅少师是与太子宴者也【宴谓安居】故乃孩提有识三公三少固明孝仁礼义以道习之逐去邪人不使见恶行于是皆选天下之端士孝悌博闻有道术者以卫翼之使与太子居处出入故太子乃生而见正事闻正言行正道左右前后皆正人也夫习与正人居之不能毋正犹生长于齐不能不齐言也习与不正人居之不能毋不正犹生长于楚之地不能不楚言也故择其所耆必先受业乃得尝之择其所乐必先有习乃得为之孔子曰少成若天性习贯如自然及太子少长知妃色则入于学学者所学之官也学礼曰帝入东学上亲而贵仁则亲疎有序而恩相及矣帝入南学上齿而贵信则长幼有差而民不诬矣帝入西学上贤而贵徳则圣智在位而功不遗矣帝入北学上贵而尊爵则贵贱有防而下不逾矣帝入太学承师问道退习而考于太傅太傅罚其不则而匡其不及则惪智长而治道得矣此五学者既成于上则百姓黎民化辑于下矣及太子既冠成人免于保傅之严则有记过之史彻膳之宰进善之旌【进善言者立于旌下】诽谤之木【讥恶事者书之于木】敢谏之鼔【欲显谏者则击鼔】瞽史诵诗工诵箴谏大夫进谋士民语习与智长故切而不媿化与心成故中道若性三代之礼春朝朝日秋暮夕月所以明有敬也春秋入学坐国老执醤而亲餽之所以明有孝也行以鸾和歩中采齐趣中肆夏【趣读曰趋】所以明有度也其于禽兽见其生不食其死闻其声不食其肉故逺庖厨所以长恩且明有仁也夫三代之所以长久者以其辅翼太子有此具也及秦而不然其俗固非贵辞让也所上者告讦也固非贵礼义也所上者刑罚也使赵高傅胡亥而教之狱所习者非斩劓人则夷人之三族也故胡亥今日即位而明日射人忠谏者谓之诽谤深计者谓之妖言其视杀人若艾草菅然岂惟胡亥之性恶哉彼其所以道之者非其理故也鄙谚曰不习为吏视已成事又曰前车覆后车诫夫三代之所以长久者其已事可知也然而不能从者是不法圣智也秦世之所以亟絶者其辙迹可见也然而不避是后车又将覆也夫存亡之变治乱之机其要在是矣天下之命县于太子太子之善在于早谕教与选左右夫心未滥而先谕教则化易成也开于道术智谊之指则教之力也若其服习积贯则左右而巳夫胡粤之人生而同声耆欲不异及其长而成俗累数译而不能相通行者虽死而不相为者则教习然也臣故曰选左右早谕教最急夫教得而左右正则太子正矣太子正而天下定矣书曰一人有庆兆民赖之此时务也凡人之智能见已然不能见将然夫礼者禁于将然之前而法者禁于已然之后是故法之所用易见而礼之所为生难知也若夫庆赏以劝善刑罚以惩恶先王执此之政坚如金石行此之令信如四时据此之公无私如天地耳岂顾不用哉然而曰礼云礼云者贵絶恶于未萌而起教于微眇使民日迁善逺辠而不自知也孔子曰听讼吾犹人也必也使毋讼乎为人主计者莫如先审取舍取舍之极定于内而安危之萌应于外矣安者非一日而安也危者非一日而危也皆以积渐然不可不察也人主之所积在其取舍以礼义治之者积礼义以刑罚治之者积刑罚刑罚积而民怨背礼义积而民和亲故世主欲民之善同而所以使民善者或异或道之以徳教或敺之以法令道之以徳教者徳教洽而民气乐敺之以法令者法令极而民风哀哀乐之感祸福之应也秦王之欲尊宗庙而安子孙与汤武同然而汤武广大其徳行六七百嵗而弗失秦王治天下十余嵗则大败此亡它故也汤武之定取舍审而秦王之定取舍不审矣夫天下大噐也今人之置器置诸安防则安置诸危处则危天下之情与器亡以异在天子之所置之汤武置天下于仁义礼乐而徳泽洽禽兽草木广裕徳被蛮貊四夷累子孙数十世此天下所共闻也秦王置天下于法令刑罚徳泽亡一有而怨毒盈于世下憎恶之如仇雠祸几及身子孙诛絶此天下之所共见也是非其明效大验邪人之言曰听言之道必以其事观之则言者莫敢妄言今或言礼谊之不如法令教化之不如刑罚人主胡不引殷周秦事以观之也人主之尊譬如堂群臣如陛众庶如地故陛九级上防逺地则堂髙【级防也防侧隅也】陛无级防近地则堂卑高者难攀卑者易陵理埶然也故古者圣王制为等列内有公卿大夫士外有公侯伯子男然后有官师小吏【官师二官之长】延及庶人防级分明而天子加焉故其尊不可及也里谚曰欲投防而忌器此善谕也防近于噐尚惮不投恐伤其噐况于贵臣之近主乎防耻节礼以治君子故有赐死而亡戮辱是以黥劓之罪不及大夫以其离主上不逺也礼不敢齿君之路马蹴其刍者有罚见君之几杖则起遭君之乗车则下入正门则趋君之宠臣虽或有过刑戮之辠不加其身者尊君之故也此所以为主上豫逺不敬也所以体貌大臣而厉其莭也今自王侯三公之贵皆天子之所改容而礼之也古天子之所谓伯父伯舅也而令与众庶同黥劓髠刖笞防弃市之法然则堂不亡陛虖被戮辱者不泰迫乎防耻不行大臣无乃握重权大官而有徒亡耻之心虖夫望夷之事二世见当以重法者【决罪曰当阎乐杀二世于望夷宫本由秦制无忌上之风也】投防而不忌噐之习也臣闻之履虽鲜不加于枕冠虽敝不以苴履夫甞已在贵宠之位天子改容而体貌之矣吏民尝俯伏以敬畏之矣今而有过帝令废之可也退之可也赐之死可也灭之可也若夫束缚之系緤之输之司冦编之徒官司冦小吏詈骂而搒笞之殆非所以令众庶见也夫卑贱者习知尊贵者之一旦吾亦乃可以加此也非所以习天下也非尊尊贵贵之化也夫天子之所尝敬众庶之所尝宠死而死耳贱人安冝得如此而顿辱之哉豫让事中行之君智伯伐而灭之移事智伯及赵灭智伯豫让衅靣吞炭必报襄子五起而不中人问豫子豫子曰中行众人畜我我故众人事之智伯国士遇我我故国士报之故此一豫让也反君事讐行若狗彘已而抗莭致忠行出乎列士人主使然也故主上遇其大臣如遇犬马彼将犬马自为也如遇官徒彼将官徒自为也顽顿亡耻奊诟亡莭【奊诟谓无志分也奊音胡结反诟音后】防耻不立且不自好茍若而可故见利则逝见便则夺主上有败则因而挻之矣主上有患则吾茍免而已立而观之耳有便吾身者则欺卖而利之耳人主将何便于此群下至众而主上至少也所托财噐职业者粹于群下也俱亡耻俱茍妄则主上最病故古者礼不及庶人刑不至大夫所以厉宠臣之莭也古者大臣有坐不防而废者不谓不防曰簠簋不饰坐污秽淫乱男女亡别者不曰污秽曰帷薄不修坐罢软不胜任者不谓罢软曰下官不职故贵大臣定有其辠矣犹未斥然正以謼之也尚迁就而为之讳也故其在大谴大何之域者闻谴何则白冠牦缨盘水加剑造请室而请辠耳上不执缚系引而行也其有中罪者闻命而自弛上不使人颈盭而加也其有大辠者闻命则北靣再拜跪而自裁上不使捽抑而刑之也曰子大夫自有过耳吾遇子有礼矣遇之有礼故群臣自憙婴以防耻故人矜莭行上设防耻礼义以遇其臣而臣不以莭行报其上者则非人也故化成俗定则为人臣者主耳忘身国耳忘家公耳防私利不茍就害不茍去唯义所在上之化也故父兄之臣诚死宗庙法度之臣诚死社稷辅翼之臣诚死君上守圄扞敌之臣诚死城郭封疆故曰圣人有金城者此物此志也彼且为我死故吾得与之俱生彼且为我亡故吾得与之俱存夫将为我危故吾得与之皆安顾行而忘利守莭而伏义故可以托不御之权可以寄六尺之孤此厉防耻行礼义之所致也主上何防焉此之不为顾彼之久行故曰可为长太息者此也上深纳其言
　　时文帝诏有司举贤良文学士太子家令晁错在选中上亲防诏之曰惟十有五年九月壬子皇帝曰昔者大禹勤求贤士施及方外四极之内舟车所至人迹所及靡不闻命以辅其不逮近者献其明逺者通厥聦比善勠力以翼天子是以大禹能无失徳夏以长楙高皇帝亲除大害去乱従并建豪英以为官师为谏争辅天子之而翼戴汉宗也頼天之灵宗庙之福方内以安泽及四夷今朕获执天子之正以承宗庙之祀朕既不徳又不敏明弗能烛而智不能治此大夫之所着闻也故诏有司诸侯王三公七卿及主郡吏各帅其志以选贤良明于国家之大体通于人事之终始及能直言极谏者各有人数将以朕之不逮二三大夫之行当此三道朕甚嘉之故登大夫于朝亲谕朕志大夫其上三道之要及永惟朕之不徳吏之不平政之不宣民之不宁四者之悉陈其志母有所隠上以荐先帝之宗庙下以兴愚民之休利着之于篇朕亲览焉观大夫所以佐朕至与不至书之周之宻之重之闭之兴自朕躬大夫其正论毋枉执事乌虖戒之二三大夫其帅志毋怠错对曰臣窃闻古之贤主莫不求贤以为辅翼故黄帝得力牧而为五帝先大禹得咎繇而为三王祖齐桓得筦子而为五伯长今陛下讲于大禹及髙皇帝之建豪英也退托于不明以求贤良让之至也臣窃观上世之传若髙皇帝之建功业陛下之徳厚而得贤佐皆有司之所览刻于玉版藏于金匮厯之春秋纪之后世为帝者祖宗与天地相终今臣窋防乃以臣错充赋甚不称明诏求贤之意臣错屮茅臣亡识知昧死上愚对曰诏防曰明于国家大体愚臣窃以古之五帝明之臣闻五帝神圣其臣莫能及故自亲事处于法宫之中明堂之上动静上配天下顺地中得人故众生之亡不覆也根着之徒亡不载也烛以光明亡偏异也徳上及飞鸟下至水虫草木诸产皆被其泽然后隂阳调四时莭日月光风雨时膏露降五谷熟妖孽灭贼气息民不疾疫河出图洛出书神龙至鳯鸟翔徳泽满天下灵光施四海此谓配天地治国大体之功也诏防曰通于人事终始愚臣窃以古之三王明之臣闻三王臣主俱贤故合谋相辅计安天下莫不本于人情人情莫不欲夀三王生之而不伤人情莫不欲富三王厚之而不困也人情莫不欲安三王扶而不危也人情莫不欲逸三王莭其力而不尽也其为法令也合于人情而后行之其动众使民也本于人事然后为之取人以己内恕及人情之所恶不以强人情之所欲不以禁民是以天下乐其政归其徳望之若父母従之若流水百姓和亲国家安宁名位不失施及后世此明于人情终始之功也诏防曰直言极谏愚臣窃以五伯之臣明之臣闻五伯不及其臣故属之以国任之以事五伯之佐之为人臣也察身而不敢诬奉法令不容私尽心力而不敢矜遭患难不避死见贤不居其上受禄不过其量不以无能居尊显之位自行若此可谓方正之士矣其立法也非以苦民伤众而为之机陷也以之兴利除害尊主庇民而救暴乱也其行赏也非虚取民财妄予人也以劝天下之忠孝而明其功也故功多者赏厚功少者赏薄如此敛民财以顾其功而民不恨者知与而安己也其行罚也非以忿怒妄诛而从暴心也以禁天下不忠不孝而害国者也故辠大者罚重辠小者罚轻如此民虽伏罪至死而不怨者知罪罚之至自取之也立法若此可谓平正之吏矣法之逆者请而更之不以伤民主行之暴者逆而复之不以伤国救主之失补主之过扬主之美明主之功使主内无邪辟之行外无骞污之名事君若此可谓直言极谏之士矣此五伯之所以徳匡天下威正诸侯功业甚美名声章明举天下之贤主五伯与焉此身不及其臣而使得直言极谏补其不逮之功也今陛下人民之众威武之重徳恵之厚令行禁止之埶万万于五伯而赐愚臣策曰匡朕之不逮愚臣何足以识陛下之髙明而奉承之诏策曰吏之不平政之不宣民之不宁愚臣窃以秦事明之臣闻秦始并天下之时其主不及三王而臣不及其佐然功力不迟者何也地形便山川利财用足民利战其所与并者六国六国者臣主皆不肖谋不辑民不用故当此之时秦最富强夫国富强而隣国乱者帝王之资也故秦能兼六国立为天子当此之时三王之功不能进焉及其末涂之衰也任不肖而信防贼宫室过度耆欲亡极民力罢尽赋敛不莭矜奋自贤群臣恐谀骄溢纵恣不顾患祸妄赏以随喜意妄诛以快怒心法令烦憯刑罚暴酷轻絶人命身自射杀天下寒心莫安其处奸邪之吏乗其乱法以成其威狱官主断生杀自恣上下瓦觧各自为制秦始乱之时吏之所先侵者贫人贱民也至其中莭所侵者富人吏家也及其末涂所侵者宗室大臣也是故亲疎皆危外内咸怨离散逋逃人有走心陈胜先倡天下大溃絶祀亡世为异姓福此吏不平政不宣民不宁之祸也今陛下配天象地覆露万民絶秦之迹除其乱法躬亲本事废去淫末除苛觧娆寛大爱人肉刑不用辠人亡帑非谤不治铸钱者除通闗去塞不孽诸侯【接之以礼不以庶孽畜之】賔礼长老爱防少孤辠人有期后宫出嫁尊赐孝悌农民不租明诏军师爱士大夫求进方正废退奸邪除去隂刑害民者诛忧劳百姓列侯就都亲耕莭用视民不奢所为天下兴利除害变法易故以安海内者大功数十皆上世之所难及陛下行之道纯徳厚元元之民幸矣诏策曰永惟朕之不徳愚臣不足以当之诏策曰悉陈其志毋有所隠愚臣窃以五帝之贤臣明之臣闻五帝其臣莫能及则自亲之三王臣主俱贤则共忧之五伯不及其臣则任使之此所以神明不遗而贤圣不废也故各当其世而立功徳焉传曰徃者不可及来者犹可待能明其世者谓之天子此之谓也窃闻战不胜者易其地民贫穷者变其业今以陛下神明徳厚资财不下五帝临制天下至今十有六年民不益富盗贼不衰邉竟未安其所以然意者陛下未之躬亲而待群臣也今执事之臣皆天下之选已然莫能望陛下清光譬之犹五帝之佐也陛下不自躬亲而待不望清光之臣臣窃恐神明之遗也日损一日嵗亡一嵗日月益暮盛徳不及究于天下以传万世愚臣不自度量窃为陛下惜之


　　歴代名臣奏议巻二十三
&lt;史部,诏令奏议类,奏议之属,历代名臣奏议&gt;
　　钦定四库全书
　　厯代名臣奏议巻二十四
　　明　杨士竒等　撰
　　治道
　　汉武帝即位举贤良文学之士前后百数而广川董仲舒以贤良对防焉制曰朕获承至尊休徳传之无穷而施之罔极任大而守重是以夙夜不皇康宁永惟万事之统犹惧有阙故广延四方之豪儁郡国诸侯公选贤良脩絜博习之士欲闻大道之要至论之极今子大夫褎然为举首朕甚嘉之子大夫其精心致思朕垂听而问焉盖闻五帝三王之道改制作乐而天下洽和百王同之当虞氏之乐莫盛扵韶扵周莫盛扵勺圣王已殁钟鼔筦之声未衰而大道微缺陵夷至乎桀纣之行王道大壊矣夫五百年之间守文之君当涂之士欲则先王之法以戴翼其世者甚众然犹不能反日以仆灭至后王而后止岂其所操持或悖而失其统与固天降命不可复反必推之扵大衰而后息与乌虖凡所为屑屑夙兴夜寐务法上古者又将无补与三代受命其符安在灾异之变何縁而起性命之情或天或夀或仁或鄙习闻其号未烛厥理伊欲风流而令行刑轻而奸改百姓和乐政事宣昭何修何饬而甘露降百谷豋徳润四海泽臻草木三光全寒暑平受天之袩享神之灵徳泽洋溢施乎方外延及羣生子大夫明先圣之业习俗化之变终始之序讲闻髙谊之日乆矣其明以谕朕科别其条勿猥勿并取之扵术慎其所出乃不正不直不忠不极枉于执事书之不泄兴于朕躬毋悼后害子大夫其尽心靡有所隠朕将亲览焉仲舒对曰陛下发徳音下明诏求天命与性情皆非愚臣之能及也臣谨案春秋之中视前世已行之事以观天人相与之际甚可畏也国家将有失道之败而天廼先出灾害以谴告之不知自省又出怪异以警惧之尚不知变而伤败乃至以此见天心之仁爱人君而欲止其乱也自非大无道之世者天尽欲扶持而全安之事在彊勉而已矣彊勉学问则闻见博而知益明彊勉行道则徳日起而大有功此皆可使还至而立有其效者也【还读曰旋】诗曰夙夜匪懈书云懋哉懋哉皆彊勉之谓也道者所繇适扵治之路也仁义礼乐皆其具也故圣王已殁而子孙长乆安寜数百岁此皆礼乐教化之功也王者未作乐之时廼用先王之乐宜扵世者而以深入教化扵民教化之情不得雅颂之乐不成故王者功成作乐乐其徳也乐者所以变民风化民俗也其变民也易其化人也着故声发扵和而夲扵情接扵肌肤臧扵骨髓故王道虽微缺而筦弦之声未衰也夫虞氏之不为政乆矣然而乐颂遗风犹有存者是以孔子在齐而闻韶也夫人君莫不欲安存而恶危亡然而政乱国危者甚众所任者非其人而所繇者非其道是以政日以仆灭也夫周道衰扵幽厉非道亡也幽厉不繇也至扵宣王思昔先王之徳兴滞补明文武之功业周道粲然复兴诗人美之而作上天祐之为生贤佐后世称颂至今不絶此夙夜不懈行善之所致也孔子曰人能道非道人也故治乱废兴在扵已非天降命不可得反其所操持誖谬失其统也臣闻天之所大奉使之王者必有非人力所能致而自至者此受命之符也天下之人同心归之若归父母故天瑞应诚而至书曰白鱼入于王舟有火复于王屋流为乌此盖受命之符也周公曰复防复防【复报也】孔子曰徳不孤必有邻皆积善絫徳之效也及至后世淫佚衰微不能统理羣生诸侯背畔残贼良民以争壤土废徳教而任刑罚刑罚不中则生邪气邪气积于下怨恶畜于上上下不和则隂阳缪盭而妖孽生矣此灾异所縁而起也臣闻命者天之令也性者生之质也情者人之欲也或夭或夀或仁或鄙陶冶而成之不能粹美有治乱之所生故不齐也孔子曰君子之徳风也小人之徳草也草上之风必偃故尧舜行徳则民仁夀桀纣行暴则民鄙夭夫上之化下下之从上犹泥之在钧唯甄者之所为犹金之在镕唯冶者之所铸绥之斯俫动之斯和此之谓也臣谨案春秋之文求王道之端得之扵正正次王王次春春者天之所为也正者王之所为也其意曰上承天之所为而下以正其所为正王道之端云尔然则王者欲有所为宜求其端扵天天道之大者在隂阳阳为徳隂为刑刑主杀徳主生是故阳常居大夏而以生育养长为事隂常居大冬而积扵空虚不用之处以此见天之任徳不任刑也天使阳出布施扵上而主岁功使隂入伏扵下而时出佐阳阳不得隂助亦不能独成嵗终阳以成嵗为名此天意也王者承天意以从事故任徳教而不任刑刑者不可任以治世犹隂之不可任以成岁也为政而任刑不顺扵天故先王莫之肯为也今废先王徳教之官而独任执法之吏治民毋乃任刑之意与孔子曰不教而诛谓之虐虐政用扵下而欲徳教之被四海故难成也臣谨案春秋谓一元之意一者万物之所从始也元者辞之所谓大也谓一为元者视大始而欲正夲也春秋深探其夲而反自贵者始故为人君者正心以正朝廷正朝廷以正百官正百官以正万民正万民以正四方四方正逺近莫不壹扵正而亡有邪气奸其间者【奸音干】是以隂阳调而风雨时羣生和而万民殖五谷孰而草木茂天地之间被润泽而大丰羙四海之内闻盛徳而皆俫臣诸福之物可致之祥莫不毕至而王道终矣孔子曰凤鸟不至河不出图吾已矣夫自悲可致此物而身卑贱不得致也今陛下贵为天子富有四海居得致之位操可致之势又有能致之资行髙而恩厚知明而意美爱民而好士可谓谊主矣然而天地未应而美祥莫至者何也凡以教化不立而万民不正也夫万民之从利也如水之走下【走音奏】不以教化隄防之不能止也是故教化立而奸邪皆止者其隄防完也教化废而奸邪并出刑罚不能胜者其隄防壊也古之王者明扵此是故南面而治天下莫不以教化为大务立太学以教扵国设庠序以化扵邑渐民以仁摩民以谊节民以礼故其刑罚甚轻而禁不犯者教化行而习俗美也圣王之继乱世也埽除其迹而悉去之复脩教化而崇起之教化已明习俗已成子孙循之行五六百岁尚未败也至周之末世大为亡道以失天下秦继其后独不能改又益甚之重禁文学不得挟书弃捐礼谊而恶闻之具心欲尽灭先圣之道而颛为自恣茍简之治【颛与専同】故立为天子十四岁而国破亡矣自古以来未尝有以乱济乱大败天下之民如秦者也【济益也】其遗毒余烈至今未灭使习俗薄恶人民嚚顽抵冒殊扞孰烂如此之甚者也孔子曰腐朽之木不可雕也粪土之墙不可圬也今汉继秦之后如朽木粪墙矣虽欲善治之亡可柰何法出而奸生令下而诈起如以汤止沸抱薪救火愈甚亡益也窃譬之琴瑟不调甚者必觧而更张之乃可鼔也为政而不行甚者必变而更化之乃可理也当更张而不更张虽有良工不能善调也当更化而不更化虽有大贤不能善治也故汉得天下以来常欲善治而至今不可善治者失之扵当更化而不更化也古人有言曰临渊羡鱼不如退而结网今临政而愿治七十余嵗矣不如退而更化更化则可善治善治则灾害日去福禄日来诗云宜民宜人受禄于天为政而宜扵民者固当受禄于天夫仁义礼知信五常之道王者所当脩饬也五者脩饬故受天之祜而享神之灵徳施于方外延及羣生也天子览其对而异焉乃复防之制曰盖闻虞舜之时防扵岩廊之上垂拱无为而天下太平周文王至扵日昃不暇食而宇内亦治夫帝王之道岂不同条而共贯与何劳逸之殊也盖俭者不造黄旌旗之饰及至周室设两观乗大辂朱干玉戚八佾陈扵庭而颂声兴夫帝王之道岂异指防或曰良玉不琢又曰非文无以辅徳二端异焉殷人执五刑以督奸伤肌肤以惩恶成康不式四十余年天下不犯囹圄空虚秦国用之死者甚众刑者相望耗矣哀防乌虖朕夙寤晨兴惟前帝王之宪永思所以奉至尊章洪业皆在力夲任贤今朕亲耕耤田以为农先劝孝弟崇有徳使者冠盖相望问勤劳恤孤独尽思极神功烈休徳未始云获也今隂阳错谬氛气充塞羣生寡遂黎民未济防耻贸乱贤不肖浑殽未得其真故详延特起之士意庶防乎今子大夫待诏百有余人或道世务而未济稽诸上古之不同考之于今而难行毋廼牵扵文系而不得骋与将所繇异术所闻殊方与各悉对着于篇毋讳有司明其指略切磋究之以称朕意仲舒对曰臣闻尧受命以天下为忧而未以位为乐也故诛逐乱臣务求贤圣是以得舜禹稷卨咎繇众圣辅徳贤能佐职教化大行天下和洽万民皆安仁乐谊各得其宜动作应礼从容中道故孔子曰如有王者必世而后仁此之谓也尧在位七十载廼逊于位以禅虞舜尧崩天下不归尧子丹朱而归舜舜知不可辟【辟读曰避】乃即天子之位以禹为相因尧之辅佐继其统业是以垂拱无为而天下治孔子曰韶尽羙矣又尽善也此之谓也至于殷纣逆天暴物杀贤知残贼百姓伯夷太公皆当世贤者隠处而不为臣守职之人皆奔走逃亡入于河海天下耗乱万民不安故天下去殷而从周文王顺天理物师用贤圣是以闳夭大颠散宜生等亦聚扵朝廷爱施兆民天下归之故太公起海濵而即三公也当此之时纣尚在上尊卑昏乱百姓散亡故文王悼痛而欲安之是以日昃而不暇食也孔子作春秋先正王而系万事见素王之文焉繇此观之帝王之条贯同然而劳逸异者所遇之时异也孔子曰武尽羙矣未尽善也此之谓也臣闻制度文采黄之饰所以明尊卑异贵贱而劝有徳也故春秋受命所先制者改正朔易服色所以应天也然则宫室旌旗之制有法而然者也故孔子曰奢则不逊俭则固俭非圣人之中制也臣闻良玉不琢资质润美不待刻琢此亡异扵逹巷党人不学而自知也然则常玉不琢不成文章君子不学不成其徳臣闻圣王之治天下也少则习之学长则材诸位爵禄以养其徳刑罚以威其恶故民晓扵礼义而耻犯其上武王行大义平残贼周公作礼乐以文之至扵成康之隆囹圄空虚四十余年此亦教化之渐而仁谊之流非独伤肌肤之效也至秦则不然师申商之法行韩非之说憎帝王之道以贪狼为俗非有文徳以教训扵天下也诛名而不察实为善者不必免而犯恶者未必刑也是以百官皆饰空言虚辞而不顾实外有事君之礼内有背上之心造伪饰诈趣利无耻又好用憯酷之吏赋敛亡度竭民财力百姓散亡不得从耕织之业羣盗并起是以刑者甚众死者相望而奸不息俗化使然也故孔子曰导之以政齐之以刑民免而无耻此之谓也今陛下并有天下海内莫不率服广览兼听极羣下之知尽天下之美至徳昭然施于方外夜郎康居殊方万里说徳归谊此太平之致也然而功不加扵百姓者殆王心未加焉曽子曰尊其所闻则髙明矣行其所知则光大矣髙明光大不在扵它在乎加之意而巳愿陛下因用所闻设诚于内而致行之则三王何异防陛下亲耕耤田以为农先夙寤晨兴忧劳万民思惟往古而务以求贤此亦尧舜之用心也然而未云获者士素不厉也夫不素养士而欲求贤譬犹不琢玉而求文采也故养士之大者莫大乎太学太学者贤士之所关也教化之夲原也今以一郡一国之众对亡应书者【书谓举贤良文学之诏书也】是以王道往往而絶也臣愿陛下兴太学置明师以养天下之士数考问以尽其材则英俊宜可得矣今之郡守县令民之师帅所使承流而宣化也故师帅不贤则主徳不宣恩泽不流今吏既亡教训扵下或不承用主上之法暴虐百姓与奸为市贫穷孤弱寃苦失职甚不称陛下之意是以隂阳错氛气充塞羣生寡遂黎民未济皆长吏不明使至扵此也夫长吏多出扵郎中中郎吏二千石子弟选郎吏又以富訾未必贤也且古所谓功者以任官称职为差非所谓积日絫乆也故小材虽絫日不离扵小官贤材虽未乆不害为辅佐是以有司竭力尽知务治其业而以赴功今则不然累日以取贵积乆以致官是以防耻贸乱贤不肖浑殽未得其真臣愚以为使诸列侯郡守二千石各择其吏民之贤者岁贡各二人以给宿卫且以观大臣之能所贡贤者有赏所贡不肖者有罚夫如是诸侯吏二千石皆尽心扵求贤天下之士可得而官使也徧得天下之贤人则三王之盛易为而尧舜之名可及也毋以日月为功实试贤能为上量材而任官録徳而定位则防耻殊路贤不肖异处矣陛下加恵寛臣之罪令勿牵制扵文使得切磋究之臣敢不尽愚扵是天子复册之制曰盖闻善言天者必有徴扵人善言古者必有验扵今故朕垂问虖天人之应上嘉唐虞下悼桀纣寖微寖灭寖明寖昌之道虚心以改今子大夫明扵隂阳所以造化习扵先圣之道业然而文采未极岂惑乎当世之务防条贯靡竟统纪未终意朕之不明与听若与夫三王之教所祖不同而皆有失或谓乆而不易者道也意岂异防今子大夫既以着大道之极陈治乱之端矣其悉之究之孰之复之诗不云乎嗟尔君子毋常安息神之听之介尔景福朕将亲览焉子大夫其茂明之仲舒对曰臣闻论语曰有始有卒者其惟圣人虖今陛下幸加恵留听扵承学之臣复下明册以切其意而究尽圣徳非愚臣之所能具也前所上对条贯靡竟统纪不终辞不别白指不分明此臣浅陋之罪也册曰善言天者必有徴扵人善言古者必有验扵今臣闻天者羣物之祖也故徧覆包函而无所殊建日月风雨以和之经隂阳寒暑以成之故圣人法天而立道亦溥爱而亡私布徳施仁以厚之设谊立礼以导之春者天之所以生也仁者君之所以爱也夏者天之所以长也徳者君之所以养也霜者天之所以杀也刑者君之所以罚也繇此言之天人之徴古今之道也孔子作春秋上揆之天道下质诸人情参之扵古考之扵今故春秋之所讥灾害之所加也春秋之所恶怪异之所施也书邦家之过兼灾异之变以此见人之所为其羙恶之极乃与天地流通而往来相应此亦言天之一端也古者脩教训之官务以徳善化民民巳大化之后天下常亡一人之狱矣今世废而不脩亡以化民民以故弃行谊而死财利是以犯法而罪多一岁之狱以万千数以此见古之不可不用也故春秋变古则讥之天令之谓命命非圣人不行质朴之谓性性非教化不成人欲之谓情情非度制不节是故王者上谨扵承天意以顺命也下务明教化民以成性也正法度之宜别上下之序以防欲也脩此三者而大本举矣人受命扵天固超然异扵羣生入有父子兄弟之亲出有君臣上下之谊防聚相遇则有耆老长幼之施粲然有文以相接驩然有恩以相爱此人之所以贵也生五谷以食之桑麻以衣之六畜以养之服牛乗马圏豹槛虎是以得天之灵贵扵物也故孔子曰天地之性人为贵明扵天性知自贵扵物知自贵扵物然后知仁谊知仁谊然后重礼节重礼节然后安处善安处善然后乐循理乐循理然后谓之君子故孔子曰不知命亡以为君子此之谓也册曰上嘉唐虞下悼桀纣寖微寖灭寖明寖昌之道虚心以改臣闻众少成多积小致钜故圣人莫不以晻致明以微致显是以尧发扵诸侯舜兴虖深山非一日而显也盖有渐以致之矣言出扵已不可塞也行发扵身不可掩也言行治之大者君子之所以动天地也故尽小者大慎微者着诗云惟此文王小心翼翼故尧兢兢日行其道而舜业业日致其孝善积而名显徳章而身尊此其寖明寖昌之道也积善在身犹长日加益而人不知也积恶在身犹火之销膏而人不见也非明虖情性察虖流俗者孰能知之此唐虞之所以得令名而桀纣之可为悼惧者也夫善恶之相从如景乡之应形声也【乡读曰响】故桀纣暴谩谗贼并进贤知隠伏恶日显国日乱晏然自以如日在天终陵夷而大壊夫暴逆不仁者非一日而亡也亦以渐至故桀纣虽亡道然犹享国十余年此其寖微寖灭之道也册曰三王之教所祖不同而皆有失或谓乆而不易者道也意岂异防臣闻夫乐而不乱复而不厌者谓之道道者万世无者道之失也先王之道必有偏而不起之处故政有眊而不行举其偏者以补其而已矣三王之道所祖不同非其相反将以捄溢扶衰所遭之变然也故孔子曰无为而治者其舜虖改正朔易服色以顺天命而巳其余尽循尧道何更为防故王者有改制之名亡变道之实然夏上忠殷上敬周上文者所继之捄当用此也孔子曰殷因扵夏礼所损益可知也周因扵殷礼所损益可知也其或继周者虽百世可知也此言百王之用以此三者矣夏因扵虞独不言所损益者其道如一而所上同也道之大原出于天天不变道亦不变是以禹继舜舜继尧三圣相受而守一道亡救之政也故不言其所损益也繇是观之继治世者其道同继乱世者其道变今汉继大乱之后若宜少损周之文致用夏之忠者陛下有明徳嘉道愍世俗之靡薄悼王道之不昭故举贤良方正之士论谊考问将欲兴仁谊之休徳明帝王之法制建太平之道也臣愚不肖述所闻诵所学道师之言厪能勿失耳若乃论政事之得失察天下之息秏此大臣辅佐之职三公九卿之任非臣仲舒所能及也然而臣窃有怪者夫古之天下亦今之天下今之天下亦古之天下共是天下古亦大治上下和睦习俗美盛不令而行不禁而止吏亡奸邪民亡盗贼囹圄空虚徳润草木泽被四海鳯凰来集麒麟来防以古凖今壹何不相逮之逺也安所盭而陵夷若是意者有所失扵古之道与有所诡扵天之理与试迹之古返之扵天党可得见乎【党音傥】夫天亦有所分予予之齿者去其角傅其翼者两其足是所受大者不得取小也古之所予禄者不食扵力不动扵末是亦受大者不得取小与天同意者也夫已受大又取小天不能足而况人乎此民之所以嚣嚣苦不足也身宠而载髙位家温而食厚禄因乗冨贵之资力以与民争利扵下民安能如之防是故众其奴婢多其牛羊广其田宅博其产业畜其积委务此而亡已以迫蹵民民日削月朘寖以大穷富者奢侈羡溢贫者穷急愁苦穷急愁苦而上不救则民不乐生民不乐生尚不避死安能避罪此刑罚之所以蕃而奸邪不可胜者也故受禄之家食禄而已不与民争业然后利可均布而民可家足此上天之理而亦太古之道天子之所宜法以为制大夫之所当循以为行也故公仪子相鲁之具家见织帛怒而出其妻食扵舍而茹葵愠而防其葵曰吾已食禄又夺园夫红女利虖【红读曰工】古之贤人君子在列位者皆如是是故下髙其行而从其教民化其防而不贪鄙及至周室之衰其卿大夫缓扵谊而急扵利亡推让之风而有争田之讼故诗人疾而刺之曰节彼南山惟石岩岩赫赫师尹民具尔瞻尔好谊则民乡仁而俗善尔好利则民好邪而俗败由是观之天子大夫者下民之所视效逺方之所四面而内望也近者视而放之逺者望而效之岂可以居贤人之位而为庶人行防夫皇皇求财利常恐匮乏者庶人之意也皇皇求仁义常恐不能化民者大夫之意也易曰负且乗致寇至乗车者君子之位也负担者小人之事也此言居君子之位而为庶人之行者其患祸必至也若居君子之位当君子之行则舍公仪休之相鲁亡可为者矣春秋大一统者天地之常经古今之通谊也今师异道人异论百家殊方指意不同足以上亡以持一统法制数变下不知所守臣愚以为诸不在六艺之科孔子之术者皆絶其道勿使并进邪辟之说灭息然后统纪可一而法度可明民知所从矣对既毕天子以仲舒为江都相
　　赵绾王臧请立明堂以朝诸侯不能就其事乃言其师申公扵是上使使束帛加璧安车以蒲裹轮驾驷迎申公弟子二人乘轺傅从至见上上问治乱之事申公时已八十余矣对曰为治者不在多言顾力行何如耳是时上方好文辞见申公对黙然然已招致即以为大中大夫舍鲁邸议明堂事
　　元光五年徴贤良文学之士上防诏诸儒制曰盖闻上古至治画衣冠异章服而民不犯隂阳和五谷登六畜蕃甘露降风雨时嘉禾兴朱草生山不童泽不涸麟凤在郊薮龙逰扵沼河洛出图书父不丧子兄不哭弟北发渠搜南抚交阯舟车所至人迹所及跂行喙息咸得其宜朕甚嘉之今何道而臻乎此子大夫脩先圣之术明君臣之义讲论洽闻有声乎当世问子大夫天人之道何所本始吉凶之效安所期焉禹汤水旱厥咎何由仁义礼智四者之宜当安设施属统垂业物变化天命之符废兴何如天文地理人事之纪子大夫习焉其悉意正议详具其对着之于篇朕将亲览焉靡有所隠菑川公孙对防曰臣闻上古尧舜之时不贵爵赏而民劝善不重刑罚而民不犯躬率以正而遇民信也末世贵爵厚赏而民不劝深刑重罚而奸不止其上不正遇民不信也夫厚赏重刑未足以劝善而禁非必信而已矣是故因能任官则分职治去无用之言则事情得不作无用之器则赋敛省不夺民时不妨民力则百姓富有徳者进无徳者退则朝廷尊有功者上无功者下则羣臣逡罚当罪则奸邪止赏当贤则臣下劝凡此八者治之夲也故民者业之即不争理得则不怨有礼则不暴爱之则亲上此有天下之急者也故法不逺义则民服而不离和不逺礼则民亲而不暴故法之所罚义之所去也和之所赏礼之所取也礼义者民之所服也而赏罚顺之则民不犯禁矣故画衣冠异章服而民不犯者此道素行也臣闻之气同则从声比则应今人主和徳扵上百姓和合扵下故心和则气和气和则形和形和则声和声和则天地之和应矣故隂阳和风雨时甘露降五谷登六畜蕃嘉禾兴朱草生山不童泽不涸此和之至也故形和则无疾无疾则不夭故父不丧子兄不哭弟徳配天地明并日月则麟凤至龙在郊河出图洛出书逺方之君莫不说义奉币而来朝此和之极也臣闻之仁者爱也义者宜也礼者所履也智者术之原也致利除害兼爱无私谓之仁明是非立可否谓之义进退有度尊卑有分谓之礼擅杀生之柄通壅塞之涂权轻重之数论得失之道使逺近情伪必见扵上谓之术凡此四者治之夲道之用也皆当设施不可废也得其要则天下安乐法设而不用不得其术则主蔽扵上官乱扵下此事之情属统垂业之夲也臣闻尧遭鸿水使禹治之未闻禹之有水也若汤之旱桀之余烈也桀纣行恶受天之罚禹汤积徳以王天下因此观之天徳无私亲顺之和起逆之害生此天文地理人事之纪臣愚戆不足以奉大对时对者百余人太常奏第居下策奏天子擢对为第一召入见容貌甚丽拜为愽士待诏金马门复上疏曰陛下有先圣之位而无先圣之名有先圣之民而无先圣之吏是以势同而治异先世之吏正故其民笃今世之吏邪故其民薄政而不行令倦而不听夫使邪吏行政用倦令治薄民民不可得而化此治之所以异也臣闻周公旦治天下期年而变三年而化五年而定唯陛下之所志书奏天子以册书荅曰问称周公之治之材能自视孰与周公贤对曰愚臣浅薄安敢比材扵周公虽然愚心晓然见治道之所以然也夫虎豹马牛禽兽之不可制者也及其教驯服习之至可牵持驾服唯人之从臣闻揉曲木者不累日销金石者不累月夫人之扵利害好恶岂比禽兽木石之防期年而变臣尚窃迟之上异其言又上书曰臣闻天下通道五所以行之者三君臣父子夫妇长幼朋友之交五者天下之通道也知仁勇三者所以行之也故曰好问近乎知力行近乎仁知耻近乎勇知此三者知所以自治知所以自治然后知所以治人未有不能自治而能治人者也陛下躬孝弟监三王建周道兼文武招徕四方之士任贤序位量能授官将以厉百姓劝贤材也今臣愚驽无汗马之劳陛下过意擢臣卒伍之中封为列侯致位三公臣行能不足以称加有负薪之疾恐先狗马填沟壑终无以报徳塞责愿归侯乞骸骨避贤者路
　　汲黯为主爵都尉时天子方招文学儒者上曰吾欲云云【张晏曰所言欲施仁义也】黯对曰陛下内多欲而外施仁义柰何欲效唐虞之治乎上黙然怒变色而罢朝公卿皆为黯惧上退谓左右曰甚矣汲黯之戆也羣臣或数黯黯曰天子置公卿辅弼之臣寜令从谀承意陷主扵不义乎且己在其位纵爱身柰辱朝廷何
　　临菑严安以故丞相史上书曰臣闻邹子曰政教文质者所以云救也当时则用过则舍之有易则易之故守一而不变者未睹治之至者也今天下人民用财侈靡车马衣裘宫室皆竞修饰调五声使有莭族杂五色使有文章重五味方丈扵前以观欲天下彼民之情见美则愿之是教民以侈也侈而无莭则不可赡民离夲而徼末矣末不可徒得故搢绅者不惮为诈带劒者夸杀人以矫夺而世不知媿故奸轨浸长夫佳丽珍怪固顺扵耳目故养失而泰乐失而淫礼失而采教失而伪伪采淫泰非所以范民之道也是以天下人民逐利无已犯法者众臣愿为民制度以防其淫使贫富不相燿以和其心心既和平其性恬安恬安不营则盗贼销盗贼销则刑罚少刑罚少则隂阳和四时正风雨时草木畅茂五谷蕃熟六畜遂字民不夭厉和之至也臣闻周有天下其治三百余岁成康其隆也刑错四十余年而不用及其衰亦三百余年故五伯更起伯者常佐天子兴利除害诛暴禁邪匡正海内以尊天子五伯既没贤圣莫续天子孤弱号令不行诸侯恣行强陵弱众暴寡田常篡齐六卿分晋并为战国此民之始苦也扵是强国务攻弱国修守合从连衡驰车毂击介胄生虮虱民无所告诉及至秦王蚕食天下并吞战国称号皇帝一海内之政壊诸侯之城销其兵铸以为钟虡示不复用元元黎民得免扵战国逢明天子人人自以为更生乡使秦缓刑罚薄赋敛省繇役贵仁义贱权利上笃厚下佞巧变风易俗化扵海内则世世必安矣秦不行是风循其故俗为智巧权利者进笃厚忠正者退法严令苛谄谀者众日闻其美意广心逸欲威海内使蒙恬将兵以北攻强胡辟地进境戍扵北河飞刍挽粟以随其后又使尉屠睢将楼船之士攻越使监禄凿渠运粮深入越地越人遁逃旷日持乆粮食乏絶越人击之秦兵大败秦乃使尉佗将卒以戍越当是时秦祸北搆扵胡南挂扵越宿兵扵无用之地进而不得退行十余年丁男被甲丁女转输苦不聊生自经扵道树死者相望及秦皇帝崩天下大畔陈胜呉广举陈武臣张耳举赵项梁举呉田儋举齐景驹举郢周市举魏韩广举燕穷山通谷豪士并起不可胜载也然夲皆非公侯之后非长官之吏无尺寸之埶起闾巷杖棘矜应时而动不谋而俱起不约而同防壤长地进至于伯王时教使然也秦贵为天子富有天下灭世絶祀穷兵之祸也故周失之弱秦失之强不变之患也今徇南夷朝夜郎降羌僰略薉州建城邑深入匈奴燔其龙城议者美之此人臣之利非天下之长防也今中国无狗吠之警而外累扵逺方之备糜敝国家非所以子民也行无穷之欲甘心快意结怨扵匈奴非所以安邉也祸挐而不觧兵休而复起近者愁苦逺者惊骇非所以持乆也今天下鍜甲摩劒矫箭控转输军粮未见休时此天下所共忧也夫兵乆而变起事烦而虑生今外郡之地或防千里列城数十形束壤制带脇诸侯非宗室之利也上观齐晋所以亡公室卑削六卿大盛也下览秦之所以灭刑严文刻欲大无穷也今郡守之权非特六卿之重也地几千里非特闾巷之资也甲兵器械非特棘矜之用也以逢万世之变则不可胜讳也后以安为骑马令
　　帝以卜式为郎式不愿上曰吾有羊上林中欲令子牧之式乃拜为郎布衣屩而牧羊【韦昭曰屩草屝】岁余羊肥息上过见其羊善之式曰非独羊也治民亦犹是也以时起居恶者輙斥去毋令败羣上以式为竒拜为缑氏令试之缑氏便之
　　宣帝时丞相魏相又数表采易隂阳及明堂月令奏之曰臣相幸得备贠奉职不修不能宣广教化隂阳未和灾害未息咎在臣等臣闻易曰天地以顺动故日月不过四时不忒圣王以顺动故刑罚清而民服天地变化必繇隂阳隂阳之分以日为纪曰冬夏至则八风之序立万物之性成各有常职不得相千东方之神太昊乗震执规司春南方之神炎帝乗离执衡司夏西方之神少昊乗兊执矩司秋北方之神颛顼乗坎执权司冬中央之神黄帝乗坤艮执绳司下土兹五帝所司各有时也东方之卦不可以治西方南方之卦不可以治北方春兴兊治则饥秋兴震治则华冬兴离治则泄夏兴坎治则雹明王谨于尊天慎于养人故立羲和之官以乗四时节授民事君动静以道奉顺隂阳则日月光明风雨时节寒暑调和三者得叙则灾害不生五谷熟丝麻遂草木茂鸟兽蕃民不夭疾衣食有余若是则君尊民说上下亡怨政教不违礼让可兴夫风雨不时则伤农桑农桑伤则民饥寒饥寒在身则亡防耻寇贼奸宄所繇生也臣愚以为隂阳者王事之夲羣生之命自古贤圣未有不繇者也天子之义必纯取法天地而观扵先圣髙皇帝所述书天子所服第八曰大谒者臣章受诏长乐宫曰令羣臣议天子所服以安治天下相国臣何御史大夫臣昌谨与将军臣陵太子太傅臣通等议春夏秋冬天子所服当法天地之数中得人和故自天子王侯有土之君下及兆民能法天地顺四时以治国家身亡祸殃年夀永究是奉宗庙安天下之大礼也臣请法之中谒者赵尧举春李舜举夏儿汤举秋贡禹举冬四人各职一时大谒者襄章奏制曰可孝文皇帝时以二月施恩恵扵天下赐孝弟力田及罢军卒祠死事者颇非时节御史大夫晁错时为太子家令奏言其状臣相伏念陛下恩泽甚厚然而灾气未息窃恐诏令有未合当时者也愿陛下选明经通知隂阳者四人各主一时时至明言所职以和隂阳天下幸甚
　　王吉上防言得失曰陛下躬圣质总万方帝王图籍日陈于前惟思世务将兴太平诏书毎下民欣然若更生臣伏而思之可谓至恩未可谓夲务也欲治之主不世出公卿幸得遭遇其时言聼谏从然未有建万世之长策举明主扵三代之隆者也其务在扵期防簿书防狱听讼而已此非太平之基也臣闻圣王宣徳流化必自近始朝廷不偹难以言治左右不正难以化逺民者弱而不可胜愚而不可欺也圣主独行扵深宫得则天下称诵之失则天下咸言之行发扵近必见扵逺故谨选左右审择所使左右所以正身也所使所以宣徳也诗云济济多士文王以寜此其夲也春秋所以大一统者六合同风九州共贯也今俗吏所以牧民者非有礼义科指可世世通行者也独设刑法以守之其欲治者不知所繇以意穿凿各取一切权谲自在故一变之后不可复修也是以百里不同风千里不同俗户异政人殊服诈伪萌生刑罚亡极质檏日销恩爱寖薄孔子曰安上治民莫善扵礼非空言也王者未制礼之时引先王之礼宜扵今者而用之臣愿陛下承天心发大业与公卿大臣延及儒生述旧礼明王制敺一世之民跻之仁夀之域则俗何以不若成康夀何以不若髙宗窃见今世趋务不合扵道者谨条奏唯陛下裁择焉吉意以为夫妇人伦大纲夭夀之萌也世俗嫁娶太早未知为人父母之道而有子是以教化不明而民多夭聘妻送女无节则贫人不及故不举子又汉家列侯尚公主诸侯则国人承翁主使男事女夫诎扵妇逆隂阳之位故多女乱古者衣服车马贵贱有章以襃有徳而别尊卑今上下僭差人人自制是以贪财趋利不畏死亡周之所以能致治刑措而不用者以其禁邪扵防防絶恶扵未萌也又言舜汤不用三公九卿之世而举臯陶伊尹不仁者逺今使俗吏得任子弟率多骄骜不通古今至扵积功治人亡益扵民此伐檀所为作也宜明选求贤除任子之令外家及故人可厚以财不宜居位去角抵减乐府省尚方明视天下以俭古者工不造雕琢商不通侈靡非工商之独贤政教使之然也民见俭则归夲夲立而末成其指如此上以其言迂阔不甚宠异也元帝时御史大夫贡禹上书曰孝文皇帝时贵防絜贱贪污贾人赘壻及吏坐臧者皆禁锢不得为吏赏善罚恶不阿亲戚罪白者伏其诛疑者以与民亡赎罪之法故令行禁止海内大化天下防狱四百与刑错亡异武帝始临天下尊贤用士辟地广境数千里自见功大威行遂从耆欲用度不足乃行一切之变使犯法者赎罪入谷者补吏是以天下奢侈官乱民贫盗贼并起亡命者众郡国恐伏其诛则择便巧史书习扵计簿能欺上府者以为右职奸轨不胜则取勇猛能操切百姓者以苛暴威服下者使居大位故亡义而有财者显扵世欺谩而善书者尊扵朝誖逆而勇猛者贵扵官故俗皆曰何以孝弟为财多而光荣何以礼义为史书而仕宦何以谨慎为勇猛而临官故黥劓而髠钳者犹复攘臂为政扵世行虽犬彘家富埶足目指气使是为贤耳故谓居官而置富者为雄桀处奸而得利者为壮士兄劝其弟父勉其子俗之壊败乃至扵是察其所以然者皆以犯法得赎罪求士不得真贤相守崇财利诛不行之所致也今欲兴至治致太平宜除赎罪之法相守选举不以实及有臧者輙行其诛亡但免官则争尽力为善贵孝弟贱贾人进真贤举实防而天下治矣孔子匹夫之人耳以乐道正身不觧之故【觧读曰懈】四海之内天下之君微孔子之言亡所折中【中音竹仲反】况乎以汉地之广陛下之徳处南面之尊秉万乗之权因天地之助其扵变世易俗调和隂阳陶冶万物化正天下易扵决流抑队自成康以来防且千岁欲为治者甚众然而太平不复兴者何也以其舍法度而任私意奢侈行而仁义废也陛下诚深念髙祖之苦醇法太宗之治正己以先下选贤以自辅开进忠正致诛奸臣逺放讇佞放出园陵之女罢倡乐絶郑声去甲乙之帐退伪薄之物修莭俭之化驱天下之民皆归扵农如此不觧则三王可侔五帝可及唯陛下留意省察天下幸甚天子下其议令民产子七岁出口钱自此始又省建章甘泉宫卫卒减诸侯王庙卫卒省其半余虽未尽从然嘉其质直之意
　　元帝好儒术文辞颇改宣帝之政言事者多进见人人自以为得上意又傅昭仪及子定陶王爱幸宠扵皇后太子匡衡复上防曰臣闻治乱安危之机在乎审所用心盖受命之主务在创业垂统传之无穷继体之君心存扵承宣先王之徳而襃大其功音者成王之嗣位思述文武之道以养其心休烈盛美皆归之二后而不敢专其名是以上天歆享而神祐焉其诗曰念我皇祖陟降廷止言成王常思祖考之业而神祐助其治也陛下圣徳天覆子爱海内然隂阳未和奸邪未禁者殆论议者未丕先帝之盛功争言制度不可用也务变更之所更或不可行而复复之是以羣下更相是非吏民无所信窃恨国家释乐成之业而虚为此纷纷也愿陛下详览统业之事留神扵遵制扬功以定群下之心大雅曰无念尔祖聿脩厥徳孔子着之孝经首章盖至徳之本也传曰审好恶理情性而王道毕矣能尽其性然后能尽人物之性能尽人物之性可以賛天地之化治性之道必审己之所有余而强其所不足盖聦明防通者戒扵大察寡闻少见者戒扵雍蔽勇猛刚强者戒扵大暴仁爱温良者戒扵无防湛静安舒者戒扵后时广心浩大者戒扵遗忘必审已之所当戒而齐之以义然后中和之化应而巧伪之徒不敢比周而望进唯陛下戒所以崇圣徳臣又闻室家之道脩则天下之理得故诗始国风礼夲冠防始乎国风原性情而明人伦也夲乎冠婚正基兆而防未然也福之兴莫不夲乎室家道之衰莫不始乎梱内故圣王必慎妃后之际别适长之位礼之扵内也卑不隃尊新不先故所以统人情而理隂气也其尊适而卑庶也适子冠乎阼礼之用体众子不得与列所以贵正体而明嫌疑也非虚加其礼文而已乃中心与之殊异故礼探其情而见之外也圣人动静防燕所亲物得其序得其序则海内自脩百姓从化如当亲者防当尊者卑则佞巧之奸因时而动以乱国家故人慎防其端禁扵未然不以私恩害公义陛下圣徳纯备莫不脩正则天下无为而治诗云于以四方克定厥家传曰正家而天下定矣
　　成帝初即位薛宣为御史中丞执法殿中外緫部刺史上防曰陛下至徳仁厚哀闵元元躬有日昃之劳而亡佚豫之乐允执圣道刑罚惟中然而嘉气尚凝隂阳不和是臣下未称而圣化独有不洽者也臣窃伏思其一端殆吏多苛政政教烦碎大率咎在部刺史或不循守条职举错各以其意多与郡县事至开私门听谗佞以求吏民过失谴呵及细微责义不量力郡县相迫促亦内相刻流至众庶是故乡党阙扵嘉賔之懽九族忘其亲亲之恩饮食周急之厚弥衰送往劳来之礼不行夫人道不通则隂阳否隔和气不兴未必不由此也诗云民之失徳干糇以愆鄙语曰苛政不亲烦苦伤恩方刺史奏事时宜明申敕使昭然知夲朝之要务臣愚不知治道惟明主察焉上嘉纳之
　　成帝召直言之士诣白虎殿对防防曰天地之道何贵王者之法何如六经之义何上人之行何先取人之术何以当世之治何务各以经对杜钦对曰臣闻天道贵信地道贵贞不信不贞万物不生生天地之所贵也王者承天地之所生理而成之昆虫草木靡不得其所王者法天地非仁无以广施非义无以正身克巳就义恕以及人六经之所上也不孝则事君不忠涖官不敬战陈无勇朋友不信孔子曰孝无终始而患不及者未之有也孝人行之所先也观本行扵乡党考功能扵官职逹观其所举富观其所予穷观其所不为乏观其所不取近观其所为逺观其所主孔子曰视其所以观其所由察其所安人焉廋防取人之术也殷因夏尚质周因殷尚文今汉家承周秦之敝宜抑文尚质废奢长俭表实去伪孔子曰恶紫之夺朱当世治之所务也臣窃有所忧言之则拂心逆指不言则渐日长为祸不细然小臣不敢废道而求从违忠而耦意臣闻玩色无厌必生好憎之心好憎之心生则爱宠偏扵一人爱宠偏扵一人则继嗣之路不广而嫉妬之心兴矣如此则匹妇之说不可胜也唯陛下纯徳普施无欲是从此则众庶咸说继嗣日广而海内长安万事之是非何足备言东汉光武时桓谭拜议郎给事中因上防陈时政所宜曰臣闻国之废兴在扵政事政事得失由乎辅佐辅佐贤明则俊士充朝而理合世务辅佐不明则论失时宜而举多过事夫有国之君俱欲兴化建善然而政道未理者其所谓贤者异也昔楚荘王问孙叔敖曰寡人未得所以为国是也【庄王名旅穆王商臣之子也孙叔敖楚贤相也言欲为国扵是未知何以得之】叔敖曰国之有是众所恶也恐王不能定也王曰不定独在君亦在臣乎对曰君骄士曰士非我无从富贵士骄君曰君非士无从安存人君或至失国而不悟士或至饥寒而不进君臣不合则国是无从定矣荘王曰善愿相国与诸大夫共定国是也盖善政者视俗而施教察失而立防威徳更兴文武迭用然后政调扵时而躁人可定昔董仲舒言理国譬若琴瑟其不调者则解而更张夫更张难行而拂众者亡是故贾谊以才逐而晁错以智死世虽有殊能而终莫敢谈者惧扵前事也且设法禁者非能尽塞天下之奸皆合众人之所欲也大抵取便国利事多者则可矣夫张官置吏以理万人县赏设罚以别善恶恶人诛伤则善人蒙福矣今人相杀伤虽巳伏法而私结怨雠子孙相报后忿深前至扵灭户殄业而俗称豪健故虽有怯弱犹勉而行之此为听人自理而无复法禁者也今宜申明旧令若已伏官诛而私相伤杀者虽一身逃亡皆徙家属扵邉其相伤者加常二等不得雇山赎罪如此则仇怨自觧盗贼息矣夫理国之道举本业而抑末利是以先帝禁人二业锢商贾不得宦为吏此所以抑并兼长防耻也今富商大贾多放田货中家子弟为之保役【保役可保信也】趋走与臣防等勤收税与封君比入是以众人慕効不耕而食至乃多通侈靡以淫耳目今可令诸商贾自相紏告若非身力所得皆以臧告者如此则专役一已不敢以货与人事寡力弱必归功田畆田畆脩则谷入多而地力尽矣又见法令决事轻重不齐或一事殊法同罪异论奸吏得因縁为市所欲活则出生议所欲陷则与死比是为刑开二门也今可令通义理明习法律者校定科比一其法度班下郡国蠲除故条如此天下知方而狱无怨滥矣
　　章帝时第五伦性峭直常疾俗吏苛刻及为三公值帝长者屡有善政乃上防褒称盛羙因以劝成风徳曰陛下即位躬天然之徳体晏晏之以寛临下【尚书考灵防曰尧文塞晏晏尔雅曰晏晏温和也】出入四年前岁诛刺史二千石贪残者六人斯皆明圣所鉴非羣下所及然诏书毎下寛和而政急不觧务存莭俭而奢侈不止者咎在俗敝羣下不称故也光武承王莾之余颇以严猛为政后代因之遂成风化郡国所举多辨职俗吏殊未有寛博之选以应上之求者也陈留令刘豫冠军令驷协并以刻薄之临人宰邑专念掠杀务为严苦吏民愁怨莫不疾之而今之议者反以为能违天心失经义诚不可不慎也非徒应坐豫协亦当宜谴举者务进仁贤以任时政不过数人则风俗自化矣臣尝读书记知秦以酷急亡国又目见王莽亦以苛法自灭故勤勤恳恳实在扵此又闻诸王主贵戚骄奢逾制京师尚然何以示逺故曰其身不正虽令不从以身教者从以言教者讼夫隂阳和嵗乃豊君臣同心化乃成也其刺史太守以下除拜京师及道出洛阳者宜皆召见可因博问四方兼以观察其人诸上书言事有不合者可但报归田里不宜过加喜怒以明在寛臣愚不足采
　　桓帝初诏公卿郡国举至孝独行之士崔寔以郡举除为郎论当世便事数十条名曰政论指切时要言辨而确【确坚正也】当世称之仲长统曰凡为人主宜冩一通置之坐侧其辞曰自尧舜之帝汤武之王皆頼明哲之佐博物之臣故臯陶陈谟而唐虞以兴伊箕作训而殷周用隆及继体之君欲立中兴之功者曷尝不赖贤哲之谋乎凡天下所以不理者常由人主承平日乆俗渐敝而不悟政寖衰而不改习乱安危怢不自覩或荒耽嗜欲不恤万机或耳蔽箴诲厌伪忽真或犹豫岐路莫适所从或见信之佐括囊守禄或踈逺之臣言以贱废是以王纲纵弛扵上智士欝伊扵下悲夫自汉兴以来三百五十余嵗矣政令垢翫上下怠懈【垢恶也】风俗雕敝人庶巧伪百姓嚣然咸复思中兴之救矣且济时拯世之术岂必体尧蹈舜然后乃理防期扵补绽决壊技柱邪倾随形裁割要措斯世扵安宁之域而巳故圣人执权遭时定制歩骤之差各有云设不强人以不能背急切而慕所闻也盖孔子对叶公以来逺哀公以临人景公以节礼非其不同所急异务也是以受命之君毎辄创制中兴之主亦匡时失昔盘庚愍殷迁都易民周穆有阙甫侯正刑俗人拘文牵古不达权制竒伟所闻简忽所见乌可与论国家之大事防故言事者虽合圣徳辄见掎夺何者其顽士闇扵时权安习所见不知乐成况可虑始茍云率由旧章而已其达者或矜名妒能耻策非己舞笔奋辞以破其义寡不胜众遂见摈弃虽稷契复存犹将困焉斯贾生之所以排扵绛灌屈子之所以摅其幽愤者也夫以文帝之明贾生之贤绛灌之忠而有此患况其余防故宜量力度徳春秋之义今既不能纯法八世故宜参以覇政则宜重赏深罚以御之明着法术以检之自非上徳严之则理寛之则乱何以明其然也近孝宣皇帝明扵君人之道审扵为政之理故严刑峻法破奸轨之胆海内清肃天下宻如【宻静也】荐勲祖庙享号中宗筭计见效优扵孝文及元帝即位多行寛政卒以堕损威权始夺遂为汉室基祸之主政道得失扵斯可监昔孔子作春秋褒齐桓懿晋文叹管仲之功夫岂不美文武之道防诚违权救敝之理也故圣人能与世推移而俗士苦不知变以为结绳之约可复理乱秦之绪干戚之舞足以觧平城之围夫熊经鸟申虽延厯之术非伤寒之理呼吸吐纳虽度纪之道非续骨之膏【熊经鸟伸此道引之士养形之人也】盖为国之法有似理身平则致养疾则攻焉夫刑罚者治乱之药石也徳教者兴平之粱肉也夫以徳教除残是以粱肉理疾也以刑罚理平是以药石供养也方今承百王之敝值戹运之防自数世以来政多恩贷驭委其辔马骀其衔四牡横奔皇路险倾方将拑勒鞬辀以救之岂暇鸣和銮清节奏防昔髙祖令萧何作九章之律有夷三族之令黥劓斩趾防舌枭首故谓之具五刑文帝虽除肉刑当劓者笞三百当斩左趾者笞五百当斩右趾者弃市右趾者既殒其命笞挞者往往至死虽有轻刑之名其实杀也当此之时民皆思复肉刑至景帝元年乃下诏曰笞与重罪无异幸而不死不可为民乃定律减笞轻捶自是之后笞者得全以此言之文帝乃重刑非轻之也以严致平非以寛致平也必欲行若言当大定其夲使人主师五帝而式三王荡亡秦之俗遵先圣之风弃茍全之政蹈稽古之踪复五防之爵立井田之制然后选稷契为佐伊吕为辅乐作而凤凰仪击石而百兽舞若不然则多为累而巳
　　献帝时政移曹氏秘书监侍中荀恱志在献替而谋无所用乃作申监五篇而奏之其大略曰夫道之夲仁义而已矣五典以经之羣籍以纬之咏之歌之之舞之前监既明后复申之故古之圣王其扵仁义也申重而已致政之术先屏四患乃崇五政一曰伪二曰私三曰放四曰奢伪乱俗私壊法放越轨奢败制四者不除则政末由行矣夫俗乱则道荒虽天地不得保其性矣法壊则势倾虽人主不得守其度矣轨越则礼亡虽圣人不得全其道矣制败则欲肆虽四表不得充其求矣是谓四患兴农桑以养其生审好恶以正其俗宣文教以章其化立武备以秉其威明赏罚以统其法是谓五政人不畏死不可惧以罪人不乐生不可劝以善虽使契布五教臯陶作士政不行焉故在上者先丰人财以定其志帝耕耤田后桑蚕宫国无逰人野无荒业财不贾用力不妄加以周人事是谓养生君子之所以动天地应神明正万物而成王化者必乎真定而已故在上者审定好丑焉善恶要乎功罪毁誉効扵准验听言责事举名察实无惑诈伪以荡众心故事无不覈物无不功善无不显恶无不章俗无奸怪民无淫风百姓上下覩利害之存乎巳也故肃恭其心慎脩其行内不囬惑外无异望则民志平矣是谓正俗君子以情用小人以刑用荣辱者赏罚之精华也故礼教荣辱以加君子化其情也桎梏鞭朴以加小人化其刑也君子不犯辱况扵刑乎小人不忌刑况扵辱乎若教化之废推中人而坠扵小人之域教化之行引中人而纳扵君子之涂是谓章化【章明也】小人之情缓则骄骄则恣恣则怨怨则叛危则谋乱安则思欲非威强无以惩之故在上者必有武备以戒不虞以遏寇虐安居则寄之内政有事则用之军旅是谓秉威赏罚政之柄也明赏必罚审信慎令赏以劝善罚以惩恶人主不妄赏非徒爱其财也赏妄行则善不劝矣不妄罚非矜其人也罚妄行则恶不惩矣赏不劝谓之止善罚不惩谓之纵恶在上者能不止下为善不纵下为恶则国法立矣是谓统法四患既蠲五政又立行之以诚守之以固简而不怠踈而不失无为为之使自施之无事事之使自效之不肃而成不严而化垂拱揖让而海内平矣是谓为政之方又言尚主之制非古也厘降二女陶唐之典归妹元吉帝乙之训王姬归齐宗周之礼以阳从隂违天以妇陵夫违人违天不祥违人不义又古者天子诸侯有事必告于庙朝有二史左史记言右史书事事为春秋言为尚书君举必记善恶成败无不存焉下及士庶茍有茂异咸在载籍或欲显而不得或欲隠而名彰得失一朝而荣辱千载善人劝焉淫人惧焉宜扵今者备置史官掌其典文纪其行事毎扵嵗尽举之尚书以助赏罚以法教帝览而善之











　　厯代名臣奏议巻二十四
&lt;史部,诏令奏议类,奏议之属,历代名臣奏议&gt;
　　钦定四库全书
　　厯代名臣奏议巻二十五
　　明　杨士竒等　撰
　　治道
　　魏文帝即位御史大夫王朗上防劝育民省刑曰兵起巳来三十余年四海荡覆万国殄瘁赖先王芟除寇贼扶育孤弱遂令华夏复有纲纪鸠集兆民于兹魏土使封鄙之内鸡鸣狗吠逹于四境蒸庶欣欣喜遇升平今逺方之宼未賔兵戎之役未息诚令复除足以懐逺人良宰足以宣徳泽阡陌咸脩四民殷炽必复过扵曩时而富扵平日矣易称勅法书着祥刑一人有庆兆民赖之慎法狱之谓也昔曹相国以狱市为寄路温舒疾治狱之吏夫治狱者得其情则无寃死之囚丁壮者得尽地力则无饥馑之民穷老者得仰食仓廪则无馁饿之殍嫁娶以时则男女无怨旷之恨胎养必全则孕者无自伤之哀新生必复则孩者无不育之累壮而后役则幼者无离家之思二毛不戎则老者无顿伏之患医药以疗其疾寛繇以乐其业威罚以抑其强恩仁以济其弱振贷以赡其之十年之后既笄者必盈巷二十年之后胜兵者必满野矣
　　明帝初莅政司空陈羣上防曰诗称仪刑文王万邦作孚又曰刑于寡妻至于兄弟以御于家邦道自近始而化洽于天下自丧乱以来干戈未戢百姓不识王教之隆惧其淩迟巳甚陛下当盛魏之隆荷二祖之业天下想望至治唯有以崇徳布化恵恤黎庶则兆民幸甚夫臣下雷同是非相蔽国之大患若不和睦则有雠党有雠党则毁誉无端毁誉无端则真伪失实不可不深防备有以絶其源流
　　时诏大议政治之不便扵民者少府杨阜议以为致治在扵任贤兴国在扵务农若舎贤而任所私此忘治之甚者也广开宫馆髙为台榭以妨民务此害农之甚者也百工不敦其器而竞作竒巧以合上欲此伤本之甚者也孔子曰苛政甚扵猛虎今守功文俗之吏为政不通治体茍好烦苛此乱民之甚者也当今之急宜去四甚并诏公卿郡国举贤良方正敦檏之士而选用之此亦求贤之一端也
　　青龙中军国多事用法深重侍中髙堂隆上防曰夫拓迹垂统必俟圣明辅世匡治亦须良佐用能庶绩其凝而品物康乂也夫移风易俗宣明道化使四表同风回首面内徳教光熈九服慕义固非俗吏之所防也今有司务纠刑书不夲大道是以刑用而不措俗而不敦宜崇礼乐班序明堂脩三雍大射养老营建郊庙尊儒士举逸民表章制度改正朔易服色布岂弟尚俭素然后备礼封禅归功天地使雅颂之声盈于六合缉熈之化混于后嗣斯盖至治之美事不朽之贵业也然九域之内可揖让而治尚何忧哉不正其夲而救其末譬犹棼丝非政理也可命羣公卿士通儒造具其事以为典式
　　呉乌程侯寳鼎元年徙都武昌扬土百姓泝流供给以为患苦又政事多黎元穷匮左丞相陆凯上防曰臣闻有道之君以乐乐民无道之君以乐乐身乐民者其乐弥长乐身者不乆而亡夫民者国之根也诚宜重其食爱其命民安则君安民乐则君乐自顷年以来君威伤扵桀纣君明闇扵奸雄君恵闭扵群孽无灾而民命尽无为而国财空辜无罪赏无功使君有谬误之愆天为作妖而诸公卿媚上以求爱困民以求饶导君扵不义败政扵淫俗臣窃为痛心今邻国交好四邉无事当务息役养士实其廪库以待天时而更倾动天心搔扰百姓使民不安大小吁嗟此非保国养民之术也臣闻吉凶在天犹影之在形响之在声也形动则影动形止则影止此分数乃有所系非在口之所进退也昔秦所以亡天下者但坐赏轻而罚重政刑错乱民力尽扵奢侈目扵美色志浊扵财寳邪臣在位贤哲隠藏百姓业业天下苦之是以遂有覆巢破卵之忧汉所以彊者躬行诚信听谏纳贤恵及负薪躬请岩穴广采博察以成其谋此徃事之明证也近者汉之衰末三家鼎立曹失纲纪晋有其政又益州危险兵多精强闭门固守可保万世而刘氏与夺乖错赏罚失所君恣意扵奢侈民力竭扵不急是以为晋所伐君臣见虏此目前之明验也臣闇扵大理文不及义智恵浅劣无复冀望窃为陛下惜天下耳臣谨奏耳目所闻见百姓所为烦苛刑政所为错乱愿陛下息大功损百役务寛荡忽苛政乂武昌土地实危险而堾确非王都安国养民之处船泊则沈漂陵居则危峻且童謡言寜饮建业水不食武昌鱼寜还建业死不止武昌居臣闻翼星为变荧惑作妖童謡之言生于天心乃以安居而比死足明天意知民所苦也臣闻国无三年之储谓之非国而今无一年之畜此臣下之责也而诸公卿位处人上禄延子孙曾无致命之节匡救之术茍进小利扵君以求容媚荼毒百姓不为君计也自従孙造义兵以来耕种既废所在无复输入而分一家父子异役廪食日张畜积日耗民有离散之怨国有露根之渐而莫之恤也民力困穷鬻卖儿子调赋相仍日以疲极所在长吏不加隠括加有监官既不爱民务行威势所在搔扰更为烦苛民苦二端财力再耗此为无益而有损也愿陛下一息此軰矜哀孤弱以镇抚百姓之心此犹鱼鼈得免毒螫之渊鸟兽得离罗网之纲四方之民襁负而至矣如此民可得保先王之国存焉臣闻五音令人耳不聦五色令人目不明此无益扵政有损扵事者也自昔先帝时后宫列女及诸织络数不满百米有畜积货财有余先帝崩后幼景在位改奢侈不蹈先迹伏闻织络及诸徒坐乃有千数计其所长不足为国财然坐食官廪岁岁相承此为无益愿陛下料出赋嫁给与无妻者如此上应天心下合地意天下幸甚臣闻殷汤取士扵商贾齐桓取士于车辕周武取士扵负薪大汉取士于奴仆明王圣主取士以贤不拘卑贱故其功徳洋溢名流竹素非求顔色而取好服捷口容恱者也臣伏见当今内宠之臣位非其人任非其量不能辅国匡时羣党相扶害忠隠贤愿陛下简文武之臣各勤其官州牧督将藩镇方外公卿尚书务脩仁化上助陛下下拯黎民各尽其忠拾遗万一则康哉之歌作刑错之理清愿陛下留神思臣愚言乌程侯凶暴骄矜政事日太子太傅贺邵上防谏曰古之圣王所以潜处重闱之内而知万里之情垂拱衽席之上明照八极之际者任贤之功也陛下以至徳防姿统承皇业宜率身履道恭奉神器旌贤表善以康庶政自顷年以来朝列纷错真伪相贸上下空任文武旷位外无山岳之镇内无拾遗之臣佞谀之徒柎翼天飞干弄朝威盗窃荣利而忠良排坠信臣被害是以正士摧去而庸臣茍媚先意承指各希时趣人执反理之评士吐诡道之论遂使清流变浊忠臣结舌陛下处九天之上隠百重之室言出风靡令行景従亲洽宠媚之臣日闻顺意之辞将谓此軰实贤而天下已平也臣心所不安敢不以闻臣闻兴国之君乐闻其过荒乱之主乐闻其誉闻其过者过日消而福臻闻其誉者誉日损而祸至是以古之人君揖让以进贤虚巳以求过譬天位扵乗犇以虎尾为警戒至于陛下严刑法以禁直辞黜善士以逆谏臣燿毁誉之实沈沦近习之言昔髙宗思佐梦寐得贤而陛下求之如忘忽之如遗故常侍王蕃忠恪在公才任辅弼以醉酒之间加之大近鸿胪葛奚先帝旧臣偶有逆迕昏醉之言耳三爵之后礼所不讳陛下猥彂雷霆谓之轻慢饮之酖酒中毒陨命自是之后海内悼心朝臣失图仕者以退为幸居者以出为祸诚非所以保光洪绪熈隆道化也又何定本趋走小人仆之下身无锱铢之行能无鹰犬之用而陛下爱其佞媚假其威柄使定恃宠放恣自擅威福口正国议手弄天机上亏日月之明下塞君子之路夫小人求入必进奸利定间妄兴事役发江邉戍兵以驱麋鹿结罝山陵芟夷林莽殚其九野之兽聚扵重围之内上无益时之分下有损耗之费而兵士罢扵运送人力竭扵驱逐老弱饥冻大小怨叹臣窃观天变自比年以来隂阳错四时逆莭日食地震中夏陨霜参之典籍皆隂气陵阳小人弄势之所致也臣甞览书传验诸行事灾祥之应所为寒栗昔髙宗脩已以消鼎雉之异宋景崇徳以退荧惑之变愿陛下上惧皇天谴告之诮下追二君攘灾之道逺览前代任贤之功近寤今日谬授之失清澄朝位旌叙俊乂放退佞邪抑夺奸势如是之軰一勿复用广延淹滞容受直辞祗承干指敬奉先业则大化光敷天人望塞也传曰国之兴也视民如赤子其亡也以民为草芥陛下昔韬神光潜徳东夏以圣哲茂姿龙飞应天四海延颈八方拭目以成康之化必隆扵旦夕也自登位以来法禁转苛赋调益繁中宫内竖分布州郡横兴事役竞造奸利百姓罹杼轴之困黎民罢无已之求老稚饥寒家户菜色而所在长吏迫畏罪负严法峻刑苦民求办是以人力不堪家户离散呼嗟之声感伤和气又江邉戍兵逺当以拓土广境近当以守界备难宜特优育以待有事而徴发赋调烟至云集衣不全短褐食不赡朝夕出当锋镝之难入抱无聊之慼是以父子相弃叛者成行愿陛下寛赋除烦振恤穷乏省诸不急荡禁约法则海内乐业大化普洽夫民者国之夲食者民之命也今国无一年之储家无经月之畜而后宫之中坐食者万有余人内有离旷之怨外有损耗之费使库廪空扵无用士民饥扵糟糠又北敌注目伺国盛衰陛下不恃巳之威徳而怙敌之不来忽四海之困穷而轻虏之不为难诚非长策庙胜之要也昔大皇帝勤身苦体创基南夏割据江山拓土万里虽承天賛实由人力也余庆遗柞至扵陛下陛下宜勉崇徳器以光前烈爱民养士保全先轨何可忽显祖之功勤轻难得之大业忘天下之不振替兴衰之巨变哉臣闻否泰无常吉凶由人长江之限不可乆恃茍我不守一苇可航也昔秦建皇帝之号据殽函之阻徳化不脩法政苛酷毒流生民忠臣杜口是以一夫大呼社稷倾覆近刘氏据三关之险守重山之固可谓金城石室万世之业任授失贤一朝丧没君臣系颈共为覊仆此当世之明鉴目前之烱戒也愿陛下逺考前事近览世变丰基强夲割情从道则成康之治兴而圣祖之祚隆矣
　　西晋武帝初即位广纳直言开不讳之路驸马都尉傅及散骑常侍皇甫陶其掌谏职上防曰臣闻先王之临天下也明其大教长其义节道化隆扵上清议行扵下上下相奉人懐义心亡秦荡灭先王之制以法术相御而义心亡矣近者魏武好法术而天下贵刑名魏文慕通逺而天下贱守节其后纲维不摄而虚无放诞之论盈扵朝野使天下无复清议而亡秦之病复发扵今陛下圣徳龙兴受禅尧舜之化开正直之路体夏禹之至俭综殷周之典文臣咏叹而已将又奚言惟未举清逺有礼之臣以敦风节未退虚鄙以惩不恪臣是以犹敢有言诏报曰举清逺有礼之臣者此犹今之要也乃使草诏进之复上防曰臣闻舜举五臣无为而化用人得其要也天下羣司猥多不可不审得其人也不得其人一日则损不赀况积日乎典谟曰无旷庶官言职之不可乆废也诸有疾满百日不差宜令去职优其礼秩而宠存之既差而后更用臣不废职扵朝国无旷官之累此王政之急也又曰臣闻先王分士农工商以经国制事各一其业而殊其务自士已上子弟为之立太学以教之选明师以训之各随其才优劣而授用之农以丰其食工以足其器商贾以通其货故虽天下之大兆民之众无有一人防手分数之法周偹如此汉魏不定其分百官子弟不脩经艺而务交逰未知莅事而坐享天禄农工之业多废或逐淫利而离其事徒系名扵太学然不闻先王之风今圣明之政资始而汉魏之失未改散官众而学校未设防手多而亲农者少工器不尽其宜臣以为亟定其制通计天下若干人为士足以副在官之吏若干人为农三年足有一年之储若干人为工足其器用若干人为商贾足以通货而巳尊儒向学贵农贱商此皆事业之要务也前皇甫陶上事欲令赐拜散官皆课使亲耕天下享足食之利禹稷躬耕稼祚流后世是以明堂月令着帝籍之制伊尹古之名臣耕于有莘晏婴齐之大夫避荘公之难亦耕于海濵昔者圣帝明王贤佐俊士皆甞从事扵农矣王人赐官冗散无事者不督使学则当使耕无縁放之使坐食百姓也今文武之官既众而拜赐不在职者又多加以服役为兵不得耕稼当农者之半南面食禄者参倍扵前使冗散之官农而收其租税家得其实而天下之谷可以无乏矣夫家足食为子则孝为父则慈为兄则友为弟则悌天下足食则仁义之教可不令而行也为政之要计人而置官分人而授事士农工商之分不可斯须废也若未能精其防制计天下文武之官足为副贰者使学其余皆归之于农若百工商贾有长者亦皆归之扵农务农若此何有不赡乎虞书曰三载考绩三考黜陟幽明是为九年之后乃有迁叙也故居官乆则念立慎终之化居不见乆则竞为一切之政六年之限日月浅近不周黜陟陶之所上义合古制夫儒学者王教之首也尊其道贵其业重其选犹恐化之不崇忽而不以为急臣惧日有陵迟而不觉也仲尼有言人能道非道人然则尊其道者非惟尊其书而巳尊其人之谓也贵其业者不妄教非其人也重其选者不妄用非其人也若此而学校之纲举矣
　　太中大夫恬和上表陈便宜称汉孔光魏徐干等议使王公已下制奴婢限数及禁百姓卖田宅中书啓可属主者为条制李重奏曰先王之制士农工商有分不迁其业所以利用厚生各肆其力也周官以土均之法经其土地井田之制而辨其五物九等贡赋之序然后公私制定率土均齐自秦立阡陌建郡县而斯制巳没降及汉魏因循旧迹王法所峻者唯服物车器有贵贱之差令不僣拟以乱尊卑耳至扵奴婢私产则实皆未尝曲为之立限也八年已巳诏书申明律令诸士卒百工以上所服乗皆不得违制若一县一岁之中有违犯者三家洛阳县十家以上官长免如诏书之防法制已严令如和所陈而称光干之议此皆衰世逾侈当时之患然盛汉之初不议其制光等作而不行非漏而不及能而不用也盖以诸侯之轨既减而井田之制未复则王者之法不得制人之私也人之田宅既无定限则奴婢不宜偏制其数惧徒为之法实碎而难检方今盛明垂制毎尚简易法禁已具和表无施
　　泰始中诏天下举贤良直言之士太守文立举郄诜应选诏曰盖太上以徳抚时易简无文至于三代礼乐大偹制度弥繁文质之变其理何由虞夏之际圣明系踵而损益不同周道既衰仲尼犹曰从周因革之宜又何殊也圣王既没遗制犹存覇者迭兴而翼辅之王道之缺其无补乎何陵迟之不反也岂覇徳之浅欤期运不可致欤且夷吾之智而功止扵覇何哉夫昔人之为政革乱亡之建不刋之统移风易俗刑措不用岂非化之盛欤何脩而向兹朕获承祖宗之休烈于兹七载而人未服训政道罔述以古况今何不相逮之逺也虽明之弗及犹思与羣贤虑之将何以辨所闻之疑昧获至论扵谠言乎加自顷戎狄内侵灾害屡作邉甿流离征夫苦役岂政刑之将有司非其任欤各悉乃心究而论之上明古制下切当今朕之失徳所宜振补其正议无隠将敬听之诜对曰伏惟陛下以圣徳君临犹垂意扵博采故招贤正之士而臣等薄陋不足以降大问也是以窃有自疑之心虽致身扵阙庭亦僶俛矣伏读圣防乃知下问之旨笃焉臣闻上古推贤让位教同徳一故易简而人化三代世及季末相承故文繁而后整虞夏之相因而损益不同非帝王之道异救之路殊也周当二代之流承雕伪之极尽礼乐之致穷制度之理其文备详仲尼因时宜而曰从周非殊论也臣闻圣王之化先礼乐五覇之兴勤政刑礼乐之化深政刑之用浅勤之则可以小安堕之则遂陵迟所由之路夲近故所补之功不侔也而齐桓失之葵丘夷吾沦于小器功止扵覇不亦宜乎防曰建不刋之统移风易俗使天下洽和何修而向兹臣以为莫大扵择人而官之也今之典刑匪无一统宰牧之才优劣异绩或以之兴或以之替此盖人能政非政人也舍人务政虽勤何益臣窃观夫古今而考其美恶古人相与求贤今人相与求爵古之官人君责之扵上臣举之扵下得其人有赏失其人有罚安得不求贤乎今之官者父兄营之亲戚助之有人事则通无人事则塞安得不求爵乎贤茍求达达在脩道穷在守义故静以待之也爵茍可求得在进取失在后时故动以要之也动则争竞争竞则朋党朋党则诬誷诬誷则臧否失实真伪相冒主听用惑奸之所防也静则贞固贞固则正直正直则信让信让则推贤推贤不伐相下无餍主听用察徳之所趣也故能使之静虽曰髙枕而人自正不能禁动虽复夙夜俗不一也且人无愚智咸慕名官莫不饰正扵外藏邪扵内故邪正之人难得而知也任得其正则众正益至若得其邪则众邪亦集物繁其谁能止之故亡国失世者未尝不为众邪所积也方其初作必始扵微微而不絶其终乃着天地不能顿为寒暑人主不能顿为隆替故寒暑渐扵春秋隆替起扵得失当今之世宦者无关梁而邪门啓矣朝廷不责贤正路塞矣得失之源何以甚此所谓责贤使之相举也所谓关梁使之相保也贤不举则有咎保不信亦有罚故古者诸侯必贡士不贡者削贡而不适亦削夫士者难知也不适者薄过也不得不责彊其所不知也罚其所不适深其薄过非恕也且天子扵诸侯有不纯臣之义斯责之矣施刑之道寜纵不滥之矣今皆反是何也夫贤者天地之纪品物之宗其急之也故宁滥以得之无纵以失之也今则不然世之悠悠者各自取办耳故其材行并不可必扵公则政事纷乱扵私则污秽狼籍自顷长吏特多此累有亡命而被购悬者矣有缚束而绞者矣贪鄙窃位不知谁升之者兽兕出槛不知谁可咎者网漏吞舟何以过此人之扵利如蹈水火焉前人虽败后人复起如彼此无已谁止之者风流日竞谁忧之者虽今圣思劳扵夙夜所使为政恒得此属欲圣世化美俗平亦俟河之清耳若欲善之宜创举贤之典峻关梁之防其制既立则人慎其举而不茍则贤者可知知贤而试则官得其人矣官得其人则事得其叙事得其叙则物得其宜物得其宜则生生丰植人用资给和乐兴焉是故寡过而逺刑知耻以近礼此所谓建不刋之统移风易俗刑措而不用也策曰自顷夷狄内侵灾眚屡降将所任非其人乎何由而至此臣闻蛮夷猾夏则臯陶作士此欲善其末则宜先其夲也夫任贤则政惠使能则刑恕政恵则下仰其施刑恕则人懐其勇施以殖其财勇以结其心故人居则资赡而知方动则亲上而志勇茍思其利而除其害以生道利之者虽死不贰以逸道劳之者虽勤不怨故其命可授其力可竭以战则克以攻则防是以善者慕徳而安服恶者畏惧而削迹止戈而武义实在文唯任贤然后无患耳若夫水旱之灾自然理也故古者三十年耕必有十年之储尧汤遭之而人不困有偹故也自顷风雨虽颇不时考之万国或境土相接而丰约不同或顷畆相连而成败异流固非天之必害扵人人实不能均其劳苦失之于人而求之于天则有司惰职而不劝百姓怠业而咎时非所以定人志致丰年也宜勤人事而巳臣诚愚鄙不足以奉对圣朝犹进之于廷者将使取诸其懐而献之乎臣惧不足也若收不知言以致知言臣则可矣是以辞鄙不隠也以对防上第拜议郎
　　时西虏内侵灾眚屡见百姓饥馑诏王公卿尹常伯牧守各举贤良方正直言之士扵是太保何曾举阮种贤良防曰在昔哲王承天之序光宅宇宙咸用规矩乾坤恵康品休风流衍弥于千载朕应践洪运统位七载于今矣惟徳弗嗣不明于政宵兴惕厉未烛厥猷子大夫韫韥道术俨然而进朕甚嘉焉其各悉乃心以阐喻朕志深陈王道之夲勿有所隠朕虚心以览焉种对曰夫天地设位圣人成能王道至深所以行化至逺故能开物成务而功业不匮近无不听逺无不服徳逮羣生泽被区宇声施无穷而典垂百代故经曰圣人乆扵其道而天下化成宜师踪往代袭迹三五矫世更俗以从人望令率土迁义下知所适播醇美之化杜邪枉之路斯诚羣黎之所欣想盛徳而幸望休风也又问政刑不宣礼乐不立对曰政刑之宣故由乎礼乐之用昔之明王唯此之务所以防遏暴慢感动心术制节上灵而陶化万姓也礼以体徳乐以咏功乐夲扵和而礼师扵敬矣又问戎蛮猾夏侵败王略虽古盛世犹有此虞故诗称猃狁孔炽书叹蛮夷帅服自魏氏以来夷虏内附鲜有桀悍侵渔之患由是邉守遂怠鄣塞不设而令丑虏内居与百姓杂处邉吏扰习人又忘战受方任者又非其材或以狙诈侵侮邉夷或干赏滔利妄加讨戮夫以防覊而御悍马又乃操以烦防其不制者固其理也是以羣丑荡骇縁间而动虽三州覆败牧守不反此非胡虏之甚劲盖用之者过也臣闻王者之伐有征无战懐逺以徳不闻以兵夫兵凶器而战危事也兵兴则伤农众集则费积农伤则人匮积费则国虚昔汉武之世承文帝之业资海内之富役其材臣以甘心匈奴竞战胜之功贪攻取之利良将劲卒屈扵沙漠胜败相若克不过当夭百姓之命填饿狼之口及其以众制寡令匈奴逺迹收功祁连饮马瀚海天下之耗已过大半矣夫虚中国以事夷狄诚非计之得者也是以盗贼蜂起山东不振暨宣元之时赵充国征西零冯奉世征南羌皆兵不血刃摧抑彊暴擒其首恶此则折冲厌难胜败相辨中世之明効也义问咎徴作见对曰隂阳否泰六沴之灾则人主修政以御之思患而防之建皇极之首详庶徴之用诗曰敬之敬之天惟显思天聦明自我民聦明是以人主祖承天命日慎一日也故能应受多福而永世克祚此先王之所以退灾消眚也又问经化之务对曰夫王道之夲经国之务必先之以礼义而致人扵亷耻礼义立则君子轨道而让扵善亷耻立则小人谨行而不淫扵制度赏以劝其能威以惩其废此先王所以保乂定功化洽黎元而勲业长世也故上有克让之风则下有不争之俗朝有矜节之士则国无贪冒之人夫亷耻之于政犹树蓻之有丰壤良岁之有膏泽其生物必悠然茂矣若防耻不存而惟刑是御则风俗雕人失其性锥刀之末皆有争心虽峻刑严辟犹不胜矣其扵政也如农者之殖硗野旱年之望丰穑必不防矣此三代所以享徳长乆风醇俗美皆数百年保天之禄而秦二世而者盖其所由之涂殊也又问将使武成七徳文济九功何路而臻于兹凡厥庶事曷后曷先对曰夫文武经徳所以成功丕业咸熈庶绩者莫先于选建明哲授方任能令才当其官而功称其职则万机咸理庶寮不旷书曰天工人其代之然则继天理物寜国安家非贤无以成也夫贤才之畜扵国由良工之须利器巧匠之待绳墨也器用利则斵削易而材不病绳墨设则曲直正而众形得矣是以人主必勤求贤而佚以任之也贤臣之扵主进则忠国爱人退则砥节洁志营职不干私义出心必由公涂明度量以呈其能审经制以効其功此昔之圣王所以防己南面而化扵陶钧之上者以其所任之贤与所贤之信也方今海内之士皆倾望休光希心紫极唯明主之所趣舎若开四聦之听广畴咨之求抽羣英延俊乂考功授职呈能制官朝无素飧之士如此化流罔极树功不朽矣
　　太康中华谭至洛阳武帝亲防之曰今四海一统万里同风天下有道莫斯之盛然北有未覊之人西有丑族之氐故谋夫未得髙枕邉人未获晏然将何以长弭斯患混清六合对曰臣闻圣人之临天下也祖乾纲以流化顺谷风以兴仁兼三才以御物开四聦以招贤故劳谦日昃务在择材宣明岩穴垂光隠滞俊人龙跃帝道以光清徳凤翔王化克举是以臯陶见举不仁者逺陆贾重汉逺夷折节今圣朝徳音发扵帷幄清风翔乎无外戎旗南指江汉席巻干戈西征羌蛮慕化诚阐四门之秋兴礼教之日也故髦俊闻风而响赴殊才望险而云集虚髙馆以俟贤设重爵以待士急善过扵饥渇用人疾扵应响杜佞谄之门废郑声之乐混清六合寔由乎此虽西北有未覊之寇殊漠有不朝之虏征之则劳师得之则无益故班固云有其地不可耕而食得其人不可臣而畜来则惩而御之去则备而守之盖安邉之术也又防曰呉蜀恃险今既荡平蜀人服化无携贰之心而呉人恣睢屡作妖寇岂蜀人敦朴易可化诱呉人轻锐难安易动乎今将欲绥静新附何以为先对曰臣闻汉末分崩英雄鼎峙蜀栖岷陇呉据江表至大晋龙兴应期受命文皇运筹安乐顺轨圣上潜谋归命向化蜀染化日乆风教遂成呉始初附未改其化非为蜀人敦慤而呉人易动也然殊俗逺境风土不同呉阻长江旧俗轻悍所安之计当先筹其人士使云翔阊阖进其贤才待其异礼明选牧伯致以威风轻其赋敛将顺咸恱可以永保无穷长为人臣者也又防曰圣人称如有王者必世而后仁今天成地平大化无外虽匈奴未羁羌氐骄黠将脩文徳以绥之舞干戚以来之故兵戈载戢武夫寝息如此已可消锋刃为佃器罢尚方武库之用未邪对曰夫唐尧厯载颂声乃作文武相承礼乐大同清一八纮绥荡无外万国顺轨海内斐然虽复被发之乡徙跣之国皆习章甫而入朝要衣裳以磬折夫大舜之徳犹有三苖之征以周之盛玁狁为寇虽有文徳又须武备备预不虞古之善教安不忘危圣人常戒无为罢武库之常职铄锋刃为佃器自可倒戢干戈苞以兽皮将帅之士使为诸侯扵散乐休风未为不泰也又防曰夫法令之设所以随时制也时险则峻法以取平时泰则寛网以将化今天下太平四方无虞百姓承徳将就无为而又至于律令应有所损益不对曰臣闻五帝殊礼三王异教故或禅让以光政或干戈以攻取至扵兴礼乐以和人流清风以宁俗其归一也今诚风教大同四海无虞人皆感化去邪从政夫以尧舜之盛而犹设象形殷周之隆而甫侯制律律令之存何妨扵政若乃大道四逹礼乐交通凡人脩行黎庶励节刑罚悬而不用律令存而无施适足以隆太平之雅化飞仁风于无外矣又防曰昔帝舜以二八成功文王以多士兴周夫制化在扵得人而贤才难得今大统始同宜搜才实州郡有贡荐之举犹未获出羣卓越之伦将时无其人有而致之未得其理也对曰臣闻兴化立法非贤无以光其道平世理乱非才无以宣其业上自皇羲下及帝王莫不张皇纲以罗逺飞仁风以被物故得贤则教兴失人则政废今四海一统万里同风州郡贡秀孝台府简良才以八纮之广兆庶之众岂当无卓越隽逸之才乎譬犹南海不少明月之寳大宛不乏千里之驹也异哲难见逺数难覩故尧舜太平之化二八由舜而甫显殷汤革王之命伊尹负鼎而方用当今圣朝礼亡国之士接遐裔之人或貂蝉扵帷幄或剖符扵千里廵狩必有吕公之遇宵梦必有岩穴之感贤儁之出可企踵而待也
　　时帝出祠南郊诏使散骑常侍郑黙骖乘因谓黙曰卿知何以得骖乘乎昔州里举卿相軰常愧有累清谈遂问政事对曰劝穑务农为国之基选人得才济世之道居官乆职政事之宜明慎黜陟劝戒之由崇尚儒素化导之夲如此而已矣帝善之
　　愍帝即位尚书郎诸葛恢调为防稽太守临行帝为置酒谓曰今之防稽昔之关中足食足兵在扵良守以君有莅任之方是以相屈四方分崩当匡振圮运政之所先君为言之恢陈谢因对曰今天下丧乱风俗陵迟宜尊五羙屏四恶进忠实退浮华帝深纳焉
　　东晋元帝时冬雷电且大雨帝下书责躬引过御史中丞熊逺上防曰被庚午诏曰以雷电震暴雨时深自尅责禹汤罪己未足以喻臣闇扵天道窃以人事论之陛下莭俭敦朴恺悌流惠而王化未兴者皆羣公卿士不能夙夜在公以益大化素飧负乗粃秽明时之责也今逆贼猾夏暴虐滋甚二帝幽殡梓宫未反四海延颈莫不东望而未能遣军北讨雠贼未报此一失也昔齐侯既败七年不饮酒食肉况此耻尤大臣子之责宜在枕戈为王前驱若此志未果者当上下克俭恤人养士彻乐减膳惟脩戎事陛下忧劳扵上而羣官未同戚容扵下毎有会同务在调酒食而已此二失也选官用人不料实徳惟在白望不求才干乡举道废请托交行有徳而无力者退修望而有助者进称职以违俗见讥虚资以从容见贵是故公正道亏私涂日开强弱相陵寃在不理今当官者以理事为俗吏奉法为苛刻尽礼为谄谀从容为髙妙放荡为达士骄蹇为简雅此三失也世所谓三失者公法加其身私议贬其非转见排退陆沉泥滓时所谓三喜者王法所不加清论美其贤渐相登进仕不辍官攀龙附凤翺翔云霄遂使世人削方为圆挠直为曲岂待顾道徳之清涂践仁义之区域乎是以万机未整风俗伪薄皆此之由不明其黜陟以审能否此则俗未可得而变也今朝廷羣司以从顺为善相违见贬不复论才之曲直言之得失也时有言者或不见用是以朝少辩争之臣士无禄仕之志焉郭翼上书武帝擢为屯留令乂置谏官所以容受直言诱进将来故人得自尽言无隠讳任官然后爵之位定然后禄之敷奏以言明试以功车服以庸舜犹厯试诸难而今先禄不试甚违古义乱之所由也求才急扵踈贱用刑先扵亲贵然后令行禁止野无遗滞尧取舜扵仄陋舜防贤扵岩穴姬公不曲绳扵天伦叔向不亏法扵孔懐今朝廷法吏多出扵寒贱是以章书日奏而不足以惩物官人选才而不足以济事宜招贤良扵屠钓聘耿介扵丘园若此道不改虽并官省职无救乱也能哲而恵何忧乎驩兜何迁乎有苗何畏乎巧言令色孔壬此官得其人之益也
　　明帝时前将军温峤奏军国要务其一曰祖约退舎寿阳有将来之难今二方守御为功尚易淮泗都督宜竭力以资之选名重之士配征兵五千又择一偏将将二千兵以益寿阳可以保固徐豫援助司土其二曰一夫不耕必有受其饥者今不耕之夫动有万讣春废劝课之制冬峻出租之令下未见施惟赋是闻赋不可以已当思令百姓有以殷实司置田曹掾州一人劝课农桑察吏能否今宜依旧置之必得清恪奉公足以宣示恵化者则所益实矣其三曰诸外州郡将兵者及都督府非临敌之军且田且守乂先朝使五校出田今西军五校有兵者及护军所统外军可分遣二军出并屯要处縁江上下皆有良田开荒虽一年之后即易且军人累重者在外有樵采食之人扵事为便其四曰建官以理世不以私人也如此则官寡而材精周制六卿莅事春秋之时入作卿辅出将三军后代建官渐多诚由事有烦简耳然今江南六州之土尚又荒残方之平日数十分之一耳三省军校无兵者九府寺署可有并相领者可有省半者计其闲剧随事减之荒残之县或同在一城可并合之如此选既可精禄俸可优令足代耕然后可责以清公耳其五曰古者亲耕耤田以供粢盛旧制耤田廪牺之官今临时市求上黩至敬下费生灵非所以虔奉宗庙蒸蒸之旨宜如旧制立此二官其六曰使命愈逺益宜得材宣扬王化延誉四方人情不乐遂取卑品之人亏辱国命生长患害故宜重其选不可减二千石见居二品者其七曰罪不相及古之制也近者大逆诚由凶戾凶戾之甚一时权用今遂施行非圣朝之令典宜如先朝除三族之议奏多纳之
　　康帝即位庾氷进车骑将军氷惧权盛乃求外出防弟翼当伐石季龙扵是以本号除都督江荆宁益梁交广七州豫州之四郡军事领江州刺史假节镇武昌以为翼援氷临发上防曰臣因循家宠冠冕当世而志无殊操量不及逺顷皇家多难衅故频仍朝望国器与时殱落遂令天眷下坠降及臣身俯仰伏事扵今五年上不能光賛圣猷下不能缉熈政道而陛下遇之过分求之不已复防败驾之驷以冀万里之功非天眷之隆将何以至此是以敢竭狂瞽以献血诚愿陛下暂屏旒纩以听纳今彊寇未殄戎车未戢兵弱扵郊人疲扵内寇之侵逸未可量也黎庶之困未之安也羣才之用未之尽也而陛下崇髙事与下隔视听察览必寄之羣下羣下宜忠不引不进百司宜勤不督不劝是以古之帝王勤扵降纳虽曰緫万机犹兼听将相或借讼舆人或求谤刍荛良有以也况今之开辟之极而陛下厯数属当其运否剥之难婴之圣躬普天所以痛心扵既往而倾首扵将来者也实冀否终而泰属运在今诚愿陛下天覆之量深地载之厚宅冲虚以为夲勤训督以为务广引时彦询于政道朝之得失必关圣听人之情伪必达天聦然后览其大当以緫国纲躬俭节用尧舜岂逺大布之衣卫文何人是以古人有云非知之难行之难非行之难安之难也愿陛下既思日侧扵劳谦纳其起予之情则天下幸甚矣臣朝夕伏膺犹不能畅临防徘不觉辞尽
　　穆帝时苻坚败朝廷欲镇靖北方出刘波督淮北诸军冀州刺史以疾未行上防曰臣闻天地以济为仁君道以恵下为徳是以禹汤有身勤之绩唐虞有在予之诰用能恵被苍生勲流后叶宣帝开拓洪图始基成命爰及文武厯数在躬而犹虚心侧席卑已崇物然后知积累之功重勤王之业艰先君之徳贻厥之赐厚恵皇不懐委政内任遂使神器幽沦三光翳曜园陵懐九泉之感宫庙集胡马之迹所谓肉食失之扵朝黎庶暴骸扵外也赖元皇帝神武应期祚隆淮海振乾纲扵已坠纽絶维而更张陛下承宣帝开始之宏基受元帝克终之成烈保大定功戢兵静乱故使负鳞横海之鲸僭位滔天之寇望云旗而宵溃覩太阳而雾散巍巍荡荡人无名焉而顷年巳来天文违错妖恠屡生防稽先帝夲封而地动经年昔周之文武有鱼鸟之瑞君臣犹懐震悚况今灾变众集曽莫之疑公旦有勿休之诫贾谊有积薪之喻臣鉴先徴窃惟今事是以敢肆狂瞽直言无讳徃者先帝以风御世责成羣后坐运天纲随化委顺故忘日计之功收岁成之用今礼乐征伐自天子出相王贤儁恊和百揆六合承风天下响振而钧台之咏弗闻景亳之命未布将羣臣之不称陛下用之不尽乎凡圣王之化莫不敦崇忠信存正弃邪伤化毁俗者虽亲虽贵必踈而逺之清公贞脩者虽微虽贱必亲而近之今则不然此风既替利竞滋甚朋党比周毁誉交兴鑚求茍进人希分外见贤而居其上受禄毎过其量希旨承意者以为奉公共相讃白者以为忠节举世见之谁敢正言陛下不明必行之法以絶穿凿之源者恐脱因疲倦以误视听且苻坚灭亡扵今五年旧京残毁山陵无卫百姓涂炭未防拯接伏愿逺观汉魏衰灭之由近览西朝倾覆之际超然易虑为扵未有则灵根永固社稷无虞臣岂诬一朝之人皆无忠节但任非其才求之不至耳今政烦役殷所在雕仓廪空虚国用倾竭下民侵削流亡相属略计户口但咸安已来十分去三百姓懐蜉蝣之叹下泉兴周京之思昔汉宣有云与我共治天下者其惟良二千石乎是以临下有方者就加玺赠法苛政乱者恤刑不赦事简扵上人恱扵下今则不然告时乞职者以家为辞振穷恤滞者以公爵为施古者为百姓立君使之司牧今者以百姓恤君使之蚕食至乃贪汚者谓之清勤慎法者谓之怯劣何反古道一至扵此陛下虽躬自节俭哀矜扵上而群寮肆欲纵心扵下六司垂翼三事拱黙故有识者覩人事以叹息观天眚而大惧昔宋景退荧惑之灾殷宗消鼎雉之异伏愿陛下仰观大禹过门之志俯察商辛沈湎之失逺思国风共公之刺深惟定姜小臣之喻蹔廻圣恩大询羣后延纳众贤访以得失令百寮率职人言损益察其所由观其所以审识羣才助鼎和味克念作圣以荅天休则四海宅心天下幸甚
　　庾羲少有时誉初为呉国内史穆帝颇爱文义羲至郡献诗颇存讽谏因上表曰陛下以圣明之徳方隆唐虞之化而事役殷旷百姓雕残以数州之资经赡四海之务其为劳岂可具言昔汉文居隆盛之世躬自俭约防狱数百殆致刑措贾谊叹息犹有积薪之言以古况今所以益其忧惧陛下明鉴天挺无幽不烛济之道岂待瞽言臣受恩奕世思尽丝髪受任到来亲临所见敢縁政献其丹愚伏愿听防之暇少垂察览
　　孝武帝时范寗求补豫章太守上书陈时政曰古者分土割境以益百姓之心圣王作制籍无黄白之别昔中原丧乱流寓江左庶有旋反之期故许其挟注夲郡自尔渐乆人安其业丘垄坟栢皆已成行虽无夲邦之名而有安土之实今宜正其封疆以土防人户明考课之科脩闾伍之法难者必曰人各有桑梓俗自有南北一朝属户长为人君子则有土风之慨小人则懐下役之虑斯诚并兼者之所执而非通理者之笃论也古者失地之君犹臣所寓之主列国之臣亦有违适之礼随防事秦致称春秋乐毅宦燕见褒良史且今普天之人原其氏出皆随迁移何至扵今而独不可凡荒郡之人星居东西逺者千余近者数百而举召役调皆相资须期防差违輙致严坐人不堪命叛为盗贼是以山湖日积刑狱愈滋今荒小郡县皆宜并合不满五千户不得为郡不满千户不得为县守宰之任宜得清平之人顷者选举惟以卹贫为先虽制有六年而富足便退又郡守长吏牵制无常或兼台职或带府官夫府以统州州以监郡郡以莅县如令互相领帖则是下官反为上司赋调役使无复节限且牵曵百姓营起廨舍东西流迁人人易处文书簿籍少有存者先之屋宇皆为私家后来新官复应脩立其为也胡可胜言又方镇去官皆割精兵器仗以为送故米布之属不可称计监司相容初无弹纠其中有清白亦复不见甄异送兵多者至有千余家少者数十戸既力入私门复资官廪布兵役既竭枉服良人牵引无端以相充补若是功勲之臣则巳享裂土之祚岂应封外复置吏兵乎谓送故之格宜为节制以三年为防夫人性无涯奢俭由势今并兼之士亦多不赡非力不足以厚身非禄不足以富家是得之有由而用之无节蒱酒永日驰卒年一宴之馔费过十金丽服之美不可赀筭盛狗马之饰营郑卫之音南畆废而不垦讲诵而无闻凡庸竞驰傲诞成俗谓宜验其乡党考其业尚试其能否然后升进如此匪惟家给人足贤人岂不继踵而至防官制讁兵不相袭代顷者小事便以补役一愆之违辱及累世亲戚旁攴罹其祸毒戸口减耗亦由扵此皆宜料遣以全国信礼十九为长殇以其未成人也十五为中殇以其尚童幼也今以十六为全丁则备成人之役矣以十三为半丁所任非复童幼事矣岂可伤天理违经典困苦万姓乃至此乎今宜脩礼文以二十为全丁十六至十九为半丁则人无夭折生长滋繁矣帝善之
　　安帝时山湖川泽皆为豪强所专小民薪采渔钓皆责税直至是禁防之时民居未一刘裕表曰臣闻先王制治九土攸序分疆画境各安其居在昔盛世人无迁业故井田之制三代以隆秦革斯政汉遂不改富强兼并扵是为然九服弗扰所托成旧在汉西京大迁田景之族以实关中即以三辅为乡闾不复系之扵齐楚自永嘉播越爰托淮海朝有匡复之筭民懐思夲之心经略之图日不暇给是以宁民绥治犹有未遑及至大司马桓温以民无定夲伤治为深庚戌土防以一其业于时财□国豊实由扵此自玆及今弥厯年载画一之制渐用頽弛杂居流寓闾伍弗脩王化所以未纯民瘼所以犹在臣荷重任耻责实深自非改调觧张无以济治夫人情滞常难与虑始所谓父母之邦以为桑梓者诚以生焉终焉敬爱所托耳今所居累世坟垄成行敬恭之诚岂不与事而至请准庚戌土防之科庶子夲所稍与事着然后率之以仁义鼔之以威武超大江而跨黄河抚九州而复旧土则恋夲之志乃速由扵当年在始暂勤要终所以能易伏惟陛下垂矜万民怜其所失永懐鸿鴈之诗思隆中兴之业既委臣以国重期臣以宁济若所啓合允请付外施行扵是依界土防唯徐兖青三州居晋陵者不在防例诸流寓郡县多被并省宋孝武帝即位普责百官谠言建平王宏中军録事叅军周朗上书曰昔仲尼有言治天下若寘诸掌岂徒言防方防之政举息在人盖当世之君不为之耳况乃运钟浇暮世膺乱余重以宫庙遭不更之酷江服被未有之痡千里连死万井共泣而秦汉余敝尚行扵今魏晋遗犹布扵民而望国安扵今化崇扵古却行及前之言积薪待然之譬臣不知所以方然陛下既基之以孝又申之以仁民所疾苦敢不略荐凡治者何防为教而已今教衰已乆民不知则又随以刑逐之岂为政之道防欲为教者宜二十五家选一长百家置一师男子十三至十七皆令学经十八至二十尽使脩武训以书记图律忠孝仁义之礼防让勤防之则授以兵经战略军部舟骑之容挽彊击刺之法官长皆月至学所以课其能习经者五年有立则言之司徒用武者三年善蓺亦升之司马若七年而经不明五年而勇不达则更求其言政置谋迹其心术行履复不足取者虽公卿子孙长归农畆终身不得为吏其国学则宜详考占数部定子史令书不烦行习无糜力凡学虽凶荒不宜废也农桑者实民之命为国之夲有一不足则礼莭不兴若重之宜罢金钱以谷帛为赏罚然愚民不达其权议者好増其异凡自淮以北万匹为市从江以南千斛为货亦不患其难也今且听市至千钱以还者用钱余皆用绢布及米其不中度者坐之如此则垦田自广民资必繁盗铸者罢人死必息又田非潦水皆播麦菽地堪滋养悉蓺纻麻防巷縁藩必树桑柘列庭接宇唯植竹栗若此令既行而善其事者庶民则序之以爵有司亦从而加赏若田在草间木物不植则挞之而伐其余树在所以次坐之又取税之法宜计人为输不应以赀云何使富者不尽贫者不蠲乃令桑长一尺围以为价田进一畆度以为钱屋不得瓦皆责赀实民以此树不敢种土畏妄垦栋焚榱露不敢加泥岂有剥善害民禁衣恶食若此苦者方今若重斯农则宜务削兹法凡为国不患威之不立患恩之不下不患土之不广患民之不育自华夷争杀戎夏竞威破国则积尸竟邑屠将则覆军满野海内遗生盖不余半重以急政严刑夭灾嵗疫贫者但供吏死者弗望薶鳏居有不愿娶生子毎不敢举又戍淹徭乆妻老嗣絶及媱奔所孕皆复不收是杀人之日有数途生人之嵗无一理不知复百年间将尽以草木为世邪此最是惊心悲魂恸哭太息者法虽有禁杀子之科设蚤娶之令然触刑罪忍悼痛而为之岂不有酷甚处耶今宜家寛其役户减其税女子十五不嫁家人坐之特雉可以娉妻妾大布可以事舅姑若待足而行则有司加纠凡宫中女必择不复字者庶家内役皆令各有所配要使天下不得有终独之生无子之老所谓十年存育十年教训如此则二十年间长户胜兵必数倍矣又亡者乱郊馑人盈甸皆是不为其存计而任之迁流故饥寒一至慈母不能保其子欲其不为寇盗岂可得邪既御之使然复止之以杀彼扵有司何酷至是且草树既死皮叶皆枯是其粱肉尽矣氷霜已厚苫盖难资是其衣裘败矣比至阳春生其余防今自江以南在所皆穰有食之处须官兴役宜募逺近能食五十口一年者赏爵一级不过千家故近食十万口矣使其受食者悉令就佃淮南多其长帅给其粮种凡公私逰手嵗发佐农令堤湖尽脩原陆并起仍量家立社计地设闾检其出入督其防惰须待大熟可移之复旧淮以北悉使南还江东旅客尽令西归故毒之在体必割其缓处函渭灵区阒为荒窟伊洛神基蔚成茂草岂可不懐欤厯下泗间何足独恋议者必以为胡衰不足避而不知我之病甚扵胡矣若谓民之既徙狄必就之若其来从我之愿也胡若能来必非其种不过山东杂汉则是国家由来所欲覆育既华得坐实戎空自逺其为来利固善也今空守孤城徒费财役亦行见淮北必非境服有矣不亦重辱丧防使虏但发轻骑三千更互出入春来犯麦秋至侵禾水陆漕输居然复絶扵贼不劳而邉已困不至二年卒散民尽可蹻足而待也设使胡灭则中州必有兴者决不能有奉土地率民人以归国家矣诚如此则徐齐终逼亦不可守且夫战守之法当恃人之不敢攻顷年兵之所以败皆反此也今人知不以羊追狼蟹捕防而令重车弱卒与肥马悍胡相逐其不能济固宜矣汉之中年能事胡者以马多也胡之后服汉者亦以马少也既兵不可去车骑应蓄今宜募天下使养马一疋者蠲一人后三疋者除一人为吏自此以进阶赏有差邉亭儌驿一无发动又将者将求其死也自能执干戈幸而不亡筋力尽扵戎役其扵望上者固已深矣重有澄风扫雾之懃驱波涤尘之力此所自矜尤复为甚近所功赏人知其浓然似颇虚实怨怒寔众垂臂而反唇者往往为部耦语而呼望者处处成羣凡武人意气特易崩沮设一旦有变则向之怨者为敌也今宜国财与之共竭府粟与之同罄去者应遣浓加宠爵发所在禄之将秩未充余费宜阙他事负辇长不应与唯可教以搜狩之礼习以钲鼓之节若假勇以进务黜其身老至而罢赏延扵嗣又縁淮城垒皆宜兴复使烽鼔相逹兵食相连若邉民请师皆宜莫许逺夷贡至止扵报答语以国家之未暇示以何事而非君须内教既立徐料寇形办骑卒四十万而中国不扰取谷支二十岁而逺邑不惊然后越淮穷河跨陇出漠亦何适而不可又教之不敦一至扵是今士大夫以下父母在而兄弟异计十家而七矣庶人父子殊产亦八家而五矣凡甚者乃危亡不相知饥寒不相卹又嫉谤防害其间不可称数宜明其禁以革其风先有善扵家者即务其赏自今不改则没其财又三年之丧天下之逹丧以其哀并衷出故制同外兴日乆均痛故愈迟齐典汉氏节其臣则可矣薄其子则乱也云何使衰苴之容尽鸣号之音息夫佩玉啓旒深情弗忍冕珠视朝不亦甚乎凡法有变扵古而刻扵情则莫能顺焉至乎败扵礼而安扵身必遽而奉之何乃厚扵恶薄扵善欤今陛下以大孝始基宜反斯且朝享临御当近自身始妃主典制宜渐加矫正凡举天下以奉一君何患不给或帝有集皂之陋后有帛布之鄙亦无取焉且一体金不及百两一岁美衣不过数袭而必收寳连椟集服累笥目岂常视身未时亲是为椟带寳笥着衣空散国家之财徒奔天下之货而主以此惰礼妃以此傲家是何糜蠧之剧惑鄙之甚逮至婢竖皆无定科一婢之身重婢以使一竖之家列竖以役瓦金皮綉浆酒藿肉者故不可称纪至有列軿以逰遨饰兵以驱叱不亦重甚防若禁行赐薄不容致此且细作始并以为俭节而市造华怪即传扵民如此则迁也非罢也凡天下得治者以实而治天下者常虚民之耳目既不可诳治之盈耗立亦随之故凡厥庶民制度日侈商贩之室饰防王侯佣卖之身制均妃后凡一袖之大足防为两一裾之长可分为二见车马不辨贵贱视冠服不知尊卑尚方今造一物小民明已防睨宫中朝制一衣庶家晚已裁学侈丽之原实先宫阃又妃主所赐不限髙卑自今以去宜为莭目金魄翠玉锦绣縠罗竒色异章小民既不得服在上亦不得赐若工复造竒伎淫巧则皆焚之而重其罪又置官者将以燮天平气賛地成功防奸御难治烦理剧使官称事立人称官置无空树散位繁进冗人今髙卑贸实大小反称名之不定是谓官邪而世废姬公之制俗传秦人之法恶明君之典好闇主之事其憎圣爱愚何其甚矣今则宜先省事从而并官置位以周典为式变名以适时为用秦汉末制何足取也当使徳厚者位尊位尊者禄重能薄者官贱官贱者秩轻缨冕绂佩称官以服车骑容卫当职以施又寄土州郡宜通废罢旧地民户应更置立岂呉邦而有徐邑扬境而宅兖民上淆辰纪下乱畿甸其地如朱方者不宜置州土如江都者应更建邑又民少者易理君近者易归凡吏皆宜毎详其能毎厚其秩为县不得复用恩家之员为郡不得复选势族之老又王侯识未堪务不应强仕须冠而啓封能政而议爵且帝子未官人谁谓贱但宜详置賔友选择正人亦何必列长史参军别驾从事然后为贵防又世有先后业有难易明帝能令其儿不匹光武之子马贵人能使其家不比隂后之族盛矣防此扵后世不可忘也至当舆抑碎首之忿陛殿延辟防之威此亦复不可忘也内外之政实不可杂若妃主为人请官者其人宜终身不得为官若请罪者亦终身不得赦罪凡天下所须者才而才诚难知也有深居而言寡则蓄学而无由知有卑处而事隔则懐竒而无由进或复见忌扵亲故或亦遭防扵贵党其欲致车右而动御席语天下而辨治乱焉可得防漫言举贤则斯人固未得矣宜使世之称通经逹史辩词精敏吏能将谋偏术小道者使袜缨危厀博求其用制内外以官之官逺近及仕之令各以所能而造其室降情以诱之卑身以安之然后察其揺唇吻树颊胲动精神发意气语之所至意之所执不过数四间不亦尽可知矣若忠孝防清之比强正惇柔之伦难以检格立不可须臾定宜使乡部求其行守宰察其能竟皆见之扵选贵呈之扵相主然后处其职宜定其位用如此故应愚鄙尽捐贤明悉举矣又俗好以毁沈人不知察其所以致毁以誉进人不知测其所以致誉毁徒皆鄙则宜擢其毁者誉党悉庸则宜退其誉者如此则毁誉不妄善恶分矣又既谓之才则不宜以阶级限不应以年齿齐凡贵者好疑人少不知其少扵人矣老者亦轻人少不知其不及少矣自释氏流教其来有源渊检精测固非深矣舒引容润既不广矣然习慧者日替其脩束诫者月繁其过遂至糜散锦帛侈饰车从复假粗医术托杂卜数延妹满室置酒浃堂寄夫托妻者不无杀子乞児者继有而犹倚灵假像背亲傲君欺费疾老震损宫邑是乃外刑之所不容内教之所不悔罪而横天地之间莫不纡察人不得然岂其欤今宜申严佛律禆重国令其疵恶显著者悉皆能遣除则随其蓺行各为之条使禅义经诵人能其一食不过衣不出布若应更度者则令先习义行夲其神心必能草腐人天竦精以往者虽侯王家子亦不宜拘凡道惑众妖巫破俗触木而言怪者不可数寓采而称神者非可筭其原本是乱男女合饮食因之而以祈祝从之而以报请是乱不诛为害未息凡一苑始立一神初兴淫风輙以之而甚今脩隄以北置园百里峻山以右居灵十房糜财败俗其可称限又针药之术世寡复脩诊脉之伎人鲜能逹民因是益徴扵遂弃扵医重令耗惑不反死天复半今大医宜男女习教在所应遣吏受业如此故当愈扵媚神之愚徴正凑理之矣凡无世不有言事而无时不有令下然而升平不至昏危是继何防盖设令之本非实也又病言不出扵谋臣事不便扵贵党轻者抵訾呵骇重者死压穷摈故西京有方调之诛东郡有党锢之戮陛下若欲申常令循末典则羣臣在焉若欲改旧章兴王道则微臣存矣敢昧死以陈唯陛下察之书奏忤旨







　　厯代名臣奏议巻二十五
　　钦定四库全书
　　歴代名臣奏议巻二十六
　　明　杨士奇等　撰
　　治道
　　南齐髙帝建元元年崔祖思转长兼给事黄门侍郎上初即位祖思啓陈政事曰礼诰者人伦之襟冕帝王之枢柄自古开物成务必以教学为先世不习学民忘志义悖竞因斯而起祸乱是焉而作故笃俗昌治莫先道教不得以夷险革虑俭泰移业今无员之官空受禄力三载无考绩之效九年阙登黜之序国储以之虚匮民力为之雕散能否无章泾渭淆流宜太庙之南修文序司农以北广开武校台州国限外之职问其所乐依方课习各尽其能月供僮干如先充给若有废惰遣还故郡殊经奇艺待以不次士修其业必有异等民识其利能无勉励又曰汉文集上书囊以为殿帷身衣弋绨以韦带剑慎夫人衣不曳地惜中民十家之产不为露台刘备取帐钩铜铸钱以充国用魏武遣女皁帐婢十人东阿妇以绣衣赐死王景兴以淅米见诮宋武节俭过人张妃房唯碧绡蚊帱三齐苮席五盏盘桃花米饭殷仲文劝令畜伎答云我不解声仲文曰但畜自解又答畏解故不畜歴观帝王未尝不以约习律令试简有征擢为廷尉僚属茍官世其家而不美其绩鲜矣废其职而欲善其事未之有也若刘累传守其业庖人不乏龙肝之馔断可知矣又曰乐者动天地感神正情性立人伦其义大矣按前汉编戸千万太乐伶官方八百二十九人孔光等奏罢不合经法者四百四十一人正乐定员唯置三百八十八人今户口不能百万而太乐雅郑元徽时校试千有余人后堂杂伎不在其数糜费力役伤败风俗今欲拨邪归道莫若罢杂伎王庭唯置钟簴羽戚登歌而巳如此则官充给养国反淳风矣又曰论儒者以徳化为本谈法者以刻削为体道教治世之粱肉刑宪乱世之药石故以教化比雨露名法方风霜是以有耻且格敬让之枢纽令行禁止为国之关楗然则天下治者赏罚而巳矣赏不事丰所病于不均罚不在重所困于不当如令甲勲少乙功多赏甲而舍乙天下必有不劝矣丙罪重丁眚轻罚丁而赦丙天下必不悛矣是赏罚空行无当乎劝阻将令见罚者宠习之臣受赏者仇雠之士戮一人而万国惧赏匹夫而四海恱又曰籍税以厚国国虚民贫广田以实廪国富民赡尧资用天之储实拯怀山之数汤凭分地之积以胜流金之运近代魏置典农而中都足食晋开汝颍而汴河委储今将扫辟咸华题镂龙漠宜简役敦农开田广稼时罢山池之威禁深抑豪右之兼擅则兵民优赡可以出师又曰古者左史记言右史记事故君举必书尽直笔而不污上无妄动知如丝之成纶今者著作之官起居而已述事之徒襃谀为体世无董狐书法必隠时阙南史直笔未闻又废諌官听纳靡依虽课励朝僚征访刍舆莫若推举质直职思其忧夫越任干事在言爲难当官而行处辞或易物议既以无言望已己亦当以吞黙慙人中丞虽谢咸未有全废劾简廷尉诚非释之宁容都无讯谍故知与其谬人宁不废职目前之期効也汉徴贡禹为谏大夫矢言先防夏侯胜狂直拘系出补讽职伐柯非遐行之即善又曰天地无心赋气自均宁得诞秀往古而独寂寥一代将在知与不知用与不用耳夫有贤而不知知贤而不用用贤而不委委贤而不信此四者古今之通患也今诚重郭隗而招剧辛任鲍叔以求夷吾则天下之士不待召而自至矣
　　髙帝践阼以刘善明勲诚欲与善明禄召谓之曰淮南近畿国之形胜自非亲贤不使居之卿为我卧治也代髙宗为征虏将军淮南宣城二郡太守遣使拜授封新涂伯邑五百戸善明至郡上表陈事曰周以三圣相资再驾乃就汉值海内无主累败方登魏挟主行令实逾二纪晋废主持权遂歴四世景祚攸集如此之难者也陛下凝晖自天照湛神极睿周万品道洽无垠故能髙啸闲轩鲸鲵自翦垂拱云帟九服载晏靡一战之劳无半辰之棘苞池江海笼苑嵩岱神只乐推普天归奉二三年间允膺寳命胄临皇歴正位宸居开辟以来未有若斯之盛者也夫常胜者无忧恒成者好怠故虽休勿休姬旦作诰安不忘危尼父垂范今皇运草创万化始基乗宋季叶政多浇苛亿兆倒悬仰齐苏振臣早蒙殊养志输肝血徒有其诚曾阙埃露夙宵慙战如坠渊谷不识忌讳谨陈愚管瞽言刍议伏待斧钺所陈事凡十一条其一以为天地开创人神庆仰宜存问逺方宣广慈泽其二以为京师浩大逺近所归宜遣医药问其疾苦年九十以上及六疾不能自存随宜量赐其三以宋氏赦令蒙原者寡愚谓下赦书宜令事实相副其四以为匈奴未灭刘昶犹存秋风扬尘容能送死境上诸城宜应严备特简防畧以待事机资实所须皆宜豫办其五以为宜除宋氏大明太始以来诸苛政细制以从简易其六以为凡诸土木之费且可权停其七以为帝子王姬宜崇俭约其八以为宜诏百官及府州郡县各贡谠言以唐虞之美其九以为忠贞孝弟宜擢以殊阶清俭苦节应授以民政其十以为革命惟始天地大庆宜时擢才辩北使匈奴其十一以为交州险夐要荒之表宋末政苛遂致怨叛今大化创始宜懐以恩徳未应逺劳将士揺动边氓且彼土所出唯有珠寳实非圣朝所须之急讨伐之事谓宜且停
  </div>
  <div class="pagination">
   <a href="历代名臣奏议_page9.html">
    上一页
   </a>
   <span>
    ...
   </span>
   <a href="历代名臣奏议_page5.html">
    5
   </a>
   <a href="历代名臣奏议_page6.html">
    6
   </a>
   <a href="历代名臣奏议_page7.html">
    7
   </a>
   <a href="历代名臣奏议_page8.html">
    8
   </a>
   <a href="历代名臣奏议_page9.html">
    9
   </a>
   <span class="current-page">
    10
   </span>
   <a href="历代名臣奏议_page11.html">
    11
   </a>
   <a href="历代名臣奏议_page12.html">
    12
   </a>
   <a href="历代名臣奏议_page13.html">
    13
   </a>
   <a href="历代名臣奏议_page14.html">
    14
   </a>
   <a href="历代名臣奏议_page15.html">
    15
   </a>
   <span>
    ...
   </span>
   <a href="历代名臣奏议_page11.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
