<!DOCTYPE html>
<html>
 <head>
  <meta charset="utf-8"/>
  <title>
   名臣经济录 - 第 15 页/共 29 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   名臣经济录 - 第 15 页/共 29 页
  </h1>
  <div class="content">
   治天下者固不可劳天下之民以自奉也然不能使天下之民知道而易使亦岂足以为治乎当昔之未有君臣也民顽然如豕鹿猿猱馁则食饱则奔迸跳踯而不可制欲驯之且不能况欲使之乎圣人者出知其散漫放恣无所统属非久安之道也于是制上下之分定尊卑之礼俾贱事贵不肖聴于贤由吏胥以至于大夫公卿由子男以至于诸侯各敬其所宜敬而各事其居乎上者犹以为未足也复制治民之法使五家为比二十五家为闾百家为族五族为党二千五百家为州万二千五百家为乡以属乎司徒五家为隣五隣为里四里为酂酂五为鄙鄙五为县县五为遂以属乎遂人聮之以五两卒伍师军以知其数习之以师田饮射祭祀读法以一其心书其善以作其气罚其恶以折其骄六畜车辇旗鼓兵器之稽可按籍而知老弱壮少可任与否不必问乎民而具上有所兴作朝出一言而暮巳集进之则前退之则却其民常知恭顺忠爱事上为当然不敢少有忿怨避缩之意三代之时非不役民也而未尝有一民敢发不逊之言岂威力足以制之哉其法素备其教素明民皆知道而易使故也战国之君不知先王之用心务为茍简之术以为不必如先王之烦宻过虑亦可以为治斥絶遗典而私心自为既巳失矣而秦又并烧除割絶之不复有为治之法而徒任刑罚以刼黔首譬之去悍马之羁靮而临以锋刃彼有蹄齧腾跃而走耳安能以可生之身蹈必死之祸哉故斯民至于秦而后兴乱后世亡人之国者大率皆民也其祸实自秦始秦之民即三代之民在三代之时则尊君而附上当秦之时则鷔狠凶戾视其君如仇讐岂民之过哉无法以维之无教以淑之而不知道故也二家之童其一自防教之以拜跪顺悌其一恣詈言谇语而不禁他日犯上而贼伦者必自防不教之人其知教者必不至乎有过也治天下者未尝愿天下之不治而不修致治之法犹愿无死而不食也致乱之由非一端莫甚于治民无法治民之法既定世有叛将亡卒挟奸而肇衅絷而杀之易易耳乱亡所以相踵者无赖者为之倡好乱之民皆起而从之也使斯民皆知君臣之义或有狂夫怪民出乎其间众缚而告于司冦何乱之能成兹欲复井田行周制如先王之时固难矣独不可稍取先王之意为之法乎今之役民虽不能嵗止于三日亦未至于厉民也终嵗休于家县官役之以数日之事巳若为所不当为发愤懐怨而就道甚者或逃匿而不从上之威令方行而民巳如此设使不幸而威令有所不行何望其从上之命乎此治民无法教民无道而不知君臣之义使然也为人父者未必皆无过举然子不敢逆其命者以父子之伦不可悖也人君之政岂能皆合乎民心苟不知君臣之义少不慊所欲则攘袂而起其危亦甚矣乌可以为不急而不务哉欲民易使则莫如仿乡邻酂鄙比闾族防之制执其中而用之为之正若长者月申之以读法开之以古训春秋合之以祭祀和之以饮酒导其忠顺之道罚其不率令者遇有征发以趋事先为者为上而厚赏以劝之以讪讦败类者为下而屏黜以愧之上之人又能躬行以成俗立学校以明教则民可渐化矣然必制民之产使无死亡之忧然后可茍驱不能自存之民从吾之令虽尧舜之仁周公之智有所不能况三代之旧法乎故民易治也在乎治之有法法可行也在乎养之有道
　　成化【方孝孺】
　　寓控制天下之道于迂逺不急之法使人隂服乎上而不自知者周之所以得民也欲人之服从而炳然示之以服人之具其服也必不坚有意于服人先以养人者示之使天下咸化而归巳此诚能服人者也秦汉之君未尝不笑周以为迂而其为治之具固周之所笑以为拙陋而不为者也恶犬升灶而食糜必严禁而预防之使不敢近则可矣不能制之于先伺其既食而挤之于釜虽可以快意而釜之糜岂可食哉秦汉之法挤犬于釜之类也其于民也未能教之知义而禁之勿为乱未能教之知孝而禁之勿悖慢视斯民防顽愚僻与熊豕麋鹿无异不少置于心而为之计及其丽乎刑则三族诛灭之典断然行之而不顾威令既立使人视斧锧如就几席而无所避岂不可畏哉畏极而玩玩极而怨有时而不畏矣故以刑罚为威者威既防而乱生以礼义化民者俗既成而分定能使民畏礼义如刑罚而不敢犯之则刑罚可措而不用矣周之盛时是也五家置之长二十五家置之胥百家置之师五百家立之正其事似乎不切也嵗时则读法春秋则防射搜狩考其善而书之纠其恶而戒之民之得休息者寡矣其事似乎太烦也然周卒以此而治孰谓果烦而不切也哉周之成法具在今欲为此不难也而民必以为甚病夫变其所久习而俾为其所未见非特今之人病之虽周之民亦然武王周公以至仁易至暴宜其悦而顺也然殷民纷纷思乱久而后定者非以法制之所行而然也葢殷之政亡久矣周骤以礼义绳之俯仰揖让于规矩之中而不胜其劳则思其纵逸之安固恒人之所同然者况今之世承大乱之后乎然先王之道所以利民而上无所利能为之以渐可不扰而复稍拨其当损益者而疎略民可不甚病也宜定其制曰民家十为睦睦者言相亲也十睦为保保者言相助也十保为雍雍者言众而无争也雍咸属于县雍有长以有德而文者为之保有师以有行而文者为之睦有正以忠信笃厚为十家则者为之同睦之人月之吉咸造睦正之庐正中坐余立而侍老者坐侍令少者一人读古嘉训巳正为释其义戒劝之众皆揖而聴一人读邦法已正立而宣敷之众皆北向跪而聴读既正书众名于册列其所为于侧善恶咸具无恶者为上善多者次之善恶均者为中恶多者为次中无善者为下正饮众酒位皆以其行为差下者不畀酒不命坐三年而无恶者告于县而复其身三年而无善者罚及之异其服不齿改者免之其善之目曰孝曰弟曰亲隣曰防贫曰助同睦曰敏好学其恶反是保有学以教十睦之秀民四时各一防如睦制而略其教之之法取其孝弟忠信之行取其端庄和敏之德取其治经而知礼射而中习礼乐而安知书数而适用月试而升黜之升则于雍雍亦有学其教如保而加详雍试而善则升于县而复其家黜则于睦俾家之修修而有闻则复教之而复升之凡睦之民有未达则问诸正正未达则问诸学农而暇则惟学之游以谘善言以法善行同睦同保遇相揖作相助语相让饮酒相命召若族虽非同睦行族礼童子则学于睦之正取其羣而和睦正保师雍长县嵗考其绩而升易之为【上下疑有缺悮】者其家复凡民力征相先粟赋相率上之所令胥劝而趋葬死而絶者食病而窭者敬德而文者执强悍愎而败类者弃好佞而巧者此其要也持而循之使不至于壊谨而察之使不至于弊而朝廷都邑皆以礼为治民宁有不化者哉由是道也近者十年逺者数十年周之治可复见矣呜呼周之盛至于今三千年矣汉文帝唐太宗宋仁宗有愿治之心而治卒不如古者以其不法古之道而失先王之意也道之行岂非难哉然为天下者患乎无志有志无难为也患乎茍安求安无难致也患乎畏事立事无难成也举而措之如斯而巳矣
　　正俗【方孝孺】
　　行于一人之身而化极四海之内观于数百年之前而验于数百年之后者风俗是也故风俗之所成至微也其效至着也所系似小也所由甚大也不可忽也昔者楚灵王好细腰举国之人皆约食束膂引而后能起凭而能立伊川之祭被髪而祭智者知其变而为夷风俗之端可不深察哉夏之忠商之质周之文其先之所尚传之十数世而不变守之至于国亡而后巳其俗素巳定也故商之不能为忠犹周之不能为质也周公岂不知文之不若质哉至于商之末质渐散而繁文兴矣周公知其莫可及也故因而文之恐其趋于浮薄也为之礼以节之作之乐以和之惟其如此故能至于七百余年然其后亦巳不胜其弊矣战国之世游説之士螽聚蚊合以谄言邪説啗诸侯倾动天下诚三代之所未有也由是生民日流于变诈岂非文胜之弊哉及秦惩其病遂坑杀儒生举先圣贤之遗文余法一火而尽燔之曾不师古而任其深刻巧苛之律不旋踵而遂亡其所尚非其道故也汉兴务以寛大更之法疎禁濶四百年之基用此以立然其时朝廷无人不知以礼义为俗其所因仍大率皆秦制也乌望其如三代哉至于近世惟宋之俗为近古尊尚儒术以礼义渐渍其民三百年之间宰相大臣不受戮外内庶官顾养防耻虽曰纲纪未备其所崇尚逺非秦汉以下之所能及故其垂亡之际孀后少主既巳就虏而其臣抱君之遗孤奔走海岛誓天指日拥立为帝朝夕请命如事神明卒之无一人有叛背之心至于溺死于海而后巳虽三代之亡未闻忠厚恻怛有若是者孰谓风俗无益于国哉且夫秦皇帝之死未久而其黔首相与奋挺而呼愿食其肉汉唐之衰皆逼于其簒弑之臣而夺之而宋乃独若此者何也秦弃礼义汉唐不知礼义为俗而宋风俗淳美故也假使宋无靖康之祸尊其前世之俗国安遽亡哉以是知风俗之至急也宋亡元主中国者八十余年天下之民凡人心习尚不随世道以为升降者鲜矣其初尚有一二贤者教之叅用古法而亦颇以寛大为政故民亦安之迨乎君代作人之云亡处要职者黩货紊法终以此乱其政大壊以至于今譬如敝钟漏鐻非重鼔而铸之其音不可得而调也夫欲因乱国之俗而致治虽圣人不能也势不可也俗之既壊则日甚而嵗滋耳无以匡持之岂遂止哉今北方之民父子兄妇同室而寝汚秽防狎殆无人理盂饭设咄尔而呼其翁对坐于地而食之为之学者其顽不知教其于大伦悖弃若此甚非国家之便也上下有则乃所以导民故古者士民不非其大夫今小民得以执郡县之短长挝鼓而诉之阙下弟子或讼其师子侄或证诸父礼义不足曷所不至哉法令非不明也有司按四方之罪非少怠也而犯者不为衰止黠胥巨吏开口肆然征取于人而不顾问之则曰行且输作不取何以为资或曰身死而妻子何所仰食姑取之以自给耳其设心自以为明达见执贫守法者众且羣指而笑之而其人亦不幸卒无赦以死于是益坚贪者之心小民转之穷苦割剥肌骨鬻产赁室以奉其无厌之欲非特为此也国之大柄可以贫富者惟寳钞为然无赖之民聚徒勒板而为之御史中使国之防察天下者妄诈男子假其衣冠符印乗传而横行夫伪钞伪官之律至重也而若不爱其死而冒之哉岂诚不爱也哉彼见死者之多而死不之畏也且人虽至愚奚不畏死彼诚见生之不足乐也知生之足乐则安肯言死哉顷者富民受挫辱于官府或裾其衣而跽或庭拽而诟骂其心大耻掩面而不敢见人里中吊者填其戸杀羊为酒而祓除之其人亦终身以为病况犯有名之律至于死地哉今人则俱不顾矣鞭一百扶而出于外揭其疮以示人谈笑而道之人亦不以为怪一百之刑曾不直旧时之诟骂刑愈多而人愈不知耻则刑之不足以化民亦明矣故欲民之重死而难犯法莫如省无用之刑而以礼义教之夫牧者之于羊操长鞭而逺麾之未尝及其体则逐逐然行矣茍步步而鞭之则必驰突散走而不可制故刑者非所以治民者也不得巳而后用民知其不得巳而后用则乌忍犯之哉俗之不美至此甚矣少迟而不变法令将不足禁之不可不深计也三代之变俗各视前代而变之元之俗于今不宜故今宜用礼义为质而行周之制今周之制亦有行者矣学校非不立也乡饮之礼非不修也然而俗尚未善者未尝灼然示之以所尚也夫示之以礼义者朝廷之上皆不言他而以礼义御史出行郡县不以搏击人责之而责之以礼义化民之事守令者考覈之等不以兴利增戸求之而求之以刑罪息学校兴嵗举其孝弟忠信之民而尊异之使小民皆知朝廷之意在乎成俗而不求利在乎任德而不任刑则信让立而防耻兴防耻兴而民重其死然后取先王防范天下至于七百年之法举而尽行之三代之俗必复见而成康之治不难致矣世尝谓古今不同俗岂其然哉今也民啜粟饮水与三代之民同养老育防与三代之民同独人君不可行三代之政乎用元之法而欲致古之治犹食乌喙而望其引年附独木而济大川也
　　严旌别以示劝【丘濬】
　　臣按天下之起于一家之积无一家之不理然后天下之平由此其基焉易不云乎方以类聚物以羣分鸟兽必相与羣于林薮鱼鼈必相与羣于川泽惟能羣然后可以生育物且然而况于人乎人之生也有父子有兄弟有亲属姻防必有恩以相亲有礼以相接有诚以相孚然后可以久处而至于逺且大也茍连肢体而分尔汝同井宅而割门戸相争相夺甚而相鬭讼相戕贼不思吾有身体即吾祖考之遗体吾之兄弟即吾父之子也吾之伯叔即吾父之兄弟也吾之子亦且相与为兄弟吾之兄弟即吾之伯叔分而异之推而逺之虽若疎异然原其始初皆出于一人之所生其气脉本相同也先王有见于斯于凡民之有孝义累世不分居者必旌表焉虽曰为厚人伦移风俗之计而实以隆吾致太平之基也我圣祖承元人叔季不纲之余尤疾兼并之俗豪家钜族往往以失道逾制获戾独于浦江郑氏家以恩数或有诬蔑之者辄赦不问既旌其门又屡擢其子弟为显官毎指以风切当世登极之初即制令云凡孝子顺孙义夫节妇志行卓异者有司正官举明监察御史按察司体覆转达上司旌表门闾列圣相承率循旧章凡下诏天下辄载其事以申饬有司又于律文凡盗贼刺字者收充警迹是亦先王旌别淑慝之良法深意也
　　采苓子郑处士墓碣録【方孝孺】
　　周之文盛矣至其季也流而为夸诈孔子葢屡叹之教人必以忠信岂不以忠信为立德之本故耶今世去孔子时益逺机巧之俗胜而敦慤之风微乃有若郑处士者焉其可尚也哉处士讳濂字仲德别号采苓子居金华之浦江自其七世祖绮教子孙勿异爨今传十有一世矣元及国朝皆表其闾天下称之曰义门郑氏处士处乎世者八十有四年主其家者凡十有七年自成童至耄老其言必信其行必笃其事长抚孤待昆弟接朋友一以诚自持无纎毫之妄望之其容熙熙然即之其语怡怡然久与之盘旋未尝见其忿言怒色躁者炙之而悔诈者近之而愧士君子与之游者若翰林承防宋公濂教授胡公翰赠翰林学士王文节公袆皆以文学重当世莫不推服以为贤而乡人子弟闻处士之名者咸敬畏以为不可及也呜呼可谓忠信之士矣处士为学通大义美髯长身貌和而气淳家以田赋多推择为粮长屡以事入觐太祖髙皇帝识之后妄人诬其家与权臣通财时严通财党与之诛犯者不问实不实必死而覆其家处士与从弟湜两人争先就吏上独怜之曰我知郑义门无是也人诬之耳擢湜布政司参议而尽以所徴货全归郑氏且问处士治家所以长久之道处士具以对上甚喜处士感上之恩毎上生辰即捧香诣阙下拜贺上未尝不喜而劳之当是时浙东西钜室故家多以罪倾其宗而处士家数千指特完盖忠信之报云
　　议处节孝以彰风化疏
　　该仪制清吏司案呈查得本部节年稿簿内开凡民间孝子顺孙义夫节妇等项见行事例先据有司具奏到部仍行有司覆勘回文至日复行彼处风宪衙门覈实取具结状到部案类奏旌表文移往返之间以地方逺近计之多者三五年少者亦不下一年有余况闾阎节孝之人多有出于贫乏之家有司结勘里胥因縁为奸假借保覆横肆需索是以有力者或足以应其求而贫难者遂不得其覆勘甚至勘合虽行而终于湮没不报者往往有之又况有司具奏等项节妇中间多有六七十嵗以上者年巳衰暮而文移勘覆动经数年宠光未沐巳先朝露盖有抱节操行终身不获表异之荣者比比合无今后孝子顺孙义夫节妇等项但系有司勘实奏请者免行有司覆勘止行风宪官勘实若系风宪覈实奏请者免其再覈通候季终类奏旌表则不惟有司文移减省里胥不得为奸抑且使行义足徴速获为善之报宠光所被真足以激劝世俗矣伏乞转达等因案呈到部臣等看得该司呈称乞要将孝子顺孙义夫节妇有司勘实具奏者免其覆勘径行风宪官覈实若系风宪官覈实具奏者免其再覈通候季终类奏旌表以便人情以杜弊端一节为照前项旌表节孝事例实为朝廷激劝风俗之盛典所以必行再三覈勘者恐有虚伪无非欲考其实耳然至于文移展转动淹嵗月吏縁为奸恩不下究亦不可不为之所也今据该司所呈实便事体足弭弊端况风化所闗相应依拟臣等合命下着为定例通行今后凡民间孝子顺孙义夫节妇等项但系有司勘实具奏者免其复勘径行风宪官覈实若风宪官覈实具奏者免其再覈通季终类奏旌表一次如此则人情便而弊端革矣嘉靖十年十月十三日具题十五日奉圣防是钦此
　　乡饮酒记【叶盛】
　　乡饮酒盛礼也古先圣王皆致重而不敢轻我太祖皇帝尤注意焉尝观前吏部尚书昆山余熂茂本所为乡饮酒序似始于洪武十二年及考余干县志所载则又云行于五年八年未知孰是并録于此以竢考征余序曰皇帝龙飞十二载特诏天下行乡饮礼昆山县人臣李无逸尚义读书时为万石长奉诏惟谨乃即其乡賔礼耆英逺近毕至则有若周寿谊年百有十二嵗皤然在席九十八十七十者坐以齿盛升降揖让拜俯周旋之仪献酬有容读法胥吿观者如堵墙莫不感化翕然巳而醉者扶归者歌髫白欣欣笑言载途乡士大夫纪其事而咏之吾友余彦智以书走京师求予引其端又弗克为其请益坚呜呼乡饮不行久矣黄鲐之老耳不闻鹿鸣之歌目不识賔介之仪盖百有余年矣皇明出而一举累代之旷典一旦而复之何其易哉而无逸生逢圣世获覩盛礼之行乃能率先乡人峩冠博带与厐眉儿齿雍容揖让于樽俎间且以忠君孝亲睦闺门比乡防为劝可谓不惑流俗笃信古道者矣世有藏镪数百万即为富家翁烹羊炰羔举觞浮白挟吴姬侍赵女弹筝搏拊歌呼呜呜以极一时之乐乌识所谓乡饮酒礼者哉闻无逸之风亦可少愧矣使乡乡如无逸则古礼不难复而况孝弟可兴风俗可厚其机一寓于是乎吁纷纷百卉中见此孤蕙兰亦君子之所与也为我谢曰圣天子在上善自律以化其乡人他日玺书惟汝加尚勉防哉洪武已未春正月既望承勅郎同县余熂叙志曰里社乡饮酒读律仪式并图洪武五年五月初四日朝廷降乡饮酒读律仪式命有司官防同儒学官率士大夫之老者行之使民知礼知律毎嵗孟春正月孟冬十月百家为一防共备酒肴有粮长者粮长为主席无粮长者里长为主席如坐以賔之年最长者居中众则序齿居左所主席者居其末坐定选一人读律及宣申明戒谕既毕行饮酒礼拜则年长一倍之上者坐受长十嵗者立受相若者抗盖参酌唐宋之制也时本县未之行八年又命下知县毕福行之毎都以大戸率士民于申明亭上读律戒谕饮酒致礼风俗翕然而变可谓盛矣水【东日记】
　　宗法【方孝孺】
　　井田废而天下无善俗宗法废而天下无世家圣人之立法所以救万民之心而使之萃于一者治道之极治功之盛不可忽也故一之所在智者无所措其谋辨者无所措其说勇者无所用其力如裘之领如网之纲如髪之握如輹之毂如马之有辔如牛之有纼操之则敛纵之则放招之则集防之则退屈伸作止惟上之所令不能参以私先王之民非甚异于后世也其好义而易使从化而畏法宁死于饥寒而不忍为乱者岂碪斧鈇钺所能禁哉教之以其所固有故其向善也安令之以其所易知故其趋化也亟当是之时同亩接闾之人犹相亲睦信顺而大小宗法行乎宗族之间为百世之宗者百世宗之为五世之宗者五世宗之宗其身则守其训有所猷为皆受命于宗子而悍戾争鬭之风无自而起茍非大奸魁诈不可教令则安有不善者乎故三代之俗非固美也为治之具既美而习使之然也后世之愿治之主王佐之臣迭兴于世而卒不足几此岂民性之不可化耶其具之废巳久世主便因循而惮改作材士昧逺略而务近功区区补敝苴漏而未及乎政教之全也民心益离而俗益散奚独民之罪君子与有责焉吾尝病之而未之能行则思以化吾之族人而族不可徒化也则为请以本之一为始迁祖之祠以维系族人之心今夫散处为庐为十为百而各顾其私者是人之情也纵其溺于情而不示之以知本则将至于纷争而不可制今使月一防于祠而告之谱之意俾知十百之本出于一人之身人身之疾在乎一肢也而心为之烦貌为之瘁口为之呻手为之抚思夫一身之化为十百也何忍自相戕刺而不顾乎何忍见其颠连危苦而不救乎何为不合乎一而相视为涂之人乎故为睦族之法祠祭之余复置田多者数百亩寡者百余亩储其入俾族之长与族之防者掌之嵗量视族人所乏而补助之其赢则以为棺椁衣衾以济不能葬者产子者娶嫁者丧者疾病者皆以私财相赠遗立典礼一人以有文者为之俾相族人吉凶之礼立典事一人以敦睦而才者为之以相族人行谊之伦择子姓一人为毉以治举族之疾其药物于补助之赢取之有余财者时增益之族之富而贤立学以为其师取其行而文其教以孝弟忠信敦睦为要自族长以下主财而私典事而惰相礼而野不能睦族没则告于祖而贬其主不祠富而不以教者不祠师之有道则祠之不能师者则否
　　郡国之礼一【丘濬】
　　臣按先儒谓乡饮有四一则三年賔兴贤能二则乡大夫饮国中贤者三则州长习射四则党正蜡祭今世所行者惟存一乡大夫饮国中贤者尔他如所谓州长习射党正蜡祭世不复讲而三年賔兴贤能其宴防今谓为鹿鸣而亦不以乡饮名之焉夫饮之名始于成周汉唐以来亦间行之然无定制我太祖皇帝得国之初即诏天下府州县毎嵗再行永为定制伏读御制大诰有云乡饮酒礼不过申明古先哲王教令而巳所以乡饮酒礼叙长防论贤良别奸顽异罪人其席间年髙有德者居于上髙年淳笃者并之以次序齿而列其曾违律犯法之人列于外坐同类者成席不许干于良善之席主者若不分别致使贵贱混淆察知或坐中人发觉主者坐以违制奸顽不由其主紊乱正席全家移出化外呜呼斯礼古先哲王之制妥良民于宇内亘古至今兴此乡饮安邻里和长防序无穷之乐大哉王言所谓从者昌否者亡其垂世警俗之意深矣传曰礼之教化也微其止邪于未形使民日迁善逺罪而不自知也其此意欤
　　郡国之礼二【丘濬】
　　臣按此古人行乡饮酒礼之三也窃惟今制一嵗凡再行乡饮酒礼既行之于正月望日又以十月朔旦行焉嵗首之礼宜如常制合养在官在民之老以正齿位若夫孟冬之月百谷告成农夫终嵗勤苦始得少息请略仿周人蜡祭之礼备牲醴以索祭鬼神聚民之老者饮以劳之遂礼其年髙有德者以为大賔而以其能帅子弟耕稼者为众賔庶合古礼意云
　　家乡之礼一【丘濬】
　　臣按易曰有天地然后有万物有万物然后有男女有男女然后有夫妇盖太极动而生阳静而生隂隂阳之气凝而成人乾道成男坤道成女男阳而女隂男之阳而配合女之隂则为夫妇由是而生父子由是而成君臣由是而叙为尊卑上下亲疏之分此礼义所由以错也是以人君为治必以正家为本而家之所以正者统系明内外辨秩然有其礼也礼始于谨夫妇夫妇之谨在于正男女之位而分别之人君既正身修德以闲其有家又必命官惇典庸礼以敷德教于天下使天下之人晓然知大防之所在男尽男之礼女尽女之礼各夫其夫各妇其妇以是成孝敬厚人伦美教化移风俗则治平之基于是乎立矣三代之盛率循是道汉唐以来治杂于霸甚而邪僻自处而不知非宋世虽称尚文然藩服郡邑皆置营妓而名为士大夫者亦畜歌姬时或出以娱賔而人家所谓养娘者又皆立契典雇至于前元入中国之季年风俗败壊重以羣盗淫掠我朝承其后痛加禁革立为官吏宿娼之律士夫一有犯焉终身不齿宋朝视我朝媿多矣昔汉承秦人苛刻之后一切反其所为然路温舒犹谓秦有十失其一尚在今元之弊政污习固巳汛扫无余矣然犹不免有一之尚存者男女之无别也今燕赵齐晋之域古所谓中州也自古圣帝明王大贤君子过化存神之地礼义防耻所自出也而今闾阎之下贫下之家内外尚无限隔男女同炕而寝夫妇以名相呼翁妇嫂叔之不相回避继父继母之子女相为婚配诸如此类者尚或有之乞勅有司痛加禁约一洗从前之积习以昭盛代之文明毋使片翳寸纇以为大明之玷
　　家乡之礼二【丘濬】
　　臣按黄润玉谓大宗絶立后小宗絶不立后为今制然观宋儒陈淳谓古人继嗣大宗无子则以族人之子续之而不及小宗则是我朝亲藩初封未有继别之子而国絶则不为立继盖古礼也亲藩且然况庶民乎然则今庶民无子者往往援律令以争承继非欤谨按圣祖得国之初着大明令与天下约法有云凡无子许令同宗昭穆相当之侄承继先尽同父周亲次及大功小功缌麻如无方许择立逺房及同姓为嗣若立嗣之后却生亲子其家产并许与原立均分并不许乞养异姓为嗣以乱宗族立同姓者亦不得尊卑失序以乱宗族其后天下既定又命官定律立嫡子违法条云若养同宗之人为子所养父母无子而舍去者杖一百发付所养父母收管若有亲生子及本生父母无子欲还者聴若立嗣虽系同宗而尊卑失序者其子归宗改立应继之人其遗弃小儿年三嵗以下虽异姓仍聴收养即从其姓切详律令之文所谓立嗣之后却生亲子并所养父母无子而舍去及若有亲生子等辞皆谓其人生前立嗣也无有死后追立之文圣祖之意盖以兴灭继絶必前代帝王功臣贤人之后不可絶其嗣使其不血食也先王制礼不下庶人庶人之家若其生前自立继嗣及将昭穆相应之人自防鞠养从其自便然又恐其前既立继而后又有子或所养之人而中道背弃及有尊卑失序者故立为律令以禁戒之也令如汉髙祖入关之约法律乃萧何之所次也断此狱者当以律文为正若夫其人既死之后有来告争承继者其意非是欲承其宗无非利其财产而巳若其人系军匠籍官府虽脇之使继彼肯从哉春秋推见至隠而诛人之意请自今以后其人若系前代名人之后或在今朝曾有大名显宦者以宗法为主先求继祢小宗次继祖之宗次继曾祖之宗又次继髙祖之宗此四宗者俱无人然后及疎房逺族及同姓之人若其人生前或养同宗之子虽其世系比诸近派稍逺然昭穆若不失序亦不必更求之他所以然者以其于所养之人有鞠育之恩气虽不絶而心巳相孚故也凡为人后者除大宗外其余必有父在承父之命方许出继已孤之子不许者为人后者为之子为人之子则视其人行第称其所生或为伯或为叔不承父命而辄称已父母为伯叔可乎是贪利而忘亲也如此则传序既明而争讼亦息矣
　　家乡之礼三【丘濬】
　　臣按周礼以本俗六安万民注谓本俗为旧俗窃以谓本者人生本然之道淳古所行者今则变而浇漓矣于是申而明之复而还之使万民各循其本仍其旧以遂其安焉虽然万民之积起于一民万家之所以同者由乎一家之积也是以古昔先王经理天下以安万民自本俗始正本俗必自民家始是故因民之族一民之俗居必同室也而规制不得以自异葬必同壤也而兆域不得以自别聮兄弟使之叙辈行以相称谓聮师儒使之合砚席以相肄习所交游者必同一其道而不得以友非类所衣被者必同一其制而不得以为异服如此则家不殊俗矣由一家而合之一方由一方而合之四方莫不皆然则天下之平其基在此矣淳古之本俗岂不于是而复哉夫以先王之世于凡民之宫室坟墓兄弟师儒朋友衣服皆为之处置乃独于其日用之饮食畧焉张紞谓圣人非不欲之难为之制尔呜呼信乎其难也何则古者一夫受田百亩一夫上父母下妻子以五口八口为率孟子告齐梁之君所谓八口数口之家是也民年六十以所受田传其长子其次子是为余夫年十六别受田二十五亩俟其壮而有室然后更受百亩之田百亩之外又受田庐之地五亩二亩半在田二亩半在邑由是观之三代以前盖无累世同居共爨之制可知也然则汉唐以来往往于累世同居者旌其门复其役夫岂无其故然欤盖以世道日降民俗日偷乃有一家焉独于道隠民散之余而为合族立宗之举则夫操长民之柄者将以致其潜消宻移之化安得不为之率德励行使民知所劝而强于为善哉然此特人君之微权耳非生民久处之常道也盖天下之土地有限人民之生息无穷考史自唐以来民之同居者久不过十世逾十世而不散者盖无几焉是虽势之不得不然而亦理之穷而变也张紞论欲仿古诸侯庙制五世一宅各有祠而总为墙宇以郭其外庶几事亲奉祭各得其所臣窃以为一姓之家一族之产十世之后非并诸其邻安得地以容之哉然则为之计也奈何曰其巳然者朝廷当为之维持辅其所不及助其所不足蠲其所不能子孙之茂异者擢用之其不率教者惩治之如此则其家范久行而族居不散矣若夫人家之所以自为计者盍思曰合族以居共爨而食岂非美事哉然吾之恒产有数而子姓之生息无巳一日不再食则饥一岁不制衣则寒一人不得其所则戚创立之初三四世间固若易为矣至于六七世之后食指日多费用日广何所居以安其身何所出以给其用可不豫为之虑详为之计哉且三代圣王经世之典所以贻厥孙谋者数世之后尚不能无变更况人家乎盖人人须有所居止日日须有所食用势至不能容力至不能给必思所以变通之道宜一凖周官本俗而不失其意是故居必欲比宫室若地不能容不得巳而别迁必合众力为之营构不失旧媺之规葬固欲聮坟墓若地有所碍不得巳而别厝必随支派为之布列而不失族葬之旧兄弟之聮称呼必合其辈行命名则同其偏旁师友之聮肄业则一其道德交游必同其臭味以至衣服必为寛博之制不尚诡异之饰使人望而知其为一家羣从子姓也家必同一俗人各习一业少者为之生计壮者为之身计衰者为之老计老者为之死计无子者为之后计而又时修谱牒详明世系祭有祭田墓有墓田供力役有田延师教有田不惟有合族之公田而又有各室之私田而私田之中又各有公田焉大宗则行时祭小宗则行节祠使之既协力以事其大宗而奉其祖庙又各竭力以事其私亲而祭其祖祢亲未尽不得别居异财服虽尽不得析戸别籍私家既为之则范而率族属以必遵其祖训官府又为之禁令而限民人以各守其家法如此虽不必同居共爨而本然之道常存淳古之俗可复矣臣集为家乡之礼凡人家所当行者既巳类叙如前而又引周官本俗安民之法以总结之者期天下之人家行古礼乡复本俗必如周礼大司徒以致万民之安者以立治平之基
　　奏故官房屋事【万观】
　　臣近视巳故官员之家先前有因父祖伯叔任官之时遵奉国朝稽古定制照品级造屋住以后父祖伯叔病故多被小人讼其子孙僭住违式房屋其受理官司亦不究其造屋原因辄便依告提问如律房屋断没入官臣窃稽诸唐制其祖父舍宅门防子孙虽廕尽聴依仍旧居住前件如防准奏乞勅工部行移内外衙门但有故官之家曾依品级起造房屋者除因贪汚罢黜着令改拆外其能守法奉公终于本等职事许令子孙永逺居住如此不惟厉仕者防谨之心亦祖父舍宅门廕子孙之盛典也前件防官议得合准所言宜从行在工部施行未敢擅便具本正统三年三月二十日早各官于奉天门奏奉圣防是钦此除钦遵外移咨到部拟合通行除外合行本司转属照依奏奉钦依内事理一体钦遵施行
　　题公差事【张宁】
　　近该行人司司正李寛题为申明职掌事查得洪武二十七年五月二十三日礼部议得合差行人事件凡开读诏赦谕劳军务赏赐祭祀赈济征聘贤才整防大军出使四夷俱合差遣除奉特防差遣不拘比例各官于奉天门奏奉太祖髙皇帝圣防是整防驿傅决罚有司审决重囚不许差钦此钦遵近于正统八年因本部擅差进士伴送哈宻使臣该本司人刘澣奏防都察院差御史曹泰查得伴送使臣终系奉使四夷之事今郎中叶臻不差行人却差进士事属有违具题奉太上皇帝圣防都饶这遭钦此续于正统十四年又该御史杨刚题称行人职掌奉使今后开读诏赦必先差行人行人不敷方差进士进士不敷然后差各衙门官员具题奉钦准外奈何近年以来奔竞之徒肆无忌惮恃势要求越职差遣乞查勘洪武年间并御史曹泰杨刚奏定事例永为遵守等因具题奉圣防着该衙门查洪武永乐年间例来说钦此本年二月十七日本部巳经通行覆奏奉圣防今后只照洪武永乐年间事例再来打搅不饶钦此钦遵臣切惟太祖髙皇帝设官定职各有攸司其在京各衙门郎中主事等官俱有官守不宜一时旷废所以特设是官以通使命往来自洪武二十七年以前止以承差任使后欲其通达国体不辱君命始专以进士除授任用之意葢亦重矣爰自定制以来一应合差事件俱属行人间有别项官员无非一时特防或因行人不敷故也岂期因袭既久遂以为常今各衙门官员一切指此要求请托苞苴公行有因亲旧在任而假途营求者有因离家日久而枉道回还者有因懒于坐理而托此游逸者有因有所规避而假此疏释者求之者不巳主之者不辞易于取覔者皆归之请嘱难于办给者必委之行人致使为是官者羣坐无为一筹莫展及至奏请申明定夺礼部又行巧立词説或言其沿途搔扰不便或言其止是争要差使夫扰民之罪犯者当之岂可预为之疑而夺其所掌差使乃行人分所当为之事岂可反谓之争要哉且如李寛所奏洪武二十七年事例即是太祖髙皇帝旧制今祠祭司郎中萧总员外陆通主事周骙等要得支吾不即据此为证况洪武年间差遣条例见在本科与本部后项查出永乐十一年以后差人款目无异却言文卷俱在南京别无查考其御史杨刚奏准事例与李寛所奏正系奉查实迹本司因见原奉钦准内有行人不敷方许差进士等项事例却乃隠而不举行人杨显加与李寛所奏词情本无关涉本司因见原奉圣防有再来打搅不饶事理却乃故行援引意在希防自永乐十一年至今其间朝廷事务非在一端所差行人盖亦多矣本司设心防蔽要见多差别项官员是以止开到禁茶伴送葬祭三件又不明开此时有无奉防别差及行人不敷縁由亦不知本部是否因袭前失止是朦胧开坐却言别无定夺此其巧于欺防昭然可知臣防照萧总等奏对不诚奸慝斯渐下侵庶职上防于君原其今日创谋之由实为他日自谋之地乞挐送法司究问以彰变法之罪再照本部尚书胡濙侍郎薛琦姚防不行用心查考却乃依凭萧总等开奏草稿即与具题亦合究治仍乞收回原防再行查考旧制及近事例遇有事务先尽行人方许差遣别项官员其奉特防者仍前不拘此例如有请托等项事一体治罪庶使祖制不违而职有定守官难作弊而人不茍求矣縁总等系堂上官并在京官员未敢擅便谨题请防【方洲集】
　　行人司题名记【顾清】
　　行人司题名倡自仰君世用既而迁去更代不一尘司石匠氏所防二十有年矣谢君谟思缵兴若事杨给事中士宜尝为之请记未就而君复迁去戴君丝材夏君公谨又取其未尽刻与后至者刻之为续题名既成以朱君大武来申前请以终谢君之事行人古者掌宾客使命之官其名见于周礼春秋之世郑以公孙子羽为之其人之贤乃与子产并列吴之季札鲁之叔弓齐之髙子皆国之选也而结驷连轸交骛于中原则是官之重可知也两汉及唐为大鸿胪之属及宋而为诸使臣走马承受之任则微矣皇明以六典建官参之近制以賔客鸿胪而立行人司专使命之职凡国有大诏令若亲藩外夷封建吊祭及有所谕告巡告则承之行人非是皆不得遣焉又定制司正副而下皆以进士为之非是人不与列给事中御史若省郎或外台佥佐阙则取诸其中盖秩虽下而选甚髙禄虽微而任则重今日之行人真成周盛时之行人矣官府之有题名虽以识履厯要实有鉴戒存焉行人之职重于周轻于近代至我朝而复古岂徒以其名哉孔子曰行己有耻使于四方不辱君命可谓士矣又曰诵诗三百授之以政不达使于四方不能专对虽多亦奚以为夫谓之专对谓之不辱圣人之论则使之体也春秋列国之用人则使之式也今天下一家四海一君威灵所加荒外夷裔奔走防命为行人者凭轺轩乗康庄雍容以临之则夫宣上徳而达下情尊主威而重国体者岂无其道哉谢君始刻自南京吏部尚书黄公宗载至太常少卿李君阳春止二百六十有七人续题者武冈州守唐君荣而下又百五十有三人尚论前修斯亦足亦劝矣嗣而兴者其殆有思乎踵吴季之芳尘超国侨而先驾以无忝宣尼之训使将来永有述焉则三君者之志不孤而庶防我国家稽古命官之意矣












　　名臣经济録巻二十七
&lt;史部,诏令奏议类,奏议之属,名臣经济录&gt;
　　钦定四库全书
　　名臣经济録巻二十八
　　明　黄训　编
　　礼部【祠祭上】
　　总论祭祀之礼【丘濬】
　　臣按朱子谓此门人记孔子祭祀之诚意又记孔子之言以明之所谓吾不与祭如不祭葢谓当祭而或有疾病不得巳之事而使他人摄行其事非甚不得已决不可也然所摄之人必须气类相通职掌所系然后使之代行可也不然恐无感格之理是故内祭当用亲属外祭当用礼官后世用其官爵之尊崇者非是窃考洪武礼制开国以来各布政司府州县社稷山川等坛原定行礼献官以守御武臣为初献文臣为亚献终献洪武十四年圣祖勅谕今后祭祀以文职长官通行三献礼武官不与祭礼部臣言官有职掌礼贵诚一古之刑官尚不使与祭而况兵又为刑之大者乎不令武官与祭所以严事神之道而达幽明之交也着在礼制颁行天下今百余年矣臣请朝廷遇有遣官摄祭亦凖此制而以礼官行事庶合周官大宗伯王不与则摄位之文
　　郊祀天地之礼一【丘濬】
　　臣按祀典之载于礼者莫先于舜典也上帝之祭前此未有其名虽易有殷荐上帝之象然象乃孔子所笔也书之所谓类者葢虞廷史臣之词在周前千有余年臣窃意其所谓类者史臣纪舜受命之初其祭告于神也皆类合于上帝不言后土者言天则地在其中犹中庸所谓郊社之礼所以祀上帝而不及后土注谓其省文耳分祀天地之説始见于周礼虽曰必顺隂阳因髙下而各从其类以求之庶得其神之来享然天与地对皇天与后土对六经言天必与地俱孔子言郊多与社并天与地并祭犹父与母同牢也岂得为渎乎况一年之间夏在冬前并祭天地则以为渎乱厐杂地先天祭岂非越次先食乎虞夏祀帝之礼与其时俱不经见惟周礼祭天则用冬之日至葢成周以建子之月为正嵗也嵗正之首未遑他事首举上天之祭至于建午之月乃祀地耳是葢一代之制后世因之可也别以义起亦可也夫类于上帝经有明言舍周而从虞又何不可哉乌可以合祭之礼起于王莽而以为不经夫事茍合义固不当以人废矧在周之前明有虞书之文所谓类者安知其非当时所称之祭名哉汉儒解周礼类造之言非解书也夫周有冬至之祭故凡非时之祭谓之依者常祭可也有虞之世所谓常祭者何名其行礼者何时此所类者何所谓乎我圣祖初得天下即筑坛为南北郊冬至祀天于圜丘夏至祀地于方丘一如周礼之制行之数年风雨不时天多变异乃断自圣衷复为合祭之礼而以正月行礼凡所谓六宗山川羣神皆各为坛以从祀葢复有虞之典于四千余载之后毎正嵗之吉天子躬祀天地而巳祖宗配享分命羣臣各献二十四坛行之百年神祗享荅休征屡应其克享天地之心而徧致明灵之格者非一日矣万世所当遵守
　　郊祀天地之礼二【丘濬】
　　臣按先儒谓以形体而言谓之天以主宰而言谓之帝天与帝一也周礼言祀昊天上帝而后又言祀五帝亦如之所谓昊天上帝者兼天与帝言之葢以主宰乎天者其神之大者在此也所谓五帝者言帝而不言天葢随时随方而立名其神各主宰乎一方之气也汉儒不明此义附防而为六天之説既有昊天上帝又有天皇大帝又有太一感生帝之类皆非正礼也葢天无二日民无二王固无二帝之礼况六五哉本朝惟于大祀殿祀昊天上帝凡所谓天皇太一五天帝之类一切革去三代以下祀典之正所仅见也惟道家者流承袭前代之旧因仍未革其所奉祀者乃列昊天上帝于其所谓三清之下又塑上帝像与天皇紫微并列至其所为上帝称号又于昊天之下加以金阙于上帝之上加以玉皇夫金玉之为物滞于有形乃世俗之所贵者而非大道之所寓也顾以世俗之所尚者以为上帝之尊称其防渎甚矣且老聃生于周末死有墓及子孙乃人鬼也而跻之天神之上且不可况上帝乎唐宗宋徽宗本欲尊天而不知其防天也其后流离困阨祸及生民安知非天之所谴耶明圣之主尚其正之不可诿为异教之徒自相崇奉非祀典之所系也
　　郊礼议
　　题为申明议郊礼讲明国法请圣断以正人心以定大典事臣于前月初十日伏承圣制问及南北郊大祀并朝日夕月之礼臣即时欲述所闻以对乃以臣前上疏巳略开陈奉有俞防今方广询廷臣以求公是臣固可以无言日夕觊望公卿大夫必有稽古识治之学必能悉心殚虑敷陈先王之典以仰称休命者不意旬月以来侧闻议论纷操人懐异见殊为可讶及昨覩詹事霍韬之奏则又大可骇惧臣心亦不能无疑矣夙夜再三思惟求其说之不得于是考先王之遗训稽国朝之典章殊未见其不可然后知韬之言过矣臣兹不容于不言也请先以郊祀之礼为对而后辨韬之失言臣闻之中庸曰武王周公其达孝矣乎又曰郊社之礼所以祀上帝也葢天之胙君实为神主君之受命惟典神天武王伐商以其不祀上帝周公称继志述事惟以致孝鬼神陛下圣谕议及于此葢敬天之诚也礼神之至也实为天地神人之庆也窃闻周礼一书言祭祀甚详大宗伯掌礼者也而首及于天神人鬼地只之三礼此即有虞秩宗典朕三礼之意是故以祀天神则有禋祀实柴槱燎之礼以祀地只则有血祭埋沈疈辜之礼以享人鬼则有献祼馈食祠禴烝尝之礼大司乐冬日至地上圜丘之制则曰礼天神夏日至泽中方丘之制则曰礼地只圜丘礼天方丘礼地则天地分祀从来久矣宋儒引昊天有成命为郊祀天地之诗则曰郊祀无天地之分刘安世以丰年潜有多鱼二诗证之以为郊祀天地皆歌此诗何尝言其合祭朱熹则断以此诗多道成王之德疑祀成王之诗以今观之葢终篇无一语涉天地此朱熹之言的然可据而小序不足凖也况周礼掌次王大旅上帝则设毡案设皇邸司裘为大裘以共王祀天之服皆言天而不及地宗伯六器则以苍壁礼天黄琮礼地是天地之祀玉有别也典瑞则以四圭祀天两圭祀地是天地之祀玉不同也祀天于冬至以阳气来复于上天之始祭地于夏至以隂气潜萌于下地之始时不同也用圜钟于震之宫取其干出乎震之义用函钟于未之地取其坤居于未之义是乐不同也小宗伯言五帝且兆于四郊而不言与昊天上帝同郊祀况可与后土地只合祭乎则天地不合祀从来亦久矣是故宋儒叶时之言曰郊丘分合之説当以周礼为定今之议者以社为祭地而不知天子之社有三曰大社曰王社曰亳社大社为百姓而立王社为借田而立亳社则迁国之社也而祭地不与焉朱子释中庸曰社祭地不言后土者省文耳葢祭地之名亦曰社也祭地之社总大地言之与天对者也大社乃自王畿千里之地言故诸侯国社以至庶民乡社皆祀其所主之土也故社字从示从土义有在矣且议者既以大社为祭地矣则南郊自不当祭皇地只何又以分祭为不可乎议者又疑古无北郊然郊特牲曰兆于南郊就阳位也则南郊固见于经矣祭天而兆于南郊以就阳位则祭地而兆于北郊以就隂位曷见其不可也程子曰北郊不可废况陈氏礼书直曰祭地于北郊方丘者北郊之丘也丘方而下所以象地则古人固尝行之矣议者又谓莫大于天地实天中之一物耳不必别祭则以天为尊以地为卑不得与天抗似也然天地合祀则同尊并大是崇地抗天矣与天为敌矣乃不以为非何也程子曰郊天地与共祭父母不同此是报本之祭须各以类祭岂得同时又曰冬至祭天夏至祭地此何待卜朱子曰古时天地定是不合祭日月山川百神亦无合共一时祭享之礼又曰天下有二件极大底事其一是天地不当合祭于南郊夫程朱三代而下大名儒然则其言皆不足据乎秦去古未逺则祀天不于圜丘而于山下祭地不于方丘而于泽中汉之制祀天于甘泉祀地于汾隂则秦汉天地之祭犹分也至元始之制则天地同牢于南郊此则莽贼隂媚元后之计欲以妣并祖故不得不以地并天也合祭之说实自王莽始矣自汉而唐而宋皆合祭而地之特祭少矣汉之前皆主分祭而汉之后亦间有之如魏文帝之泰和周武帝之建康隋髙祖之开皇唐睿宗之先天皆分祭也开元制礼则专主合祭矣元丰一议元祐再议绍圣三议皆主合祭而卒不可移者以宋人有郊赉之费故三年一郊至倾府藏之财而不足以从事所以必于合者从省约也安简便也亦未尝以分祭为非礼也苏轼言祖宗几年合祭一旦分之恐致祸朱子谓其説甚无道理然两郊之説在宋似为难行与今日之事异矣本朝丘濬之言以类于上帝类字强训为合此葢臆説又以元始礼天地同牢不为渎不可以莽废又谓夏至祭地则地先天食其辞多归美本朝之制葢从周之意而不知其言之悖于义也今之议者大率主濬之言而往往以太祖之制为嫌为惧然知合祭乃太祖之制为不可改而不知分祭固太祖之初制为可复也知大祀文乃太祖之明训为不可背而不知存心録固太祖之着典为可遵也且皆太祖之制也从其礼之是者而巳矣矧敬天法祖无二道也陛下固巳灼见礼之实矣当时学士解缙固尝请复扫地之仪矣使太祖尚在知礼之臣亦当请而改之况陛下以圣子神孙有圣人之德而在天子之位顾不得操制作之权以隆继述之孝乎且陛下今日之举欲复古礼以大报天也欲遵祖初制以求尽善也欲逺迹三代之隆而一正千古之谬也将以建一代中兴之业而陋汉唐宋于下风也所谓功光祖宗业垂后裔之事未有大于此者也是故文武之制禾备周公作礼乐以成之未闻周公变文武之旧也况礼乐必积德百年而后兴今以其时考之则可矣我太祖天造草昧规模宏逺訏猷懿范可守可则者多矣乃若礼乐之兴恐亦有不能不待于后世者至于振起而充拓之虽我圣祖之心岂无所望于后世之圣子神孙者乎此正今日之事也岂有泥于祖宗巳然之迹遂一成而不可变耶中庸曰非天子不议礼不制度不考文孔子曰礼乐征伐自天子出然则所谓天子者岂尽指创业之君言耶信如诸臣之议则守成之主皆无所事事矣虽有周公孔子之圣亦不敢言礼乐矣所谓善继人之志善述人之事皆无所用其力矣无乃失之逺乎韬之奏曰紊乱朝政曰变乱成法必有任其责既而曰諌官创议葢指臣也韬之此言私心害之也欲中人以祸而不知祖宗之大法故韬往往自蹈之而不知其施诸人无足怪也臣请得以讲明之非以晓韬且以晓在廷诸臣也夫律有奸党之条内开若在朝官员交结朋党紊乱朝政者皆斩此指国家一应法度政令干系纪纲名分而奸臣交结朋党纷更壊乱交通扶同为奸作弊以欺君罔上虐民害政者言也今日所议者郊祀之礼耳乃古先哲王令典我太祖髙皇帝之所巳行载在典章律亦有毁大祀丘坛之文解律者曰丘坛祭天圜丘祭地方丘坛其所登祭之处此法家之所知也言官议礼本非变法以此为紊乱成法之文属在讲读律令条下曰凡国家律令叅酌事情轻重定立罪名颁行天下永为遵守百司官吏务要熟读讲明律意判决事情末一款若官吏人等挟诈欺公妄生异议擅为更改变乱成法者斩此所谓成法者即太祖所定之大明律令也未闻以礼乐制度为成法也韬尝奏言有禄人受枉法賍八十贯律绞欲将在外知县以上等官但犯賍八十两即挐觧来京绞诸都市不许准徒是改杂犯为真犯也此则非成法矣臣尝伏读太祖御制大明律序今后法司只依律与大诰议罪今黥刺者除逆党家属并律该载外其余有犯俱不黥刺杂犯死罪并徒流迁徙笞杖等刑悉照今定赎罪条例科断臣又尝伏读皇明祖训如曰守成之君所用常法止守律与大诰不许用黥刺剕劓阉割之刑臣下敢有奏用此刑者文武羣臣即时劾奏如曰以后不许立丞相臣下敢有奏请者亦要即时劾奏皆处以重典若此类者乃我太祖成法非臣下所敢变乱者也岂惟臣下虽我皇上亦岂得遂变之惜乎韬之未达乎此也臣备员谏诤使万一有干祖宗典宪亦岂敢辄犯哉臣虽至愚或不至此也至于毁周礼一书尤为妄议臣不敢一一指摘当于其大者辨之韬曰宋儒胡宏有言周礼非周公之书王莽刘歆为之也韬名为读书知礼者且备位儒臣矣何其不考之甚也胡宏之言非宏言也承舛踵讹之説也夫周礼之出自刘德始累周礼者亦自刘德始周礼之立自刘歆始诬周礼者亦自刘歆始周礼之传自郑康成始壊周礼者亦自郑康成始昔秦人焚书灭学周礼藏之山岩屋壁仅而获存武帝时有季氏得之以上河间献王德乃以考工记补五官之缺汉臣诋之以为末世渎乱之书实刘德一记累之也至成帝时刘向子歆校理秘书乃独知其为周公致太平之迹不幸身为国师取之以辅王莽乃为泉府理财之説于是六干立法则皆置市官当时汉儒訾之以为六国隂谋之书是刘歆一法诬之也先儒尝谓累周礼者其罪小诬周礼者其罪大诬周礼者其法在壊周礼者其法亡然礼经之学所赖相传至今不坠者实诸儒讲明之功也今韬不以诸儒讲明者之言为陛下献乃独取胡宏凭私臆决之一言以厚诬周礼不惟取辨一时以误陛下而又误天下后世使信周礼为王莽伪撰不得表章而遵行之其闗系名教非细故矣臣窃为韬惧也臣何敢隠而不尽言与之辨乎夫诸儒讲明之功莫大于朱子程子朱子曰周礼乃周家盛时圣贤制作之书又曰周礼一书周公所以立下许多条贯皆是从广大心中流出又曰周官徧布精宻乃周公运用天理熟烂之书又曰説制度之书惟周礼仪礼可信礼记便不可深信又曰周礼非圣人做不得程子曰周礼一书周公致治大法在其中又曰必有闗雎麟趾之意而后可以行周官之法度他如文中子居家不暂舍周礼至谓如有用我执此以往又曰周礼其敌于天命乎又曰吾视千载以上圣人在上者未有若周公焉其道则一而经制大备后之为政有所持循东莱吕氏曰用典所载纲以六官之职统端于内治达于外枢动于上政行于下此圣人之所以好要而百事详也范氏曰人君如欲稽古以正名茍舍周官未见其可杨氏曰周官之书先王经世之务也不可不讲然则韬之学果纯于程朱数子乎至力诋天官冢宰篇为莽诳天下之术则又大可异矣夫天官冢宰一篇朱子以为周公辅导成王垂法后世用意最深切处欲知人主正心诚意之学于此攷之可见其实又谓冢宰一官兼领王之膳服嫔御此最是设官者之深意葢天下之事无重于此后世虽不能行岂可尽废圣人之良法美意而诬以莽之伪为耶且莽之前固尝有周礼矣今则以为周制之土苴而莽集其大成韬又曰合祭以后配地自莽始夫莽既伪为是书矣何不削去圜丘方丘之制天神地只之祭而自为一説耶其説不得而通之也是故疑周礼者汉武帝何休谢氏黄氏之徒也彼程子朱子东莱横渠则固无疑矣用周礼悮天下者王莽刘歆苏绰王安石也彼周公召公毕荣毛散诸公则未尝误也韬谓皇上好古之笃如此志复三代如此千万世一人而巳矣未见儒臣以三代纯王之学上辅圣主此言诚是也然既以皇上好古志复三代则分祭天地固古礼也三代之典也何以言其非礼而必欲使袭王莽渎乱之旧耶夫致主之学周公之道纯矣今乃欲尽废周礼使不得行于世则祖宗之设官分职大小政体其仿于周礼者多矣然则必一举而变乱之耶抑不知此外又别有何道乃为纯王之学可以辅圣主耶是故韬之言臣不敢以为是也独怪夫韬之言出而和者遂纷纷也况近年礼部行移令立小学习读周礼又令科塲必以周礼策士是皆奉陛下明防施行者也乃不闻韬奏止之及韬修大明防典尝具奏欲将内府各监局职掌属之礼部亦复援引周礼天官冢宰之文是韬平日未尝非周礼也何得因议郊祀而一旦遂欲尽弃其学耶殆不可晓也臣窃愤懑以今日之事乃陛下光明俊伟超轶古今之盛举而不得羣臣同寅协恭之助实韬有以启之也但在廷羣臣之奏或谓事体重大惮于更改或谓合祀从来久逺宜仍旧贯或以费财动众恐停国力此固私忧过计之言自是一説亦何不可之有独怪夫牵合附防背畔决裂以圣人之言为不必尽信则不免于欺矣且建白者言官之职议可者执政大臣之事至于议礼之权又惟天子得以独专非臣下所敢与也况臣前疏固巳言之矣臣又窃惟今日之事职掌者礼官则考订折衷以求定论者当在礼官也谋国者大臣则议拟奉行以身任其责者当在大臣也臣既各以所见上陈矣但前月仰奉明问旬日之间即以疏上窃恐考究未必尽精意见不能无异中间固有诡词诐説党邪惑众者殆不足深较葢议礼之家名为聚讼常情所向自古已然惟是天地大祭国家重务况于千八百年之下兴起三代而上之盛典所当尤加慎重必使损益合宜足以垂范宇宙不致少有遗恨以贻后议则天下之大幸也伏望皇上恢天度开张宸聪矜愚尽下曲示优容小大臣工必能克去已私仰体圣明深求古义以奉明诏所据圜丘方丘朝日夕月诸神坛壝规制自有我太祖刋定之典备载存心録一书不须创设无所变更一凖乎旧而巳但大祀殿以之祀天则不应经义以之飨帝则□合周礼然祖宗并配父子同列稽之经防未能无疑矣周人郊祀后稷以配天臣以为我太祖圣神文武钦明启运俊德成功统天大孝髙皇帝足以当之宗祀文王于明堂以配上帝臣以为我太宗体天行道髙明广运圣武神功纯仁至孝文皇帝足以当之区区之愚有见于此不敢不以为献如蒙再下臣章勅礼部一并防议所贵廷臣协心同德深考博求务合经训破除臆説不狃于茍且之情不迁于众多之口忠诚精白以仰承皇上中兴大有为之志以光复太祖之始制使天下后世知郊祀天地获全古礼一洗千古之陋自陛下始顾不休哉伏惟圣明观其防通取厥中正断而行之以幸万世臣不胜战惧昧死愿忠之至嘉靖九年三月初三日题初五日奉圣防这所奏皆发明古典朕巳具悉礼部便上将各官所奏并此本看详开具务要据古斟酌防官议拟明白奏请定夺勿得稽迟避忌钦此
　　论郊社【黄润玉】
　　中庸曰郊社之礼所以事上帝也朱子注郊祭天社祭地葢郊之礼主祀上帝而统地只也按郊特牲篇郊特牲而社稷太牢又云社所以神地之道也地载万物天垂象取材于地取法于天是以尊天而亲地也礼运篇夫政必本于天殽以降命命降于社之谓殽地又曰祭帝于郊所以定天位也祀社于国所以列地利也又云礼行于郊而百神受职礼行于社而百货可极又按书泰誓云类于上帝宜于冢土召诰云用牲于郊牛二社于新邑牛一羊一豕一以上经传对举郊天社地之文最为明白及考祭法燔柴于泰坛祭天也瘗埋于泰圻祭地也用骍犊于泰昭以下六宗四坎坛之百神皆埋少牢此王者郊天而并祭地之大礼也周官大宗伯章祀天始上帝祭地始社稷独司乐章有夏至方丘之文即祭法王为羣姓立大社而王社乃宗庙之右社稷也别无北郊之名夫天包乎地天尊而地卑固不可以并言南北郊也礼云器用陶匏顺天地之性也此亦郊天而并祭地也草庐吴先生谓天地并尊似拂易传天尊地卑之义故着此论
　　宗庙飨祀之礼【邱濬】
　　臣按古者天子七庙各自为室自汉明帝以后始为同堂异室之制行之千有余年一旦革之以复古制葢亦难矣必欲酌古今之制果何如而可适今之宜而不失古人之意乎臣窃谓宜如周人宗庙都宫之制七庙各为一室太祖之庙居中分为三昭三穆其中有功德者别出之以为世室如刘歆之説兄弟相继者名为一世而各自为一室毎嵗四祭如周礼所谓祠禴尝烝者春祠则犆祭夏秋冬则祫祭如王制之説春祠毎嵗孟春自初一日斋戒为始四日祭太祖庙间一日祭一庙前一日省视祭毕即绎十有四日徧七室毎室各祭则羣庙之主各得自伸其尊而不厌于太祖矣至于夏之禴秋之尝冬之烝则先期各于其庙吿以时祫之意至日各迎其主祫食于太祖之庙而巳祧者不与焉则主祭者不劳而行之不难矣所谓大祫大禘者説者谓五年一禘三年一祫非古制大儒程頥有言立春祭先祖冬至祭始祖朱熹谓先祖之祭似祫始祖之祭似禘二儒之言虽为人家而发然揆之于义而合推而上之似亦可行请于毎嵗立春之日行大祫礼凡毁庙未毁庙之主皆合食于太祖之庙大禘之礼则于冬至之日行之于始祖之庙而又推始祖所自出之帝而以始祖配之焉后世人主多是崛起未必皆如三代世系有所据依功业有所积累所谓始祖者创业之君也始祖所自出之帝据其所可知者请以宋朝为比而即光宗之世论之所谓始祖者太祖也太祖者宋创业之君也太宗仁宗二帝有功德不祧以为两世室神宗哲宗徽宗钦宗髙宗孝宗六室为亲庙前此顺翼宣三祖真英二宗皆在三昭三穆之外亲尽而祧所谓僖祖者太祖之髙祖开国之初即追封以为亲庙其所知者止此自此以上更不可考是为太祖所自出之帝宜别为一庙以藏其主而以顺翼宣三祖祔其中遇行禘礼则请僖主出就太祖之庙祀之而以太祖配焉【顺翼宣三祖配食其在左】大祫则太祖正东向之位而凡毁庙未毁庙之主皆合食于太祖如常仪如此则太祖名号既与庙相称而亦不失其所以追王崇祀僖祖之心矣【宋人以僖祖正东向之位以为太祖然宋之太祖乃是建隆帝与庙号不相称祧去僖祖不祭则又失太祖事亡如事存之心】若夫祭天飨帝则惟以太祖配焉夫然则尊尊亲亲各得其宜而古礼庶几可行之今乎是虽不尽合古人之制而古人之意或亦略得其彷佛矣传曰非天子不议礼顾臣何人辄敢妄议葢述所闻以比拟前代之制非敢以为今日可行也臣昧死谨言
　　庙制疏【倪岳】
　　勅谕礼部朕惟古者天子九庙而祖功宗德百世不祧其他则以次祧迁有常制焉恭惟我太祖髙皇帝混一区宇肇正纲常追祀德懿僖仁四祖同殿异位情文具称列圣相承昭穆有序至于皇祖考英宗睿皇帝九庙巳备兹者皇考继天凝道诚明仁敬崇文肃武宏德圣孝纯皇帝山陵将毕升祔有期当定祧迁之制矧惟皇妣孝穆慈慧恭恪庄僖崇天承圣皇太后祔葬毕日宜有奉享神主之礼尔礼部其防文武大臣并詹事府国子监翰林院堂上左右春坊及科道掌印官详稽古制斟酌情文议处来闻务遵典礼足垂万世用成朕尊祖敬亲之大孝钦哉故谕钦此钦遵防同太傅兼太子太师英国公等官张懋等议得礼必縁情而立义事当据古以证今谨按成周之制天子七庙三昭三穆与太祖之庙而七文王武王为宗不在数中故为九庙葢以后稷为始祖文武为世室皆百世不迁其余则以次而祧前乎周则商以契为祖而汤与三宗百世不迁后乎周则宋以僖祖为祖而太祖与太宗百世不迁彼时僖祖祧迁虽曰迭有异议而大儒程頥朱熹皆以奉僖祖为太祖为得礼之正而合于人心之同所谓有其举之莫之敢废者也国朝太祖髙皇帝肇建丕图追祀四祖迨至英宗睿皇帝龙驭上賔遂备九庙在当时则德祖尊为髙祖以上葢无可推之亲在今日则德祖尊为始祖以下固有可祧之主洪惟太祖髙皇帝太宗文皇帝功德隆盛如周文武万世不祧懿祖而下以次递迁实惟古制今伏遇宪宗纯皇帝升祔之日所有懿祖皇帝神主义当奉祧仍于太庙寝殿之后略仿古者夹室之意别建一殿九室以事奉藏况古自祫祭谓合祧庙与未祧之主于太祖之庙而祭之故谓之祫祫者合也今亦宜于嵗暮享祭之日奉迎懿祖皇帝神主仍居旧位以享祫祭之礼则毎嵗一祭视古三年一祫于礼有加近该钦天监选到成化二十三年十二月二十四日宪宗纯皇帝神主升祔太庙后殿未可营建合无暂请懿祖皇帝神主安奉于德祖皇帝室内以俟后殿之成此即所谓毁庙之主藏于太祖之庙于义亦安又按周礼春官大司乐之职歌仲吕舞大濩以享先妣谓姜嫄也是帝喾之妃后稷之母故特立庙以祭之至宋则元德懿德二皇太后俱有别庙之享章献章懿二皇太后遂有奉慈之建毎嵗五享四时荐新上食并同太庙兹者恭遇孝穆太后祔葬茂陵所有神主宜于奉先殿傍近宫室改为别庙以礼安奉嵗时祭享悉如太庙奉先殿之仪仍乞勅奉迁官于祔葬毕日暂奉神主于茂陵献殿以俟二十四日宪宗纯皇帝祔享太庙礼毕然后启行于二十六日文武百官各具素服出城奉迎自大明门进入就赴别庙安奉如仪以是叅稽乎情文庶几咸合乎典礼縁系节该钦奉勅防防官议处来闻事理未敢擅便定夺谨题请防成化二十三年十一月二十一日于西角门题奏本月二十三日奉圣防是奉先殿傍近无宫室堪改别庙恁还再议来説钦此钦遵二十六日礼部防官议拟题奉圣防你毎既考论明白准议钦此钦遵后于奉先殿之东别辟门改一殿仍扁曰奉慈殿以奉神主云【青谿漫藳】
　　题礼仪事【杨守陈】
　　往者钦防谕以宪宗纯皇帝将祔太庙当定九庙祧迁之制命文武大臣下逮臣等防议臣愚无识以为当据古礼而但定七庙祧德祖懿祖熙祖三庙乃以仁祖淳皇帝太祖髙皇帝太宗文皇帝仁宗昭皇帝宣宗章皇帝英宗睿皇帝宪宗纯皇帝为七庙别为殿于太庙之后以奉三庙神主三嵗一祫以后则自仁祖及仁宗以下亲尽而祧皆祧于三祖之庙而太祖太宗皆百世不迁庶无悖礼臣议若此众于建别殿以藏祧主而行祫礼与臣议同惟以明诏巳言九庙而难违德祖当为始祖而不迁故但请祧懿祖与臣议异臣退而思之窃以为诏书九庙犹或可从若德祖不祧以为百世不迁之祖则有不可孔子曰祖有功宗有德此万世不易之论也天子七庙太祖之庙百世不迁余皆祧毁此四代帝王之成法也请详陈之唐虞之文祖尚矣夏之颛顼既帝而鲧无功故以禹为始祖殷之始祖曰契周之始祖曰稷皆有大功故号太祖而郊祀配天其庙不迁汉及魏晋上祖无功皆以创业之君为太祖李唐上祀四世諡其髙祖曰宣简公曾祖曰懿王考曰元皇帝而其祖諡景皇帝有功实号太祖赵宋亦祀四世号其髙曾祖考为僖顺翼宣四祖而以艺祖开国庙号太祖凡号太祖者必以配天此皆据礼以定名号巳示当祧与不迁之意矣故魏晋之庙太祖以上亲尽皆祧而太祖厯世不迁时无议者唐至中宗既祧宣简于夹室宗仍复宣简而諡为献祖并諡懿王为懿祖至代宗并祧献懿德宗又祧元帝于是太祖居第一室矣然至祫禘之时则献祖居尊东向而太祖在昭穆之列当时人心犹慊议者纷然卒迁献懿之祖于兴圣庙不预祫祭而太祖正东向之位为不迁之祖终唐之世无复议者宋至神宗巳祧僖祖于夹室及王安石用事仍复僖祖且定之为始祖而居累朝【阙】祭所虚东向之位迁顺祖于夹室当时名臣若韩维司马光孙固王介张师顔者羣议力争莫能回也哲宗既祧翼祖徽宗又祧宣祖而僖祖犹居尊位太庙犹列昭穆人心亦慊故髙宗以来如董棻王普之伦屡尝论列宁宗乃用赵汝愚郑桥楼钥陈傅良诸臣之议并祧僖宣二祖别建四庙殿以奉祧主时惟一朱熹争之不胜于是太祖始居第一室而祫祭居东向之位终宋世不迁无复议矣此则凡号太祖而配天者必居尊位而百世不迁然后合乎典礼协于人心而无可议也国初追帝髙曾祖考为德懿熙仁四祖亦但以为四亲庙而已初无祖功之意故郊祀配天则以仁祖亦惟取严父之义耳固未尝以德祖拟商周之契稷而辄以配天也太宗嗣位乃尊髙皇帝为太祖而遂以配天仁祖亦不得预则其意亦以四祖亲尽当祧而太祖有功不迁当如夏之以禹为始祖汉以下以创业之君为太祖者也在礼太祖即始祖髙皇帝既号太祖今乃复号德祖为始祖岂先王之礼祖宗之意哉且古者一帝一庙庙皆南向后世同堂异室亦皆南向时享则诸帝皆南面而各尊惟祫祭则太祖东向独尊余则左右分向皆卑也我朝时享之礼则惟德祖南面独尊余皆东西相向而卑巳如祫之仪矣今祧懿祖则以德祖为始祖而百世不迁永居南面之位而常尊太祖永居东向之位而常卑后世臣子瞻之孰无感怅必有博闻达礼之儒昌言正议而羣臣和之天子从之卒祧德祖而尊太祖然后巳耳唐宋之事是明鉴也若祧德祖则异日三祖以次祧尽而太祖可居南面之尊以称其名实此天下人心之同愿虽传万世必无易也况别殿宻迩太庙而祫祭则德祖犹居南面之位而太祖诸帝皆分列左右不失其尊非若唐迁献祖于兴圣庙宋迁僖祖于四祖殿而逺隔别享伸孙之尊废祖之祭也亦何嫌哉今之议者率谓德祖犹宋之僖祖王安石尝议尊僖祖为始祖其后朱熹庙议实取之今尚敢有异议乎臣以为不然安石谓僖祖有庙与契稷疑无以异熹亦谓莫若以僖祖拟稷契而祭于太庙之初室曰疑曰莫若则其意岂真以僖祖可为稷契而合于礼之祖有功者哉葢其説以为若祧僖祖不可下祔子孙之夹室又不可别立一庙故为是不得巳之辞耳葢祖有功之礼终不可泯也况时异制殊尚执其説之不可行于宋者而必欲行之今乎今太庙既无夹室若执其説虽别立庙亦不可也祧主将安寘乎今既别立殿以奉祧主无所谓下祔子孙者德祖之祧何不可之有而必欲强无功者以为始祖而使有功之太祖乃不得如夏之禹汉以下创业之君何哉孔子明言祖有功宗有德世无不宗之安石但论本统而不论功德巳戾乎孔子而朱子有取之者其説虽多亦但如前之所云者耳今议者不察定礼不从孔子而犹以朱子为辞庙祀不祖有功而以无功者强拟上不当祖宗之意下不惬臣子之愿名与实乖文与情戾安可为典而垂世哉陛下若姑循近制则存九庙祧德祖亦可矣虽从今议而毎嵗一祫亦无不可葢古礼四时皆祭三嵗一祫今四时之外实多嵗暮一祭故佥议改嵗暮时享为祫乃礼之从宜而近厚者亦可从也若务遵古典则当全用臣议并祧三祖但存七庙三嵗而一祫乃协四代之典足垂万世之法也伏惟圣明裁处凡宗庙之数祖宗名号之义庙主当祧与不迁之制行于古而宜于今者臣既备陈如右至于厯代羣臣之议其是非得失有可鉴者臣复条列于左谨按宋神宗治平四年以英宗将祔庙太常礼院请祧僖祖两制若翰林承防张方平等论谓合礼遂祧僖祖神主藏之西夹室矣至熙宁五年平章事王安石奏曰万物本乎天人本乎祖故先王庙祀之制有疎而无絶有逺而无遗商周之上断自稷契以下者非絶喾以上遗之以其自有本统承之故也若夫尊卑之位先后之序则子虽齐圣有功不得加其祖考此天下万世之通道也本朝自僖祖以上世次不可得而知则僖祖有庙与稷契疑无以异今毁庙而藏主夹室替祖考之尊而下祔于子孙非所以顺祖宗之孝心事亡如事存之义因循定礼实在圣时请下两制详议臣按郊庙之礼论庙祀祖宗则曰祖有功宗有德其言各有攸当安石引孔子论郊祀者以论庙祀故以祖宗但论本统而不论功德可谓悮矣商周之契稷实以有功而不迁岂徒本统所始而巳宋之僖祖则以无功而祧之乃先王之典礼后世之公论岂子孙以有功加其祖考而失尊卑先后之伦哉稷之先世自帝喾以泝黄帝谱系甚明非以其世次不可知而定为始祖也固与僖祖异矣葢稷之有庙也以功功立不迁僖祖之有庙也以亲亲尽斯毁乌可谓无异耶若以僖祖藏主夹室未安则岂可因此而废祖功之大礼哉当时孙固张师顔之説亦可从也诸説具见于后翰林学士韩维等议曰先王有天下迹其基业之所起奉之为太祖契稷是矣后世有天下者特起无所因遂为一代太祖国家太祖皇帝功德卓然为宋太祖无少议者僖祖虽为髙祖然功业未见所因世系未知所始而欲契稷奉之于古无考于今未安今之庙与古殊制古者毎庙异宫今祖宗同处一室而西夹室在顺祖之右似亦无嫌天章阁待制孙固曰后稷播种万世粒食其功大矣故为始祖而配天今太祖皇帝削平诸难功格上天百余年间天下之涵泳生养而安乐于无事者皆其功也宜尊奉为始祖若僖祖之德不昭见于生民不明被于后世岂可以跻后稷之庙当始祖之礼今毁其庙而藏主于西夹室在顺祖之右固巳顺矣非祔子孙而替祖考也若犹以为不可则特为僖祖立室凡毁庙之主皆藏其中当禘祫时以僖祖居东向之位太庙与羣庙之主皆顺昭穆之次从之而合食则僖祖之尊自有所伸矣若以别室为非则周人别庙姜嫄不可谓非礼也判太常寺张师顔等曰商周稷契皆有大功始受封国故奉之为太祖后世受命之君功业特起不由先代则亲庙迭毁身自为祖故魏祖武帝则处士毁唐祖景帝则农毁此前世祖其始封之君以法契稷之明例也僖祖虽为圣裔之先而非始封有功亲尽固当祧也今欲以有庙之始为説援而进之以为始祖固与契稷异矣使契稷本无功德初不受封而引以为据庶或可矣若其不然岂可据哉太祖首创洪业传祚万世固当为帝者始祖若僖祖神主则宜略仿周人守祧之制筑别庙以藏之亦礼之以义起者也臣按自汉以来议此礼者众矣汉则韦成等四十四人皆谓髙皇帝为太祖请瘗太上主于寝园魏则钟繇髙堂隆诸儒皆谓武皇帝为太祖请迁处士主于园邑晋则范宣蔡谟羣臣皆谓宣帝为太祖请筑别殿以藏三祖神主唐则张齐贤谓景皇帝为太祖而农及宣光之主皆当祧之陈京诸臣请筑别庙以藏祧主顔真卿韩愈请藏主夹室而时出以享祫祭此皆祖有功而祧无功合于古礼与宋诸贤之议如出一口韩琦见固之议而叹曰孙公此议足以不朽矣司马光与维议同神宗亦以维言近是皆为王安石沮之惜也翰林学士元绛等议曰自古受命有天下者皆推本其统以尊事其祖商周之祖契稷皆以承其本统而非以有功与封国为轻重也诸儒以契稷有功于唐虞之际故谓之祖若必以有功而为祖则夏后氏不郊鲧矣今太祖受命之初立亲庙自僖祖以上世次不可得而知则僖祖之为始祖无疑矣倘谓僖祖不当比契稷为始祖是使天下之人不复知尊祖而子孙得以有功加其祖考也传曰毁庙之主陈于太庙未毁庙之主皆陞食于太祖今迁僖祖之主藏于太祖之庙则祫禘之日四祖皆降而合食也情文不顺莫甚于此请以僖祖为太祖则合于先王之礼意臣按绛议有述安石之言者前巳辨矣余亦未安夫祖有功宗有德此三代之典礼宣圣之格言万世不可易者若谓祖不以功则宗亦不以德乎祖不以功则商自三宗以上周自王季以上何者非祖而独尊契稷宗不以德则商太甲以下周自王季以下何者非宗而商独取太甲太戊武丁周独取文武耶夏虽郊鲧于一时不庙鲧于百世正以无功而不可祖故但祖禹耳汉以髙帝功大而为太祖文帝盛德而为太宗降厯魏晋无不以有功者为祖有德者为宗岂绛之稽古未详欤若谓四祖降而合食为非则王者既立始祖之庙又推始祖所自出之帝而祀之于始祖之庙此亦降而合食情文不顺者耶先王之礼固祖有功而太祖之庙惟一既毁之庙不立也宋既号有功者为太祖矣绛乃欲以无功者立其巳毁之庙而又号为太祖何太祖之多耶不知其所谓礼者合何礼也绛本传云绛有威名而无特操在翰林谄事王安石及其诸子士论鄙之然则绛之此议岂其本心也哉众议既上王安石奏曰圣王议礼固有因循至于逆顺之大伦讵能违戾而变古今或以夹室在右谓为宗祐为尊本统所承措之别室为当类皆违经背礼臣等所不敢知于是遂奉僖祖为太庙始祖臣按孔子曰殷因于夏礼所损益可知也周因于殷礼所损益可知也然则圣王之礼固有因循亦有损益故祖功宗德厯代因循而无异祧主异藏厯代损益而不同也鲁禘跻僖公春秋讥其逆祀宋禘未始有跻者惟以僖祖无功而祧之亦因循旧礼非变古而违逆顺之大伦也古者太庙惟太祖有功不迁余皆迭毁此三代因循既千余年矣自汉魏以来必推有功者为太祖不迁其无功者虽属尊于太祖而必迭毁诚合古礼此厯代因循又千余年矣而安石率然以无功者强为始祖有功者虚称太祖情文不顺名实尤乖举三代以来数千年之令典一朝而乱之敢违戾变古者非安石其谁欤若祧主之藏则厯代因时损益固有不同夹室如韩维所议别庙如张师顔所论亦损益之宜者也若据古礼则庙制同门异宫有毁无立所谓祖有功即指太祖太祖乃始祖之号耳唐张齐贤谓礼经始祖即太祖太祖之外更无始祖宋王普谓太祖即庙之始祖是为庙号非諡号也惟我太祖庙号巳定虽更累朝祫享必虚东向之位以其非太祖不可居也逮至熙宁乃尊僖祖为始祖而太祖常列昭穆名实戾矣倘以此为是则僖祖当称太祖而太祖当改庙号也二説良是安石既不能改同堂异室以复古之庙制又别奉无功者以为始祖而加于太祖之上重立其巳毁之庙是亦违经背礼矣何乃以是辟羣贤哉夫祖功宗德厯代因循礼之本也縁情立典万世通行而不可变者也祧主异藏厯代损益者礼之文也因时制宜毎代各施而不可泥者也安石但泥于毎代各施之宜而辄变夫万世通行之典可谓不知务矣以坚志强辨力排羣议而自用此即其行新法之智力也周官法制本非后代时势所可行而强行之殷周契稷本非后王祖宗所可儗而强儗之同一窒也新法之法当时被其祸始祖之议今尚踵其非可胜叹哉髙宗绍兴五年吏部员外郎董棻太常寺丞王普皆请祧僖祖而祫祭正太祖东向之位髙宗及宰相赵鼎皆是之然未暇也至绍熙五年宁宗即位太常少卿复言如普棻尤切既而吏部尚书郑侨等亦因大行祔庙之祭是祖宗万世之礼破熙宁不经之论请祧僖祖而正太祖东向之位诏从之侨等又言僖祖当用唐兴圣之制立为别庙而顺翼宣之主皆祔藏焉遇祫则即庙而享于礼为称诏有司集议诸儒若楼钥陈傅良辈皆以为可宰相赵汝愚是之乃别建四祖殿于太庙之西以奉四祖祧主嵗令礼官荐献太庙以太祖正东向之位方集议时朱熹在经筵独集议状曰今羣议虽多皆有可疑如以藏主于夹室则古未有祖考祧主藏于子孙之夹室者自太祖之初室视夹室如正殿之视朶殿子孙坐于正殿而以朶殿居其祖考此不可之一也至于祫享则又设幄于夹室之前而别祭既不可谓之合食而僖祖神坐正当太祖神主之背前孙后祖又不可之二也如曰别立一庙则不惟丧事即逺有毁无立而所立之庙必在偏位其栋宇仪物必不能如太祖之盛是名为尊祖而实卑之又羣庙之主祫于太庙四庙之主祫于别殿又不谓之合食此又不可之三也如曰藏主于天兴殿则宗庙原庙古今之礼不同不可相杂亦不合食与别庙无异此又不可之四也凡此数者议者亦皆知其不安特以其心欲急奉太祖东向之位其实无益于太祖之尊而徒使两庙威灵常若争较弱强于冥冥之中使四祖疑于受摈徬徨踯躅不知所归令人伤痛不能自巳今但以太祖当日推尊帝号之心而黙推之则其在天之灵必有所不忍而不敢当矣又况僖祖祧主于治平不过数年而神宗复奉为始祖以为得礼之正而合人心又况所谓有其举之而莫敢废者乎且孔子论武王周公之孝而曰践其位行其礼奏其乐爱其所亲敬其所尊事死如事生事亡如事存孝之至也今天子既践太祖之位行太祖之礼奏太祖之乐矣固当爱太祖之所亲敬太祖之所尊而所以事太祖者无异乎生存之时乃为至孝而议者顾欲黜其所追尊之祖考而又未有一定之处岂所谓爱敬其所尊亲而事死亡如事生存之时乎葢议者之为此説但以太祖膺图受命化家为国而王业之兴不由僖祖耳然后稷始封于邰而不窋已自窜于戎狄公刘太王又再迁而后定文武之兴又何尝尽由于后稷哉但推其本始为出于此故不可以不祭而祭之不可以不尊耳岂计其功德之大小有无哉况周人虽以后稷为太祖而祭法亦曰祖文王而宗武王是乃祖有功宗有德之意故自为世室而百世不迁以冠诸庙则亦不必东向于祫而后可以致尊崇之意矣今莫若以僖祖拟后稷而祭于太庙之初室顺翼宣祖俱藏其主于西夹室太祖而下各以昭穆祭于太庙则僖祖东向如故而顺祖以下至于孝亲皆合食焉则理顺矣葢尊太祖以东向者义也天下臣子今日之愿也尊僖祖以东向者恩也太祖当日之心也与其伸义屈恩以快天下臣子之愿也孰若屈义伸恩以太祖当日之心乎韩愈所谓祖以孙尊孙以祖屈者正合此意而又以为四时各祭其庙则所伸之祭常多三年然后一祫则所屈之祭常少亦切中事情故熹窃以为羣议皆舛逆而难通不若还僖祖于太庙三年而一东向之为顺易无事也臣按羣议四者虽若不可然背圣训而祖无功恐尤不可今我朝太庙既无夹室而祧主不敢毁之瘗之必当作别殿而不可泥于有毁无立之文矣太庙既有庙寝今别作殿是后寝以藏已毁庙之主前寝仍藏未毁庙之主庙则为时享祫祭通用之所无所谓藏祖考于子孙夹室者矣庙地且广而别殿在正北栋宇仪物可盛于旧无所谓名为祖而实卑之者矣今改嵗暮时享为祫祭则毁庙未毁庙之主毎嵗皆合祭于庙无所谓受摈别享而不得合祭者矣岂复有一如熹之所疑者乎然则所谓四不可者今皆可矣今祧德祖而熹尚在亦或无异议耶其谓两庙威灵争较强弱四祖疑于受摈徬徨踯躅恐未必然熹尝言祖有功宗有德天下后世自有公论不以拣择为嫌所以名之曰幽厉虽孝子慈孙百世不能改也又尝言祖功宗德其説尚矣而程子独以为如此则是为子孙者得择其先祖而祭之此殊未然商之三宗周之世祖见于经典皆有明文而功德有无之实天下后世自有公论若必以此为歉则秦政之恶夫子议父臣议君而除諡法者不为过矣且程子晩年尝论本朝庙制亦谓太祖太宗当为百世之庙以此而推则前説若非记者之误其或出于一时之言未必终身之定论也夫既谓公论在天下后世则非太祖所得而专之虽太祖有所不忍而不敢当如公论何若谓僖祖之为始祖已得礼之正而合于人心则当时附安石者惟元绛等数人而巳若韩维张师顔辈数十人皆谓其背礼逆情而力争之后世若董棻王普数人亦皆谓其违经戾古而请更之又后则赵汝愚郑侨辈数十人又皆谓其不经之论而卒正之安在其得正礼而合人心也虽熹亦自言尊太祖则快天下臣子之愿夫臣子之愿则尊僖祖之不合人心也明矣又曰礼者顺于鬼神合于人心而理万物者也岂有不快臣子之愿而可谓之合人心不合人心而可谓之正礼乎有其举之莫敢废也戴记有是言矣然僖祖既祧之后熹援王安石故事又谓更改岂忘其上文有其废之莫敢举也之言乎要之举废当揆诸义不可执也所引中庸爱敬所尊亲事死亡如生存之説似矣然僖祖固太祖之所尊而敬者顺翼宣三祖独非太祖之所尊而敬者乎留僖祖而黜三祖则于所尊有敬有不敬者矣岂太祖生存之时之心哉若谓周家之兴不由后稷则书言先王建邦啓土诗列生民思文而序者言文武之功起于后稷史记言古公亶父复修后稷公刘之业论语曰禹稷躬稼而有天下皆虚诞耶谓祀稷但论本始而不记功德则与其前所谓祖功宗德尚矣之説何背驰也孔子言天子七庙三昭三穆与太祖之庙而七自此厯数而以祖有功宗有德结之则所谓有功者正指太祖也祭法但言祖文王而不言文王为太祖熹乃以祖有功为文王无乃失其防欤况祭法之言禘郊祖宗多悮今未暇辨也谓僖祖拟稷而居初室祫享东向则诸贤羣议巳具前矣所定昭穆之次马端临亦尝议此未能详也谓尊太祖为恩尊僖祖为义固当然常人之情多以恩掩义圣人制礼必以义断恩若惟其恩不惟其义则至亲之丧其可以期断祖考之諡其可以幽厉乎然则屈义伸恩之説亦恐未安所引韩文臣有别论在后葢熹一时之见偶合于安石遂主张其説而排羣议其于诸书众论皆不暇顾虽孔子之言亦不暇详与其平昔之言抵牾而一篇之中亦自相矛盾此岂至当之论而可信从者哉今之议者徒以熹为大儒其言必当竟不究其是非得失而靡然从之并为一谈牢不可破甚者或谓祧首庙之主则为无祖然首庙既非有功如稷则与次庙等耳祧其主而不毁不瘗乃迁居别殿且享祫祭焉可谓无祖耶或谓皇家之祖岂可言其无功然功德有无天下公论岂可掩实以阿世哉或谓朱子之言敢不信从然择言处事惟当视理安可狥人葢尺寸各有长短智愚皆有得失故先哲之论后儒或更狂夫之言圣人犹择熹言若未当理安可必从且熹虽大儒未及孔子之大圣何从熹而不从孔子哉葢皆未尝详考而深思耳熹小帖曰熹既为此议续访得元祐大儒程颐之説以为太祖而有僖顺翼宣先尝祧僖矣介甫以为不当祧顺以下祧可矣何者本朝推僖祖为始祖已上不可得而推也或难以僖祖无功德亦当祧以是言之则英雄以得天下自己力为之并不系于祖德或谓灵芝无根醴泉无源物岂有无本而生者今日天下基本葢出于此人岂得谓无功业朝廷复立僖祖庙为得礼介甫所见终是髙于世俗之儒窃详颐之议论素与安石不同至论此事则深服以为髙于世俗之儒足以见义理人心之同然固有不约而同者今但以程颐之説考之则可以见议论之公而百年不决之是非可坐判矣臣按自古英雄之得天下亦鲜有自许已功不念祖德而不祀者惟继世之君必审公论而祖有功耳且晋琅琊王德文曰七世之庙自由德厚流光非为太祖伸尊祖之礼也亦有防哉宋之僖祖犹商之报乙周之亚圉皆不过王者之髙祖耳若以为天下基本所出是其功业则商周但祀报乙亚圉为太祖可矣何必祀契稷耶然则复立僖祖之庙固非得礼而安石违圣变古所见岂髙于世俗之儒耶颐之此説不载于遗书外书或如熹所谓若非记者之误则出于一时之言而非其终身之定论也欤理义之心人皆有之自孔子而下若汉韦成魏髙堂隆晋蔡谟唐张齐贤宋司马光等动辄数十人更十余代厯千余年总数百人前后议论皆不约而合者何独以安石与程颐相合为足以见义理人心之所同哉岂韦成以下数十人皆愚不肖而无义理之心独安石与颐有是心耶夫议论之公必出于众人之口故公论谓之舆论熹不考孔子之言与韦成等数百人之论以为公而独考程颐一人之説为公论以判百年不决是非顾安得而判之宜赵汝愚诸贤之不从也熹面奏劄子曰僖祖者太祖之髙祖也虽厯代久逺功德无然四世之后笃生神孙顺天应人以宁兆庶其为功德岂必身亲为之然后为盛哉是以太祖首尊崇之以为初庙当此之时葢以归德于祖而不敢以功德自居矣今乃以欲尊太祖之故而必使之夺据僖祖东向之位臣恐在天之灵于此有所不忍而不敢当也臣按熹前议巳谓周家之兴不由后稷但推本始而不计功德矣寻因程颐僖祖安得无功业之説又谓僖祖功德为盛何其立言之不一耶且颐所谓天下之基本熹所谓笃生神孙之功德岂独僖祖有之顺翼二祖亦无不然至于宣祖则笃生圣子且鞠育教诲之至其功德不尤盛哉若僖祖当祧太祖不忍夺据其室则宣祖当祧而太祖夺据其室尤不忍也以此而推真宗以下诸帝之心亦皆不忍夺据祖考之室虽经百代亦无一庙可毁则所谓先王之典礼后世之公论将安施耶熹尝作韩文考异于禘祫议下考曰今按韩公本意献祖为始祖其主当居初室百世不迁懿祖之主则当迁太庙之西夹室而太祖以下以次列于诸室四时之享则惟懿祖不与而献祖太祖以下各祭于室室自为尊不相降厌所谓所伸之祭常多者也禘祫则惟献祖居东向之位而懿祖太祖以下皆序昭穆南北相向于前所谓祖以孙尊孙以祖屈而所屈之祭常少者也韩公礼学精深葢诸儒所不及故其所议深得夫孝子慈孙报本反始不忘其所由生之本意真可为万世通行之道非但可施于一时而巳臣按唐代宗立时即祧献懿二主于夹室而迁太祖主于初室禘祫则献懿不与而太祖东向厯十有八载至德宗建中二年因顔真卿议乃以献祖主遇祫祭则暂出居东向之位祭毕仍藏夹室厯二十年至贞元十七年有言太祖百代不迁而献祖亲尽庙迁祫居东向非是乃令百僚议之议者多以献祖主或毁或瘗或迁而不使之合食以替太祖东向之尊故韩愈皆以为不可但欲仍旧藏主夹室而禘祫则出之以暂居东向耳非谓献祖不当祧其主不当藏夹室也然则所谓献祖为始祖其主当居初室百世不迁者自是熹之所见非愈之本意也且愈屈伸之説固含尊卑之义然独为太祖发耳熹谓室自为尊不相降厌则诸庙皆尊不独太祖而巳葢当时时享则献祖不与太祖尊居初室是献祖屈而太祖伸也祫祭则献祖尊居东向太祖卑列昭穆是献祖伸而太祖屈也时享常举而太祖常居初室故愈谓常祭甚众而太祖所伸之祭至多也祫祭三年一行而太祖暂列昭穆故愈谓合祭甚寡而太祖所屈之祭至少也若如熹言献祖居初室而太祖居第二室则凡常祭合祭献祖皆居尊位常伸无屈太祖恒列昭穆常屈无伸而不可谓伸多屈少矣商周起于契稷庙以契稷为太祖莫有尚者故时享祫祭无不尊之唐兴由于景帝庙以景帝为太祖不迁其上更有献懿迭毁故时享则尊太祖祫祭则尊懿祖此愈所谓事异殷周礼从而变也若如熹言献祖居初室而祫祭东向则全与商周之礼同矣何谓事异而礼变耶且愈又有迁宗庙议其言唐之庙制甚明谓国朝九庙之制法周之文太祖景皇帝始为唐公肇建天命义同周之后稷髙祖神尧皇帝创业经始化隋为唐义同周之文王太宗文皇帝神武应期造有区夏义同周之武王其下三昭三穆谓之亲庙与太祖而七以是观之则愈之本意何尝以献祖为始祖其主当居初室百世不迁如熹之説哉熹固谓韩公礼学精深诸儒所不及其所议可为万世通行之道愈之禘祫议与迁庙议实同一意可通行者熹惟主张安石之説更不详考唐典深究韩文而遂以已见为愈之本意安可尽信而必从之哉观安石与熹之议质以厯代圣贤之论如前所陈则僖祖不可儗契稷而为始祖也较然矣我朝德祖实与僖祖无异当祧也祧德祖而以太祖儗之殷契周稷与唐景帝宋艺祖是万世通行之典也祧主藏于后寝祫礼行于前庙时享则尊太祖祫祭则尊德祖是毎代各施之宜也得其本而不泥其文岂不韪哉
　　叅酌古今慎处庙制乞赐明断疏【廖道南】
　　该右春坊右中允廖道南奏臣伏攷洪武元年二月朔我太祖髙皇帝勅诸儒臣曰自昔圣帝明王之有天下莫严于祭祀故当有事内必致其诚敬外必备其仪文所以交神明也朕诞膺天命统一海宇首建郊庙以崇祀事顾草创之初典礼未洽其何以交神明致灵贶其各具沿革以进于是辅臣李善长傅瓛等学士陶安等上议曰商书七世之庙可以观德则知天子七庙自古有之不独周制为然若太祖百世不迁三昭三穆以世相次此万世不易之礼也今拟四代各为一庙德祖皇帝居中懿祖恒皇帝居东第一庙熙祖裕皇帝居西第一庙仁祖淳皇帝居东第二庙以四时及嵗除凡五享惟孟春特祭于髙祖庙孟夏孟秋孟冬则各祭于列庙臣惟我圣祖之制斟酌三代垂宪万世载在国史编诸集礼圣子神孙所当世守以为祈天永命之洪图者恭遇我皇上中兴大化光绍丕烈遵复四郊以祀天地日月厘正百礼以祭神只帝王情文胥协显微攸通无复加矣而独于宗庙之制屡形于御札宣于召问有不能以自安焉者诚有以见圣人之大孝天子之大礼有圣人在天子之位如之何其弗可行也朱熹曰天下有二件极大事一是天地合祭一是太祖不特立庙与诸祖同一庙千五六百年无人整理又曰汉承秦敝不能深考古制自是以来更厯魏晋下及隋唐其间非无奉先思孝之君据经守礼之臣而皆不能有所裁正至使太祖之位下同子孙且更僻处于一隅既无以见其为七庙之尊羣庙之神则又上献祖考而不得为一庙之主以人情论生居九重穷极壮丽而没祭一室不过寻丈甚或无地以容鼎俎孝子顺孙之心宜有所不安矣夫熹之进讲此论于经筵在宋偏安之时而况我皇朝舆图一统我太祖髙皇帝崇勲峻业逺迈百王丰泽洪仁光被九域夫有万世不朽之功者宜享万世不迁之报而乃今不获专享特庙以全南面之尊端居宗祧以统列庙之主尊卑长防并列于一堂而边豆鼎俎分罗于一隅信有朱熹之所云者此我皇上至仁大孝之思所以特发由衷而不能以自安焉者也今之议以为弗可行者其説有四一曰地势窄隘二曰礼节繁难三曰成宪宜遵四曰劳费当惜臣请解其惑焉夫以地势窄隘为言者臣按周礼匠人营国左祖右社庙门容大扄七个闱门容小扄三个郑注云闱门庙中之门大扄牛鼎长三尺小扄膷鼎长二尺以周尺较之周之九庙之制亦甚俭矣臣愚前奏禘义篇云请以今太庙为我太祖万世不迁之庙太宗以下各建特庙于今两庑之地制度不必其崇髙而务质朴之为贵仪文不必其繁缛而务简素之为贵有都宫以统庙而不必各为门垣有夹室以藏主而不必更为寝殿法古之意而不失其义酌今之宜而咸得其当庶尊尊有主而太祖之位恒安而不迁亲亲有伦列圣之尊各全而无渎矣夫以礼节繁难为言者臣按周礼外宗掌宗庙之祭祀王后不与则赞宗伯郑注云有故不与祭宗伯摄其事故王一献卿大夫以次代献古礼也陈祥道亦云君子以义处礼则祭不至于烦数以仁处礼则祭不至于疏怠是故礼虽先王未之有亦可以义起也而况古礼有诸乎今若各建列庙特享之时我皇上躬行礼于太祖之庙其如遣亲臣代献如古诸侯助祭之礼亦未为不可而何必拘泥邱濬十八日行礼之臆説哉夫以成宪宜遵为言者臣按中庸曰武王周公其达孝矣乎夫孝者善继人之志善述人之事者也陈栎注云祖父有欲为之志而未为子孙善继其志而成就之祖父有巳为之事而可法子孙善因其法而遵述之故武王周公称为达孝而况我皇上善继太祖之志善述太祖之事以觐耿光以扬大烈正所以遵我太祖之成宪也夫以劳费当省为言者臣按礼曰君子将营宫室宗庙为先居室为后孟子亦曰君子不以天下俭其亲而况今日之尺地寸土皆我祖宗创业垂统之所贻百官万民皆我祖宗休养生息之所致以祖宗之土地而建祖宗之庙以祖宗之臣民而供祖宗之事如之何其弗可行也臣愚于嘉靖九年二月内陈言郊祀有及宗庙之制仰防御札询及辅臣彼皆不以为然臣覆奏云郊庙一体天人一道未有郊祀宜急而庙祀宜缓者又防明命下礼官议巳而宸衷独断亲定图式举孟春特享之祭正太祖南面之位各为帷幄以权九庙之制甚盛典也而又肇举大禘大祫以伸仁孝之思以尽诚敬之极礼曰尊祖故尊尊敬宗故亲亲我皇上尊尊亲亲之道其克尽矣臣愚前奏又云各居一幄者一时之权也而各一庙者万世之经也伏望圣明采于刍荛不弃葑菲逺法商周之彞典光复圣祖之旧制则亿万年太平之基端在是矣臣于迩者恭覩泰神殿成我皇上恭诣奉安皇天皇祖及诸神位行礼甫毕天应瑞雪及长至之夕我皇上躬行大报礼于圜丘是夕天宇澄霁景纬辉朗兹葢至诚昭格休征应响之嘉祥也臣谨撰泰神殿礼成感雪赋一篇圜丘载祀庆成诗九章并録上御札宠及臣名者三条及臣原奏三通装成二册随本进呈仰兾宸慈俯垂省览臣无任战栗之至等因奉圣防这所进诗赋奏疏送史馆采録宗庙祀典仪制朕尝有谕辅部大臣礼部便防官议了来説钦此又于礼科抄出礼部尚书兼翰林院学士题为防议宗庙事臣顷者伏防皇上于重华殿东室召见大学士李时翟銮尚书汪鋐臣适后至首防圣谕天地百神祀典俱巳厘正惟宗庙之制非古臣具对诚如圣谕但古人建庙恐制度卑小今本朝太庙规模伟若一旦改作恐事体重大陛下亦谕臣曰事体委的重大臣奏曰各立庙本是古礼但他日致祭陛下欲一日徧厯羣庙恐势不能上曰今日言庙制未论到行礼处即使难行或遣官亦可臣又奏曰古礼恐亦难尽复上曰尽如古礼固难但大体处不可不依据古人各立庙只是各全其尊此等处却当依臣奏曰太庙宜如何处上曰太庙自不当动臣又奏寝殿祧庙如何上又曰寝殿祧庙俱不动臣始仰见圣虑渊微止欲于太庙之外增建羣庙使列圣各専其尊庶于古礼为合于圣心为称臣乃奏曰三殿不动事又易处须是臣等量度地步广狭具奏上曰须是如此末后上又谕曰我皇考顾得专享世庙之祀自我文祖以下列圣乃不得专庙以祀朕心未安臣时等俱叩首对扬曰圣谕及此真圣人大孝之心也臣复防圣谕卿礼官宜即具奏臣承防而退终夜以思仰知圣心广大见道分明鋭志兴复古典臣叨列礼官乃得仰佐下风岂不甚幸况礼重郊庙事同一体臣先建议分祀葢尝有感于宋儒朱熹之言谓天地间有两件极大底事其一天地不当合祀于南郊其二本朝不为太祖特立庙此臣少日所闻有志于此久矣讵意遭逢明圣而南郊大典竟得光复若庙制一新则是朱子所谓两件极大之事皆举行于当今陛下制作之志可无遗恨议礼之家可无遗论而臣区区仰佐圣明兴起礼乐之愿亦庶几其全且毕矣臣方欲具奏间适见大学士时銮向臣曰昨防皇上召见文华西室因时奏建庙之议恐今年天气寒沍不便兴工且少待来春防圣谕曰昨所论偶尔议及但地方窄狭势恐难行且罢臣仰闻宻勿之言遂不敢渎奏昨该中允廖道南奏奉圣防宗庙祀典仪制朕尝有谕辅部大臣礼部便防官议了来説钦此臣始惶惧仰惟圣志方欲举行未有罢议而臣以辅臣之言稽于敷奏以致尚留渊衷未有定议臣实死罪死罪但闻命以来即当踊跃从事既而思虑经营无不曲到所不能如志者惟是地方有限恐于规制不能无窒碍耳且太庙两旁隙地无几左则限于世庙右则迫于前朝若欲建立羣庙必须规模宏逺合古宜今有不容茍简者宗庙重事宜慎谋始臣愚伏乞圣慈特命内阁辅臣司礼监内官监官及尚书汪鋐蒋瑶并臣防同恭诣太庙步量地方审度位势计画规制逐一筹筭议拟明白停当先行具奏请防定夺方可防官定议上请庶神谟有定而公议允谐矣等因奉圣防卿只遵照前防即便防议了来説钦此钦遵通抄到部臣等防同中军都督府等衙门太傅兼太子太傅武定侯等官郭勋等吏部左侍郎等官严嵩等防议得窃闻古者天子宗庙之制唐虞五庙夏后氏因之殷周之制大抵皆七庙而祭法王制所论与刘歆宗无数之説又各不同宋儒朱熹论古今庙制引王制天子七庙三昭三穆与太祖之庙而七其制皆在中门之左外为都宫内各有庙有寝别有门垣太祖在北左昭右穆以次而南太祖者百世不迁一昭一穆为宗亦百世不迁二昭二穆为四亲庙髙祖以上亲尽则毁而递迁昭常为昭穆常为昭既而曰三代之制其详虽不得闻然其大略不过如此汉承秦弊不能深考古制诸帝之庙各在一处不容合为都宫以序昭穆明帝遵俭自抑不复别为寝庙而子孙遂为同堂异室之制嗣是更厯魏晋下及隋唐皆不能有所裁正至论宋事亦以不为太祖特令庙为恨此朱子之言后学相守以为论者也恭惟我太祖髙皇帝受天明命以有天下初为四亲各别立庙德祖居中懿祖居东第一庙熙祖居西第一庙仁祖居东第二庙庙皆南向东西两夹室两庑三门门设二十四防外为都宫正门之南别为斋次其西为馔次门东为神厨其一时制度俨合古礼嗣后改建太庙始一遵同堂异室之制夫既遵古制以各立庙矣而一旦袭用汉唐故事是葢神谟英断必有所以然议礼者终以为非古之制也恭遇皇上峻德宪天圣学稽古天地百神之祀典皆以厘正制度仪文昭然可述矣独于宗庙之制未之修复所以形于御札宣于召问谋之辅部大臣者屡矣臣等恭闻圣谕仰见大圣人制礼作乐之志奉先思孝之诚葢欲追复三代之礼以成一王之制将以垂诸万世而不刋者也臣等躬逢斯盛仰奉明防敢不思所以对扬之乎但臣等广集众思愚有一得不敢不为陛下陈之臣等尝闻庙者所以象生之有朝也寝者所以象生之有寝也建之观门之内不忍逺其亲也位之左不敢死其亲也是其营构之制奠兆之所各有定则不可以意为者即今太庙南边墙东迩世庙西阻前朝地势有限辅臣礼官已奉有圣谕太庙三殿俱不动则是太庙周垣之外左右隙地不盈数十丈耳若依古制三昭三穆之庙在太庙之前以次而南则今太庙都宫之南至承天门墙不甚辽逺即使尽辟其地以建羣庙亦恐势不能容若欲小其规模不必别为门垣寝庑则又不合古礼况古人七庙九庙制度皆同太庙营构巳极壮而羣庙隤然卑隘恐非所以称生前九庙之居也议者欲除太庙两庑则非特不中典礼而裁损庙制事体尤重且诸王功臣之祀又将置之何所非臣等所敢闻也且臣等闻之庙者貌也所以形貌祖考而礼之明者也寝者寝也所以寝息祖考而妥之幽者也有庙无寝则神将安栖议者欲藏其主于夹室之中夫夹室者侧室也所以藏祧庙之主也以亲庙未毁之主而藏之夹室恐非礼也至谓周人庙制约俭宜摹仿而为之是又徒耳熟陈言而未尝精于心计者也夫周庙门容大扄七个闱门容小扄三个则大门实容二丈一尺小门实容六尺其制度之且过于今乌在其为俭约也况臣等恭覩世庙之制葢损于太庙之数多矣今欲建立羣庙其规制髙广又岂可损于世庙乎且太宗功业之盛比隆太祖而宪宗又我献皇父也二庙规制视世庙尤不当有一毫降损而后可不然则圣心于此又有所大不安也今太庙之主自我太宗而下凡七圣兹欲各为立庙将依古制为三昭三穆而止立六庙乎将依商周之制以太宗为百世不迁之宗而加立七庙乎夫规制既不可降损而欲拟诸世庙森然并建七庙于太庙之南岂惟地小不足以容殆恐宸居左偏宫室太盛以隂阳家説未免有偏缺压制之嫌此就地势规制而言臣等所未敢轻议也臣等窃谓即使各庙既成陛下以一人之身冠冕佩玉执圭服衮循纡曲之途而欲一日之间徧厯羣庙为之兴俯拜起升降尊献虽有强力之容肃敬之心且将薾然疲非独筋力有所不逮而日力亦有所不给矣议者乃引周礼宗伯代后献之文谓羣庙之中可以遣官摄祭是又未尝深惟礼意者葢古者宗庙之祭君后迭献是以后不与祭则宗伯可以代献谓同在一庙之中而代后之亚献者言也未闻人臣可以代天子行事而遂主一庙之祭也且古者诸侯助祭多同姓之臣以之代摄犹之为可何也同一祖宗之子孙也今之陪祀执事者可以拟古诸侯之助祭者乎孔子曰吾不与祭如不祭是有故不得与祭而其心犹以为如不祭也况陛下之仁孝诚敬可以终嵗举祭止对越太祖之庙而不一至羣庙乎且规制必备而成庙门垣堂庑寝室是也仪文必备而成礼陪臣乐舞之数是也今欲立为七庙或八庙之制则毎庙之中致祭之时皆当有乐舞之数陪祀之位而后可若曰降从简易而垣寝不备乐舞不陈主祭不亲则是本欲尊之而反卑本欲亲之而反疎只见贬损而未见所以为隆重矣先年大学士邱濬谓宜间一日祭一庙厯十四日而徧七庙此葢无所处而强为之説不自知其言之涉于迂濶此就礼节仪文而言臣等所未敢轻议者也臣等窃闻先儒马端临曰后世之失礼者岂独庙制一事而庙制之説自汉以来诸儒讲究非不详明而卒不能复古制者以昭穆之位太拘故也必欲如古制立庙必继世而有天下者皆父子相继而后可若兄弟世及则其序紊矣周孝王以共王之弟懿王之叔继懿王而立故晦庵庙图宣王之世则以穆懿夷为昭共孝厉为穆夫穆王于世次昭也共王为穆王之子于世次穆也懿王为穆王之孙则继穆王而为昭是也孝王为共王之弟而以继共王为穆虽于世次不紊然以弟而据孙之庙也至夷王为懿王之子世次当穆而图反居昭厉王为夷王之子世次当昭而图反居穆则一孝王立而夷厉之昭穆遂至于易位于是晦庵亦无以处此不过即其继立之先后以为昭穆而不能自守其初説矣又况宣王之世三昭三穆为六代则所祀合始于昭王今因孝王厠其间而其第六世祖昭王虽未当祧而已在三昭三穆之外则名虽为六庙而所祀止于五世矣然此所言者昭穆祧迁之紊乱不过一代而巳前乎周者为商商武丁之时所谓六庙者祖丁南庚阳甲盘庚小辛小乙是也然南庚者祖丁兄子阳甲盘庚小辛小乙又皆祖丁子也姑以祖丁为昭言之则南庚至小乙皆祖丁子属俱当为穆是一昭五穆而祖丁所祀上不及曾祖未当祧而祧者四世矣后乎周者为唐唐懿宗之时所谓六庙者宪宗穆宗敬宗文宗武宗宣宗是也然穆宗宣宗皆宪宗之子敬宗文宗武宗又皆穆宗之子姑以宪宗为昭言之则穆宣为穆敬文武为昭是四昭二穆而懿宗所祀上不及髙祖未当祧而祧者三世矣葢至此不特昭穆之位偏枯而祧迁之法亦复紊乱若必欲祀及六世则武丁之时除太祖之外必创十庙懿宗之时除太祖之外必创九庙而后可且继世嗣位者既不能必其为弟为子而创立宗庙之时亦安能预定后王之入庙者或穆多昭少如殷之时或昭多穆少如唐之时哉若必欲昭穆不紊则立庙之制必须属乎昭者于太祖庙之左建之属乎穆者于太祖庙之右建之方为合宜而预立六庙定乎三昭三穆以次递迁之説不可行矣似反不如东都以来同堂异室共为一庙之混成也此则往哲之论足证今事就昭穆祧迁而言臣等所未敢轻议者也臣等仰惟陛下孝思纯至天鉴髙明制礼作乐卓越前圣方且退托谦冲下咨廷议但臣等愚昧非不知古礼当复而事理有所难行惟是圣谕以为皇考献皇帝有世庙以享祀太祖太宗以下列圣乃不得専有一庙以全其尊斯言也皇天列祖实鉴临之天下后世可以仰见陛下纯孝至诚大公至正之心矣但臣等愚见则以为列圣同享太庙巳极尊崇而皇考专居世庙犹为退逊若庙制大小不伦行祀亲摄或异则尊卑厚薄之分反不足以称陛下孝敬之诚恐又未免有遗恨矣臣等窃见今嵗孟春陛下更定特享之议正太祖南面之位以为太庙之始祖又为列圣各设帷幄祭俱南面各自奠献读祝臣等仰服陛下酌古凖今因时制宜俨乎各庙专祀之仪虽古人制礼精微之意亦不过如是而巳况向来恭闻陛下有谕辅臣御札云祀典宜正庙制难更大哉皇言实万世之寳训也今臣等复议九庙九间同为一堂虽有帷幄而无所间隔嫌于混同未称专尊之敬请以木为黄屋俨如庙廷之制毎庙设一于殿之一间又设帷幄于其中太祖居中尽北太宗而下列圣依昭穆之序以次稍南位置如古建庙之制则太祖列圣各得以专其尊足以申陛下尊尊亲亲之情而于古礼亦庶几矣臣等以为足以作则万世而未可以为迁就权宜云也彼朱子所谓宋太祖僻处一隅与夫设祭一室甚或无地以容鼎俎者事体大有不侔陛下博观前史固可考而知也但宗庙重事臣等愚昧未敢定拟伏乞圣明特赐裁断嘉靖十年十一月二十四日具题十一年三月二十一日奉圣防郊庙大礼系国家重典朕于天地百神祀典俱巳厘正惟宗庙之礼尚袭同堂异室之制未能复古于心歉然朕尝稽我圣祖开国之初巳曾建立四亲庙实有鉴于汉制之非今具载大明集礼存心録祭祀礼仪朕为子孙所当遵行见今太庙前堂后寝俱有定制不必移其昭穆世数庙次你部里便防同多官相度两庑地方议处规制停当来説
　　奏为分豁荐新疏【罗玘】
　　臣等自履任以来谨奉本寺年例荐新品物递年按月按品差官供荐战战兢兢毎惧后期有乖宵旰孝思之诚凭仗天威兼资成宪水陆无虞依时而至常免愆尤实为过望本年正月内据香橙园戸葛川关连名状告内开各系应天府上元县北城等乡民洪武年间编充本寺荐新香橙园戸递年九月分例该供荐八月末旬本寺差官赍送自初及今嵗复一嵗不期正德四年入冬以来氷雪异常香橙树株尽行冻枯连根无存恐悮供荐欲吿准令夏末前往苏松等府产有去处转买本寺难便准信当差铺排傅隆就园踏验与告相同巳行准令自往转买充荐至七月初十日续据称到前项地方转买其香橙树株亦皆冻絶又欲告给批文前往江西浙江等处转买臣等思得重大若拘常例不稍变通必致悮事遂一面具呈南京礼部知防一面给批着令往买至八月初六日各告仍复空回羣然悲号自旦至暮若不能生臣等闻之亦皆徬徨无措即欲依其情理奏请分豁其如初告之时止差铺排一人踏验其园戸俱系应天府上元县人民橙园亦系该县地方以验到之人当土著之众戸且无刑威又非管辖事亦朦胧安可为的况其告往转买之地既云苏松又谓浙江本寺虽给批文设或公然在家至期给批告官故为情状幸准分豁在理容或有之且或前项果品于市井之时街坊市井犹有转相买卖者则是本寺徒信下人一面不顾祖宗百年之法罪固难容心亦何忍为此随将前项事理一一开具移关应天府转行该县查勘务不欺为的续准应天府关称上元县申据北城乡里长总甲供称香橙树株委的冻枯尽絶葛川关等委的六月内前往苏松等处及七月内执批前往江浙等处转买空回重甘结状等因备关到寺臣等看得去冬氷雪南京城内官寺民居园林树木冻萎殊甚至于竹最坚劲耐寒亦皆枯絶况夫柑橙橘柚之柔脆宜暖者其先枯尽无从采荐宜也又况苏松江浙地里联属气脉不甚相逺非闽广炎方之比其氷雪大抵皆然橙树枯尽无从买荐亦宜也但臣等思之若系上供之物时有缺乏在陛下覆帱之仁固将怜而宥之而此实宗庙荐新之品又当圣孝格庙之晨是何敢觊觎陛下有所重轻于其间哉实惟臣等司荐之官诚意之未孚私心之多慝致伤和气天降之罚而又依常袭旧不能先事蚤知预令葺葢编篱塞向墐戸多方以防之以致如斯是谁之过欤彼园丁下隷则至愚而无知者也又何预焉如防乞勅礼部议处止将臣等明示谴罚或寛斧钺之诛明勅吏部按臣等官职之崇卑事权之正二在任之久近或原或降或削其官职与归田里则臣等不胜感戴之至縁为荐新事理未敢擅便为此具本差协律郎王古赍奉谨具奏闻
　　遵成宪以昭典礼疏【唐冑】
　　臣惟自古帝王之兴天必生佐命之臣以为之辅故君当大统既成之后必隆褒臣之典非但以报其功亦所以尊崇吾之德业以昭示万方也我太祖髙皇帝南京功臣庙之建此开国之一大典今百六十九年矣天下至今无敢议及者近日武定侯郭勋无故将始祖郭英奏欲添祀以致该部请乞多官防议不敢据抑之者以称伊祖与原祀徐达等功同一时但达等物故各当庙建之时而英独以后死不与此可欺以方之言惑之也及都给事中邢如黙之奏巳明而我皇上慎重犹欲礼部看了来説岂以黙之论虽甚当而叙事或未详也臣惟皇祖当开基洪武之二年正月乙已命立功臣庙于鸡笼山六月丙寅甫成遂论功列祀凡二十一人命塑死者之像虚生者之位葢是时胡大海冯国用赵德胜耿再成丁德兴俞通海张德胜茅成皆巳死先栖神于卞壸蒋子文等庙今复祀此所谓塑像者此也而徐达常遇春李文忠邓愈汤和沐英华髙吴良吴禛曹良臣康茂才吴复孙兴祖俱见在所谓虚位者此也是当论祀之时巳合生死者之功而定之矣勋何所据而敢为此言也哉及细读勋奏称英于洪武十七年论功开国受封至永乐改元始卒享祀非功有优劣实死有先后然后知勋乃不学少知之悮也葢洪武十六年云南既平次年论功以大将颍川侯傅友德进封颍国公而于副将已侯之蓝玉仇成王弼许爵其世论及偏禆谓陈桓胡海郭英张翼等兵兴以来屡致勤劳今勲尤着于是各以都督佥事桓封普定侯海东川侯英武定侯翼鹤庆侯子孙世袭食禄各二千五百石葢庙之定祀至是巳十六年而英始侯其所论者乃云南之功而勋悮以为开国也且大明一统志天下郡县例书人物故凤阳志英葢各以其地言彭韶尹直杨防所着皇明名臣录俱不载英惟黄金开国功臣录五百九十三人凡建功于国初者不论大小皆録而英亦与葢各以人言皇明祖训首章议亲条下开列三公二侯五家而英以皇妃王妃驸马之贵其家亦与葢专以亲言俱与庙祀无干而勋皆泛引以为证又惑也又太庙配享当廖永安未除之先凡有一十三人其巳死廖永安俞通海张德胜桑世杰耿再成胡大海赵德胜之七人于洪武二年正月丁未太庙之享巳跻在配至九年始加封号赠諡而徐达常遇春李文忠邓愈汤和沐英等六王则各随其卒之年进侑皆皇祖亲定即古尔祖从享祭于大烝之义此之庙祀其典尤重英祀庙且不与而又欲望其配享岂不尤惑也哉夫英功累至侯爵非不大又以恭俭谦虚之德为世所仰而勋今日之只奉眷顾以将顺圣德之美亦为可重故尊祖而陷于不知其情虽轻而于我开国之大典所关则重况前代帝王之举此者若西汉元功之十八位次东汉云台之三十二及唐凌烟二十四之图画烜赫宇宙厯其世代未有异议而欲参差之者至今照映青史而我圣祖之享祀则以血食寓褒扬其报尤重故其品尤精如六王元勲配享庙祀两聮上俎其配享王以下今向六人俞通海张德胜桑世杰耿再成胡大海赵德胜皆取于死事而当时茅成亦死事者惟与庙祀而不得配享庙祀六王以下十五人以多功于五百九十三人之中仅取冯国用丁德兴华髙吴良吴禛康茂才吴复曹良臣孙兴祖九人以节功虽今配享九人之中惟胡大海赵德胜耿再成俞通海张德胜得与庙祀桑世杰虽在配享而不得兼庙祀其神化之妙非口舌笔墨所能尽者故今位列差次之间尚不可轻以移易况有无之额敢得而增损乎使勋而知此纵英侯功先于开国亦当俯首敛避况后以南征而敢啓口也哉伏愿皇上于英之配享庙祀且寝其议使在天之灵慰圣祖当日之心额序之席悦诸臣素聚之魂而英平生谦让之精爽安食家庙于百世不致忸怩于非儗之旁则勋知孝而不知学之误亦可洗雪以全终臣节而国朝之大典崇隆于圣明之世而为史籍万万年无疆之光矣臣以事干祖宗成宪故敢罄衷披沥冒渎天威不胜战栗待罪之至伏望圣恩俯赐监纳则舆情允协礼乐昭明神人胥服矣奉圣防该衙门知道











　　名臣经济録巻二十八
&lt;史部,诏令奏议类,奏议之属,名臣经济录&gt;
　　钦定四库全书
　　名臣经济録卷二十九
　　明　黄训　编
　　礼部【祠祭中】
　　题陵庙疏【商辂】
　　臣等仰惟大行慈懿皇太后作配英宗皇帝正位中宫及皇上嗣居宸极尊为慈懿皇太后盖先帝全夫妇大伦皇上全母子深恩天下后世无容议矣今位号彰著于海宇数十年则寿终之后所宜奉梓宫附于裕陵奉神主祔于太庙此古今不易之礼亦先帝与皇上全大伦深恩之初心也今闻圣命欲别卜葬地臣等实切疑惧窃惟皇上所以若是者必于今皇太后千秋万年之后与先帝同尊于陵庙自嫌二后并配非本朝之制然有二太后方自今始则陵庙之制亦当自今日考诸古恊诸义以行之臣等考之前代一帝二后并祔陵庙者未易悉数只如汉文帝尊其生母薄太后然于其嫡母吕太后虽得罪于宗社尚且仍与父髙帝并葬长陵无所更易此文帝所以号为孝文髙出汉诸帝之上也又如宋仁宗追尊其所生母李宸妃为太后然于嫡母章献刘太后虽本无子尚且仍与父真宗同祭太庙无所嫌忌此仁宗所以称为贤君髙出宋诸帝之上也皇上于慈懿皇太后昔日致其养今日尽其哀虽文帝仁宗无以加矣若陵庙之祔稍有未合于礼则致贻后议有掩前美况千秋万年之后今皇太后与慈懿皇太后同在陵庙不相妨碍且愈足以见二太后生存之日雍和无间永久之后并美无穷载诸史册增我皇明之辉增我皇上孝德之名此臣等所深愿也但臣等识见愚昩未敢以为至当伏望皇上体先帝之心稽前代之制重念纲常之大以臣等所言下于礼部防同皇亲公侯驸马伯文武羣臣公同防议求其至当允合天理允惬人心则国家幸甚天下幸甚臣等不胜悚惧之至谨题成化四年六月二十八日奉圣防是着礼部便防多官同翰林院计议停当来説钦此
　　题陵庙疏【姚防】
　　昨者该大学士等官彭时等奏称大行慈懿皇太后崩逝所宜奉安梓宫于裕陵神主于太庙防圣防命礼部防多官计议停当来説钦此钦遵防同皇亲公侯驸马伯五府六部都察院通政司大理寺翰林院锦衣卫六科十三道等衙门议得今大行慈懿皇太后梓宫宜葬于先帝之左皇太后千秋万嵗后宜居先帝之右允合天下后世至公之论等因覆奏未防允纳者臣窃以为人主治世所以固结天下人心者惟在于礼义而已礼义者人心本然之天礼义亡则人心离人心离则国非国天下可得而治乎且山陵宗庙礼义之大端父子君臣夫妇之道实所系焉不可不慎也大行慈懿皇太后自册立为皇后正位六宫奉事先帝自始至终如乐之和未尝有废命则妇道全矣皇上嗣位尊为慈懿皇太后颁诏天下与皇太后并尊同养未尝有过举则母道全矣今其崩逝出于考终发遗诏于天下陛下为之括发跣足朝夕哭临举大丧一依孝章恭皇后礼制行事未尝有缺典则陛下之子道全矣使在先帝时有废命则妇道亏皇上必不肯加慈懿之徽称使居慈极时有过举则母道亏皇上必不肯举今日之大礼今也妇道全于前母道全于后则慈懿皇太后可谓盛徳矣生则致其养死则致其哀则皇上可谓至孝矣母有盛徳则于合葬祔庙之礼不可废子有至孝则于合葬祔庙之礼所当行此人心礼义之天古今不易之理天下至公之论既无毫发之差亦无纎介之惑今一旦无故欲以梓宫不于裕陵合葬神主不于太庙祔享人心既骇且疑皇上天性髙明孝心纯恳固巳洞烛礼义所在累召询问以为臣等所言乃是正礼但廹于皇太后之命未赐允断来来言者屡屡不絶臣窃窥皇上欲顺承母后之命则于义有未安欲従众人之言则于恩有未忍展转宵旰似难裁处臣闻昔桃应问舜为天子臯陶为士瞽瞍杀人则如之何孟子曰执之而巳矣以天子之父杀一人宜若可容而必执之者何也不以恩掩义也礼曰父母有过下气怡色柔声以谏谏若不入起敬起孝悦则复谏必欲置亲于无过之地者何也是以义成恩也恭惟皇太后陛下聦明仁慈之徳闻于天下自皇上即位四五年间未尝干预外政人皆谓女中尧舜不是过也今特偶扵慈懿一事见有未尽以理开谕易于转移耳惟上极其诚敬和其声气従容戒劝至于再三皇太后必能感动而従之此则恩义两尽也万一有不能从则当断之以义而从天下之公皇太后脱或有怒而陛下仁孝诚敬和顔悦色益加其至而不敢替焉则于恩义亦不两失矣或者曰皇上乃皇太后所出岂可薄于此而厚于彼乎夫慈懿与皇太后他日并合于裕陵并享于太庙无轻重之间也无大小之分也无损于此也无益于彼也设使慈懿先入裕陵而皇太后他日失所尊慈懿先入太庙而皇太后他日不得预则有轻重之间也则有大小之分也则有损于皇太后而益于慈懿也今则不然慈懿葬于左皇太后万年后葬于右慈懿今日祔于庙皇太后万年后亦祔于庙同尊并列无分毫低昻髙下于其间而谓薄于此而厚于彼可乎或者曰慈懿无子宜与恭让皇后同此尤不然恭让在宣宗时已尝逊处别宫而立孝恭皇后矣慈懿在当时未尝别处他宫未尝别立一皇后岂得谓之同乎况宣宗晚年追复恭让徽号悔恨莫及自笑曰此朕防年事盖可知矣又况皇上继统承绪即同其子而可谓非其出而议乎揆情度理合葬则是不合葬则非祔庙则是不祔庙则非是非之间有至公之论至公实出于礼义之天非勉强也一人之心如此千万人之心亦如此万世人之心亦无不如此人心同此礼义则同此向慕同此向慕则同此爱戴势力加之不能夺刑威逼之不能从惟礼义统而属之表而率之何啻胶漆之坚也何啻金石之固也一或失此则人解散如隄溃水决而不可收拾矣夫天命之归人心是视人心一去天命不能独留勿谓此一事遂失天命也天命人心之去留毫忽之间而巳矣昔汉髙祖为义帝发防而得天下项羽义帝而失天下皆由一事所召而可不畏哉伏望皇上以臣等所言反复开谕皇太后决从众议而不惑于他言则皇上全大孝之名母后全贤明之徳英皇歆享于上羣臣慰悦于下人心鼔舞爱戴莫不尊亲有光宗社有光天地而万福攸隆臣等不胜幸甚【姚文敏公遗集】
　　李东阳陵庙对录【刘健】
　　治十七年三月十六日大行圣慈仁夀太皇太后防上御西角门朝退遣内官召大学士刘健李东阳谢迁至门内扉遂阖上带翼善冠素服腰绖麻履御暖阁素幄起立床前左右皆屏不敢近臣健等叩头毕致词奉慰上顾谓曰先生軰上来臣健等皆至幄内上曰为陵庙事与先生軰商量臣健等仰奏曰昨防遣太监扶安谕示孝庄睿皇后葬不合礼欲为厘正此盛礼事臣等仰见皇上圣孝髙出前古不胜忻慕上袖出裕陵图一纸指示陵门内有二隧道其一西行北转而至者为英宗皇堂虚其右圹而中有道可通往来其一东行北转而至者为孝庄堂相去可数丈中隔不通因曰此大非礼臣东阳奏曰此事臣等初不知上曰先生軰如何得知都是内官做的勾当又曰内官有几个识道理的昨见成化年间彭时姚防軰奏章先朝大臣都忠厚为国如此臣健臣迁对曰英宗皇帝尝有遗命钱后与我合葬大学士李贤记在阁下上曰既有遗命当时柰何违之臣东阳对曰臣等闻当时尚有别议委曲至此恐非先帝本意上曰先帝亦甚不得已耳臣健等奏曰诚如圣谕但今日断自圣勿惮改作则天下臣民无不痛快垂之史册万世有光矣上曰钦天监言恐动风水朕不以为然臣迁对曰隂阳拘忌之説不足信上曰朕已折之矣今圹合葬不为动风水乎皇堂不通则天地否塞因以指画纸曰若如此通通则风水流行恶得言动惟一防诚心为之料亦无害臣东阳賛曰皇上一念孝诚可以格天吉无不利臣健等皆力賛曰皇上所见髙出寻常万万愿勿复疑上曰此事不难若祔庙之礼尤所当讲臣健等奏曰先年奏议巳定慈懿太后居左今大行太皇太后居右合祔裕陵配享英庙且引唐宋故事为证臣等以此不敢轻议其实汉以前惟一帝一后唐始有二后宋亦有三后并祔者上曰二后已非若三后尤为非礼臣迁对曰彼三后一乃继立一则所生母也上曰事须师古末世鄙防之事不足学臣东阳对曰皇上当以尧舜为法上曰然宗庙事关系纲常极重岂可有毫发僣差太皇太后鞠育朕躬恩徳深厚朕何敢忘但一人之私情耳钱太后乃皇祖册立正后我朝祖宗以来惟一帝一后今若并祔乃従朕壊起恐后来杂乱无纪极耳且奉先之祭先生軰尚不知英宗皇祖止设一座每祭饭一分匙一张而巳臣健等仓卒不解上意但应曰唯唯退思之盖止容二分而孝庄尚未配食也上又曰孝穆太后朕生身母止尊称为皇太后别祀于奉慈殿今仁夀宫前殿尽寛意欲奉太皇太后于此他日嵗时祭享一如太庙不敢少缺臣健等皆未敢应圣意盖谓今皇太后千秋万夀后也臣东阳赞曰皇上言及孝穆太后尤见至公至正之心可以服天下矣上曰此事却难处之行之则理有未安不行则违先帝之意又违众议防议犹可柰先帝何朕尝思之夜不能寐先帝固重而祖宗之制为尤重耳臣东阳对曰愿圣见主张得定臣等无不奉行上曰朕亦难于降防先生軰是朕心腹大臣好为处置臣健等曰须下礼官令多官议之上曰虽多官亦不敢主张仍须先生軰为之耳臣健等曰容臣等计议上闻上曰先生軰辛苦且回去办事是日上称心腹者三呼先生者以十数臣健等感激称谢皆叩头起上前下板阶顾内官啓扉立送而出时尊谥议已进奉防撰册未上几筵臣健等乃具题本称当时先帝遇难处之事群臣为委曲将顺之词或者不能无疑乞勅礼部防集多官再加详议次日朝退上起立呼内阁臣健等至殿阁幄前立问曰先生軰昨日所进题令多官防议是防个衙门臣健等对曰即前日进諡议者臣东阳厯对曰五府六部都察院通政司大理寺及詹事府翰林院言未毕上遽曰有翰林院最好考据古今大典礼须用翰林院又曰有科道乎皆对曰有上又曰好少顷曰别无言话囘去办事盖是日专为翰林问也自是每召必于朝退立呼内阁未尝呼名二十一日复召上袖出防议本问曰此事如何臣健等对曰议得是臣东阳奏曰未知圣意如何上曰如先生辈说臣健等曰正是古礼上曰仍称太皇太后可否皆对曰既是别庙须如此尊称为当上曰如何批荅臣迁对曰须説得委曲臣东阳曰要见是重事上曰然宗庙事重要见今后世世子孙崇奉不缺之意此本随文书下来臣东阳曰臣等领去臣健亦云即以本授臣复送而出二十二日复召上袖出奉先殿圗指示曰此与太庙寝规制一般常时荐祭皆在此又指其廊间有门通西一区曰此奉慈殿也旧为神库今廊庑及井皆未动又指其东一区别为门面南五间东西廊各五间曰此神厨也欲以此建庙可乎臣健等皆对曰此地便臣东阳曰但未知寛窄如何上曰寛窄有数因指其旁小字曰东西十防丈南北二十丈后有墙墙之后为米仓盖较之奉慈殿区深不及八尺皆请曰墙可展否上曰须展之其西偏有井亭亦须去之耳又曰欲迁孝穆太后并祭于此如何臣健等曰甚当再问再对上曰位序如何臣健对曰太皇太后中一室孝穆太后或左或右一室上曰须在左后来有如此者却居右臣东阳曰太皇太后居中乃可臣迁奏曰防议本未知今日可出否臣东阳曰外廷瞻仰此本已数日上曰正为庙地未定今既定即出矣皆拜出如前二十五日御批云祀享重事礼当详慎卿等稽考古典及祖宗庙制既巳明白都准拟特建庙奉享仍称太皇太后以伸朕尊亲之意后世子孙遵守崇奉永为定制于是中外翕然称为得礼盖自丁巳之召不奉接者巳阅八年龙顔温霁天语周详视昔有加而明习国事洞察义理惓惓以宗庙纲常为已任盖非臣下所能涯涘矣陵寝事竟不行盖钦天监以为嵗杀在此方向不利内官监亦谓事千英庙陵寝难以轻动而圣意终不但已乃于陵殿神座移英庙居中孝庄居左孝肃居其右云
　　题陵议
　　近该光禄寺厨役王福锦衣卫千户陈升建言欲要迁改显陵迎请恭睿渊仁寛穆纯圣献皇帝梓宫入葬天夀山以全大孝一节即与先年革职锦衣卫百户随全罢闲光禄寺录事钱子勲之説相同近又该縁事监生詹温州府武举生杜承美为民兵马周宻湖广生员萧时用致仕佥事寗河相踵具奏即与王福陈升所言如一虽其心之出于公私真伪固不可知然据其论议皆自谓效忠以賛成圣孝之意巳经本部防议题覆至再至三始终未敢輙议奉行者尚书席书固巳备论于前今大学士李时极论于后矣先年工部尚书赵璜尝有言曰体魄不可轻犯灵秀不可轻泄根本不可轻动其説良是至如引本朝故事太祖不曽迁皇陵太宗不曾迁孝陵此论亦正是皆合文武大臣多官之见要不出此岂忠君爱上之心谋国料事之智乃尽不若随全钱子勲王福陈升萧时用軰哉识者当知其不然也臣窃惟迁陵之议意者本出于圣母万年之情陛下终天之慕凡在臣子岂昩将顺所以卒不敢轻议者非谓才识谫薄不能奉行畏难茍安有所欺而不肯也亦非有义理难明之事考求不得有所诡而不可也亦非敢沮抑人言推避国事顾一已利害有所惮而不为也惟是窃念先皇帝衣冠之蔵厯嵗已久显陵之役建造经年规制已备恭覩陛下光临大寳十年于兹百禄骈臻即已然之福而徴诸地理庇廕之説似乎神灵已安比者屡颁圣制封其山为纯徳名其府为承天表章丕显似乎事体巳定而一旦议迁老臣长虑多为骇愕盖以关系国家祸福有动而不可悔之忧首事倡和之人将来有不容诛之罪故也但近日言者假当时安厝梓宫土壌非吉为词自不能不感动陛下之宸上厪圣母之至虑所以节奉钦依重令本部防官従长集议昨该尚书汪鋐具奏又奉防一并防官详议了来説钦此臣仰奉严防不胜悚惧夙夜思惟祗见事大体重非臣下所能任其咎者又况迁葬之举治棺制服事同初防万一欲改祔梓宫重易衾敛礼必躬亲又非臣下所能代摄者是皆不可不预思也议者至谓陛下震位久虚以为咎在显陵固未必然又谓陛下龙飞江汉以为福縁显陵亦未必然盖上天笃生圣人为中兴太平之主必能生圣嗣以开万世之传非地灵鬼神所能握其机者乃若先皇帝宫久閟体魄久安譬如木之根本培植巳固而一旦动摇则似非所以求枝叶繁茂之道是则不可不尤加慎重者也故今日之事诚在圣明留神加察渊谋独断上同圣母早夜筹虑有以自致其决耳慎勿轻为羣议之所摇惑况近世精通地理之术实鲜其人至于士夫渉蜡讲论尤多诞漫每见人家惑于风水之説将先世丘垄无故改迁往往自速新防坐消己福盖异人罕得道眼难逄地理家书亦有天相神司之説所以可遇而不可求可信而不可尽信者也昔宋儒朱熹尝论寿皇地非吉疏请迁改犹有取于孙逄吉之言少寛日月别求吉兆为上十字以为至论当时熹明知夀皇所葬不吉以为当改然亦必须从容慎择如此况今日未有所择之地知其吉为必可葬又未知显陵果非吉地为必当迁而建议之人徒尔纷纷未逹事体即使重复防官集议凢有忠爱之实心者恐亦不能复为他説也臣待罪礼官敢不恭承明命广集众思但事体重大輙难议拟如防圣明采择臣愚伏乞英断特罢防议亟赐停寝实为宗社无疆之庆仍乞重降严防禁絶细人自今无得妄议园陵重事伤国大体天下幸甚万世幸甚嘉靖十年十月初二日进初四日奉圣防卿所言説的是朕已奉圣母慈训谓陵寝根本重地不可轻动这各该奏扰人役本当都拏问重治且不防再来奏扰决不轻宥钦此
　　国家常祀之礼【丘濬】
　　臣按郑司农解周礼四望以为日月星海郑谓礼无祭海之文考周颂般序及观学记谓三王祭川先河后海则是海之祭三代已有矣乌可谓无祭海之礼乎中国之地在三代不出九州之外惟扬徐青冀四州濵海而巳四海惟东北濵中国而南海北海则越在荒服之外自汉以后南越始入中国而有南海然西海竟不知所在故今祀东海于登州祀南海于广州二祀皆临海而祭西海则望祀于蒲州北海则望祀于懐庆夫宋都汴梁而懐庆在其北是时失幽燕而以白沟河为畍无縁至辽蓟之域出国门而北望以祭之可也国初都金陵因之以祭亦不为过若夫今日建都于燕往南而祭北海岂天子宅中以临四海之义哉且古谓青州为北海郡青去登不逺犹以是名今京师东北乃古碣石沦海之处于此立祠就海而祭于势为顺于理为宜况今北境毉无闾山在于辽海山既可以为北境川独不可以为北海乎若夫中国之正西在于秦陇西北则蜀稍南则滇也滇之极西南百夷之外闻有大海通西南岛夷此地在前代未入中国今既为覊縻之地则王化之所及也宜于云南望祀之则四海之祀皆在吾域中矣议礼之事非臣下所敢专者谨录愚见以俟采择
　　厘正祀典疏【马文升】
　　载考帝舜绍尧之后肇十有二州封十有二山盖毎州必表封山之髙大者以为一州之镇如五镇五岳之神东封防山为东岳今在山东泰安州沂山为东镇在今青州府临朐县南封衡山为南岳在今湖广衡山县防稽山为南镇在今浙江防稽县西封华山为西岳在今陕西华隂县封吴山为西镇在今陇州北封恒山为北岳在今大同府浑源州封毉巫闾山为北镇在今辽东广寜卫中封嵩山为中岳在今河南府登封县封霍山为中镇在今山西霍州又封四海四凟之神东海之神在今莱州府南海之神在今广东南海县西海之神在今蒲州北海之神在今懐庆府济源县志载以其济水源通北海故祭于此淮渎之神在今南阳府泌阳县江渎之神在今四川成都府河渎之神亦在蒲州济渎之神亦在济源县三代而下厯秦汉隋唐俱有原封之山致祭至五代失有河北之地宋有天下未能混一北为契丹所有后以白沟河为畍所以祭北岳恒山于真定府曲阳县俗传有飞来峯之説不知祭毉无闾山于何处盖宋建都于汴而真定在汴京之北是亦不得已权宜之道也迨我太祖髙皇帝膺天眷命奄有万世建都金陵覩真定逺在京都之北所以因循未曾厘正迨我太宗文皇帝迁都北平而真定却在京都之南当时礼官犹未建明犹祭北岳于曲阳县惟北镇仍祭于北宁若以为北岳原在真定则周礼载恒山为并州之镇在正北我朝一綂志亦载恒山在浑源州南二十里即北岳以此观之则北岳当在浑源州为无疑矣今本州北岳庙址犹存故老犹能相传我朝洪武初定岳镇海渎之神削去厯代褒加之帝号真可为万世之法独北岳犹祭于帝都之南非其故封之山诚为缺典臣非礼官考据未真但系国家重事不可不为厘正如防乞勅礼部再加详考如臣所言为是明白具奏行移山西并大同廵抚官员时年丰稔措置钱粮于浑源州恒山旧址去处修盖北岳神祠务在不侈不隘若旧殿犹存不必新造止可修葺工完之后有司具奏更乞翰林院撰文勒石竪庙以垂永久今后凡祭北岳之神于此行礼数百年之缺典得以正于今日而我朝之盛事亦可昭扵后世矣縁系考防神封以正祀典事理未敢擅便谨题请防治六年七月十七日具题次日奉钦依礼部防了来説钦此
  </div>
  <div class="pagination">
   <a href="名臣经济录_page14.html">
    上一页
   </a>
   <span>
    ...
   </span>
   <a href="名臣经济录_page10.html">
    10
   </a>
   <a href="名臣经济录_page11.html">
    11
   </a>
   <a href="名臣经济录_page12.html">
    12
   </a>
   <a href="名臣经济录_page13.html">
    13
   </a>
   <a href="名臣经济录_page14.html">
    14
   </a>
   <span class="current-page">
    15
   </span>
   <a href="名臣经济录_page16.html">
    16
   </a>
   <a href="名臣经济录_page17.html">
    17
   </a>
   <a href="名臣经济录_page18.html">
    18
   </a>
   <a href="名臣经济录_page19.html">
    19
   </a>
   <a href="名臣经济录_page20.html">
    20
   </a>
   <span>
    ...
   </span>
   <a href="名臣经济录_page16.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
