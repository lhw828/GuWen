<!DOCTYPE html>
<html>
 <head>
  <meta charset="utf-8"/>
  <title>
   历代名臣奏议 - 第 22 页/共 136 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   历代名臣奏议 - 第 22 页/共 136 页
  </h1>
  <div class="content">
   中书舍人陈傅良上奏曰臣闻人主有大举动必有以新天下之耳目而大慰民望共惟陛下始自宅恤移御广内此大举动也正天下颙颙望治之时伏想圣心先定将有仁声德意之事感恱士夫兼被黎庶者矣臣不肖輙有管见一二仰裨圣明惟陛下财幸一乞三宫各置使领以尽孝养之道一乞降诏问民疾苦仍申儆见行赈济州县官吏谕以赏罚一乞自宰臣以至侍从管军次第宣引从容赐坐访以军国机务以示责成之意一乞抚问防边诸将并帅臣仍量加锡赉一乞增置谏官一乞收拾恬退滞淹之士一乞稍出内帑钱以助版曹经费少寛催理已上特臣区区愚虑所及未足以广宣主德如蒙采纳见之施行则嗣此有乐告陛下以治安之策者矣臣不胜拳拳
　　知邵武军徐范召赴行在言功利不若道德刑罚不若恩厚杂伯不若纯王异端不若儒术防佞不若直谏便嬖不若正人奢侈不若诗书盘游不若莭俭玩好不若宵衣旰食穷黩不若偃兵息民是非两立明白易见防微之际大体所闗积习不移治道舛矣
　　著作郎吴泳上言诵徃哲之遗言进谋国之上策实不过曰内修政事而已然所谓内修者非但车马器械之谓也衮职之阙所当修也官师之旷所当修也出令之所弗清所当修也屯兵之地弗严所当修也直言敢谏之未得其职所当修也折冲御侮之弗堪其任所当修也陛下退修于其上百官有司交修于其下朝廷既正人心既附然后申警国人精讨军实合内修外攘为一事神州赤县皆在吾指顾中矣
　　太常博士徐清叟入对防言陛下亲政以来精神少振而气脉未复条目毕举而纪纲未张公道若伸而私意之未尽克者则亦风化之先务劝戒之大权与夫选用之要术犹有阙略而未之讲明者尔何谓风化之先务曰原人伦以释羣惑者是已何谓劝戒之大权曰惜名器以示正义者是已何谓选用之要术曰因物望而进人才者是已
　　时新进者多逞小才害大体太学正张虙转对言立国有大经人主当以静制天下之动今日之治或有邻于锲薄而咈人心伤国体者宜有以革之使祖宗之意常如一日可也迁国子博士时金垂亡因论自治之道谓天下之治必有根本城郭所以御敌也使沟壑有转徙之民则何敌之能御储峙所以备患也使枵腹盻盻不得食则何患之能备今日之吏能知守边之务者多而能明立国之意者少缮城郭聚米粟恃此而不恤乎民则其防下矣
　　陈耆卿代上殿劄子曰臣闻天下非大弊极坏之足忧而小康之可惧孟轲曰国家闲暇及是时明其政刑虽大国必畏之矣又曰今国家闲暇及是时般乐怠傲是自求祸也夫同一闲暇尔圣主乗之则自修庸主乗之则自肆果自肆也虽大治且不保况小康防臣仰惟皇帝陛下兢业勤俭配古帝王践阼二十有三年而更化且七年矣曩时权奸内蚀据我干断今无之曩时僭叛外讧挠我坤维今无之曩时宼盗起于南芟锄不息今无之曩时戎祸乱于北拏结不觧今无之人孰不曰此闲暇时也陛下亦尝思之乎昔之于敌也惟忧其不亡而今也反忧其亡忧其不亡者恐其盛而与吾角也忧其亡者恐其余息忽尽而有崛起者之为吾邻也然则外若闲暇而中有隠忧之势焉及是时而自肆可乎臣之所以告陛下者非止曰搜兵选将高城深池以为备御策也自治一语今为书生常谈而自古圣贤未有能舍是以跻于理者要其大较曰用人听言而已用人如资耳目股肱听言如通脉络脉络壅底则股肱耳目有作而不随之势自更化以来求言凡防进言凡防去岁小大廷绅慷慨激烈争言时政或以为指斥太过臣曰未害也惟圣主为能受尽言言之是可为国家福言之非可为国家贺贺者非贺其言之已甚贺其言之虽甚而上之人能来之且容之也虽然其甚者宜容也其切且当者不当止于能容或谓陛下不酌可否槩而容之圣度虽寛物望未惬夫亦于羣臣奏对之间择其稍可行者次第施设以收士大夫之心可也至若用人一事陛下与二三大臣权衡于上诞开公道痛絶私谒有德者用之有才者亦用之正与翕受敷施同一轨辙而上之意向难测下之体认易偏用一精明之吏则有以苛察迎之者矣用一刚强之吏则有以峻刻迎之者矣用一能理财之吏则有以聚敛迎之者矣见影疑形见叶疑根上未必有是而下不以为无是此又公朝所宜察也臣愚欲望陛下更与二三大臣筹度仍降睿防布告中外俾知所以招徕谠直奬用忠厚之意庶防上而朝廷下而郡国莫不晓然向方以惟上之听脉络既通耳目股肱既运元气既固邉圉盖客邪尔惟陛下亟图之吏部尚书游似入侍经幄帝问唐太宗贞观治效何速如是似对曰人主一念之烈足以旋干转坤或谓覇图速而王道迟不知一日归仁期月而可王道曷尝不速一念有时间断则无以挽回天下之大势至于忧勤既切宸念而佐理非人亦何以布宣九重之实乃摭太宗事以陈且谓太宗矜心易啓渐弗克终仅止贞观之治陛下嗣服十有五年艰危之势滋甚回视太宗治效敏速相越乃尔意者亲儒而从谏敬畏以检身未若贞观之超卓乎莭用以致爱选防以共理未若贞观之切至乎愿陛下益加圣心
　　起居舍人真德秀上奏曰臣不佞昔在辛未之冬尝因进对妄论北敌有必亡之势者三可为中国忧者二今其强敌外攻大臣内畔部曲癈殒骨肉分争败亡之形盖甚前日臣愚窃谓此正天命离合之机国家多事之始可以为忧而未敢以为幸也夫敌人窥伺河洛余八十年中原遗民堕在鬵炭臣知天意然者乆矣诗曰皇矣上帝临下有赫监观四方求民之莫言天厌商乱而求民之定也又曰维此二国其政不获维彼四国爰究爰度言夏商之后无足当天意者于是博求之四方也既又曰乃眷西顾此维与宅言诸侯之德无以易文王者故天命之为中夏主也今天厌夷德甚于独夫受之时而堂堂中原实宋旧物陛下诚能进修圣德一如文王发政施仁一如文王上帝监观当必有睠焉南顾之日则虽因时竢衅光复土宇臣犹以为易若夫天时虽应而人事未修补苴目前虑弗及逺不幸一敌灭一敌生甚者奸雄乗隙而奋风尘蒙雾六合震动虽欲燕安江沱姑全金瓯之业臣犹以为难盖尝深惟今日之势必也君臣上下皆以祈天永命为心然后可以安元元固社稷销未形之变迓将至之休臣不揆狂愚敢条为六事以献惟陛下财择臣闻刘向有言曰祥多者其国安异众者其国危天地之常经古今之通谊也臣窃究其指以为不然盖祥多而恃未必不危异众而戒未必不安顾人主应之者如何耳伏观今岁以来咎徴洊至二月宜燠而飞雪沍寒其令如冬六月宜暑而积隂骤其令如秋地宜安静而有震揺之变水宜润下而有漂涌之灾则隂阳犹失莭也乃九月丁巳星陨于昼其占主益十月戊戌流星出昴其占主吴则象纬犹告愆也有一于斯皆宜儆惧而况重之以震霆之异乎昔景祐五年雷发孟春仁宗皇帝即下求言之诏凡圣躬阙遗臣下阿枉与夫政教刑狱之失荐绅百僚咸得悉言所以通下情召和气也今陛下自视何如仁宗冬雷之警甚于春孟而求言之诏未颁政令否臧何由悉见四方利病何由尽闻羣臣邪正何由徧察虽震惧之言不絶于口忧劳之念日切于心臣犹以为未也夫天之爱陛下如慈父诲陛下如严师防而弗严则爱有时而弛翫而弗戒则诲有时而倦惟陛下考祖宗之已行思所以通人情察民进忠直屏佞防使善政日新至和自应此祈天永命之一事也昔商周君臣更相啓告不曰率乃祖攸行则曰监于先王成宪由古暨今未有作聦明改法度而天下乆安者臣观三代而下治体纯粹莫如我朝德泽深厚亦莫如我朝盖其立国不以力胜仁理财不以利伤义御民不以权易信用人不以才胜德圣子神孙世守一道故虽彊不如秦富不如隋机变之巧不如齐晋材能之盛不如武宣然其恩结乎人心富藏乎天下君民相孚而猜忌不作材智不足而忠信有余社稷长逺頼此而已陛下圣德谦冲未尝轻改成宪臣犹窃虑或者患国势未张而欲振以威刑患财用未丰而欲益以聚敛谓诚信不如权谲谓忠厚不如刻深有一于兹皆伐国之斧斨蠧民之螟螣也惟陛下察截截之谝言守闷闷之家法舍一时之近效恢长世之逺图此祈天永命之二事也昔筦仲有云下令于流水之源者顺人心也鼂错亦曰三王法令合于人情而后行之夫二子以功利之徒刑名之学且犹知此而况不为二子者乎汉世用法之严莫如武帝然欲重皮币而皮币不可行欲禁私铸而私铸不为止岂非人心不服则法有所不足恃耶夫法令之必本人情犹政事之必因风俗也为政而不因风俗不足言善政为法而不本人情不可谓良法陛下亦知近日人情之休戚乎昔有唐定制非叛逆不籍其家德宗欲籍窦叅而陆贽争之宪宗欲籍杨凭而李绛争之今闾巷细民小有诖误輙罄其赀而没之官有人心者宁忍为此徃者明诏丁宁毋得擅籍朝廷德意未尝不归于厚而贪官汚吏倚法以削者犹自若也防寃已甚之人间能奔愬省部经营展转仅获给还而违诏擅籍者终未闻薄惩一二贪猾之吏何惮弗为羣情嚣嚣不自聊頼弱者至父子相随赴井以自毙彊者至欲剚刃守臣以自快民愁如此而承流宣化者动以人情安便为言是不特欺其民且欺其君矣孰谓清明之朝而可罔以非道防书曰民情大可见小人难保臣愿陛下轸不见是图之戒思不虐无告之言令之未便者勿惮于改为吏之不良者勿使之佚罚收人心觧天意孰大于斯此祈天永命之三事也昔赵简子以尹铎为晋阳铎请曰将为茧丝乎抑为保障乎简子曰保障防铎徃损其戸数异时智氏之难卒頼之为安今之有司知为保障虑者固不乏而茧丝自营者皆是也日者近甸海塘一役敷桩篠至十六万调丁夫至八千人穷瘠之民岂易堪此四方郡国科民出镪少者日亦千缗江右守臣至有隂増常赋以自润者乆而弗已岂邦本之利哉夫安富卹贫王者之政也而今郡县之官徃徃有嫉视富民之意多方破坏不尽不止独不思富之与贫相须而济今有余之家窘于科敛摧于告讦皆蒿然有不自存之态于是賖贷之路穷而贫民益困矣古者君与民为生故有省耕省敛之政今毋望其能如古也惟民自为生官勿挠之足矣而逺方县邑至有令民日用钱糓米盐之数悉书而上之官者其请厯于官也有给厯钱其验视于官也有缴厯钱瘠民以肥吏大率皆此也年方屡登变且未作脱有饥俭为虑可胜计邪臣愿陛下霈然下诏申敕有司削非法之征徭禁不时之科率以纾民力以阜民生此祈天永命之四事也臣闻式敬由狱者苏公所以长王国虐用五刑者苖民所以殄厥世昔我艺祖皇帝承五季极乱之余赤子遗民存者什一于是立奏案之法以革藩侯专戮之弊颁折杖之格以除狱官过用之刑至仁如天覃及百世列圣因之为法益备急故入之辠寛过失之诛故范祖禹谓国家以仁继仁哀矜于民帅用中典为百三十年太平之本陛下天姿寛恕同符祖宗好生之德对越无媿而臣区区思所以将顺者有三一曰今之理寺实名天狱民有不幸入其地者如赴坑穽其视官吏如畏鬼神非他狴犴比也间者蕃舶之诛株连颇众幽欝所感淫雨为菑秋官有陈继命趣决有以见陛下钦恤之心臣愿自今非事体至重毋轻下大理设不获已犹当限奏当之期严枝蔓之禁书曰何敬非刑何度非及惟圣明垂意二曰廷尉天下之平命官设属宜常叅用儒者俾三尺之外得傅以经谊本之人情庶防汉廷断狱之意三曰酌情处断所以重帅权非列城所得用便宜斩戮军兴一切之政非平世所可行臣观比来相承效傥或不幸有嗜杀之人操擅诛之柄惟意所欲民奚辜焉愿亟制其萌以杜藩镇之祸三者诚行则上足以承天心下足以拯救民命延洪国脉其在兹乎此祈天永命之五事也国家待遇臣子忠恕为心故有罚辠之科有宥过之典夫追命居住眡古流放之刑其在圣朝未尝轻用比縁官吏翫令间或举行谊在惩奸本非获已罚当其辠人自无词侧闻刺举之官或乖审谨奏劾来上未尽至公廼者朝廷盖尝原贯一二矣臣愿因诏有司博叅物论若其倚法牟利赃状灼然在臣何敢遽议或縁材术短拙措置乖方本无嫚令之心例遭旷职之罚者揆诸人情宜在可贷之域又郊霈之行今将朞岁湛恩汪濊草木为春而士大夫名丽丹书间有未被湔涤者其间辠稔恶盈名隳莭防清议所弃自无足云若夫情有可矜法所当宥而有司因循未及举行者愿诏宪曹条上之而庙论审裁之非独恢洪至恩亦以明布大信此祈天永命之六事也昔周至成王天下既极治矣而召公作诰一则曰祈天永命二则曰祈天永命若不能以朝夕安者盖天命靡常圣贤所畏而况今乎然尝反覆召诰一篇其纲目不过二事曰敬德曰小民而已盖国之将兴不在彊兵丰财而在君德国之将亡不在敌国外患而在民心此召公所以勤勤于戒王而臣复推演之为陛下告也或者以为胡运衰微天所以福我也夫呼韩日逐之争信为天之右汉矣髙澄侯景之隙独非天之祸梁乎今敌之存亡大势可睹虽吾量时度力动以覆车自惩然失火亡猨势有相及应醻一误何事不生安危之机殆难预卜为今之计独有力行好事以荅天心天茍相焉何乡不济伏惟陛下念王业之难安惜天时之易失日与辅相惟怀永图屈已而受尽言亲贤而逺不肖凡所以维持天命者汲汲而图之使人心日附根本日彊则进可以成功退足以自守抑犹未也虽受渭上之朝纳河湟之土忧方大耳况事变之来有非意料所及者乎诗曰宜鉴于殷骏命不易愿陛下留神毋忽
　　著作郎任伯起上奏曰臣闻革天下之弊者不可无任怨之人亦不可不保全任怨之人夫天下之弊皆起于人情之私今也因其弊而革之必有拂夫人情者矣拂乎人情怨之所聚也怨之所聚祸之所基也人之常情鲜不惧祸徃徃熟视天下之弊逡廵退避而莫之革是岂果无任怨之人防盖在上之人不能保全之势使然耳臣故曰革天下之弊者不可无任怨之人亦不可不保全任怨之人者此之谓也昔者西汉彊大至景帝时有臣晁错始议削地诸侯讙哗错曰不如是则天子不尊宗庙不安及七国称兵以错借口袁盎之言一入东市之诛即行此议者所以哀错为汉任怨且恨景帝不能保全之也然则有国家者诚得错等而用之天下之弊何患其不能革乎臣请言今日之弊一曰冗官二曰冗兵三曰冗吏四曰恩赏太滥五曰费用太广古者官有常贠贠有常数昔唐太宗省内外官定制为七百三十贠曰吾以此待天下贤才足矣今官诰院所出诰命岁以万计铨曹一官之阙率五六人共守之况入仕之涂日杂侥幸之门日啓人人能言其弊然而莫之能省者无任怨之人故也古者兵贵其精不贵其多周世宗尝曰农夫百未能养甲士一且健懦不分众何以劝乃大简诸军精锐者升之上军羸弱者斥之故士卒精彊征伐四方所向皆防今内而三衙外而诸路老弱疲惰虚费衣粮者甚多武勇壮健可备缓急者甚少人人能言其弊然而莫之能汰者无任怨之人故也朝廷尝议减吏额矣何为至今而莫之果行也盖其连蔓根株交通闗节张皇事势胥动以浮言因循姑息以至于此不惟以有限之财养无用之人又且奸蠧日滋贿赂成市汉司马迁有言刻木为吏议不对盖疾之也而况寔繁有徒乎人人能言其弊然而莫之能减者无任怨之人故也昔唐蒋伸言于宣宗曰近日官颇易得人思徼幸宣宗惊曰如此则乱矣对曰乱则未乱但徼幸者多乱亦不难近年以来人思茍得毎国家讲一典礼行一庆霈莫不过生侥觊皆有取必于上之心曰是则有例得之不以为恩不得则以为怨是岂无可以痛抑之者乎人人能言其弊然而莫之能抑者无任怨之人故也昔唐郑覃有言凡金银币帛出自苍生膏血不可使无功之人过沾赐与纵内藏有余亦当莭俭勿容易而散之则四方有事得以支备免令重敛百姓朝廷近年支用日广一日之间滥费不可胜计是岂无可以痛莭之者乎人人能言其弊然而莫之能莭者无任怨之人故也此五者之弊坐视而不革臣不知更数年之后陛下其何以立国然则讲究条具不恤羣议而痛革之二三大臣不得不任其怨然则委信不疑力排羣议而保全之则在陛下而已昔在仁宗朝尝议裁减任子及展年磨勘发议之始士大夫相顾以为必致怨谤莫敢以身任之者惟韩琦富弼得君之专毅然不顾成法一立至今頼之臣愿陛下以仁宗为法二三大臣以韩琦富弼为法则何弊之不革天下幸甚














　　歴代名臣奏议卷五十九
&lt;史部,诏令奏议类,奏议之属,历代名臣奏议&gt;
　　钦定四库全书
　　歴代名臣奏议卷六十
　　明　杨士竒等　撰
　　治道
　　宋宁宗时知安溪县陈宓上封事言宫中宴饮或至无节非时赐予为数浩穰一人食而嫔御不废于击鲜边事方殷而桩积反资于妄用此宫闱仪刑有未正也大臣所用非亲即故执政择易制之人台谏用慎黙之士都司枢掾无非亲昵贪吏靡不得志防士动招怨尤此朝廷权柄有所分也钞塩变易楮币秤提安边所创立固执已见动失人心败军之将躐跻殿岩庸鄙之夫久尹京兆守将有守城之功以小过而贬三牙无汗马之劳托公勤而擢此政令刑赏多所舛逆也若能交饬内外一正纪纲天且不雨臣请伏面谩之罪
　　宓为军器监簿转对言人主之德贵乎明大臣之心贵乎公台谏之言贵乎直陛下临政虽勤而治功未举奉身虽俭而财用未丰爱民虽仁而实惠未徧良由上下相蒙务为欺蔽匦奏囊封有怀毕吐陛下付近臣差择是有意于行其言也而有司惟取专攻上躬与移咎牧守之章腾播中外以荅观听今赤地千里蝗飞蔽天如此其可畏犹或讳晦以旱不为灾蝗不害稼其他诬罔抑又可知臣故曰人主之德贵乎明大臣施设浸异厥初凡建议求言之人则以他事逐谏官言事稍直则以他职徙忠愤者指为不靖切直者目曰沽名众怨所萃则相继超升物论所归则以次防外某人之迁是尝重人罪以快同列之私忿者某人之擢是尝援古事以文迩日之天变者直节重望以私嫌而久弃老奸宿赃以巧请而牵复使大臣果能杜幸门塞邪径则举错当而人心服臣故曰大臣之心贵乎公台谏平居未尝立异遇事不敢尽言有如金人再通最闗国体近而侍从下至生徒莫不力争冀禆庙筭独于言责不出一辞辇毂之下干没巨万莫之谁何州县之间罪仅毫髪摭以塞责大臣所欲为之事则遂之所不右之人则排之仁宗时有宰相奉行防谏风防之讥今乃有防谏不敢违中书之诮岂祖宗设官之初意防臣故曰防谏之言贵乎直三者机栝所系愿陛下幡然悔悟昭明德以照临百官大臣防谏亦宜公心直节以副望治之意司农卿薛极上防曰愿陛下深思顾諟之难益怀兢业之念勿谓帝德罔愆而怠于进修勿以天灾代有而应不以实政纲虽举必求益其所未至德泽虽布必思及其所未周誓以今日遇灾警惧之心永为异时暇逸之戒将见天心昭格沛然之泽响应于不崇朝之间迁权刑部尚书
　　礼部侍郎袁燮上奏曰臣近者伏观陛下肆颁明诏抚谕军民具言我直敌曲兵应者胜于以开晓人心振作士气可谓义举矣然臣窃谓事有枢要物有根本未有国家不治而可以排难折冲者故孟轲曰明其政刑虽大国必畏之矣又曰能治其国家谁敢侮之今吾国家之政刑其皆明乎抑犹有未明者乎臣愚不肖蒙陛下拔擢置诸论思献纳之列而隠情缄黙非忠臣也用敢以今之政刑犹有未明者为陛下言之臣闻国不自重以人而重忠良布列重于九鼎奸防并进轻于鸿毛今自更化以来非才不用凡通敏可喜者靡不甄拔髙爵重禄与之不靳宜其如糓粟之必可以疗饥如衣裘之必可以御寒也而考其绩效焉未见国势浸弱戎心遂啓陛下知其所以然乎则以今日所用之才非不众多而真才则寡尔似奋发而实怯弱也似多能而实寡陋也不皇皇于仁义而汲汲于荣禄已不自重又岂能为国重乎国人不服又岂能服外域乎今之儒帅固有德望岿然举世推重者矣分阃泸南未为不用而地非切要不足以观其施设今之忠贤亦有慷慨论事名闻外域者矣宜还天朝增重国势而逺守支郡未究所长舍莫邪而用铅刀弃周鼎而寳康瓠是非颠倒何以立国此其政刑未明者一也臣闻邦以民宁民以财聚培埴加厚则咸安其业朘削无已则不乐其生今日吾民之困甚矣征敛太繁而已输者责其再纳逋负日积而已蠲者不免复催有追胥之扰有鞭棰之严惟命是从民财安得而不匮重以贪吏肆虐政以贿成监司牧守更相餽遗戎帅所驻交贿尤腆而诸司最多之处抑又甚焉见得忘义习以成风于是乎昔日优裕之郡今皆凋弊矣昔日驩乐之民今皆愁叹矣九重之邃其亦尽知之乎闾阎疾苦不彻于冕旒之前官吏贪残自肆于法律之外虐我黎庶邦本倾揺而罕闻有所谴责此其政刑未明者二也臣闻王畿者天下之本亰邑者王畿之本若昔令王虽一视同仁而周官所纪于王国尤厚所以同其本也行都之建垂九十年生齿虽繁衣食未裕其故何防盖自楮币更新而蓄财之多者顿耗自塩防屡变而藏钞之乆者遽贫比年水旱民无遗赀物货积滞商旅不行故大家困竭而小民焦嗸市井萧条而官府匮乏势之所必至也抑又有因循而未革者淳熈中亰邑守臣别进禁中缗钱岁以十万计后复增之一季十万毎岁凡四十万先朝全盛之时炎兴隆干之际未尝有此何所从出多方督促先期进献假酒本以充数米麦之直偿不以时商人咸怨来者益寡酒政既隳酤不售何以助经费哉亰辇之下人心不宁殆孔子所谓吾恐季孙之忧不在颛防而在萧墙之内此其政刑之未明者三也臣闻朝廷之上一举一错人所观瞻不可不谨罪所当重而辄轻之禁所当严而辄弛之皆非至公无私之道迎合权奸之意乞斩一世儒宗此等恶名百世不磨众所共弃也而一旦洗涤之安在其为公道乎场屋代笔之罚先朝之所甚严罪至鞭背终身不齿自禁防陵夷肆行无忌今春始严于法而仍薄其罪追止一秩贪鄙恃利之徒何惮而不犯法乎任子铨试至为易得而不能措一辞者往往倩人为之厥费不过千缗而终身可以禄仕法非不具废而不行爵此横目之民岂不重为民害乎此其政刑未明者四也臣闻赦小过举贤才圣人待物之心甚恕怙终贼刑刑故无小圣人惩恶之意甚严夫亦察其情而已矣开禧用兵一时将帅扞患难守城壁者亦不为无劳事平之后乃以防谨责之岂汉家宥李广利赦陈汤之意乎今已渐録矣而未有所任使顷岁亦有自朝士出守盱眙者经画有方功效渐着俄以罪见斥边人深惜其去臣窃以为防谏风闻其罪而罢之公也明主念其勤劳赦而用之亦公也各有攸当两不相损复何疑于此乎至于选锋统制诳北人之来归伪受其降掠其寳货而絷以遗敌投诸死地絶中原向化之心原情定罪先王之所不赦而晏然自若罚不伤其毫毛毋乃太寛乎此其政刑未明者五也若此之尚多有之夫政刑茍明彊大之邻不足畏政刑不明微弱之敌不可忽今我虽率道而边臣不体圣意驱其穷乏就食者而饥民无不我怨戮其慕义来归者而豪民无不我怨敌虽微弱然能招羣盗而封爵之赦叛臣而复用之亦不为无谋矣鼔率羣怨有所侵越何以待之呜呼处今之世何可一时一刻不以边事为念乎当宵衣旰食坐薪尝胆之时而优游泮奂若四方无虞之日从容拯溺揖逊救焚祸至无日矣可不畏哉书曰无怠无荒四夷来王陛下清心寡欲早朝晚罢不以声色货利汨乱其聦明亦可谓无怠无荒矣然古人之所谓无怠无荒者殆不止此事所当为不亟为之即怠荒也兢兢业业一日二日万防所以为帝之盛自朝至于日中昃不遑暇食所以为王之显伏惟陛下若稽古训明诏大臣无一日不熟议边事无一日不延见廷臣合众多之智谋求经济之筹策扫除奸蠧修明政刑自然国势安彊威声震叠而残敌无能为矣诸葛亮制八阵法敌莫能败可谓一代之杰然贾诩不称其用兵之能而美其治国之善盖军国无二道长于治国乃所以妙于用兵也孟轲所谓明其政刑虽大国必畏者盖如此惟陛下亟图之
　　燮又奏曰臣生禀惷愚不识忌讳毎思古人有言事君有犯而无隠此臣子之职也况叨论思献纳之列尤当以是为职者乎臣闻天下犹巨舟也漏焉而窒之斯不溺矣天下犹大厦也攲焉而扶之斯不倾矣陛下视今日之势安邪危邪强邪弱邪如其安且强也虽方盛之邻邦犹向风而慕义今者蕞尔残敌灭亡无日而犹敢肆其凭陵则中国之不安不强亦已甚矣舟漏而不窒室攲而不扶则将若之何此臣之所为夙夜懔懔食不甘味寝不安席也陛下可不深念之哉臣闻小大之臣咸怀忠良则朝廷之势尊邪正杂揉忠谗并进则人主之势孤夫以土宇之广民物之众共戴之以为君可谓不孤矣然忠臣良士助焉者寡又岂能独运天下乎昔嘉祐中张升为中丞弹劾不避权要仁宗劳之曰卿孤特乃能如是升对曰臣朴学愚忠托身睿主不可谓孤今陛下之臣持禄养交者多赤心谋国者少陛下似孤立也仁宗为之感动呜呼一言悟主于斯见之可谓至忠至切矣陛下观今日在廷之臣其皆赤心而谋国者乎抑亦有持禄养交者乎君譬则腹心也臣譬则手足也一体相须休戚利害靡不同之国歩方艰当求所以康济之策国威未振当思所以恢张之道痛心疾首莫敢皇息人臣之义也今也不然惟靡曼是娯惟珍竒是好淫侈相髙燕乐无节同堂合席不闻箴规相与恬嬉而已赤心谋国者固如是乎贤才之于国犹御寒之衣裘养生之谷粟也汲引善无间亲踈竒伟卓荦难合自重之士尤当极力推挽俾为时用人臣所以报国也今推贤扬善固不为乏而挟私害正者亦或有之合于己则掩覆其大过异于己则指擿其小疵毁誉发于私情而真才不得展布赤心谋国者岂其然乎星象屡变其占为兵甚可畏也而不以为忧亰辇之下剽掠公行非小故也而不以为恠旱潦之后征科如故残民之大者也而不以为非导防贡佞偷合茍容以梯媒宠禄而已又岂赤心谋国者乎此其二三节目尔其余宿弊人主之所当急闻而人臣之所以不敢尽言者殆未易悉数矣夫所为不敢言者盖言之则大拂人情非所以养交其交不固又非所以自安也植私者众赤心者寡人主少所凭仗其何以重朝廷乎今夫一介之士利害止于一身犹以寡助为戒必求切磋之交况于人主宗社安危所系非轻茍非多助何以为国今日之深患也虽然挽而回之岂不在我伏惟陛下发自宸衷大开言路药期于治病而不嫌于苦口言取其有益而无恶于犯顔惟真才是用惟公道是行如天地之无私于覆载如日月之无私于照临圣明当阳贤俊布列翼之卫之共图斯世国势既已安强皇威自然震叠区区残敌不称藩面内则殄灭无余又岂能为中国之患哉古语有云正其本万事理臣不胜惓惓惟陛下留神省察
　　燮又奏曰臣闻保邦之策其威声在备御其根本在人心人心有胶漆之固则国势有嵩岱之安何忧乎夷狄之不服何虑乎奸雄之窃窥此保邦之上策也夫所谓结人心者当如何哉孟子有言得其民有道得其心斯得民矣得其心有道所欲与之聚之所恶勿施尔也政令行乎上而欲恶因乎民无所撄拂岂有不感恱者防感恱益深则根本益固矣陛下视今之生灵果皆乐其业乎今之政令果皆便于民乎朝廷之意未甞不以忠厚为主而奉行之吏往往多以苛刻为能围田再给畆输千钱未为过也然歉岁籴价翔踊则输钱为便丰年粒米狼戾则输租为优今槩取之已不乐矣况既输钱中都而州县督租如故是再输也其肯服乎楮法之更敢减落者没入赀产至明白也然疑似之间初非减价而遽绳以法已摽拨者亦并籍之朝廷虽已给还而未给者觖望能无怨乎罪丽于法正其刑可也或严行科罚而因以为利逋负官物责之偿可也或赦令已蠲而督趣不休秋苖之斛面日增闗市之征税日重此岂吾民之所欲防民所不欲而日夜施之财匮于下无以相养能不涣散乎陛下毋谓亰邑之内民物熈熈可以为庆当知自此而往骎骎不如诚为可忧我太宗皇帝尝因观灯御楼美亰辇人物之盛宰臣吕蒙正对曰乗舆所在士庶走集故繁盛如此都城不数里饥寒而死者甚众不必尽然愿视近以及逺先正大臣规正人主剀切如此臣愚亦望陛下乐闻忠言以广视听如是而为民之所欲如是而为民之所恶靡不知之然后肆颁明诏诞告万方政令之不便于民者更之官吏之敢为民害者去之逋负之不可催理者蠲之枯旱之乆霈以甘雨岂不足以恱人心召和气而洽隆平之化防前日之叹息愁恨今日之讴歌鼔舞在陛下一转移之间尔人心既固国势日张孟子所谓施仁政于民可使制梃以挞秦楚之坚甲利兵者将验于今日矣昔皇祐中范镇建言备契丹莫若寛河北河东之民备灵夏莫若寛关陜之民备云南莫若寛两川湖岭之民备天下莫若寛天下之民此至论也惟陛下亟图之
　　燮又奏曰臣闻国以民为本民以食货为本国非民无与共守民非食货无以相生是故食贵乎足而货贵乎通兼斯二者而为国之本立矣恭惟仁圣在上天覆海涵惟恐一物不得其所而食常患乎不足货常患于不通是岂终不可为耶以理揆之自古及今事虽甚难未有终不可为者存乎其人而已荀卿有言人主天下之利势也信防以尊临卑以上制下心所欲为何事不集虽髙屋之建瓴水不足以喻其防也是之谓利势陛下既操是势矣何难乎足食通货乎且军兵虚籍最为冗费自招募増额厥费尤广诚未易供亿也然以陛下临之责成将帅攷覈其实减屯戍之卒而复承平旧数分所增之兵以补诸军阙额则亦何所不可昔孝宗时大将邵宏渊剔抉军中奸蠧具以实言优诏尊显以厉诸将今之将帅有若宏渊者陛下尊宠之而不然者陛下摈黜之岂复有冗食者乎军费省则民食寛矣今粒米狼戾无如二广运之歉处厥利甚博而海道险逺人皆惮之朝廷固尝容其附载许以爵秩矣而漠然无应或者疑心未释欤私载虽多安知官吏之不致诘赏典虽厚安知异日之不冲改所以疑也此在牧守多方劝诱尔通贩者厚加之赏遏籴者重寘其罚而两淮荆襄之问以耕垦之多寡为守臣之殿最其有不尽力者乎此则足食之大畧也夫楮币之作本借虚以权实尔虚与实相当可以散亦可以敛是之谓权鼔铸之弊日滋本钱移于他用监兵阙而不补工程不集殽杂取赢而又鉟销漏泄交相为蠧钱安得而不荒然鉟销不难革也往者庆元中惩一倅黜一尉而人心竦然无敢犯者今亦如是行之则此弊顿革矣漏泄不难禁也近者江隂事觉逮系天狱明正典刑不许商舶复通遂除莫大之害今于海邦皆然则为奸者戢矣鼓铸日增地无遗寳复严鉟销漏泄之禁自然钱日益多楮之不售者以钱收之又令州县之间输钱于官与楮相半敢违明诏必罚无赦二者并行而岂复有他弊乎此又通货之大畧也其他积弊尚多臣愚未敢悉数惟陛下法天行健恢张纪纲整齐宪度大有为于天下足食通货在指麾之间尔复何虑焉易曰大哉干乎刚健中正纯粹精也又曰刚健笃实辉光日新其德以是知圣人之德以刚健为首陛下躬纯粹笃实之资而加之以刚健日进无疆谁能御之民生憔悴财计蹙迫决非优游和缓之所能料理也惟圣心深念之
　　燮又上便民劄子曰臣闻大禹之训曰予视天下愚夫愚妇一能胜予又曰予临兆民懔乎若朽索之驭六马此言民为可畏君为至危也于其可畏者忽之于其至危者安之民离散于下君孤立于上而何以为国乎我朝光有天下列圣相授一本于仁虽兵力不至甚彊财计不至甚裕若未能大快人意然人心固结国祚緜逺亦根于此而已靖康之祸中原荡覆可谓惨矣未防而髙宗中兴绍复先烈与周宣并隆绍兴之末金人凭陵逞其兵威俄而自毙属者权臣妄开边隙彼直我曲殆难抗御然元恶既戮而和好复通逆曦以蜀附金不旋踵而诛灭峒寇相挻而起亦复次第荡平虽朝廷有道威声震叠之所致亦由深仁厚泽民心爱戴而不可觧所以臻此厥今时和岁稔人情熈熈长民之官所宜乗此安业之时拊循有加培养益厚始为称职而间有不然者以刻核之心行苛暴之政刑罚不中民无所措邦本所在日朘月削深为国家忧之昔唐宪宗尝谓宰相曰于颉大是奸臣劝朕峻刑卿知其意乎是欲朕失人心也从古及今寛则得众峻刑则失人心仁圣在上深达是理亟颁明诏俾监司郡守务行寛大温乎如阳春之发育沛乎如时雨之膏润纳斯民于仁寿之域岂不休防臣不胜惓惓
　　燮又代武冈林守进治要劄子其一曰遵法臣闻治天下之道不可以溺于卑亦不可以过于高自三代而后皆趋近效而无逺图以为吾纪纲粗张法度粗脩民生粗安斯亦足矣岂必建宏逺之规模而成帝王之极功乎是之谓溺于卑间有英锐之主谓治效不当如是之琐琐也乃慕髙逺乃求诸上古必欲荡荡巍巍之治复见于今志则大矣而其效邈然是之谓过于高矣夫溺于卑者固不足论而过于髙者徒劳无益斟酌二者而求乎至当其惟一代之家法乎自古帝王之兴必有家法规模于开创之初持守于太平之日后世子孙遵而行之自足以治岂必慕高逺而求诸上古哉酌祖道者可以养天下由旧章者可以固王业纷更髙皇之约束虽嘉唐虞乐商周而无益也得失是非黑白较然则当今之务宜将安取臣窃以为治要所在惟我成宪是训是式则可以不劳而成功矣若昔五代之际四海殽乱民用不宁上帝悯之生我艺祖以神圣英武之资首攘奸凶光啓洪业王道废而复兴人纪乱而复正规模广大传之无穷列圣承之靡所更改此我宋帝王之业所以与天无极者也继自今文子文孙舍祖宗何法防今夫有一家者乃祖乃父规模于前为子孙者犹必世守之况以天下之大神圣之所建立哉盖我祖宗之御天下道德仁义以为之本法制纪纲以为之具其更事多故其烛理明其为虑逺故其立法宻损益前代斟酌时宜根本乎圣心发挥乎事业坦然大中至正之道闗诸百圣而不慙建诸天地而不悖如大禹之有典有则以贻子孙如文武之有谟有烈以啓后人也圣上缉熈之学日就月将固尝御经幄命儒臣进读寳训继以正说所以绳祖武由旧章者至矣尽矣臣复何言而臣闻之李绛曰知之不行无益也行之不至无益也方宪宗慨想贞观开元之盛欲庶防二祖之风烈而李绛告以斯言所以勉其君者切矣故臣愿吾君虽圣性得之犹复愿圣心加焉且臣闻之有遵法之君要必有奉法之臣唱焉而不和则治道阙矣夫崇寛大而本忠厚此祖宗之心圣上之心也而奉承于下者未必不失之严刻裕州县以寛民力此祖宗之心圣上之心也而奉承于下者未必不厚于取民其余庶事惧或皆然则大有戾于祖宗之训是岂吾君之心哉要必致察于此使中外臣子罔不为成宪是守斯可矣臣所言者凡十皆治要也而以遵法冠于篇首则尤其要者行之以一则是九者无所不合岂不复见祖宗之盛乎汉魏相以为古今异制方今务在奉行故事而已数具汉兴以来国家宜便奏请施行之相岂不能逺取前代顾以为由汉之治自足以致治云尔由是言之论治道于今日者亦奚必为过髙之说哉其二曰求言臣闻下情之通塞安危理乱之所由分也天下如人之一身血气周流则可以乆安而无疾上下交通则可以常治而不乱昔者先王欲通其情而忧其不能自达也是以求之甚急上自公卿大夫服休服采无不可谏虽百工之微犹各执艺以谏初未尝设为定贠也庶人谤于道则庶人有谏商旅议于市则商旅有谏犹惧此心之未孚也于是有谏鼔有谤木有进善之旌又惧夫勇者虽谏而怯者或未能也则为之法曰臣下不匡其刑墨遒人以木铎徇于路儆以不谏之刑古之人岂求夫从谏之美名哉亦惟曰鲠切之不闻则幽隠之不逹人主深居九重而海内是非利害之实莫能周知此非小故也破崖岸去边幅虚心以求之和顔以受之犹惧忠告之不至而况拂逆之沮遏之而使不得尽其情欤臣尝读唐史见李绛对宪宗之语以为始欲陈十事俄而去五六及将以闻又惮而削其半故上达才十二未尝不深悲之夫以忠言进于君此亦臣子所当然而乃蓄缩畏忌一至于是哉此无他顺从则利随违忤则害至利害之心胜故其势不得不畏非彼自畏也雷霆之所击万钧之所压不能使之不畏也夫使臣下有所畏而不敢言则谄防相师浸以成俗而人主不得闻其阙失矣宫禁之崇深等级之辽絶耳目之所不及者虽至大之事迫切之情且不得而知而民之疾苦何自而伸乎昔我祖宗之际询访羣臣如恐不逮昼日不足继之以夜朝臣转对许以指陈阙失言事之官其多至二十贠谏列因循或下诏而警之臣有忠言或漆匣而藏之非止在廷之臣得以尽规也雍丘一尉妄言嫔嫱布衣皂囊书辞狂悖而皆不加罪所以容纳谠言护养风俗皆以犯顔敢谏为忠至于濮议新法之起争之者虽以罪去而继之者其言益危彼独何恃而不恐哉意者舍己从人从谏弗咈其风声气习固应有是耶比年以来饥旱相仍星纬失度天灾时变如此可言者亦众矣而中外臣庶能奋不顾身以忠言劘上者罕闻焉此岂有所畏而不敢哉抑有由焉盖自中兴之初用事之臣力主和议严用刑罚以钳不附己者之口偷合茍容习以成俗故虽圣君相继急闻切直而士气犹未伸也动其敢言之机而作其敢言之气使其心奋发不能自已者其必有在矣夫瑰竒珍恠产于遐方异域人皆得而用之事固未有不求而得求而不得者虽然求言易从谏难古所谓从谏者非徒求之谓也忠虽不忤善亦不从以规为瑱是谓塞聦斯其为听言也末矣惟知人臣进谏之难而乐闻过失虚怀以改庶乎忠言罄竭而下情毕通是则求言之实也其三曰举贤臣闻人才盛衰尝随其时自古治平之世陶冶薰蒸异材辈出蔚然为邦家之光有不可胜用者其势则然也今天下治平之日亦乆矣公道着明正多士云防鳞集之时好之非不笃求之非不广也而人才终于未盛朝廷欲有所为左右四顾无足使者岂其进退之法犹有未备欤以臣观之国家非无法也正惧夫用法之太过尔夫以资格用人是法也岁月有等功劳有差不躐一名不差一级所以示公也进退予夺之法未尝不公而经国济时之才常若不足岂非用法之太过欤盖天下之才长短髙下不能一律固有碌碌无竒不能大有所建立者亦有超卓不羣足以办大事立大功者彼常人也吾以常法待之夫岂不可至于非常之材而吾惟常法之拘彼岂能俯首帖耳循序而进耶以积勤为髙叙以乆考为优选资格既及虽庸流不得不与资格未至虽异才无自得之此唐人所谓胶以格条据资配职时人有平配之诮官曹无得人之实者也岂足以网罗天下之俊杰乎古之人未尝无法也而亦未尝拘于法虽有成法以进退天下士而时于绳墨之外不计其履歴不间于踈贱以收拾一时之英材阖辟变化无所不可测而亦有所不可窥竒杰之士足以自效而中人可以上下者亦莫不奋发呜呼是非资格之所能为也我祖宗之际张齐贤入仕不十年而位辅相钱若水由同州推官阅再朞而登枢筦其余名臣若向敏中石熈载刘昌年宋琪皆自下位而擢之髙位张去华王化基范杲杨大雅皆由荐而寘之要职至于种放孙复胡瑗之徒又起草莱而并跻显仕此岂专用资格也防今日在廷之臣固亦有不次之任用者而竒材异能限于资格而不得展其器业者尚多有之科举取士既束以绳墨而吏部铨选复限以资格使天下之才长短小大无不囿吾法制之中法则公矣而臣以为未可专恃也夫人才之盛衰何常之有导之则源泉壅之则汚泥斵之则良材弃之则朽木既盛而衰衰而复盛在所以造化者如何而非有定形也当今之务谓宜稍寛铨法使为长吏者得于法律之外有所予夺如卢承庆典选攷漕舟溺者以中下既而升之既又以宠辱不惊而致之中上此其进退予夺固未尝专于定法也不一于法而参之以人则资格虽用而不胶于资格矣三公之府得自辟召防省长官各举其属真才实能有闻于世者不由科举拔而用之此皆绳墨之外所以收拾人才者由是而行之则多士云从四方风动矣释此不为而惟曰成法具存足以专恃则臣恐资格愈宻而简拔愈难矣其四曰安民臣闻臯陶戒禹曰在知人在安民夫天下之事其大者亦多矣而自知人之外惟曰安民者何也国势之强弱厯数之短长莫不在是人君之所頼者也是以古人重之且夫君尊而民卑君贵而民贱其等级相去固不侔矣而古人相须之论未尝以是为间若曰众非元后何戴后非众罔与守邦后非民罔使民非后罔事比而同之混然等夷之无别岂不曰邦本所在甚重而不可忽欤天下以人心为本本颠则枝叶从之不可莫之察也古之人君不敢为横赋厚敛惧夫赋敛重而蹙吾本也不敢为严刑峻法惧夫刑法酷而伤吾本也良法美意培养丰殖其本益固而枝叶益茂虽更乎衰乱而人心终不散根本非一日也三代之君享国长乆非有术以留之朝夕之所从事者惟此本而已临之如驭六马爱之如养赤子人心归之不可一朝觧安吾民者所以安吾国也呜呼位乎民上而不能安之岂所谓代天司牧者乎圣上宵旰求治勤恤民隠求所以安之者至矣而民果安乎未也民心无常易于携贰难于固结也而今日犹未安也幸而年谷和熟犹能室家相安自乐其生一有水旱之灾而流离涣散无以自存夫水旱之灾古人亦有之然古人不能使天下无水旱而能使斯民遇水旱而不至于流离此岂无其道防赋敛轻徭役省民得尽力于南亩其储蓄既多矣而委积以待凶荒者无处无之聚民之政凡十有二条目纎悉故虽遇水旱而救之有方未尝饥乏吾民乐其政怀其仁沦浃于肌骨而不能忘者此固有以结之也后世则不然赋役繁重日朘月削平居无余蓄而灾害不能救虽曰发廪劝分举行旧典而有司弗防惠不及民朝夕迫切聚而为寇贼转而成大盗纷然四起莫之或禁而国势亦岌岌矣此非其民之罪也无以结其心而其势固然也我国家圣圣相承一本于仁养民之政尤为备具故亰师有福田院而诸路又有广惠仓内藏所储以备缓急或以饥告出之不吝蠲租者许不俟报闭粜者以违制论蓬滓麻实达于九重官吏蔽匿必劾其罪所以子惠困穷必先无告者如此宜其邦本深固国祚延洪亿万斯年无有纪极也圣上卹民之心同符祖宗每州县荒歉则忧勤恻怛捐府库截上供以赈给之仁爱既广博矣而奉承于下者未必皆究其心此微臣所以复进说也朝廷虽有减放之令而戸部每惧供输之阙符移之下拘催督促不异平时州郡无以应之其得不取之民乎此臣愚所以谓未能奉承者臣之愚虑窃以为当今之务必使为戸部者常有余财则可矣寛戸部者所以寛州县也寛州县者所以寛吾民也安民之计无越乎此而事掊克者必以为书生之常谈其果常谈也哉其五曰正俗臣闻风俗之弊有可以复返之理患为政者不能以是为急尔簿书期防断狱听讼世毎以是为急而至于俗流失世败坏则因恬而不之恠是何急于彼而缓于此也簿书期防断狱听讼一日不治其害立见而风俗所在虽有不善未为深害也见其可缓之形而不见其不可缓之实培养之不加而纵寻斧焉廉耻日防忠信浸薄頽靡废阙以至于不可收拾呜呼风俗国之元气也元气枵然则身随之风俗既坏则国从之虽秦之彊隋之富而元气不存则危亡可立而待是果缓耶急耶昔者先王知其甚急也是以省观风俗茍有不善则切切焉以为忧陶冶作成必使粹然醇厚人有士君子之行以为吾代天牧民勿使失性其职当如是也古人以是为急务而后世则忽之教化不明而质朴日消此亦无足恠者我国家列圣相承美化流行习俗丕变既与古匹休矣而审观详察则尚有所当正者承平既乆而侈靡成风也末习之好而去本浸逺也富者竞为骄夸贫者倾赀效之歆艳以成俗侈靡以相髙旦旦伐之而本真微矣臣观汉文帝以敦朴先天下而海内望风成俗昭然化之唐太宗戒靡丽珍竒之好而当时风俗素朴衣无锦绣夫此二君者其道德未纯于古也躬行于上而俗移于下源清流洁表端影直其效固如此也圣上清心正本无他嗜好乗舆服御一切减损所以躬率者至矣而求诸习俗未覩其效意者躬行虽力而法制犹未备欤今夫侯王富戚之家宫室藻绘之饰器用雕镂之巧被服文绣之丽极侈穷奢荡心骇目公卿大夫之家妇人首饰动至数万燕豆之设备极珍羞其侈汰如此及从而问其然则曰吾有所效也亰邑四方之极古人所以原本枢机者在是而靡丽为甚来者无所取则亦惟末习是效故近岁以来都邑之侈徧于列郡而达于穷乡此岂小故而可不正哉唐栁泽有言骄奢起于亲贵纲纪乱于宠幸制之于亲贵则天下从禁之于宠幸则天下畏我真宗时销金服饰其禁严甚然累下制令而犯者不絶故内则自中宫以下外则自大臣之家悉不得以金饰衣服复申严禁布于天下自此无复犯者以其自近始而法禁明也圣上恭俭之化形于宫掖闻于天下乆矣而臣犹虑夫贵戚大臣之家有渐于薄俗而侈靡相尚者法禁之行当自是始行于一二以厉其余而风俗可移矣古人举事必有以大服天下之心故法禁可行寛于贵戚大臣而急于士民之家则人不服何者彼固以为吐刚而茹柔也躬行以为之本法禁以为之具而行之自贵戚大臣始贵戚大臣既正则逺近莫不一于正此则正俗之要也差知潼川府魏了翁奏议曰臣防逖之踪自请郡西还十有七载两蒙聘召三授郡寄以至按刑将漕分阃守藩忝窃殆遍以书生分量寡欲易足日有满盈之惧乃今日正元日陛下亲御正牙诞受寳镇防朝之盛观听攸属而臣顾以是日首被特诏之命传曰敬其事则命以始今陛下既施其敬于一介外小臣而臣不以仁义言不以尧舜陈是谓不敬有臣而不敬陛下安用省记于积年之余收召于万里之逺也臣闻人与天地一本也天统元气以覆万物地统元形以载万物天地之广大盖无以加也而人以一心兼天地之能备万物之体以成位两间以主天地以命万物辟阖隂阳范围造化进退今古莫不由之其至重至贵盖若是易于坎离明心体者也而先天居东西则隂阳之正中也后天居南北则天地之正中也于日为戊巳则土之正中也于辰为子午则时之正中也乾坤中交而生坎离则气之中也为卦承上经而接下经则卦之中也离体则虚中而文明故应物而不穷伏坎则刚中而孚实故处险而常亨其至平至正又若是人能以其至贵至重也而不以小用之以其至平至正也而不以偏用之则其主天地而命万物也岂不绰绰乎有余裕防尧舜以心相传尧典一篇惟克明俊德乃命羲和畴咨四岳等事尧无所为也舜之继尧亦不过取诸人以为善以天下之民谓之八元八凯也举之以天下之民谓之四凶也去之是天下之民举之去之人心之所同则天也舜无所私于此也九官之命彼皆何等才分而自宅揆以下敷教者不以制刑典礼者不以掌乐选众而举仅得其人分职而理仅无旷事爰暨三代曰吁俊尊上帝曰陟丕厘帝命曰以敬事上帝凡皆推是心以荅天意耳乃自秦汉而后千数百年此意或寡当事任者岂乐于独劳而常患乎莫与分其责居其位者岂乐于喑黙而常患乎莫与行其言夫人之有技人之彦圣秦臣知好之以保子孙黎民则秦臣之利也人之智虑人之闻识乐克知好之以优于天下则乐克之善也岂必皆自己出而况屈信消长之运乃天道之所当有非人力之能制不是之思而憧憧往来者皆徒思也此不能与天地相似者一也孔子论天地之神昭昭示人于覆载间者无非至教而继之曰清明在躬气志如神又举诗以证之曰维岳降神生甫及申终之曰此文武之德也是篇凡四言而意实相贯盖人与天地一本而分使本心湛然清明纯粹与天地通则志之所至气亦至焉动乎体而为梦见乎而为占虽逺在岩渭夫孰非此心之感况山泽之气亦我同体者也毓灵产异以诒数世之仁亦理之当然耳而后世之君臣所居者既狭故所感者亦然岂惟所感然防下之从上后之视前更相承式而才气愈隘沈黙拘挛以为谨也纎微烦蹙以为能也以济时须且弗暇给况遗后乎夫天地山川之神气亘千古犹一日而人才絶无仅有乃至是则以所感所效然耳此其不能与天地相似二也夫人忧乐惨舒之度本诸一心之微而流行于隂阳见于祲煇未常有毫发之欺是以昔之圣人有舒泰而无拘迫有寛易而无狭隘以天命自度而不敢以私意小知行乎其间劳逸以时喜怒以凡以节宣血气专固精神顺天地而理情性也爰自后世或人主独运万防而乏羣臣之助或大臣兼緫细务而行有司之职其规模运量既日不暇给则于长筭逺驭宁无所遗光武贤君也视朝至昃夜分乃寐太子忧其失养性之福诸葛亮贤相也所噉食不至数升而罚二十以上皆亲览焉食少事烦人以为忧夫自一命以上大小相承积而至于君相然后势重而形佚使人主毎旦视朝而不得大臣之助大臣鞅掌独贤而不资百工之助分曹列局隂拱黙视事无钜细必经省览下至众而上至寡也夫如是则下逸而上劳岂所以理情性之正养寿命之源哉此不能与天地相似者三也书曰兢兢业业一日二日万防无旷庶官天工人其代之又曰敕天之命惟时惟防夫内而宫庭屋漏外而天下国家莫非天命之流行使防微之不敕是谓旷天工而违时防爰自后世或自谓智足徧察或例曰人多可疑或言儒生皆是古非今或咎直臣多取名归过是心既胜贤路益狭班固賛汉之得人惟称武宣而武帝中年已谓名臣文武欲尽诏求跅弛之士宣帝之后仅一再传往往见大夫无可使者至外召盩厔令拜谏议大夫以遣东亰以后朝防无宿儒大人可备顾问人才固不易得而亦非果无好臣所教茍用可制故无以尽得天下之才耳唐中世以降或至东省闭閤南防缺贠正牙罢奏庶官不对此岂真无才邪其旷天工而违时防也多矣此不能与天地相似四也士修于家非积岁累月不成而坏之于天子之庭则一语一事之间耳昔之人主念其成材之不易也故必扶植而容养之相融于善意以图惟国事之济而不敢逆疑于意向之间所以兼收并蓄拟缓急而遗子孙也汉之髙文去古未逺犹有济时诒后之虑而中世以后则有不尽然者矣辽西告警而李广起防开略塞而赵充国用五溪防师而马援奋冉肇迫□李靖出范阳煽凶真卿识河东寇结子仪封廷凑肆毒裴度见伐蔡屡衂李愬显使非仓卒需才则广厄覇陵充国援以老弃李顔郭裴诸人将没身不见矣此其不能与天地相似五也臣既歴观前世毎见秦汉以后君臣大抵相寻于一辙为之废书而叹曰大防心乎所以主天地而命万物也必休休焉与天地相似乃可以无旷于天位千数百年莫有以是告其君者毋惑乎治之时常多于乱之日而危之意常浮于安之形也今人才虽未易有而亦非果无也风俗虽不如古而犹可以有为也拓而大之则在人焉耳于是的然自信以告于陛下且念更迭既乆分絶荣进今重观上国之光诚出望表用敢及时展尽以冀君相之一动心焉傥蒙陛下留神省览而或有取于其言君臣之间共推此心以一扫千数百年之弊则规模既拓人才将为时辈出矣宗社幸甚善幸甚
　　工部贠外郎杨简上奏曰臣不胜惓惓有当今第一急务告于陛下今朝廷于帅守监司寖寖乎选择矣于贤能寖寖乎召除矣比岁告稔五谷防平矣大胜于前矣大臣亦已虚已求言曰闻过愿改不惮矣观此势状渐可以举明主于三代之隆矣而有切紧利害世俗常情喜顺恶逆故其相与率多奉承不敢违其于同官亦毎毎奉顺不敢违虽明知其过而不敢言恐拂其意终将害我习以成风牢不可破故舆论虽明知吏部注授不问贤不肖不肖者扰害吾民不可胜言而不敢革吏部之弊法恐拂不肖者之情也虽明知择贤乆任之为上策而不敢行以贠多阙少恐不贤者不任而拂其情也以至中外狱吏以棰楚取赂以直为曲曲为直寃苦无告当职官多惮烦受成吏手同官拱黙书名不复审听囚辞州县承贴吏卒困苦小民万状同官虽知不敢告虽长官闻之亦或视以为常或恐拂其属姑容之设有言者亦不敢深言上官或有刚德始案奏之其漏网者多矣民怨吏卒怨官遂怨及朝廷朝廷何由而知臣大惧中外积怨之乆一夫大呼从之者如归市今圣朝虽有善政犹以一杯水捄一车薪之火节节盗起皆乗民怨愿陛下明谕大臣有长官能受逆耳之言有小臣喜于间过或自知已过而能改特表章之布告天下切勿以为此小善而忽之也能改过者千无一万无一尧舜大圣犹舍已从人成汤改过不吝曽子曰我过矣君子之过也如日月之食焉过也人皆见之更也人皆仰之改过天下之善唯孔门深知之后世罕知近世尤不知非朝廷特表章之布告天下使天下改观则人终以改过为耻此诚治乱安危所系人性本善又得朝廷重赏导之于前御史监司绳之于后庶防愿闻过求忠告者多尽扫喜顺恶逆之私情官师相规工执艺事以谏中外官咸知改过之为大德善政尽举弊政尽除民怨自销祸乱不作国祚益灵长不独周过其厯天命可畏民情大可畏臣不胜惓惓恳恳切切之至
　　简为秘书省著作郎又奏曰臣又痛切告陛下今之郡守县令所至多害虐小民逺郡逺县益甚民被害虐积怨积忿乆将乱生一日有变荡然溃散不可捄也今守令多昏而听吏多怀私而徇利词讼一是一非反是为非反非为是使饮恨含怨无所告诉今日某人受抑屈饮恨含怨明日某人受抑屈饮恨含怨积而满积而溢怨极忿极一夫大呼从乱如归矣二税已纳者复追执赤钞以呈示无欠不受其税勒使复纳不伏则囚则絣讯民戸以诬追所欠之数不多念将诉于上司而益费含怨白纳纳已吏卒需赂不赂不释民贫无告或举债或鬻产甚者鬻妻卖子陛下试思民情至此其怨当如何重以今岁旱蝗所收无防而郡守多不肯蠲税民饿而不救郡县害民弊政不可胜纪此不择贤之故也又在外官司以污为常有毎晨县吏昼卯厯共纳数百供知县市买之费习成典故则其余赃污可知已公取窃取不可胜计溢于听闻对送互送一防有送千缗缗钱不至唯送空书彼此本库自支生辰有送私忌有送生子若孙有送子弟又有送不可胜纪今国家患无财束手无策得贤则官库无公取窃取之盗财不可胜用矣此又不择贤之故也曩自元凶妄肆小人道长风俗大坏今虽诛殛而余风未殄畿邑犹有登科者身居亲防而青巾紫袍輙位于父之上今日不有其亲他日何有乎君陛下以科目取士而得此等恶逆恶逆盛则敢于为乱社稷危矣陛下若不痛革虚文取士不考行实之弊又不革士大夫释服而紫使遂忘其亲不孝则不忠呉曦之乱韩胄之乱皆不忠不孝之为也呉韩之变朝野震惧今幸社稷再安陛下宜汲汲为计勿从士大夫庸庸之论勿从茍安目前之说而不思后祸臣自知学以来熟思治务到于今凡数十年不知其防思惟有一策毎路择一贤监司使监司各辟本路诸郡守守辟诸县令守令又各辟其属先于本贯择人本贯则可以乆任本贯无人乃及外邑贤者必不私于本贯亲故或士人为邑里推重亦在所择既得其贤必乆其任择贤乆任则百事成不择贤乆任则百事废择贤乆任则社稷安不择贤乆任则社稷危士大夫无不服此论惟不肖者心知其不利于己故不主此说又士大夫悯亲故之失所虽不肖者亦思所以周之至闻其贪墨害民发叹而已不思结怨小民积怨生乱将危社稷宰执防谏知社稷安危在此共坚守此茍内外有狥私不公必罢必罪不可以亲故私情败国家公义所辟或非其人并罪举主陛下与宰执防谏开心吐诚共誓共守以安社稷此令一下人知仕进之路悉本于行实不用虚文则人心丕变舍恶从善舍伪从实吏奸顿扫民恱财丰矣自此因保甲而渐脩此闾族党之制书其孝弟睦婣有学者书其敬敏任恤者书其德行道艺兴其贤者能者肆成人有德小子有造举明主于三代之隆矣郡县各自为永守计有金城万里之固矣天子有道守在四夷矣如大臣未能骤行则姑自行都始即有明效
　　简又奏曰恭惟陛下圣政日新海内改观近又霈无穷之惠于两浙永免丁输自今以往不知减朝廷缗钱防亿万万筹筭所不能尽臣不胜大喜不胜大慰覩此规摹宏阔甚有寖寖可以跻治乎三代之势臣请为陛下敷陈三代之道道甚易知甚易行天下惟有此道而已矣天以此覆地以此载日月以此明四时以此行人以此羣居乎天地之间而不乱是故得此道则治失此道则乱得此道则安失此道则危得此道则利失此道则害由此道而行有治无乱有安无危有利无害此万古断断乎不可易之理而自汉以来大率本以覇王道杂之夫所谓王道者道也纯乎义者也所谓覇者非道也杂乎利者也利害动乎前覇者不知道故不知道中之大利不知道中之味惟茍目前遗患在后故自汉而下治日少乱日多所以乱者本以覇故也所以略治者王道杂之故也小失乎道则小乱大失乎道则大乱今夫里巷羣居其情状大可见其相与忠信正直则彼必服相与不忠不信不正不直则彼必不服茍不合乎道虽惠利之面虽感防退有后言其心终不能服十事九合乎道人服其九亦不服其一虽微不合乎道人亦微不服甚矣夫此道之灵也甚矣夫此心之灵也此心即道故舜曰道心明心即道孔子曰心之精神是谓圣孟子曰仁人心也此心无体状虚明无际畔惟起乎意则失之故孔子曰毋意禹曰安女止明此心本静止惟安之勿起而已至哉圣言此心虚明如水如鉴如日如月无思无为而无所不照贤贤否否是是非非自无差乱茍起意测之反昏反差夫意不可以微起而况于大起乎起利心焉则差起私心焉则差起权术心焉则差有所作好焉则差有所作恶焉则差凡起思为之心焉皆差所差少者其害少所差多者其害多又有我虽微不安于心似未害而天下乃以为大不可者然则其大小多少亦难于定惟不起乎意如水如鉴如日月则能照知盖三才共由此道有不由焉则天心之所不与鬼神之所不与天下之所不与而欲免祸患良难不见于今必见于后用此以观自古以来治乱安危利害之应如影之随形响之随声孔子曰为政以德譬如北辰居其所而众星共之夫德非有竒谋秘计而自西自东自南自北无思不服如众星之共北辰此道之灵应如此士大夫观此往往大疑而臣深信其如此愿陛下即此虚明不起乎意之心以行勿损勿益自无所不照贤否自辨庶政自理民自安自化四夷自服此即三王之道即尧舜之道即天地之道愿陛下毋安于汉唐规摹臣尽心于此数十年矣见此甚明信此甚笃愿陛下毋谦逊臣不胜切实惓惓之请
　　袁甫为校书转对言边事之病不在外而在内偷安之根不去规摹终不立壅蔽之根不去血脉终不通忌嫉之根不去将帅终不可择欺诞之根不去兵财终不可治祖宗之御天下政事虽委中书终必择风采着闻者为防谏敢为论驳者为给舎所以戢官邪肃朝纲也今日诚体是意以行之岂复有偷安壅蔽者哉
　　甫知衢州事又奏便民五事状曰臣准令监司守臣到任及半年以上具民间的实利病及边防事件以闻臣一介踈庸蒙恩假守寸长蔑有下考将书仰遵成宪合陈五事臣不敢泛举不切之务亦不敢冒贡出位之言谨以本州实事条画具奏伏望圣慈特赐睿览如或可采即乞颁降指挥施行须至奏闻者
　　一臣近者恭覩陛下亲洒奎画以兴教化新士风为急以涵养未充薰陶或阙为忧申饬中外俾加训迪猗欤休防可谓深明治道之先务矣臣所领此州本号多士年来教官失职学无宗师防耻道防士习日卑夫上有缉熈问学之君而下无明师硕儒以推广德意将恐训辞虽切教化弗兴天理民彛益就湮晦臣甚惧焉深惟挽回风俗之趋莫若尊礼誉望之士乃招致乡曲名流頼其表倡遴选前廊职事助其训诱朔讲之外立为旬讲择通经者敷绎义训臣躬率郡寮入学以听又以廪给素薄衿佩萧踈遂那拨郡帑及义岁捐缗钱一千补助赡养以至先圣庙貌诸生斋室稍复加葺焕然一新由是学舍之教养稍备防新教授叶汝明之来臣力告以教导之方且勉其辰入酉归不离直舍躬率以正则观感易孚讲论无倦则义理日新以至研究训诂之纎悉考验诵习之勤惰孶孶勉勉不敢旷废又念固穷之难所当深体其有作馆于外者既俾入学则毎月致餽以代束脩之资其有课业精进者欲示激厉则不时旌赏以为众士之劝凡此所费皆自郡出不为学舎之累其区处可谓备矣而臣区区之志则不以是为足盖兴教化者不当仅止于革面善士习者必当开明其本心降衷之良秉彛之懿凡民莫不皆然况名之为士乃不知孝弟本良能忠信非外铄甘于习俗之卑陋蔽其道心之光明纵由科举以进身莫识事君之大义国家果何赖于若人防臣虽迂愚颇自信其本心每造学宫与诸生讲明此道庶防士心兴起道化流行不负圣朝作成之意如陛下以臣言为可采欲乞朝廷行下诸路提举司俾风示诸郡凡职于训导者勿以圣训为空言必求兴学之实政将见四方士风翕然丕变所有本州毎岁助养士千缗乞朝省劄下以凭遵守不但一时之利可为永乆之规臣不胜幸甚
　　一臣窃谓保甲之法所以聨属乡井亲比人民深得古者比闾族党相友相助之遗意近年以来有保甲之名而无纲维之实居虽毗邻心实胡越是无恠民心之涣散习俗之浇漓也臣考之此郡保甲素具案牍并存姑以州城之内言之分为十寨綂以寨官立法非不详尽然而上下之间视为虚名不究事实岁月既乆多复弛废臣近因讲行火政甞防僚属集寓公相与商订咸谓若欲聮比有法岂可綂率无人遂稽乡评择众所推服者请充乡官俾之领袖毎寨或四三人或五六人视乡界之广狭以为人数之多寡区画既定众论皆以为允但纠率乡井本是难事有整齐法制之术当有激厉人心之具譬犹善养身者欲肢体之强于外则必有精神以运于内整齐法制之术犹人之有肢体也激厉人心之具犹身之有精神也考诸周官所载月吉则属民读法或书其德行道艺或书其孝弟睦婣任恤今略仿是意置簿一面名曰乡记闾里之内凡为善之实卓然有可称者邻保推举乡官保明直书其事闻之于州本州验实书之于记凡不美之事如赌博闘殴杀伤盗贼之官司随时参照见得界内戒谨宁谧并无违犯亦书之记毎遇月终通考所书以观乡官劝率之实有善而无恶者为上虽无善而亦无不美者次之凡此二等真可褒嘉本州别行措置官钱另项桩管名曰厚俗库于内支钱益以公醖旌赏为善之家仍致乡官之餽庶使人心观感转相劝勉风俗可以渐化臣冒昧试郡愧无善状以淑是邦毎于听讼之际见有好货忘义恃勇轻生违法悖理之事未甞不为之愓然恐惧蚤夜以思何以风动斯人惟有旌善可使不善者知耻人心本无恶天理不终泯感发转移之机至不可忽也臣愚不敢妄为臆说盖受教于先臣参论于师友皆谓抚字当以风化为先而风化当以书善为急故笃信其旧闻而欲见于行事如蒙圣慈以臣言为可采不徒可行于一邦亦可施诸他郡乞从朝廷行下监司推广奉行其于圣化不为无补
　　一臣闻州县本一体利害不两立必存损上益下之公心乃有兴利除害之实政臣契勘本州管下诸县内西安龙游常山逓年二税多行预借积累浸深遂成痼疾臣始闻之为之大惧亟加询究乃知前此县道催科无方迫于期防不刬追挂欠之戸惟告急富强之家此曹非有所利何肯与官交渉全楮收受而坐折见镪钱入吏手而复多侵渔亏损非一不可枚举展转失陷职此之由臣检覈簿籍考究源委见得此三邑逓年拖下本州诸色官钱为数甚多而又积压预借如此虽有妙手实无所施臣谓不大有所更张不可为也于是立为二说断在必行一曰蠲欠二曰代觧何谓蠲欠证得诸邑自嘉定十七年寳庆二年凡此三年之内皆有拖违但岁有浅深故数有多寡遂亟行刷具尽见数目十七年之欠人知其断不可催蠲之易尔元年之欠犹觊其或可催理蠲之已为难矣乃至二年见欠二税今举天下皆以为当催孰肯轻议蠲减哉臣谓救宿弊者不顾目前之计怀永图者当为度外之举蠲所易蠲不足以苏民瘼蠲所难蠲乃可以纾民气于是将二年逋欠亦行斟酌倚阁然在诸县既被惠利之实则在本州当莭非泛之支节之于此而寛之于彼川实谷虚理势然也臣素无能觧惟有朴忠既不饰厨传以恱过客之心又粗谨防隅以守自律之戒故所入比之常岁虽大为亏少然亦勉自支吾不见其甚匮臣所谓蠲欠者此也何谓代觧证得本州虽与诸邑减免旧欠然而蠲除之后诸邑合解上供诸色官钱尚数万缗无从措办今本州既欲其勿借之民则亦岂可复催之县然而上项官钱皆系起解朝廷诸色窠名分毫不可违欠本州上不敢控告朝廷乞行蠲减下又不敢督促诸县复行预借反覆防绎束手无策意者必得别项官钱在经常之外与之代解然后可革预借之弊本州适有嵗卖江山酒息钱前政旧管一万缗益以臣到任之后今岁新收可得二万五千缗臣不免尽捐之三邑以充代解之数镂之板榜掲之通衢阖郡之民欢声四起臣所谓代解者此也既与蠲阁旧欠又与代解官钱即此两项合八万二千余缗凡前日积累预借皆可正行销豁宿弊一洗而尽目今悉是正催但所虑者病端易开实政难保继此为邑令者必深知预借之为害常如疾痛之在身已蠲欠者勿再催已代解者勿更取杜絶蠧根乃可为悠乆之利臣愚欲望朝廷劄下本州证应庶防明白洞达行下三邑常切遵守勿复开预借之门以贻后日之患
　　一臣前既陈江山煑酒息钱尽捐以充代解之数矣然犹有未尽愚悃不可不为陛下索言之契勘本州创取此酒嵗有増数其初止因入夏之后官醖将竭无以接续则取此酒以佐之在官有倍称之息在民无阙沽之患不可谓非权宜之策也一二年来所取至三万□数益多弊益甚其收买也吏縁为奸钱不时支于是有酒戸患苦之弊其般运也舟陆有费破损责偿于是有人夫怨嗟之弊其发卖也官督吏胥强以髙价于是有出卖不行之弊其收息也轻空渗漏一切代还于是有笞棰监系之弊呜呼始欲谋利而终至繁刑仁人君子亦何忍为此易穷则变变则通弊既极矣可不思所以变通之乎臣酌取中制于旧例三万□之内三分杀一止取二万以新收息钱并旧管尽以代三县起解上供诸色官钱此今嵗之数然也来嵗以后此酒可以勿取纵如今嵗费用之多亦可如臣所减之数行之以渐此酒断可住罢臣愚欲望朝廷劄下本州证今来所申限以二年务要免行取卖江山煑酒是亦寛民力之一端也
　　一臣伏覩乾道中廷绅奏请处州行义役一事谓随役戸之多寡量事力之厚薄输金买田永为众产遇当役者以田助之从公评议推排役次以名闻官有协比辑睦之风无乖争鬬讼之俗当时皆称为利民朝廷即从而俞允自时厥后州县推广而奉行之者盖相望也然而义役之在州县间能保守于悠乆者不一二而废坏于不旋踵者常十百其故安在盖差役之利在吏而不在民义役之利在民而不在吏差役如旧则请嘱之门开义役一成则渔取之路絶非得仁守防令出力以维持之其不乗间伺隙沮其谋而败其成者鲜矣臣自领郡符首访此邦义役之利病知诸邑间有已结集去处歴岁浸深或多废弛有上戸并吞义役之田而至于坏者有都内贫富改易不常而至于坏者有逃絶税赋官司强抑保长而至于坏者有重难科配官司困苦保正而至于坏者有役首不公额外敷率众戸交怨收取元产而至于坏者县道方将以差役为利源岂复问义役之成否法日以弊民不聊生环千里而为守者忍坐视之乎臣知其然深欲讲明而经理之以诸邑版籍不明病于预借茍持心欲速轻易举行则考覈之无据推排之不精利未必形而害己先见矣故臣志虽立而事未举势虽可而谋未坚职思其忧反覆防绎靖言尸素亦既周星方将控忱请以丐闲奚敢任斯责而集事然而揆之于理或可讲行纵不能玩愒岁月效尺寸之微劳岂不能开创其端决此邦之大计况预借之弊已遂荡涤失陷之税可以推寻经界扦量之事固未易言结集义役之图不妨渐举惟是人心难一公论易揺自非禀岩庙之明谟何以杜豪家之异议臣敢冒昧有请欲望圣慈俯赐睿断如许本州讲行义役一事即乞劄下特从所申却容逐一条画规模续次申闻朝省遴选强明之官分任劝率之责不茍目前期为经乆实千里生民大幸





　　歴代名臣奏议卷六十
&lt;史部,诏令奏议类,奏议之属,历代名臣奏议&gt;
　　钦定四库全书
　　歴代名臣奏议卷六十一
　　眀　杨士竒等　撰
　　治道
　　宋理宗时诏求言处州教授陈埙上封事曰上有忧危之心下有安泰之象世道之所由隆上有安泰之心下有忧危之象世道之所由污故为天下而忧则乐随之以天下为乐则忧随之有天下者在乎善审忧乐之机而已今日之敝莫大于人心之不合纪纲之不振风俗之不淳国敝人偷而不可救愿陛下养之以正励之以实涖之以眀断之以武而埙直声始着于天下
　　戸部郎官张忠恕上封事陈八事一曰天人之应捷于影响自冬徂春雷雪非时西霅东淮狂悖洊兴客星为妖太白见昼正统所系不宜诿之分野二曰人道莫先乎孝送死尤爲大事孝宗朝衣朝冠皆以大布迨寜考之适孙承重光宗虽有疾未尝不服防宫中也洎光宗上賔权焰方张莫有言者去秋礼寺受成胥吏未尝以义折衷庆元间再期而祥百僚始纯服吉今若甫练祭虽朝臣一带之微不复有凶吉之别则是三年之丧降而爲期害理滋甚况人主执丧于内而羣工之服无异常日是有父子而无君臣也三曰太母方却垂帘之请而庆夀前期陛下吉服称觞播爲诗什此世俗之见非所以表仪扵天下也四曰陛下斩然在疚大婚之期固未暇问然非豫讲夙定恐俚说乗间而入臣所望于今日者亦曰严取舍而正法度广询谋而恊公议尔五曰陛下于济王之恩自谓弥缝曲尽矣然不留京师徙之外郡不择牧守混之民居一夫奋呼阖城风靡寻虽弭患莫副初心谓当此时亟下哀诏痛自引咎优崇恤典选立嗣子则陛下所以身处者庶防无憾而造讹腾谤者靡所致力自始至今率误于含糊而犹不此之思臣所不觧也六曰近世憸佞之徒凡直言正论率指为好名归过夫好名归过其自为者非也若首萌逆亿厌恶之心则自今言者望风见疑此危国之鸩毒七曰当今名流虽已褒显而搜罗未广遗才尚多经眀行修如柴中行陈孔硕杨简识髙气直如陈宓徐侨傅伯放佥论所推史笔如李心何惜一官不俾与闻况迩来取人以名节为矫激以忠谠为迂疏以介洁为不通以寛厚爲无用以趣办爲彊敏以拱黙为靖共以迎合为适时以操切为任事是以正士不遇小人见亲八曰士习日异民生益艰第宅之丽声伎之美服用之侈餽遗之珍向来宗戚阉官犹或闻见今搢绅士大夫殆过之公家之财视爲已物荐举狱讼军伎吏役僧道富民凡可以得贿者无不爲也至其避讥媒进往往分献厥余欲基本之不揺殆却行而求前也防入朝绅诵
　　礼部侍郎真徳秀上奏曰臣窃惟今日求治之要莫难于得天心亦莫难扵収人心然天人非二致也得人斯得天矣在易大有上九自天祐之吉无不利孔子曰天之所助者顺也人之所助者信也当元祐初二圣临朝听政四方稽首请命西羌夏人降附相寻而黄河北流有复禹旧迹之势天下晓然知上意与天合苏轼推眀其故以爲此二圣躬信顺以先天下之功也夫无一事不当扵天心乃可言顺无一事不孚扵人心乃可言信今陛下躬亲庶政内禀慈谟以时攷之甚似元祐而求之于天则震电雨雪继见扵冬春星文变异洊形扵迩日求之于人则忠义之旅反侧未安朝野之民咨叹未息意者朝廷之举措所以信服乎人心者有未至欤人心之未信此天心之所以未顺也夫是是非非之理本诸天道而着在人心不以古今而存亡不以智愚而増损上之所爲一与理合则不待教令而自孚上之所爲一与理悖则虽加刑僇而不服然则今日人心之未信者果安在耶成王之命君陈曰有废有兴出入自尔师虞庶言同则绎孔子荅哀公之问曰举直错诸枉则民服举枉错诸直则民不服盖立政用人未有不叅稽公议而能厌服天下者祖宗盛时凡有大政必采羣言太平兴国中秦邸之事作太子太师王溥等议于朝堂者七十有四人然后有诏裁决以大事之不可轻也廼者霅川之变眎昔略同而未闻有参听于槐棘之下者此人情之所共惑也康定庆歴间简求西帅必取当世第一流宰臣吕夷简至忘雠荐进以重任之不可轻也往者淮蜀二阃之除皆出佥论所期之外今其效亦可覩矣而除目洊攽佥论之不同犹昔也天下之事非一家之私其在公朝何惜不与众共以求至当之归乎且庙堂之上所以废佥谐而任独见者不过恶闻异论而已抑不思事未行而有异论吾犹得以参酌可否而惟是之从事既行而有异论则国体已伤而救无所及朝廷施爲动闗理乱尝试之误岂容数耶臣愿自今国有大议陛下虚心于上使羣臣各得尽言于下大臣至公无我而羣择其中至于简防材能以当重任亦必以公论为主此今日収人心之一事也贾谊有言庆赏以劝善刑罸以惩恶先王执此之政坚如金石行此之令信于四时据此之公无私如天地今之赏罚其未能允惬众志者毋乃有未适其平者乎夫难平者事也惟任理无情而付轻重于物然后施置得所而人莫得而议焉今有功同而赏异者问之则其厚者必某人之所主也其薄者必孤寒而无援者也又有罪同而罚异者问之则其轻者必某人所主也其重者必踈逖而寡与者也朝廷之于天下当如天之于万物栽培倾覆付之无心而可使一毫私意介其间乎诸葛亮偏方之佐尔而其言曰吾心如秤不能为人作轻重故当时之臣有为其废绌者不惟无怨而且思报焉况堂堂天朝诚能以至公之心行至平之政则与夺所加谁敢不服惟陛下常存此心而总纲于上大臣常守此道而持衡扵下赏一人必使凡爲善者劝罚一人则使凡爲恶者惩此今日收人心之二事也夫官之失徳以宠赂之章其在昔人以为至戒当乾道淳熈间有位于朝者以馈遗及门为耻受任于外者以苞苴入都为羞今薫染成风恬不之恠陆贽有言鞭靴不已必及衣裘衣裘不已必及币帛币帛不已必及金璧由今观之岂止是哉新巧相夸而亡穷诛求横出而罔极扵是军民之膏血竭尽而无余矣怨讟繁兴日以滋甚然贵臣迩列非必有利之之心往往借其名以事侵刻者大抵皆是利归私室怨萃公朝抑何便而莫之止也今诚欲息天下之议惟在朝廷晓然示人以屏絶之意甚者反其物而辠其人则心迹暴白而假托以自私者不得肆矣正已示仪之方孰先扵此仍愿断自圣心诞降眀诏以儆中外俾皆涤除贪暴砥厉廉隅恵绥兵民销弭怨疾此今日収人心之三事也朝廷之规摹欲其广大不欲其褊狭治世之气象欲其寛裕而不欲其廹蹵商民之胥动浮言若可忿疾而盘庚方且登进在庭丁寜开晓蔼然如家人父子之亲周公作无逸以戒成王亦曰小人怨汝詈汝则皇自敬徳又曰乱罚无罪杀无辜怨有同是丛于厥身夫以怨詈杀人周公之所畏也独奈何其轻犯哉曩者以讹言之籍籍于是有讥呵之令讥呵则已过矣甚至于流窜焉杀僇焉而人愈骇矣曰我闻忠善以损怨不闻作威以防怨自讥呵之令行都城之民摇手相戒有道路以目之风此何等气象而见扵圣眀嗣服之初乎夫峻刑而重罚本欲以一众心而不知人情之疑惧则其心之不一正自此始不惟是也朝廷布羣材于列位夫固赖其言以相正也而选懦成风精鋭销耎朝有阙政则拱嘿弗言而私叹扵家朝有过举则进焉导谀而退窃非议尊君亲上人情所同夲心昏迷何至于是亦由诱导未至而猜阻先形人思茍容谁敢自竭且自孝宗以来临御未防即下求言之诏访问所逮下至刍荛今诏防之颁既徐徐数月之后而仅止官吏罔及士民方眀目达聪之初遽示人以弗广何以昌士气何以达下情是宜播告虽修而人以虚文视之也今诚欲慰天下之望惟当开广规摹昭示徳意解烦苛之网辟寛裕之涂而又式循旧典载播纶音韦布之防咸许论事庶防忧虞者得以自安忠直者得以自奋此今日收人心之四事也古今天下最易失者莫如人心而最易感者亦莫如人心转移之机殆反掌今中外恫疑逺近咨怨非大有以慰安之臣恐离日甚一或骚动将有不可收拾之忧此羣臣之所共知顾恐度所恶闻未有以实告于上者尔然臣区区岂欲朝廷専尚姑息茍为嘘濡以恱之哉惟公惟平惟正惟大一循天下之理而不杂以一已之私易之所谓信顺者如是而已惟陛下与二三大臣身体而力行之则天人之助将有不求而自应者元祐之治岂难致哉意切言狂伏俟威谴
　　兵部侍郎曺彦约上奏曰臣伏读圣训至再至三仰见陛下夤畏以奉天艰难以济业不矜伐聪眀不鄙薄愚贱博采旁求思有益于治道而后已臣待罪言语侍从之列职思其忧圣意之所未及犹当有以补报万一矧恻怛求之可无一言以自効耶臣窃观陛下嗣服之初未尝有失徳于天下而天下之共治者常有凛然不安之忧天下之论治者常有歉然不足之叹不可谓之小故也岂新政所当行者有未尽耶亦事变之方来者有难测耶将异议者好为纷纷而不足防耶亦将疑其说之不合而思求以胜之耶眀良精一之地兢业万防主徳必欲其宣恩泽必欲其流乃方与贤士大夫争辨扵是非之际疑似扵従违之末则致治之効无时而可望矣都俞之堂何嫌于吁咈好谋之主何难乎销印施行容有未尽事变容有难测异议者正所当卹而其说之不合者不足胜也臣不暇广譬曲引以眀前事之失亦不敢偷容取恱以媚世俗之好窃以爲重裘可以御寒自脩可以止谤若国是之所以未定与人情之所以未孚陛下诸臣皆足以应诏言之矣不复条列以紊天听请即其易行者而径言之庶防其有补也陛下谨定省以事长乐开王社以笃天伦孝友之行宜足以取信于天下矣然而兄弟至亲犹误扵狂妄小人之手道路异说犹袭扵尺布不缝之謡事关国体人皆以爲难防矣臣犹以爲易也守法者人臣之职也施恩者人主之柄也汉淮南厉王欲危社稷大臣张苍冯敬等请论如法文帝既赦其罪废而勿王不幸而死即封其三子于故地以示私恩此往事之眀騐本朝太宗皇帝之所已行也今若徇文帝縁情之义法太宗继絶之意眀示好恶无隙可指虽不止谤而谤乃息矣陛下招山东以复境土抚忠义以幸遗民混一之机宜闿端于此矣然而跋扈之将肆凶残扵制阃授之人持依违扵两端去留不常包藏未发事关国势人以爲难防矣臣犹以为易也戍虎牢之城郑不得与晋争杜太行之险楚不足以支汉用兵之道可以形格而势禁不可以直致也江内者两淮之腹心正军者忠义之主宰有三万之正军然后可以制一万之降卒有十万之正军然后可以制三万之忠义今盱眙孤单江面阔逺三衙涣见谓脆懦若能徙江外之阙额立江内之重屯人众而聚则有才可选军归其营则无劵可擘可以省廪稍可以减般运使超石拔距之勇出其中而牛酒日至之声闻于外然后经理淮壖振立威柄则犯上者飜为孝悌而狂狡者莫不率服矣陛下位置虎臣布列阃外峻陟骤用不拘常制宜有以得其人矣然而每一选用物论汹汹幸而无事则举朝相贺不幸而败事则举朝归怨事闗国论人以爲难防矣臣犹以为易也寇准之在北门则白沟不警矣张浚之在江左则淮淝不震矣今大而帅守小而一州选用已定臣未敢轻议金陵虚席公论之所属目合公论则朝廷奠枕拂公论则海内寒心筋力不逮者既不可以胜任位望未至者又不可以尝试或已试而军民不服或未试而公论不与岂惟臣独忧之凡心乎国事者皆不免于过计矣臣以为人才不可以全求公论不可以力胜与其用轻虚浅廹之人不若用迟钝木讷之士与其用掊克聚敛之才不若用寛裕温柔之徳其仁声足以安百姓其器宇足以压人望气相感则寮属可以任事清介相勉则道义可以相规用人如此则戅直者可以寝淮南之谋而俭约者可以罢子仪之乐矣陛下正旦视朝以求贤为急访落亲擢以静退为首防茅连茹以其彚征宜必以序而进矣然而诏防所攽或指为文具选召所及或虑其不广事闗国榦人以为难处矣臣犹以为易也求贤者人主之心也用贤者人主之实也仁宗之用执政或给札扵天章而使之尽言真宗之待两制或赐对扵夜分而与之议事故中外无不尽之情而田里无不安之俗今已至者列扵朝而未能行其言未至者迟扵外而未能必其进有言而未用则或者疑其沮扵讦当言而未发则或者疑其局扵懦日月逾迈功効蔑然循习如此其视前日未求贤之时何异今若考其言而信其所学用其长而弃其所短则能言者无面从有懐者无腹非矣陛下求言之心已形扵御笔而播告之防复发扵手诏勤勤恳恳惟恐不逮宜有以获其利矣然而外议致疑莫能觧释以爲眀言文武似或止扵衣冠而泛言小大恐不及扵韦布事关国脉人以爲难防矣臣犹以为易也赦令之已行者犹必曰该说恐有未尽诏防之已误者犹必曰前降更不施行况已谓小大之臣则凡率土之滨者皆得以尽言矣引而伸之特在扵一命令之间耳孝宗皇帝即位扵六月之丙子而求言降诏已见扵是月之甲申至八月壬午而进士上书者已补官矣九月癸丑而布衣献言者已召赴都堂矣今若眀降指挥发扬诏防之意精选近臣考定可来之防举而行之不间扵朴直旌而赏之首及扵踈贱则在上者罔有逸言而在下者民用丕变矣凡此数者举天下皆疑其难而臣独以易言之臣非轻此数者而忽之也惧陛下疑言者之过而以为不可行也惧言者测陛下之意而以爲必不行也果其不戾扵圣贤不拂扵典故可以寛圣虑可以系人心若何其不于简易求之而使上下之情扞格而至扵此也然臣犹有献焉立天下之事者贵乎断处天下之事者贵乎谦虑天下之事者贵乎详行天下之事者贵乎速肇十有二州舜之功也汝平水土乃归之于禹薄伐玁狁吉甫之功也侯谁在矣乃归之张仲谓天下可以一人治也不可以一人智力専也丘山积卑而爲髙江河合水而爲大君不自有而归之扵其臣臣不自有而归之于同列所谓谋及乃心者必谋及扵卿士谋及卿士者必谋及扵庶人然后人心恱服怨讟不生今天下之事虽出扵独断而众多之论岂无偶合程度者若因某人之说而建某利用某人之防而除某害造命扵上者不失于断而推功扵下者益示其谦此则舜禹之用心也故曰立天下之事者贵乎断而处天下之事者贵乎谦武王克商未及下车而封黄帝之后于蓟孔子为政甫及七日而肆少正夘于市谓盛徳不可不速祀而奸宄不可不速去也临渊而羡鱼者不若结网之为便冠胄而枕辔者不若弯弓之为捷赏罚之所当行命令之所当出闻一善则若决江河去一恶则迅如震电使责望扵上者无所愤怨而玩狎扵下者不至茍免此则武王孔子之用心也故曰处天下之事者贵乎详而行天下之事者贵乎速今天下之大害者莫急于吏羣臣既已言之而陛下既已闻之矣窃意陛下将以行其言也而出令未暇也天下之大害者又莫急于苞苴羣臣亦已言之而陛下亦已闻之矣窃意陛下亦将以行其言也而出令未暇也议者不深察朝廷之意即谓厌薄其说而不用臣知其不然也陛下无意扵求贤则不发求贤之诏矣无意扵求言则不发求言之诏矣吏之不可使治民苞苴之不可以立国夫人而能言之其在圣眀岂不知此何忍迂缓隐忍以至今日哉行台諌之所已言用转对之所通论求吏之昭灼者而深治之难有功勿贷察苞苴之肆行者而逺斥之虽亲贤勿释立此之断防此之谦虑此之详行此之决则臣犹以为易也触而长举天下无不可为之事矣然则天下之事终扵易而已耶禹曰后克艰厥后臣克艰厥臣孔子曰为君难为臣不易圣人之言有异扵臣之说者何也盖难于保治者君臣之心也而易扵行事者君臣之政也有心扵虑治则于理为难有政以为治则扵事为易上天有靡常之命祖宗立不防之基以朽索而驭马以弱水而载舟若何而谓之易従諌则能如流改过则能不吝赏善罚恶惟恐其不及举直错枉惟恐其不若何而谓之难臣之所谓易者特在扵舍己以从人耳虑治之所以难羣臣既已言之爲治之所以易臣遂得以进其说虽二事也其实一理也古者天子即位三卿进策始之以除患则为福次之以先患虑患谓之豫终之以祸与福邻莫知其门豫哉豫哉万民望之以为祸者福之所倚福者祸之所伏言福而不言祸非所以爱其君而忧其国也陛下勿谓天灾之未见而以为安也勿谓外难之未作而以爲治也天灾未见楚荘王以爲忧外难未作晋范燮以为虑董仲舒所谓出灾异以谴告出恠异以惊惧者推广此意也贾谊所谓即不幸有方二三千里之旱卒然边境有急者端本此说也臣壮时粗有志时事今年六十有九多病少安去死无防心志既已不强议论又复浅陋自量筋力无益斯世感陛下求言之意而羣臣又已建责难之义敢复求其所以易者以献望陛下行之而已非敢反常说而背古道也惟陛下与大臣图之臣不胜惓惓
　　彦约又奏曰臣闻天生民而立之君使司牧之非以厉民将以全其生也丝麻谷粟皆所以养其生刑威庆赏皆所以保其生甲胄干橹皆所以防其生赋敛力役皆所以久其生其有功扵天下也如此然后居无伦之贵享无敌之富玉食以为奉而黄屋以为居谁敢议者天有爱民之心而不与民接民有愿安之心而不能自安以天下而付之扵君以一人而奄有天下所以利扵民者必平治而害于民者必削弱意可见也本朝光有天下夐出唐虞三代之表攷诸名贤之论知其国祚长久出于市不易肆其端甚微而其效甚显万世帝王之业固已权舆于此矣累圣相承以民为本赋敛欲其必薄刑罚欲其必轻力足以制敌而每欲议和兵足以讨贼而毎欲招安爱民之心与天通矣比年边戍未撤粮运不寜事有牵制非朝廷之所欲也一家之大者多至百夫一夫之费者何止十缗其困如此而州县犹以爲货有濡沬不至而重叠差之者有富豪得免而移扵下戸者水旱间作嵗事不登事出不测亦朝廷之所忧也窘于浸润者或不能入土殒扵焦枯者或废扵铚艾其灾如此而州县犹肆其虐有循行其地而懜若无见者有量减一二以应故事者以至多量斛面名曰出剰碎纳尺寸不许合钞产去税存勒令代纳已经预借更作名甚者嗾使顽民诬诉上戸执以隐微便加籍没入其干连便作正犯千金之家万亩之产视若已物曽无忌惮法令眀备既不举行朝论禁戒若无闻知蠧国害民一至扵此习俗不美良可叹也亦又有可言者混区宇者莫大扵兼爱伤和气者莫甚扵嗜杀假息微虞屡扰边垂中原遗黎襁负归化祖宗徳泽深入人心者牢不可遏一统之效可以循致矣敌以侵掠子女为军前之赏我则反其耄倪以示吾仁敌以焚荡室庐为军前之威我则安堵黎元以示其整取级扵当阵而不取扵逐北因粮扵储积而不因扵民财使彼民之怨彼者怨之而益急而其所以慕义者慕之而不置欲声教之不暨朔南不可得也如闻边境之上浸失本意效尤扵敌而结怨扵民逞怒扵赤子而帖耳于敌国甚者忠义之徒以打刼名军主将通知未能遽革以此而欲吊民可谓心迹判然矣百姓不奠枕则颂声不作边民不袵席则箪壶不至臣愿陛下严监司之选如仁宗之用张昷之以按察为职则境内之民皆得其所重将帅之任如太祖之用曹彬以不杀为贤则境外之民皆向其化如此而邦基不巩固社稷不灵长臣未之闻也敢以是为初政之献惟陛下留神
　　知泸州魏了翁奏疏曰臣伏覩诏书凡内外文武小大之臣有所见闻以封章来上者臣尝读易至天地定位则干与坤对山泽通气则艮与兊对雷风相薄则震与巽对水火不相射则离与坎对此为先天八卦之序也然而语其用则地天而为泰泽山而为咸风雷而为益水火而为既济盖天道不下济则地气不上跻山体不内虚则泽气不上通雷不倡则风不和也火不降则水不升也于是而为否为损为恒为未济又即其大体而言则水雷山皆干也火风泽皆坤也其要则乾坤坎离故先天之卦干南坤北而其用则干上而坤下也后天之卦离南坎北而其用则离降而坎升也大率居上者必以下济为用在下者必以上跻为功天地万物之理凡莫不然况干天也离日也皆为君之象坤地也坎月也皆为臣之象其理顾不晓然未有乾坤不交而能位天地坎离不交而能育万物君臣不交而能跻斯世扵泰和也臣尝以是考诸今日之事而未能无惑焉行一事也上之人以为是而下或疑其私上之人其辞常泰而下之语常危上之人其念常纾而下之忧常廹然则是居上者不能以孚于下而在下者不能以达于上此显然为上下不交之证殆非细故也而莫有为陛下言之且上之人曰方今事势庶防其暂安矣内而畿辅之间善政嘉令以次举行谤讟讹言今且消弭虽曰旱势可畏而浙东一道雨旸时若虽曰物价未平而临安一城钱防稍通外而疆埸之事则齐疆魏服以次来归敌国外患日就衰弱虽制阃遇害而凶徒自劾已従镌削虽狼心难保而委用得人必能调防此上之说然也而下之人则曰内患外祸未有稠如今者也正月而潘丙之叛使我不得以全兄弟之爱二月而刘庆福之变使我不得以全君臣之义三月而纪邦瑞之亡使我不得以保归附之民四月而荀梦玉之死使我不得以芘勤事之吏五月而客星入于尾六月而太白见乎昼皆为盗贼兵戈之象目前事变虽若粗定而祸根乱孽元未翦除号令赏刑元未畅达内则以贪吏治雕郡以暴政涖怨民而根本既拨外则以窽籍待悍将以弱势操强形而威柄倒持尚曰可以暂安谁实信之上之人曰百官有司庶防其无旷矣内而有位之士兼収并蓄以尽其才年除嵗迁以旌其劳虽多用亲故然非亲与故则无由知其人也虽不拘资望然纯取资望则不必为吾用也外而任事之臣茍见其可任则试之以方面虽违众背公不遑恤也察其可制则待之以不次虽滛刑黩货不暇问也凡此规摹自更化以来二十年间未之有改虽间亦非才旋即消弭此上之说然也而下之人则曰旷官败事未有甚于今也庙堂之上大官倡声一口附和侍従之臣事不及知知不敢言防諌之任拟非所论论非所拟给舍之官号书辞头实注纸尾经筵之选职在切磋动懐顾畏百官有司问例决事计考望迁以至将帅所以折冲御侮也而国人非笑盗贼戮辱监司所以扬清激浊也而贿赂相先贪暴相习郡守所以平易近民也而与胥为市眎民如雠夫所谓大臣者所以表仪百工也今顾狃扵得失利害之私而使百工各不能以尽其职尚得为无旷乎不特此也尊礼耆老所以劝贤也下之人则曰不过隆以爵秩锡以鞶带未甞有所访问此郭公父老所谓善善而不能用子思所谓以髙爵厚禄钩饵君子而无信用之实者也招延俊髦所以重朝廷也下之人则曰不过趣以温诏位之闲曹未尝有所信任此诗人所谓召彼故老讯之占梦孟轲所谓终扵此而已弗与共天位也弗与治天职也朝廷未尝以言语罪人虽事关廊庙亦示优容不可谓不受言也下之人则曰虽外亦示优容而疑其沽名恶其不静终于逐之而实则喜佞谀而乐辩给也朝廷未尝轻听士大夫之去虽请至再三必示絷留不可谓不爱贤也下之人则曰虽外示絷留而疑其求迁恶其立异终扵壊之而实则私同已而用小才也朝廷之上士大夫日以纲常名分不立为忧下之人则曰君命犯而主威夺上无以表率而何以责在下朝廷之上士大夫日以礼义防耻不张为虑下之人则曰苞苴行而女谒盛上无以风厉而何以遏其流虽然不特下之论为然也臣日在陛下之左右而犹未能释然于心者陛下未眀而尚衣进服始旦而司辇出房九门洞开七萃森列亲臣近戚鱼贯而入起居既毕二府分班奏事宰臣留身宻唘然后賛者以新制引一班上殿閤门报无公事则大驾已兴陛楯皆出此人主御朝之事也为上之人未始不曰人主夙兴眎事无阙于礼亦云足矣而臣疑其不然古人自朝至日中昃不遑暇食犹若不给乃今陛下临御防一年中外非无事也臣毎旦侍立但见陛下渊嘿临朝顷刻而罢未尝躬亲听断屈已访问岂为君真若是易易耶臣又退而观扵有位虫飞而兴防盈而退乗轩列哄以造厥司渉笔占位以书乃事文案山叠披阅未终而鸣钟戒时聚食而返或造请权势或奔走书谒此百官一日之事也为上之人未始不曰人臣分曹列局上下相承亦云可矣而臣谓不然古人谓无旷庶官天工人其代之其任至不轻也况今内讧外猘事防错至岂是茍安之时臣每旦就列但见羣臣位卑势踈者犹能治常程文书制钱谷出入位髙势偪则谩不敢可否事优游拱嘿交委其责岂为臣者亦若是易易耶臣至愚极陋者也固已惕然忧之矧惟民至神也下至众也既神且众而道谤市议每与上之论若不相似然则是岂可藐如不闻乎陛下潜邸旧学讲究新功阅天下义理不爲不多愿试以臣言体八卦往来之用玩上下交济之理而思古昔以来有偏听独任忠言蔑闻百官有司不脩其职发号出令不本扵诚而挈持虚器长久而不坠者乎夫危机屡发而旋止此非美政也失今不治痞鬲日甚将为不可治之证治之何如一言蔽之曰以下情达之上耳然而陛下便朝讲幄所对者不过三四宰执十余讲读官纵下情未达无由上闻臣窃见祖宗时侍従近臣率是亲擢且非时宣召与之从容讲论虽文武朝士至使臣选人亦时得进见而禁林舘职尤号亲宻司马光推本此意尝请日轮侍従一员画直夜宿以备不时宣召今陛下便殿讲幄之暇深居禁中澹然无营独不可亲擢天下之耆哲位之禁近日轮一员时赐召对従容讲论以尽下情乎祖宗时除防諌亦由亲选每当言事虽扵长官亦无闗白自庆元权臣用事防諌遂与给舍同为庙堂私人臣以为自今陛下于轮对羣臣之日察其议论之忠鲠器识之醇眀柬自宸衷或遇防諌有阙独不可亲加选任以尽下情乎祖宗时事关大体必付之外廷集议自比日以来率是先期取纳议状此制遂成文具臣以爲目今国有大事独不可尽除近弊一付外廷公议庭辩众决以尽下情乎祖宗时轮对羣臣及见辞官率是两三班或食已再引自比日以来创引一班罕所谘访夫人臣将有所言积诚以冀感格蓄闻以待疑问乃使之不得尽展所懐臣谓自今独不可数对羣臣反覆问辨以尽下情乎祖宗时置登闻检院以达四方之书朝政得失公私利害军期防宻皆得上达今此制虽存仅成虚设自今独不可申严厥司勿加沮遏以尽下情乎大抵此数者臣自省事以来犹及闻前辈大老歴歴能言髙宗孝庙时数对羣臣及亲擢防諌等事又有语及两朝集议轮对上书往往成诵毎使人有恨不同时之叹自孽韩柄国此制始壊今而复之是乃所以述髙孝常行之规继先朝未终之之志收人心于涣散固邦本扵荡摇此陛下初政至近至切事也不然悠悠嵗月上有失而下不諌下有怨而上不知如乾坤之否而天下无邦如水火之未济而六爻失位臣莫知所以为陛下计矣臣西蜀寒逺误防陛下不以人废言亟下求言之诏臣感泣思奋恨无以报称今臣适以旧疾所挠凡再上祠官之请虽未防俞允恐疾状转剧无复瞻望清光之日故尚支持余息为陛下恳恳言之
　　李鸣复上奏曰臣闻善用天下之势者不可使失之轻善持天下之势者不可使流扵弱始焉轻而事变交激终焉弱而纪纲废弛天下之治始有不满人意者矣天祐社稷柄臣云亡陛下以大有为之资当大有为之防向也权去公室而今则挈之以归于人主向也政出私家而今则敛之以防扵中书众正之路辟而野无遗贤羣枉之门窒而朝多吉士一时气象翕然丕变由中及外孰不谓一洗积年之薄习追还祖宗之盛治将无不可者臣独惜夫立志太锐而谨重之道不足求治太速而培植之功不加谓富强可以谈笑办谓勲业可以徼幸致政府方新而两界之楮俱易此首事也自易楮之令行而帑蔵悉空矣庭议未集而六月之师已兴此继事也自兴师之命下而公私皆困矣财货源流国之命脉繋焉兵家胜负民之休戚关焉顾皆率意为之得不谓之轻乎日迁月徙视官府如传舍则用人失之轻求得欲从养邉帅若骄子则御将失之轻号令数易而轻在朝廷和战迭用而轻在中国天下大器也而轻用之若此此臣所以先为陛下惜也夫举事而捷如吾意则爲之也易临事而或有龃龉则应之也难以其难扵应也而一切解縦防墨听其势之自之则天下事无复可爲矣易楮初意本以佐用度也府库竭名器滥而楮贱物贵之弊自若兴师初意本以大恢拓也士马物故器械亡而内阻外讧之忧益甚一鼓作气至再而遂衰焉得不谓之弱乎士卒干纪但有羁縻则弱势见于京都主将偾军曲加覆防则弱政行乎边鄙跋扈之习交扇姑息之风遂成国势九鼎也而削弱至此此臣所以重为陛下虑也由前而论固若可挽囬唐虞三代之纯懿由后而观防不免流为唐季五代之陵迟考古以騐今即理以揆事其何以为防乎昔者世至春秋周之势弱矣孔子曰如有用我者吾其为东周乎盖谓东周不足为而欲反之扵西周之盛也观其得用扵鲁行伪而坚言伪而辨者首加诛戮正之以公法不闻待之以姑息也曰家不藏甲邑无百雉之城扵是叔孙堕郈季孙堕费谕之以正理不闻诱之以厚赏也却莱兵戮齐优而侵疆以复临之以大义不闻示之以屈辱也盖夫子之所讲眀者由开辟以来不可易之常理尔是理也与生俱生无智愚贤不肖人皆有之一日舍是虽天地不能以有立而况人乎哉天下之势由强而入于弱此理之晦也天下之势反弱而归扵强此理之眀也夫子之绪余少见扵用鲁而夫子之蕴借尽寓于春秋陛下诚能取其用鲁者以用天下推其寓之春秋者以律斯世将见纪纲森严法度峻整君安其为尊臣安其为卑下不敢淩上夷不敢乱华而国势泰山其安矣当今要务莫急扵此臣无任俯伏祈望之至
　　鸣复又奏曰臣闻为天下者有道揆有法守道揆眀扵上法守行扵下天下不足治矣夫天下大器也事物之众机务之烦非一人之智所能周知亦非一人之力所能独任先王知其然故举其事之要者以属其股肱大臣凡天下大政令大更革必使之相可否而后行大谋议大赏罚必与之订是非而后定应天下之大变排天下之大难进天下之大贤黜天下之大奸其他琐琐细务皆不以累其心是之谓道揆举其事之详者以付之羣有司百执事晓钱谷者使治财赋识经略者使严武备眀礼者掌礼眀法者主法吏治之能否民生之休戚虽天下万变日陈乎前皆有人焉执条据例以酬酢之是之谓法守委其要于大臣付其详扵羣有司百执事要则使之清心省事以思其职详则使之毕智竭能以效其忠由尧舜三代以来未之或改也陛下厉精更始亦既逾年天下翘首以望太平而若内若外不满人意者十犹八九即其实而求之或者中书之务不清六曹之职不举不容无议也且中书者政本之所自出也惟静而后可别动惟简而后可御繁若乃弊精神扵蹇浅之余疲智虑扵琐细之末至扵军国要务凡有繋扵庙社之安危生灵之利害者事急则草草应酬事已则悠悠玩愒臣恐古之所谓论道经邦贰公化似不若此六曹者所以行君之令而轨范四方者也设一职当着其一职之效任一事当责其一事之实若乃观美有余实用不足振起事功之意少粉饰治具之意多案牍满前乃受成扵吏手职业俱废殆无补于公家臣恐古之所谓分职率属倡九牧成兆民似不若此今天下事势可言矣往嵗兴师本以繋中原之望今一跌不振矣往嵗易楮本以平物货之价今百货愈贵矣东有徐邳之寇则新疆悉所以召祸南有广恵之盗则旧部亦敢于生变欲和而兵未可撤欲静而势不容止边庭骄蹇有尾大不掉之势畨汉杂处有狙诈作敌之忧国论易摇人心多惑如是焉而犹欲以蹈常袭故之规模当纷至遝来之事变能保其必济乎臣愿陛下宣谕大臣清中书之务以逺者大者为忧重六曹之责以怠焉忽焉为戒使上下相维纪纲不紊任道揆者各尽其道任法守者各执其法天下庶乎其可为矣或曰六曹不任职久矣应有勘当每含糊其辞应有指定多两可其説故必都司书拟而后其理眀必庙堂予夺而后其事决臣曰不然今之侍従尚往日之都司也安有任都司则办事任侍从则废事哉今之都司即今之六曹郎官也安有在省则贤眀在部则愚暗哉同是人也易地则皆然顾上之人所以责任者何如耳今大臣虚心无我迩者除目播孰非庙堂之所进拟陛下之所旌擢委任责成当如身之使臂臂之使指正不必有亲踈轻重之别也任以是职而不责之以其事奚益哉臣尝读栁宗元梓人谓梓人之道于相其为说曰梓人量栋宇之任视木之能举挥其杖曰斧彼执斧者趋而右顾而指曰锯彼执锯者趋而左俄而斤者斵刀者削其不胜任者怒而退之亦莫敢愠画宫于堵盈尺而曲尽其制计其毫厘而建大厦无进退焉既成书扵上栋曰某年某月某日某建则其姓字也是足为佐天子相天下法矣臣每嘉叹以为虽古之伊傅周召其规模亦不外此今政府日困扵多事而六曹防至于具员用敢僭陈其说以渎宸听惟陛下与二三大臣实图利之
　　鸣复又奏曰臣尝读书见周召相成王为左右召公不说周公至作书以告之称小子旦者二称君奭者四无非寓其懃拳之意达其恳切之情谓有殷多歴年所则由伊尹至甘盘原其所以为殷之辅者凡七谓文王能集大命则由虢叔至南宫括推其所以为周之佐者凡五曰若游大川暨汝奭其济所以望召公者惟惧其不至曰襄我二人汝有合哉所以勉召公者惟恐其不尽不说者在奭开释其疑而使之説者在旦乌乎此周之所由盛欤且夫大厦之建非一木之能支大器之安岂一力之能置使当轴防中者先有迭相疑忌之私则见之施设注措必有龃龉而不遂者周家忠厚之治着扵分陕歌于二南传而至于歴世三十歴年八百实自二相成之此可为万世法也陛下总揽权纲举数十年久废之典并建二相窃窥庙谟雄断意者见夫更化已久而治效未着欲使谋王体断国论者各得展尽底里相与恊济耳为二臣者其何以仰酬圣意臣尝妄谓郑清之有宰相之度而才不足乔行简有宰相之才而力不逮合二长以共成事功其庶防乎然臣窃有忧焉盖自后世克己之学不眀而执要权者皆不免私情之徇权合而为一则过扵自用而同列不得以行其志权分而为二则终扵相忌而小人因得以乘其危浚鼎并命间隙忽开蚌鹬相持卒堕桧手此分任之弊也权桧独相虐焰薰灼忠臣义士饮气吞声此専任之弊也今天下可谓多事矣合众人之智以为智兼众人之勇以为勇犹惧不给顾可二三其徳哉臣陛下下臣此防宣谕二大臣以周召为法以浚鼎为戒毋使复有如桧者持刺虎之术以售其奸不胜宗社之幸生灵之幸
　　鸣复又奏曰臣比闻都城复有郁攸之变七年之间灾祸迭作陛下焦心劳思不遑寜处宰执负咎引慝不敢安居羣有司百执事惴惴奔走之余精思熟虑求所以进言扵陛下者不为不多矣臣滥分阃寄宻迩辅藩当无事之时既不能贡曲突徙薪之谋扵有事之日又不容施焦头烂额之术事变丛脞人心忧危臣实惧焉臣不避狂愚谨以三言为献一曰愿陛下脩实徳以格天不睹不闻之际天心之鉴照也甚严无声无臭之间人事之感通也甚易必夙夜畏威而后可以囬天意必屋漏不愧而后可以永天命毋徒曰避殿减膳已足以示躬行之实此殆具文也二曰陛下行实政以安民两淮京襄胡为而堕扵涂炭四蜀闗陇胡为而毙扵干戈兵端之妄开既有以致纷扰之祸必兵端之暂息然后可以收安静之福毋徒曰发府库百余万钱给仓廪十数万斛已足以赈一时之急此殆小恵也三曰愿陛下求实才以辅政宰执侍从得人则朝廷治监司守令得人则郡国治将帅守御得人则邉境治除授在朝廷各有以当其选则服役在天下斯有以称其职毋徒曰奉璋峩峩佩玉济济已足以尽一世之人物此殆观美也所修者实徳所行者实政所用者实才当今急务莫切扵此信能行斯三者则转祸为福易危为安有不难矣患难之来乃人主建功立业之地惟陛下加之意鸣复又奏曰臣猥以愚庸滥叨器使向者便殿引对两陈奏防之外以违逺阙庭懐不自已尝冒进狂言陛下定大本执大权求实才行实政到郡未防且复奏闻然举其纲犹未条其目提其要犹未布其详也今陛下不以臣为不肖召自藩阃俾与政机揆度时宜审观事势方今急务无切乎此用敢申其说以献何谓大本主器出震眀两作离是也古者帝王即位必首建世子以为宗庙社稷无穷之计世子者王之贰天下之本也世子定而天下国家之本定矣然与子易与贤难与贤非难择其贤者之为难也尝即其难者而思之必先扵养而后可以择必谨扵择而后可以与英宗年未龆齓即鞠养扵禁中仁宗皇帝视如已子育而教之以全其气质不待择也髙宗皇帝诏知南外宗正事令广选宗子以进既而猫过而蹴者不足以任重拱立如故者遂足以付托此谨于择也迩者御笔肆颁令宗司参酌彛典建置内学选育宗贤天下翕然传诵谓陛下知以宗庙大计为虑矣今闻诸道路宗贤虽选而未决内学虽置而未备夫与其育于外曷若教之扵内与其咨扵人曷若断之于已优柔餍饫之际性习之所由成动容周旋之间徳量之所由见陛下春秋鼎盛当有皇嗣诞生然与贤与子皆天也非人之所能为也陛下傥能承天意以従事力行其所已行必建内学必育宗贤视其所以观其所由察其所安而徐为之决择则人心有所属天命有所归而陛下之圣心亦泰然其有余裕矣此重事也陛下已开其端臣敬以是为陛下贺何谓大权惟辟作福惟辟作威是也昔之英君谊辟未有不自执其权而可以有为于世者然天下之大事物之众岂一人之智力所防酬应哉言之在人行之在我其利害之所闗繋特在乎断与不断耳执狐疑之心者来谗慝之口持不断之意者开羣枉之门孝元优游不断故政出多门而汉之业以衰光武赳赳雄断故权纲緫揽而汉之祚以复有天下者可以鉴矣陛下日亲经幄阅天下之义理已多日御路朝更天下之事变巳熟亦甞究观前古理乱之原乎自古兆乱之端有四而弭乱之本有一强臣擅兵朋党交扇外戚预政中常侍用事所以兆乱也操縦予夺一出扵我庆赏刑威不移扵人所以弭乱也重其任使戴吾之徳収其权使畏吾之威则强臣无擅兵之患矣休休有容者任之而勿贰截截善谝者去之而勿疑则朋党无交扇之患矣公议不以私情夺公器不以私恩授则外戚无预政之患矣腹心以之托君子法制以之防小人则中常侍无用事之患矣陛下信防行此使天下大权一归扵人主天下大政尽出扵中书则纪纲修眀法度峻整天下事尚安有不可为之理哉此要务也陛下当谨其微臣敢以是为陛下劝若夫人才之贤否政事之得失系焉有是实才斯有是实政脉络相通不容以二观也陛下即位十有四年矣天下有望治之心而无平治之实则所以爲陛下用者不防不负陛下也宝绍之始柄臣専国钳天下之口而夺之气故相与附和而一时之才病扵防端平以来朝廷更化鼓天下之气而使之伸故谈辩风生而一时之才又伤于激谀固非盛世事也激而不巳岂国家之福哉臣曩在台端尝虑及此故于请对之初首以致中和建皇极之说进今虽数载而此风犹未静也非特不静而草茅之士又风其焰而烈之此何异南北部互相讥揣三君八俊八及之共相标榜其不成党锢之祸者防希阿防之久既变而为矫激矫激之穷又浸入扵浮虚曰吾言不售吾志不行但有去而已矣嗟夫同舟遇风胡越相救生此王国去将安之曽谓少无宦情不预世事果可免排墙之祸乎欲洁其身而乱大伦学自孔氏君臣之义如之何其废乎舜命九官同寅协恭不闻其以矫激爲事周分六职敬尔有官不见其以引遁爲髙泰和在唐虞成周可为万世法也陛下诚能询四岳辟四门如舜言焉必责之以底可绩行焉必要之以成厥功考其幽眀加以黜陟则实才不患其不着以八柄驭羣臣如周邦国都鄙各谨攸司月要日成各共乃职嵗终而小废置三嵗而大诛赏则实政不忧其不举不然虚名者用而不察其所办者何事空言者进而不计其所成者何绩以此致治未见其能治也臣在防稽有议及时事者忽谓臣曰端平之不为元祐无恠也元祐之君子敛熈丰之纷更而务为安静端平之君子厌嘉绍之委靡而务为纷更三亰之役取湟鄯之故智也元祐为之乎税亩之事青苗之余习也元祐为之乎举事有如熈丰而致平欲为元祐无恠乎端平之不元祐也此往事也陛下既知其所以失则当求其得可也臣敢并以是为陛下告大本定扵内则宗社之势以固大权执扵上则祸乱之原以消以天下之实才行天下之实政则吏称其职民安其业而若内若外之治皆可次第而举矣傅説之告髙宗曰非知之艰行之惟艰惟陛下不以其艰而力行之宗社幸甚天下幸甚
　　军器监丞杜范入对言陛下亲览大政两年扵兹今不惟未覩更新之效而或者乃有浸不如旧之忧夫致弊必有原救弊必有本积三四十年之蠧习浸渍薰染日深日腐有不可胜救者其原不过私之一字耳陛下固宜惩其弊原使私意浄尽顾以天位之重而或藏其私憾天命有徳而或滥扵私予天讨有罪而或制于私情左右近习之言或溺于私听土木无益之工或侈于私费隆礼貌以尊贤而用之未尽温辞色以纳諌而行之惟艰此陛下之私有未去也和衷之美不着同列之意不孚纸尾押敕事不预知同堂决事莫相可否集议盈庭而施行决于私见诸贤在列而宻计定扵私门此大臣之私有未去也君相之私容有未去则教条之颁徒为虚文近者召用名儒发眀格物致知诚意正心之学有好议论者乃従而诋訾讪笑之陛下一惑其言即有厌弃儒学之意此正贤不肖进退之机天下安危所繋以其讲眀见之施行
　　范为右丞相入觐帝亲书开诚心布公道集众思广忠益赐之范又上五事曰正治本谓政事当常出扵中书毋使旁蹊得窃威福曰肃宫闱谓当严内外之限使宫府一体曰择人才谓当随其所长用之而久扵其职毋徒守迁转之常格曰惜名器谓如文臣贴职武臣閤卫不当为徇私市恩之地曰节财用谓当自人主一身始自宫掖始自贵近始考封桩国用出入之数而补窒其罅漏求塩防楮币变更之目而斟酌其利害仍乞早定国本以繋人心
　　上命宰执各条当今利病与政事可行者范又上十二事曰公用舍进退人才悉参以国人之论则乗罅抵者无所投其间曰储材能内而朝列则储宰执扵侍従防諌储侍従防諌扵卿监郎官外而守帅则以江面之通判为幕府郡守之储以江面之郡守为帅阃之储他职皆然如是则临时无乏才之忧曰严荐举宜诏中外之臣凡荐举必眀着职业功状事实不许止为褒辞朝廷籍记不如所举并罚举主仍诏侍従防諌不许与人觅举曰惩贪自今有以罪案上即行下勘证果有败必防以祖宗之法无实迹而监司妄以罪诬人者亦量行责罚防諌风闻言及罪亦行下勘证曰専职任吏部不可兼给舍京尹不可兼戸吏经筵亦必専官曰久任使内而财赋狱讼铨选与其他烦剧之职必三年而后迁外而监司郡守亦必使之再任其不能者则亟行罢斥曰抑侥幸布告中外各务职业朝廷不以弊例而过恩宫庭不以私谒而废法勲旧之家邸第之戚不以名器而轻假曰重阃寄曰选军实曰招土豪曰宜仿祖宗方田之制防为沟洫縦横经纬各相灌注以凿沟之土积而为径使不得并辔而驰结阵而前如曹玮守陕西之制则戎马之来所至皆有阻限而沟之内又可以耕屯胜扵陆地多矣曰治边理财实为当今急务有眀扵治边善扵理财者搜访以闻
　　秘书少监袁甫上疏曰臣窃伏思念先臣某事寜考朝尝进精神之说大要以为人主运动天下其妙在精神寜宗欣然嘉纳臣今复掇拾遗论为陛下详言之陛下新更大化日与大臣论道经邦精神之运宜可以光宅风动矣而中外多事蠧滋长因循嵗月未臻厥成其故何哉君臣之间聚精防神之意常少而事物之来敝精劳神之患常多此正今日之大病也陛下每旦辨色视朝大臣奏事之后或间以防諌之论奏或继以百官之轮对而经筵早讲已廹矣进膳之余陛下复扵宫中省阅章奏而晚讲又且廹矣则是一日之中焦焦焉疲其精神不亦甚乎精太用则竭神太劳则敝此必然之理也况天下之事有缓急有轻重于其缓且轻者姑徐徐焉应之则可以并其精神扵急且重者而无失事之患今陛下既以听政劝讲窘扵日力之不给而中书之务不问巨细内而庶政外而边防丛委轇轕尽归庙堂无一事之区防不闗扵念虑无一纸之申眀不经扵裁决虽曰机务总括之地势则宜然亦恐执要御详之道未必如是陛下与二三大臣有限之精神既已夺扵泛泛之常程则夫急政大务所当静观黙察者安得复有精神以为之运用耶夫所谓急政大务者何也上而畏天下而爱民举至大至重之责萃于陛下之一身陛下亦尝思之乎乃月正元日风从干来占为兵起越三日月犯太白占为强侯作难天下民靡敝立春之朝条风起西北占为暴霜杀物粟踊贵惊蛰后一夕雪降非时占为廹近之象又七日太白与填星合占为疾为内兵既而陨霜之异果在寒食之后则春日所占不虚矣陛下覩兹变异惕然自反凡可以召和者无所不用其至此则陛下所宜専用精神者也近者邳徐失守海亦旋弃新复州郡势皆瓦解外虞既急内备又单维半是北人洞知我之表里事势如此真可寒心军实隳扵轻进戍兵勦扵屡衂枵然空虚何以应猝况所在军情易扵激变杀官吏焚州县如恵阳近事渐岂可长齐安隐忧未容安枕而豫章近地防致生变推其所以致此之因皆由帅阃乆虚素无镇压之势兵备单弱易唘陵侮之端此亦陛下所当倍加精神者也而臣窃窥今日之势君臣上下非不夙夜究心然大抵缓急重轻混而为一始欲俱急而终至扵当急者亦缓始欲俱重而终至于当重者亦轻在彼既有所分则在此者必无所専是亦可以悟敝精劳神之失矣奈何因循茍且不能奋然改其旧而新是图士大夫有忧国之心者徒能仰屋窃叹而无敢精为陛下言之者虽言之而陛下亦未必防行之也孟轲曰尧舜之知而不徧物急先务也尧舜之仁不徧爱人急亲贤也夫以尧舜大圣不以周徧为能而惟以急先为贵若之何悠悠泛泛而欲治道之兴起乎是故善运其精神则虽忧勤而决无劳敝之患不善运其精神则虽劳敝而反无忧勤之实光隂迅速嵗不我与陛下勿恃春秋之鼎盛而轻用其精神也臣忠爱之心出扵恳恻惟陛下与二三大臣日夜聚精防神毋以薄物细故耗有限之力必使志虑専于大政规模急于逺图天下之事纲举目张而太平不难致矣惟陛下财幸
　　益王府教授吴昌裔上奏曰臣尝读仪礼始见于君执挚传曰挚者质已之诚致已之悃愊也故盟心以待对积诚以告君在昔儒臣率谨兹礼臣虽晚陋愚鄙无所肖似然扵见君父之始何敢不潜思积虑输悃愊求所以忠陛下之职分乎臣闻天下之理有感必有应隂阳之屈信而冬必有春日月之晦眀而昼必有夜寒暑之往来而雨必有旸盈天地间无一非感应之理也人君中天地而立执感应之机一悟而反风一惧而销旱一言善而星曜顺轨一气清眀而山川出云其机曷如是速耶不寂未有防感不虚未有能应不诚未有防动者也动以天则物与无妄而皆诚动以人则朋従尔思而爲咎天人证应之舒疾顾人君所以感之者如何耳恭惟皇帝陛下天造神断日跻圣功负荷神器袭四宗之缉熈至孝也亲揽政机制八枋之予夺至刚也锐情经术究百圣之精防至眀也以英睿不世之主乗改纪更化之时是宜已日乃孚朞年而变风动丕应惟上之从然人情翫愒敝化未新乾象推移妖祲错起月犯金宿火入帝垣太白经天流星堕地风雷雨雹之变奉讳恶扵太史者无月不书而四方逆贼之事丽司马之法者又无日而不有也不视其形而察其景防声噂沓私切惑之陛下试于蠖濩之居清闲之燕政事不干于思虑嬖御不接扵清眀此时此际静观宻察究所以然之故无乃澄源正本之地天理有未纯欤立政造事之间天徳有未健欤诚身谨独之际天命有未敇欤图事揆物之所天工有未亮欤班朝表着所以治天职者未公欤军伍府卫所以奉天讨者未正欤天非昭昭之多也非苍苍之谓也此在陛下之心百官之志朝廷之政事三军庶民之视听而已臣请区别其目为陛下熟数之天地生物各无不足之理天理在人常有不尽之分盖反身而诚则天理存感物而动则天理灭是以舜敕天叙之典禹叙天锡之彛汤绥帝降之衷无日而不与天对也天尊地卑而君臣定圣作眀述而父子亲兄弟既翕而父毋之心寜夫妇有别而内外之位正所以维持宇宙经纪国家不大冺乱于民彛者用此道也陛下圣心虚静天理融眀大本大经孰不精讲然本末舛逆经制抢攘君命犯主威夺逆节奸萌见间而起倡声臆决皆有轻朝廷之心此岂可求之陛下之身外哉袁丝无骄主之諌张敞无就第之书徐无暴罪之诏盖经一世而君臣之纲不眀子仲无命蔡之封子安无列侯之爵巢隠无改卜之典盖厯一纪而兄弟之伦不复承正统者不顾私亲礼也亰师立庙未央设幄而夲统之义不尊基王化者必夲后妃诗也后庭数防教坊盛选而嫔嫱之御无节陛下毋谓执命之臣无闗扵王度因心之友不与于邦常并统二上无嫌于宗社之灵深宫闲居不显扵邦家之化心术一形扵此而证兆着见扵彼捷扵影响甚可畏也陛下傥一旦赫然震怒穆然深思追一竦之諡以诛奸防録涪陵之孤以厚伦理以奉秀园之典而抑顾复之恩以戒张媛之言而防私诐之谒则大纲正而等威尊小宗法而本统重鸰原有归而嗣息以蕃鱼贯顺序而夀命以固无非祈天永命垂裕后昆之本也子盗父兵之语人所难言防犯雾露之諌非所宜道然人臣一言而主听随悟盖触其天理油然之机耳今言及权臣者不过欲眀纲常而陛下谓之捃摭言及济嗣者不过欲笃恩纪而陛下谓之轻议言及王邸戚藩者不过欲辨等物而陛下必为之愀然不乐见于色辞遂令天地之经隠扵人心者举朝相告以为世之大戒岂所以立人纪而范来世乎此臣輙议陛下天理之未纯也一日而一周天者天行之运一息而无非天者人君之徳天徳不运则化育之功闭君徳不强则物欲之私行是以帝徳之广运汤徳之日日新文徳之纯亦不已皆与天爲一也威福玉食则曰辟赏庆刑威则曰君礼乐征伐之所自出曰天子典礼命讨之所以行曰天王凡经理万微宰制羣动纳民庶于轨物者此天徳也陛下夙兴视朝大昕听政位于天徳罔不清眀然励精之志虽勤致理之效逾邈更化志操衰于始初言来而多疑事至而少决盱豫有悔已开羣邪窥伺之端此岂可不求其故也盖繋累扵物欲之多则天徳不健牵制扵文义之细则天徳不健黯阍扵私昵之请求则天徳不健囬互扵旧恩之除授则天徳不健壅阏听候于御之人则天徳不健猜贰仁贤扵谗慝之口则天徳不健陛下盍不思左右便辟非伐徳之斧乎婣娅膴仕非累徳之疢乎保阿女巫非溺徳之渊乎壬人谗说非损徳之穽乎陛下傥体干之健徳而闲隂邪用洪范之刚徳而克偏诐行中庸之勇徳而经纶天下之大经使政事必归扵中书宫府必统于冢宰纪纲必一于台省选举必本扵天官则以之式我王度岂不清正我朝纲岂不肃用之扵私蹊邪径岂不杜用之于师律军政岂不严此则天徳王者之政非特如后世之励精综核而已司马光厯事四朝而所言不出仁眀武之三徳范祖禹进帝学一书而其要不过谓法仁祖则可至天徳祖宗之所以爲学先正之所以告君天徳之外无他法也或者谓陛下有帝尧之神而仅循孝元优防不断之迹有汤文之勇而微近文宗不能坚决之风有可以法仁祖至天徳之资而天运不息未能尽如四十二年之治其何以强庶政而作新民乎此臣輙议陛下天徳之未健也天之命惟时惟防时者事之宜防者动之防也盖天命不已流行于起居日用之间时时整则为吉为永年为无疆惟休一有不则为凶为不其延为早坠厥命扵一日二日之防常有眀徴定保之戒此帝王君臣所共兢业也我国家积徳深厚受命灵长陛下昭事小心罔不祗肃然天命不易天位惟艰灾祥之降靡常休恤之防可畏必罔游于逸罔滛于乐而后可以天命必无敢戏豫无敢驰驱而后可以天命必其疾敬徳其徳之用而后可以勑天命必知小人之依知稼穑之艰难而后可以天命湎于酒则天命不又班伯号呼之戒不可以不思慆于色则天命多辟南威靡曼之好不可以不逺土木之崇非所以谨天戒大宝琼防之箴不可不日陈于前忿兵之出非所以应天道丹书造矛之铭不可不日省诸已夷夏大势陧杌而未定也边方逺民离而未集也塞外吏士反复而难养也寇贼奸宄鸱义而难安也天下愚夫愚妇之情怨詈而难保也臣陛下亟扵此时上下相勑用司马光罢燕饮之戒以保太和从王素出女口之諌以夀国脉行王曽玉清昭应之防以息民力听富弼二十年不道用兵之语以阜安宇内深惟防康克自抑畏日谨一日以迓续乃命于天此今日防急务也若临朝接下所奏皆常程文书宫中宴防所问多闾阎细事而安危界分利害机括所以闗繋天运者则不致深长之思岂所以天命乎无旷庶官天工人其代之治人者官而代天者相也道揆职任当体造物为心抚五辰顺四时而后可以代天一物失所则非天也镇四夷附百姓而后可以代天一夫不获则非天也统百官均四海而后可以代天一贤不得其职则非天也位育和同之妙不过弥纶辅賛之间代天工者盍亦尽天分而已陛下上稽天运下揆人情祗遹先犹并命二相圣断先定人望允孚谓宜朝绅动色相庆海防延颈升平而廷以来将阅三月未见勤彊夙夜以行所欲为况今天下弊积事极外有窥边之虎兕内有起陆之龙虵四方有败日至庙堂萧墙之忧近在旦夕气象澟澟如此此岂亢章引去所能解纾耶此岂杜门谒告所能镇定耶此岂避权逺谤所防茹纳耶唐朝宰相于政事堂更旬秉笔为员数猥多也国朝宰辅遇机速事轮日当笔为军务拥并也吏礼委延赏刑罚委浑军旅粮储委泌徳宗之责成至矣而言复中悔张浚可専治军旅胡松年専治战舰财用可専委一大臣我髙宗之责任専矣而事不果行盖宰相非他官比也非可以一职名也非可下行有司之事也天下机务当共平章天下人才当共进退朝廷事宜当共防分边郡吏琐当共科条同寅恊恭和衷哉是出扵衷而后为和也据亦同耳焉得和是心乎和者不必同也昔臣琦等论事如争及至下殿不失和气今扵殿上唯唯可可而退朝以后人各有心其不与先正之和异乎臣公着等日聚都堂率与同列各尽所见今虽都堂防聚如昔而人懐异见不能自尽其不与先正之和异乎该政事则问集贤该典故文学则问东西厅必事事公共商停而后谓之和也欲知选事则问吏部欲知财用则问戸部必人人博加诹访而后谓之和也设或面从而心违阳与而隂异岂所谓忠臣不和之节乎臣愿陛下申勑二相永肩一心开诚布公竭节励善曰方今何事可忧何人可任何利可兴何弊可革何者为急务何者为危机爱惜分隂力行好事以杜韩之公道自任以马吕之正学自期以梁贾之务崇私交不笃义训为戒如此何患乎经纶事业之専美扵昔也挚与大防本同心耳而吏额増损乃唘党论之争浚鼎情分如兄弟也而宾客往来遂造谗说之间一隙不谨而小人乗之迩臣不和庶政皆惰岂所以賛元工乎一世人才所与治天职也陛下更化以来収召众正白首耆艾之士骨鲠硕大之儒厄扵柄臣久郁民望者悉皆録用有位于朝可谓治世之良瑞邦家之景光也然贤者充庭而治不加昔与乱同道往往过之是岂君子果无才耶善人果不能办事耶儒术果迂且腐无益人之国耶不蔽帝臣者乃所以事帝弗共天位者非所以尊贤盖知贤而不用用之而不尽则爲弗敬厥职弗克若天矣尊事黄耉图任旧人尚犹询兹黄发此诗书之美事逺耆徳播弃黎老咈其耉长旧有位人此商周之衰形陛下召彼故老凡耆夀俊罔不在厥服矣然典刑四朝经理全蜀者犹有未就予忌之叹十年躬耕一介不取者犹有亦不我力之疑彼其陈谟抗论不逊于诸儒也服采错事不衰扵晚学也顾乃谓哲为愚谓耄为谑而佚之闲廪何耶其惟吉士其惟克用常人惟成徳之彦乂我受民此立政之根本勿以憸人无以利口无以巧言令色便辟侧媚此周官之法度陛下登崇俊良凡庶常吉士咸布在防省矣然先事衡虑力諌用兵者常有曷予还归之兴竭节尽言白发奸墨者日有亦惟斯戾之忧彼其横身以抗羣小非爲私也出力以爲国家非要誉也顾乃谓才胜徳谓利舍义而洁其去志何耶公卿大夫当用有经术眀大谊者而唯诺供给奉行文书之士犹参错扵其间则得无疏粺杂糅之嫌法从近臣岂无陈善道广闻听者而精鋭销耎莫敢尽言之人亦载尸扵其列则寜免珉瑜混淆之病不懈于位民之攸塈职当思其居也自处官不亲所职而怠事之生靖共尔位正直是与官必守其道也自行事互观顔面而徇情之弊生鱼潜在渊或在于渚谓下位不援于上也自浮竞驱驰计资商利而嗜进之弊生凤凰鸣矣于彼髙冈谓直声有闻于时也自上下选愞容头过身而循黙之弊生陛下之所以治天职者三事大夫也四辅疑丞也防省长官与百执事也今上无乐与之诚下无首公之节良实者怨乎不任尽忠者忧乎见疑以身任事者惧于眷衰以言犯顔者嫌于厌薄周行之彦未能一一极其妙选而欲以补绽缺壊支撑倾邪求变化扵朞月之间不亦难乎臣愿陛下谨好恶之偏戒邪正之杂保守初意纯任诸贤勿使在外失职之徒日夜窥伺规求复用以动揺朝廷则天职公而人心吁矣赏罚二枋所以正天讨也陛下奋发眀断緫揽权纲一纸而斥二凶一疏而逐二帅凡懐谖黩货之徒次第屏斥于外可谓得一怒之正眀五刑之公也然威令虽振而陟罚无章妪柔豪强渐用頺弛边臣不禀扵朝筭军吏不尊扵王官衙校偏裨不惮扵主帅此岂一日之故耶将眀威以临有罪谓之天罚奉王命以伐不仁谓之天吏盖命讨皆以天论一置私意于其间则是我之赏罚非天之赏罚矣籍贤家财収冀财货斥卖元载家产藩货之家必録此天也今夺民之产者辄贷掊军之赋者輙略盗库之金而有案括亰之镪而厚藏者皆置不问乃摘其近者一人姑惩之适所以警余党而为之计此天讨之不正一也戮马谡废商浩繋刘彦之偾军之将必罚此天也今弃师于汴洛者不斥殱民扵邳徐者不诛救宿而委赍粮攻唐而弃铠仗者悉皆废法不惟不眀春秋责帅之谊而其徒之轻儇屡败者亦贷之此天讨之不正二也神防恃恩骄横君子谓徳宗之失刑禁军遮马告寒英主叹荘宗之无法军法之行当自近始天也今辇毂之下咫尺天威折棰啸呼比屋汹惧嗔目汰军则为之住防借口罢教则为之赐缗部辖严紧者以召怨而罢归将领縦容者反以有劳等第行赏此天讨之不正三也绛卒以无粮叛子仪遂正行营之诛淮兵以防秋溃李泌迄行军门之戮蟊贼内讧法所不赦天也今郡国之兵动逾阶级广寇以逋而佚罚建卒以溃而稽诛丹徒水军遣帐兵而始平髙沙戍卒降黄榜而后下不惟疮残灰烬未息民碞而戎首厉阶尚屈邦宪此天讨之不正四也夫外寇未平四支之病内政不理心腹之忧宿卫喧谤不治奸雄见而生心朝廷事柄不一藩方归而益横天下之变纷扰不齐亦在为国者谨其政刑而已今政令垢翫文法羁縻罪以隐匿而不彰功以嫌疑而不赏天下大奸犹有漏网匹夫小人犹敢争衡为政如此乱何由而已乎臣谓吏之不戢非公也得一李绛则人争输家财以代赋矣边臣之不戒非断也得一宋璟则人不敢求边功以希赏矣王驾鹤典禁卫人惧为乱而转移于坐语之间则一祐甫为之卢従史擅镇兵或疑其变而缚致扵従容之顷则一裴垍为之朝廷有道宰相眀哲天下事何有不可为耶臣陛下谨审政理宣眀典章夲常理之大公絶姑息之私意毋使朝廷政令一有蹉跌而宿奸新蠧不得以遗育易种扵眀时则天讨公而人心服矣臣之所言六事非敢支离其辞也上天之载流行者曰命秩序者曰理得扵身者曰徳授扵人者曰工措诸事业者曰职用诸刑罚者曰讨目虽有六而本则一也一则公二则私一则天理二则人欲一则阳眀胜而君子用二则隂浊行而小人长易曰天下之动贞夫一书曰善无常主恊于克一中庸曰天下之大本逹道所以行之者一一者何天是也天者何诚是也陛下日御经帷缉熈圣学清眀在上湛浊在下不知尝存养此一乎眀师在前劝讲在后不知亦讲贯此一乎臣每惜陛下有天地贞一之心而攻取扵血气物欲之私有圣人精一之学而防杂扵诸儒曼衍之説不惟后宫之左右嬖御有以乱其聪眀而细氊之间毁誉是非亦得以挠其纯一是以天理乍眀而还晦圣断方锐而复衰行一善也而犹有小不忍牵扵其中用一贤也而或以小有才乗扵其后端良之士虽好而未防壊险诐之聚安静之说虽入而未能絶去喜功之根一日之中二者交战此岂陛下之本心乎辅拂之任未有専官诵説之时不过数刻其扵学之精蕴未皇専一讲眀而心之危微不免攻之者众众说淆乱而初意转移此正程頥所谓讲读五人率兼他职乃无一员専职辅导拳拳于元祐者盖有味乎其言也陛下傥能采用臣頥之说礼命脩博之儒使之日亲便坐専以正君为职或赐之内直相与讲论经理薫陶之习久而徳性融持养之志一而治功起则学焉而为孔孟徳焉而为尧舜多歴年焉而为商为周无非同此一理如臣所言六事亦在其中矣始晋罔孚浚常求深臣则有罪惟陛下财幸
　　昌裔为监察御史又奏曰臣闻夀天下之脉者在国论闲人心之邪者在朝纲国论之不立脉病随之矣朝纲之不正邪气乗之矣天道隂阳之界限人才消长之枢机世运治忽之萌象昔之君子毎扵此乎觇焉臣仰惟皇帝陛下临御海防防一周星改纪政亦再阅嵗以斥逺壊烂之天下而希端平恢拓之治功励精虽勤责效逾邈作兴不逮扵初意运掉若乖扵素期勍敌鸱张军慝猬起环视世务事事不牢犹幸拔擢风宪之官开广忠直之路御笔径下而外庭不知国家真元存此一发或者以是知隆平之运尚可冀也臣一介踈逺防靖自将忽蒙误恩获玷分察若昔先正居是职者曰此爲何官曰此官不比闲慢差遣故有入台之次日而论社稷之大计供职之三日而言治乱之本原臣虽妄庸其扵受命之始敢不空臆尽言以荅陛下之亲擢哉臣窃惟国朝家法治体寛厚而宪度浚眀外戚避亲近之嫌不敢与政阍寺供洒扫之职不敢窃权近习畏清议之口不敢輙奸国事军国大务则委二三大臣公议之时政缺失则置五六防諌宻察之是以事归中书责重言路政令详审朝廷尊严定公是而销奸萌者此也景徳之议论在战庆歴之议论在和治平之议论在于镇定羣疑元祐之议论在扵扶植众正议革弊者不牵扵姑息议变法者不狃扵勌令用君子则不参之以小人主正论则不杂之以邪説上自人主下至大臣先事而谋据义而守此议论之所以纯一不二也今之国论果何所择乎和战二议之衡决邪正两途之并容议一楮币也而乍収乍放之不齐议一督府也而或罢或行之不一令出而还反论定而数移有繋随之牵累而无介豫之坚决无恠乎议论愈多而事愈不办哉欧阳脩以専胁而论夷简蔡襄以懐安而论晏殊唐介以灯笼锦而论彦博王陶以不押班而论韩琦韩绛以事寝不下而论富弼刘安世以除授多其亲旧而论公着大防纯仁事茍有阙虽公衮之贤有所不避或以濮园之议而劾执政或以袖中之文而弹新参或率同列以言升之之交结或连九章以议方平之除拜或以废格诏防罪呉奎或以不协物望排宗愈人苟有过虽丞弼之贤有所不屈防諌眀眸以言之人主虚心以听之大臣为法而受之此国之纪纲所以凭藉而不替也今之朝纲果无所挠乎言及亲故则为之留中言及私昵则谓之讫了事有窒碍则节帖而付出情有嫌疑则调停而寝行今日而迁一人曰存近臣之体眀日而又迁一人曰爲逺臣之地屈风宪之精采而徇人情之去留将恐士气销耎下情壅滞非所以紏正官邪而扶助国脉也虽然国论者非一人之私也天下之公是也朝纲者非防臣之利也天下之公法也世之有容徳者常锐扵慷慨愿治之初必厌于玩习已安之后初则开导而易入久则勉强而难平耳目之官遂至孤立甚可畏也臣愿陛下以公论责大臣而无爽其更化之初志以公法责台諌而无替其导諌之初心使君子有所恃而安小人有所畏而慑主本彊而客邪不入脉理宻而外寇潜消则三院纪纲之地自今皆微臣砥砺节行之日也之纲之纪惟陛下谨守而力行之谨録奏闻伏候防






　　厯代名臣奏议卷六十一
&lt;史部,诏令奏议类,奏议之属,历代名臣奏议&gt;
　　钦定四库全书
　　歴代名臣奏议卷六十二
　　眀　杨士竒等　撰
　　治道
　　宋理宗时牟子才为史舘捡阅官上奏曰臣蜀之鄙人也起身虀盐世忝科第顷嵗纂脩防要寓局成都猥以非才充员末属今四朝大典鈆椠方新复以繙阅之微缀班册府兹因轮对获望清光而又适当陛下慨叹时事欲新庶政之始臣何幸获际休眀其敢掇拾陈言以塞一时之责谨条今日所当加意者六事为陛下言之惟陛下幸听臣闻大臣之辅佐人主也惟当公其心以裁天下之事尤当和其心以济天下之事二者相须阙一不可宰天下者率用此道也恭惟陛下爰立二相置诸左右适丁是时而天命人心之去留内忧外患之纷错顾不当开诚布公以裁事机同寅协恭以起治功欤然征诸行事往往私心胜而正理或亏偏见生而公道不建以无偏陂之心而置之于人欲横流之冲以至广大之理而运之扵智巧杂出之地大臣而如此天下之事奚其正騐之防微往往党与分而气不齐外貌同而肺肠各异以大有为之嵗月而付之于隂相畦畛之中以尚可为之事机而委之于形迹弥缝之际大臣而如此天下之事奚其济且大臣之所当事者何也曰格君心之非也伸敢言之气也开众正之路也守祖宗之法也弭人心之怨也惩边议之误也陛下守宫庭之行知所治心矣然箴戒之作不能止酣歌之讥溺爱之偏莫或掩道涂之议女冠者流未必事事请托然或为苟进之媒貂珰等辈非必口含天宪然或侵大臣之柄灶奥夤縁扵贵戚权纲窃畀于私亲内降不由扵中书禨祥多惑于左道深宫燕游之媟不如大昕视朝之荘近习狎昵之私不如亲近儒臣之简振厉之初求所以格去诸妄非大臣责耶是必同心协谋积诚感动使人主立于无过之地而后大臣格非之功为无负不然惮扵劘切之言济以弥缝之术非所以正君心也諌宪以补阙爲心触邪为事然古今之通患每易扵諌人主而难于言大臣敢于攻人主之短而不敢忤大臣之意比者言事之臣数论权要发于公道久鬱之余可谓不畏强御矣然嫌隙一开相挺而去曽未半嵗议论数更或是或非居然可见今也不计其言之当否不察其心之是非或例畀美除或姑与假告去者不可即朝廷判然相忘是掩覆虽至而讳忌实彰形迹虽无而踈逺滋甚振厉之初求所以主张公道非大臣责耶是必同心协谋扶植假借使言者无不伸之气而后大臣右贤之志为无慊不然是非淆混邪正同涂非所以伸直气也更化以来知辟正涂矣然自陛下疑君子之无效而后左右亲昵之人皆得以操荐士之权自大臣喜小人之有才而后平生亲故之人皆得充荐士之目故布满周行参错州郡非天子之故人则大臣之乡曲也非天子之戚属则大臣之姻娅也非天子之近亲则大臣之故旧也当宁听唱之端二府观瞻之地茍以一毫私意临之则无以示天下之公也振厉之初求所以肃清朝着非大臣责耶是必同心协谋博采望实使四海无不来之旌聘而后大臣求贤之心为无愧不然以爵禄为吾家之物以表着为营求之地非所以用正人也次道揆者曰法守迩年以来朝廷不知絶私情而崇公道惟知壊法守而乱纪纲滥恩幸赏涂而归之给舍为陛下守此法也大臣不防如杜衍之裁抑已为有愧今乃委曲宣谕志在必行是封驳之职不废于给舍而废扵大臣也奸狼籍防而治之防諌为陛下守此法者也大臣不防审择之扵初已为可议今乃収拭録用不逾旬时是弹劾之法不废扵防諌而废扵大臣也堂除部阙区而别之吏部为陛下守此法者也大臣不防公取士之鉴固巳欿然今乃片纸批谕下侵有司之权是选举之法不废扵吏部而废扵大臣也振厉之初求所以恪遵成宪非大臣责耶是必同心协谋各扬乃职使祖宗无不守之法度而后大臣尊祖之心为无慊不然狃偏爱之私徇人情之曲非所以重法守也我朝以仁立国陛下以仁得民足以寜固邦夲矣然自辛夘以来敌国深入嵗事殱屠民靡有黎具祸以烬而襄蜀荆湖之民怨自清野令下淮流过江饥火驱之相与为乱而两淮之民怨自铜楮泛滥和籴艰难重之以科须加之以焚僇而列郡之民怨自四月至九月不雨穑事大乖运舟尽絶而浙西之民怨自公私困匮米斗千钱细民委命洪波甚者至于相食而亰畿之民怨振厉之初求所以消弭羣怨非大臣责耶是必同心协谋劳来还定使天下无不获之夫而后大臣安民之功为可纪不然忘其自为怨咨听其自为生死非所以挽囬人心也边议得失国家安危之机也自破蔡之役误扵援敌而敌巳有窥伺之心入洛之师误扵恢复而敌已有报复之心反覆叛乱之臣误扵招纳而敌已有忿我之心南北介使之往来误扵和好而敌已有轻视之心此内之四误也自京湖之帅误扵信畔而襄岘至浮光弃两淮之帅误于清野而蕲至宝应弃四蜀之帅误扵劫寨而三泉至成都破夔门之帅误扵守江而南浦至秭归破此外之四误也内外交误而大势乖夲欲拓境今乃不防守境本欲辟国今乃至蹙其国振厉之初求所以惩曩误非大臣责耶是必同心协谋谨固封守使金瓯无毫发之缺而后大臣保境之心爲无愧不然寄事权扵诞谩置境土于茫非所以谨边议也夫天下大物也宰相重任也君心薄蚀欲其格非直气不伸欲其扶植正人沈抑欲其振拔成宪败壊欲其保守生民愁怨欲其安集国论乖误欲其惩创非公无以裁天下之事非和无以济天下之事也臣愿陛下申命二相继自今其眀白洞达毋尚存私意其开心见诚毋尚存形迹毋阳为尽心而隂有所主毋面相阿徇而退各有心防一事但论其是非毋曰此某人之所言也而互相猜忌用一人但论其贤否毋曰此某人之所厚也而隂肆挤倾进一谟但论其当否毋曰此某人之所建也而隂相摇撼格一非但计其听否毋曰此某人之意也而隂加谗毁去一凶但计其是否毋曰此某人之所恶也而隂致其弥缝施一恵但计其广狭毋曰此某人之所行也而强分扵彼此如此则二人同心可以济艰危可以成治功可以消朋党不惟无负陛下所以更新圣化之初心而二相亦有无穷之闻则亦有无疆之休矣虽然内而宫壸外而朝廷近而生民逺而边鄙二相固当加之意而一心之微在陛下亦当致其严陛下闵事变之横流嗟异证之狎至而欲改纪其政此固今日作新治功之机也然心为万物之原而不求有以去其旧习其何以爽邦而新国耶是故利欲之心昔所以蠧吾治也今则去其蠧逸豫之心昔所以害吾政也今则去其害必多亲贤士大夫之论以涵养圣性必深绎五三六经之言以缉熈圣学使吾之一心湛然其天不为外习之所诱以之出治则天下无不调之瑟以之集事则天下无不振之规摹其或治源未澄政本未立则天下之言治者亦故而已是岂今日所以望于吾君吾相哉是岂今日刷励图治之初心哉臣位卑言髙触犯天听死有余罪惟陛下矜而赦之子才为太常博士又奏曰臣么琐孤踪分甘逺外嘉熈庚子待罪史筵尝因三馆之对班获穿延和之细仗首论宰相不公不和之害次陈国势或盛或衰之机一逺阙庭七更寒暑兹縁愚戆复齿朝行荷恩过深其忍自嘿适值延和之再御敢忘贱悃之毕陈惟陛下幸听臣泛观今日之天下主势其孤乎国势其卑乎理势其逆乎事势其危乎地势其蹙乎祸势其廹乎臣非好为是危言也当危急存亡之秋见其势之所趋如是若又有所懐隐而不言是欺陛下也为人臣而以欺事陛下是不忠也不忠而欺臣实有罪敢昧死言之人君之身天人之所交归也扶持之有道则合两间而归一人奄四海而居大宝否则寡助之至防陛虽严而势易孤矣莫大乎天命也而雪闭雷蛰梅隔旱干土填逆行太隂过蚀防若有絶陛下之心莫切乎人心也而峒冦防张淮流蜂起蜀卒负固衢民啸凶防若有离陛下之心忠智之士知其身之不容也则卷懐吾道絶望王朝鲠直之臣知尽言之无益也则唶舌缄辞饮气下土去者往而不返留者兆足以行防若有去陛下之心不特此也淳祐之党人叨陛下之爵禄非不厚也而私语诸人则曰恩我者权相也淳祐之将帅膺陛下之宠渥非不隆也而每对人言则曰私我者权相也下至佞人憸夫知有私室权势之可趋而不知有王室君父之可尊宦官女子知有私门货赂之可贪而不知有公家富贵之可宝往往利在近习则趋近习而不顾陛下利在女谒则趋女谒而不顾陛下遂使一人之尊惸然独立岂不大可惧哉臣所谓主势孤者此也国家以仁义为利也清眀在躬则崇徳义而风俗行贱货财而防隅立否则上好下甚惟利是趋而势易卑也且财者天下所共宝也自贱货尊徳之教不兴而天下始宝私财逺利尚徳之风不作而天下始务殖货罅隙一开趋者澜倒今日某丞相进金珠若干万而经营复入眀日某执政进宝货若干万而侥觊柄用矣今日某尚书进金银若干万而保全宠眷又眀日某殿帅进金钱若干万而图久任矣今日某吏进缗钱若干万而得美除矣下极其力之所至而有所贡上视其数之防何而有所报君臣之间相觌以货相赂以利如市道焉固已非矣而宫闱之秘奥左右之便嬖邸第之亲贵苞苴亦皆得而行焉吁此何等气象而见扵今日耶虽得之道涂未必尽实然功效神速声势张皇愚者言之贪者焮之遂谓天下之富贵果可财利而得于是求之宫防求之宦寺求之诸邸鞭靴狼籍金宝縦横所谈者钱神所逐者臭腐举天下冒没利欲货贿之中不复知有徳义之可尊所为卑污以至此极其何以耸国势于九天之上哉臣所谓国势卑者此也理势以顺为贵也有以整齐之则纲常举而人心眀上下辨而民志一否则本根乖刺而势易逆矣且君尊臣卑顺也今见利则逝见便则夺防有无君之心则臣不臣矣父慈子孝天性也今衣锦食稻禽犊自如防有无父之志则子不子矣兄友弟恭顺也自棠棣之诗废而孔懐之爱衰斗粟之謡兴而友于之念薄无怨而为有怨无心而为有心则失其所以为友悌矣上衣下裳顺也自缘衣之诗作而黄裳之美遂亡四星之宴兴而太阳之尊防渎贱或至扵妨贵滛或至扵破义则失其所以为卑顺也内中国而外四鄙春秋之义也今边疆日侵兵戍久困则中国忧外患矣内君子而外小人交泰之道也今阘茸尊显方正倒植则君子反在外矣右贤左戚而鲍宣鲠直之言不敌擅权之王氏先义后利而陆贽蓄义之説不胜奸蠧之延龄藩臣而抗朝廷外权而重人主则重不足以驭轻外防而訾朝议表臣而诋王官则内不足以制外或将军跋扈不知有天子之尊或士卒淩迟未免渎主将之分徳色谇语之俗日滋枕冠苴履之风日盛本末倒置体统乖张臣所谓理势逆者此也天下以国本为安危也有以纲维之则泰山四维大器一置而其势易安否则累卵其危邦之杌矣自昔人君之欲尊宗庙而安社稷其要不在乎他而在乎国本盖国本早定则天下之望有所归而奸雄不敢有睥睨之心汉唐诸君受制于宫闱取决扵宦寺奸谋邪说蔽惑聪眀祸难相仍如出一辙此可为天下万世之监也陛下春秋四十有四御极二十有三年矣前星未曜匕鬯尚虚天下忧之缙绅议之乃者天诱圣亲洒宸翰妙防岐嶷昭示意向千万载无疆之休亿万姓无疆之福实兆于斯举矣然而选择之意虽定而父子之名未正资善之命虽颁而内外之势尚分岂妃嫔近习之言有以惑陛下之心乎抑感生祈福之说有以误陛下之听乎抑二三大臣不以韩琦赵鼎之所以事君者事陛下乎不然何其迟留而不决牵制而未定以至扵此也矧今天下外患方炽而内寇益深国事日非而私情日盛失今不图后悔奚及陛下当与二三大臣深思之审图之先正名号以消懐奸之虑次择宫嫔以防意外之虑又谨择教谕以去縦欲之虑使奸谋不得与于其间则一祖十二宗之业可以传万世而无穷不然付大事扵缪悠臣恐奸邪侧目牵掣之计得行则神器转移臣所谓事势危者此也地势国家之所必守者也有以保全之则首尾聨络唇齿掎角而其势全否则日蹙国百里矣太祖金戈铁马之天下不幸而分裂扵南渡然郊圻申画封守谨固半天下之势固自若也自精神折冲之谋不谨扵庙堂而四分五裂之势始形扵天下始也宿师于淮北今淮北入扵敌而退守淮南之地矣始也城守扵襄汉今襄汉入于敌而退守荆湖之地矣始也聚兵于山东今山东归扵敌而分戍涟水海道之地矣始也重兵屯三闗今三闗入扵敌而退守泸渝之地矣始也羁縻宜邕今宜邕警扵敌而严守桂林之地矣始也重兵屯淮轻兵守江今淮江震扵敌而防拓江隂毗陵之地矣夫吴蜀连衡襟带万里中兴半天下之业非有伤阙也寜考既全而畀之陛下当全而保之以传万世今不幸而失其半所存者江浙湖湘闽广数千里之地耳已失之地无复可言仅存之州不过如黒子之着面今遴选枢臣进屯要地东尽淮海西极荆湖若有意乎日辟之功矣然庙堂之意向督府之规橅搢绅之议论防若重扵守江而轻于守淮矣守淮乃所以守江也今一则曰守江二则曰守江则是规画在江面矣规画在江面则虽不止扵守江而守江之势已重虽不显扵弃淮而守淮之势已轻轻重之説乱其中而蹙之又蹙是弃淮矣防稽之栖易危江东之事或去不岌岌乎其殆哉臣所谓地势蹙者此也内患人心之所共忧也有人焉以消弭之则疽根拔而痛斯定火势逺而心渐纾否则萧墙有忧祸至无日矣且邉警外也流民盗贼内也淮戍新兴云南新附使藩篱立则门戸自牢郊圻画则封守自固未易入我堂奥也惟两淮流离分布数郡且在吾邦域中矣雨旸时而年谷登则生理安而心志定今种不入土穑事荒唐饥寒之忧廹逐其后流离转徙就食他乡亦其势之必至也旬日以来渐闻有自京口而迁毗陵者流转不已则自毗陵而苏湖自苏湖而杭秀骎骎廹我畿甸使为郡守能任抚绥之责则凡塩酒之利茍可以资其生理者听其自为经营则目前可以茍活不然则聚而为寇雠激而为剽掠如已亥之冬者有之矣况淮民素习戎事歩骑器械皆所自有其视殿严厢禁仅同儿戏之兵每每狎易脱或丛然而起其将何以御之乃若桂东之寇廹我江西建昌之寇廹我江东常山之寇廹我辅郡长兴之寇迫我近畿虽已巢穴殱渠魁无复余虑矣而臣之私忧尚有二说其一郡县间尚多贪吏万一不知惩创争利锥刀则民不聊生复出为乱腹心之地又爲所扰矣其二枢臣分阃好事张皇万一恠政骇令惊动四方则民懐等死激而为变腹心之地又为所扰矣呜呼天下之大犹人之一身今边警扰其肢体流民扼其咽喉盗贼又溃其腹心而欲望其为全人难矣哉臣所谓祸势迫者此也虽然六者之失势之偏也矫其偏而使之无六者之失则在陛下也然则矫之将奈何固不以已徳不敬为感格亦不以已私自用为规摹固不以浅谋诞易为事功亦不以邪说觊觎为付托脩实徳以一天人之归崇徳义以洗卑汚之习立大本以齐上下之纲坚圣断以广燕翼之基审庙谟以全中天之业输逺虑以弭腹心之患纯一之徳必谨则天人应而贤哲归殖货之念必除则功利泯而道徳尊尊卑之势必严则本末顺而大体崇圣眀之断必果则国本强而天下定庙筭之胜必多则境土辟而旧观还抚绥之徳必行则内患弭而人心安不然则秦孤立之弊邾卑小之风汉舛逆之病隋危亡之证梁破碎之忧晋廹切之患萃于一朝臣亦末如之何矣惟陛下亟图之
　　子才为著作郎又奏曰臣窃惟当今弊事不可不革而革不可不审考之易鼎之初六曰鼎颠趾利出否夫革物莫善扵鼎鼎实之汚以不善败之也因其颠仆而出之然后足以尽致洁取新之利是弊不可以不革也然蛊之繇辞则曰先甲三日后甲三日传者谓先甲先扵此究其所以然也后甲后于此虑其将然也然则先三日而图之所以治蛊一日二日至扵三日虑之深推之逺故能革前弊弭后患久而可行陛下以刚眀转万化以名实责二相以精白厉百官粤元日所下御书闻者莫不踊跃忻奋举手加额以爲太平可坐致也然臣愚窃有忧焉昔庆厯中仁宗既有范仲淹等责治甚急一日开天章阁给笔劄使条上所宜扵是抑侥幸罢宂官减任子端绪未竟而小人不便哗然攻之而朋党之祸作矣司马光相元祐首罢青苗市易雇役差役之法而一时勇扵奉行者蔡京也京岂真助我元祐者其实包蔵不测以爲异日报复之地若是者臣之所以深忧而今所当熟虑也臣敢条其详为陛下言之夫朝廷者政化之原也比年以来防不足以律贪谲不足以表正弥缝宫府之脉络而二三执政反有踈逺之形浃洽家人之恩意而端人庄士反有弃置之迹笃宻姻聨之情好而学士儒生反有厌簿之心中书之务率多紏纷大臣之体防至屑是朝廷之否也今圣化更新宸翰戒饬固将以革之事望朝廷也然更易辙贵审不贵骤立政造事宜平不宜激谨思于解瑟更张之时调平扵乗舟轻重之际使发号施令之地日融氷泮形迹两忘不然以否济否其否愈滋安望其朝廷之清眀耶纪纲者名分之司也比年以来夲末或至扵逆施上下或至于淩替户部大农之权归于他司而均节出入之柄大臣不得而専中书政夲之地时挠扵腐夫而内庭唘拟之权冢宰不得而制法令或烦特防之放行狱讼时劳内批之宣谕县令繁难之官多搀部阙务猥琐之职亦就堂除名曰不用例而援例者如故名曰必守法而壊法者自如是纪纲之否也今圣化更新宸翰戒饬固将以肃清之举望朝廷也然整齐名分贵审不贵遽森严堂陛宜宻不宜踈致思扵直情酬应之时加谨扵快意挽囬之际使国家凭藉扶持之地风清絶分限截然不然一否未去一否复生安保其纪纲不紊耶名器者砥砺之具也比年以来私足以灭公货足以掩徳鸳班鹭序有贡金餽玉之讥虎节菟符有日进月献之目帅臣竭帑蔵以冀迁擢戎将罄囊槖而望超升货赂公行苞苴充斥是官无大小无内外皆以财贿为事也亏损国体污辱政涂一至此极是名器之否也今圣化更薪宸翰戒饬固将洗清之事望朝廷也然肃清官常当示意向谨重除授先定规模周宻扵唘拟之间精详于选择之地使爱惜名器之心川流日掲内外翕合不然惩创不行滋长不已安望其名器之防重耶士习者风俗之枢机也比年以来惟其私而不惟其公志扵利而不志于义进焉而柔良以自梯退焉而刚方以自诡固有防于权贵之门専以吻舌爲事出彼入此间谍是非鼓唱异说扇为非语或刺取外事以効小忠或指摘隂私以快其意但营一已之私不顾十目之视亦有緫揽省闼之事身效胥史所为包藏其心髙下其手以人情为厚薄以贿赂爲缓急驱去复来了无愧怍既舍复用何有防隅但知排闼之荣不思挞市之辱又其甚者簸弄钧衡以为招权纳贿之媒囊槖戸部以足予取予求之欲是士习之否也今圣化更新宸翰戒饬固将以洗涤之事望朝廷也然转移人心在上不在下刷磨习俗以化不以政挽囬于风俗伤败之余振起扵防耻道丧之后使国家忠厚之意胥训胥效靡然成风则士风激昻忠义奋发不然前习未改旧习复滋安望其风俗丕变哉人心者邦家之根夲也比年以来内而妄兴营造既有伐木冢墓科夫田闾之苦外而轻开兵端复有夫役丛兴餽运烦扰之害骚骚扵淮襄之境降斗小哄也耡耰棘矜之扰已徧扵畿甸冯翊之邦塩夫小衅也焚荡杀僇之毒巳流扵江闽湖湘之地或起扵贪吏之侵渔或困于急符之诛索帅守牧养小民者也既以厚餽得之则安保其无掊尅责偿之患监司按察所部也既以势力取之则安保其无党奸防恶之举是人心之否也今圣化更新宸翰戒饬固将以休息之事望朝廷也然保民之道当用平和凝民之政贵行寛大迪畏扵小民难保之时抚摩于田里愁叹之后使行苇忠厚之泽渐被浸渍无逺不暨则人心爱戴四海一心不然其为害岂止扰扰而已哉边防者备御之大经也比年以来不以内脩政事为急而妄意扵攻攘不以保固边防为务而锐情扵恢复轻唘邉阃不待机至防经制西戎经理燕云之事彼其说不过以为固宠保位之计而不知边衅一开兵连祸结猝未可解彼其意又不过以此为要功补过之计而不知生因之肝脑涂地此为辜呜呼生民残毙之余国力枯竭之后无故生此衅端冬哨未防春哨当虑骇机蠭出祸隙难堤是邉防之否也今圣化更新宸翰戒饬固将以镇抚之事望朝廷也然经理疆事不可轻踈保全旧疆所宜审重申辽夏戒饬之说以固封疆絶奸京望表之图以惩曩误使国家谨重之意行于国中孚扵境外则金汤屹然敌气自屈不然度外功名侥幸一掷天下事去矣臣久违天朝攅眉时事欲为陛下一吐之久矣兹因入觐清光不敢自嘿条分虽六一言以蔽之则在陛下眀理欲之界严义利之辨以为端本澄源之地耳尚虑知闻不广包括靡竟无以仰裨圣断臣复以元祐用人翼其说而陛下试终听焉臣尝闻之熈寜元祐之间未尝无君子也自安石恵卿逐异已者以快其私遏防言者以行其私国家元气消铄殆尽一旦天道好还更新庶政元祐之盛卓然一时人才之多不可殚纪然所谓元祐诸贤之盛非借才于异代也作新观感之实见扵行事之间丁寜恳恻之真形于言辞之表所以隂驱而潜率之者无一毫之伪一息之间故能数月之间精采夐异国家三百年之天下未有如元祐人才之盛者也昔嘉绍间魏了翁尝以是说为献臣受学扵了翁者也敢援此为陛下言之欲望陛下下采此言参稽史册眀谕大臣自今除受之间公听并观一以元祐用人为法使才器分量大小各得其当则纯忱实意孚布中外善人君子皆将引类而至而天下事可以次第举行矣诗曰国虽靡止或圣或否民虽靡膴或哲或谋或肃或艾幸毋以乏才为叹天下幸甚
　　子才又奏曰臣往嵗尝以狂瞽之言告于陛下同时诸臣亦皆自靖自献罔有囬隐凡皆嫠不恤纬拳拳爱君初无他肠也而当时言者周坦陈垓诸人徔而媒孽排摈之所不在网中者惟臣与徐霖刘梦炎三人而已今天啓宸黜奸屏邪扵是流落摈逺者一旦悉加収召然后知陛下好贤一念本自清眀未尝以前日浮云之之翳为太空之累也然臣在草野得之传闻往往谓权幸之臣専以好名一说陷害君子殊不知人臣直道事君以言为献亦欲在上者采纳而见之施行使膏泽下扵民而名岂其所好哉夫使好名而无祸犹可也而言及乘舆尚多优假事关廊庙忿怒斯形大则窜斥小则抑压初亦何利而敢扵触拂之以求所谓名者耶借使果有好名之心彼既惟名之好则凡世之所谓不可好者未必甘心好之是好名之说适足以彰君子之实枋国者亦何苦以此名雠之耶自昔权臣当国残害善良率有指名秦桧之在绍兴则立为道学之名韩侂胄之在庆元则立为伪学之名见士大夫稍脩洁稍有操守輙以此名穽之以好脩为害以好学为过相与讥诮以疑其进窥议以揺其居扵是贤士惴栗中材解体相与潜深伏奥以避此名而异时乱朝廷壊国家乃顽钝无耻之辈其得失槩可知己欧阳脩曰欲空人之国者必进朋党之说夫为好名之论者何以异此臣愿陛下鉴烛此心推原其弊使好名之説不得复陈于陛下之前则善获安宗社幸甚
　　子才又奏曰宰相之体可重也亦可轻也重则国与重轻则国与轻是轻重之势不在国而在宰相之身也然则宰相者其可不求其所谓重去其所谓轻者乎我朝宰相之贤项背相望列圣委任号称得人臣尝考其行事之实大抵三变国初风气胚浑圭角不露时则有若赵普范质李昉吕防正张齐贤吕端李沆王旦向敏中诸臣镇压事机涵养元气其浑厚质实之风譬诸蛟龙之宅深渊虎豹之在林薮隠然有不可测识之威此一变也中叶以后人文贲饰圣化脩眀时则有若毕士安寇凖王曽吕夷简韩琦富弼文彦博司马光吕公着刘挚范纯仁吕大防诸臣别白邪正作新精神其声猷望实之宏譬诸秋霜烈日之澟澟泰山乔岳之岩岩屹然有不可媟近之势此一变也中兴以来光岳气分事变叠作时则有若李纲吕頥浩张浚赵鼎虞允文陈康伯赵汝愚诸臣康济时屯扶持国歩其弥纶经济之才如驾蒙冲扵号风怒涛之中行坚车扵太行羊肠之道卓然有不可穷诘之用此又一变也虽因材致用随世就功而宰相之体皆不变其所谓重焉故厯大变故大患难而国家之体不与之俱靡者实宰相之体有以镇压之也陛下拔去凶邪登庸辅弼天下莫不谓有徳进则朝廷尊矣本强则精神折冲矣延颈企踵凡九阅月始而悚动久而玩矣始而诵咏久而议矣但见其气象泮涣晶光黤黮鼓而不张挈而不动日趋乎轻矣然所以轻者岂无故哉无乃格君之正学未展而夲原昧欤无乃更化之定力未充而意向杂欤无乃防事之大纲未举而规置乖欤无乃用人之实意未眀而流品混欤臣敢援春秋责备之义以为眀时规宰相以正君心爲事业也曩之大臣恩旧缠绕无格王正事之美而有遇主于巷之讥无辅台纳诲之学而有逢君扵恶之诮今当深鉴其非而乃近习其迹圣性髙眀易以理悟使开陈眀白亦岂不可转移而宰相则望顔色有畏威寡罪茍逃其责之心圣性寛仁易以心感使积诚动悟亦岂不防挽回而宰相将顺意防有隂拱熟视浮沈取容之讥惟天惟祖宗所以养陛下敬畏之心也举动一不与天地相似行事一不与祖宗相合则巧譬善谕以去其不善使天与祖宗之意顾諟不忘可也何所惮而不为乎惟天伦惟国夲所以飬陛下孝敬之心也意向一与天伦相捩戾谋谟一与翼子相背违则纳约自牖引之以当道使父子兄弟之际裁防得宜可也何所惮而不为乎其事不可行固无望其缴纳内降积至数十矣一语执奏岂至大违顔情乎某人所当用固无望其补拾奏纸不惮再三矣一语敷陈何至遽忤防意乎岂未防无过而不敢尽救正之规未能无私而不敢效责难之义乎上所玩视表倡何观此格君之正学未展毋恠乎相体之轻也宰相以新化弦为事业也聿号更化今防何时岂不昭宣令猷而庸意鄙论所以梗之者何未絶岂不惟懐永图而疵政粃令所以累之者何未革表着当清眀而夤縁请托流未除纪纲当严肃而希承风防故态犹在唯阿养谀犹前日之风俗茍且偷安犹前日之官曹名为举防而实芘贪名为去邪而实頼奸虽招来贤士借为羽仪然貌敬之心居多乐与之意常少虽刬除宿蠧具有条画然厘革之意徒锐忠厚之心终隠尽言不受而去留形渊膝之间未免有前时讳谤之心防语喜闻而趋舍在燥湿之表似不改前日嬖甘之意积弊转淫羣疑滋惑此则更化之定力未充毋恠乎相体之轻也宰相以裁防大事为事业也今命令轻杂理体不谨斜封墨敕匪彛莫惩而欲息侥幸之风剟帘搴器无纪如是而欲絶觊觎之望不能整齐宫府之统体而屑屑扵六曹之常程不防谨择监司之防察而区区扵听讼之末务外患甚悍孰为忧邉思职水旱频仍何取亮工熈载楮币顿轻已觉低昻之无术窽籍日甚未见招刺之有方除授不谨区防失宜殿上戏舞岂无如邓通爱幸者而檄召之举罔闻奸邪反覆岂无如任守忠间谍者而勾追之威未振大事摸棱细娱玩愒精神不殚于谋国而殚扵鬬智意向不専扵进贤而専扵立党各为持保之计岂有宏逺之谋此则处事之大纲未举毋恠乎相体之轻也宰相以进退人才为事业也今鲠挺与容恱并用意向何在迂踈与敏鋭并好课效孰优磊落魁伟不用而所用者跅弛泛驾也重厚笃实不用而所用者精神不纯也显劾贿相者不用而所用者苞苴彰露之人也力排权奸者不用而所用者刀笔贪劾之辈也一鲠士来一醇儒去而君子之党渐孤一奸朋退一戚属进而小人之气脉不断故欲进恬淡则乐道不仕之程頥不可不召也欲退躁竞则两及吾门之张师徳何不抑乎欲进有徳则深自晦黙之吕公着不可不召也欲退险薄则他日后悔之丁谓何不黜乎欲奨平实则尽心民事之向敏中不可不召也欲惩浮薄则新进喜事之梅询何不却乎欲起事功则善干国事之张咏不可不召也欲退阿谀则巧言令色之贾谈何不折乎人才当涵养韩公爱人以徳之说亦可行扵今乎人才当察识刘吕彼此求助之意亦可察扵今乎此用人之意实未眀毋恠乎相体之轻也积是四失遂成四轻譬如百金之家奴所司盗贼所窥闘防一开欺侮立至防丈之圃荆棘所丛防豚所伏威恠不形茍玩外见轻莫甚焉况当天时人事方棘之秋国势民情交病之际设有大利害将不镇定消弭乎设有大艰难将不毕力共济乎奈何不知所以矫其轻也矫其轻在去其失而已惟大臣以天下自任以王佐自许以羣公先正为宪以前言往行为法必正夲源自格君始必眀意向自更化始必定规模自立政始必清流品自用人始公以行之和以济之则相业有光而相体重矣不然日来月往声实顿亏上无以副圣主责成之意下无以慰苍生愿治之心内无以逃君子责备之义外无以闭小人窃笑之口则虽遏人言以养安重难危之势植朋党以成牢固不防之形臣不知其可也二相时所倚瞩在臣何敢瑕疵特以古人上下相规儆致其爱助之拳拳耳苏轼在熈丰不阿于熈丰在元祐不阿扵元祐士君子以爲立身之的臣窃慕之故不敢阿其所好以欺陛下若夫踦闾而立出入视势龙断而望左右罔利则有其人而非陛下之所利頼也亦非臣之所愿效也惟陛下察之
　　子才为军器少监又奏曰臣执经崇义日觐清光非无可言之时而充员柱下则有直前故典在臣虽至愚极陋其敢废此典而无一言乎窃惟方今中外多故所谓圣哲驰骛不足时也谓宜众建辅弼以图康济而日者御笔専任一相陛下所以责成之意可谓至矣或曰前是并相心不同肘相掣今政柄独専宜可乐也臣窃以为不然夫并相犹可分忧独相则忧责愈深矣并相犹可诿责独相则无所逃其责矣况大火之余气象非前日比诸贤之去而事体与昔日殊曽谓独相而可乐乎臣多见其可忧也忧之如何亦思所以图之可也宰天下之道亦多矣而其要有三言焉曰起人主之畏心定天下之大事辨人才之忠佞采之国史则李沆韩琦富弼其人也大臣既已専一身之任则亦将萃天下之责奈何以浅近自期而不知所取法哉李沆曰沆在政府无以补报国家但诸有人上害利一切不行每朝必以四方水旱盗贼不孝恶逆之事奏闻上为之变色惨然不悦既退同列以爲非沆曰人主一日岂可不知忧惧也若不知忧惧则无所不至矣其所以为人主心术虑者如此今之大臣有之乎如其有之则必不喜将顺而畏触突必不嬖甘谀而惮矫激遇有可喜之事则必不极意逢迎惟恐拂人主之爱而人主必无轻视宰相之心天下必无宰相发防之诮矣而臣则未之见也仁宗春秋髙继嗣未立天下以爲忧韩琦数乗间伏奏乞选立皇子一日挟孔光传进对曰汉成二十五年无继嗣已议立定陶王为皇太子仁宗感悟始以英宗判宗正寺琦复唘曰事犹豫不决招谗慝生变故名体一定父子之分眀则浮议不复摇矣仁宗欣纳其所以为国本虑者如此今日之大臣有之乎如其有之则必不玩细娱而昧大猷必不喜近功而忘逺虑有可言之机则必不观望事情而不敢賛人主之决有猜嫌之说则必不顾惜左右而不敢破人主之疑盗贼小人必无以肆窥觇之谋宦官宫妾必无以行嬖惑之计矣而臣亦未之见也富弼言天子无职事惟辨君子小人而进退之此则天子之职也君子与小人并处其势必不胜君子不胜则奉身而退乐道无闷小人不胜则必交结揺扇千岐万辙必胜而后已小人复胜遂肆毒扵善良无所不为求天下不乱不可得也其所以爲世道虑者如此今日之大臣有之乎如其有之则必不乐便嬖而恶激烈必不喜平和而疾忠鲠遇天变当言之时则必不颦眉蹙额而目为幸灾乐祸之徒遇极言世事之际则必不咨嗟叹息而訾为喜功不静之辈而时人必无纷纭哗竞之说御笔必无矫激朋比之讥矣而臣亦未之见也方今之大要孰有出于此者而皆莫之见者何欤岂造膝之言隐无得而闻欤岂有所待而后言欤抑亦言之而不防捄欤臣每旦侍立螭陛但见一二大臣分班合班立谈数刻而已退而阅之报目亦不过条呈一二常程细故而已今何如时独如此而可治也何大臣不以臣沆臣琦臣弼之心而为心也夫顺人主之意而不能救正者患得患失为之也忽天下之大本而不之图者死生祸福怵之也懵忠邪之辨而弗之别者爱憎好恶乱之也是以一已之私而忘天下大虑非今之所望扵大臣者也大臣盍亦念忧责之匪轻思安危之攸繋慨然举三臣之所爲而身任之三者之本既立则所谓革弊政正朝纲抑侥幸寛民力裕邦储饬邉备等事特举而措之耳大臣而以此爲任则宗社有頼虽独相而有光大臣而不以此自任则宗社无依縦独相而何益惟陛下与大臣实利图之臣立朝具有夲末未尝迹渉朋比嵗在丁未又以触忤要权屏退者五载遇陛下更化之初召之使来正当相垒角立之时羣趋澜倒之日每以苏轼不阿熈丰不阿元祐为法实不敢轻于俯仰茍扵附丽凡所论奏居多责备宰相不独今日爲然也区区之心惟知倚公议以自立为君父而输忠岂计见嫉于党人哉兹又仰恃眷知强聒不已傥蒙采其愚虑少见施行臣即斥归从诸臣扵涧谷有余幸矣
　　子才为秘书少监兼直舍人院又转对曰臣待罪蓬山轮当转对谨抒短见少効朴忠臣闻治天下之繁者必以至简制天下之动者必以至静四海之广万民之众属而治之者君与相而已必欲事事亲之力亦不足矣故选择忠贤以为辅相而不分其权者人主之职也荐进人才布满中外而不侵其官者宰相之职也尧以不得舜为已忧舜以不得禹臯陶为已忧既得舜禹臯陶矣所谓庶政百度则命九官咨二十有二人分任之未尝裁之以独见也故赓歌之末専以元首丛脞为戒盖君道无为才侵臣职便爲丛脞此起喜之后继之以丛脞之言可谓得人君之体矣后世不知人君之体固自如此有所谓独运万防之说以为不如是则权势下移太阿倒植权非人主所得操矣不思得宰相以进退百官即吾之进退百官也得宰相以折冲御侮即吾之折冲御侮也得宰相以综理政事即吾之综理政事也使宰相得人足以任事则万防理而君不劳君不劳则従容暇逸思其闗宗社之大者而所见髙矣不知出此牵聨爱欲之根纷纠事为之末谓智力足以控制海宇无所事乎道徳也而智力有时而不防运谓权利足以犇走羣众无所事乎诚信也而权利有时而不可驱谓材防足以兴起事功无所事乎经术也而材防有时而不足恃是独运万防之说非人君之所当事也昔冉有退朝孔子问其何晏对曰有政孔子曰其事也如有政虽不吾以吾其与闻之说者讥冉有以事爲政又以眀大夫之职当与政不与事也夫为大臣而以庶事必躬亲而行之则于大政必有偏而不起之防矣故太宗谓房杜以广求贤人随才授任为宰相之职而词讼细务则以为当属之左右丞陈平对文帝以佐天子理隂阳为宰相之事而狱讼钱谷则以为当问廷尉内史是宰相之体不可轻也后世不知宰相之职固自如此有所谓下行有司之说以为不如是则事功不举精采不扬政非宰相所宜爲矣不思中书之属曰舍人门下之属曰给事尚书之属曰尚书侍郎二十四司莫非事也使三省之属各得其人则庶事理而相不劳相不劳则雍门闲暇思其闗国体之大者而所见逺矣不知出此而蹇浅之是图琐碎之是务谓精神可以牢笼庶务无所事乎简要也而精神有时而不防运谓智力可以灼知众事无所事乎仁义也而智力有时而不防周谓权数足以驾驭羣情无所事乎正大也而权数有时而不防久是下行有司之说非宰相者之所屑为也恭惟陛下天资髙眀识见超卓阅厯久而见理益眀更张屡而数事浸熟侈然有髙天下之心遂谓天下之事有不足为扵是运其独断凡琐微繁细悉经省览酬酢区画日不暇给以遂成其独运之偏陛下之意不过曰曩恩旧之相迭操政柄吾不得行其志今恩旧歇矣牵掣亡矣吾亦欲有所为以纾积年之愤自是心一起而陛下独运万防之政盖已十之五六矣宗亲之除授姻娅之藩屏外亲之特命虽邸第祈求有非圣心之得已者而防分实出扵陛下如废法何天庭之进状防府之两造市井之琐事虽左右经营有非圣心之所乐者而裁制实出扵陛下如挠政何其他如御笔频烦宣政末年之事也而貂使往来施行急遽陛下不以爲惮章防节贴绍兴权臣之妄作也而词防峻严覆防弥切陛下不以为非甚至论文体士气之卑而隂沮敢言之气因御药仆奴之閧而显逐防察之臣放还朋嵩罔上之党而轻唘奸邪复出之机阔略赂垓媒进之夫而増长附丽匪人之恶国家机括所在无出扵此数事而陛下不以掣肘外庭为疑臣恐行之不已汉世意轻丞相之讥唐家兼行将相之失复见扵今日岂不开私谒之门唘捷出之径乎此独运万防之説在今日不可不察也一相爰立事权浸専阅世多而识虑益深藏用久而制事悉晓扵是总而归之扵一已凡两省属官之所掌悉属剸裁六曹诸案之所行总归割决以遂成其下行有司之失大臣之意不过曰赂相浊乱贪熖烁天奸尹贪婪聚敛成市诸事未免轇轕今碁局转矣化弦更矣亦欲覈究其颠末以觧积年之疑自是心一起而大臣下行有司之事已十之八九矣绳愆纠缪以辅君徳此格非之大者而扞格不行扶植纪纲以守法度此体国之大者而龃龉莫遂簿书之出入钱谷之盈亏期防之应报此何等琐屑而以污丞相之听耶旌忠邪以昭公道此知人之大者而意向未白振防抑屈以囘君心此达贤之大者而嗜好未真部阙之注援衢道之通塞士民之鬬殴此何等烦碎而以污丞相之听耶其他如李沆报罢中外所陈利害以眀意向如王旦称东南民力竭矣朝廷利至矣以规使者如韩琦以头子勾任守忠立庭下数其过以惩反覆皆未防有所施行而常程奏禀熟事勘当的例指定则上下往复酬应不怠近者累月逺者一二年未免迂回而宰相不以亏损大体为疑甚至分限考核逆疑六曹之为欺剖破拘挛下行京兆之琐事国家猥之务无出扵此数者而宰相悉行之臣恐行之不已曹参避堂舍盖之规丙吉当春牛喘之问未暇衡虑也岂不夺大小之伦汨中书之务乎此下行有司之说在今日不可不戒也或曰汉宣帝緫核名实而政事文学法理之士咸精其防未尝不独运也为人君不核名实不揽威权则失所以爲君之道臣应之曰天下至大也万防至繁也以简御繁犹惧不暨区区焉屈至尊之势以代臣下之劳则力耗心疲不免有衡石量书之诮屑屑焉留意于无益之虚文不急之细务则先后舛逆而听其所为也有给舍以防其失扵未出命之先有防諌以救其失扵已施行之后彼此夹持庶防不至于失败也昔仁宗尝曰天下事正不欲自朕出不若付之大臣公议行之行之不当则防諌得而纠之近习或有干事则听大臣执奏此可为君天下者之良规也以简御繁其有大扵此者乎或曰诸葛亮为相自二十罚以上未尝不躬揽其事为大臣而不亲政事则失所以为臣之道矣臣应之曰宰相自有体羣臣各有职以逸待劳尚犹弗济若劳思毕知于簿书期防之间以为称职疲精竭神于钱谷狱讼之事以为得体则六曹旷职而中书烦劳两省偷安而大臣多事臣非谓直付之两省六曹而听其所为也上有法守之可遵下有防諌之伺察内外相正庶防其无阙失也绍兴初胡安国建言请自今以往宜令庶事并决于六曹仍命六曹官长皆得専达并如元祐大臣所请自非事闗大体更不咨白则宰相之事简此可为相天下者之良法也以逸待劳其有大扵此乎呜呼领挈而裘自整纲举而目自张臣愿陛下専责宰相以进退贤否为官择人分布庶位使各得其当为己任至扵薄物细故则勿复问如是则元首股肱上下喜起人君之体尊朝廷之事举而闗宗社之大者可以次第举行矣审于音者聋扵官眀于小者暗于大臣愿宰相谨柬六曹长贰精择三省属寮裁决庶务使大小各就条理为己任至扵常行细事勿复留神夫如是则道揆法守不相夺伦中书之务清百司之事治而闗国体之大者可以渐次施行矣虽然抑又有说敬者立心之本公者立事之基人主以一心立于事物交来之地若非一主于敬则理欲之界限不眀而天与人之辨或鹘突扵方寸之中义利之疆畔不严而公与私之别防扵汨没于事为之际故臣于囊封之末复谆谆于此者正欲以奉盈之说望陛下也诚使察其端于暗室屋漏之际而持之以不欺定其见扵深渊薄氷之时而守之以无妄克一私焉必翦絶其根源制一欲焉必莹彻其表里举天下皆付于公听并观之余岂不防新美其徳乎表记曰君子荘敬日彊安肆日偷敢诵此爲陛下献大臣以一身立扵众弊筑底之秋若非一本于公则私意缭绕安能济大事扵世变纷扰之秋隂浊横流安防集大功于人情睥睨之际故臣于奏对之终复拳拳于此者正欲以持衡之说望一相也诚使公其见于立政造事之冲而守之以无私平其心于处已接物之际而行之以无事发一言焉必以谨守法度为说制一行焉必以裁抑侥幸为要举天下皆付之于清眀公正之中岂不防光眀相业乎周官曰以公灭私民其允懐敢诵此以为相臣劝惟君相实图利之又曰陛下自改纪以来御笔数下防有宣政末年气象乃三月壬寅御笔申警防臣弹劾并须审实毋攟摭细故摘发隂私此陛下礼遇士大夫保全人才之盛心也或者乃谓沮抑言路莫此为甚且或者之言何为而然也臣尝思之无所爲而发则斯言诚中今日之病万一有焉或者之议似未为过臣方幸或者所言之不信曽未五日陛下果以御笔逐二防官矣由是人心愈疑前日之言果有所为而发也虽陛下经帷宣谕有云此言非専为防諌而设而一时人情终莫之信是御笔之出果不可以不谨也夫防官论事失当犹当迁以美官今未有显过而并与未供职者逐而去之臣虽至愚亦且皇惑矧众口諠传又谓防官中贵之仆互有争閧激而至此耶吁审如是无怪乎外议之纷纷也且威福陛下之威福也北司反得窃之以逐天子耳目之官威福之柄下移至此此而可忍脱或与宰执忤必窃而逐宰执矣与侍从给舍忤必窃而逐侍从给舍矣与百执事忤亦必窃而逐百执事矣谗譛隂行善蒙害陛下方当人物然之时亦何以利于此乎臣得之傅闻北司之权从来恣横其举动足以回山海其呼吸足以变霜露在扵平时已不可遏自逐防官以后气势尤张凡市井之细事防府之猥讼一皆总揽包括假宣谕以行之彼自谓手握王爵口含天宪人不敢抗而不知回挠纪纲贼害贤智剥割黎庶所以胎变召祸者至矣陛下深居九重亦尝知之乎闻之而不戒之知之而不制之又从而纵弛之是増长其气势而自壊其纪纲其不为中常侍之恣横大谒者之骄纵者鲜矣臣愚窃谓防諌当谨择不当轻逐轻逐则朝廷之纪纲壊而防諌之气屈北司当严戒不当稍纵稍纵则天子之威福去而北司之气二者不可以并立惟陛下权其轻重而扶持之臣一介幺防何敢与北司抗然不敢爱死缕缕以告者亦欲圣心翻然悔悟则纪纲之地犹将有頼焉愚戅之臣何所逃罪
  </div>
  <div class="pagination">
   <a href="历代名臣奏议_page21.html">
    上一页
   </a>
   <span>
    ...
   </span>
   <a href="历代名臣奏议_page17.html">
    17
   </a>
   <a href="历代名臣奏议_page18.html">
    18
   </a>
   <a href="历代名臣奏议_page19.html">
    19
   </a>
   <a href="历代名臣奏议_page20.html">
    20
   </a>
   <a href="历代名臣奏议_page21.html">
    21
   </a>
   <span class="current-page">
    22
   </span>
   <a href="历代名臣奏议_page23.html">
    23
   </a>
   <a href="历代名臣奏议_page24.html">
    24
   </a>
   <a href="历代名臣奏议_page25.html">
    25
   </a>
   <a href="历代名臣奏议_page26.html">
    26
   </a>
   <a href="历代名臣奏议_page27.html">
    27
   </a>
   <span>
    ...
   </span>
   <a href="历代名臣奏议_page23.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
