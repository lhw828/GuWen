<!DOCTYPE html>
<html>
 <head>
  <meta charset="utf-8"/>
  <title>
   河南通志 - 第 210 页/共 276 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   河南通志 - 第 210 页/共 276 页
  </h1>
  <div class="content">
   懐庆府
　　天宁寺【在府治东元泰定元年创建明洪武十年重修】兴隆寺【在府治西北即元仁宗潜邸延祐三年建明永乐十二年重修】义台寺【在府东北元泰定间建明洪武十七年修置僧纲司于其内】兴教寺【在府城东元至元间建】洪道寺【在府城南元天厯元年创建明洪武五年重修】大道寺【在府城西北元皇庆二年创建明洪武五年重修】吉祥寺【在府城东北元至元六年创建明洪武七年重修元呉莱诗今夕逢寒食行唫采物华风生敲槛竹雨湿堕船花曲坞青龙树长滩白鹭沙回看湖水上直去到君家】明月寺【在府城东北四十里明月山一名寳光寺元泰定中创建明永乐年间重修】延庆寺【在济源县城北龙潭里唐垂拱初建明洪武间重修寺西有龙潭潭上有澄源阁定庵雪庵四令公祠宋王岩叟诗龙影幽潭事已空惟余翠竹混青松路穷西北无他景只有青山一万重黄庭坚诗烟村水寺若江湖林麓山川入画图壁上薰风为谁到侍臣曾此耀穷途又寺阁涵虚跨碧潭菰蒲枫柳认江南侍臣家世俱游此鴈序题名在壁龛】长兴寺【在济源县城北一里许齐河清四年建明洪武十五年重修】洪福寺【在济源县治东北金大定四年建明永乐十一年重修】化城寺【在济源县城东北三十里有洞唐相裴休读书之所咸通中创建明永乐七年重修】盘谷寺【在济源县城北二十里齐建元元年创建明洪武十年重修】泰明寺【在济源县城南元泰定中创建明洪武二十一年重修】商山寺【在济源县商山今花石村东以石皆五色故名即四皓隐处】胜果寺【在修武县治南宋绍圣中创建明洪武初修置僧会司于其内景泰七年重修】崇明寺【在修武县治东北百家岩元至元中创建寺北有石室】云台寺【在修武县太行山之巅】法云寺【在武陟县治东后周广顺三年创建明洪武初修置僧防司于其内永乐十八年重修】妙乐寺【在武陟县城西大义乡有舎利塔在内后周显徳二年创建明永乐十五年重修】
　　【皇清顺治四年増修】月明寺【在武陟县扈庄明胡汝嘉诗泉声出翠微萝薜隐禅扉红叶酣秋色黄花照客衣山空防鸟度天浄片云飞更爱西峯胜林亭下夕晖】普济寺【在武陟县千家村元至正中创建明成化崇祯间重修皇清康熈二十五年复増修】水峪寺【在武陟县城北太行山内】上生寺【在孟县治东南金大定间创建明洪武初置僧防司于其内景泰间重修嘉靖三十五年重修】
　　【皇清顺治九年増修】金山寺【在孟县城西一十里紫金山唐垂拱三年创建明成化元年重修】盘龙寺【在孟县城西三十五里杨村唐开元二年创建明成化元年重修薛所蕴诗地隐蟠龙曲林藏古寺幽岩花拂殿起涧水抱门流雨霁峯峦出天空禾黍秋坐来羣籁寂钟磬自悠悠】崇胜寺【在孟县城北二十五里相封村元大徳四年创建明景泰七年重修】増福寺【在孟县治东始建未详元至大二年重修明宣徳三年建千佛阁正徳间重修万厯三十二年重修】
　　【皇清顺治十三年増修明何瑭记孟县城有寺曰増福寺之内有殿曰弥陀葢寺僧福攅及其同袍福善之所建立也栋宇既完佛像既设乃因儒学李生潘生谒予请记予辞之再三而攅之请益确乃为记曰嘅惟佛之教起于西方中国古无有也自金仙入梦而佛教始来自白马防经而寺院始立晋宋齐梁魏隋之间佛教大兴招提兰若徧于海内上自王城国都下及穷乡小邑无处不有噫方其盛也钟鱼呗梵之音喧阗朝夕幡幢刹柱之形辉映远近兆庶葢无不目而神夺者及其衰也栋宇轇轕或化为荒烟野草像设庄严或化为飞萤走燐是虽刼数有常亦旧人谋所致故远公振锡庐山以兴达磨面壁少林斯啓究观前后何莫由斯爰惟福攅上人系出名门身皈佛教以一佛之道广大宏深非栋宇华丽不足尽后嗣崇奉之心非像设具存不足起兆庶瞻依之念爰与同袍共建斯殿营表方立檀越云至祗园布金公输献巧经始于治八年四月落成于正徳五年九月轮奂鲜明金碧照耀俨若雷山鹫岭移自西天释迦头陀聿来东土逺近瞻依倍加敬信噫福攅诸上人可谓有功于其教矣佛之道予不能知也以生民之常道论之福攅诸丄人之于其教殆所谓克家之子欤姑以是记】福智寺【在温县杨门村创自东汉唐太宗重修元至正年间重修明洪武末修葺置僧纲司于其内】
　　【皇清顺治年间复増修】天王寺【在温县夹树头村南春秋鲁僖公二十八年壬申公朝于王所即此】兴化寺【旧在温县南门内金天防十年嵗荒歉僧人善至化粮煑粥以济之人皆称善因改名设粥寺明嘉靖元年太守王公移寺城东南隅晋宣帝故宅】
　　【皇清顺治十四年重修】慈圣寺【在温县西大呉村晋天福二年创建金大定二年元至元三年明治三年屡奉勅重修写画塑世称三絶唐温庭筠诗路分蹊石夹烟丛十里萧萧古树风出寺马嘶秋色里向陵鸦乱夕阳中竹间泉落山厨静塔下僧归殿影空犹有南朝旧碑在耻将兴废问休公】善防寺【在原武县东门外明洪武十二年建置僧防司于其内】防观音寺【在原武县有二一在磁堌堤一在张南村】玉清宫【在府治西明宣徳五年创建成化元年奉勅修缮】崇宁宫【在府城东北郭间沁河南岸捍巨流之下冲耸艮方之秀气为一郡胜观康熙三十年郡守刘维世建】紫微宫【在济源县西北一百里王屋山下唐司马承祯栖止之所宋绍圣初创建元大徳间修明天顺元年重修明谢榛诗断山经过处三十六廻泉石树迎华月瑶宫带紫烟异香犹入夜飞驭俨横天借问丹台上于今复防仙】太清宫【在济源县清源里元至顺间建明洪武初置道防司于其内】灵都宫【在济源县城西三十里尚书谷唐天寳间创建元至元间重修相传即玉真公主升仙处也唐李羣玉诗高情帝女慕乗鸾绀发初簪玉叶冠秋月无云生碧落素桃含露出清澜层城烟雾将归远浮世尘埃久住难一自箫声飞去后洞宫深掩碧瑶坛宋文彦博诗再到灵都访旧游青山依旧白云秋烧丹帝子名犹在憇鹤仙人迹尚留万轴元科瑶笈重满庭凉露木樨稠千年物外栖真地肯许风烟占一邱】清虚宫【在济源西北一百里王屋山东南明呉国伦诗偶来仙观踏飞霞遥见青林已着花若道人间无月府门前谁驻五云车】天庆宫【在济源县西北隋开皇间创建】阳台宫【在济源县西北一百里王屋山下晋烟萝子栖真之所唐开元中创建元至正间重修明呉国伦诗万山絶顶天坛麓古观嵳峩华葢覆有客寻真千里来真人已去空阳台白云狼籍栋宇欹苔藓半蚀开元碑开元至今九百年人世非故山依然操瓢且汲洗参井鑚火旋开煑石鼎黄冠道士休相惊烟萝之子原无名】岳云宫【在孟县南门外元至元间创建】天真观【在府治西南元至正六年创建明永乐中重修置道纪司于其内】太古观【在府城东元大徳初创建明洪武末重修】奉仙观【在济源县城西北唐垂拱元年创建元至元中重修宋贺兰栖真于此】玉阳观【在济源县西三十里玉阳山唐睿宗女玉真公主修道于此唐王维诗碧落烟岚外瑶台道路賖如何连帝苑别自有仙家此地回銮驾缘云转翠华洞中开日月窻里发云霞庭养冲天鹤溪流上汉槎种田生白玉泥灶化丹砂谷静泉逾响山深日易斜御羮和石髓香饭进胡麻大道今无外长生讵有涯还瞻九霄上来往五云车】洞云观【在济源县有二一在瑶头里元至元五年创建一在莲董里元至元二年创建】六真观【在修武县城北二十里六真山世传六真邱刘谭王郝马讲道之所唐天成间创建明洪武间修置道会司于其内】隆禧观【在武陟县西门外宋元丰间创建明洪武初重修置道会司于其内】通元观【在武陟县治西北元至正初创建】清真观【在孟县城西竹园村元至元十年创建明洪武间重修置道防司于其内金元好问诗水际茅斋星散居白云闲伴五溪鱼茂林修竹山如画蘸碧轩中恐不如】防云观【在孟县西路家庄元至正十五年创建】上元观【在原武县东门外】长生观【在济源县曲冢里元中统二年创建】玉真观【在武陟县西小司马镇】
　　河南府
　　白马寺【在府城东汉明帝时摩腾竺法兰始自西域以白马防经来初止鸿胪寺遂取寺为名创置白马寺即僧寺之始也永平十年创建宋淳化元至顺间俱勅修明洪武二十三年重修宋苏易简记东周旧壤西洛名都景气澄清风物竒秀长源渺渺龟负书之川平隰依依白马防经之地考其由为中国招提之始语其要居西京繁防之间历累朝而乆郁真符偶昌运而洊陈灵贶不有兴葺宁昭徳音法天崇道皇帝端拱北辰垂裳南面歩摄提而重张嵗纪把钩陈而再纽乾纲实异俗于藁街纳生民于寿域尚或探象外访道环端恭已虚懐法妫汭无为之化凝神静想忆灵山授纪之言省鸿名崇十号之空王毕皇居峻三休之妙观坐致华胥之境平登安养之方慈云远覆于氷天法浪遐滋于桂水东逾涨海扬帆颁贝叶之书西洎流沙刻石记金刚之座勤行之能事着矣隂隲之元功大矣一日谓近臣曰朕尝探赜造化穷研载籍视彼河海犹分其先后譬诸水木尚本其根源观夫象教斯来真诚下济诚由彼摩腾竺法兰二法师者扬庵园之末绪越葱岭之修程百千亿佛始演其性宗四十二章初宣其宻义则何必伯阳道徳止留闗令之家倚相典坟自伏生之口而已哉瞻彼维洛灵踪尚存未旌胜缘良谓阙典时属单阏值嵗勾芒驭辰龙星虽耀于雩坛兔魄罕离于毕宿询于黔首未兴云汉之謡轸彼皇情已甚桑林之祷命中使以驰驿谒仁祠而致诚忧勤上通灵应如响岂独商羊鼓舞但闻阙里之言力士沾濡惟纪开元之代乃命鼎新纬构寅奉庄严采文石于他山下材于邃谷离娄骋督绳之妙冯夷掌置臬之司辟莲宫而洞开列绀殿而对峙图八十种之尊相安二大师之法筵灵骨宛如可验来仪于竺国金姿穆若犹疑梦现于汉庭天风髙而寳铎锵洋晴霞散而雕栱辉赫周之以缭垣浮柱饰之以法鼓胜幡远含甸服之风光无殊日域旁映洛阳之城阙更类天宫时则郏鄏游客轘辕遗俗或黄发台背之老或髫稚齿之童途謡巷歌相与而谓曰吾皇帝之稽古务本也为苍生而祈福致金仙之降灵遂使权舆圣教之津将壅而复决经始福田之所已圮而更兴未覩时巡弥坚望幸伫听建圭立极逾姬公洛食之符检玉升中越孝武山呼之瑞臣生逢尧禹职符严徐自追阆苑之胜游粗得楞伽之真趣爰承诏防命纪嵗时虽罄没荒芜欲继金声而莫及然勒铭琬琰期将火徳以弥新】光宝寺【在府城晋建赵逸游洛尝叹曰晋朝石塔寺今为光宝寺人问其故曰晋朝三十二寺尽皆湮灭惟此独存】乾元寺【在府城西南三十里魏时创建昔在伊阙东山之岭明嘉靖间迁于山之麓】奉先寺【在府城西南三十里阙塞山后魏时建唐杜甫诗已从招提游更宿招提境隂壑生虚籁月林散清影天阙象纬逼云卧衣裳冷欲觉闻晨钟令人发深省】广化寺【在府城西南三十里元魏时创建龙门八寺之一】香山寺【在府城西南二十五里龙山上后魏时建唐白居易与僧佛光结香火缘尝写其文集留寺中寺久废】
　　【皇清康熙四十六年学使汤右曽捐俸重建有碑记详艺文中唐李颀诗夜宿翠微半高楼闻暗泉渔舟带远火山磬发孤烟衣拂云松外门清河汉边峯峦倚枕席世界接人天霭霭花出雾辉辉星映川东林曙莺满惆怅欲言旋唐李白诗朝发汝海东暮栖龙门中水寒夕波急木落秋山空望极九霄逈赏多万壑通目皓沙上月心清松下风玉斗横网户银河耿花宫兴在趣方逸懽余情未终鳯驾忆王子虎溪懐远公桂枝坐销歇棣花不复同流恨寄伊水盈盈焉可穷】安国寺【在府治南唐咸通间建元延祐六年重修明洪武初修置僧纲司于其内成化治间相继修葺防议乔缙为记】福先寺【在府城东三里唐神龙元年武则天创建明洪武十二年重修成化中洛水冲圯徙于北】荷泽寺【在府城外天津桥之南一名圣善寺唐宗幸东都大旱召僧无畏盛一鉢水持数百咒顷之大雨即降明皇因于此地造寺因名】法祥寺【在府城东本后唐夹马营即宋太祖诞生之地建隆二年创建初为应天寺后改今额明洪武十年重修】旌孝寺【在府城南府店保宋皇祐元年建寺傍有程子墓皇祐二年重修】褒贤寺【在府城南彭婆保宋熙宁三年以范文正公墓而建明洪武十二年重修】华严寺【有三一在府城南范村保宋太平兴国年创建元大厯二年重修一在永宁县城西南唐贞观二年创建一在新安县城西金明昌六年建】法藏寺【在府治东南明景泰五年创建】迎恩寺【在府城东北明万厯间福藩创建】水陆堂【在府城西五里北即千佛寺明万厯时创建崇祯年间重修】
　　【皇清顺治九年河南守道许文秀修】寿圣寺【有二一在偃师县城南元至正十一年创建明洪武十五年重修置僧防司于其内一在渑池县治西北二十里宋大观元年创建】崇圣寺【在偃师县城西南缑氏保魏武平间创建元至正十一年重修明洪武二十一年重修】龙泉寺【有二一在府城姬磨保唐时建明成化十一年修一在偃师县城东孙家庄保明洪武间创建洪熙初重修】
　　【皇清顺治十六年邑人蔺廷达重修】普安寺【在巩县治南金贞祐三年创建明洪武十五年重修置僧会司于其内】净土寺【在巩县后魏景明间建凿石为佛佛与窟连像貌巍然宋时为西京胜地金为石窟寺唐喻鳬诗一刹古冈南孤钟撼夕岚客闲明月阁僧闭白云庵野鹤立枯树天龙吟净潭因识无生理合向此中探】慈云寺【在巩县青龙山内汉明帝时西僧摩腾竺法兰创建】清凉寺【有三一在巩县城南苏村保一在孟津县城西一在登封县城西金贞祐中创建】西烟寺【在孟津县城东】报恩寺【有三一在孟津县城西南元至元二十八年创建一在宜阳县城南元天厯二年创建一在嵩县城东明洪武初创建其在孟津县置僧防司于其内】兴国寺【有三一在孟津县城西唐咸宁间始建明洪武初重修一在嵩县北元泰定四年创建一在卢氏县城东南文峪社宋延庆六年创建】胜因寺【在宜阳县治西北即古甘棠驿宋大中三年建明洪武八年重修置僧会司于其内】弥陀寺【有三一在宜阳县城西元至正三年创建一在渑池县城南元大徳元年创建一在嵩县城西南元至元三年创建】法王寺【在登封县城北嵩山南麓汉永平十四年创建唐贞观中太宗勅増佛像开元中改名功徳宋庆厯中复改今名唐白居易诗防刹夹虚空縁云一迳通似从忉利下如过剑门中灯火光初合笙歌曲未终可怜狮子坐升出浄名翁】少林寺【在登封县城西少室山北麓后魏孝文帝时创建梁时达摩居此面壁九年隋文帝改名陟岵唐复名少林明洪武初重修唐宋之问诗绀宇横天室廻銮指帝休曙隂迎日尽春气抱岩流空乐繁行漏香烟薄防斿玉膏从此泛仙驭接浮丘唐沈佺期诗长歌游寳地徙倚对珠林鴈塔风霜古龙池嵗月深绀园澄夕霁碧殿下秋阴归路烟霞晚山蝉处处吟唐禇朝阳诗飞阁青霞里先秋独早凉天花映近月桂拂檐香华岳三峯小黄河一带长空间指归路烟际有垂杨明李梦阳诗林深谷暝客子入钟鸣叶落秋山空烟云细袅石涧底峦岫乱积松牕中唐碑汉碣藓字剥虎啼猿啸萝灯红独坐悠悠息尘想少室影下月出东】嵩岳寺【在登封县城西北嵩山之前魏宣武帝创兴孝明帝正光间榜曰闲居寺隋开皇五年改题嵩岳寺唐兴重为修复武则天幸嵩山常以此为行宫送镇国金佛贮焉明洪武初重修】防善寺【在登封县城西后魏时建宋王着有记又有元雪庵李溥光所书茶牓刻字】永泰寺【在登封县城西太室之右后魏孝文帝公主焚修地周榛诗峯廻磴转緑隂齐云防禅扉日欲低寂寞瑶函人不见一声清磬石坛西】龙潭寺【在登封县城东北唐时创建明洪武二十年重修】卢岩寺【在登封县城东北一十五里即唐谏议卢鸿隐居之处开元中改为寺】宝林寺【在登封县城西南元至大二年创建】峻极寺【在登封县城西五代晋时创建初名天成天福间更赐今额金大定间重修明洪武初重修置僧会司于其内冯樾诗古刹连城郭廻瞻太室髙微风生殿角细雨间松涛杯酒依朋好山川属我曹晴宵万虑寂无俟向禅逃】福昌寺【在永宁县城西北唐贞观元年创建宋淳化四年重修明洪武十七年重修置僧会司于其内】圣水寺【在永宁县冯村保魏太和二年创建明洪武间重修】紫葢寺【在永宁县冯东保隋大业三年创建元至正七年重修】香泉寺【在永宁县城西五里延寿山前明洪武十五年创建】宝云寺【在新安县城北门外慕容山前金大定九年建明洪武十七年重修置僧会司于其内永乐十年重修】天宫寺【在新安县城东北二十五里古村宋祥符五年建】朝阳寺【在新安县城东北四十五里北冶西宋淳化二年创建明季修葺】
　　【皇清顺治十二年重修】廨院寺【在渑池县城南宋大中祥符二年创建明洪武十五年重修置僧防司于其内景泰三年重修】云门寺【在渑池县城北三十里唐嘉祐元年创建宋元祐元年重修明永乐三年重修唐孙逖诗香阁东山下烟华象外幽悬灯千嶂夕巻幔五湖秋画壁余鸿鴈纱牕宿斗牛更疑天路近梦与白云游】玉宝寺【在嵩县西闗明洪武十年建置僧会司于其内】行香寺【在卢氏县治北元元统间创建明洪武三年修置僧防司于其内】上清宫【在府城北八里世传老子修链之所正殿梁柱及瓦皆范铁为之】
　　【皇清康熙三十一年重修】下清宫【在府城北五里】崇福宫【在登封县城东北五里汉武帝创建名万嵗观唐改名太一观宋改今名为真宗祝厘之所宋韩维司马光程颢程颐朱熹等皆提举管勾于此】玉虚观【在府治东南金大定间创建元至正二十四年重修明洪武十五年修置道纪司于其内】云溪观【在府城东北即今三井洞宋邵康节赏夏处云溪观即此】九真观【在府城南旧有东华正阳纯阳海蟾重阳丹阳长真长生长春九真塑像在内后废】岱岳观【在府城东郭元元统间始建初为通仙观至元五年改今名明永乐十年重修】仙鹤观【在偃师县西南三十五里缑氏保相传王子晋于此乘鹤升仙故名始建未详宋皇祐二年重修】崇庆观【在巩县南学宫右明洪武十五年创建置道防司于其内】玉宸观【在巩县城南罗口保元至治元年创建明洪武三年重修】宝泉观【在孟津县城西元至正十二年建】威灵观【在孟津县城西汉武帝陵寝所在故名始建未详元至大元年修】太清观【在宜阳县治东南迎晖门内金正大八年建明洪武二十五年修置道会司于其内永乐七年重修新安县东亦有太清观】奉真观【在宜阳县城西上庄元至元八年建明正统八年重修】隆唐观【在登封县逍遥谷中按王适碑文唐高宗调露元年帝同武后如嵩山亲幸潘师正之居勅有司即其庐建隆唐观即此】天封观【在登封县城北唐天宝初创建元至元间改为嵩阳宫后复改今额石上有韩文公题名欧阳公防宋梅尧臣诗车马云外来衣沾半山雨弭节叩真君扪萝笑尘矩廻溪响石松灵茹抽岩坞玉槛刻年华应无愧前古】白鹤观【在登封县太室山西去絶顶约四五里】寥天观【在永宁县城南唐武徳八年建元中统五年修明洪武十五年重修置道防司于其内正统十一年重修】龙泉观【在永宁县寻峪保元至正十七年创建】洞真观【在新安县城西南二十五里即王樵洞元大徳间建明洪武十五年重修置道防司于其内永乐十三年重修卢氏县亦有洞真观元元统二年创建】修真观【在渑池县城东二十五里宋至和二年创建即马丹阳升仙处】紫微观【在渑池县北二十里宋绍圣四年创建】成徳观【在庐氏县城东五代周显徳四年建元延祐四年重修明洪武十七年重修置道会司于其内】保真观【在偃师县城西北三十里石桥保】玉真观【在偃师县城西南五里寺庄保元至正十六年重修】
　　南阳府
　　弥陀寺【在府治东晋永昌三年创建明洪武十三年重修置僧纲司于其内】崇善寺【在府治西北元至元间勅建】兴国寺【在府城东南宋至和元年创建明洪武十年重修】文殊寺【在府城东南唐贞观二年创建元燬于兵明洪武初间重修】广敎寺【在府城北元至元初创建明永乐十年重修】栖霞寺【旧在南召县城西北四十里丹霞山即唐丹霞禅师修真之地宋长庆四年创建元末兵燬明永乐十二年重修今并入南阳县唐綦毋潜诗南山势廻合灵境依此住殿转云崖隂僧探石泉度龙蛇争翕习神意皆密防万壑奔道塲羣峯向防树天花飞不着水月白成路今日观我身归心复何处】迎恩寺【旧在南召县城东一里明成化十三年创建置僧会司于其内今并入南阳县】安国寺【在镇平县城东北三里古安国城内】中兴寺【在镇平县城西南十五里一名灵泉寺元大徳间创建明洪武初重修】延寿寺【在镇平县治东北始建未详明正统九年重修置僧会司于其内】菩提寺【在唐县治东杏花山宋绍圣三年创建明洪武初修葺置僧防司于其内宣徳三年重修明李蓘诗斜日东山杖防行松清半杂管声无劳猿鹤惊飞盖笑指闲云似客情】华严寺【在唐县城东后有宋玉墓在焉】黄台寺【在唐县城西南四十里】圆通寺【在泌阳县治西南始建未详明洪武三年重修置僧会司于其内明何景明诗晓问圆通寺青山拄杖寻飞梁袅石涧寒日抱霜林殿阁攀跻远闗河眺望深下看孤鸟翼万里送遥心】龙岩寺【在泌阳县城西饶良保明永乐元年创建】印水寺【在泌阳县城南南山内】青峯寺【在泌阳县北四十里蜈蚣山始建未详明何景明诗袅袅丹梯百丈悬上方宫在白云间川源暮过淮西雨楼阁晴开楚上山厌逐风尘为客乆喜将樽酒对僧闲同游更有情亲在并辔山中日往还】永庆寺【在桐栢县城东北三里宋大观元年建明成化十三年重修置僧防司于其内】罗汉寺【在桐栢县城东毛家集宋元丰八年创建元至正六年重修】福胜寺【在邓州治西南紫金山东宋天圣间创建明洪武十年重修置僧正司于其内寺东北隅有塔一十三层髙百余丈中一井呼为海眼因为塔以镇之天顺间重修明李贤诗晓穿飞翠到灵山花雨含香洒竹闗林鸟不惊驯虎至溪云长共老僧闲携琴客为谈住拥盖人从听法还钟磬声残修定后万龛灯火緑萝间】海云寺【在邓州城西茶店】建福寺【在内乡县治东明洪武初创建置僧防司于其内】竹林寺【在内乡县城南长庆保元至正元年创建】隆兴寺【在内乡县城西南桥头保明洪武初创建明李蓘诗云木僧堂夜石牀客梦寒萧萧霜叶过落落曙星残月影挂孤塔溪声清戒坛下方聊一望尘海正漫漫】蒿溪寺【在内乡县治西南旧名观音寺明正统间创建成化时知县沃頖重修】白云寺【在内乡县城西南一十里孤峯山之巅明方大美诗遥看寺插白云边风穴松门敞法筵不住钟声鸣万壑翛然香气射三天山围鴈塔浮金界水涌龙宫喷玉泉顾我廵行嵩汝地何当重问慧公禅】兴化寺【在淅川县城西南三里元延祐中创建】龙巢寺【在淅川县城东魏太和初创建因有龙巢于此今窟尚存欧阳公有记明丘潞诗乘兴移烟棹探幽到碧岑危楼霞壁外古寺石丛隂往迹僧犹识残碑我重寻欧阳虽已矣藻翰有知音】香岩寺【在淅川县城东南一百里白崖山有两禅院乃唐一行与虎茵二师所开一行在长安示寂肃宗归而之邓守表闻自葬后山中香风一月不息故名其寺曰香岩始建未详明永乐间重修】净土寺【在淅川县城东南十五里俗名樵峪寺元至元初创建殿中有泉穿石凿流有记明沈继先诗翠萝深处拥楼台春日登临野趣开一水逺从襄浦去万山高自陜闗来白云留我栖禅榻黄鸟催人送酒杯满目烟花题不尽罗衣携得妙香回】旋台寺【在淅川县城东南一百里与白崖山相连】干明寺【在新野县城东南即汉隂皇后故宅后建为寺元末兵燬明洪武八年重建置僧会司于其内明范惟一诗云峯上接蔚蓝天萧寺迢遥架紫烟尚忆采铜来帝辇还怜飞锡自唐年香云拂座三花拥宝月临池一镜悬偶憇公车聊眺覧非闗耽慕竹林禅】龙泉寺【在新野县城北元至正四年建明洪武七年重修明程兰诗寺额扁龙泉于兹防百年远山晴列画流水夜鸣秪树齐僧腊天花雨法筵偷闲消世虑来就上方眠】开化寺【在裕州治西北宋元丰八年创建明洪武二十三年重修置僧正司于其内】普严寺【在裕州城东南四十五里大乘山宋大观元年创建明洪武十六年重修】云居寺【在裕州西三十里罗汉山金正大年建】普济寺【在裕州城北金贞祐二年建明洪武三年重修明唐顺之诗宛转灵峯合微茫鸟路通闲来竹林下醉卧石房中隂涧泉先冻阳崖蕋已红攀萝探虎穴憇石俯蛟宫上客思留带山僧不避骢夜深清啸发流响入寒空】开元寺【在舞阳县治西唐开元间创建元大徳五年重修明洪武十六年重修置僧会司于其内】显庆寺【在舞阳县城南唐显庆间创建明洪武十七年重修】大通寺【在舞阳县城东南唐大历时创建】万安寺【在叶县治北明洪武三年创建置僧会司于其内景泰三年重修】圆明寺【在叶县治南元至元间创建明洪武七年重修】大安寺【在叶县城西北始建未详明洪武十年重修寺傍有隋淮南公墓碑寺为守坟设也】奉恩寺【在叶县河山里唐天宝元年创建明洪治二年重修有襄城王锦记】华阳宫【旧在南召县城西七十里今并入南阳县】普济宫【在内乡县城西南五十里石堂山即麻衣子修真之所相传旧名石堂观唐贞观中改今名元大徳间重修】万寿宫【在裕州城东北五十里黄石山麓唐开元时建】仙游观【在府城内唐韩诩诗仙台初见五城楼风物凄凄宿雨收山色远连秦树晚碪声近报汉宫秋疎松影落空坛静细草晴香小洞幽何用别寻方外去人间亦自有丹邱】元妙观【在府城西北明洪武四年创建置道纪司于其内】高真观【在府城西南】太极观【在镇平县治东北始建未详明正统六年重修成化十年重修置道防司于其内】通真观【在唐县城北明宣徳十年创建】金台观【在桐栢县城东南一里正统二年创建成化八年重修明叶泰诗桐栢山开淮水流白云深鎻洞林幽驱龙跨鹤何年事仗剑携琴此日游螭壁正辉神阙晓蠙珠遥出海门秋江湖僻性躭竒絶防欲移家为尔留】佑徳观【在邓州城西南元中统二年创建明洪武十年重修】廻阳观【在淅川县城东南一十五里雷山上唐贞观三年创建明成化间重修】长生观【在内乡县城南永清山宋淳化中创建元至正中重修】仙翁观【在裕州城东北五十里黄石山葛仙翁升仙于此今有升仙阁唐开元中建宋崇宁三年修葺明洪武初重修宋范致虚记奠楚之北鄙表界提封镇以方城之山羣峯巃嵸聫延四合望之回环宛若郛郭其中一峯巍然而高大独出众峯之上者黄石山也山之东曰青龙潭西曰白虎峯南曰火精岭北曰真洞其中是为黄石名因济北之神祥兆留侯之梦自汉迄今灵宫是保者仙翁观也观枕黄石山之麓南面而朝羣山来者若趋伏去者若奔避屹而峙者若峩冠垂佩剑履而侍飞烟屯云盘舆纡绋朝夕乎其上灵光寳气祥岚翠霭秀发乎其间是为福地实真仙列圣之所居唐开元中唐州之方城县刺史崔志亷县今罗文信以嵗旱嘉雨应祈肇新祠宫西平县令姚震为之颂刻石祠宇事载旧闻自唐之亡更五季防乱之余井邑无复保聚顾玆灵祠越在林莽荒圯弗治本朝景徳中真宗皇帝始诏崇饰嵗时遣使奉祀着之令甲元丰初神宗皇帝诏以中太一宫由是崇奉益严土木鸠僝之功逾三年始克冇就凡门庑堂室庖湢为楹一百有二十为工以万计而仙翁祠殿其成最居后盖造始以崇宁三年其成以五年积其费为钱二千万庭殖华焕广大髙明至者耸观焉瞻仙翁之遗像惕然如见其人慕仙翁之高风超然欲遗于世霓旌绛节从玉帝而何之羽盖云骈拥真官而来下宜为颂叹以被无穷其词曰金阙玉京朝以万灵从以百神惟帝之廷太微蘂珠紫府清都钧天广乐惟帝之居云旂缤纷高灵嘉娯胡为而来遗我素书胡为而游匪山之癯逢时有事拯彼焚溺着灵圯下托踪黄石留侯实受妖乱以息式慰侯心复玆显迹晦明之辰梦与父遇觉命立祠乃荒兹土称以仙翁着其父老自汉迄今多歴年所民懐其初祀事如故灵宫杳杳而非人间风马云车景光肃然宅我新宫主我福地永惠我民贻之万世】长春观【在舞阳县城西明洪武十六年创建】防鳬观【在叶县治东北即王乔飞鳬之所始建未详明洪武二十七年重建宋黄庭坚诗青山空在衣冠古白鹤不归宫殿秋王令平生尊酒地千年万嵗想来游宋梅尧臣诗山下溪流照城郭幽亭栢子风自落古坛苍藓少人行不见防鳬见黄鹤明李昌祺诗王子飞鳬处仙遥迹尚存城荒生暮霭殿古鎻秋云壊壁灯烟暗闲堦草气薰古今为县者神异独称君】云鹤观【在镇平县城西三十里一名白云观】
　　汝宁府
　　清戒寺【在府治西始建未详旧名草堂寺明治十四年重修勅赐今额万厯间重修明何景明诗郡西山畔旧禅宫朝暮风烟多不同已见楼台翠微里更闻钟鼓白云中】开元寺【在府治东南唐开元二十六年建明洪武十八年重修置僧纲司于其内】
　　【皇清顺治五年重建】吉祥寺【在府城南闗中有浮图九级唐兴化八年创建明天顺元年重修明末燬于兵　　　皇清顺治十五年重建】福兴寺【在上蔡县治西北元至元十二年创建明洪武十六年重修置僧会司于其内景泰四年重修】永宁寺【在上蔡县城东北一十里其地居芦镇之左汝水经其南包水绕其北亦胜境也】北泉寺【在确山县城西北乐秀二山之间隋时建唐名资福即顔真卿死节处宋崇宁间重修改为万寿禅寺寻改今名明洪武初重修】观音寺【在确山县东始建未详明洪武二十三年重建成化四年修葺置僧防司于其内】延禧寺【在确山县城北宋时建旧为弥勒院明成化十九年重修改今名】南泉寺【在确山县城西南一十里明佥事曹琏创建】禅定寺【在确山县城西北一十五里始建未详明治十四年重修勅赐题额】通慧寺【在确山县城西北一十里始建未详旧名中泉寺明治十四年修勅赐今额】法隆寺【旧在新蔡县治南唐末建明正统初徙于古城内东北隅置僧会司于其内】万岩寺【在新蔡县城西平信铺】宝严寺【在西平县东门外唐时创建明洪武十五年重建万厯二十六年知县张应化复修葺】金刚寺【在西平县城南二十里义亭冈之北古刹乆废明正统七年僧徳暠曾掘得石佛像三因重建明季宼燬邑绅耿拱极重修】金佛寺【在遂平县治南】兴国寺【在遂平县治西南明洪武二十一年创建正徳十五年修置僧会司于其内】金莲寺【在遂平县城西六十里分水岭】弥勒寺【在正阳县治前迎薰街右宋明道二年建明洪武十年重修内有雁塔】广教寺【在正阳县城东三十里俗呼柳寨寺崇冈峻岭环以阔河古木隂森尘嚣自逺】慈氏寺【在信阳州治东北间明洪武十五年创建置僧防司于其内天顺间重修明薛瑄诗山寺月皎皎流光入帘帷神清不成寐起视夜何其天汉渐回转北斗亦西移庭草繁露林竹生凉飔抚景念良友渺在天一涯冉冉易寒暑悠悠隔山陂岂无他人好中情讵能知所愿得懽晤以慰平生思】贤隐寺【在信阳州城西一十里贤首山一名贤首寺始建未详顺治五年兵宪陈聫璧重修明李梦阳诗谷寺鸣钟午未深躭幽特与伴相寻行穿树杪楼台见坐傍山腰紫翠沉独响涧泉石窦并飞梁燕入松隂徘徊自笑三江客伫望谁知万里心明何景明诗寂寂春山寺防峯画自隂行吟白云里独慰翠微心石磴悬萝暗岩亭杂树深还疑武陵口溪水入花林】白云寺【有二一在信阳州城南五里孟鳯乡一在罗山县城西南九十里御史熊璘有碑记】龙旋寺【在信阳州城南五十里一名龙泉寺】防林寺【在信阳州城东南五里明王延世诗秋来多远兴骑马到东林睠此无为境因知不染心凉风疎叶下斜日乱峯沉徙倚高楼上惟闻清梵音】报恩寺【在信阳州城南日新坊旧名开元今废塔尚存】董峯寺【在信阳州城南七十里】圣泉寺【在信阳州城南七十里中山乡明李防华诗沿溪十里入烟萝逺见招提拥翠螺苔色正宜新霁后松风偏向晚凉多拂琴懒作清商曲把酒聊为白石歌欲别山灵仍致问风尘何日许重过】宝峯寺【在信阳州城西北一百二十里长台乡】大乘寺【在罗山县城西南始建未详宋曽巩诗行春门外即东山蓝举宁辞数往还溪上鹿随人去远洞中花照水长闲楼台势出尘埃外钟鼓声来缥缈间自笑粗官偷暇日暂携稚子一开顔】佛图寺【在罗山县西南一百里】灵山寺【在罗山县城西南七十里始建未详元延祐二年重修宋赵抃诗为爱名山好登临尽日曛岩幽余暑雪钟冷入秋云篇咏惟僧助尘烦与俗分明朝入东棹因便识吾文】白莲塘寺【在罗山县城西南七十里明邑绅副使尚维持有碑记】白胜寺【在罗山县治东北相传为楚白公胜别业故名唐时创建明洪武十五年置僧会司于其内正统十三年重修万厯元年与县治更置明刘鸣瑞诗风雨过萧寺山川忆楚风当年公子邑今日梵王宫客下虚堂榻僧谈别院松何时携小品趺坐问支公】清凉寺【在罗山县城南三十里】九峯寺【在罗山县城东南一百二十里】弥陀寺【在罗山县城南一百二十里元海公和尚创建明黎光禄诗山逈人稀到云深寺目幽石封新藓宻林挂好藤稠履杖来三月心神度十洲白牛眠处冷清话欲披裘】圣哲宫【在府东瓮城内明嘉靖间归徳郡守王创建后废】壶僊观【在府城北一十五里即费长房遇仙处唐天寳中创建宋名壶公祠】悬瓠观【在府城内西南隅明正统间知府李敏创建崇祯七年重修】白云观【有三一在上蔡县治东北明成化三年创建一在遂平县城西六十里黄土岭一在罗山县城西明宣徳初喻九韶创建】正静观【在西平县城北二里明正徳年间创建】朝阳观【在确山县城东五里文笔峯东麓始建未详明宣徳初重建成化间重修】三清观【在确山县城南马鞍山始建未详明宣徳间重建天顺间重修】朝元观【在正阳县城外始建未详后废】丹阳观【在遂平县治东北明天顺七年创建李若梓诗古观沉沉画掩闗石坛松影似深山碁敲静院林花落云鎻幽檐野鸟闲昔有金丹飞紫雾今无大药驻红顔真人已跨防鸾去华表茫茫莫可攀】紫霞观【在信阳州治东南始建未详明洪武十五年重修置道真司于其内唐方干诗易觉春光老难消夏昼长问囚伤道气嚼句疗饥肠殿古苔痕澁坛高松桧凉黄冠谁可语试与辨亡羊明何景明诗仙人昔返上清家留下仙坛号紫霞世人不识蓬莱树道士空餐松栢花】云台观【在信阳州城西五十里】
　　汝　州
　　宝应寺【在州治东南俗名南禅寺唐开元初创建明洪武初重修置僧正司于其内】风穴寺【在州城东北二十里风穴山一名白云寺唐大中初创建明治间重修】殊胜寺【在州城西一十里一名金刚寺唐神龙初创建明正徳间修】南寺【在州城内宋时建顺治八年知州林中寳修】塔亭寺【有二一在州城东一名广慧寺宋元祐初创建明治间重修一在郏县城西明正徳间创建】仙林寺【在州城东北四十里界牌山下】妙水寺【在州城西妙水之上雨中春耕不胶不溅】浄因寺【在州城北二十五里宋元符庚辰年创建】玉泉寺【有二一在州城西北四十里元至正辛已年创建一在鲁山县城西北五朶山】普照寺【在州城西南四十里金正祐癸酉年创建】龙泉寺【有四一在州城东北二十五里唐太定癸卯年创建一在鲁山县城东南六十里元至正乙卯年创建一在郏县城南二十里一在寳丰县城西一十三里唐孟浩然诗亭午闻山钟起行散愁疾寻林采芝去谷转松翠宻旁见精舎开长廊饭僧毕石渠流雪水金子耀霜橘竹房思旧游过憇终永日入洞窥石髄傍崖采蜂蜜日暮辞远公虎谿相送出】寳云寺【在鲁山县西闗一名十方院元至正十一年创建】卧佛寺【在鲁山县治东北一名荷福寺元至正八年创建明洪武初重修置僧会司于其内】观音寺【有三一在鲁山县城西北五十里太平保宋政和间创建一在郏县城东南三十里一在伊阳县城东南】大觉寺【在鲁山县城北四十里明洪武二年创建】润国寺【在鲁山县阳石保隋开皇十六年创建宋太和五年重修】白云寺【有三一在鲁山县城南二十五里一在鲁山县城东北阳石保一在寳丰县城南二十里】万寿寺【在鲁山县段店有二其一名上万寿寺一名下万寿寺】龙兴寺【有三一在鲁山县城东南四十里一在郏县城东明洪武间创建一在寳丰县城东南五十余里】开化寺【在郏县治东后魏孝武帝时创建明洪武初重修置僧防司于其内　皇清顺治十一年重修】灵泉寺【在郏县城西北狮王保唐开元间创建】广庆寺【在郏县城西北三十里元至顺间诏建以守宋苏轼苏辙之墓】苍谷寺【在郏县塔亭保唐太和年创建王苍谷尝读书其中故名】香山寺【在寳丰县东南三十里龙山上内有古塔唐时创建宋熙宁元年重修宋韩琮诗信马盘桓上碧穹云埋松翠梵王宫老僧细説禅机话深防菩提色即空】灵相寺【在寳丰县治西南朝仪街金大定元年创建明成化九年重修置僧防司于其内因习仪于此故改名万寿寺】白雀寺【在寳丰县城东四十里父城保每遇丰年必有白雀巢于古槐之上寺因以名】干明寺【在伊阳县城东南四十里岘山上齐天保间创建旧名弥陀唐为天寿宋改今额明洪武间重修】练溪寺【在伊阳县练溪山中元大徳初创建又名为圣寿寺】清凉寺【在伊阳县城北五十五里宋熙宁五年创建】碧峯寺【在伊阳县治西隅明成化丙申年创建】报恩寺【在伊阳县城北五十五里明洪武五年创建】圆明寺【在伊阳县南二十里元至元十一年创建】金山寺【在伊阳县城北五十里周天复十年创建李翰诗过尽伊阳第防滩偶从方外驻征鞍深林月转松暗虚榻云侵布被寒梦寐也思王事重驰驱敢惮客程难山僧剰有慇懃意烂煑胡麻当传餐】广成宫【在州城西六十里崆峒山之上即广成子隐居之所始建未详】岘山宫【在伊阳县城东南四十里岘山之北上有真武观】
　　【皇清顺治十七年修】清溪观【在州城东闗鲁山巷西邱神仙修真之所始建未详宋庆元间重建明治四年重修】丹阳观【在州治东北隅乃马丹阳仙人修真之处明正统元年创建明彭纲诗上尽重城日欲流丹阳观里偶来游仙都路逈尘埃浄一树闲云满院秋】瑞云观【在鲁山县城东一十八里宋崇宁间创建】南华观【在鲁山县治南门内元至正丙戌年创建内有三清殿玉皇殿】女灵观【在鲁山县城西六十里小山间唐大中二年创建】昭阳观【在郏县治西南元大徳二年创建】
　　【皇清顺治十一年修】王乔观【在郏县城西北二十里金凤山上明嘉靖二十二年创建】玉阳
　　观【在郏县治东南元泰定年间创建】
　　【皇清顺治十八年王昕重修】朝阳观【在寳丰县治西北始建未详明成化间重建】神应观【在寳丰县城北】桃源观【在伊阳县城东南七里元至正七年创建明成化年间重修明祝富诗桃源宫在伊之南荒凉半亩修真庵种桃道士去已乆春风空落花防鬖我来停车访遗迹鹤飞灶冷无消息朗吟大笑出门去一溪流水春山碧】太古观【在伊阳县城东南元至正元年创建】丹阳观【在伊阳县城南八里一名马蓝观】凌霄观【在郏县城西北】陈　州
　　洪福寺【在州城北闗始建未详明洪武十七年重修置僧正司于其内】法华寺【在州城内东南隅后废】月波寺【在州城内东南隅四面皆水寺居波心今废】铜佛寺【在州城内北后废】天宁寺【在州治东北】寿圣寺【有二一在州城东元至正年间创建一在西华县城西南明永乐十年创建】永福寺【在商水县治东北明洪武初创建置僧防司于其内成化九年重修】北蔡寺【在商水县城南二十五里火铺】清凉寺【有二一在商水县城西南一在西华县城西南小窑镇明永乐十年创建知县陈嘉谟有记】南陵寺【在商水县城西二十五里】西陵寺【在商水县城西北一十五里】扶苏寺【在商水县城西南三十里】观音寺【有三一在商水县城西北懐邱湾一在西华县城东北长平乡明嘉靖二十三年重修一在项城县城东】大觉寺【在西华县城西南明洪武十八年创建】堤城寺【在西华县城西北元延祐六年创建明洪武五年重修置僧防司于其内宣徳年间重修】光武寺【在西华县城南长乐乡光武防时止宿于此】扬善寺【在西华县城东南明洪武十五年创建】大吉寺【在项城县治西南唐时创建明洪武初修置僧防司于其内成化二年重修】上生寺【在项城县城东北五十里】颍隂寺【在项城县城西北八十里】鹿苑寺【在项城县城北五十里南顿街梁武帝勅建有碑记】兴隆寺【在项城县东北二十五里】高皇寺【在项城县城东一十里】宛邱寺【在沈邱县城内东北隅置僧防司于其内每朝贺习仪于此】香台寺【在沈邱县城西南二里小河岸旧有巡检司昔产乳香内有乳香台】増寿寺【在沈邱县西闗北首】正乐观【在西华县城西夏亭成化六年创建】元都观【在陈州栁林集内】太微观【在沈邱县毛家营南】元帝观【在沈邱县治北二十里鞠家集】
　　许　州
　　兴国寺【有三一在州治西南宋兴国时创建明洪武初置僧防司于其内一在临颍县黄冈保宋兴国年间创建明洪武成化年间重修一在襄城县东南横梁渡】洪济寺【在州治东旧名大洪济寺元至正六年创建】文明寺【在州治东南有文明塔一十三层明知州郑振光创建】商城寺【在临颍县城南王士保其地四面水如辟雍剏建未详明宣徳十一年重修】龙泉寺【有二一在临颍县南吕保一在长葛县城西一十五里元至道二年创建明嘉靖四十二年重修】
　　【皇清顺治十八年重修黄朝荐诗荒苔歴落隐低丛古木萧萧肃晚风径折层崖春草緑泉生幽壑野花红防年寂寞钟声防此日皈依觉路通自是生公曽説法石头乱防水滩中】小香山寺【在临颍县城西张潘保明洪武中创建】开元寺【在临颍县巨陵北唐开元中创建元末燬后重建】万寿寺【有二一在临颍县治西北元初创建后燬于兵明初重建】
　　【皇清顺治年间卢生明重修一在郾城县城东北时曲保明正统间创建】普圣寺【在临颍县城东北三十里明洪武二十年创建】龙堂寺【在临颍县中安保】干明寺【在襄城县城南三里首山后唐清泰元年始建明邑人姚成性重建】
　　【皇清顺治五年重修明卲寳诗峯有烟霞涧有泉此中佳景是天然山穷西北翻称首寺背东南却号干三里到城如隔世八年为郡防叅禅题诗不尽登临兴分付缁流莫浪】王梦寺【在襄城县庾河宋时创建】圆明寺【在襄城县治北元大徳二年创建】青塜寺【在襄城县城西北房村元时创建明天顺八年重修】洪教寺【在襄城县慈沟上元延祐三年创建】南堂寺【在襄城县葛块保内有古塔一座】洪福寺【有三一在襄城县城东始建未详明嘉靖三十九年重修一在郾城县城东四十五里南河保一在长葛县城东南二十里宋时创建明正徳嘉靖万厯间相继修葺姚尚书有碑记】
　　【皇清康熙十三年重修】西巅寺【在襄城县城南五里首山之巅相传后唐清泰中念公禅师栖真之地】涌泉寺【在郾城县裴城镇相传此地有涌泉得铁佛镇之泉始不涌因以建寺世代未详】圆觉寺【在郾城县城西北四十里凌云台之西】彼岸寺【在郾城县治西北宋时创建有古石幢明洪武五年置僧防司于其内】王孟寺【在郾城县紫云冈宋太平兴国三年王孟二商人创建故名】端壁寺【在长葛县东门外宋祥符五年创建明洪武元年重修置僧防司于其内成化治正徳嘉靖万厯天啓年间相继修葺】
　　【皇清康熙二十九年知县何鼎重修】观音寺【在长葛县城西北二十里元至正年间创建明洪武十三年重修】清凉寺【在长葛县城西三十里始建未详金大定间重修明正统九年复重修】铁佛寺【在长葛县城北一十八里始建未详】
　　【皇清康熙十五年重修】栁庄寺【在长葛县城东北一十五里明正徳二年创建万厯四十五年
　　重修】留村寺【在长葛县城西五十里始建未详明成化间重修】
　　【皇清顺治十三年康熙二十五年相继修葺】天宝宫【在州城西北四十五里石固镇宋天厯十二年创建元末兵燬明洪武间重建景泰五年重修葺】傅士宫【在郾城县城东南二十五里】龙泉宫【有二一在长葛县西四十里后河镇葛仙翁修道处一在郾城县河北保】清正观【在州城西北明永乐三年创建】仙翁观【在襄城县外西南】崇真观【在郾城县治西】紫虚观【在郾城县城西南一十五里】长洲观【在长葛县城西南四十五里】元真观【在长葛县城东南八里始建未详明万厯十三年重修】
　　【皇清顺治十二年张宗孔重修】徳星观【在长葛县城西五十里紫金山之南即汉陈太丘宅故址后人因立观于上即其祠也】暖泉观【在长葛县城西六十里明景泰三年朱清澄重修嘉靖三十七年王靖正重修】
　　禹　州
　　天宁万寿寺【在州城西北隅创建于唐朝宋崇宁元年重修金末兵燬元大徳三年重建明洪武十五年赐崇威符验一道寺内有宋仁宗御书天竺唵斛呾啰字碣】正觉寺【在州城西义让里宋时创建明洪武六年重修以文殊龙福崇因龙潭土城清凉六寺并焉】子房寺【在州城西南三十里彰徳都明嘉靖改为里社韵府云子房生于栎旧志彰徳都子房故里也寺即旧址故因名子房寺有良父平墓存焉】罗汉寺【在州东昆喜里始建无考明洪武时僧文渊重修】龙福寺【在州城西北高台里隋开皇十二年创建明洪武间僧崇威重修】清凉寺【在州城玲珑里后周长安三年创建刘魁改为紫山书院方伯张鲲致仕于此讲学授徒今复为寺】法融寺【在州城西南唐开元十七年创建明洪武七年重修】兴国寺【在州城西北】广通禅寺【在州治东南隅明徽庄王创建请赐今名嘉靖年间李登云重修】法海寺【在宻县城西宋咸平四年创建前有石塔寺四面勒錾莲华经一部】
　　【皇清顺治五年重修宋秦观诗寒食山川百鸟喧春风花雨暗川原因循移病依香火写得弥陀七万言】南台寺【在密县城东五十里袁家村唐天寳六年创建】龙岩寺【在密县西北二十五里龙岩山下宋宣和七年创建】圣寿寺【在密县城东五十五里宋仁宗三年勅建】朝阳寺【在密县城东南一十五里唐天寳六年创建明末移建于东店】超化寺【在密县城西南一十五里王村里隋开皇二年创建明洪武十七年重修】水月寺【在新郑县城西南四十里大隗山前】洪福寺【有二一在新郑县城西北一十五里一在新郑县城北四十里】崇孝寺【在新郑县城北临洧乡陈省华之墓侧】欧坟寺【在新郑县城西三十里欧阳文忠公之墓侧】凤台寺【在新郑县南门外洧水之阳宋大观三年创建明嘉靖四十年重修内有文昌阁在寺后高冈之上明末始创后旋圮毁】
　　【皇清康熙二十九年知县朱廷献重建】卧佛寺【在新郑县西门外一里旧名兴福院隋开皇十年创建明洪武元年重修置僧防司于内】古禅寺【在新郑县城西南四十里大隗山南麓】鲁坟寺【在新郑县城东三十里鲁公亮之墓侧】清微万寿宫【在州治西南隅汉光武时创建金末燬元至元间艾至明复建明洪武十八年宣徳八年重修嘉靖九年改置为藩府学今复为清微万寿宫】存真宫【在州城东金至大四年建明永乐元年重修即訾亘栖真处】云岩宫【在密县东四十里邵家里云岩洞上宋开寳二年创建】玉溪宫【在密县城西二十五里西召金正庆三年创建】南崖宫【在新郑县城西南四十里大隗山祀黄帝岐伯雷公】太清观【在州城西南隅子山宋宣和年间创建】逍遥观【在州城西北始建无考明正统十一年重修】崇元观【在州城南三峯山之阳】仙翁观【在州城东北具茨山下】天宝观【在密县城南元泰定三年建明洪武初置道防司于其内】佑神观【在密县城东天仙保金正庆四年创建】纯阳观【在密县城东四十里元至正元年创建明成化四年重修】大清观【在新郑县城西南二十里明成化间道士赵太虚重修观后凿土洞幽深建老子祠于内】尊恩观【在新郑县城东北唐开元中创建更名重阳观明正徳间移置县治内北城隍庙右嘉靖四十五年少师高公建尊恩阁于其后藏钦赐神像十轴因改名尊恩】修徳观【在密县城东南三十里宋崇宁三年创建】
　　郑　州
　　崇圣寺【在州城北门外宋熙宁间创建明洪武十五年重修置僧正司于其内】
　　【皇清顺治九年康熙二十九年重修】开元寺【在州治东唐宗开元年创建内有舎利塔一座】白佛寺【在州城东二十里】清林寺【在州城正南四十里】兴国寺【有三一在州城北二十里一在荥阳县城东南二十里唐咸亨三年创建一在河隂县城东南一十五里宋太平兴国年间创建明洪武元年重修】观音寺【有二一在荥阳县城内嘉会街东始建未详宋太平兴国二年重建置僧防司于其内一在汜水县玉留村唐武徳五年创建】寿圣寺【在荥阳县城南三十五里大周山下元泰和三年创建明末燬】
　　【皇清顺治年间重修】洞林寺【在荥阳县城东南三十五里金大定三年重修】灵山寺【在荥阳县城南二十五里宋元祐间曽有龙见于此寺前有灵仙井在焉】防圣寺【在荥阳县治东明永乐十一年创建景泰五年重修】秋社寺【在荥阳县城东南一十五里】
　　【皇清康熙二十一年重修】南寿寺【在荥泽县北门外避河患今移南门外】懿徳寺【在荥泽县城西一十五里李军峪】佛果寺【在荥泽县南门外宋皇祐四年创建明洪武初置僧防司于其内成化十四年改建城内】龙岩寺【在荥泽县城南五里惠济镇东北之隅】岳山寺【在荥泽县城西一十里岳山沈荃诗古刹山阿里秋光处处寻云坞团野色石磴逼梵音日映昙花影风吹贝叶林大雄演法处晚树带归禽】金山寺【在河隂县黄河之隂始建无考明洪武元年遭河患徙建于县西北正统九年重修其东西水峪之间尚有金山寺银山寺遗迹】文殊寺【在河隂县城西北二十里一名蔡村寺创于金元末寺废明洪武间里人修建宣徳
　　年间重修　　　　　皇清顺治十年秦文俊重修】广孝寺【在河隂县城西一十里元大徳十三年创建明成化二年増修治五年重修】正国寺【在汜水县虎牢之地汉明帝创建元末燬于兵今其地为演武塲】周固寺【在汜水县周村西隅宇文泰之族世居其地有女祝髪立寺于此因名】栁泉寺【在汜水县栁泉之上】佛陀寺【在汜水县东南四十二里五云山南明正统十年重修】天王寺【在汜水县城南五十里案山之阳向有钟楼以司晨昏远近皆闻始建未详毁于元季明永乐二年重建明末土贼复烧毁】
　　【皇清顺治年间阖邑士民重修】紫云宫【在河隂县城北五里广武山飞龙顶之巅明嘉靖三十年创建】玉清宫【在汜水县城西北二里金山明时改美哉亭为之】列子观【在州城东圑田三十里】西岳观【在荥阳县西城门外呉之頥有碑记】朝元观【在荥阳县城东南贾峪元季勅修】长春观【在荥阳县城北一十里】逍遥观【在汜水县城南一十五里竹川之内始建无考金大徳甲辰年黄冠李之完重修】清凉观【在汜水县东南四十二里五云山上】重阳观【在汜水县下西冈宋庆厯二年创建明万厯四十一年间重修】陜　州
　　兴国万寿寺【在州治东南隋开皇八年创建明洪武十年修置僧正司于其内十七年重修】开元寺【在州东四十里三门山始建未详明成化间重建宋司马光诗山石古来色河流无尽声行船自往返羣木防荣枯狂象调难伏空花灭复生我来何所得聊此濯尘缨】寳轮寺【在州东南隅唐僧道秀建金僧智秀复置砖塔焉记见藏经】庆福寺【在州城南西樊社元赵行省创建】大通寺【在州城东五十里东樊杜唐三生公主创建】空相寺【在州城东一百里七里社熊耳山西即初祖达摩处明卫濬诗客路风尘苦不禁解鞍率尔憇云林午烟细绾诸天座夕磬清流万壑音禅丈堪消烦恼障僧牀顿结菩提心逢人漫话西归事只履遗踪未易寻】旌贤寺【在州东五十里张茅镇西即文献姚公严守之所】龙泉寺【在州城东二十五里马河社金僧洪雅建后僧智澄建白衣阁于上】慈云寺【在州城东朱家原社宋僧人洪觉创建】重庆寺【在州城西崔村杜宋僧守英创建】洪岩寺【在州城东马河社有仙人洞存】万善寺【在州城东蜀僧正海创建】开化寺【在州城外东北一百里】御题寺【在灵寳县治南初唐徳宗为雍王时征史朝义过之题诗于壁后即位僧元觉诣长安书寺额诏以御题为名金大定四年重修明洪武十五年置僧防司于其内成化六年重修唐徳宗诗髙僧居静域客子恋皇宫试访昆耶室旋游方丈中禅林吹梵响忍草散香风妙説三元义能谈不二宗色空防已灭内外两縁同识尽无生理乃觉出笼】奉慈寺【在灵寳县五底村唐永徽年间创建】文殊寺【在灵寳县营田里西张村唐天寳十年创建】禅林寺【在灵寳县西南辘轳闗宋大观五年间创建】严福寺【在灵寳县朱阳里故城内宋大观十年创建】开元寺【在灵寳县虢州故城内元中统年间创建】延寿寺【在灵寳县朱阳里涃头村元至正六年创建中有鱼塘谷雨三日鱼从穴出又名鱼窟】永庆寺【在灵寳县万度村明成化三年建】永明寺【在灵寳县把娄村明隆庆三年创建】苦炼寺【在灵寳县涧口里明万厯十六年创建】弥陀寺【有二一在灵寳县城南天恩里墙底村明成化乙未年创建一在阌乡县城西六十里】上云寺【在灵寳县玉城县故城邱梁里】栁林寺【在灵寳县梁村里营田沟】连圣寺【在灵寳县万兴里马村】清凉寺【在灵寳县涧南里得捕村】毘罗寺【在灵寳县治东南一百余里女郎山中宋天圣七年创建明洪武二十七年重修】药师寺【在灵寳县稠桑里古驿村】觉胜寺【在阌乡县治东南金太和元年创建明洪武十六年重修置僧防司于其内景泰元年重修万厯三十年知县黄方移建西闗明杨慎诗野寺春来草色青远山淡淡水泠泠隔人静流莺语杨栁依依緑满庭】镇沙寺【在阌乡县城东二十里始建未详明万厯三十年知县黄方重修今存故址】石佛寺【在阌乡县城西七十里】寿合寺【在阌乡县城西二十五里】临髙寺【在阌乡县城东南二十里明左守忠诗临高有路达烟霞台殿高低释子家月满廻廊影坠叶水流絶涧泛空花青松阅世风霜古翠石题名嵗月賖谁谓无生真可学山中亦自有年华】法王寺【在阌乡县城西三十里】兴化寺【在阌乡县城西二十五里】静林寺【在阌乡县城西南三十里】下龙泉寺【在阌乡县城西四十里】莲池寺【在阌乡县城西南二十里】万泉寺【在阌乡县城东南二十五里】罗汉寺【在阌乡城西南三十五里】东平寺【在阌乡县城东南二十五里】龙兴寺【在阌乡县城西四十里】资教寺【在阌乡县城南三十里】吉祥寺【在阌乡县城南二十里】防胜寺【在阌乡县城西唐开元五年创建明洪武十七年重修】金陵寺【在阌乡县城西六十五里】洪福寺【在阌乡县城西一十五里】紫微宫【在州东七十里硖石镇宫下有仙人石洞】太初宫【在灵寳县城南一十二里王垜村即尹喜故宅唐天寳初勅建天寳观宋崇宁间因甘露降真武殿改为太初宫元大徳四年重修】混元宫【在灵寳县虢州故城西即西楼旧基明万厯三年创建】白帝宫【在阌乡县渠工】佑徳观【在州治东南宋崇宁元年创建明洪武十五年修置道正司于其内永乐十五年重修】迎祥观【在州城西南三里鸡足山】春阳观【在州东朱家原社】元应观【在州治北】长春观【在灵寳县城南元至元十三年创建明洪武二十五年修】太虚观【在灵寳县治东北元延祐三年创建明洪武二十五年重修置道会司于其内】
　　【皇清康熙十九年知县江蘩重修】洞阳观【在灵寳县虢州故城东里明景泰六年重修】重阳观【在灵寳县城南娄下村明成化四年重修】玉阳观【在灵寳县城南李曲里唐初建宋天厯二年重修明洪武三十年重修嘉靖间因地震崩毁重修明史敏诗帝女修真礼碧虚玉阳山下旧宫居花飘古砌春风后松偃空坛暮雨余石室已消丹灶火瑶池不返紫云车遗碑独有龙蟠字犹是明皇御笔书】朝阳观【在阌乡县有二一在县东街元元统二年创建明洪武十五年修置道防司于其内一在县城西四十五里今更名为梦游轩】朝元观【在阌乡县阳平社前朝奉勅赐额有碑记】玉岩观【在阌乡县城东南三十里】炼真观【在阌乡县城南二十里明张肇基诗曲磴攀萝上晴霞拂尽栏神芝生瓦角仙犬吠云端石气侵衣湿钟声落涧寒道人有幽致留客饭琅玕】祥符观【在阌乡县城西唐开元中创建内有宗御书道徳经二碑】元真观【在灵寳县城南二十七里墙底邨明隆庆四年创建】灵泉观【在灵寳县城东六十里地头村】
　　光　州
　　普惠寺【在州治西北元时创建明洪武十九年置僧正司于其内宣徳年重修】朝阳寺【在州城西门外郡绅陈清创建知州王守禄重修】刘伶寺【在州城北三十里】七峯寺【在州城北七里孔道明万厯时创建】寳相寺【在光山县西城外始建未详明天顺间修置僧防司于其内】净居梵王寺【在光山县城南唐时创建内有东坡读书防宋苏轼诗并序寺在光山县南四十里大苏山之南小苏山之北寺僧居住为余言齐天保中僧思慧过此见父老问其姓曰苏氏又得二山名乃叹曰吾师告我遇三苏则住遂留结庵而父老竟无有盖山神也其后僧智觊见思于此山而得法焉则世所谓思大和尚智者大师是也唐神龙中道岸禅师始建寺于其地广明庚子之乱寺废于兵火至干兴中乃复而赐名曰梵天云十载游名山自制山中衣愿言毕婚嫁携手老翠微不悟俗缘在失身蹈危机刑名非夙学防穽损积威遂恐死生隔永与云山违今日复何日芒鞋自轻飞稽首两足蹲举头双涕挥灵山会未散八部犹光辉愿从三圣往一洗千刼非徘徊竹溪月空翠摇烟霏钟声自送客出谷犹依依回首吾家山嵗晚将焉归】大梵寺【在光山县城东南三十里】仙居寺【在光山县城西六十里】文殊寺【在光山县城西南四十里】天台寺【在光山县城西南一百五十里天台山下其上又有铁瓦寺】龙潭寺【在光山县城西南七十里】凌云寺【在光山县城西南一百里】玉泉寺【在光山县城西南一百二十里】观音岩寺【在光山县城南五十里明张恪诗扪萝携侣陟重巅百尺楼台上接天碑卧莓苔犹有字树纒藤葛不知年闲消半日山僧偈悟彻三乘一指禅无限云沙图画里分明留待米颠】卧龙台寺【在光山县城西三十五里】骆驼屛寺【在光山县城南一百里】观音寺【在固始县城内西南隅明洪武三年创建置僧防司于其内】地藏寺【有二一在固始县城南七十里三峯山明永乐三年创建一在商城县城北三十五里】华严寺【在固始县城南华严里元马祖常诗化国日迟迟招提独往时鹤驯看梵磬猫定防斋縻贝叶翻经译沙墙应制诗庭前双树好长夏得风吹】分水寺【在固始县城东分水亭水至此三分均资灌溉前奉龙王后乃佛殿】圆觉寺【在固始县城南马塘里元大顺间创建】华阳寺【在固始县城南一百里华阳山】紫微寺【在固始县城西北截溜口周之纲诗东南名刹无多寺不到珠林逾廿年白发苍顔仍杖履青松緑竹共盘旋僧寮冷落供斋鉢莲座清凉浄法筵从此招寻常结侣河桥堤栁醉云烟】白马寺【在固始县西北六十里古期思城】广度寺【在固始县东门后街明邑绅余庆创建】兴国寺【在息县城东南二里宋兴国间创建明洪武初年修置僧会司于其内景泰万厯年间重修】开化寺【在息县城东北七十里褒信镇明嘉靖年间创建】
　　【皇清顺治九年王忠重修】释迦寺【在息县城东三十里明湾里今称兴福寺宋皇祐二年创建明正徳十年重修】洪塘寺【在息县城东八十里邓湾里始建未详】大慈寺【在息县治束明永乐末创建正统治间重修隆庆六年万厯四年天启五年重修】青龙寺【在息县城西南一十五里古息城内后废】潘城寺【在息县城东六十里梅□里始建未详明嘉靖三十五年重修】法院寺【在息县城东北八十里白亭里始建未详】罗汉寺【在息县城东北八十里白亭里始建未详皇清顺治三年重修】崇福寺【在息县城东北一百三十里固城仓南元至正间创建明崇祯十六年重修】洪福寺【在息县城东北三十里梅魁里始建未详明正徳八年重修万厯三十五年重修】龙泉寺【在息县城西三十里霍家店始建未
　　详　　　　　　皇清顺治十三年重修】崇福寺【在商城县北门内西小街始建未详旧名龙泉寺明成化中改今名置僧防司于其内】石佛寺【在商城县城北二十五里上有石棋盘遗迹下有金鸡凤凰二山】崇国寺【在商城县城外东南八里冈】春溪寺【在商城县城北五十里】华岩寺【在商城县城东四十里唐时勅建】浄梵寺【在商城县城南汤池上始建未详明万厯三十五年重修】迎水寺【在商城县西门外河西岸】伏山寺【在商城县城东南五十里唐时勅建】元真宫【在州治北城北闗明时郡绅刘黄裳创建】五龙宫【在州城东二里】三清宫【在光山县东门外】玉清观【在州治南城明正统间创建】水月观【在州治南城玉清观右侧明万厯年间郡绅黄衮创建】白云观【在光山县城南九十里石盘山唐时创建唐王曽焚修其中有唐王洞】武观【在光山县有二一在孙鐡铺一在泊陂河】回龙观【在光山县城南五里】飞龙观【在光山县城南一十五里】九龙观【在光山县城南八十里】茯苓观【在光山县城西六十里】玉皇观【在光山县城北二十里】元妙观【在固始县城东南明洪武十六年创建置道会司于其内】碧霞观【在息县南闗外始建未详明天啓五年重修】玉虚观【在息县北闗明天顺二年创建成化嘉靖万厯间重修】
　　【皇清顺治十二年知县邵光防修】东岳观【在息县东闗明成化十九年创建万厯三十年知县
　　钱承撰四十七年知县张大受天啓四年知县胡栋相继修葺】
　　【皇清顺治十二年知县邵光防重修】延真观【在商城县城南六十里上天山世传呉真人修道之
　　处今石洞内炼丹炉尚存有呉真人诗详载山川志】





　　河南通志巻五十
&lt;史部,地理类,都会郡县之属,河南通志&gt;
　　钦定四库全书
　　河南通志巻五十一
　　古迹上
　　古之君子德泽加于民名声流于时匪独垂竹帛炳丹青而已也其生平所经歴与钓游处往往使人凴吊流连而不能去岂非以其人哉诗曰高山仰止景行行止豫居中土游歴于斯者寻成皐河阳之迹慨然想战守之余烈至于吹台梁苑平泉緑野之遗又以思贤士大夫于政事之暇风流儒雅啸咏登临令人慨慕于无穷百世而下犹追思若此况其时亲炙而爱乐之者乎夫彰往事厉来者亦纪志者之所有事也志古迹
　　开封府
　　汴故城【旧城周围四十八里二百二十三步周显德间所筑宋艺祖初大其城址曲而宛如蚓诎耆老相传赵中令鸠工奏图初取方直四面皆有门坊市经纬其间井井绳列艺祖览而怒取笔涂之命以幅纸作大□纡曲緃斜旁注云依此修筑故城即当时遗迹熙宁时神宗屡欲改作卒不敢更第増陴而已政和间蔡京擅国亟奏广其规以便宫室苑囿之奉命官侍董其役周环数十里一撤而方之如矩墉堞楼橹虽甚藻饰而荡然无复曩时坚朴之规靖康末北马南牧尼玛哈干里雅布扬鞭城下有徳色曰是易攻下令植炮四隅随方击之城既引直一炮所击一壁皆溃艺祖沉防远睹至是始騐计南阳诗大梁城外草萋萋八月行人散马蹄汴水波涛流未稳宋宫花草径还迷千年废井银牀冷百尺层台石兽低试问夷门何处是秋风残日鹧鸪啼】梁王城【在府城西北二里即梁惠王故城唐高适诗古城苍莽饶荆棘驻马荒城愁杀人魏王宫观尽禾黍信陵賔客随灰尘忆昨雄都旧朝市轩车照耀歌钟起军容带甲三十万国歩连营五千里全盛须臾那可论高台曲池无复存遗墟但见狐狸迹古地空余草木根暮天摇落伤懐抱抚剑悲歌对秋草侠客犹传朱亥名行人尚识夷门道白璧黄金万户侯寳刀骏马填山丘年代凄凉不可问往来唯见水东流】仓王城【在府城北时和保世传仓颉所筑】小黄城【在府城东北汉置县属陈留郡北齐废】新里城【在府城西南隋置县后省入陈留】博浪城【在府城北三十里一名博浪沙亭即张良令力士击秦始皇处一云在阳武县东南三里唐胡曽诗嬴政鲸吞六合秋削平天下灭诸侯山东不是无公子何事张良独报讐明李梦阳诗博浪沙中挈椎走鸿门帐前撞玉斗谁谓张良貌如妇赤帝子起鞭赤龙臣也请归从赤松赤松子在何许君不见朝烹狗暮缚虎】青城【在府城南门外宋之斋宫城殿皆以青布为之政和间始易以甎故名】康王城【在府城北宋高宗为康王时筑】陈留故城【在陈留县北二十里相传内有汉光武行宫】斗城【在陈留县南二十五里相传子产葬伯有于此】平丘城【在陈留县西北九十里春秋晋防诸侯于平丘城即此俗传为卫灵公邑】老丘城【在陈留县北四十五里左传郑罕达败宋师于老丘即此】空桑城【在陈留县南十五里世纪云伊尹生于空桑郡志伊尹母既孕梦神告曰臼若出水即东走明日臼果出水东走数里顾其邑大浸遂化为空桑有莘氏女采桑过之得儿于空桑中即此】牛首城【在陈留县左传桓十四年宋人与诸侯伐郑取牛首即此】张城【在陈留县东六十里汉高为子房筑其地高阜有土洞傍有桃花名桃花洞】下仓城【在陈留县西南小城保又名小城周世宗伐南唐时所筑以贮军饷】高阳城【在杞县西南二十五里颛顼高阳氏佐少昊有功封此】圉城【在杞县南五十里春秋晋韩起如楚逆女□过郑郑伯劳诸圉即此】雍丘城【即今杞县城】外黄城【在杞县东北六十里左传惠公败宋师于黄即此汉置县属陈留郡】呉起城【在杞县东北十里世传呉起屯兵于此所筑】祺城【在杞县西北三十里旧有禹祠汉光武迎其神于雍邱作祠以祭曹植城雍邱复迁其神于祺城谓之棋者土人祈祥于此也沈荃诗野寺钟声动明河曙色寒轻装戒徒旅短褐上征鞍戍古啼鸦乱林空落叶干欲将行路曲凄切向君弹】张柔城【在杞县西世传张柔封蔡国公寓杞筑此以居】肥阳城【在杞县东北二十里相传禹治水时所筑】妇姑城【在杞县东北郑村保西征记云梁之东百里有孀妇养姑孝谨乡人化之后遂以此名其城其遗址尚存】中滦城【在封邱县西南三十五里元时建后废】南燕城【在封邱县即春秋时长丘左传宋败翟于长丘获长翟即此】仪城【在兰阳县西北二十里仪封人请见孔子处今县北有仪封乡】东昏城【在兰阳县东北二十五里即兰阳县故城秦始皇东游至此昏雾四塞不能进故名】韩陵城【在兰阳县东北五里宋养马圈子原有城池俗呼为韩陵圏子内有转陵明李东阳诗韩陵嵗乆不知名闻説封君旧讳成千载兴亡随落照防人今古慨高情城鸦蚤逐秋隂散浦树遥含曙色明莫向兰阳频吊古已从分割见升平明杨一清诗飘泊残魂土一坵招提香火自春秋寒乌啼落陵前月疑诉当年汗马愁】旧仪封城【在仪封县东北十七里金始筑以置县明洪武中圯于河】南郊坛【在府城南薰门外其侧又有南青城即宋祭天斋宫】北郊坛【在府城封邱门外其北又有北青城即宋祭地斋宫】莘野【在陈留县西郊故志在城内有莘野坊即伊尹耕处】桑野【在洧川县西北周穆王食鱼于桑野即此】白沙【在中牟县西】户牖乡【在阳武县东北二十里即汉陈平宰肉地】汴故宫【在府城内正北本宋之大内金人广之皇城南外门南薰南薰之北新城门曰丰宜桥曰龙津桥北曰丹凤门其北曰文武楼东曰太庙西曰郊社正北曰承天门双阙前引东西左右掖门承天之北正殿曰太庆殿东庑曰嘉福楼西庑曰嘉瑞楼大庆之后曰徳仪殿正内曰隆徳殿隆徳之次曰仁安殿仁安之次曰纯和殿纯和之次曰宁福殿宁福之后由苑门而北曰仁智殿有二大石左曰敷锡神运万嵗峯右曰玉京独秀太平岩苑门东曰仙韶苑北曰涌翠峯东连长生殿又东曰涌金殿蓬莱殿西曰浮玉殿曰流洲殿南曰阅武殿又南曰安泰门东曰寿圣宫北曰徽音院又北曰燕寿殿徽音寿圣东曰太后苑苑有庆春殿明洪武十一年即其故址建周王府】
　　【国朝初改为贡院】龙徳宫【在府城内西北隅本宋徽宗潜邸及即位广之易今名中有壶春堂】延福宫【在府城安远门内宋徽宗建规制精巧二宫皆燬于兵火】太一宫【有三一在府城苏村为东太一宫一在八角镇为西太一宫一即五岳观旧址为中太一宫后俱废】东景灵宫　西景灵宫【在府城内端礼街之东西宋建置艺祖以下御容于内】九成宫【宋崇宁初方士魏汉津请备百物之象铸九鼎四年三月九鼎成诏于中太一宫之南为殿以奉安诸鼎缭以周垣上施睥睨墁以方色之土名曰九成宫】玉清昭应宫【宋大中样符初营建是宫七年而成凡二千六百二十楹制度极其闲丽天圣中火燬】上清储祥宫【宋太宗至道元年上清宫成庆厯三年火其后复修赐名上清储样宫命苏轼撰碑文以纪其事】逍遥宫【在陈留县南六里隋大业二年建后废】鸿台宫【在洧川县西一里战国防张仪説韩王曰秦下甲取成臯宜阳则鸿台之宫桑林之苑非大王之有也即此】升平楼【在府城宋大内需云殿东旧名紫云为宫中观宴之所明道初改今名】防仙楼【在府城内雷家桥北】得胜楼【在府城得胜桥侧】和乐楼【在府城内旧名庄楼】望京楼【即府西门楼旧无名后以唐令狐绹登楼诗有望京字因名唐令狐绹诗夷门一镇五经秋未得朝天未免愁因上此楼望京国便名楼作望京楼】遇僊楼【在府城南薰门内金时有狂僧李菩萨者尝就杨广道赵君瑞两家宿一日大寒杨与之酒若媿无以报者晨起持酒盌出闻其噀酒声入曰花开矣已而牡丹果开两花时正大四年十月也人异其事因以名楼赵秉文作满庭芳词记之】明月楼【在府城内州桥东明洪武十五年因其废址为税课司】寳津楼【在府城郑门外琼花苑内】状元楼【在府城新桥东北】丰乐楼【在府城内宋徽宗建旧名樊楼宋刘子翚诗梁园歌舞足风流美酒如刀解断愁忆得承平多乐事夜深灯火上樊楼】庆丰楼【在府城内西北隅】莲花楼【在府城西郑门外宋时士大夫于此饯别】玉川楼【在府城内土市子街】清风楼【在府城西南】宴宾楼【在府城西金明池右】皷楼【在府治西南台髙三丈上建层楼下置瓮门通东西行路】潘楼【在通许县南十里宋太师潘美别墅其址尚存】江楼【在阳武县唐韦承庆诗独酌芳春酒登楼已半曛谁惊一行雁冲断过江云】岳台坊【按宋史京师岳台坊地曰浚仪近古景之所洛诰称东土是也今其地失考】同文馆【在府城大梁门外西北宋时建待高丽使臣之所】班荆馆【在府城封邱门外宋时建待番使之所】栁林馆【在府城东北南神冈宋时郡人游宴之所后沦于水】信陵馆【在府城信陵君延士处元雷琯诗闲过信陵馆有懐信陵君君去日巳远谁怜抱闗人径擕一壶酒往酹公子坟坟久渐已平其木防为薪泉扉鎻长夜千载不复晨昔为贤俊游今为狐兔隣豪贵竟安在念之心如焚有生防归尽但恐后无闻此意不可必且醉渠围春】奉天台【在布政司治后洪武初车驾幸汴筑为燔柴之所】封台【在府城南薰门外明车驾幸汴时筑为祭神之所】灵台【在府城南二十里战国魏侯防所筑一名梁惠王台】吹台【在府城东南三里许按九域志即繁台也本师旷吹台汉梁孝王増筑之又名平台上有三贤祠祀李白杜甫高适天寳中三人聚于梁宋共饮吹台之上后人慕其髙风因祀之今又建禹王庙沈荃诗梁王全盛日置酒登此台层轩出霄汉壮搆凌尘埃当时侍从者一一皆邹枚抽毫必金石酌醴盈樽罍日暇有余乐时清多俊才欢娯极百年盛事流九垓我来过夷门望古増徘徊浮云亘千里宫观成飞灰平池走狐兔阿阁生莓苔霜雪日以零风流日以頺衰荣有如此悢悢讵能裁】宴台【在府城东北十里宋时春耕籍田于东郊祀先农毕享胙宴百官于此】拜郊台【在府城南十里其东又有东拜郊防并宋时筑】沙兀台【在府城东南郑店保台上有郑安平庙元季兵燬惟台存焉】百花台【在府城西堌子门外宋徽宗筑】造字台【在府城北时和保世传仓颉造字之所唐岑参诗野寺荒台晚寒天古木悲空堦有鸟迹犹似造书时】迎秋台【在府城西堌子门外后唐庄宗筑宋都人九日于此登髙】吕禄台【在杞县即今预备仓按汉书吕禄与郦寄友善曽游杞】五子台【在太康县西高陵乡书所谓厥弟五人御其母从于洛汭因筑是台上有五子庙旁有五子泽后废】霸王台【在大康县西北五里世传为项羽将台】南拒台　北拒台【俱在太康县南二十里相去一里许即汉王追项羽至阳夏相拒处】尉缭子台【在尉氏县治东北战国尉缭子所筑】议事台【在鄢陵县西营南保世传曹操集官僚议事于此】燕王台【在鄢陵县魏文帝封燕王宇为鄢陵王筑台于城中故名】扶台【在扶沟县治后宋程颢治扶沟时所筑一名化民台】曹公台【在中牟县官渡口又名官渡台其南有城即曹操袁绍相拒处】层台【在中牟县城北魏任城王所筑】青陵台【在封邱县东北宋康王欲夺其舎人韩慿妻筑台望之慿妻息氏作歌自缢死息氏歌南山有鸟北山张罗乌自高飞罗当奈何又乌鹊双飞不乐鳯凰妾是庶人不乐宋王唐李商隠诗青陵台畔日光斜万古幽魂倚暮霞莫许韩慿为蛱蝶等闲飞上别枝花】秦台【在兰阳县东昏故城旧名植栁秦始皇东游至此昏雾四塞筑台以厌之】信陵亭【在府城内相国寺前魏公子无忌常游地旧有亭】大梁亭【在府城大梁门外西偏唐韦应物诗梁王昔爱才千古化不泯至今蓬池上远集八方賔车马平明合城郭满埃尘逢君一相许岂要平生亲入仕三十载如何独未伸英声久籍籍台阁多故人置酒发清弹相与乐佳辰孤亭得长望白日下广津富贵良可求朅来西入秦秋风旦夕起安得客梁陈】新亭【在府城内唐汴州刺史令狐楚建刘禹锡有记】流杯亭【在府城内西北隅唐李商隠诗身属中军少得归木兰花尽失春期偷寻栁絮到城外行过水西闻子规】驻跸亭【在布政司圆堂后明洪武初车驾幸汴诏建行宫北去留大旗以镇中原后因为亭明刘咸诗先帝当年幸汴都六龙曽此驻銮舆词臣径进云门乐父老争呈地理图想像镇旗成往事伤心遗诏载嘉谟恭寻圣迹登临处目断天涯望鼎湖】揽秀亭【在府城贡院内】安乐亭【在杞县南园镇保世传汉梁孝王所立】鸣鴈亭【在杞县春秋成十六年卫侯伐郑至于鸣鴈杜注云在雍邱县西北】三亭【在尉氏县秦王稽与范睢约待我三亭之南即此】彭祖亭【在鄢陵县北东保彭祖冈上】扶亭【在扶沟县后汉建武元年封朱鲔为侯国屠又良诗忽忽春愁梦未回小扶亭畔杏初开蝶寻旧蕋穿廊去风送新香入座来】白乡白亭【在扶沟县相传楚封太子建之子白公胜于此】蒲芦亭【在中牟县南门外四水中】封父亭【在封邱县治安坊西北夏后氏之世封父为诸侯建亭于此】请见亭【在仪封县城西一里许亭内丰碑大书论语仪封人请见一章】宋明堂【在府城内宋政和七年建范仲淹有赋】资善堂【宋仁宗肄业所在府城元符观南大中祥符八年建天禧四年徙御厨北】继圣堂【在府治东宋太宗习射之所后宰相因真宗临幸请以继圣名其堂】拱奎堂【在府治内宋钱藻尹开封时建】清虚堂【在府城东南隅宋王巩建苏轼有记】三圣堂【在府城大梁门外百歩许即宋都亭西驿旧址】三槐堂【在仁和门外宋兵部侍郎王祐手植三槐于庭曰吾子孙必有为三公者其后祐子旦果为相遂号三槐王氏因建此堂题其扁曰三槐宋苏轼铭呜呼休哉魏公之业与槐俱萌封殖之勤必世乃成既相真宗四方砥平归视其家槐隂满庭吾侪小人朝不及夕相时射利遑防厥徳庻防侥幸不种而获不有君子其何能国王城之东晋公所庐郁郁三槐惟徳之符呜呼休哉】寿山艮岳【在府城东北隅宋徽宗所筑初名凤凰山后改寿山艮岳其上有华阳宫此山周廻十余里峯峦嶂巘洲渚池沼怪石古木珍禽竒兽宫殿舘阁堂亭台榭各有名号不可殚纪后尽堙明于谦诗龙楼高处彩云飞艮岳才成事已非寂寞长门金鎻合中州无复二龙归】百冈【在府城东北三十里有土堆百余世传宋文帝元嘉中檀道济与北魏战粮尽而返魏军袭之道济夜唱筹量沙积至百堆以绐之魏军见之果退道济全师而还】霍赤冈【在府城东北二十里辽主耶律徳光灭晋尝屯兵于此】牟驼冈【在府城西北十五里宋牧马之所按邱濬世史正纲靖康元年春金人犯京师兵屯牟驼冈即此】鸑鷟冈【在通许县东南四十里昔有彩凤集上】濯龙峡【在府城寿山艮岳下】南衙【在府城宋包孝肃公听政处即旧开封府】玉帐【在杞县东北三十三里世传汉高祖经此有庙】孟庄【在杞县西二十里按宋北辕录云过范郎庙其地名孟庄有孟姜女庙】瓦屋【在洧川县春秋隠公八年宋公齐侯卫侯盟于瓦屋即此】虫牢【在封邱县北春秋公防晋侯齐侯宋公卫侯郑伯曹伯邾子杞伯同盟于虫牢是也】康王坡【在杞县北二十五里宋高宗为康王时经游地】凤凰坡【在鄢陵县张桥南世传黄霸治颍川时凤凰集此】晋丘【在祥符界内一名清丘又名池昔简狄浴于晋丘之水有鸟遗卵吞之遂生契即此】桐丘【在扶沟县西二十里左传楚伐郑郑人将奔桐丘即此沈荃诗邑外古桐丘瞳眬雾未收行人才覔路襟袖白云流】平丘【在封丘县东四十里春秋甲戌同盟于平丘即其地明刘昌诗平丘盟会屈王臣叹息中原委战尘千载夕阳消霸业一川秋色荡河津韩凴古树枝连理高适新诗笔有神骢马徘徊又西去欲从何处问垂纶】三陵塜【在阳武县东南二十里唐胡曽诗春到三陵淑气和雪初消处翠嵯峨梅花未识开多少防杖擕壶试一过】梁园【在府城东南一名梁苑汉梁孝王游赏之所唐李白梁园吟我浮黄云去京阙挂席欲进波连山天长水厌远渉访古始及平台间平台为客幽思多对酒遂作梁园歌却忆蓬池阮公咏因吟渌水扬洪波明王廷相诗华园明积雪上客艳新词何处梁王苑秋风蔓草迷】芳林园【在府城西北固子门内宋太宗居晋邸太祖赐其地为园及即位改号潜龙园内有池沼淳化三年帝幸其池谓近臣曰昔尹京日无事尝饮池上今池边之树已成乔木矣又顾教坊使郭守忠曰汝等前以乐童从我今亦皓首何光隂易过如此耶乃登水心亭习射中的者上亲酌满举大白诏羣臣尽醉后广其地号奉真园仁宗天圣七年改名芳林】同乐园【在府城固子门内宋徽宗置元金师拓诗晴日明华构繁隂荡緑波蓬丘沧海逺春色上林多流水时虽逝迁莺暖自歌可怜欢乐极钲鼓散云和】玉津园【在府城南薰门外内有圆池方池宋刘敞诗垂杨冉冉笼清籞细草茸茸覆露沙长闭园门人不入禁渠流出两残花】桑园【在阳武县曹大家止宿处按文选曹昭东征赋云宿阳武之桑园即此杨春泰诗垂杨夹道夕阳斜万里孤征曹大家日月东西曽防度仓庚处处啄桑花】琼林苑【在府城西郑门外俗呼为西青城宋时建苑为宴进士之所与金明池南北相对其中松栢森列百花芬郁苑东南隅政和间创筑华嘴冈高数丈上有横观层楼金碧相射下有锦石纒道寳砌池塘栁鎻虹桥花萦凤舸又有明池梅亭牡丹诸亭不可胜数宋韩琦诗春光浓簇寳津楼楼下新波涨鸭头嘉节难逢真上已赐筵荣入小瀛洲仙园雨过花遗靥御陌风长絮滚毬楔饮不须辞巨白清明来日尚归休】宜春苑【在府城有二一在固子门外号西御园一在丽景门外号东御园宋王安石诗宜春旧台沼日暮一登临解带行苍藓移鞍坐緑隂树疎啼鸟逺水静落花深无复增修事君王惜费金】迎春苑【在府城丽景门外东北宋初宴进士之所每嵗迎春于此后改为富国仓】牧苑【在府城北陈桥东北宋牧马所元赵孟頫诗一片中原地纷纷防战争至今将不去留与后人耕】隋堤【在府治汴河故道隋炀帝所筑明陆深诗端委犹堪致太平龙舟锦缆竟何成空余细水缘堤曲别有垂杨带晚晴社燕归来如有恨闲花开遍不知名行人谁管兴亡事但説扬州接汴京】汴河故道【即浚仪渠河旧出郑州荥阳县大周山东经府城内又东合蔡河名蒗荡渠又名通济渠东注泗州下入于淮宋都大梁时汴水穿都门中有上水门下水门嵗运江淮浙湖之粟六百万石达京师元世祖至元二十七年黄河决始淤塞今府治南有汴渠故迹即其地唐李益诗汴水东流无限春隋家宫阙己成尘行人莫上长堤望风起扬花愁杀人皮日休铭隋之疏淇汴凿太行在隋之民不胜其害也在唐之民不胜其利也今日九河外复有淇汴北通涿郡之渔商南运江都之转输其为利也溥哉不劳一夫之荷畚一卒之凿险而先功巍巍得非天假暴隋成我大利哉尚恐国家有淇汴太行之役因献纎诫是为汴河铭淮河弥弥循禹之轨厥有暴隋凿通淮泗昼泣疲民夜哭溺鬼似赭流川如鈆贯地龙舟未故江都已弑陈迹空有逝波不止在隋则害在唐则利呜呼圣主守旧而已宋梅尧臣诗我实山野人不识经济宜闻歌汴渠劳谩缀汴渠诗汴水源本清隋分黄河支浊流方已盛清派不可推天王居大梁龙举云必随设无通舟航百货当陆驰人肩牛骡驴定应无完皮茍欲东南苏要省聚敛为兵衞讵能削乃湏雄京师今来虽太平尽罢未是时愿循祖宗规物益羣息之譬竭两川赋岂由此水施纵有三峡下率皆麤冗资慎莫尤汴渠非渠取膏脂】蔡河故道【始兼闵水洧水潩水以通舟楫闵水自尉氏歴祥符合于蔡是为惠民河洧水自许田鄢陵南歴扶沟合于蔡潩水自郑之大隗山注临颍歴鄢陵扶沟合于蔡凡许郑诸水悉会焉犹以其浅涸故植木横栈设斗门以节水建隆三年诏发畿甸丁夫数万浚蔡河南入颍川其自尉氏北流至汴戴楼门东由广利水门入城名西蔡河接闵水缭绕城内其从陈州门西普济水门出城流经通许复接旧蔡河名东蔡河即所谓惠民河也元世祖至元二十七年黄河决祥符之义唐湾而西蔡河上源由是湮塞洪武以来河屡南徙淤为平地惟府城南薰门内东西有河积水不通舟楫矣河上有东西二桥尚存】六丈河【在府城北封邱门外世传宋时恐河水为患故开此河以杀其势】广济河【在府城安远门外初名五丈河唐武后载初元年引汴水入白沟接注湛渠以通曹兖之赋因其濶五丈故名即白沟之下流也唐末湮废周世宗显徳四年修复至宋太宗改名广济元初淤塞】金水河【一名天源夲京水导自荥阳黄堆山其源曰祝龙宋建隆二年凿渠引水过中牟抵府城西东汇五丈河干徳二年又引贯皇城歴后苑大中祥符初甃以礲甓植以芳木复东引出城下水窦入于濠焉】贾鲁河【即沙沟河在仪封县北七十里堌阳乡元时贾鲁督修此河以便漕运】沙海【在府城西北十二里战国防齐欲发卒取周九鼎顔率説曰夫渠之君臣欲得九鼎谋于沙海之上为日久矣盖谓此也隋文帝疏凿旧迹引汴水习舟师平陈后立碑其侧以纪功】蓬池【在府城东北春秋时宋之蓬泽也后因为地唐宗改为福源池禁渔樵尉氏县亦有蓬池】金明池【在府城西郑门外创自周世宗在琼林苑北宋太平兴国中复凿之引金水河注其中故名神宗马有白玉逍遥葢赭白也常幸金明池归乗之宋韩琦诗西池风景出尘寰春豫方乗禁坐闲庶俗一令趋寿域从官齐许燕蓬山楼台金碧交辉外舟楫笙歌浩渺间与众尽欢宫漏促万花香里属车还】凝碧池【在府城东南繁台之侧唐为牧泽宋真宗时凿为池后为河水淤塞】曲江池　凤池　鴈池　平池【俱在寿山艮岳下后废】饮马池【在陈留县西七里明洪武初太祖幸汴驻跸于此】黄池【在封邱县南十里春秋公会晋侯及呉子于黄池即此余缙诗棠檝兰舟河海通谁将花草植呉宫三千犀甲摧雄壁一剑鱼肠殱首功国相自屠军气墨美人难得庙谟空池边碧草今安在茂苑萋萋卉木同】海眼井【在府城安逺门里上方寺内相传泉源通海故名元末寺燬于兵井失其迹】甘泉井【在府城内明徐达故宅洪武间河水入城诸井苦不可食永乐初忽涌此泉色莹而味甘因名】汉井【在扶沟县庙头冈】圣井【在仪封县封人请见亭西井皆自生琉璃不假甃造光耀自然又名琉璃井以夫子曽饮斯云】大沟【在尉氏县西南十五里东北合康沟入于黄河】笔沟【在尉氏县东北四十里端直如笔故名】老君洞【在府城艮岳西北宋徽宗供俸道像之所】迷真洞【亦在艮岳之下】桃花洞【在府城杨州门内西北即上清宫道士所居处环植以桃故名桃花洞】黄风洞【在兰阳县白云山下一名张良洞相传张良从赤松子游辟谷于此】芦渚白龙沜【俱在寿山艮岳之下】蔡邕宅【在尉氏县南三十里名蔡家庄邕先世之墓皆在此明王昕诗才华孝义冠当时砌畔曽生连理枝三日三台何烜赫一成一败更参差辨琴为遁江南迹捐馆徒兴北海思我亦从来慕英俊不知故里在蓬池】阮村【在尉氏县北阮咸与籍居道南诸阮居道北北阮富而南阮贫即此】郦生故里【在通许县东北高阳冈史记家贫落魄为里监门吏即此】礼賔院【旧名番译院在金梁桥南汴河南岸宋真宗景徳三年改名为礼賔院】夷门【即大梁城东门魏隠士侯嬴年七十家贫为夷门监者】安上门【宋新城之西南门也神宗熙宁七年监门郑侠上流民图】陈桥【在府城北四十里即宋太祖为众拥立处有系马古槐大十余围枝干盘曲可观】上源驿【朱温邀李克用置酒驿中以兵攻之克用缒尉氏门还封禅寺军中今地失考】都亭驿【周显徳中馆南唐行人孙晟于此】朱僊镇【在府城西南即宋高宗十二金牌召囘岳忠武处沈荃诗奕奕朱仙庙荒荒白日隂金戈百战地毳幙两宫心风雨灵旂暗丹青古殿深堦前有劲栢每夜作龙吟】曲遇聚【在中牟县汉高帝与秦将杨熊战曲遇界大破之即此】司马懿故垒【在洧川县南一十里旧有司马保后废见有司马铺】张大夫寨【在阳武县西北二十里汉丞相张苍故里一名文侯乡杨春泰诗云屯沙岭夕阳斜防度寒烟扫落花尽日孤村无客到樵音远近有人家】袁绍屯兵处【在封邱县城北三里】周太祖营【在封邱县西北一里五代时郭威屯兵于此】翟母碑【在封邱县东汉高祖与项羽战败为翟母免难之处】库上里【在阳武县东北二十里即汉陈平故社】
　　归徳府
　　宋故城【即今府城也周武王克商封微子于宋即此】龙九城【在府城西南三十里汉置县】小防城【在府城南二十五里即庄周本邑又府北四十里有大防城】亳城【在府城东南四十五里契父帝喾都亳汤自商邱迁焉郑云亳今河南偃师县汉书音义曰济隂亳县杜预曰梁国防县皇甫谧曰孟子称汤居亳与葛伯为隣葛即今宁陵县葛乡亳乃今谷熟县也景为北亳即景亳汤受命之地谷熟为南亳汤所都偃师为西亳即盘庚所徙书立政所谓三亳是也古书亡灭未知孰是】新城【在府城南左传文公十四年晋赵盾盟诸侯于新城即此】贯城【在府城西北左传僖公二年齐侯宋公江人黄人盟于贯即此】沙随城【在宁陵县西七十里左传公会诸侯于沙随即此】大棘城【在寕陵县西南七十里左传宋华元郑公子归生战于大棘即此】已吾城【在宁陵县南二十里旧为县北齐省入夏邑】葛城【在宁陵县北一十五里古葛国今偃师亦有之未知孰是】大睢城【在永城县东北甫城乡即芒县城汉置县筑】建平城【在永城县西南汉置县筑】太丘城【在永城县西北三十里汉置县筑】保安镇城【在永城县北八十里砀山东南即汉高祖斩蛇处】鄼县城【在永城县西南汉置县属沛郡鄼音磋即萧何食邑】苦县城【在鹿邑县东七十里即楚苦县晋更名谷阳隋改仙源唐曰真源宋并入鹿邑】武平故城【在鹿邑县东北四十里汉置城西南有汉尚书令虞诩碑】濑乡城【在鹿邑县东一十里与谷阳城相隣老子宅也】郸城【在鹿邑县西南七十五里汉置郸县因城焉】纶城【在虞城县东南义原西乡左传哀公元年虞思妻少康以二女而邑诸纶即此栁泽诗从容杖履上纶城云外斜阳眼界明陈迹荒凉人去远淡烟衰草不胜情】广乐城【在虞城县西光武纪云建武间呉汉率七将军与刘永将苏茂战于广乐大破之释云今宋州有长乐故城即此】谯城【在夏邑县北三十里晋祖逖屯淮隂进据大丘城遂克谯城而居之即此】首止城【在睢州南左传僖公五年诸侯会于首止即此】棘古城【在睢州城南三十里郑败宋师于大棘汉景帝时呉楚兵破梁棘壁梁遣将军击之皆此地】鄫城【在睢州东南左传襄公元年仲孙蔑会齐崔杼曹人邾人杞人次于鄫即此】匡城【在睢州西二十里即承匡地春秋文公十一年晋郤缺会于承匡是也】古城【在考城县东南世传周封戴子地】武安城【在考城县西南秦将白起所筑】朱襄城【在柘城县按朱襄氏伏羲之后禅通纪谓其都于朱故号朱襄氏】藏甲城【在柘城县西三十里项羽藏兵于此故名】睢阳故县【在府城拱阳门外汉置唐张巡诗岧嶤试一临虏骑俯城隂不辨风尘色安知天地心门开边月近战苦阵云深旦夕更楼上遥闻横笛音又接战春来苦孤城日渐危合围侔月晕分守効鱼丽屡厌黄尘起时将白羽麾裹疮犹出战饮血更登陴忠信应难敌坚贞自不移无人报天子心计欲何施】谷熟故县【在府城东南四十三里元置巡检司洪武初废为谷熟镇】安平废县【在鹿邑县西北四十里按水经涡水东迳安平县故城北陈留风俗传曰大棘乡故安平县也】曜华宫【在府城梁孝王建按三辅黄图王作此宫与诸宫观相连延亘数十里竒果异树珍禽怪兽毕有王日与賔客弋钓其中】沃宫【在府城内春秋时宋内宫名】鸿庆宫【在府城西南隅宋真宗大中祥符七年以圣祖殿为鸿庆宫奉太祖太宗像侍于圣祖之侧名神御殿又名三圣殿】归徳殿【在府城内宋建南京行宫正殿也】鸣凤楼【在睢州】梁楼【在考城县唐李白诗碧草已满地栁与梅争春谢公自有东山伎金屏笑坐如花人今日非昨日明日还复来白发对绿酒强歌已心摧君不见梁王池上月昔照梁王樽酒中梁王已去明月在黄鹂愁醉啼春风分明感激眼前事莫惜醉卧桃园东】忘忧馆【在府城梁孝王游于忘忧之馆集诸游士各使为赋】连中馆【在虞城县一十里空桐泽之后左传哀公二十六年冬十月宋景公游于空泽辛已卒于连中大尹奉公自空桐入于沃宫即此】文雅台【在府城东一十里世传孔子过宋与羣弟子讲道于上因名唐高适诗出门望终古独立悲且歌忆昔鲁仲尼栖栖此经过众人不可向伐树将如何】三陵台【在府城西北一十八里三峰并峙因名】平台【在府城东二十五里汉梁孝王所筑在梁园内南都赋曰驰骋少怠明日乃宴于平台是也刘宋谢惠连于此赋雪又名雪台开封府城东南亦有唐王昌龄诗梁围修竹古时烟城外风悲欲暮天万乘旌旗何处在平台賔客有谁怜宋荦诗城隅旧是梁王苑回首繁华有废台冠佩犹传趋第宅文章何意委蒿莱平原漠漠黄河转落日荒荒紫雾开絶代风流谁继起邹枚本自出羣才】仪台【在府城梁惠王六年取宋仪台即此】阏伯台【在府城西南三里】六忠台【在府城南旧城上世传雷万春面中六矢处】蠡台【在府城西梁孝王筑南都赋曰惟彼蠡台在城之西势千仞而崛起岂终日之可跻即此唐高适诗梁王昔全盛賔客复多才悠悠一千年陈迹惟高台寂寞向秋草悲风千里来】清泠台【在府城西北一十八里梁孝王筑相传宋太祖常避署于此又名清凉台唐李贺诗梁王台沼空中立天河之水夜飞入台前鬬玉作蛟龙緑粉扫天愁露湿撞钟饮酒行射天金虎蹙裘喷血斑朝朝暮暮愁海翻长防系日乐当年芙蓉凝红得秋色兰脸别春啼脉脉芦洲客雁报春来寥落野篁秋漫白】议事台【在宁陵县西南八里世传诸侯议事于此因名】拜将台【在永城县北八十里砀山世传汉高祖拜将处】造律台【在永城县西南三里上有汉鄼侯萧何庙】思陵台【在鹿邑县西南四十里世传汉光武幸此筑以望亲之陵故名】陈抟台【在鹿邑县东一十二里隠山下相传陈希夷炼丹处】升仙台【在鹿邑县城内东南隅老子飞升处】灵台【在虞城县西左传哀公二十五年卫侯出奔宋为灵台于旧圃与诸大夫饮焉】西台【在虞城县西二里世传汉高祖将台】襄公台【在睢州治东春秋时宋襄公所筑】凌霄台【在睢州】凤凰台【在睢州】防盟台【在考城县南】升仙台【在柘城县城北二十里老子讲道于此上有白云寺】楚王台【在柘城县城西北二十五里项王筑以演马故名】横亭【在府城左传昭公二十一年五月壬寅华向入乐大心丰愆华牼御诸横即此】妙峰亭【在府旧城内宋留守王胜之建苏轼题榜宋秦观诗王公厌承明出守南宫钥结搆得崇亭悠悠瞰清洛是时谪仙人发轫自庐霍郊原春鸟鸣来此动豪酌报投一何富玉案金刀错新牓揭中楹千载见远托朅来访陈迹物色属摇落人烟隔鳬鴈田畴带城郭红蕖陨风漪砂砾卷飞箨青青陵上姿独汝森自若人生如博奕得防难前约金锤初控颐已复东方作太阳升中天龙鸾入阶阁深惩渔夺法令宜刋削斯民如解悬喜气郁磅礴公乎数登览行矣翔寥廓】观光亭　望云亭【俱在府旧城内南都赋聨观光与望云指中天之魏阙即此】新亭【有十二王胜之建在府城外堤上宋秦观诗洛水沄沄天上动导入隋渠下梁宋宋都堤上十二亭一一飞惊若鸾凤光华远继周王雅宴喜还归鲁侯颂玉觞严令肃衣冠金缕哀音绕梁栋娟娟残月照波翻习习暖风吹鸟哢何处高帆落文鹢谁家骏马嘶征鞚栁枝芳草恨连天暮雨朝云同昨梦借问亭名制者谁留守王公才望重胷中云梦吞八九日解千牛节皆中魏国相公实曽祖庭列三槐多伯仲承明厌直出荆州转守此都行大用此都去天才尺五交广荆扬归引控兔园事迹化黄埃清泠文雅堪长恸舳舻衔尾车挂轮昨日出迎今日送送故迎新无已时古往今来相戯弄亭下崎淮海客末路逢公诗酒共一樽明日难重持岂恤官期后芒种今年气颇云早夭矫梅花春欲纵行见亭中祖帐开千乗送公归法从】韩公亭【在永城县治内韩忠献为令时所搆嘉靖二十年改税课司】鸿口亭【在虞城县应善南乡左传昭公三十一年齐师宋师败呉师于鸿口即此】黄门亭【在睢州左传惠公之季年败宋师于黄即此】滑亭【在睢州左传庄公二年次于滑即此】寳墨亭【在睢州旧城西北濠外干明寺苏东坡绍圣元年适岭表信宿于此书洞庭春色中山松醪二赋后人刻于石建亭覆之】五老堂【在府城内宋太子少师杜衍与礼部侍郎王涣司农卿毕世长兵部郎中朱贯驾部郎中冯平俱年八十余致仕居乡里用白乐天香山九老故事作五老堂赋诗唱酬乡人高之于其卒也画像祀之】照碧堂【在府城宋置南都建于城上以临南湖故名留守曽肇重修晁补之有记】葛冈【在宁陵县诸葛所筑】稍冈【在虞城县东南二十五里】安陵冈【在睢州东南】禇冈【在柘城县西北】谷丘【在府城南四十里春秋桓公防宋公燕人盟于谷丘即此】商丘【在府城西南三里世传丘之精气上应列星又云阏伯台即此唐高适诗商丘试一望隠隠带秋天地与星辰在城将大路迁干戈悲昔事墟落对穷年即此伤离绪凄凄赋酒筵】楚丘【在府城北四十里】黍丘【在宁陵县】葵丘【在考城县东三十里齐桓公会诸侯盟于葵丘即此其东南有盟台乃防血时所筑今名其地曰盟台乡李嘉防诗覇业销沉有嵗年会盟台畔草芊芊居人谩説葵丘事一带孤城野水边】太丘【在虞城县东五里尔雅云左陵太丘谓丘左有陵也】桃花洞【在睢州东南半里驼冈之隂相传春三月有桃花片自洞中出盖仙迹也】石洞【在永城县北八十里砀山之南麓其中有十字街饮马池里人举火入视稍深则风烈不敢入世传为梁孝王洞】隋隄【在永城县隋炀帝慕扬州琼花之美自汴开河纳黍行舟两岸筑隄种栁故名侯方域诗隋家天子緑杨隄万古春风野鸟啼防处吹箫云漠漠经时拾翠草萋萋龙舟想像牙樯入防防虚无簇仗齐寂寞宋城南向望老人独自杖青藜】贾鲁隄【在宁陵县南七里元贾鲁筑以障河】梁园【在睢阳故城东二十里一名梁苑按史记梁孝王筑东苑方三百里大治宫室为复道自宫连属于平台五十余里或曰即园西京杂记曰兔园中有百灵山落猿岩栖龙岫又有鴈池池间有鹤洲鳬渚九域志曰束围中又有修竹园枚乗赋曰修竹檀栾夹池水是也唐高适诗梁苑白日暮梁山秋草时君王不可见修竹令人悲九月桑叶尽寒风鸣树枝明王廷相诗君不见梁王已破六国垒苑中便起文围台黄金白玉架楼阁绮榻延賔四向开清泠池上三尺雪相如新赋倾邹枚临卭美人鬬花朶挑以琴心礼岂那汉庭卖赋得千金白首游梁计宜左今人空怍古人风抱策为儒叹不逢古来文士不检岂足病且览词彩如长虹】漆园【在府城南二十五里小防城内庄子尝为漆园吏即此地也】碎锦园【在夏邑县东门外】兔园【在虞城县西南五十里亦梁孝王筑】竹圃【在府城东南世传梁王竹园】龙岫【在虞城县西南五十里兔园内】防泽【在考城县东三十里方舆胜览云考城东有防泽乃庄周故里】灵溪池【在鹿邑县东一十里太清宫前相传即九龙取水浴老子池】雁鹜池【在虞城县西南五十里梁孝王兔园内】濯锦池【在睢州治西昔人有善织锦者居此故名】李令泉【在虞城县治内旧井水清而味苦县令李钖下车尝之笑曰既苦且清足符吾志遂汲用之因名焉钖卓有清操李白为撰去思颂】梁王宅【在睢阳城内唐魏元忠诗大君敦宴赏万乗下梁园酒助升平乐人霑雨露恩荣光开帐殿佳气满旌门愿陪南岳寿长奉北辰尊】杜衍宅【在南京驿舎宋杜衍诗寂寂复寂寂告老闲居日径草高于人林鸟熟如客黄巻不释手清风常满室内顾平生心心遇此时适】江淹故里【在考城县西南二十五里江家集】伯当集【在睢州城东北三十里王伯当从李宻居于此】高辛里【在府城东门内】三仁街【在府旧城内微子庙前】炼丹井【在鹿邑县城东十里太清宫老子炼丹处】尹店【在睢州西北三十里为伊尹游寓处】汉高帝斩蛇处【在永城县北八十里砀山即帝亡匿所隠吕后望云气每得之处文帝立庙于岩前绘帝像列功臣于侧】防门【在府城东北春秋宋公及诸侯之大夫盟于防门之外即此】垤泽门【在府城东南】曹门【在府城西北左传成十八年郑伯侵宋及曹门外是也】桐门【在府城北春秋叔孙婼聘于宋桐门即此】卢门【在府城南左传桓十四年宋伐郑取大宫之椽归为卢门之椽昭二十一年华氏居卢门南里以拒元公即此唐高适诗五霸递征伐宋人无战功解围幸竒説易子伤吾衷惟见卢门外萧条多转蓬】颁庆门【在府城南宋高宗端门名】黒松林【在府城西大林铺北】万户林【在府城北】葵丘驿【在睢州新城西门内】杏坛碑【在夏邑县文庙前】顔鲁公碑【在府城南一里开元寺内碑为八闗齐会报徳记宋荦诗春色当三月嘉游向八闗残碑终剥落野水自潺湲甍际朱题缀堦前碧藓斑高贤灵迹在惆怅未能还】
　　彰徳府
　　河亶甲城【在府城西北洹水南岸】戯阳城【在府城东二十五里左传昭公九年晋苟盈如齐逆女还六月卒于戯阳即此】韩郡城【在府城东北十里即汉以来韩郡治所俗名七里冈】相县故城【在府城西十五里隋开皇间安阳县治唐武徳中废西南又有零泉县故城】邶城【在汤隂县东南三十里纣子武庚所封地】魏将城【在汤隂县南十八里魏将晋鄙故垒即史记信陵君令朱亥椎杀晋鄙夺兵符处魏大本诗公子夺符处犹传晋鄙城仓皇趋赵境谈笑却秦兵古树旌旗影流泉刀斗声霸图销歇尽青史艳侯生】古荡隂城【在汤隂县治西北遗址在】爵城【在汤隂县东南三十里邶城上】魂城【在汤隂县东北隆化社按图经齐桓公娶衞女为媵道卒于此招魂之今有墓存周回二百歩高一丈】邺都北城【在邺镇东南齐桓公所筑汉置魏郡作都始于曹操水经注曰石虎城尽表饰以塼百歩一楼凡诸宫殿门台隅雉皆加观榭去邺六七十里远望之巍若仙居苻坚末慕容垂叛率师入之自是残毁唐张説诗君不见魏武草创争天禄羣雄睚眦相驰逐画擕壮士破坚阵夜接词人赋华屋都邑缭绕西山阳桑榆漫漫漳河曲城郭为墟人代改但见西园明月在邺傍高冢多贵臣蛾眉曼眼共灰尘试上铜台歌舞处惟有秋风愁杀人唐岑参诗下马登邺城城空复何见东风吹野火暮入飞云殿城隅南望西陵台漳水东流不复回武帝宫中人去尽年年春色为谁来】邺都南城【在邺镇东南邺中记云高欢以北城窄隘令仆射高隆之更筑此城掘得神大逾方丈其堵堞之状咸以象焉以漳水近城起长隄为防又凿渠引漳水周流城郭以造水碾硙云】将城【在临漳县项羽救赵使蒲将军渡三户于邺东北十九里作此城】污阳城【在临漳县西北二十五里水经云漳水东经梁期西北又经污阳城即此】古梁期城【在临漳县东北二十里】讲武城【在临漳县漳河北】临淇城【在林县南七十里故卫邑隋临淇县】营城【在林县北三十二里即古营地也其北又有故武城及葛城水经云漳水又经葛公城北而东流即此】磻阳城【在林县北八十里水经云漳水东经磻阳城北沧溪水入焉】淇阳县城【在林县南三十里隋开皇三年置大业二年废俗曰郎子城廖凤徴诗孤城寒日动清笳栗烈风前一望賖残堞夕阳迷古道近村枯树落栖鸦烟中红寺钟声出雪后苍山云影斜懐古最怜金学士断垣荒碣指黄华】利城【在林县东北二十五里唐有铁冶宋因之至和二年韩魏公以其在官无益劳民鼓铸因奏罢之】东古城【在武安县西南郝家庄里】西古城【在武安县西栢树里】阳邑故城【在武安县南三里隋开皇间分置武安县大业间省】赵简子城【在渉县北龙山社世传赵简子走晋阳灭智氏还故都经此筑为驻兵所】毛城【在渉县西四十五里即毛岭袁绍使武安长尹楷屯兵毛城通上党运粮处城址尚存】亳城【在内黄县西南二十五里按书殷有三亳防为北亳偃师为西亳谷熟为南亳皆殷故都防其北亳也中宗陵寝近焉】故殷城【在内黄县南一十三里殷王河亶甲居相筑此】柯城【在内黄县东北春秋叔豹防晋士匄于柯即此】牵城【在内黄县西南四十里左传防齐侯于牵城即此按牵城有二其一在濬县】太甲旧都【在古邺城西南太甲殷王也】永定废县【在府城东四十里本晋长乐县隋改尧城唐改今名宋省入安阳县】羑里城【在汤隂县北九里一名牖城又名防城北临牖水即文王衍易地也】浣衣里【在汤隂县境内晋侍中嵇绍死所绍遇害血溅御衣及事宁左右欲浣之惠帝曰此嵇侍中血勿去也因名其地为浣衣里】九华宫【在临漳县西铜雀台东北后赵石虎建宫以三三为位谓之九华梁沈约诗照耀三雀台徘徊九华宫即此】赤桥宫【在临漳县东南七里石虎自襄国至邺每舎輙立一行宫有安阳汤隂二宫又有临漳永乐梨围赤桥四宫皆在县界疑当时游猎宴息之所唐陆龟防诗花飞蝶骇不愁人水殿云廊别置春晚日靓妆千骑女白樱桃下紫纶巾】紫陌宫【在临漳县西北五里石虎建齐文宣因修为济口廵幸往来百官祖饯皆于此有桥亦名紫陌】高欢宫【在林县西二十里黄华山相传北齐高欢筑以避暑其址尚存】黄池别馆【在内黄县东南二十五里】清风楼【在府城内宋相韩琦建王岩叟有诗】披云楼【在临漳县治西南后赵石虎建南瞩城池绣栏凌云雕梁接露故曰披云】逍遥楼【在临漳县西南石虎建北望漳水极目嬉游洵逍遥之奇观唐宋之问诗逍遥楼上望乡闗緑水澄云雾间北去衡阳二千里无因鴈足系书还】玳瑁楼【在临漳县西南邺中记邺城之上有玳瑁楼纯用金银装饰悬五色珠帘白玉钩带内有防石床以玳瑁为甲文铺以十色锦绣褥故名】齐午楼【在邺都北城水经注曰石虎于北城上起齐午楼超出羣榭孤高特上】冲天楼【在林县西二十六里天平山上遗址尚存】紫金楼【在武安县北城上元大徳间建元左良弼诗紫金楼上望京都霄汉盈眸壮逺图建业九重红日近太行千里白云孤花开叶落时来往谷变陵迁树有无长啸一声天欲暝城头惊起暮楼乌】秦女楼【在内黄县东金堤上】抱螺台【在府城北园中有废台如抱螺基围盘曲而上故名宋韩琦判相州时辟而新之】休逸台【在府治北韩琦筑于居第后圃中琦诗有云草色且无归后怨禽飞同到倦时还宋欧阳修诗清谈终日对清樽不似崇高富贵身已有山川资胜赏更将风月醉嘉賔】飞僊台【在府治东宋杜纯筑台高十丈官僚公暇登以观望宛若飞僊】思古台【在府城内宋太守冯元建】铜雀台【在临漳县西魏曹操筑并金虎氷井三台相去各六十歩其上复道楼阁相通中央悬絶铸大铜雀高一丈五尺置之楼顶临终遗令施繐帐于上朝晡使宫人歌吹帐中望吾西陵后楼台俱毁土人掘地得瓦色颇青内平莹印工人姓名皆八分书砚谱云人得此瓦为砚贮水数日不渗宋谢朓诗繐帷飘井干樽酒若平生欝欝西陵树讵闻歌吹声陈张正见诗凄凉铜雀晚摇落墓烟通云惨当歌日松吟欲舞风人疏瑶席冷曲罢繐帷空可惜年将泪俱尽望陵中唐沈佺期诗昔年分鼎地今日望陵台一旦雄图尽千秋遗令开绮罗君不见歌舞妾空来恩共漳河水东流无重廻】金虎台【在临漳县西南邺镇曹操于台下筑渠引漳水入白沟其址尚存唐刘长卿诗漳水东流无复来百花辇路为苍苔青楼月夜长寂寞碧云日暮空徘徊君不见邺中万事非昔时古人不在今人悲春风不逐君王去草色年年旧官路宫中歌舞已浮云空指行人往来处】氷井台【在临漳县西南曹操建石虎于上藏氷三伏之日以赐大臣宋韩琦诗魏武当年嗜逸游高台虚筑土三丘百花辇路随苔合羣妓笙歌逐水流僣窃一时人已往奸雄千古史还收西山遗冢累累在衰草寒烟防度秋】鬭鸡台【在临漳县漳水东北五里曹植诗鬬鸡东郊道即此】戱马台【在邺都北城基高五丈列观其上石虎每讲武漳水上即升观以望之自于台上放鸣镝以为军骑出入之节】仰观台【在邺都南城东魏兴和元年与城同筑周围二十八歩高二丈六尺】演易台【在汤隂县北八里许相传为羑里城旧有文王庙】挂镜台【在林县西二十里黄华山冯栋诗阿母青鸾去不回人间指防説妆台夜深明月孤峯上疑是当年寳镜开】升仙台【在林县东南四里圣符山宋张长清上升处】烽火台【在内黄县北四里宋景徳间契丹犯大名声言将犯澶渊真宗遣杨延朗将兵御之兵屯于此筑台二丈夜置烽火契丹惮之呼为杨六郎遗址尚存】防盟亭【在府城北洹水之上楚项羽与章邯会盟于此后人置亭表其处】狎鸥亭【在府治北防机堂前宋韩琦诗亭压东池覆壊基园林湏喜主人归憩棠犹茂应存爱植栁堪惊近过围鱼泳藻间谙物性月沉波防发禅机羣鸥只在轻舟畔知我无心自不飞】观鱼亭【在狎鸥亭前宋韩琦诗雨后方池碧涨秋观鱼亭槛俯临流时看隐荇骈头戱忽见开萍作队游喜掷舟前翻乱锦静潜波下起□沤吾心大欲同斯乐肯揷筠竿饵钓钩】御书亭【在府治内东南隅韩琦第之后圃凡奉诏勅等书皆贮于此】广春亭【在府治东南宋杜纯建每嵗春前一日迎土牛于东郊至日鞭春于此明改为彰徳衞镇抚防】曲水亭【在府城休逸台北金王庭筠诗山隂禊事记兰亭珠玉琳琅照眼明曲水至今无好客一觞还自契幽情】翠微亭【在汤隂县宋岳飞诗经年尘土满征衣得得寻芳上翠微好水好山看不足马蹄催趁月明归】五松亭【在林县西南五松并生挺然可爱】乐山亭【在林县西旧龙泉观元时道人高道崇建王沂作记西临林虑望之歴歴可指故可乐也】环翠亭【在林县西天平山路尽十八盘此亭据岭上金杜瑛诗坐客终朝望眼西好山高与暮云齐鹤鸣鱼浦天风急鳌背仙宫海浪低千古地形雄妹土一川烟景胜耶溪歌声唤起凌波梦莲叶香深路恐迷】休休亭【在林县观音岩北珍珠帘下岩中栁仲记所谓水帘亭也】金翅亭【在林县天平山下南对歩虚坛羣峯耸碧至此分为两道若鹏翼垂天故名】览古亭【在林县黄华山下亭内有池濶数丈垒石成基焉】拥翠亭【在林县浄居院西一峯之半上则峯峦下即众木交映宋县令钱景允建后废】昼锦堂【在府治北宋韩琦以宰相判乡郡建于居第欧阳修记蔡襄书碑刻尚存琦第别有荣归虚心二堂其后曽孙肖胄守相又建荣事堂宋欧阳修诗白首三朝社稷臣壶浆夹道拥如云金貂争看真丞相竹马犹迎旧使君岂止轩裳夸故里已将钟鼎勒元勲不湏授简樽前客好学平津自有文】徳礼堂【在本府旧治内其西北有自公堂皆宋韩魏公判相郡时建其西有面山亭其东有见山台熙宁中知相州张宗益建又东有红芳亭元祐中知相州杜纯建其西北有燕申堂金太安中知府事丰玉珣建明洪熙元年即其故址建赵王府】忘机堂【在府治北宋韩建于居第后圃韩琦诗昔在懐章遂锦游壊亭曽复此亭头今归旧里藏衰拙更葺新堂便燕休前槛月波清涨夜后檐风竹冷吟秋伊余本是忘机者因立嘉名近狎鸥】求已堂【在府城内画锦堂东南金太和中知府事驸马乌库哩建】醉白堂【在府治北宋韩慕白居易之为人建于居第池上苏轼为之记其文载入艺文志内兹不复録】双桂堂【在汤隂县治东元尚书许熙载故居熙载仲子有壬季子有孚相继登进士其长子有恒构双桂堂以显其亲之教刘岳申有记】思贤堂【在汤隂县治东宋县令陆志去后民过志所尝舎者必徘徊慕焉后令张渐伯因命曰思贤】双堂【在邺都南城北史云高澄遇贼之时文宣盖在此堂史又言清河二年诏以城南双堂之苑建大总持寺则城东南皆有双堂矣】宻作堂【在邺都北城华林园堂周围二十四架以大船浮之于水为激轮于堂层层各异下层刻木为七人相对列坐一人弹琵琶一人击胡鼓一人弹箜篌一人搊筝一人振铜钹一人拍板一人弄盘并衣之以锦绣其节会进退俯仰莫不中规中层作佛堂三间佛事精丽又作木僧七人各长三尺衣以缯防堂西南角一僧手执香奁东南角一僧手执香炉而立余五僧绕佛左转行道每至西南角则执香奁僧以手拈香授行道僧僧舒手受香复行至东南角则执香炉僧舒手受香于行道僧僧乃舒手置香于炉中遂至佛前作礼礼毕整衣而行周而复始与人无异上层亦作佛堂傍列菩萨及侍卫力士佛坐帐上刻作飞仙循环右转又刻画紫云飞腾相映左转往来交错终日不絶并黄门侍郎博陵崔士颐所制竒巧机妙自古未有】白龙堂【在林县通桥东白龙潭上嵗有祭】虚粮冢【在汤隂县南门外晋惠帝北征屯兵于此筑冢千余周围以□覆之以示军食不乏故名】秦王堤【在林县一十里南接河内北至阳故老传云秦赵分界处也】鲧堤【在内黄县高一丈六尺厚二丈五尺汉书沟洫志曰内黄界中有泽方数十里环之有堤盖鲧所筑以捍孟门者也】石磴【在林县西黄华山】康乐园【在旧府治北宋韩判相州时所作韩诗名园初辟至和中思与康时众乐同一纪年光虽易老万家春色且无穷归来敢衒吾乡胜到此湏知旧邺雄病守纵疲犹强葺欲随民适醉东风】艾园【在汤隂县伏道社每年五月五日采取】西园【在邺县旧治北曹操所作曹植与王刘徐陈阮应皆以文学显时号建安七才子常防游赋诗于此魏曹植诗公子敬爱客终宴不知疲清夜游西园飞葢相追随明月澄清影列宿正参差秋兰被长坂朱华冒緑池潜鱼跃清波好鸟鸣高枝神飇接丹毂轻辇随风移飘飖放志意千秋长若斯唐胡曽诗月满西园夜未央金风不动邺天凉高情公子多秋兴更领诗人入醉乡】铜雀园【在邺都北城文昌殿西中有鱼池堂臯兰渚石濑左右有驰道西有三台并曹魏所作】华林园【在邺都南城按邺中记齐武成増饰华林园若神仙所居改为仙都苑北史魏收言武成于华林园中作元洲苑备山水台观之美疑即仙都也自周平齐之后并燬废此北齐之华林园非魏主芳所改芳林之华林园也魏华林园在河南府】清风园【邺都故事云后主纬以此园赐穆提婆于是宫无蔬菜賖买于民负钱三百万盖此园乃蔬圃也】武苑【在邺都北城魏武所筑引新河水入焉苑中有鱼梁钓台竹园蒲萄诸果魏都赋曰苑以元武陪以幽林缭垣开囿观宇相临硕果灌丛围木竦寻篁篠懐风蒲萄结隂回渊漼积水深蒹葭质雈蒻森丹藕凌波而的砾绿芰泛涛而浸潭】桑梓苑【在邺都北城外三里以地多桑故名石虎于三月三日及始蚕之日率内宫采桑】读书岩【在林县西黄华山金王庭筠读书处今慈明院有其遗像】圭塘【在府城西元许有壬别墅】青岩洞【在汤隂县西山半壁鸟道之上下临淇水悬崖千仞】玉女洞【在林县黄华山玉女峯】苍龙洞【在林县天平山烧香亭北洞门崖壁削立下临深谿】紫云洞【在渉县东南四十里】白玉溪【在林县高齐宫殿基西水乃龙口泉也山溪深寒坚氷积雪春夏不消邑人取氷鬻于市】栁公溪【在林县翫珠亭前松竹隂茂栁仲涂至此览溪山之胜徘徊不忍去山僧因名溪为栁公云】芙蓉池【在临漳县魏文帝诗乗辇夜行游逍遥歩西园双渠相溉灌嘉木绕通川卑枝拂羽盖修条摩苍天惊风扶轮毂飞鸟翔我前丹霞夹明月华星出云间上天垂光彩五色一何鲜寿命非松乔谁能得神仙遨游快心意保已终百年】铁镜池【在林县隆虑山王母墓侧每嵗遇旱山前居民祈雨多有应】武池【在邺北城武苑内魏武凿石虎时扬州献黄鹄泛于此池化为龟因名后为漳水冲决遂废】金华池【在邺南仙都苑九曲山下】涌碑池【在武安县西北定静岩下池畔有透影碑甘泉涌出】紫陌桥【在邺北城外即西门豹投巫处又慕容儁投石虎尸于此】石窦桥【在邺北城内水经注云魏武引漳水自城西东入经铜雀台下伏流东注谓之长明沟又从东南迳至东门下南北夹道支流引灌所在地亩东出石窦桥下注于湟中故魏武登楼赋曰引长明沟灌街里也】断金桥【在林县西二十六里天平山之层云壁西渡大涧则逗雪泉也自此入山路更峻絶王知思诗两山忽断处一石凌空驾谿壑深无底烟云时补罅】墨井【在府城详见山川】龙井【在汤隂县详见山川】文渊井【在内黄县学櫺星门前】魏徴宅【在府城内唐魏征所居后为睿宗潜邸】元文遥宅【在朱明门内南街次西文遥魏尚书】刘臻宅【在启夏门内臻齐仪同三司】唐元邕宅【在御史台南元邕司徒】斛律明月宅【在邺都北城今为南北斛律二村】韩宅【在府城内东南隅】汉夏馥栖隐处【在林县西北三十里寳泉岩前有石井许三礼诗云木苍苍拥石岩衣冠如在拜遗龛原因避地留清醒岂为全身恋翠函磵积氷霜余凛冽室容星月恣幽探当年土穴逃名者逊尔峯头饱夕岚】晋孙登石室【在府城西南四十八里仙人涧南】张仙翁丹灶【在林县南四里圣符山下故基尚存】后渠书屋【在府城明崔铣别墅崔铣诗新开数亩枕洹流拟卜幽居事静修三径菊松方可圃一川风月小宜楼茫茫宇宙人空老冉冉光隂嵗复秋千古斯文天未防著书端不为穷愁】宣武观【晋书载记曰石虎将讨三方诸州兵至者百余万太史令赵揽私于虎曰白鴈临太武殿庭宫室将空不宜行也石虎纳之临宣武观大阅而解严】如意观【按晋书载记石闵遣甲士三十执石遵于如意观即此】东明观【水经注曰石虎于东城上立东明观即此】鲁班门【在林县西北二十五里两山相去五十歩其中缺然如门】白藏库　乗黄廏【俱在邺都北城内西城下有屋一百七十四间魏都赋曰白藏之藏富有无限同赈大内控引世资賩积滞琛币充牣闗石之所和钧财赋之所底慎燕弧盈库而委劲冀马填廏而驵骏】邺镇【在临漳县西即旧邺县地属魏县城塜记狄灭邢衞齐桓公筑邺以衞诸侯六国时魏文侯以西门豹治邺而邺称治汉为县曹魏于此筑金虎台宋熙宁七年命天章阁待制曽孝寛察访河北奏废县为镇东临漳西安阳】伏道店【在汤隂县东十二里】古垒【在府城北一十里唐书肃宗命郭子仪与李光弼会九节度使兵围安庆绪于相州以子仪光弼元勲难相统制乃用宦官鱼朝恩为观军容使坐是师溃陆长源薛嵩收遗骸作大塜掩之曰万人塜】冯都垒【在林县南七十二里按水经云淇水东迳冯都垒即此】李靖堡【在内黄县西南三十里河村李庙今尚存】单雄信营【在内黄县北二十里李宻将单雄信尝驻兵于此营为土城有南北二门】韩陵碑【在府城东北一十七里韩陵山详见山川志】
　　衞辉府
　　古汲城【在府城西南二十五里后汉崔瑗所筑】邶城【在府城东北周武王克商分畿内为邶鄘衞三国一説在河内】鄘城【在府城东北一十三里又新乡西南三十三里有古鄘国】延津城【在府城南左传郑伯弟叔段侵郑至于廪延又曹操遣于禁渡河守延津即此】冯石城【在新乡县西南故城村后汉封冯石为侯筑城于此】获嘉故城【在新乡县西南一十二里本新中乡汉武帝时尝置县于此】古殷州城【在获嘉县西南羊家杜隋置殷州所筑】齐州城【在获嘉县西南二十五里今名齐州村】衞县故城【在淇县东二十里即康叔建国处晋唐皆置县于此】枋头城【在淇县南八里后魏尝为汲郡治又于古汲县置五城郡】张飞城【在淇县西北二十里其址尚存】凡城【在辉县西南二十里周公子凡伯国左传凡蒋邢茅胙祭周公之也】邓城【在辉县西南山阳西社即山阳县故城】王莽城【在辉县西北八十里三城如鼎足王莽所筑】南燕城【在胙城县东厐固社即春秋南燕国也晋慕容徳亦建都于此今并入延津县】古新州城【在胙城县西南金正大间所筑今并入延津县】雍榆城【在濬县西南一十八里春秋叔孙豹帅师救晋次于雍榆即此唐杨巨源诗倚槛恣流目高城临大川九廻纡白浪一半在清天气肃晴空外光翻晓日边开襟值佳景懐抱更悠然】朝歌城【在濬县西七十里纣所都也其南有糟丘酒池汉于其地置朝歌县隋改为衞县元省入濬州】仓城【在濬县西南三十里汉袁绍于此聚粟隋书李宻西保仓城是也】帝丘城【在滑县东北七十里土山村春秋时衞成公迁于此】颛顼城【在滑县临河废县东北三里】平阳城【在滑县韦城废县西二十里左传衞侯饮孔悝酒于平阳即此】牧野【在府城南陵西社朝歌之南周武王伐纣陈师牧野即此】朝歌邑【在淇县北闗西社即殷旧都朝歌地汉置县王莽更曰雅歌】廪延邑【在延津县北左传郑共叔段初命西鄙北鄙贰于已至于廪延即此】五陵【在新乡县北二十里】七贤乡【在获嘉县北晋嵇康阮籍山涛向秀阮咸刘伶王戎同隠于竹林沉酣剧饮以放逸为达世称竹林七贤因以名乡晋嵇康诗乐哉苑中游周览无穷已百卉吐芳华崇基邈高峙林木分交错元池戯鲂鲤轻丸毙翔禽纎纶出鳣鲔坐中发美讃异气同音轨临川献清酤微歌发皓齿素琴挥雅操清声随风起斯会岂不乐恨无东野子酒中念幽人守故弥终始但当体七寄心在知已】妹乡【在淇县北书酒诰明大命于妹邦诗爰采唐矣妹之乡矣即此今失考】酸废县【在延津县西北会安镇置自秦按纲目张仪説魏王曰秦下兵攻河外据酸则赵不南梁不北而从道絶注酸在黄河南故云河外今黄河迁封邱样符间又在河北】黎阳废县【在濬县西三里汉县元省入濬州】永昌废县【在濬县境隋初置大业中废】韦城废县【在滑县东南五十里本殷伯豕韦氏国隋置县金省入白马县】灵河废县【在滑县境隋置灵昌县后唐改曰灵河宋省入白马县今名灵河镇】殷故宫【在淇县西一十五里朝阳山其址尚存】韩宫【在延津县甘泉村韩王相建】宣房宫【在滑县北苖固堤上汉武帝塞瓠子堤筑宫】邀月楼【在府治内唐刺史李宪建】飞云楼【在府北城上金大定间防御使杨伯杰建】警严楼【在府治内元延祐中总管所建】摘星楼【在淇县古朝歌城上相传纣与妲已观斮朝渉之胫处】挹翠楼【在辉县西北元郭子忠建正徳中御史许完改建为秾翠亭彭始奋诗登楼遥望旧朝歌故国悲凉可奈何北向太行春色远西看上党暮云多狐嘶茂草襄王墓雀噪寒花邵子窝便向苏门身欲隐山巅何处覔公和】万仙楼【在濬县东南大伾山太极宫后】仁风楼【在滑县晋袁宏建】清风楼【在滑县宋梅挚建】筠谿轩【在辉县西北卓水泉上元道士李重元建】清晖阁【在辉县西北七里百泉上一名宛在亭】餐霞阁【在濬县东南大伾山西方壶道院内】太公台【在府城南陵西社相传武王筑此台拜太公望为师尚父故名】奉王台【在府城东北郭西社五代周郭荣为王入继道经于此官民筑以迎之因名】凤凰台【在府城北五十里清水南岸又苍山中亦有此台明刘绘诗清梦通华舘仙音彻绛霄乗风人不见一片彩云飘】鹿台【在淇县西南阳社周书散鹿台之财即此】郊台【在淇县东北呉里社相传为殷时郊祀之所旧觉惠寺即其遗址】共台【在辉县治内高一丈五尺上有亭为衞世子共伯妻共姜守节之所元知州伯善重修】啸台【在辉县西北七里苏门山上即孙登隐居之所唐贾岛诗如闻长啸春风里荆棘丛边访旧踪地接苏门山近远荒台突兀祗高峯】妆台【在获嘉县北闗商纣行宫】醒酒台【在胙城县驼峯寺旁岸畔突出一石若舒掌状光浄平坦刘伶每大醉则卧其上今并延津县】招鹰台【在濬县故衞县西北里余淇河东岸纣时虞人呼鹰之所明王越诗妖狐狡兔兮眠荒台秋风秋草兮鹰不来我思古人兮安在哉】凉马台【在濬县晋书载记慕容垂自凉马台结筏以渡明日至邺即此】杏花台【在濬县大伾浮丘两山之间金时所筑植杏以资游赏】鹿鸣台【在滑县城内南宋宁朔将军王谟自滑台之鹿鸣台即此】滑台【在滑县西北高一丈周围十六歩唐高适诗南登滑台上却望河淇间行树夹流水孤城对远山念兹川路濶羡尔沙鸥闲长想别离处犹无音信还】郁罗台【在延津县北门外高五丈寛十丈前有天桥由天桥入紫华门极工巧】思亲亭【在辉县西北闗村社元许衡寓是邑与门生时至百泉亭吟咏为乐衡殁其子师可为衞辉路总管建亭扁曰思亲】百泉亭【在辉县西北七里百门泉上金明昌间建明成化间叅议徐文浦扁曰喷玉亭】明农亭【在辉县西南清水之涯元王恽建】洗心亭【在辉县西北挹翠楼左明正徳十一年御史李元建】涌金亭【在辉县西北百泉亭东泉从地涌出日照如金故名内有宋苏轼书苏门山涌金亭六字金主簿李天瑞重修元王恽诗晓云拂山山气昏坐来万壑横朝暾丹崖翠壁画莫出但觉诗景供愁新地灵祠古秘幽怪天授神柄专其尊年年箫鼓祠下路东风十里杨花春我来爱此山水窟天气着物清而温涌金亭上一盘礴主人留醉防金樽水边滉瀁多丽人往来但见珠翠裙不知仙家足竒货明珠脱串一一浮出摩尼真波间可玩不可掇云锦翻动玻瓈盆书生润身那羡此席上正有吾家珍举杯酌酒但黙祷山灵埀意哀王孙愿分秀色贮诗腹一洗万斛胸中尘仙官有请固不拒山窃笑君无因不然结茅傍修竹云烟占防西湖曲月明舒啸碧山巅唤起公和跨黄鹄】聚远亭【在辉县西北闗村社苏门山巅】观澜亭【在淇县西北里许斮胫河右】胙亭【在胙城县东南厐固杜周公别子胙伯所筑今并入延津县】蒙鸿亭【在濬县东南大伾山南岭金防御使建有石刻】紫来亭【在濬县东南大伾山东岩刘徳新诗怪道赤霞光飞飞落槛旁金山东在望玉女旧仙乡】阳明亭【在濬县东南大伾山絶顶书院内明新建伯王守仁建】潇湘亭【在滑县治内宋赵鼎诗緑野平芜栁际天青山廻抱水相连半空梅雪昏色一棹平风破暝烟酒到愁来那觉醉诗逢佳客不论篇只知身在将军府一梦江南落枕前】来凤亭【在滑县治内元守张雉垣建】归鴈亭【在滑县治宋欧阳修建欧阳修诗长河终嵗足悲风亭古台荒半倚空惟有鴈归时节蚤栁含微緑杏粘红】画舫斋【在滑县欧阳修为守日建有记蔡襄书扁宋苏辙诗窻户重重向日明船居气味此中生汀洲出没丛花短波浪澄虚两岸平窜逐南来身未稳安闲感物意犹惊前贤事迹君今似不愧当年画舫名】绿竹堂【在府治寅賔馆内】景武堂【在府治署后堂】七贤堂【在辉县西南六十里竹林右内祀晋嵇康等七人旧为道观今改为寺金元好问诗石坛高树映寒藤间有沙鸥静有僧总爱山阳竹林好七贤来了更谁曽】清白堂【在濬县旧州治】大阅堂【在滑县治内宋梅挚知滑州重建】氷堂【在滑县治内宋欧阳修守郡建尝造酒名氷堂春】铁丘【在汲县境内春秋衞太子登铁丘即此】石丘【在胙城县东北三十里世传汉成帝时星殒之石今并延津县】帝丘【在滑县东北相传颛顼建都于此有帝冢故名春秋僖公三十一年衞迁都于帝丘即此一云帝兵城在滑县东北七十里土山村】楚丘【在滑县东六十里春秋时衞文公自漕迁此】旄丘【在滑县废临河县西邶风旄丘之葛即此】牛星丘【在滑县东南二十里汉志武帝时有斗牛星落此夜尝见火今有星落村】汉隄【自新乡县西南入境东北至胙城县又北入汲县界或云获嘉县南四十里下接新乡县一云在胙城县西南上接新乡县界西北接汲县石岸在城西南金卫州河平军节度使鄂屯公所修也】绿竹园【在新乡县北卫水之阳】淇园【在淇县西北礼河社昔衞武公年九十五犹自箴警国人赋淇澳之诗以美其徳汉武帝塞瓠子河取淇园之竹以为楗又宼恂伐淇园之竹为矢百余万即此明刘基诗驻马淇园春正浓三山云外耸芙蓉武公去后琅玕少霁色猗猗入画中】桃竹园【在辉县康节共城诗序谓予家有园数十亩皆桃李梨杏之类即此】蔡相园【在辉县西北百泉书院左本衞州河平军节度使鄂屯园也后邱刘谭三真人修真于此又号三仙洞今改名集仙资福宫】梅龙图溪园【在滑县治内宋梅挚建宋欧阳修诗闻説溪园景渐佳遥知清兴已无涯饮阑归骑多乗月雪后寻春自探花百啭黄鹂消永日双飞白鸟避鸣笳平生喜接君酧唱不得樽前咏落霞】竹林【在辉县西南六十里晋嵇康等游赏处其西为七贤观后废为寺旧属河内元以山阳县并入辉州今属辉县元王恽诗漠漠筠林指旧栖防年于此避危机竒才最惜嵇中散空听鸾音月下归】青坛【在濬县东南大伾山汉光武平王郎还至黎阳筑坛祭告天地百神刻石纪事】黎阳仓【在濬县东南大伾山北麓隋炀帝时漕河北之粟以饷京师李宻据之唐宋皆仍其制政和以后大河南徙始废】鲧隄【在濬县东鲧治水时筑此宋司马光诗东郡鲧隄古向来烟火疎提封百里远生齿万家余贤守车才下疲人意已纾行闻歌五袴京廪满郊墟】黄河故道【自新乡县南入界北行与胙城县相接金明昌五年河犯武城隄泛及金山越明年凿新河修石岸十四里有竒以塞其旧元时河自原武县决而东南流经阳武封邱兹河遂絶】沁河故道【自新乡县西入界东北行与汲县相接又云故道在汉隄西从新乡界入北抵清河又云上自获嘉县西南入武陟县境下接新乡县】梅溪【在辉县西四里百泉之涯唐张籍诗自爱新梅好行寻一径斜不教人扫石恐损落来花】秋涧【在府城外戴村水山上元学士王恽读书处】饮马滩【在延津县南一里宋康王以亲王子为质于金逃归汴神锡泥马乗之饮马于此东南行五里马化为泥今名马滩铺】钜桥【在淇县东北呉里社殷纣于此置仓积粟按周书发钜桥之粟即此】胡村桥【在辉县西南三十里明洪武二年建】飞虹桥【在辉县西北七里清晖阁前架石为之】云渡桥【在濬县东南大伾山西悬崖上】太公旧居【在府城西二十五里旧太公庙晋卢无忌为汲令立碑】荆轲旧居【在淇县境内轲尝居此】齐王建旧居【在辉县西北七里建齐襄王子秦灭六国兵入临淄王建降迁于其处松栢间饿死齐人歌之曰松邪栢邪往建共者客邪盖疾建用客之误】白云茅屋【在滑县西南瓠子堤上元末宋讷隐处明方孝孺诗夕卧白云合朝起白云开惟有心常在不随云去来】击磬处【在府城外南闗相传为孔子击磬处旧有碑废明万厯间重立】津渡处【在延津县南一里袁绍筑壁拒曹操处遗址已废】君子村【在府城西北三十里蘧伯玉居此故名明米寿图诗空蒙烟树里残碣防千春旧里钦君子知非媿古人芳踪余简防芝室已荆榛为忆当年事斋心欲共论】纣窝【在淇县东四流口社石河内相传商纣葬此】安乐窝【在辉县苏门山西北百泉上宋邵康节寓处洛阳县亦有孙竒逢诗易学渊源另有传不炉不扇歴多年欲寻安乐今何在岂向先生问渡船】淇门镇【在府城东北五十里唐大顺初朱温宼魏博分遣其将丁会等渡河取黎阳临河厐师古等下淇门衞县龙徳二年与晋军夹河相持戴思远袭陷衞州又攻陷淇门及共城新乡等县九域志汲县有淇门镇元人运道自封邱中栾镇陆运至淇门明初徐达定中原规取河北自中栾渡河下衞辉至淇门镇是也】杏园镇【在府城东南旧为黄河津济处设戍守唐乾元初郭子仪讨安庆绪于相州自杏园渡河至获嘉败贼将安太清之兵即此】山阳镇【在辉县七十里元省山阳县入辉州改县为镇】沙门镇【在延津县东北军寨保】汲塜【在汲县西二十里魏安厘王所葬晋太康二年汲人卞淮盗发得竹书数十车世号汲冢书元王恽诗濔迤伍城郡背水犹阵图魏陵废已乆磅礴如覆孟草树惨不春穿穴狐狸墟我来登其巅懐古心踌躇忆当战国际安厘亦狂且泽麋被臯比坐为秦人驱败亡自此始保邦何乃疎不知身后藏安用书十车上窥姒与商下逮苍周书零乱竹简光诡説何纷挐征南辩已详多出行怪徒稽古不适正死为毛颖诬其中亟当辩阿衡被夷诛孔子修六经亦已防奸汚大书一徳后薨葬闻亳都在易最竒法安取理所无兹焉万世程洋洋真圣谟何烦事幽赜致远泥所趋长歌望陵去乐过风乎雩】虚粮塜【在延津县小衞村前后左右有五塜俗前代行军者因粮缺乏积土为高丘浮粟于上示敌人】鸿门【在新乡县东一十里四望白沙月色如画明卢大谟诗鸿门一片月夜夜印平沙碧汉金疑堕蓝田玉已芽露澄江彻岸风静浪生花鴈在汀洲宿惊飞字影斜】草市斜阳【在辉县西北五里马家桥南里许芳草畅茂日不正午盖山势使然】连理树【在辉县东二里道旁两椿同根下有双塜微露其甎】抵诡【在府治前抵诡兽名以石为之説文云此兽性忠直】万户营【在胙城县东南宋社相传元末万户陈荣建今并入延津县】李台寨【在新乡县东南元总管孙公懋避兵处旁有驿亦名李台明永乐间废】御寨【在新乡县东北濵衞河有红土冈每雨水如血寨为元孙总管筑】马武寨【在辉县西七十里太行山址尚存】朝歌寨【在淇县西南二十五里相传为商纣屯兵处】开州寨【在胙城县东南四十里今并入延津县】王铁枪寨【在滑县北三十里五代王彦章与段凝屯兵于此彦章善铁枪故名】岳忠武战垒【在新乡县南二里高丈余明刘理顺诗东京沦陷后北伐更何人相里生神勇荒城自野屯两河风防帜百战胆笼身秋雨潇潇夜如闻杀气嗔】逯明垒【在滑县石勒将军逯明所筑】袁曹遗垒【在滑县北一十五里鱼池东每大营左右环以二小营大营九小营十八土人呼为九圏十八漯霖潦至野水注其中一一可数】屏盗碑【在府治衙神庙内周郭进为衞州刺史羣盗屏迹世宗勅杜韡序其事立碑】蔡邕断碑【在延津县邕尝为酸令刘书譔去思碑唐王建诗苍苔满字土埋风雨消磨絶妙词不向图经中旧见无人识是蔡邕碑】
　　懐庆府
　　期城【在府城西三十里左传王与郑隰城即此今名覆背村】邘城【在府城西北三十里古邘国周武王子所封左传邘晋应韩武之穆也今为邘台村】付逯城【在府城西南三十里俗呼絺城左传王与郑絺即此】安昌城【在府城东南六十里汉县成帝封张禹为安昌侯即此隋亦有此县唐省】武徳城【在府城东南五十里后魏置武徳郡隋废郡改县曰邢丘唐改曰武徳宋废为镇】太行城【在府城东北四十里唐初置县寻废】紫陵城【在府城西北三十里唐初置县寻废今呼紫陵村】忠义城【在府城西南三十里唐初置县寻废今为崇义镇】碗子城【在府城北二十里太行山顶其路羊肠百折中有平地仅一亩唐初筑城以控懐庆泽州之冲其城甚小故名】东金城【在府城东四十三里】西金城【在府城东北四十里】平丘城【在府城东左传赤翟伐晋围邢臯注云今河内平臯县是也】向城【在济源县西南即周向国苏忿生所之邑左传隐十一年桓王取向以与郑即此】曲阳城【在济源县西南一十五里史记秦防我新垣曲阳之城国语王以阳樊赐晋即此】阳樊城【在济源县东南三十八里皮子城是也】轵城【在济源县东南三十里史记秦昭王伐魏取轵汉为县文帝封薄昭为轵侯即此今名轵村明呉国伦诗太行一面轵城西西去山深云气迷四顾纷纷太行绕前峯刺天天为低有时大壑蛟龙奋夹路丛林虎豹啼二济涓涓发灵窍寻源夐异桃花溪】西济州城【在济源县西北唐置跨城东垣稍北为唐济源县城】原城【在济源县西北十五里晋文公伐原示信即此今名原乡】沁水城【在济源县东北沁水南沁台西今呼王寨城】雍城【在修武县西古雍国文王子封此左传郜雍曹滕文之昭也明薛瑄诗寗邑南边预水流勒兵周武防经秋黄崖石古烟云合青口山深草树稠百佛谩存岩畔迹六真无复洞中游循良衞飒今何在犹有高名千载留】攅城【在修武县西北二十里周襄王赐晋文攅茅之田即此今为大陆村】隤城【在修武县左传隐公十一年以隤与郑即此】南阳城【在修武县北左传晋启南阳即此唐韩愈世家于此有韩家庄湘子祠故址今名安阳城】小修武城【在修武县东四里昔韩信军于修武即此】浊鹿城【在修武县西北六十里一名山阳城魏奉汉献帝为山阳公居此后葬城北人呼汉陵今以名村范正衡诗辇路生离黍山城起暮鸦遥看采艾女不是汉宫娃】李同城【在修武县东北史记邯郸李同却秦兵赵封其父李侯即此】故懐城【在武陟县西一十一里张村左传赤翟伐晋围懐即此牛自新诗木栾雄镇傍城阿艺祖当年从此过两岸緑杨环沁水一原芳草蔚黄河山涛祠古莺花老天乙坟荒嵗月多妙乐塔前聊纵目清风岭上有悬萝】鄇人城【在武陟县西南一十五里春秋传郤至与周争鄇田即此】隰城【在武陟县西南一十五里左传王与郑隰城即此】司马城【在武陟县西南三十余里晋司马炎之故城今为司马镇】古樊城【在武陟县西四十五里即汉樊哙屯兵地】永桥城【在武陟县西二十五里后周韦孝寛讨尉迟迫大破其军于懐州进次懐县永桥城之东南隔沁水相持即此】河阳城【在孟县西南三十里春秋天王狩于河阳即此汉置县隋文帝于此建河阳宫明薛瑄诗武王曽此奋天戈继世其如出狩何两岸緑杨遮溴水满汀芳草际黄河郝经墓古声名大潘岳花残嵗月多遮马堤边重回首紫金山色郁嵯峨】无鼻城【在孟县河桥北二里水经注溴水出轵县原山南流注于河水东有无辟邑即此】孟州城【在孟县金大定中城壊于河筑城徙治土人谓之上孟州兴定中复治故城土人谓之下孟州元初复治上孟州】冶坂城【在孟县旧名汉祖渡城南临河今野水北城基尚存】安国城【在孟县北即今安村】河阳三城【在孟县西南旧有三城按北城后魏太和中筑齐使潘乐镇于此今孟县是也又使高永乐守南城以备西魏今孟津是也中潬城东魏元象元年筑今夹滩是也唐至徳中史思明来防李光弼率士马数万东守河阳三城贼惮光弼军威南不出百里西不越畿内陜州得修戎备闗辅无虞皆光弼守河阳之力自乾元后常置重兵贞元后常置节度为都城巨防唐属河南府置河阳三城使会昌三年置孟州齐傅伏自永桥夜入中潬城方勺曰河阳三城黄河两派贯于三城之间秋水泛溢时南北二城皆有濡足之患惟中潬屹然如故此潬随水高下若所云地肺浮金者薛所蕴诗中潬古河阳苍茫宛一方桑麻侵水府妇子狎舟航莫辨城基处时看波势狂市尘飞不到吾欲隠渔梁】邢丘城【在温县城东二十里故平臯县东北隅春秋季孙宿会晋侯郑伯齐人宋人卫人邾人于邢丘即此】温城【在温县东南即司马懿故宅一名招贤城盖懿筑之以招贤士】防城【在原武县秦庄襄元年防骜击取成臯荣阳置三川郡此即骜所筑邢居实诗杖防登高城极目逈千里落日下青山但见白云起】安城【在原武县东南安成里周时所筑战国秦防魏安成即此】巻城【在原武县北七里即今圏厢城地昔晋楚之战晋军败舟中之指可掬楚庄祀河而还史记秦客卿胡伤攻魏巻取之皆此】溴阳县【在济源县东溴河北唐置县寻废省入济源】废王屋县【在济源县西八十里本周召康公采邑县西有祠后周置县唐改曰邵伯县元省入济源】邵原县【在济源县西唐置寻废】燕州县【在济源县北唐置后废省入济源】芮侯采邑【即周芮伯在济源县芮村】毛公采邑【即周司空在济源县毛田村】召公采邑【在济源县邵原南】紫金坛【在府城西北四十三里太行南诸峯之上每重阳日郡人登高于此薛所蕴诗胜节登临最上方紫金坛顶鬱苍苍千盘嵩室三花小九曲河流一带黄呼吸疑将通帝座指挥真可逼星芒高清自出氛埃外何用囊萸辟不祥】衡雍【在原武县按春秋文公八年公子遂防晋赵盾盟于衡雍注云郑州荥阳巻县今失考】原圃【在原武县按水经云济水东迳原武故城注曰春秋之原圃也】玉阳宫【在济源县西玉阳山下唐玉真公主修道之所内建景殿唐卢纶诗夕照临窻起暗尘青松绕殿不知春君看白髪诵经者半是宫中歌舞人元宋徳芳诗国妹修真礼碧虚玉阳山下旧宫居花飘古砌春风后松偃空坛暮雨余石室已烧丹灶火瑶池不返紫云车遗碑独有龙蟠字犹是明皇御笔书】河阳宫【在孟县唐高祖建】周襄王宫【在孟县西三十里晋文公胜楚而还至于衡雍作王宫于践土即此今在北原上】迎风楼【在府城北宋王岩叟诗千峯南向四时碧一水东流万古寒】望岳楼【在府城内元初建台高百尺上起飞楼后有堂曰具瞻面嵩少背太行得一郡胜槩】避暑楼【在修武县百家岩西汉献帝避暑处】懐川阁【在府城内旧懐州治】灵源阁【在济源县济凟庙俗呼水殿时人抛香酾酒于此】甘泉阁【在修武县阁下有井泉香而水洌故名】平嵩阁【在孟县旧州后圃因城为台北倚太行南慿嵩少俯瞰黄河实河阳大观宋司马光诗九日英僚集千秋胜赏同飞桥贯河渚危阁压霜风金散黄花泛雷惊叠鼓通百峯高鸟外万里寸眸中槛底临丹叶杯中倒碧嵩来云低拂座去鴈远沉空吹帽陪游阻摇旌结相丛风流岂湮没邹湛倚羊公】扬清阁【在孟县旧州后圃宋庆厯中河阳令鲜于亨筑亭曰聫芳架阁曰扬清后毁县令高元敏复新之仍名扬清黄庭坚有记】避暑馆【在济源县东北唐宁王尝避暑于此故名】礼贤馆【在孟县治后圃宋吕公着守河阳时司马光范镇往谒公着馆于此故名宋司马光诗蓬飞匏系十余年并防华榱出偶然郭隗金台虽见礼华歆龙尾岂能贤浮云世味闲尤薄寒柏交情老更坚明日河梁即分首人生乐事信难全】大台【在府城东汉光武遣王梁击赤睂于此】沁台【在济源县东北三十里今以名村】夜香台【在济源县东北宋县令陈省华妻冯氏于此夜焚香吁天曰不求金玉富足惟祈子孙有成既而三子相继登甲科为显官冯封滕国太夫人】憩鹤台【在济源县西三十里灵都宫北世传缑山道士骑鹤曽憩于此】醒酒台【在修武县西北百家岩前有巨石晋刘伶醒酒处田发诗翠壁丹崖天半开七贤曽此共徘徊当年只合酩酊醉何事仍留醒酒台】钓台【在修武县北二十里六真山西】卧台【在武陟县北五里龙睡村宋艺祖微时尝过此憩焉遗址尚存】鬬鸡台【在孟县西五里台址尚存】五龙台【在孟县西旧有五龙庙】虢公台【在温县西北周封虢仲地因名晋宣帝过故邑尝进温父老宴于此故又呼贺酒台】凤凰台【在温县西一十五里按本草远志出温县凤凰台下】镇山亭【在府城上金沁南军节度使耿光禄建碑刻尚在】望懐亭【在济源县东北三十里下临枋口】房公亭【在济源县济渎庙西唐县令房琯建】万栁亭【在济源县西泷水北岸唐白居易有独立苍茫残照外落花飞絮防人衣之句唐温庭筠诗倚栏愁立独徘徊欲赋慙非宋玉才满坐山光摇剑防绕城波色动楼台鸟飞天外斜阳尽人过桥边倒影来添得五湖多少恨栁花飘荡似寒梅】轩辕亭【在济源县天坛顶世传轩辕于此更衣又名换衣亭】青龙亭【在济源县西北济渎庙后】裴公亭【在济源县济渎庙侧唐相裴休建唐李洞诗裴相亭成未退身空烦舞袖与歌尘至今亭下萧萧竹似对西风怨主人宋孙翥诗太行王屋羣峯上秦晋闗河望处分猿鹤几年懐旧隐乾坤百战重儒勲龙归洞府春将雨僧过浮桥晓度云万里中原无事日不妨尊酒细论文】环翠亭【在修武县西北百家岩下】鄇人亭【在武陟县西南春秋传郤至与周争鄇田即此】联芳亭【在孟县旧州后圃内宋鲜于亨建】武修亭【在原武县按春秋成公十年郑子然盟于脩泽杜预注曰巻之东有武修亭】扈亭【在原武县巻城西北按春秋文公七年公会诸侯晋大夫盟于扈即此今传县南盟山庙为扈】懐古堂【在府城内旧懐州治唐太守杜正伦建】牧爱堂【在府城内旧节度使防事】思贤堂【在济源县治内元至元间县令刘源建】四令堂【在济源县延庆寺西院为陈省华父子四人建宋司马光有记】草堂【在济源县济渎庙西宋知河阳傅尧俞建宋苏轼诗微官共有田园兴老罢方寻隐退庐栽种成隂十年事仓皇求买万金无先生卜筑临清济乔木而今似画图邻里亦知偏爱竹春来相与防龙雏宋黄庭坚诗公家济源上太行正当门修竹带藩篱百禽鸣朝仰视浮云作俯窥流水奔相望有盘谷李愿故居存】徳威堂【在孟县旧州治宋文彦博尝以司空判河阳后其子及甫亦知河阳遂建此堂名取书徳威惟畏之义苏轼有铭】太师堂【在孟县旧州治宋文彦博以太师致仕居洛阳子及甫适知河阳时迎养焉府舎地卤下湿因作堂以居刻父二诗于石范祖禹作记】竹园【在府城旧崇教乡宋大中样符间置】沁园【在府城东北三十里沁水北岸金时官僚宴游之地有石图尚存】防春园【在府城东北沁水北岸五代周显徳中置】吏隐园【在济源县治今三膳轩碑屋故基皆园之迹有唐元和年记】窦氏园【在济源县铁岸北宋王岩叟诗李郭名园窦氏邻傅林花竹远相亲李郭傅三园相去不远】铁岸【在济源县北济渎庙东夹济河岸如铁石因名】瓦屋【在温县西北三十里春秋盟于瓦屋即此】遮马堤【在孟县西南十三里唐李光弼与史思明战处】平臯坡【在温县城东二十里今平臯村南黄河北】湨梁【在孟县东五里周襄王十六年列国大夫盟于此今梁村冈迤东南二十余里皆是古湨水由其下至温入河唐储光蔑诗田家俯长道邀我避炎氛当暑日方昼高天无片云桑间禾黍气栁下牛羊羣野雀栖空屋晨风不复闻前登湨梁坂极望温泉分逆旅方三舎西山犹未曛】竹坞【在府城东北明月山之南】藏花坞【在济源县阳台宫南】白骑坞【在孟县原上为湨同二水之防今白墙张营村即此汉末张晟聚众屯于此孤立袁曹间数十年晟一名张白骑出入好乗白马故名】晁错滩【在济源县芮村东南汉景帝时晁错从学于轵人张恢家寓此】董仲舒滩【在济源县毛田西南汉文帝访河上公于芮村仲舒献防于此】全义滩【在孟县五代张全义居此教民耕垦】玉川泉【在济源县东湨河北卢仝尝汲水烹茶亦名玉川井又玉阳以东皆为玉川故县亦号玉川】凤跑泉【在济源县相传唐宁王避暑有鸟数百集此泉水涌出】防泉【在济源县枋口内明郑辕诗丹洞吐细泉宛转苍苔里凝碧时含光流泄复如此谁知山下泉来洗幽人耳】玉女泉【在修武县观音洞北】王烈泉【在修武县太行山中元王恽诗日飡石髓防如饴仍到岩边饮上池功满自骑鸾鹤去夜深惟有月来窥】张防宅【在府城节妇坊防宋直龙图阁初防游学数年不还家人欲嫁其妻李氏守节而死因以名坊】张衡宅【在济源县东沁口北隋炀帝幸榆林上太行开直道九十里直抵衡宅留宴三日赐宅旁田三十顷】何文定公别墅【在府城南四里南土村】许衡别墅【在府城东北景贤村】卢仝别墅【在济源县西北二十里石村北之玉川烹茶馆亦在此仝诗买得一片田济源花洞前尤侗诗玉川昔日煎茶地柯古当年载酒时绿野回头今已矣青山对面尚如斯偶停车骑窥三径漫借琴书遣一巵欲折黄花殊未得却裁红叶共题诗】石敬瑭别墅【在济源县西六十里韩村社俗呼为特进庄敬瑭微时居此】萧俛别墅【在济源县城西唐穆宗时俛奏请销兵抑诸镇权既老退休林泉治墅于此宋王公儒诗节概孤高去位轻旧山深处一居成云移坐石蒸衣润泉激眠□入梦清放旷何能尤选吏优游不复议销兵如今寺落空潭在漠漠春烟暮草生】牛别墅【在济源县牛家社】韩愈别墅【在孟县西一十里俗呼韩庄王铎诗不独文章盛先生峻一身江山如许地唐宋防何人月冷孤坟暮花馡故宅春析城东去水呜咽响麒麟】梓泽【在孟县西四十五里晋石崇别馆】岑参青萝斋【在济源县青萝河唐岑参诗池上卧烦暑不栉复不巾有时清风来自谓羲皇人天晴云归尽雨洗月色新公事常不闲道书日生尘早年家王屋五别青萝春安得还旧山东谿钓纶】盟门【在武陟县东晋文公去原及盟门而原请降即此】清化镇【在府城东北三十里丹河上】谷旦镇【在孟县北一十五里唐高祖武徳三年析河阳置谷旦镇】木栾镇【在武陟县东北宋艺祖尝过此】河阳驿【在孟县南十五里河阳古渡西旧有皇华堂今改入县治明彭纲诗防马河阳日欲斜野烟生处见人家衰杨十里西风急浪説潘郎满县花】宁郭驿【在武陟县西北太行山西】皇华桥【在温县西北崔家庄】钟公垒【在济源县钟王村魏文帝时太傅钟繇屯兵于此故名】钩陈垒【在孟县世传武王伐纣八百诸侯所会处以紫微有钩陈之宿主兵阵故名誓师坛尚存在今北陈】连理槐【在修武县西二十里义门村两树相去三歩许上有一枝交贯甚茂唐张公艺家物今尚存】古槐【在武陟县东五里马曲村三元庙围三丈余老榦排云类虬螭蹲视形旧志植自元莫识所始明嘉靖七年枯十五年复生枝叶本朝县令龙待结茆于槐腹顔曰懐亭】妙乐塔【在武陟县塔前有槿树二株高凌云汉明赵贞吉诗洪流千古意孤塔往来心寂寂留双槿花开不计春】平州石塔【在温县城东二里宋建隆三年建】玲珑塔【在原武县东门外善防寺东宋徽宗崇宁四年建】





　　河南通志巻五十一
&lt;史部,地理类,都会郡县之属,河南通志&gt;
　　钦定四库全书
　　河南通志巻五十二
　　古迹下
　　河南府
　　洛阳故城【在府城东三十里洛水北即周公所营成周汉置县东汉西晋后魏皆都此唐许浑诗禾黍离离半野蒿昔人城此岂知劳水声东去市朝变山势北来宫殿高鸦噪暮云归故堞鴈迷寒雨下空壕可怜缑岭登仙子犹自吹笙醉碧桃】王城【在府城西五里成王命周公营洛邑以为朝会之地即此明刘凤诗宅中形势涧瀍深作洛千年王气沉闗控河流当地轴岳分嵩少压天心西来驿路连雍畤北枕秦城接华隂禹迹芒芒敷九土独令磐石诵虞箴】雍氏城【在府城东二十里黄帝臣雍氏作于水浒故名】东都城【在府城南洛水阳左成皋右函谷前伊阙后邙山周四千九百三十歩唐志贞观六年号洛阳宫显庆二年曰东都光宅二年曰神都天寳元年曰东京肃宗元年复为东都龙纪间尚仍其旧皇城曰太微宫城曰紫微陈后主诗建都开洛汭中地乃城阳纵横肆八达左右辟康庄铜沟飞栁絮金谷落花光忘情伊水侧税驾河桥傍又日光朝杲杲照耀东京道雾带城楼开啼侵曙色早佳丽娇南陌香气含风好自怜钗上缨不叹河边草】谷城【在府城西北五十里左传定公六年单子伐谷城即此】光武城【在府城南洛水隂光武时筑】金墉城【在府城东二十五里魏明帝建北魏温子升诗玆城实佳丽飞甍自相并胶葛拥行风岧嶤閟流景御沟属清洛驰道通丹屏湛淡水成文参差树交影长门乆已闭离宫一何静细草绿玉堦高枝防桐井微微夕渚暗肃肃暮风冷神行扬翠旗天临肃清警伊臣从下列逢恩信多幸康衢虽已泰弱力将安骋】隋唐城【初隋炀帝作东都原无外城仅有短垣唐长寿中侍郎李昭徳始筑之今府城即隋唐东南之一隅耳】偃月城【在府城北隋纪云王世充败李宻走偃月城】寳城【在府城西隋时所筑唐太宗来攻王世充使其弟世伟守之即此】含嘉城【在府城北门外按旧唐书王世充传为含嘉仓城唐仍之江淮舟运悉至此僦车三百里至陜】戎城【在府城南三十里杜预曰县东南有园乡西南有雍城处伊洛之戎】纶城【在偃师县东南括地志云即古纶国】袁术城【在偃师县南缑氏保通典云缑氏西南有袁术城】延寿城【在偃师县南缑氏保晋书云缑氏有延寿城】滑城【在偃师县府店北二里许春秋时滑伯国城址尚存杜预云滑伯都于费在缑氏县一名费滑】鄩城【在巩县西南洛口保禹封夏伯于此后太康亦居之其址尚存】东訾城【在巩县西南四十里晋石勒攻赵出于巩訾之间】巩王城【在巩县西孝义保周赧王筑】洛口城【在巩县北十里括地志云即隋洛口仓】召伯城【在宜阳县西世传召伯循行南国筑此以为休息之所吕履恒诗召伯巡行有旧风欲寻遗迹燧烟空那知南国甘棠舎还望东周离黍宫】韩城【在宜阳县西韩昭侯筑今城北有昭侯墓】九曲城【在宜阳县东南高齐筑水经注洛水自宜城而东经九曲其南有坂穆天子传所谓天子西征升于九曲是也唐李华诗宜阳城下草萋萋涧水东流复向西芳树无人花自落春山一路鸟空啼】福昌城【在宜阳县西唐武徳元年置熊州于此因筑】栢崖城【在孟津县西六十里侯景所筑唐置县基尚存开元二十二年裴耀卿议于此置栢崖仓宪宗元和十年李师道遣兵焚柏崖仓即此旧志入懐庆府济源县内今攷正详见辨疑】占城【在孟津县西牛庄唐李光弼筑此以御禄山野水之捷即此】黄城【在登封县西南罗氏路史云许由隠处】颍阳城【在登封县西南八十里夏纶国汉置县属颍川郡唐韦庄诗琴堂连少室故事即仙踪树老风声壮山高腊浓雪多庭有鹿县僻寺无钟何处留诗客茅檐倚后峯】郜城【在登封县东南二十八里即古郜城县路史云是城为南郜太原有郜城所谓箕郜也】长水城【在永宁县西冯东保后魏筑周废为镇王铎诗昌宫犹种竹郁郁掩云天日照留侯庙春深武帝泉雒奔高岸没城合防山连若得龟畴谷蹊边枕石眠】函州城【在永宁县北马村保唐武徳四年筑】白起城【在新安县西三十里白起屯兵于此址尚存】函闗城【在新安县东玉海云周保定中改名通洛城】俱利城【在渑池县西通典云秦昭王赵惠文王防处】阳壶城【在渑池县东北一百二十里北临河明薛瑄诗山作高城水作池诸侯从此防戎衣台荒已见兵机息波响犹疑琴韵微周党清名留汗竹桓王古墓伴斜晖登临不尽千年意目送秋空一鴈飞】汝濵城【在嵩县春秋昭公十七年晋人取陆浑之地筑城守之晋赵鞅帅师灭汝濵即此】伊尹城【在卢氏县栾川伊水之濵伊尹耕莘处址尚存】轘辕府【在偃师县东南仙居保汉地里志云周滑伯食邑也后废为店】平隂废县【在府城北五十里水经注云平隂即晋之隂地故隂戎所居文帝改曰河隂】缑氏废县【在偃师县南二十里古滑国汉置县宋欧阳修诗亭后彻郊畿人家岭坂西青山临古县绿竹绕寒溪道上行收穗桑间晓灌畦东皋有深趣更拟卜幽栖又秋色满郊原人行禾黍间雉飞横断涧烧响入空山野水苍烟起平林夕鸟还嵩风乆不见寒碧更潺湲】永安废县【在巩县西南四十里旧为永安镇宋景祐四年以近陵寝陞为县金改芝田县元并入巩县】谷水废县【在孟津县西九十里瀍水所出】寿安废县【在宜阳县西本后魏甘棠县隋改今名宋邵雍诗休叹浮生荣与辱且听终日水潺潺遥穿暝蔼孤鸿去横截烟霞双鹭还佳树排音岩下圃好风环翠县前山寄言名利差轻者少辍隂光到此间】阳城废县【在登封县魏孝昌二年置禹避舜之子于阳城即此】北荆废县【在嵩县陆浑东北通典云陆浑县东北故城是也东魏时筑】陆浑废县【在嵩县北三十里秦置即秦晋迁戎地】新城废县【在嵩县即古城子国】伊阙故县【在嵩县北九十里唐牛僧孺为尉于此】刘子邑【在偃师县南缑氏保周时刘康公食邑】三市【晋都洛有三市一在城西南一在城南一在城东】铜駞街【在府城东汉铸铜駞二置宫门南四防道夹路相对俗传金马门外拜羣贤铜駞陌上集少年】尸乡【在府城西春秋时刘人败王城之师于尸氏即此又古有祝鸡翁居此养鸡】芝田乡【在偃师县府治东南二十里以产芝故名唐属缑氏县金属芝田县后废属巩县】白社里【在旧洛城建春门晋逸士董京居此】郏鄏陌【在府城北杜预云河南县王城内有郏鄏陌】崤陵【在渑池县西四十里蹇叔曰崤有二陵即此】封禅坛【在登封县西万年岗上唐武后登封时建唐宋之问诗御路廻中岳天营接下都百灵无后至万国竞前驱文卫严清跸幽仙读寳符贝花明汉羃芝草入尧厨济济衣冠会喧喧夷夏俱宗禋仰神理刋木望山途抚已贫非病时来本不愚愿陪丹凤辇率舞白云衢】南宫【在府城东北二十五里玉海云汉高祖五年入雒阳置酒南宫即此秦汉虽都闗中犹仿周制建宫阙于洛阳至光武幸此定都】永安宫【在洛阳故城中汉纪云献帝皇太后宅也】望春宫【在唐禁苑中唐沈佺期诗芳郊緑树散春晴复道离宫烟雾生杨栁千条花欲绽蒲萄百丈蔓初萦林香酒气元相入鸟啭歌声各自成定是风光牵宿醉来晨复得幸昆明】青城宫【在洛阳县治北隋大业初建】显仁宫【在府城皁涧隋炀帝建】明徳宫【在府城贞观十一年太宗幸此】避暑宫【在府城西北土店唐武则天后所建】长乐宫【在府城帝母所居见续齐谐记】通天宫【在府城唐铸九鼎处】青龙宫【在府城置九鼎处】长信宫【在府城帝祖母所居见汉书唐崔国辅诗长信宫中草年年愁处生时侵珠履迹不使玉阶行】太初宫【在洛阳古皇城北唐建】长秋宫【在府城皇后所居见马后传】洛阳宫【在府城隋置唐太宗六幸之武后号太初宫唐薛逢诗忆昔圣皇初御天玉舆频此驻神仙龙盘藻井喷红艳兽坐金床吐碧烟云外笙歌岐薛醉月中台榭后妃眠自从戎马生河洛深鎻蓬莱一百年】合璧宫【在洛阳禁苑中见六典】万象神宫【在府城天寿年武后享此宫】迎仙宫【在洛阳县张东之斩张易之张昌宗于此庑下】上阳宫【一名西宫在洛阳宫城内南隅南临洛水西距谷水东即宫城北连禁苑宫内门殿皆东向唐宗楚客诗紫庭金凤阙丹禁玉鸡川似立蓬瀛上疑游昆阆前鸟将歌合啭花共锦争鲜湛露飞尧酒薰风入舜弦水光摇落日树色带晴烟向夕廻雕辇佳气满岩泉唐宋之问诗广乐张前殿重裘感圣心砌蓂霜月尽庭树雪云深旧渥骖宸御慈恩忝翰林微臣一何幸再得听瑶琴】濯龙宫【在府城汉桓帝延禧九年祀老子于濯龙宫用郊天之乐见续汉记】翠微宫　淩波宫【俱在洛阳禁苑汉置】会圣宫【在偃师县东十五里宋祭陵饮福之所】福昌宫【在宜阳县西坊廓保隋炀帝建】兴泰宫【在宜阳县西南万安山唐长安四年建】兰昌宫【在宜阳县西上庄保唐显庆初建】连昌宫【在宜阳县旧寿安县西二十九里唐显庆间建一名玉阳宫】三阳宫【在登封县唐圣厯间建】奉天宫【在登封县嵩山之阳唐永淳初建】﨑岫宫【在永宁县西五里唐显庆三年建唐王建诗玉楼倾倒粉墙空重垒青山绕故宫武帝去来红袖尽野花黄蝶领春风】兰峯宫【在﨑岫宫西二十余里唐显庆三年建】紫桂宫【在渑池县西五里唐仪凤初建永淳初改曰芳桂宫】嘉徳殿【在府城九龙门内汉灵帝母孝仁董皇后所居】却非殿【在府城汉光武建武元年冬车驾入洛阳南宫幸此殿因定都焉】阳明殿【在府城严光字子陵汉光武建武五年诏召光设乐阳明殿命宴防暮留宿次日太史奏客星犯帝座】徳阳殿【在府城钟离意諌明帝起北宫因出为鲁相及徳阳殿成帝谓公卿曰钟离尚书若在不得成此殿】崇徳殿【在洛阳明帝永平中置】昭阳殿【在府城见洛阳宫殿簿】流杯殿【在东都城皆有亭】显阳殿【在洛阳魏明帝所建皇后正殿也元魏隋唐俱仍其旧】宣徳殿【在洛阳玉海云汉马援铸马式上之诏置于宣徳殿】建始殿【在洛阳北宫世説新语云魏武自汉中还洛阳建此】修文殿【在东京隋贮书之所】九华殿【在府城见洛阳宫殿簿】集贤殿【在府城唐太宗时建】甘露殿【在府城洛阳宫前唐李峤诗月宇临丹地云牕网碧纱御筵陈桂醑天酒酌榴花水向浮桥直城连禁苑斜承恩恣欢赏归路满烟霞】长生殿【在府城唐武后寝疾于此张东之斩易之昌宗于殿庑下】仁寿殿【在府城魏明帝诏云自吾建承露盘以来甘露降仁寿殿】洛城殿【在府城武后天授元年防问贡士后廷对自此始】太极殿【魏明帝上法太极青龙二年于洛阳南宫起太极宫在汉崇徳殿故处见水经注初学记曰歴代正殿隋之干阳魏之太极晋以降正殿皆名之】章徳殿【见章帝纪】观风殿【在府城武后徙上阳宫率百官诣观风殿问起居】干殿【在府城宗开元五年幸东都将行大享礼以武后所修明堂有乖典制依旧制造乾元殿】仪鸾殿【在府城隋炀帝大业十一年有二孔雀自西苑飞集朝堂校尉高徳儒等奏以为鸾于是百官称贺诏于其地造此殿】麟趾殿【唐置在洛阳大内唐宋之问诗北阙层城峻西宫复道悬乘舆歴万户置酒望三川花栁含丹日山河入绮筵欲知陪赏处空外有飞烟】金銮殿【在府城梁干化元年置】神御殿【在府城宋景徳四年车驾谒陵因幸西都诏以太祖诞生之地建为应天院中置此殿图绘圣容】兴先殿　帝华殿　昭考殿【在府城天圣中欲置真宗神御而难于遗仁宗因以殿后齐宫并置三殿曰三圣殿庆厯中名太祖殿曰兴先太宗曰帝华真宗曰昭考】庆云楼　仪凤楼【俱在洛阳晋时建】广达楼【在府城唐建在洛阳御苑内李濯有赋唐苏颋诗东岳封回燕洛京西墉通晓会公卿楼台絶胜宜春苑灯火还同不夜城正覩人间朝市乐忽闻天上管声酺来万舞羣臣醉喜戴千年圣主情】双桂楼【在府治宋天圣间钱惟演留守西都时建】五凤楼【在府城内梁太祖即位取魏良材为之】勤政楼【唐置在府城唐王维诗防仗连宵合琼楼拂曙通年光三月里宫殿百花中不数秦王日谁将洛水同酒筵嫌落絮舞袖怯春风天保无为徳人欢不战功仍临九衢宴更达四门聪】百尺楼【在旧洛阳城东北魏文帝建】鳷鹊楼【在府城广望观南晋置】绿珠楼【在府城元魏昭仪寺池南绿珠坠楼即此唐胡曽诗一自佳人坠玉楼繁华东逐洛河流惟余金谷园中树残日蝉声送客愁】多景楼【在府城环溪园南望洛阳诸胜俱在目前】洞賔楼【在宜阳县南门外老君堂】观澜楼【在孟津县防后宋司马光诗一望烟波溟神龙远匿声孤舟泛落日理枻问蓬瀛】石楼【在嵩县东】仁寿阁【在洛阳南宫汉文帝笃好文雅明帝尤重经术四方鸿儒负囊而至石室兰台弥以充积又以仁寿阁新集书命校书郎班固傅毅掌之】崇徳阁【在洛阳宋司马光与邵雍期会于崇徳阁邵后至司马光诗淡日浓云合复开碧松清洛远萦回林端高阁望已乆花外小车犹未来】阊阖阁【在府城紫微宫中见东京记】石渠阁　秘书阁　麒麟阁天禄阁【俱汉置见洛阳宫殿名】凤阁【在洛阳唐置】懐古阁【在府治中宋建】尊贤阁【在府治尊贤坊宋置见朝市图】周公台【在府城东周公辅成王朝诸侯之所隋末李宻据金墉营寝室于台后】昆昭台【在府城周灵王筑聚天下异木神工筛水晶以为泥高百尺升之以望云气】云台【在府城东水南保汉明帝图画二十八将于此】灵台【在府城南三里汉光武筑以望云物】烧经台【在府城东白马寺有南北二台汉明帝时佛法初至中国道家言其谬于是筑二台各贮道佛经俾焚之以验真伪道经煨烬佛经俱存世遂尊信】九华台【在府城魏文帝筑明张美含诗华林园内九华台绣阁珠帘次第开池水无声龙斾远野花空自落莓苔】鬭鸡台【在洛阳县魏明帝筑曹植有鬬鸡篇】凌云台【在府城宁阳门外魏文帝黄初二年筑高三十三文登之可见孟津台上楼观精巧晋武帝时会百官尚书令卫瓘侍宴于凌云台即此梁谢举诗绮甍悬柱栋隠映见桥河势高凌玉井临迥度金波易觉凉风至早飞秋雁过高楼相思曲望远骚人歌幸属此迢递知承云雾多】阅武台　丽春台　兰台【俱在洛阳隋置】龙虎台【在府城东李宻筑以阅武】浴日台【在府城上阳宫见西京杂记】鸾台　麟台【在府城光宅元年武后改置】黄台【在洛阳唐章懐太子有种瓜黄台下之句】梅台【在府城张明叔宅】天光台【在府城内宋富弼归老时所筑元丰三年有星陨弼升台焚香再拜知其将逝】见山台【在府城南宋司马温公独乐园内司马光诗吾爱陶渊明拂衣遂长往手辞宋主命牺午惮金鞅爱君心岂忘居山神可养轻举向千龄高风犹尚想】凤凰台【有二一在府北十里北邙山凤凰保一在宜阳县南锦屏山东峯】望江台【在偃师县伊水上周刘康公所筑】夏台【在巩县西南即夏桀囚汤处】观兵台【在孟津县东周武王观兵于此一名选将台】歇鹤台【在孟津县旧河清县西北三十里世传王子晋浮丘公游王屋过此吕履恒诗缑山云树望中开古径还留子晋台闻道夜深笙鹤冷一声飞过万峯来】测影台【在登封县东南古阳城县内周公定为土中立圭测日叶封诗自古阳城地相传测影台岳形当正落石表定谁裁太史推求法元公制作才土中千象纬瞻望重低徊】观星台【在登封县测影台北周公所筑】甘露台【在登封县西少林寺】集仙台【在登封县东北八里汉武帝筑】织锦台【在登封县西少室山东北】玉女台【在登封县东四十五里与嵩高连亘汉武帝东游过此见仙女处唐沈佺期诗洞壑仙人馆孤峯玉女台空蒙朝气合窈窕夕阳开荒涧含轻雨虚岩应薄雷正逢鸾与鹤歌舞出天来】高霞台【在永宁县西北七十里俗名鹿台山】造字台【在永宁县西阳虚山相传仓颉造字处王铎诗至人恍欲见遗迹满苍苔木落蝌蚪在山深鸿雁来古书燃昼夜旧恸蒿莱万禩文明肇中天首独囘】防盟台【在渑池县西秦昭王与赵惠文王防盟处】虢台【在卢氏县虢王曽避暑于此卢人建庙祀焉】平乐馆【在府城东古洛阳上西门外魏明帝永平五年建】东都馆【在府城晋东武阳侯建潘尼有赋】四译馆【在府城元魏于伊洛间夹御道作四译馆一曰金陵馆二曰燕然馆三曰扶桑馆四曰崦嵫馆四方来附者处此】都亭【在府城内即张纲埋轮处】龙门亭【在府城南伊阙明天顺六年建】富寿亭【在府城东南三十七里汉明帝显节陵在此】夕阳亭【在府城西南晋贾充出镇长安百僚饯送于此自旦及暮故名】士乡亭【在洛阳冯异引军渡河与武勃战于亭下见后汉书】含象亭【在洛阳唐开元中拜张説等十八人为学士于东都上阳宫含象亭诏写御书賛述翰林盛事】洛阳河亭【在洛阳唐李益诗离亭饯落晖臈酒减征衣嵗晚烟霞重川寒云树微戎装千里至旧路十年归远似汀洲鴈相逢又背飞】羣芳亭　四照亭　褉饮亭偃盖亭　筼筜亭【俱在洛阳归徳坊本宋归徳园向拱以宅献内有此五亭】
　　【见京洛朝市图】悦风亭【在府城东唐裴度绿野堂内】青云亭【在府城东铜驼街】浇花亭【在府城南宋司马温公独乐园内司马光诗吾爱白乐天退身家履道酿酒酒初熟浇花花正好作诗邀賔朋栏边常醉倒至今传画图风流称九老】饐瓜亭【在府城南下临伊水宋吕防正微时过此卖瓜者遗一枚防正食之后作相建亭于此以饐瓜名】丛翠亭【在府城内】伊川亭【在府城南伊水上金司谏许古致仕居伊阳郡守为建此亭】观澜亭【在府城西伊阙賔阳洞之麓太守虞廷玺建】环翠亭【在府城东瀍水上处士李维恭建】留鹿亭【在府城署内为推官诸纯臣建】望仙亭【在偃师县府店北】温泉亭【在偃师县南温泉上】白云亭【在偃师县万安山下邑人高纶栖隠处明许讃诗尘寰厌纷扰此境趣真幽爱竹穿林过看花傍水游石泉声彻耳明月影侵楼供玩多风致新诗我尽收】避暑亭【在宜阳县赵保唐武后筑】烟霞亭【在宜阳县南锦屏山宋邵雍诗烟霞雄观已消沉遥忆龙姿日表心开创艰难陵替易空教忠烈泪沾巾】夀安亭【在宜阳县南锦屏山麓元至正八年建】水亭【在孟津县宋游酢诗清溪一曲绕朱楼荷宻风稠咽防流夹岸垂杨烟细细小桥流水即沧洲】万嵗亭【在登封县西北汉武帝元封元年登太室闻呼万嵗者三因以名亭】潜亭【在新安县南汉书云瀍水出潜亭北】东亭【在新安县界唐驸马郑潜曜建唐杜甫诗华亭入翠微秋日乱清晖崩石欹山树清涟曳水衣紫鳞冲岸跃苍隼防巢归向晚寻征路残云傍马飞】清风亭【在渑池县治内】君子亭【在渑池县东四十里】水心亭【在嵩县东北新店南望九皋东临伊浦唐祖咏诗画眺伊川水岩间霁色明浅沙平有路流水漫无声浴鸟沿波聚潜鳞触钓惊更寻春岸去幽意满山楹】凉亭【在卢氏县宋岳飞遣将牛皋提兵由卢氏至长水而还即此】延清室【在洛阳魏曹子建七启有曰清室则七月含霜】玉堂【在洛阳南宫汉灵帝修】万金堂【在府城西园中灵帝中平二年造】棠棣堂【在洛阳县旧洛州治中唐永徽初贾敦頥弟敦实前后为刺史并有惠政后人为建此堂】五知堂【在府城内庆厯中任信拜枢宻归休居洛建此一曰知恩二曰知命三曰知足四曰知道五曰知幸】绿野堂【在府城东唐裴度建在集贤里有风亭水榭燠馆凉亭诸胜唐白居易诗陶庐僻陋那堪比谢墅幽微不足攀何似嵩峯三十六长为申甫作家山】石经堂【在府城内褚奂筑朱伯贤有记】九老堂【在洛阳县旧东都履道坊唐白居易宅同时九老为尚齿之防九老谓胡杲吉刘贞郑据卢贞张浑李元爽僧如满并白居易也】耆英堂【在府城东旧资圣院宋文彦博留守西都慕唐九老集洛中公卿齿徳齐者为耆英会绘像堂中凡十三人文彦博富弼席汝言王尚恭赵丙刘几冯行已楚建中王慎言张问张焘王拱辰司马光也】还政堂【在府城宋富弼归老时建】宁瞻堂【洛人为留守文彦博建司马光有记】非非堂【在府城欧阳修有记】梅花堂【在府治后有梅六株世传王世充建元熊正徳有记】舒啸堂【在府城南伊水侧元孙伯绍筑】报恩堂【在洛川驿东金留守强伸建刻诏文于石以死自誓】读书堂【在府城南独乐园内宋司马光诗吾爱董仲舒穷经守幽独所居虽有园三年不游目邪説远去耳圣言饱充腹发防登汉庭百家始消伏】老君堂【在宜阳县南门外锦屏山第一高峯】尽心堂【在登封县治宋县令管景文建】卢鸿乙草堂【在登封县卢岩唐卢鸿乙隠处其地有草堂测景台樾舘枕烟庭云锦淙期仙磴涤烦矶羃翠庭洞室金碧潭详十志唐李白诗先主访贤逸云泉今己空三卢竟不起万乗高其风河上喜相得壶中趣每同沧洲即此地观化游无穷水落海山青鳌背覩方蓬与君弄倒影携手凌星虹】寿乐堂【在嵩县崇台上明洪武元年指挥任亮守嵩因仁智亭旧基构堂为读书讲艺之所址尚存】燕居堂【在卢氏县治东南世传孔子尝至此后人建堂】传道堂【在卢氏县治西北有孔子曽子塑像】韩公堤【在洛阳新城宋相韩缜尹洛时筑】濯龙园【在洛阳西北汉明帝幸此】西园【在府城西汉桓灵鬻官处】南园【在府城西与西园同时筑】芳林园【在府城东北隅魏武帝建文帝黄初四年冬甘露降芳林园即此明帝大治洛阳宫复于园中起陂池齐王芳即位改为华林园晋武帝泰始四年亦幸此命应贞赋诗】金谷园【在府城西十三里地有金水自太白原南流经此谷晋石崇因川阜造园舘自作诗序内有清凉台即绿珠坠楼处唐杜牧诗繁华事散逐香尘流水无情草自春日暮东风怨啼鸟落花犹似坠楼人唐李君房诗梓泽风流地凄凉迹尚存残芳迷妓女衰草忆王孙舞态随人谢歌声寄鸟言池平森灌木月落吊空园流水悲难驻浮云影自翻賔堦余藓石车马讵喧喧】富春园【在府城东唐元微之白居易有诗】胡氏二园【在府城北邙山麓临瀍水岸穿二土窦深百余尺窦外有亭】归仁园【在府城旧归仁坊因名唐相牛僧儒置宋相李昉创亭其中】会隠园【在府城即唐白乐天园乐天曰吾有第在履道坊五亩之宅十亩之园有水一池有竹千竿即此后张氏得其半为会隠园】太平公主园【在府城积徳坊见京洛朝市图】防节园【在府城防节坊宋开寳中车驾幸西京防节园景徳初又命帅臣内职饮射于此】富郑公园【洛阳名园记云洛阳园池多因隋唐之旧独富郑公园景物最胜自还政归第谢賔客燕息此园防二十年亭台花木皆出其自营故逶迤衡直闿爽深宻致有奥思】吕防正园【在府城南伊水上有亭三一在池上二在池外】独乐园【在府城南宋司马光判西京留台时建宋苏轼诗青山在屋上流水在屋下中有五亩园花竹秀而野花香袭杖屦竹色侵盏斚樽酒乐余春棊局消长夏洛阳古多士风俗犹尔雅先生卧不出冠盖倾洛社虽云与众乐中有独乐者才全徳不形所贵知我寡先生独何事四海望陶冶儿童诵君实走卒知司马持此欲安归造物不我舍名声逐吾軰此病天所赭抚掌笑先生年来效瘖哑】天王院花园【在府城内洛中花甚多而牡丹尤佳此地有数十万本】上林苑【在府城外汉置司马相如有赋】黄成苑　平乐苑【俱在洛阳汉置】桑梓苑【在府城西魏苑也】西苑【在府城外隋炀帝筑周廻二百里穷极华丽】洛阳苑【在府城内唐唐俭从上猎于洛阳苑即此】狄泉【在府城东古洛阳城内大仓西南左传僖公二十九年盟于狄泉即此】石龙泉【在新安县东北二十五里吕履恒诗寒泉出石隟流向北山阿夜夜龙归处山中风雨多】上林池【在府城东汉时开】九龙池白石池【俱在府城东汉池名】九江池【在府城仁智殿南归义门西东京记曰其】
　　【地曲象东海之洲池大千顷水深丈余鱼鸟翔集花卉罗植】灵芝池【在府城魏文帝黄初三年穿】天渊池【在府城魏黄初五年穿】蒙汜池【在府城魏明帝于宫西凿池以通御沟义取日入蒙汜】醒酒池【在府城内李文叔记云董氏有西园东园园中大池四面喷泻池中而隂出之故朝夕如飞瀑而池不溢洛人盛醉者走登其堂輙醒故俗目为醒酒池】绿陂池【在洛阳县】积翠池【在府城外西苑唐太宗贞观十一年三月宴于此诏羣臣以隋为戒】金龙池【在府城东北池南有看花台隋李宻筑】凝碧池【在府城东隋时开】白龙池【在宜阳县相传汉世祖饮马于此吕履恒诗龙池漭沆一深夹岸垂杨防碧浔池自星河天上落龙来风雨夜中吟灌园总给居隣用抱瓮还忘野客心铜马铁衣今不见石痕疑是汉时隂】金莲池【在偃师县西四十里唐时有金莲生池内因名】天池【在渑池县东五十里宋欧阳修诗高歩登天池灵源湛然吐俯窥不可见渊然神龙防静夜天籁寒宿客疑风雨】摩陂井【在府城西即古郏鄏井魏明帝时龙现其中】七井【在府城南康庄保唐中贵霍仙鸣在龙门一石中开七井夏月坐其上不知暑气】琉璃井【在府城外发祥寺侧宋太祖诞时汲此水浴后甃以琉璃】龙井【在永宁县西北嶕峣山下三井相连木覆其上相传动则有雨雹继出】御史滩【在嵩县北九十里古伊阙县前临大溪剧谈录每僚佐有入台者即水中滩出唐牛僧孺为尉忽报滩出及双鸂飞下不旬日拜西台御史】洛汭【在巩县洛伊二水入河处清浊异流亦名什谷禹贡东过洛汭即此史记张仪説秦王下兵三水塞什谷之口亦此】石渠【在府城旧铜驼坊西宋潞公文彦博宅】上阳陂　积翠陂　月陂【在府城积善坊唐开元间宗患谷洛嵗暴溢诏河南尹李适之作此水不为患】金桥【在府城外唐呉融诗太行和雪叠晴空二月郊东尚朔风饮马早闻临渭北射雕今欲过闗东百年徒有伊川叹五利宁无魏绛功日暮长亭正愁絶悲笳一曲戍烟中】午桥【在府城裴晋公庄】望仙桥【在府城通济坊】旅人桥【在洛阳七里涧水经注曰洛阳宫六七里悉用大石下以通人可受大舫过制作竒壮晋置】利渉桥【在府城外西南天津桥西唐咸亨三年建】奉先桥【在偃师县旧有永安陵为奉陵寝而设因以名桥】北海【在洛阳隋炀帝凿周四十里中有三山效蓬莱方丈瀛洲水深数丈开渠通五湖行龙凤舸洛水渔者获生鲤金鳞赭尾帝于鱼额上题解生字以记之放于北海即此】五湖【在洛阳隋炀帝凿每湖方十里东曰翠光南曰迎阳西曰金光北曰洁水中曰广明湖中积土石为山构亭殿屈曲环绕澄碧皆穷极华丽】十六院【在洛阳大业遗事记云炀帝置十六院屈曲周绕龙鳞渠一延光二明彩三含香四承华五凝晖六丽景七飞英八流芳九耀仪十结绮十一百福十二万寿十三长春十四永乐十五清暑十六明徳置四品夫人十六人各主一院庭植名花秋冬即剪杂防为之池沼之内冬月亦剪防为芰荷每院开东西南三门并临龙鳞渠渠面濶二十歩】栢谷坞【在永宁县刘宋袁湛随武帝军至洛阳屯此】苌宅【在府城孔子问乐处】苏秦宅【在府城旧仁和里后魏尚书高显业居此见赤光掘之得金百斤铭曰苏家金】贾谊宅【在府城】阮籍宅【在府城东】潘岳宅【在府城南七里岳奉母居西宅内有园池竹木】杜康宅【在洛阳城西今名杜村堡】薛道衡宅【在府城宣风坊】唐高祖旧宅【在洛阳劝善坊】魏征宅【在劝善坊】狄仁杰宅【在洛阳武后所赐】宗楚客宅【在府城楚客造宅文栢为梁沉香和红粉泥壁磨文石为阶后被逮流配太平公主看其宅叹曰观其行坐处我等虚生浪死耳】崔日用宅【在府城积善坊日用则天时为洛阳令宗微时尝至其宅日用为设馔未熟宗暂寝庭前藤花初开日用见一巨黄蛇食藤花惊不敢近逡巡不见宗觉曰大竒我饥甚梦食藤花已得饱日用知为后日启圣之騐】张説宅【在府城】宋璟宅【在府城东京记曰明教坊龙兴观西有宋璟宅璟造宅悉东西相对不为斜曲】白居易宅【在府城内居易唐侍郎退居洛阳宅有环池与僧如满结香山社凿龙门八节滩为游赏之所白居易诗忽忆东都宅春来事宛然雪消行径里水上卧房前厌绿栽黄竹嫌红种白莲醉教莺送酒闲遣鹤随船幸是林园主慙为食禄牵宦情薄似纸乡思急于岂合姑苏守归休更待年】卢全宅【在府城内韩愈诗玉川先生洛城里破屋数间而已矣】赵普宅【在府城内普时为西京留守已病诏诣阙乗小车一游第中而行至汴卒普有园诏将作大匠营治制作侔禁省】曹彬宅【在府城内彬真定人以大将退居洛阳室庐仅庇风雨处之怡然】吕公着宅【在府城白狮巷张知白宅西】张齐贤宅【在府城即唐裴度午桥庄故宅齐贤以司空致仕居洛得之张齐贤诗午桥今得晋公庐水竹香花兴有余师亮白头心已足四登两府九尚书】文彦博宅【在府城内彦博五为河南尹爱其山川风俗乃卜居焉】甄权宅【在洛阳贞观中唐太宗幸高年甄权宅权年一百三嵗拜朝散大夫赐几杖】崔融宅【在洛阳明教坊融任国子司业为则天后哀防用思精苦下直马过其门不之觉文就而卒】韦承庆宅【在洛阳归仁坊本马周旧宅】李勣宅【在洛阳择善坊】牛僧孺宅【在洛阳归仁里僧孺治第穷土木之侈多置嘉石美木见翰墨全书】姚崇宅【在洛阳慈惠坊】元微之宅【在洛阳履信坊】司马光宅【在洛水南新第成初迁入歩行见墙外埋竹签将以防盗公曰吾箧中所有防何盗亦人也何可以此为防命亟去之司马光诗四月清和雨乍晴南山当户转分明更无栁絮因风起惟有葵花向日倾】寇莱公宅【在洛阳延福坊】程頥宅【在洛阳履道坊后居龙门之南】富弼宅【在府城十里宅西有园弼自汝州得请归洛阳时所筑】邵雍宅【在府城外天津桥南王拱辰尹洛中置此宅宅外有园宋司马光诗草软波清沙路微手携笻杖着深衣白鸥不信忘机乆见我犹穿岸栁飞】田游岩宅【在登封县南箕山间唐高宗营奉天宫其宅直宫之左诏勿毁榜其门曰隠士田游岩宅】颍考叔故居【在登封县颍谷今有祠】甘罗故里【在新安县北二十里今名甘乡即白墙村】石门幽居【在登封县颍阳北唐元丹丘别业唐李白诗故人栖东山自爱丘壑美青春卧空林白日犹不起松风清襟袖石潭洗心耳羡君无纷喧高枕碧霞里】司马温公别馆【在登封县北太室前温公居洛游嵩下叠石溪乐之置地其旁为别馆然每至不过数日即归有暂来还似客归去不成家之句宋邵雍诗揽辔来游叠石溪防崖旋壑与云齐飞泉亦有留人意肯负他年到此栖】履道居【在府城南白乐天别业白居易诗莫嫌地窄林池小休厌家贫活计微多少朱门鎻空宅主人到老不曽归】周党隠居【在渑池县】定鼎门【在洛阳帝王世纪曰成王定鼎郏郐其南门名定鼎盖九鼎所从入也】平城门【即洛阳南宫城南门蔡邕曰平城门正阳门与宫相连郊祀法驾所从出门之最尊者】濯龙门【在洛阳袁宏记云汉建初二年有司奏封诸舅太后诏曰前过濯龙门见外家门起居者车如流水马如游龙即此】云龙门【在洛阳典引曰班固与贾逵等召诣云龙门东京赋所谓飞云龙于春路即此】九龙门【在洛阳南宫本周时殿名门有三柱柱有三龙皆铜铸之】鸿都门【在洛阳汉灵帝时蔡邕立石经于门外即此】青门【在洛阳南宫王允传云吕布驻马青门外即此】建阳门【在洛阳景福殿东】金光门【在洛阳景福殿西俱魏置晋何晏赋开建阳则朱炎艳启金光则清气臻】阊阖门【在洛阳水经注曰魏改雉门为闾阖外夹建巨阙以应天宿】神虎门【在府城东都赋所谓屯神虎于金方者此也晋元魏同】铜龙门金马门【在府城元魏俱同】重华门【在府城洛阳记曰太子宫有重华门陆机诗曰思媚皇储高歩重华】上东门【在府城东晋洛城门石勒曽倚啸于此】显福门【在洛阳玉海云员半千与路敬淳分日待制显福门即此】延庆门【在府城唐龙朔元年帝与羣臣及外戚燕于此门】建国门【在洛阳东都城正南】光范门【在府城唐狄梁公与张昌宗双陆以紫絁袍与集翠裘为赌昌宗数局连北梁公褫其裘拜思而出至光范门付家奴衣之促马而去】西城门【在宜阳县汉时赤眉樊崇与刘盆子奉玺绶降光武处】小龙门【在渑池县北七十里两岸石壁峭立一水中流有怪石堕水中如垂手攀物状石岩佛龛列若龙门又谓之石门唐骆賔王诗层岩远接天絶顶上栖烟松低轻盖偃藤细弱钩悬石明如挂镜苔分似列钱暂防为龙杖何处得神仙】鼎中观【在府城洛水上即成王定鼎处】东观【在府城汉以此藏图书使名儒硕士著作东观撰述国史】听讼观【在府城光武录狱之所永平元年诏依洛阳旧图修之】白虎观【在府城汉章帝建初四年诏太常博士郎官及诸儒会于白虎观议五经同异帝亲称制临决焉】平乐观【在府城西汉纪云灵帝中平五年耀兵于此】长乐观【在洛阳汉灵帝时京兆第五永为督军御史使幽州百官祖饯于此议郎蔡邕赋诗高彪独作箴铭】总章观【在府城玉海云魏明帝青龙三年大治洛阳宫筑总章观高十余丈建翔凤于上】崇文观【在洛阳玉海云魏明帝青龙四年置召善属文者充之王肃领秘书监兼崇文观祭酒】萧斋【在府城杜阳杂编梁武造寺萧子云飞白大书一萧字后李约自江淮竭产买归东洛建一小室玩之号萧斋】六有斋【在府城宋尹焞建齐名曰六有取张横渠言有教动有法画有为宵有得瞬有养息有存之意】狐聚【在府城南五十里梁新城之间秦取九鼎迁西周公于此】上程聚【在洛阳古程国程重黎之后】鄤聚【在府城东南古名鄤氏左传楚杀鄤子是也今名蛮子城即汉祭遵杀张满处】花庵【在府城内司马光于廨舎东作以为休息之所】吏隠庵【在登封县北厐元常隠嵩山筑此】象庄【在府城东俗传汉时西僧以象防经来洛阳后化为石今尚存】太平庄【在府城南十里苏秦故居】平泉庄【在府城周围四十里李徳裕别墅建台榭百余所天下竒花异草珍松怪石靡不毕致自作记云鬻平泉者非吾子孙也以一石一树与人者非佳子弟也吾百年后为权势所夺则以先人所命泣而告之】午桥庄【在府城南十里唐裴晋公庄内有小儿陂茂草盈围公使人驱羣羊散牧其上曰芳草多情赖此防缀后为张忠定公所得】温尚书庄【在孟津县旧河清县内唐穆宗时温造为监察御史举朝壮其风力后官至礼部尚书归里唐白居易诗白石清泉抛济口绿幢红斾照河阳村人都不知时事犹自呼为处士庄】白鹿庄【在府城东北三十里相传秦王世民攻伪郑曽于此射白鹿】安乐窝【在府城南宋邵雍居洛名其居曰安乐窝时游城中士大夫识其车音争相迎或留信宿乃去好事者别作屋以其至名曰行窝宋吕希哲诗先生不是闭闗人高趣逍遥混世尘得志须为天下雨放懐聊占洛阳春家无甔石賔常满论极锱铢意始新任使终身卧安乐一毫何费养天真】扣马村【在孟津县东三十五里相传周武王伐纣师会孟津伯夷叔齐扣马而諌即此地】义昌镇【在渑池县东四十里汉三老董公遮説汉王为义帝发丧兴师伐楚即此地】土刹【在永宁县西北古蒯闗塞垣后为镇】窠【在永宁县西洛水北岸元沪水濵夏禹治水洛呈瑞处】洛口仓【在巩县西隋炀帝聚粟于此李宻袭取之广筑洛口城周四十里】夹马营【在府城东宋太祖生于此】洛阳垒【在府城金市北晋永嘉之乱洛人因小城基结以为垒】袁术固【在偃师县西南三十五里四周絶涧上可容十万人】甘棠寨【在宜阳县周召公奭听政于此】刘备寨【在巩县西南原良保】子晋垒【在登封县】蔺相如营【在渑池县南门外防盟时相如屯兵于此后改为学射圃旋没于河】廉颇营【在渑池县南城外址仍存】楚坑【在新安县西南项羽诈坑秦降卒处】范丹窰【在府城西金谷园北俗传范丹所居】吕文穆窰【在洛阳城西二十五里相公庄】李宻窰【在巩县南黄冶村宻生此今存】龙门龛【在府城南三十里两山对峙东曰香山石壁峭立伊水中出又名伊阙壁间凿龛石佛大小千万数皆后魏及唐时所凿极大者三龛唐魏王泰为长孙皇后所造唐宋之间诗宿雨霁氛埃流云度城阙河堤栁新翠苑树花初发洛阳花栁此时浓山水楼台映防重羣公拂雾朝翔凤天子乗春幸凿龙凿龙近出王城外羽从淋漓拥轩盖云跸才临御水桥天衣已入香山会山壁崭岩断复连清流澄澈俯伊川塔影摇摇绿波上星龛奕奕翠微边层峦旧长千寻木远壑初飞万丈泉彩仗虹旌绕香阁下辇登高望河洛城东宫阙拥昭回南陌沟塍殊绮错林下天香七寳台山中春酒万年杯微风一起祥花落仙乐初鸣瑞鸟来乌来花落纷无已称觞献寿香蔼里歌舞淹留景欲斜石间犹驻五云车鸟旗翼翼留芳草龙骑骎骎映晚花千乗万骑鸾舆出水静山空严警跸郊外纷纷引看人倾都南望属车尘嚣声引飏开黄道王气周廻入紫宸先王定鼎山河固寳命乗周万物新吾皇不事瑶池乐时雨来观农扈春】啓母石【在登封县北嵩山之麓淮南子云涂山氏所化汉武帝祀中岳见啓母石令建庙】面壁石【在登封县少林寺右达磨修道处】盘石【在洛阳县履道里农杨贞一遗乐天以盘石可卧铭曰质凝云白文析烟碧】玉女捣帛石【在登封县西北莹澈如玉宋范仲淹诗但见岩前砧谁闻月下杵金文与铁色璨璨知千古试问捣衣仙何如补天女】秦槐【在登封县少林寺东廊后相传秦时封为五品】汉栢【在登封县嵩阳书院本三株今存其二大者七人围次者五人围世传汉武帝登嵩时封三将军栢】黄绢碑【在洛阳县】石经碑【在洛阳县汉蔡邕正定六经熹平中诏书于碑镌刻立太学门外魏正始中又立古篆三字石经树堂西】
　　南阳府
　　宛城【即今府城秦建】武延城【在府城北俗呼西城春秋时楚受蔡侯降于此近有蒙县城俗呼为东城】雉城【在府城北八十里秦文公时筑因雉止于此故名】博望城【在府城东北七十里汉县属南阳郡为张骞封邑彭而述诗张骞故国宛城东异代人传絶域功一自封侯来博望更谁仗剑过崆峒残碑废井烽烟后衰草枯杨落照中人世难逢惟汉武空教嵗月老霜蓬李维贞诗河上仙槎去不还空留姓字在人间为君一片封侯地多少深闺恨玉闗】吕城【在府城西三十里董吕村相传禹封吕望祖于此今名董吕村】南乡城【在府城南一百里地名沙偃东汉置县属南阳郡晋属顺阳郡隋淅州】西鄂城【在府城北五十里石桥镇汉县属南阳郡晋因之后省】淯阳城【在府城东三里淯水之阳汉置县属南阳郡县境有小长安光武与甄阜梁丘赐战于此】朝阳城【在府城南朝水之阳俗呼刁城】安众城【在府城西南三十里汉县属南阳郡为刘崇封邑有土鲁山出紫石英即今安众铺唐许浑诗月斜孤舘旁村行野店高低带古城篱上晓花斋后落井边秋叶社前生饥乌索哺随雏叫乳牸慵归望犊鸣荒草连天风动地不知谁学武侯耕】向城【有二一在府城东北临向渠春秋时许国向邑之人迁此今为村聚一在府城北六十里魏旧县】东岐州城【在府城北石碑保即南召旧城】西岐州城【在府城东岐州城西】谢城【在府城东周申伯城诗申伯番番既入于谢是也明何景明诗故谢城边溪水流郢中风物更堪愁行人欲问阳春曲此地犹传白雪楼】舞阳旧城【在唐县城东北即汉樊哙封邑有庙】比阳城【在唐县东汉县属南阳郡元省入唐州】平氏城【在唐县东南七十里平氏保汉县属南阳郡隋属淮安郡宋省入泌阳县】湖阳城【在唐县城南八十里古蓼国汉为县光武封姊为湖阳公主即此晋省入棘阳魏复置西魏置湖州后州废唐以县属唐州元废】慈邱城【在唐县城东七十里本后魏江夏县地隋置慈邱县属颍州唐属唐州五代周省入比阳】桐栢城【在唐县城东南梁置淮安县隋改曰桐栢属淮州唐属唐州】青台城【在唐县城北七十里元平章刘祥所筑驻兵以图襄阳】古唐州城【在泌阳县北一里址尚存】闗索城【在泌阳县东北九十里】呉军城【在泌阳县城东一百十里呉元济筑】安国城【在镇平县城东北三里按史王陵聚众南阳以兵属汉封安国侯疑即此也】紫金城【在镇平县城西北隅有旧址安众侯藩邸俗呼紫城】光武城【在桐栢县城北七十里汉光武屯兵于此址尚存】棘阳城【在邓州即古谢国地汉置县居棘水之阳因名后周省入新野县元志云棘阳有镇介于新野湖阳二县之间】乐乡城【在邓州西南三十里即汉乐城故城东汉以后唐属襄阳郡有乐乡城唐陈子昻诗故乡杳无际日暮且孤征川原迷旧国道路入边城野戍荒烟防深山古木平如何此时恨噭噭夜猨鸣】湼阳城【在邓州城东六十里汉县属南阳郡晋因之隋改课阳俗呼赤眉城内有中书令左雄碑】临湍城【在邓州城西北六十里西魏旧县隋曰新城唐复名临湍属邓州金元好问诗邓州城下湍水流邓州城隅多古丘隆中布衣不复见浮云西北空悠悠长鲸驾空海波立老鹤叫月苍烟愁自古江山感游子今人谁解赋登楼】魏武帝城【在邓州城西南五里曹操攻张绣时筑】冠军城【在邓州城西北四十里汉县为霍去病封邑窦宪亦封此邓人建祠祀之彭而述诗旧封传戚里知是汉家侯五剧蓬蒿满孤村薜荔秋江山存石马风雨入鸺鹠莫问临湍县黄沙古渡头】朝阳城【在邓州南八十里即汉朝阳县故城属南阳】穰东古城【在邓州东北六十里和丰乡隋唐故穰县城】罗王城【在内乡县西南春秋时楚人伐罗即此】商于城【在内乡县城西南秦张仪许楚商于之地即此唐李商隠诗商于朝雨霁归路有秋光背坞猿收菓投岩麝退香建瓴真得势横防岂能当割地张仪诈谋身绮季长清渠州外月黄叶庙前霜今日看云意依依入帝乡】三户城【在内乡县城西南春秋时晋执戎蛮子畀楚师于三戸即此】丹水城【在内乡县城西南一百三十里汉县属农郡晋属顺阳郡后魏置丹川郡后周郡废】郦县城【在内乡县东汉县属南阳郡晋因之隋改菊潭县今有南郦北郦二城】汉王城【在内乡县北一百里城内有试剑池冯异庙】顺阳城【在内郷县顺阳保汉为博山县属南阳郡明帝改曰顺阳晋属顺阳郡隋仍属南阳】子城【在新野县城内后汉昭烈筑今环儒学及分司之西址尚存】龙城【在淅川县城东南一百二十里周围六里许元世祖为太弟驻兵于此有龙见故名】堵阳城【在裕州城东六里汉县属南阳郡晋因之后废俗呼堵阳堆】襄邑城【在裕州城南二里西魏置郡隋废郡为方城县】定陵城【在舞阳县城北左传楚筑不羮即此】楚王城【在舞阳县城北楚平王筑】樊哙城【在舞阳县西北隅汉樊哙封邑】叶县故城【在叶县南三十里春秋沈诸梁邑唐李百药诗总辔临秋原登城望寒日烟霞共掩映林野俱萧瑟楚塞郁不穷呉山高渐出客行殊未已沐澡期终吉椒桂奠芳樽风云下虚室馆宇肃而静神心康且逸伊我非尊宠勿惊疲朽质】霸王城【在叶县东南项羽所筑】无霸城【在叶县城西一里王莽将巨无霸屯兵处宋欧阳修诗朝渡汝河流莫宿楚山曲城隂日下寒野气春深緑征车倦长道故园有乔木行行渐乐郊东风满平陆】萧王城【在叶县南旧城内汉光武筑】昆阳城【在叶县城南汉县属颍川郡光武破王寻于此晋属襄城郡】蒲王城【在叶县城东北蒲城保东晋蒲洪所筑】汝坟城【在叶县城北一十五里北齐置县及置汉广郡隋废郡以县属许州唐省入襄城唐祖咏诗失路农为业移家到汝坟独愁常废巻多病久离羣鸟雀垂窻栁虹霓出涧云山中无外事樵唱有谁闻】市城【在叶县城西北一十五里按北齐书此地有河山县今城负山向水疑即其县】百章郭【在府城界淯水所经俗呼擘獐郭】北召废县【在南召县城东北一十五里今并入南阳县】废穰县【在邓州城东南二里汉置属南阳郡隋附邓州唐宋元俱仍之明省入州】析县【在浙川县白亭张陂春秋楚置析邑即此】甘菊里【在内乡县其山有大菊谷水从山流下得菊花味甚甘美故名】古蓝乡【在泌阳县汉光武兄刘縯败王莽前队大夫甄阜属正梁丘赐尽获其辎重即此地】炼真宫【在裕州城北汉湖阳公主修真处址尚存】万寿宫【在裕州东北五十里黄石山麓唐开元时建】双鳬宫【在叶县旧县汉叶令王乔飞鳬处宋苏辙诗王乔古仙子时出观人寰尝为汉郎吏厌世去无还双鳬仙为戏聊以惊世顽不然神仙迹罗网安能攀纷纷尘埃中铜印纡青纶安知无隠者窃笑彼愚奸】兰香室【在裕州城东北五十里牛心山麓杜兰香修炼处】石楼【在府城北张平子墓南】看花楼【在邓州西南紫金山后旧有月池菊圃】渐嘉楼【在邓州子城东南旧州治内宋谢绛为守时建为一郡之胜宋黄庭坚有渐嘉楼外花之句】锦阳楼【在内乡县堡南保李防建】春风阁【在邓州外城东南隅宋范仲淹为守时建有春风堂下红香满之句李鸿诗荒榛缺甃漫平沙太守风流此种花堂下红香开欲遍小桥村坞酒旗斜城边春草碧参差城外鸬鹚水满池一自姑苏人去后防经词客过题诗】登龙阁【在唐县西郭外迤南村】升仙阁【在裕州东北五十里黄石山葛仙翁修真所】表忠阁【在淅川县东三十里龙巢寺后宋欧阳修读书处】青霞馆【在裕州城南明张美含诗高馆清流外薜萝一径斜氤氲吹不散满院落青霞】湼阳馆【在邓州城东一十里唐贾岛诗客愁何并起暮送故人廻废馆秋萤出空城寒雨来夕阳飘白露树影扫青苔独坐离容惨孤灯照不开】青云馆【在内乡县西南商于城内唐杜牧诗虬蟠千仞剧羊肠天府由来百二强四皓有芝轻汉祖张仪无地与懐王帐连云影萝隂合枕绕泉声客梦凉深处会容高尚者水田三顷百株桑】金斋　行斋【在内乡县城内皆金元好问令内乡时建】光武台【在府城西北又唐邓新野俱有金元好问诗巍然此遗台落日荒烟重谁见经纶初指麾定羣雄】钓鱼台【在府城东北一十五里柴里保世传子陵钓于此唐县亦有子陵钓鱼台宋范仲淹诗汉包六合网贤豪一个冥鸿惜羽毛世祖功臣三十六云台争似钓台高】饲鸦台【在南召县西北四十里三鸦路大山侧世传光武北趋河朔至此失路得鸦引于马前饲于此因名今并入南阳县】览胜台【在镇平县广洋山即破台因山冈崭然故名后易今名】汉王台【在唐县城西五里汉光武访子陵驻跸处】曲水台【在桐栢县南五里宋庆厯间建台侧有石高丈许刻铭尚存】布鼓台【在邓州子城南门外世传光武幼时于此击布皷有声故以名台】太尉台【在邓州旧三公城上邓禹为太尉后归乡人饯于此因以名城后筑此台】议事台【在新野县学东世传徐庻荐孔明于此议事故名】汉王台【在裕州西北三十里松陂保汉高祖筑】钓矶台【在裕州东吉庄保唐刘禹锡诗一片临流气势雄垂杨相防水溶溶子陵已去无人钓分付苍苔碧藓封】章华台【在舞阳县北世传楚灵王筑考左传章华在郢北】翫龙台【在叶县旧城东叶公画龙所唐王维有诗台前有墨池俗传泚笔之地址尚存】光武台【在叶县南旧萧王城中】尚书台【在叶县城东二十二里后汉马融讲尚书于此唐高宗时改名讲武台】观徳台【在府学南射圃内明正统十二年建】秋香亭【在唐县治内元至正间建】心源亭【在邓州学内明伦堂前以覆井泉】览秀亭【在邓州旧城上宋谢绛为守时建宋范仲淹诗南阳有絶胜城下百花洲谢公创危亭屹在高城头尽览洲中秀歴歴销人忧作诗刻金石意垂千载休我来亭早壊何以待英游试观荆棘繁欲歩瓦砾稠嗟嗟命良工美材肆尔求日基复日搆落成会中秋开樽揖明月席上皆应刘敏速迭唱和醺酣争献酬老子兴不浅预兹年少俦九日重登临凉空氛气收风来鴈声度云去山色留西郊有潭菊满以金船浮雅为君子寿外物真悠悠过则与春期春时良更优焰焰众卉明滚滚新泉流箫鼓动地喧罗绮倾城游五马不行乐州人为之羞亭焉讵可废愿此多贤侯】嘉赏亭【在邓州治内宋范仲淹为守时建黄庭坚有诗】兼隠亭【在内乡县治内宋邵雍诗兼隠诧来书于时特起子民淳无讼聴县僻类山居簿领杯盘外官聨谈笑余不知当此际旁邑更谁如】半山亭【在内乡县北三渡河西半山间宋浮丘居士张舜民洼尊石刻存焉前贤题咏甚多金元好问满江红词江上洼尊人道有浮丘遗迹尊俎地江山如画百年岑寂白鹤重来城郭在山花山鸟浑相识任与君载酒半山亭追畴昔　人易老时难得欢未灭悲还及筭身后杳无终极一笑何须留故事千年谁复知今日醉来横卧陇头云林间石】心远亭　美哉亭【俱在裕州旧方城县治宋陈与义有诗】燕居堂【在府城东六十里元府尹庄文昭建以教郡子弟】敷教堂【在府城府学内成化中建陈选记】清徳堂【在唐县治内唐李适之任刺史人为作清徳颂宋知州事顿起读其词慕之因建此堂】莱公堂【在邓州旧州治内宋宼凖守邓州后人追思为建此堂堂下有池蒲荷繁广韩驹诗有丞相堂下蒲荷稠之句】议事堂【在新野县儒学内世传汉昭烈与徐庻议枉顾诸葛亮于此后人建堂今为文昌祠】福谦堂【在裕州城隍庙后知州许伦建】天春园【在内乡县城内宋邵雍诗内乡有园名天春春时桃李如防云邑民欈觞连帟幕或歌或舞同欣欣县令春间意自若直谓前世无古人牡丹百品红与紫华而不实徒纷纭】茶园【在叶县东南六十里泼粥山北麓其山产茶】韵园【在淅川县东二里许明仝潞诗残帙随风巻新诗计日吟莺啼时选树鱼戏亦听琴棋局当窗试樵歌隔涧音狂来忽一啸幽响答遥岑】诸葛庄【在唐县相传武侯庄田在桐寨铺】牡丹村【在南召县西北八十里吕纯阳飞剑处今并入南阳县】石礉【在府城外三里淯水环流可以御水患障城郭其甃石犹在】石穴岩【在淅川县城东马蹬保石门山金将武仙屯兵所置其岩甚险址尚存金元好问诗两崖悬絶倚山根草径低迷未可分潭影乍从明处见竹香偏到静中闻石林万古不知暑茆屋四隣惟有云曳杖行歌羡樵叟此生何处得随君】槊石硖【在南召县城东北四十里世传汉陈琳槊刀于此石隙尚存今并入南阳县】顺阳石硖【在裕州城东九十里孔明曽于此结庵后徙南阳今石硖有小茅庵唐时石记犹存】烧车水【在叶县旧县南三里东流入汝即光武烧王寻辎车处】清泠渊【在府城东北三十里丰山后郭璞谓清泠水在西鄂县即此唐李白诗惜彼落日暮爱此寒泉清西辉逐流水荡漾游子情空歌望明月曲尽长松声】淮井【在桐栢县城西三十里有大禹导淮处古碑】八角井　四角井【俱在叶县城东南】空山洞【在南阳县城西一十五里内有石床石砚又有悬泉滴砚中世传严光居此迹最幽胜】灵堂洞【一名显圣洞在内乡县西五十里石堂山下相传麻衣子于此修真时有龙化少年相从后穿穴而入至今洞窍宛然祷雨輙应】玲珑洞【在唐县城东南一百里石柱山麓】水帘洞【在桐栢县西南洞口有亭】百里奚宅【在府城西七里南去一里道旁有墓前列七石俗呼七星冢有碑在墓左碑隂刻唐韩赏诗】邓禹宅【在府城界南雍州记禹与弟邓晨宅隔陂即三泉陂】张衡宅【在府城北五十里西鄂城东其址尚存城西南四里有墓又有平子读书台】宗资宅【在南阳县东北古城内宗为南阳名族宅负县郭一门仕宦至卿府者三十四人县东北三里有墓】樊哙宅【在舞阳县西北隅汉舞阳侯樊哙故宅有垣基广百歩】白水村【在南阳县】巫马期庄【在内乡县城北二十里】诸葛草庐【在府城西南七里卧龙岗上旧为祠奉之明宣徳中有司复新其庐塑像春秋祭祀歴代碑文俱存】樊重石室【在唐县南八十里废湖阳县城内重母畏雷为石室避之遗迹尚存】欧阳里【在叶县河西世传欧阳驸马都尉别墅明牛鳯诗周道旁边水滥觞高名乆矣属欧阳不知何代开新墅共説湾头是故庄戚里人随秋雁远洪陂波与晓天长遥怜画舫青春日一派笙歌出洞房】渚阳镇【在内乡县治地古名膴隆原东有金银坡旧置巡检司旋废】北舞镇【在舞阳县城北莲花池保即隋北舞县故地】韩信寨【在南召县城北三十里信屯兵处今并入南阳县】刘盆子寨【在叶县旧县南花山上世传刘盆子与樊崇屯兵所】赵王寨【在叶县城西秦赵村世传赵与秦战于此】候日表【在唐县唐开元十年诏唐州界准胜州例立表测影】景阳钟【在唐县世传由唐河浮来上铸淳熙年造今寘南城楼上】晋楸【在新野县城北忠义侯祠】汉柏【在桐柏县淮源庙六株有凤翅鹳觜玉柱诸名今存】仙人石【在桐柏县城西南四里相传有道士升仙于此因名石有遗文世莫能识】望夫石【在新野县北二十五里白河岸世传一妇送夫从戍别于此后望夫伫立化为石唐刘禹锡诗终日望夫夫不归化为孤石苦相思望来已是防千载只似当时初望时】文笔塔【在裕州城东南潘河东岸口二水交流处】汉圉令碑【在南阳县旧文庙内书碑石防裂可辨者天实高惟圣同戏我君媺其踪体洪化蹈中庸所论列有休功追景行亦难双刋金石示万邦】铁锅【在邓州城北三里湍河南岸黒龙潭沙碛上】
　　汝宁府
　　平舆故城【在府城东汝水南春秋沈子国地汉置县属汝南郡后废隋复置王世充置舆州唐废州元省入汝阳】宜春城【在府城西南汉旧县属汝南郡晋改曰北宜春王连瑛诗汝水戎戎去不回水边楼阁起黄埃当年歌舞销沉尽日暮惟闻画角哀】安城故城【在府城东南汝水北汉旧县属汝南郡东汉省入汝阳唐刘禹锡诗汝南晨鸡喔喔鸣城头鼓角音和平路旁老人忆旧事相与感激皆泪零老人收涙前致词官军入城人不知忽惊元和十二载重见天寳太平时】富波故城【在府城界汉旧县属汝南郡王霸封富波侯即此】阳城故城【在府城界汉置县属汝南郡东汉省入汝阳】故蔡城【在上蔡县城西南即周蔡仲之地傅汝砺诗上蔡城头黄叶多闻鸡看剑起长歌徒怜丞相东门犬犹忆将军半夜鵞树底衣裳沾雾雨马前灯火动星河凉风满路吹行铎那似金门听玉珂】晋王城【在上蔡县东九十里俗称晋王李存朂屯戍处】栎城【在新蔡县故城西北半沦于水齐建武三年魏宼司州栎城戍主魏僧珉拒破之】四望城【在新蔡县城东二十五里相传项羽屯兵处今有寺】道城【在确山县城北二十里即春秋时道国城】朗陵故城【在确山县城西南三十五里汉置县晋封何曽为朗陵公即此】鲖阳城【在新蔡县城东北鲖水阳后汉永平元年封隂庆为鲖阳侯今凤阳府】临淮城【在正阳县城南八十里朱家店即其故址】固城【在正阳县城东北七十里汉建属汝南郡】建安城【在正阳县城南五十里始建莫考遗址尚存】冶炉城【在西平县城西七十五里棠谿旁晋置铁官于此址犹存】西平故城【在西平县北四十五里师灵镇西汉旧县治】呉房城【在遂平县春秋时为房子国楚有其地呉王阖闾弟夫槩奔楚封于此故曰呉房汉置呉房县唐以呉元济叛改曰遂平】斗城【在遂平县城西北四十里】武城【在信阳州城东北二十五里昔呉楚之争有武城黒谓令尹子常城殆武城黒之所治吕履恒诗南邦文献地懐古发深思扬水征人怨崧高赠别诗风霜兼嵗改山水与情移城郭松云里重来路不岐】莽母城【在信阳州城北汉置南阳郡有蔡阳县注云莽之母功显君邑】安昌城【在信阳州城西七十里汉置县属南阳郡张禹封安昌侯即此】曹城【在信阳州城南三十五里魏将军曹景宗屯兵凿岘口时所筑今名曹店】淮源城【在信阳州城西北六十五里北齐置慕化县及淮安郡隋郡废改县曰淮源】乌叠城【在信阳州城北六十五里十道四畨志申州有此城】高安城【在罗山县城西南一百里北齐县隋初废】古蔡国【在汝阳上蔡二县界相传古蔡国】废南罗州【在信阳州城南一十里本汉鄳县地梁置属汝南郡隋省唐置南罗州寻废】真阳废县【在府城南八十里本汉慎阳县东魏置义阳郡北齐省入保城县隋废保城置正丘县后改曰真阳唐改曰淮阳寻复旧元省入息州】汝南废县【在府城西北唐贞元中割汝阳置县在汝水南元和中省入汝阳元傅汝砺诗驿骑如云远自天眼中陈蔡郁相连高城映日飞黄雾乱木含风舞翠烟汝水近通城北路确山远带郡西田经过莫怪频回首无限秋懐揽辔前】钟武废县【在信阳州城西南汉置属江夏郡臧宫狥钟武竹里皆下之即此晋省】钟山废县【在信阳州城东南一十八里本汉鄳县地属江夏郡北齐置齐安县及郡隋改曰钟山县宋省入信阳】月旦里【在府治前街东汉许靖许劭兄弟所居故名二龙乡月旦里】悬瓠楼【在府城上后汉平南王肃起高堞于小城建层楼于隅阿下际水湄殊为佳观宋更汝南楼】緑波楼【在新蔡县洪河北岸王敬美为张助甫题胡峻徳诗鲖水西来绕县城层楼遂以緑波名桃花马骤穿珠箔莲叶舟移倒玉故态每从谈笑发新诗应与画图争香山洛社知何似想见风流万古情】望河楼【在上蔡县古西城上有高台城外汝水故道】玩花楼【在上蔡县古北城上有高台俗传蔡侯玩花处】白云楼【在信阳州旧州治子城东北宋建】御书楼【在罗山县学明景泰四年建藏御书】幽兰轩【在府治内一名幽兰阁金哀宗自归徳奔汝宁以府治为行宫宋端平初襄阳帅孟珙攻城急哀宗自尽于此】桃台【在府城东六十里】然身台【在府城东射桥保汉平舆令张熹然身祷雨处详见祠祀】待月台【在府城西南隅西湖上宋孔武仲诗有百尺湖台蘸春緑之句】鸡黍台【在府城北三十里汉范巨卿张元伯千里期信处金镇诗慿轼高贤里登台重友生片言轻远道一梦信交情野黍无人设荒鸡犹自鸣寥寥千载后此义竟谁明】厄台【在上蔡县陈蔡之间即孔子絶粮处】光武台【在上蔡县东北张乡保世传光武所筑】高皇台【有二一在确山县城东南一在上蔡县城东北世传汉高祖筑】八卦台【在上蔡县城东三十八里有蓍草生焉旁有白庙】蓍草台【在上蔡县城东三十里】铁邱台【在新蔡县城西南五十里有光武庙】看花台【在确山县城东今为武安王庙】雀台【在遂平县城西北四十里斗城隅】申伯台【在信阳州城东北隅世传申伯所筑】伐鼓台【在信阳州城北长台乡左传昭公四年楚子与诸侯淮夷伐鼓防于申即此罗山县亦有此台】钓鱼台【在罗山县城西北世传孟嘉垂钓于此明何景明诗嵗暮荒台上孤高望不穷乱山浮落日远水抱寒空野鹭时亲客江鸿晚避风终朝谢城市来此倅渔翁】妆台【在西平县城东南一十里】见山亭【在府治前牙城上】倚江亭【在府治东南城上】临波亭【在府治后圃宋刘敞诗水影时翻高槛动天形畧抱曲城低即此】翠光亭【在府城西南隅西湖上宋孔武仲诗有亭下湖光凝不流之句明振商诗翠光亭畔渺烟萝净揽银蟾缀素波待月台空人已去湖光如镜照霜娥】牡丹亭【在府旧治东园郡守呉育建刘敞有轻黄金缀缕凝碧玉镌瓶之句】竒生亭【在府治东园呉育取夏侯湛赋石榴竒生之句以名】来瑞亭【在府城宋刘敞守蔡州日有白雀巢于庑下作赋记之后建亭扁曰来瑞】水鉴亭【在府城东北蠪渊池上本名芷亭宋学士刘敞判府事更兹名】八卦亭【在上蔡县城东三十里蓍台右】高官亭【在遂平县西五十里老君洞西】柏亭【在西平县城西即栢子国地】大吕亭【在新蔡县东北隅汉郡国志云故吕侯国县东北有栎亭左传呉伐楚入栎即此】栎亭【在新蔡县城北二十里野栎店左传昭公四年呉伐楚入栎即此】野公亭【在信阳州旧州放生池】鹊山亭【在罗山县南九十里鹊山下宋曾巩诗大亭孤起压城巅屋角嵳峩挿紫烟泺水飞绡来野岸鹊山浮黛入晴天少陵骚雅今谁和东海风流世谩传太守自吟还自笑归来明月尚流连】司马亭【在罗山县城东独山下宋司马池尝憩于此后人作亭以寄甘棠之思】燕誉堂【在府治旧东园】木鴈堂【在府治内】方丈竹堂【在府城内后魏高祖幸悬瓠飨从征渑汉侍臣于此堂乐作酒酣高祖歌曰日月光天无不曜江左一隅独未照彭城王勰续歌曰愿从圣人兮登衡防万国同兮混江外郑懿歌曰云雷大振兮天门辟率土来賔一正厯邢峦歌曰舜舞干戚兮天下归文德远被莫不思道昭歌曰皇风一鼓兮九地匝戴日依天清六合高祖又歌曰遵彼汝坟兮昔化真未若今日道风明宋升歌曰文王政教兮晖江沼宁如大化光四表】清风堂【在府城内御史祝廷瑞锄圃得铜印镌文汝南清风堂记后果守汝因建此堂】咸喜堂【在信阳州旧州治东取申伯周邦咸喜之义】柔惠堂【在信阳州旧州治取申伯柔惠且直之义】环翠堂【在信阳州旧州治宋毕公信诗羣山闗设险高屋照多隂晴岚度丘壑踈翠上衣襟】环碧堂【在信阳州旧州治宋建】三秀堂【在信阳州旧州治东城上旧名牧牛轩宋宣和间杏上产芝奉防改名】相公园【在信阳州旧治后宋范纯仁为守时创此种花木为燕游地后人因以相公名之】望岳园【在新蔡县】悬瓠池【在府城北门外唐李愬讨呉元济雪夜击鵞鹜以乱军声即此俗呼为鵞鸭池】西阳池【在府治内】蠪渊池【在府城东北一名蛰龙池】仙女池【在西平县城东南一十里相传董永遇仙女于此】南塘【在新蔡县城西门外创自张公助甫今为金粟禅林】栗洲【在府城西北相传有栗堂射墩】棠溪【在西平县城西有村苏秦説韩王谓剑防皆出于棠溪即此】月儿湾【在信阳州城北九十里宋范纯仁行部过此驻马泣曰昔吾母梦儿堕自月中承以衣裾感而生纯仁是以泣】葛陂【在府城西南三十里详见山川唐胡曽诗长房回至葛陂中人己登真竹化龙莫道神仙难顿学嵇生自是不遭逢】邓艾陂【在西平县艾所置陂凡二十有四】龙陂港【在府城南二百里源出洪山下流入淮】忠良桥【在上蔡县城南闗即明霍愍节公骂贼死节处】戚桥【在新蔡县城西四十里有巨港限东西桥畔多植翠栁】板桥【在正阳县商山道中唐温庭筠诗晨起动征铎客行悲故乡鸡声茅店月人迹板桥霜槲叶落山路枳花明驿墙因思杜陵梦鳬雁满回塘】白公胜宅【在罗山县城内白胜寺楚白公别业】王粲宅【在府城内闾巷口西有古井魏王粲尝寓此】陈尧叟宅【在府城东北】毕卓故里【在新蔡县城东北鲖阳旧城内】漆雕开故里【在上蔡县城北华陂】谢显道故里【在上蔡县南郭道左闗门题曰景贤】李斯故宅【在上蔡县城西南中有李斯井】黄宪故里【在正阳县旧县前明邑令周绍稷建祠塑像孙继皋有碑记后废邑人田育性有祠灰碑已堕像圯墓同虚之句陈维崧诗末流尚崖异薄俗善抵牾寥寥千载间我思黄叔度时事至桓灵羣阉窃国歩甘陵恣品目郡国厨顾失之生疻痏得之长毛羽虚声煽贤豪余波骇行路独有千顷波不受党人悮牛医大自佳仕亦无所忤】二孝庄【在府城西五十里汉孝子蔡顺董永故居】鞠【在府城西北唐李愬屯兵俟裴度处】马武寨【在上蔡县潴浒镇东北二里许姚家庄】姜寨【在新蔡县城北四十里姜子牙为吕侯后故有姜寨今属颍州半属新蔡】梁王垒【在信阳州西南七里贤首山史载北魏攻义阳梁萧衍据贤首山以救即此】平淮西碑【在府城内裴晋公庙中唐韩愈撰文归功裴度李愬妻唐安公主女出入禁中诉碑不实宪宗诏斵其文更命段文昌为之宋知州陈珦磨去仍刻韩文明方孝孺诗淮西功业冠吾唐吏部文章日月光千载防碑人脍炙不知世有段文昌】古申伯碑【在信阳州城北二十里顔鲁公题】白雪驿【在信阳州城东门外】
　　汝州
　　广成城【在州城西六十里崆峒山世传黄帝问道广成于处】周承休城【在州治西一名子城汉元帝于此置梁县光武封姬常为承休公主周祀故名隋曰承休县唐复为梁县】汝北城【在州城西南一名王坞城高齐置郡后改曰汝隂后周废】临汝城【在州西六十里唐置县属本州内有清暑宫】鲁阳城【在鲁山县城南古鲁县夏孔甲时刘累迁此汉为鲁阳县傅燮调诗平野霜林烂漫抱城溪水涟漪岭外梅开独早天边雁到偏迟】绕角城【在鲁山县城东南左传晋师遁于绕角即此】犨城【在鲁山县城东南五十里汉置县属南阳郡隋曰犨城县属襄城郡】平皋城【在鲁山县城西南十里后周筑以御齐】赤城【在鲁山县城东十八里世传刘聚屯兵于此所筑址尚存】王莽城【在鲁山县城西南十八里王莽追汉光武至此筑城】光武城【在鲁山县城西南十八里光武为莽所偪筑城拒之与莽城遥对】父城【在寳丰县城西北父城保本周时应国左传楚城父城即此汉置县属颍川郡】寳丰故城【在寳丰县城东本汉郏城县地唐析置龙兴县宋改寳丰元省入梁县】贾复城【在寳丰县城东南一名通鸦城汉胶东侯贾复筑】紫罗城【在伊阳县城东一十五里传闻紫罗兵驻于此山半石墙延袤数里尚存】废梁县【在州城西子城东本隋承休县又有梁县在西南四十五里属汝州唐贞观初省梁县更承休曰梁明省入州】望嵩楼【在州治西子城内唐时建一名汝阳楼宋张耒诗临汝城中春雪消望嵩楼上对岧嶤已披氛雾看孤秀更挟春寒上泬寥】龙兴楼【在州城内宋崔鶠诗老去未觉跻攀难一表独立青防里】皂角楼【在郏县城内树大数围枝顶横生王苍谷架书楼于其上】玩月台【在州城东北小山之巅】擂鼓台【在寳丰县西北父城保相传汉高项羽战于此】安乐台【在州城东南大庄保俗传汉光武筑】纪氏台【在郏县城东北十里续汉书曰世祖东驾西征降羣盗于此】琴台【在鲁山县城北唐元徳秀为尹时筑顔真卿有文前贤题咏甚多金赵秉文书琴台二字刻于石金元好问诗千山为公台万籁为公琴防旷不并世月露为知音】思父台【在鲁山县西北世传汉光武屯兵于此陟台思父】钧台【在郏县西四十五里相传黄帝问道广成子于此闻钧天之乐故名】神台【在郏县西郡国志隋开皇初获神于此】望仙台【在郏县城西望仙村】甘罗台【在寳丰县城西北世传秦甘罗与楚盟于此】致雨亭【在州城北园跨西池上宋咸平中赵况为守时建有苏辙祈雨文刻石】思贤亭【在州治后宋祥符中杨义知州事有贤名后王珦瑜作守思之因建此亭刘敞有记】香远亭【在州治后圃金大定中乌古伦知州时建亭前有荼防三株宋子初取苏辙无风香自远之句名之因为记】翠岚亭【在州城东北二十里风穴山上登亭则州可见明彭纲诗玩月台前春水流翠岚亭上偶来游日斜人散僧钟定野鸟一声山寺幽】虚舟亭【在州治后圃金兴定初防御使完顔建赵秉文记】乐山亭【在州城西北宋端明学士韦处厚构】春风亭【在寳丰县城西北二十五里宋程明道监酒税于此因以立亭】修禊亭【在鲁山县唐欧阳詹为令以三月三日集僚吏禊饮于此】郑公堂【在州治内宋富弼尝封郑公两徙判于汝民思之后守来典郡建堂刻公诗于此】此君堂【在州治内宋元祐时知州文大方构】双桂堂【在州城北门外】桃园【在州城东圣王里一望数里尽植桃花】看花园【在鲁山县城西十里基址尚存有古井唐括公造】婆娑园【在郏县城西二十里宋崔鷃居此又名石牛庄崔鷃诗晚禽噪竹百千翅残菊横枝三两花好在山园养衰废风波不到野人家】太史湖【在州城内宋太守王素濬治为一郡之胜李廌有记】杨家湖【在寳丰县东坊郭保即唐杨汝士宅址尚存】流杯池【在州城西南四十里引温泉为浴池唐武后常幸此】巢父井【在州城西郭门外其旁有许由庙宋宗舜臣刻王通叟吊巢父文于石】呉公洞【在州城东北白云寺宋时郡人呉防复读书于此】娄景洞【在郏县西北四十里扈阳山之阳世传娄景隠此】黄伯阳洞【在郏县封家庄保世传黄伯阳隠此】水帘洞【在伊阳城东南七里云梦山下世传谷子修道处水自洞口下垂如内乡唐县俱有】悬珠泉【在州城南五十里】渉泉【在州东南五十里鱼齿山下】凉水泉【在鲁山县八十里】蛮中聚【在州城东北即戎蛮子国俗呼麻城】阳人聚【在州城西寳丰县界上秦迁东周君于此呉孙坚大破董卓军亦此】升仙桥【在州城东北二十里风穴山】蓝桥【在郏县城东三十里即长桥也野水防桥平芜夹岸每春水泛涨一碧无际仝廷举诗风雷一夕幻沙谿夹岸桃花隔水低渡艇漫移青草外渔歌早过緑杨西刘郎不记归时路司马难留柱上题我有一编堪进履谁从鲸背吐虹霓】严庄【在伊阳县城东七里俗传严子陵故宅】曹镇【在寳丰县石渠保宋皇后曹氏生此】白元镇【在伊阳县城北五十里相传白起伐魏驻兵于此】沛公垒【在州城东北二十里大刘山南汉高帝入闗驻此又世祖西征亦驻此故山有大刘小刘之异】铫期宅【在郏县治东相传安成侯第其田园在城北十字沟小刘山下】双酒务【在寳丰县城西北二十五里其务有六惟铜斗正酒二务其址尚存宋程明道为酒监即此】升仙石【在州城西六十里崆峒山丹霞院内广成子飞升处石上有双足迹】姑嫂石【在鲁山县城西四十里两石对峙屹立河濵】月明石【在鲁山县城西南汉光武避莽难昏夜至此有石如月照之】月落坪【在鲁山县城西南汉世祖避莽难由月明石至此月落】铫期树【在郏县城北二十里大刘山絶顶有栋树生石罅中相传铫手植人无敢伐者】古槐【在寳丰县城东四十里白雀寺相传槐防甚盛枝节如龙形叶如龙爪蝼蚁不敢上每丰年必有白雀巢其上寺因以名】汝帖碑【在州治内凡十二刻宼乱残破顺治七年巡道范承祖修整幷诗防二十四刻移置道署賔舘】顔鲁公碑【在鲁山县城北四十里青条岭为元次山墓志铭碑记今移学宫内】虞世南碑【在伊阳县学宫后壁书攀龙附凤字大如斗体势遒迈】忠孝二碑【在伊阳县学宫内唐元徳秀书宋文天祥賛】
  </div>
  <div class="pagination">
   <a href="河南通志_page209.html">
    上一页
   </a>
   <span>
    ...
   </span>
   <a href="河南通志_page205.html">
    205
   </a>
   <a href="河南通志_page206.html">
    206
   </a>
   <a href="河南通志_page207.html">
    207
   </a>
   <a href="河南通志_page208.html">
    208
   </a>
   <a href="河南通志_page209.html">
    209
   </a>
   <span class="current-page">
    210
   </span>
   <a href="河南通志_page211.html">
    211
   </a>
   <a href="河南通志_page212.html">
    212
   </a>
   <a href="河南通志_page213.html">
    213
   </a>
   <a href="河南通志_page214.html">
    214
   </a>
   <a href="河南通志_page215.html">
    215
   </a>
   <span>
    ...
   </span>
   <a href="河南通志_page211.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
