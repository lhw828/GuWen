<!DOCTYPE html>
<html>
<head>
    <meta charset="UTF-8">
    <title>大清一统志 - 第 125 页/共 202 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>大清一统志 - 第 125 页/共 202 页</h1>
    <div class="content">　　【庙庭】齐刘虬【字灵预南阳湼阳人徙居江陵少而抗节好学湏得禄便隐宋泰始中仕至晋平王骠骑记室当阳令罢官归家静处徴辟皆不应以江陵西沙洲去人逺乃徙居之建武二年卒】宗测【字敬徽炳孙少静退不乐人间母防身负土植松栢长子宾为南郡丞付以家事遂往庐山】宗向之【炳宗人亦好山泽徴辟一无所就以寿终】乐颐之【字文徳南阳湼阳人世居南郡仕为京府叅军父在郢病亡颐之忽悲恋涕泣因请假还中路果得凶问便徒跣号咷遇商人附载西上水浆不入口数日湘西刺史王僧防引为主簿弃官去吏部郎庾杲之尝往颐之设食惟枯鱼菜葅杲之曰我不能食此母闻之自出尝膳鱼数种杲之曰卿过于茅季伟我非郭林宗仕至郢州中从事】乐预【字文介頥之弟亦至孝父亡悲感闷絶吐血数升官至骠骑録事叅军隆昌末预为丹阳尹徐孝嗣曰外传簿籍似有伊周之事人笑禇公至今齿冷无为效尤孝嗣改容谢之建武中为永世令人懐其徳】庾易【字防简南阳新野人徙居江陵志性恬静不交外物齐临川王暎临州表荐之饷麦百斛辞不受徴为司空主簿不就卒】梁乐蔼【南阳淯阳人家居江陵齐豫章王嶷为荆州刺史以蔼为骠骑行防军或谐蔼廨门如市嶷遣觇之方见蔼闭阁读书后为大司马记室永明八年用为荆门从事梁天监初累迁御史中丞性公疆居宪台甚称职出为广州刺史卒】宗夬【炳孙少勤学有局干仕齐为骠骑行叅军齐鬰林为南郡王使管书记及即位夬为秣陵令鬰林遇害惟夬与傅昭以清正免梁武帝受禅厯太子右卫率五兵尚书叅掌太选】刘坦【字徳度虬从弟仕齐为孱陵令南中郎録事叅军以干济称梁武帝起兵除行湘州刺史齐东昏遣安成太守刘希祖破平都移檄湘部州人欲泛舟逃坦悉聚船焚之诛叛党钟元绍天监中论功封荔浦子迁郡太守未至郡卒】庾诜【字彦賔新野人居江陵防聪警笃学性托夷简蔬食敝衣不修产业梁武帝少与诜善及起兵署为平西府记室叅军诜不屈普通中诏以为黄门侍郎称疾不起卒年七十八诏諡贞节处士子曼倩早有令誉元帝在荆州为中録事后转谘议防军所制文章凡九十五巻】庾承先【字子通頴州鄥陵人家居江陵少沉静有志操受学于南阳刘虬强记敏识出于羣辈辟功曹不就晚居土台山鄱阳王恢在州要与游处令讲老子逺近名僧咸来赴集皆得所未闻大通三年卒刺史厚相赠赙门人黄士龙让曰先师临终之日诫约家门薄棺周形巾褐为敛虽防赉予不敢轻承教旨以违平生之操钱布輙付使反时论髙之】韩怀明【上党人客居荆州十嵗母患尸疰毎发輙殆怀明于星下稽颡祈祷忽闻空中有人曰童子母自苦未晓而母平复十五防父负土成坟赙助无所受免防与乡人郭麻俱师南阳刘虬虬尝一日独居涕泣家人云是外祖亡日时虬母亦已亡矣怀明即日罢学还家就养家贫力供甘脆朝夕不离母侧母年九十以夀终懐明水浆不入口一旬号哭不絶声有防白鸠巢其庐上服释乃去及除防蔬食终身梁天监初刺史始兴王憺表言之州累辟不就卒于家】庾黔娄【字子贞新野人易子少好学仕齐为编令有异绩徙孱陵令到县未旬父易在家遘疾黔娄忽心惊即日弃官归家时易疾始二日每稽颡北辰求以身代易卒黔娄庐于侧梁时为益州长史从邓元起平成都珍寳一无所取惟诗书数筐寻除蜀郡太守元起死于蜀部曲皆防黔娄身营殡殓擕持防柩归乡里东宫建侍皇太子读甚见知重迁散骑常侍卒】庾于陵【字子介黔娄弟能言元理博学有才思齐随王子隆召为荆州主簿子隆为明帝所害惟于陵与宗夬独留经理防事永元末除东阳遂安令梁天建中为太子洗马洗马向取甲族武帝曰官以人清岂论甲族时论以为羙】庾肩吾【字子慎于陵弟八嵗能赋诗晋安王在雍州被命与刘孝威等抄撰众籍号髙斋十学士及即位擢为度支尚书侯景之乱避地会稽间道奔江陵承圣中厯江州刺史领义阳太守封武康县侯】刘之遴【字思贞虬子八嵗能属文年十五举茂才明经对防即调为太学博士后官至都官尚书太常卿之遴好属文多学古体着春秋大意十科左氏十科三传同异十科合三十事上之侯景陷台城将立萧正徳为帝使之遴授玺绂之遴剃髪被法服乃免】刘之亨【字嘉防之遴弟好学羙风姿善占对大通六年出师南郑诏湘东王绎节度诸军之亨以司农卿为行台承制大致尅复之亨封临江子代之遴为南郡太守有异绩卒荆土怀之之亨弟子仲戚少有志气颇渉文史萧庄称尊号以为御史中丞随庄终邺中】乐法才【蔼子与弟法蔵俱有羙名厯位少府卿江夏太守因被代表求便道还乡至家割宅为寺栖心表物法蔵位征西録事叅军早卒】刘三逹【之遴子数嵗能属文州将湘东王绎盛集宾客召而试之説义属诗皆有理致年十二聼江陵令贺革讲礼还覆述不遗一句年十八卒之遴深怀悼恨乃题墓曰梁妙土以旌表之】陈徐世谱【巴东鱼复人居荆州勇敢有膂力善水战梁侯景之乱从陆法和战于赤亭湖大败景军擒景将任约随王僧辨攻郢州以功封鱼复县侯景平以衡州刺史资领河东太守魏尅江陵世谱东下依侯瑱绍秦元年徴为侍中陈永定二年迁防军将军厯官特进右光禄大夫谥曰桓】周庾信【字子山肩吾子防聪敏絶伦博览羣书尤善春秋左氏传父子出入禁闼恩礼莫比与东海徐摛子陵文并绮艶号徐庾体梁元帝即位拜右卫将军封武康县侯聘于西魏属西魏灭梁遂留长安官至司宗中大夫作哀江南赋以致其意】唐袁滋【蔡州郎山人客荆郢间起学庐教授建中初黜陟使赵质荐于朝】李逊【字友道唐宗室客居荆州累迁濠州刺史入为虞部郎中由衢州刺史政最擢浙东观察使入为给事中故事天子以畸日聼政对羣臣逊奏陛下求治下有所陈当不时上不宜限以日宪宗从之后为忠武节度使逊为政抑强植弱贫富均一所至冇绩可纪官至刑部尚书卒諡曰贞子方元第进士署江西府判官有论死者十余囚方元审其寃悉平贷之终处州刺史】李建【字杓直逊弟与兄俱客荆州母怜其孝常曰倭子劝吾食吾輙饱劝吾药吾疾瘳倭子小字也贞元中补校书郎徳宗思得文学者或以建闻帝问左右宰相郑珣瑜曰臣为吏部时当补校书者八人他皆借贵势以请建独无有帝喜擢左拾遗翰林学士李师古以兵侵曹州建作诏谕还之辞不假借以兵部郎中知制诰宰相有窜定藁诏者亟请解职官至刑部侍郎虽通显未尝置坦屋以清俭称】五代梁梁震【卭州依政人唐末进士朱温簒唐归蜀过江陵髙季兴爱其才欲奏为判官震耻之欲去恐及祸乃请以白衣侍樽爼季兴重之呼为前辈震终身称前进士后自称荆台隐士】孙光宪【陵州贵平人防荆渚高从诲署为从事厯保融继冲三世皆在幕府累官至检校秘书监兼御史大夫赐金紫宋太祖时光宪劝继冲献三州之地】元谢端【蜀之遂宁人宋末避兵江陵因家焉防頴异弱冠与尚书宋本同以文学齐名时号谢宋史杠宣慰荆南荐之姚枢延祐五年擢进士乙科官至翰林直学士端善为政绩誉籍然其文章严谨有法预修三朝实録及累朝功臣列传时称其有史才】明宋登春【直新河人能诗兼工绘事寓居江陵与山左谢榛皆以布衣名一时】简而可【字敬所兴山人万厯举人厯姚安知府致仕居逺安崇祯七年贼防城死　本朝乾隆四十一年　　予諡节愍】
　　列女晋皮京妻龙氏【字怜西道人年十三适宜都皮京节逾年京卒京二弟亦相次陨怜货其嫁时资妆躬自纺绩数年间三防俱举毎时享祭无阙守节穷居五十余载而卒】南北朝宋宗炳母师氏【南阳湼阳人炳父繇之湘乡令母同郡师氏聪辨有学义教授诸子后徙居江陵】宗炳妻罗氏【炳不应徴聘妻罗氏亦有髙情与炳协趣】刘凝之妻郭氏【梁州刺史郭铨女遣送丰厚凝之悉散之属亲妻亦能不慕荣华与凝之共俭苦乗薄笨车出市买易周用之外輙以与人】齐刘虬妻乐氏【南阳淯阳人乐蔼姊家居江陵适徴士同郡刘虬明识有礼训蔼为州迎姊居官舍三分禄秩以供焉】元向存仁妻张氏【宜都人存仁早卒其弟存礼亦早世存仁妻张氏存礼妻杜氏各一子二妇年皆未及三十俱守节至元中旌其门曰节义】明郑克诚妻宋氏【石首人夫卒时年二十五既终防姑以子防家贫欲夺其志宋以死自誓防姑病笃宋割股奉始啖之遂愈又抚姑之防子定其婚娶守节五十七年洪武中有司以闻旌命未下而卒】闗福妻李氏【江陵人夫醉卧隣史延及屋李舍防子女负夫烈熖中相持莫能动并子女死焉】王善妻杜氏【江陵人善卒有子伦甫二嵗姑劝之嫁杜痛哭自誓姑年八十卒以礼殓教子成立孀居四十余年正统中旌】张原泰妻姚氏【石首人姑病目防之愈姑没勤女红以给殡三年不食肉正统中旌】彭九成妻白氏【逺安人夫卒白年二十余二姑方数嵗孀居四十余年】周镛妻魏氏【石首人年二十四而寡誓守四十余年景防中旌】张兰妻尹氏【石首人兰早卒尹年二十五纺绩以紷衣食养姑九十而卒孀居五十余年天顺中旌】沈彦清妻于氏【江陵人清卒于年二十八家贫养姑抚子守节四十余年成化中旌】何洪妻李氏【松滋人洪早卒李年二十七无子苦节不二治中大水度不能自存曰年饥若此嫠归安所求活乎因自缢死】陈瑞妻卢氏【逺安人瑞卒卢年二十六忍死养姑姑卒兄怜其贫而无嗣劝之嫁遂闭门自缢】梁从善妻向氏【宜都人年二十六夫卒子俨方在孩提养姑抚子守节六十余年以夀终】陈氏女【江陵人未笄正徳七年贼过其地被掠度不能免乃投水死求得其尸顔色如生】李淳妻王氏【松滋人正徳末年流冦入其居欲刼污之大骂不从被害】何清妻杨氏【枝江人清卒杨年二十四子存中时在襁褓杨抚孤砺节夀至九十嘉靖中旌】徐迪妻蒋氏【石首人迪嘉靖中乡举殁时蒋年二十四父母欲夺其志以死拒之庭有栢树旦夕依栢悲号树为之枯二年枝叶复发里人异之称为栢夫人万厯中旌】潘钺妻罗氏【监利人钺举孝廉肆业南雍归没于水罗恸哭欲絶抚其子成立罗季女适万姓早寡亦苦志人称母女防节】呙懋妻刘氏【公安人年二十四夫卒抚遗孤文昌教之成名守节垂三十年有司旌其门】毛玑妻张氏【公安人许配毛矶未嫁而玑卒张甫十四嵗守节夀至七十万厯中旌】袁宗道妾胡氏【公安人年二十六宗道卒于京邸誓死守终身茹蔬待嫡出子如已出台使者旌之】王维晫妻梁氏【江陵人维晫死梁年二十絶粒五日晨起拜姑及母抚棺哭目皆裂絶于防次】董麟妻张氏【逺安人年二十余抚二孤甘贫守节姑令改嫁张指石誓至死不变子良相成立以孝闻旌其门曰节孝】余鳯仪妻骆氏【宜都人年二十八鳯仪卒无嗣里人劝之嫁骆以刀自刭不殊自是人不敢言勤纺绩以养舅姑年六十旌门】李氏【宜都人郑伯贵妻郑为盗屡谏不从李自杀以尸谏知县陶之文题其墓碑曰哲妇】刘自忠妻李氏【宜都人年二十夫死子甫三嵗李勤苦教子抚三孙成名年八十六嵗孙汉天启中成进士诏旌其门曰节义文章】郑友妻熊氏【江陵人年二十余夫死誓守节奉事舅姑辟纑课子四十余年】刘如海妻熊氏【监利人为如海继室事二祖姑以孝闻前妻子在朝方九嵗且多病鞠育过于所生年二十九而寡课在朝天启时成进士后赠恭人年七十三卒】王道妻张氏【江陵人年二十六夫病革子化行月余张抱至道前曰儿存与存儿亡与亡道随瞑张以甆破面流血闭一室非舅姑命不出防父卒即室中为位哭语兄若弟未亡人不敢归唁其守礼如此】孙铨妻谈氏【逺安人铨死年十八守节六十六年教子尚信尚智俱明经九十四嵗终建坊曰贞节】邹承先妻陈氏【逺安人夫卒陈年二十有五守柩三年预营后事毕闭戸七日自尽遂与承先合万厯中邑令立碑于孙公桥识之】王廷卿妻狄氏【江陵人廷卿为诸生早卒未狄誓三年服阕当与同穴及期不食死】胡尽忠妻文氏【枝江人年二十三夫亡遗腹子仲礼抚之成立始终一节】杨氏【松滋人夫为诸生忘其姓年二十殁杨年十八两子方在襁褓日则侍舅姑提擕两穉子嬉戯于前夜则饮泣咽不成声末浃嵗姑忽感疾扶抱进汤饵凡二十年如一日】张维妻王氏【枝江人未嫁维卒王躃踊号呼水浆不入口者数日欲往吊父母不许王请兄往为代奠母虞有他变令婢守之王俟婢寝熟潜出赴水死】简询妻张氏【逺安人张斗枢女读书通诗文夫妇相敬如賔夫卒守节二十余年】杨一敬妻氏【枝江人年二十夫死无嗣剪髪自誓设夫像祀之有司三旌其门年七十终】李本溶妻栁氏【松滋人年十九而寡子防父母讽其嫁栁即溺水求死卒全其节】万邦孚妻李氏【逺安人崇祯七年流防犯逺安李被掠欲汚之大骂不屈为贼所磔】徐峄母雷氏【江陵人家贫苦节崇祯十五年闯贼至沙市刼掠雷度不免纵火自焚死】萧中妻张氏【江陵人崇祯十五年闯贼至沙市不及避贼欲汚之张骂贼死】徐升庸妻王氏【江陵人崇祯十五年贼至江陵升庸被害王骂贼撄其怒捽王髪控驰十余里至马驿街不屈贼缚于杆杀之】沈氏【江陵人沈肇隆女年十九继室于冯甫一载夫亡姑亦寡沈与姑同守节崇祯时贼陥荆州沈暗置刃怀间贼觉将刼之沈乃大骂贼刃其面落数牙骂不絶口死】绣衣女子【不知何许人荆贼任光乐犯之死不从囚之别室遣老妪劝谕之女曰妾已名登鬼録死后乞姆以抔土掩吾骸耳俯首就刃顔色不变观者咸为流涕】凃天麟妻殷氏【江陵人年二十余守节崇祯十六年闯贼陷江陵殷蔵墙穴中夜以书柜纵火自焚抱孙女泣曰汝不幸为女子于此不死更何待遂赴火二子被掠归从隣妪得骸骨焉】徐宏修妻田氏【江陵人宏修为诸生崇祯十七年贼破白兔湖宏修死之田氏哭而奔投于水水浅贼追及欲犯之田大骂不屈遂被害】潘有谷妻刘氏【监利人有谷为诸生崇祯十七年贼防被害刘喷血骂贼死】胡公恪妻王氏【监利人与女蕊姑俱为贼掠女时年十三絶粒七日愤骂不辍贼怒刃之王氏抱防女赴水死】胡良儒妻袁氏【松滋人年二十夫病疟逺出而死柩至袁往河下设奠痛哭毕跃入水中移时尸浮水面绕夫舟以行事闻为立烈妇碑】宋氏女【宜都人宋名録女崇祯十七年贼将张君用屠其家女方垂髫贼欲活之女延颈受刃宋一家遂絶】王竒妻尹氏【松滋人竒为诸生明末夫妇俱为贼执欲犯之先杀竒尹大骂以夫血涂面拔贼杀夫之刃自刎死】徐兆麟妻何氏【石首人事姑至孝后遇贼赴水死】刘氏【江陵人刘汝济女年十八夫先惧贼难死刘矢志靡他崇祯十七年流寇张献忠大掠刘仓卒出走与祖母萧宜人同被执遂赴水死旬日汝济覔得其尸并其夫合于邑之天井渊】傅乗干妻文氏【江陵人居纪山乗干死文少寡崇祯末擕子避贼宿林中不入人家子复死遇贼刃之八创不从以节终】侯令邱妾刘氏【公安人适江陵侯令邱官京师崇祯十七年闯贼犯阙令邱欲舁刘送他所刘曰君早自匿勉图报国盍封我置一室勿以为念令邱如言脱身去刘自领至履皆用针线宻缝遂自缢死贼平有鍼匠张某感其节収之】侯氏【公安人侯令邱二女一适田氏流贼至舅姑惊惶莫措女曰无忧儿就掠一室可免晚当寻儿于纪湖之潭语竟贼挈之去翌日寻之不得后五日复涕泣徃寻尸乃冒水出面色如生血自鼻流如泉一适王氏避贼湖中贼至亦蹈水死】呙公逹妻龚氏【公安人子修仪娶刘氏崇祯末流寇大至欲汚龚抗志不辱为贼所杀刘见姑陨命抱姑首痛哭且大骂亦絶命于姑侧贼众叹息而去】李曙实妻潘氏【宜都人曙实为诸生明末为土寇汪姓者所杀逼潘为子媳潘乗间投河死三日尸浮水面顔色如生】田学谟妻毛氏【公安人田死毛无子抚侧室所生三子如已出孀居苦节后遇贼被执不屈死】李如琦妻周氏【逺安人夫卒守节三十余年崇祯末流贼破砦周坠崖而死】张鸿业妻李氏【逺安人夫卒守节贼破砦触崖死】
　　本朝陈壮猷妻刘氏【江陵人顺治元年六月流贼掠之去刘骂贼曰我忠臣刘儁后肯受贼汚耶贼怒杀之】裴旂徴妻王氏【监利人流贼掠其夫去王抱儿至河干望之贼至驱王行不从母子俱死】徐铎妻刘氏【宜都人夫为献贼杀刘擕女依父母避乱父母继亡女亦夭营将某强聘之刘寓书于兄自缢死】王某妻郑氏【江陵人适乡民王某王死市豪见其羙强娶之郑宻缝衣牢不可解愤骂不从以死】萧汝六妻陈氏【江陵人年二十夫卒止一女女死依母母死无所依饥寒交廹终不易其志而死】刘烈女【江陵人名又大年十六父母他出土豪戴某夜入其室逼汚之不从被杀康熈四十三年知县捕戴置之法四十四年　旌】张毓妻胡氏【荆门人夫家江陵年十八将婚而夫死女号泣往吊遂留张氏立后以事舅姑守贞三十三年康熈五十六年　旌】毛瀚澄妻金氏【枝江人许嫁毛为继室未嫁夫卒金欲赴哭父母阻之夜投缳获救遂归毛抚前室一子二女如已出孝事病姑年五十二卒雍正十年　旌】毛上逹妻王氏【江陵人割股以疗姑病又石首花氏女父病亟女年十八割股救之皆愈】刘共祐妻李氏【江陵人青年守节偹厯艰贞又同县李茂栖妻左氏张士昆妻徐氏管铎妻张氏韦□妻王氏王绵祖妻马氏李嵩妻刘氏李靖邦妻樊氏张暟妻李氏张世惺妻廖氏陈铨妾韩氏李明章妻呉氏贺禧妻任氏万士元妻许氏袁如崇妻彭氏陈铨继妻麦氏袁必昌妻廖氏叶蔚闻妻李氏页女髙氏顔光旦妻伍氏谢洪祚妻田氏李天相妻陈氏欧阳维立妻赵氏郑日明妻夏氏王士鳯妻刘氏许衍防妻李氏陈光荣妻张氏武正邦妻刘氏髙岷妻姜氏顔汝霖妻李氏欧阳曩妻张氏许衍滙妻张氏张元度妻贺氏雷思武妻张氏黄金尧妻樊氏杨宗时妻张氏冯泽久妻温氏皮作梅妻段氏萧相妻毛氏左鸿绪妻陈氏郑家瑛妻毛氏文锋妻张氏陈治训妻荆氏王应贤妻胡氏冯铎妻郭氏刘国信妻张氏朱宗孟妻杨氏王师亮妻尹氏朱恒妻伍氏毛伟妻李氏程国昌妻王氏潘廷譓妻呉氏艾振麟妻刘氏艾士堟妻张氏杨琨妻张氏袁敦和妻陈氏黄甲香妻李氏蒋璲妻孙氏蒋珍妻沈氏蒋世培妻周氏顿岱妻雷氏陈国伟妻李氏谢懐山妻程氏陈朝楫妻马氏陈夀山妻李氏樊峻妻刘氏徐满魁妻尹氏周删妻王氏张如岱妻戴氏甘廷珍妻周氏陈士谟妻髙氏汪长龄妻胡氏汪遐宗妻邵氏朱俨钥妻陈氏严克睿妻李氏黄廷棤妻潘氏叶髙妻陈氏胡日鼎妻刘氏严克僖妻王氏严克炽妻李氏张绶隆妻李氏杨棋妻刁氏冯次旦妻帅氏温如玠妻黄氏傅克尧妻张氏徐鳯喈妻李氏徐应麟妻周氏张大建妻周氏郑绍宗妻吴氏髙文训妻夏氏张襄臣妻章氏刘绍宣妻樊氏蔡祚鉴妻曹氏刘文禧妻李氏皮作楫妻向氏皮正国妻萧氏周钖瑛妻刘氏金玉灿妻吕氏王之荣妻朱氏王以佺妻严氏谢昌明妻陈氏杨苐选妻王氏朱一正妻雷氏雷鸣鸾妻沈氏栁邦彦妻潘氏郭遇富妻贺氏李宗玉妻刘氏张如妻田氏刘廷栋妻艾氏魏国栋妻帅氏朱祖熺妻陈氏朱祖勲妻吴氏廖荣妻韩氏烈妇陈氏俱于乾隆元年以来先后　旌表】张韬妻黄氏【公安人夫死守节□穷全行又同县成开莱妻王氏饶商六妻陈氏雷自声妻刘氏李士敏妻唐氏刘毓珍妻王氏孙文炳妻李氏郭士麟妻朱氏呙司南妻刘氏范文元妻毛氏袁梦松妻饶氏谭佑妻张氏曹三省妻谢氏陈家璧妻周氏杨侨文妻陈氏防大涟妻汪氏刘清逺妻程氏严世亨妻张氏毛廷璊妻刘氏唐彩璵妻龚氏刘文训妻李氏樊国栋妻赵氏戴世杰妻刘氏朱士林妻袁氏文前武妻李氏郭绅祖妻张氏邹谷任妻沈氏李同方妻王氏烈妇沈逄盛妻曹氏烈女李二姑俱于乾隆元年以来先后　旌表】李石臣妻徐氏【石首人节孝兼偹始终不渝又同县管久防继妻赵氏王为国妻孟氏郑其妻刘氏王友恒妻李氏王献妻陈氏郑其僎妻罗氏闵子具妻谢氏妾王氏刘定昙妻张氏刘之鲲妻张氏邓志鳯妻王氏烈女袁氏正桂俱于乾隆元年以来先后旌表】夏钖智妻穆氏【监利人夫死守志节孝两尽同县卢士英妻姚氏栁宗衡妻】
　　【王氏唐道赖妻李氏朱教徳妻张氏王学泗妻余氏唐如铨妻朱氏万一圣妻张氏彭尊五妻张氏王懋勲妻杨氏万成妻何氏李士宗妻胡氏龚家理妻李氏龚家斆妻杨氏罗沛洲妻曽氏胡维京妻易氏董藩妻钱氏胡履华妻刘氏朱文秘妻张氏季宏仁妻刘氏谢玉章妻张氏李纯安妻王氏徐士英妻周氏赵为职妻朱氏余吉士妻王氏龚承朂妻万氏刘翰妻张氏贞女苑氏张传绶妻宋氏康时龙妻聂氏廖之焕妻齐氏廖良轲妻汪氏廖良辂妻王氏罗光岳妻戴氏吴奉治妻连氏胡复荪妻张氏顔作赋妻张氏袁肇昌妻桞氏黎侨妻张氏连希莹妻王氏李妻防氏贺镕妻黄氏游岱妻陈氏张茂昆妻田氏罗有缙妻刘氏杨尚松妻朱氏朱大鹍妻田氏俱于乾隆元年以来先后　旌表】徐成序妻周氏【松滋人孝义两全矢志苦节又同县佘以牧妻邹氏贞女毛氏胡从龙妻许氏伍防妻李氏邹新舜妻萧氏张星炳妻文氏张璠妻文氏邓生禹妻唐氏谢天眷妻呉氏陈大学妻邓氏田大妻龚氏杜开琇妻王氏范文鋐妻陈氏许之琯妻王氏王宏图妻唐氏呉士俊妻余氏张一泰妻烈妇陈氏许可秀妻烈妇温氏姚英妻钟氏李泌妻陈氏胡士愈妻余氏俱于乾隆元年以来先后　旌表】田盖禄妻周氏【枝江人夫死守节苦志终身又同县有赵世璠妻阮氏陈开贤妻覃氏杨受露妻雷氏李文洙妻谭氏刘方妻萧氏施孔日妻田氏刘名世妻萧氏冯淳妻张氏王琬妻冯氏呉璋友妻曹氏唐时燝妻邹氏刘永华妻烈妇黄氏烈女淡大姑俱于乾隆元年以来先后　旌表】欧进妻袁氏【宜都人青年守节孝节兼尽又同县有杨琮妻谢氏李国柱妻詹氏赵佐妻杨氏胡暹妻李氏俱于乾隆元年以来先后　旌表】姜应望妻张氏【逺安人夫亡守志白首完贞又同县有杨廷鳯妻傅氏李清妻王氏朱孔阳妻刘氏傅君璋妻李氏游君瑞妻张氏汤大年妻陈氏萧文防妻王氏萧天允妻万氏廖宗文妻汪氏万世传妻徐氏贞女杨银姑杨文芳妻郝氏曽元瑞妻刘氏周士嵘妻何氏谈正谊妻萧氏陈开光妻刘氏向宁逺妻盛氏俱于乾隆元年以来先后　旌表】
　　仙释南北朝梁陆法和【不知何许人隐于江陵百里洲衣食居处一与戒行沙门同有道术能先知祸福侯景之乱遣任约击湘东王于江陵法和自请征约时纵火攻风不便法和执白羽扇麾风风即返约于是大溃约既平法和言蜀贼将至请守巫峡亲运石填江三日水不流武陵王纪果遣兵来渡峡口势蹙一战而殄之元帝以为郢州刺史封江陵县公入齐为太尉无疾而告弟子死期至时焚香礼佛坐防床而终浴讫将殓尸缩小止三尺许文宣帝令开棺视之空棺而已】隋智顗【荆州人俗姓陈少欲出家云游母止之曰甘防谁供智顗指茅化为稻指水化为油遂入天台山后归当阳玉泉山建道塲】岑道愿【江陵人隋初避难沂三峡至万州江南山下修炼食黄精百嵗余蜕迹而去】大通【汴人俗姓李氏生而神秀仁夀中卓钖江陵玉泉谈经析理劝勉愚俗南北学徒几万人时有能禅师居曹溪学者宗之因号南能北李】唐慧安【枝江人卫氏子嵩岳国师隋炀帝徴之不赴至唐武后时迎至都下景隆中示寂】道悟【婺州东阳县张氏子年十四嵗出家精修梵行谒南岳石头得法居荆州城东之天皇寺江陵尹右仆射裴潾稽首问法悟接之无加礼裴愈归向元和丁亥四月命弟子先期告终又渚宫崔氏子亦名道悟年十五出家于马祖言下大悟祖嘱曰汝若往持莫离旧处悟返荆州去郭不逺结草为庐节使来访初怒悟不加礼擒掷江中及归遍衙火发乃悔设拜躬往迎师见师在水衣都不湿益相敬重遂于城西造天皇寺供焉】崇信【江陵人投天皇寺出家后诣澧阳龙潭栖止】五代南平僧齐已【防阳人俗姓胡初出家沩山同庆寺复栖衡岳东林性耽吟咏项有赘瘤号诗囊髙从诲延之于龙兴寺署为僧正自号衡岳沙门作渚宫莫问篇十五章又着诗十巻名白莲集】宋道穆【居荆州神山三十余年祷雨輙应】
　　土产金【元史食货志产金之所河南省曰江陵府】方纹绫【唐书地理志江陵县土贡】赀布【唐书食货志江陵府土贡】青緑石【府志出松滋县鳯凰山】贝母【唐书地理志江陵府土贡】乌梅【唐书地理志江陵府土贡】栀子【唐书地理志江陵府土贡】覆盆【唐书地理志江陵府土贡】石龙苪【唐书地理志江陵府土贡】丁公藤【府志宜都县出】龙牙草　千嵗藟　积雪草　百合【俱江陵县出】通草茜草　红花　秦椒　仙茅　大黄【俱逺安县出】











　　钦定大清一统志巻二百六十九
<史部,地理类,总志之属,大清一统志,襄阳府图>
<史部,地理类,总志之属,大清一统志,襄阳府图>
<史部,地理类,总志之属,大清一统志,襄阳府表>
<史部,地理类,总志之属,大清一统志,襄阳府表>
<史部,地理类,总志之属,大清一统志,襄阳府表>
<史部,地理类,总志之属,大清一统志,襄阳府表>
<史部,地理类,总志之属,大清一统志,襄阳府表>
　　钦定四库全书
　　钦定大清一统志巻二百七十
　　襄阳府【在湖北省治西北六百八十里东西距六百七十里南北距二百七十里东至徳安府随州界二百十里西至郧阳府郧县界四百六十里南至安陆府荆门州界一百八十里北至河南南阳府新野县界九十里东南至安陆府治三百二十里西南至宜昌府治五百七十里东北至南阳府治二百二十五里西北至郧阳府治四百七十里自府治至　京师二千六百二十里】
　　分野天文翼轸分野鹑尾之次
　　建置沿革禹贡荆豫二州之域【杜佑通典南漳一县则荆州之域余并荆河州之域按荆河州即豫州也】周为邓谷卢罗鄾鄀诸国之地春秋属楚秦为南郡北境汉为南郡襄阳县后汉因之建安十三年分置襄阳郡属荆州三国属魏晋初为荆州治东晋侨置雍州又侨置梁州寻省又置宁蛮校尉【晋书职官志武帝置南蛮校尉于襄阳元康中南蛮校尉为荆州刺史江左初省安帝时于襄阳置宁蛮校尉】南北朝宋仍置雍州【宋书州郡志文帝元嘉二十六年割荆州之襄阳南阳新野顺阳随五郡为雍州】西魏恭帝元年改曰襄州周置总管府隋开皇初郡废大业初府废复改为襄阳郡【李吉甫元和郡县志隋置行台属荆州】武徳四年复曰襄州置山南道行台七年罢行台置都督府贞观七年府罢开元二十一年为山南东道采访使治所【至徳二载置山南东道节度仍治襄阳】天寳元年改为襄阳郡乾元元年复为襄州【元和志永贞元年升为大都督府】五代因之宋曰襄州襄阳郡山南东道节度属京西南路宣和元年升为襄阳府元至元十年降为散府十一年复为总管府又立荆湖等路行枢密院十二年又立荆湖行中书省后复罢属河南江北行中书省明洪武初曰襄阳府改属湖广布政使司
　　本朝因之康熙三年属湖北省领州一县六
　　襄阳县【附郭东西距一百三十里南北距一百五十里东至枣阳县界七十里西至谷城县界六十里南至宜城县界六十里北至河南南阳府新野县界九十里东南至宜城县治一百二十里西南至南漳县治一百二十里东北至枣阳县治一百四十里西北至谷城县界六十里汉置县属南郡后汉因之三国魏为襄阳郡治晋属襄阳郡南北朝为襄阳郡治唐为襄州治宋为襄阳府治元为襄阳路治明仍为府治　本朝因之】宜城县【在府东南一百二十里东西距一百二十里南北距一百二十里东至枣阳县界七十里西至南漳县界五十里南至安陆府钟祥县界七十里北至襄阳县界五十里东南至安陆府京山县治三百九十里西南至南漳县界五十里东北至枣阳县治一百三十里西北至襄阳县界七十里春秋楚邔邑秦置邔县汉因之属南郡后汉为邔侯国晋属襄阳郡宋齐因之梁改为率道县后魏改置宜城郡周废郡县属武泉郡隋属襄阳郡唐武徳四年属鄀州贞观八年还属襄州天寳元年改曰宜城宋属襄阳府元属襄阳路明仍属襄阳府　本朝因之】南漳县【在府西南一百二十里东西距二百里南北距四百二十里东至宜城县界七十里西至郧阳府保康县界一百三十里南至宜昌府逺安县界三百六十里北至谷城县界六十里东南至安陆府荆门州治三百里西南至宜昌府治四百七十里东北至襄阳县治一百二十里西北至保康县治二百里汉晋为临沮中庐二县地汉属南郡晋属襄阳郡齐置南襄郡领新安武昌建武武平四县属宁蛮府西魏改为郡曰南襄阳郡并新安等四县为重阳县周置沮州寻废改县曰思安隋开皇初郡废改县曰南漳唐武徳二年析置荆山县贞观八年省南漳入义清十八年荆山移治南漳仍名南漳属襄州宋属襄阳府绍兴五年移治中庐镇元仍还旧治属襄阳路明属襄阳府　本朝因之】枣阳县【在府东北一百四十里东西距一百四十五里南北距一百八十里东至徳安府随州界六十里西至襄阳县界八十里南至安陆府钟祥县界一百二十里北至河南南阳府唐县界六十里东南至随州治一百六十里西南至襄阳县治一百四十里东北至南阳府桐栢县治一百里西北至南阳府新野县治一百四十里汉置蔡阳县属南阳郡后汉为蔡阳侯国分置襄乡县俱属南阳郡晋省襄乡蔡阳属义阳郡宋属新野郡仍置襄乡属义阳郡后省蔡阳以襄乡属河南郡齐置广昌郡属宁蛮府后魏属南荆州西魏属昌州周改襄乡为广昌县为昌州治隋开皇初郡废仁夀元年改县曰枣阳大业初改州曰舂陵郡唐武徳三年仍曰昌州五年改曰唐州九年唐州移治比阳县仍属唐州十年改属随州宋绍兴十二年升为枣阳军元废军仍为县至元十四年属南阳府十九年属防阳路明属襄阳府　本朝因之】谷城县【在府西北一百四十里东西距二百十里南北距一百四十里东至襄阳县界九十里西至均州界一百二十里南至南漳县界一百十里北至光化县界三十里东南至襄阳县治一百二十里西南至郧阳府保康县治二百里东北至河南南阳府新野县治二百里西北至均州治二百三十里古谷伯国汉置筑阳县属南阳郡后汉为筑阳侯国晋属顺阳郡宋孝武时侨置扶风郡后周废义成郡隋开皇初省筑阳县入义成十八年改为谷城属襄阳郡唐武徳四年置酂州五年州废属防州宋属襄阳府元属襄阳路明属襄阳府　本朝因之】光化县【在府西北一百八十里东西距一百二十里南北距七十五里东至襄阳县界六十里西至均州界六十里南至谷城县界二十五里北至河南南阳府邓州界五十里东南至襄阳县治一百八十里西南至郧阳府保康县治二百里东北至邓州界六十五里西北至均州治一百四十里春秋为下隂地汉置隂县属南阳郡后汉因之三国魏属南乡郡晋属顺阳郡宋齐属广平郡西魏改曰隂城置酂城郡后周郡废隋属襄阳郡唐武徳四年属酂州五年州废属襄州贞观八年县省宋干徳二年置光州军及干徳县熙宁五年废军改县曰光化仍属襄州后复置军属京西南路后军与县俱废元至元十四年复置县属南阳府十九年改属襄阳路明属襄阳府　本朝因之】均州【在府西北三百九十里东西距一百七十里南北距二百六十里东至光化县界一百二十里西至郧阳府郧县界五十里南至谷城县界一百四十里北至河南南阳府内乡县界一百二十里东南至光化县界一百四十里西南至郧阳府房县治二百七十里东北至南阳府淅川县治一百五十里西北至郧县治一百十里战国时谓之均陵属楚地汉置武当县属南阳郡后汉因之三国魏属南乡郡晋属顺阳郡宋侨置始平郡后魏改为武当郡北周移丰州来治隋开皇初郡废改丰州为均州大业初州废属淅阳郡义宁二年复置武当郡唐武徳元年仍曰均州贞观元年州废属淅州八年复置天寳元年改为武当郡乾元元年复为均州属山南东道天祐二年徙武定军来治三年废亦曰均州武当郡属京西南路宣和元年升为武当军节度元曰均州初属湖北道宣慰司至元十九年属襄阳路明洪武初省武当县入均州属襄阳府　本朝因之】
　　形势檀溪带其西岘山亘其南为楚国北津【晋习凿齿襄阳记】北接宛许南阻汉水其险足固其土足食【晋庾亮表】西接梁益与闗陇咫尺北去河洛不盈千里土沃田良方城险峻【晋庾翼疏】跨对樊沔为荆城之北门代为重镇【元和志】
　　风俗其民尚文其俗尚侈【襄阳图志】劲悍决烈兼秦楚之俗【襄阳郡志】
　　城池襄阳府城【有正城有新城新城附正城东北周十二里有竒髙二丈五尺门六北倚汉水为濠东西南凿濠长十里广二丈九尺明初邓愈因旧址筑　本朝顺治中修】宜城县城【周五里有竒髙一丈七尺门六有濠明嘉靖中因旧址筑】南漳县城【周四里髙一丈六尺门四有濠明嘉靖中因旧址改筑】枣阳县城【周四里有竒髙二丈二尺门五有濠明景泰初因旧址筑本朝雍正中修】谷城县城【周三里有竒髙一丈八尺门四有濠明成化初因旧址筑　本朝顺治雍正中屡修】光化县城【周四里有竒髙一丈八尺门四有濠明隆庆中因旧址改筑】均州城【周六里有竒髙二丈五尺门四有濠明洪武中因旧址筑　本朝雍正中修】
　　学校襄阳府学【在府治东南明洪武初建　本朝顺治中修雍正初重葺入学额数二十名】襄阳县学【在县治南明洪武初建　本朝顺治中修雍正初重葺入学额数二十名】宜城县学【在县治东明宣徳中因宋元旧址重建入学额数十五名】南漳县学【在县治东明宣徳中因宋元旧址重建入学额数八名】枣阳县学【在县治东南明洪武中建　本朝顺治中修入学额数十五名】谷城县学【在县治东南宋知县狄栗建　圣庙为学舍于旁藏九经欧阳修为记明初因故址建　本朝顺治康熙中屡修入学额数十二名】光化县学【在县城内明万厯初改建　本朝顺治中修入学额数八名】均州学【在州治东宋咸平中建明洪武初因宋元旧址重建入学额数十二名】岘山书院【在襄阳县治南旧为昭明书院废址明万厯中建又枣阳县有沧浪书院在县东一里旧名濯缨亭均州有南阳书院在州治南门内　本朝康熙十一年建各州县并设有义学社学】
　　户口【原额人丁二万六千三百三十六又滋生丁八十三万九千五百九十九】
　　田赋【田地山塘七万九千八百二顷五十七亩七分四厘零额徴地丁正杂银七万五百六十五两七钱六分襄阳卫屯地四千一百十八顷二十三亩五分七厘零额徴丁粮银一万二千三百七十七两三钱八厘零】
　　山川襄山【在襄阳县西五里寰宇记荆楚之地水驾山上者皆呼为襄里】桞子山【在襄阳县西七里水经注檀溪水出县西桞子山明统志梁简文为州日泛舟穷桞子之源即此】阿头山【在襄阳县西九里后汉书郡国志襄阳有阿头山又岑彭传彭潜兵渡沔水击张阳于阿头山】摩旗山【在襄阳县西十里相传元人聚兵尝摩旗于此有冈峦起伏凡九里名九里冲】隆中山【在襄阳县西二十里诸葛亮家于邓县在襄阳城西二十里号曰隆中县志山畔为草庐山半为抱膝石隆起如墩可坐十数人下为躬耕田】桃花山【在襄阳县西二十五里旧传有桃千树故名府志金水发源桃花岭即此】土门山【在襄阳县西四十里其形如门深数十里俗名土门冲】鹤子山【在襄阳县西五十里下有鹤子川】岘山【在襄阳县南九里一名岘首山三国吴志孙坚传坚围襄阳单马行岘山晋书羊祜传祜乐山水每风景必造岘山置酒言咏郦道元水经注岘山上有桓宣所筑城又有桓宣碑羊祜镇襄阳尝登之及祜卒后人立碑于故处望者悲感谓之堕泪碑山上又有镇南将军胡罴碑又有征西将军周访碑元和志岘山东临汉水古今大路】白马山【在襄阳县南十里一名白鹤山郭仲产南雍州记毎年三月三日刺史禊饮于此舆地纪胜山以白马泉名】卧龙山【在襄阳县南十里下有习家池】伏龙山【在襄阳县南二十里祝穆方舆胜覧曽巩知州事尝祈雨于此山又均州北亦有伏龙山】百丈山【在襄阳县南二十里王象之舆地纪胜旧传有麝香兽栖止刘表遣人采药遇麝香藏坎得麝数斗如石莲】团山【在襄阳县北十八里宋史扈再兴传金人来自团山】鳯凰山【在襄阳县东南十里一名鳯林山隋书地理志襄阳有鳯林山宋杜绾云林石谱鳯凰山地中出石巉岩险怪如大山势色青黒叩之有声又南漳县西北五里亦有鳯凰山】谷隠山【在襄阳县东南十三里舆地纪胜山分二支一亘而南一西迤里许俯汉江明统志晋习凿齿隠遁处一作谷隠旧有紫金寺】鹿门山【在襄阳县东南三十里襄阳记鹿门山旧名苏岭山建武中襄阳侯习郁立神祠于山刻二石鹿夹神道口俗因谓之鹿门庙遂以庙名山也】虎头山【在襄阳县西南三里曹学佺名胜志上有汉昭烈濯笔池】山【在襄阳县西南五里一名下武当山名胜志上有石襄人以三月三日来游谓可免灾山麓有刘先主亭】楚山【在襄阳县西南八里一名马鞍山一名望楚山乐史太平寰宇记宋元嘉中武陵王骏为刺史屡登陟焉以望见鄢城改为望楚山后遂龙飞为孝武帝所望之处时人号为鳯岭髙处有三墩是刘宏山简等九日宴赏之所】风子山【在襄阳县西南八里舆地纪胜有隧道风穴】查牙山【在襄阳县东北寰宇记查牙山在邓城县东四十里】紫葢山【在襄阳县西北五里舆地纪胜淳熙中帅髙防改名中岘山】万山【在襄阳县西北十里一名方山一名蔓山一名汉髙山韩诗外传郑交甫将南适楚遵彼汉臯台下乃遇二女佩两珠大如荆鸡之卵襄阳耆旧传县西九里有方山父老传云交甫所见玉女游处北山之下曲隈是也晋书杜预传预好为后世名刻石为二碑纪其勲绩一沉万山之下一立岘山之上水经注方山上有邹恢碑鲁宋之所立也元和志襄阳县万山与南阳郡邓县分界处府志下有解佩渚沈碑潭】独乐山【在襄阳县西北二十里一名乐山水经注沔水又东迳乐山北昔诸葛亮好为梁父吟每所登游故俗以乐山为名】钟山【在襄阳县境隋书地理志襄阳有钟山】鸡鸣山【在宜城县东二十五里又东有偏头山】两乳山【在宜城县东三十里两峯并峙如乳】天龙山【在宜城县东四十里上有天龙坑涧丈许深不测】南泉山【在宜城县东北十里山南有泉】莱公山【在宜城县西二十五里上产仙韭】石梁山【在宜城县西三十里南雍州记石梁山形似桥梁】小尖山【在宜城县西三十里其形尖小俗名冲天鳯】太山【在宜城县南水经注宜城县有太山】赤山【在宜城县东南五十里土石皆赤下有深潭名钓鱼洞又有下滴水崖又谷城县东南七十里亦有赤山俯临汉水】鸡子山【在宜城县西南二十五里上有风洞又有天坑相近有女观山】五车山【在宜城县东北二十里下有上滴水崖】舞旗山【在南漳县东三十里以形似名】荆山【在南漳县西八十里山有冯家岭漳水所出书禹贡荆河惟豫州孔传豫州西南至荆山又荆及衡阳惟荆州孔传荆州北据荆山左传昭公四年晋司马衡曰荆山九州之险也又十二年楚右尹子革曰昔我先王熊绎辟在荆山注在新城沶乡县南汉书地理志临沮禹贡南条荆山在东北漳水所出水经注荆山在景山东一百余里虽羣峯竞举而荆山独秀萧徳言括地志荆山在荆山县西八十里本临沮县地元和志荆山三面絶险惟东南一隅才通人径寰宇记卞和得玉于楚荆山顶上有池周回四十余步乔松翠栢列绕其旁并有石室相传云是卞和宅旧志下有抱玉岩即卞和得玉处】康狼山【在南漳县西八十里水经注夷水源中庐县界康狼山下与荆山邻】临漳山【在南漳县西一百八十里本名鸡头山北临漳水】玉溪山【在南漳县南一里王存九域志玉溪山其峯髙峻有溪水声淙淙如玉佩故名】四望山【在南漳县南三十里一名大府山登其巅可东望襄阳西望房县南望荆门北望谷城故名司马光通鉴唐建中二年梁崇义发兵攻江陵至四望】青溪山【在南漳县南六十里接安陆府当阳县宜昌府逺安县界盛宏之荆州记临沮县有青溪山晋郭璞为临沮长尝游于此赋游仙诗】老雅山【在南漳县南七十里周四十里险峻深幽人迹不至宋元通鉴咸淳八年招讨元翟将军由老雅山狥荆南】白石山【在南漳县北一百十里元和志襄水出南漳县北白石山】马穴山【在南漳县北水经注马穴山汉时有数百匹马出其中马形小似巴滇马三国时陆逊攻襄阳于此穴又得马数十匹送建业蜀使至有家在滇池者识其马毛色云其父所乘马对之流涕】八叠山【在南漳县西南六十里一名柤山一名沮山北齐书陆法和传八叠山多恶疾人法和采药疗之皆差山中毒虫猛兽法和授其禁戒不得噬螫元和志沮山在县东北一百八里吴时朱然诸葛瑾乗山险道北出沮中去襄阳城百五十里或云司马宣王凿八叠山开路于此停租也】司空山【在南漳县西北一百三十里接郧阳府保康县界明成化中尚书白圭破流贼刘通于此】灵山【在南漳县境隋书地理志义清有灵山】大雅山【在南漳县境舆地纪胜大雅山在中庐旧县西九十里】洞儿山【在枣阳县东三十里出石炭】大阜山【在枣阳县东六十里一名大父山水经注白水出安昌县故城东北大父山】光武山【在枣阳县南四十里一名白水山一名狮子山上有光武庙唐书地理志枣阳有光武山】瀴源山【在枣阳县南七十里一名大鼓山一名石鼓山一名石虎山隋书地理志蔡阳有大鼓山舆地纪胜瀴水源出枣阳县石鼓山府志瀴源山上有二石名曰东西石虎】金牛山【有二一在枣阳县南八十里一在谷城县南八十里】纪山【在枣阳县南一百五十里接宜城县界】唐子山【在枣阳县北五十里接河南南阳府唐县界后汉书光武帝纪光武进屠唐子乡注唐子乡有唐子山水经注唐子陂在唐子山西南有唐子亭】霸山【在枣阳县东南五十里一名武王山隋书地理志枣阳有霸山舆地纪胜世传楚武王尝猎此】资山【在枣阳县东南六十里舆地纪胜深邃濶逺可以耕种修篁大木环山之民皆资焉】甘泉山【在枣阳县东北六十里舆地纪胜甘泉山地肥水甘】赤眉山【在枣阳县东北八十里舆地纪胜相传汉末赤眉贼尝军于此名北寨】团石山【在枣阳县东北九十里舆地纪胜在枣阳湖阳两县界其石白而团故名】倒驴山【在谷城县西九十里接郧阳府房县界】髙亭山【在谷城县南五里水经注髙亭山有灵士民奉之】开林山【在谷城县北四里一名闗林山荆州记筑阳县北四里有开林山水经注沔水南迳阙林山东本郡陆道之所由山东有二碑其一即记阙林山先时或防山冈以通平道民多病守长冠军张仲逾乃与邦人筑断故山道作此铭其一郭先生碑先生名辅字甫成有孝友悦学之美其女为立碑于此葢无年号皆不知何代人也】屏风山【在谷城县北九十里接光化县界】万铜山【在谷城县东南九十里俗传唐时山有广徳寺尝铸万斤铜钟于此】五垜山【在谷城县东南九十里明天顺初改名永安山】薤山【在谷城县西南八十里一名伏龙山荆州记筑阳县西北有薤山寰宇记诸山云起北山无云终不降雨诸山无云北山云起必降大雨土人以为恒騐因山薤为名山上有孤竹三根三年生一笋笋就竹死代谢如春秋】谷城山【在谷城县西北十里一名谷山一名谷神山隋书地理志谷城有谷城山寰宇记谷神山上有石城号曰谷城】界山【在谷城县西北一百二十里有大小二山接均州界】葫荻山【在光化县西五十里接均州界】麒麟山【在光化县北五里一名牛头山】杏儿山【在光化县北七十里接河南南阳府邓州界地多杏树因名有杏花洞深不可测】马窟山【在光化县东南五里寰宇记旧名马头山敇改为马窟舆地纪胜唐天寳六载改名】固封山【在光化县西北五里九域志光化县有固封山舆地纪胜在城西北九里顺阳王城西本名崇山唐天宝六载改名】三尖山【在光化县西北六十里接河南南阳府淅川县界】乌头山【在均州东三十里】西冈山【在均州西五里又四十五里为紫山又西十里为黄洋山又西十里为佛家山接郧阳府郧县界】武当山【在均州南一百里水经注武当山一曰太和山亦曰篸上山又曰仙室荆州圗记曰山形特秀异于众岳峯首状博山香炉亭亭逺出药食延年者萃焉晋咸和中厯阳谢允舍罗邑宰隠遁斯山故亦曰谢罗山元和志武当山髙二千五百丈周回五百里隂长生于此得仙寰宇记中央一峯名曰参岭髙二十余里望之秀絶出于云表清朗之日然后见峯顶南雍州记云武当山学道者常数百相继不絶若心有隆替辄为百兽所逐又云山有石门石室相承云尹喜所栖之地明统志山有二十七峯三十六岩二十四涧五台五井三泉三潭初名仙室山其中一峯最髙者为天柱峯亦曰紫霄峯岩曰紫霄岩永乐中营建宫馆改名大岳太和山　按寰宇记有三夫人峯亦武当三峯之一】女思山【在均州南一百里寰宇记汉武当长来羣女嫁为河内张徳子妇随夫还至此山南望其父思慕而死即塟此山】石阶山【在均州南一百里隋书地理志武当有石阶山寰宇记石阶山一名华岳地肺一名肺山杜光庭洞天福地记云西北角有大松树树下生草名救穷冬夏不枯日食三寸絶谷不饥陶隠居谓之西岳佐命】方山【在均州北十五里又北三十五里为龙门山相近有石鼓山又北十里为青崖山牛头山又北六十里为逺山】大观山【在均州东南三十五里下有小观山】龙巢山【在均州东南六十里水经注龙巢山在沔水中髙十五丈广员一里二百三十步山形峻峭其上秀林木隆冬不凋】龙山【在均州东南七十里下即均水口】长山【在均州西南唐书冯行袭传均之右有长山当襄阳贡道】分水岭【在宜城县东南六十里有水分流北入县界南入安陆府荆门州界】卧龙冈【在均州北四十里】九十九冈【在枣阳县东南接徳安府随州界胡三省通鉴注自枣阳至厉乡道路交错号九十九冈】走马冈【在宜城县东南六十里相传闗忠义练兵于此】谢公岩【在襄阳县西南五里宋谢庄曽游此上有仙人洞其草经冬不萎可避寒】刻木谷【在南漳县南十五里舆地纪胜南漳县有刻木谷相传为孝子丁兰所居】白水峪【在光化县北四十五里】夫子垭【在宜城县南四十里俗传以孔子所经得名】仙女洞【在襄阳县西北三十里明正徳中聂贤采仙女洞石为隄即此】汶阳洞【在南漳县西一百里古汶阳郡以此得名】西溪洞【在南漳县西一百四十里其地四山险峻崖壁如削有龙山庙】斜溪洞【在南漳县东南九十里】汉水【自郧阳府郧县东南入均州界又东南入光化县界又南入谷城县界又东南入襄阳县界又东南入宜城县界又东南入安陆府钟祥县界水经注汉水又东迳琵琶谷口又东北流又屈东南过武当县界北又东为很子潭又东南迳武当县故城北又东南迳县城东又东迳龙巢山下又东南迳涉都县东北又东南迳酂县之西南又东迳谷城县南又东南迳隂县故城南又南迳筑阳县东又东为漆滩又东过山都县东北又东迳乐山北又东迳隆中又东迳襄阳县北东合檀溪水又迳平鲁城南又从县东屈西南淯水从北来注之又迳桃林亭东又东南迳蔡洲又东南迳邑城北又东合洞口又东过中庐县东淮水自房陵县淮山东流注之又东南流迳黎邱故城西又南迳邱县东北又南得水里水防又南迳宜城县东夷水东流注之又迳鄀县故城南府志均州北二十里有漓门滩东五里有铁炉滩东南十五里有乱石滩又东南五里有石门滩又东南有渔梁滩大浪滩皆汉水所经也自均州沙陀营入光化县境七十里迳县南又东流五十里至涓口滩共一百二十里入谷城县界二十五里过县再七十五里至界河共一百里至襄阳县界自府城西北三十里白家湾抵城北稍东而左防唐白诸河之水亦名襄水折流迳城东而西南流又一百里抵小河口入宜城县界凡五十里至县东又南过干河口防蛮河又南八十里至泰山庙入安陆府钟祥县界】淯水【在襄阳县东北自河南南阳府唐县流入县界名唐河南流与蜀水合名唐白河又南入于汉一名泌河水经注淯水东南迳士林戍东西过邓县东右合浊水又南过邓塞东又迳鄾城东南入于沔又襄阳城东有东白沙白沙北有二洲东北有宛口即淯水所入也寰宇记泌河在邓城县东北一百十里流迳县界与白河合又泌白水是泌白相合河口马端临文献通考晋平吴后杜元凯在荆州修召信臣遗迹激用浊淯诸水以浸原田万余顷分疆刋石使有定分公私同利众庶頼之旧志唐河由河南唐县径侨家湾入襄阳县境至两河口防白河再防滚河入汉】白水【源出枣阳县东六十里大阜山西南流入滚河至襄阳县界西流入唐白河水经注洞水出安昌县故城东北大父山西南流谓之白水又南迳安昌县故城东屈迳其县南又西南流而左防昆水又西合浕水又西南流注于沔水舆地纪胜白水即刘白河源西流三十里名滚河又西流三十里合浕河旧志滚河源出蛾皇洞泉水流入县境又八十里至两河口防沙河　按此白水为光武所兴之地而浊水一名白河因此水合昆水即名滚河而浊水之名白河反着矣】浊水【在襄阳县北自河南南阳府新野县流入县界名白河亦名宛水水经注淯水右合浊水俗谓之弱沟水上承白水于朝阳县东南流迳邓县故城南习凿齿襄阳记曰楚王之邓之浊水去襄阳二十里即此水也浊水又东迳邓塞又东流注于淯寰宇记邓城县有宛水自新野县流入舆地纪胜白河水东北自穰阳流入光化军界又入襄阳界与泌河合入汉江胜二百石船旧志白河自新野县魏家湾入襄阳县境至两河口入唐河】金水【在襄阳县西南府志发源桃花岭由檀溪入汉】鄢水【在宜城县西南源出南漳县西康狼山东流入宜城县南入汉鄢一作漹亦名夷水又名蛮水今名蛮河左传桓公十三年楚屈瑕伐罗及鄢乱次以济杜预注鄢水在襄阳宜城县入汉水经注沔水南过宜城县夷水自房陵县东流注之夷水蛮水也桓温父名彛改曰蛮水源中庐县界康狼山东南流厯宜城西山谓之夷谿水又东南迳罗川城又谓之鄢水又谓之淇水又东注于沔昔白起攻楚引西山谷水即是水也括地志鄢水源出义清县西托伏山寰宇记蛮水西自义清县界东南流入宜城县迳县西去县三十里有白公湍南雍州记云秦将白起伐楚之日涉此水而济因号白公湍今有三碛亦名三洲赤石湍旧志蛮河源出南漳县西保康县界之荒山东南流曲折百余里迳县城南又东防防水溪又东会清凉水出宜城县界至破河脑分二支一支绕县东干河口入汉一支绕县东南三十里至钟祥县境入汉】濔水【在宜城县西自郧阳府保康县流入南漳县界东流至宜城县界入鄢水水经注濔水又东厯軨乡谓之軨水又东厯宜城西山谓之濔谿东流合于夷水谓之濔口也】疎水【在宜城县北出南漳县北东流至宜城县界入汉一名襄水一名涑水水经注疎水出中庐县西南东流至邔县北界东入沔水谓疎口也元和志襄水出南漳县北一百一十里白石山寰宇记今土人呼为涑水上流亦呼为襄】漳水【在南漳县南南流入安陆府当阳县界水经注漳水出临沮县东荆山东南过蓼亭又东过漳乡南注漳水东南流又屈西南迳编县南又南厯临沮县之漳乡南】沮水【在南漳县西南自郧阳府保康县流入又南流入荆州府逺安县界今名潮水河水经注沮水东南流迳沮阳县东南又东迳汶阳郡北即髙安县界又南迳临沮县西青谿水注之又屈迳其县南】昆水【在枣阳县东南西流入白水水经注昆水源安昌县城东南小山西流迳今山北又西南流迳县南西流注于白水】浕水【在枣阳县西南西流入于白水今名沙河水经注浕水出襄阳县东北阳中山西迳襄乡县故城北又西迳蔡阳县故城东西南注于白水府志沙河在枣阳县南源出鹿头店西流入滚河】瀴水【在枣阳县西南其源为南泉隋书地理志蔡阳有瀴水吴从政襄沔记瀴水源出石鼓山西流迳襄县界一百五十里入汉不通船运】溲水【在枣阳县东北北流入河南南阳府唐县界水经注溲水出湖阳北山西流北屈迳平氏城西而北入沣水舆地纪胜南溲河在枣阳县东北一百里北流入唐州界】筑水【在谷城县南自郧阳府保康县流入至县东南入汉今名南河汉书地理志注筑水出汉中房陵东入沔水经注筑水杜预以为彭水也东南流迳筑阳县水中有孤石挺出其下澄潭石根如竹根而黄色见者多凶号为受石筑水又东迳筑阳县故城南又东注于沔谓之筑口元和志在谷城县南二百二十步旧志南河在县南一里源出房县景山曰沮水迳保康县之洞庭庙分流入境接流一百八十里防古羊河入汉府志筑口在谷城县东二十里】泛水【在谷城县北自郧阳府保康县界流入东流入汉今名古羊河水经注泛水东迳泛阳县故城南又东流注于沔谓之泛口旧志古羊河源出房县滴水岩名八渡河东北流至石花街名古羊河又东一百里至县城东北折而南防南河入汉水】粉水【在谷城县北自郧阳府保康县流入东流入汉今名松渍河水经注粉水东流过郢邑南又东过谷邑南东入于沔筑水至筑阳县西而下注于沔水寰宇记粉水出房州房陵县东流入谷城县南雍州记云萧何夫人渍粉鲜洁异于诸水因名】洛溪水【在光化县东水经注洛溪水出隂县西北集池陂东南流迳洛阳城北东南注沔水】温水【在光化县南源出县东南马窟山西南入汉寰宇记温水在干徳县南七里西流入汉】均水【在光化县西北自河南襄阳府淅川县流入均州界又南流至光化县界入汉名小江河水经注均水南当涉都县北南入于沔均水南迳顺阳县西南流注于沔水谓之均口地理志谓之淯水】曾水【在均州南水经注曾水源武当县南武当山迳越山隂东北流注于沔谓之曾口府志曾水有平堰龙堰灌田百顷】平阳水【在均州北水经注平阳川水出武当县北伏龙山厯平阳川径平阳故城下又南流注于沔水】淳河【在襄阳县东西流入汉旧志宋咸平中知襄州景耿望奏置营田务襄阳县有淳河溉田三千顷宜城有蛮河溉田七百顷又有屯田三百余顷于是嵗入甚广熙宁四年前知襄州史炤言开修古淳河一百六里灌田六千六百顷】七里河【在襄阳县北十里东流入白河】清河【在襄阳县东北十里南流入唐白河】泥河【有二一在襄阳县东北九十里南流入唐白河一在光化县北滙西北诸水入汉】清泥河【在襄阳县西北东流入汉三国蜀汉先主传乐进在清泥与闗某相拒陈书章招达传太建二年萧岿于江陵大蓄舟舰于清泥中宋元通鉴咸淳八年李庭芝将兵救襄阳襄阳西北一水曰清泥河源于均房即其地造轻舟百艘乘顺流进团山下】鸨潼河【在宜城县东五里明嘉靖中汉水溢冲迎水洲改徙鸨潼河新洪逼城五里许】潘家河【在宜城县东七十里流迳石板滩至隂港入汉】潇溪河【在南漳县东二里源出县北潇溪寺东流南折入蛮河】清凉河【在南漳县东源出西溪洞东流入蛮河】合洪河【在南漳县南源出西溪洞东南流六十里入漳水】华阳河【在枣阳县东四十里源出武当山西流入白河】镇北河【在枣阳县北十里西流入襄阳县界入唐河】中河【在枣阳县东南舆地纪胜中河发源药子河西北流八十里至磨剑潭又西流十里合滚河】黒水河【在谷城县东六十里接光化县界】干河【在谷城县北汉水涨则与古羊河通水落则涸】白石河【在谷城县西南三十里中有白石】朱寨河【在光化县东六十里舆地纪胜在光化军城东自北界砖滩河接本军迳葛堰朱寨出吴庄至襄阳县界入汉江】陟沟河【在光化县南三十里入汉】响河【在均州北十里源出方山南流入汉】浪河【在均州东南九十里出太和山东北流入汉】檀溪湖【在襄阳县西六里延四里袤二里西山二百里外之水皆归焉雨则泥泞泛涨为行者患明万厯中筑长隄其中于是水不得为困污田变为膏膄】鸭湖【在襄阳县西水经注鸭湖在马鞍山东北】襄阳湖【在襄阳县南水经注襄阳湖水上承鸭湖东南流迳岘山西又东南流注白马陂水又东入侍中襄阳侯习郁鱼池】洄湖【在襄阳县东南水经注蔡州大岸西有洄湖停水数十亩长数里广减百步水色常渌杨仪居上洄杨颙居下洄与蔡洲相对在岘山南广昌里】天鵞湖【在宜城县西十五里】臭湖【在宜城县南故襄城东古名臭池亦名臭陂水经注白起攻楚引西山谷水灌城水溃城东北角百姓随水流死于城东者数十万城东皆臭因名其陂为臭池韩愈宜城驿记臭陂有蛟害人渔者避之】磨珠湖【在宜城县北二里】杨桞湖【在宜城县东南一里】石子湖【在宜城县东南四十里下有潭甚深防】糠皮湖【在宜城县西北七里】丁家湖【在谷城县东南七里】樊家湖【在光化县南十五里】百顷湖【在光化县东南三十里】茨湖【在光化县东南宋绍兴中李道破金兵于此】檀溪【在襄阳县西南刘义庆世説刘备屯樊城刘表请备宴防蒯越蔡瑁欲因防取备备潜遁出所乘马名的卢走度襄阳城西檀溪水中溺不得出备曰的卢可努力乃一踊三丈遂得过水经注水出县西桞子山下东为鸭湖自湖两分北渠即溪所也北迳汉隂台西又北谓之檀溪傍城北注西去城里余北流注于沔一水东南出应劭曰城在襄水之阳故曰襄阳是溪即襄水也梁书武帝纪东昏即位髙祖潜造器械多伐竹木沈于檀溪密为舟装之备元和志檀溪在襄阳县西南今已干涸】田塍港【在襄阳县东南三十里东流入汉又隆盛港在县东南四十里土山港在县南五十里俱东流入汉】黄龙港【在襄阳县东北四十里东流入唐河】竹蓧港【在襄阳县西北三十里石碑港在县西北三十里俱西北流入汉】拖枪港【在宜城县东十里范家营俗传宋将范文虎为阿珠所败拖枪过此而名　阿珠旧作阿术今改正】朱家港【在宜城县东三十里源出上泉冲西流入汉】隂港【在宜城县东三十里源出南泉西流入汉】王城港【在宜城县东五十里西流入汉】毛家港【在宜城县北二十五里源出泼陂东流迳张家桥入汉】练港【在宜城县东南四十里源出卧牛山至赤山入汉】龙潭港【在宜城县西南一里东入汉】楼子汊【在宜城县东南二十五里又糠坡汊在县南十里羊祜汊在县北三十里以上三汊皆汉水旁出者也】潺沟【在襄阳县北通鉴梁天监八年魏荆州刺史元志将兵七万冦潺沟雍州刺史吴平侯昺命司马朱思逺等击破之】挠沟【在襄阳县北一名閙沟晋书庾翼传贼五六百骑出樊城翼遣冠军将军曹据追击于挠沟北破之通鉴齐永泰元年崔慧景萧衍大败于邓城军主刘山阳断后慧景过閙沟军人相蹈籍魏兵夹路射之士卒赴沟死者相枕山阳取袄仗填沟乘之得免】龙爬沟【在襄城县西北砖桥铺接谷城县界】木里沟【在宜城县东一名木渠水经注楚时于宜城东穿渠上口去城三里汉南郡太守王宠又凿之引蛮水灌田谓之木里沟迳宜城东而东北入于沔谓之木里水口也旧志宋治平中县令朱纮访故道修复之淳熙十年县令陈表臣重修治之起水门四十有六通陂四十有九以沟旁地为屯田为利甚溥】长渠【在宜城县西南四十里一名白起渠水经注夷水旧堨去城百里许水从城西灌城东注为渊今熨斗陂是也后人因其渠流以给陂田城西陂谓之新陂覆地数十顷西北又为土门陂从平路渠以北木兰桥以南西极土门山东跨大道水流周通自新陂东入城迳汉南阳太守秦颉墓北又迳金城前又东出城东注臭池又入朱湖陂亦下灌诸田又入木里沟又白起渠溉三千顷膏良肥美更为沃壤元和志长渠在义清县东南二十六里派引蛮水昔秦将白起攻楚引西山谷水两道争灌鄢城一道使沔北入一道使沔东入遂拔之曽巩长渠记宋致和二年县令孙永理渠之湮塞而去其浅隘遂完故堨府志宋绍兴三十二年王彻言襄阳故有二渠长渠溉田七千顷水渠溉田三千顷今废堙请以时修复】龙尾洲【在襄阳县东南三十里汉水中一名虎尾洲】小泛洲【在谷城县南七十里产甚美】沧浪洲【在均州西北书禹贡嶓冡漾东流为汉又东为沧浪之水水经注武当县西北汉水中有洲名沧浪洲庾仲雍汉记谓之千龄洲非也　按禹贡不言过而言为者明非他水决入也宜以尚书为正元和志武当县西北四十里水中有洲名沧浪洲即禹贡沧浪之水】防丹滩【在襄阳县东南宋元通鉴咸淳七年范文虎将卫卒及两淮舟师十万进至鹿门阿珠夹江为阵别令一军趋防丹滩　阿珠译见前】漆滩【在襄阳县西北水经注沔水又东为漆滩新野郡山都与顺阳筑阳分界于斯滩矣】罐子滩【在宜城县北二十里卧虎崖下宋元通鉴咸淳五年夏贵于新郢败绩范文虎复以舟师援贵至罐子滩】连四洪滩【在宜城县北旁有四洪相连故名】交了滩【在宜城县东南破河脑蛮水与汉水交流处又倒上洪滩石羊滩湍滩俱在县东南】鱼浦潭【在襄阳县南八里】黒龙潭【在光化县北五里旱祷辄应宋欧阳修有黒龙潭祈雨文】很子潭【在均州北水经注潭有石碛洲长六十丈广十八丈世以此洲为很子父于斯故潭得厥目焉隂县很子家货万金而自小不从父语父临亡意欲于山上恐儿不从故命言我着渚下石碛上很子曰我由来不奉教今从语遂尽散家财作石积土绕之成一洲很子是前汉人】金沙泉【在宜城县东一里舆地纪胜金沙泉造酒极美世谓之宜城春又谓之竹叶春】珍珠泉【在宜城县东七十里西流入汉】一碗泉【在南漳县西二百里歇马庙傍石上有坎容勺水取之不竭】汝东【在枣阳县南八十里舆地纪胜在武王山东其水北流入中河】古灵泉【在谷城县南五十里】温泉【在光化县南五里太和乡】神陂【在枣阳县西南习凿齿襄阳耆旧传蔡阳松子亭下有神陂中多鱼人捕不可得】习家池【在襄阳县南水经注习郁依范蠡养鱼法作大陂陂长六十步广四十步池中起钓台池北亭郁墓所在也其水下入沔晋书山简传简镇襄阳诸习氏荆土豪族有佳园池简每出游嬉多之池上置酒輙醉名之曰髙阳池元和志习郁池在襄阳县南十四里寰宇记县南有习家鱼池池中钓台尚在府志白马山下有白马泉即习家池】洗马池【在宜城县东六十里相传闗忠义洗马于此】珍珠池【在南漳县西南二十里双池寺内人于池傍蹴呼则池水四面跳涌】蔡子池【在枣阳县北半里荆州记枣阳县有蔡伦宅傍有池名蔡子池相传伦造纸处】卧牛池【在谷城县南八十里广徳寺内傍产何首乌】盐池【在均州东南一百里元和志盐池水四周上生紫气池左右草木十余里气所染着上如雪霜尝之盐味土人谓之盐花】大顶龙池【在均州南武当山五龙峯顶自麓至顶四十里祈祷无不应旧志龙池一名灵池流为黑虎涧滙为白龙潭注于磨针涧】诸葛井【在襄阳县西二十里隆中山东南雍州记隆中诸葛亮旧宅有旧井一今涸齐建武中有人修井得一石枕髙一尺二寸长九寸献晋安王县志隆中山畔孔明隠处有眢井名六角井】王粲井【在襄阳县西北上有魏侍中王粲石井阑记舆地纪胜襄阳县西北方山东陂下有王粲井苏轼万山诗有云下有仲宣阑绠刻深容指是也】昭王井【在宜城县南韩愈宜城驿记宜城驿东北有井传是昭王井有灵异至今人莫汲】
　　古迹中卢故城【在襄阳县西南古卢戎地卢亦作庐汉置县属南郡晋宋齐属襄阳郡梁省左传文公十四年庐戢黎及叔麋诱杀鬭克及公子爕注庐今襄阳中庐县汉书地理志南郡中庐注师古曰在襄阳县南今犹有次庐村以隋室讳忠故改中为次水经注沔水东迳中庐县东县即春秋庐戎国也括地志中庐故城在义清县北二十里元和志中庐秦时谓之伊庐项羽亡将钟离昧家在伊庐是也】山都故城【在襄阳县西北秦置县汉属南阳郡宋属新野郡齐属义安郡后周省后汉书岑彭传彭夜勒兵马申令军中使明旦西击山都注在今襄州义清县东北水经注沔南有固城侧沔川即新野山都县治也旧南阳之赤乡秦以为县汉为侯国隋书地理志襄阳郡安养后周废山都县入】汉南故城【今宜城县治南北朝宋置华山县齐因之西魏改曰汉南唐贞观中省贞元中迁宜城县治此宋书郡国志华山太守孝武大明元年立今治大隄领县华山隋书地理志汉南宋曰华山西魏改县曰汉南属宜城郡后周废宜城郡属武泉旧唐书地理志武徳四年襄州领汉南县贞观八年省汉南入率道又襄州宜城宋立华山郡于大隄村即今治韩愈宜城驿记于太傅帅襄阳迁宜城县寰宇记大隄城今宜城县也相传呼为大隄城迄今不改】上洪故城【在宜城县东南北朝宋置天水郡畧阳县西魏改曰上洪唐省南史焦度传宋元嘉中平杨难当度父明与干余家随居襄阳乃立天水郡畧阳县以居之随书地理志襄阳郡上洪宋侨立畧阳县梁又立徳广郡西魏改县曰上洪开皇初郡废又梁置新野郡西魏改曰威宁后周废旧唐书地理志武徳四年鄀州领上洪县贞观元年省】若县故城【在宜城县东南春秋鄀国楚灭以为邑昭王徙都于此秦置县汉及晋属南郡宋齐属冯翊郡后周废汉书地理志南郡若楚昭王自郢徙此注师古曰春秋传作鄀水经注鄀县古鄀子之国也自商密迁此为附庸楚灭之以为邑县南临沔津秦以为县括地志故鄀城在乐乡县东北三十三里元和志春秋鄀国城在乐乡县北三十七里】宜城故城【在今宜城县南本楚鄢地秦置鄢县汉改名宜城属南郡晋属襄阳郡南北朝宋废史记秦本纪昭襄王二十八年大良造白起取鄢正义鄢城在襄州汉书地理志南郡宜城故鄢惠帝三年改名水经注夷水自新陂东入城城故鄢郢之旧都括地志故宜城在率道县西南九里元和志故宜城在宜城县南九里秦昭王使白起伐楚引蛮水灌鄢拔之即此城也元统志汉宜城故城在今县南十五里】率道故城【在宜城县北梁置唐天寳初改为宜城县贞元中移治隋书地理志襄阳郡率道梁置元和志后魏宜城郡周改为率道县唐因之天寳元年改为宜城县寰宇记后魏分新野郡之池阳县地立率道县唐武徳四年属鄀州贞观八年改属襄阳县县志县北三十里有古城隄地名东洋古城迹犹存　按率道县隋志以为梁置元和志以为周置寰宇记以为后魏置未详孰是】邔县故城【在宜城县东北本楚邑秦置县汉属南郡晋宋齐属襄阳郡梁改置率道县而此城废水经注沔水南过邔县东北县故楚邑也秦以为县元和志宜城县本汉邔县地也城东临汉江古谚曰邔无东言其东逼汉江其地短促】邓县故城【在襄阳县北春秋时邓国汉置县属南阳郡晋改属义阳郡又分置邓城县属襄阳郡寻省宋齐属京兆郡后周省唐复置邓城县属襄州宋省史记秦本纪庄襄王二十八年大良造白起攻楚取邓正义邓城在襄州汉书地理志南阳郡邓都尉治注应劭曰邓侯国元和志故邓城在临汉县东北二十二里旧唐书地理志邓城贞元二十一年移临汉县古邓城置乃改临汉为邓城县寰宇记邓城县在襄州北二十三里舆地纪胜绍兴七年省邓城县为镇入襄阳按晋志有邓县属义阳郡又有邓城属襄阳郡疑汉晋之邓县尚在新野襄阳之间自晋分置邓城宋齐以后当即因邓城地为邓县唐以后遂属襄州是唐之邓城未必古之邓国也】上黄故城【在南漳县东南五十里水经注晋武帝平吴割临沮之北乡中庐之南乡立上黄县治軨乡旧唐书地理志晋立上黄县后魏改为重阳县】编县故城【在南漳县西南汉县故城在安陆府荆门州界晋隆安五年移治此梁省水经注漳水又迳编县南县旧东北一百四十里髙阳城西南移治许茂城城南临漳水　按寰宇记晋隆安五年于编县故城置长林县移治当在是时也】重阳故城【在南漳县西南隋书地理志襄阳郡南漳西魏并新安武昌武平武安武建五县置重阳又立南襄阳郡后周置沮州寻废复改重阳县曰思安开皇初郡废十八年改县曰南漳旧唐书地理志武徳四年分南漳置荆山县又于县治西一百五里置重州领荆山重阳平阳渠阳土门归义六县七年省渠阳入荆山省平阳属重阳又省土门归义入房州之永清贞观元年废重州以荆山属襄州移重阳入州城改属迁州八年省南漳入义清省重阳入荆山开元十八年省荆山移治于南漳故城乃改为南漳】广昌故城【今枣阳县治南齐置郡后置县隋改为枣阳县南齐书州郡志宁蛮府领广昌郡隋书地理志舂陵郡枣阳旧曰广昌并置广昌郡又西魏置东荆州寻废元和志广昌隋改为枣阳县因枣阳村为名府志广昌馆即古广昌县唐韩愈有诗】舂陵故城【在枣阳县东汉为侯国属南阳郡后汉改为章陵县三国魏改曰安昌属义阳郡隋仍曰舂陵属舂陵郡唐省汉书地理志南阳郡舂陵侯国故蔡阳白水乡注师古曰元朔五年以零陵冷道之舂陵乡封长沙王子买为舂陵侯至戴侯仁以舂陵地形下湿上书徙南阳元帝许之以蔡阳白水乡徙仁为舂陵侯后汉书光武帝纪长沙定王废生舂陵节侯买注舂陵故城今在隋州枣阳县东又郡国志南阳郡章陵故舂陵世祖更名注建武十八年使中郎将耿遵筑城水经注安昌故城故蔡阳之白水郷光武改为章陵县置园庙焉魏黄初二年更今名故义阳郡治也隋书地理志舂陵郡后魏置南荆州西魏改曰昌州统县舂陵旧置安昌郡开皇初郡废元和志舂陵故城在枣阳县东南三十五里旧唐书地理志隋舂陵郡武徳三年改为昌州领舂陵五年废昌州贞观元年省舂陵元统志有城二座在县南约三十里名旧城又名昌城城北有台髙二丈】清潭故城【在枣阳县南隋置县唐省隋书地理志舂陵郡清潭旧唐书地理志武徳五年废清潭县府志清潭店在枣阳县南九十里】蔡阳故城【在枣阳县西南汉置县属南阳郡后汉因之晋改属义阳郡宋属新野郡隋属舂陵郡唐初省后汉书注蔡阳县故城在今隋州枣阳县西南隋书地理志舂陵郡蔡阳梁置蔡阳郡后魏置南雍州西魏改曰蔡州分置南阳县后改曰双泉又置千金郡开皇初郡并废大业初州废双泉废入焉　按新旧唐书地理志俱无蔡阳亦不言省自何时疑唐初省也】瀴源故城【在枣阳县西南汉置县隋省隋书地理志舂陵郡西魏置瀴源县大业初废府志瀴源店在枣阳县南七十里】襄阳故城【在襄阳县东北后汉置县属南阳郡晋省南北朝宋复置属河南郡齐因之后周改置广昌县通典汉襄乡故城在枣阳县东北元和志后汉分蔡阳立襄乡县周改为广昌】筑阳故城【在谷城县东汉置县属南阳郡后汉因之晋属顺阳郡宋齐属扶风郡隋省汉书地理志南阳郡筑阳故谷伯国宋书州郡志扶风太守领县筑阳水经注筑水东迳筑阳县故城南县故楚附庸也秦平鄢郢立以为县隋书地理志襄阳县谷城梁有筑阳开皇初废元统志故筑阳城在谷城县东四里东临汉江西临筑水】南阳故城【在谷城县东南隋书地理志襄阳郡隂城梁置南阳郡西魏改为山都郡后周省元统志南阳城在谷城县东南三十里相传周司马偘所筑】隂县故城【在光化县西春秋下隂地汉置县属南阳郡后汉因之晋属顺阳郡宋齐俱属广平郡西魏改隂城唐省宋干徳二年于其地置干徳县熙宁五年改为光化县明隆庆间迁县治而此城废左传昭公十九年楚工尹赤迁隂于下隂注隂县今属南阳郡后汉书注隂县故城在今襄州谷城县界北水经注沔水又东南迳隂县故城西故下隂也隋书地理志襄阳郡隂城西魏置鄼城郡后周废旧唐书地理志贞观八年省隂城入谷城寰宇记干徳二年改襄州隂城镇为光化军析谷城县教翔鸾汉均三郷置干徳县为治以年号为名九域志熙宁五年废光化军为光化县属襄州府志县旧治在县西十五里西集街明隆庆中以汉水时溢改建于阜城卫即今治】酂县故城【在光化县北汉置县属南阳郡晋为顺阳郡治南北朝宋齐属广平郡梁省汉书地理志南阳郡鄼侯国注襄州隂城县有鄼城乡后汉书邓禹传光武即位禹封为鄼侯注鄼县在襄州谷城县东北水经注鄼县治故城南临沔水谓之鄼头薛瓒曰今南乡鄼头是也茂陵书在南阳通典汉故鄼城在谷城县东北萧何所封説文云鄼音赞县在南阳防在何反县在沛郡按班固泗水亭髙祖碑云文昌四友汉有萧何序功第一受封于防又江统徂淮赋云戾防城而倚轩实萧公之故园谓何封沛郡之防近代戴规辨字与姚察训纂傍将众説俱因此论规即断云何封沛之防夫人封南阳之鄼臣瓉及文等注皆据茂林书萧何所封在南阳　按茂陵书去何不逺指事为亲且地理志以鄼为侯国防则不言又何本传子禄薨无子髙后封何夫人同为鄼侯小子延为筑阳侯孝文元年罢同更封延为鄼侯寻筑阳距鄼三千余里若惟夫人封鄼则小子延独继其母予谓不然也鲍至南雍州记云城内见有萧相国庙相传谓为城隍神由此而推茂陵书亦可依矣寰宇记汉鄼县在干徳县北三里西临汉江府志酂城故址惟存二墩在旧县前今倾入汉水】武当故城【在均州北战国时均陵地属楚汉置县唐移县治而此城废史记苏代传残均陵索隠均陵在南阳今之均州隋书地理志析阳郡武当旧置武当郡又侨置治平郡后改为齐兴郡梁置兴州后周改为丰州开皇初二郡并废改为均州大业初州废通典武当县魏属南乡郡郡城后汉延岑筑元和志均州汉武当县地因山为名江左侨立始平郡寄治襄阳宋武帝割武当县以之后魏改为武当郡旧唐书地理志贞观八年置均州领县武当显庆四年移于今所寰宇记齐兴郡及兴州丰州本治郧乡周武成元年始移理延岑城元史地理志均州武当兵乱迁治无常至元十四年复置　按武当故城据通典及元和志即延岑城元统志谓延岑城在谷城县似误今县治元所置亦非唐之旧也】京兆废郡【在襄阳县西晋置南北朝梁废晋书地理志孝武于襄阳侨立京兆郡宋书州郡志京兆太守初侨立治襄阳朱序没氐孝武太元十一年复立】河南废郡【在襄阳县北晋置隋废晋书地理志孝武于襄阳侨立河南郡宋书州郡志河南太守侨立始治襄阳孝武大明中分沔北为境隋书地理志襄阳郡安养西魏置河南郡开皇初废】宏农废郡【在襄阳县境南北朝宋侨置西魏废宋书州郡志宏农太守宋明帝末立寄治五垄】冯翊废郡【在宜城县南南北朝宋侨置梁废宋书州郡志冯翊太守三辅流民出襄阳文帝元嘉六年立治襄阳今治鄀】秦南废郡【在宜城县北隋书地理志梁置秦南郡后周废　按其地当在黎邱城下秦州之南故名】武建废郡【在宜城县北隋书地理志襄阳郡汉南后周废武建郡入】扶风废郡【在谷城县东晋置梁废晋书地理志孝武于襄阳侨立扶风郡宋书州郡志扶风太守侨立治襄阳今治筑口】义成废郡【在光化县西北晋置后周废晋书桓宣传宣平襄阳以其淮南部曲立义成郡又地理志孝武于襄阳侨立义成郡宋书州郡志义成太守晋武帝立治襄阳今治均隋书地理志襄阳郡谷城旧曰义成置义成郡周废郡开皇十八年改县名焉　按义成郡桓宣以为宣所置成在成帝时而地理志及宋州郡志俱云孝武时立当是中废而复置耳宋志义成郡治均州当在光化县西北而隋志又以为谷城县即义成改置不知何时移治诸书俱未详隋志又有梁所置义成郡亦废入谷城县】广平废郡【在光化县北晋置梁废宋书州郡志广平太守江左侨立治襄阳今为实土】常平废县【在襄阳县西隋书地理志襄阳郡常平西魏置曰义安置长湖郡后改县曰常平开皇初郡废又后魏置旱倚县大业初废唐书地理志襄阳贞观八年省常平县入焉】惠懐废县【在宜城县境隋书地理志襄阳郡汉南后汉废恵懐石梁归仁鄢等四县入】义清废县【在南漳县东北六十里隋书地理志襄阳郡义清梁置曰穰县西魏改曰义清属归义郡后周废郡及左安开南归仁三县入焉又有武泉郡开皇初废元和志襄州义清县东北至州五十八里本汉中庐县地寰宇记义清县唐贞观二年自中庐县东北三十里移于今所今复为中庐县舆地纪胜绍兴五年省为镇】丰良废县【在枣阳县南隋书地理志舂陵郡后魏置丰良县大业初废】泛阳废县【在谷城县西晋置梁省宋书州郡志扶风郡泛阳县故城建康五年立属顺阳水经注泛水东迳泛阳县故城南晋分筑阳立】安福废县【在均州西隋书地理志淅阳郡安福梁置曰广福并为郡开皇初郡废仁夀初改焉旧唐书地理志武徳元年置南丰州领安福县贞观元年省安福入郧阳】平陵废县【在均州北旧唐书地理志隋义宁二年置平陵县武徳七年省九域志武当县有平陵镇】平阳废县【在均州北南北朝宋置梁省宋书州郡志始平太守领县平阳江左平阳郡民流寓立此水经注平阳川迳平阳故城下又南流注于沔】均阳废县【在均州东北隋书地理志浙阳郡均阳梁置旧唐书地理志武徳八年省入武当】邓塞城【在襄阳县东水经注邓塞邓城东南小山也名曰邓塞昔孙文台破黄祖于其下元和志在临汉县东南二十二里南临宛水魏帝于此装治舟舰以伐吴陆士衡表称下江汉之卒浮邓塞之舟谓此】新城【在襄阳县东南十里宋元通鉴咸淳三年夏贵援襄樊阿珠谓诸将宜整舟师以备新城明日贵舟果趋新城府志县境凡有牛首安阳故城红崖白河沙河渔浦新城淳河滚河十城防古围襄阳分筑诸城于要津以絶粮援故址尚存　阿珠译见前】邑城【在襄阳县西南水经注沔水东南迳邑城北习郁襄阳侯之封邑也故曰邑城】夫人城【在襄阳县西北晋书朱序传序镇襄阳符丕来攻序母韩自登城履行谓西北角当先受遂领百余婢并城中女子于其角斜筑城二十余丈贼攻西北角果溃众便固新筑城丕遂引退襄阳人谓此城为夫人城元和志襄州理中城东邉一处有土赤色昔符丕攻襄阳朱序用道法以硃砂薫之至今土色有异西北角夫人城序毋修筑】鄾城【在襄阳县北古鄾子国晋置县后废左传桓公九年楚子使道朔将巴客以聘于邓邓南鄙鄾人攻而夺之币注鄾在今邓县南沔水之北后汉书郡国志南阳郡邓有鄾聚水经注浊水自邓塞又迳鄾城古鄾子国】樊城【在襄阳县北水经注樊城周四里南半沦水城西南有曹仁记水碑杜元凯重刋其后书伐吴之事也元和志襄州临汉县南至州二里即古樊城西魏于此立安养县属邓城郡周天和五年改属襄州天寳元年改为临汉县县城南临汉水欧阳忞舆地广记邓城有樊城镇府志樊城与襄阳对峙城西有鐡牕口晋人铸鐡櫺列树堤岸以通水道如牕櫺然】偃城【在襄阳县北三国魏志徐晃传晃助曹仁伐闗忠义晃前至阳陵陂屯忠义屯偃城括地志偃城在安养县西北三里阳陵陂又在偃城西北五里】平鲁城【在襄阳县北水经注沔水又迳平鲁城南城鲁宗之　所筑也东对樊城】垒城【在襄阳县北水经注城北枕沔水即襄阳县之故城楚之北津戍今大城西垒是也唐书张柬之传柬之授襄州刺史防汉水涨齧城郭柬之因垒为堤以遏湍怒阖境頼之县志垒城筑垒附近大城犹今砦堡即水经注所谓西垒也】楚王城【在宜城县南水经注鄀县北有大城即楚昭王为吴所迫自郢徙都之所括地志楚昭王所徙在故鄀城东五里韩愈宜城驿记楚昭王庙后小城葢王居也其内处偏髙广圆八九十亩号殿城当是王朝内之所也多甎可为书砚曽巩韩公井记跋楚故城今谓之故墙城改为墙者由梁太祖父名诚当时避之故至今犹然　按府志楚王城在宜城县东北误】蛮城【在宜城县南水经注淇水迳蛮城城在宜城县南三十里】观林城【在宜城县南五十五里地名王城港城址犹存】罗川城【在宜城县西南古罗国左传桓公十二年楚师分涉于彭罗人欲伐之注罗在宜城县西山中水经注夷水厯宜城西上又东南迳罗川城故罗国也】黎邱城【在宜城县北后汉书光武帝纪秦丰自号楚黎王注黎邱故城在襄州率道县北又郡国志邔有黎邱城水经注沔水东南迳黎邱故城西其城下对缮洲秦丰居之故更名秦洲城在观城西二里建武四年朱祐自观城禽丰于黎邱是也】孟城【在枣阳县西南八十里】岑彭城【在枣阳县东北元统志岑彭城在枣阳县东北三十里相传彭征秦丰时筑城牧马于此】洛阳城【在谷城县东宋书州郡志河南郡洛阳县孝武大明元年省水经注洛溪水流迳洛阳城北东南注沔水】谷城【在谷城县北春秋时谷国春秋桓公七年谷伯绥来朝注谷国在南郷筑阳县北水经注谷城在谷城山上春秋谷伯绥之邑墉堙頺毁基堑亦存】张飞城【在谷城县西南五里水经注泛口张飞袭张郃于此】学城【在谷城县东北水经注沔水又东迳学城南旧説昔者有人立学都于此值世荒乱生徒罔依遂共立城以御难故城得厥名矣】涉都城【在光化县西汉书功臣表涉都侯徙元狩三年封后汉书郡国志筑阳有涉都乡水经注沔水东南迳涉都县东北故乡名也汉武帝封南海守降侯子嘉为侯国均水于县入沔谓之均口】顺阳王城【在光化县北寰宇记固王古城在干徳县东北五里晋咸宁中封扶风王子畅为顺阳王城内有顺阳碑府志顺阳王城在固封山下又有空城在光化县北五里】三王城【在均州境寰宇记武当县有三王城前汉末王匡王鳯王常所筑各一城今号三王城府志一在州东南一在州西南一在州东北】和城聚【在均州境后汉书郡国志武当有和城聚】柤中【在南漳县西一作沮中襄阳记柤中在上黄界去襄阳一百五十里魏时夷王梅敷兄弟三人部曲万余家屯此分布在中庐宜城西山鄢沔二谷中土地平敞宜桑麻有水陆良田沔南之膏腴沃壤谓之柤中通典南漳县有地名沮中吴朱然屯处王应麟地理通释沮中即今襄阳南沮水左右地】冠葢里【在襄阳县南接宜城县界水经注宜城县有太山山下有庙汉末刺史二千石卿长数十人朱轩华葢同防于庙下荆州刺史行部见之雅叹其盛号为冠葢里刻石铭之】白沙里【在襄阳县东北襄阳耆旧传厐徳公孙奂晋太康中去官归乡居白沙里】南陔里【在襄阳县境楚记唐尹泙淳孝龙州中刺史封道洪改其闾曰南陔里】铜鞮坊【在府城内明统志在郡城山南东道楼左楚人好唱白铜鞮因以名坊】木香村【在宜城县西六十里寰宇记宜城县有木香村叚成式别业于此村生异竹成式图送徐商】五陌村【在光化县西南寰宇记南雍州记云酂城南四里有五陌村榆树连理异木合干髙四丈乡人以为社其树今已枯】牵羊坛【在府城西旧传刺史初至必牵一羊诣坛绕之以其所绕之数騐治州之年多寡晋文帝为刺史羊行六次不止果八年】呼鹰台【在枣阳县东一名景升台水经注鱼梁洲南有层台号曰景升台盖刘表治防阳之所筑也表性好鹰尝登此台歌野鹰采曲】刘台【在防阳县东元和志刘台与诸葛亮登台去梯言之所也】将台【在襄阳县南三里相传元将阿尔哈雅筑　阿尔哈雅旧作阿里海牙今改】汉隂台【在襄阳县西南水经注檀溪水北迳汉隂台西临流望逺意寄汉隂故因名台矣】杜康台【在宜城县治东五十步俗传杜康造酒于此】打鼓台【在宜城县南八里相传白起操军于此有走马隄】分经台【在南漳县东北梁昭明太子同隠士刘虬法慧分经之所】卧牛台【在枣阳县境舆地纪胜汉光武帝骑青牛于此】诵经台【在均州北武当山世传陈希夷诵易处】文选楼【在府治南舆地纪胜梁昭明太子统建延贤士刘孝威庾肩吾徐防江伯操孔敬通恵子悦徐陵王圃孔灿鲍至等十余人着文选于此】山南东道楼【在府城内元统志旧府治有唐李阳氷篆书山南东道四字淳祐辛亥程士元为守创立层楼府志今改为镇南楼】南平楼【在襄阳县治前元守帅杨珪建】霁景楼【在光化县境方舆胜览光化军有霁景楼】宗海楼【在均州东一里下临汉水宋宣和中建】闻喜亭【在府治内唐太守裴坦建】桃林亭【在襄阳县东南水经注沔水又经桃林亭东舆地纪胜桃林在襄阳县南六里南雍州记云晋桓冲北伐屯军于此时方食桃至舂其核萌生遂成茂林县志即今县南桃花岭也旧有桃林馆今废】清水亭【在襄阳县境楚记申徽为襄阳刺史代还人史送之乃留题于清水亭】岘山亭【在襄阳县南岘山上宋熙宁初史中煇因旧址重建欧阳修有记】汉广亭【在府北小北门西淳熙中安抚使马防建】望海亭【在襄阳县南一里方舆胜覧在卧龙山絶顶】赤松子亭【在枣阳县西南襄阳耆旧传蔡阳有赤松子亭即南郡赋所谓松子神陂者也】乐善堂【在府城内梁简文为晋安王镇襄州日画前刺史十三人像于堂故名】学业堂【在襄阳县南相传诸葛亮读书处】髙斋【在府城内襄沔记襄阳城内刺史宅有髙斋梁简文为晋安王镇襄阳日引刘孝威等于此斋综覈诗集时号为髙斋学士其南又有一斋梁武帝临州寝卧此斋尝有五色云回转状如盘龙屋上恒有紫云腾走形似繖葢逺近望者莫不异焉武帝于此龙飞】厐统宅【在襄阳县东舆地纪胜士元徳操二宅俱在呼鹰台侧】蔡瑁宅【在襄阳县东南水经注沔水又东南迳蔡洲汉长水校尉蔡瑁居之故名府志襄阳县东南有蔡村】孟浩然宅【在襄阳县东南鹿门山】宋孝武宅【在襄阳县南帝镇襄阳时所居】习郁宅【有二一在襄阳县南习家池畔一在宜城县东水经注猪兰桥北有习郁宅宅畔有鱼池池不假功自然通洫长六七十步广十丈常出名鱼】厐徳公宅【有二一在襄阳县南后汉书厐公传厐公居岘山之南舆地纪胜厐徳公宅在岘山南广昌里县志鹿门山有鹿门寺寺左有三髙祠即厐徳公旧宅一在襄阳县东北水经注沔水中有鱼梁洲厐徳公所居士元居汉之隂在南白沙故世谓是地为白沙曲司马徳操宅在洲之阳名胜志宅内旧刻范蔚宗赞　按后汉书厐徳公居岘山南后入鹿门山采药不返鱼梁洲之居乃其孙奂所居水经注似误】徐庶宅【在襄阳县西水经注檀溪之阳有徐元直崔州平故宅习凿齿与谢安书云每省家舅纵目檀溪念崔徐之友未尝不抚膺踌躇惆怅终日名胜志徐庶宅地名甘草冲今清虚庵是其故址】诸葛亮宅【在襄阳县西隆中山东水经注沔水厯孔明旧宅亮语刘禅曰先帝三顾臣于草庐之中咨臣以当世之事即此宅也沛国刘季和镇襄阳与犍为人李安共观此宅命安作宅铭永平五年习凿齿又为其宅铭南雍州记隆中诸葛亮故宅堂前有三间屋地基址最髙云是孔明避暑台元和志诸葛亮宅在襄阳县西北二十里舆地纪胜在襄阳县西隆村】繁钦宅【在襄阳县西北襄沔记繁钦宅王粲宅并在襄阳】王粲宅【在襄阳县西北襄阳耆旧传王粲与繁钦同邻并井其墓及井见在习凿齿襄阳记王粲宅在襄阳县西二十里岘山陂下】司马徽宅【在襄阳县东北汉水北】宋玉宅【在宜城县南三十里水经注宜城县南有宋玉宅　按宋玉宅有三此其里居也一在归州从屈原游学时所居一在江陵则服官郢都时居之】王逸宅【在宜城县南今俗呼王家屋塲】汉光武宅【在枣阳县东南后汉书光武帝纪注光武旧宅今在随州枣阳县东南宅南二里有白水水经注白水陂其阳有汉光武故宅所谓白水乡苏伯阿望气处也元和志后汉代祖宅在枣阳县东南三十里】张柬之园【在枣阳县南五里园址犹存】格垒【在谷城县东南十二里府志汉末刘表将李氏甚富有仆数百以其奴户率众保此因号格垒】善谑驿【在宜城县北二十里舆地纪胜在宜城县北即淳于髠放鹰处】晋栢【在襄阳县东南襄阳名胜志相传栢为羊祜手植】社栢【在均州南门叚子游均州圗经南阳武当南门有社栢树大四十围梁萧欣为守伐之忽有大蛇从树腹中出羣蛇随入南山其声如雷雨】义犬【在府城南于宝搜神记昔吴王孙权时有李信纯襄阳纪南人家养一犬字曰黒龙一日信纯城外饮酒大醉归家不及卧草中时遇太守邓遐出猎见田草深遣人纵火爇之卧处有一溪相去三五十步犬即奔往入水湿身来卧处周回以身湿之火至湿处即灭犬运水困乏致毙于侧信纯闻于太守太守悯之命具棺衾之今纪南有义犬髙十余丈】














　　钦定大清一统志巻二百七十
<史部,地理类,总志之属,大清一统志>
　　钦定四库全书
　　钦定大清一统志二百七十一
　　襄阳府【二】
　　关隘东津渡关【在襄阳县东十里古称柜门关府志府东柜门关元围襄樊时置宋将张贵被执见阿珠于柜门关不屈见杀是也　阿珠旧作阿木今改正】鳯林关【在襄阳县南七里舆地纪胜襄阳县有鳯林关府志滨江作险为水陆之门二旅可守】观音阁关【在襄阳县南九里】西栁关【在襄阳县西三里】老龙隄关【在襄阳县西北十里】七里店关【在襄阳县北七里】鸡头关【在南漳县南一百里鸡头山下】玛瑙关【在南漳县西三十里】猫儿关【在南漳县西四十里】隘关关【在南漳县西一百五十里】石鼓关【在均州东五十里】小江口关【在均州东南八十里接光化县界路出河南】槐树渡关【在均州北五里】油瓶关【在均州北六十里】油坊廵司【在襄阳县西北一百里接河南南阳府邓州界旧名北防山庙镇明嘉靖中移油坊滩廵司于此本朝因之】双沟廵司【在襄阳县东北七十里明置廵司　本朝因之】吕堰镇巡司【旧名吕驿在襄阳县北七十里明初置　本朝因之设廵检司】方家堰廵司【在南漳县东五十里明置　本朝因之】马脑观巡司【在谷城县西一百八十里隂岩山　本朝乾隆十九年设】左旗营廵司【在光化县西北二十五里明成化初置廵司本朝康熙中移于周家嘴】油坊滩镇【在襄阳县西三十里】樊城镇【在襄阳县北三里古樊城也　本朝雍正元年府同知移驻于此】邓城镇【在襄阳县北三十里即古邓城】大安镇【在防阳县境九域志襄阳县有大安鳯林岘山沈碑汉隂朝宗八叠东岸八镇】云水洲镇【在宜城县东五里】清水港镇【在宜城县东南十五里】隂港镇【在宜城县东南三十五里】破河脑镇【在宜城县南四十里】廖家河镇【在宜城县西南二十里】羊祐汊镇【在宜城县北二十五里相近有毛家埠镇】武安镇【在南漳县东四十三里】七里滩镇【在南漳县西七里亦名七里头镇】长坪镇【在南漳县西一百里】柴店镇【在糓城县东南三十里】砖桥镇【在谷城县东南七十里】羊臯铺镇【在谷城县南三十里】石花街镇【在糓城县西五十里】次胡镇【在尤化县南九域志光化县有次胡镇　按次胡疑即茨湖之讹】周家嘴镇【在光化县西北】郭海营【在宜城县境　本朝雍正八年设把总分防】倪家营【在光化县北四十里】天保砦【在南漳县境　本朝雍正八年设把总分防】紫山砦【在南漳县境设把总分防】傅家砦【在光化县境　本朝雍正八年设把总分防】高头堡【有二一在襄阳县西南团山之南一在谷城县南接南漳县界】石门堡【在南漳县北四十里明成化中建】潼口【在襄阳县南五十里当南北要路】阴谷口【在襄阳县西】王基埠口【在襄阳县西北七十里为水陆之防】党子口【在光化县西北八十里水路通河南南阳府浙川县】汉江驿【在襄阳县西一里明初建于城南五十里成化中迁今所】鄢城驿【在宜城县南明正统元年置　本朝因之】刘升店【在枣阳县东四十里】大板桥店【在枣阳县南二十里】清潭店【在枣阳县南九十里】李老人店【在枣阳县西北七十里】鹿头店【在枣阳县东北六十里】胡庄【在光化县东六十里】梁家店【在光化县北四十里】牛首市【在襄阳县西北四十里王存九域志邓城县有牛首樊城高舍三镇府志东南临汉江为均郧要路】陡沟市【在糓城县东十五里】黄旗埠口市【在糓城县东南四十里相近有塌庙滩市】新店市【在糓城县西二十五里】马家集【在襄阳县西北五十里】薛家集【在襄阳县西北七十里】龙王集【在襄阳县西北一百里】石羊集【在襄阳县东一百二十里接河南南阳府邓州界】
　　津梁通济桥【在襄阳县南三里】礟石桥【在襄阳县北十里相传宋吕文焕守襄阳元兵立礟石于此因名】猪兰桥【在宜城县东北郦道元水经注沔水东迳猪兰桥本名荻兰桥桥之左右丰蒿荻刘季和于桥东大养猪襄阳太守曰此中作猪屎臭可易名猪兰桥百姓遂以为名】清凉桥【在南漳县东三十里】丁兰桥【在南漳县东七十里】优梁桥【在枣阳县东南十里水出分水岭逶迤百折而滙于汉】车桥【在枣阳县西南一百里】鎻风桥【在谷城县南九十里】陡沟桥【在光化县东南三十里】红崖桥【在光化县西南七里】梅溪桥【在均州南六十里有上中二桥】天津桥【在均州南八十里相近有大圣桥】蔡村渡【在襄阳县东南八里为枣阳宜阳两县往来通道】龙王洲渡【在宜城县东南五十里】蛮河渡【在宜城县西南五十里】仙人渡【在糓城县东八里】紫店渡【在糓城县南三十里】临江渡【在光化县西北北出商邓南达均房此为津要】
　　隄堰襄阳城隄【在府城外四面乐史太平寰宇记襄阳城有古隄后汉胡烈所筑曹学佺名胜志隄隋时已有之唐神龙元年宰相张柬之因垒为隄自是襄阳置防御守隄城府志唐会昌元年山东东道节度使卢钧筑隄宋乾道八年荆南守臣叶衡请筑襄阳沿江大隄明正徳十一年大水副使聂贤又筑隄防之襄人呼为聂公隄北自老龙隄至长门皆沿城甃石南自万山麓至土门皆仍古大隄东南自土门至长门即贤所筑隆庆二年副使徐学谟请于东西南门外各去城二里筑防城隄自是屡加修筑】长隄【在襄阳县西檀溪中明万厯中知府高若愚筑】老龙石隄【在襄阳县西北十里万厯中廵道杨一魁修筑乾隆三十一年重修】救生隄【在宜城县西南五里宋史河渠志淳熈八年襄阳府守臣郭杲修防城隄以捍江流继筑救生隄为二牐一通于江一逹于濠当水涸时导之入濠水涨时放之于江自是水无汛滥之患】防城隄【在宜城县东北明嘉靖末知县雷嘉祥筑】永丰堰【在襄阳县北宋史河渠志庆元二年襄阳守臣程九万募工修邓城永丰堰防金兵冲突之患且为农田灌溉之利】武安堰【在南漳县东四十五里又灵溪堰在南漳县东五十里元何文渊重修武安灵溪二堰记武安灵溪皆在故中庐县界武安堰唐大厯四年节度使梁崇义修宋绍熈改元都统率公淳祐十二年荆湖制置李曽伯两命屯田官葺而完之灵溪堰首受清凉河即古之木里沟宋治平二年宜城令朱纮淳熈十一年总领蔡戡等凡两濬治大徳六年中政院同佥李英奉防修筑】平堰【在枣阳县西宋史河渠志绍定五年孟宗政守枣阳自城至军西十八里由八叠河径渐水侧水跨九阜建通天槽八十有二丈溉田万顷立十庄三辖使军民分屯边储丰牣】莲花堰【在光化县东二十里】坪堰【在均州南石板滩】响河堰【在均州北方山下】大白堰【在均州北响河堰之东北其北有青塘】
　　陵墓汉章陵【在枣阳县东后汉书城阳恭王祉传建武二年以皇祖皇考墓为昌陵置陵令守视后改为章陵李吉甫元和郡县志代祖父南顿君陵在枣阳县东二十七里】周楚王墓【在襄阳县南王象之舆地纪胜习池北有一大相传是楚王冡齐建元中盗尝发之】庄王墓【在襄阳县北鄾城内】伍举墓【在光化县西北三十里富村郷】卞和墓【在南漳县西南一百二十里荆山抱玉岩东】谷伯墓【在谷城县西北谷山】淳于髠墓【在宜城县北十七里舆地纪胜在宜城县北善谑驿中】宋玉墓【在宜城县南三十里宋玉宅后有三冡并列明嘉靖中建祠其旁】汉习郁墓【在襄阳县南习家池上】岑彭墓【在枣阳县东北四十里】黄宪墓【在宜城县西北十五里舆地纪胜在县北官路东府志俗呼黄家冡宪汝南人来访王逸卒葬此】娄夀墓【在光化县东南十八里舆地纪胜墓东五歩有汉熹平初所立碑题云先儒娄先生墓】刘表墓【在襄阳县东水经注襄阳城东门外二百歩刘表墓太康中为人所发见表夫妻顔色如生墓中香气逺闻三四里经月不歇今坟冡及祠堂犹高显整顿】秦孝子墓【在襄阳县东水经注沔水西有孝子墓河南秦氏性至孝事亲无倦亲没之后负土成坟常泣血墓侧人有咏蓼莪者氏为涕泣悲不自胜于墓所得病不能食虎常乳之百余日卒今林木幽茂号曰孝子墓也】蔡瑁墓【在襄阳县东南水经注孝子墓南有蔡瑁冡冡前刻石为大鹿状甚大头髙九尺制作甚工】丁兰墓【在襄阳县北邓城镇】黄尚墓【在宜城县东水经注即城南有黄家墓墓前有双石阙雕制甚工俗谓之黄公阙黄公名尚为汉司徒】秦颉墓【在宜城县南水经注新陂水厯冝城大城中迳汉南阳太守秦颉墓北颉郡人也以江夏都尉出为南阳太守迳宜城中见一家东向颉住车视之曰此防可作冡后卒于南阳防还至昔住车防车不肯进故吏为市此宅之冡前有二碑】三国汉向宠墓【在宜城县北毛家港】魏学生墓【在光化县东南水经注阴县东有县令济南刘熹魏时宰县雅好博古学教立碑载生徒百有余人不终业而夭者因其地号曰生坟南雍州记学生墓在隂县城东南十八里】晋王叔和墓【在襄阳县南岘山南】南北朝梁邵陵王纶墓【在襄阳县西南望楚山南】唐张柬之墓【在谷城县西北涓口都】孟浩然墓【在襄阳县东南鳯林山唐书孟浩然传樊泽为节度使时浩然墓碑壊符载以牋叩泽泽乃更为刻碑鳯林山封宠其墓】刘言史墓【在襄阳县城外五里皮日休刘枣强碑刘先生言史不详其鄊里相国陇西公夷简节度汉南先生为从事司功掾不恙而卒相国葬之去襄阳郭五里】宋张士逊墓【在光化县西南十七里红崖仁宗御篆其碑曰旧徳之碑今半沦汉水】李仲芳墓【在光化县旧城东门外友于村有欧阳修墓表】欧庆墓【在光化县西北广节山亦有欧阳修墓表】明邓愈墓【在城县西四十里】任亨防墓【在襄阳县东南鳯皇山】陈让墓【在谷城县治西】王琰墓【在枣阳县东古城内】李端墓【在枣阳县河东一里】
　　祠庙帝舜庙【在均州南】大禹庙【在均州南】高帝庙【在襄阳县西南】光武帝庙【有二一在襄阳县东一在枣阳县东南狮子山】太山庙【在宜城县南水经注宜城县有太山山下有庙】斜溪庙【在南漳县西一里龙王庙也宋绍兴间敕赐庙额】龙王庙【在均州东门外沧浪亭北济渡处】樊侯祠【在襄阳县北樊城祀周仲山甫】谷伯庙【在城县北八里】楚昭王庙【在宜城县南韩愈宜城驿记昭王井东北数十歩有楚昭王庙旧庙屋极宏盛今惟草屋一区然问左侧人尚云毎嵗十月民相率聚祭其前】萧相国庙【在光化县北一里祀汉萧何】高亭山祠【在城县东潜确类书筑口上有高亭山祠其神旧传是萧相国像】邓侯庙【在光化县北三里祀汉邓禹】刘公祠【在襄阳县治东祀汉刘表】厐公祠【在襄阳县东祀汉厐统明建又称鳯栖书院】诸葛武侯庙【在襄阳县西隆中山即武侯故宅　本朝雍正八年修】三高祠【在襄阳县东南明嘉靖间建祀汉厐徳公唐孟浩然皮日休】羊侯庙【在襄阳县南岘山西祀晋羊祜晋书羊祜传祜卒襄阳百姓于岘山祐平生游憇之所建碑立庙嵗时飨祭焉】习杜祠【在襄阳县南岘山明建祀晋习凿齿唐杜甫】三忠祠【在襄阳县西祀宋张顺张贵范天顺】双庙【在均州西三十里祀宋张顺张贵】
　　寺观隆庆寺【在府城内□名圎通寺唐开元初建】凤林寺【在襄阳县东南十里名胜志凤皇山旧有梁武帝寺宋之问使襄阳登鳯林山阁有诗即此防也】谷隠寺【在襄阳县东南十三里晋释道安居此】鹿门寺【在襄阳县东南三十里晋建】报恩寺【有三一在宜城县西门内明洪武间建一在枣阳县东一里宋建一在均州东北一里】普济寺【在南漳县东宋建】灵泉寺【在南漳县东南五十里一名静林寺晋隆安初建】宝林寺【有二一在枣阳县东十里明宣徳中建一在光化县南宋建】瀴源寺【在枣阳县南七十里元至正初建】甘泉寺【在枣阳县东北甘泉山元至正初建】唐徳寺【在城县东九十里隋大业中建明胡濙有记】崇宁寺【在糓城县东南半里宋建】金牛寺【在糓城县东南八十里宋宣和中建】不二寺【在糓城县南七十里梁太清中建】洞山寺【在糓城县西二十里唐贞观中建】福严寺【在光化县东】月灯寺【在光化县东北三十里元至正中建】太和宫【在均州南武当山　本朝康熈十二年遣官祭告府志元时有五龙紫霄真庆三宫明増建太和宫又有南岩玉虚清微朝天琼台王母紫虗紫建等宫俱在武当山】遇真宫【在均州南武当山大顶北明永乐中建】佑圣观【在糓城县治东元至正间建】圣母观【在糓城县西南薤山上宋大中祥符中建】修真观【在均州南武当山】
　　名宦汉王宠【为南郡太守引蛮水以灌田谓之木里沟至今民赖其利】龙述【京兆人为山都长马援称其敦厚周慎口无择言谦约节俭亷公有威诫子弟效之】胡烈【为襄阳太守恵化及人塞补决隄民因歌曰譬春之阳如冬之日耕者譲畔百姓丰溢惟我胡父恩恵难忘】晋杜预【京兆杜陵人代羊祜都督荆州缮兵甲耀威武表陈伐吴之计既平上流于是沅湘以南至于交广吴之州郡皆望风归命孙皓既平以功进爵当阳县侯】刘宏【沛国相人太安中使持节南蛮校尉荆州刺史遣君讨张昌悉防其众荆部守宰多阙宏请补选叙功铨徳随才补授甚为论者所称在任劝课农桑寛刑省赋嵗用有年百姓爱悦旧制岘方二山泽中不听百姓捕鱼宏下教改其法时流人在荆州羁旅贫乏多为盗贼宏给其田种粮食擢其贤才随资叙用专督江汉威行南服每有兴废手书守相丁宁欵宻人皆感悦争赴之咸曰得刘公一纸书贤于十部从事卒于襄阳士女嗟痛若丧所亲】皮初【刘宏用为都战帅破张昌有功宏荐为襄阳太守】蒯恒【元帝时为义军督运牙门将讨平张昌刘宏荐为山都令云】郭舒【顺阳人刘宏牧荆州引为治中宏卒舒率将士推宏子璠为主讨逆贼郭劢防之保全一州】周访【汝南安成人元帝时以破杜曽功迁梁州刺史屯襄阳务农训卒勤于采纳威风既着逺近悦服尝欲宣力中原慨然有平河洛之志善于抚辑士众皆为致死】甘卓【丹阳人元帝时假节督沔北诸军镇襄阳外柔内刚为政简恵佑税悉除市无二价州境所有鱼池先恒责税卓不收其利皆给贫民西土称为恵政王敦称兵卓露檄逺近陈敦肆逆率所统致讨襄阳太守周虑等密承敦意乃袭害卓于寝】易雄【长沙浏阳人为春陵令谯王永距王敦雄承符驰檄逺近列敦罪恶宣募县境数日之中有数千人敦遣魏又李恒袭之雄捍御累旬死者相枕力屈城陷为又所虏意气慷慨神无惧色敦遣杀之当时莫不伤惋】桓宣【谯国铚人石勒荆州刺史郭敬戍襄阳陶侃使宣攻樊城防之遂平襄阳侃使宣镇之宣招懐初附劝课农桑简刑罚畧威仪或车载鉏耒亲耘陇畆十余年间石虎再遣骑攻之宣能得众心毎以寡弱拒守庾亮谋北伐以宣为都督沔北前锋征讨军事假节镇襄阳虎使骑七千渡沔攻之三面为地窟攻城宣募精勇出其不意杀伤数百多获铠马贼解围退走宣遣步骑取南阳诸郡百姓没贼者八千余人以归宣久在襄阳绥抚侨旧甚有称绩】邓遐【陈郡人为襄阳太守襄阳城北沔水中有蛟常为害遐入水蛟绕其足遐挥劔截蛟数叚而出桓温惮遐勇免其官】郗恢【高平金鄊人孝武帝时督梁奉雍司荆扬并等州诸军事雍州刺史镇襄阳甚得关陇之和防附者动有千计】南北朝宋张邵【吴郡吴人元嘉五年领宁蛮校尉雍州刺史邵至襄阳修立隄堰创田数千顷公私充给】刘道产【彭城吕人元嘉中为雍州刺史兼襄阳太守善于临职政绩尤着蛮夷前后不服化者皆顺服百姓乐业由此有襄阳乐歌自道产始卒官道产泽被西土及防还诸蛮皆备衰绖号哭追送至于沔口】刘秀之【东莞莒人孝武镇襄阳以为抚军録事参军襄阳令襄阳有六门堰灌良田数千顷堰久决壊公私废业秀之修复之雍部由是大丰】朱修之【义阳平氏人孝武初累迁寕蛮校尉雍州刺史加都督政在寛简士庻悦附南郡王义宣反修之讨平之封南昌县侯立身清约百城贶赠一无所受去镇之日秋毫无犯计在州以来然油及私牛马食官草谷以私钱六十万偿之】齐萧赤斧【髙帝从祖弟为雍州刺史在州不营产利勤于奉公】张瓌【吴郡吴人武帝即位为寕蛮校尉雍州刺史加都督后安乐王缅临雍州行部登蔓山有野老来乞缅问何不事产而行乞耶答曰张使君临州理物百姓家得相保后人政严故至行乞缅由是深加嗟赏】萧缅【高帝兄子累迁寕蛮校尉雍州刺史加都督缅留心词讼人人呼至案前亲自頋问有不得理者勉喻之退皆无恨为百姓所畏爱及卒防还百姓縁沔水悲泣设祭于岘山为立祠】王茂【太原祁人永元中为雍州长史襄阳太守梁武便以王佐许之事无大小皆询焉】梁韦爱【京兆杜陵人高祖义师起以爱为南平王司马带襄阳郡时京邑未定雍州空虚魏兴太守顔僧都等据郡反州内惊扰爱沈敏有谋素为州里信服乃推心抚御晓示逆顺率募鄊里得千余人与僧都等战于始平郡南大破之】萧景【武帝从父弟天监中为寕蛮校尉雍州刺史加都督魏荆州刺史元志攻潺沟驱廹羣蛮羣蛮悉渡汉水来防议者以蛮累为边患可因此除之景曰穷来归我诛之不祥乃开樊城受防击志于潺沟大破之景初到州省除参迎羽仪器服不得烦扰吏人修葺城垒申警邉备理词讼劝农桑郡县皆改节自励州内清静抄盗絶迹】西魏申徽【魏郡人恭帝时出为襄州刺史时南方初附旧俗官人皆通饷遗徽性亷慎乃昼杨震像于寝室以自戒及代还人吏送者数十里不絶徽自以无徳于人慨然懐媿因赋诗题于清水亭长防闻之竞来就读递相谓曰此是申使君手迹并冩诵之】周令狐整【炖煌人孝闵帝时权镇丰州广布威惠倾身抚接数月之间化洽州府于是除整丰州刺史请移治武当诏可其奏奬励抚导迁者如市旬月之间城府周备及秩满代至民吏恋之老防送整逺近毕集数日停留方得出界其得人心如此】李迁哲【安康人天和四年镇襄阳陈将章昭达攻逼江陵梁主萧岿告急于襄州迁哲往救率所部守外城与陈将程文季战亲自防阵陈人乃退陈人又壊龙川寕朔隄引水灌城城中惊扰迁哲塞隄止水募骁勇出击频有斩获众心稍定俄敌入郭焚憢民家乃率骑分兵出南北门首尾邀之陈人复败是夜大风遂承闇进击杀伤甚众陈人始遁】王长述【京兆霸城人厯襄州刺史有能名】隋季礼成【狄道人文帝时拜襄州总管有恵政】裴政【闻喜人文帝时为襄州总管妻子不之官所受秩俸散给僚吏民有犯罪者阴悉知之或竟嵗不发至再三犯乃因都会时于众中召出亲按其罪合境惶慑令行禁止小民苏息称为神明尔后不修囹圄殆无争讼】薛道衡【河东汾阴人仁夀中检校襄州总管在任清简吏民懐其恵】顔师古【京兆万年人仁夀中李纲荐授安养尉以干治闻】房彦谦【清河人为襄州总管初内史侍郎薛道衡一代文宗位望清显重彦谦为人保加友敬及为襄州辞翰往来交错道路道衡转牧番州路经彦谦所留连数日而别】唐李慎【太宗子封纪王贞观中迁襄州刺史以冶当最天子玺书劳勉人为立石颂徳】张公谨【魏州繁水人贞观初为襄州都督以恵政闻】韩思复【京兆长安人初自滁州刺史迁襄州开元中以吏部侍郎复为襄州刺史治行名天下故吏卢僎邑人孟浩然立石岘山子朝宗开元二十二年以襄州刺史兼山南东道襄州南楚故城有昭王井传言汲者死行人虽□困不敢视朝宗移书谕神自是饮者无恙人号韩公井】元结【河南人肃宗时以吏部员外郎叅山南东道来瑱府时有父母随子在军者结説瑱令给其父母衣食瑱纳之瑱罢结摄领府事固辞侍亲归樊上】栁公绰【京兆华原人长庆中为山南东道节度使行部至邓县吏有纳贿舞文二人同系狱县令以公绰素持法谓必杀贪者公绰判曰赃吏犯法法在奸吏壊法法亡诛舞文者】裴度【河东闻喜人太和中出为山南东道节度使白罢元和所置临汉监收千马纳之校以善田四百顷还襄人】卢钧【京兆蓝田人防昌初汉水害襄阳拜钧山南东道节度使筑隄六千歩以障汉暴卢肇作诗以羙之】五代梁刘玘【雍邱人太祖时为襄州都指挥使山南节度使王班为乱军所杀推玘为留后玘伪许之明日飨士于庭伏甲幕中酒半擒为乱者杀之】汉刘审交【文安人高祖时为襄州防御使有善政】宋边光范【阳曲人建隆四年襄州节度慕容延钊征湖南以光范权知州事路当冲会饷馈无阙延钊卒复知襄州大军数万由陜路讨蜀出汉上光范复当供亿人不知劳】赵延进【顿邱人宋初伐蜀以襄州当川路津要命为铃辖同知州务蜀平专领郡事汉水嵗壊隄害民田常兴工修防延进累石为岸遂絶其患】曹翰【大名人干徳二年太祖征蜀移翰刺均州涧谷深险翰令凿石通道师旋以济诏兼西南诸州转运使自石门趋归州饷运不乏】张金操【江东人干徳四年知光化军时三司请塲院主吏有羡余粟及万石刍五万束以上者赏金操上言茍非倍取民租私减军余何以致之宜追寝其事诏从之】高保寅【太祖时知光化军张士逊其邑人也保寅一见许以逺大议者多其知人】魏丕【相州人淳化中为襄州刺史境内久旱丕诚祷二夕雨霑足】夏竦【徳安人真宗时知襄州属歳饥大发公廪不足竦又劝州大姓出粟得二万斛全活者四千余万人】耿望【真宗时知襄州请于旧地兼括荒田置营田上中下三务筑隄堰集邻州兵六百人市牛分给之种稻三百余顷又请于唐州赭阳陂置务如襄州嵗种七十余顷】张逸【荥阳人真宗时知襄州邓城县有能名知州谢泌将荐逸先设几案置章其上望阙再拜曰老臣为朝廷得一良吏乃奏之】李仲芳【清河人祥待中知光化军汉水东至干徳滙而南水悍暴而岸善□民居其冲仲芳为作石隄民数千家皆赖以安】王洙【宋城人仁宗时知襄州防贝卒叛州郡皆汹汹襄佐吏请罢教阅士不听又请毋给真兵洙曰此正使人不安也命给库兵教阅如常人无敢哗者】周湛【南阳穰人仁宗时知襄州襄人不善陶瓦率为竹屋嵗久侵据官道檐庑相逼火数为害湛至度其所侵悉彻之自是无火患】马寻【须城人知襄州时襄州饥人或羣入富家掠囷粟狱吏鞫以强盗寻曰此脱死耳其情与强盗异奏得减死论著为例】狄栗【仁宗时知谷城县县政久废栗期月称治修礼兴学自是人知尚文风俗淳羙】孙永【长社人知宜城旧有白起渠久壊永率民理塞去隘时其蓄泄】刘元瑜【河南人知襄州富人子张鋭少孤弱同里车氏规取其财乃取鋭父弃妾他姓子养之比长使自诉阴赃吏为助州断使归张氏鋭莫敢辩既同居逾年车即导令求析居元瑜察知穷治得奸状黥车窜之人服其明】欧阳修【庐陵人仁宗时为干徳令有恵政】刘兼济【祥符人为襄州兵马监押汉江暴涨兼济解衣渉水率众捍城州赖以完】张子宪【寃句人知光化军戍卒逐其帅韩纲余党作乱子宪招降之征税重人多逋负子宪奏除之】张唐英【新津人为谷城令县圃嵗畦姜贷种与民还其陈复配卖取息铨曹指为富县唐英至空其圃植千株栁作栁亭其中闻者咨羡】欧阳棐【修子神宗时知襄州曽布执政其妇兄魏泰倚声势来居襄规占田园强买民货郡县莫敢谁何指州门东偏官邸废址为天荒请之棐却之众为之请棐竟持不与】叶康直【建州人知光化县县多竹民皆编为屋康直教用陶瓦以寕火患凡政皆务以利民时丰稷为谷城令亦以治绩显人歌之曰叶光化丰谷城清如水平如衡】朱纮【熈寕初为宜城令修复木里沟溉田千顷】丰稷【鄞人为谷城令以亷明称】仇悆【益都人徽宗时为邓城令满秩耆防遮泣不得去】宗泽【义乌人建炎初知襄阳府时金人有割地之议泽上疏谏高宗览其言壮之】王焕【建炎中知武当县贼犯均州焕率州人保山砦贼至举家死之】陈桷【温州平阳人绍兴中知襄阳府充京西南路安抚使襄汉兵火之余民物凋瘵桷请于朝乞蠲减赋税均房兵叛桷遣将平之而后以闻汉水决溢躬率兵民筑隄民居赖以无虞】虞允文【仁夀人隆兴元年除湖北京西制置使时朝议欲弃唐邓海泗四州允文五疏力争三年拜四川宣抚使过襄阳奏修府城】张杓【绵竹人寕宗时知襄阳府陈应祥党琪等谋袭均州杓部分掩捕斩其为首者二人尽释党与反侧以安】莫蒙【归安人知光化军谋知金渝盟郡乏舟众以为虑蒙力为办集及敌犯境民赖以济】柴中行【余干人寕宗时为京西转运使中行谓襄阳乃自古必争之地修御尤宜固宻天方旱尽捐调税斥征官黥务吏甘澍随至官取盐钞赢过重课日増钞日壅中行掲示通衢一钱不増商贾大集改知襄阳兼京西帅时襄州兵政久弛中行白于朝考覈军实旧额二万二千人存者半亟招补虚籍劾李珙不法以惩贪守明扈再兴有功以厉诸将】李燔【南康建昌人朱子弟子为襄阳府教授复徃见朱子凡诸生未达者先令访燔俟有所发乃从朱子折衷诸生畏服】赵方【衡山人寕宗时为京湖制置使兼知襄阳府金兵围枣阳方遣孟宗政扈再兴等援之围解金兵又逼至枣阳随州相持逾年无日不战敌三面来攻方与政等表里合谋犄角追击金兵遂溃金讹可复大举围枣阳方命宗政守城金顿兵八十余日不能防遣再兴尅期合战宗政自城中出夹击金兵大溃讹可单骑遁金兵至樊城方命再兴阵以待之方亲视师金人三日不敢动遂遁再兴败金兵于灵山方得疾力疾犒师第其功上之病革曰未死一日当立一日纪纲引再兴卧内勉以报国贻书宰相论疆塲大计卒之夕有大星陨于襄阳】杨恢【知均州建立比干祠以劝忠励俗金兵围均州甚急恢率官吏尽力固守卒全其城】陈表臣【为宜城令爱民如子持已不汚修水渠以广溉田起水门四十六民享其利】李曽伯【淳祐中为京湖安抚制置兼屯田使疏言襄阳新复之地请蠲租三年诏从之】张顺【民兵部将也咸淳中襄阳受围李庭芝募死士徃援求将得顺与张贵俱智勇素为诸将所服发舟出江贵先登顺殿之乘风破浪犯重围黎明抵襄阳城下城中闻救至踊跃百倍及收军失顺越数日有浮尸遡流上被甲胄执弓矢直抵浮梁视之乃顺也身中四创六箭怒气勃勃如生诸军惊以为神结冡敛立庙祀之】张贵【亦民兵部将号竹园张援襄阳围既抵襄城募二士能伏水中数日不食使持蜡书赴郢求援还执许发兵五千驻龙尾州以助夹击刻日既定贵东下帐前一人亡去贵至小新城元兵得逃卒之报据龙尾洲出不意杀伤殆尽贵身被数十抢力不支见执不屈死襄帅吕文焕以贵附顺冡立双庙祠之】牛富【霍邱人咸淳中为侍卫马军司统制戍樊城累战不衂数射书襄阳城中遗吕文焕相与固守为唇齿两城凡六年不防富力居多城破富率死士百人巷战死伤不可计身被重伤赴火死赠静江军节度使谥忠烈赐庙建康】王福【咸淳中为禆将守樊城城破牛富死福亦赴火死】元杨惟中【宏州人太宗时皇子科绰伐宋命惟中于军前行中书省事克宋襄阳诸府凡得名士数十人收伊洛诸书送燕都立宋大儒周惇颐祠建太极书院延儒士赵复王粹等讲授其间　科绰旧作濶出今改正】贾真【郑州人世祖时知襄阳府视政暇未尝废学从戎亦槖驼负书】安达拉【防古人至顺元年迁襄阳路达噜噶齐山西大饥河南行省恐流民入境为变檄守武关安逹拉验其良民輙听其度闗既入煮粥以食所活数万人又城临汉水嵗有水患为筑隄城外遂以无虞　安逹拉旧作谙都刺达噜噶齐旧作达鲁花赤今俱改正】塔布台【防古人为襄阳録事司达噜噶齐魏王军汝亳塔布台来供饷王为贼所执塔布台驰骑夺王亦为贼所得贼令其拜拒而诟之且与者角遂支解之　塔布台旧作塔不台今改达噜噶齐译已见前】博啰特穆尔【高昌人至正中为襄阳路达鲁噶齐捕斩郧县叛人田端子等未几帅兵救糓城与贼相持军乏食遣从子玛哈实哩求粮于襄阳不应明年襄阳失守领义兵二百人且战且引至监利乃紏合诸义兵五千人仍趋襄阳连战败贼生擒贼党刘咬儿又枭贼将刘万户许堂主等是日甫至襄兵犹未食贼大至与战抵暮被重创麾其侄曰吾以死报国汝无留此玛哈实哩泣曰死生从叔父既而被执骂贼遇害玛哈实哩率家奴求其尸战没于阵举家死者二十六人　博啰特木尔旧作索罗帖木儿达噜噶齐译见前玛哈实哩旧作马哈失力今俱改正】谷廷珪【知襄阳县特黙格兵入境官吏皆遁廷珪与主簿张徳独不去被执不屈死之　特黙格旧作鐡木哥今改正】明邓愈【虹县人从太祖起兵为湖广行省平章镇襄阳开设公署増筑城池抚安兵民江汉士庶乐业四境以安】尹希文【武清人洪武间知宜城县邑人爱之秩满輙乞留在任二十七年官卒】高宁【正统初知谷城县勤于政事古羊粉水二河隄岸久圮寕修完好年嵗屡丰】李人仪【荣昌人天顺中知襄阳县以干济称】何源【泾州人正统中知襄阳府筑大隄修学宫及羊祜祠民徳之为立汉岘同清碑】王琬【吴县人成化中知光化县剧贼刘千斤作乱朝廷出师勦平流民散处山泽虑生变议尽驱出境琬独事招徕既而遣都御史原杰来抚安琬乃单骑入山谕以威徳编为里社缓其赋役民遂帖然后以中贵人往来需索弃官归】徐翀【丰城人宏治中知枣阳县邑鲜积储翀乃规画置预备仓二所储谷至万斛值嵗歉民甚赖之】聂贤【长夀人正徳中补湖广荆南兵巡副使驻襄阳疆毅饶干用修城及大堤筑蒋家埠捍水全活者万家】呉华【东郷人正徳中知襄阳府爱民养士建尊经阁集百家书公余輙讲谕授诸生毁淫词奬忠节凡古名贤无祠者创庙宇置田祭之】呉昻【海防人正徳中知宜城县民有领种官庄者畆收三分谓之老畆又量田加租昻斟酌租课但徴老畆租民皆便之】安邦【确山人正徳中知枣阳县会流贼赵鐩刘文质等来攻凡二十七昼夜邦率众力御城得全贼退即筑城民皆安堵如故】吕颙【宁州人嘉靖中知襄阳府汉水暴涨壊堤及城颙多方捍之民頼以安】徐学谟【嘉兴人嘉靖中知襄阳府时景王之国以安陆地小欲以襄之沙市益之学谟力持不可王不能夺在任刚毅不挠以亷着声】王可宾【内乡人隆庆中知南漳县建讲堂以造士丈地畆以均徭役清隠漏民懐其惠】万振孙【合肥人万厯中知防阳府作人造置学田一千三百余畆社学一百有八所独建书院一助建者六所】冯若愚【慈谿人万歴中知襄阳府时宗藩扰民羣校络绎出侮州邑长吏若愚一切禁断之藩不敢逞又诏开矿税珰聚亡命生事若愚捕珰役数十人悉以石投诸江珰遂戢寻中以事罢去】何栋如【无锡人万厯中襄阳府推官执法公明时税珰骄横栋如按捕其党置之法中蜚语被逮寻得白】王业浩【余姚人初知谷城卓异调繁襄阳轻刑缓赋劝农息争防下诏捕蝗乡民负担来献业浩计蝗发赈民徳焉】刘宇【兴安州人万厯中知襄阳县廉公有威临事敏干初宜城大猾占襄民地七百畆收其租入而遣赋以累襄民者十余年宇按视之立呼前输赋者尽分其地】王之瀚【綘州人万　厯　中　知枣阳县力　阻　开　矿忤税监陈奉被逮下狱斥为民】王家业【西安人万厯中知均州州南四十里石板滩有堰灌田数百顷废圯近百年家业莅任特为修治至今赖之】金九陛【全椒人崇祯中知枣阳县释寃狱恤穷黎蝗不入境流防躏郧襄九陛练民兵储粮以待七年张献忠入境九陛潜兵击之杀其渠混天一字王贼再来攻九陛却之自是不敢犯】胡承熙【应天人崇祯中知均州有能声迁刑部员外郎未行流防防城执之不屈与其子尔英死之　本朝乾隆四十一年　　赐谥节愍】王瑞柟【浙江人崇祯中擢兵备佥事驻襄阳张献忠就抚于熊文灿瑞柟力持不可与左良玉谋执之文灿不从未几献忠叛留书于壁具列上官受赇之数而题其末曰不受我赇者王兵备一人也　本朝乾隆四十一年　　赐谥曰忠节】阮之钿【桐城人崇祯中知糓城县未至任张献忠防城据之以求抚总理熊文灿许之处其众数万于四郊渐肆行刼之钿上牒言状不报明年献忠叛之钿仰药未死贼杀之焚尸赠尚寳少卿　本朝乾隆四十一年　　赐谥忠节】邝曰广【南海人崇祯时襄阳府推官流防至曰广守南城夜半贼上城曰广防服危坐不为动贼杀之子逢明逢防俱被害　本朝乾隆四十一年　　赐谥烈愍】黎民安【金谿人官游击驻襄阳流防防城民安率所部千人战矢尽被缚骂贼死　本朝乾隆四十一年　　赐谥烈愍】李大觉【金谿人崇祯时知谷城县兼署襄阳县事城陷繋印于肘缢死堂上　本朝乾隆四十一年　　赐谥节愍】郭裕【新淦人崇祯中知枣阳县流冦来犯时左良玉屯近邑裕邀与共击却之后贼众复至裕发礟石毙贼无算贼攻益力城防裕身被数槊大骂贼为贼支解阖门遇害　本朝乾隆四十一年　　赐谥忠烈】万敬宗【南昌人崇祯末知光化县流防破城死之本朝乾隆四十一年　　赐谥节愍】陈美【新建人崇祯末知宜城县流防来攻率民城守】
　　【躬冐矢石固拒八昼夜力尽被执骂不絶口贼怒以火然其身死　本朝乾隆四十一年　　赐谥忠烈】
　　本朝李藻【阳城人顺治初大将军豫王帅兵南下委署襄阳副使议复荆州襄阳城门久燬藻潜度尺寸宻为门由水道载入翼日门成贼众骇遁】刘开文【邹平人顺治初任下荆南道副使王光防叛被执死之时知府王鑛襄阳知县潘朝祐俱死难鑛祥符人朝祐杞县人】王良弼【平顺人顺治初知光化县城中止十七家多方招徕民稍安集时流贼未熸良弼多方防御寝食城上月余力疾冐矢石战守贼遁去良弼以劳瘁卒】姚延儒【乌程人顺治初知南漳县贼郝摇旗等防城死之事　闻赠官廕子时同死者训导贺来防天门人】唐士杰【辽东人顺治中知南漳县流贼盘踞西山士杰力战不胜自焚死】汤家相【赵城人顺治进士知南漳县甫下车而防至坚壁清野遣兵斩伪将马臣孙信冦乃遁招民垦田六百余顷修永泉八观水利漳民赖之】王进忠【山海卫人康熈初襄阳前营逰击剿西山贼遇伏死之】张所蕴【高阳人康熈初襄阳前营守备剿西山贼血战三昼夜矢尽遇害时战死者千总李三畏邓州人把总孙继冈新野人】
　　人物周宋玉【楚宜城人屈原弟子隽才辨给善属文为楚大夫闵其师屈原忠而放逐乃作九辨以述志唐勒之于襄王复着赋以自见后世修辞者称之】汉刘縯【字伯升舂陵人光武帝之长兄性刚毅慷慨有大节王莾簒縯发舂陵子弟部署宾客与新市平林兵合军而进斩甄阜梁邱赐于潢淳水破严尤陈茂于育阳后为更始所害光武即位追封齐王谥曰武】习融【襄阳人有徳行不仕子郁字文通建武中拜侍中对襄阳侯】刘珍【一名寳字秋孙蔡阳人少好学永初中为谒者仆射邓太后诏使校定东观诸书又诏作建武以来名臣传延光五年转卫尉卒官珍着誺颂连珠凡七篇又撰释名三十萹以辨万物之称号】王逸【字叔师宜城人元初中举上计吏为校书郎顺帝时为侍中着楚辞章句行于世其赋诔书论及杂文凡二十一篇又作汉诗百二十三篇子延夀字文考少游鲁国作灵光殿赋后蔡邕亦造此赋未成及见延夀作甚竒之遂辍翰焉】李昺【字子然鄼人习鲁诗京氏昜笃行好学不羡荣禄室家相待如賔州府辟召及公车征皆不应】何颙【字伯求襄鄊人少游学洛阳与郭林宗贾伟节等相好显名太学友人虞伟髙有父讐未报笃病将终颙往之伟高泣诉颙感其义为复雠以头醊其墓及陈蕃李膺之败颙与蕃膺善乃变姓名亡匿汝南党事起颙私入洛阳为求援救全免者甚众党锢解辟司空府董卓秉政与司空茍爽司徒王允共谋卓以他事为卓所繋忧愤而卒】谢该【字文仪章陵人明春秋左传为世名儒门徒数百千人建安中河东人乐详条左氏疑滞数十事以问该皆为通解之名谢氏释行于世仕为公车司马令父母老托疾去官少府孔融荐拜议郎以夀终】厐徳公【襄阳人居岘山之南未尝入城府夫妻相敬如宾荆州刺史刘表数延请不能屈乃就候之徳公释耕于垄上而妻子耘于前表指而问曰先生若居畎亩而不肯官禄后世何以遗子孙乎徳公曰世人皆遗之以危今独遗之以安虽所遗不同未为无所遗也表叹息而去后遂携其妻子登鹿门山采药不返】司马徽【字徳操襄阳人善知人同郡厐徳公称为水镜先主尝问世事于徽徽曰儒生俗士岂识时务识时务者在乎俊杰此间自有伏龙鳯雏先主问为谁曰诸葛孔明厐士元也】黄承彦【襄阳人高爽开朗为沔南名士以女妻诸葛亮】蒯良【字子柔中卢人刘表为荆州刺史延之与谋良曰众不附者仁不足也附之而不治者义不足也茍行仁义百姓归之如水就下何患不从】蒯越【字异度良弟深中足智大将军何进辟为东曺椽越劝进诛诸阉宦进犹豫不决越知进必败求出为汝阳令佐刘表定荆州遣人诱宗贼斩之又与厐季説防江夏贼张虎陈生于襄阳后归曺操晋官至光禄勲】杨虑【字威方襄阳人少有徳行为江南冠冕州郡礼召诸公辟请皆不能屈年十七卒鄊人宗贵号曰徳行杨君】三国汉厐统【字士元襄阳人徳公从子少朴钝未有识者惟徳公重之年十八使诣司马徽徽与语自昼达夜甚异之称为南州士之冠冕后为郡功曺先主领荆州统以从事守耒阳令在县不治免官鲁肃遗先主书曰厐士元非百里才使处治中别驾之任始当展其骥足耳诸葛亮亦以为言先主与语大噐之以为治中从事亲待亚于亮从先主入蜀劝取益州进围雒县统率众攻城为矢所中卒年三十六先主痛惜流涕追赐爵关内侯谥曰靖】习珍【襄阳人仕蜀汉为禆将孙权袭杀关忠义珍与樊胄等举兵弗克潘濬招降珍曰我必为汉鬼不为吴臣粮尽自裁】马良【字季常宜城人兄弟五人并有才名鄊里为之谚曰马氏五常白眉朂良良眉中有白毛故以称之先主辟良为左将军后遣使吴孙权敬待之先主称尊号以良为侍中及东征吴遣良入武陵招纳五溪蛮夷蛮夷渠帅皆受印号咸如意防防先主败绩于夷陵良亦遇害】董恢【字公绪襄阳人入蜀以宣信中郎副费袆使吴孙权问祎曰杨仪魏延牧竖小人若一朝无诸葛亮必为祸乱矣诸君曽不知防虑乎袆不能答恢曰仪延不协起于私忿无黥韩难御之心也今方埽除强贼混一区夏功以才成业由才广若舍此不任防其后患非长计也诸葛亮闻之以为知言恢还辟为丞相府属迁巴郡太守】习祯【字文祥襄阳人有风流善谈论随先主入蜀厯雒郫令南广汉太守子忠亦有名宦至尚书郎忠子隆为歩兵校尉掌校秘书】辅匡【字元弼襄阳人随先主入蜀益州既定为巴郡太守建兴中徙镇南右将军封中鄊侯】杨仪【字威公襄阳人初为关忠义功曺建兴三年丞相亮以为叅军迁长史亮数出军仪常规画分部筹度粮谷不稽思虑斯湏便了军戎节度取辨于仪十二年随亮出屯谷口亮卒仪领军还魏延反仪讨平之】杨颙【字子昭襄阳人入蜀为巴郡太守丞相诸葛亮主簿亮常自校簿书颙諌曰为治有体上下不可相侵故古人称坐而谕道谓之三公今明公为理亲自校簿书流汗竟日不亦劳乎亮谢之后为东曹属典选举】马谡【字防常良弟以荆州从事为先主入蜀除绵竹成都令越嶲太守才气过人好谕军计丞相诸葛亮防加器异亮征南中问计于谡谡曰用兵之道攻心为上愿公服其心而已亮纳其防赦孟获以服南方故终亮之世南方不复反】廖化【字元俭襄阳人为关忠义主簿荆州既属吴思归先主乃诈死因擕持老母昼夜西行防先主东征遇于秭归先主大悦以化为宜都太守后主时为丞相参军后假节领并州刺史封中鄊侯以果烈称】向朗【字巨达宜城人少师事司马徳操先主以为巴西太守后主时领长史建兴六年免官朗少以吏能见称及去职潜心典籍年逾八十犹手自校书讲论古议不干时事执政以下皆敬重焉子条亦博学多识为御史中丞】向宠【朗兄子先主时为牙门将秭归之败宠营特全后为中部督典宿卫兵诸葛亮当北行表称将军向宠性行淑均晓畅军事迁中领军延熙三年征汉嘉蛮夷遇害】魏厐山民【徳公子有令名娶诸葛亮姊为魏黄门吏部郎】吴李衡【字叔平襄阳人闻羊道有人物之鉴徃干之道曰多事之世尚书剧曹郎才也是时校事郎吕壹操弄威柄大臣莫敢言道曰非李衡无能困之者遂共荐为郎孙权引见衡口陈壹奸短数千言权有媿色数月壹被诛而衡大见显擢后为丹阳太守加威逺将军】张悌【字巨先襄阳人少有名理孙休时为屯骑校尉晋伐吴孙皓使悌督诸葛靓等帅众渡江逆战靓大败退走使迎悌悌不去靓自牵之悌曰今日以身殉社稷复何遁也靓收泪放之为晋军所杀】习温【襄阳人识度广大始为荆州大公平甚得州里之誉厯长沙武昌太守选曺尚书长子字执法郎毎出车骑导从甚盛温怒杖责之曰贵而能贫始可以无患可以侈靡竞乎】晋罗宪【字令则襄阳人父防为蜀广汉太守宪年十三能属文早知名性方亮严整待士无倦轻财好施不营产业由蜀归晋持节领武陵太守泰始初入朝诏曰宪忠烈果毅有才策器干可给鼓吹卒追封西鄂侯谥曰烈】厐涣【襄阳人徳公孙晋太康中为牂牁太守去官归鄊鄊人宗敬之里中化其徳让少壮皆代老者担】罗友【字它仁襄阳人累官广益二州刺史在藩举其宏纲不存小察甚为民吏所安悦】习凿齿【字彦威襄阳人博学洽闻以文笔著称荆州刺史桓温辟为从事累迁别驾温出征伐凿齿或从或守所在任职毎处机要莅事有绩善尺牍论议温甚器遇之时温觊觎非望凿齿在郡着汉晋春秋以裁正之起汉光武终于晋愍帝于三国时以蜀为正统凡五十四巻临终上疏谓晋宜越魏継汉不应以魏后为三恪】南北朝宋栁元景【字孝仁襄阳人世祖镇襄阳以元景为武威将军随郡太守朝廷大举北侵加元景建威将军总统军师向陜合战魏军大溃再出北侵威信着于境外世祖即位拜侍中寻转寕蛮校尉雍州刺吏平鲁爽及臧质封巴东郡公受遗诏辅防主理朝务有宏雅之度是时在朝多事产业惟元景独无所营】齐栁世隆【字彦绪元景兄子读书折节涉猎文史与张绪王延之沈琰为君子交宋时以平沈攸之功封贞阳县侯齐髙帝践阼进爵为公居母忧寒不衣絮杖而后起性清亷惟日事坟典在朝不干世务垂廉鼓琴风韵清逺甚获世誉卒赠司空谥忠武子忱年数嵗世隆及妻阎氏疾忱衣不解带经嵗及居丧以毁闻梁时封州陵伯】梁栁庆逺【字文和元景弟子仕齐为魏兴太守郡遭暴水人欲移于圮城庆逺曰吾闻江河长不过三日命筑土而已俄而水退百姓服之梁武帝临雍州辟为别驾尽试协赞武帝受禅封云杜侯出为雍州刺史士庻懐之卒谥忠】栁恽【字文畅世隆子少有志行好学善尺牍与陈郡谢瀹邻居深所交爱防曰宅南栁郎可为仪表试守鄱阳相听属吏得尽三年防礼署之文教百姓称焉梁武帝至建业惮上牋请城平之日先收图籍及遵汉高寛大之义帝从之恽立性贞洁再为吴兴太守人吏懐之少工篇什复善弹琴投壶射必命中碁品第二武帝尝称之曰栁恽可谓具美分其才技足了十人恽弟憕累官蜀郡太守为政亷恪益部懐之恽子偃年十二梁武帝引见问读何书对曰尚书问有何美句对曰徳惟善政政在养民众咸异之后为驸马校尉封都亭侯】冯道根【字巨基酂人少失父家贫佣赁以养母年十二以孝闻高祖起义师以道根为骁骑将军尝为先锋防阵能检御部曲高祖尝指道根示尚书令沈约曰此人口不论勲约曰此陛下之大树将军也厯处州郡和理清静在朝廷虽贵显而性俭约所居无噐服侍卫萧然如素士当世服其清退为散骑常侍左军将军卒谥曰威】郭祖深【襄阳人武帝时为后军行叅军诣阙上封事二十九条帝虽不能悉用然嘉其正直为南津校尉搜捡奸恶不避彊御朝野惮之絶于干请令行禁止江中尝有贼祖深自率兵讨之遂大破贼长江肃清】吉翂【字彦霄冯翊莲勺人家居襄阳防有孝性遭所生母忧水浆不入口父为吴兴原鄊令为吏所诬逮诣廷尉耻为吏讯虚自引咎罪当大辟翂年十五挝登闻鼓乞代父命武帝疑其受教于人敇廷尉严加胁诱廷尉乃盛陈徽纆厉色问之对曰诚不忍见父极刑明诏听代不异登仙廷尉矜之欲寛其械翂弗听竟不脱械事闻帝宥其父后丹阳令欲举翂纯孝翂固辞曰父辱子死斯道固然若翂当此举则是因父卖名固拒止之后辟本州主簿监万年县朞月化行】张景仁【广平人父为同县韦法所杀景仁时年八嵗及长志在复讐后遇法于公田渚手斩其首以祭父墓诣郡自防乞依刑法简文在镇下诏褒羙之原其罪】栁敬礼【庆逺孙累官扶风太守大寳中陷于侯景与南康王防理谋袭景尅期将发萧贲告景遂遇害】杜崱【襄阳人父懐珤累有军功卒谥桓侯兄嶷膂力絶人号为杜彪崱防有志气以胆勇称归梁元帝封枝江县公讨平侯景破齐将郭元建败降陆纳平武陵王于硖石卒谥武崱兄弟九人兄嵩岑嶷岌巚岸及弟嵸防安并知名岑子龛元帝时封中庐县侯破侯景将侯子鉴江陵既防贞阳侯渊明绍梁嗣改封溧阳县侯】张彪【襄阳人临城公大连出牧东扬州以彪为中兵叅军后奉表元帝帝甚嘉之及侯景平王僧辩遇之甚厚引为爪牙僧辩见害彪据会稽拒陈文帝败入若邪山为陈将章昭达所杀】周栁霞【一名遐字子升元景族孙防而爽迈神彩嶷然仕梁除尚书工部郎周保定中征为霍州刺史导民以徳民感化之天和中卒霞有志行父卒于扬州自襄阳奔赴六日而至哀感行路奉丧泝江西归中流风起舟几覆霞抱棺号恸愬天俄顷风息其母尝乳发疽霞吮脓止其痛旬日遂瘳咸以为孝感所致】栁靖【字思休霞子少方雅博览坟籍梁大定中为尚书度支郎厯河南徳广二郡守雅逹政事所居皆有治术隋文帝征之以疾固辞闭户以琴书自娱足不厯园庭子弟有过靖必下帷自责长防相率拜谢于庭靖然后见之朂以礼法于是鄊里亦化之】杜叔毗【字子弼襄阳人早孤事母以孝闻仕梁为宜丰侯萧修府直兵参军西魏逹奚武围修于南郑修令叔毗请和周文帝见而礼之使未及还而修中直兵曺策谋以城防武时叔毗兄君锡从子映映弟晰各领部曲策诬以谋叛加害叔毗志在复雠恐坐及其母母曰若曺策朝死吾以夕殁亦所甘心遂白日手刃策于京城面请就戮周文帝舍之遭母忧哀毁骨立殆不胜防后从南伐军败为陈人所禽将降之叔毗辞色不挠遂被害】隋栁庄【字思敬霞子少有器量博览坟籍兼善辞令蔡大寳见之叹曰襄阳水镜复在于兹后仕隋为给事黄门侍郎明习旧章雅达政事凡所驳正帝莫不称善官至饶州刺史】栁【字頋言世隆曽孙少聪敏解属文好读书所览将万巻仕梁入隋转晋王谘议参军王好文雅招引才学之士诸葛颍虞世南等百余人以充学士而为之冠王以师友处之官至秘书监封汉南县公】唐张柬之【襄阳人中进士第永昌元年以贤良召年七十余矣对策者千余东之为第一出为合蜀二州刺史故事歳以兵五百戍姚州地险瘴到輙死柬之上疏论其俄为荆州长史以狄仁杰荐迁秋官侍郎姚崇复荐之即日拜同鳯阁鸾台平章事进鳯阁侍郎首建谋诛张易之昌宗迎中宗复辟以功封汉阳郡王为武三思所防罢知襄州持下以法虽亲旧无所纵贷未几流泷州忧愤卒景云元年赠中书令谥曰文贞】杜易简【襄阳人九嵗能属文长博学为岑文本所器官至开州司马】杜审言【字必简易简从弟少与李峤崔融苏味道为文章四友官至修文馆直学士坐事贬吉州司户司马周季重构其罪繋狱审言子并年十三刺季重于座为左右所害】尹怦【字守忠襄阳人父嗣宗居丧尽礼怦年十三竭力畎亩勤若养亲父疾笃怦不解衣厯年形貎顿瘠几至殒灭父卒庐墓负土成坟朝夕咷有紫芝产墓侧龙朔中刺史封道洪改其闾为南陔里张东之为记子防先孙仁恕皆有孝行俱被旌表】席豫【字建侯襄阳人年十六擢上第太平公主闻其名将表为谏官豫耻汚遁去俄举贤良方正异等累迁考功司员外进绌清明拜吏部侍郎典选六年防寒逺士多至台阁当时推知人天宝六年进礼部尚书以使者按行江南江东淮南南方俗死不豫教以埋敛明列科防俗为之改豫清直无欲当官不为权势撼卒谥曰文弟晋亦以文名当时】孟浩然【襄阳人少好节义喜振人患难隐鹿门山年四十乃逰京师尝于太学赋诗一座嗟伏无敢抗张九龄王维雅称道之采访使韩朝宗约同至京师欲荐诸朝防故人至剧饮欢甚遂不赴】杜甫【字子羙审言孙天寳十三年献三礼赋帝奇之擢右卫率府胄曹叅军防禄山乱天子入蜀肃宗立自鄜州羸服奔行在为贼所得亡走鳯翔上谒拜右拾遗房琯败陈涛斜罢相甫上疏救出为华州司功叅军弃官客秦州俄流落剑南依严武武表为检校工部员外武卒客耒阳卒甫数遭防乱挺节无所汚为歌诗伤时挠乱情不忘君人怜其忠云】栁识【字方明襄阳人工文章与萧颍士元徳秀刘迅相上下练理创端往往诣极当时作者服其简防】栁浑【字夷旷襄阳人天宝初擢进士第累官尚书右丞朱泚乱浑匿终南山贼素闻其名以宰相召浑赢服歩至奉天改官防骑常侍贞元三年同中书门下平章事帝常择吏宰畿邑而政有状召宰相语皆贺帝得人浑独不贺曰此特京兆尹职耳非陛下所冝帝然之浑瑊与吐蕃会盟浑曰吐蕃难以信结臣窃忧之后吐蕃刧盟将校皆覆帝大惊曰卿儒生乃知军戎万里情乎益礼异之浑清俭不营家产善属文卒谥曰贞】朱放【字长通襄州人隐居剡溪贞元初召为拾遗不就有诗一巻】鲍防【字子慎襄阳人代宗时屡迁太原节度使人乐其治诏图形别殿贞元元年策贤良方正得穆质栁公绰崔邠等世羙防知人卒后赠太子少保谥曰宣防工诗与中书舍人谢良弼友善时称鲍谢云】皮日休【字袭羙襄阳人咸通八年进士崔璞守苏辟军事判官入朝授太常博士后为黄巢所杀日休工诗与陆龟防齐名号皮陆】冯行袭【武当人以谋勇称中和初鄊豪孙喜聚众谋攻城行袭伏士江澳诱喜斩之刘巨容表为均州刺史李茂贞养子継臻防金州行袭攻破之昭宗授行袭金州防御使杨守亮将袭京师道金商行袭逆战破之就擢戎昭军节度使】宋张巨源【襄州人五世同居绍旌门巨源素习法律太平兴国中赐明法及第】刘芳【襄州人五世同居诏旌门淳化四年来贺夀寕节赐进士出身】常元绍【襄州人十世同居真宗时旌表仍蠲其课调】张士逊【字顺之干徳人淳化进士厯知射洪襄阳邵武县以寛厚得民真宗时充河北转运使河侵棣州诏徙州阳信粮多不可迁士逊贷栗于濒河数州期来嵗输阳信公私利之仁宗时同中书门下平章事康定初士逊言禁兵久戍边其家有不能自存者帝命出内藏緍十万赐之致仕卒谥文懿士逊持正寛厚人有挟怨诬讦执政谏官者恒于帝前解免之被搆防者多获保全子友直字益之仁宗令馆阁读书累迁知越州州民毎春敛财大集僧道士女谓之祭天友直下令禁絶取所敛财建学以延诸生弟友正字义祖居小阁学书足不出户积三十年不辍遂以书名】欧庆【字贻孙光化人以通三礼出身居官亷平宗族孤防者皆养于家及卒欧阳修为表其墓】戴国忠【光化人庆厯进士官屯田郎中欧阳修称其忠信笃于朋友孝弟孚于宗族礼义达于鄊里】张问【字昌言襄阳人进士起家通判大名府羣牧地冐入于民有司按籍括之持诏书夺民田至毁室庐发邱墓问以为非朝廷意具状以闻仁宗立罢之擢河北转运使所部地震河决议欲调民三十万筑隄问言隄未能为益劳民非计神宗从之熈寕末知沧州独不行新法累官正议大夫】米芾【字元章襄阳人厯官知无为军召为书画学博士为文竒险不蹈袭前人妙于翰墨沈着飞翥得王献之笔意画山水人物自名一家尤工临移至乱真不可辨官至知淮扬军子友仁字元晖力学嗜古亦善书画世号小米仕至兵部侍郎敷文阁直学士】张嵲【字巨山襄阳人宣和三年上舍选中第绍兴五年召对嵲言荆襄夀春当择良将劲兵戍守其地除秘书省正字六年地震嵲奏请薄赋安民再迁著作请择儒臣为蜀荆襄帅九年除司勲员外郎金人败盟上命两省卿监曺各草檄以进独取嵲所进者播之四方升实録院修撰论王徳擅退军不当受承宣防御使封还词头官至敷文阁待制】李道【光化人绍兴三十一年为荆南都统金将刘蕚入光化道率鋭卒至茨湖与蕚对垒无日不战蕚毁光化屋作船栰以渡江道率众下水鏖战尽夺船栰遂复光化】孟宗政【字徳夫枣阳人豪伟有胆畧开禧中金兵逼襄邓宗政率义士夺其辎重累官京西钤辖驻劄襄阳金兵至枣阳赵方檄宗政援之午发岘首迟明抵枣阳驰突如神金兵宵遁差权枣阳军初视事一爱仆犯新令立斩之军民服栗于是筑隄积水修治城堞简阅军士金兵围城厯三月大小七十余战宗政身先士卒金兵奔溃讹可攻枣阳百方守御血战十五阵讹可弃帐走宗政出兵防湖阳县燔烧积聚夷荡营砦金人自是不复窥襄汉中原遗民来归者以万数宗政发廪赡之为给田剏屋与居籍其勇壮号忠顺军俾出没唐邓间威振境外卒之日边城为罢市恸哭】孟珙【字璞玉宗政子从父在行间屡建防立功累迁亰西副将总忠顺军绍定元年剏平堰于枣阳建通天槽八十三丈溉田十万顷立十荘三辖使军民分屯嵗收赡裕未几为京西兵马铃辖斩邓贼武天锡破金将武仙擢江陵府副都统制端平元年与元兵破蔡州灭金帅师至东京谒陵二年授主管马使司公事驻黄州朝辞帝问和议对曰臣介胄之士当言战不当言和元兵北攻诏珙往援累战皆防复郢州荆门襄阳珙防元兵必道施黔以透湖湘乃遣兵屯峡州归州以弟瑛驻施州弟璋驻澧州以御之进四川宣抚使大兴屯田元兵至珙下令不许弃寸土权开州梁栋弃城斩以狥由是诸将禀令惟谨后镇江陵卒谥忠襄珙忠君体国与人一以恩意抚接其学邃于易着警心易赞】石潨【光化人博古通今其诗淡泊时出伟丽有沧浪集官至朝散郎】张惟孝【字仲友襄阳人通春秋工骑射开庆元年至江陵宣抚姚希得奇其才罗致之时鼎澧五州甚危惟孝击鼓耀兵不数日众至万人数战俱防江上平制置使吕文徳招之不就而遁】元金希説【襄阳人博通经史善属文官至内台御史弟希舜亦有才名】陶元榦【襄阳人淹贯经史尤明易理尝注易世称为陶易】明兰以权【襄阳人博学能诗洪武初以才选授中书省照磨时广西未靖遣权抚之至则宣布徳威而獠人感化未几陞应天府尹以端谨称】任亨防【襄阳人少颍悟洪武中擢进士第一厯官礼部尚书太祖重其学行毎呼襄阳任而不名出使安南为蛮邦所重】陈让【谷城人洪武举人授刑部主事谳狱明允改御史寻擢刑部郎中以公廉称】廖升【襄阳人早以学行知名洪武中为左府断事擢太常少卿建文元年修高帝实録燕师渡江升恸哭与家人诀自缢死　本朝乾隆四十一年　　赐諡曰忠节】李文郁【字允实襄阳人由贡生授教谕永乐中累迁户部侍郎佐夏原吉治河未几坐事谪辽东二十年洪熈初召为通政参议性介直持守坚正久处患难不移其志】王忠【字克诚襄阳人永乐中袭寛河卫千户扈从北征先登战殁于三岔口赠都督】王纳【谷城人永乐进士授高唐知州教稼穑新学校均租赋省刑罚值嵗荒赈救多所全活秩满父老诸阙恳留宣宗经其地闻纳善政嘉之赐以金绮】宋祐【襄阳人天性至孝母病刲服及殁水浆不入口者累日啜粥者十有五年待诸弟极友爱子钊亦以孝闻】杜衡【南漳人居家孝友父卒庐墓三年景泰初任楚雄府推官持已亷洁决狱平恕秩满致仕行李萧然】曹璘【字廷辉襄阳人成化进士厯官御史孝宗时抗章劝讲学行孝凡十事悉嘉纳之出按两粤逺近肃清访陈献章于新防服其言论引疾归卜居山中三十年不入城市征召皆不应】王琰【字良璧枣阳人成化进士厯官御史廵按苏松厘奸剔吏民慑服后以直谏杖毙囊无嬴帛椑衾不备合台共相佽助始克举丧】李端【字表正枣阳人成化进士官御史刚毅质直中官汪直憾之诬以事下锦衣狱谪永寕经厯后迁温州知府有善政】王凝【字道甫宜城人嘉靖进士充裕府讲读时穆宗在青宫起居不慎凝独正色直諌穆宗毎优容之后巡抚云南绥懐逺近滇人比之王恕】宋鼇【光化人以贡生为建平县丞倭入防上官檄鼇御之追至上海城防死】张鸾【均州人性孝友尝譲产于兄子嘉靖中以贡生为叶县丞有恵政尝植栁于官治人称张栁】韩应龙【字五云光化人万厯举人授南平令厯陞长芦运使归里值李自成据襄自缢死　本朝乾隆四十一年　赐諡节愍】邱瑜【字徳如宜城人天啓进士崇祯中厯官少詹事襄阳防瑜上防难宗择才吏旌死节停催征苏邮困禁劳役六事洊陞东阁大学士后被贼执不屈死贼防襄时瑜父民忠妻龚氏媳廖氏女二俱被执不屈死子之陶伪降于贼蜡书与孙传庭谋为内应事泄遇害一门死难共七人民忠之陶俱于　本朝乾隆四十一年赐祀忠义祠】方岳贡【字禹修谷城人天啓进士崇祯初出守松江筑沿海石隄及仓城擢山东副使督漕运吏部尚书郑三俊举其廉能晋副都御史十六年入政府后与邱瑜同狥难兄岳朝万厯中知昭化县以茂绩着闻关九江有廉名】常存畏【谷城人天啓举人崇祯中赴防试为流贼所执欲刼为首领骂不絶口死本朝乾隆四十一年　　赐祀忠义祠】蔡思绳【字孺思襄阳人由贡生知井研县归值流防防城死之时同县宋大勲以福州通判家居亦殉难本朝乾隆四十一年俱　　赐谥节愍】徐泽【字兑若崇祯进士知遵义县献贼防城死之本朝乾隆四十一年　　赐谥节愍】李世儒【谷城人流贼作乱世儒负母避兵山岩为贼所逼令弃母随营世儒徒跣负母如故遂被害】李友竹【字靖节均州人事継母以孝闻闯贼陷城死之　本朝乾隆四十一年　　赐祀忠义祠】
　　本朝李藻【枣阳人顺治初以守城死难无子妻赵氏亦守节有司旌其门】刘宇广【南漳人父荣知醴泉县縁事戍辽左宇广生于戍所及长艰苦备尝鬻身赎父罪奉父南旋色养尽孝乾隆十四年　旌】卫逹【南漳人性至孝为里党所推公举被　旌】龙在天【谷城人事父母尽孝养生送死一无遗憾乾隆五年　旌其门】宋玉阶【谷城人以孝行闻于邑中有司举焉乾隆二十九年　旌】
　　流寓汉杜根【颍川定陵人永初元年为郎中时和熹邓后临朝权在外戚根以安帝年长宜亲政事乃与同时郎上书直諌太后收执根等令盛以缣囊于殿上朴杀之执法者私语行事人使不加力根得苏因逃窜为宜城山中酒家保积十五年酒家知其贤厚敬待之及邓氏诛左右皆言根之忠方归鄊里】颍容【陈国长平人初平中避乱荆州聚徒千余人刘表以为武陵太守不肯起着春秋左氏条例五万余言】丁兰【河内人寓居南漳少丧父母不得奉事乃刻木为人髣髴亲形事之若生毎事必告焉】赵戬【长陵人客于荆州刘表厚礼焉及曹操平荆乃辟之执戬手曰恨相见晚】三国汉诸葛亮【琅琊阳都人从父元与荆州刘表有旧将亮及弟均往依之元卒亮躬耕陇亩好为梁父吟自比管仲乐毅先主屯新野徐庻荐之先主遂诣亮凡三往乃见屏人与语先主善之于是情好日宻先主曰孤之有孔明犹鱼之有水也】南北朝魏薛憕【汾阴人曽祖避地襄阳憕少孤躬耕养祖母暇则览文籍未尝趋世禄之门孝昌中还洛阳】唐甄逢【无极人父济为襄阳叅谋因家宜城逢少孤及长耕宜城野自力读书不谒州县嵗饥节用以给亲里大穰则赈其余于鄊党贫狭者朋友有缓急辄出家赀周赡以义闻逢以父济不污禄山伪命名未在国史欲诣京师自言元微之移书史馆修撰韩愈愈答书褒之】钱徽【吴兴人第进士后居谷城谷城令王郢以财货馈游士坐是得罪观察使樊泽视其簿独徽无有乃表署掌书记泽卒周澈主留事吝赏徽颁衣絮于军众大悦】宋胡旦【渤海人以秘书少监致仕后居襄州既防明犹令人诵经史隐几听之不少辍卒于襄州】韩维【雍邱人绍圣中坐元祐党谪崇信军节度副史均州安置】明李梦阳【字献吉庆阳人罢官后居襄四载因汉水溢乃归在襄日着汉滨赋】
　　列女汉彭娥【宜城人时遭乱娥方出汲闻贼至弃汲器走还与贼遇贼娥出溪边将汚之溪邉有峭壁娥呼曰皇天有神我岂受汚于贼奴遂以头触石者再山忽崩贼皆压死】三国魏厐林妻习氏【襄阳人方曺操破荆州习与林分隔守养弱女十有余年后林随黄权降魏始复集聚魏文帝闻而贤之赐牀帐衣服以显其义节】吴李衡妻习氏【襄阳人衡为丹阳太守时孙休为琅邪王在郡治衡素防以法习氏毎諌不从防休立衡忧惧欲奔魏妻曰不可逃叛求活何靣目见中国人琅邪王素好善慕名终不以私嫌杀君可自囚诣狱表列前失显求受罪乃当逆见优饶衡从之果得无患又加威逺将军衡毎欲治家妻辄不听后宻遣客于武陵龙阳况洲上作宅种甘橘千株衡亡后儿以白母母曰人患无徳义不患不富若贵而能贫方好耳】南北朝梁卫敬瑜妻王氏【霸城王整姊嫁为襄阳人卫敬瑜妻年十六而敬瑜亡父母舅姑咸欲嫁之王乃截耳置盘中为誓乃止手种墓前柏树忽成连理户有燕巢尝双飞来去后忽孤飞王以繋燕足为志后嵗燕复来犹带前缕雍州刺史西昌侯藻嘉其羙节起楼于门曰贞义卫妇之闾又表于台】杜龛妻王氏【僧辩女也龛与陈武帝有隙据吴兴以拒之其部将杜防説龛防陈王氏曰霸先仇隙何可求和因出私财实募复大败陈军后龛为陈文帝所杀王氏截髪出家】张彪妻杨氏【天水散骑常侍皦之女适襄阳张彪彪仕梁为东扬刺史据城拒陈文帝陈将章昭达遣人害之欲妻杨杨佯许之请殡彪毕割髪毁容誓不更行文帝悼之许为尼后武帝军人求取之扬投井埀死积火温燎乃苏复起投火死】宋贾某妻韩氏【名希孟巴陵人嫁襄阳贾尚书瓇子襄阳乱避归岳州元兵破岳被掳书一诗于衣上投江死】元刘平妻胡氏【平渤海人至元中挈家戍枣阳夜宿沙河虎至衔平去胡防刀追斫之扶平抵枣阳城以伤卒事闻旌卹】朱某妻丁氏【枣阳人夫死以身殉诏旌之】尹大中妻黄氏【谷城人至正末为流贼所掠黄骂贼不从遂遇害】明孔世熙妻陈氏【光化人世熈病革陈剪髪繋世熈臂曰愿以此髪见地下世熈卒家贫父兄为微词动之陈大恚取盏掷地誓不至父兄家翁卒事継姑王氏以孝闻诏旌其门】周鳯妻王氏【襄阳人名淑杰夫没自经死】张真妻宋氏【南漳人许聘真真有疾父母欲改嫁之誓死不从真死及具履袜诣墓所焚之归自经】谭纪妻熊氏【均州人纪殁家贫无依熊为人作女工抚养二子亲族劝改嫁熊以死誓守节四十余年诏旌其门】檀天龄妻张氏【枣阳人夫卒自毁其面誓不改节抚二子成立子维乔卒媳钱氏与姑同守人称一门双节】冷绂妻何氏【南漳人夫疾祷神愿以身代夫愈何果疾作不肯引药卒】张某妻任氏【光化人未嫁夫溺水死任闻之自经死】韩应籥妻孔氏【光化人早寡事舅姑以孝教二子有方事闻神宗命有司嵗给布米以旌之】张聨奎妻何氏【宜城人流贼冦宜城何与子顺童入城避难贼至执何抗骂不屈引颈受戮顺童年甫七嵗抱母尸号恸临死犹骂贼两手挽母衣不释】王贻贞妻刘氏【襄阳人流寇陷城偕贻贞避难为贼所得逼之不从骂贼而死同时蒋成録母李氏谭补衮妻雷氏俱不从贼投水死】黄中色妻韩氏【光化人流宼防城韩遇贼拉之行韩骂曰死贼勿汚我手贼怒断其手骂益甚遂剔其目割其舌死】张明道妻齐氏【光化人流宼防城姑与夫俱被虏齐语贼曰吾夫文弱无用姑老矣杀之何益祈放归我随汝去贼信之遂释其姑与明道齐随贼至舟投水死】伍全敎妻冷氏【南漳人流防陥城骂贼投井死】杜建中妻何氏【南漳人流冦防城贼入其室欲汚之不从骂贼死】周兴岐妻沈氏【南漳人早寡闻流防将至自经死】
　　本朝汪尚徳妻方氏【襄阳人守节四十年顺治初值流防至为所杀】周禧妻白氏【均州人营兵持刀入室逼汚之不从自到死康熈中　旌】朱卯妻薛氏【光化人强暴欲汚之不从遇害】楚产妻刘氏【襄阳人青年守节白首全贞以节孝　旌表又同县冯士谔妻陈氏严调元妻方氏蔡徴寛継妻马氏范橒妻刘氏徐晋锡妻蒋氏蔡云智妻张氏徐经妻韩氏韩亭妻王氏李志臻妻曹氏陈之亹妻王氏干应朝妻刘氏李珍妻刘氏周明科妻陈氏蒋洪仁妻沈氏刘鳯澂妻毛氏刘国丰妻卢氏樊茂才妻李氏赵应科妻刘氏韩士运妻金氏贺龙霖妻曹氏贺文英妻刘氏刘芬林妻张氏刘维藩妻闰氏萧骥妻王氏申国栋妻曺氏刘景琨妻胡氏敖志敏妻郑氏乔吉云妻何氏刘湛霖妻卢氏金仰昊妻王氏孔毓美妻曺氏凃本妻刘氏李士瑾妻左氏李廷弼妻刘氏汪珩妻朱氏毛周璜妻金氏陈之骕妻程氏吴国防妻赵氏王必选妻冯氏陈景澜妻谢氏张九连妻田氏张九佩妻崔氏赵崇信妻张氏王正妻任氏周之柱妻吴氏雷正春妻蒋氏曽自贵妻陈氏王枚妻曺氏陈宪祖妻黄氏王靖妻白氏田徳新妻朱氏张向明妻汪氏刘玠妻吴氏殷徳崇妻萧氏谭世妻覃氏许必杰妻黄氏刘子正妻王氏黄坤元妻夏氏廖伟勲妻傅氏王琯妻任氏王淇妻袁氏李朝芳妻卢氏徐宗文妻曺氏张式古妻王氏詹頴妻任氏萧锦妻胡氏张九珂妻王氏张希林妻杨氏孟维寕妻王氏冯良能妻郭氏陈世芳妻朱氏莫其璋妻吉氏朱炜妻张氏朱元賛妻黄氏王民农妻胡氏孟汉妻张氏李宗尧妻杨氏张仲刚妻单氏王廷秀妻徐氏熊兆生妻李氏王昌思妻晏氏刘仁妻頋氏贾铎妻雒氏徐谊妻马氏金鳯来妻傅氏聂承先妻张氏宋起蛟妻刘氏金徳徧妻凃氏单国华妻王氏刘绍基妻严氏蔡炜妻刘氏陈于瀑妻王氏王之藩妻张氏蔡永元妻雷氏夏舘妻金氏崔思圣妻戚氏绎玢妻陈氏陈秉俭妻黎氏俱于乾隆年间　旌表】罗镐妻吴氏【宜城人芳年嫠处皓首不渝以苦节被　旌又同邑郑思侨妻许氏江濬川妻于氏邱峄妻黄氏王□妻李氏陶宏纬妻许氏刘煌妻陈氏刘邦楣妻张氏李嘉乐妻覃氏刘邦楷妻熊氏赵永佑妻李氏孙连之聘妻黄静大又杨伸姐张女二大彭健茂之女彭氏尹楚伦妻刘氏李锣妻胡氏彭崧妻许氏刘钦妻王氏贞女陈素贞俱乾隆年间　旌表】刘起元妻徐氏【南漳人柏舟矢志之死靡它得膺　旌表又同县刘成玉妻彭氏冯开初妻高氏刘唘荣妻何氏熊采妻邓氏卫天爵妻杨氏舒防妻周氏胡濬妻陶氏胡鸿妻唐氏胡溥継妻廖氏胡濯妻施氏彭伟妻陈氏陈栁妻施氏彭腾龙妻任氏彭琯妻汪氏全倬妻鲁氏彭志儒妻赵氏张念孔妻黄氏熊开防未婚妻樊氏易曰谦妻潘氏萧俊妻潘氏蓝琼妻曽氏郑尚徳妻何氏俱于乾隆年间旌表】刘煦妻李氏【枣阳人嫠居守志里称高节得受　旌表又同县陈桂芳妻施】
　　【氏李璿妻张氏唐陶任妻戴氏张师良妻刘氏曹鋭妻贺氏袁大闳妻李氏施溉妻钱氏钱体升妻李氏杨堪妻雷氏傅季生妻汪氏侯服周妻张氏唐奏沼妻王氏史忠国妻孟氏杨万早妻刘氏孙璋妻杨氏袁二端妻王氏侯得爵妻刘氏李崇妻靖氏李延龄妻张氏伍希先妻谢氏又烈妇万徐氏俱乾隆年间　旌表】刘永仁妻吴氏【谷城人早嵗而寡誓不改节有司奏请旌表又同县顔升妻刘氏曺琮妻萧氏叶生庭妻朱氏王本文妻王氏尚作贤妻吴氏王廷桂継妻丁氏余邦璐妻吴氏陈学汉妻李氏又烈妇龙飞池妻程氏黄金魁妻周氏文刘氏俱乾隆年间　旌表】王宏章妻莫氏【光化人早丧所天氷霜励志又同县焦鹏妻袁氏刘懐徳妻张氏钟榛妻程氏邓起魁妻吴氏陈継聪妻樊氏烈妇秦礼生妻计氏俱乾隆年间　旌表】张尔翰妻郭氏【均州人夫亡守节又同县戴纕妻朱氏俱乾隆年间　旌表】
　　仙释晋耆域【天竺人恵帝时至襄阳将渡江舟人见其衣服敝陋不许同舟比舟达北岸耆域已先渡前行见两虎以手摩其顶虎弭耳而去】竺法慧【关中人晋建元初至襄阳屡着神异临死语众人曰吾死后三日天当雨至期果大雨城门水深一尺】唐厐緼【衡阳人元和中北逰襄阳因家焉以舟尽载珍槖数万沉之湘流举室修行洞达禅宗临终刺史于頔问疾蕴谓之曰但愿空诸所有慎勿实诸所无言讫而化世称厐居士女灵照亦通悟上乘】宋王鼎【襄阳人初寄业医卜后遇钟离先生遂得仙术自号王风子人不见其饮食一日行江干人见其水中有二影惊问其故鼎曰若欲更见之乎须臾见十影众皆骇异真宗召至禁中旋辞去不知其所之】道吾【居襄州一日经村墅闻巫者乐神云□神无忽然省悟遂得道】
　　土产蔗　姜【唐书地理志襄州贡蔗姜】纶草【襄阳县出】万年松　骞林叶　灵夀杖　茅香【明统志俱太和山出】白蘘荷【府境出可为菹又解蛊毒】榔梅【明统志出太和山】山鸡【元和志均州开元贡山鸡尾】麝香【元和志襄州均州贡】羚羊　驼牛【俱均州出】我师禽【出均州太和山】药【龙胆草鳯眼草滛羊藿杜菅隔山消九仙子石灯心草金沸草刺春俱均州出】





　　钦定大清一统志巻二百七十一
<史部,地理类,总志之属,大清一统志,郧阳府图>
<史部,地理类,总志之属,大清一统志,郧阳府图>
<史部,地理类,总志之属,大清一统志,郧阳府表>
<史部,地理类,总志之属,大清一统志,郧阳府表>
　　钦定四库全书
　　钦定大清一统志巻二百七十二
　　郧阳府【在湖北省治西北一千二百五十里东西距七百十里南北距四百里东至河南南阳府浙川县界一百五十里西至陜西兴安州平利县界五百六十里南至襄阳府均州界一百二十里北至陜西商州商南县界一百八十里东南至襄阳府谷城县界四百九十里西南至平利县界五百六十里东北至浙川县界一百三十里又西北至商州山阳县界二百八十里自府至　京师二千五百里】
　　分野天文翼轸分野鹑尾之次
　　建置沿革禹贡梁荆二州之界春秋时为麇庸二国地战国时为秦楚二国地【史记楚世家顷襄王十九年割上庸汉北地予秦】秦为汉中郡地汉为汉中郡之长利及房陵上庸诸县后汉末分南境置上庸房陵二郡三国魏以北境置魏兴郡又改房陵郡为新城郡与上庸俱属荆州晋因之初属荆州惠帝改属梁州南北朝宋因之齐分置齐兴郡俱属梁州梁置兴州歧州废上庸郡西魏改兴州为丰州改新城郡为光迁国北周国废丰州徙【乐史太平寰宇记丰州周武成元年移治延岑城按卽今襄阳府均州】改歧州为迁州隋大业初改曰房州二年改曰房陵郡属梁州其北境属淅阳郡隶豫州唐武徳元年改房陵郡为迁州贞观十年改曰房州其北境属均州天寳初改房州曰房陵郡乾元初复曰房州俱属山南东道宋仍曰房州房陵郡雍熙三年升保康军其北境仍属均州俱属京西南路绍兴中房州保康军属利州路后改为保宁军元为房州及均州之郧县属襄阳路明成化十二年置郧阳府【明统志郧阳府领县七郧房竹山上津竹溪郧西保康】隶湖广布政使司并设抚治都御史
　　本朝因之顺治十六年省上津县康熙三年属湖北省六年罢抚治领县六
　　郧县【附郭东西距一百三十里南北距二百八十里东至襄阳府均州界六十里西至郧西县界七十里南至房县界一百六十里北至陜西商州界一百二十里东南至均州界六十里西南至竹山县界一百二十里东北至河南南阳府淅川县界一百三十里西北至郧西县界七十里汉为汉中郡长利县地晋太康五年置郧阳县属魏兴郡宋因之齐属齐兴郡梁为兴州治隋初属均州大业元年属淅阳郡唐武徳元年置南丰州八年州废县属均州贞观元年属淅州八年还属均州宋因之元初废至元十四年复置改曰郧县仍属均州明成化十二年为郧阳府治　本朝因之】房县【在府西南三百十里东西距三百三十里南北距六百三十里东至保康县界一百八十里西至竹山县界一百五十里南至宜昌府兴山县界四百五十里北至郧县界一百八十里东南至保康县治一百八十里西南至兴山县界三百三十里东北至郧县治二百六十里西北至竹山县界二百三十里春秋时麇国防渚地战国属楚汉置防陵县属汉中郡后汉改为房陵建安末置房陵郡县为郡治三国魏为新城郡治晋宋因之齐为南新城郡治梁为新城郡治兼为歧州治西魏为光迁国治北周改曰光迁县为光迁郡治隋大业二年为房陵郡治唐武徳初为迁州治贞观十年为房州治改曰房陵宋因之元至正二年省入房州明洪武八年降州为房县属襄阳府成化十二年改属郧阳府　本朝因之】竹山县【在府西南三百六十里东西距一百四十里南北距三百三十里东至房县界五十里西至竹溪县界九十里南至房县界九十里北至陜西兴安州白河县界二百四十里东南至房县界九十里西南至竹溪县界二百九十里东北至郧县界一百里西北至兴安州洵阳县界一百八十里古庸国秦曰上庸汉置县属汉中郡后汉末分置上庸郡魏黄初元年并入新城郡太和二年复置寻废景初元年复置晋及宋齐因之梁郡县俱废改置安城县西魏改县曰竹山兼置罗州隋开皇十八年改曰房州大业初州废县属房陵郡唐武徳初复置房州贞观十年州移治房陵以县属焉宋元因之明洪武初省十三年复置属襄阳府成化中改属郧阳府本朝因之】竹溪县【在府西南五百九十里东西距一百十里南北距四百里东至竹山县界六十里西至陜西兴安州平利县界五十里南至四川防州府奉节县界三百六十里北至竹山县界四十里东南至竹山县界三百里西南至平利县界三百里东北至竹山县治一百八十里西北至平利县界一百一十五里汉置武陵县属汉中郡后汉省三国魏复置初属新城郡后属上庸郡晋宋因之南齐分置新丰县仍属上庸郡西魏改新丰曰上庸北周改曰孔阳隋开皇十八年复曰上庸属房陵郡唐属房州宋开宝中并入竹山明成化十二年复分置竹溪县以尹店巡司为县治属郧阳府　本朝因之】郧西县【在府西一百三十里东西距一百八十里南北距一百七十里东至郧县界六十里西至陜西兴安州白河县界一百二十里南至郧县界五十里北至陜西商州山阳县界一百二十里东南至郧县界五十里西南至白河县界一百六十里东北至商州商南县界八十里西北至商州镇安县界二百九十里汉置长利县属汉中郡后汉省晋复置属魏兴郡后又省南北朝宋为北上洛县地隋为上津县地义宁二年复置长利县唐贞观初省入上津明成化十二年析郧乡上津二县地置郧西县以南门堡为县治属郧阳府　本朝因之】保康县【在府东南三百四十里东西距二百三十里南北距一百九十里东至襄阳府谷城县界五十里西至宜昌府兴山县界一百八十里南至襄阳府南漳县界九十里北至房县界一百里东南至南漳县界七十里西南至兴山县界一百八十里东北至谷城县治一百里西北至房县界七十里汉房陵县地西魏分东境置大洪县属光迁国北周改曰永清属迁州隋属房陵郡唐属房州宋开寳中省入房陵明宏治十一年复析置保康县以潭头坪为县治属郧阳府　本朝因之】
　　形势东通襄邓西逼秦蜀南接荆澧北据商洛溪流湍激崖迳险﨑【廖道南楚纪】北抵华阳南跨江汉西逾嶓冡东尽滍水实秦梁荆三藩之陲而又间错巴蜀【王世贞提督行台记】
　　风俗男子烧畬为田妇人绩麻为布以给衣食【祝穆方舆胜览】民性朴鲁简啬流寓多而土著少【楚故畧】创府以来礼乐兴行土风丕变【府志】
　　城池郧阳府城【周六里有竒高二丈一尺门七北枕山西南阻汉水东门外濠长五十余丈广二丈二尺深九尺明嘉靖中因旧址拓筑　本朝雍正中修】房县城【周四里冇奇髙二丈门四有濠明洪武中筑本朝顺治康熙中重葺】竹山县城【周三里髙一丈四尺门四明成化中筑】竹溪县城【周二里髙一丈五尺门四有濠明成化中筑宏治中増拓东城】郧西县城【周里许高一丈三尺门四有濠明成化中筑　本朝顺治中修】保康县城【周三里许髙一丈三尺门五明宏治中筑】
　　学校郧阳府学【在府城东明嘉靖中建　本朝顺治康熙中复修雍正四年重葺入学额数二十名】郧县学【在县治西南明嘉靖中建　本朝康熙中修入学额数十五名】房县学【在县东门外旧在内城明嘉靖中改建焉本朝康熙雍正中重葺入学额数十二名】　竹山县学【在县治北旧在县治东明成化中改建　本朝康熙中修入学额数七名】竹溪县学【在县治东明成化中建　本朝康熙雍正中屡修入学额数八名】郧西县学【在县治南明成化中建　本朝顺治康熙中重葺入学额数十五名】保康县学【在县治西明宏治中建后圯　本朝康熙中重建入学额数十五名】龙门书院【在郧县治又冇五贤书院祀宋儒周二程张朱五子各学并设有义学社学】
　　户口【原额人丁五千四百三滋生人丁一十七万六百五十四】
　　田赋【田地塘四万九千二百六十九顷八畆一分四厘零额徴粮银一万一千五百五十四两三钱五分四厘零米一千八百二十二石九十八升九合零】
　　山川兜鍪山【在郧县东十里寰宇记即汉中郡与南阳分界处】天马山【在郧县南二里旧志下临汉江相传冇白马昼夜出啮田稻土人逐之防即投崖下水中久之崖忽崩裂如劈壁上有天马山三字甚明马不复见字至今存明统志又名天马崖】沧浪山【有二一在郧县北一百里一在竹山县北一百里】天井山【在郧县北一百七十里】红岩山【在郧县东南一里龙滚滩侧势高峻明成化中改名赤壁山】龙门山【在郧县东南七十里两崖对峙如门水从中出东北入汉】宝盖山【在郧县西南三里一名西山郦道元水经注汉水又东迳郧乡县南之西山李吉甫元和郡县志西山今名宝盖山南临汉水寰宇记宝盖山北有崖旁视之有一穴甚明朗号为星牖县志汉水经崖下两崖扼束为控守要津】古塞山【在郧县西南八里一名大塞山】羊尾山【有二一在郧县西南五十里一在郧西县西南一百二十里】斧山【在郧县东北二十里】雷峯山【在郧县东北六十里极髙峻俗名雷峯防】风火山【在郧县东北六十五里】黎子山【在郧县东北七十里上有闗又东北三里有石鸡山】乱石山【在郧县东北一百二十里】鸦鹘山【在郧县西北二里甚高峻多鸦鹘巢因名】金刚山【在郧县西北二十里】捉马山【在郧县西北三十里】三台山【在郧县西北八十里山势三叠】龙山【在郧县西北一百里王象之舆地纪胜顶有张黄二真人履坛】防山【在郧县境隋书地理志郧郷有防山】精舍山【在郧县境唐书地理志郧乡有精舍山本名独山天宝中更名】郧城山【在郧县境王存九域志郧郷县有郧城山】牛心山【在房县东一里旧有闗】青峯山【在房县东八十里又东十五里有见石山】石盘山【在房县东一百四十五里以山迳盘绕而名亦名十盘山】倒驴山【在房县东二百十里接襄阳府谷城县界髙险难陟】月明山【在房县西十五里明统志下有崖夜望之崖光明如月】房山【在房县西三十里隋书地理志光迁有房山元和志房山在房陵县西南四十三里其山西南有石室似房因名寰宇记山在房陵县西南四十里】九室山【在房县西四十里一名烂柯山舆地纪胜烂柯山下有九室唐置九室宫后为陈修炼之所】南山【在房县南三里一名凤凰山】定山【在房县南七里潘岳闲居赋房陵朱仲之李出此舆地纪胜吴曽漫録云房陵定山有朱仲李园三十六所】景山【在房县南水经注沮水出东汶阳郡沮阳县西北景山即荆山首也淮南子曰沮出荆山杜预云水出新城郡之西南发阿山盖山异名也寰宇记景山在永清县西南二百里东与荆山连接一名雁浮山雁南翔北归徧经其上土人由兹改名为雁塞山】阜山【在房县南一百五十里左传文公十六年楚大饥戎伐其西南至于阜山】马息山【在房县北七十里有马息古驿】鸡鸣山【在房县北舆地纪胜在房县北一百里】马嘶山【在房县北一百二十里最髙险】建鼓山【在房县东南一百里元和志建鼓山在房陵县南一百十三里与马騣山连接二山并高峻冬夏积雪寰宇记袁□云登勾将山见马鬛建鼔凝然半天华阳国志云山水之艰有马鬛建鼓之险即此】望夫山【在房县东南一百里接保康县界舆地纪胜在房陵县南东渡口】杨子山【在房县西南一百二十里筑水所出】高塞山【在房县东北二十五里】香耳山【在房县东北一百里】维山【在房县境后汉书郡国志汉中郡房陵注有维山维水所出】五女山【在房县境舆地纪胜房陵县有五女山在邓村】两乳山【在房县境舆地纪胜房陵县有两乳山】霍山【在竹山县东五里上有莲花池】长腰山【在竹山县东舆地纪胜相接者为东谷】筑山【在竹山县西五里有白云岩】悬鼔山【在竹山县西五里一名庸城山隋书地理志竹山有悬鼓山寰宇记庸人于此山置鼔因名九域志竹山县有庸城山】横鞍山【在竹山县西五里一名马鞍山舆地纪胜横鞍山与庸城山相近】鼇山【在竹山县西十里鼇水所出】黄茅闗山【在竹山县西十五里山路险峻旧有闗】十转山【在竹山县西二十五里以山径盘曲而名之】鹤山【在竹山县西三十里】燕子山【在竹山县西三十五里舆地纪胜在竹山县宝峯镇之左】女娲山【在竹山县西五十里舆地纪胜山与燕子山相对】团山【在竹山县西一百里】庸城山【在竹山县西】龙只山【在竹山县南二里寰宇记相传冇道士王若冲于此服栢叶成仙】鸡公山【在竹山县南三里】火燎山【在竹山县南一百六十里】望仙山【在竹山县南舆地纪胜其右相连者为九女山】停舟山【在竹山县北一百里】矾石山【在竹山县北舆地纪胜旧产矾石】方城山【在竹山县东南三十里萧徳言括地志竹山县东南四十一里有山山南有城长十余里名曰方城元和志方城山顶上平坦四面险固寰宇记方城山在竹山县东三十里舆地纪胜方城又名望楚山图志云楚懐王二十八年秦与齐韩魏共发兵攻楚方城秦军登山以望楚国故名】香炉山【有二一在竹山县东南五十里一在竹山县西南一百三十里】白马塞山【在竹山县西南三十里一名白马山水经注堵水旁有白马山山石似马望之逼真侧水谓之白马塞孟达为守登之而叹曰刘封申耽据金城千里而更失之乎为上堵吟音韵哀切有恻人心今水次尚歌之】上庸山【在竹山县西南四十里】百丈山【在竹山县西南舆地纪胜百丈山在竹山县微江对岸隔岸者曰二溪山　按防江今巳湮不可考】仓乐山【在竹山县东北一百五十里舆地纪胜旧经云昔有邑人徐元周积粟于此后遇饥馑发仓粟以救赈乡人徳之故名】黄竹山【在竹山县东北一名黄竹岭元和志在竹山县北百里山上竹色皆黄因名又后魏改置竹山县因黄竹岭为名寰宇记黄竹山在竹山县东一百里】圣母山【在竹山县西北三十里明统志世传有圣母仙过此见恶蛇举而掷之迄今周回四十里无蛇】宝峯山【在竹山县西北七十里】中山【在竹山县西北一百五十里山有三峯最髙有七宝岩一名七宝山】花林山【在竹山县境隋书地理志竹山有花林山】神武山【在竹山县境舆地纪胜竹山县有神武山】诰轴山【在竹山县东百步自南迤东横拥水口】龙头山【在竹溪县东一里】五峯山【在竹溪县东十五里五峯并耸相近有楮山】白崖山【在竹溪县东三十里一名白岩山崖石突起色白其西有风洞口濶二丈其中深广不可测】长萝山【在竹溪县东元和志长萝山在上庸县北五里】画屏山【在竹溪县西五里一名画屏峯明统志絶崖峻岭竒秀如画】左旗山【在竹溪县西三十里】香山【在竹溪县西四十里】红崖山【在竹溪县南十五里相近有大峪山】鼓圆山【在竹溪县南六十里两山对峙南为南鼓圆北为北鼔圆下各有洞旱可祷雨】马鹿山【在竹溪县南六十里山产马鹿故名】红土山【在竹溪县南一百二十里】算盘山【在竹溪县南一百五十里相近有白杨山】终南山【在竹溪县南二百里东有子房城】独松山【在竹溪县北三十里】青华山【在竹溪县北七十里以岩石参差而名】骑牛山【在竹溪县东南一百二十里】偏头山【在竹溪县西南二十里明统志偏削如拱揖状】峒﨑山【在竹溪县西南三十里一名铜溪山上有砦为设险处有铜溪洞】王冡山【在竹溪县西南寰宇记在上庸县西六十里相传上有三王冡因名】鸡笼山【在竹溪县西北三十里一名鸡峯山】连钱山【在竹溪县西北六十里回环相连形若布钱相近有竖旗山】马鞍山【在郧西县西六十里势极髙危旁峯崛起而中稍平又保康县南五十里亦有马鞍山亦高峻】黄龙山【在郧西县西旧上津县东五十里山下有洞洞有泉祷雨多应相近有赵胡山】嵩山【在郧西县西旧上津县南五十里自陜西兴安州洵阳县子房山分支】鑛山【在郧西县西旧上津县南百里产铁】盘山【在郧西县西旧上津县南一百二十里】南门山【在郧西县南五里危峯突起状如列防】黄山【在郧西县北数步】天池山【在郧西县东南四里一名天池岭上有池水四时不竭】火车山【在郧西县东南三十里一名火车岭】娘娘山【在郧西县西南八十里极险峻下有九洞皆有泉名娘娘洞洞下泉出如沸縁山田畴资其灌溉】广顺山【在郧西县西北二十里】牛头山【在郧西县西北五十里接陜西商州山阳县界】光照山【在郧西县西北六十里悬崖峭壁皆巨石】五峪山【在郧西县西北旧上津县北五里自秦岭分支有五峯攒聚】周恭山【在郧西县西北旧上津县西北二十里相传有周恭隠此】十八盘山【在郧西县西北旧上津县西北五十里势髙峻盘折十八曲方至其巅亦名红岩】诏及山【在郧西县西北隋书地理志上津有诏及山】岮峪山【在保康县东五十步一名万朝山迤层叠三五里许县中诸山皆自此发脉】三十六榜山【在保康县东三十里峯峦环列三十有六若排榜然】大漆山【在保康县东五十里】笔架山【在保康县西二百步】冬山【在保康县西四十里有四石形如冬又西八十里有万安山】老架山【在保康县南二十里】石人山【在保康县南一百五十里】砦山【在保康县南一百八十里】万连山【在保康县北三里上有真武洞】罐子山【在保康县北五十里】司空山【在保康县东南八十里接襄阳县南漳县界】九龙案山【在保康县西南九十里】马盘山【在保康县西南一百里舆地纪胜山侧有麀子洞】五台山【在保康县西北五十里又西北四十里有三尖山】照珠山【在保康县境隋书地理志永清有照珠山】百武山【在保康县境隋书地理志永清有百武山】大岭【在郧县东二十里】陡岭【在郧县东二十五里】摩天岭【在竹山县南三百六十里】界牌岭【在郧西县东七十里接郧县界岭居其中故名】磨石岭【在郧西县南三十里上有石坚细可为磨】观军岭【在郧西县西北旧上津县南】任岭【在郧西县西北旧上津县北三十里】鹘岭【在郧西县西北接陜西商州山阳县界一名铁鹘岭舆地纪胜上津县有鹘岭极险峻绍兴十六年和好成割鹘岭闗外韦防坪为界府志岭在旧上津县西五十里山形壁立势若鹰隼山内有洞】五星峯【在竹溪县北一里五峯相连】九里冈【在竹山县北七里】车停冈【在竹溪县南二十里】焦岭冈【在竹溪县南四十五里】椒林冈【在竹溪县北四十里】尖岩【在郧县南四十里悬岩峭削屹立千尺】阿姑岩【在郧县北二里】滴水岩【在房县东二百里泛水所出】志公岩【在房县西北四十里舆地纪胜房州西三十里凤凰山道林岩僧宝志挂锡之地】鱼鮀岩【在竹山县西南一百八十里鮀疑当作魫】韭菜岩【在竹山县东北二百里】白云岩【在竹溪县东】盐井岩【在竹溪县南一百里】白岩【在郧西县西旧上津县南一百里】红岩【在保康县西九十里其色红】赤崖【在房县西舆地纪胜在房陵县西房陵乡】悬鼔崖【在郧西县西南三里上有巨石如悬鼔因名】滴水崖【在郧西县西北三十里】如来崖【在郧西县西北一百三十里旧上津县东北四十五里俗名赶龙冈】白谷【在房县境舆地纪胜在房县东阳溪对岸】艳谷【在竹山县境舆地纪胜艳谷在竹山县与神武山相对】摘星坡【在郧县东二十五里一名谪仙坡】八叠坡【在保康县北八十里】黄连垭【在郧西县南四十里舟行入汉之埠口】乌呼垭【在保康县北十五里其山多石﨑岖行者长呼故名】梭罗洞【在郧县西南四十里有水可溉田百余畆】武阳洞【在郧县西北五十里祷雨多应】学古洞【在竹山县北五十里一名学堂洞府志洞极幽邃其防制像学舍深濶容众台櫈砚俱石相传夫子适楚讲学于此】观音洞【在郧西县北七十里洞前有潭最深名胜志内有钟乳滴成大士像】千人穴【在郧西县北寰宇记在上津县东七十里穴口广濶三丈深二百步可容千人中有石脂凝滴若乳味甘治疾常有石燕羣飞出入其中】堵水【源出竹溪县西东流迳县南又东迳竹山县界又东北迳房县界又东北至府城西三十里入汉一名庸水一名武陵水俗名陡河水经注堵水自建平郡界故亭谷东厯新城郡水旁有别谿又东北迳上庸郡又东迳方城亭而东北厯山参差下而北迳堵阳县南北流注于汉谓之堵口寰宇记堵水源出于金州平利县界黄平源岭下图经云竹山郭带堵水水通汉江舟船往来商贾所凑舆地纪胜即今南江通汉江府志南江河源出平利县界可通竹筏入白土闗东流至竹溪县过秋沟塘名县河至廖家河与竹溪河会又东流十里至上城与净峪河防又东三十里合骆家河为水坪河又二十里与龙塸河防曰两河口一名潭口又东五里与樊定河合又东入竹山县界为竹山江与柿河羊肠河合名东两河口又与霍水合亦名霍河又东北流入房县北境厯黄龙滩至花果园流入郧县南境名陡河北流入汉　按郧阳府境唯堵筑二水为大诸水皆入其中合府之水随地易名其实皆二水所经耳又按新城在东上庸在西水经注先新城而后上庸界恐误】筑水【源出房县西南迳县城北为髙视河一名马栏河东流入保康县界为隔渡河又东北流入襄阳府谷城县界古名彭水左传桓公十二年楚师分涉于彭杜预注彭水在新城昌魏县汉书地理志房陵有筑水水经注筑水出梁州新城郡昌魏县界元和志筑水出房陵县西北华山经县北二里寰宇记筑水在房州理北东流迳永清县南又东北流至襄州谷城县南又东北注于汉府志筑水一名南视河一名高视河出房县杨子山流至谷城县入汉　按旧志有沮水出房县西南东北流入城西隅为澈海堰此即筑水之源讹为沮水也又竹山县西有筑水源出筑山南入堵水与此水同名而源流异】汉水【自陜西兴安州白河县东入郧西县界又东入郧县界又东入襄阳府均州界水经注汉水又东迳长利谷南又东厯姚方又东过堵阳县堵水自上粉县北流注之又东谓之涝滩冬则水浅而下多大石又东为净滩夏水急盛川多湍洑行旅苦之又东过郧乡县南又东迳郧乡县故城南又东迳琵琶谷口旧志汉江自白河县界迳两盆滩至木沟入县境曲折东流二百八十里至府城过城又九十里至逺河口入均州界】泛水【在房县东东流入保康县界又东流入襄阳府谷城县界今名八渡河水经注泛水出梁州阆阳县又东迳巴西厯巴渠北新城上庸自泛阳县以上山深水急枉渚崩湍水陆径絶隋书地理志永清有泛水府志八渡河源出县东滴水岩下流为古羊河入汉江　按泛水之源水经注以为逺在巴西今其上流已湮可见者唯房县东滴水岩矣】霍水【在房县西北流入竹山县界入渚水俗多章落河隋书地理志光迁有霍水舆地纪胜霍水导源自房陵至竹山入境】沶水【在房县南东流入保康县界又东流入襄阳府南漳县界一名零水水经注零水即沶水也上通梁州没城县之黙城山司马懿出沮之所由其水东厯新城之沶乡县】粉水【在房县东北又东流迳保康县界又东流入襄阳府谷城县界今名粉渍河又名粉青河水经注粉水出房陵县东流过郢邑南迳上粉县取此水以渍粉则皓耀鲜洁有异众流故流水皆取名焉寰宇记粉水出永清县东北永林山】沮水【源出房县界东流入保康县界又东南流入襄阳府南漳县界一名睢水今名大市河左传定公四年楚子涉睢注睢水出新城昌魏县东南至枝江县入江汉书地理志房陵东山沮水所出东至郢入江行七百里水经注沮水出汉中陵县元和志沮　水出永清县西南景山】浸水【在竹山县西寰宇记浸水在竹山县西四十里源出王冡山南流入武陵水堪浣纑纱色白如练　按武陵水即堵水】上庸水【在竹山县西源出上庸山南流入堵水】鼇水【在竹山县西寰宇记源出县西十里流入堵水其水足蛇一名龟水】上元水【在竹山县北今名北星河寰宇记上元水在县北六十里源出庸岭下南流入孔阳水有潭深不可测或投石其中即卒风暴雨府志北星河在竹山县北三里源出陜西白河县界合水坪狼峪观音诸水南入堵水】孔阳水【在竹溪县西南流入堵水今名净峪河元和志孔阳水在上庸县西五十步寰宇记孔阳水源出檀溪岭上其水洗物除垢亦堪磨刀剑甚利也】甲水【在郧西县西自陜西兴安州白河县界流至郧西县界入汉一名吉水亦称夹河水经注甲水出秦岭山东南流迳金井城南又东迳上庸郡北与闗柎水合又东南迳魏兴郡之兴阳南又东右入汉水寰宇记甲水在上津县西二百步南注汉水府志夹河源出秦岭迳丰阳闗入上津县境绕县西而南顺流一百三十里入汉县志吉水在上津县西铁鹘岭下夹河南流入汉可通小舟】赵河【在郧县北七十里源出县东北一百四十里马喊泉西南流至县东为盛水堰溉田百余顷】神定河【在郧县东南二十里源出县南六十里十堰店北流入汉】将军河【在郧县西南一百二十里北流入汉】曲逺河【在郧县西北南流入汉其入汉处谓之曲河口】滔河【在郧县西北一百七十里自陜西商州商南县流入东一百四十五里至盘道保流入河南南阳府浙川县界】北河【在房县北东流入粉水寰宇记北河源出县西界绕城东流不通船有石岸门阻隔】白岩河【在房县东南九十里源出县南阜山东北流入保康县界入筑水】烂泥河【在房县东北自黄家垭西流至白窝村入筑水】羊肠河【在竹山县西南北流入堵水】柿河【在竹山县西南源出竹溪县流迳曽家坝东流与秦坪河合又东流入竹山县界东北流入东两河口入堵水县东南七十里有白沙河东南一百四十里有小葛河俱北流入柿河县南四十里有秦坪河亦东流入柿河】浪河【在竹溪县南五十里北流入堵水】麻河【在竹溪县北三十里一名骆家河南流入堵水】住峪河【在竹溪县东南六十里北流入堵水】樊定河【在竹溪县东北三十里东南流入堵水】龙堰河【在竹溪县东北南流入堵水县东北有安燕河下流与龙堰河合】竹溪河【在竹溪县西北一名长望川源出鸡笼山南流入堵水】激浪河【在郧西县东三里下流入天河又有五里河在县东北五里东流合激浪河】天河【在郧西县西一里源出县西北牛头山南流防众水入汉巨石障流明嘉靖二十七年疏治之可通小舟】真峪河【在郧西县西门外流入天河】羊头沟河【在郧西县南五里西流入天河】归仙河【在郧西县东南五十里南流入汉】箭流河【在郧西县东南五十里又县西南五十里有火梅沟河下流俱入于汉】八道河【在郧西县东南本县东北山泉引流而南至县东五里为南门河又西南合天河】麦峪河【在郧西县西北合县西北三十里五里坪河县西北七十里黄沙河县西北八十里水东河入天河】□谷河【在郧西县西北旧上津县西北五里一名五峪河又县东南八十里有冷水河县西南八十里有八里河下流俱入甲水】汤峡河【在保康县西三十里一名汤羊河水温可疗疾东流入筑水】板仓河【在保康县南五十里北流为洞庭河绕县西而东北流入筑水亦名县河】东流河【在保康县南六十里东流入襄阳府南漳县界】歇马河【在保康县南一百里东流入襄阳府南漳县界】桑坪河【在保康县南一百里东流入襄阳府南漳县界】鸡冠河【在保康县南一百五十里东流入襄阳府南漳县界】长河【在保康县北源出房县西流至张家坊入保康县境至桞家坪入筑水】深溪河【在保康县东南一百里东流入襄阳府南漳县界】清溪河【在保康县东北十五里南流入筑水】掌口河【在保康县东北四十里一名蒋口河南流入筑水】豆沙河【在保康县西北十五里南流入筑水】龙滚滩【在郧县东一里】汤泉【在房县东十里洪迈夷坚志泉中有硃砂】苏泉【在保康县后山下明统志民取水于河知县苏惠和悯其险逺因后山有泉疏导绕流凡近县者莫不称便因名】大汤池【在房县东十五里土地岭下小汤池在县南十里青崖山下二池皆四时常燠澄澈可以愈疾】莲花池【有三一在竹山县东三里霍山顶东崖一在竹山县西上庸水西涯一在郧西县西北】天池【在郧西县西南一百二十里居民引以灌溉明统志上津县西南有池二畆许】相公池【在郧西县北七里宋张士逊防览处】
</div>
    <div class="pagination">
<a href="大清一统志_page124.html">上一页</a><span>...</span><a href="大清一统志_page120.html">120</a><a href="大清一统志_page121.html">121</a><a href="大清一统志_page122.html">122</a><a href="大清一统志_page123.html">123</a><a href="大清一统志_page124.html">124</a><span class="current-page">125</span><a href="大清一统志_page126.html">126</a><a href="大清一统志_page127.html">127</a><a href="大清一统志_page128.html">128</a><a href="大清一统志_page129.html">129</a><a href="大清一统志_page130.html">130</a><span>...</span><a href="大清一统志_page126.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
