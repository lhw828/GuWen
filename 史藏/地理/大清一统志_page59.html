<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 59 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 59 页/共 202 页
  </h1>
  <div class="content">
   钦定大清一统志卷一百五
&lt;史部,地理类,总志之属,大清一统志&gt;
　　钦定四库全书
　　钦定大清一统志卷一百六
　　汾州府【二】
　　闗隘金鎻闗【在汾阳县西三十五里一名向阳闗岩险挿天中防如劈为汾石咽吭元史泰定帝纪致和元年令汾州之向阳闗穿堑垒石为固焉县志明初置廵司寻废隆庆初増筑】白璧闗【在孝义县西二十里府志唐置戍于此】板峪闗【在孝义县西北三十里独旦村府志汉文帝置】普同闗【在平遥县南五十里普同谷口东南接绵上闗达沁源县西抵岭子闗南入岳阳县】岭子闗【亦名闗子岭在介休县东南六十里路出沁源县明洪武五年置巡司今裁】上平闗【在石楼县西九十里唐书地理志石楼县北有上平津通鉴五代梁开平三年延州帅胡敬璋攻上平闗王存九域志石楼县有上平镇县志下临黄河路出陜西绥徳州明洪武十三年置巡司今裁】永宁闗【在石楼县西七十五里王存九域志石楼县有永宁镇金史地理志有永宁闗县志在县西临黄河路出清涧县明初置巡司今裁】马村闗【在石楼县西北】窟龙闗【在石楼县东北六十里黄云山口东通孝义南抵隰州北接宁乡明洪武初置巡司今裁】孟门闗【在永寜州西隋书地理志定胡县有闗官元和志孟门闗在定胡县西一百步河东岸乐史太平寰宇记周大象元年置孟门津隋开皇元年改曰孟门闗州志在州西一百二十里孟门镇元置离石巡司明因之后废】宁乡闗【在宁乡南五十里为平阳府要隘有堡域明隆庆元年置】泉子闗【在宁乡县西南四十里泉子山】黄芦岭【在汾阳县西六十里置闗岭上凭髙为险明宣徳中置巡司今因之】桞林镇【在永宁州西一百二十里乾隆三十三年移青龙镇巡司驻此】方山堡【在永宁州北一百五十里方山堡　本朝雍正八年置巡司】郭栅镇【在汾阳县北三十里见九域志及金史地理志今名永安镇】阳城镇【在汾阳县南十里又田同镇在县南二十里三泉镇在县西南二十里罗城镇在县东北二十里皆有堡】温泉镇【在孝义县西九十里县志髙唐山迤北为北温泉属孝义迤南为南温泉属灵石】鳯尾镇【在孝义县西一百六十里与石楼县接界】上店镇【在平遥县东南六十里又洪善镇在县东北二十里有堡】张南镇【在介休县东四十里有堡县志古名张难堡唐太宗】
　　【败宋金刚于介休追数里至张难堡即此】三交镇【在临县东南五十里又兔儿板镇在县西八十里又曲峪镇在县西有戌又文文镇在县北】吴城镇【在永宁州东八十里又四皓镇在州东五十五里俱有堡又田家防镇王荣庄镇皆在州东又白霜镇在州西二十里薛村镇在州西八十里有堡又大武镇峪口镇横泉镇津梁镇皆在州北有堡】锄钩镇【在寜乡县西九十里旧多铁工】康家堡【在汾阳县东二十里临汾水上有渡通平遥县又县东南有孝臣堡县南十里有见喜堡十五里有巩村堡县西十里有田村堡县西北三里有中千堡县北十五里有太平堡四十里有文同堡县东北二十五里有小相堡又尽善望春乔东故显大相董寺黒浮仁岩里仁西丰靳同三泉任家赵家满庄诸堡俱在县境】仁智村堡【在孝义县东北十里又西盘粮堡在县东十里吴屯堡在县南十里南姚堡在县南二十里仁道村堡在县西北四十里司马村堡在县东北十里】郝同堡【在平遥县东三十里周二里又逹蒲堡在县西十里周二里杜村堡在县西南十五里周四里侯冀堡在县西南十八里周三百步】北张里南堡【在介休县东张南镇东五里又郝家堡在县东四十五里又五里有田堡】义棠堡【在介休县西南二十里即旧义棠驿又有大宋东西二堡在县西北十五里】管头堡【在石楼县东南二十五里又解家圪塔堡在县西南三十里华城堡在县西北七十里】雷家庄堡【在宁乡县南一百里又髙家庄堡陈家庄堡皆在县西五十里苏家庄堡在县西七十里寨里堡在县西一百五十里】暖泉堡【在宁乡县西南九十里又朱家店堡在县北二十里】石楼营【在石楼县西九十里黄河岸侧地名花底窊明崇祯八年建设守备防守　本朝顺治六年改置今所名曰五花新垒】辽璧寨【在孝义县南十五里王同里又下栅寨在县西南二十里三河口山寨在县西南六十里兑九峪山寨在县西南四十里下堡村寨在县西五十里县志县西多山谷居民多凿地穴其气口在崖谷间仅可容身逺者通三五里有冦则潜其中冦不能入县东则皆平地堡寨为急云】西泉山寨【在平遥县东南二十八里周三百歩又赵璧山寨在县东南三十里周五百歩二寨四面皆有沟】刘屯寨【在介休县西汾河西岸】尅狐寨【在临县西北一百二十里黄河东岸路通陜西葭州置浮梁以济金大定中筑城屯兵防御夏人元废明洪武五年置巡司今裁】吴起寨【在宁乡县南六十里三友原上相传魏吴起所筑】汾阳驿【在汾阳县城内】洪善驿【在平遥县下东门外】义棠驿【在介休县北闗明初置于县西二十里治中移此】玉亭驿【在永宁州治东】吴城驿【在永宁州东八十里吴成镇】青龙驿【在永宁州南六十里】
　　津梁泰和桥【在汾阳县治东大街北】古风桥【在汾阳县之南郭】攀龙桥【在汾阳县西北二里许明建】玉庄桥【在汾阳县东北十里】马补桥【在孝义县南桥南厢】胜水桥【在孝义县南二里】济逺桥【在平遥县西十里即古西河桥】惠济桥【在平遥县下东门外明末建本朝康熙三十六年修】崇仁桥【在介休县东门外又东有通顺永固利名等桥】永利桥【一名师屯桥在介休县西门外跨汾河上明正徳五年建濶二丈有余长七尺余歩万厯十七年修更名虹霁本朝康熙二十二年重修又有西门桥旧用木后周以石】崔家坪桥【在临县东】夷吾桥【在石楼县东近夷吾馆】灵济桥【在永宁州南门外】沙曲桥【在永宁州西二十里又西三十里有寨东桥又十里有桞林桥】庆丰桥【在宁乡县北郭又县北半里有永济桥】霍家堡津【在孝义县东南十五里通介休县】康家堡渡【在汾阳县东二十里汾水上】大宋渡【在介休县北十五里相近有小宋渡】青龙渡【在永宁州西一百二十里青龙镇旧设巡司乾隆三十三年移驻桞林镇】
　　隄堰河堤【在永宁州西北隅东北二川合流时为城害明治初知州吕大川筑】中都堰【在平遥县东南一里中都水本西流明成化中分饮马水北注嘉靖十三年水冲城乃筑此堰之水仍西流】汾河堰【在介休县西长二十余里明万厯二十四年筑】清水堰【在宁乡县南明嘉靖二十九年知县张镗建通济桥行水灌田后废万厯三十一年知县黄应贞引故道至城内】沙浍堰【在宁乡县旧引焦泉溉田后水涸焉又寺湾太髙朱家三堰皆引水溉田】
　　陵墓周尹吉甫墓【在平遥县上东门外县志明万厯中于墓前树碑建享堂四楹】魏文侯墓【在孝义县西五里县志宋汾州守谢景初碑云墓有唐开元时孝义令杨仲昌碑大中时刺史崔骈摹付镵立】叚干木墓【在孝义县东东六里余】郭璞墓【在孝义县东北五里】郭泰墓【在介休县东五里后汉书本传泰卒刻石立碑蔡邕为文曰吾为碑铭多矣惟郭有道无愧色耳水经注介休城东有徴士郭林宗碑碑文云陈留蔡伯喈范阳卢子干扶风马日防等逺来奔防朋友服心防期年者如韩子助宋子浚等二十四人其余门人着裼衰者千数元和志郭林宗墓在介休县东三里周武帝时除天下碑惟林宗碑特诏留县志髙二丈许周围缭以垣墙有祠堂享堂各三间明嘉靖中又植树隆庆三年増砌甬道置田十四亩　本朝康熙十八年増建卷栅茶亭台堦大门碑久堙没明万厯二十一年郭青螺补书康熙十二年太原徴士傅山补书十三年江宁郑簠补书】三国魏司马斌墓【在汾阳县西七里许一名陈王墓水经注魏黄初二年西河恭王司马子盛碑文云王以咸宁四年改名爵土其年十二月防大农阎崇离石令宗羣等二百三十四人刋石立碑以述勲徳碑北庙基尚存县志考史册斌字子正盛正音相近而讹改命即封陈故名陈王墓】晋贾浑墓【在介休县南三里县志明崇祯七年筑垣勒碑】南北朝魏穆祚墓【在介休县南七里明统志祚仕后魏为车骑大将军】宋冲墓【在介休县西南靳村水经注介休城东有宋子浚碑宋冲以有道司徒征】唐郭君墓【在汾阳县北七十里朱彛尊郭君碑跋郭君碑在县郭社村土冈上碑立于干封二年中有云挥霜钺而斩老生葢尝从太守攻霍邑者按旧唐书宋老生弃马投堑甲士斩之新唐书则云为刘宏基所杀温大雅创业起居注又云老生攀绳上城军头卢君谔所部人跳跃及而斩之世咸不知挥刄者之为郭君也】宋务光墓【在永宁州南五十里府志有石羊虎犹存碑文剥落矣】陈搏墓【在永宁州北二里三阳山半】呼延赞墓【在石楼县西南九十里忠孝村府志为河水所啮今圯于河】狄青墓【在汾阳县北十里刘村】王嗣宗墓【在汾阳县西南十里】赵昌言墓【在孝义县西贤者里】文彦博祖母墓【在介休县西一里许又文氏祖墓在孝义县董屯村彦博有记】元张益墓【在汾阳县西北三里】吕流墓【在汾阳县西南三里虞集撰碑】袁湘墓【在临县北太平郷姚燧撰碑】郑允中墓【在石楼县南五里】明霍冀墓【在孝义县北一里】孝女坟【在平遥县东七里县志赵氏三女以亲老俱不适人亲没后三女亲筑坟髙三丈周二亩各树柏一株明正统中夜有盗树者斧声彻二十里外盗逸去闻者以为孝感】
　　祠庙大禹庙【在孝义县东北司马村南】汉髙祖庙【在石楼县北团圆山顶之上】文侯庙【在孝义县治南】台骀庙【有二一在汾阳县东南三里亦名昌宁宫唐贞观九年建一在石楼县南三里翠金山】介之推祠【有二一在平遥县西门外髙邱上一在介休县西门外水经注石洞水迳石桐寺西即介之推祠】项槖祠【在汾阳县西三十里】子夏祠【在汾阳县元和志在西河县北四十里】段干木祠【在孝义县有二一在县东南长兴村一在县东北船头村又按府志郡中有师垣坊式贤里皆其遗迹】灌婴庙【在平遥县东婴溪】贾令祠【在介休县南三里祀晋令贾浑】崔刺史祠【在汾阳县城内祀唐天寳中汾州刺史崔宏礼】文潞公祠【在介休县北闗祀宋文彦博】狄武襄祠【在汾阳县西门内祀宋狄青】忠孝祠【在汾阳县南郭祀明浙江布政使辛彦博长清知县田籽登州知州严泰】忠烈祠【在永宁州治北祀明时死节知州王亮采判官寗晋封学正郝纶训导郝田成杜本翰驿丞刘静生员张中路孙光裕车成州民张邦化李正秋崔桂刘朝湖】
　　寺观天宁寺【在汾阳县东郭汉郭泰宅唐始建为寺名大中宋改名太子院明洪武中更今名】资福寺【在汾阳县南郭隋开皇二年建】石塔寺【在汾阳县西五里唐建】崇胜寺【在汾阳县西北】天宫寺【在汾阳县北隋建邑中巨刹太平里有法兴寺池定里有马鸣寺皆其下院】实际寺【在汾阳县北二十里楼阁玲珑岩谷胜境】灵岩寺【在汾阳县东北二十五里阳时建】永福寺【在孝义县南二十二里唐名法广寺宋庆厯中改今名】清凉寺【有二一在孝义县下马寛村一在宁乡县治中央金明昌中建】太子寺【在平遥县治东隋开皇时建名宝昌祠中有净梵王太子像唐武宗毁佛寺人匿其像大中时复修持像来置因名太子寺】铁佛寺【在平遥县东南十五里北齐武平二年建又二十五里有百福寺后魏熙平中建旧名郭村寺宋嘉祐中改名】兴王寺【在介休县治东南隅唐贞观初建】永利寺【在介休县东三十里邬城西宋大观初建】云峰寺【在介休县南绵山抱腹岩下唐贞观初勅建】回銮寺【在介休县南县志唐太宗游幸至此回銮故名】永庆寺【在石楼县治东始建无考宋元明俱重建】天宁万夀寺【在永宁州治东北元大徳中建有石刻罗汉像絶工】石佛寺【有二一在永宁州西二里有石佛三尊一在宁乡县西元至大三年建】安国寺【在永宁州西二十里】南山寺【在永宁州西一百二十里孟门之南顶唐太宗幸此勅尉迟恭建造有泉飞瀑金大定中僧庆赓灌水入田嘉禾合頴赐额灵泉寺】金阁寺【在永宁州北三十里马头山下旧通志梁武帝重修】宝泉寺【在永宁州北六十里】宁国寺【在宁乡县南五十里唐显庆二年修】仙槐观【在汾阳县治西府志有槐枯朽如刳舟金皇统中异人投药倐长茂后人因以名观】长春观【在汾阳县西十里鸣鹤洞元丹华子修炼之所】清虚观【在平遥县下东门内唐显庆间建名太平观宋治平初改今名】柏仙观【在平遥县西南十里通志中有古柏一本五枝围二丈五尺西向一枝以石柱擎之石入柏尺余拔柱离地一柱刋金太和七年一柱刋明嘉靖三十年】龙泉观【在介休县治东北隅隋义宁初建】元都观【有二一在永宁州治东北一在宁乡县东一里卧龙冈俱元时建】洞阳观【在永宁州东五十里鳯凰山唐贞观间尉迟防奉勅建】
　　名宦汉杜延年【南阳人宣帝时为西河太守治甚有名】冯立【杜陵人西河太守善立条教吏民悦服】宋汉【长安人延光中为西河太守以恩威著称】晋刀双【渤海饶安人孝明时任西河太守为政清简吏人安悦】贾浑【魏昌人太安中为介休令刘渊将乔晞攻防之浑抗节不降曰吾为晋守岂茍求生以事贼晞怒杀之】南北朝魏穆熊【代人孝文时转吐京镇将深自刻励后改吐京镇为汾州仍以罴为刺史威化大行孝文以罴政和人恱増秩延限】刘升【孝文时吐京太守甚有威惠限满还都胡人八百余诣刺史穆罴请留罴为表请孝文从焉】北齐房豹【清河东武城人河清中拜西河太守地接周境俗杂稽胡豹为政清静甚着声绩】周宇文策【文帝族子大统中以大都督行汾州事州接东魏东魏人来攻测防之解缚引见待以客礼并给粮饩卫送出境东魏人大惭不复为冦汾晋之间各安其业两界之民遂通庆吊】王雅【闱熙新固人明帝初除汾州刺史励精为治人庶悦服自逺至者七百余家】虞庆则【京兆栎阳人宣政中拜石州縂管甚有威惠稽胡慕义而归者八千余户】隋韦冲【杜陵人髙祖时拜石州刺史甚得诸胡懽心】段文振【期原人髙祖时为石州刺史有威恵】李徳佋【赵郡平棘人大业末为离石郡司法书佐太守杨子崇特礼之唐兵起子崇死之徳佋赴哭尽哀至介休诣唐帅请塟子崇见许因赠子崇官令徳佋为使者往离石礼塟】唐王俭【石州刺史武徳二年离石胡刘季贞防石州俭死之】崔隠甫【贝州武城人明皇时为汾州长史防介自守明吏治在职以强正称】杨仲昌【虢州閴乡人明皇时为孝义令鸾降庭树太守萧恕表其政】薛从【绛州龙门人仁贵子累迁汾州刺史隄文谷滤河二水引溉公私田汾人利之】陆璪【苏州人西河太守属邑多虎前守设槛穽璪至撒之而虎不为暴】贾躭【沧州南皮人天寳中汾州刺史治凡七载　政有异绩】李勉【郑惠王曾孙肃宗朝为汾州刺史不威而治】刘暹【曹州南华人为汾州刺史天资疾恶所至以方直称为观察使所畏】宋李谦溥【并州孟人开宝元年为汾州路都监在州十年敌人不敢犯境】杜衍【越州山隂人知平遥县使者荐之通判晋州】田画【阳翟人知西河县有善政民甚徳之】张克戬【开封人宣和中知汾州金兵围太原遣将来攻克戬毕力扞御数选劲卒挠金营出不意焚其栅金兵引去靖康初金兵复逼城益厉兵儆守外援不至遂防克戬南向拜自引决从死者八人事闱赠延康殿学士谥忠确】徐徽言【衢州西安人宣和末知石州金人围太原自隰石以北不通者累月徽言以三千人渡河一战破之迁知晋寜军兼岚石路沿边安抚使】金郭企忠【唐汾阳王子仪后天会中知汾州事时汾州初下居民多为军士掠去城邑萧然企忠诣帅府力请听其亲旧赎还未几完实如故石州贼□先生众数万至城下僚属虑有内变企忠曰吾王乙素凶悍不可制时中捕得杖杀之一境遂安时大军后野多枯胔及有遗榇寓于驿舍者悉为塟之】舒穆噜元毅【咸平人本名神思明昌中迁汾阳军节度副使时石岚间贼党啸聚肆行剽掠朝廷命元毅捕之贼畏而遁元毅追袭尽殪之二境以安　舒穆噜元毅旧作石抺元毅今改正】完顔额楚瑚【隆安府明安人汾阳军节度使兼经畧使兴定二年九月城破死焉　完顔额楚瑚旧作完顔讹出虎今改正】　睦大用【神峯人延祐中同知汾州亷公有威吏民畏服】杨乘【滨州渤海人至正初介休县尹嵗饥民散为盗乘立法招之使自新皆弃兵顿首愿为良民】韩谦【河南人至正间平遥县尹公勤防慎三年如一日尝被命问理贼党涤除寃滥全活者数百家】明桞元泰【洪武初知介休县用法平恕民用悦服邑之三坛养济院仓厫税课司惠民局皆其创建】叶伯巨【宁海人洪武八年诏国子生分教北方伯巨得平遥训导待诸生如子诸生爱之如父兄九年星变求言上书切諌获罪】卫徤【洪武中孝义县丞靖难师起率所部御之战死】齐政【山阳人建文时知孝义县事无繁剧即决暇则巡行陇亩劝农邑以富饶】梁杲【景泰元年知宁乡县严明有才畧创建城池永为保障民甚徳之】王道【曹县人治间知石州慈祥恺恻均赋折狱能令民感化庭累月无人迹在任九年去民作歌诵之】王仁【盩厔人嘉靖初知石楼县多善政有寃狱不决者八年仁为出之石楼旧无站银议者欲増仁力争得免】于敖【岷州卫人嘉靖中由郎中陞左参政驻汾州时强宗内乱边兵外乘吏民莫知所措敖下车经畧遂以帖然因创作外城及四乡堡寨盗不敢犯】陈情【泺州人知孝义县隆庆初丁夘秋谙达兵薄城城下竭力捍御敌退甓城垂完始调去】张守标【玉田人授汾阳知县值宗藩横恣有司垂首聴命守标独不屈榜示通衢曰敢有挟势鱼肉吾民者将以死救之藩役敛迹未几卒官汾民痛悼之】陈舜道【直隶新安人万厯中知临】
　　【县严明敏断筑堤障水民食其福者六十年】杨家龙【曲阳人崇祯中由嵗贡生为寕乡知县民遭兵亡徏过半抚之七年皆复业焉】侯君昭【崇祯末知汾州流贼破城不屈死】刘必逹【崇祯末知汾阳县流贼破城防出骂贼文被杀】本朝黄廷柏【海州卫人顺治五年汾州知府姜瓖之乱城陷死之赠太仆寺卿祀忠烈祠雍正二年御书成仁取义四字赐为额同时临县知县张耀祖奉天人典史黄之佐浙江人宁郷知县王昌运沙河人俱殉节死耀祖赠按察司佥事祀忠烈祠】髙士达【太原人贡士姜瓖之叛奉委署平遥县事莅任七日贼至执之不屈遇害】王之仪【广宁人顺治七年知宁乡县时姜瓖初平逋亡几半之仪招俫复业大雨水涨毁城垣十余丈之仪督众完筑躬负土石城获无圯水退筑防城堤于外树桞其上往来者便之】周士章【上元人顺治十三年以举人知石楼县县在万山中土瘠经乱后多奸蠧士章得主名按治之又平徭弭盗通商劝垦期年民复苏息】周召南【辽阳人顺治中知汾州府时防乱初平一以招俫绥辑为务而武断乡曲为民害者惩之不少贷下教属邑徭赋有当均当豁者悉以告将为民请命民甚徳之】张恪【泾阳人康熙十年以举人知平遥县诚心爱民尤重士类人不敢干以私邑豪噬民恪亷知其状立杖毙之至今犹称其清廉云】龚应霖【四会人康熙二十二年以举人任宁乡知县县在万山中多虎患应霖至虎遁迹循声卓然】吕履恒【河南新安人康熙三十八年以进士知宁乡县性慈恕抚羸弱有恩庭少笞扑而豪猾敛迹催科自为籍时召民验问吏不得中饱尤加意作人以治行擢为御史】
　　人物汉郭泰【字林宗太原介休人早孤就成皋屈伯彦学三年博通坟籍善谈论游洛阳见河南尹李膺膺大竒之遂相友善于是名震京师司徒黄琼辟太常赵典举有道并不应汝南范滂称其隠不违亲贞不絶俗天子不得臣诸侯不得友后遭母忧有至孝称奬抜士人皆如所鍳平生不为危言覈论故党事起卒不与其难卒时年四十二四方来会塟者千余人】贾淑【字子厚太原介休人性险害邑里患之而郭林宗不拒后改过自励终成善士乡里有忧患者辄倾身营救为时所称】晋王延【字延元西河人九嵗防母几至灭性继母卜氏遇之无道延知而不言事之弥谨尝盛冬思生鱼延寻汾叩冰哭忽一鱼长五尺踊出延取以进母食之积日不尽于是心悟抚延如己生延通经史年六十仕于刘聪至金紫光禄大夫聪死靳凖将为乱延不从准以延为左光禄大夫延骂之不受遂死之】孙楚【字子荆太原中都人祖资魏侍中楚年四十余始参镇东军事累迁卫将军司马惠帝初为冯翊太守初与同郡王济友善济为州大中正自为楚品状曰天材英博亮拔不羣楚子洵纂洵子盛字安国善言名理笃学不倦着魏氏春秋晋阳秋词直理正咸称良史官至秘书监加给事中纂子绰字兴公博学善属文过江为文士冠官至廷尉卿】南北朝魏郭文恭【平遥人仕魏为太原令年逾七十父母俱亡孝慕罔极乃居祖父墓次晨夕拜跪跣足负土培祖父二墓寒暑竭力积年不已见者莫不哀叹尚书闻奏表其门闾】张济【字士度西河人渉猎书传清辩善仪容道武爱之以为行人拜散骑侍郎袭爵成纪侯先是晋雍州刺史杨佺期乞师常山王遵以御姚兴道武遣济为遵从事即报之济自襄阳还道武问江南事济曰君弱臣强全无纲纪并述与佺期问荅之语道武嘉其词后以累使称防拜胜兵将军卒】唐郑兴【孝义人母病割股为羮以进母食之良愈贞观元年有司以闻诏改永安县为孝义县】宋令文【汾州人富文辞工书有力絶人世称三絶髙宗时为东台详正学士子之问厯考工员外郎越州长史与沈佺期皆以诗名学者宗之其弟之悌蹻勇之愻精草隶世谓皆得父一絶之悌为懽州总管募壮士八人击蛮獠大呼薄贼贼七百人皆伏不能兴遂平贼之愻为连州参军】宋务光【字子昂汾州西河人举进士及第累迁右卫骑曹参军神龙元年大水诏求直言务光上书言水者隂类臣妾干政之象宜杜絶其萌太子国本宜早定外戚武三思等不宜任以机要疏奏不省俄以监察侍御史巡察河南道以考最进殿中侍御史迁右台卒】五代晋薛融【汾州平遥人少以儒学知名晋髙祖镇太原融为观察判官髙祖徙郓欲据太原拒命问賔佐可否融独对曰进退存亡之理岂易言哉髙祖不之责也髙祖入立累拜右諌议大夫时诏修洛阳大内融上疏切谏髙祖诏罢其役改尚书右丞分司两京卒】宋辛仲甫【字子翰孝义人少好学及长能吏事周广顺中为郭崇掌书记厯外任累雪寃愤有治绩太祖问羣臣谁为文武兼全者赵普以仲甫对太平兴国初迁起居舍人使辽辽主欲留之仲甫以死誓辽主竟不能屈累拜给事中参知政事加太子太保卒】田绍斌【汾州人战功多积官至龙卫指挥使从太祖下荆湖平岭南及讨蜀败金师雄党数千赐赉有加凡在蜀三嵗剽盗殄除还改龙防都虞侯太平兴国二年梅山洞蛮叛命与翟守数分往击之至邵州大溃其众擒蛮二万自是其党帖服官至左领军卫大将军领康州团练使卒】侯延广【汾州平遥人父仁榘治军有方畧厯数郡咸有善政延广补西头供奉官太平兴国初出防咸州军善抚士卒下乐为用戎人畏服叛卒刘渥素号骁勇无敌冦耀州谋入京兆延广击斩之羣盗防气闗右遂定上嘉之擢拜崇仪使淳化二年知灵州平夏台赵保忠就缚手诏褒美累拜宁州团练使知灵州卒】赵昌言【字仲谟汾州孝义人少有大志太平兴国初举进士甲科累官御史中丞河东用兵条上邉事太宗以为枢密副使淳化中议弛茶盐禁以省转漕昌言极言非便太宗不纳卒以无利而罢出知天雄军増筑隄防民免水患召拜给事中参知政事卒官戸部侍郎赐諡景肃昌言强力尚气概当官无所顾避所至以威断立名虽屡经摈斥未尝少自抑损喜推奬后进李沆王禹偁皆其所荐又以女妻王旦后俱为名臣】文彦博【字寛夫汾州介休人举进士第知翼城县厯内外任皆有治绩召拜枢密副使参知政事贝州王则反彦博讨擒之进同中书门下平章事至和三年仁宗方受朝疾暴作因留宿殿庐遇事持重众心以安久之封潞国公英宗时拜枢宻使熙宁中为王安石所恶力引去元祐初复命平章军国重事居五年致事归洛卒年九十有二赠太师諡忠烈彦博逮事四朝任将相五十年名闻于四夷平居接物谦下尊徳乐善如恐不及其在洛也与富弼司马光等十三人为洛阳耆英防好事者莫不慕之】狄青【字汉臣汾州西河人善骑射寳元初赵元昊反青以卫士选延州指使常为先锋大小二十五战皆披靡莫敢当尹洙与谈兵善之荐于韩范仲淹仲淹授以左氏春秋青由是折节读书悉通秦汉以来将帅兵法益知名战数有功皇祐中侬智髙反岭外骚动青上表请行遂合孙沔余靖兵讨平之以功拜枢宻使出判陈州卒赠中书令諡武防青缜宻寡言行师先正部伍明赏罸与士同饥寒劳苦虽敌猝犯之无一士敢后先者尤喜推功与将佐尹洙以贬死青悉力赒其家事子泳为阁门使亦冇战功】郝戭【字伯牙石州定湖人家贫竭力养亲举进士厯通山令年未五十以父樵老上书请致仕为父求官执政谕使赴官而后请乃留妻子于家独奉父行逾嵗得太子中允归未至乡里而樵卒自负土造塜事闻诏赐粟帛治平末荐辟皆不就戭忠信自将笃行苦节隠居而卒】王竒【汾州人武举中第章惇经营湖北溪洞以为将领降其酋舒光贵防元猛平夷洽等州累迁湖南都监徙广西宜州蛮冦邉竒战败麾下劝之走竒骂曰大夫夫当尽节以报国何走为战而死诏赠忠州防御使】郝质【字纯夫汾州介休人少从军挽强第一为府州驻泊都监积功超迁内殿承制并代路都监讨平贝州贼迁六宅使神宗初为都指挥使卒赠侍中諡曰武庄质御军有纪律犯者不货而享犒丰渥公钱不足出己俸助之平居自奉简俭尤笃于信义云】李浩【字直夫家本绥州徙西河好学通兵法以战功积官广西都监裒西北疆事着安邉防上之神宗召对改管干麟府兵马未行从章惇于江南撃降懿州蛮酋遂城懿州进讨黔江蛮复城黔江擢熙河钤辖后以复兰州功知兰州哲宗初卒赠安化军留后】元　杜丰【字唐臣汾州西河人倜傥不羣通兵法太祖时由兵马都提控累迁河东南北路兵马都元帅攻城掠地平贼抚流民功最多陞沁州长官有善政请老卒于家子思敬官至中书左丞卒諡文定】郑允中【石楼人事仁宗东邸小心谨慎初为浙东防访使累官至冡宰皆有功徳封卫国公】吕防【字甫汾阳人少潜心性理之学厯江南诸道行御史台监察御史上疏条八事绌贪吏弭蜀冦天厯初由南台都御史兼海北海南道肃政防访使所至皆着政绩卒諡简肃】禇不华【字君实石楼人沈黙有器局由中瑞司驿使累官淮东防访副使至正中汝頴盗发不华行部至淮安极力守御以功陞防访使后城防被执不屈为贼所脔子伴哥冒刄防之亦见杀事闻赠翰林学士承防追封卫国公諡忠肃】张嵓起【字传霖汾州人尝用荐徴为国子助教盗防汾州嵓起与妻赴井死】明宋礼【石州人洪武中由国子生授山西佥事建文时厯刑部员外郎成祖即位擢礼部右侍郎工部尚书出治防通河十旬底绩遂为国家永利治中勅建祠南旺湖上有司致祭】辛彦博【初名彦徳平遥人贡入太学笃行着闻太祖重之赐今名葢以文彦博期之也旋授监察御史累迁浙江按察使永乐中为浙江左布政使卒彦博居官四十年委身忘家不置田宅】杨智【介休人早防父事母至孝母亡庐墓哀毁正统末旌为孝子】文瑞【介休人成化进士授行人出使唐沈二府遗以金帛却不受擢御史按畿甸有中贵侵民田按法平之再巡山东百寮振肃官舍有妖为厉瑞至妖灭后兵备辽阳卒官】田耔【汾阳人治举人知山东长清县一介不取亲没庐于墓所哀毁骨立时有早霜杀禾独近墓禾不伤人以为孝感所致】贾璇【平遥人治进士以户部郎中督钞杨州羡余尽归之官赈饥江北有方全活甚多正徳初守阙乞诛刘瑾等不报出补陜西右参议未几为瑾所防归】任良弼【平遥人治进士改庶吉士累迁吏科都给事中弹劾不避权贵陞通政使左参议抗刘瑾矫诏下狱戍辽阳瑾诛起右参议居官三十年以清节闻】严泰【汾阳人治进士任户部主事峻洁不妄取督钞苏州浒闗旧有便民小闸后并征税泰至罢之后厯登州知府亷平为山东最卒以介直忤时罢归杜门躬耕服母防终身不除】张珩【石州人正徳末进士嘉靖初授御史陈盐法马政邉畧二十七疏出督两淮盐课夙尽除继官直隶陜西皆着声擢延绥巡抚经畧宁夏晋兵部侍郎总督陜西前后获首功甚多珩博洽多闻行履修洁居官防毅有为卒赠兵部尚书諡襄敏】张钧【石州人正徳末举于郷以亲老不仕嘉靖中俺答来犯钧自外赴救而父已被杀钧尽餂其血号恸三日而卒防旌】髙金【石州人嘉靖初进士厯兵科给事中九年上疏削邵元节真人号并夺李得晟恩恤上大怒立下诏狱拷掠终以其言直释之寻偕御史唐愈贤稽覈御用监财物劾奉御李兴等侵蚀状寘诸狱后累官苏州兵偹副使】霍冀【字尧封孝义人嘉靖进士擢御史巡按河南平土贼师尚诏厯宁夏保定巡抚皆有善政诏还掌都察院事值檀蓟云宣饷匮冀上恤军通商转输积贮便宜四事报可复出巡抚山东迁兵部侍郎总督陜西三邉军务时延绥宁夏皆报防上赉金帛晋兵部尚书以议宪政功罪及京营事宜忤辅臣乞归卒】张永安【石州人嘉靖中父为冦所逐永安持梃追撃之伤二贼趣父逸去而身自后卫之被数十创死】赵讷【孝义人嘉靖进士授定兴知县赈饥有法调江都时权贵欲以其邑税粮飞洒邻邑讷不从陞刑部主事差管徐州仓出羡余修吕梁洪桥陞郎中出知四川保寜府移疾归讷性孝友嗜读书多著述居官清防年七十九卒门人私諡文直先生】范道行【字天衢平遥人九嵗能文万厯举人授河南渑池知县有惠政民为立生祠以忤魏党被劾归闯贼之乱索饷甚急道行贫不能给骂贼死】孙士亭【临县人崇祯中扶父避流贼贼追及射其父亟持锄奔贼击之贼弃弓矢走引羣贼共射士亭身中十七矢死父逸得免事闻旌表】范竒芳【汾阳义勇流贼破城愤甚竟刺杀伪都尉自刎死】张承相【永寜人父卒事母以孝闻闯贼至母被执奔救遂俱遇害贼退争往视之承相尸尚抱其母之首也有司为请立孝烈碑】
　　本朝任长庆【字云石石楼人顺治二年以贡生授中书舍人姜瓖之变从大兵恢复有赞画功寻以工部郎芜湖龙江二闗有惠政累迁洮岷道卒于官】赵永祚【汾阳人顺治初进士授雷州府推官执法不阿有治绩后补庆阳亦以清敏着既卒囊槖萧然人称防吏】师佐【字靖公永宁人顺治中进士授福寜知州迁苏州府督粮同知俱以善政闻】于成龙【字北溟永寜人性防而果顺治中知罗成县迁知合州厯黄州府同知皆有异绩擢知建寜府改武昌造桥蒲圻以山水冲圯罢职防山东冦作巡抚张朝珍委成龙除贼而妖人黄金龙及刘君孚煽乱麻城成龙单骑降君孚手斩金龙以功再知武昌调黄州平阳逻贼陈鼎业等众数万人自军兴至班师凡有二十四日东山大定擢福建按察使活军民连坐重辟者以千百计迁布政使举卓异巡抚直进兵部尚书总督江南江西善政着闻纠劾墨吏不少贷卒于官无长物士民巷哭罢市加太子太保于廕諡清端　圣祖亲制碑文以宠之】张芑【介休人生二嵗父客逺方比长寻父至吴越扶负柩归事母至孝母防哀毁筑室墓傍饮食必奠人皆称之】魏之宪【汾阳贡生事母尽孝母病祷神】
　　【请贷次日果愈比殁哀毁尽礼康熙三十一年　旌表】张廷藩【介休人孝友性成至老不衰乾隆年旌】
　　列女三国魏张昌蒲【太原兹氏人太傅定陵成侯钟繇之命妇修身正行非礼不动贵妾孙氏心害其贤谗毁无所不至昌蒲妊娠乃置药食中觉而吐之竟不言于繇繇知之出孙氏及生防经书皆亲教之防为大官犹勤规诲】晋贾浑妻宗氏【浑为介休令刘渊将乔晞防城死之宗氏冇姿色晞欲纳之宗氏骂曰屠贩奴岂有害人之夫而欲加无礼于尔安乎何不促杀我因仰天大哭晞遂害之时年二十余】宋侯延广乳母刘氏【延广初在襁褓遭王景崇之难刘氏以己子代延广死抱持延广行丐至京师还其祖益】郝戭妻聂氏【永宁州人戭为父求官而父遽死服除荐辟皆不应姻族语聂使劝戭仕聂曰吾不徳无以助君子敢强其所不欲以累其髙耶聂事舅姑亦以孝义着】元姜鳯举妻皇甫氏【汾阳人性淑慎恪尽妇道夫亡或劝之再醮泣曰禽鸟且有死不再配者奈何人不如鸟抚遗孤一节以终泰定中旌表】明郭世玉妻陈氏【汾州人夫亡子从鲁甫周嵗事舅姑抚幼子孀居七十余年两遇大师蔵匿岩穴未尝亏节洪武初旌表】安勲妻白氏【永寜州人嘉靖辛丑冦乱从夫匿土穴冦攻急令夫逸去骂贼不屈身被十余创死又牛宗近妻李氏侯景儒妻吴氏张环妻李氏张兰妻冯氏乔南妻郭氏及贺女温女俱以骂贼死同被旌表焉】朱知□妻贺氏【汾阳人知□为镇国中尉贺封淑人知□疾死昼夜悲痛旬日不食竟死事闻礼官按典无旌命妇例世宗特命旌之諡曰贞烈】杨大仁妻张氏【孝义人美姿容有曹姓者习见之遂蓄异志防张归宁要于广仁寺后之堵墙张力拒大骂被杀】王廷明妻李氏【平遥人隆庆元年俺答兵入境李与夫携幼女辟匿为所执欲掠去李牵其夫抱女不释贼先杀女次杀夫李枕尸痛哭奋骂不屈贼并杀之时李得海妻郭氏挈其女出走被执将汚之郭厉声曰宁碎身而亡不辱身而生遂见杀】乔应光妻苏氏【永宁人隆庆中流贼防城投井死又车同轨妻乔氏亦投井死俱被旌表】李廷保妻秦氏【介休人年十八夫亡贫而守节有讽之嫁者残其面以明志年九十余终】毛世武妻巩氏【平遥人夫出亡里中儿以防语尝之巩大骂竟为所杀巡按表其门】温登魁妻梁氏【平遥人年十九夫死姑欲强嫁之梁以刀堕三指为誓完节以终】郭朝臣妻罗氏【介休人郭病笃谓曰尔年少我死盍嫁之罗泣曰妾不忍闻此妾之义有死无二遂自缢次日夫亦死】郭宗妻王氏【介休人有姿色郭他出里少年逼之王氏大呼少年逸去夫还语以故即缢死巡按表其墓】袁汝器妻穆氏【临县人夫死立志守节翁受郝养志财欲夺其节穆觉自缢县令旌之】王珙妻郑氏【石楼人归珙未逾年珙卒守节事姑甚谨居九载姑没有欲夺其志者郑叹曰吾之不死以有姑也今姑死何以生为遂自缢有司以贞节闻】樊节妻刘氏【临县人崇祯五年流贼防城守义不屈骂贼死又郝孔昭妻陈氏坠城贺宁邦妻贾氏投井郭増妻髙氏自缢皆死】髙汝贤女【临县人年未及笄贼挟之上马女大骂自投地数次贼怒杀之县令请抚按旌其门】任自立妻许氏【石楼人崇祯五年闯贼破城许正色骂贼坠城死子起家妻赵氏亦不屈死又张法圣妻李氏并投井死】任克己妻孙氏【孝义人兵掠其家孙扶姑伏草中兵先杀姑胁从之孙骂不絶声复以刀斫其髪孙卒不可夺刄其腹而死又辛门妻傅氏夫为兵所杀投崖殉之任自修妻程氏被执不屈触壁死】李茂才妻刘氏【汾阳人崇祯中流贼暴掠避匿崖窟贼索之急茂才见杀刘枕尸大恸贼拥上马投地奋骂胁诸妇罗劝骂益甚贼怒挥刄碎其尸焉】王祯妻杨氏【宁乡人有孝行闯贼乱阖邑惊布杨栉如平时王戯曰汝从贼乎杨曰我岂从贼贼虽刄我不惧也寻举家被害贼掠杨扶马上投地者再贼怒断其左手杨骂益厉身罹七刃而死又靳可荣妻郝氏以不肯上马被杀】崔某妻王氏【永寜人其夫弟诱汚之不从自缢巡按旌之】崔有福妻【永寜人失其氏崇祯末为贼将田虎所执大骂不屈见杀】
　　本朝董科妻髙氏【汾阳人年二十五夫故抚孤守志姜瓖之变避小窦沟中贼骑得之大骂不屈遂遇害雍正七年　旌表】张国儒妻梁氏【平遥人姜瓖之变为贼所掠不屈死之又李冠南妻刘氏被执毁刑自废不食而卒】王之瑛妻刘氏【永宁州人姜瓖之变奉姑挈子避之至河贼追及弃子弗顾独扶姑以济姑得免难人以孝称】王球妻贺氏【寜郷人姜瓖之变球挈家窜徙无常球间语贺曰脱逢贼奈何贺曰死易事耳肯辱君耶寻刘定国据邑叛球父子胥被害贺方郷居凶问至从容出城牵裾防靣投崖死】雷龙腾妻齐氏【汾阳人早寡晨诣场圃赵之福犯之齐持挺格鬬伤而仆地詈曰吾寜死不受辱力跃而起赵以乱石撃杀之死骂不絶口康熙五十五年　旌表】刘氏【平遥人小字梅儿姿容端丽夫无行投人为奴逼令偕徃泣累日夜半母问之梅儿曰儿竟已决次日当行启戸视之竟自缢】白妻萧氏【永宁人营兵石二逼汚不从体被重创寻自缢死康熙四十八年　旌表】赵靖妻冯氏【宁乡人族人冯免粮遇于深林欲私之冯不从从行至天红厓邉遂坠厓而死雍正元年旌表】张元吉妻董氏【汾阳人遇暴不从自刎死又同县张永春姜氏殉夫自尽俱乾隆年　旌】王邦谦妻田氏【汾阳人赋性贞烈训子有成又同县冯开元妻姚氏樊之璞妻任氏李节森妻刘氏赵伸妻李氏贾生玥妻郝氏张世珢妻田氏姜之栋妻郝氏马文元妻王氏俱以守节　旌表】张若鳯妻章氏【孝义人矢志守贞克孝克慈又同县王希华妻苏氏李玑璨妻宋氏王某妻何氏韩秉恭妻梁氏韩永祚妻任氏俱乾隆年被　旌】耿氏【平遥人强暴逼污矢志不从被杀又同县雷髪龙女雷氏张东恩妻李氏王成桂妻胡氏俱乾隆年被　旌】梁法妻宋氏【平遥人心坚金石节凛氷霜又同县侯岑妻马氏侯以干妻刘氏雷防章妻武氏郝寜都妻侯氏俱先后　旌表】茹连科妻梁氏【介休人遇暴不从忿恚自缢乾隆年　旌】张自昌妻南氏【介休人誓死守节辛苦偹尝又同县任洪国妻王氏穆大义妻杨氏郭恒燕妻张氏宋妻温氏梁来正妻王氏梁质改妻王氏冀道范妻王氏梁泌妻李氏乔士彬妻李氏　　张三全妻李氏俱乾隆年以节孝　旌表】　张人龙妻郭氏【临县人青年矢志白首完贞又同县宋勷妻李氏王时礼妻李氏贺震泰妻刘氏刘作繁妻张氏郝琳妻刘氏乾隆元年以来先后　旌】史恩妻王氏【石楼人强暴逼汚跳崖死乾隆年　旌表】王恊起妻于氏【永宁州人苦志守节训子有成又同州王之瑛妻刘氏崔渐超妻于氏又烈妇贺元妻李氏俱乾隆年　旌表】任氏【宁乡人遇暴不从而死又同县王清南妻张氏夫亡絶粒七日自缢死又王桂妻杨氏遇暴自尽俱乾隆年　旌】王以矩妻岳氏【寜乡人守节不二训子克成又同县许楹妻张氏杨湛妻王氏俱乾隆年　旌】
　　仙释唐无业【俗姓杜商州上洛人传洪州新印后止西河众香佛刹州牧董叔经延住开元精舍学者致问多答曰莫妄想宪宗召以疾辞穆宗遣僧録灵准赍敇迎遂示寂】宋陈搏【亳州真源人尝居石州北扫场街面常不洗洗辄雨】元张真一【号丹华子修炼于汾阳之西岩常有白鹤飞止岩际真一羽化后人游洞中每鼓掌则鹤声应手而至因号鹤鸣古洞】明麻衣仙姑【汾阳任氏女永乐初被麻衣隠石室山家人求之弗得后有人见之遂逃入石室中声隠隠如雷其壁复合手迹尚存】王纲【居孝义北姚村之古庙终年不举火尝约人游五台其人不告而去至山下纲笑迎之己先至矣又送下山嘱曰我所居屋勿为风雨毁坏及其人归纲乃立化古庙中计其日即山下笑迎日也】
　　本朝兰如【汾州人明季行脚淮扬顶缸募米誓斋十万八千僧后住善庆庵十方院顺治时示寂】
　　土产布【郡境俱出元和志汾石二州皆赋布石州贡布三端】铁【出孝义县陈循寰宇通志孝义县薛颉山出铁】氊【出平遥介休诸县唐书地理志汾州土贡鞍面氊】蜜【孝义平遥介休诸县出元和志石州贡】蜡【平遥石楼等县出元和志石州贡唐书地理志土贡蜡烛】石膏【出介休永宁等境元和志汾州贡】麝香【出永宁南乡等境元和志石州贡】松木【郡境并出寰宇记石州产　按元和志汾州贡龙须席唐书地理志汾州贡硝石石州贡莁荑寰宇记石州产英石今并附记】









　　钦定大清一统志卷一百六
&lt;史部,地理类,总志之属,大清一统志,泽州府图&gt;
&lt;史部,地理类,总志之属,大清一统志,泽州府图&gt;
&lt;史部,地理类,总志之属,大清一统志,泽州府表&gt;
&lt;史部,地理类,总志之属,大清一统志,泽州府表&gt;
　　钦定四库全书
　　钦定大清一统志卷一百七
　　泽州府【在山西省治东南六百二十里东西距四百六十里南北距二百四十五里东至河南卫辉府辉县界二百四十里西至平阳府翼城县界二百二十里南至河南懐庆府河内县界一百十里北至潞安府长子县界一百三十五里东南至辉县界二百三十里西南至绛州垣曲县界一百九十里东北至河南彰徳府林县界二百三十里西北至翼城县界二百二十里自府治至　京师一千八百里】
　　分野天文觜参井分野实沈之次
　　建置沿革禹贡冀州之域春秋属晋战国初属韩后兼属赵魏【王应麟地理通释上党郡韩总有之后韩有泽州之半半属赵魏】秦为上党郡地汉为上党郡髙都阳阿二县地晋太元中慕容永分置建兴郡后魏太平真君九年省和平五年复置永安中罢改置建州兼置髙都郡治髙都县后周改为髙平郡隋开皇初郡废改州曰泽州【见隋书地理志又李吉甫元和郡县志作后周改泽州】大业初改为长平郡唐武徳元年改郡曰葢州更置建州六年建州废移葢州来治贞观元年葢州废移泽州来治天寳初曰髙平郡乾元元年复曰泽州属河东道【乐史太平寰宇记防昌四年泽州尝河阳府】宋曰泽州髙平郡属河东路金天防六年曰南泽州【金史地理志以与北京泽州同加南字】天徳三年复为泽州元光初升为忠昌军节度属河东南路元曰泽州属晋宁路明洪武初以州治晋城县并入直隶山西布政使司
　　本朝因之山西省雍正六年升为泽州府领县五凤台县【附郭东西距一百十里南北距一百六十里东至陵川县界七十里西至阳城县界四十里南至河南怀庆府河内县界一百十里北至髙平县界五十里东南至怀庆府修武县界一百里西南至怀庆府济元县界一百里东北至髙平县界六十里西北至沁水县界四十里汉置髙都县属上党郡后汉因之晋太元中属建兴郡后魏永安中为髙都郡治后周为髙平郡治隋开皇十八年改曰丹川县为泽州治大业初州废为长平郡治唐武徳三年于县置建州析置晋城县属之六年移葢州治晋城九年省丹川入晋城贞观元年为泽州治天祐三年更曰丹川五代唐复曰晋城宋金元三朝皆因之明洪武初省入泽州　本朝雍正六年置凤台县为泽州府治】髙平县【在府北少东八十五里东西距九十里南北距八十里东至陵川县界四十五里西至沁水县界四十五里南至凤台县界三十五里北至潞安府长子县界四十五里东南至陵川县界五十五里西南至凤台县界四十五里东北至潞安府长治县界四十里西北至沁水县界五十五里战国晋氏邑汉置氏县属上党郡后汉及晋因之后魏改曰元氏县属建兴郡永安二年于县置长平郡兼置髙平县属焉北齐郡废省元氏入髙平属髙都郡后周属髙平郡隋开皇初属泽州大业初属长平郡唐武徳元年于县置葢州六年州移治县属焉贞观元年属泽州五代宋金元明因之　本朝雍正六年属泽州府】阳城县【在府西八十里东西距一百里南北距一百二十里东至凤台县界四十里西至沁水县界六十里南至河南怀庆府济源县界八十里北至沁水县界四十里东南至怀庆府济源县界一百里西南至绛州垣曲县界一百里东北至髙平县界三十五里西北至沁水县界七十里战国魏濩泽邑汉置濩泽县属河东郡后汉为侯国晋属平阳郡后魏属安平郡隋属长平郡唐武徳元年于县置泽州八年州移治以县属之天寳元年改为阳城天祐二年朱全忠复曰濩泽五代唐复曰阳城宋因之金元光二年升为勣州元复曰阳城县属泽州明因之　本朝雍正六年属泽州府】陵川县【在府东北一百二十里东西距一百二十里南北距一百十里东至河南卫辉府辉县界八十里西至髙平县界四十里南至河南怀庆府修武县界九十里北至潞安府壶闗县界二十里东南至辉县界一百二十里西南至凤台县界八十里东北至壷闗县界四十里西北至潞安府长子县界四十里汉氏县地后魏髙平县地隋开皇十六年析置陵川县属长平郡唐武徳元年属葢州贞观元年属泽州五代宋金因之元至元三年省入晋城三十一年复置明因之　本朝雍正六年属泽州府】沁水县【在府西北一百七十里东西距一百八十五里南北距一百十里东至髙平县界一百四十里西至平阳府冀城县界四十五里南至阳城县界二十里北至平阳府岳阳县界九十里东南至凤台县界一百四十里西南至绛州垣曲县界一百里东北至潞安府长子县界一百里西北至平阳府浮山县界五十里战国赵端氏邑汉置端氏县属河东郡后汉因之晋属平阳郡后魏太平真君七年省太和二十年复置孝昌中分置东永安县兼置泰宁郡北齐郡废改东永安曰永宁隋开皇十八年又改曰沁水与端氏皆属长平郡唐武徳元年属泽州八年移州治端氏贞观元年徙州治晋城端氏沁水二县皆属焉五代及宋金因之元至元三年省端氏入沁水仍属泽州明因之　本朝雍正六年属泽州府】
　　形势全有太行之险固实为东洛之藩垣【寰宇记】诸峯特起雄峙天下为太行总会【通志】山川环抱有自然之险【旧州志】
　　风俗人习机杼俗尚俭朴【羣书备考】民纯而好义俭而用礼【明统志】近太行之麓水土深厚性质朴气豪劲多文娴礼为诸郡先【旧州志】
　　城池泽州府城【周九里有竒门三有濠唐贞观初土筑明洪武中甃甎　本朝康熙中重修】髙平县城【周四里门三濠广二丈宋开寳间土筑明万厯中甃甎　本朝顺治康熙中屡修雍正六年又修】阳城县城【周三里有竒门三池广一丈五尺后魏兴安初土筑明万厯间甃甎　本朝顺治中修雍正二年七年继修】陵川县城【周二里有竒门三有池隋大业间土筑明嘉靖万厯中先后甃甎　本朝康熙中修】沁水县城【周二里有竒门三池广二丈隋开皇中土筑　本朝顺治康熙中修雍正四年又修乾隆十二年重修】
　　学校泽州府学【在府城东南宋至和中建为州学元燬明洪武中重建　本朝顺治康熙间屡修雍正六年改为府学入学额数二十名】凤台县学【与府学同一学宫入学额数二十名】髙平县学【在县治东南元至正中建明正徳九年重建　本朝増修入学额数二十名】阳城县学【在县治东南明洪武初建　本朝重修入学额数二十名】陵川县学【在县城外旧在城内东南隅金天防间迁徙城外明嘉靖间徙近东闗天启中复迁建于城内旧址　本朝康熙中仍迁建城外旧址入学额数十二名】沁水县学【在县治西门外金正隆间建元末燬明洪武初重建　本朝康熙中修入学额数十二名】体仁书院【在府治北明万厯间建　本朝康熙间増修乾隆七年重加展拓髙平县有晋城书院在县治西明嘉靖中建崇正书院在县城内东南隅乾隆二十年建阳城县有同文书院在立平里乾隆七年建陵川县有望洛书院在县东闗乾隆十三年建各县并设有义学社学又沁水县有凤源书院在县治西明万厯间建今废附记于此】
　　户口【原额人丁一十五万四千八百五十五滋生人丁二千二百六十三】
　　田赋【田地二万七千五百三十顷四十四亩零额徴银二十万三千六十九两一钱四厘零谷三十五石五斗九升一勺零　屯田四百三十五顷八十五亩七分五厘零额征银九百二十六两四钱一分一厘零粮三百七十二石四升五合七勺零更名地九十一亩额征谷十三石六斗五升明万厯间加増丰赡库银五十五两七钱七分零】
　　山川太行山【在凤台县南吕氏春秋九山之一南跨河南河内县界东北接陵川壸闗潞城黎城武乡辽州和顺乐平平定诸州县界山以百数虽随地异名实皆古太行也隋书地理志丹川县有太行山元和志在晋城县南四十里寰宇记在晋城县南三十六里】磨儿山【在鳯台县东二十五里一名磨齿山】紫金山【有二一在凤台县东五十里上有莲花洞一在县东南九十里上有黄龙洞】玲珑山【在凤台县东七十里一名崆峒山上有风洞】五门山【在凤台县西寰宇记在晋城县西北八里其山五峯似门】方山【在凤台县西四十里四面壁立数丈顶平如削跨阳城县界】黄沙山【在凤台县西四十五里】马牢山【在凤台县南二十里通鉴唐大顺元年朱全忠遣别将李谠攻泽州闻李存孝至遁去存孝随击之至马牢山大破之】香炉山【有二一在凤台县南三十里悬崖防涧中峯突起一在县西北四十里大阳镇西山上有虎跑泉为南河之源】月院山【在凤台县南六十里下有天柱峯】松林山【在凤台县南九十里其阳有白龙洞北有观音洞】司马山【在凤台县北寰宇记在晋城县北十二里昔晋帝巡狩此山因以帝姓为名旧志又名小析山山上有嘉润池东麓有黒龙潭】硖石山【在凤台县东南寰宇记在晋城县东南三十里上有青莲寺西有掷笔台相传逺公遗迹旧志东西两崖壁立下有嵌岩长二丈余每风雨骤发罅若雷鸣】浮山【在凤台县东南三十五里髙入霄汉若云浮天际州志浮山北有娲皇窟谷虚如囊形上有娲皇庙】珏山【在凤台县东南四十里两山对立如丫角一名角山有欵月台】石人山【在凤台县东南郦道元水经注二石人各在一山犄角相望南为河内北曰上党二郡以之分境寰宇记石人山在晋城县东南八十八里有双石髙标类人形通志一名圣人崖在太行之顶上有龙潭】盘龙山【有二一在凤台县东南九十里一在县西北六十里】寳山【在凤台县西南五里产铁及炭下有冶家河】吴神山【在凤台县西南六里上有泰伯仲雍祠】晋普山【在凤台县西南三十五里下列九泉】可寒山【有二一在凤台县东北三十里一在县西三十五里】莒山【在凤台县东北五十里北接髙】【平县界下有道泉其左有全玉岭相传即蔺相如懐璧从间道归处　按全玉岭以相如完璧得名全与完字义正合旧志讹】【作金玉非是】碧落山【在凤台县西北十五里一名卧云山下有石佛谷】伊侯山【在凤台县西北二十里上有伊尹祠】岳神山【在凤台县西北四十里跨沁水县界有东西二山】圣王山【在凤台县西北四十里上有成汤庙庙前有池二】七佛山【在髙平县东五里髙出众山左右环河上有七佛寺寺中石佛像七唐时所凿】米山【在髙平县东十里见元和志赵将亷颇积粮此山因名县志名为大粮山中多邃谷积雪春深不消下有米山镇其北有定林泉】龙王山【在髙平县东三十五里上有石佛洞龙王庙居其左有泉出焉汇为溪上建流觞亭】金峯山【在髙平县西郭外上有先月亭】髑髅山【在髙平县西五里寰宇记晋永嘉中刘聪举兵积尸为髑髅山】五龙山【在髙平县西二十里上有五龙池】浩山【在髙平县西四十里一名石朶山山峯如花朶】逰仙山【在髙平县南十里】金门山【在髙平县北五里见寰宇记其山崖土赤如金当赵垒之门因号金门山】韩王山【在髙平县北十五里县之主山其山独髙上平数亩府志世传秦围韩王于此上有玉女泉】牛心山【在髙平县北三十里山出石温润有文可作砚】石室山【在髙平县北三十里中有石室其麓常现五色云霞人云寳气】羊头山【在髙平县北三十五里寰宇记山海经云神农尝五谷之所形似羊头旧志在县东北四十里详见潞安府】头颅山【在髙平县西南水经注秦坑赵众収头颅筑台于垒中因山为台崔嵬杰起今仍号曰白起台元和志头颅山一名白起台在髙平县西五里】悬壶山【在髙平县西南二十里寰宇记谓之悬瓠山山形似悬瓠】卧佛山【在髙平县西南三十里山半有万月亭】董峯山【在髙平县西南四十里】空仓山【在髙平县西南四十五里跨沁水县界俗传白起诡置空仓给赵括处】吾山【在髙平县西南四十五里三峯耸翠】翠屏山【在髙平县东北二十五里俨若画屏】仙公山【在髙平县西北三十里】繖盖山【在髙平县西北三十里接沁水县及潞安府长子县界寰宇记在端氏县东北九十里】发鸠山【在髙平县西北五十里接潞安府长子县界其岭曰鳯头山】小天坛山【在阳城县东二十里一峯耸峙东矙沁流形类王屋】嶕峣山【在阳城县西一名焦烧山水经注鹿台山水厯焦烧山东隋书地理志濩泽县有嶕峣山寰宇记在阳城县西三十里】画山【在阳城县西三十五里山形如画前为营匠山】卧虎山【在阳城县西四十里亦名伏虎山形似卧虎山隂有万松堂宋刺史杨廷秀有记】峯山【在阳城县南四十五里髙平寛广可以耕牧】底柱山【在阳城县南五十里山有三峯中峯最髙秀其下皆土惟起峯处皆石若柱然按禹贡底柱在析城之西今自此山西南至析城三十里又西南至王屋五十里道里不合古底】
　　【柱在今陜州陜县大河中流其形如柱者是也】白岩山【在阳城县北三十里亦名龙岩其形方正岭有石梁更上平广三十亩复承大岩壁立数千仭中虚有古刹东有小石龛】崦山【在阳城县北三十里上有白龙潭及白龙神祠东接方山】小崦山【在阳城县东南二里悬崖峭壁下临泽水】望漭山【在阳城县东南四十里一名王莽山通志山北岭髙处曰北立门南岭曰南立门半山一峯壁立俗名繋马桩有试剑峯石崖对峙洪峪水流其中】小寨山【在阳城县东南五十里势极髙沁水绕其东有鸟道仅可容趾】孤山【在阳城县东南八十里环万山中孤峯突兀旁有聚落名皂军垜口为懐泽间要冲】麻楼山【在阳城县西南四十里有三峰峭拔若笔架相距四五里不相连属】析城山【在阳城县西南尚书禹贡底柱析城至于王屋汉书地理志河东郡濩泽县禹贡析城山在西南水经注山甚髙峻上平坦下有二泉东浊西清左右不生草木数十步外多细竹萧徳言括地志在濩泽县西南七十里元和志在阳城县西南七十五里寰宇记析城山顶有汤王池四岸生龙须细草通志山峯四面如城髙大而峻迥出诸山幅四十里】盘亭山【在阳城县西南八十里一名塔楼山诸峯亭亭次第环列右为铁盆障中有石泉】云蒙山【在阳城县西南八十里峭壁危岩有石龛鸟道可通】王屋山【在阳城县西南一百里寰宇记仙经云王屋山有仙宫洞天广三里号曰小有清虚洞天山髙八千丈广数百里大行析山为佐命中条鼓钟为辅翼三十六洞小有为羣洞之尊四十九山王屋为众山之最县志一名天坛山南河南济源县西跨绛州垣曲县界】史山【在阳城县东北三十里通志山南北相连绵亘数十里产铁其西五里有金裹谷堆下亦有铁鑛】灵通山【在阳城县西北五十里山深径僻下有黒龙庙半山有风洞常以石掩少隙则颷发甚厉人不能近】东海神山【在陵川县东十里】箕子山【在陵川县东二十里】马武山【在陵川县东五十里接河南卫辉府辉县界汉马武屯军于此俗呼为武经砦】花瓶山【在陵川县东五十里】风门山【在陵川县东六十里山形如门】孤围山【在陵川县东七十里一名孤峯县志山四面皆絶壁周围环合宛若石城中突涌一峯翠插天际多产松栢平田水出焉】天柱山【在陵川县东八十里】龙门山【在陵川县西一里两山横亘中缺如门】鲁山【在陵川县西十五里】锦屏山【在陵川县南二十里列巘如屏多产芍药】黄沙山【在陵川县北十里一名太乙山】圣宫山【在陵川县北二十里蒲水出其西南】菊巘山【在陵川县东南五里一名障门山多产菊山捍水口上有龙王祠】黄围山【在陵川县东南五十里孤峯插天登之可望黄河有洞深邃莫测旧志或云达壶闗之紫团洞】栖凤山【在陵川县西南四里其东有泉流绕山麓回转百余步伏流土中即西溪之源也】灵泉山【在陵川县西南十里上有灵泉】九仙山【在陵川县西南一名古贤山一名九仙台寰宇记九仙台在县西六十五里古贤村壁立万仭三面泉流古老相传昔九仙曾防于此金史地理志陵川县有九仙山县志在县西南七十里石台突起髙数十丈上广下狭】佛子山【在陵川县东北四十里太行絶顶淅水出焉上有灵云寺】六泉山【在陵川县东北四十里上有六泉山半有六泉洞水自洞中流出】熊耳山【在陵川县东北四十里两峯对峙峭拔天表若熊耳然】寳应山【在陵川县西北四十里一名秦岭岩半有古洞甘泉　按肇域记潞泽之交横亘一山起丹朱岭至马鞍壑有古长城一道嵗久倾頺遗迹尚在中有营垒皆曰梁晋交兵筑以相距今考五代史一夹寨书一甬道书未有长城百里而不书者今呼此山为秦岭长平之役秦人防赵救兵引四十万人入于计中四十七日至于尽降尽坑畧不相闻城必此时所筑以限赵之南北也】石门山【在沁水县东元和志在端氏县西南四十一里】纥鬛山【在沁水县东寰宇记在端氏县西十里】磕山【在沁水县东八十里端氏故城西南孤峯秀拔松栢翳蔚】吴山【在沁水县东一百四十里】御屏山【在沁水县西二里】阜山【在沁水县西四十里】碧峯山【在沁水县北三里】石楼山【在沁水县西南里许俯矙县城山石棱层望之若楼台状】鹿台山【在沁水县西南二十里水经注山上有水渊而不流寰宇记在沁水县南三十里】辅山【在沁水县西南水经注上涧水导源辅山东隋书地理志沁水县有辅山寰宇记东辅山在县西南九十二里其山及西辅山与析山相连若有相辅之势旧志在县西南九十里一名厯山北有大小二洪池】偃月山【在沁水县东北三十里一名车辋山有车辋水】三尖山【在沁水县东北三十里三峯并峙】紫金山【在沁水县东北五十五里沁水所经】黄龙山【在沁水县东北六十里】隗山【在沁水县东北九十里一名嵬山形势峻岌连绵不防唐书地理志端氏县有隗山】巨峻山【在沁水县东北一百里一名宇峻山接潞安府长子县界水经注骉骉水秦川水俱出巨峻山隋书地理志端氏有巨峻山】天池岭【在凤台县东三十七里石崖壁立如城南北石门中可容千人昔人尝设寨于此上有池俗呼天池】桃固岭【在凤台县西二十里一名寨子岭】黒石岭【在凤台县南八十里大行山絶顶】营防岭【在髙平县东十里背峯面泽险固可慿县志世传亷颇屯军之所去岭百步许有古战塲】丹朱岭【在髙平县北四十五里与潞安府长子县接界南有鸦儿沟按县志丹朱岭接长子县界以尧封长子丹朱得名此説傅防汉书长子县注长读长短之长今俗为长幼之长非也足证其妄矣葢丹朱岭即山海经所云丹林既讹林为岭又讹加以朱转晦其本従而为之説不可信也】走马岭【在髙平县西北十五里出鐡鑛】传齐岭【在沁水县东南十五里】林村岭【在沁水县东北六十里南有佛庙岭】雕黄岭【在沁水县东北一百里接潞安府长子县界一名刁黄山元史郑鼎传平阳地狭人众尝乏食鼎乃开潞河雕黄岭道以来上党之粟】乌岭【在沁水县西北唐书武宗纪防昌三年晋绛行营节度使石雄及刘稹战于乌岭败之寰宇记黒岭山在沁水县西五十里宇文周讳黒改为乌岭即春秋晋黒壤旧志在县西北四十里与平阳府翼城县接界有东西二岭此岭在东一名东乌岭】洞子岩【在凤台县东南十五里昔人胜逰之所下有圣字】羊肠坂【在凤台县南天井闗之南接阳城县界史记魏世家如耳见成陵君曰昔者魏伐赵防羊肠拔□与又蔡泽传泽谓应侯曰君相秦坐制诸侯决羊肠之险塞大行之道正义大行山坂道名南属懐州北属泽州旧志羊肠坂在沁河东岸其石光莹可鉴　按羊肠坂有三一在泽州府凤台县一在太原府阳曲县一在潞安府壶闗县而战国时所言羊肠大抵在泽州者近是】龙门峡【在凤台县东三十五里浮山之南磨山之北两山对峙如门夹流即丹河也上有禹迹相传为禹所凿】龙潭峡【在凤台县东南九十里有五股泉流汇于此其下陟絶为龙潭】碾子谷【在凤台县南二十里宋太宗遣石守信破李筠处】丹谷【在凤台县东南水经注丹水又南流注于丹谷晋地道记曰髙都县有大行关丹豁为闗之东谷途自此去不复由闗魏书孝庄帝纪永安三年尔朱世隆攻河桥南逼京邑诏大都督源子防出西道讨之仍镇太行丹谷尔朱兆冦丹谷源子防奔退】玉泉谷【在髙平县西南三十里石壁嶙峋下有清泉流出】省寃谷【在髙平县西北二十里唐书地理志髙平县有省寃谷旧名杀谷明皇幸潞州过之因更名寰宇记谷东西南北各六十步在县西北二十五里秦垒西面百步即白起坑赵降卒四十万之处露骸千步积血三尺地名杀谷唐开元十年正月明皇行幸亲祭改为省寃谷】隠谷【在阳城县东南六十里岩谷嵌空惟鸟道可通其下危崖千仞旁有梵洞】石塘洞【在阳城县东南四十五里洞悬山防岚气蒸滴】龙洞【在阳城县东南六十里山甚髙下有石崖崖半石洞可梯而上中广方丈里许有潭旁有石佛三座洞尽处有小孔风従中出人莫敢近】蒸饼洞【在阳城县西南四十里麻楼山南石壁百余丈梯绳而上中长二百余步后有泉】修真洞【在阳城县西南五十里一名仙人洞洞深数里水滴如溜久成氷筯态状不一】南阳仙洞【在沁水县南五十里南阳村南山口有天悤中甚深奥】黄土洞【在沁水县西南九十里辅山西】白水【在凤台县南三里一名干河源出五龙池西南流至府城南又东南流入丹水水经注白水出髙都县故城西东南流厯天井闗又东天井豁水会焉又东南流入丹水谓之白水交寰宇记在晋城县南二里源出湖水穿太行过与丹水合通鉴晋太元十五年西燕主永引兵向洛阳朱序自河隂北济河击败之追至白水】水【在凤台县东北源出髙平县西二十里原村名许河东南流至县南合絶水又南流合蒲水又南流至凤台县东北合丹水汉书地理志上党郡氏县应劭曰水所出水经注水导源氏县西北元谷又东南迳氏故城南东防絶水乱流东南入髙都县右防丹水元和志水在髙平县西北三十六里寰宇记水一名丹水在髙平县西北四十里源出繖葢山唐书地理志髙平县有水贞元元年令明济引入城号甘泉】丹水【源出髙平县四十五里一名莞谷水一名源泽水一名源源水一名源漳水俗名丹河发源丹朱岭东南流入凤台县界西流合水又南流合白水又南流入河南怀庆府济源县界汉书地理志上党郡髙都县莞谷丹水所出东南入水水经注丹水出上党髙都县故城东北阜下俗谓之源源水山海经曰沁水之东有林焉名曰丹林丹水出焉即斯水矣水自源东北流又屈而东注左防絶水又东南流注于丹谷又迳二石人北又东南厯岩下又南白水注之又东南出山迳鄈城西元和志丹水在晋城县北十三里司马山寰宇记莞谷水在晋城县东四十八里　按丹水源出丹朱岭无疑山海经曰谒戾之山其东有林焉名曰丹林丹林之水出焉即今丹水也丹朱岭即丹林之讹水出其麓初甚微涓流迳凤台境南出山是在髙平者其正源至凤台而其流始大耳旧志竟以属之凤台而曰发源可寒山非是葢水出可寒山者即水经注所云丹谷正丹水所防也名相近而讹】絶水【在髙平县西北源出县西北三十里繖葢山名浮云河东南流绕县城又南流合水汉书地理志氏县杨谷絶水所出南至壄王入沁水经注絶水出氏县西北杨谷东南流左防长平水又东南流迳氏县故城北又东南与水防寰宇记絶水在髙平县西北二十里源出髑髅山杨谷俗云秦军筑絶不令赵饮故名　按丹水水絶水流同源异汉志氏县有絶水水髙都县有丹水水经注亦谓絶水防水水防丹水本三水也自寰宇记云水一名丹水而其称始混今则三水统名丹河而源流不别矣其据水经注絶水源逺水源近寰宇记似互易汉志所云杨谷未必在髑髅山也】长平水【在髙平县西北水经注长平水出长平县西北小山东南流迳其县故城又东南流注絶水】沁水【在阳城县东自平阳府岳阳县南流入沁水县界又南流入阳城县界又南流入河南懐庆府济源县界水经注沁水又南与骉骉水合又南迳阳河县故城西又南与濩泽水合又东南阳阿水左入焉又南出山元和志沁水在端氏县南一里沁水县东北五十二里寰宇记沁水在沁水县东北五十六里阳城县东二十三里府志沁水自岳阳县东大匠村入沁水境迳佛庙岭紫金山简过端氏镇又经车辋山凡八十余里至郑庒村南合梅河又六十余里至郭壁镇入阳城县界经润城东滙芦河泽河又东汇长河至公娥涧出山西界水势如建瓴而下河南】阳阿水【在阳城县东源出凤台县西北西北流至阳城县入沁水今名南河水经注阳阿水出阳阿川南流迳建兴郡又东南流迳午壁亭东而南入山又西南流入沁水】濩泽水【在阳城县西南源出临涧里东流至县东南入沁水今名泽河水经注濩泽水出濩泽城西白涧岭下东径濩泽又东径濩泽县故城南又东合清渊水又东得阳泉水又东南有上涧水注之又东南注于沁水】平田水【在陵川县东南九十里源出孤峯山下流入河南卫辉府辉县界注卫水】蒲水【在陵川县西北二十里源出圣宫山西流南折入凤台县界注于水】淅水【在陵川县东北四十里源出佛子山下东北流至壶闗县界又东入河南林县界注于汉阳】梅谷水【在沁水县北一名梅河源出东乌岭东涧东流三十余里与杏谷水合又东十余里入沁河】杏谷水【在沁水县南今名杏溪源出东乌岭南涧东流三十余里与梅谷水合】秦川水【在沁水县东北一名秦河源出潞安府长子县界西南流入县界合沁水水经注秦川水出巨峻山东带引众溪积以成川又西南迳端氏故城南入沁水隋书地理志端氏县有秦川水寰宇记秦河源出端氏县北西榆村谷南流入县合沁水】沙河【在凤台县西闗源出伊侯山一名冶家河东南流入白水】横涧河【在髙平县南五里涧有石桥】长河【在髙平县东北南流入絶水其流绵逺春夏涨溢冬涸】桑林河【在阳城县南四十里一名大河源出麻楼山东流合泽河入沁水其地多桑故名古名上涧水水经注上涧水导源辅山东迳铜干崖南南厯析城山北东入濩泽水】盘亭河【在阳城县西南七十里源出析城山麓西南流迳盘亭山侧两崖石田资以灌溉又南流绕王屋山度邵原闗下流入河南济源县界】西河【在阳城县西南源出画山南东流入泽河古名清渊水水经注清渊水出濩泽县北东南经泽城东又南入于泽水】芦河【在阳城县北源出沁水县南东流过楼子坡又东入阳城县界又东迳芹池刘村二里又东迳县城北又东至孔寨入沁水即古阳泉水水经注阳泉山出鹿台山东迳阳陵城南厯焦烧山东与黒岭水合又南注濩泽水　按水经注阳泉水入濩泽水今入沁水葢水道变迁也】玉溪河【在沁水县东源出空仓山西流合海子河又西南流入沁水】海子河【在沁水县东源出嵬山西南流入玉溪河】濩泽【在阳城县西嶕峣山下深濶仅盈丈澄清不竭墨子舜渔于濩泽汉书地理志河东郡濩泽县应劭曰有濩泽在西北元和志在阳城县西北十二里】黒龙潭【在阳城县南长谷里西南深涧山】栖龙潭【在阳城县东六十里阳阿水入沁之处阳阿水两山夹峙一线悬注流数十里至此汇为潭深窅幽静实龙窟也又龙潭在沁水县西二十里】天井溪【在凤台县南四十五里东流入白水水经注天井溪水出天井闗北流注白水世谓之北流泉杜佑通典天井闗前有天井泉三所寰宇记天井泉在天井闗之南泉极大至深莫测】锦溪【在凤台县西七里】西溪【在陵川县西南四里发源栖凤山之麓】双泉【在凤台县东三十里一名瀑泉东流入丹水居民引以灌田】小山泉【在凤台县西南三里自石洞中流出冷然有声】洞灵泉【在凤台县西南五里一名流杯泉潆洄不竭昔人凿石导流浮觞于此】渊灵泉【在髙平县东五里七佛山左祷雨輙应宋时赐号渊灵有庙】金龙泉【在髙平县北二十里】百眼泉【在阳城县东二十里见寰宇记其泉鼎沸百流争腾县志在县东三十里一名百聚泉下流入沁水】灵泉【在灵川县东南一百里悬崖泻为瀑布】一斗水泉【在陵川县东九十里挹之旋满不挹亦不溢】清凉泉【在陵川县西南六十里】甘泉【在陵川县东北四十里】濯缨泉【在沁水县南二里源出石楼山下流入杏谷水】义井【在陵川县西二十里义井村其地少水惟此一井其味甚甘里人以次而汲故名】
　　古迹髙都故城【在凤台县东北战国魏邑史记秦本纪庄襄王三年防骜攻魏髙都拔之汉置髙都县属上党郡后魏初属建兴郡永安中于县置髙都郡兼置建州后罢州北齐仍为髙都郡治后周为长平郡治隋开皇初郡废为泽州治十八年改为丹川县大业初为长平郡治元和志髙都县改为丹川县因县东丹水为名旧唐书地理志武徳元年移丹川县于源泽水北三年于古髙都城置晋城县九年省丹川县入之旧志故城在州东北三十里丹水北髙都村即唐初所移丹川县也　按水经注有髙都故城是后魏髙都非即汉县治唐于古髙都城置晋城县亦后魏髙都非汉髙都】阳阿故城【在凤台县西北汉置县属上党郡髙祖七年封阳阿齐侯其石为侯国晋罢太元中慕容永复置兼置建兴郡后魏太平真君九年省和平五年复置魏土地记建兴郡治阳阿县是也永安中郡废北齐省入髙都旧志阳阿故城在州西北四十里大阳镇　按索隠曰阳河即阳阿以字迹相类而譌】氏故县【今髙平县治战国赵邑竹书纪年晋烈公元年赵献子城氏汉置氏县属上党郡后汉建武六年封万普为侯国后魏改曰元氏魏书地形志长平郡治元氏县章怀太子曰氏故城在髙平县西元和志髙平县南至泽州八十里本汉氏县在水之上故以为名髙齐文宣帝省元氏县自长平故城移髙平县理之仍改髙平县】长平故城【在髙平县西北战国赵邑史记秦本纪昭襄王四十七年使武安君白起大破赵于长平后汉书郡国志氏县有长平亭上党记长平城在郡南山中后魏永安中置髙平县于此魏书地形志髙平县治髙平城当即长平城之讹也北齐移髙平县治于氏此城废括地志长平故城在髙平县西二十一里旧志在县西北二十里王报村今犹称旧县】濩泽故城【在阳城县西战国时魏邑竹书纪年梁恵成王十九年晋取氏濩泽汉置濩泽县后为侯国后汉书刘圣公传光武封圣公子求为襄邑侯求卒子巡嗣徙封濩泽侯元和志汉濩泽县因濩泽为名天宝元年改为阳城县县东至泽州一百十里寰宇记阳城县西三十里故城即汉濩泽县理后魏兴安二年自故城移于今理旧志今县即故阳陵城故城今为泽城村】端氏故城【在沁水县东北战国晋邑史记赵世家成侯十六年与韩魏分晋封晋君以端氏肃侯元年夺晋君端氏徙处屯留汉置端氏县魏书地形志安平郡端氏县二汉属河东郡晋属平阳郡后来属太平真君七年省大和二十年复置寰宇记端氏故城在今县西北三十里即汉理隋开皇三年自故城移于今理即后魏文帝置安平郡城元史地理志至元三年省端氏入沁水县志端氏聚即三家迁晋君处在县东四十五里又端氏镇即隋时端氏县治在今县东北六十里唐宋皆因之明初有巡司今遗址犹存其北三十五里则汉时县治也】沁水故城【在今沁水县西汉所置沁水县在今河南懐庆府济源县界今县即魏东永安县隋改沁水元和志沁水县本汉端氏县地后魏孝昌中于此置泰宁郡及东永安县隋开皇十八年改为沁水县明统志有故城在县西三十里今名故城镇葢宋后移治】葢城废县【在凤台县东北旧唐书地理志武徳元年置葢城县九年省】西河废县【在阳城县西后魏孝昌中置泰宁郡领西河县齐周间省】汉髙城【在凤台县东南一百里郦食其劝汉髙杜太行之险屯兵于此遗址尚存】碗子城【在凤台县南九十里太行山麓接河南河内县界元史察罕特穆尔传曹濮贼逾太行焚上党掠晋冀察罕特穆尔縦伏兵横击之贼皆败走乃分兵屯泽州塞碗子城　察罕特穆尔旧作察罕帖木儿今改】长连城【在凤台县东北五十里白羊泉通志魏孝文由龙门入洛阳即此】赵鄣城【在髙平县西史记白起传王龁攻赵防赵军取二鄣四尉括地志赵鄣故城一名都尉城今名赵东城在泽州髙平县西二十五里又有故谷城此二城即二鄣也】光狼城【在髙平县西史记秦本纪昭襄王二十七年白起攻赵取光狼城括地志光狼故城在泽州髙平县西县志在县西三十里其地名秦赵村今名强营村】闗城【在髙平县北三十五里寰宇记秦立闗于此旧志在县北二十五里今名故闗里】王离城【在沁水县东北五十里见元和志秦时王离击赵所筑四面絶险寰宇记在县东北五十六里】马邑城【在沁水县东寰宇记在沁水县东二十里城置在山上史记曰起与赵括相战于长平之时筑此城养马其处峻险南临小涧北拒大川新志今名马圈沟】午壁亭【在凤台西水经注阳阿水东南流迳午壁亭东寰宇记亭在晋城县界】宿凤台【在凤台县北四十里李村相传晋城始元年有凤鸟集于髙都之北即此】程子乡校【在府城内宋程颢为晋城令置乡校六十余所元悬尹郭质重建今犹有存者】李俊民故宅【在府城东南隅中有鹤鸣堂元瑚必赖大书刻石今堂废石刻置文庙西瑚必赖旧作忽必烈今改】郝经故宅【在陵川县南又棣华堂经自为记宅旁有洛雁池经史宋不屈繋诗帛于雁足落汴州今名池得之乡人名此池以志景慕后人即宅为文忠书院因祠祀之】秦赵壁垒【在髙平县北史记白起传秦陷赵军赵军筑垒壁而守之秦又攻其垒夺西垒壁亷颇坚壁以待秦赵王使赵括代亷颇出兵击秦军秦军佯败赵军逐胜造秦壁壁坚不得入秦竒兵絶赵军后又一军絶赵壁间赵军分为二粮道絶赵因筑壁坚守以待救至正义赵西垒在髙平县北六里即亷颇坚壁以待秦王龁夺赵西垒壁者又秦壁一名秦垒今亦名秦长垒又赵壁今又赵东壁一名赵东长垒在髙平县北五里即赵括筑处水经注秦垒在长平城西秦赵二军共食流水间相去五里城之左右沿山亘隰南北五十余里东西二十余里悉秦赵故垒遗壁犹存寰宇记秦赵二壁对起相去数里赵括白起相攻之所又冀州图云都向二城在今髙平县西三十五里秦据西城赵守东城秦坑赵卒在此】益国铁冶【在髙平县西北十里王降村元大徳间置至正间废明洪武间徙置县北二十里永乐中废】仕林庄【在陵川县东三里】
　　闗隘天井闗【在凤台县南战国策桀之居在天门之险汉书地理志髙都县有天井闗蔡邕曰闗在井北为天设之险晋地道记髙都县有太行闗元和志天井故闗一名太行闗在晋城县南四十五里太行山上宋史地理志泽州雄定闗旧名天井靖康元年改名胡三省曰闗内有天井泉三所】武靳闗【在凤台县西北魏书地理志阳阿县有武靳闗】石壁闗【在髙平县东二十里魏庄西大石坡】长平闗【在髙平县北五十里唐书地理志髙平县北有长平闗元和志在县北五十一里】五度闗【在陵川县南八十里接河南卫辉府辉县界旧通志五度之险一夫可守】乌岭闗【在沁水县西北四十里接平阳府翼城县界明宣徳四年置巡司今裁】栁树店【在凤台县东南八十里一名栁树隘路通河南懐庆府清华镇明初置巡司今移驻拦车镇】横望镇【在凤台县南八十里太行山顶明洪武初置巡司今裁府志旧传其地即唐狄仁杰望云思亲处】东冶镇【在阳城县东南五十里乾隆二十二年移拦车镇同知驻此】端氏镇【在沁水县东九十里有寨雍正七年移东坞岭巡司于此】荆子隘【在阳城县南八十里接河南济源县界明以懐庆卫官兵守之】永和隘【在陵川县南六十里接河南修武县界明洪武初设巡司戍守嘉靖中革调宁山卫官兵戍此后复罢】小口【在凤台县南九十里碗子城西由西梁别径入山至星轺驿南一十三里防大道通志隋大业中上登太行山别开道九十里以达河内御史大夫张衡宅悦其林泉留宴三日即今小口道也】皂军垜口【在阳城县东南八十里孤山河内济源入阳城之阨也】拦车镇【在凤台县南六十里乾隆二十二年移东冶镇巡司于此】周村镇【在凤台县金史地理志晋城县有周村巴公二镇旧志周村镇在州西四十里巴公镇在州北四十里】米山镇【在髙平县东十里有堡当泽潞之冲居民稠宻商贾辏集或曰唐之葢州治此又东三十里有建宁镇】丁壁镇【在髙平县南三十里有堡】野川镇【在髙平县西南二十里又西南十里有马村镇又南五里有唐安镇又西南五里有周纂镇镇皆有堡】寺庄镇【在髙平县北二十里又二十里有换马镇皆有堡】路城镇【在陵川县南其西有夺火镇又附城镇在县南四十里】南马镇【在陵川县西有堡又礼义镇在县西四十里有砦】池下镇【在陵川县西北又平城镇在县北十五里有堡】郭壁镇【在沁水县东一百三里旧有三砦合为一大砦今止存北砦】武安镇【在沁水县东一百三十五里】固镇【在沁水县西三十里西崖悬絶又中村镇在县西七十里】韩营【在凤台县北三十里水北村金末屯聚乡兵处】马踏营【在沁水县东一百五里今名马家坪相传昔白起屯兵处】磨盘寨【在凤台县南六十里一名孟浪砦明洪武初冯胜破元将喻仁于此】将军寨【在凤台县西南旧志宋绍兴间岳忠武为张所部将复新乡转战大捷后使梁兴渡河败敌于沁水筑此寨以待飞兵故名】麻楼寨【在阳城县西南四十里麻楼山】马武寨【在陵川县东五十里马武山周围百里四壁峭立汉马武筑砦屯兵于此】燕丹寨【在沁水县西故县村西世传燕太子丹防屯兵于此】王井寨【在髙平县南十里】空仓堡【在髙平县西南四十五里与沁水县接界两壁髙山中通小道明万厯三十四年创立石城置巡司戍守今裁】赵庄堡【在髙平县北四十里】下孔堡【在阳城县东相近又有沁渡北留二堡】安阳堡【在阳城县东南十里】王曲堡【在阳城县西又美泉堡在县北又县北有地名三躔凹最险僻明末官兵尝战胜于此】刘善堡【在阳城县东北又王村堡在县东北二十里又二里有润城堡又四里有上佛堡又四里有屯城堡皆明末乡人所立以捍流寇】窦庄堡【在沁水县东北旧志崇祯七年七月贼赵四儿六千余人入沁水水县县东北有窦庄故忠烈公张铨里居铨妻霍氏守舍语少子道澄曰避贼出家不保出遇贼身更不免等死耳我守坚贼必不得志躬率僮仆守御矢石并发贼伤甚众四日乃退兵备王肇生表其堡曰夫人城】南阳村【在沁水县南五十里宋岳飞使其将梁兴防两河忠义与金兵战胜于此】太行驿【在凤台县城东南旧有驿丞今裁】星轺驿【在凤台县南王存九域志晋城县有星轺镇镇有驿新志在县南六十里有驿丞】乔村驿【在髙平县南三十里旧有驿丞今裁】长平驿【在髙平县西北三十里明洪武中置旧有长平递运所有驿丞今俱裁】
　　津梁景忠桥【在凤台县东闗一名永济桥元志正中建又县东三里有长涧桥】晋南第一桥【在凤台县南闗白水上又南三十里有通懐桥】景徳桥【在凤台县西闗一名沁阳桥金大定中建又西四十里有长桥】双桥【在凤台县北十五里双沟上又县东北巴公镇南有双李桥】迎恩桥【在髙平县东闗旧名浮云桥明洪武中建】通济桥【在髙平县南二十里为晋豫孔道明万厯间建　本朝雍正十年重修】浚水桥【在髙平县南闗外城逼西山时有水患明嘉靖中知县刘大实筑堤御之万厯元年知县李桢凿濠引水由西而东在县南三里防入丹河因建桥于此】横涧桥【在髙平县南三里县志桥外有地名输场相传五代周世宗败北汉刘崇于此】崇正桥【在髙平县西南五里唐庄棃园两村相对中有巨壑明万厯三十八年知县许安遇始建桥于此】永济桥【在髙平县东北明宏治初建】大石桥【在阳城县东闗外明宣徳中建又县东有通驿桥县南有吉庄桥】通文桥【在陵川县东南隅城墙下有通文门其迹尚存金时孔庙在此故名】蒲水桥【在陵川县北二十里】郑庄桥【在沁水县东】沁渡津【在阳城县东又王村津润城津皆在县东北二月修五月撒】曲堤渡【在沁水县东九十里又郑庄渡在县东五十里又武安渡在县东南】
　　隄堰唐安镇石隄【在髙平县西三十五里明万厯间义民陈骞冯公春先后建筑长八十余丈】
　　陵墓汉陈墓【在髙平县东南三十里龙尾里石兽犹存】晋石勒墓【在陵川县西南四十里通志在县西崇安寺左】金李晏墓【在髙平县南二十里】赵可墓【在髙平县东北三十里】李俊民墓【在凤台县西北七里】郝天挺墓【在陵川县北三里】赵振墓【在陵川县东二里】元郑鼎墓【在阳城县东三十里屯城村王磐撰碑】段直墓【在凤台县西北二十六里刘因撰碑】明王敬墓【在髙平县西金峯山其子燧墓在其右】原杰墓【在阳城县南三十里】杨继宗墓【在阳城县南十五里】张瓒墓【在陵川县北八里】杨暄墓【在髙平县西北里许】
　　祠庙炎帝庙【在髙平县北寰宇记在髙平县北三十五里羊头山上通志庙有三一在羊头山曰上庙一在换马镇东南曰中庙有神农遗冡一在东闗曰下庙近改祭于此】舜庙【在沁水县西南九十里厯山上】成汤庙【有四一在凤台县西一里一在阳城县西南析城山一在陵川县城外南冈一在沁水县东北端氏镇】蔺相如庙【在凤台县东北莒山俗传相如墓在此　按史记王义注相如墓在邯郸西南六里此葢传讹】程明道祠【在府儒学西元时建以伊川配享亦曰宋两先生祠元郝经有记】七状元祠【在陵川县城外东川祀宋崔有孚金武明甫武天祐武天和赵安时赵安荣李俊民】郝文忠祠【在陵川县南街祀元郝经】张忠公祠【在凤台县北祀明侍郎张昺春秋有司致祭】旌忠祠【在凤台县西北四十里祀明赠御史孟阳】
　　寺观广教寺【在凤台县城内西南金大定四年建】青莲寺【在凤台县东南三十五里峡石山北齐时建寺有掷笔台慧逺塔隋长教译经法僧慧逺居此注涅槃经注成掷笔台上曰若疏义契理笔当驻空既掷果悬空不堕时人因以名台开皇时逺卒长安其弟子迎其遗骸归塔于此通志宋名福严寺后改今额】广福寺【在凤台县西十里周村镇又圣乐寺在县西洞阳山干明寺在县西可寒山皆唐时建】资圣寺【在凤台县西北四十里北齐建号永建寺宋真宗天禧四年改赐资圣寺周二百六十三步】崇果寺【在髙平县城内旧为隆教寺宋太平兴国初勅赐今名】开福寺【在阳城县治北齐天保间建名文殊寺明洪武间改】云峯寺【在阳城县东十里悬溜融结小峯竒秀又云堆寺在县东二十里相传吕仙至此】海防寺【在阳城县东三十里初曰龙泉寺唐干宁中勅建】千峯寺【在阳城县西南八十里盘亭山下相传后唐明宗为太尉时曽游此即位后勅建】灵泉寺【在阳城县西四十里唐司空国有灵泉禅院记】夀圣寺【在阳城县西北四十里后唐时建宋初名泗州院治平四年勅赐今额又福圣寺在夀圣寺北双山双潭号竒胜明隆庆中建】崇安寺【在陵川县城外西北卧龙冈上唐初为丈八佛寺宋太平兴国元年赐今额】大云寺【在沁水县东九十里磕山一曰大云禅院元魏初建名磕山寺唐景福初赐今额殿前白松三株围丈五尺髙数十丈中有三老堂】元妙观【在凤台县城内东南隅有铜钟钟有铭记相传后唐天祐十一年李嗣昭胜梁于上党为铜钟四各万余觔此其一也明统志元至正间建】太平观【在凤台县西又玉华观亦在县西俱元建又集真观洞阳观迎祥观在县西俱金建】瑞云观【在髙平县城西南隅明统志旧在县城东名白鹤观唐开元中建后为丹水漂没徙今地更名】太极观【在阳城县西南四十里析城山麓元时建又岱岳观在县西金建】玉清观【在沁水县郎壁村唐卢照邻有诗】阳台宫【在阳城县王屋山唐司马承桢修眞地有明皇御书廖阳殿额】紫微宫【在阳城县王屋山阳台宫东北榜曰天下第一洞天内贮明御赐道藏经庭植宋金元碑数十趺】
　　名宦汉鲍昱【上党屯留人建武初太行山中有剧贼太守戴渉闻昱鲍永子有智畧乃请署守髙都长昱讨击羣贼诛其渠帅道路开通由是知名】南北朝周杨【正平髙凉人周文帝表行建州事时州在敌境威恩夙着所经之处多赢粮附之比至州众已一万东魏刺史车折于洛兵逆战击败之又破其行台斛律俱于西威名大震即授建州刺史】隋伊娄谦【鲜卑人文帝时为泽州刺史清约自处甚得人和以疾去职吏人攀恋数百里不絶】房恭懿【河南洛阳人开皇中授泽州司马有异绩】唐长孙顺徳【洛阳人贞观中为泽州刺史为政以严明称先时守长多通饷问顺徳绳擿无所容遂为良吏前刺史张长贵赵士达占部中腴田数十顷夺之以给贫单】李抱真【京兆人代宗时抱真愿得一州自效授泽州刺史兼泽潞节度副使复为懐泽潞观察留后抱真策山东有变泽潞兵所走集经战伐后赋重人困军伍雕刓乃籍户三丁择一蠲其徭租给弓矢令习射嵗终大校亲按籍第能否赏责三年皆为精兵得二万不禀于官而府库实缮甲淬兵遂雄山东天下称昭义步兵为诸军冠】明济【平原人贞元中调髙平令有清节敏于吏事尝濬治丹河民免水患】五代梁牛存节【青州博昌人以右千牛卫上将军従康怀英攻潞州归行至天井闗闻晋兵攻泽州存节曰泽州要害不可失举策而先士卒随之比至州人已焚外城将降晋存节至乃定存节入城助守晋人穴地道攻之存节亦穴地应之战隧中敌不得入晋人解去】唐裴约【潞州牙将同光中庄宗以李嗣昭为昭义军节度使约以禆将守泽州嗣昭卒其子韬以泽潞叛降于梁约召州人谕以死守众皆感泣梁兵围之约求救于庄宗庄宗喜顾符存审曰吾不惜泽州与梁一州易得约难得也尔为我取约来存审驰至梁已破泽州约见杀】宋杨咸弼【开寳间为髙平令性严明善决防抑挫豪右申理屈滞爱民劝课开置屯田公私便之】陈尧佐【阆州阆中人真宗时河东路转运使以地寒民贫仰石炭以生奏除其税又灭泽州大矿冶铁课数十万】程颢【河南人治平中为晋城令民税粟多移近边载徃则道逺就籴则价高颢择富而可任者预使贮粟以待费大省民以事至县必告之以孝弟忠信度乡村逺近为伍保使相助防奸伪无所容孤防残废者责之亲戚乡党使无失所行旅疾病皆有所养乡必有校暇时亲至召父老与之语择子弟之秀者聚而教之乡民为社防为科条旌别善恶使有劝有耻在县嵗民爱之如父母】李之才【青社人仁宗时为泽州佥署判官泽人刘义叟従受厯法世称义叟之术逺出古人上有杨雄张衡所未喻者实之才授之】李昭遘【深州饶阳人仁宗时知泽州阳城冶铁钱民胃山险输矿炭苦其役为奏罢铸钱】杨仲元【管城人第进士知沁水县民持物来输者视其价稍增之余则下其估官有所须不强赋民聴以所有与官度相当则止率常先办河外用兵督运转西界夕宿洪谷口其地乃敌所由径路亟命去之敌果夜出劫诸部沁水独免后二十年其子过县父老拜泣曰河西之役非公无今日矣初军期尚缓仲元督行甚急至则贱市其刍粟后期者价数倍州檄买羊敛钱帛病民乃更其令户才费钱百又遣吏市羔于他所明年以供州不科一钱】张之才【辽人绍圣初知阳城县事清谨爱民名闻当世及去辞成汤庙诗有不负苍天不愧民之句】宋昌言【赵州平棘人宣和中为泽州司理叅军有杀人狱昌言疑其寃坚请迹捕果得真犯】王士言【靖康初诏往河东防秋金兵攻泽州毕力守御金兵日増城陷巷战死赠拱卫大夫忠州团练使】金刘敏行【平州人髙平令城圯不修盗掠县镇不能御敏行出俸钱雇役二千人缮完之百姓入保贼不能犯】左秘【蓟州人皇统初为泽州刺史废一切钩距细苛不严而治刑狱猥积决遣无留平南山之盗革守城繁役秋粮纳粟请折以米费省不赀厯政三年清俭自处】许安仁【献州交河人明昌中为泽州刺史作无隐论上之凡十篇曰本朝曰情欲曰养心曰田猎曰公道曰养源曰冗官曰育材曰限田曰财理在郡二年多善政】杨廷秀【华州人大定中进士泰和初自献州刺史移刺泽州政平讼理民用康乂】元段直【晋城人至元中为泽州长官时民多避兵未还者直命籍其田庐于邻户约曰俟业主至析归之逃民来还遂得安业素无产者赈之为他郡俘掠者出财购之兵死暴露者収瘗之未几泽为乐土修孔庙创置田千亩书万卷迎儒士李俊民为师以招延学者不五六年通经被选者百二十有二人在官二十年多善政】郭质【真定人泰定间为髙平县尹防民兴教扶善锄恶先是邑有水患质为筑堤植栁民号之曰郭公林修复乡校凡七十余所】叶企顔【上蔡人至正间知泽州抚育民生恵泽逺被尝作居官箴建碑以自朂兴学造士绰有政声】张辅【铜鞮人至正间为陵川尹时山东冦乱攻陷邑城逼辅降降抗节不屈死】明李祥【湖广人洪武初知泽州时承平未久城郭萧然祥建州治修学校招集士民民赖以安】王坚【福州人洪武中知泽州兴学校修庙宇莅事勤慎化民有方州人称之】任通【易州人景泰初知陵川县有恵政以忧去老稚遮留之】甯靖【汤隂人成化中知泽州清慎之操终始如一民有讼者必反覆譬喻使之自改不轻笞一人尝需菜和药民有献者乃厚偿之】陆伟【钱塘人成化中知泽州时嵗大饥伟区画赈救全活者数万州多宗室世家民被其害伟悉裁之以法请托不得行宁山卫军民杂处久不靖慑以徳威皆帖服及去民攀辕数十里不絶】张晟【安邱人成化中知髙平县以礼匡俗毁淫祠数十区】杨子器【慈豁人治八年知髙平县正身率物讼狱衰息暇则与诸生讲经学士习丕振】杨范【洛阳人治中知沁水县以徳化民均赋役兴学校治邑六年多善政去之日囊槖萧然】马汝骥【绥徳州人正徳时知泽州王府素侵暴小民汝骥至立惩数人遂敛戢王有所属谢弗应王亦不敢复请陵川知县贪欲黜之巡按御史为曲解不可竟禠其官威名甚震】王朝雍【朝邑人嘉靖中知泽州政理讼平人蒙其恵适巨冦陈卿据青羊山朝雍诣贼中谕以祸福顺逆之理贼皆畏服后卒平之】王传【髙陵人嘉靖间知阳城县亷正有威僚史畏之如神明积谷数万石凶嵗民赖以济居四嵗未尝私取一物】杨镇原【陈州人崇祯初知阳城县时值祲疫又遭冦掠镇原葺城垣筑砦堡施医药内抚残黎外靖强冦建楼于城西北昼夜寝处其中卒保无虞没之日谓其子曰阳城吾桐乡吾死后不必舆榇还里也葬邑南坛侧民嵗时祀之】焦鼇【崇祯间知沁水县流冦至鼇婴城固守力屈死之】黄昌圗【沂州人崇祯间以进士知泽州征収赋役有以羡投者榜示之悉抵次限正供性重儒术课士论文辄娓娓不倦以艰去士民泣送百余里相传为明三百年第一贤守云】
　　本朝李向禹【铁岭人顺治五年知陵川县姜瓖兵至城下妻王氏劝向禹尽力守城向禹率家僮驰出王及二女皆自缢城破被执诱之降且怵以兵卒不屈死】袁仲选【奉天人顺治七年知泽州时姜瓖党犹据城仲选先出令宣示具言大同破瓖授首状贼党遁去及涖任招流亡安反侧闾井晏然大兵至以州人尝従贼议屠之仲选为民哀请且以百口保之主者晓泽人曰吾以尔使君故免尔死尔其服使君之教民皆讙呼谢后以迁去民建祠祀之】刘广国【潜江人顺治九年以进士知髙平县时姜瓖初平邑凋瘵广国力除诸弊正供外不费民一钱又请题减贡绸额循声甚着】白良玉【梓潼人康熙六年以举人知髙平县有清操旧正供耗银寖及半里胥嵗贴柜书银百金讼负者入赎锾和者纳谷良玉皆禁止之又令葬淹柩万五千有竒髙平人集其治行勒诸石】张都甫【延津人康熙八年以进士知阳城县所兴举悉中民情折狱片言人不敢欺在官十二年清慎如一日】佟国珑【镶白旗汉军康熙五十一年任泽州政尚寛和与民相安凡州县营建无不修举在任凡八年初逾年将以罣悮去州民攀留上请复得留任】
　　人物汉陈【字叔珍上党氏人家世边将雄于北州永建中举孝亷累迁京兆尹平理小民怨屈郡内大悦羗胡冦边桓帝拜为度辽将军上疏请除并凉二州今年租寛赦罪隶帝従之到职州郡震栗鲜卑不能近塞省经用嵗以亿计梁冀谮之乞归寻征为尚书冀暴虐日甚上疏言其罪状帝不省自知必为冀所害不食七日而死】宋张廷翰【陵川人仕周为防圣指挥使従世宗平淮甸以功迁铁骑右第二军都虞侯宋初従平州干徳中伐蜀为归州路行营马军都指挥使败夔州监军武守谦乘胜拔其城蜀平授侍卫马步军都虞候领彰国军节度卒赠侍中】宋太初【字永初晋城人太平兴国初举进士通判戎州以善政闻雍熙三年通判成都府诏求直言着守成箴以献咸平初知江陵府蛮寇扰动太初以便宜制遏诏奬之命为川陜四路都转运使召还权御史中丞厯知数州卒太初性周慎所至有干职誉尝着简谭三十八篇】刘羲叟【字仲更晋城人欧阳修使河东荐其学术试大理平事权赵州军事判官精算术兼通大衍诸厯及修唐史令専修律厯天文五行志书成擢崇文院检讨羲强记多识着十三代史志刘氏辑厯春秋灾异诸书】王霁【泽州人父献可知泸州时人称之霁崇宁时为谋议司详议官上书告蔡京罪黥隶海岛钦宗复其官従种师中战死】金王载道【沁水人少颖敏于书无所不读宋宣和间举进士不第未几地属金遂隠居鹿台山后进髙其行多师事之天眷间屡辟不就着有思宋鹿台文集】李晏【字致美髙平人皇统六年登经义进士第厯中牟令海陵营汴京运木于河晏领之经三门之险前后失败者众乃以木散投之水使工取于下流人皆便之累迁翰林侍讲学士兼御史中丞初锦州龙宫寺辽主拨赐户民俾输税于寺嵗久皆以为奴晏请尽释为良获免者六百余人章宗立晏画十事以上终昭义军节度使諡文简】赵可【字献之髙平人博学髙才卓荦不覊贞元二年进士仕至翰林直学士一时诏诰多出其手流辈服其典雅其歌诗乐府尤工号玉峯散人集】李仲畧【字简之晏子登大定词赋进士累迁户部郎中进言厚风俗去冗食养财用又条陈制度之宜上嘉纳之授翰林直学士迁山东东西路按察使卒諡襄献仲畧刚介特立不阿权贵临事明敏无留滞所任以干济称】王晦【字子明髙平人少负气自豪常慕张咏之为人友妻与人有私晦手刃杀之中明昌二年进士调长葛簿累迁户部郎中贞祐初中都戒严或举晦有将帅才俾募人自将率所统卫送通州粟入都中有功迁霍王傅以部兵守顺州通州围急晦攻牛栏山以解通州之围迁翰林侍读学士顺州受兵被执不肯降遂就死诏赠荣禄大夫枢宻副使】郝天挺【字晋卿陵川人太原元好问尝従学进士业天挺曰读书不为艺文选官不为利养唯通人能之又曰今之仕多以贪败丈夫不耐饥寒一事不可为贞祐中居河南往来淇卫间为人有崖岸宁困穷不一至豪富门年五十终于舞阳】郝经【字伯常天挺孙读书博览无不通宪宗三年世祖以太弟开府金莲川召经与语大悦遂留王府屡进谋议累千万言及即位以为翰林侍读学士充国信使使宋告即位且定和议时经有重名平章王文统忌之既行文统隂属李璮潜师侵宋欲假手害经宋果疑经馆之真州七年従者多死经独与六人处又九年帝遣使入宋问执行人之罪宋惧乃以礼遣归逾年卒諡文忠经为人尚气节为学务有用及被留益思托言垂后著书数百卷二弟庸皆有名子采麟亦贤】元李俊民【字用章泽州人得河南程氏之学金承安中举进士第一应奉翰林文字弃官教授乡里従之者甚盛后隠于西山世祖以安车召之延访无虚日乞还山遣中贵人防送之卒赐諡庄静先生俊民明邵雍皇极数能前知其言多验】郑鼎【字国器阳城人读书晓大义有勇力善骑射初为泽潞沁辽千户屡立战功积官平阳太原宣慰使至元初迁平阳路总管有善政累改河北道宣慰使移镇鄂州讨蕲黄叛冦战没赠平章政事封潞国公諡忠肃】宋翼【字云举髙平人举明经茂才由永宁簿厯御史至佥太常礼仪院事翼该洽经传旁通百家居官能直言有善政】贾鲁【字有恒髙平人防贫志节既长谋畧过人延祐至治间两以明经领乡贡累官工部郎中至正四年河决白茅堤又决全堤命鲁行都水监鲁循行考察备得要害进二策防迁右司郎中议未及竟后丞相托都善其策以鲁为工部尚书总治河防使未逾年工毕河复故道超拜集贤大学士寻迁中书左丞従托都王徐州托都旋师命鲁追余党督攻濠州卒军中赐钞给葬　托都旧作脱脱今改】明张昺【泽州人洪武中举人材累官工部侍郎建文初廷议藩国所在宜简精强有谋畧威望者为守臣弹压之以昺为北平左布政使燕兵将起昺飞章奏闻部署在城七卫及屯田军士列九门防守未几诏让燕王王伪称疾绐昺入至端礼门伏兵起缚之昺不屈死】杨砥【字大用泽州人洪武末由进士为行人司副上従祀议进董仲舒黜雄従之厯湖广叅议建文时疏请惇睦诸藩斥不省父丧归庐墓侧永乐初起鸿胪卿进礼部侍郎建言民间子弟入学者复其身仍免两丁差役着为令迁太仆寺卿砥刚介有守尤笃孝行母丧哀毁未至家卒】候璡【字廷玉泽州人宣徳进士授行人司副侍郎张敞使交趾抵闗闗门卑先驱请伛而入璡叱曰此狗窦耳奈何辱天使交人为毁闗入及归餽遗无所受正统初以兵部郎中従王骥征麓川有功拜兵部左侍郎景帝初总督贵州军务再以平贼功进尚书卒官】王璲【髙平人父敬永乐中以孝行被旌璲举于乡厯官太仆丞丁父母艰庐墓六载正统中亦被旌】原杰【字子英阳城人正统进士授御史巡按江西擢按察使厯右副都御史巡抚山东皆以治行闻还改左副都御史防荆襄多流民命杰出抚杰奏设都司府州县选良吏安集之流民得所四境乂安进右都御史寻迁南京兵部尚书卒諡襄敏】杨继宗【字承芳阳城人天顺初进士授刑部主事时囚多疫死为时其饮食令三日一栉沐全活甚众擢嘉兴知府多善政累迁右佥都御史巡抚顺天成化时星变陈言为权贵所疾左迁云南副使防猺乱官军数万不能下继宗单骑深入众帖然就抚治初迁左佥都御史巡抚云南卒继宗力持风节而居心慈厚自处必以礼天启初追諡贞肃】宋甫【泽州人成化举人性至孝父殁庐墓三载感芝草瑞鸟之异被旌治间知忠州政教兼举为时良牧】宋鉴【字克明阳城人成化进士知无阳县刚亷严正寻擢御史执法不避权势出知庐州府七年治绩为天下最性孝友乡平重之】田铎【字振之阳城人成化进士授户部主事厯员外郎中皆有声治初左迁知蓬州多治绩陞广东佥事时刘瑾擅柄广征敛铎上疏力争瑾衔之防迁四川参议引疾归而瑾矫诏逮赴广卒于道】裴椿【泽州人幼孤事母至孝母殁庐墓以母嗜茄遂于墓侧茄生连理又有慈乌白鹤来集治中旌表】孟春【字时元泽州人治进士授南京刑部主事改知严州皆有声绩擢巡抚宣府威恵着闻为江彬所排黜归嘉靖初巡抚顺天陞吏部侍郎有清誉未几大狱起复以直言忤时宰削籍卒赠工部尚书】王玹【字邦起阳武人性孝友治进士为户部主事屡差督仓务宿弊一清累除分巡汝宁道擒获流贼甚众厯蓟州兵备山东参政俱有绩致仕归】孟阳【字子干春子正徳进士授行人久不迁或讽之见当路阳不可武宗欲南巡语诸僚曰此举系社稷安危一命之士皆与有忧岂必言官乃当效死遂与同官上疏切谏廷杖四十死嘉靖初赠监察御史福王时追赠忠介】申良【字进贤髙平人由乡举厯知招逺良乡诸城三县并有政绩进安吉知州锦衣叶琼倚钱宁势夺民田良谳还之民再迁至户部员外郎嘉靖三年以伏阙谏大礼杖死后赠太仆少卿】赵輄【髙平人嘉靖进士官兵科给事中时内竖私置禁器輄发其事谪封邱丞寻罢归穆宗朝召补礼科给事中上戎服郊祀輄遮道谏止又疏请薛宣従祀庙廷上従之终太仆寺卿】王国光【字汝观阳城人嘉靖进士授吴江知县再补仪封皆有治绩厯吏部文选郎中铨法公平隆庆未累迁户部尚书万厯四年告归明年起吏部尚书太子太保国光有才智掌邦计多所建白更定时称简便尝以所辑条例明万厯防计录上之诏襃谕焉】刘东星【字子明沁水人隆庆进士由庶吉士授兵科给事中忤髙拱谪官万厯中擢佥都御史巡抚保定时以倭难调兵所部复被灾东星外筹刍粮内议蠲赈民皆赖之河决单之黄堌运道堙阻命东星总理河漕以功进工部书书兼副都御史渠邵伯界首二湖又奏开泇河以劳卒官东星性俭约厯官三十年敝衣蔬食如一日天启初諡庄靖】张蒙养【字泰亨泽州人万厯初进士厯户科左给事中养蒙少负才名明习天下事既居言职慷慨好建白帝亦多嘉纳之出为河南右叅政持廉贞度日益有名累迁左副都御史极陈时政阙失又以两宫三殿继灾复上疏极諌皆不报终户部右侍郎天启初諡毅敏】卫一凤【字伯瑞阳城人万厯进士授刑部主事厯青州知府济宁河道皆有治绩累迁郧阳巡抚防秦冦啸聚遣禆将谕以祸福遂解散进南京刑部尚书卒赠太子太保】张志芳【字廷芝阳城人万厯举人性笃孝父丧哀毁骨立三年不居内初任阳信知县累迁景州知州皆清廉有恵政擢户部郎中督天津饷军民戴徳进叅议卒官所至皆立祠以祀】孙居相【字伯辅沁水人万厯进士由恩县知县征授南京御史负气敢言劾勋臣子弟暴横及云南税使杨荣太和山中官黄勲罪又劾去大学士沈一贯时言路不肖者率附吏部以驱除异己势张甚居相与之抗不少挫卒中年例调外天启中厯陞兵部右侍郎魏奄用事引疾归崇祯初以户部尚书总督仓场除民舟转漕之困后以报杨时化书语忤上谪戍边寻卒】张铨【字宇衡沁水人父五典由进士厯河南副使山东叅政皆有治绩终南京大理寺卿铨万厯中进士授保定推官累迁江西巡按御史疏止杨镐四路出师且言加赋选丁骚扰天下及他所陈奏皆闗军国安危俱不纳熹宗即位命巡按辽东死难赠兵部尚书諡忠烈立祠祀之】张慎言【字金铭阳城人厯夀张曹二县知县有能声光宗立擢御史疏论三案议论持正出督畿辅屯田尝荐赵南星劾冯铨卒为铨陷戍肃州崇祯初复故官厯迁南京吏部尚书掌右都御史事福王上中兴十议与刘孔昭不协乞罢而家已为流贼所破流寓芜湖宣城间后数年疽发背卒子履旋举人阳城陷投崖死赠御史】张光前【字尔荷泽州人万厯进士由蒲圻知县厯稽勲郎中乞假归天启中赵南星掌吏部起为文选郎中操行清严门无私谒魏忠贤恶南星假廷推谢应详事矫防切责南星去复以防推代者削侍郎陈于廷等籍光前皆抗疏力争愿与同罪遂镌秩调外兄光缙以右布政使治兵遵化亦为奄党所劾削籍兄弟并以忤奄去位时人荣之】王成【字述文泽州人万厯举人除鹿知县以治行异等征授御史熹宗初立上保治十事言甚剀切中贵刘朝魏进忠与保母客氏相柄政成抗论其罪继又専疏劾进忠被削籍崇祯初复官】王征俊【字梦卜阳城人天啓进士累官河南副使以御贼功迁山东右叅政丁艰归值防贼陷城被执不屈繋之狱士民争讼其徳贼乃释之抵家北面爯拜自缢死　本朝乾隆四十一年　　赐諡节愍】张光奎【字聚辰泽州人仕至山东右叅政崇祯五年流贼犯泽州光奎方里居与兄守备光玺千总刘自安等率众固守八日援兵不至城陷并死之事闻赠光禄卿光玺等赠防有差　本朝乾隆四十一年　　赐諡节愍】杨暄【字翼昭髙平人事亲至孝以理学著名崇祯中以进士知渭南县考最擢兵部主事未闻命闯贼陷城死之赠陜西按察司佥事　本朝乾隆四十一年　　赐諡烈愍】
　　本朝李藻【字鉴明阳城人明季举人知保定县迁知涿州皆有政声擢兵部员外郎以知兵迁遵化监军道属弁宻以金餽立纠之厯襄阳副使以治行入为太常寺少卿累迁刑部右侍郎卒】张瑃【字伯珩阳城人明崇祯进士顺治初知原武县以治行入为御史按四川巡淮盐亷能勤敏政声流闻累迁右副都御史巡抚陜西百姓戴之如父母后改抚福建去之日遮道送者百里不絶】毛一豸【字香林泽州人顺治进士性廉洁授户部主事濬河通州考最陞郎中督饷固
　　原　　　　　　　　　　　　　　　圣祖以清官第一襃之迁兴安叅议卒无以为殓】田六善【字兼三阳城人顺治进士知太康县以治行入为户部主事榷临清等闗罢滥征革竒羡授监察御史多所建白累擢佥都御史滇逆乱上疏策三桂必灭之势有五请整顿营饷积弊以作士气廷议是之迁副都御史又条上平防缓急之宜请严山西河汛后厯户部侍郎致仕】张尔素【字贲园阳城人顺治进士累官左谕徳出为江南叅政厯陜西按察使湖广右布政使皆以廉能着三迁为刑部左侍郎防求直言引礼经大法小廉之义疏论十三省巡抚天下争传诵之】窦明遇【字亨吾沁水人顺治初隶安徽巡抚麾下委捕池贼贼解散未几调广东中军逰击时羣盗抄掠郡县明遇提精兵五百阅二年尽讨平之寻协守肇庆甫入城贼兵四合明遇迎战大破之己又调罗定州贼连破二十余寨贼又驱众数万屯城下死鬬明遇力屈自经赠英烈将军】何印【沁水人姜瓖之乱贼还攻端氏堡印中三箭犹飞石撃贼力尽而死】杨一藻【字焕章陵川人姜瓖破城一藻同邑令死之】牛魁斗【陵川人幼母善病流冦至母避难冦刼其母魁斗哭请甚哀贼感动曰此牛孝子也遂舎之】王纪【字子鲁沁水人顺治进士选庶吉士改给事中议论侃侃不避权势出为陜西陇右叅议迁江南苏松兵备副使平湖冦唐四之乱厯山东济南叅政有恵政郡人尸祝之】田逢吉【字凝只髙平人顺治进士选庶吉士厯内国史院学士终浙江巡抚逄吉年五嵗父驭逺为流贼所执以刄胁之号泣父旁若请代状贼感动得无害在翰林分校主试得熊赐履李光地张鹏翮赵申乔陆龙其等皆为名臣尝奉使赈淮阳奏请寛逃人禁使流移者获随地収养全活无算】杨荣防【字半嵋阳城人顺治进士知桂林府康熈七年调知平乐皆有恵政粤西号为循吏】陈廷敬【字子端泽州人九嵗能诗顺治间进士选庶吉士康熈元年为内秘书院检讨累官内阁学士充经筵讲官敷奏剀切累迁左都御史多所建白风纪肃然厯工刑户吏四部尚书拜文渊阁大学士廷敬性慎宻以文学受知】
　　【圣祖在官皆称职尝荐王士正汪琬入翰林荐陆龙其邵嗣尧为御史世称知人卒諡文贞有午亭文编五
　　十巻其书尤工　　　　圣祖称其清雅醇厚特作诗襃之】张泰交【字公孚阳城人康熈进士知太和县有能声擢监察御史赈饥山东全活甚众巡视北城陞太仆寺少卿提督江南学政三迁刑部侍郎巡抚浙江亷介之操始终不易】田従典【字克五阳城人康熈中进士知广东英徳县有恵于民擢监察御史察通州仓以清亷着累迁光禄寺卿旋晋兵部侍郎仍管光禄寺事在任八年厯左都御史户部尚书皆称职雍正元年赐御书清谨公方四大字转吏部尚书越一年授文华殿大学士以疾告归道卒年七十八諡文端入祀贤良祠】李东【髙平人父昌文逰广南二十年不返东为弟婚娶毕俾奉母自赍父素嗜物徃寻之厯太行山遇盗挺击经海口舟覆皆几死不悔抵广东访至琼州知父寓琼尝娶妾生女殁已十三年妾亦嫁矣乃求妾所在哭奠父墓为女弟择配负骸归葬】张道澍【沁水人亲疾尝汤药衣不解带及卒哀毁骨立乾隆二年旌表】窦世英【沁水人乐善好施事亲竭力乾隆二年　旌表】
　　流寓唐薛仅【开元中为屯留令在任七年乃居髙平山别业屯留民懐之】申环【金城郡人咸通间徙居陵川幽居飬性无縻爵志卒葬阳山】张诲【其先居清河祖尝为和川令因家焉诲徙居髙平自号拙庵以文学名世】金王谦【并州人爱髙平山水遂居焉爱学于王晦道经释典九流七畧咸所精练】元好问【字裕之太原秀容人年十四従陵川郝天挺学不事举业淹贯经传百家六年而业成下太行渡大河为箕山琴台等诗赵秉文见之以为近代无此作也于是名震京师】
　　列女金刘璋妻乐氏【泽州人年二十一夫亡遗二子俱幼母氏令改嫁剪发自誓贞祐已已变乱操愈坚厯五十余年卒】元张兴祖妻周氏【泽州人年二十四嫁安西张兴祖兴祖殁舅姑欲使再适周弗従曰妾祖母妾母并少寡以贞操闻若妾中道易节是忘故夫而辱先人也遂居婺三十年奉舅姑无违礼其父与外祖皆无后葬祭之礼亦周主之有司以闻并赐旌异】张妻曹氏【髙平人亡曹年十九遗孤甫周嵗姑先有赘壻李姓者利所有隂与其妻谋欲鸩儿以絶曹望曹心动乃寄儿母家恪尽妇道以慰其姑值李姓死儿克成立夀九十终至大间旌门】明张旺妻武氏【陵川人名继姑父母早亡依兄简议赘里人张旺为壻未婚防简有五台役以旺代旺病殁役所函骨归继姑哭之恸叔母李曰何恸为再择所従尔继姑云妇人守一安得此语是夕投缳死正统间旌表】邵深妻璩氏【髙平人年二十夫亡端洁自持资织纴以供朝夕邑有巨姓慕其贤欲致之屹不为动守志以殁成化七年奏旌墓产紫芝二本】原湖妻王氏【阳城人湖家贫为佣一日他出王并二嵗儿居贼乘隙犯之胁以刄不従骂不絶口遂遇害知县李立碑表之】季子实妻窦氏【沁水人事姑尽妇道正徳初流冦犯端氏居人逃避子实偶外出宝负姑涉沁水匿南山岩穴间贼至索得贼首见其艳欲犯之大骂不従贼刺之暴尸市上已而苏頋其姑不知所在见贼复骂不絶口贼投大石碎其首见者无不哀悼】李守然妻张氏【阳城人年二十夫亡子方八月家贫姑曹氏欲夺其节张防发誓不改适奉姑训子年八十终正徳间　旌表】张安祝妻焦氏【沁水人甫于归安祝即鬻盐梁宋间三年始归月余复出及生子而安祝亡有议改醮者輙以死拒之佣作糊口飬姑抚子以完节终】李氏女【髙平人幼字尚洗未娶洗徃云南无归志女誓不他适以礼归尚门事姑笃孝洗客死即典衣易产致柩还葬苦节六十余年卒嘉靖间知县为立祠祀之】李孟冬妻宋氏【泽州人嫁一载而夫亡归宁母受富室厚聘促改适不従以釡掷其面归白翁姑阖户自刎尸立不僵隆庆间立祠以祀】都一龙妻娄氏【陵川人少许配一龙一龙病笃迎归甫一月一龙卒娄年十六自誓身殉又念舅姑失所忍死以养守节六十余年卒万厯间旌表】郎娥儿【陵川贫女也议配侯存儿少养其家防有恶少窥之乘翁姑偶出遂逼娥娥峻拒之不逾刻投缳死万厯间旌表】张铨妻霍氏【沁水人铨父大理寺卿五典筑所居窦庄为堡坚甚崇祯四年流贼大至时铨既殉难辽阳五典亦殁铨子俱官京师独霍氏在众请避之霍曰避贼而出家不保出而遇贼身更不保等死耳曷死于家乃率僮仆坚守贼还攻四昼夜卒不克而去副使王肇生名其堡　为夫人城后贼数来犯并击却之里人多赖以免】刘鸣鹭妻李氏【泽州人崇祯间流冦掠大阳李携二女一婢仓皇出走道遇污池谓二女曰我女流将焉适不如入此全身遂同二女侍婢投水死】李尚隆妻韩氏【泽州人尚隆死未葬流冦肆横民人逃匿山谷韩独潜壁中守柩贼火其室柩焚韩缢死壁中】段如锦女【泽州人女年十四崇祯五年为流冦所掳女夺贼佩刀自刎死】燕国洽妻王氏【阳城人年十六夫亡子方弥月抚孤守节二十余载流贼突至被执百计诱之坚不従贼怒杀之又燕国问妻李氏亦以骂贼见杀】王增保妻毕氏【阳城人为贼所执欲汚之拒之甚厉刄加于颈终不従贼恚甚刳其腹骂不絶口而死】王桂妻李氏【阳城人为贼所得率至上佛塞前呼曰予我若千金当释此妇无应者贼语李曰无人赎汝当従我李曰宁死不従杀之贼退视其尸血染地作白色】马一乘妻李氏【阳城人为贼获鞭之不従乃投厠中复为贼获计不得脱绐贼曰体汚矣须浣河中贼尾其后乘间入井贼恨甚下石杀之】王如秋女【阳城人女年及笄先与嫂某氏私约曰贼来安徃有死耳比贼至家人竞走二人阖户同缢死】孔量妻李氏【阳城人遇流贼强挽之上马渡河骂不絶口至中流奋身投渊死】李际时妻马氏【阳城人流贼至与夫及二女避沁濵夫寻相失贼逼之偕二女投水死又栗某妻刘氏有少女而美贼至惧汚令女先投井身従之俱死】李博妻延氏【阳城人贼至博守父柩不去延闻变先自缢死】石廷章妻李氏【阳城人廷章亡李年十九无子以夫弟含章子维鼎为嗣及贼至李被执不従割舌死含章妻卢氏委身救防复防指遇害】杨栋妻张氏【阳城人年十九夫亡子垂芳未周嵗事孀姑李氏三十载以孝称冦至妇姑同雉经死】王学孟妻段氏【陵川人事姑孝尝以舌防姑疮流贼猝至姑病卧与儿媳牛氏侍姑不舎骂贼被害】赵完璧妻李氏【沁水人贼乱自缢夫前以免辱】霍钦翼妻常氏【沁水人遇贼驱胁骂贼投井死又王壮祚妻霍氏李佩妻陈氏俱以被胁不従死】李日芳妻张氏【沁水人崇祯中流贼陷沁城张携子烑登楼避难贼举火焚楼众启门出张独跪祝曰李氏止一子赖天庇佑不罹冦惨某縦死何憾将幼子先掷去自坠楼死】卫思洛妻尚氏【沁水人流冦陷城思洛遇害尚与儿妇李氏挈子女投火死又张效濓妻卫氏以效濓被害亦坠城死】常治躬女【沁水人王加印作乱逃匿山谷贼见逼遂自缢死】
　　本朝李棠继妻田氏【髙平人顺治六年张斗光煽姜瓖余烬劫掠田避东庄煤窑贼破窑被执田大骂贼露刄胁之骂愈厉遂见杀】赵光重妻张氏【沁水人光重早失父母与兄光灿友爱张与光灿妻李氏亦和好无间姜瓖之乱破寨投井死又赵福溥妻牛氏亦以不汚贼投井死】卫妻贾氏【阳城人年二十三夫亡孤四嵗舅姑年髙夫弟妹九人皆幼婚葬尽瘁厯四十年训子成进士受封子卒抚孙又二十年俱获成立年九十六】赵之秀妻程氏【髙平人年十九夫亡家贫无子姑迫令改适陈绐以复除及期姑设计携妇徃女家道逢数人注目程觉辞姑归即至夫冡大恸自缢死】靳天挺妻牛氏【陵川人年十八夫亡子幼有讽别嫁者牛剪发面曰吾兄为孝子吾独不能为节妇乎终不可夺孝子者牛魁斗也】杨征妻张氏【阳城人年二十四夫亡无子絶粒誓死其母以立后劝始进食嗣子殇复嗣一子守节十载母病侍汤药以纯孝称母卒竟不食死】任氏【凤台人夫亡殉节又郭氏马氏原氏成乃峻妻成氏俱殉夫死徐氏烈女钱氏马自发妻周氏赵二铁妻林氏俱以强暴逼汚不従死又马继五妻宋氏史秉直妻任氏张骆妻石氏张仝仁妻孔氏张仝礼妻陈氏张仝智妻陈氏俱乾隆九年以来　旌表】郭世伦妻秦氏【凤台人青年守志事孀姑尽孝抚嗣子成立又申懋妻王氏乾隆八年十二年俱以节孝被　旌】范氏【髙平人因强逼不従被杀又张四姐亦以逼诱不従自缢死俱乾隆二年以来　旌表】烈女马二姐【阳城人因匪人调诱自缢又烈妇贾氏卫叔龙妻张氏路小登妻王氏原振勤妻赵氏夫亡殉节乔强晋妻成氏以强逼不従被勒死原奎妻卢氏以调戯羞忿自尽张君辅妻路氏卫遵诰妻乔氏卫泰妻王氏卫咸继妻郭氏卫昌基妻崔氏皆夫亡守节乾隆六年以来先后被　旌】白阶妻崔氏【阳城人秉性端庄夫死守节不二乾隆二年　旌表】张氏【陵川人因被逼不従而死又李氏侯氏俱夫亡殉节武重妻宋氏李景枝妻曹氏王茂生妻赵氏徐丹桂妻都氏皆夫亡守节乾隆二年以来被旌】韩氏【沁水人夫亡殉节乾隆十六年　旌表】张璜妻尚氏【沁水人甘贫守节抚子成名又王政新妾蔺氏张承基妻李氏窦无越妻赵氏张传炘妻霍氏张遇第妻章氏尚参昴妻闫氏尚凌九妻马氏皆夫亡守节俱乾隆元年以来先后　旌表】
　　仙释晋王烈【入太行山中闻雷声山石破裂数百丈中一孔有青泥流出烈取食之后仙去】唐大愚【隠于髙平之舎利山五音洞调演声律能达防要年九十余一日别其徒曰吾将归矣端坐而逝洞中徃徃闻有五音后人因以为名尝作上心王状奏六贼表录进昭宗并韵母三十字诏赐紫衣田若干顷】宋二张仙翁【一名崇祯泽州人一名道温京兆人同居州西上町社修真观寻偕逰海岛遇刘长生得其术复归结茒于此相继坐蜕瘗之同穴后数十年人犹有见者】元马仙姑【洛川永平人幼慕栖真中统初结屋髙平县西通义村以链形为事一旦正襟而逝今董峯庵有石椁郎委蜕处】
　　土产铁【郡境俱出唐书地理志阳城县有铁】绸【郡境皆出世称为泽绸】麻布【出陵川者佳元和志泽州赋】石炭【出阳城县明通志泽州及阳城县出】蜜【郡境皆有之寰宇记泽州产】蜡【出郡境寰宇记泽州产】野鸡【出凤台县唐书地理志泽州土贡元和志贡九十只】石雄【出郡境寰宇记泽州产】石英【髙平县出唐书地理志泽州土贡元和志贡白石英五十觔明通志泽州有紫石英】禹余粮【髙平县产宋史地理志泽州产】紫草【郡境皆出寰宇记泽州产】茅香【陵川县出　按唐书地理志阳城县有铜今无之又有锡今沁水县西乡有锡矿明时开采数月无所得因遂封禁附记于此】

　　钦定大清一统志卷一百七
&lt;史部,地理类,总志之属,大清一统志,宁武府图&gt;
&lt;史部,地理类,总志之属,大清一统志,宁武府图&gt;
&lt;史部,地理类,总志之属,大清一统志,宁武府表&gt;
　　钦定四库全书
　　钦定大清一统志卷一百八
　　宁武府【在山西省治北少西三百四十里东西距一百五十里南北距二百七十七里东至朔平府朔州界二十五里西至太原府岢岚州界一百二十五里南至代州崞县界七里北至水泉营邉墙界二百七十里东南至崞县界九十五里西南至忻州静乐县界一百四十里东北至朔平府平鲁县界二百里西北至保徳州河曲县界一百十五里自府治至　京师九百五十里】
　　分野天文参井分野实沈之次
　　建置沿革春秋楼烦地战国属赵汉为雁门郡地魏晋皆新兴郡后魏置广宁神武太平三郡属朔州北齐废隋为马邑楼烦雁门三郡地唐分属宪岚管武诸州后置宁武军【通鉴唐干符五年李克用进击宁武注云宁武军在岚州东北百里后废】宋置宁化军后入于辽金为武隩宁化三州地元为宪武保徳宁邉诸州地明置宁武闗属代州崞县
　　本朝雍正三年改置宁武府山西省领县四宁武县【附郭东西距一百五十里南北距二十四里东至朔平府朔州界二十五里西至太原府岢岚州界一百二十五里南至代州嵉县界七里北至神池县界十七里东南至崞县界八十五里西南至崞县界一百里东北至朔州界三十五里西北至五寨县界九十里汉汾阳县地后魏为石门县地属广宁郡北齐废隋为马邑郡神武县楼烦郡静乐县地唐末置宁武军后废明景泰元年置宁武闗治十六年置寕武所本朝雍正三年升为县为宁武府治】神池县【在府北三十里东西距一百十五里南北距一百五里东至宁武县界二十五里西至五寨县界九十里南至宁武县界十五里北至偏闗县界九十里东南至宁武县界五里西南至五寨县界五十里东北至朔平府朔州界六十里西北至偏闗县界九十里汉置楼烦县属雁门郡后汉末废后魏置神武郡属朔州北齐置朔州于新城后徙马邑后周改置神武县隋属马邑郡唐省入善阳辽重熙九年复置并置武州金元因之明废入代州崞县嘉靖十八年建神池堡　本朝雍正三年升为县属宁武府】偏闗县【在府西北一百八十里东西距一百二十里南北距一百四十里东至朔平府平鲁县界一百里西至保徳州河曲县界二十里南至五寨县界六十里北至邉墙八十里东南至神池县界六十里西南至河曲县界二十里东北至邉墙一百里西北至邉墙十里汉置美稷县属西河郡后汉末省唐岚谷县五代北汉置偏头砦宋属火山军金属隩州元改砦为偏头闗明初属镇西卫成化二年置偏闗所本朝雍正三年升为县属宁武府】五寨县【在府西一百里东西距五十里南北距一百里东至神池县界三十里西至太原府岢岚州界二十里南至宁武县界三十里北至偏闗县界七十里东南至宁武县界三十五里西南至岢岚州界四十里东北至神池县界五十里西北至保徳州河曲县界七十里汉楼烦县地建安以后为新兴郡地后魏为神武郡地隋唐以后属马邑郡宋熙寜初置寜逺砦后为辽所取置寜逺县属朔州寻废入寜武县金复置属武州元省明为岢岚州地嘉靖十六年建五寨堡属镇西卫　本朝雍正三年升为县属宁武府】
　　形势倚山傍河背髙南一下东倚台山之胜西含汾水之源六盘踞其前黄花枕其后层峦合抱鸟道纡回【宁武闗志】
　　风俗境临邉塞耕凿少而弦诵稀俗尚刚直儇巧不作亦有朴实遗风【寕武闗志】
　　城池宁武府城【周七里有竒门四明成化初土筑万歴中甃甎　本朝乾隆三十三年修】神池县城【周五里有竒门三西门外有池不竭称神池明成化中土筑嘉靖中展筑万歴中甃甎本朝増修】偏闗县城【周五里有竒门三明洪武中因旧土城改筑宣徳天顺成化嘉靖中相继展筑万歴中甃甎本朝乾隆三十二年增修】五塞县城【周四里门三明成化中土筑嘉靖中展筑万歴中甃甎　本朝雍正十年修】
　　学校宁武府学【在府治西北雍正九年建入学额数十五名】宁武县学【在县治东明宁武所学嘉靖中建本朝增修入学额数八名】神池县学【在县治西北雍正九年建入学额数八名】偏闗县学【在县治东北明偏闗所学治中建　本朝顺治康熙中屡修入学　额数十五名】五寨县学【在县治中街雍正九年建入学额数八名】鹤鸣书院【在郡治内　本朝乾隆四年建又五寨县有清涟书院乾隆十五年建州县并设有义学社学】
　　户口【原额人丁一万六千九百二十二又滋生人丁一千六百五十四】
　　田赋【屯田一万一千四百四十三顷三十八畆五分五厘零额徴地丁银五千三百四十八两九钱一分一厘零粮二万二千一百四十七石一斗八升六合零　更名田三千二百二十三顷八十七畆三分四厘零额徴银二千一百五十八两九钱三分五厘零　开垦山坡地五十五畆额徴粮五斗五升　操赏地四百四十六顷二十畆二分零额徴银五百七十二两七钱五分六厘零　军租地六十八顷一十七畆额徴银七十两六钱豆六石八斗　河滩地一千四百七十一顷三十七畆一分零额徴粮一千二百九十二石四升四合零银五十九两四钱八分六厘零】
　　山川万华山【在宁武县南六十里下有水西南流入汾水】凤凰山【在寕武县南七里府志凤凰山在郡城南七里接六盘岭与代州崞县界】清真山【在宁武县西五十里髙八里山形似屏上有水帘泉】虎头山【在宁武县西七十五里髙峻难陟盛夏常有积雪】林溪山【在宁武县西七十里跨五寨县界】石门山【在宁武县西五十里】华盖山【在宁武县北府志华盖山郡北倚郭山也俯瞰城隂一峯特秀形若华盖明时筑防城墩楼于上】翠屏山【在宁武县北接朔平府朔州界一名翠峯山】东灵山【在宁武县北明通志金初萧融为武州刺史建台亭于其上】黄嵬山【在宁武县东南跨代州崞县界】芦芽山【在宁武县西南一名芦衙尖山乐史太平寰宇记芦衙尖山在宁化军界新志在县西南九十里周百余里跨神池五寨静乐岢岚诸州县界　按通志芦芽山一名大峪山引水经注中陵川水出中陵县东南山下北俗谓之大峪山云云此山绵跨诸州县皆非汉中陵县地固不待辨又云一名太古牢山引辽史耶律颇的使宋求天池之地诏萧迂鲁统军屯太古牢山以备之为证亦非考辽史道宗猎太古　　山　问　颇　的邉事乃令史宋求之今考宁武宋宁化军地也五寨偏闗火山军地也熙宁后割地入辽乃以宁武东北境为邉寨芦芽山在其南不下百里辽安能越境而猎乎窃】
　　【疑太古牢山自当在辽西京道界内不应牵合此山也】管涔山【在宁武县西南山海经北次二经之首在河之东其首枕汾名曰管涔山汾水出焉郦道元水经注阚骃曰汾水出武州之燕京山亦管涔之异名其山重阜修岩有草无　木新志在县西南六十里跨五寨静乐二县界】楼子山【在宁武县西南管涔诸峯之一也上有神祠祠下汾水源所出有古碑曰汾源灵治】岢岚山【在宁武县西南接五寨县及岢岚州界】棋盘山【在宁武县西南六十里上有石枰】神林山【在宁武县西南府志北接芦芽西连荷叶坪东通州湖口林木阻深】禅房山【在宁武县东北二十五里东连雁门山府志山有洞石佛龛其中】铁炉山【在神池县西五里通志相传尉迟敬徳造铠甲于此】五连山【在神池县西十里通志由县城迤西屡起屡伏】凤凰山【在神池县西二十五里府志山中有红黄小鸟毎雪霁则飞翔争鸣　按此山与宁武县南接六盘岭之山同名实两山也】辘轳窑山【在神池县西七十里山半有洞登者系辘轳而上洞广大可容万人】石炭窑山【在神池县西南十五里产石炭】旗山【在神池县西南三十里周二十里跨五寨县界】虎北山【在神池县西南四十里跨寕武五寒二县界府志参差斜曲状似縿斿】洪佛山【在神池县西南六十里芦芽之支峯也府志山有石庙旱时往祈有神蛾施水于瓶内取之下山輙雨】磨石山【在神池县西北八十里周十五里山境清幽】九龙山【在偏闗县城外周环九峯】双凤山【在偏闗东七里通志两峯对峙形似双凤下有二泉名凤眼】马家山【在偏闗县东八十里有朝阳洞府志朝阳洞中有隂阳二穴隂穴烛以炬可窥其底阳穴深不可极近穴如闻风雨声】好汉山【在偏関县东一百里接朔平府平鲁县界】马鞍山【在偏闗县东七十里以形似名通志明嘉靖四十三年俺荅由马鞍山入老营堡防系梁平守备祁谟御之伏发七百余人胥没】雕窠山【在偏闗县东七十五里】南堡山【在偏闗县东百里府志土山戴石所谓确也上有五色石】龙霸山【在偏闗县南四十里髙七里周十五里】常胜山【在偏闗县北六十里】明灯山【在偏闗北五十里府志髙百余丈崖峡中衔大铁盏或言昔现佛灯光照山谷】霸子山【在偏闗县东南三十里旧志金完顔宗翰尝遣罗索筑城于其西南以御夏人　罗索旧作娄室今改】白龙殿山【在偏闗县东北五里山环峯绕下有石洞崖水滴沼祷雨輙应】骆驼山【在偏闗县东北七十里相传明李文忠北征尝憇兵于此下有骆驼洞深数里中有蝶大如箕】了角山【在偏闗县东北一百里接朔平府平鲁县界】雪山【在五寨县南二十五里有东西二山接岢岚州界寰宇记寜化军界有雪山】南山【在五寨县南五里】镇口山【在五寨县南十里通志有河由口出古为神武川地】长城山【在五寨县南三十里】殿平山【在五寨县南四十里神武川水经其下】荷叶坪山【在五寨县西南四十里接岢岚】
　　【州界府志荷叶坪髙千余丈终嵗积氷雪四面崇峻其顶平坦形类荷叶可容万马或传宋将杨业曾于此练兵有将台遗址】马蹄山【在五寨县东北三十五里】楼烦岭【在宁武县南七里接崞县界省志作六畨崞县志作六盘府志六盘岭盘行六折而上崞志之名得实矣　按六畨义犹六盘而云楼烦则当是其本号耳三名音皆颇近传讹以此】石湖岭【在宁武县南通志明嘉靖二十年副总兵丁璋战没于此】黄花岭【在宁武县北跨神池县界长二十里一名摩天岭府志上有墩台敌楼】分水岭【在宁武县西南十里灰河出此】温岭【在神池县东北五里】吴泉岭【在偏闗县东七十里髙百余仞府志虽当炎署凉风凛然下有泉】栢杨岭【在偏闗县东百里昔多二树故以名焉】北石梯岭【在偏闗县北十里髙三里许磴道盘旋山脉聨滑石涧老牛湾二堡】韩光岭【在偏闗县东北一里通志北汉建偏头砦辽置武宁县故址胥存】染峪【在宁武县东十五里山色如染山半有洞下有泉水甚甘一通志涧产虾宁武闗志所谓染谷流虾也】昭君坞【在偏闗西北二十　里相传王昭君过此】北峯岩【在偏闗县西北五十里髙数百仞下临黄河有石洞数十处通志相传僧北峯楼此】回春谷【在宁武县西百里府志谷中周广数里巨石盘旋峭壁千仭四时如春近正月时蛰虫皆振众草已緑】看花台【在五寨县东南四十里芦芽山上通志上多异卉葳蕤播飏骇緑糅红又有北峯台北岳台统谓之芦芽山台】仙人洞【在寕武县西三十里有大石门小石门洞侧有悬岩香炉峯环山皆生香草】溪洞【在偏闗县南三十五里迤西村洞中怪石错峙入二里许闻水声不复能前矣】万佛洞【在五寨县东北芦芽山明僧福登居此神宗赐号真来佛子为造万佛铁塔凿万佛石洞神工备具】汾水【在宁武县西南六十里管涔山下水经注汾水源出管涔山南麓又南与东西温谿合又南迳代城】芦芽水【源出宁武县西南芦芽山中东流至坝门口入汾】灰河【在宁武县西源出汾水岭北流经阳方营入朔平府朔州界古马邑川水也亦称恢河】兴隆河【在神池县西四十里本名义井河康熙三十六年】
　　【圣祖仁皇帝西征驻跸于此河水骤溢以饮牛马槖驼俱足翼日如故因名兴隆河】大涧河【在神池县西西流入保徳州河曲县界】达木河【源出神池县北辛窑村山麓涌泉其水澄澈冬月常温岸草不枯西南流入五寨县界与南山水合】黄河【在偏闗县西二十里自寨外南流入又南流入保徳州河曲县界河之西岸即防古地】闗河【在偏闗县南门外旧志源出县东五眼井堡西流入黄河府至官河即闗河自朔州流入县境其源有三逺者出朔州狐狸沟鸭子坪近者出老营堡东鸦儿崖下最近者出县中马站堡西沙窊寺万泉涯流经城南绕而西北至闗河隘口入黄河后多淤塞惟沙窊诸泉涌流　按五眼井马站二堡毗连河源盖出于其间非岐误也】清涟河【在五寨县北源出县东南西北流迳县城北入河曲县界即沙泉河之上流】马园嘴沟【在偏闗县南三十里源出龙眼泉会樊家墕沟火头沟入闗河】大泉沟【在偏闗县北七十里府志地有涌泉毎雨泉溢会红水沟流入闗河】青羊渠【在神池县东北滙诸山谷之水流入朔州灰河】天池【在宁武县西南六十里管涔山上水经注有大池在燕京山上世谓之天池其水澄渟镜浄潭而不流池中无片草及其风箨所沦輙有小鸟翠色投渊冲出其水阳旱不耗阴霖不溢莫能测其渊深相传昔有人乘车池侧遇风飘入水后获其轮于桑干泉故知二泉潜通流注池东隔阜有一石池方可五六十步清深镜洁不异天池李吉甫元和郡县志池周八里后魏孝文帝以金珠穿鱼七头于此池后于桑干河得之今池渊有祠谓之天池祠寰宇记池俗名祁连汭　按水经注云桑干泉即溹涫水耆老云其水潜承燕京山之大池云云则天池乃桑干河源之最逺者】神池【在神池县治西门外环城西南冬夏不涸一名西海子明刘养志文昌祠记宁武北距黄花岭皆崇冈叠嶂鸟道虬盘逾岭而下自岭抵麓十五里地少平有水一出无源去无迹旱不涸雨不盈鱼藻胥不生名曰神池】弥涟池【源出五寨县东南荷叶坪东或云弥勒池水深丈余广盈数丈澄空见底流光若金故又谓之金莲池】酿泉【在宁武县南里许瀵出土阜上可酿酒故名】秋泉【在宁武县东北通志谓之古泉山麓甃石一澄澈春夏渐涸立秋日始盛七月后水与阶平取之不竭】白龙泉【在五寨县南三十里其味】
　　【甘美冬温夏凉西流入岢岚河】
　　古迹大平故城【在宁武县东北后魏置大平郡领太平太清永宁三县属朔州北齐改神武郡为太平盖并入之寰宇记朔州有太平城后魏穆帝所理冀州图云城东西南北各十里内有统万所送大釡二口各受二百石旧志今名太平村】宁化故城【在宁武县西南宋置宁化军及宁化县马端临文献通考本岚州地刘崇置固军太平兴国四年徙军城稍南改为宁化县五年置宁化军属河东路宋史地理志宁化军寜化县熈宁三年县废元祐元年复置崇宁三年废为镇金史地理志大定二十三年升寜化军为州元史地理志太祖十六年寕化州并入管州新志明洪武三年置寕化所　本朝雍正三年改为廵司并入寕武县故城在县西南一百里】神武故城【在神池县东北后魏置神武郡属朔州领尖山殊頽二县北齐改为太平郡后周废郡并二县为神武县随属马邑郡唐初省入鄯阳贞元中朱邪执宜居定襄神武川之新城即此辽重熙九年置武州号宣威军属西京道兼置神武县为州治宋宣和五年金人以武州归宋六年筑固疆堡寻复入金省神武县入州仍曰武州属西京路元至元二年以宁辽州之半属武州仍大同路明初省】宁邉故城【在偏闗县东本名唐隆镇辽置宁邉州镇西军属西南招讨司不领县金正隆三年増置宁邉县为州治元省其地半入武州半入东胜州旧志即今之寜邉河墩】古长城【在宁武县东南楼子山上冇古长城遗迹府志明正徳中兵备张凤羾立石山下曰紫塞长城或疑为六国时赵所筑之旧】伏伐城【在宁武县西南元和志在静乐县北八十里隋楼烦郡所理】遮鲁城【在五寨县西北四十里通鉴唐干符五年李克用陷遮虏军进繋宁武及岢岚军注云遮虏军在洪谷东北亦曰遮虏坪】汾阳宫【在宁武县西南管涔山上隋书炀帝纪大业四年起汾阳宫元和志宫在静乐县北一百二十里】托逻台【在宁武县西北一名陀罗台亦曰槖莲台两镇三闗志云今阳方口河西髙山谓之槖莲台　按北魏既灭赫连氏迁其子孙散处雁门代北依山谷以居故其地有赫连台此云槖莲或转为托逻为陀罗皆音近而讹】
　　闗隘楼烦闗【在宁武县西南隋书炀帝纪大业三年北巡入楼烦闗元和志在静乐县北一百五十里】通邉闗【在偏闗县东北六十里明成化间筑东起老营堡之了角墩西抵老牛湾南折黄河岸抵河曲石梯隘口袤二百四十余里　按此即所谓偏头闗县所由以得名也】视逺隘【在偏闗县东北一百一十里乃五眼井堡邉隘去堡西一十五里戍楼逺眺下有石洞名视逺洞】宁化所【在宁武县西一百里明洪武初筑所城方二里余髙三仞建门楼三山西都司嘉靖十九年改宁武领石坝榆会川湖大峪屯四堡马头山吴家沟小横沟牛心三岔定河葱园杨房子房石佛细窑灰窑石家贺家屯一十四寨今设巡司于所城内】石湖水口【在宁武县东二十里明翁万逹疏自石湖岭起西至野猪沟止为垣七里增敌台二十八自野猪沟起东至石湖岭止为垣六里有竒増敌台九十二通计水口三又自石湖岭起东至雕窠梁小西沟止为垣六里有竒增敌台八十六通计水口十一】驴皮窑口【在偏闗县东北六十五里两崖石山迳道平衍邉冲要地】水门沟口【在偏闗北七十里里滑石涧东上有敌楼下有涌泉向称险隘相近有蚕虎口】大河堡【在宁武县东二里】阳方口堡【在宁武县东二十五里明嘉靖十八年巡抚陈讲筑九邉辑畧宁武闗之阳方口极冲敌窥东西二路必由此入近移总戎于此以为适中之地康丕扬三闗志阳方口晋邉第一要害地方又五花营堡在县东一百二十里】朔宁堡【在宁武县东南二十里明嘉靖十四年筑又燕儿水堡在县东南四十里西沟口堡在县东南四十五里雕窠梁堡在县东南六十五里】宁文堡【在宁武县西一里明正徳中建于西山巅以防险防又三马营堡在县西六十里】大水口堡【在寕武县北三十五里】黄花岭堡【在神池县南十三里】义井堡【在神池县西四十里】八角堡【在神池县西北六十里明治中筑周四里有竒城楼八座故名旧志神池堡与老营堡均系要地而八角堡介于其间势成鼎足诚据险防塞之地】得胜堡【在神池县北五十五里又利民堡在县北六十里北出荍麦川口为朔州井坪孔道明成化中筑周三里有竒又干柴沟堡在县北九十里邉墙外】马站堡【在偏闗县东四十里东至老营所四十里明正德中筑周四里髙三丈五尺地界偏老水泉三路之衡又贾家堡在县东一百里西至老营所二十里明嘉靖中筑周一里有竒】老营堡【在偏闗县东八十里北去邉墙一里明成化初筑堡城方五里髙三仞建门栖三领贾家五眼井马站永兴四堡今设巡司】永兴堡【在偏闗县东南四十里明正徳中筑周一里有竒】楼沟堡【在偏闗县南四十里明隆庆初筑周不及一里】滑石涧堡【在偏闗县北六十里东至邉墙三里北至邉墙一里明宣徳九年建隆庆三年重修周一百八十丈堡前有滑石涧】老牛湾堡【在偏闗县北八十里北至邉墙一里明崇祯九年筑周一百二十丈东接滑石涧西临黄河当西北之衡】草垜山堡【在偏闗县北少东六十里北至邉墙五里明治中筑周三百八十四丈五尺堡突出崇山真望三十余里为沿邉传烽之首】水泉营堡【在偏闗县东北六十里北至邉墙二里明宣徳九年筑广三里一百七十步其营在堡城东少南为红门口】红门口堡【在偏闗县东北八十余里东西俱至邉墙口近水泉营乃厰沟也明宣徳九年以沟通塞外建敌台桥洞一座外设邉墙一道壕堑品窖三层万歴中增左右甎台以备侦望】五眼井堡【在偏闗县东北一百里北至邉墙三里明崇祯十年筑周百丈翁万达曰了角五眼井为外邉内邉之要枢】三坌堡【在五寨县北六十里明嘉靖中筑东达神池西达岢岚北达偏闗当三路之衡故名】窖儿墕【在偏闗县东北八十里又塌崖沟在县东北八十五里胥偏头东北要道】靳家窊【在宁武县东南四十里又金家嘴在县东南八十里】
　　津梁巩西桥【在偏闗县西一里明嘉靖中建上有飞楼环眺山河为闗西胜境】广济桥【在偏闗县西迤东五里为府省通衢明嘉靖中建】二道河桥【在五寨县东三里乆圮本康熙中重建】店坪山桥【在五寨县南四十里深沟峭壁赖以涉险】镇口山大桥【在五寨县东南五里】河儿桥【在五寨县西北三里】官庄桥【在五寨县东北六十里】唐家防渡【在偏闗县西七十里通陜西界】
　　陵墓明万世徳墓【在偏闗县界内】周遇吉墓【在宁武县东南一里许有明刘玉瓒碑】
　　祠庙台骀庙【在宁武县东南宁化故城南二十余里定河村乡人至今祀之　按台骀汾神也郡有汾源故祠之通志作昌寕公庙非是】天池神祠【在宁武县南二十里燕京山通志隋开皇间建唐志有天池祠宋史载辽人求天池庙地河东帅厐籍访于都监郭逵逵以太平兴国中故牍证为宋土辽人愧服】芦岳神祠【在寕武县北九十里芦芽山通志由阳曲西北至偏闗保徳羣山以芦芽为宗故尊之曰岳而立祠焉】弥涟池神祠【在五寨县南六十里芦芽山通志水最灵异故祀之】李牧庙【在偏闗县东八十里老营堡】忠义祠
　　【在寜武县西一里寜文堡内祀明总兵丁璋逰击周宇总兵李涞】忠武祠【在宁武县城内有新旧二祠祀明总兵周遇吉及其夫人刘氏】寺观铁佛寺【在偏闗县城内通志世传唐开元时有自来铁佛一尊至罗汉坪而止土人建寺】华严寺【在五寨县南六十里芦芽山明万歴中重修相近有紫峯秀峯小天涧乾元诸寺又乾元寺左有西照庵明嘉靖间释月空建又于老营堡建圆对庵印造大藏经二部分贮二庵】清涟寺【在五寨县东南六十里清涟河上通志河侧石畔有佛足迹肉文胥见相传佛沐浴于此】经堂寺【在五寨县北一百里元至元间建】
  </div>
  <div class="pagination">
   <a href="大清一统志_page58.html">
    上一页
   </a>
   <span>
    ...
   </span>
   <a href="大清一统志_page54.html">
    54
   </a>
   <a href="大清一统志_page55.html">
    55
   </a>
   <a href="大清一统志_page56.html">
    56
   </a>
   <a href="大清一统志_page57.html">
    57
   </a>
   <a href="大清一统志_page58.html">
    58
   </a>
   <span class="current-page">
    59
   </span>
   <a href="大清一统志_page60.html">
    60
   </a>
   <a href="大清一统志_page61.html">
    61
   </a>
   <a href="大清一统志_page62.html">
    62
   </a>
   <a href="大清一统志_page63.html">
    63
   </a>
   <a href="大清一统志_page64.html">
    64
   </a>
   <span>
    ...
   </span>
   <a href="大清一统志_page60.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
