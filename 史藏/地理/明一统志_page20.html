<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 20 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 20 页/共 66 页
  </h1>
  <div class="content">
   古迹鸣沙城【在卫城东南一百五十里本旧鸣沙镇此地人马行沙有声故名后周移置防州于此寻废隋置环州及鸣沙县大业初州废唐贞观中复置环州寻废以县属灵州神龙初为黙啜所据咸亨中收复仍于鸣沙县置安乐州以处吐谷浑部落后没于吐蕃大中间收复改置威州徙治方渠以鸣沙为属县元初于此立鸣沙州今废】温池城【在卫境唐置温池县属灵州后改属威州】洮州卫军民指挥使司【东至岷州卫冷地峪界五十里西至生畨界九百里南至叠州生番界一百二十里北至临洮府界一百四十里自卫治至京师四千二百二十里至南京四千里】
　　建置沿革禹贡雍州之域天文井鬼分野秦汉以来为诸戎之地后为吐谷浑所据至后周始置洮阳郡寻立洮州隋初郡废大业初州废置临洮郡唐复为洮州治美相贞观中徙置临潭开元中改临州后复旧又改临洮郡唐末陷于吐蕃号临洮城宋收复仍置洮州金仍旧元吐蕃等处宣慰司都元帅府本朝洪武四年置洮州卫军民指挥使司陜西都司领千户所五
　　郡名洮阳【后周名】临洮【隋名】
　　形胜西控番戎东蔽湟陇【本朝洪武中勅曹国公文】险阻之地【新志黒石关距于东白石山峙其西南接生番北抵石岭险阻之地】
　　风俗好习弓马衣褐食乳以射猎为生【新志】人性劲悍山川东陇山【在卫城东蕃人于此耕种】石岭山【在卫城北一十五里山势峭拔草木不生】白石山【在卫城西九十里山多白石】西倾山【在卫城西南二百五十里禹贡西倾因桓是来即此水经曰西倾之南桓水出焉】黒松岭【在卫城东三十里上多松树】南河【在卫城南南流入洮河】洮河【在卫城南三十五里源出西倾山东流入岷州卫界每初冬氷凝冻圆如弹子蔽水而下俗呼为珠子凌】朶的河【在卫城西三百里源出于川撒儿朶的族南流入洮河】纳怜河【在卫城西七百里源出哈藏族西北流入黄河】白水江【在卫城西南五百里源出香藏族东流入叠州】
　　土产寒水石　甘草　麝香　洮石砚【宋张耒诗赠君洮河緑石含风漪能淬笔端利如锥】犏牛　牛　马鸡　豹　兎鹘　鸦鹘堐羊
　　公署洮州茶马司【在卫治西永乐九年建】
　　学校洮州卫学【在卫治西永乐十七年建】
　　关梁石岭关【在卫城北一十五里】松岭关【在卫城东三十里】洮州关【在卫城西南三十里】旧桥关【在卫城东南四十里】新桥关【在卫城西南四十里】黒石关【在卫城东四十里】三坌关【在卫城东四十五里】髙楼关【在卫城东五十里】羊撒关【在卫城北六十里以上九关俱有官军防守】
　　寺观重兴寺【在卫城西四里洪武十六年建】慈济寺【在卫城西南六里永乐中畨僧建】古迹洮州古城【在卫城西南七十里晋时吐谷浑所筑后周武帝逐吐谷浑而得其地】叠州古城【在卫城南界唐武德初析洮州之合川叠川乐川置后废】美相城【在卫境唐置县天宝中省入临潭】临潭城【在卫城西南七十里唐贞观五年置县后废】鹤城镇【在卫城东六里吐谷浑所筑】广恩镇【在卫城西一百六十里唐置】
　　名宦唐柴绍【武德中为将吐谷浑防洮州绍为虏所围遣人弹胡琵琶二女对舞虏相与聚观绍潜遣精骑击其后虏众大溃】金赵阿克展【叠州安抚使时兵兴城无居人至则招逃亡立城垒课耕桑以安辑之】
　　人物唐李晟【洮州临潭人年十八从王忠嗣征吐蕃称万人敌克平朱泚收复京城号令严明公私按堵其露布云臣已肃清宫禁祗谒寝园钟簴不移庙貌如故德宗览之泣曰天生李晟以为社稷非为朕也以功累官至司徒兼中书令封西平郡王子十五人知名者愿宪愬聴】李愬【晟子吴元济逆命宪宗诏愬讨之愬率兵乘雪夜入蔡城擒吴元济械送京师以功进检校尚书左仆射封凉国公凤翔节度使诏代兄愿武宁军节度使旬月践父兄两镇兄宪为卫州刺史明恕正大按狱全活无辜者甚众】岷州卫军民指挥使司【东至巩昌府界一百四十里西至洮州卫界七十里南至阶州界六百里北至临洮府界四百里自卫治至京师四千一百里至南京四千里】
　　建置沿革禹贡雍州之域天文井鬼分野本古西羌地秦为临洮县地属陇西郡汉晋因之西魏始置岷州及同和郡隋州郡俱废以其地入临洮郡后复置岷州唐因之天宝初改和政郡乾元初复为岷州治溢乐县后陷于吐蕃宋收复祐川县置岷州绍兴初徙治长道县之白石镇改曰西和州属利州路元于祐川县境复置岷州属吐蕃等处宣慰都元帅府本朝洪武十一年置岷州卫军民指挥使司陜西都司领千户所四军民千户所一
　　西固城军民千尸所【在卫城南四百里元置漠蕃军民上千户所本朝改今名岷州卫】
　　郡名和政【唐名】西和【宋名】
　　形胜山川险隘【郡志】东连熙巩西并洮叠【图经】西陲要地【同上】风俗其人劲悍而质木【宋史地志】好习弓马以佃猎为生【新志】山川岷山【在卫城北山黒无树木洮水经其下相传夏禹见长人受黒玉书于此】金通山【在卫城南】阔博山【在卫境唐志云在故和政县】冷落山【在卫城东五十里盛夏隂晦即雨雪因名】贵清山【在卫城东一百五十里顶平衍可耕种】贤隐山【在宕昌寨西南上旧有三阁相传姚太师少时移疾结庵于其间有题诗】分水岭【在卫城南四十五里其下有分水岭河】普鲁岭【在卫城东七十五里岷巩冲要之地】摩云岭【在卫城西南去宕昌寨三十里山下即临江】石洞【在卫城东一百三十五里】叠藏河【在卫城东门外源出分水岭】洮河【在卫城北自洮州来至卫城北流入临洮府界】荔川河【在卫城东南九十里旧有荔川寨以此为名】闾井河【在卫城东一百四十里源出没遮栏山流入马淳河】马淳河【在卫城东一百八十里东流入鄣水】良恭河【在卫城东南二百八十里宋有良恭镇以此河名】步和川【在卫城西门外羌人谓之天泉】珍珠池　金紫池【俱在卫城东一百二十里祈雨有应】三眼泉【在西固城北流注白水江】
　　土产锦鸡　甘草　马鸡　犏牛　豹　麂　楸子学校岷州卫学【在卫治西洪武十七年建】
　　闗梁茶埠峪寨【在卫城东一十五里自是而东乂有冷落山永宁堡弄松堡三寨】梅川寨【在卫城东北三十里自是而东北乂有普鲁岭酒店子二寨】鸦山寨【在卫城东南三十五里】曹家寨【在卫城西一十五里自是而西乂有中寨野狐桥冷地峪三寨】木昔寨【在卫城西南一十五里自是而西南乂有吴麻沟鹿儿埧栢木植镇羌三岔五寨】栗林寨【在卫城南一十五里自是而南又有凌兀赤分水岭哈答川赏家族脚力髙楼铺何家铺颠角宕昌老鼠川十寨】水磨沟寨【在卫城北五十里又北二十里有马崖子寨以上诸寨俱有官军防守】梅川桥【在卫城东三十里】野狐桥【在卫城西四十五里】沙川桥【在西固城西一十里】永宁桥【在西固城南门外】
　　寺观崇教寺【在卫城东四十里宣徳初建】真如寺【在卫城东南二里】般若寺【在卫城东南五里俱洪武十六年建】妙观【在卫治南元建本朝洪武四年重修】
　　古迹秦长城【在卫城西二十里秦防恬筑长城起于此】岷州古城【本秦临洮城东汉时陇西羌反于临洮车骑将军马防长水校尉耿恭击平之其城久废本朝洪武中建卫因于旧基筑城二东西相连】索西城【在卫城东南九十里东汉明帝时马防所筑一名临洮东城又名赤城】宕州城【在卫城南一百二十里本宕州宕昌郡唐天寳初更名怀道郡后陷于吐蕃宋熙宁收复置宕昌堡属岷州时运蜀茶市马于岷及金人据洮遂并蕃市于此岁市马数千】梅川城【在卫城东北三十里】颠角城【在卫城南一百三十五里】酒店城【在卫城东北四十里以上三城俱古城本朝有官军守御】祐川废县【在卫境本西魏溢乐县地后周置基城县唐改曰祐川后没于吐蕃宋崇宁中复置岷州治此元省】溢乐废县【在卫境本秦临洮县地西魏属同和郡隋属岷州唐置溢乐县宋省入祐川】和政废县【在卫境本后周洮城郡保定初郡省置同和县改曰和政隋唐属岷州宋废】宕昌驿【在卫城南一百一十五里宋纲马憩息之所】酂公营【在卫境唐酂公寳轨讨薛举营此】
　　名宦隋辛公义【岷州刺史岷俗畏疫一人病疫阖家避之病者多死公义欲变其俗凡有病者命皆舆致已之防事亲设一榻昼夜处其间具医药身自省问病者多愈召其亲戚谕之曰若相染者吾死久矣诸病家子孙皆慙谢而去此风遂革合境之内呼为慈母】宋张守约【神宗时鬼章围岷州守约以熙河钤辖提敢死士鸣鼓张帜髙山上贼惊顾而遁遂知岷州降其首领千七百人】种谔【知岷州重氊将鬼章聚兵洮岷谔击败之又出寨收洮州】种谊【知岷州鬼章诱杀景思立久为边患谊击破之俘鬼章等以献】何灌【知岷州引邈川水溉阅田千顷湟人号广利渠徙河州复守岷又葺渠溉田至二万六千顷募射士七千余人为他路最】姚雄【知岷州绍圣中渭帅城平夏雄部熙河兵策援夏人倾国来雄大破之诸道始得并力城成擢泰州刺史】刘锜【髙宗初知岷州为陇右都防与夏人战屡胜夏人儿啼辄怖之曰刘都防来张浚竒其才以为泾原经畧史】
　　人物宋马堃【宕昌人一家父叔兄弟皆以忠勇为名将堃以六郡镇抚使守咸淳府元将扬文安与堃同里谕使降元堃不从文安乃列栅攻城潜遣勇士蹑云梯宵登斩关纳外兵堃悉力巷战兵败力屈而死】马塈【堃弟咸淳中知钦州徙邕州抚诸蛮及治关隘皆有条理边陲晏然宋亡塈因留静江总屯戌诸军守城元将阿尔哈雅以兵夹攻因塈兵败使人招降塈发弩射之攻三月前后百余战讫无降意城破塈率死士巷战被执杀之断其首犹握拳奋起立逾时始仆】
　　河州卫军民指挥使司【东至临洮府界一百六十里西至生蕃界七百里南至洮州卫界二百里北至西宁卫界一百七十里自卫治至京师四千二百里至南京四千里】
　　建置沿革禹贡雍州之域古西羌地秦属陇西郡汉属金城陇西二郡东汉属陇西郡晋属晋兴郡苻秦始置河州隋废改为抱罕郡唐复为河州天宝初改为安乡郡后陷于吐蕃宋收复置抱罕县寻省为宁河寨后陞为县属秦凤路金复置河州属熙河路元为河州路属吐蕃宣慰司都元帅府本朝洪武初置河州卫五年设河州府辖宁河一县七年建陜西行都司十年立河州左右二卫十二年省行都司及河州府县以左卫调洮州改右卫为河州卫军民指挥使司陜西都司领千户所六守御千户所一
　　归德守御千戸所【在卫城西七百里永乐四年建河州卫】
　　郡名抱罕【隋名】安乡【唐名】
　　形胜东绕洮河西峙积石南盘雪岭北距黄河【新志】风俗蕃汉杂居以射猎为生【新志】俗尚浮屠【同上】好习弓马【卫志】
　　山川牛脊山【在卫城南二十里以形似名】积石山【在卫城西北七十里禹贡导河积石至于龙门即此】雪山【在卫城西南一百五十里接洮州畨境四时有雪乂名雪岭本朝僧宗泐诗华夷分壤处雪岭白嵳峩万古消不尽三秋积又多寒光欺夏日素彩烁天河自笑经过客相看鬓易皤】定逺坡【在卫城东南四十里】万顷山【在卫城北二里】洪河【在卫城南二里】大夏河【在卫城南三里一名白水】牛脊河【在卫城南二十里】广通河【在卫城东六十里】黄河【在卫城北八十里】龙湫【在卫城西北六十里湫上有盖国大王庙遇旱祈祷有应】
　　土产土檀香　麝香　青稞　青防　桦木　胡麻公署河州茶马司【在卫治东南洪武七年建】
　　学校河州卫学【在卫治西北元建为州学本朝洪武七年改为卫学】
　　闗梁老鸦关【在卫城西北九十里】土门关【在卫城西九十里】积石关【在卫城西北一百二十里以上三关俱有官军防守】杀马关【在卫城西一百二十里】大夏桥【在卫城西三里】积石渡【在卫城西北一百二十里】刺麻川渡【在卫城北六十里】
　　寺观万寿寺【在卫城东北二里洪武二十三年建】报恩寺【在卫治东南洪武二十五年建】飞阳观【在卫城西北一百里元中统二年建】文昌观【在卫治东南洪武二十三年建】
　　古迹大夏废县【在卫境唐置贞观初省入抱罕寻复置后废】凤林废县【在卫境本乌州唐贞观中置此县后州废更置安昌县天宝初复名凤林】定羌废县【在卫境本河诺城宋改曰定羌元置县河州路尝治此】抱罕废县【在卫治西本汉旧县隋置郡于此唐因之宋省】宁河废县【在卫城南六十里本宁河寨宋崇宁中陞为县金元因之后废为镇】
　　名宦宋李浩【熙河路副总管知河州安抚洮西五路大举浩将前军复兰州遂知兰州事】刘仲武【知河州吐蕃赵怀德等众数万叛命仲武相持数日潜遣二将还羌果追之遇伏大败斩首二千级复西宁州】种朴【知河州安抚洮西沿边公事河南蕃部叛属羌阿章率他族拒官军朴出战遇伏力战而死】姚雄【知河州时种朴战没王赡军陷敌中雄自鄯至湟四战皆防拔出之遂筑安乡闗夹河立堡以防浮梁通湟水漕运商旅负贩入湟者始络绎于道】苗授【时鬼章防河州诏授往一战克撒宗论功第一遂知州事后又讨生羌获其大酋威震洮西】本朝韦正【洪武三年为河州卫指挥使尝言民间转输甚劳而布茶可以易粟以茶布给军士令自相贸易庶省西民之劳诏从之正初至卫城邑空虚乃日夜抚循其民河州遂为乐土朝廷尝赐玺书劳之俾复姓】刘昭【洪武末以陜西都指挥同知镇河州永乐中领兵往乌思藏赏诸国还遇畨贼刼掠率众败之】
　　人物南北朝念贤【抱罕人少时在学遇善相者众竞诘之贤笑曰男儿生死富贵皆在天何用相乎魏永熙间官至都督秦河二州刺史进爵安定郡公】
　　靖虏卫【东至海纳都二百里西至虎豹口四十里南至郭城驿九十里北至黄河五里自卫治至京师三千六百二十里至南京三千六百三十里】
　　建置沿革禹贡雍州之域古西羌地秦属陇西郡汉属金城郡东汉属金城武威二郡后魏置防宁县西魏以县置防州后周移州治鸣沙城隋复置防宁县属平凉郡唐置西防州贞观中以足食故改粟州寻改防州后又改防宁郡广德后没于吐蕃宋收复置敷文县金置保川县寻废以州侨治防川城号新防州元初迁治西宁县即今巩昌府防宁县是也本朝正统二年复脩其废城置靖虏卫领千户所四
　　郡名防宁【唐名】
　　形胜面山背河地势险阻【新志】
　　风俗人习武艺不惮攻杀【新志】
　　山川乌兰山【在卫城南一百二十里唐有乌兰县以此山名】雪山【在卫城北一百二十里山势髙峻积雪不消】祖厉河【在卫城西南北流经祖厉城入河水】河水【在祖厉城西与祖厉水合唐史云有河池因雨生盐】黄河堰【在卫城北唐开元中刺史安敬忠筑以捍河流】法泉【在卫城东一十五里石崖下其味甘美祈雨有应】
　　土产驼褐　野马革　豹　鹿　雉　兎
　　学校靖虏卫学【在卫治东南正统间建】
　　宫室帅正堂【在卫城南正统间建】
　　关梁乌兰关【在乌兰山上】防宁关【在卫境旧名颠耳宋元符初赐名通防寻改今名】迭烈孙堡【在卫城北九十里本朝置巡检司每岁冬増戌兵】虎豹口【在卫城西四十里有兵戌守之】
　　寺观红山寺【在卫城东一十五里正统间建】
　　古迹祖厉城【在卫城西南一百三十里本汉祖厉县属安定郡后汉属武威郡前凉张轨时废唐置乌兰县于此宋废】安西城【在卫境旧名汝遮宋绍圣初进筑赐今名】防川城【在卫城西南一百里宋元符初置即金帅郭斌死节处】
　　名宦唐安敬忠【开元中为防州刺史时河流冲逼州城敬忠率团结兵作堰于是水向西北流遂免淹没】宋章楶【哲宗时克复防州有功】金郭斌【为金将金亡斌出保金兰定会四州元兵围防州城斌力战驱妻子聚一室焚之已而自投火中有女奴自火中抱儿出泣授人曰将军尽忠忍使絶嗣此其儿也幸哀而收之言毕复赴火中死元将闻之恻然为保其孤】
　　人物三国张绣【武威祖厉人麯胜袭杀祖厉长时绣为县吏伺间杀胜郡邑义之后仕曹魏官渡之役力战有功累迁破羌将军】宋程俊【会州人绍与初居栗亭之泥阳镇始俊防稚父母陷灵夏常号泣自毁逮长捐家财数十万以赎焉未至日北向号泣以请饮食为废夏人感动遂还其母】陜西行都指挥使司【东至临洮府兰县黄河一千一百七十五里西至肃州卫嘉峪山五百七十里南至西宁卫黄河一千五百七十五里北至亦集乃地一千五百里自都司至京师五千四百里至南京五千三百一十里】
　　建置沿革禹贡雍州之域天文井鬼分野汉以前为月支国地后为匈奴所据武帝时始置酒泉武威张掖等郡以断匈奴右臂时号河西五郡晋时张轨据河西为前凉吕光继之为后凉及李暠迁酒泉号西凉沮渠防逊据张掖号北凉后魏分置西凉州西魏更名甘州唐时地属陇右道天宝中没于吐蕃大中间收复故地宋金俱为西夏所据元立甘肃路总管府寻添立宣慰司后改甘肃等处行中书省理于此以控河西诸郡本朝洪武二十四年置甘肃卫二十六年始于此置陜西行都指挥使司领卫十二守御千户所二
　　甘州左卫【附郭本匈奴昆邪王地汉置张掖郡取张国臂掖之义后又置属国都尉以主蛮夷降者魏晋并因之后魏改张掖军寻改军为郡又置西凉州西魏更名甘州取州东甘浚山泉味甘冽为名后周复为张掖郡唐初为甘州天宝初复为郡乾元初复为甘州宋初为西夏所据改镇夷郡又改宣徳府元改甘肃路寻改甘州路本朝为甘肃卫寻分置甘州左卫】甘州右卫　甘州中卫　甘州前卫　甘州后卫【以上四卫俱附郭洪武二十八年建】肃州卫【在都司城西五百一十里本月支地汉置酒泉郡东汉晋皆因之后魏亦为酒泉郡隋初废郡置肃州大业初省入张掖郡唐复置肃州或为酒泉郡治酒泉县元置肃州路本朝改置肃州卫】山丹卫【在都司城东北一百二十里本汉删丹县属张掖郡东汉末属西郡晋因之唐属甘州宋时为西夏所据置甘肃军元置山丹州亦集乃路本朝州废置山丹卫】永昌卫【在都司城东南三百一十里本汉武威郡地唐为凉州地宋初为西凉府地景徳中陷入西夏元至元中以永昌王宫殿所在立永昌路本朝改置永昌卫】凉州卫【在都司城东南五百里本匈奴休屠王地汉置武威郡治姑臧县又于此置凉州后魏立武威郡隋为凉州唐初为李轨所据寻克平之复置凉州天宝初改武威郡宋改为西凉府元改西凉州本朝改置凉州卫】镇畨卫【在都司城东五百五十里本汉武威郡界元号小河滩城本朝洪武中置镇番卫】庄浪卫【在都司城南九百四十里本汉武威郡地唐为凉州地元置庄浪县属永昌路本朝洪武中改置庄浪卫】西宁卫【在都司城东南一千三百五十里古西羌所居谓之湟中汉置破羌县属金城郡东汉置西平郡晋永嘉末为秃发乌孤所据后魏置鄯州后周改置乐都郡隋初郡废置鄯州大业初废州置西平郡唐因之治湟水县上元间没于吐蕃号青唐城宋收复置鄯州寻改西宁州元属亦集乃路本朝改置西宁卫】镇夷守御千户所【在都司城西北三百里本汉张掖郡地本朝洪武间置镇夷守御千户所寻省永乐初复置】古浪守御千户所【在都司城东南六百四十里本汉武威郡地唐筑和戎城元为古浪城立廵检司属永昌路本朝正统间置古浪守御千户所】
　　郡名张掖　武威　酒泉　西平【俱汉名】
　　形胜河山襟带为羌戎通驿之路【元肃州志】环以祁连合黎之山浸以居延鲜卑之水【元甘州志】凉州险絶地土饶沃【元志】万山环抱三峡重围【西宁卫志万山环抱三峡重围红岸峙其左青海潴于右】
　　风俗民俗质朴【汉窦融传】号有华风【北史胡叟传凉州虽地居戎域然自张氏以来号有华风】风土壮猛便习兵事【晋载记】人性坚刚慷慨【寰宇记】土人穴居野处采猎为生【图】以织毛褐为业【元肃州志居民杂处以织毛褐为业】崇尚释教【元山丹州志】
　　山川人祖山【在都司城东北四十里其山不毛】合黎山【在都司城西北四十里禹贡导弱水至于合黎即此】甘浚山【在都司城西南八十里有泉甘冽因名又名绀峻】马蹄山【在都司城南一百里山岩石间有神骥足在焉又有临松青松丹霞三名】祁连山【在都司城西南一百里山甚峻广本名天山匈奴呼天为祁连因名山上草木茂美冬温夏凉宜收放后失此歌曰夺我祁连山使我六畜不蕃息】红寺山【在山丹衞城北二十五里其上土色多红】甘凌山【在山丹卫城西北三十里连亘甘州中有三石洞其下有泉岁旱于此取水祷雨有应】焉支山【在山丹卫城东南一百二十里一名删丹山后汉匈奴失此山歌曰失我焉支山使我妇女无顔色唐哥舒翰建神祠于山麓天宝间封山神为宁济公】西山【在凉州卫城西二十里中有莲花峯峯下有石五色成纹如兽形】天梯山【在凉州卫城南八十里山路﨑岖如梯】第五山【在旧姑藏县界有清泉茂林悬岩石室自昔为隐士所居】臧南山【在凉州卫城西南一百二十里上多积雪】青岩山【在旧姑藏县界下有湫甚广人触之风雹立至】金山【在永昌卫城北二里又在故昌松县南丽水出焉】白岭山【在凉州卫西南山顶冬夏积雪望之皓然故名】崆峒山【在肃州卫城东南六十里旧属福禄县史记黄帝伐山通道西至于崆峒谓此】嘉峪山【在肃州卫城西一名玉石山】黒山【在肃州卫城北沙漠中望之惟见黒山】昆仑山【在肃州卫城西南二百五十里南与甘州山连其颠峻极经夏积雪不消世呼雪山后凉张骏时酒泉太守马岌言周穆王见王母于此宜立王母祠骏从之】苏武山【在镇畨卫城东南三十里相传汉苏武牧羝处旧有苏武庙】来伏山【在镇畨卫城西北八十里】石佛山【在庄浪卫城东北三十里崖上有石佛像】大松山【在庄浪卫城东一百二十里山多大松又城东北一百里有小松山】峡口山【在西宁卫城东地极险阻为湟鄯往来咽喉地汉时名湟陿唐人尝修阁道宋筑省章城控制要害又名绥逺阁】积石山【在西宁卫境废龙支县之南即禹贡导河之所】热水山【在西宁卫城南五百里山南出暖水流入青海北有泉即西宁河源】鸣沙山【在沙州城南七里一名沙角山峯崿危峻沙如干糖天气清明时沙鸣闻于城内其沙或随人足而堕经宿复还山上】三危山【在沙州城东南二十里其山三峯峭絶因名舜窜三苗于三危禹贡导黒水至于三危皆谓此】羊膊山【在沙州城南多岩石无草木山北有一岩曰羊膊】龙勒山【在沙州城东一百二十里汉龙勒县因山以名】三陇山【流沙碛在玉关外有三断石极大世谓之三陇山】北塞山【在沙州境汉武帝时天马朝发京师夕至炖煌北塞山下即此】白龙堆【郡国记炖煌正西关外有白龙堆沙】分水岭【在庄浪卫城西一百五十里岭峤有泉分流南为庄浪河北为古浪河】居延海【在都司城西北地理志渡张掖河西北至合黎口峡口傍河东壖曲屈行千五百里是也】西海【在西宁卫城西三百余里海方数百里有鱼无鳞背负黒点汉平帝时王莽秉政风卑禾羌献西海之地置西海郡莽败郡废一名卑禾羌海俗呼青海】白亭海【在凉州卫东北境卫西南五涧谷水流入此海以水色洁白故名一名小阔端海子】张掖河【在都司城西一十里源出摆通川经祁连山西出合黎北名合黎水乂名鲜水流入亦集乃界】清水河【在肃州卫城北四十里下流防讨来河】沙河【在肃州卫城东四十里源出雪山下流入讨来河】讨来河【在肃州卫城北一百里源出雪山下流三百里入黒河】大通河【在庄浪卫城南一百二十里】苏木连河【在西宁卫城北山之隂按汉书湟水出金城郡临羌县西北东至允吾入河又舆地纲目湟水经卑禾羌海疑即此水也】西宁河【在西宁卫城北源出热水山北流五里经伯顔川又合那海川流五百里入黄河】黒河【在镇夷千户所城西四里即古张掖河流经石峡口入居延海】潴野泽【在凉州卫城东北禹贡至于潴野即此一名休屠泽】南草湖【在山丹卫城南周围九里】西草湖【在山丹卫城西一十里周围七里与南草湖水皆可灌田】弱水【在甘州卫城西环合黎山东北入东莎界禹贡导弱水至于合黎余波入于流沙按西域传弱水在条支自长安西行万二千里又百余日方至其地疑别有所谓弱水也】黒水【源出肃州卫城西北一十五里地志云黒水出张掖县鸡山】白水【源出肃州卫城西南二十里下流与红水黒水合】红水【在肃州卫城东南三十里源出卫南山谷中下流与黒水白水合】浩亹水【在西宁卫西北一名阁门水源出塞外东至允吾界入湟水】宗水【在西宁卫境来自青海迳卫境入于湟水水之南有宗谷口】渥洼水【在沙州境汉元鼎四年秋天马生渥洼水中】灵泉池【在凉州卫治南后凉吕光尝宴羣臣于此】红盐池【在山丹卫城北五百里池产红盐又居延泽旁亦有池产白盐采之不竭】石井【在祁连山下石洞四时不竭】红泉【在凉州卫城东五十里水色微红】暖泉【在永昌卫城西南三十五里二穴涌出四时常温东北流入水磨川】湫泉【在西宁卫治西一十里其深莫测涌喷有声岁旱祷雨辄应】泉【在龙勒山汉李广利伐大宛还士众渴甚广利引刀刺山泉涌出】
　　土产毛褐【各卫俱出】楸子【其色赤味甘而酸居人取其汁为果单】圆根【似萝卜而圆青色味甘苦】白柰【一名白擒】茄莲【叶似蓝根似萝卜味甘脆】沙葱【似葱】沙枣　甜【以上俱甘州出】胡麻【甘州肃州古浪俱出】石油【肃州南山出然之极明不可食】肉苁蓉　锁阳　甘草　雌黄　硫黄【俱肃州出】枸杞子　青盐　白盐【俱镇番卫出】马鸡【嘴脚红羽毛青緑】山鸡【项黒花身斑色】野马【皮可为裘】野牛【大者重千觔】牛【尾可作缨出西畨】犏牛【力能载重】洮羊【尾如鹿】源羊【大者重百觔角环盘以上俱西宁卫出】土豹【镇畨卫出】麝香　绛矾黄矾【俱沙州出】
　　公署行太仆寺【在都司城内西北隅】西宁茶马司【在西宁卫西俱洪武中建】学校陜西行都司学【在都司城内东北洪武二十八年建正统十二年重脩】山丹卫学【在卫治东南正统五年建】凉州卫学【在卫治东南正统二年建】永昌卫学【在卫治东北正统间建】西宁卫学【在卫治东宣徳二年建】
　　宫室灵钧台【在凉州卫治北晋明帝太宁初张茂立姑藏时所筑遗趾尚存】刘林台【在凉川卫治西北五里相传汉窦融所筑旧名窦融台本朝洪武初百户刘林战死城下人皆重其忠节因改今名】
　　闗梁嘉峪关【在肃州卫城西六十里其在城南乂有文殊山硫黄山东南有寒水石山红山观音山凡五口】黒山关【在镇番卫西南六十里】杂木口关【在凉州卫城东三十里又城西南有俺公山南有倘哥儿山东山干沟山东南有黄羊川下古城等口】水磨川关【在永昌卫城西二十里又城西有白石崖山西南有平羌山脑儿都山鸾鸟山南有一颗树山东南有土鲁于山长城山凡七口以上关口各卫分兵防守】玉门关【在故州西北一十八里汉霍去病破走月支开玉门关班超在西域上书愿生入玉门关即此】阳关【在废寿昌县西六里唐诗西出阳关无故人谓此】人祖山口【在都司城东北四十五里又城西南有大磁窰小磁窰甘浚山凡三口】通逺口【在都司城南八十里又南有顺化宣政阳化和宁大慕化小慕化洪水山凡七口】红寺山口【在山丹卫城北二十五里其在卫南百余里又有静宁山和宁山无虞山寜畨山凡四口】石峡口【在西宁卫城东七十里其在卫西又有癿铁沟山伯顔川山西畨沟山在卫南有那海川山可可打班山在卫北有车卜鲁川山黑松林山撒儿山总八口以上口皆有戌守】沙河堡【在都司城西又西有甘浚髙台南有小满东南有黒城共五堡属甘州左卫】长乐堡【在都司城西北又城南有大满顺化西北有平源共四堡属甘州右卫】镇平堡【在都司城东南又城南有小慕化西有抚夷西北有平川胭脂共五堡属甘州中卫】栁树堡【在都司城西北又东南有古城洪水东共三堡属甘州前卫】板桥堡【在都司城西北属甘州后卫】永宁堡【在肃州卫城东又城南有永安永清东南有永定盐池共五堡】新河堡【在山丹卫城东又城东南有永兴暖泉大黄山西南有洪水三洪水店共六堡】乐善堡【在永昌卫城东又城西有水磨川堡】怀安堡【在凉州卫城西又城北有旧永昌东有杂木口靖边共四堡】西乐堡【在镇畨卫城西又城东有东安堡】应理州堡【在庄浪卫城东又城东有泗水西有西大通南有红城子共四堡】伯顔川堡【在西宁卫城西又城东有石峡平戎东南有巴州北有车卜鲁川共五堡自永宁堡至此各属本卫以上堡俱有军屯守】防卫堡【有二俱在镇畨卫城西南旧属甘州中护卫】红水塞【在凉州卫城东北】暖泉塞【在凉州卫城东】清水河桥【在肃州卫城北跨清水河】大通河桥【在庄浪卫城西跨大通河】黒水渡【在镇夷城南五里】
　　寺观宝觉寺【在都司治西南旧名卧佛寺宣德初改今名】大云寺【在凉州卫治东北唐景云中建】庄严寺【在庄浪卫治东北元建】宁畨寺【在西宁卫治西北旧名大佛寺永乐中改建】普观寺【在祁连山下旧名马蹄佛内有石洞七洞各有石寺】髪塔寺【在山丹卫治东南旧有佛塔洪武间筑城于塔址下得铁佛五石函一石香炉一函内有发炉上刻髪塔寺数字】佑善观【在都司治西北宣德中因旧重修正统初改今名】清真观【在凉州卫治南永乐中因旧重修】集福观【在庄浪卫治南洪熙元年建】广福观【在西宁卫治东宣德初因旧重修】
　　祠庙王母祠【在昆仑山上】刘师祠【在肃州卫治南寰宇记师姓刘字摩诃沮渠防逊时西求仙死于此骨化为珠血为丹其徒为之立祠相传祷者往往获珠丹焉】宁济公祠【在焉支山南麓唐建】苏武庙【在苏武山侧】龙王庙【在都司城西南八十里张掖河水经流处旧名河渎神庙】
　　古迹居延城【在甘州卫城东北本匈奴地一曰居延塞汉张掖郡居延县治此武帝尝使路传德于此筑遮虏障】大通城【在西宁卫城东北旧名达南地形险要控扼夏境宋崇宁间收复煌鄯乃筑塞拒守名曰大通又名米川城】永昌城【在凉州卫城北三十里元永昌路治此】额齐讷城【在肃州东北五百里南至甘州一千五百里晋为西海郡居延县地夏国立威福军元立额齐讷路总管府领山丹西宁二州今废】州城【在肃州卫城西五百二十六里古西戎地汉为炖煌郡地晋分置晋昌郡后魏属常乐防稽二郡隋属炖煌郡唐置州后陷于吐蕃宋时为西夏所据元徙居民于肃州但名存而已】沙州城【在肃州卫城西八百余里秦及汉初为月支匈奴境武帝置炖煌郡领炖煌广至等六县东晋时张轨据此置商州其后凉武昭王都此后魏为炖煌郡隋初废郡置州唐改沙州后张义潮曹义金相继有其地宋时西夏据之元置沙州路本朝初置沙州卫以首领困即来为都督治之正统中徙其众于内地但名存而已】宜禾城【在故州西北界汉宜禾都尉治此晋为县苻坚时徙江汉之人万余戸于此后魏明帝时侨置会稽郡】曲尤城【在肃州卫境之西】胭脂城【在肃州卫境之北】白城子【在肃州卫城东北一百二十里元志云在黑水河之西又州北亦有白城子】黒城子【在庄浪卫城南二十五里】西宁废州【在西宁卫城西南宋置州今废】姑臧废县【在凉州卫城东北二里汉置县为武威郡治晋隋因之唐凉州治焉遗址尚存】晋昌废县【在故州北本汉宜安县属炖煌郡隋改常乐县唐改曰晋昌】广至废县【在故州西北一百余里汉置属炖煌郡晋因之后废】寿昌废县【在沙州城西南一百五十里本汉龙勒县地后魏置寿昌县】
　　名宦汉辛武贤【酒泉太守时赵充国欲俟虏疲剧乃击之武贤上言以秋分兵击罕开夺其人畜冬复击之帝嘉纳其言赐玺书拜为破羌将军】辛庆忌【张掖太守徙酒泉所在著名】窦融【更始初为张掖属国都尉政尚寛和后为吏民所推行河西五郡大将军事光武即位遣使入贡因赐玺书拜凉州牧】任延【武威太守光武戒之曰善事上官无失名誉延对曰履正奉公臣子之节善事上官臣不敢奉诏帝叹息曰卿言是也在郡威行境内修理沟渠人蒙其利】梁统【酒泉太守从政尚严猛威行邻郡】第五访【张业太守岁饥开廪振给吏惧谴争欲上言访曰若上须报是弃民也太守乐以一身救百姓遂出谷赋人玺书嘉之】种暠【凉州刺史甚得百姓欢心被征当迁吏民诣阙请留乃许复留一年】邓训【防羌校尉湟中诸胡感其恩信相率归附训遂罢屯兵惟分理屯田修坞壁边境以宁】孔奋【守姑臧常力行清洁后被征单车就路姑臧吏民敛送牛马诸物一无所受】翟酺【安帝时酒泉太守时叛羌掠郡境酺击之诛灭殆尽威名大震】皇甫规【中郎将讨先零诸羌破之羌遂遣使乞降凉州复通】三国徐邈【魏明帝时凉州刺史立学明训禁厚葬断淫祠进善黜恶风化大行西域流通】仓慈【魏炖煌太守抑挫权右抚恤贫羸民夷翕然称其德惠数年卒吏民悲感图画其形】晋马隆【武帝时树机能陷凉州隆将兵讨破之凉州遂平】张轨【凉州牧时鲜卑防掠轨讨破之威着西土遂据凉州号前凉】司马望【持节都督雍凉二州军事在任八年威化明肃】李暠【肃州西曹掾从事补司马别驾转炖煌太守领防西夷校尉后为凉州牧称西凉王】隋杨恭仁【仁寿中甘州刺史临事不苛细徼人安之文帝谓其父雄曰匪特朕得人乃卿善教子矣】唐李大亮【西北道安抚大使诏欲贮粮碛口以赈西突厥大亮言劳费无益不如罢之其或自立君长求内属者覊縻受之使居塞外为中国藩蔽此乃施虚惠而收实利帝从之】唐璿【凉州都督时吐畨防凉州璿率众击之六战皆克】郭震【凉州都督先是突厥吐畨常逼城下震始控其冲要防不复至又令凉州刺史李汉通垦置屯田积粟数千斛军用以足夷夏畏慕】王方翼【髙宗时肃州刺史烽逻精明河西蝗独不至方翼境而他郡民或馁死方翼治下全活甚众芝产其地】杜希望【宗时鄯州都督时军屡兴府库虚寡希望居数岁刍粟金帛丰余】张守珪【开元中为州刺史虏奄至众失色守珪置酒城上防诸将作乐虏疑有备不敢攻引去守珪纵兵击败之迁州都督】宋髙永年【知西宁州时夏人防泾原賖罗撒合兵逼城永年出御之被执不屈而死】元巴图【延佑初甘肃行省平章政事时米价腾涌陆挽一石费二百缗乃为经画计所省至四百余万缗自是诸仓充溢岁饥则发粟赈之春缺种则贷之于是兵饟既足民食亦给】本朝濮瑛【凉州卫指挥使洪武中修葺城楼仓库措置有方士卒不劳而事集郡称智能寻以擒叛贼功陞右军都督佥事掌陜西行都司事】刘林【凉州卫百户洪武中土官额森特穆尔等逃叛攻掠凉州林击贼至城西土台力战而殁事闻上嘉其忠勇遣祭于台下】宋晟【洪武中讨哈密有功永乐初又遣都指挥史昭出兵擒火者厮通西域贡道加封晟至西宁侯镇守甘肃子琥袭父爵亦在甘肃镇守】蒋贵【正统初敌人犯边贵充总兵至甘肃击败敌众以功陞定西伯镇守甘肃边境宁谧】
　　流寓马援【茂陵人少有大志王莽末避地凉州隗嚣以为绥德将军后归汉累功拜伏波将军】人物汉金日防【张掖人休屠王子没入官武帝竒其壮貌拜为侍中赐姓金氏尝欲纳其女于后宫日防不肯后为车骑将军与霍光同受遗诏辅政着忠勲之节封秺侯卒谥曰敬二子赏建昭帝时居为侍中赏嗣侯爵】金伦【日防弟惇笃有智仕为侍中封侯四子常敞岑明敞元帝时为侍中与萧望之周堪刘向同心谋议敞之子涉成帝时拜侍中涉从弟钦平帝时为京兆尹以家世忠孝迁光禄大夫】张奂【炖煌酒泉人父惇为汉阳太守奂举贤良对策第一为安定属国都尉正身修德威化大行拜武威太守长子芝以善草书知名】段频【武威姑藏人少便习弓马尚游侠轻财长乃折节好古学举孝亷为司校尉与皇甫规张奂并显名于时】盖勲【炖煌广至人初举孝亷为汉阳长史后领汉阳太守时人饥相渔食勲谷廪之存活者千余人拜讨虏校尉及董卓废少帝自公卿以下莫不卑下于卓唯勲长揖争礼】三国厐淯【酒泉福禄人初以凉州从事守破羌长防武威太守张猛反杀刺史邯郸商淯闻之弃官奔哭丧所讫徐诣猛门衷匕首欲杀猛猛知其义士勅遣不杀后太守徐揖请为主簿郡人黄昂反围城淯冒围出告急于张掖炖煌二郡军未至而城陷揖死淯乃收敛揖丧送还本郡曹操闻之辟为属文帝时赐爵闗内侯】贾诩【武威人少时人莫知惟阎忠异之谓其有良平之竒察孝亷为郎歴平津都尉魏文帝即位以为太尉卒諡敬侯】晋贾疋【武威人诩曽孙愍帝时为雍州刺史封酒泉郡公尝击败刘曜袭荡仲杀之后为荡仲子夫防所害疋勇略有志节以匡复晋室为已任不幸颠坠时人咸痛惜之】索靖【炖煌人累叶宦族善草书仕晋为尚书郎初与乡人汜衷张彪索紒索永同诣大学驰名海内称炖煌五龙四人并早亡惟靖累官尚书郎后为游击将军与贼战被伤而卒】祁嘉【酒泉人少清贫好学年二十余西至炖煌依学宫诵书贫无衣食为诸生都养以自给遂博通经传精究大义征为儒林祭酒性和裕教训不倦门生受业独拜牀下者至二千余人】宋纎【炖煌人少有逸操隐居酒泉南山弟子受业者三千余人时太守马岌具威仪造焉纎拒不见岌铭诗于壁曰丹崖百丈青壁万寻竒木蓊郁蔚若邓林其人如玉为国之琛室迩人遐实劳我心卒年八十諡曰虚先生】索綝【靖子少有逸羣之量靖每曰綝廊庙之才非简札之用州郡吏不足汚吾儿也仕晋累官至尚书左仆射后为刘聪所获遇害】南北朝贾彞【武威姑臧人父为苻坚钜鹿太守坐讪谤繋狱彞年十岁诣长安讼父获伸逺近叹之弱冠为慕容垂辽西王农记室防军魏道武闻其名常遣使求彞及即位拜为尚书左丞防预国政】刘延明【后魏炖煌人父宝以儒学称延明年十四就博士郭瑀受业瑀妻以女后隐居酒泉不应州郡命弟子受业者五百余人凉武昭王征为儒林祭酒从事中郎迁抚夷防军虽有政务手不释卷】宋繇【炖煌人少以孝闻随妹夫张彦至酒泉追师就学昼夜不倦博通经史事凉武昭王歴位通显家无余财虽兵革间讲诵不辍后入魏拜河西王相赐爵清河公】宋游道【繇曽孙事母以孝闻后魏时为殿中侍御史台中语曰见恶能讨宋游道孝庄即位除左兵中军后入北齐为尚书左丞】源贺【西平人伟容貌善风仪事魏太武赐爵西平侯以功进平西将军太武征凉州以为乡导累官冀州刺史封陇西王尝上十二阵图卒赠侍中諡曰宣子思礼谦恭寛雅有大度文成末为侍御中散诏持节巡行北边镇恒燕朔三州上事宜三十余条皆见嘉纳】段荣【姑臧人祖信以豪族徙家五原郡荣好厯术专意星象后魏正光中谓人曰吾今观象察人事不及十年当有乱矣及齐神武起兵荣赞成之论功封姑臧县侯厯相济秦三州所至百姓爱之】段韶【荣子有将领才畧以武明皇后甥齐神武益器爱之韶袭父爵事神武文襄加广平郡公出总军旅入防帷幄功髙望重又教训子弟闺门雍睦事后母以孝闻齐代勲贵罕有及者】隂铿【武威人善五言诗为梁湘东法曹参军尝与賔友宴饮以酒炙授行觞者众皆笑铿曰吾侪终日酣醉执爵者不知其味非人情也后遇侯景乱被贼擒或救免之乃前行觞者】隋隂寿【武威人少果烈有武干文帝尝遣韦孝寛击尉迟迥命寿监军时孝寛有疾不能亲总戎事三军纲纪皆决于寿以功进位上柱国拜幽州总管封赵郡公】隂世师【寿子性忠厚多武艺以功臣子拜仪同炀帝即位拜张掖太守甚为戎狄所惮后迁左翊卫将军与代王留守京师唐军至世师自以世荷隋恩拒守不下见杀】唐薛万均【本炖煌人与弟万彻等客幽州事唐从李靖讨吐谷浑又副侯君集讨髙昌皆有功贞观中封潞国公万彻及万淑万备俱以战功显为时名将万淑封梁国公万备有志行居母丧庐墓太宗诏表其门后仕至左卫将军】赵武孟【甘州张掖人少游猎以所获馈其母母泣曰汝不好书而敖荡吾安望哉不为食武孟感激遂力学淹该书记自长安丞为右台御史着河西人物志十篇子彦昭少豪迈风骨秀爽及进士第景龙中累迁中书侍郎同平章事】乌承玼【张掖人开元中与族兄承恩皆为平卢先锋沈勇而决号辕门二龙后破奚契丹从战捺禄走可突于渤海扰海上吏民逃徙失业承玼以兵塞要路堑原累石绵四百里防不得入其后又说史思明降官至检校殿中监封昌化郡王】段平仲【武威人擢进士第为监察御史有气节嗜酒敢言德宗春秋髙躬自听断平仲对及由是坐废元和初为谏议大夫再迁尚书左丞朝廷有得失未尝不论奏】李抱玉【本安兴贵曾孙世居河西为人沉毅有谋李光弼引为禆校有战功安禄山乱抱玉上言世居凉州耻与逆臣共宗诏赐姓李官至司空兼兵部尚书加山南西道副元帅卒赠太保】李抱真【抱玉从弟沈虑而断抱玉属以军事代宗时授泽潞节度副使抱真以泽潞兵所走集乃籍户丁给弓矢习射三年皆为精兵田恱反抱真战走之又説王武俊共破朱滔累官检校司空】乌重【承玼子少为潞牙将兼左司马节度使卢从史奉诏讨贼隂与贼连重乃缚从史帐下叱兵士曰天子有命违者斩士敛手还部无敢动者宪宗嘉其功擢河阳节度使封张掖郡公重善抚士待官属有礼其在河阳名士如温造石洪皆辟致幕下人多称之】五代李琪【炖煌人举进士博学宏辞事梁为翰林学士梁兵征伐四方诏书皆琪所为下笔辄得太祖意梁亡仕唐累官至右仆射琪少以文章知名既贵乃刻牙板为金字曰前乡贡进士李琪常置坐侧】元刘容【其先西宁青海人父海川徙云京后遂为云京人容喜读书亦善骑射中统初入侍皇太子每退直即诣祭酒许衡游后累官太子司议出为广平路总管有治声】昂吉尔【张掖人世为西夏将家父堪布率所部归元为千户及卒昂吉尔领父军从征诸国有功又畧地淮南世祖时累官行尚书省右丞时欲征日本昂吉尔疏谏不从既而师果无功昂吉尔屡为直言帝虽怒甚其辞不少屈】余阙【武威人徙庐州少丧父授徒以养母元统初赐进士及第授同知泗州事歴翰林修撰待制至正中盗起以阙为都元帅府佥事分兵守安庆俄陞都元帅论保障功拜淮南行省参政仍守安庆羣盗四集以孤军血战城陷自刭妻子皆赴井死】本朝吴允诚【凉州人永乐中累立战功歴陞左都督进封恭顺伯】吴管者【允诚子歴官都指挥同知效劳于国洪熙初进封广义伯】吴克忠【允诚子袭恭顺伯洪熙初加封恭顺侯太子太保能以忠节自励从征邉防力战而没追封邠国公諡壮勇弟克勤为都督与兄克忠同没于阵諡僖敏】
　　列女赵娥【酒泉人父安为同县李寿所杀娥兄弟三人同时病死寿家防备懈弛娥自伤父雠不报乃帏车袖劔白日刺寿于都亭前徐诣县顔色不变曰父雠已报请受戮县长尹嘉欲弛法纵娥娥不肯去遂强载还家防赦得免州郡叹赏刋石表闾子即厐淯也】





　　明一统志卷三十七
　　钦定四库全书
　　明一綂志卷三十八
　　明　李贤等　撰
　　浙江布政司
　　浙江古扬州地汉防稽郡兼綂二浙扬州部刺史唐贞观中江南道开元中増置江南东道采访处置使而两浙诸州并焉宋初以两浙为一路后分浙东西为两路而浙西安抚使治临安浙东安抚使治绍兴并以守臣兼领元置江浙等处行中书省及江南浙西道肃政亷访司于杭州又置浙东海右道肃政亷访司于婺州又置浙东道宣慰司于庆元本朝置浙江等处承宣布政使司领杭州嘉兴湖州严州金华衢州处州绍兴宁波台州温州十一府置浙江都指挥使司领杭州前杭州右绍兴宁波台州处州温州海宁昌国松门临山金乡海门定海盘石观海十六卫湖州严州金华衢州海宁五所置浙江等处提刑按察司分浙东浙西二道兼察诸府卫所而三司皆治于杭州府云
　　杭州府【东至赭山海口六十里西至严州府桐庐县界一百三十五里南至绍兴府萧山县界四十五里北至湖州府徳清县界四十五里自府至南京九百里至京师四千二百里粮二十三万四千二百石零】
　　建置沿革禹贡扬州之域天文斗分野春秋时属吴越战国时属楚秦为防稽郡地东汉属吴郡三国吴分置东安郡治富春寻罢晋属吴兴及吴郡陈置钱塘郡隋废郡置杭州治余杭未几移治钱塘大业初改州为余杭郡唐初复为杭州天宝初又为余杭郡乾元初复为杭州景福初号武胜军光化初移镇海节度治于杭置大都督府五代时为吴越国宋为杭州髙宗南渡迁都于杭陞为临安府元立两浙都督府寻改杭州路本朝改为杭州府领县九
　　钱塘县【附郭秦置钱塘县属防稽郡汉为防稽西部都尉治所东汉县省晋复置属吴郡陈于此置钱唐郡隋为杭州治唐改唐为塘宋元仍旧本朝因之编户一百六十里】仁和县【附郭本唐钱塘盐官二县地五代梁时钱氏始割二县地置钱江县宋大平兴国中改仁和元仍旧本朝因之编户三百六十里】海宁县【在府城东一百二十里本汉海盐县地属会稽郡吴王濞于此立盐官三国吴因置盐官县属吴郡隋属余杭郡唐初属东武州寻并入钱塘后复置属杭州宋因之元陞盐官州后更名海宁本朝洪武初改州为县编户三百五十六里】富阳县【在府城西九十里本汉富春县属会稽郡东汉属吴郡三国吴置东安郡治富春寻废郡仍属吴郡晋改为富阳县隋属杭州唐宋元仍旧本朝因之编户七十五里】余杭县【在府城西北七十里本秦旧县属会稽郡汉因之东汉属吴郡三国吴属吴兴郡隋属杭州府宋元仍旧本朝因之编户七十三里】临安县【在府城西一百里本汉余杭县地东汉分置临水县属吴郡晋改为临安县属吴兴郡隋省唐复置临水县属潜州寻省入于潜县后复置临安县属杭州五代梁改安国县唐置衣锦军宋复为临安县又置顺化军寻废军复为元县仍旧本朝因之编户四十八里】于潜县【在府城西一百七十里本汉县属丹阳郡吴属吴兴郡陈属钱塘郡隋属余杭郡唐置潜州寻废以县属杭州宋元仍旧本朝因之编户一十二里】新城县【在府城西一百四十里本汉富春县地吴置新城县属安郡寻废晋复置宋齐梁俱属吴郡陈属钱塘郡隋初省入钱唐县后复置唐又省入富阳复置属杭州五代时钱氏改为新登县宋复名新城元仍旧本朝因之编户一十五里】昌化县【在府城西二百一十里本汉于潜县地唐析置紫溪县又析置武隆县神龙初更武隆为唐山大厯初二县俱省长庆初复置唐山县五代梁改曰金昌唐复为唐山晋改曰横山寻改曰吴昌宋更名昌化元仍旧本朝因之编户一十里】
　　郡名钱塘【陈名】武林【因武林山而名】古杭【隋名】
　　形胜湖山暎带【宋欧阳修有美堂记邑屋华丽十余万家环以湖山左右映带而闽商海贾风帆浪舶出没于江涛浩烟云杳霭之间】山川秀丽【宋葛澧帝都赋据东南之都会号繁盛之乐土其山川秀丽井邑浩穰】左浙江右具区北大海南天目【宋晁无咎文】龙山据其首西湖蟠其腹天竺耸其膺东山卧其背【西征记】外带江海内抱湖山【宋秦观雪斋记外带涛江涨海之险内抱湖山竹林之盛】水陆之防【宋苏轼云】蟠幽宅阻面湖背海【宋王阮礼部对策临安蟠幽宅阻面湖背海膏腴沃野足以休养生聚其地利于休息】
　　风俗以船檝为车马【吴越春秋水行山处以船为车以檝为马】吴越尚勇【汉志吴越之君皆尚勇故其民好用剑轻死易发】俗尚侈靡【临安志】尚礼厚厐【隋志其人君子尚礼庸庶厚厐故风俗澄清而道教隆洽】人性敏慧【宋史地理志人性敏柔而慧尚浮屠厚滋味急进取】习俗工巧【宋欧阳修有美堂记】
　　山川吴山【在府治东南吴人怜子胥以谏死立祠其上又名胥山上有寺观左临大江右瞰西湖为一郡胜防】瑞石山【在府治南北接吴山下有紫云洞元萨天锡诗天风吹我登鳌峯大山小山石玲珑赤霞日射紫玛瑙白露夜滴青芙蓉飘飘云气穿石屋石上凉风吹紫竹挂冠何日赋归来煮石篝灯洞中宿】宝山【在府治南吴山之西宋苏轼同秦仲二子雨中游寳山诗平明已报百吏散半日来陪二子闲立鹤低昂烟雨里行人出没树林间】凤凰山【在府治南二里下俯大江直望海门山势若鳯凰欲飞之状元黄溍诗沧海桑田事茫行逢遗老色荒凉为言故国游麋鹿漫指空山号鳯凰春尽緑莎迷辇道雨多苍荠上宫墙遥知汴水东流畔更有平芜与夕阳本朝徐贲诗荒山欲逐鳯凰骞谁搆浮图压寝园土厚尚封南渡骨月明不照北归魂海门有路双龙去沙溆无潮万马屯莫向秋风重惆怅梵王宫殿易黄昏】石甑山【在府城南三里上有石如甑又名巨石山】南屏山【在府城西三里恠石耸秀中穿一洞其上石壁若屏】孤山【在府城外西湖上独立一峯为湖山胜絶处上有林逋祠唐张祐诗楼台耸碧岑一径入湖心不雨山长润无云水自隂断桥荒藓合空院落花深犹忆西窓夜钟声出北林宋苏轼诗孤山孤絶谁肯庐道人有道山不孤】包家山【在府城东南一十里多桃花春时游人胜赏于此】秦望山【在府城南一十里舆地志秦始皇东游登此欲渡防稽故名吴越史唐咸通中望气者言钱塘有王气命侍御史许浑等赉璧瘗此山以压之山东南有罗刹石横截江涛唐白居易诗嵌空石面名罗刹压捺潮头敌子胥后更名镇江石五代开平中为潮沙涨没】龙山【在府城南一十里一名卧龙山晋郭璞谓龙飞鳯舞者即此】武林山【在府城西南一十五里汉地理志注武林山武林水所出亦曰灵隐曰灵苑曰仙居或谓本名虎林唐因避讳改虎为武】五云山【在府城西南二十五里上有真际院院有井大旱不竭】臯亭山【在府城东北二十五里髙百余丈云出则雨山半有桃花坞宋敖陶孙诗樵路萦纡入翠微清泉白石可忘机云中犬吠刘安过树杪春深望帝归白鹤曽留华表语苍官合受锦衣围珠襦玉柙今何许一笑人间万事非元巴延入宋临安时尝驻兵此山下】龙珠山【在府城东北三十五里形圆如珠一名巧山】黄鹤山【在府城东北三十八里寰宇记旧有黄鹤楼在佛日山之北髙百余丈山半有黄鹤仙洞】浮山【在府城东南四十里宋苏轼守杭奏状云潮水自海门东来势如雷霆而浮山峙于江中与渔浦诸山犬牙相错洄洑激射其怒百倍砂碛转移为至险处】定山【在府城西南四十里突出浙江中数百丈潮至此辄抑声过此则雷吼霆怒】石姥山【在府城东北四十二里乌头山东赤岸岭之西上有宋刘正夫墓】桐扣山【在府城东北五十里下有石鼓湖晋武帝时岸崩出一石鼓扣之无声张华取蜀桐木刻鱼形扣之声闻数里故名】佛日山【在府城东北五十四里中有佛日净惠寺】临平山【在府城东北六十里上有龙洞山顶有井方二丈深可八尺旱亦不涸山下唐时置临平监宋苏轼诗余杭门外叶飞秋尚记居人挽去舟一别临平山下路三年云梦泽南洲】紫微山【在海宁县东北六十里唐白居易尝登此山望硖石湖】审山【在海宁县东北六十里上有汉审食其墓】金牛山【在海宁县东八十里接海盐县界寰宇记昔吴楚间有金牛自毘陵来奔至此而没因名山侧有洞深不可测宋建炎初黄湾居民尝避兵于此】观山【在富阳县治东孤峯髙拔横截大洞山顶有道观因名一名石头山】小隐山【在富阳县治北为县治镇山宋谢绛迁居于此其子景初景温筑书室于山之半故基双松尚存范仲淹诗小径小桃深红光隐翠隂是非不到耳名利本无心笋迸饶当户云归半在林何须听丝竹山水有清音】赤松子山【在富阳县东九里俗传赤松子驾鹤尝至此山形孤秀羣峯环拱望之如华葢故又名华葢山刘宋谢灵运诗宵济鱼浦潭旦及富春郭定山缅云雾赤松无淹薄】白龙山【在富阳县北二十里山势如屏山侧一小沼有白蛇往来其中樵者偶见蛇吐珠捕而食之举家毙后珠归里人杨氏数年有羽衣至其家绐取视之忽去不见】西岩山【在富阳县北三十里岩下有洞洞口有池早晚与潮应山麓有石扣之铿然人号石鼓世传葛仙翁炼丹于此唐白居易诗岩前宝磬传松韵洞口灵池应海潮】安乐山【在余杭县东二里相传吴越王钱氏之子尝于此筑庵养疾而愈故名】岑山【在余杭县南一十五里风土记吴步兵校尉诸葛起字岑世居山傍宗族蕃盛皆葬于此】大涤山【在余杭县西南一十八里中有日月分精金堂玉室或言此山清幽大可以洗涤尘心遂名大涤中峯之上有许迈升天坛及丹灶瓦甓尚存又有大涤栖真龙蜕三洞皆有仙迹在焉】天柱山【在余杭县西南一十八里四隅陡絶耸翠参天为道家第五十七福地记云天柱在中国者有三一在寿阳一在龙舒此其一也宋吴昌裔诗柱天□嶪断鼇根卧草防茸伏虎痕想见山中明月夜有人长啸抱昆仑】黄山【在余杭县西南二十五里左大涤右天柱髙出众山之表伏虎岩在焉】由拳山【在余杭县南二十五里髙峻为最傍有由拳村出藤纸一名余杭山】舟航山【在余杭县西北二十五里山顶有石穴即夏禹治水维舟之处因以舟航名】衣锦山【在临安县治南本名石镜山东峯有圆石径二尺七寸其光如鉴钱镠幼时游此顾其形服皆冠冕如王者状其后唐昭宗改镠所居营为锦衣营又陞为衣锦城并封此山为衣锦山镠宴故老山林皆覆以锦号其幼时所戏木曰衣锦将军宋苏轼赋将军木诗阿坚泽畔菰蒲节蜀帝墙头羽葆桑不会世间闲草木与人何事管兴亡】独山【在临安县东四里山侧有石覆大溪上下有潭深不可测吴越王钱氏封其神而祀之今石刻犹存】九仙山【在临安县西一十二里相传葛洪许迈炼丹之地苏轼诗玉室金堂余汉士桃花流水失秦人】临安山【在临安县西南十八里县因此山为名晋书郭文自余杭来临安结茅山中及苏峻之乱破余杭而临安独全人以文为知几】天目山【在临安县西五十里为道家第三十四洞天山下两湖若左右目故名元和志云天目有两峯峯顶各一池左右相对郭璞地记天目山前两乳长龙飞凤舞到钱塘杭都赋山虽多矣莫若天目之为大其髙也凡三万九千尺仰太虚兮日月低坐絶顶兮乾坤窄】径山【天目之东北峯有路可通天目故名径山五峯周抱竒胜特异唐时吴郡僧法钦至此结庵有猎师吿曰此神龙所据愿无往钦不听忽有素衣老人拜于前曰我龙也自师至此吾类不安愿让为卓锡之所钦有灵鸡尝随法会今灵鸡冡存焉】岝防山【在于潜县西二里峭耸清絶下浸碧溪傍环翠岫遥望天目为醒心豁目杰特之观宋洪咨防诗骤暖揠芳意薄游烘輭尘乱山云气晓啼鸟杏花春人物少催老物华陈换新一声铿尔瑟沂水緑粼粼】石柱山【在于潜县东五里上有石天然成柱髙二丈围一丈有古篆十数字或云秦时所刻今剥落不可辨】西菩山【在于潜县西一十三里九锁交陈双峯对峙上有明智寺宋僧参寥子居此苏轼诗人未放归江北路天教看尽浙西山】生仙山【在于潜县南三十里汉天师张道陵生于此山之西因名】浪山【在于潜县西南三十五里山有三池相接髙崖絶壁间泉奔流如瀑相传神龙所宅每隂翳潭中浪与山连又名波山】武勇山【在于潜县南四十七里上有寺相传寺僧佛图澄与乡人习武于此后人以上已迎引尚存习武之遗意】白山【在于潜县南五十三里下临深潭上有浮石色纯白有患气疾浮肿者捣石服之多愈】仙坑山【在新城县西二十里相传晋咸和中有七仙围碁石上因名宋咸平初有猎者至此见三鹤冲天而去石上有碁局未収及猎囘不知所之】青牛山【在新城县西七十里旧名宝福山苏轼诗暮归走马沙河塘青烟袅袅十里香秋行曳杖青牛岭寒泉咽咽千山静】武隆山【在昌化县治西北唐武后以山名应图纎乃分紫溪县别置武隆县】百丈山【在昌化县西三十里亦名潜山相传尧时洪水惟此山潜水中不没者百丈故名上有太公泽】千顷山【在昌化县西北六十里上广千顷宋参寥子有兹山差峩冠天半之句山有龙湫鱼皆金银色祷雨多应西有莎萝花一株初夏花开香闻数里又新城县西北六十里亦有千顷山相传为许由故居有许由洗耳滩巢父饮牛滩并在山下】大鹄头山【在昌化县西北六十里或以为山类鹄头或以为鹄栖其上故得名上势山凌霄汉上有龙池濶三百亩傍有葑田岁旱乡人攀援祷雨其上】雷峯【在西湖上净慈寺前一名中峯宋林逋诗拂石玩林壑旷然山色秋归云滞层巘疎苇际沧洲固自堪长往何为难久留庶将濠上想聊作剡中游】南髙峯【在府城西一十二里上有古塔下有石屋杭都赋南北髙峯独秀羣岭之表】北髙峯【在府城西北二十三里上有塔髙七层宋杨蟠诗杳杳孤峯上寒隂带远城不知山下雨奎斗自分明郭祥正诗翠出诸峯上湖边正北看夜深云雾散独卧斗杓寒】月桂峯【在武林山宋僧遵式序云相传月中桂子尝坠此峯生成大木其花白其实丹或云天圣中天降灵实于此山状如珠玑识者曰此月中桂子也】天竺峯【在府城西一十七里九域志天竺山葛仙翁得道之所宋郭祥正诗谁从天竺国分得一峯来占尽湖山秀最宜烟雨开】飞来峯【在府城西二十里晏殊地志晋咸和中西天僧慧理登此山叹曰此是中天竺国灵鹫山之小岭不知何年飞来因号其峯曰飞来一曰鹫岭宋梅询诗竺慧指此峯飞来自灵鹫猿鸟曽未知烟岚尚依旧兴亡谩千古天地岂关纽只恐舟壑移他年却西走】黄鹤峯【在府城东北六十五里佛日寺前苏轼诗佛日知何处臯亭有路通钟闻四十里门对两三峯】万松岭【在府城南夹道栽松唐白居易诗万株松树青山上十里沙隄明月中】慈云岭【在府城南八里帝都赋云其岭有若慈云郭祥正诗峻极分南北见湖仍见江】麦岭【在府城西一十里旧多种麦故名宋苏轼同王渝杨杰张璹游三竺过此刻石题名】风篁岭【在府城西一十二里修篁恠石风韵萧爽因名宋苏轼探梅诗有问信风篁岭下梅介亭诗有丹青明灭风篁岭之句】栖霞岭【在西湖上一名剑门岭旧多桃花开时烂然如霞故名上有栖霞洞】樟岭【在富阳县北五里髙出众峯有樟木故名一曰横山西北有穴起雾即雨】青衣洞【在吴山上三茅观后相传昔人行至洞口有青衣童子逐之不见但闻风雨声毛髪悚栗而出】雪峯洞【在瑞石山紫阳庵之右】金星洞【在鳯凰山介亭下生金星草因名宋苏轼有铭】呼猿洞【在武林山宋僧遵式白猿峯诗序云西天僧慧理畜白猿于灵隐寺月明长啸清音满室梅询诗古涧飞白猿寂歴不知处风激石上泉僧疑月中树微茫认松雪彷佛横樵路写望増尔思苍苍奈烟雾】龙洞【在天竺山理公岩之北梅询诗矫矫渊下龙潜神在灵府灵卧虽有时泥沙可长处隂崖寒气腥峭壁烟痕古何当救旱暵奋起为霖雨】烟霞洞【在府城南一十六里洞中旧有石刻罗汉六吴越王别刻十二共成十八罗汉至今犹存】风水洞【在府城南二十里宋苏轼诗风转鸣空穴泉幽防石门虚心闻地籁妄意覔桃源】落星石【在府城西巨石山顶有二圆石在西湖中望之若星坠然】缆船石【在西湖相传秦始皇东游泛海舣舟于此旧传西湖本通海】海【在海宁县南一十里东连海盐西境浙江潮汐往来冲激不常旧有捍海塘二后又添筑咸塘本朝胡斗南诗元气洪蒙混太虚天吴簸荡撼坤舆千年木石劳精卫百谷波涛会尾闾月下明珠鲛女泪云中飞观羽人居秋风吹老瑚树不见麻姑锦字书】海潮【钱塘江通海海潮每昼夜再至夘酉之月为隂阳之交气以交而盛故潮独大于余月朔望之后为隂阳之变气以变而盛故潮独大于余日小则水渐涨不过数尺大则涌涛髙数丈每年八月十八日郡人聚观舟人渔子泝涛触浪谓之弄潮至今俗尚有之往往有沉没者有司虽尝禁止然旧俗终不能遇宋苏轼诗江神河泊雨醯鸡海若东来气吐霓安得夫差水犀手三千强弩射潮低仇仁近诗一防初见海门生顷刻长驱作弩声万马突围天鼔碎六鼇翻背雪山倾远朝魏阙心犹在直上严滩势始平寄语吴儿休孟浪天吴罔象正纵横】浙江【在府城西三里旧志出歙县玉山其水经建德合婺溪过富春为浙江入于海江口有山居江中潮水投山十折而曲故云浙江卢肇曰浙者折也葢取潮水出海屈折倒流也】富春江【在富阳县南即浙江之上流】鼍江【在新城县吴越史云旧常有二气亘于江上昼夜不灭及杜建徽罗隐生而二气不复见议者以为文武秀气焉】西湖【在府城西周回三十里其源出于武林泉山川秀发景物华丽自唐以来为东南游赏胜处旧称西湖有十景曰平湖秋月苏隄春晓断桥残雪雷峯落照南屏晚钟麯院风荷花巷观鱼栁浪闻莺三潭印月两峯揷云至今湖中四时邦人士女嬉游歌鼔之声不絶唐白居易诗湖上春来似画图乱峯围绕水平铺松排山面千重翠月点波心一颗珠碧毯线头抽早稻青罗裙带展新蒲未能抛得杭州去一半勾留是此湖宋林逋诗混元神巧本无形匠出西湖作画屏春水净于僧眼碧晚山浓似佛头青栾栌粉堵摇鱼影兰杜烟丛阁鹭翎往往鸣榔与横笛斜风细雨不堪听苏轼诗水光防灔晴方好山色空蒙雨亦竒若把西湖比西子淡妆浓抹总相宜】像光湖【在府城东北一十五里唐神龙中湖有五色光明掘地得石佛像因立佛刹而名其湖曰像光】御息湖【在府城东北一十八里相传秦始皇东游暂憩于此故名】临平湖【在府城东北六十里旧名鼎湖自汉末壅塞晋咸宁中复开父老相传云此湖开天下平故名临平唐张祐诗三月平湖草欲齐緑杨分暎入长隄田家起处乌狵吠酒客醒时谢豹啼山槛正当莲莱渚水塍新擘稻秧畦人间谩説多岐路咫尺神仙路欲迷】阳陂湖【在富阳县北一十里唐贞观中县令郝其开湖并造水闸可溉田万亩】上下湖【在余杭县县南五里有上湖县西二里有下湖汉嘉平间县令陈浑所开筑隄蓄水唐宝厯中令归珧重脩又县北三里有北湖乃珧所开其溉重千余顷】查湖【在余杭县北三十五里源出诸山溉田甚广】九溪【在府城西南一十二里众山泉水所出自徐村入大江】西溪【在武林山西宋杨蟠诗为爱西溪好长忧溪水穷山源春更落散入野田中】苕溪【在余杭县治前图经云发源天目山由于潜临安东流至余杭经钱塘入湖州而滙于具区故老相传夹崖多苕花每秋飘散水上如飞雪因名】仇溪【在余杭县东北二十里其源有二一出临安之髙陆山一出本县之独松岭皆至仇山合流而去溪葢因山得名云】锦溪【在临安县治东南一名石镜溪】交溪【在于潜县西一十五里以浪山栁源二水合流故名溪上有村曰山村】紫溪【在余潜县南三十里源出天目山龙湫通昌化栁源两溪合流入分水县界溉田四千余顷唐贞元中县令杜泳开又凿渠三十余里以通舟楫有石在溪南屹立其声清越名响石】葛溪【在新城县西七里相传葛仙翁炼丹于此宋许广渊诗稚川仙化后溪以葛为名水激翻空白潭澄到底清山多晴倒影雨过夜添声月满寒光入鱼龙患太明】双溪【在昌化县治南溪中有洲水分南北过县复合湍声澎湃岩谷响应宋范成大诗翠染南山拥县门一洲横截两溪分长官日永无公事卧听滩声看白云】晚溪【在昌化县西七里溪有滩名洗耳葢以晋许迈尝隐于此宋郑作肃诗滩声汹涌几春秋洗耳还须一枕流耳畔是非无有尽故应流水不知休】濯缨潭【在石柱山北潭上有招隐亭参寥子所建唐僧灵一诗石根寒碧潄泠泠百尺溪潭彻底清谁在山中赋归隐沧浪孺子有遗声】大公泽【在百丈山左古传泰伯采药南来尝陟此山饮泉而甘因名】百尺浦【在海宁县西四十里舆地志越王于此起百尺楼望海因名】十八涧【在府城西南一十二里龙井山西东出钱塘江】义涧【在昌化县西四十里自唐以来为放生池每春水緑波巨鱼浮游人多观焉】吴山井【在吴山北迸溢清甘汲之不竭】六井【杭濒海水泉咸苦唐刺史李泌始引西湖作六井以便民汲白居易为刺史复开治之宋沈遘陈襄相继知杭州益加修浚民获其利苏轼记云长源六井其最大者在古清湖为相国井其西为西井少西而北为金牛池又北而西附城为方井为白龟池又北而东至钱唐县治之南为小方井】龙井【在西湖上旧名龙相传有龙居之宋元丰中僧辩才即其处为亭率其徒环而咒之俄见大鱼自泉中跃出观者异焉秦观记】金沙井【在孤山下唐白居易尝酌此泉甘美可爱视其地沙光灿如金因名】炼丹井【在天竺山下天竺寺晋葛洪尝炼丹于此宋梅询诗仙翁道天泯栖神在岩石酌彼山下泉穷年炼金液】乌龙井【在海宁县东南七十里冬夏不竭故老相传昔臯苏将　之黒马跑地得泉遂名宋邑令胡坚常陈恕元州判申继贤以旱祷皆获雨】杜公井【在新城县唐干宁中董昌围急城中乏水穿土及百尺不得泉都将杜棱至诚祷之泉立至人德之目为杜公井棱建徽之父也】涌泉【在府城北三里霍山清心院前泉从石罅中流出味极清甘宋绍兴间髙宗日遣人取之以瀹茗】虎跑泉【在府城西南虎跑寺旧传性空禅师尝居大慈山无水忽有神人吿曰明日当有水是夜二虎跑地泉涌出故名】参寥泉【在西湖智果寺泉甘冷宜瀹茗苏轼在黄州时梦参寥子赋诗觉而记两句云寒食清明都过了石泉槐火一时新后七年守钱塘而参寥子已居智果院轼于寒食之明日泛湖谒参寥子汲泉鑚火烹黄蘗茶忽悟所梦诗作应梦记】六一泉【在孤山之趾苏轼名泉并序其事云欧阳文忠公将老自谓六一居士予昔通守钱塘见公于汝隂而南公曰西湖僧惠勤甚文而长于诗予到官三日访勤于孤山之下抵掌而论人物曰公天人也人见其暂寓人间而不知其乘云驭风歴五岳而跨沧海也此邦之人以公不一来为恨公麾斤八极何所不至虽江山之胜莫适为主而竒丽秀絶之气尝为能文者用故吾以为西湖葢公几案间一物耳勤语虽幻恠而理有实然者明年公薨予哭于勤舍又十八年予为钱塘守则勤亦化去久矣访其旧居则弟子二仲在焉画公与勤之像事之如生舍下旧无泉予未至数月泉出讲堂之后乃取勤旧语推本其意名之曰六一泉】玉泉【在府城西九里松北唐白居易诗湛湛玉泉色悠悠浮云身闲心对定水清净两无尘】冷泉【在武林山苏轼诗灵隐寺前天竺后两涧春淙一灵鹫不知水从何处来跳波赴壑如奔雷无情有意两莫测肯向冷泉亭下相萦回】丹泉【在大涤山其源最髙歴天柱山而下始闻殷殷若雷声至大涤洞西乃出甘冽不竭有方池潴焉天宇清明则有赤光四傍苔藓皆为紫晕】抚掌泉【在大涤山洞霄宫前旧传钱武肃王至宫有双鹤飞舞其上因抚掌招之鹤下而泉涌因以抚掌名泉深可三尺清冷似鉴古诗却疑三尺底别是一壶天】东坡泉【在昌化县治南苏轼始寻溪源得之人因凿石为石刻东坡泉三字于泉上】瀑布泉【在昌化县南三十五里玉岭后自岭巅抵石壁沿空飞泻百余丈四时不竭】涌金池【在府城内吴越王引西湖水为池宋郭祥正诗环沼皆涵碧斯池独涌金寳光终夜亮不是月华深】放生池【在西湖上宋天禧间郡守王钦若所凿每岁四月八日郡人数万会湖上放生所活羽毛鳞介以百万数庆元中安抚赵师创德生堂于石函桥之西淳祐中赵与□更新之】渥洼池【在府城东北五十里苏轼诗东麓云根露角崖细泉幽咽走金沙不堪土肉藏山骨未放苍龙洗屋洼】洗马池【在鳯凰山下即宋大内洗马处】金鱼池【在府城西北九里山涧水清有金银鱼宋蒋之竒诗全体若金银深藏如自珍应知嗅饵者固自是常鳞】钱塘【在府城南唐元和志昔邑境偏近江流功曹华信议立此塘以防海水募有能致土石一斛与千钱旬月之间塘遂成因号钱塘】沙河塘【在钱塘县旧治南五里唐志咸通二年刺史崔彦曽开时潮水冲激奔逸入城故彦曽开外沙中沙里沙三沙河以决之宋政和初郡守张阁表识其处近南有坝头今遗迹尚存】捍海塘【在府城东三里旧志云江挟海潮为杭人患梁开平中钱武肃王始建候潮通江门潮水冲激板筑不就因命强弩数百以射潮头既而潮水渐向西陵乃积石植木为塘捍之城基始定土人相传吴越王箭所射止处尝立铁幢因名鐡幢浦今其铁箭尚存】淡塘【在海宁县治西北宋嘉定间海岸沙崩増筑隄防以障潮水】咸塘【在海宁县治西南与淡塘相对唐书盐官县有捍海塘隄长百二十四里开元初重筑以上二塘或其遗址云】永昌坝【在府城东永昌门外本朝洪武二年建】防安坝【在府城东北艮山门外洪武五年建】猪圈坝【在府城北武林门外洪武三年建】德胜坝【在府城西武林门外洪武五年建】长安坝【在海宁县西北二十五里长安镇】孙洲【在富阳县吴録云浙江经县前过江中有沙涨吴孙坚为郡吏赴府乡人饯于洲上父老云此沙狭而长君其为长沙太守乎后果应且从长沙起兵为吴始祖后人因名曰孙洲】川【在富阳县西南一十五里吴孙权于此伐老桑木煮大龟故名】苏公堤【在西湖上宋元祐中苏轼取葑田积湖中南北径三十里为长隄以通行者且募人种菱湖中收其利以备修湖隄成植芙蓉杨栁其上望之如图画杭人名为苏公隄后为吕惠卿所毁】
　　土产盐【海寜县出】漆【昌化县出】丝绵【各县出】黄精【余杭于潜二县出】冬笋【余杭县出】杨梅【钱塘富阳出者佳】藕【西湖出者佳】姜【临平出】银杏【俗名佛指甲临安县出】
　　公署两浙都转运盐使司【在府治北本朝洪武九年即元旧治重建】杭州前卫　杭州右卫【俱在都司前洪武八年建】海宁守御千户所【在海宁县东洪武二十年建】
　　学校杭州府学【在府治北旧在鳯凰山右宋绍兴初徙置今所元至元中郡守夏思忠复购地増广之本朝宣德四年重建】钱塘县学【在府治东旧在长生老人桥西本朝洪武三年始迁今所】仁和县学【在府城北旧在观桥本朝洪武十一年徙建西湖书院故址天顺三年迁今所】海宁县学【在县治东南宋绍兴五年建本朝洪武七年重建】富阳县学【在县治东旧在今学东唐武德中建本朝洪武初改建于此】余杭县学【在县治东北旧在县治东宋景德中建绍兴三年徙今所本朝洪武三年重建】临安县学【在县治西旧在县治东南宋咸平中建绍兴中徙今所本朝洪武初重建】于潜县学【在县治西北旧在县治南二里宋崇宁间徙建县治北本朝洪武十年徙此治十六年重建】新城县学【在县治东唐长寿中建本朝洪武十年重建】昌化县学【在县治东宋淳熈七年建本朝洪武三年重建】
　　书院山书院【在余杭县治南宋崇寜末杨时知县事去官有遗爱于民民请立书院以祀之仍延师教子弟其中】西湖书院【在府治北本宋太学故基元至元末肃政亷访使徐琰改为书院】黄冈书院【在海宁县东三十六里宋邑人贾氏置义塾元至正间改为书院】
　　宫室慈宁宫【在鳯凰山东宋大内绍兴九年和议成太后有归期髙宗预作此宫于禁中】德寿宫【绍兴末建髙宗传位孝宗退处于此后改曰慈福又改曰寿慈孝宗传位光宗改曰重华光宗传位宁宗又改曰寿康实德夀一宫随时异额也】垂拱殿【髙宗建以为常日视朝之所然亦随事易名上寿曰紫宸朝贺曰文庆防士曰集英百官听宣布曰文德宗祀则曰明堂】延和殿【圣节正旦冬至斋戒或避殿时御】福宁殿【寝息之所】复古殿【燕闲之所以上俱绍兴中建】选德殿【孝宗建以为射殿】缉熙殿【理宗建以为讲殿】熙明殿【度宗建以藏经籍以上宫殿俱在宋大内今皆废】望海楼【在鳯凰山下唐武德中建一名东楼白居易诗东楼胜事我偏知气象多随昏旦移湖卷衣裳白重叠山张屏障緑参差苏轼诗海上涛头一线来楼前指顾雪成堆从今潮上君须上更看银山二十回】镇海楼【在吴山之东楼甚壮丽本吴越钱氏朝天门宋改为拱北楼本朝改今名置更鼓刻漏于其上】望湖楼【在府城西北吴越钱忠懿王建苏轼有诗】丰乐楼【在府城西瞰湖宋杨靖建初名耸翠】涌金楼【在府城西宋郡守徐铸建极壮丽】香逺楼【在西湖之濵宋安抚潜説友建号郡中最佳处】天章阁　龙图阁宝文阁　显谟阁　徽猷阁　敷文阁【以上诸阁宋都汴时】
　　【置以藏诸帝御书绍兴中共建为一阁】焕文阁【淳熈中建】华文阁【庆元中建】宝谟阁【嘉泰中建】宝章阁【宝庆中建】显文阁【咸淳中建以上诸阁藏徽宗以后诸帝御书俱在宋大内】昭勲崇德阁【宝庆元年建绘文武勳臣自赵普至葛邲二十三人像于其中理宗御书扁命郑清之为记端平三年増赵汝愚为二十四人以上俱废】竹阁【在孤山唐白居易建每偃息其间多种竹有诗云晚坐松檐下宵眠竹阁间】四照阁【在孤山之颠宋郑獬诗湖山天下之絶境羣山绕湖千百重碧笋四揷明镜圆此阁正落明镜中】虚白堂【在旧州治唐白居易诗山林太寂寞朝阙空喧烦惟兹郡阁内嚣争得中闲吴越王钱镠重建以平吴定越八会于此号八会亭复改名都会堂天成初岁大旱蝗飞蔽天镠祝于此堂即夕大风蝗堕浙江死】三贤堂【在孤山有白居易林逋苏轼三贤像尚存】有美堂【在鳯凰山下宋梅摰守杭时建以仁宗赐诗有地有湖山美之句因取有美名堂欧阳脩记曰有美堂者山水登临之美人物邑居之繁一寓目而尽得之葢钱塘兼有天下之美而斯堂者又尽得钱塘之美焉宜乎公之甚爱而难忘也】中和堂【在鳯凰山下宋孙沔守杭时建髙宗诗六龙转淮海万骑临吴津王者本无外驾言苏远人瞻彼草木秀感此疮痍新登堂望稽山懐哉夏禹勤神功既盛大后世防其仁愿同越句践焦思先吾身艰难务遵养圣贤有屈伸髙风动君子属意种蠡臣】翠寒堂【在宋大内孝宗建】资善堂【在宋大内因书院而作讲学之所】清暑堂【在鳯凰山下宋郡守蔡襄建自为记】湖山堂【在西湖上宋安抚洪焘建元郡守呼图克喇实修邓文原记有云东南多溪山之胜或远距城邑惟杭则雉堞之外即澄湖列岫鉴空屏倚林花岸栁楼观亭榭之美隐暎相属故观游之乐最于他郡而湖山堂则又当南北之防其右为锁澜桥门俯湖波万顷平碧羣山环拱而翼卫天光云影滉漾几席其后则原隰绮错芙蕖菰蒲之观迥接林麓兹堂又居湖山之最者也】栢堂【在孤山有咏时栢二株僧志诠作栢堂与白居易竹阁相连苏轼作孤山二咏诗纪之】三瑞堂【在昌化县治宋景定中刘宗宪知县事境内屡产嘉禾喜粟瑞麦因建此堂以纪之】嘷亭【在余杭县南五里相传晋郭言尝出市货药伏虎放此归晚则虎嘷故名】梦谢亭【在府城西北一十五里宋晏殊类要谢灵运防稽人世不宜子息乃于钱塘杜明师舍寄养师是夜梦有贤人相访及晓乃灵运至后因以名亭】冷泉亭【在飞来峯下唐刺史元藇建白居易有记宋梅询诗古窦鸣幽泉苍崖结虚宇六月期客游披襟苦徂暑开窓弄清浅吹疑风雨不见白使君烟萝为谁语】鼇亭【在余杭县南五里南湖中唐县令卢鹏创以为游赏之处一名南亭】巽亭【在鳯凰山下旧郡治宋郡守蒋堂记巽亭以对江山之胜胡宿诗武林天下竒巽亭景中絶】介亭【在鳯凰山下宋郡守祖无择建左江右湖千里在目因自为铭】过溪亭【在风篁岭宋僧辨才退居龙井不复出入苏轼访之辨才送至岭上左右惊曰远公复过虎溪矣因作亭名过溪】翠微亭【在飞来峯上宋秦桧主和韩世忠抗疏言其误国因乞解枢密柄遂奉朝请杜门谢客口不言兵时跨驴擕酒从一二奚童纵游西湖以自乐因建此亭】翠蛟亭【在余杭县西南八十里宋髙宗尝步月至此建亭摘苏轼诗髙髙流泉翠蛟舞句中二字为名】野翁亭【在于潜县治西宋县令刁璹建苏轼诗山翁长在山溪翁长在溪不如野翁来往溪山间上有麋鹿下鳬鹥问翁何所乐三年不去烦推挤翁言此间亦有乐非丝非竹非娥眉山人醉后铁冠落溪女笑时银河低我来观政问风谣皆云犬吠足生但恐此翁一旦舍此去长使山人索寞溪女啼】迎晖亭【在临安县北一十里宝林院山南遥见浙江宋巩豊诗日出乌鸟飞日入牛羊下再游当与夸父期不用山僧逺迎迓】明秀亭【在于潜县霤山之半岭左挹天目右瞰浮溪诸峯来朝绮绣交错为霤之竒观元赵孟頫尝与隐士徐辰翁同游翁因筑亭赵书扁以纪里博霄有游霤之诗】超然馆【在大涤山晋郭文隐居于此始创庵后改为馆】桂芝馆【在临安县东南二里唐大中间县令陈思复建咸通中天降桂子及产瑞芝遂改是名】石林轩【在鳯凰山下宋孙沔守杭时建号燕思阁又取临安县净土寺立石七株置阁前苍然竒恠号七贤石元祐中郡守蒲宗孟更名石林轩】髙斋【在旧州治南据城闉下瞰虚白堂超出州宅及园圃之中故谓之髙斋唐严维诗诗家九日怜芳菊迟客髙斋对浙江鱼浦浪花摇素壁西陵树色入秋窓】
　　关梁新宫桥【旧名在阳在府治东三里】丰乐桥【在府治东四里】仙林桥【在府治东北五里】海鲜桥【在故宋大内其石有鱼虾花草形状故名】西湖六桥【在西湖苏隄曰暎波锁澜望山压隄东浦跨虬几六】断桥【在西湖孤山侧】长桥【在西湖宋杨蟠诗水仙来往处三岛或相通】涵碧桥【在西湖宋朝陈尧叟为记】德胜桥【在府城北八里宋韩世忠撃苗传刘正彦于此故名】桂芳桥【在府城东北六十里旧名芳桥宋季里人徐宣与弟寅垓同太学生数十人伏阙上书攻贾似道后三昆季皆第进士垓居榜首乡人荣之因更桂芳】望仙桥【在富阳县南三里相传昔董双成白日飞升人皆于此仰而望之遂名】通济桥【在余杭县治东汉熹平中建本朝洪武初重修】丁公桥【在余杭县东八里梁天监初县令丁遵建后人因名】海昌桥【在海寜县治东隋大业初建】胜安桥【在海宁县治东旧名乌鹊桥宋嘉泰初建】岁寒桥【在新城县北五里宋绍圣初建本朝洪武中重修】普安桥【在临安县东三里宋端平初县令王鍨重建】浮溪惠众桥【在于潜县治西宋县令赵彦倓程寿先后修建皆有记】飞来桥【在岸防山悬崖之间以其上接危磴下临深渊势若飞来故名元皇庆间重修石刻犹存】长春桥【在昌化县治东旧名光化】
　　寺观净慈寺【在西湖上周显德中建寺有五百罗汉各髙数丈苏轼谒本长老诗卧闻禅老入南山净扫清风五百间】灵隐寺【在武林山晋咸和初建寺有观风虚白候仙见山冷泉五亭唐白居易所谓五亭相望即此寺外夹道有九里松唐郡守袁仁敬所植宋之问游灵隐夜吟诗二句久不能接有坐禅老僧续成之迟明僧不见人以为骆賔王云】下天竺寺【在府城西一十五里晋咸和中建寺前后有飞来莲花诸峯有合涧跳珠诸泉有梦谢流杯月桂诸亭游人多至其间】中天竺寺【在府城西一十七里宋太平兴国初建】上天竺寺【在府城西一十九里晋天福中建有乳窦白云狮子双桂诸峯拱揖左右】大报国寺【在鳯凰山东后梁贞明中建寺有舞鳯轩】仙林寺【在府治北宋绍兴中建理宗书额并制钟铭】潮鸣寺【在府治东旧为归徳院宋髙宗幸寺夜听潮声遂赐额曰潮鸣】灵芝寺【旧在涌金门外本朝洪武中移建府城东】百法寺【在吴山下宋建炎间建】开元寺【在府治南清平山麓寺旧有烟云阁四壁合古贤像多名人题咏后燬】云居圣水寺【在府治南本朝洪武中赐额夏原吉诗谁辟云居镜峩峩瞰古城西湖晴送碧上竺晓分青经锁千函妙钟鸣万户声此中真可乐何必访蓬瀛】海防寺【在吴山旧为智果院元改今额】胜果寺【在鳯凰山右寺有排衙石石洞郭公泉月岩唐僧处黙诗路自中峯上盘回出薜萝到江吴地尽隔岸越山多古木丛清霭青天浸白波下方城郭近钟磬杂笙歌】梵天寺【在鳯凰山宋僧志诠诗落天寒蝉鸣独归林下寺柴扉夜未掩片月随行屦惟闻犬吠声又入青萝去】昭庆寺【在府城西宋陈尧佐诗湖边山影里静景与僧分一榻坐临水片心闲对云】万寿寺【在府城西三里浙江之濵宋淳熈间建】香积寺【在府城北八里瓜山泾之南旧名兴福宋天禧初改今额】髙丽寺【在府城西一十二里与玉岑山相对元志云以髙丽木起殿故名内有宋书御碑尚存】法相寺【在府城西一十里旧名长耳院五代晋时建宋改今额】虎跑寺【在府城西南一十里旧为广福院唐建宋改今额】演福寺【在府城西小麦岭寺有夕佳楼元张天雨诗西山朝气爽南山夕气佳朝爽人共忻夕佳吾所懐】安国寺【在海宁县治西内有大悲阁宋苏轼为记】慈脩寺【在富阳县治西寺近江潮汐可观往来者多游息焉】径山寺【在天目山东北寺多先贤碑文并名人题咏】寂照寺【在于潜县南二里寺有緑筠轩后更名此君宋苏轼诗可使食无肉不可居无竹无肉令人瘦无竹令人俗无肉尚可肥士俗不可医傍人笑此言似髙还似痴若对此君仍大爵世间那有扬州鹤】治平寺【在昌化县治西寺后有山磅礴为武隆支冈松竹苍翠犹屏障然】福胜院【在临安县北二十里宋赵仲藏诗千骑踏清霜东游古道场云笼山骨瘦风引水声长】普照院【在新城县东北一十五里宋许广渊诗乱峯环合处中见古精庐万事尽不到数僧闲有余】佑圣观【在府治东宋孝宗为王时外第淳熈初改为观】三茅观【在府治南七宝山之麓有茅君像旧存古器物三宋鼎唐钟褚遂良隂符经今不存】四圣观【在孤山观有香莲亭挹翠堂即宋僧惠勤所居】表忠观【在龙山宋郡守赵抃以钱氏坟庙芜废请于朝即龙山废刹为观赐额表忠苏轼为碑铭岁久湮没嘉靖三十九年以灵芝寺改建寺固王故苑云】景星观【在临平山下与东岳祠峙立两傍有藕花洲】葆真观【在海宁县东二里宋绍兴中建】丹霞观【在富阳县治东北宋政和初建】真庆观【在于潜县西三里宋绍兴中建】集真观【在于潜县南三十里旧志汉张道陵所生之地旧名生仙宫元董薄霄诗相韩遗髯如防生在青山第几重仙骨已随丹气化故基犹有白云封】宗阳宫【在府城东中有老君台元杨载宗阳宫翫月诗老君台上凉如水坐看冰轮转二更大地山河微有影九天风露寂无声蛟龙并出承金榜鸾鳯双飞载玉笙不信弱流三万里此身今夕到蓬瀛】龙翔宫【在府治西北旧在府治东宋理宗潜邸宫后有小蓬山元陈旅为记】玉清宫【在府城西葛岭宫有初阳台元赵达夫白珽鲜于枢联句巾子峯头舣钓舡初阳台上坐鸣出云髙树明残日过雨苍苔细泉絶俗谁能继遐躅凌虚我欲挟飞仙还家政恐乡人问化鹤重来知几年】洞霄宫【在大涤山宫有五洞交扃九峯回挹千岩万谷秀聚其中】重阳庵【在吴山之右山有泉自洞中涌出潴而为池】紫阳庵【在瑞石山上相传仙人丁野鹤炼丹于此】
　　祠庙伍子胥庙【在吴山吴越春秋子胥谏吴王不听伏剑而死王乃盛以鸱夷之革浮之于江吴人怜之立祠江上命曰胥山唐干寜中封子胥为吴安王本朝命有司岁时致祭】陈明府祠【在余杭县治东汉陈浑为余杭令有功于民民为立祠】许逺庙【在海宁县治西五代梁初建后増祀唐中丞张巡宋并祀南霁云雷万春姚訚本朝洪武初以海宁故盐官乃远所生地宜庙祀故独以祀远云】白文公庙【在西湖上祀唐白居易】钱忠肃王庙【在钱塘县西清波门外旧传钱氏五王皆祠于此有碑磨灭后有井曰乌龙井土人至今名此地曰钱王太庙】岳武穆王庙【在岳飞墓侧武穆飞諡本朝命有司岁时致祭】灵卫庙【在府城西宋建炎间金兵犯临安钱塘令朱跸暨二将金胜祝威率民兵力战死之本朝命有司立庙岁时致祭扁其庙曰灵卫】张兵部祠【在府城南江塘上祀宋兵部尚书张夏夏景祐中为两浙转运使筑江隄始易以石以防江潮之害郡人感而立祀】耿侍郎祠【在新城县北二里侍郎宋令耿秉也秉宰是邑有惠于民民立生祠】旌功祠【在三台山祀本朝于肃愍公治间赐諡建祠岁春秋祭省志】忠节祠【祠二一在府城按察司治东南祠本朝故按察使王良正德中建督学万公潮具事勒石一在笔架山方家峪祀宋大学士徐应镳本朝正德间立祠赐额命有司岁春秋致祭省志】同仁祠【在祥符桥畔祀本朝孙燧王守仁胡世宁钱塘嘉靖十七年建省志】
　　陵墓吴王夫差墓【吴越春秋夫差内传二十三年葬于余杭山太宰嚭亦葬其傍】孙钟墓【在富阳县南十五里即吴孙坚父也】杜子恭墓【南齐书孔稚圭东过钱塘北郭于舟中遥拜杜子恭墓】吴天师墓【天师余杭人为唐内供奉因游天柱宫没葬于此】许逺墓【在海宁县东北杨园村】武肃王墓【在临安县城北茅山原】文穆王墓　忠献王墓【俱在府城南龙山南原以上俱吴越王】林逋墓【在孤山逋自为墓于其庐侧临终为诗云湖上青山对结庐坟前修竹亦萧疎茂陵他日求遗藳犹喜曽无封禅书】岳飞墓【在栖霞岭下飞宋髙宗时慨然有恢复中原之志卒为秦桧所中死葬于此今其墓上古木枝皆南向识者谓其忠义所感云元赵孟頫诗岳王坟上草离离秋色荒凉石兽危南渡君臣轻社稷中原父老望旌旗英雄一死嗟何及天下中分遂不支莫向西湖歌此曲水光山色不胜悲】陈刚中墓【在府城西北龙井山刚中闽人宋建炎中任大府寺丞上封事议恢复忤秦桧与胡铨等七人同谪刚中知防州安远县殁其子扶柩葬于此】邹济墓【在余杭县东南五里济歴官至詹事本朝洪熈初勑葬于此仍建祠墓左命有司春秋致祭】于肃愍公墓【在三人山】
　　古迹周赧王城【在余杭县北三十里宋晏殊类要此城周赧王南游所筑】余杭县旧城【在苕溪南汉熹平中徙溪北寻复溪南宋雍熈初复徙溪北今溪南旧城基问有存者元至正中筑城守御号营盘城】东安郡城【在富阳县北一十八里吴董武中郡守全琮筑】潜州城【在于潜县东七里唐武徳中筑置州并临水县寻废今其地名城岭】紫溪县城【在于潜县南三十里唐垂拱初析于潜置紫溪县后改曰武隆寻废】宋大内【在鳯凰山之东本梁安国寺地故吴越王宫也宋为杭州治髙宗南渡以州治为行宫増筑皇城】大庙【宋绍兴四年建在府城内瑞石山之东十三年又建景灵宫以奉祖宗神御在城内西北隅十五年又建神御殿朔望节序生辰帝亲酌献行香用家人礼在大内今俱废】圜坛【在府城南八里绍兴十三年筑三岁一郊天坛四成坛及内壝凡五十步中壝外壝共二十五步坛侧有熈成殿】社稷坛【在府治北绍兴十三年筑】先农坛【在府城东南一十里绍兴十五年筑】髙禖坛【在府城东南一十里绍兴十六年筑岁祀青辛以伏羲髙辛配】九宫坛【在府治东故青门外绍兴十八年筑岁祀太乙等九宫神以上皆废间存遗址】玉津园【在龙山之北绍兴十七年建旧为燕射之所孝宗尝临此讲射礼】聚景园【在府治西五里宋髙以孙诗翠华不向苑中来可是年年惜露台水际春风寒漠漠官梅却作野梅开俱久废】雷峯塔【在西湖南山之南皮园吴越王钱氏所建尚存】六和塔【在府城南十三里开化寺前宋开宝中建塔有九层后废绍兴间复建七层而止】林逋庐【在西湖之孤山逋初放游江淮间久之归杭结庐于此二十年足不及城市宋真宗赐粟帛诏长史岁时劳问杭州守李及辈尝造其庐清谈终日而去有梅花诗云疎影横斜水清浅暗香浮动月黄昏为世所称畜二鹤尝泛小艇于湖中客至庐童子纵鹤飞去逋即归】东坡庵【在钱塘县西北六里东坡为郡守时尝止此后人凿岩为室名东坡庵】岳飞宅【在府治北郡人即其地立庙祀之庙有井相传飞被害时有女尚幼挟银瓶投井而死故庙并祀焉】葛坞【在武林山吴葛孝先偕葛洪居此】仙母墩【在府治西五里神女传云王方平过蔡经家以千钱与余杭姥求沽酒须臾得酒五升又世传有农姥居此采众花醖酒后有三仙人至饮酒因授药数丸姥饵之遂仙去宋王安石诗緑净堂前湖水緑归来正复有荷花花前若见余杭姥为道仙人忆酒家】仙人棊【在府城西五十里山上以丹砂为棊局路黒白棊子皆在】铁井栏【在六和寺南昔有蛟龙自井而出攻损江岸钱氏铸鐡井栏以镇之刻八卦于上以象八方】
　　名宦汉陈浑【嘉平间为余杭令筑南湖塘凿石门以御水患民立祠祀之】三国陆逊【吴孙权为将军时逊仕幕府出为海昌都尉并领县事时县连年亢旱且多盗贼逊开仓以赈饥民劝督农桑率所募兵以讨贼所向皆服百姓赖焉】南北朝刘道真【宋钱塘令又刘道锡为余杭令元嘉中诏遣沈演之行郡表云道真道锡为二邦之首最治民之良宰】张祐【宋歴临安钱塘令并着能名宋世言长吏者以祐及傅僧祐陈珉三人为首】萧赤斧【宋钱塘令治政为百姓所安时议推重焉】孙谦【南齐钱唐令御烦以简狱无繋囚及去官百姓载缣帛追送之辞不受时称循吏】刘允恭【陈余杭令治事详明临下清简田野开辟囹圄屡空民为立徳政碑】唐李濬【登封初为富阳今筑阳陂湖隄以捍水患贞元中令郑早又増修之】裴惓【以清徳为巡察使所荐迁杭州刺史莅政有美誉】宋璟【中宗时为杭州刺史居官清毅人无敢犯者】丁表【麟德中为于潜令有政绩邑人立德政碑】袁仁敬【开元中杭州刺史时宗自择诸司长官以仁敬刺杭诏宰相诸王御史以上祖道洛濵赐诗亲书以宠其行仁敬治郡之暇尝种九里松】刘晏【天宝末假守余杭会永王璘事晏因发义兵坚壁以待璘闻晏有备遂自晋陵西走晏终不言功召迁彭原太守】陈允升【上元间为余杭令有李复继之俱有政绩民为立碑颂德】李泌【大厯中为杭州刺史有风绩郡中卤水不可饮泌乃引湖水入城为六井大为民利】杜泳【贞元中为于潜令尝开紫溪河溉田又凿渠以通舟楫民防其利】白居易【长庆初为杭州刺史始筑隄捍钱塘湖钟泄其水溉田千顷复浚李泌六井民赖其利】归珧【宝厯间为余杭令因汉陈浑故迹置上下湖溉田千余顷又筑甬道通西北大路髙广径直百余里行旅无山水之患】周宝【僖宗时为杭州刺史羣盗蠭起宝募诸县乡兵讨之民赖以安】宋翟守素【太宗时钱氏献其地诏守素为两浙兵马都监安抚诸郡人心甚悦即以知杭州】范旻【知杭州钱氏据两浙民苦其政旻既至悉条奏请蠲除之太宗从其请】张咏【咸平初知杭州遇岁歉民私鬻盐者輙寛之民有子与壻讼家财者壻言妻父临终命掌赀产此子才三岁遗书令异日三分付子七分与壻咏曰汝妇翁智人也若以七分与子则子死汝手矣亟命以七给子三给壻时皆服其明决】薛映【知杭州临政敏鋭庭无留事吏不能欺以治最称】夏侯峤【咸平中江浙饥以峤为巡抚使所过疏理刑讼存问耆老务从寛简人以为便】王济【景德间知杭州吴越俗尚华靡济以质素矫之濬钱塘湖増置斗门以防溃溢之患民赖其利】马亮【大中祥符间知杭州先是江涛大溢调兵筑隄未就亮既至处以方畧隄遂成百姓赖焉】李及【干兴元年知杭州治尚简严恶杭人风俗轻靡未尝事晏游一日冐雪出郊独造林逋清谈至暮而归居官数年未尝市吴中物比去惟市白乐天集一部】俞献卿【景祐间知杭州一日暴风江潮溢决隄献卿凿西山石作隄数十里民用便之】司马池【宝元间知杭州时江钧张从革为两浙转运使恶池诬以事条奏之降知虢州池未谪时吏有盗官银称为钧偿私费而从革之姻犯税或谓可以此报之池忍不较人以为长者】郑戬【庆厯初知杭州浚治西湖民赖其利事闻诏本郡岁治如戬法】杨偕【知杭州忽大风驱潮江岸齧去大半偕急督人断防卒免垫溺于是条上全筑方畧诏发江淮之役遂成新隄】张去华【知杭州两浙自钱氏赋民丁钱有死而不免者去华建议除之】范仲淹【皇祐初知杭州时郡中大饥殍殣枕路仲淹发粟及募民存饷为术甚备又谕诸寺工作贸易饮食以惠贫者自是两浙惟杭州晏然民不流徙】张方平【知杭州言畿内税赋之重及请减定刺配刑名等法久之拜翰林学士再知杭州】孙沔【再知杭州明敏果敢有吏材卒着能迹仁宗尝解御带赐之】李兊【皇祐间知杭州仁宗飞白书安民字赐之兑介静简严年老而精明有所举措要使民便安之】梅挚【嘉祐间知杭州仁宗赐诗以宠其行摰以诗首章名堂曰有美】王琪【知杭州政尚简静每疾俗吏饰厨传以沽名誉故待賔客颇简畧间造飞语起谤终不自恤】余良肱【知杭州江潮善溢漂官民庐舍良肱累石隄障之潮不为害时属官王陶负气府帅挟憾欲按之良肱不可曰使陶以罪去是以直不容也】蔡襄【治平间知杭州为政精明吏不能欺】陈尧佐【为两浙转运副使钱塘江篝石为隄隄再岁辄壊尧佐请下薪实土乃可坚久丁谓不以为是后卒如尧佐议】胡宿【知杭州清俭谨黙内刚外和临民笃恭不畧细故人多爱之】赵抃【熈寜间知杭州岁旱民病朝廷议欲筑城抃曰民未可劳罢之杭故多盗闻抃性寛盗益甚抃取其情重者配他州余遂散去境内以清】陈襄【知杭州能抚循其民以唐李泌六井久废命工讨其源流渫而甃之井乃可食虽遇旱岁民用沛然】苏颂【知杭州时吴越荐饥一日出遇百余人遮道诉转运司责逋钱甚苦颂释之期以岁月使偿官转运使怒欲奏颂而偿者竟先期至尝宴有美堂闻将兵结集郡人恐惧颂谈笑自如密谕兵官捕为首者逮夜防散而坐客不知】崔遹【元丰间为于潜令有遗爱尝兴元丰塘为邑人利至今呼为崔长官塘】苏轼【通判杭州时行新法轼每因法以便民元祐初知杭州值大旱饥疫轼请免本路上供米三之一及得赐度僧牒易米又减价粜常平米以济之仍遣使督医分坊治病全活者甚众民为立生祠】杨时【为余杭令以教化为先务不为烦苛临事剸裁未尝形之顔色后去官民懐其惠立祠祀之】张阁【大观中知杭州杭久阙守郡事废弛阁经理有叙首去恶少之为民害者郡人为立生祠】韩瓘【政和初为于潜令兴利除尝游憩于岝防山之东轩后人因目为昌黎馆以寓去思】江袠【宣和间为余杭令政称神明有水利记以纪其绩】章谊【通判杭州建炎初陈通作乱谊聚七县弓兵以张声势贼平旋加抚定人皆徳之】刘诲【建炎中金乌珠军至杭州守臣康允之弃城退保赭山时谊自楚州赴召在城中军民推之以守后死于难増直龙图阁】朱跸【为钱塘令金兵至杭州跸领士卒迎战欵敌使民得为逃死计跸中流夫伤甚犹叱左右负已击敌后数日遇害】李光【知临安府髙宗欲移跸临安光经营撙节不扰而办奏减两浙积负及九邑科配以示施徳自近之意】吕颐浩【知临安府处事有绪豪右莫敢犯禁始置监渡官定舟人多寡自是少风涛之厄】梁汝嘉【临安阙守火盗屡作命汝嘉摄事汝嘉修火政严巡徼盗发辄得火灾亦息遂命为知府】邵文炳【绍兴间知于潜县兴水利减山乡折米之直后登中书民懐其德政与叶衡同祠县南号二贤祠】叶衡【绍兴间知于潜县户版积富民多隐漏贫弱困于陪输衡定为九等贫者顿苏征科为期限榜县门不遣一吏而赋自足岁灾蝗不入境治为诸邑最】张杓【淳熈中再知临安府抚良戢奸恩威并用时有外戚犯罪夤縁求免杓曰吾官可去法不可屈权要多畏惮之】周淙【知临安府上言自古风化必自近始陛下躬履节俭以示四方而贵近奢靡殊不知革乃条上禁革十五事上嘉纳之】徐谊【知临安府宰相赵汝愚雅器谊除授建明多咨访而行时韩侂胄恃功望谊言宜饱其欲而远之汝愚不听后果为国患】袁韶【嘉定中知临安府几十年理讼精简平反寃狱甚多道不拾遗里巷呼为佛子】吴潜【理宗时以吏部尚书兼知临安府上论艰屯蹇困之时以反身修德以求亨通之理乞遴选近族以系人心而俟太子之生帝嘉纳之】赵希磐【绍定中知余杭县政尚清净邑里安谧撤新县治不劳民而成】元戴表元【临安府学教授宋末文章气萎□而辞骩骳表元慨然以振起斯文为己任遂以文章大家名重一时】庆通【以平章镇海宁州州距杭百里地濒海硗瘠民甚贫居二年盗息而民阜在任七年劳绩甚着】臧梦解【至元中知海宁州刚直亷慎门无私谒差役皆当其富贫而吏无所预以致户増田辟政平讼简为诸州最】库库【浙江行省平章以重望居髙位雅爱儒士甚于饥渴而四方文人翕然宗之】张思明【两浙运使岁课羡余僚属请増数上之思明曰盈缩不常万一以増为额是我希一已之荣遗百世之害也】王都中【两浙运使旧制灶户三年一推排任事者久不举行都中请于行省徧诣诸场验其物力髙下以损益之公私皆便】王克敬【两浙运使减民食盐有逮犯私盐者以一少妇至克敬怒曰岂有逮妇人千百里外与吏卒杂处者污教甚矣自后不许着为令】李廷佐【两浙运使严明有才干悉心盐防之事凡亭民不便者罢之吏胥黩货者斥之暇则与儒生讲论经史声誉赫然】赵孟頫【江浙等处儒学提举博学多闻操履纯正以诗文鸣世】陈旅【江浙儒学提举资禀颖异于书无所不读翰林学士虞集雅爱重之】黄溍【江浙等处儒学提举天资頴悟博极羣书以文学名四方】梁曽【杭州路总管户口复者五万四千余又请禁暮夜鞫囚游街酷刑朝廷是之着为令】苏天爵【江浙行省参政江浙财赋居天下十七事务最烦剧天爵条分目别细巨不遗】赵琏【杭州路总管强毅明敏吏民咸服其明决尝集议均徭役之法民以为便】吴元珪【皇庆初为江浙行省左丞江淮漕臣言江南殷富葢由多匿腴田请再检覆元珪言江南平已久户有定籍田有定亩一有动摇其害不细执论不见听遂移疾去】王昌【延祐初为余杭尹政绩着闻惠及傍邑后转徽州路推官及卒还葬余杭观国山下民思之立石颂其功且塑像祀之】樊执敬【浙江行省参政时徽饶冦犯杭执敬引兵拒之与贼遇射死七人贼众拥至呼降执敬怒叱之曰恨不碎汝乃夺刀砍贼因中枪而死诏封鲁国公】董抟霄【浙东宣慰副使时徽饶贼陷杭州乃进兵迎贼夹击之贼败遂复杭州据要路追杀大破之复于潜昌化其功甚伟】本朝王兴福【洪武初知杭州府为政明于大体不尚苛刻民赖以安去任民遮道送之兴福谢曰非我之政能惠尔民实尔民能奉教条以成我也寻陞吏部尚书】王徳宣【洪武初知杭州府约己以亷劳于抚字崇儒道作兴士类捐俸置书藏于学】王钝【洪武初为浙江布政使持身亷介涖政勤敏吏胥慴服尝伐石以捍江涛民免垫溺岁旱祷雨即应忧民之心不遑寝食民咸德之】黄信中【洪武中为钱塘知县为政不苛民皆信服官满当去民相率乞留命为杭州知府】丘子强【洪武中为余杭县丞简重有威赏罚明信公庭肃然吏胥无敢虐乡民者】王玘【洪武末浙江按察司佥事振肃风纪务询民瘼属司畏惮民受其惠时称得风宪体】辛彦博【洪武末为浙江按察使永乐中迁浙江左布政使在任有善政不尚苛暴得吏民心】易英【洪武末为浙江布政司参政政尚寛平明于大体奬励儒生务期成效尤嗜诗书公务之暇手不释卷】王良【洪武末左迁浙按察使靖难闻变其妻自投于池良为殓毕遂举火阎室自焚死省志】虞谦【永乐初知杭州府锄强扶弱涖政严明奸吏畏服豪黠屏迹劝学兴礼士知励行寻陞右副都御史】叶宗行【永乐初以言事称防擢知钱塘县清白自持令民自占甲乙第其髙下书之于册用是赋役均平词讼亦简】李素【永乐中浙江按察司副使在任发奸擿伏深知民隐聴讼折狱下无遁情执法平而吏民服】戴同吉【宣徳初浙江布政司右参议旬宣劳来务尽职业省志】许铭【宣德初为浙江按察司副使持宪严明豪贵人不敢干以私而兴利除害民莫不感服省志】陈镒【宣德初为浙江按察司副使用决寛平民甚信爱省志】轩輗【宣徳中浙江按察使俸资之外一毫不取累官尚书清操始终一致省志】胡轸【宣德末左迁浙江盐运同知持身亷俭风裁凛然寻陞本省副使督学士人宗之省志】陈复【正统初知杭州府公正亷明济以简静忧去民保留之起复特命再任省志】孙原贞【正统间巡抚浙江平处州寇乱奏置泰顺云和宣平景寜四县经理之功到今称之省志】韩雍【以兵部侍郎出为浙江参政素望服人且兴利除害靡不允当省志】陶成【正统间浙江佥事不激不随狱多平反后死于金衢剧盗兰谿龙游皆立祠祀之省志】余子俊【天顺初浙江左布政以承流宣化为己任尤留心于水利农田民多受益焉省志】张悦【天顺中浙江按察司提学佥事士人帖服诸所奬拔往住取髙第为闻人省志】杨继宗【天顺中浙江按察使军民爱之如父母官吏畏之如神明省志】林同【天顺中浙江参政督粮均赋防民浙人德之省志】邵宝【成化初浙江按察使寻转右布政两有政声省志】杨瑄【成化初浙江按察司副使缮缉墩候修筑海塘寻陞本省按察使尤力持宪度云省志】佀钟【成化中巡按浙江民隐官邪无不洞悉彰瘅所及贜吏望风解印而民间晏然省志】刘大夏【成化末浙江左布政勤抚字缓催科移檄郡县务在节用爱人提调治二年乡试得王守仁胡世宁孙燧诸人省志】张敷华【治初浙江右参议抚定景宁矿盗不假兵力寻陞本省右布政风采愈凝重省志】戴【治中浙江按察使肃清宪度不为物挠而意常近厚事多反平军民感戴省志】彭泽【治中浙江按察司副使持宪严明好善疾恶一洗脂韦软媚之习君子谓其得于理学者为多省志】李逊学【治中以佥事督学浙江寛而有制甄别不爽教人以敦行尚实为本士习亦为少变云省志】席书【治末浙江按察使服御俭约寮属多所感化公余惟喜论学尝着鸣寃録以明陆象山之寃学者多所开悟省志】何塘【正徳中浙江提学副使古貌古心文章粹然一出于正浙士人师尊之】许赞【正徳中浙江左布政使不激不随甚多惠政省志】李承勋【正德中浙江按察使持宪易弊上下帖然问学多所自得省志】
　　流寓干宝【本新蔡人徙居盐官博览书记着晋纪二十卷直而能婉时称良史作搜神记三十卷人谓鬼之董狐仕晋为始安太守】裴觉【本长安人唐光啓中为杭州刺史属董昌作乱兵兴道阻觉遂留家于杭子坚仕吴越钱氏累官至丞相】鲜于枢【其先涿郡人后居杭枢风流文雅善为诗歌尤工行草吴兴赵孟頫以能书名世亦推重之为元江浙行省都事迁太常典簿致仕】苏尔约苏哈雅【元功臣阿尔哈雅之孙生而神彩秀异膂力絶人及长忻节读书吐辞为文出人意表仕为翰林侍读学士称疾辞还江南卖药钱塘市中诡姓名易服色人无有识之者自号酸斋】邓文原【绵州人父漳徙钱城因家焉至元中辟为杭州路儒学正累迁至浙西江东湖南亷访使所至多所平反仕止国子祭酒翰林侍讲学士为人内严外恕博学能文卒諡文肃】张翥【元晋宁人父为饶州安仁县典史又为杭州钞库副使翥少时豪放不羁好蹴踘喜音乐父忧之翥一旦翻然易业闭户读书在安仁受业大儒李存未几留杭又从仇远先生学遂以诗文知名后累官翰林学士承防封潞国公】
　　人物汉张俨【余杭人好学有贤德遭汉末之乱尝开圃种瓠以所售钱造桥不乐营利乡人重之】孙钟【富春人性至孝以种瓜为业一日有三人来钟设瓜及饮三人曰示子葬地下山百步勿反顾钟不六十步回看见三白鹤飞去遂其母钟后生坚坚生防权权后建国为吴称帝传亮休皓凡四世】三国全琮【钱塘人父柔汉末举孝亷补尚书郞右丞累官桂阳太守尝使琮将米数千斛入吴市易琮悉以赈贫不及归报柔更竒之后仕吴为奋威校尉领东安太守治富春招集流窜数月得万余人加右大将军】凌统【余杭人父操从孙策讨江夏中流夫死统年十五摄父兵从吴孙权征讨有功拜偏将军在军旅亲贤接士轻财重义有国士风】郭成【富春人夙着节义乘扁舟泛五湖以书剑自娱吴黄武中征拜武义校尉迁黄门侍郞后封永兴富春二县侯】丁谞【钱唐人出于役伍顾卲拔而友之为立声誉扬其善以并陆全之列仕吴至典军中郞世以卲为知人】晋褚陶【钱塘人听慧清谈年十三作鸥鸟水硙二赋见者竒之张华谓陆机曰君兄弟龙跃云津顾彦先鳯鸣朝阳谓东南之寳已尽不意复见褚生后官至中尉】范平【钱唐人研穷典坟吴时举茂才累官临海太守有异政太康中召不起卒赐号文正先生三子奭咸泉并以文学至显官克世其家】郭文【临安人居大涤山尝有猛兽张口向文文视其中有横骨乃以手探去之明旦兽置一鹿于室前王导闻其名遣人迎置之西园朝士咸往观之文頽然箕踞傍若无人居导园七年后归临安山中时颇尚其风致】南北朝卜天与【余杭人善骑射有勇力容貌严毅宋文帝擢为广威将军太子劭入弑事变仓卒诸将望风屈谢天与独射击之臂断乃遇害】吴喜【临安人少知书兼习战阵宋时领兵征计屡建大功仕至都督豫州诸军事】朱谦之【钱唐人数岁父昭之为族人幼方焚死不胜哀戚长即手刄杀幼方自诣县狱令上其事南齐世祖嘉其义赦之】顾欢【盐官人年六七岁父使之田中驱雀欢作黄雀赋而归雀食稻过半父怒欲挞之见赋乃止贫无以受业每于舍后听人诵书无遗忘者夕则燃松节读书有孝行母亡水浆不入口者七日庐于墓遂隐不仕南齐髙帝召为太学博士不就】范元琰【钱塘人性嗜学博通经史家贫以园疏为业尝出行见人盗其菘遽退走母问其故对曰畏其愧耻故也或涉沟盗其笋元琰因伐木为桥以渡自是盗者大慙一乡无复鼠窃齐梁之间累征辟皆不就】范述曽【钱唐人仕南齐官太子步兵校尉为人謇谔多所谏诤寻拜永嘉太守诏褒美其政后仕梁为太中大夫生平所得俸禄尽以分施卒之日家无余资】戚衮【盐官人仕梁为太学博士简文在东宫召衮及诸儒讲论令中庶子徐摛质难摛辞辩纵横诸儒慑气衮精采自若领答如流众皆服其博识所着冇礼记义四十卷】顾越【盐官人祖道望父仲成俱显于齐梁越自幼承家学于书无所不读仕梁为参军尝侍读议论宏远武帝深重之侯景之乱避难东归贼数授以爵位不受卒年七十七所着有毛诗等疏义四卜卷】杜之伟【钱唐人少精敏有逸才十五徧观文史及仪礼故事仕梁为中书侍郞领大著作陈髙宗即位加鸿驴卿迁太中大夫为文温雅博赡有文集十七卷】杜棱【钱唐人少落泊不为时知颇涉书传仕陈监义兴琅琊二郡文帝嗣位以预建立功封永成县侯仕止侍郎防军卒諡成配享武帝庙庭】骆文牙【临安人年十二相者云此郎容貌非常必将远致陈文帝初避地临安文牙母知非常人賔待甚厚文帝立封临安县侯位越州刺史仕至散骑常侍入直殿省】隋陆知命【富阳人好学识大体以正介自持大业初拜侍御史侃然正色百僚敬惮卒赠御史大夫】许善心【新城人读书万卷文帝曰我平陈国惟获此人大业中为礼部侍郎后为宇文化及所害子敬宗曽孙远】顾彪【余杭人大业中为秘书学士所着有古文尚书义疏二十卷】鲁仲逵【余杭人大业中为国子助教所着有毛诗章句义疏四十二卷】唐褚亮【钱唐人自少警敏博通图史陈后主召见赋诗江总诸词人皆服其工后仕唐为文馆学士官至散骑常侍卒年八十八赠太常卿陪昭陵】褚遂良【亮子博涉文史工楷贞观中歴官谏议大夫兼起居注太宗曰朕有不善卿亦记耶对曰臣职在载笔君举必书迁黄门侍郞参综朝政寻受顾命辅髙宗迁尚书右仆射帝将立武后遂良力諌不纳乃置笏殿阶叩头流血曰还陛下笏乞归田里后累贬爱州刺史竟以忧卒】褚无量【盐官人家临平湖有龙出人皆走观无量尚幼读书若不闻众异之擢明经迁司业中宗将南郊诏以皇后为亚献无量极谏之宗即位迁左散骑常侍】许逺【新城人祖敬宗为文学馆学士远寛厚长者安禄山反与张巡同守睢阳城陷不屈死宣宗时图像凌烟阁】章成缅【于潜人家贫笃学事亲着至行防母庐墓乌鹊来巢麋鹿共处贞元中表其门人以章孝标称之】凌凖【富阳人有谋畧尚气节读书为文章擢校书郎朱泚之乱以谋画佐元戍有大功累迁殿中侍御史进翰林学七后谪连州卒所着有后汉书春秋二十余万言】钱镠【临安人黄巢乱镠以乡人破走之刘汉宏遣兵屯西陵镠以八都兵讨之遂破越州以奉董昌而自居于杭及昌反镠遣人执之归杭昭宗拜为镇海镇东两军节度使梁封吴越王子文穆王元瓘孙忠献王仁佐至忠懿王俶纳土于宋】吴公约【余杭人黄巢之乱公约以镇遏使从董昌败巢于西鄙徐防据姑苏授北面诸军行营招讨使御之摧锋破鋭日有声称累官至秋曹民部二尚书寻迁左执法公约薄于进取为将三十年家无长物】马绰【余杭人尝从董昌于越州及昌僭叛遂弃家奔钱镠累官两浙行军司马后表授雄武军节度使同平章事】杜建徽【新城人少勇强大有志从钱镠征伐辄单衣入阵屡立大功歴官自武安都将累迁昭化军节度使吴越国丞相封郧国公卒諡威烈】罗隐【新城人有能诗名尝説钱镠举兵讨朱温曰纵无成功犹可退保杭越奈何交臂事贼为终古之羞乎唐光啓中镠表为钱塘令辟为掌书记后为给事中迁发运使所着有江南甲乙集等书】成及【钱塘人父贞国子博士及以笃厚为乡里所重干符中代闻人宇掌八都兵刘汉宏作乱与钱镠同讨平之累官兵部尚书常州防御使迁检校太师兼侍中】阮结【钱塘人中和间以征刘汉宏功授散骑常侍后又征常润二州累迁户部尚书】五代薛温【钱塘人汉干祐中吴越王俶迁废王倧于衣锦军私第遣温将兵卫之胡进思屡语于俶杀倧不许文谋于温温拒之进思乃夜遣方安等二人逾垣而入温率众救之毙安等于庭中倧获全后累官镇国都指挥使睦州刺史卒諡正显】曹圭【仁和人家临平少有胆气唐末仕吴越为嘉兴都将准人围嘉禾圭与其族人师鲁守之淮人望气曰此虽孤城中有贵人不可围也嘉禾平圭以功授苏州刺史子仲达性仁厚仕吴越累官至丞相卒諡安成师鲁形短而多智人号为曹晏婴】宋钱惟演【俶子幼有俊才能文章咸平中献其所为文拜翰林学士仕至兵部尚书枢密使卒赠侍中諡文僖】钱易【惟演族子年十七举进士御试三题日中而就太宗尝诏苏易简曰朕恨不与李白同时易简曰有钱易者李白才也后举进士甲科累迁翰林学士易及其子彦远明远孙勰族孙藻并中贤良方正科】孙承祐【钱塘人初仕吴越王俶累官镇海镇东两军节度副使后从俶克常州有功为平江军节庭使及俶纳土徙防宁军节度】崔仁冀【钱塘人事吴越钱俶为通儒学士太祖尝谕俶使入朝仁冀吿俶曰主上英武所向无敌保族全名上防也俶然之太宗时俶与仁冀决防纳土且荐其才能于是擢卫尉卿】杨大雅【钱塘人十岁作雪赋以文行知名咸平中上书自献所为文二十余万言召直集贤院歴右谏议大夫集贤学士知亳州所着有大隐集三十六卷子洎濬泳渐沆沨欧阳脩其壻也】林逋【钱塘人少孤刻志为学性恬澹好古弗趋荣利善行书喜为诗多竒句不存藳或劝録之逋曰吾方晦迹林壑安用名世仁宗时卒赐諡和靖先生赙以粟帛居西湖二十年未尝履城市逋不娶无子教兄子宥登进士宥子大年英宗时为侍御史】郎简【临安人幼孤贫嗜书景德间登进士第知福清县邑人为立生祠调随州推官及引对真宗曰简歴官无过而无一人荐是必恬于进者特改秘书省著作佐郞以工部侍郞致仕卒年八十九】唐肃【钱塘人七岁诵五经登进士为奉州司理有人夜宿逆旅而同宿者杀人亡去旦起血汚其衣为吏所执不能明遂自诬服肃为白其寃数日果得真杀人者仕至龙图阁待制三司度支副使】盛度【余杭人端拱初进士歴官翰林学士拜参知政事迁知枢密院事后以太子少傅致仕家居图书未尝释手卒諡文肃】元绛【钱塘人天圣中进士为江西转运使侬智髙反岭南而肃军邕州绛供军饷有功累迁翰林学士工于文辞一时名人皆推许之拜参知政事后以太子少保致仕卒諡章简有文集数十卷】谢绛【富阳人父涛有文行进士起家累官至太子賔客绛举进士甲科为兵部员外郞为人修洁醖借以文学知名尝歴州县所至大兴学舍有文集五十卷四子皆仕于时】谢景初【綘子庆厯间登进士第知余姚县有政绩以屯田郞致仕博学能文尤长于诗弟景温皇祐初进士累官宝文阁直学士知开封府景平亦登皇祐中进士好学着诗书传説数十篇仕终秘书丞】李用和【杭州人章懿皇太后弟也累官彰信军节度使检校侍中卒赠太师封陇西郡王初仁宗以太后不逮养故于外家褒宠特厚用和列位将相能小心静黙推远权势论者以此称之子璋玮珣皆至大官能守其家法】唐询【肃子登进士除尚书工部员外郞迁江南转运使擢起居注出知苏杭青三州拜翰林学士有集三十卷子坰熈宁中为监察御史】强至【钱塘人为文简古不徇俗举进士宰相韩屡荐馆阁不果终祠部郞卒赠金紫光禄大夫子浚明渊明陟明皆登进士渊明歴礼部尚书翰林学士承旨终资政殿学士諡文宪】沈遘【钱塘人仁宗朝进士第二歴知杭州为人疎儁博达明于吏治迁知开封府每蚤作视事逮午而毕庭无留人官至翰林学士弟辽好学尚友趣操髙爽官奉礼郞摄华亭县为文雄竒峭丽尤长于诗】周邦彦【钱塘人涉猎书史性落魄不羁元丰中献汴都赋万余言多用古文竒字神宗异之自诸生召为太学正有文集二十四卷世传其词调最工仕至徽猷阁待制知顺昌府】陆诜【余杭人第进士有御边才熈宁中镇抚西夏复靖交阯之难仕至天章阁待制知谏院】虞策【钱塘人嘉祐间登进士第哲宗时为监察御史进右正言数上书言事多见施行仕至吏部尚书枢密直学士弟奕元丰间进士歴官光禄卿户部侍郞卒赠龙图阁学士】唐恪【钱塘人以防登第累官户部侍郞徽宗时京师暴水至汴再溢付恪治之浃旬水平因上疏愿谨天戒后拜少宰兼中书侍郞金人陷汴立张邦昌逼取百官推戴状恪既书名仰药而死】沈晦【遘孙徙居崇徳博览强记善缀文宣和中进士第一人授著作佐郞后歴守数郡终徽猷阁直学士】孙鼛【钱塘人以父任补官累迁屯田员外郞鼛微时与蔡京善尝曰蔡子贵人也然德不胜才恐贻天下忧至是与京不协京怒使言者诬以他谤提举鸿庆宫起知单州卒諡通靖】吴师礼【钱塘人太学上舍赐第徽宗时为开封府推官治蔡王狱不使诬及王人服其公累迁右司员外郞以直秘阁知宿州卒兄师仁笃志励学有孝行官太学博士】滕茂实【临安人靖康初以工部侍郞副路允廸出使为金人所留即自为哀辞且篆宋工部侍郞滕茂实墓九字取奉使黄幡裹之以授其友董诜钦宗至北茂实具冠帻拜伏号泣请随行金人不许迫令易服且欲大用茂实力拒不从忧愤成疾卒诜归上其事赠龙图阁直学士官其家三人】张九成【钱塘人年十四乡贡辟雍从杨时学绍兴初以直言对防上及两宫下及阉寺忠愤激烈无所顾避仕至礼部侍郞以与秦桧议论不合谪居南安军后起知温州理宗时赠太师追封崇国公諡文忠】凌景夏【余杭人绍兴初进士擢秘书正字言和议之非秦桧憾之后歴官中书舍人知襄阳府迁吏部侍郞多所建明】樊光逺【钱塘人绍兴中省试第一除秘书正字上疏极诋时弊出为阆州教授后召为秘书丞迁监察御史】何铸【余杭人政和中进士绍兴中拜御史中丞秦桧陷岳飞命铸鞫之铸白其寃桧不悦铸曰铸岂区区为一岳飞者强敌未灭无故戮一大将失士卒心非社稷之长策桧语塞讽万俟卨使论铸私岳飞欲窜岭表帝不从仕止资政殿学士卒諡恭敏】黄黼【余杭人乾道问第进士迁太常博士论对称防进秘书郞寻除两浙转运副使时毗陵民饥取糠粃杂草根为食郡县不以闻黼取民食以进乞损僧牒缗钱济之全活甚众仕至权刑部侍郞】赵汝谈【余杭人淳化中进士尝定疑义数十条朱熹异之佐丞相汝愚定大策累献备边计歴官江西提举后入对言多剀切兼直学士院权吏部侍郞复疏边事楮法上称叹之进权刑部尚书卒汝谈天资絶人自少至老无一日去书册所着有经注】赵汝谠【汝谈弟少倜傥有轶材折节读书与兄齐名上言乞斩韩侂胄坐废后登嘉定初进士为太社令徙湖南迁知温州】钱端礼【俶六世孙祖景臻尚仁宗公主父忱髙宗时拜检校少保尝御书忠孝之家四字赐之后封荣国公端礼累官知临安府尝建明用楮为币孝宗朝参知政事孙象祖嘉定初为左丞相】洪咨防【于潜人嘉定初进士歴官监察御史论权归人主政出中书天下未有不治又言讲明圣学六条迁吏部侍郞进刑部尚书拜翰林学士知制诰为人鲠亮忠慤驰骛艺文所着有内外制奏议诗文集】金渊【临安人嘉定中进士歴官右正言兼工部侍郞国子祭酒迁谏议大夫礼部尚书进端明殿学士签书枢密院事】李宗勉【富阳人开禧初进士嘉熈中累迁至左丞相兼枢密使守法度抑侥幸不私亲党尤乐闻谠言身居台辅家若贫儒卒赠少师諡文清】叶时【仁和人操履端凝与朱文公相友善累官至龙图阁学士卒諡文康所着有礼经防元竹埜诗集】赵景纬【于潜人少勤学恨不及游朱文公之门淳祐初登进士第官至礼部侍郞卒赠中奉大夫諡文安景纬天性孝友雅志冲澹亲殁无仕进意史称为醇儒】叶李【杭州人少有竒质为人刚直不阿理宗时为太学生上书攻贾似道窜漳州宋亡归隐富春山元世祖素重其名屡召授以官不就一时大政事皆参决之后特授中书右丞卒谥文简】元杨戴【其先浦城人徙杭因为杭人少孤博涉羣书年四十为国史院编修官延祐中举进士歴宁国路推官载为文以气为主而诗尤有法常曰诗当取材汉魏而音节以唐为宗每诗出学者传诵之】吾衍【杭州人性简傲尝自比郭忠恕工书小篆尤精为诗效李贺清丽无尘土气所着有尚书要畧九歌谱説文续解等书】本朝胡祯【钱塘人洪武中仕至刑部尚书莅政严明狱无留滞】瞿佑【钱塘人洪武中为宜阳县学教谕迁国子助教永乐初推周府长史致仕卒佑博学能文有集数卷】邹济【余杭人为人和易不见崖岸举明经授本县训导荐入翰林与修洪武实録总裁永乐大典累迁左春坊左庶子宠赉甚厚寻陞少詹事卒之日家无余资惟藏书数千卷而已赠太子少保諡文敏】姚肇【富阳人性聪敏有孝行洪武中举孝亷试太常寺丞以勤慎称陞云南右参议论楮币塞盐井皆切时弊官至福建布政使致仕卒年八十四】方賔【钱塘人洪武中太学生歴官郞署有声永乐中累陞兵部侍郞终本部尚书才识通敏名重一时云】于敬【钱塘人洪武中领乡荐歴任监察御史春坊中允累陞江西布政使才能著称士林重之】王洪【仁和人学博才敏于人少许可年十八举进士授行人歴官吏科给事巾翰林院检讨与修永乐大典为副总裁陞侍讲三典文衡公于取士所着有毅斋集】柴车【钱塘人永乐中累官兵部侍郎正色率下人畏敬之宣德间将兵征元戎有功陞本部尚书累受制勅褒奬】蒋骥【钱塘人洪武末登进士第授行人出使以清谨称寻入翰林为检讨宣德初陞侍讲与脩两朝实録成进陞侍讲学士寻拜礼部侍郎卒】蒋晖【钱塘人工六书永乐初被荐授中书舍人宣德间陞礼部郎中兼翰林侍书致仕卒】沈升【海宁人永乐初登进士第入翰林为庶吉士授刑部主事与脩五经四书性理大全仕至太仆寺少卿卒于官】徐琦【钱塘人徙宁夏永乐中登进士第累官兵部侍郎正统间陞南京兵部尚书以根本重地特受委托卒諡贞襄】孙子良【海宁人永乐间登进士第为翰林庶吉士与脩永乐大典擢兵部郎中谪交阯召还授交阯参议寻陞山东防政所着有螺城集】吴登【钱塘人永乐中以文学荐擢礼科给事中日侍宸翰终鸿胪寺丞】于谦【钱塘人永乐末登进士授御史累陞兵部右侍郎景泰初进本部尚书力拒南迁妄议京师赖之以安英皇复位石亨等诬以迎立外藩赐死成化初赠少保諡肃愍名臣録】陈信【仁和人以推择为吏即知守亷宣德间以阳武侯荐録擢大理评事改南京西城兵马副指挥以亷能陞苏州府通判虽苏治烦剧而信裁剸无留事且持以确守民甚爱之寻乞致仕行李萧然行路称叹省志】项麒【仁和人正统丁卯举人除南京吏部司务陞工部员外改南京刑部寻陞郎中未几以疾乞归文学亷孝卓冠时俗家居三十余年闭户以终省志】郑环【仁和人天顺初进士及第第一授翰林编脩歴司经局洗马太常少卿亷介方正不妄取与家居不践公府一时翰林鲜见其俦云省志】方铨【新城人天顺壬午乡举任安陆州学正以身为教恩义兼尽成就之士甲于一时从子源由贡三歴训导教谕所至以善教称以举人知婺源龙溪二县有贤名当时称善教善政者必曰方氏省志】江澜【仁和人成化中登进士第入翰林为庶吉士授编脩歴侍读学士吏部侍郎知自守畏清议陞南京礼部尚书子晓晖俱举进士省志】李旻【钱塘人成化末登进士廷对擢第一授脩撰歴两京国子祭酒明习典礼振举师模仕至南京吏部侍郎省志】胡世宁【仁和人治初登进士授德安府推官有政声陞南京刑部主事员外不屈刘瑾党刘琅累官江西按察副使上疏极论宸濠反状戍辽东濠诛起湖广按察使至南京兵部尚书諡端敏省志】邵鋭【仁和人正德初举礼部第一登进士入翰林为庶吉士后督学江西福建抑浮崇雅士习丕变歴湖广防政河南按察使广东山东左右布政使咸有惠政进太仆卿引疾归平生不立门户闇然日章卒諡康僖省志】
　　列女姚氏【元余杭人居山谷间夫出刈麦姚居家执爨母何氏往汲涧水乆而不返俄闻覆水声亟出视则虎衔其母姚仓卒往逐之即以手殴虎脇隣人执器械以从虎置之而去姚负母归求药疗之】朱氏【杭州人黄仲起妻至正十六岁张士诚防杭驱诸妇至其门责令监守期日暮且至朱惧受辱遂与女俱缢死妾冯氏叹曰我生何为亦自缢既而仲起弟妻蔡氏抱其防子与乳母汤氏皆自杀】畏吾氏三女【家钱塘诸兄逺仕不归母思之疾三女欲慰母意乃共断髪誓终身不嫁以养母同力侍防四十余年以寿终】平氏【仁和人年十九归同里何富五年而富没越五月生男誓不再适事舅姑惟谨抚孤至成人四十年如一日有司以闻洪武间表其闾省志】
　　仙释许迈【晋永和间入临安西山登岩茹芝悠然自得遂更名元字逺游着诗十二首论神仙事莫测所终皆谓之羽化云】闾丘方逺【其先齐人防辩慧学于庐山道士陈悟又传法録于天台叶藏质尤好儒学诠太平经为十三篇景福中始居余杭大涤洞吴越王钱氏厚加礼遇奏请赐紫又奏号同先生重建天柱宫以居之一日入斋中作控鹤坐怡然而逝有异香满室】马自然【其先盐官人世为小吏自然独好经史工文学尝徧游方外至湖州醉堕霅溪经日而出衣不沾湿指溪水能令逆流宋大中祥符间卒葬于其家东园明年东川奏梓潼县有道士马自然白日上升杭州发其冢止存竹杖】邓牧【钱塘人能通庄列诸书下笔追古作者尝居余杭洞霄宫之超然馆经月不出四方名胜以文字请者交至非其人虽购之弗与元大德间无疾而逝所着有洞霄志文藁】张天雨【元杭州人宋崇国文忠公九成之裔早从方外学风裁凝峻工书善诗謌与吴兴赵孟頫浦城杨载蜀郡虞集诸公为文字交尝居茅山着茅山志自号句曲外史】黄公望【富阳人聪敏絶伦通百氏説尤工画山水运思落笔出人意表元至元中浙西亷访使徐琰辟为书吏未几竟弃去更名坚号一峯又自称大痴道人放浪江湖年八十余卒】周思得【钱塘人少頴悟从四十三代天师张宇初读道家书本朝永乐初召至京尝扈从北征宠赉优厚宣德正统间累封崇教道髙士领道録司事卒年九十二赠通灵真人】道潜【于潜人通内外典能文章尤善为诗苏轼守杭日卜智果精舍居之又为作参寥泉铭苏辙称其诗无一点蔬笋气体制絶似储光羲非近世诗僧比】惠勤【余杭人尝从欧阳脩游三十余年脩称其为人聪明才智有学问尤长于诗苏轼有赠钱塘勤上人诗序】明本【号中峯杭州人防聪悟博涉书史为文未尝搆思援笔立就四方从防者甚众元仁宗赐号广慧禅师及殁文宗赐諡智觉元统中诏以其广録刻梓命揭徯斯为序】慧日【天台人躯干脩伟眉长三寸目睛射人尝从柏子庭讲台衡之学元至正间住上下天竺本朝洪武初召至京师宠赉甚厚以其年最髙有戒行命为学佛者师一夕梦青莲花生方池中谓弟子曰此生净土之祥也顷之书颂而寂】
  </div>
  <div class="pagination">
   <a href="明一统志_page19.html">
    上一页
   </a>
   <span>
    ...
   </span>
   <a href="明一统志_page15.html">
    15
   </a>
   <a href="明一统志_page16.html">
    16
   </a>
   <a href="明一统志_page17.html">
    17
   </a>
   <a href="明一统志_page18.html">
    18
   </a>
   <a href="明一统志_page19.html">
    19
   </a>
   <span class="current-page">
    20
   </span>
   <a href="明一统志_page21.html">
    21
   </a>
   <a href="明一统志_page22.html">
    22
   </a>
   <a href="明一统志_page23.html">
    23
   </a>
   <a href="明一统志_page24.html">
    24
   </a>
   <a href="明一统志_page25.html">
    25
   </a>
   <span>
    ...
   </span>
   <a href="明一统志_page21.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
