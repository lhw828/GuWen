<!DOCTYPE html>
<html>
<head>
    <meta charset="UTF-8">
    <title>明一统志 - 第 6 页/共 66 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>明一统志 - 第 6 页/共 66 页</h1>
    <div class="content">　　山川横山【在府城东北三十五里旧名芳茂山晋时尝有紫气右将军曹横此改今名三茅山人张存诗当时不曹横墓千古犹称芳茂山】鸡笼山【在横山东状如鸡笼】三山【在府城东北三十五里中峯峭防宋　杨万里诗三山幸有一峯尖】髙山【在府城东北四十五里上有田及井俗呼舜田舜井又有马迹石】蛟山【在府城西一名穿石山相传有蛟处其下】夹山【在府城东南七十里山南北五里包秦汤二小山故名旧传秦始皇尝登此】黄公山【在府城南七十里一名百渎山去太湖十五里即楚春申君黄歇所封故墟下有龙泉湾】乌龟山【在府城南与黄公山相对其状如龟相传宋杨时尝寓居山下】马迹山【在府城东南八十里太湖中山之西石壁间有两宂围各盈尺深五六寸水落则见相传为秦始皇马所践因以名山宋建炎中赤心队将刘晏保马迹山以捍冦冦再至晏选舟师迎战降其众即此地】津里山【在府城东南八十里即秦履山以秦始皇尝登此故名后讹为津里】黄山【在府城西北八十里俯瞰大江又江隂县北六里亦有黄山取春申君之姓为名上有石室吴时烽火之所】孤陈山【在府城北八十里与孟城山相接】九龙山【在黄山南自孤陈山至此凡九岭故名】孟城山【在府城北八十里俯瞰大江旧传晋孟嘉尝寓此下流有孟渎】嘉山【在府城西北一百里山有白龙潭乡人岁旱于此山祷雨】锡山【在无锡县西七里慧山东峯也周秦间曾产铅锡昔有樵者于山下得古铭云有锡兵天下争无锡寜天下清有锡沴天下弊无锡乂天下济自光武以后不复有锡】慧山【在无锡县西七里旧名九龙山宋苏轼诗石路萦回九龙水光翻动五湖天孙登无语空归去半岭松声万壑间】璨山【在无锡县西九里山上有泉曰洞酌下有大塜】龙山【在无锡县西一十里越絶书县西有龙尾道春申君初封吴所筑即此上有白龙潭】独山【在无锡县西南一十八里与锡山连中分断太湖舟行其中号晋陵门】漆塘山【在无锡县西南二十五里宋钱绅退老卜筑其间】歴山【在无锡县西北三十里旧名舜山又名柯山刘宋湛茂之别墅在焉刘铄诗兹山蕴灵诡凭览趣亦赡九峯相接连五渚逆萦漫】夫椒山【在无锡县西太湖滨左传吴夫差败越于夫椒即此又名湫山】芙蓉山【在无锡县东三十里上有龙井及金鸡名】夏隂山【在无锡县西三十五里周回一十五里连亘柯山西临太湖】青山【在无锡县西三十六里又江隂县西南一十里亦有青山上有干将铸炉处】胶山【在无锡县东四十里与慧山东西相望宛若翠屏下有窦乳泉宋苏绅诗汲泉岩畔惊猿饮栽苇池邉引鹭翔】军将山【在无锡县南四十里南唐屯兵于此以偹吴越故名其侧有坞曰甲伏坞下有龙潭潭有三石穴】归山【在无锡县西北四十五里昔吴王夫差杀伍子胥以鸱夷里之浮于江吴人于此山望子胥之归故名】胥山【在无锡县西南五十里近太湖伍子胥死吴人怜之为立祠于此因名】安阳山【在无锡县西北五十里相传呉王封周章少子斌为安阳侯卒此山下山顶有龙池下有白龙亭一名文笔峯宋赵义父诗突兀当空势不羣蔪然顶角起祥氛毗陵自古多英俊可信孤峯解主文】香山【在无锡县东六十里一名顾山顶有龙潭此山连接无锡常熟江隂三县界又冝兴县南三十五里亦有香山】君山【在江隂县北门外二里乃邑之主山以春申君取名北临大江故亦名瞰江山山颠旧有松风亭其南又有浮图】绮山【在江隂县东一十里昔呉王泛舟逰赏至此见野花盛开如锦绮因名后人讹为启山】女山【在江隂县东一十五里山顶有洞十二俗传昔有太守女入山脩道后仙去故又名仙女山】由里山【在江隂县东南一十五里山顶出云邑人视为雨候上有龙祠旱祷有应】真山【在江隂县东一十八里旧名甄山梁时山侧民韩文秀者见鹿产一女因収养之及长令为女道士时号鹿娘死于此武竒为建观谓其得道因改今名】稷山【在江隂县东二十里亦名薛山相传唐薛稷别业在此山侧有覆酒山】盘龙山【在江隂县东二十里唐垂拱中尝有黄龙盘于山上三日亦名蛟山】凤凰山【在江隂县东二十里晋太康初于此掘地得石鳯凰因名】贪山【在江隂县东二十七里相传梁大同中有樵夫见金寳现因掘取之山頺压死后人因名贪以示戒】秦望山【在江隂县西南二十七里夲名鹅鼻山风土记秦始皇尝登此山四顾后人因名】时山【在江隂县东三十里相传昔有富民时氏族居于此】白龙山【在江隂县东南四十里上有龙洞嵗旱祷雨于此】定山【在江隂县东四十里唐贞观中法向禅师挂锡之地有虎跑泉】沙山【在江隂县东四十五里初本平地晋宋间江水泛涨涌沙石积成此山】荆南山【在宜兴县西南三里荆溪之南东汉时阳羡长袁玘常言死当为神一夕饮醉无病而卒风雨失其柩夜闻荆山有数千人噉声乡民徃视之则棺已成塜因改名君山立祠祀之山颠有池池有三足鼈六目】穿石山【在宜兴县东南二十里亦名蛟山晋时有大蛟孕子人得其殻可容三斛防空城穴上受许陂长流下溉民田】金鵞山【在宜兴县东北二十五里昔有金鵞飞集于此故名阳羡旧名鹅州取此义山之东峯名计山】甑山【在宜兴县西南二十五里云气腾涌若炊故名梁萧子云诗忽闻甑山侣万里自相亲寂寞晚霖霁重叠晴云新】小心山【在宜兴县西南三十五里一名敷金岭金硎承小心盖以山下有金沙泉故也】烟山【在宜兴县西南三十里诸峯环峙西曰碧云南曰罗汉北曰鸡笼西北曰紫云上有渔矶临深谷旧传呉孙权尝钓于此其西南又有圣山下有深潭】蒿山【在宜兴县西南三十五里山产茶】唐贡山【在宜兴县东南三十五里山产茶唐时入贡故名杜牧诗山实东南秀茶称瑞草魁剖符虽俗吏脩贡亦仙才泉嫩黄金涌牙香紫壁裁树隂香作帐花径落成堆】頥山【在宜兴县东南三十六里唐陆希声隐此以山近震泽震为雷故取頣卦为名著二十七咏纪台池泉石林木之胜】蜀山【在宜兴县东南三十八里其山屹然独出旧名独山宋苏轼见其景物类蜀中改今名山下有轼祠】香兰山【在宜兴县东南五十里斗入太湖五里有两岸南曰大兰山北曰小兰山相连二里山产兰故名晋李颙诗旋经义兴境舣棹石兰渚】国山【在宜兴县西南五十里本名离里山有九岑相连亦名陞山相传呉王皓时山大石自立皓遣司空董朝太常周处封为南狱故今名因刻石颂徳碑形如鼓篆文周绕字多漫灭俗呼囤碑】山【在宜兴县西北八十里汉封蒋澄为亭乡侯即此地宋蒋堂诗亭深处枕清溪万木囬环尽翠防梅蕚破香知腊近栁梢含緑认春归】章山【在宜兴县南六十里风土记即芳岩也通典阳羡有君山国山章山谓此】孤山【在靖江县东北二十里子江中距山百步有石碇接为平陆其北有仙人洞南有仙人台其上有僧庐及望江阁八角楼】天井峯【在无锡县西四十里其峯有二一东一西】偃月岭【在宜兴县东南三十六里唐陆希声诗山岭依稀偃月形数层竒石叠空青几囬雪夜寒光积直似金光照户庭】松岭【在宜兴县东南三十六里陆希声诗岭上春松手自栽已能苍翠暎莓苔苦寒本是君家事好送清风月下来】防仙岩【在宜兴县东三十五里孤峯壁立若雕琢然宋绍圣间或见二叟倚石囬睨忽不见故名】白云岩【在宜兴县东南五十里峻逾百仭上有龙湫云气常蒸绕其上】张公洞【在宜兴县南三十五里其门三面皆飞崖峭壁惟正北一门可入嵌空邃碧有水散流石乳融结石上有唐人题刻洞中又有烧香台仙人房武石风土记汉张道陵尝修道于此唐李栖筠诗一迳深窈窕上升翠防中忽然灵洞前日月开仙宫焚香入仙洞巨石如虚空夙夜备苹藻诏书祠张公五云何徘徊鹤下苍穹】白鹤洞【在张公洞北二里嵗旱有石燕飞出即雨】善卷洞【在国山东南洞有三曰干洞曰大小水洞旧经周幽王时洞忽自开上有巨石形常如堕洞中寛广可坐千人周围峭壁刻为佛像有石柱髙丈余号玉柱唐张祐诗金涵崇寳蔵玉柱閟灵根宋陈襄诗水洞深无百尺泉白龙蟠蛰已多年谁知此物能云雨常济山南万顷田】梅花坞【在宜兴县东南三十六里陆希声诗冻蕊凝香雪艳新小山深坞伴幽人知君有意凌寒色羞共千花一様春】大江【在府城北五十里西接丹阳东抵江隂中流西北入泰州界其在江隂境有马防沙与泰兴县分领】闾江【在无锡县西四十五里即太湖别浦呉王阖闾筑城于此故名】太湖【在府城东南一百里连武进无锡宜兴三县界禹贡谓之震泽尔雅谓之具区周廽三万六千顷亦名五湖唐陆防诗尝闻咸池气下注作清质至今涵青霄尚且作白日】芙蓉湖【在府城东五十五里南北八十里唐李绅诗丹树村邉烟火防碧波深处鴈初飞萧条叶落垂杨岸隔水寥寥闻捣衣】阳湖【在府城东五十里中与无锡分界北通茭沼临津縂为三湖以其近阳山故名刘宋脩废成良畴数百顷俗名长渠】蠡湖【在无锡县东南五十里相传范蠡所开一名蠡渎】濠湖【在无锡县东南七十里从东七里通漕湖中与常熟县分界】五部湖【在无锡县东北七里其源浊而流清溉田百余顷】滆湖【在宜兴县西北三十五里东接太湖西通芜浦港南北一百里与武进中分为界相传昔有滆姓者居此偶得龙卵持归此地遂防为湖】长荡湖【在宜兴县西一百里与溧阳金坛接境又名洮湖中有大坯山】运河【在府城内东自无锡县界入境贯郡城西抵镇江府丹阳县吕城坝九十里又江隂县亦有运河引江水贯邑中以通舟楫】后河【在府城东一名市河宋郡守李余庆开余庆精地理术谓郡民曰自此文风浸盛三十年当有魁天下者后郡人余中霍端友果擢状元邹浩有记】惠明河【在府城西南引荆溪水下流合后河入运河】纲头河【在府城北流入大江】西蠡河【在府城南一名浦阳溪南经陈渡桥北接运河相传范蠡所凿】烈塘河【在府城西一十八里俗名得胜新河南接运河北流入大江】弓河【在无锡县东旁有九河号九箭】横河【在江隂县东宋天禧中知军崔立开以通漕凡六十余里】崇沟河【在江隂县西南一十五里一名北山塘由夏港分南经三山石堰逹武进县界】清溪河【在江隂县东三十五里由蔡港分流过横河西入长河】长河【在江隂县东南流入新河】新河【在江隂县东六十四里流入无锡县界】白鹤溪【在府城西南二十里北通运河南入滆湖接丹阳界】三涡溪【在武进县南三十里北通运河亦入滆河】双溪【在无锡县北五里东南与梁溪合流】梁溪【在无锡县西南一十八里源出慧山绕歴山西南流入太湖古溪狭小梁大同中重浚故名亦名长广溪】荆溪【在荆南山北汉地理志云中江出芜湖之西南东至阳羡入海即此溪也盖荆溪上通芜湖下注震泽逹松江而入于海溪流既逺澄澈可鉴溪南峯峦相映如画名贤多取此为隐处之胜】东泻溪【在宜兴县东三十六里两岸多花春时照暎水中故又名罨画溪亦曰五云溪宋陈襄诗五云无处问新亭月里乗舟夜半行不见藤花相晻映乡人遥指画溪名】洑溪【在宜兴县东南五里源出君山北流入荆溪取囬洑之义为名】竹溪【在宜兴县西南四十五里中产菖蒲旁多竹石】玉潭【在宜兴县张公洞西南三里一名玉女潭唐张祐诗上亢青防小中连碧海深何当烟月下一聴夜龙吟】章浦【在宜兴县西二十五里晋周扎封章浦亭侯即此】申浦【在江隂县西三十里昔春申君闻浦置田为上下屯自大江南分而为二东入无锡西入武进戚墅俱逹于运河】夏港【在江隂县西一十里自东南出蔡泾与黄田港合流入运河】黄田港【在江隂县北相传春申君开以溉田邑人于此置牐号上牐又于蔡泾置下牐旧有支港十数处曰五斗港曰利港曰赵婆港曰白沙港曰石碑港曰石头港曰令节港多为潮沙所堙】劔井【在府城东南二十里亦名小井风土记葛仙翁驻马处郡人将有拜枢相擢大魁者是井辄先一嵗有瑞气氲氲累日邑宰陆元光尝立石纪其异】圣水井【在锡山北麓宋卢至柔凿俗传汲饮可以愈疾本朝学士王逹为记】石井【在江隂县大寜坊俗呼为舜井遇旱不涸】义井【在江隂县治东宋嘉祐间凿甓甃如瓮又有一小井嵗旱不竭民多頼之】陆子泉【在慧山寺源出石宂如洞唐陆羽品天下水味以此为第二故又名第二泉皇甫冉诗寺有泉兮泉有山锵金鸣玉兮长潺湲作潭镜兮澄寺内泛岩花兮到人间宋王禹偁诗甃石封苔百尺深试茶尝味少知音惟余夜半泉中月留得先生一片心苏轼诗踏遍江南南岸山逄山未免更留连试携天上小团月来试人间第二泉】金泉【在宜兴县西南二十二里唐张祐诗东溪泉一眼归卧惬髙疎决水金沙静梯云石壁虚】潜虬泉【在頥山幽深澄中有异鱼四足能行率数嵗一出出必有水灾唐陆希声诗蟠蛇小穴黒嵌空潜伏幽姿在此中】游泉【在宜兴县南四十里其水香】卧氷池【在府城东南五里相传晋太保王祥之后尝居此追慕祥徳故以名池】砚池【在武进县邹浩墓侧世传浩洗砚于此】翫鹅池【在宜兴县南二里相传昔王羲之翫鹅处】金莲池【在慧山其水自第二泉流潴其中金莲蔓生如荇花开黄色似莲蕊甚香】防沟【在府城内其派有二一枕运河为南派一合市河为北派】孟渎【在府城西四十里南通运河北逹江唐刺史孟简开】伯牙渎【在府城西二十八里南通运河北接吕庄入大江】黄土渎【在府城西南六十里九域志呉人取土于此筑阖闾城】孝感渎【在府城西南七十里通滆湖相传晋王祥尝从继母寓此】泰伯渎【在无锡县东南五里唐孟简尝浚之西枕运河东连蠡湖】百渎【在宜兴县西南七十五里为上渎县北六十里为下渎昔人以荆溪居数郡下流于太湖口疏百派以分其势又开横塘贯之荆溪下入太湖入松江注诸海濵湖畎浍皆通焉】奔牛堰【在武进县西三十里旧志汉时有金牛出茅山奔此故名宋苏轼诗卧看古堰横奔牛】鹅肫荡【在无锡县东六十里以形似名】马防沙【在江隂县境沙间有陈公港天港新港其水皆逹于江今属靖江县】
　　土产籼白米【武进县出】子鲚鱼【江隂县出】墨茶【俱宜兴县出】石蚕【府境出】
　　学校常州府学【在府治西南旧在荆溪馆宋太平兴国徙此本朝洪武中重建】武进县学【在府治东二里宋咸淳中郡守家翁即府城西废寺创置元天厯间徙今所本朝洪武五年重建】无县学【在县治西南宋嘉祐间建本朝洪武十一年重建】江隂县学【在县治东南宋绍兴间建本朝洪武三年重建】宜兴县学【在县治西南隅宋景徳四年建于县东南隅本朝洪武初徙建今所旧有朱熹及叶适二记】靖江县学【在县治西南成化八年建】
　　书院龟山书院【在府城东南六里宋杨时号山寓常州讲道于此绍定间郡守郑必万増创其旧书堂为书院元设山长主教事】东坡书院【有二一在府治东南祀宋苏轼地即轼卒处一在宜兴县蜀山之麓治间建大学士李东阳记】
　　宫室避暑宫【在马迹山上世传呉王阖闾避暑于此有井亦名阖闾井】离宫【在府城东南二十里隋大业间毘陵郡置宫苑内有离宫十六所正殿曲阁周廊飞桥相贯百余所模仿洛阳西苑形势而秀丽竒靡过之后毁】飞霞楼【在妙观东北虚敞髙爽元虞集为记】尘外楼【在天宁寺内荗林脩竹有尘外之趣】熈春楼【在江隂县古城巷东宋郡守顔耆仲建有豋临四望之胜】红梅阁【在妙观宋程致道诗春风如醇酒着物物不知居然北枝后迨此白日迟】望湖阁【在慧山寺北唐李绅建以望芙蓉湖】李公书堂【在慧山唐相李绅防尝肄业于此】凝露堂【在府治后西偏宋绍兴间建以唐大厯中独孤及守郡尝有甘露降故名】匪懈堂【在府治西宋建光宗在东宫时书扁以赐呉瑊】漪澜堂【在无锡县】浮逺堂【在君山上宋郡守赵隽之建取苏轼诗江逺欲浮天之句为名北临大江南望城市东睨鹅鼻西俯黄田一郡之胜槩也】思稔堂【在府城内本朝工部尚书周忱书扁】多稼亭【在武进县西北宋明道间建张栻记本朝宣徳中重修】曲水亭【在慧山寺前其水九曲中有方池一名浣沼梁建宋县令苏舜钦重建凿渠引水流觞】浮翠亭【在宜兴县南宋治平间建亭靣东山前淹水广阔取昔人诗山色翠光浮之句名之】金牛台【在武进县西三十里刘宋元嘉末刘季之败华钦于此齐髙帝与萧顺之共登此台见枯骼横道曰文王以来几年矣当复有掩此者乎言之凛然动色】钓台【在宜兴县治北临荆溪南齐任昉尝钓于此后人思其徳因名昉诗道遇垂纶叟聊访问津惑长泛沧浪水平明至昏黒】读书台【在慧山唐李绅尝读书于此后为相人呼为李相读书台】阳羡舘【在荆溪上唐建张祐诗舣舟阳羡舘飞步绕疎楹山瞑水云碧月凉烟树清】荆溪舘【在漕溪上以通荆溪故名宋髙宗尝驻驆于此】水榭【在荆溪北唐杜枚尝寓此有诗云一壑风烟阳羡里解归去路非賖又云他年雪中棹阳羡访吾庐】立斋【在府治宋知州家翁建取易恒卦立不易方之义】
　　关梁永安桥【在府治前直南跨惠明河】状元桥【在府学前直南跨惠明河宋崇寜中建因状元霍端友而名】虹蜺桥【在府治东横跨防沟】肃华桥【在府治东南跨后河】甘棠桥【在府治南旧名金斗】凤光桥【在无锡县治东北跨第六箭河】通济桥【在无锡县治东北一名石青桥】阜安桥【在江隂县治东南俗呼陈家桥】善教桥【在江隂县治南顺化坊旧名善政本朝洪武中更今名】通津桥【在宜兴县治东跨城壕】长桥【在宜兴县治南后汉袁府君造晋周处斩蛟于此元改名万安桥】杜桥【在宜兴县酒务后本名土桥郡人王公辅掘地有巨木板谓为杜牧水榭故址因改今名】五熟桥【在武进县东跨防沟北派晋永和中建】源庆桥【在宜兴县北二里宋建】
　　寺观天寜寺【在府城东四里唐建名广福宋改今额本朝洪武间重建】正觉寺【在府治南二里唐建本名开元宋改今额本朝洪武初重建】太平寺【在府城东四里寺中壁上有画水絶妙名贤多有题咏】寳云寺【在府东二十七里旧名摄山宋改今名】南禅寺【在无锡县治南梁建】慧山寺【在慧山唐元徽间建寺有泉石之胜张祐许浑及宋苏轼诸名公多有题咏】华蔵寺【在无锡县西三十六里中有云海望湖二亭】胶山寺【在胶山中有环翠秀峯诸轩】广福寺【在江隂县治东旧为二寺宋乾道中并之】法蔵寺【在宜兴县治西南唐建】善卷寺【在宜兴县西南五十里南齐建唐司空李蠙尝读书于此】崇圣寺【旧在靖江县西南十七里宋淳熈间建本朝成化中移建县治东北为祝厘之所南畿志】妙观【在武进县东南四里晋建宋名天庆元改今名观壁有画龙相传仙人李怀仁所画又江隂县治南亦有妙观宋建】通真观【在宜兴县治东南旧名宏道宋改今名】冲寂观【在宜兴县西五十五里南唐时有道士许坚来逰题诗观壁人初不之异后见其浴于滆湖凌波而去始知其为异人】洞虚宫【在无锡县治东旧名青元梁大同初建宋改今额】天申宫【在宜兴县张公洞前宋蔡肇诗胜迹传来不记年昔闻曽驻汉神仙赤乌方喜灵坛建白马俄惊梵语迁】华阳道院【在宜兴县西南七十里永丰乡洪武初建】真院【在靖江县西十五里宋嘉泰元年建名紫防宫国初重建改今名】
　　祠庙泰伯庙【在泰伯渎侧泰伯开渎以备旱涝百姓利之为立庙本朝洪武间重建载之祀典】季子庙【在府治东南洪武初建扁曰嘉贤有司嵗时致祭又无锡县西三十里亦有庙】袁府君庙【在宜兴县治西南前临荆溪庙号果利祀东汉阳羡长袁玘】周将军庙【在宜兴县治南祀晋平西将军周处庙号英烈】陈司徒庙【在府治东三里祀隋司徒陈果仁五代时呉越来攻常州南唐将柴克宏梦果仁隂以兵助及战见二黒牛冲突呉越果败奏封为武烈大帝宋赐额忠祐本朝止称隋司徒陈公之神有司嵗时致祭】卫将军庙【在宜兴县东街祀唐将军卫逖许浑诗武牢关下护龙旗挟槊弯弧马上飞汉业未兴王覇在秦兵才散鲁连归坟穿大泽埋金劔庙枕长溪挂鐡衣欲奠英魂何处问苇花枫叶雨霏霏】陈烈士庙【在江隂县西七里烈士名忠宋人今有司嵗时致祭】春申君祠【在锡山下祀楚春申君黄歇】胡文防祠【在武进县治东南四里】二贤祠【在府西门内正统十年建祀宋苏轼杨时轼祠旧在府学西时祠旧在府城东后并于此以乡先生周孚先恭先配祀】君山祠【在江隂县君山祀本朝同知张宗琏少师杨士竒为作迎享送神词刻于石】陈节愍公祠【在府城防桂坊尚书陈公治死节交趾诏建祠祀之】华孝子祠【在无锡县慧山寺余姚王华记】周文襄公祠【在无锡县慧山寺祀故巡抚尚书周忱】
　　陵墓泰伯墓【在无锡县北三十九里泰伯周太王长子】季札墓【在江隂县申浦南距武进县七十里昔孔子为题其碑曰呜呼有吴延陵季子之墓岁乆湮没宋守朱彦复取孔子所书十字刻碑表识】吴王子墓【在江隂县之繖堆旧记呉王阖闾第八子此池水四周皆砌以石林木深荗飞鸟不集岸邉有石兽今呼为繖湖】周处墓【在宜兴县东南唐权徳舆诗英威今寂寞陈迹对崇丘壮志清风在荒坟白日愁】胡宿墓【在武进县万安乡宿宋名臣】陈襄墓【在宜兴县箬溪襄尝守毘陵敦儒兴学士类徳之毎嵗寒食礼谒其塜今祠于学宫】邹浩墓【在武进县治北】张俊墓【在无锡县西三十五里俊宋中兴名将卒谥忠烈追封循王】丘崈墓【在江隂县由里山】秦观墓【在慧山】民墓【在府城石幢门外石塔村】白昻墓【在府城东南二十里】徐溥墓【在宜兴县南阳山】盛颙墓【在无锡县慧山】
　　古迹泰伯城【在无锡县东南四十里梅里平墟自泰伯以下至王僚二十三君并都于此】傅洛城【在府城西北内有呉季札庙】阖闾城【在无锡县西四十五里伍贠伐楚军还筑大小二城后人因名今有阖闾小城在县西北近湖故址畧存】兰陵城【在府城北八十里万岁镇西南】青城【在府城西六十里内有圎坛髙一丈广十亩又有方坛髙尺许广七八丈】范蠡城【在无锡县西一十里舆地志越伐呉时范蠡所筑】淹城【在府城西南一十里越絶书云淹君城是也其城三重周围一十五里即古毘陵城也】黄城【在无锡县西一十二里俗呼为黄斗城即楚春申君黄歇封邑】斗城【在无锡县西二十里歴山之西城迹犹存】鸭城【在无锡县东二十里即呉王牧鳬处】阳羡古城【在宜兴县治南一名虾虎城呉越间谓荆为楚秦以子名楚遂改阳羡唐初析义兴置阳羡临津二县寻省】废晋陵县【在府治即古延陵汉曰毘陵王莾改毘坛晋改晋陵本朝为公舘】废暨阳县【在江隂县秦汉以来为毘陵县之暨阳乡晋始置暨阳及利城县唐属暨州后省入江隂】杜康宅【在江隂县治东南相传承天寺即其地】郭璞宅【在黄山北相传晋郭旧居】陆相山房【在頥山唐陆希声解相印居此自号君阳遁叟着頥山録有鸿盘云磴伏台等诗共二十七絶】东坡别业【在滆湖塘头东坡宋苏轼号居此尝有词云买田阳羡吾将老只为溪山好】茶山路【在府城南一十里旧传唐湖常二州守防阳羡造茶于此徃返故名】游塘营【在府城西南二十里本朝常遇春攻取常州驻军于此】六射垜【在江隂县北四里有秦王六射垜】
　　名宦周黄歇【战国楚相号春申君初封夀春徙封于呉尝开申浦置田民甚頼之今江隂之山川多以春申取义】汉袁玘【阳羡令造长桥以利涉玘生有神异能逆知水旱无疾而卒邑人至今祀之】晋吴隐之【晋陵太守在郡清俭妻自负薪】张闿【元帝时晋陵内史甚有烕惠时所部四县并以旱失田闿筑曲阿新丰塘溉田八百余顷嵗屡丰稔民多頼之】贺循【阳羡令以寛惠为本不求课最】殷仲堪【晋陵太守禁产子不举乆防不所布教条甚有义理】南北朝王亮【齐晋陵太守在职公清有美政】禇翔【齐义兴太守在任防已省烦苛去浮费百姓安之郡有积年枯木翔至复生人以为善政所感】任昉【齐义兴太守有徳政岁荒以私俸为粥活二千人禁民产子不举者有孕者供其资费全活千室】谢举【梁晋陵太守在郡清静百姓化其徳境内肃然】萧昱【梁普通中晋陵太守下车立名节除烦苛明法宪严于驭吏优养百姓旬日之间郡中大化卒于官百姓感泣为立庙建碑】张盾【梁无锡令以谨重称死之日家无余财唯文书千卷而已】王瞻【梁晋陵太守洁已为政妻子不免饥寒时号亷平】王励【梁晋陵太守时兵饥之后郡中雕敝厉为政清简甚有威惠郡人立碑以纪其政绩】孔奂【陈永定中为晋陵太守清白自守妻子不入官所得俸即分赡孤寡郡中号曰神君】王猛【陈大建中为晋陵太守防惠兼举奸盗屏迹百姓之】倪启【陈至徳初江隂郡守徙江隂治夏浦为舰浦池】唐李道【贞观中为常州刺史风俗清间下诏褒美】姚崇【中宗时为常州刺史有治声】卢奂【天寳初为晋陵太守以淸白称】李西筠【常州刺史治湖浚渠田遂大稔因大起学校堂上图孝友传示诸生为乡饮酒礼人人知劝州为刻石颂徳】萧复【常州刺史大厯中有司差天下刺史治最以复与濠州张镒为第一】独孤及【大厯中为常州刺史治尚平易人用爱戴路不拾遗余粮栖亩甘露降其庭】李防【常州刺史长于吏事吏有过秋毫无所纵居部考课为诸侯表率】韦夏卿【常州刺史政成事简民俗阜康】孟简【元和中为常州刺史简易勤俭以养其人政不至严心未尝怠曽未周稔绩立风行嵗课郡政毗陵为最】薛戎【常州刺史政绩着闻】赵和【咸通中江隂令能以片言折狱淮隂有农为西隣不认赎契钱八百缗州县不能决越江来诉事乃明】崔适【常州司马轺车所至平反审克】徐延休【义兴令有宼临境诸邑屡扰惟义兴晏然】宋栁开【太宗时知常州招诱群盗以俸金给之又解衣与贼酋置诸左右推以赤心未半岁境内缉宁】马亮【至道中通判常州民有因緑亡失官钱籍其赀不足偿妻子连逮至数百人亮纵去缓与之期不逾月尽输所负】崔立【真宗时知江隂军属县有利港乆废立教民濬治既成溉田数千顷又开横河以通漕诏嘉之】吴遵路【仁宗时知常州尝预市米吴中以偹嵗俭已而果大乏食民頼以济自他州流至者亦全十八九】李若谷【景徳间知宜兴县官市湖洑茶岁约户税为多少率取是贫下若谷始置籍偹句检茶恶者旧没官若谷使归之民许转贸以偿其数】谢绛【通判常州天圣中天下水旱蝗起河决绛上疏极言时政】许恢【庆厯中为晋陵令既视事精恤民隐兴水利以灌田民甚頼焉】焦千之【无锡令值旱河竭役民自小渲车湖水入运河人皆获其利】王安石【嘉祐中知常州专以道义训廸多士使知所造诣】王罕【知宜兴县县多湖田岁防水轻重失其平罕躬至田处列髙下为图明年防牒至按图示之某户可免某户不可免众皆服西方用兵年科箭羽价踊贵富室预贮以待鬻罕白郡守倍其直市之而令民输钱旁州闻之皆愿如罕法】陈襄【嘉祐中知常州郡庠隘窄乃新黉宇为诸庠冠晨人坐授诸生经义旁决郡事由是毘陵学者盛于二浙震泽积水以运渠横过不得入江为民田之害累世矣襄立法浚之其患遂除】司马旦【知宜兴县其民嚚讼旦毎狱必痛防之民稍以诋冒为耻长桥废坏旦劝民葺复不劳而成】岳飞【建炎中金乌珠攻常州飞移屯宜兴盗郭吉遁入湖飞遣兵追破之又遣辩士尽降其众避地者頼以免图飞像祀之后金人再攻常州飞四战皆捷金人大败横尸十五里】李寳【浙西总管绍兴末金主亮欲南渡命寳驻江隂军以防海道时金遣兵由海道趋二浙寳率舟师发江隂至胶西奋击大捷以功除静海军节使】叶颙【知常州初至郡无旬月储未一年余缗钱二十万或劝献羡余颙曰羡余非重征则横敛是民之膏血也以利易赏心实耻之弗聴】叶衡【知常州时水潦为灾衡发仓廪为糜以食饿者或言常平不可轻发衡曰储蓄王备缓急可视民饥而不救邪疫大作衡单骑命医药自随徧问疾苦活者甚众】王闻礼【知常州兼江东转运判官闻礼十朋子为治能守家法人思慕之】赵坯【无锡令性刚毅不畏强御人号赵鐡头农田水利无不脩举邑人徳之】林祖合【淳熈中知常州尊礼耆儒延见秀士激劝学校后河堙没已乆重浚治之民頼其利】髙商老【知冝兴县朱熹学记云商老之来躬为讲说开之以性命道徳之指传之以诗书礼乐之文使其士知所学】范炎【嘉定中知晋陵县时民赋多弊炎乃剔吏奸以疏其源裁经费以制其用期防不爽科敛不横而民瘼以瘳父老谓炎之政数十年所未有】袁爕【江隂尉浙西大饥常平使者罗点属任赈恤燮命毎保画一图田畴山水道路悉载之而以居民分布其间凡名数治业悉书之合保为都合都为乡合乡为县征发迫胥境图可立决以此为荒政首】唐璘【嘉定末知晋陵县隣州田讼至有泣愬愿送晋陵可否者陈韡留守建康辟为通判举府事以听】家翁【知常州政誉然迁浙东提点刑狱】孙子秀【浙西提刑兼知常州淮兵数百人浮寓贡院给饷不时死者相继子秀请于朝创名忠卫军置砦以居截上供米以赡之】顔耆仲【绍定间知江隂军莅政公勤百废具举当时称其政平讼理千里如春】史能之【咸淳中知常州不数月州治清理撙浮费以浚河三百余里民頼其利】姚訔【知常州先是元巴延兵至知州王宗朱遁通判王虎臣以城降既而都统刘师勇等复拒守推訔为守城数月不下巴延攻防屠之訔及通判陈绍等皆死之】元董守思【元统中知无锡州亷能公恕自奉澹泊衣食或不给其治民去豪强植防弱威惠兼着】曹晋【常州路总管政以不扰事无矫揉暇日辄视儒学重加修葺礼义之俗日以兴盛】臧梦觧【江隂饥江浙行省委梦解振之梦解不为文具躬至其地人给以米所活四万五千余人】袁德麟【常州路判官遇岁水旱赈济有方浚城南渠以便舟楫去任人思其徳为立记】史壎【延祐中常州路总管兴教劝学建阁贮书籍使学者得所观览】刘溶【武进县尹至正末防兵防常州官军溃散溶独率民兵战于葛桥南死之】辛思仁【泰定间知宜兴州洁已爱民濬沟渠建长桥深有美绩】本朝孙用【洪武初为常州知府亷能俭素治政清平救民疾苦作兴学校任满朝廷以其亷能令复任】张度【洪武初知常州府好学能文治政公勤劝勉郡人俾知尚学朝廷闻其能召为吏部尚书】董尚【洪武初知武进县守法公勤为政简肃至于修建学校抚恤黎民尤尽心焉至今人慕之】尹克昌【洪武初武进主簿凡有差役辄集耆老询问务在公平狱讼必详防情伪公以断之重建县治其费用有度民不知扰】韩约【洪武初知无锡县亷明公恕民不忍欺毁淫祠兴学校桥梁邮传咸重葺之乡邑盗起讨平之以功陞通州知州】方文【洪武中知武进县设再思亭于县门左于内条陈宪章令讼者读诵及以理省谕无情者多自悔而止一时防弊大革】李德善【洪武末知常州府寛恕亷慎初到任有江隂民二十余人以鬻盐系狱因为首者未获故乆不决徳善谕而纵之俾见其父母妻子仍令劝为首者出期十日归众皆感泣而去至期果引未获者诣官即决遣之】朱仲安【永乐初为武进主簿正已率物亷能爱民寻陞本县知县】熊观【洪武初知常州府亷防公勤严于御史】张宗涟【宣徳中常州府同知亷介寛厚鞭笞不施而事无不举时清军御史峻法诬民为军宗琏坚执不从民頼以不寃及卒衣衾不备郡民徳之立祠祀焉】许穆【宜兴主簿佐理贤能百姓欣戴秩沟代去父老遮留之】王子伦【宣徳间知江隂县公亷书最擢监察御史南畿志】项伾【正统初知无锡县明恕仁厚不畏强御因逮系京师毅然不屈事白还任南畿志】俞文【景泰间任常州府照磨性俭素布衣蔬食尝督漕徐淮郤餽金百□亷声籍甚以老乞归吏民攀送南畿志】孟勲【天顺间以御史改任常州府推官公恕亷明狱无寃滞南畿志】周斌【天顺初以御史左迁江隂知县勤敏有为政绩茂着南畿志】华仲贤【成化末知常州府寛厚详审去后人多思之南畿志】姚文灏【治间以刑部主事左迁通判常州府优于学问勤于政理治水有方以荐陞工部主事仍督苏常水利畿志】姜文魁【治间知无锡县平易爱民而民亦爱之畿志】黄傅【治间知江隂县练逹有为兴学校去淫祠擢盐察御史卒民思慕之祀于学宫畿志】凃祯【治间知江隂县持已严饬莅政公恕擢盐察御史为权奸所中弊于狱士民思之祠于学宫畿志】王镐【江隂县学训能以身教人事上接下浑然一诚人谓之古遗直畿志】王泮【知江隂县居官清苦召去敝箧萧然犹赴任时物也畿志】
　　流寓郭璞【闻喜人博学好古妙于隂阳筭厯天文卜筮之术避地东南过江晋王重之引为参军作卦多验着江赋其辞甚伟复作南郊赋元帝见而嘉赏以为著作佐郎累上疏言灾异多所匡益母亡卜葬地于暨阳去水百步人以为言璞曰当即为陆矣其后沙涨皆为桑田明帝即位荧惑守房又赤乌见乃上疏请改年肆赦尝为人葬云当致天子问明帝东防行至其家问之后为王敦所害】李绅【敬之孙寓居无锡读书慧山唐举进士武宗朝拜中书侍郎同平章事进封赵郡公卒谥文肃】陈乔【庐陵人寓无锡仕南唐为翰林学士承防门下侍郎兼枢宻使宋师围金陵后主欲降乔曰自古岂有不亡之国乎降无益也臣请城下一战而死后主不从乔自缢死宋太祖以其忠于所事以礼改葬】苏轼【眉山人宋嘉祐初与蒋之竒登进士聫名遂约卜居阳羡后以言事谪黄州移汝州上章自言有田在常愿得居之朝奏夕报可轼常托邵民瞻买宅一区直钱五百缗将挈居偶闻老妪哭甚哀问之荅曰吾家居相传百年今吾子不肖售诸人所以悲耳扣其居即邵所买者亟焚劵竟不索直自是亦不问舎寓于顾塘桥孙氏之室而殁】贺铸【卫州人寓居毘陵好学工文词尤长于乐府藏书万卷手自校讐无一字误官终太平州通判卒葬义兴之篠岭】杨时【延平人宋政和初为萧山令任满奉祠徙居毗陵讲道城东书堂东南学者皆徃从之居十有八年建炎初始还延平后人徳之即城东立祠祀焉】吕祖泰【河南人夷简五世孙寓居宜兴尚气谊学问该洽饮酒至数斗不乱论世事无所忌讳上书论韩伲胄之奸仵防杖配钦州侂胄诛诏雪其寃特补上州文学改授迪功郎盐南岳庙】
　　人物汉虞俊【无锡人少以孝友称明春秋公羊左氏传哀帝时为御史稍迁丞相司直王莾执政左迁新陂令后召为司徒俊仰天叹曰愿为汉鬼不能事两姓饮药而卒光武即位表其墓】彭脩【会稽毘陵人年十五侍父行道中为盗所刼脩防佩刀向盗曰父辱子死汝不畏死邪盗惊谓曰童子义士毋逼之遂辞去后仕为郡功曹尝守吴令讨贼障扞太守为流矢所中贼素闻防信即杀中脩者众悉降曰自为彭君不为太守也】许武【会稽阳羡人太守第五伦举孝亷武以二弟晏普未顕欲令成名乃剖财产为三自取肥田广宅二弟所得悉劣乡人皆称弟克让而鄙武贪婪晏等并得选举武乃防宗亲泣言所以分财取讥意悉推财产于二弟于是郡中翕然称之仕至长乐少府】许荆【武之孙仕为郡吏兄子世尝报讐杀人怨者操兵攻之荆跪言曰世无状咎在荆不能训兄惟一子死则灭絶愿杀身代之怨家曰许椽郡中称贤吾何敢相侵遂委去后举孝亷和帝时为桂阳太守孙馘灵帝时为太尉】王闳【无锡人以明易称通天文之学仕为主簿守山隂令防御史终陈留太守不交豪彊人号王独坐】髙彪【呉郡无锡人举孝亷第一除郎中校书东观数奏赋颂竒文因事讽谏灵帝异之迁内黄令卒有徳政灵帝诏东观画彪像以劝学者】张秉【阳羡人时顾邵号知人于庶民中防而友之为立声誉后仕吴至云阳太守】三国周鲂【阳羡人少好学吴时举孝亷为寜国长歴鄱阳太守魏兵潜入皖鲂与陆逊斩馘万数贼帅董嗣钞豫章诸郡复设竒计平之】晋周处【鲂子少孤膂力絶人好驰骋田猎不脩细行州里患之处自知为人所恶有改励之志谓父老曰今嵗丰何苦不乐耶父老叹曰三害未除何乐之有处曰何谓也答曰南山白额虎长桥下蛟并子为三处遂入山射虎入水斩蛟励志为善力学好义初仕吴为东观左丞后归晋累迁御史中丞纠劾不避宠戚所着有黙语及风土记等书三子玘清扎】钱广【义兴人惠帝末年与周玘顾荣倡义平陈敏卒追封平世侯】周玘【处之子强毅沈断闭门洁已不妄交逰举秀才除义郎太安初起义讨平妖贼张昌叛人钱璯拜呉兴太守封乌程县侯甚有威惠境内寜谧帝以玘勲诚并茂置义兴郡以彰之】顾恺之【无锡人父恱之尚书左丞恺之博学有才气尝为桓温及殷仲堪参军谢安深器重之善丹靑图画每画人成数年不点目睛曰传神写照正在阿堵中义熙初为散骑常侍尤信小术以为求之必得故世传恺之有三絶才絶艺絶痴絶尝为虎头将军人号顾虎头】南北朝萧思话【南兰陵人宋孝懿皇后弟子也父源之除兖州刺史思话少未知书隣曲皆患毒之自此折节数年遂有令誉元嘉中为青州刺史孝武时徴为尚书左仆射后拜郑州刺史加都督卒谥曰穆子惠开惠基基子洽从子深介介子允引俱有名】吴欣之【江隂人宋元嘉末弟慰之为武进县吏随王诞起义元凶遣军主华钦讨之见执将死欣之诣钦乞代弟命兄弟皆见原齐建元三年诏蠲表之】吴达之【义兴人嫂亡无以葬自卖为奴以具棺椁从弟钦伯夫妻荒年畧卖江北逹之货田赎之遂与同处郡命钦伯为主簿固以逊兄逹之又以世旧田与弟弟亦不受田遂间废齐建元中表其门】周盘龙【义兴人仕齐累功封纯阳侯建元初魏攻夀春以盘龙假节助垣崇祖拒敌大破之又与魏军战盘龙父子两骑萦搅数万人大败魏兵后迁散骑常侍武帝戏之曰卿着貂蝉何如兠鍪盘龙曰此貂蝉从兠鍪中生耳】陈庆之【义兴国山人切从梁武帝甚见亲赏为武威将军后除假节总知军事与魏兵相持各数百战魏人倚角作十三城庆之防其四垒复鼓噪攻其九城斩获殆尽二子昕暄俱有名】萧立【南兰陵人年十七射防甲科仕梁自廷尉评再迁殿中侍御史文学政事为台阁领袖独孤及序其文比之贾马云】周文育【阳羡人本新安人性项少贫义兴周荟竒之请于其母养为己子教之书计文育曰谁能学此取富贵但有大槊耳遂教之骑射文育大恱仕梁以战功最进爵夀昌县公卒谥忠愍】周寳安【文育子父殁起为将军领父兵南讨陈文帝深器重之以功拜吴兴太守袭封夀昌县公后迁左卫将军领衞尉卿卒谥曰成】萧摩诃【南兰陵人果毅有勇力仕陈屡从吴明彻北伐领骑深入敌阵纵横奋击无不披靡明彻谓其材不减关张以功歴车骑大将军封建绥郡公改授侍中】隋刘子翼【晋陵人仕为著作郎唐贞观中召之辞以母老诏许终养江南廵察使表其所居为孝慈里】唐卫逖【阳羡人少习诗书学劔逰并汾间唐初建义旗逖以勇艺进及擒窦建徳逖持挟鎗劔前突后翼太宗竒之拜将军宿卫以母老乞归诏许之既而以孝敬睦闺门以忠信居乡里及卒邑人怀其贤庙祀于荆溪之湄】钱九陇【晋陵人初佐髙祖起义兵从太宗擒窦建徳平王世充皆有功封郇国公】蒋俨【义兴人擢明经第为右屯卫兵曹参军太守将伐髙丽募为使者人皆惮行俨奋曰以天子雄武蕞尔小国敢图王人遂请行为莫离支所囚不屈髙丽平得归帝竒其节迁殿中少监髙宗时为蒲州刺史卒赠礼部尚书】薛登【义兴人父士通隋鹰扬郎将江都乱与州民防城拒贼唐初自归授东武州刺史平辅公祐封临汾侯豋通贯文史善议论为左辅阙累上疏言皆切中官至御史大夫僧慧范怙太平公主势豋劾奏反为所搆出为岐州刺史】刘祎之【晋陵人父子翼为著作郎峭直有行常靣折僚友短退无余訾尤以孝称袆之能文辞累迁文馆学士髙宗宻与参决时政以分宰相权时谓北门学士后以言忤武后赐死于家睿宗立赠中书令】髙智周【晋陵人举进士为夀州刺史治尚文雅行部先见诸生质经义及政事得失乃録狱讼考耕饷勤惰以为常仪鳯初为同中书门下三品以夀终諡曰定】蒋子慎【义兴人与髙智周善有相者言髙公位极人臣而嗣少弱蒋侯官不逹后且与子慎终建安令其子缯徃见智周智周以女妻之生子挺歴湖延二州刺史挺生涣洌皆擢第涣歴鸿胪卿】许景先【义兴人曾祖绪武徳初以佐命功封真定公景先举进士后举茂才异等授殿中侍御史评按不避近强后知制诰以雅厚称张说称其文词防丰美得中和之气开元中由吏部侍郎为刺史治虢州后徙岐州复为吏部侍郎】王遇【武进人肃宗时与弟遐为贼所执将释其一兄弟争死贼感其谊俱纵之】秦景通【晋陵人与弟暐皆有名俱精汉书号大小二秦君经指授者咸有师法景通仕至崇贤馆学士暐复践其官云】蒋乂【义兴人徙家河南博览强记该综羣籍有史才贞元中擢史馆修撰累迁秘书少监又居史职二十年每有大政事议论宰相必咨访之尝疏裴延龄罪恶当世髙之五子系为右仆射伸位丞相偕史馆修撰踵修国史僊佶皆位刺史】蒋防【义兴人年十八父令作秋河赋援笔即成后以李绅荐累官翰林学士中书舎人】许嗣宗【义兴人仕为义兴太守精于医或劝其著书贻后世答曰医者意也吾意所解莫能宣矣】宋张观【毘陵人南唐举进士归宋为彭原主簿后召拜监察御史终广南西路转运使观广览汉史雅好论事辞理切直有古人之风】杜镐【无锡人博贯经史素有懿行南唐时举明经为集贤校理宋平江南授国子监丞加秘阁校理太宗尝问以西汉赐与悉用黄金而近代为难得之货何也镐曰当是时佛事未兴故金价甚贱景徳中以为龙图阁学士后进秩礼部侍郎】张铸【晋陵人祥符中进士甲科歴知四郡五任漕宪皆有政绩尝帅南阳王安石出其门后以光禄卿致仕】葛宫【江隂人举进士性敦厚善属文上太平雅颂十篇真宗嘉之召试学士院又上寳符阁颂官至工部侍郎】葛密【宫之弟举进士为光州推官仕至太常博士年五十即请老姻党交止之笑曰俟罪疾老死不得已休官者安得有余裕哉即退居号草堂逸老子书思踵登第调建徳簿宻既致仕书思即投劾归养十余年后仕至朝奉郎亦告老父子清节相映人以为难子胜仲孙立方皆以学业至侍从徙家呉兴】陈思道【江隂人丧父事母兄以孝弟闻鬻醯为生母病思道衣不解者数月母丧水浆不入口七日既庐墓侧日夜悲恸昼则白兎驯狎夜则虎豹环庐而卧咸平初赐束帛旌其门】邵灵甫【宜兴人倜傥乐施予尝歳歉尽发储得五千余斛自县至湖洑镇除道四十里浚蠡河等水路八十余里通罨画溪入太湖邑人争受役因頼以活子梁登进士第孙刚魁南省人以为积善之报】蒋堂【宜兴人举进士为监察御史仁宗废郭后堂极论不可出为江南东路转运使徙河南岁荐部吏二百人累迁至礼部侍郎致仕有吴门集二十卷】胡宿【晋陵人举进士为扬子尉脱万人于水死累官修起居注知制诰唐介贬岭南遣中使防徃宿言介如不幸道死陛下受杀直臣之名帝悟为追还使者迁翰林学士宿内刚外和临事重慎尤顾惜大体官至尚书右丞以太子少师致仕卒諡文恭子宗炎善为诗有鲍谢风致官至直龙图阁】丁寳臣【晋陵人与兄宗臣俱有文声号二丁景祐中同登进士寳臣歴官至秘阁校理英宗每论人物必称之尤与欧阳修友善修志其墓】杜杞【镐之孙防补将作监主簿知建阳县强敏有才累官环庆路经畧安抚使知庆州杞博览强记有奏议十二卷兄植以文雅知名累任监司终少府监弟枢亦彊敏为北部员外郎】钱公辅【武进人少从胡瑗学举进士通判越州同修起居注英宗即位陈治平十议后谪滁州团练使神宗立复入知制诰富弼曰上求治如饥渇正頼君軰同心以济公辅曰朝廷所为是天下谁敢不同所为非公辅欲同之不可得已后与王安石不合出知江寜府徙扬州】丁隲【武进人嘉祐进士以经学倡后进尤长于易春秋为文自成一家官至太常博士右正言有文集二十卷】张巨【武进人嘉祐中举明经少从胡瑗防与蒋之竒胡宗愈丁隲为四友以荐充国子监直讲王安石新经行巨即引去时论髙之有文集四十卷易解十卷】胡宗愈【宿之侄举进士英宗尝问宿卿之子弟谁可继者以宗愈对神宗时除集贤校理同知諌院哲宗即位首进六事及君子无党论官至吏部尚书卒諡修简弟宗囬用防登第官终枢宻直学士胡氏自宿始大其后子孙至侍从者十数遂为晋陵名族】袁黙【无锡人嘉祐进士官至湖北转运判官学问渊深为时所宗弟点植正功皆有名于当世】单【宜兴人明隂阳图纬星歴之学与苏轼同年进士轼爱其贤以女兄之子妻之来宜兴每寓其家从子子发举八行科有风土记传世孙时亦举进士擢监察御史】钱顗【无锡人熈寜初为御史里行上疏忤王安石贬衢州监税顗将出台于坐大骂同时御史孙昌龄谓其奴事安石求为美官遂拂衣上马赴贬所苏轼送以诗有乌府先生鉄作肝之句世因号鉄肝御史】沈初【无锡人熈寜进士初入大学试周以宗强赋为第一文词典丽时争仿之官终国子直讲】余中【宜兴人熈寜间中进士第一而同郡邵刚魁南宫邵材魁开封于是宜兴称多士矣中官至知湖州致仕】邵材【宜兴人熈寜中试开封第一举进士为监察御史时王安石当国司马光论新法一日语材曰劾去司马大官可立待材毅然曰君实正人也可厚诬之乎即自劾归后终鸿胪卿】张昷之【铸侄进士及第补乐清尉通判常州知温州蔡齐荐其才可用累迁天章阁待制河北都转运使善吏事所至有声后知湖州徙州以光禄卿致仕】钱即【宜兴人呉越王诸孙也举进士累官显谟阁学士知延安府所至有声童贯宣抚陜西患物价腾踊严设科条又行均粜法陜西騒然即上疏极陈其害坐贬永州团练副使后知宣州以龙图阁学士致仕卒諡忠定】蒋之竒【宜兴人举进士为监察御史徽宗时累官翰林学士知枢宻院事崇寜初以观文殿学士知杭州以疾归之竒为部使者十二任亦典会府所至以治办称有文集百余卷子瑎举进士知兴元府】邹浩【晋陵人以行人着举进士为右正言上章极言章惇之罪哲宗废孟后而立刘氏复上章乞追停册礼惇诋其狂妄削官覊管新州徽宗立召为中书舎人蔡京忌浩再责衡州别驾寻窜昭州卒赐諡曰惠子柄从学杨时以荐除编修累官知台州】张【常州人进士甲科养其亲不忍去左右闭户读书四十年手校数万卷穷经著书范祖禹苏轼交章荐其髙行诏拜校书郎竟不出孝弟忠信蹈中守常为当时所重卒赐諡正素先生】陈敏【无锡人举进士知台州朝命立元祐党籍碑敏不肯立监司促之急敏曰诬司马公为奸臣是诬天也倅立之敏碎其石或咎敏敏曰我死且不辞何劾之畏遂挂冠去后以八行荐不起】周孚先【晋陵人与弟恭先俱从程頥学頥尝谓孚先兄弟气质清明可以入道其后俱由乡荐入太学孚先调四明盐塲改建徳尉不就后丐祠恭先终坑冶官】唐杖【宜兴人尝从程頥学頥教之以先大学次及论孟杖自是有所得遗书载问答甚多纂次伊川语録百余条方之门人记録为详】蒋静【宜兴人举进士调安仁令毁淫祠神像三百躯后迁国子司业徽宗幸太学命讲书无逸赐金紫服进祭酒】胡交脩【宿从子崇寜进士直学士院兼侍讲首论天下大势及应诏对弭盗保民丰财裕国彊兵御戎之要后陞翰林学士迁刑部尚书交修简重寡言进止有度为文不事雕琢在词苑号为称职】霍端友【武进人崇寜二年状元累官吏部侍郎有所善者与蔡京厚从容致京意欲擢为中执法端友不肯阿附遂忤京意以通议大夫致仕卒赠少师有内制三十卷】胡唐老【宿曽孙崇寜间进士靖康初擢殿中侍御史金人再犯京师攻围日急唐老请拜康王为兵马大元帅及京城破金人根括金银杖唐老几死后知镇江府建康失守溃卒戚方来犯胁唐老部众以犯临安唐老怒骂遂遇害诏赠徽猷阁直学士】胡世将【唐老弟同登进士第为寳文阁学士宣抚川陜时关陜初复分军移屯熈秦诸道金人防同州世将御之金人不敢度陇后以资政殿学士致仕】施坰【武进人崇寜进士累官礼部侍郎显仁太后回銮为考订仪注时以为宜性孝友在官得亲书必冠带跪读遇恩奏补官率推弟侄乡里称其贤】李熈靖【晋陵人举进士徽宗时歴中书舎人兼侍讲靖康中张邦昌摄国熈靖即移病不出邦昌迫令权直学士院熈靖力拒之以忧愤废食而卒赠端明殿学士】蒋兴祖【之竒孙以防累官知阳武县靖康初金兵犯汴道过县或劝使走避兴祖曰吾世受国恩当死于是与妻子留不去监兵与敌通斩以徇金兵至拒战力不敌死焉妻及长子以悸死诏赠朝散大夫】李端行【无锡人与弟尚行入太学俱有声大观中同登进士吕熈浩尝师之逮贵犹执弟子礼为太学博士作诗诋蔡京出宰鄞县发愤终身不复仕】沈积中【晋陵人举进士累官户部尚书宣和中知真定府上疏论不可取燕山童贯恶之夺其职建炎三年追复资政殿学士尽还合得防数】吴懋【晋陵人仕为礼部员外郎靖康末金人立张邦昌王时雍用事坐政事堂懋发愤骂之曰反臣吾不能击汝如叚秀实耶时雍靣颈俱赤后吴幵莫俦以表状诣金营懋竟不屈】张守【晋陵人崇寜进士建炎初为御史中丞尝上疏言陛下处宫室之安则思二帝母后穹庐毳幕之居享膳羞之奉则思二帝母后羶肉酪浆之味言极激切迁翰林学士知制诰寻除参知政事卒諡文靖】胡珵【晋陵人宣和中进士尝从学刘安世操行端方绍兴初召试翰林兼史馆校勘命珵删定旧史忤执政出知严州】周葵【宜兴人宣和进士歴官殿中侍御史知无不言孝宗时为参知政事卒諡惠简所着有圣传诗二十篇文集三十卷奏议五卷】吴师古【宜兴人举进士绍兴中宰臣秦桧决防主和金使以诏谕江南为名怄宻院编修胡铨抗疏论之铨遂贬师古镌木传其疏金人募其书千金为人所讦师古流袁州】陈之茂【无锡人为太学生与张九成同廷对之茂所对忤权相黜之九成第一叩头殿堦曰陈之茂能言人所不敢言宜奬不宜黜髙宗览对悚然曰忠言也赐同进士出身调休寜尉以经学为诸儒倡仕至吏部尚书】蒋芾【之竒曾孙绍兴中进士累官至右仆射同中书门下平章事兼枢宻使时有手诏议大举兵廷臣或主和或主恢复使芾决之芾奏天时人事未至拂上意寻除观文殿大学士知绍兴府】尢袤【无锡人绍兴进士为秘书丞权礼部侍郎孝宗尝曰如卿才识近世罕有累官中书舎人兼直学士院内禅制册皆出其手官至礼部尚书諡文简所着有遂初小藁六十卷内外制三十巻】丘崈【江隂人隆兴初举进士除国子博士宰相虞允文举以自代崈入对首言恢复之志不可忘恢复之事未易举宜甄防实才责以内治光宗时为四川安抚制置使兼知成都府崈以吴氏世掌兵为虑奏选他将代之遂革世将之患官终同知枢宻院事卒赠太师諡忠定】李祥【无锡人隆兴初进士累迁国子祭酒时相赵汝愚以言去国祥上疏争之以罪去除湖南运副言者劾罢之后以直龙图阁致仕卒諡肃简】钱之望【晋陵人少放逹喜竒计金主亮南侵以防干虞允文谓敌有内溃之势允文用其言金果有符离之败乾道中登进士第为金部郎官知楚州迁华文阁待制】丁逢【晋陵人举进士金主遣其婿乌林荅天锡来怙贵骄黠众愤而莫能析逢谓示弱何以为国上书乞斩之孝宗嘉其材气可尚召对除国子监书库官终寳谟阁待制】邵及之【宜兴人乾道中为司封郎时杨沂中封和王薨其子乞袭封及之曰国朝故事异姓王无袭封者虽赵韩王开国元勲亦止及身而已事遂寝后以徽猷阁致仕】薛极【武进人以防调上元主簿中词科累官兵部侍郎嘉定中尝疏奏愿以今日遇灾警惧之心永为异时暇逸之戒后赐同进士出身累迁知枢宻院事兼参知政事封毘陵郡公端平中加少保和国公致仕】蒋重珍【无锡人嘉定中进士第一尝为秘书郎兼崇政殿说书凡当讲戒言家事务积精诚以悟上意每草奏斋心盛服有宻启则手书削藁积官至刑部侍郎卒諡忠文】向士璧【常州人绍定进士歴官至兵部侍郎湖南安抚使兼知潭州元兵围潭士璧拒却之士璧负才气精悍自好尝捐官赀百万以供军费数立竒功贾似道疾其功讽言官劾罢之】钱相【晋陵人嘉定进士端平初以真徳秀荐累迁御史右正言有直声自起居郎入经筵理宗大书经畬二字赐之官至吏部尚书卒赠少师】尤焴【袤之孙父棐工部侍郎焴端平初征为将作监主簿后为淮西帅以儒者守邉威惠兼济累进工部尚书入为翰林学士卒年八十三自号木石】耿秉【江隂人仕为兵部郎中兼给事中终焕章阁待制律已清俭两为浙漕所至以利民为事着春秋傅二十卷五代会史二十卷】胡镗【江隂人举进士歴知寳庆府工部郎官平生所学以四书为本一室潇然凝尘满几处之晏如也清苦亷介为时所称】陈炤【常州人少工词赋登第知胊山县丁母忧归元兵至常州知府姚訔辟炤为通判或劝炤辞炤曰乡邦沦没何可坐视遂墨衰出率义兵战御元巴延自将围常炤与訔恊力固守城破訔死炤犹巷战家人曰城东北可走炤曰去此一步非死所矣日中兵至死焉事闻追赠直寳章阁官其子】徐道明【常州人为天庆观道士徳祐初元兵围城道明谒郡守姚訔请曰君侯计将安出訔曰死守而已道明亟还告其徒曰姚公誓与城俱亡吾属亦不失为义士元兵屠城道明危坐焫香读老子书兵使之拜不顾以刃脇之不为动遂死焉】莫谦之【宜兴人初为僧徳祐初纠合义士捍御乡闾诏为溧阳尉寻没于战陈赠武功大夫】胡应炎【晋陵人举进士元兵次常州知府姚訔署为节度判官包圭亦晋陵人素有智谋辟知武进县事城防应炎与圭率民兵巷战众溃俱被擒不屈死之】包天麟【江隂人咸淳间举博学宏词科尝注诗书易春秋年八十三手不释卷元旌其门二子植橒俱登科仕于时】陆文圭【江隂人防颖悟博通经史百家及天文地理律厯医药筭数之学宋亡隐居不仕元初设科有司强之就试再中乡举文圭为文融会经傅纵横变化莫测其涯东南学者皆宗师之元数遣使币聘不起】蒋捷【武进人入元不仕平生多所著述一以礼义为主其小学详断发明防趣为多】元陆垕【江隂人自防以孝友闻至元间巴延兵南下垕时年未冠而志强气锐率其乡人见之论议有合元兵遂不涉其境巴延奏授同知徽州路以亷能称累官湖广亷访副使陞浙西亷访使所至黜赃吏洗寃狱卒諡庄简】梁益【江隂人博洽经史而工于文随其教人以变化气质为先务浙西称学术醇正陆文圭与益而已所著书有三山藁诗绪余史传姓氏纂诗传旁通】惠希孟【江隂人学问该博持守严重兄老无子希孟奉侍如父尝着宗范五卷杂礼纂要易象钩数十卷】徐宪【无锡人性端雅博学为诗有唐人风仕为内台监察御史终兵部侍郎】陆以衜【无锡人明易经遡程朱之源得象外防趣至正中官至翰林待制所着有宋鉴提网】倪瓒【无锡人博学好古工诗画家故饶赀一旦舎去曰天下多事矣乃徃来五湖三泖间人望之若仙去】本朝谢应芳【武进人自防笃志留心性理之学尤工于诗文元末避地呉中本朝平定始还毘陵年九十七终所着有思贤録辨惑编毘陵续志巢藁】孙英【武进人成穆贵妃之兄洪武初拜参知政事赐第京师子震补河南中防卫镇抚】蒋贤【宜兴人轻财好施遇嵗歉发粟赈贫死无以者施以棺洪武初率乡民运粮赴太平以助军上嘉其诚赐墨勅俾知宜兴州以老辞用其孙贞代之】钱本中【武进人洪武初以材能荐知吉水县小氏为强豪侵夺哨聚山谷间为盗事闻遣帅调兵勦之本中诣主帅恳告缓兵单骑直抵其垒示以恩信众乃归命活数万人后调知乐安以诖误去官吉水胡广时为学士奏请复旧任驿召至京仍命知吉水】吴云【宜兴人性明敏善诗词洪武初以求贤举授文馆校书郎累官至刑部尚书出为湖广左参政】杨得安【宜兴人博览经史由太学生擢知南和县歴官至佥都御史】王逹【无锡人洪武初以明经举任本县训荐陞国子助教永乐初擢翰林编修预修实録陞侍读学士性简淡博通经史所着有耐轩集天防藁诗书心法易经选注桂林僟要】陈济【武进人博学强记六经子史无不究竟时称为两脚书树永乐初以布衣召修永乐大典为总裁书成授右春坊右賛善所着有诗传通证书传补元史举要通鉴纲目集览正误思齐集】陈洽【济弟淹贯经史洪武中用荐授吏科给事中永乐中为吏部侍郎大理寺郷佐英国公张辅讨平交趾陞兵部尚书镇抚其地后交趾复版成山侯王通引兵渡河洽力陈利害弗听翌日兵与贼遇遂被害赠少保諡节愍官其子枢为给事中】叚民【武进人永乐甲申进士选入翰林为庶吉士除刑部主事预修五经四书性理大全陞郎中宣徳初陞南京户部侍郎转刑部亷介为时所称】王绂【无锡人有行义喜吟咏工真行草书善画山水木石而竹尤精永乐初任中书舎人】徐晞【江隂人为人明敏有干才累官户部侍郎以平麓川功陞兵部尚书】赵琬【武进人以明经领乡荐授教谕陞翰林待诏未几陞国子监司业官终右春坊右谕徳】蒋守约【宜兴人为人端谨永乐中歴太常賛礼协律郎累陞太常寺卿终礼部尚书】王忠【武进人洪武初父友谅以输税后期法当死忠时年十七即自诣京恳请代父比至会赦免人以孝称宣徳中以国子生除兵部主事老成练逹人皆以大任期之忠以母老恳乞致仕卒于家】俞雍【无锡人正统初知公安县勤于抚字每单骑行郊野中劝民耕织课其勤惰杨传尝延誉于朝谓有古循吏风畿志】髙昙【无锡人由国子生授潭州府通判邓茂七搆乱会府使督饷遇贼以刃胁之昙骂曰汝等旡状上劳王师下毒黎庻指日枭首于市敢肆猖狂杀汝父母耶遂受害畿志】王防【武进人景泰初进士及第第三授翰林编修进讲经筵屡预纂修擢南京吏部尚书致仕防徳器宏裕练逹事体为时推重卒赠太子太保諡文肃畿志】盛颙【无锡人景泰辛未进士拜监察御史以言事出知束鹿丁内艰服除束庻民相率诣阙乞还从之时有水镜之谣累官刑部侍郎山东饥转副都御史徃抚之致仕归以疾卒畿志】徐溥【宜兴人景泰甲戌进士及第第二授翰林编修预经筵歴詹事府入内阁典几务进少师治中致仕为人端厚凝重赠太师加柱国諡文靖畿志】厉升【无锡人以嵗贡入胄监授浙江青田知县持公秉亷孜孜爱民去之二十年邑人犹怀慕其徳立生祠祀之】白昻【武进人性谦厚天顺间进士擢礼科给事中尝因灾异上谨命令以全大信六事佥内台巡江治河有功入司风纪歴掌邦刑有平恕老成之誉致仕卒諡康敏子坼举进士官至副都御史畿志】秦防【无锡人天顺庚辰进士歴知武昌建昌府所至有声防器宇轩豁才气英迈与人不茍合累官江西布政以疾乞休卒畿志】陆简【武进人成化丙戌进士第三人累官谕徳至詹事兼侍讲学士两典试事称得人以疾卒于官简志行淸峻问学该博赠礼部右侍郎畿志】王沂【防之子成化乙未进士累官副都御史沂方髫时母吴溺于北河号恸人不能堪每舟过溺处大恸几絶歴官三十年勤慎端方如一日畿志】汤沐【江隂人治中进士累官大理寺卿守官端方公亷所在有政绩卒于家畿志】毛宪【武进人任给事中正徳中武皇北狩回赐文臣武阶绯绮使戌制服之以迎有争以荣者宪独纳还归乡足不及公门畿志】邵寳【无锡人举进士任许州知州以善政称江西督学副使以善教名至今士人皆思之仕至礼部尚书畿志】胡濙【武进人洪武庚辰进士累官礼部尚书赠太保諡忠安为世名臣】
　　列女羊氏【名叔袆南兰陵人萧矫妻性至孝居父丧哭辄吐血母尝有疾叔袆夕祈祷忽见一人自称枯桑君曰若人无患令泄气在亥西南求白石镇之言讫不见明日如言而疾愈】薄氏【唐江隂尉邹待证妻待证在官遭乱解印窜匿薄氏为盗所驱将辱之不屈先以夫诰命托村媪访夫所在付之而后就死李华作哀节妇诗】何氏女【江隂人五代末为江贼所掠欲汚之何曰当修容以见湏臾盛饬以出立于船首骂贼赴水而死后人为之立祠】胡淑脩【宿之女嫁李之仪读书善属文宋嘉祐中从其祖母至内庭光献皇后拊之曰是胡氏有学能文之女乎之仪母死淑脩躬自负土封穴哭泣不辍手植松栢遂成茂林】蒋氏【江隂人宋建炎三年金兵至夏港守臣胡鲂谓佥判李易曰吾曹有死城郭之义公母宜少避易归告其母蒋氏令避母曰我去则汝决不肯守矣愿与汝同死闻者义之】邓氏【武进人谢天与妻其姑以哭子丧明邓氏竭力侍养宋末元兵猝至家人皆走匿姑弗能从邓氏抱姑避牛舎中兵至火其庐急扶姑出匿后圃邓氏被获系之行遇漕渠遂投水死】费氏【名元琇江隂知事朱道存妻元末依父居上海为苗军所执费氏攀堂槛厉声曰吾义不受辱苗狗敢辱我耶遂被害爪入楹木血沁于指】程氏【丹阳翼千户陈存信妻初王师攻常州存信死之程氏年二十七闻之号恸几絶兵退行求其尸归之子夀嗣为江隂卫百户征闽为盗所杀存信遂无嗣程氏守节不渝诏旌其门】臧氏【武进人陈旭妻旭疾革语臧曰吾殆不起汝宜善事后人臧泣不能答翌日旭亡臧给家人入室取衣衾为殓具即自经死诏表其门曰贞烈畿志】巢氏女【武进人许聘恽氏子恽父卒女言于亲为制服未几子亦卒父母将为择对女曰忍以一女择二姓哉遂自经死畿志】吴氏三节【江隂人吴宗杰妻周氏宗道妻木氏宗善妻花氏吴兄弟俱以行役死殊方三妇相与谋归夫骨袝先茔誓不食他姓诏表其门曰三节畿志】杨氏【无锡人余彦照妻彦昭戍滇南卒杨年二十一子甫朞家贫誓不他适养姑强以天年终既而子妇俱蚤世杨又抚其孤志愈厉诏旌之畿志】吴氏【江隂人华纬妻正徳壬申避贼贼追及吴诈仆负涂贼絷之问曰洗涂曰不洗更衣曰不更且骂曰汝当速杀我我江国公勲臣家女奈何汚耶明日又问荅如之贼怒争刃之投于江畿志】袁范妻陈氏【武进人夫亡守节事闻受旌畿志】吴谷祥妻【无锡人姓刘氏夫死守节诏旌之畿志】赵氏【江隂人适夏师颜顔蚤卒赵誓不他适矢志自守终其身惟谨诏旌之畿志】谢氏【宜兴人宋仲庸妻夫亡守志终其身旌之畿志】
　　仙释申屠有涯【宋时居宜兴携一瓷缾一日与众渡舟饮酒大吐众逐之乃挈缾登岸倚杖呤曰仲尼非不贤为世所不容蚩蚩同舟子不识人中龙吟毕跳身入缾中众皆骇举缾碎之寂无所见】刘混康【晋陵人防遇异人授以呪术治疾辄騐宋徽宗闻而召之入对称防后住茅山赐号葆真冲和先生】陈葆光【住天庆观尝梦武神举白璧授之遂善符篆治病辄愈撰丹神求三卷】正勤【姓韩氏五代时居永庆寺尝有僧问如何是禅勤曰石里莲花火里泉又问如何是道曰楞伽峯顶一茎草又问禅道相去几何曰泥人落水木人捞晋天福中无疾而逝】宗本【无锡人师事道升禅师住净慈民张氏有女死母梦女曰我以罪为蛇既觉得蛇于棺下本为说法复置故处俄有黒蝉翔棺上蛇失所在母祝曰若我女当入笼中如其祝本复为说法是夕母梦子曰二报已解脱矣其显化异数多类此】





　　明一统志卷十
<史部,地理类,总志之属,明一统志>
　　钦定四库全书
　　明一统志卷十一
　　明　李贤等　撰
　　镇江府【东至常州府宜兴县界七十五里西至应天府句容县界四十五里南至常州府武进县界一百一十七里北至子江二里自府治至南京一百八十里至京师三千二百里粮三十一万五千石零二】
　　建置沿革禹贡州之域天文斗分野春秋时为吴地后属越越败属楚秦属会稽郡汉初为荆国后属江都国国除复属防稽郡东汉属吴郡三国吴初都于此及迁都秣陵乃置京口镇晋属毘陵郡东晋侨置徐兖二州号为北府刘宋以南徐州治京口又置南东海郡隋废州及郡为延陵镇属蒋州开皇中置润州大业初州废以其地属江都郡唐初复置润州治丹徒天寳初改丹阳郡乾元初复为润州又陞丹阳军建中初改号镇海军南唐以为重镇宋开寳末改鎭江军政和中陞镇江府元改镇江路属江浙行省本朝初为江淮府后改镇江府直京师领县三丹徒县【附郭本吴朱方邑后又名谷阳秦时望气者言其地有王气始皇使赭衣徒三千凿京岘山为长坑以败其势因名丹徒汉为丹徒县属会稽郡后属呉郡三国呉改武进县晋复为丹徒置毘陵郡宋为南徐州治所隋省入延陵县唐复置属润州宋元属镇江本朝因之编户二百四十里】丹阳县【在府城东六十四里本秦云阳县始皇凿北冈使其阿曲改名曲阿县汉属会稽都后属吴郡三国吴复改云阳晋复改曰曲阿属毘陵郡梁属兰陵郡隋属江都郡唐武徳初于县置云州又改简州寻废州以县属润州天寳初改名丹阳县宋元仍旧本朝因之编户一百四十四里】金坛县【在府城东南一百三十里本秦曲阿县之金山乡汉属会稽郡东汉属吴郡隋初属蒋州大业末置金山县唐初属茅州寻属蒋州又并入延陵县后复置又以东阳郡有金山县改此为金坛宋元仍旧本朝因之编户一百四十里】
　　郡名京口【三国吴名】南徐【刘宋名】丹阳【唐名】
　　形胜因山为垒縁江为境【尔雅云絶髙为京以其城因山为垒縁江为境故谓之京口】东通吴防南接江湖【隋志】西接汉沔北拒淮泗【宋曾改润州集序】三吴襟带之邦百越舟车之防【寰宇记】内连天堑外蔽日畿【镇江志序】用武之地【郡志自呉孙权置都建邺而镇江实形胜用武之地】浙西门戸【宋知府刘宁止奏言京口控扼大江为浙西门户】
　　风俗小人习战君子尚礼【隋志】人性礼逊谦谨【寰宇志】杂吴夏语音【同上承泰伯之髙踪存季子之遗意葢英贤之旧壌杂呉夏之语音】
　　山川日精山【在府学内上有日观遗址】塘塠山【在府城中旧名塘頺山上有五通庙】北固山【在府治北下临长江其势险固梁武帝尝登此山又名北顾山唐窦常诗山趾北来固潮头西去长宋王安石诗天木海门横北固烟中沙岸似西兴】寿丘山【在府治南即宋武帝宅基】釡鼎山【在府城东南与京岘山相连】京岘山【在府城东五里即秦所凿泄王气处吴谓之京口京镇以此】金山【在府城西北七里江中宋周必大笔録此山大江环绕每大风四起势若浮动名浮玉山唐有裴头陀于此开山得金赐名金山山有裴公洞龙王池妙空岩善财石山后有孤峯鹘栖其上曰鹘山宋髙宗诗崒然天立镇中流雄跨东南二百州狂虏每登须破胆无劳平地战豼貅金党怀英诗金山胜防冠呉楚万础盘峙江中流】石排山【在金山西相传山上有郭璞墓盛夏有大蛇莫知其数盘结于木隂间】焦山【在府城东北九里江中后汉焦先隐此因名旁有海门二山金焦相望十五里上有罗汉岩宋理宗书三大字掲之下有磨崖石刻瘗鹤铭李仲殊诗海门碍日山双耸江北行人树几行】花山【在府城东三里一名东山唐皇甫冉诗北固多陈迹东山复胜逰宋苏舜钦诗寺襄山因花得名花今不见草纵横】黄鹤山【在府城西南三里一名黄鹄山宋武帝防时尝逰息于此上有鹤林寺】银山【在府城西壁立数丈旧名坚土山唐刘禹锡诗上山京口峻即此元时建寺其上以与金山对峙易名曰银山】蒜山【在府城西五里大江岸上山多泽蒜因名或云吴周瑜与蜀诸葛亮议拒曹操于此筹筭又曰筭山东晋木刘裕大破孙恩于此南唐徐知诘赏逰此山会僚属宋苏轼诗蒜山幸有闲田地着此无家一房客今沦入江西津渡口水中孤峯是也】磨笄山【在府城西南五里刘宋戴颙女于此磨笄誓不适人因名】灵山【在府城南其山云出天必降雨唐顾况有诗送郭生归灵山读书即此】招隐山【在府城西南七里一名兽窟山刘宋隐士戴颙居此相传梁昭明太子亦尝于此读书石案尚存下有招隐寺寺内有虎跑鹿跑真珠三泉及玉蕊亭唐李徳裕玉蕊花诗刻石在焉】石公山【在府城东北八里濒江与焦山相对上有送江亭】汝山【在府城东南一十里上出药物齐苨】白兎山【在府城东南一十五里宋刁约此有白兎跃出】长山【在府城南二十里上有灵泉其流与练湖通溉田甚多】五州山【在府城西五十里相传山絶顶望见五州宋曽布诗天际林峦压夀丘夹江旁瞰两三州又云海门西北起崇丘极目参差见五州】马迹山【在府城东南三十五里上有靑童君马迹又有灵洞二曰靑龙曰黄龙潜通华阳及抱朴子丹井在焉】曹山【在府城西四十里洪武三十五年车驾尝驻跸于此】覆船山【在府城西南五十里一名酒甖山】圌山【在府城东北六十里宋张世杰与元兵战于江中不利退奔圌山即此今山上有东霞寺】髙骊山【在府城西南七十里一名句骊山相传昔高句骊国女来此海神乗船致酒醴聘之女不从海神拨船覆酒流入丹阳宋蔡肇诗城中十月蒙蒙遥看句骊半山雪】绣毬山【在丹阳县东北三十里三山相连有似绣毬】陈山【在丹阳县东北三十五里上有玉龙泉宋朱彦章诗巨灵擘两山飞泉拟白龙缭绕陈山路萧踈两岸风】经山【在丹阳县东北三十五里昔有异僧讲经于此故名一名金牛山山有古杏一株相传晋时所植】沈山【在丹阳县东北四十里南唐沈彬尝居此因名】九灵山【在丹阳县东北四十里九峯相连下有仁静观唐时魏法师尝居此】嘉山【在丹阳县东北四十五里上有龙池及龙祠】随驾山【在丹阳县北五十里相传秦始皇尝过此故名】顾龙山【在金坛县南五里前望白龙荡故名又名土山上有大圣塔五圣庙】大坯山【在金坛县南长荡湖中屹然孤秀望之若浮】青龙山【在金坛县南五十五里山形如龙】龙尾山【在金坛县西六十里自大茅峯蜿蜒而来势如卧龙】茅山【在金坛县西六十里一名句曲山即华阳第八洞天也山之西属句容县界】方山【在金坛县西一百里下有布金寺及喜客泉】双峰【在海门宋韩维诗一带分江纪双峯照海门】金牛洞【在丹阳县东北三十五里洞皆石壁洞口仅容一人其中甚广】大江【在府城西北六里即子江也一名京江东注大海北距广陵魏文帝将南征临此江见波涛汹涌叹曰天所以限南北也赋诗云观兵临江水水流何汤汤戈矛成山林甲耀日光猛将怀暴怒胆气正纵横谁云江水广可以一苇航】龙目湖【在京岘山下相传梁武帝望京岘山盘纡似龙故于山前开此湖以龙目名之】练湖【在丹阳县北一名练塘水经云晋陈敏引水为湖周一百二十里号曰曲阿后湖唐永泰中刺史韦损复修以溉田李华作颂序云是湖纳长山诸水凡七十二流古语云湖水寸渠水尺许浑有重防练湖怀旧诗】长荡湖【在金坛县东南三十里一名洮湖通大岯山舟楫徃来多有风涛之险】伊娄河【在府城南唐开元中刺史齐澣以州北隔江舟行绕歩回逺六十里多风涛乃于京口埭下直趍渡江二十里开此河二十五里渡扬子立埭嵗利百万舟不漂溺】海鲜河【在府城西北宋郡守史弥坚开西北通京江东南接漕渠】梦溪【在经山东宋沈括尝梦至一小山花如覆锦乔木蓊欝山之下有水甚乐之后谪居润得此地宛如梦中遂筑室居焉因以夣名溪林希诗梦溪谪仙人松菊绕新宅】荆溪【在金坛县北一名白鹤溪源出古荆城流入常州界南唐潘佐诗荆溪百里水涵空】秦潭【在府城鐡瓮门外唐陆防诗松门穿戴寺荷径绕秦潭】润浦【在府城东南二里一名东浦隋置润州其名取此】西浦【在府城西异苑记晋阮明泊舟西浦见一靑衣女子弯弓射之女即轩云而去明寻被害】义井【在府治南其水甚甘郡有疾者祷饮即愈】庆封井【在丹徒县治南春秋齐庆封奔呉呉与朱方聚其族而居之富于其旧此井在所居之地唐陆诗今歌此井示呉人断绠沉缾自兹始】葛洪井【在丹徒县东南三十里相传晋葛洪于此炼丹】鳗井【在甘露寺内昔有僧妙机者栖禅于此乏水浚井于山得鳗鱼二因名】双井【在丹阳县东南二里其井最古二井相去数尺南者色赤北者色黄】沸井【在丹阳县南四十四里井有四二清二浊腾涌滚沸昼夜不絶】灵泉【在长山上与练湖通】中泠泉【在金山寺内唐李徳裕尝使人取此水杂以他水輙能辨之水经品第天下水味此为第一宋苏轼诗中泠南畔石盘陀古来出没随涛波】玉乳泉【在丹阳县治东唐刘伯蒭论水以此为天下第一】真珠泉【在招隐山西其泉圆溅若贯珠然宋苏轼诗岩头疋练兼天浄泉底真珠溅客忙】鹿跑泉【在招隐山西即梁昭明太子井唐蒋防有铭】喜客泉【在方山下客至泉即涌故名元凯烈防实诗春水澄澄緑满池圆沤颗颗涌琉璃江妃解佩珠零乱渊客当盘泪满垂】石墨池【在金坛县西相传汉费长房学道于此书符涤砚涧石悉为墨色】金莺池【在丹阳县治内宋夏竦为主簿时一日侍母燕坐见黄鹂双舞俱没于地发之得金莺二其母命瘗之竦因筑亭其上后人发地求之不得遂凿为池】鳯凰池【在北固山下】莲池【在金坛县云阳驿中唐许浑诗心忆莲池秉烛逰叶残花败尚维舟烟开翠扇淸风晓水泛红衣白露秋】漕渠【在府城内齐志丹徒水入通呉会六朝都建康凡三呉船避京江之险自云阳西城凿运渎径至都下隋大业末诏穿江南河自京口城南至余杭八百余里西北通大江即此】谢塘【在丹徒县治南塘二灌田千余顷梁谢徳威唐谢元超所筑因名】万束坡【在金坛县东三十里图经陂冝稻百亩可収万束故名】白龙荡【在金坛县南一十里与长荡湖接相传有白龙见于此因立龙祠祷雨多应】万顷洋【在丹阳县南四十五里溉田甚博】
　　土产香草【丹阳县出】荠苨　鲟鱼【俱丹徒县出】
　　公署镇江卫【在府城内渌水桥南】
　　学校镇江府学【在府治东宋太平兴国中建本朝永乐中重建于定波门外姚广孝记景泰中建于此】丹徒县学【在县治南夀丘山旧在县治西宋绍兴建本朝嘉靖初徙此】丹阳县学【在县治东宋庆厯中建本朝洪武初重建】金坛县学【在县治东宋绍兴初建本朝洪武中重建】
　　书院淮海书院【在丹徒县治西宋南渡淮土多寓京口因建书院以为讲学之所因名】濓溪书院【在丹徒县治东南宋周敦頥依舅氏郑向尝居此后人因建书院旧在黄鹤山下本朝正统中移建于此】景贤书院【在郡城内嘉靖二年建祀宋郡守栁开周敦熈龚基】申义书院【在金坛县治西宋太府丞张镐创家塾教族人子弟取申之以孝弟之义为名】龙山书院【在金坛县南顾龙山宋咸淳间立】茅山书院【在金坛县西茅山宋初建后废绍定中知县孙子秀因其故址新之以待逺方逰学之士】
　　宫室万嵗楼【在府城上西南隅晋刺史王恭建唐皇甫冉同客登楼诗髙楼独上思依依极浦遥山合翠防江客不堪频北望塞鸿何事复南飞宋绍兴中太守刘岑即其地新之为月观汪藻记】芙蓉楼【在府城上西北隅与万岁楼相对宋林文节诗江入海门通百越楼横铁瓮跨三山僧皎然诗夜惊潮没鸬鷀堰朝防日出芙蓉楼】北固楼【在北固山上梁武帝诗南城连地险北固临水侧深潭下无底高低长不测唐李白诗丹阳北固是吴関画出楼防云水间宋范仲淹诗北固髙楼海气寒使君应此凭栏干春山雨后靑无数借与淮南仔细看】多景楼【在甘露寺内宋曾巩诗欲収嘉景此楼中徙倚栏干四望通云乱水光浮紫翠天含山气入靑红米芾诗两州城郭靑烟起千里江山白鹭飞海近云涛惊夜梦天低月露湿秋衣元趋孟頫诗层颠官阁几时修逺舰长江万里流白露已寒秋草緑斜阳虽好暮云稠平南筹策张华得治内人材葛亮优景物未穷登览兴角声孤起瓮城秋】望海楼【在府治后宋蔡襄题曰望海后改为连仓观米芾诗云间铁瓮近靑天缥缈飞楼百尺连三峡江声流笔下六朝山影落尊前几畨画角催红日无事沧洲起白烟忽忆赏心何处在春风秋月两茫然】得江楼【在府城内宋洪适记王禹偁诗南徐城古树苍苍衙府楼防尽枕江】喜楼【在府治西宋郡守史弥坚建防模宏壮为一郡之胜】増华阁【在招隐山梁昭明太子读书之处】射堂【在府城内晋人逰饯之所】积弩堂【在府城内宋武帝破卢循军中积万钧神弩于此】卫公堂【在府治后唐李徳裕为观察使时所建后人因其封爵名之】相公堂【在丹阳县治东宋苏京宰丹阳奉其父颂至邑遇诞日筑堂为夀后人因名】渊源堂【在府学内宋景定中建】御亭【在顾龙山洪武初车驾驻跸于此有寳床及御题乐府碑万岁碑在焉】向吴亭【在府治西唐陆防诗秋来懒上向呉亭】季公亭【在府城朱方门外宋相秀公陈升之别墅沈括笔谈公治第于润宅成已疾惟肩舆一登西楼而已】送江亭【在石公山上宋陈天麟建摘苏轼诗宦逰直送江入海之句为名】寳墨亭【在府治西偏以覆陀罗尼经幢宋欧阳修集古録云唐云阳野夫王奂之书字画颇为世俗所重苏舜钦诗山隂不见换鹅经京口今传瘗鹤铭潇洒谪仙来作记风云太守为开亭】雄跨亭【在金山寺内取宋髙宗时雄跨江南二白州之句为名元萨天锡诗朱栏六曲倚髙秋元气茫茫日夜浮客去客来天地老潮生潮落古今愁疎烟水国前朝寺落日海门何处舟更拟黄昏尽余兴却从灯火望州】吞海亭【在金山寺内元张翥诗危亭突兀戴鳌头俯视沧溟一勺浮龙伯衣冠藏下府梵王台殿起中流抉桑夜色三山日滟滪江声万里秋老我惜无吞海句但磨崖石纪曽逰】留云亭【在金山絶顶参挹云汉实金山之胜防】光风霁月亭【在府学内】读书防【在金坛县西六十里相传梁昭明太子读书处台下有福乡井抚掌泉】妙髙防【在金山上宋僧了元建元赵孟頫诗江水西来接太空中流突兀涌鳌宫妙高台上一回首看尽世途风浪中】
　　闗梁千秋桥【在府治西晋刺史王恭作万歳楼于城上其下有桥名千秋宋胡致能诗万岁楼头谁唱月千秋桥下自吹箫】渌水桥【在府治西旧有楼观之胜唐杜牧诗靑苔寺里无马迹渌水桥邉多酒楼今名鼎新】丁卯桥【在府城南三里晋元帝子衰镇广陵运粮出京口为水涸奏请立埭以丁卯日制可后人搆桥因名唐许浑尝筑别墅扵其侧宋陆防诗裴相功名冠四朝许浑身世老鱼樵若论风月江山主丁卯桥应胜午桥】洗马桥【在丹徒县治西南唐太子洗马陈翌建因名】清风桥【在府治南宋范仲淹建俗呼为范公桥苏轼诗伤心范桥水漾漾舞寒藻】懐德桥【在丹徒县治西北宋寳庆间汤察使建乡人感之因名怀徳】云阳桥【在漕渠上又名淸化桥】西津渡【在府城西九里唐孟浩然诗北固临江口夷山对海濵江风白浪起愁杀渡头人】
　　寺观甘露寺【在北固山上呉甘露中建因名内有梁武帝所书天下第一江山六字所赐铁镬二其量容百斛唐卢肇诗北固岩端寺佳名自上台地从京口断山到海门来曙色烟中灭潮声日下回一隅通雉堞千仭耸楼台寺内又有北轩杜牧诗曾上蓬莱宫里行此轩栏槛最留情孤髙堪弄桓伊笛缥缈疑闻子晋笙天接海门秋水色烟笼鹿苑暮钟声他年会着荷衣去不向山僧道姓名】鹤林寺【在黄鹤山旧名竹林寺刘宋髙祖防时尝独卧讲堂上有五色龙章及登极改今名】金山寺【在金山旧名潭心梁武帝尝临寺设水陆会唐改今名宋改龙防寺唐张祐诗僧归夜船月龙出晓堂云树影中流见钟声两岸闻孙鲂诗天多剰得月地少不生尘橹过妨僧梦涛惊溅佛身宋苏轼诗长江欲尽阔无邉金山当中惟一石潮平风静自海浮缥缈楼台转金碧州初见石头城城下波澜与海平江中转柁疑无岸泊舟未见僧先迎】焦山寺【在焦山上内有海云堂賛善阁吸江亭宋苏轼诗金山楼观何眈眈撞钟击鼔闻淮南焦山何有有脩竹采薪汲水僧两三云霾浪打人迹絶时有沙户祈春蚕我来金山更留宿而此不到心怀惭同逰尽返决独往赋命穷薄轻江潭淸晨无风浪自涌中流歌笑倚半酣老僧山下惊客至迎笑喜作巴人谈】龙华寺【在府城内昔有异僧自西域来传壁支佛脑牙及五色舎利留寺中至今存】兴国寺【在府城内旧若鸠鸽汗佛像唐张僧繇于东壁画一鹰西壁画一鹞自是鸠鸽不复入】普寜寺【在丹阳县治南晋内史王珣故宅】慈云寺【在金坛县治东】普照寺【在夀丘山上】妙观【在府治西南】仙防观【在丹阳县治南晋仙人谌母修丹之所】太虚观【在金坛县治东】洞虚观【在金坛县西陶村盖梁陶隐居故庐也】佑圣道院【在府城西宣徳初建正统间重修杨一淸记】
　　祠庙嘉贤庙【在丹阳县南延陵镇西北九里祀呉季札南徐记云季子庙有三南庙则晋陵北庙则武进此则西庙也又庙内有碑唐刺史殷仲容刻孔子所刻呜呼有吴延陵季子之墓十字宋杨杰诗战国相吞礼义防延陵季子救周衰当时若嗣诸侯位后世谁传十字碑】荆王庙【在府治东祀汉荆王刘贾贾与黥布战死庙食至今】灵济庙【在金坛县南一十里又曰白龙庙】焦先祠【在焦山寺内祀汉隐士焦先本朝命有司嵗时致祭】三仙庙【在丹阳县西一十里下有孙钟墓丘灌井相传吴主孙权之祖钟以种为业有三士诣门求钟设待之士因指以地言讫化为三鹤飞去钟卒其地后人因立庙祀之今有司嵗时致祭】水府庙【在金山寺内五代史杨氏防江封马当为上水府采石为中水府金山为下水府今有司嵗时致祭】褒忠庙【在蒜山上宋隆兴中敌犯淮阳如楚州魏胜力战于清口死之时淮南未平诏立庙于此赐额褒忠且令有司刻木以敛焉】宗忠简公庙【在夀山北祀宋观文殿学士宗泽本朝正徳中奏请立庙赐额】
　　陵墓吴陵【在丹阳县西一十五里汉末孙坚击刘表于岘山为表将黄祖射死还葬曲阿及子权称帝追谥坚武烈皇帝尊其墓为陵】泰安陵【在丹阳县北二十五里葬齐髙帝】景安陵【在丹阳县东三十一里齐武帝】兴安陵【在丹阳县东二十四里齐明帝】建陵【在丹阳县东北二十五里梁武帝父萧顺之武帝即位追尊为文帝】脩陵【在丹阳县东三十一里梁武帝唐贞观中诏禁樵采】荘陵【在丹阳县东二十七里梁简文帝有石兽髙丈余郡志齐梁诸陵皆在金牛山中丘埭西陵口有大石麒麟辟邪夹道唐陆防诗地废金牛絶陵荒石兽稀】荆王墓【在府治后汉初髙帝封其从兄子贾为荆王逮国于此故有墓】孙防墓【在府城南防孙权兄也权称尊号追谥长沙桓王】鲁肃墓【在府城东肃呉将祥符图经有王伯阳者僦其妻一日见人乗扇舆导从而至曰我鲁子敬也于此二百余年何辄见坏目左右牵伯阳以刀镮筑之而去伯阳遂死】韦昭墓【在丹徒县东南七里】郄鉴墓　郄愔墓【俱在府城东鉴晋司空子愔晋镇军都督陈永定中有人发愔冡覩其尸如生内有郑康成所书鍼左氏膏肓愔手注其后云得之广固邓伯道邓云石勒军发康成冡所得者】徐羡之墓【在金坛县西南二十里羡之东海郯人刘宋司空】桓彦范墓【在金坛县西南二十里】戴叔伦墓【在金坛县南三里三洞乡梁肃作神道碑】沈彬墓【在沈山下彬筠阳高安人隐云阳山后仕南唐以尚书郎致仕彬学方外之术尝手植一树命诸子曰吾死此及彬卒发之乃一虗冡石台上有漆灯一盏又有铜碑篆曰佳城今已开虽开不埋漆灯犹未灭留待沈彬来】苏舜钦墓【在丹徒县石门村舜钦蜀人宋康定中为湖州长史欧阳修撰铭】苏颂墓【在五州山颂宋宰相】米芾墓【在丹徒县长山下芾呉人蔡肇撰铭】宗泽墓【在丹徒县东南泽义乌人宋宣和间以言事谪居润夫人死藁于此后泽尹开封卒因合焉】张纲墓【在金坛县西希墟村】陈东墓【在丹阳县东北二十五里东以忠諌被杀四明李猷赎其尸瘗之高宗过镇江尝遣守臣祭焉】汪立信墓【在丹阳县立信六安军人宋末为沿江制置使元兵南下立信率所部至髙邮拒敌知事不可成夜起慷慨悲歌扼吭而死其爱将金明以其丧归丹阳】缪大亨墓【在丹徒县西翰林学士兼吏部尚书詹同奉勅撰墓碑】虞谦墓【在金丹县丹阳门外少传杨士竒撰墓铭】杨一清墓【在丹徒县西南二十里诈输冈】
　　古迹铁瓮城【吴孙权所筑周围六百三十歩唐干符中周寳为润帅又筑罗城二十余里号铁瓮城言其坚固也刘禹锡诗铁瓮郡城牢宋范仲淹诗金山寺近尘埃絶铁瓮城高气象雄】吕城【在丹阳县东五十四里呉将吕所筑遗址尚存】废延陵县【在丹阳县南三十里音置宋熙宁中省为镇入丹阳】废琅琊县【在金坛县隋末土人保聚于此因置金山县隋亡沈法兴以为琅琊县唐初李子通以县置茅州】驰道【在丹阳县北一十五里汉贾山书秦为驰道于天下东穷燕齐南极吴楚此其一也宋王安石诗茫茫千载间复此好逺逰想当治道时劳者如山丘】石羊巷【在府治南舆地记刘备与孙权囬猎因醉各防一石羊后人因以名巷宋程俱诗如今留石亦煨烬山想长江相对间】三垒【在丹阳县东四十七里一大业二曲阿三庆亭东晋苏峻反郄鉴筑三垒拒之】狠石【在甘露寺内有石如羊相传谓之狠石汉末诸葛亮尝坐其上与孙权议拒曹操唐罗隐诗紫髯桑葢两沉吟狠石空存事莫寻汉鼎未分聊把手楚醪虽美有同心英雄已徃时难问苔藓何知日渐深还有市沽酒客雀喧雄聚诂蹄涔】刘裕宅【在府治南刘裕宋武帝也宋苏轼诗刘裕宅邉霜竹老戴公山下野梅香】梁武帝宅【在丹阳县东二十里武帝防时所居后即位幸旧宋观其童稚时所种梨栗】权德舆宅【在练湖上唐建中初徳舆尝寓此故其诗有结庐常占练湖春之句】张祐宅【在丹阳县东三里祐唐时人尝寓此顔萱诗忆昔为儿逐我兄曾抛竹马拜先生书斋已换当时主诗壁空题故友名】宗泽宅【在丹徒县治西】海岳庵【在府城东宋米芾过润爱其江山之胜因卜居焉自书其额曰海岳庵】蔵春坞【在府城内清风桥东本南唐润州节度使林仁肇故宅宋郡人刁约因进筑圜号藏春坞西有万松冈司马光诗藏春在何许鬰鬰万松林苏轼诗白首归来种万松待看千尺舞春风年抛造物陶甄外春在先生杖屦中】研山园【在府治东南宋米芾以研山从薛绍彭易此地为宅绍定中淮东总领岳珂即其地筑园因以研山名内有亭馆之胜后废】西园【在丹徒县治西宋韩世忠所创中有飞盖堂传觞亭凌云台留仙洞】瘗鹤铭【在焦山崖下水濵宋欧阳修集古録云铭乃华阳真逸撰刻于焦山之足常为江水所没好事者伺水落时模而传之徃徃秪得其数字惟予所得六十余字独为多也按图经以为王羲之书字亦竒特然不类义之笔法竟莫考为何人书华阳真逸乃顾况道号今不敢遂以为况者碑无年月疑前后有人同斯号也】
　　名宦三国顾雍【吴曲阿长有治绩任满吏民歌颂之】晋蔡谟【南徐州刺史有善政】南北朝吉翰【宋监徐兖二州军事吏民畏禁莫敢犯法】丘仲孚【南齐曲阿令王敬则反前锋届曲阿仲孚凿长冈埭防渎水以阻其路敬则军至遇渎涸不能进遂败】周洽【南齐曲阿令亷约无私视民如子后擢都水使者卒之日无以为殡吏民买棺之】沈防之【梁丹徒令自以清亷不事左右被譛鎻系尚方防之叹曰一见天子足矣帝召问对曰臣坐淸所以获罪帝曰淸何以获罪曰无以奉要人帝知其无罪重除丹徒令】江子一【梁曲阿令着美绩邑人立石纪之】侯安都【陈南徐州刺史吏民诣阙请立碑颂美】唐谢元超【武徳初润州刺史筑南北二塘以溉田民頼其利】岑羲【金坛令有治绩尤以文著名】武平一【金坛令平一官中朝甚有名既谪令金坛而名不衰】李元纮【润州司马有惠民政代去吏民遮留乌鹊羣飞亦拥车行】韩滉【镇海军节度使绥辑百姓均租调不逾年境内称治李希烈防汴州□遣兵破走之漕路无梗完靖东南滉功居多】齐澣【润州刺史以舟绕歩多风涛乃开伊娄河以逹子岁收利百万舟免漂溺之患】韦损【润州刺史吏人畏伏尝修练塘以溉丹阳丹徒金坛之田民刻石颂徳】阎济羙【润州刺史浙西观察使为治简易常赋之外不知其他】萧定【大厯中润州刺史治最为天下第一】陆象先【润州刺史政尚仁恕吏民爱之】裴寛【润州叅军刺史韦诜休日登楼见寛于后圃有所瘗诜问状曰寛义不以苞苴污家适有以鹿为饷置而去不敢自欺故瘗之诜乃引为判官及妻以女】杜祐【润州法曹叅军初祐过润州刺史韦元甫待之不加礼他日元甫有疑狱不能决祐在旁为辨处契要无不尽元甫竒之乃奏为法曹叅军】马【润州刺史以淸白显】杜审言【润州刺史时徐州戍将宠勋大扰淮南审权以浙西兵破之进检校司空】宋栁开【太平兴国中知润州有善政招诱羣盗以俸金给之又解衣与贼酋置之左右或谓不可开曰彼失所则为盗不尔则吾民也今推以赤心夫岂不可化未半嵗境内熙宁】郑向【两浙转运副使疏润州蒜山漕河抵于江人以为便】王随【通判润州后知州事练习民事有善政及民】刘师道【咸平中知润州敏于吏事治有能声吏民畏爱之】范仲淹【知润州为政尚寛厚多有治迹】吴中复【庆厯中金坛令有治绩】王琪【知润州三莅郡政临事精敏有讼立决民甚怀之】张昪【知润州有报井中有死人者一妇人徃视之曰吾夫也昪令其亲隣验之井深不可辨升曰众皆不能辨妇人何以知其为夫即付所司鞠问果其妇与奸人同谋杀其夫时服其明】许元【知丹阳嵗大旱请假练湖水以溉民田不待报决之州遣吏按问元曰罪令可也由是溉田万顷嵗大熟】孙立节【镇江军书记初为条例司属官不肯奉行故出当时监司皆敬之曰是不肯为条例司官者】王安礼【知润州当官持政遇事立防下不敢欺】王觌【知润州嵗旱郡遣吏视苗伤承监司风防不敢多除税觌受檄覆按叹曰民食已絶倒廪赡之犹惧不克济尚可责以赋耶尽除之】梅执礼【知润州有治迹徳惠及民】刘子羽【知镇江府兼沿江安抚使金人入冦淮东之人皆徙镇江子羽抚以恩信虽兵民杂居无敢相侵者】沈与求【知镇江府金人将入宼与求奏请命将分屯江岸遣岳飞自上流取道乗虚击之髙宗曰当如此措置】张枃【知镇江府治材敏给遇事不凝滞能随宜应变】陈居仁【知镇江府时郡中大旱居仁区画有方存活万计因饥民治古海鲜港为石防丹徒境上蓄泄以时以通漕运】董槐【镇江观察推官寻又为通判防李全叛□淮临大江槐将兵济江而西全乃遁去】胡唐老【知镇江府建康失守溃卒戚方趣镇江欲犯临安唐老论以祸福方众环胁之唐老怒骂遂遇害】王万【通判镇江府究心当世急务尤精于邉防数害当路多知其人豪也咨问者旁午】汪纲【镇江司户叅军时马大同镇京口强毅自任纲言论独不诡随多所裨益】孙子秀【知金坛县严保伍厘经界与民休息讼者使赍谍自诣里正并隣证来然后行不实者徃徃自匿其谍淮民流入以万计赈给抚防括田使耕教化大行】蔡洸【知镇江府时乆旱郡民筑陂潴水□溉漕司檄郡决之洸不从巳而大雨漕运通嵗亦大熟民歌之曰我潴我水以灌以溉俾我不夺蔡公是頼】王埜【知镇江府兼都大提举浙西兵船请免镇江水军调发专一守江是冬子桥有警埜遣逰兵击却之】李成大【徳祐初知金坛县元兵至与寄居官潘大同大本率民兵巷战大同兄弟战死成大被执不降元兵杀其二子以惧之终不屈笑曰子为父死臣为君死卒见杀】陶居仁【镇江录事参军元兵攻镇江守臣洪起畏遁统制官石祖忠举城降仁不屈屈遇害】元张晋亨【至元中从伯顔南征以总管戍镇江兼与民政以镇静为务战焦山州皆有功】张炤【镇江路总管莅政有方吏民畏服以治最称】叚成珪【镇江路总管有德恵及民代去郡民立碑颂德】太平【镇江路总管均赋革弊民頼以安】曹元周【镇江路学正学问该博翰林承防阎复于四方土少许可而独大竒元用荐为国史院编修官】黄中【金坛县尹奏免邑人无征之税万余石又兴水利邑民頼焉】
　　本朝缪大亨【洪武初以同佥书枢宻院事守镇江以严恪成士伍以简重莅民人】徐谊【洪武中知镇江府在任以亷介自守贿赂不行见事明敏人莫敢欺】孔克忠【洪武初为金坛县主簿亷勤爱民隣邑尝有剧盗入境克忠擒而戮之】王秉彞【洪武中知丹徒县先是邑民倪遵道等十余人专主案牍倚法害众前吏莫能禁秉彛至首革之凡狱讼科差无不公平民咸徳之寻陞本府同知】李思进【洪武中为金坛县丞惠爱及民以事逮赴京民不忍其去诣阙保留得复任朝廷遣使赍酒劳之】罗观【洪武中初知丹徒县以勤于抚民陞本府知府勤约自将作兴学校风化日淳】薛巗【洪武末知镇江府在任甘淡薄锄击豪强不避权势】刘辰【洪武末知镇江府重修减水牐以便舟楫筑水门溉田四百余顷民赖之】顾信【洪武末为丹阳县丞修筑练湖牐畜水溉田民至今得其利】孙时【洪武末知金坛县革吏均赋税兴学校】王贯【永乐初为镇江府同知以俭约自持吏民敬信博学明理同僚以师事之】洗用行【永乐初为镇江府推官防狱平允甚得民心】潘妥【丹阳知县亷谨有为民受其惠】林鹗【知镇江府举偏补清介不阿重祀典以励风化遣先贤之后入乡塾以教飬之濬京口以通舟楫至今人称其功南畿志】姚堂【天顺中镇江知府政尚平易修举废坠集郡哲最著者彚其行履为润州先贤录以励流俗南畿志】刘观【成化初知金坛亷静公恕甚有惠政凡民间利病悉为兴革之南畿志】杨峻【成化初知丹徒县为政平恕深恤民隐嵗旱祷雨辄应优礼良善惟豪黠不少贷由是阖境称治南畿志】史系【成化中知镇江府髙才博识爱民节用处官事如家尤严祀典南畿志】毛瑄【成化间任府通判政尚清白吏不忍欺每按狱有犯辟者辄动色咨悯累日不怿后迁秩民颂之南畿志】胡怡【治中镇江府推官聴狱详审刑不轻试而多得其实有兄弟竞财经年不决怡晓以义遂罢颂有令被诬为直其寃令怀金以谢怡正色拒之又专门易学郡士多所成就及卒贫无以殓寮属为经理其丧南畿志】李咨【治中知丹阳县寛雅尚文不事苛刻民犯细故皆轻恕之至豪强奸吏必痛治以惩被召濒行百姓攀挽塞路南畿志】
　　流寓焦先【河东人汉末隐居京口结草为庐冬夏袒露野火烧其庐先露处大雪不移蔡邕为之作賛俗误以先为光】祖逖【范阳人寓丹徒晋元帝用为奋威将军豫州刺史渡江中流击楫自誓曰逖不能清中原而复济者有如大江后果克复晋土进镇西将军】刘毅【沛人寓京口东晋末与刘裕同谋起义兵讨桓破之封南平郡公进卫将军歴转江州都督】何无忌【东海人侨居丹徒东晋末以平桓功封安城郡公迁镇南将军将兵拒庐循败绩无忌厉声曰取我苏武节来躬执以督战而死諡曰忠肃】刘粹【沛郡人其先随晋元帝南渡因寓丹徒初为州从事累迁中军咨议参军宋武帝立以佐命功封建安县侯】刘穆之【东莞人寓居京口为宋武帝所委任官至左仆射穆之内总朝政外供军旅决防如流事无留滞】檀道济【髙平人寓京口善将兵有机防宋武帝立以佐命功封水脩县公丹阳尹进位司空后彭城王矫诏収之道济怒曰乃壊汝万里长城】何承天【郯人寓丹徒聪明博学刘宋拜尚书祠部郎撰朝仪迁御史中丞曽孙逊能赋诗】江革【考城人寓丹徒性孝友举秀才随梁豫章王镇彭城为魏人所执命作碑文革不肯执笔后放回武帝嘉之除都官尚书人赠遗之一无所受】徐勉【郯人寓丹徒王俭每见之曰非常器也梁武帝拜中书侍郎尝与门人夜集或有于以私者勉正色曰今夜止可谈风月不宜及公事】王僧孺【郯人寓丹徒梁天监中拜中书侍郎俄兼御史中丞僧孺工属文善楷多识古字尤精于谱学】权臯【天水畧阳人寓居丹阳唐举进士第为临清尉安禄山辟幕府诈死脱归永王璘举兵诡名以免宗嘉之擢监察御史顔真卿表为行军司马召拜起居舎人及著作郎俱不就卒赠太子少保】权德舆【臯之子歴官兵部吏部侍郎拜礼部尚书中书平章寻以检校吏部尚书为东都留守复为山南西道节度使子璩为监察御史】张祐【唐南阳人侨居丹阳工于诗或荐之书奏不下受辟藩镇性狷介辄自刻去爱曲阿山水幽胜遂筑室种树居焉】沈彬【髙安人隐居丹阳喜赋诗南唐主授以校书郎恳求还山以尚书致仕】石延年【幽州人侨寓丹阳范纯仁奉父仲淹命运麦五百斛舟次丹阳见延年言三防未举悉以与之延年任气节为文劲徤而诗尤工仕宋终太子中允同判登闻鼓院】苏颂【泉州人以父绅丹阳因徙居之仕宋为右仆射中书门下侍郎颂为相务在奉行故事杜侥幸之原】沈括【吴兴人博学善文仕宋累官龙图阁学士知延州以夏人防永乐城不能先援谪官以光禄少卿分司润州】辛次膺【莱州人防孤从母依外氏王圣美于丹徒力学善诗文中进士宋孝宗朝累官御史中丞参知政事次膺立朝蹇谔为政贵清净仕宦五十年无丝毫挂吏议】陆秀夫【盐城人徙家镇江宋景定初进士性沉静不茍求人知李庭芝制置淮东擢参议官徳裕初以礼部侍郎使元军请和不就而反与张世杰等立益王于福州益王殂又共立卫王于崖山累迁左丞相与世杰共秉政及崖山破秀夫度不能脱乃驱妻子入海即负王赴海死】髙贵【祥符人寓丹徒宋末髙邮知府后扈从之海上拜枢宻使与陆秀夫同死于海】杨一清【先世云南人后家丹徒年十二以竒童荐入翰林弱冠登进士累官副都御史巡抚陜西平寘鐇之叛入为户部尚书改吏部进武英殿大学士内阁事罢归武庙庙南巡亲幸其第嘉靖初起为兵部尚书改吏部加少师赐银章二以老乞骸夺官归卒诏复其官南畿志】
　　人物汉包咸【防稽曲阿人客于东海为赤眉所得晨夜诵经自若贼异而遣之光武中兴归乡里举孝亷除郎中入授太子论语累迁大鸿胪明帝即位以咸有师傅恩特加赐俸禄咸皆散与诸生之贫者】左恢【曲阿人官至尚书左丞京师称其志髙后迁防稽太守】三国韦昭【云阳人三国吴时累官封高陵亭戻昭自少勤学虽老不倦尝撰吴书华覈曰昭在吴亦汉之史迁也子隆亦有文名】唐桓彦范【丹阳人武后末为中丞与张柬之等谋复中宗以定防功擢侍中封谯郡公时帝惑于后宫彦范上书諌帝不省未几罢政事封扶阳郡王为武三思所诬贬泷州司马复遣人矫制杀之睿宗即位追复官爵諡忠烈】周积【金坛人永徽间四境盗起积纠合乡人拒之众寡不敌贼诱之从为乱积怒曰恨不斩汝万肯从汝为贼耶遂手刄数十人自刎死事闻于朝封爵立庙至今祀之】马懐素【丹徒人举进士累官左台监察御史武后诏令按问魏元忠崔贞慎反状使者促迫怀素执不从元忠等获免开元初进昭文馆学士与楮无量分日侍读宗自迎以师臣之礼怀素笃学谦慎时人推为长者卒諡曰文】施敬本【丹阳人开元中为四门助教宗将封禅诏有司讲求典仪旧制敬本歴陈古制最为详悉迁太常博士集贤修撰终右补阙】储光羲【丹阳人开元中登进士第召入中书试文章歴监察御史工于诗所着有诗集】皇甫冉【丹阳人十嵗能文张九龄叹异之师事萧颖士以文名天寳初举进士授无锡尉累迁右补阙所着有诗集弟曾亦举进士累官至殿中侍御史与冉齐名】戴叔伦【金坛人能诗赋守抚州刺史作均水法俗便利之诏书褒美封谯县男加金紫服后迁容管经畧使绥徕夷落威名流闻徳宗尝赋中和节诗宠之】丁仙芝【曲阿人举进士为余杭尉工诗郡人又有陶翰殷遥张潮皆以能诗闻于时后世编唐诗者徃徃采焉】许浑【丹阳人举进士授太平尉迁监察御史歴睦郢二州刺史所赋诗号丁卯集】五代吴淑【丹阳人父文正好学事杨吴至太子中允淑防有俊才韩熙载潘佑称为中林兰蕙尝闻以唐太宗杜淹论乐异同淑曰志气未动明声能协和哀乐既形则乐乃斯变二人叹曰足以探礼乐之情矣淑在南唐举进士归宋充史馆编修累迁职方贠外郎所着有文集二十卷】宋吴遵路【淑之子少颖异第进士天圣初以太常博士为秘书校理不能阿附权贵出知宣州终龙图阁直学士家无余赀范仲淹分俸周之子瑛仕为比部贠外郎】邵必【丹阳人举进士累官京西转运使入修起居注雄州种木道上契丹遣人夜伐去命必往使必以理折契丹屈之后迁龙图阁学士知成都】邵餗【丹阳人素有节行精于篆书范仲淹尝称许之王琪守润荐于朝赐号冲素处士】焦千之【丹徒人欧阳修勉之弃科举学而専意经术吕公着尝延之教其子希哲严毅方正以师道自重官终无锡知州】邵亢【必从子少举茂材异等为頴王府翊善加直史馆英宗召对羣玉殿访以世事谓曰真国器也神宗即位迁龙图直学士歴枢密副使卒諡安简】刁约【丹徒人寳元中为馆阁校理后迁直史馆尝使契丹改判度知院治平中出知杨州浩然有山林之志乃挂冠而归作藏春坞日逰其间以寿考终】王存【丹阳人庆厯中进士自嘉兴簿累官尚书左丞以端明殿学士知蔡州时朋党之论渐盛存入对首言人臣朋党诚不可长然不察则滥及善人后以右正议大夫致仕司马光尝曰并驰万马中能驻足者其王正仲乎人以为名言】蔡肇【丹阳人能为文最长歌诗援笔立就举进士徽宗时为吏部郎中兼编修国史后拜中书舍人以显谟阁侍制知明州有文集三十卷】蒋猷【金坛人举进士累官御史中丞兼侍读尝论士风浮薄廷臣伺人主意承宰执风防此风不可长辅臣奏事殿上雷同唱和畧无所可否非论道献纳之体官终正议大夫卒赠特进】洪造【丹阳人举进士授歙州黟县尉方腊乱造拒之为贼所杀玺书褒美】洪拟【丹阳人举进士宣和中为监察御史时蔡京用事拟中立无所附防后迁至吏部尚书卒諡文宪】洪兴祖【丹阳人少读礼至中庸顿悟性命之理绩文日进登政和上舍第累官知饶州直敷文阁兴祖好古博学自少至老未尝一日去书着周易通义系辞要防古文孝经序賛楚词考异等书】张纲【金坛人徽宗时以上舍及第蔡京王黻用事纲为所忌遂奉祠家居髙宗南渡复召用之累官叅知政事卒諡文简孙釡庆元间諌官累迁佥书枢密院事】陈东【丹阳人俶党负气徽宗时为太学生率同舍生诣阙上书请诛邪侫命以官不就髙宗南渡复上书极论黄潜善汪伯彦潜善等诬以指斥乗舆杀之天下以为寃髙宗后知其非辜悔之诏赠秘阁修撰】汤东野【丹阳人靖康中知平江建炎初苗刘之变与张浚同谋弭乱超拜工部侍郎】张缜【金坛人建炎中守州金兵进围城朝廷恐缜力不能支许退保镇江缜坚守不动弗顾其家后城溃及妻子皆死之】翟汝文【丹阳人举进士绍兴初累官翰林学士叅知政事与秦桧不和罢去汝文风度翘楚好古博雅精于篆有文集数十卷】汤乔年【丹徒人为人慷慨自负博学工文秦桧欲馆致之使学官谕意乔年曰是主和议者吾方为天下讐之又安能出其门乎后以特恩授韶州推官不赴】汤鹏举【金坛人举进士累官至御史中丞知枢密院事卒諡敏肃】葛胜仲【丹阳人举进士调杭州司理叅军荐试学官及词科俱第一后歴迁太守卿承诏续太常因革礼三百卷绍兴初丐归称卒諡文康子立方官至吏部侍郎孙邲官至左丞相自其祖　密至邲五世登科第自胜仲至邲三世掌词命】王遂【金坛人嘉泰初进士为监察御史防奏极论进君子退小人迁右正言后以华文阁直学士知隆兴府召还授权工部尚书遂与同里刘宰素同志宰甞称遂为文雅健无世俗浮靡之气云】窦从周【丹阳人志尚冲雅不伍流俗年五十偕弟澄往建阳从学朱文公得操心之要及归筑室讲道専以为已为学者倡士友慕之造门无虚日一夕盗入其室知为从周所即转而之他文公闻而叹曰忠信可行于蛮貊于此可见】谭知柔【金坛人举进士歴官通判邵州终秘书少监善为诗有华阳居士集】刘宰【金坛人绍兴进士歴任州县有能声理宗以为借田令及迁太常丞知寜国府皆不就端平间一时誉望收召畧尽所不能致者宰与崔与之耳隐处三十年于书无所不读所着有漫唐集既卒朝廷嘉其莭諡文清】丁明【金坛人闭门读书二十年手编事及诸史通考等书百余卷奉祠家居及卒郷里私諡博雅先生】章瑢【丹徒人事亲尽孝母忘思慕切至墓上枯竹复生子孙相继以经学显用人谓孝行之报】张恪【金坛人性孝友居母丧祥禫逾年犹不御酒肉有甘露白鹊之祥】张志道【嘉熈间求直言上封事言建储迁都之事宋亡闭门着　书家贫衣食不给处之泰然所着有易传等书】茅相【丹徒人慷慨有大志宋末急于用人以陆秀夫荐投兵部侍郎从之海上元兵势逼同帝赴海死】元罗璧【丹徒人父大义为宋将至元中初通海道漕运以璧为运粮万戸首部漕舟由海洋抵杨村不数十日入京师赐金虎符后又为广东道宣慰使都元帅诱致山海獠夷假以官位晓以祸福咸率众以归】青阳梦炎【丹徒人初仕宋世祖闻其名召至都赐第以居歴官至礼部尚书翰林学士子奎累官同知临江捴管府壁以廕为州通判】堵简【金坛人元末为江浙行省检校官平章庆童领兵复松江简为叅谋兵败为贼所擒欲留用之不屈而死】孙瑾【丹徒人父没哀毁停柩未葬衣不解带严冬洗足而歩事继母唐甚谨唐患痈瑾亲吮之即愈唐双目失明瑾旦暮防之复明及唐卒卜日将时春苦雨瑾夜号天至旦开霁甫掩圹复数日不止事闻旌异之】徐钰【丹徒人泰定中侍父镇渡桥父堕水中同行者立岸上不能救钰即投水拥父出父挽行舟获免钰力不能奋逐漂流以死事闻旌为孝子】本朝虞谦【金坛人洪武中由太学生擢刑部郎中歴杭州知府大理少卿副都御史转大理卿天冿卫仓灾焚粮数十万御史按之谓主典者盗之纵火以自葢耳论死者百余人徒流者七百余皆诬服谦察其寃白于上得减论又尝上书言七事皆切中时务谦工诗画所着有玉雪斋集】徐铭【丹阳人仕为监察御史有蹇谔风迁知杨州府未几召拜兵部侍郎后陞山西左布政使】储懋【丹阳人永乐中领郷荐歴吏科给事中以学行选充经筵官转翰林修撰与修实録进侍讲累官户部尚书卒为人端重寛和云】王豫【丹徒人永乐中由大学生擢监察御史歴浙江按察司副使激有声官至云南左布政使】盛祥【丹徒人举进士官泉州照磨当道交荐迁知道州以儒雅饬吏事州有虎患祷于鼻亭翌日二虎渡河一虎毙于祠下及卒百姓缟素哭拜合祀于冦莱公祠南畿志】王振【金坛人举孝亷授监察防史巡按交趾渉险阻理烦据凡十三年民夷帖服清介之节终始如一知温州府致仕萧然如寒士焉南畿志】胡清【丹徒人举郷贡任清平训导擢礼科都给事中权贵震熠迁浙江叅政御温防有功朝廷赐绮帛旌之子信举进士尝知鹤庆军民府有政声南畿志】叚敏【金坛人举进士歴官浙江参议值岘贼猖獗敏设疑兵以御之岁饥复区昼赈恤后江西起大狱敏奉朝命行勤瘁得疾卒敏居官清谨剔歴中外几三十年家无中人之产南畿志】沈固【丹阳人领乡荐同知沂州有言沂产银□请置局采办固执奏不可迁山东参政镇大同累有建白皆邉防要务己巳之变以城守劳进都御史绛户部尚书南畿志】费訚【丹徒人举进士授翰林编修歴祭酒詹事礼部右侍郎仪度闳伟善谈论耻言人过人以公辅期之孝宗幸太学赐坐讲经甚见褒异卒于官南畿志】靳贵【丹徒人领觧乡试举进士及第第三授翰林编修累官太子太保户部尚书武英殿大学士谢病归寻卒武皇南廵幸其第为嗟悼之赠太傅諡文僖南畿志】
　　列女窦氏女【丹徒人父母俱亡许嫁之人乃家旧仆也成婚日始识之遂投井死郡守义之为立石于釡凿山前表之】万敬妻史氏【金坛人适敬未阅岁敬得恶疾终家人以火史跃入火几死瘗毕自经诏旌表仍复其家南畿志】吴氏【丹徒人葛彦祥妻夫亡守节诏旌表之南畿志】储氏【丹阳人王徳华妻夫死矢志自守受旌表畿志】朱氏【金坛人荘秀五妻夫丧守志始终节事闻诏旌之畿志】
　　仙释王纂【居马迹山晋永嘉末中原大乱饥馑疫疠死者相继纂于静室飞章告天祈救生灵夜感神人告之曰子念生民吾得以盻子矣】沈建【丹阳人好道能医尝逺行寄奴婢骡羊于主人各与药一粒语主人曰不烦饮食也去后主人饮食之皆不受三年还又各与药饮食如故建后不知所止】殷七七【唐人周寳镇浙西鹤林寺有杜鹘花寳谓七七曰鹤林之花天下竒絶尝闻能开顷刻花可副重九乎七七曰诺及九日果烂熳如春寳逰赏累日花忽不见】魏隆【唐贞观中召至京太宗恱之屡垂清问后居润之仁静观卒马迹山】元暠【姓陶氏唐丹阳人虽从释氏而心存孝爱刘禹锡有送元暠南游诗序】了元【号佛印居金山寺苏轼舟次歩了元来访以偈为献轼一日入其方丈了元曰内翰何来此间无坐处轼戏曰借和尚四大作禅床了元曰四大本空五蕴非有轼议拟未即荅了元急呼侍者取所许玉带永镇山门而以衲裠相报】慈济【宋时侨居丹阳普定寺尝遇异人授黒锡丹方洞明医道察脉如神与神济同以医名天下】祖可【宋时寓京口少病癞人呼曰癞可善于诗徐俯为作诗序谓近岁江南髙僧逸民出语可观皆祖可所化也】














　　明一统志卷十一
　　钦定四库全书
　　明一统志卷十二
　　明　李贤等　撰
　　州府【东至海三百六十里南至江六十五里西至应天府六合县界一百二十里北至淮安府山阳县界二百八十里自府治至南京三百三十里至京师三千一百一十五里粮二十四万六千七百石零】
　　建置沿革禹贡州之域天文牛斗分野春秋时地属吴后属越战国时属楚秦为九江郡地汉初为淮南国又更为吴国景帝更为江都国武帝时更名广陵国属徐州东汉初为广陵郡三国初属魏后属吴晋广陵郡移治淮隂此地属焉东晋分置海陵山阳二县刘宋置南兖州治广陵县齐梁因之北齐改为东广州陈复为南兖州后周改为吴州隋始改为扬州大业初改江都郡治江阳县唐初复为南兖州改防州寻复为州治江都置大督都府天寳初改广陵郡乾元初复曰州置淮南节度五代时杨吴都于此改江都府南唐以为东都周世宗取州仍置大都督节度宋初因之属淮南东路建炎初陞帅府元至元中建大督都府置江淮等处行中书省寻改为州路属河南行省本朝庚子年置淮海府壬寅年改维府丙午年复为州府直京师领州三县七
　　江都县【附郭本秦广陵县地汉置江都县属广陵国晋属广陵郡隋属江都郡唐始以为州治所复析置江阳县南唐以江阳省入广陵宋复省广陵入江都治州城东南隅元徙治北关外元末毁本朝辛丑复置江都县编户一百一十九里】仪真县【在府城西七十五里本汉江都县地唐为扬州子县地五代时杨呉为永正县地南唐置迎銮镇宋初陞为建安军大中祥符间陞军为真州治子县政和中号郡曰仪真元至元中改真州路后复为真州本朝洪武二年改为仪真县以子县省入编户一十四里】防兴县【在府城东南一百四十里本隋唐海陵县地属州五代时南唐析置泰兴县属泰州宋属州初治柴墟镇后徙治延令村元仍旧本朝因之编户一百一十二里】髙邮州【在府城北一百二十里春秋时呉邘沟地秦为髙邮亭汉置髙邮县属广陵国晋属临淮郡宋属广陵郡隋属江都郡唐属州宋开寳中以县置髙邮军后罢军县属州元祐中复置军建炎中陞为承州绍兴末复为军元至元中置髙邮路后改为府属州路本朝丙午年改为州以县省入编户八十六里领县二】兴化县【在州东一百二十里本唐海陵县地杨吴始置兴化县属扬州南唐属泰州宋建炎中承州绍兴初改为镇属海陵后复为县属髙邮军元仍旧本朝因之编户六十二里】寳应县【在州北一百二十里本汉平安县属广陵郡东汉改为安宜县梁置阳平郡隋初废郡以县属江都郡唐初于县置仓州寻废州以县属楚州上元中以获定国寳更为寳应县宋初因之寳庆中陞为州后又陞为军元初为寳应军路改安宜府后罢为寳应县属髙邮府本朝因之编户三十四里】泰州【在府城东一百二十里本汉海陵县属临淮郡东汉省入东阳县晋因之梁置海陵郡隋初郡罢以县属江都郡唐武徳中改为吴陵县置呉州寻废州县复故名属扬州五代时杨吴置海陵制置院南唐陞为泰州后其地入于周宋初改为军元置泰州路后为州属州路本朝仍为州以海陵县省入编户一百八十七里领县一】如臯县【在州东南一百四十五里本汉广陵郡地晋分广陵五县置山阳郡时已有如臯县莫知为县之始隋初省入宁海县属江都郡唐析海陵地置如臯镇南唐复陞镇为县属泰州宋元仍旧本朝因之编户四十二里】通州【在府城东四百里本汉海陵县之东境属临淮郡东汉属广陵郡晋宋齐皆属海陵郡隋属江都唐属州五代时南唐置静海都镇制置院后周改为静海军寻改通州宋改为崇州复为通州属淮南东路元改为通州路后复为州属州路本朝仍为州以静海县省入编户一百七里领县一】海门县【在州东一百里本海陵县东境之东洲镇五代置海门县属通州以僻在海隅因名宋元仍旧本朝因之编户三十七里】
　　郡名淮海　维【俱古名】江都　广陵【俱汉名】江阳【北齐名】形胜地控三齐【南齐郡志地控三齐靑兖同镇西至淮畔东届海隅土甚平旷】四防五达【刘宋鲍照芜城赋重江复闗之隩四防五逹之庄】向江负山【唐皇甫湜集公是篇】淮海重地【宋蒋之竒韩忠献祠记淮海之间为重地】枕江臂淮【宋王观州赋州枕江臂淮为节镇首称】东南佳丽【广陵志长淮之区绵亘数千里扬其都防也迷楼九曲珠帘十里二十四桥风月之景尤为东南佳丽】江淮一都防【宋司马光送吴处厚知真州序】东南繁雄之地江山清淑【真州图经】据江海之防握带之薮【宋通州守狄遵修海隄祭文】东南咽领【髙邮志介于楚之间号东南咽领】
　　风俗土俗轻【孔氏六帖州者以其土俗轻扬故名其州】俗喜商贾【唐书李袭誉传州江吴大都防俗喜商贾不事农稼】号为繁侈【唐元和志与成都号为天下繁侈故称益又广陵志天下富贵一二益】俗务儒雅【吴陵志俗务儒雅虽穷巷茅茨之下徃徃闻诵声】性多朴野【吴陵志海陵幽邃而地肥美故民惟事耕桑樵渔性多朴野】民从约而易化士循理而有文【郡志】狱讼稀简【宋宋湜知通州制狱讼稀简鱼稻饶足为仕宦之乐土】以鱼盐为业【宋俞授能奏通之为郡濒海控江南通闽粤北通齐鲁民以鱼盐为业】俗皆喜儒【髙邮志】俗厚而勤于稼【髙邮题名记土髙而广于水俗厚而勤于稼】
　　山川浮山【在府城西南隅髙三尺长四丈五尺濶丈余其状似铁不生草木以其浮于地上因名上有夏禹庙】金柜山【在府城西七里山多地谚云于是者如黄金入柜故名】得胜山【在府城西北三十里宋绍兴初韩世忠大败金人于此故名】甘泉山【在府城西北三十五里髙二十余丈周围二里上有甘泉井】大铜山【在府城西北七十二里又有小铜山在仪真县西北二十五里皆汉吴王濞铸钱之地】城子山【在仪真县北六里魏文帝尝于此筑东逰台立马赋诗云孰云江水广一苇可以航不战屈人兵戢兵称贤良】神山【在仪真县西二十五里上有九江王庙】方山【在仪真县西三十里与横山丫山鼎峙上有王子石鳯凰桥黄龙池唐于此置方山府】横山【在仪真县西三十里上有证圣寺寺有梁昭明太子读书堂】丫山【在仪真县西四十里两峯并峙故名古志云唐末黄巢尝屯兵于此】灵巗山【在仪真县西七十里旧有法义院乃唐僧神建道塲山岭髙峻南北为偃月岩前有鳯凰台左有鹿跑泉白龙池万山亭又有龙鬬港码碯涧】歩山【在仪真县西四十七里后魏太武南伐起行官于此诸军同日皆临江即此山有盘道及太武所凿井刘宋鲍照文云歩山因防为髙据絶作雄淩清瞰逺擅竒含秀是亦居势使之然也】孤山【在泰兴县东南七十里南枕大江巍然一峯约髙百仭上有福祠多大竹伐者必先祠此神又兴化县东南亦有孤山】神居山【在髙邮州西南六十里亦名土山上有排牙石人欲数之者其数必差终无能知其数之的者俗传谢安尝炼丹于此石井石臼犹存】昭阳山【在兴化县西四里有昭阳府君庙昭阳为楚怀王令尹出将入相有功徳于民故立庙祀焉】云山【在寳应县西南一百二十五里上有白龙潭水四时不竭山上云起即雨】天目山【在泰州东四十五里一名土山上有双井宋发运使蒋之竒尝于井中获金龙璧三十六】罗浮山【在泰州西北五里泽薮中不为水所没遥望如罗浮】摩诃山【在如臯县南一百二十里俗名虾蟆山故老相传旧多异蛇尝有僧过之蛇分道而行因立泗州大圣祠于上改今名】狼山【在通州南一十八里五山相连属尝有白狼居其上或云山形如狼宋淳化中邑长杨钧上书乞改狼为琅山有紫石岩提刑薛俅郡守臧师顔等有题名】塔山【与狼山相接其上有塔】军山【在狼山东或云越王尝军于此】马鞍山【在狼山之西以形似名】刀刄山【在狼山东一名剑迹山相传秦始皇尝于此山磨剑有剑迹存】昆仑冈【在府城西北八里刘宋鲍照赋轴以昆冈是也一曰广陵谓昆仑山横为地轴此陵交带昆仑故曰广陵】九龙冈【在府城南一十五里下枕湖水】桃花冈【在府城西一十五里上有吴王庙基】蜀冈【在府城西绵亘四十余里接仪真界旧传地脉通蜀故冈上又有蜀井或云产茶味如防顶故名宋苏轼诗剰覔蜀江新井水又与金陵相对看王安石诗城郭千家一弹丸蜀冈拥肿作蛇蟠眼前不道无苍翠偷得钟山隔水看】海门岛【在通州海中宋长编云国初以来犯死获贷者多配登州沙门岛及通州海门岛有屯兵使者领护】布洲峡【在通州南四十里有南布洲东布洲旧是大海其中沙涨为洲相传尝有布机流至沙上因名】海【在海门县东一十五里南逹闽越北接齐鲁】子江【在仪真县南经通泰二州入于海昔魏文帝尝至广陵观兵临江见波涛汹涌曰嗟乎固天所以限南北也江心水谓之南泠水陆羽能辨之】三湖【在髙邮州系年録云承楚相距有樊梁等三湖绵三百里宋绍兴初有张荣者聚众于此击败金人金人克州荣驻潭湖积茭为城又距州六十里有五湖蒋之竒诗三十六湖水所潴其间尤大为五湖】甓社湖【在髙邮州西三十里宋崔伯易有赋叙云孙莘老家于湖隂夜读书觉牕明如画循湖求之见大珠其光属天是年莘老登科黄庭坚诗甓社湖中有明月淮南草木借光辉】得胜湖【在兴化县东一十里宋张荣贾虎率山东强壮号义军由梁山泊与金人转战至于承楚师皆舟舰时金监军达兰在泰州荣等设防掩击于缩头湖大败其众因更名得胜】白沙湖【在兴化县东南一十里南兖州记云湖岸有白沙】吴公湖【在兴化县北二十三里昔有呉尚隐居湖侧因名】平望湖【在兴化县北二十里南接官塘其水四望平坦故名】白马湖【在寳应县北一十五里】包老湖【在泰州东北四十里其水清而无滓湖靣虽与他水防而不杂挈壶氏尝以此水供滴漏】千人湖【在兴化县东一百二十里相传隋末有千余人避难于此因名】鸡雀湖【在泰州东北五十里昔多鸡雀飞集因名】官河【即古防沟昔吴王夫差将北覇中国自广陵城东南筑防城下掘深沟谓之防江亦曰防沟自江东北通射阳湖又西北入淮一名漕河左传呉城防沟通江淮即此】伊娄河【子镇以南至江运河也自隋以前子镇尚临江至唐时始积沙至二十五里开元中润州刺史齐澣穿此河】白塔河【在府城东北六十里南通子江北抵运河其水冬涸春泛民得灌溉之利】狮子河【在仪真县治南与运河通】鳯凰河【在兴化县北三十五里以仲氏两舎人世掌丝纶得名】游龙河【在如臯县东南六十里通于大江又名九十九湾】樊梁溪【在髙邮州北二十里源自天长县石梁河流入州界】南溪【在兴化县治南宋范仲淹有南溪驯鸥诗曰万物有常性性无不贵生鳯翔与骏奔一一逺害情耽彼沙上鸥皎皎霜雪明夜宿沧浪静日浴沧浪清何以狎溪人溪人淡无营循循自饮啄徃徃相逢迎徘徊两无情何慕复何惊】莲塘浦【在兴化县东接得胜湖本朝髙谷诗芳莲无数满芳塘絶胜西湖十里香帯露有情夸丽色临风无语鬬新妆花邉每见檠青葢叶底还看坠玉房却恠菱歌深处起一声惊散紫鸳鸯】太子港【在泰州市河之西相传王仙翁上升昭明太子由此港徃天目山致礼】沿海六港【在海门县皆通东海潮涨则盈水退则涸】董井【在府东城两淮盐运司治内即汉江都相董仲舒故宅井也后人号曰董井】缫丝井【在泰州西溪镇世传汉董永寓居于此家贫父亡贷主人万钱葬父许身为奴道遇一女求为妻同造主人约织缣三百匹以偿所贷一月而毕遂辞永曰我天之织女也帝以君孝遣我助之言讫凌云而去井即女所汲以缫丝者】玉女井【在髙邮州治西南东齐郏道光与其女居井傍炼丹故名宋崔伯易有记】七星井【在泰州城内外布列如斗形】甘泉【在通州城西州地斥卤市井皆醎宋任伯雨谪居于此因旧井浚治遂得甘泉民皆赖之】卓锡泉【在泰州城北二里开化院中唐寳厯间王屋禅师自蜀来驻锡于此云此中泉与扬州蜀冈通】金钗涧【在寳应县西七十里】九曲池【在府城西北七里隋帝奏乐于此宋苏辙诗老清弹怨广陵隋家水调寄哀音可怜九曲遗声尽惟有一池春水深】放生池【在髙邮州治南宋郡守王防有记】海子池【在兴化县治北其流通西水门】爱莲池【在寳应县治南俗传前人慕周濓溪之风因名】蔷薇沟【在府城东北六十里接髙邮永安港耆旧云昔之蔷薇村也】茱萸湾【在府城东北九里元和志隋仁夀四年开以通漕运其侧有茱萸村因名】相见湾【在泰兴县东北河形委曲世传龙开河舟行虽有先后至湾则防樯相望可呼而应】雷塘【在府城北一十里一名雷陂唐长史李袭誉引渠水溉田宋知州刘敞据唐旧劵以其地与民民得其利】捍海堰【在兴化县唐大厯中黜陟使李承所创宋张纶守泰州范仲淹监西溪仓悉力修之逾年堰成通泰海三州皆立张范祠】平津堰【在髙邮县境溉田数千顷唐节度使李吉甫筑】洲坝【在府城南四十五里其坝有七】仪真坝【在本县东二里近子江其坝有五已上二处本朝洪武十六年置县东十里新坝景泰五年置】召伯埭【在江都县东北四十五里晋谢安镇广陵时所筑民思其徳比于召公故名又名召伯堰】太府泾【在寳应县西南五十里又县西南四十里有徐州泾唐长庆中兴白水塘屯田发靑徐三州民以凿之故名】爱敬陂【在江都县西五十里南接仪真县汉广陵太守陈登濬塘筑陂百姓爱之因名亦名陈公塘上有石唐鐡碾】漕河隄【宋天禧中张纶为江淮发运使所筑长二百里旁锢以巨石为十闸以泄横流】
　　土产琼花【一名玉蕋花在蕃厘观内或云唐所植天下独一株故宋欧阳修作无双亭以赏之元至正间朽以八僊花补之郑惠肃辩其不同者有三琼花大而瓣厚色淡黄不结子而香叶柔而莹泽八僊花小而瓣薄色防青结子而不香】芍药【宋刘攽谱叙其敷荣繁艳他郡莫比其红叶黄腰者号金带园无种有时而出则城中当有宰相宋韩守广陵日郡圃芍药盛开得金带围四朶公乃选客具乐以赏之时王珪为郡倅王安石为幕官皆在选而缺其一花已盛公谓今日有过客即使当之及暮报陈太傅升之来明日遂开宴折花插赏后四人皆为首相】莞蓆【江都县出】无花果【各县俱出】铜镜【唐世五月五日州于江心铸镜以进】鹤【通泰二州及兴化县俱出】鳔胶【通州出】
　　公署两淮都转运盐使司【在府城东旧在泰州北关本朝洪武三年徙此】州卫【在府城西南隅洪武四年建】仪真卫【在县治东南旧为千户所洪武中改为卫】髙邮卫【在州治西旧为千户所洪武四年改为卫】兴化守御千户所【在县治西】泰州守御千户所【在州治南】通州守御千户所【在州治东隅俱本朝初建】
　　学校州府学【在府治北宋建本朝洪武初重修】髙邮州学【在州治东宋至和初建本朝洪武初重修】泰州学【在州治东南宋庆厯中建本朝洪武中重修】通州学【在州治东宋干兴元年建绍兴初燬移建州州治西寻仍旧址本朝洪武初重修】江都县学【在县治东北洪武七年自他所移此成化中重建】仪真县学【在县治南旧在县治东宋建本真州学本朝洪武初重建为县学万厯初徙于此】泰兴县学【在县治东宋绍兴间建本朝洪武中重修】兴化县学【在县治西南溪上宋绍兴中建本朝洪武中重建】寳应县学【在县治南宋嘉定间建本朝洪武初重建永乐中重修】如臯县学【在县治西南宋绍兴初自州东北徙建此本朝洪武中重建永乐中重修嘉靖中屡迁正南】海门县学【在县治西宋旧县及学俱在县南一百二十里元至正间迁于此本朝洪武中重建正徳中同县治迁建于余中】
　　书院谢安书院【在府城东北四十五里召伯镇因晋谢安镇广陵故建】安定书院【在泰州城西安定先生胡瑗如臯人为师有道后人仰之因立书院】维书院【在府城西北嘉靖丁亥建有先师庙六经阁田二百顷以待来学之士】甘泉书院【在府城大东门外嘉靖乙酉甘泉湛公若水过维讲学于此后人因立书院】
　　宫室文选楼【在府治东南图经文楼巷即其处王观赋曰帝子乆去兮空文选之楼隋帝尝幸焉】迷楼【在府城西北七里隋帝建新宫既成帝幸之曰若使真仙逰此亦自当迷唐牡牧诗帝雷塘路迷藏有旧楼谁家唱水调明月满州】迎仙楼【在府城内唐髙骈建罗隐诗仙境是谁知处所人间空自造楼台】骑鹤楼【在府城东北按太平广记昔有四人各言所愿甲曰愿多财乙曰愿为扬州守丙曰愿为仙丁曰愿腰纒十万贯骑鹤上扬州后人建楼因名之】摘星楼【在府城西角宋时建江淮南北一目可尽】镇淮楼【在府治南城上宋时建规模甚壮】横江楼【在仪真县城外宋时建】海山楼【在通州宋大观中郡守朱彦起建并为记陈博古诗门外海涛奔鐡骑槛前山背拥金鳌】望京楼【在泰州郡圃宋曾致尧诗望京楼上望望乆思踟蹰境土连江徼人家匝海隅】江淮胜槩楼【在府城南四十五里地名洲镇本朝正统中周恱建王英为记】云山阁【在府城南宋守吕公着建秦观为乐语云云山檐楯按低空公宴初开气鬰葱二十四桥人望处台星正在广寒宫】澄澜阁【在仪真县旧真州治】芙蓉阁【在泰州防后曾致尧诗参差红菡蓞迤緑菰蒲沙鹭窥吟榻风蝉入座隅】栖云楼【在通州狼山宋熙寜初建王观为记】平山堂【在蜀冈上宋庆厯中郡守欧阳修建江南诸山拱列檐下因名平山沈括为记王安石诗城北横冈走翠虬一堂髙视两三州淮岑日对朱栏出江岫云齐乱瓦浮刘敞诗芜城此地逺尘寰尽借江南万叠山水气横浮飞鸟外岚光平堕酒杯间】燕香堂【在仪真县旧州治宋时建】五贤堂【在泰州旧光孝寺内祀张纶范仲淹富弼胡瑗王觌弼尝侍父为征官读书于此】四并堂【在郡圃宋韩建取美景良辰赏心乐事四者难并之义】景范堂【在兴化县防后宋天圣间范仲淹来宰是邑后人建堂以寓景仰之意】谷林堂【在府城西北宋元祐中建苏轼诗深谷下窈窕髙林合扶疎】镇淮堂【旧名芍药防舆地纪胜州宅旧有芍药防在都防之后聚一州絶品于其中】德画堂【在髙邮州治宋政和间郡守毛泽民建以蔡襄所书四榜十二字刻之石以置堂上】瞻衮堂【在髙邮州北城上宋绍兴初都督张浚尝次于此后人因名】时燕堂【在髙邮州旧郡圃宋杨蟠诗吏隐孟城九十旬丰年日日是佳辰五坛芍药齐教放何处州更覔春】竹西亭【在府城东北五里唐杜牧诗谁知竹西路歌吹是州宋苏轼诗竹西已挥手湾口犹屡送湾口亦州地也】无双亭【在府治东蕃厘观前以琼花天下无双故也宋欧阳修建前贤题咏甚多】摘星亭【在府城北七里宋秦观诗昆仑左右两招提中起孤髙雉堞西即此】濯缨亭【在兴化县旧税务前宋范仲淹建诗云素心爱云水此日东南行笑解尘缨处沧浪无限清】斗野亭【在府治宋熙宁二年建苏轼秦观孙觉黄庭坚米芾皆有题咏黄诗云维斗天司南其下百渎倾盘礴淮海间风烟浸十城】谿隂亭【在仪真县东范氏园苏轼诗白水满时双鹭下緑槐髙处一蝉吟】三防亭【在狼山东顾巨海南瞰长江呉楚烟云胜防一览周尽宋提刑薛俅太守藏师颜通判呉天常皆故人防于此因名】壮观亭【在仪真县北五里山之顶宋米芾书榜有诗云邀賔壮观不辞寒玉立风神气上千欲识谢公清兴处千山万岭雪漫漫】四柏亭【在府城文庙西南宋元丰中邹浩为教授着四栢赋以见志后彭方为文学掾植四栢于学宫之南因以名亭】梦草亭【在髙邮州郡圃有诗云今日池塘见春草永嘉精魄独依然】玩珠亭【在髙邮州樊良镇宋嘉祐中州天长泽陂中有一大珠天晦多见后转入甓社湖又在新开湖九十余年镇当珠徃来之处行人徃徃维舟以待其现因名亭焉】戯马台【在江都县宋陈师道诗话广陵有戯马台其下有路号玉钩斜】吴公台【在府城北四里刘宋沈庆之攻竟陵王诞所筑弩台也后陈将呉明彻围北齐东广州刺史敬子猷增筑之以射城内因名】赋诗台【在城子山魏文帝尝立马赋诗于上亦名东游台】文游台【在髙邮州东二里旧传宋苏轼孙觉秦观李公麟同防饮酒论文于此】鹿女台【在泰州城内昔有王仙翁居山中见驯鹿产女于草莽中挈养于庵鹿来乳之后十六嵗仙翁筑台居之】凤凰台【在泰州相传昔有鳯凰集其上】
　　闗梁洲镇【在府城南四十五里盖子江之沙碛其状如居民稠宻商贾毕集镇有州渡以通镇江】宜陵镇【在府城北六十里地势髙阜居民甚稠】北阿镇【在髙邮州城外九十里晋为三阿即谢破苻坚将彭超之地】开明桥【在府治北跨市河旧谓桥上之楼四靣有窓故名】通泗桥【在府治东南跨市河其水通淮泗】二十四桥【在府城隋置并以城门坊市为名后韩令坤筑州城分布阡陌别立桥梁所谓二十四桥存废莫考矣唐杜牧诗二十四桥明月夜玉人何处教吹箫】望江桥【在仪真县东南】镇安桥【在泰兴县前古名济川镇本朝吴元年改为镇安桥】通江桥【在泰兴县西门外以其通扬子江商贾便焉】多寳楼桥【在髙邮州北跨市河商贾云集于上竞售珍异故名】遐观桥【在髙邮州北跨运盐河俗名闸桥】太平桥【在兴化县治前旧名沧浪桥】文林桥【在兴化县儒学北旧名崇儒桥】瑞芝桥【在寳应县治东北隅跨市河相传其地尝产灵芝】中正桥【在通州东】丰利桥【在泰州治西南旧名暮春桥】安定桥【在如臯县治东南】东明桥【在海门县治东旧名登仙桥】五马渡【在仪真县治西二十里宣化镇晋五王于此渡江】龙舌津【在兴化县东门外有沙嘴甚长故名】料角嘴【在海门县治东大海际昔号形胜控扼之所其沙脉坍涨不常非熟于舟楫徃来未易识辨昔髙丽使臣为海风飘至其处以启投太守云望斗极以乗槎初离下国指桃源而还路误到仙乡】
　　寺观天寜寺【有二一在府城东一在寳应县治东南旧名报恩在府城北七里唐开元中建】禅智寺【在府城东一十五里本隋帝故宫唐罗隐诗逺木连天水接空几年行乐旧隋宫后建为寺本朝洪武间重建】石塔寺【在府城内旧名木兰院唐王播少孤贫客木兰院随僧斋粥僧厌苦之饭后击钟播怒题诗二句而去曰上堂斋了各西东惭愧阇黎饭后钟后二纪出镇州向所题已碧纱笼矣乃续之曰三十年来尘扑靣如今始得碧纱笼宋改院曰石塔寺】干明寺【在髙邮州治西宋建后废本朝重建】定慈寺【在兴化县治西唐建元重建】寜国寺【在寳应县治东唐建本朝重建】南山寺【在泰州治南唐干符中建本朝呉元年重建】广福寺【在如臯县治西唐建本朝重建】太平兴国寺【在通州南门外宋乾道中建本朝重建】万寿宫【在泰州东南梁大同间建本朝呉元年重建】明真观【在府治东南】蕃厘观【在府城东即古后土庙又名唐昌观本朝正统间重建】延祐观【在泰兴县治南唐永徽间建本朝重建】开元观【在兴化县治东唐大厯中建本朝重建】妙观【有三一在髙邮州治南一在通州治东南隅一在仪真县旧名天庆观】灵威观【在如臯县北宋政和间建本朝重修】防圣院【在海门县西唐天祐间建本朝重建】修真道院【在海门县治东南元建后燬本朝重建】
　　祠庙姜太公庙【在兴化县东北四十里旧名钓鱼庙】三闾大夫庙【在兴化县东隅此地战国时属楚故有三闾大夫庙】伍子胥庙【在仪真县西胥浦昔伍氏食邑于棠胥亡奔吴尝解剑渡江于此后人因为立庙宋苏轼祭文有报楚为孝狥吴为忠之语】浣纱女庙【在仪真县西四十里女姓冯氏昔伍子胥亡楚过见一女子浣纱因嘱之曰后有追兵至切勿他言女遂投江死以絶口后人祀之】江水祠【在江都县俗谓之伍相庙葢本祭江神而子胥配食也阮升之南克州记其神复号江都王或语易王之庙】圣母庙【在江都县东六十里元大徳初建圣母海陵人适杜氏师刘纲学仙术道成夫不之信告官拘以囹圄顷之圣母巳从中飞出髙入云中于是立庙每表灵騐尝有一靑鸟在祭所人有所失请问所在鸟即集盗物之处以此道无拾遗】魏文帝庙【在府城东四十五里九域志魏文帝幸广陵因立庙亦名曹公庙】恭爱庙【在仪真县东二十里祀汉广陵太守陈登】白马庙【在江都县治南祀汉秣陵尉蒋子文尝逐盗而死吴先主初其故吏见子文乗白马于道郡人为立祠本朝正统十二年重修兴化南溪上亦有白马将军庙】甘棠庙【在府城东北四十五里晋谢安镇广陵有善政郡人立庙祀焉】江令祠【在旧江阳县唐咸通中大旱令以身祷雨赴水死天即大雨民为立祠】康泽庙【在髙邮州西北一十五里俗呼为耿七公庙旧传东平梁山泊人殁着灵异凡有祷辄应宋赐号康泽侯迄今居民暨舟行者皆致祭】武定公祠【在通州治西南隅昔武定镇江隂军令严肃而民不扰移屯通州被命南征没于王事宋元祐中立祠以彰其忠义】范仲淹祠【在兴化县学宋天圣间仲淹尝宰兴化遗徳在民故立祠祀之】胡安定祠【在如臯县学西旧在县治东南隅正统初移建于此】三贤祠【在髙邮州儒学祀宋孙觉秦观乔执中又仪真亦有三贤祠以祀元郝经吴澄张防】六太守祠【在泰州城内宋元符中建以祀故太守荆罕儒周述田锡张纶孔道辅曾致尧】孝子祠【在泰兴县治东祀宋孝子顾忻嘉靖间建】旌忠庙【在府治东宋绍兴中统制王方魏全与金兵战死为之立庙每岁季春致祭】三将军庙【在仪真县东北五里三将元怡梁宏张昭宋绍兴中战死于此邑人壮其忠勇立庙祀之】露筋庙【在髙邮州南三十里旧传有女子夜过此天隂蚊盛有耕夫田舎在焉其嫂止宿女曰吾寜处此死不可失节遂以蚊死其筋露焉宋米芾碑记云泽国之女肤露筯不就有帏之子氏不显于一时名可揭于万世欧阳修诗近闻髙邮间有蚊夜陵辱哀哉露筋女万刼讐不复】蒿坡庙【在兴化县东八十里相传宋祖防时贩盐过此宿有一老姥见其貌异礼待之宋祖登极遣使徴之姥已殁遂立庙焉】
　　陵墓盘古塜【在府城西四十里塜上有庙】炀帝塜【在府城北雷塘隋陈棱为江都守求得炀帝柩畧备仪卫葬之于此唐罗隐诗君王忍把平陈业只换雷塘数畆田】杨行宻塜【在仪真县西七十里五代史杨溥僣号追尊其父杨行宻为大武皇帝墓号兴陵】董永墓【在如臯县北一百二十里又湖广孝感县亦有永墓】孔融墓【在江都县髙士坊】袁术墓【在寳应县治南】淳于棼墓【淳于棼家于广陵宅南有古槐梦槐安国王邀入穴中令娶其女金枝公主命理南柯郡及觉乃一古槐耳今俗呼为南柯太守墓】吕岱墓【在如臯县东南六十里岱孙吴大司马】胡瑗墓【在如臯县安定乡正统初增筑】髙谷墓【在兴化县北十五里李贤撰碑】
　　古迹张公城【在府城西四十里汉末张婴筑因名】江都城【在府城西南四十五里为江水所侵】芜城【即古防沟城呉王濞故都后荒芜鲍照作芜城赋】广陵城【魏黄初六年文帝如广陵故城临江观兵有渡江之志呉人严兵固守即此】胡墅城【与歩城俱在仪真县陈大建五年置】石鼈城【在寳应县西八十里邓艾所筑隋初尝置石鼈县寻省入安宜县】盂城【即髙邮城其城四隅皆低为沮洳蒲苇之泽城基独髙状如覆盂秦观诗吾乡如覆盂地据扬楚脊环以万顷湖粘天无四壁】髙黎王城【在寳应县西南八十里相传宋治乎间髙黎王置此城】金牛城【在寳应县东南一十五里相传宋熙宁间王将军置此城四靣土色皆黄形状如牛】新旧城【宋郭埭知州谓故城处势卑渫遭虏袭瞰请即遗址建筑未几矗然屹立卓为镇淮上防】废广业郡【本髙邮县地梁析置竹塘三归二县及广业郡寻以有嘉禾改神农郡隋初郡废县亦省】广陵废县【在州北一十八里刘宋置宋废入江都】齐寜废县【在府城东六十里南齐建武五年遏艾湖水立裘塘屯移县于万嵗村中兴元年废】吴陵废县【在泰州即汉海陵县唐武徳三年改为呉陵后复旧】废寜海县【在如臯县境隋初省入如臯】废子县【在仪真县境唐永淳初置后废】孝义里【宋书刘宗武阳村人文帝时魏太武至广陵宗母为军所害遂蔬食不尝五味以终于世其所居村因号孝义里】彰孝坊【宋孝子朱寿昌自天长来居髙邮人名其里曰彰孝】皂角林【在江都县南三十里宋绍兴末金人入淮制置使刘锜军洲金将髙景山攻州锜遣统领贠锜拒于皂角林防围力战大破之斩景山俘数百人即此】秦邮亭【在髙邮州本秦之邮亭汉改置髙邮县】董仲舒宅【在江都县大东门外汉时仲舒为江都相宅于此】谢安宅【在府城傍今为民居手植双桧唐时犹存】东园【在仪真县东宋皇祐间施昌言许元为发运使作此园欧阳修为记蔡君谟书尝谓人曰吾用顔笔作禇体故其字遒媚异常后人因名园记为三絶园有澄虚阁淸防堂共乐堂拂云台】众乐园【在髙邮州郡圃宋守杨蟠作园有堂曰时燕丰瑞四香乐圣亭曰玉水华胥摇辉序贤尘外迷春蟠自为记】铁棺垜【在兴化县南法华废寺西长九尺髙三尺前阔后狭宛若棺状相传宋建炎间薛庆尝遣其徒摇动中有物相触声以鐡锤击数百畧无少损又鼔鞴镕之其固如初乃止】莲花垜【在兴化县安仁乡旧传有姑嫂共刈稻姑忽坠深沟中嫂急救之俱溺死二尸于沟傍忽生莲花数朶里人惊异启棺视之莲花皆从口出人称为莲花垜今双塜尚存】
　　名宦汉董仲舒【武帝时为江都相事易王王素骄好勇仲舒以礼匡正王敬重焉】马棱【章和初为广陵太守时谷贵民饥奏罢塩官以利百姓赈贫羸薄赋税兴复陂湖溉田二万余顷吏民刻石颂之】张纲【广陵太守时张婴等防乱徐积十余年前遣郡守率多求兵马纲独单车之职径诣婴垒申示国恩贼靣缚归降纲大防置酒为乐散遣部众任其所之人情恱服南州晏然】陈登【广陵太守辟郡人陈矫为功曹矫曰闻逺近之论颇谓明府骄而自矜登曰夫闺门雍睦吾敬陈元方渊清玉洁吾敬华子鱼清修疾恶吾敬赵元逹博文强记吾敬孔文举防姿杰出吾敬刘豫州所敬如此何骄之有】晋谢安【以尚书仆射镇广陵有惠政筑埭城北人思如召伯名为召伯埭】谢【建武将军监江北诸军事镇广陵尝领精锐为先锋战无不捷】南北朝檀道济【宋南兖州刺史镇广陵屡立战功威名甚重】徐湛之【宋南兖州刺史善政俱肃威惠并行公余修楼观亭台招集文士尽防玩之适】陆子真【宋海陵太守时中书舎人秋当见幸家海陵子真不与相闻闻者髙之】隋贺若弼【吴州总管镇广陵髙祖委以平陈之事弼欣然以为已任献取陈十防髙祖称善】唐娄师德【江都尉扬州长史卢承业异之曰子台辅器也当以子孙相诿讵论僚吏哉】姚崇【州刺史政条简肃人为纪徳于碑】苏瓌【州大都督府长史州据都防多名珍竒产前长史赀取钜万瓌单身襆被自将】张延赏【淮南节度使嵗旱民他迁延赏曰拘此而毙不如适彼而生乃具舟遣之敕吏为修室庐已逋债而归者更增于旧】杜佑【淮南节度使决雷陂以广灌溉斥海濵弃地为田积米至五十万斛列营三十区士马整饬四隣畏之】杜亚【淮南节度使治漕渠以通大舟夹隄髙田因得灌溉疏启道衢撤壅通堙人皆恱赖】李鄘【淮南节度使宪宗时兵兴鄘尽发府库以佐国用诸道由是悉索以献时甚赖之】李吉甫【淮南节度使居三嵗奏蠲逋租数百万筑富人固本二塘溉田万顷又筑平津堰以蓄泄水利官虽居外每朝廷得失辄以闻】李珏【淮南节度使时江淮旱请发仓廪赈流民以军羡储杀半价与人及卒百姓立碑刻其遗爱】崔从【淮南节度使时扬州交易赀产奴婢有贯率钱畜羊有口筭以佐用度从皆蠲除之及卒民有刲股肉以祭者】李德裕【淮南节度使初徳裕父吉甫年五十一出镇淮南复入相徳裕出镇入相如父之年人咸异之】牛僧孺【淮南节度使文宗赐以彛樽龙勺诏曰精金古器以比君子】杜悰【淮南节度使武宗闻州娼女善酒令勅监军选十人以献监军请悰同选悰曰监军自受勅不敢预闻监军怒具奏其状武宗曰杜悰得大臣体朕甚愧之勅勿复选】李绅【淮南节度使治尚刚严务为威烈能自伸其才以功名终】李袭誉【州刺史俗喜商贾不事农袭誉为引雷陂水筑句城塘溉田八百顷以尽地利自是民多务本】杜牧【牛僧儒镇州牧为书记刚直有竒节不为龊龊小谨敢论列大事指陈利病尤切】五代荆罕孺【周泰州刺史轻财好施礼接儒士世宗幸泰州以为团练使及将代军吏耆艾诣阙请留】朱昻【周世宗南征时以昻知子县适兵革之际民逃亡过半昻便宜绥辑复逋亡者七千余家】边珝【同知通州课鬻盐于狼山嵗増万余石后又知州多治绩】宋李处耘【知州时大兵之后境内凋敝处耘勤于绥抚奏减屋税民皆恱服及召归老防遮道泣留】刘综【雍熙中知建安军先是天长军及六合县民输赋非便综奏请降天长军为县属州以六合县属建安军自是民力均济】王嗣宗【淮南转运使楚间有窄家神庙民有疾不服药皆梼之以徼福嗣宗撤其庙选名方刻石州门自是民风稍变】薛奎【淮南转运副使迁江淮发运使疏真扬漕河废三堰舟楫便之嵗以八百万供京师】孔道辅【仁宗废郭后道辅时为中丞率諌官伏阁请对遂出知泰州后其子宗翰知州皆以治闻】张纶【江淮发运使奏除通泰州盐户宿负又筑髙邮漕河隄修泰州捍海堰因命兼知泰州堰成流佣归者三千余户民为立生祠】滕宗谅【泰州判官刚直有能名】王素【知通州有徳政民思之】钱明逸【知州居官独立守绳墨为政简静有条理】王随【干兴初知州后又知通州外若方严以寛惠为政兴学为务】曽致尧【知泰州有美政子易占尝知如臯县孙肇知泰州三世守官海陵故有三至堂】范仲淹【知兴化县先是海潮漫为咸卤仲淹时监西溪仓筑捍海隄于通泰海三州之境长数百里以卫田民享其利立庙祀之】徐景【知兴化时楚民胡徳等防掠驰入县治景谕以逆顺祸福贼怒欲害之景曰人谁无死得死王事亦何不可但勿杀百姓吾含笑入地矣贼义之竟不加害】韩【以资政殿学士知州琦前领麾而后建节十年不易镇政绩甚着】欧阳修【知州以寛简不扰为治三五日间事十减五六两月后官府如僧舎或问故曰吾寛不为苛急简不为烦碎尔非废事也】王琪【江都主簿上时务十二事请建义仓置营田减度僧罢鬻爵禁锦绮珠贝行乡饮籍田复制科兴学校仁宗嘉之】王珪【通判州吏民皆少珪有大校嫚不谨捽置之法贼王伦犯淮南珪议出掩击贼遁去】胡宿【子县尉时大水民被溺令不能救宿曰拯溺吾战也即率公私舟以济活数千人从子宗愈通判真州亦有治绩】赵槩【知通州以诚心为政喜怒不形于色隐恶扬善吏民怀之】沈起【知海门县地卑湿海波至则冒民田舎起为筑隄百里引江水灌田田益辟民相率归业户口倍增】黄万顷【知兴化县安集人民县治以次修举凡学校仓库有关政治者悉为创建邑人称之】冯京【知州以仁厚存心遇事立断吏畏民恱】王安石【州佥判读书逹旦畧假寐日已髙亟上府多不及盥潄至和间又为海门令甚有治声】刘敞【知州前守政苛吏民不安敞以寛厚济之而民大恱】刘攽【通判泰州为政寛平视官属如子弟人甚爱之】苏轼【知州晁补之有诗云去年使君到广陵吾州空市看双旌今年吾州惧一口使君来为广陵守】吕公着【知州勤于聴览人人得尽所欲言然御下简肃入公府者屏气不敢哗上下恪职事无不举】赵抃【知海陵县崇学校礼师儒民有可与与之狱有可出出之】元綘【知静海县时江淮制置使建言私贩塩满二十斤者皆坐徒绛曰海濵之民恃盐以生非羣贩者止笞而遣之】张次元【知静海县嵗大旱苗且稿死惟漕河冲溢而法不可决次元慨然决以便民运使陈安石以书劳之曰真古良吏之用心也】陈升之【通判州时髙丽入贡所经州县悉要地图至州升之绐使者曰欲尽见两浙图效其规模造之及图至聚而焚之具以事闻】曾肇【绍圣间知泰州以文章推重而为政有成绩】晁补之【通判州以文章著名太守苏轼称为风流贤别驾既而其弟咏之亦调州司法参军轼雅重其能文顾坐客曰竒才也】徐勣【通判通州濒海有捍隄废不治嵗苦漂溺勣躬督防卒防筑之隄成民赖其利】杨蟠【知髙邮军政无留滞尝营众乐园取与众同乐之义】任建中【通判通州筑隄岸二十里民咸仰之】陈德林【知真州苏轼有诗云君为守令有古风名声直入明光宫老人爱君如刘宠小儿敬君如鲁恭】罗适【知江都县为政简肃修大石湖灌田千余顷居数月政化大行及代去民思之为立生祠】邵必【知髙邮军又提点淮南刑狱居官震厉风采始至郡为一赴宴集行部但一受酒食之餽以为数防聚则人情狎多受餽则不能行事】吴表臣【通州司理参军朱勔党盛章尝市婢有武臣强取之章诬以罪系狱表臣方鞫之郡将曰知有盛待制乎表臣佯若不知者卒直其事】胡安国【知通州见善必为抵任甫逾旬金人薄都城时子寅为郎在城中客或忧之安国愀然曰主上在重围中卿大夫恨效死无路敢念子乎】吕好问【州仪曹参军时蔡卞为帅欲扳附善好问以礼自持卞不得亲及卞得政当时掾属防擢畧尽独好问留滞】罗荐可【髙邮理曹防京城防张邦昌窃位号肆伪赦至髙邮守欲拜之荐可毅然不可宿留数日而建炎赦下事闻褒以亰秩】薛庆【承州天长军镇抚使金人欲北归防兵攻楚州郭仲威与庆约俱徃逆敌既而仲威不至庆与金人遇转战数十里坠马为金追骑所获而死】吕頥浩【以淮东安抚知州修筑城池镇抚江淮政绩甚着】张荣【知泰州先是金监军达兰以舟师犯水寨荣击败获子孙俘馘甚众遂以荣知是州号张敌万】胡令仪【知如臯县江淮内属未乆吏奸民嚣令仪先令后刑人凛然惮之】岳飞【建炎中通泰镇抚使兼知泰州防金攻楚州急诏飞徃援飞抵承州三战三捷杀金髙太保俘酋长七十余人又还守通泰战于南覇桥金人大败】韩世忠【淮南宣抚使时金人与刘豫合兵而进世忠亲提骑兵驻大仪俾统制解元守髙邮遂大败敌众论者以此举为中兴武功第一】尤袤【绍兴中知泰兴县奏免邵伯镇置顿及漕司输藁秸之弊又修筑外城已而金人克州独泰兴得全民感其徳为立生祠】莫蒙【绍兴中知州城圯命蒙增筑蒙规度城闉分授诸将各刻姓名甃堞间悬重赏激劝阅数月告成】方信孺【知真州即北山匮水筑石隄二十里人莫知其故后金人薄仪真守将决水匮以退敌城乃获全】吴遵路【淮南转运副使于真泰州髙邮军置斗门十九以畜泄水利广属县常平仓储畜以待凶嵗凡所规画后皆便之】辛弃疾【为淮东帅以吏事闻每出于车前张二旗书云抚军恤民斩贼配吏】洪兴祖【知真州州当兵冲疮痍未瘳兴祖请连复二年租自是流民复业垦荒田至七万余畞】崔与之【主管淮东安抚司权发遣州事奏选守将集民兵浚城壕疏塘水开月河置吊桥练兵习马射自是金人不敢深入】李道传【知真州时城圯道传甓治之筑两石埧以防并江居民又隄陈公塘有警则决以为阻人心始固】杜庻【知真州大修守僃后又知州射阳湖饥民啸聚庻曰皆赤子也遣将昭降戮止首恶数人】赵范【知州务修军政籍民为半年兵春夏在田秋冬教阅弟葵亦知州入对帝称其父子兄弟宣力甚多葵顿首谢曰臣世受国恩当捐躯以报陛下】李庭芝【淮东帅招徕士民大兴学校振恤贫穷境内乂安元兵至固守累年景炎登极召为丞相至泰州元兵追执之不屈死】姜才【州将屡破元兵与李庭芝同赴召元将爱其才勇啖以官爵才不屈含血喷骂竟死之】元郝彬【州路治中宋末鄞贼顾闰侵州彬讨擒之泰兴人有被贼杀二年而贼不获吏诬平人狱已具彬疑其诬谳之果得真贼】李天禄【以元帅守通州御军牧民恩威并济修城池捐粟者以千计民称其美】詹士龙【兴化县尹时捍海堰頺壊咸卤浸入髙邮诸郡农桑湮没民饥死流亡者半士龙竭力修筑数月堰成民至今頼其泽】张祯【髙邮县尹律已亷厉摧抑豪强门无私客有守城千户惑嬖妾杀其妻者祯鞫正其罪人称为神明】李齐【髙邮知府张士诚陷其城诱之使跪齐曰吾膝如铁岂为贼屈乃槌碎其膝而呙之齐尝举进士第一论者谓其不负所学云】赵琏【以参政行省州又移镇真泰州张士诚作乱琏遣李齐论降之寻复叛琏奋击被执大骂而死乱定州民收其尸殡于真州】本朝缪大亨【洪武初为枢宻同佥镇州洞烛民情抑强扶弱凡剖决合宜众皆恱服卒于官民哀之如亲防】吕秉直【洪武初知泰兴县首开县治抚集人民为人纯笃无伪果决有为尤敦尚亷耻邑人称慕之】仪智【洪武初知髙邮州亷能公正勤于政务凡农桑学校极力兴举吏民恱服】张遇林【洪武初泰州知州辟草莱设州治建学校凡公私舎宇靡不周完郡人至今称之】张本【洪武中江都知县在任有善政寻陞扬州知府亷介有为尽革宿弊勤于政务切于爱民人皆畏服】田庆【永乐中知泰州在任淸慎公勤门无私谒为政有条吏不敢欺】髙敏【永乐中知扬州府亷明公正人不敢干以私官属有勤于抚字者必加礼貌贪墨者奏而黜之事不便于民者不顾利害除而后已】王福【永乐中为扬州府推官持身亷谨门无私谒存心忠厚洞逹人情凡断理词讼详悉明决人无寃抑】吕童【永乐中知兴化县在任淸正首除吏弊治化洽于民心凡百废坠兴举无遗及卒百姓为棺殓之奠哭者千数】曹【宣徳间以侍郎巡抚淮扬为均徭役给赈济备牛具凡所设施切于救民尽除宿弊民甚徳之南畿志】杨璵【宣徳间为髙邮判官惠爱于民去后民颂之曰为政不寛还不猛处心无党更无偏南畿志】汤节【宣徳初调髙邮卫指挥使训练士卒整饬城垣楼橹器械无不坚好尤能恤军爱民好贤礼士殱湖防赈贫穷建露觔女祠以励风俗勉军余就学以知礼义绰有儒将风陞参将益着能声南畿志】耿九畴【正统初大臣言两淮盐法之弊因擢为运司同知九畴性节俭严肃豪商势宦凛凛不敢侵渔尝奏盐法便宜数事多见允行进盐运使守法益坚为不便已者所诬逮上知其寃释之后为都御史清理两淮塩法益有声卒諡淸惠南畿志】王恕【正统间知杨州嵗饥发廪不俟报其给医药多所全活作资政书院教郡弟子科不乏人在政五年亷仁公恕明察果断迁去扬人立石志思南畿志】刘兰【景泰初同知扬州府嵗饥寛民租赋尝筑淮河口抵盐城溃隄百余里以障民田修仪真洲牐坝使河不壅流至今赖之先是漕卒用军后更用民民困甚兰申状克复旧又覈实盐灶稽户补旷民获以安致政归扬民立徳政碑颂焉南畿志】王勤【天顺间知扬州府平易简实爱民若恐有伤在任九年操持如一百姓至今颂之南畿志】李绂【成化间任扬州府同知洁已爱民尝筑堤复坍江田数万顷又董开髙邮康济河挑扬州洲仪真运河当道旌保其绩加四品服寻卒于官南畿志】萧盛【成化间通州判官清慎孶牧尝修学舎又浚筑岸百二十里民享其利南畿志】田琼【成化初扬州府学教授持已教人一时士皆砥行砺学尝出已资济士贫乏扬人至今称之南畿志】蔡暹【成化末知泰兴县政教兼举寛猛得宜尝筑江堰一万六千七百余丈赈借饥粮一万三千三百余石人蒙其惠南畿志】房瀛【治间扬州府推官性峭直理刑必尽两情更无观望意时为刑官第一擢监察御史南畿志】罗贤【治间泰兴知县勤劝课修水利政在惠民不避强御俭约之操尤着南畿志】裴绍宗【正徳间知海门县刚直有为县被江患民日凋弊乃抑裁浮费奏蠲江坍之粮民赖以苏息擢兵科给事中南畿志】
　　流寓王播【其先太原人父恕仕唐为扬州仓曹参军因家焉贞元中与弟炎起皆有名并擢进士俱歴官至左仆射播累封太原郡公起封魏郡公】查道【徽州人祖父皆仕南唐宋平金陵道侍其母渡江居如臯奉养以孝闻母病思鳜方冬苦寒道泣祷于河得鳜以归母病寻愈仕宋累官至右司郎中知虢州】许元【宣州人徙居如臯仕宋累官国子博士庆厯初京师乏军储范仲淹荐为发运判官至则发濒江藏粟转漕而西京师足食累迁至天章阁待制】曽孝序【泉州人仕宋监泰州海安塩仓因家泰州累官至环庆路经畧使过阙与蔡京论讲议司事忤其意窜岭表后知靑州兵乱与其子訏皆遇害】赵训之【宋宗室居扬州登政和进士知吴县朱勔怙势训之移疾去金人入防训之募士勤王闻汴京防乃止建炎中知永蘴县孟太后避兵防州防卫统制叛训之率兵拒战被害】任伯雨【眉州人仕宋为左正言力陈章惇蔡京之非崇寜中党事作削籍编管通州】陈次升【兴化人家于仪真宋时中进士官至侍御史右諌议大夫迁给事中防除蔡京参政次升力陈其不可谪知颍州府后削籍贬循州】陈瓘【南剑州人仕宋权给事中崇寜中其子正彚告蔡京有动摇东宫迹下正彚开封狱并逮瓘瓘曰京之奸邪固尝论之于諌省岂特今日语言间耶狱具竟流正彚海上瓘亦安置通州】张汝明【卢陵人徙居真州刻意属文举进士歴官州县簿丞凡二十年最晚知岳州属邑得古编钟求土献汝明曰天子命我以千里惧不能仰承徳意敢越职以幸赏乎】郝经【泽州陵川人元世祖以经为翰林侍读学士使宋告即位且定和议宋贾似道方以却敌为功恐经至谋泄竟馆经真州驆吏棘垣钥户昼夜守逻欲以动经经不屈及元伯顔南伐先遣使问执行人之罪宋惧以礼送经归经拘宋十六年思托言垂后撰续后汉书易春秋外传等书凡数百卷】张防【其先江人受业金华王栢得朱文公之学及周程张氏之防元中丞吴曼庆延致江宁学官俾弟子受业其在真州学者尤众逺近翕然尊为硕师称曰江先生】宋应龙【仕宋为谘议官寓泰州应龙儒生知兵出入行阵三十余年元兵至泰州禆校开门迎降应龙与其妻自缢园中时提刑谘议褚一正督战于髙沙被创竟投水死知兴化县胡拱辰亦死之】苏大年【世家真定逰学广陵因家焉有硕学鸿才不受辟举元至元间上书于朝官以编修卒平生著述甚多号西涧又号林屋洞主】贺庸【其先武威人庸受经于余仕元累官至文馆学士本朝初寓居兴化以教授为业所着有野堂集】
　　人物秦邵平【广陵人为东陵侯尝为陈胜狥广陵后为布衣种长安城东有五色甚美世谓之东陵今广陵有东陵亭疑即平所封地也】汉刘瑜【广陵人好经学尤善图防天文歴筭之术州郡礼请不就延熹中始举贤良方正】陈琳【广陵人初为何进主簿后归曹操操爱其才军国书檄多琳所作操先苦头风是日疾发卧读琳所作翕然起曰此愈我病数加厚赐官至门下督琳建安七子之一也】三国陈矫【广陵东阳人初为郡功曹郡尝被孙权围矫求救于曹操曰鄙郡虽小形便之国也若救为外藩则吴人挫谋威声逺振操乃遣兵赴救吴兵退避累迁尚书令明帝尝幸至尚书门矫跪曰陛下欲何之帝曰欲案行文书耳矫曰此是臣职分非陛下所宜临也帝惭囘车其亮直如此卒谥贞侯】张纮【广陵人汉末辟举皆不就避难江东委质孙防防身临行陈纮每切諌后为长史权再征合肥纮曰兵贵时动宜广开播植任贤使能顺天命以行诛可不劳而定也权为止所着诗赋十余篇】吕岱【广陵人吴孙权初统事岱处法应问甚称权意后为交州刺史清身奉公讨平髙凉等贼时已八十体素精勤躬亲王事张承称其功以权成化与道合君子叹其徳小人恱其美后拜大司马卒其年九十六】范慎【广陵人仕吴为侍中补武昌左都督孙皓尝曰慎勲徳俱茂朕所敬凭宜登上公以副众望以为太尉后归老军士恋之举营殒涕】盛彦【广陵人少有异才母因疾失明彦不应辟召躬自侍养疾乆奴伺彦出取蛴螬炙进母食之美且疑之藏以示彦彦见之抱母痛哭几絶母目即开后仕呉至中书侍郎又仕晋为中正】晋刘颂【广陵人咸寜中守廷尉时尚书令史扈寅非罪下狱诏使考竟颂执据无罪寅遂得免在职六年号为详平时以比张释之元康中为尚书加光禄大夫卒諡贞】华谭【广陵人博学多通有口辩扬州刺史周浚爱其才器待以賔友之礼后举秀才歴官尚书郎永宁初出为郏令时境内饥馑谭倾心抚防甚有政绩官至秘书监加散骑常侍著书三十卷名曰辩道】戴渊【广陵人有风仪性开爽举孝亷累转祭酒出守豫章后死于王敦之难赠右光禄大夫仪同三司諡曰简】南北朝吕僧珍【广陵人家甚寒防容貌甚伟少从师学有相士指曰此儿有竒声封侯相也事梁武帝为辅国将军封平固县侯后拜南兖州刺史寻徴还卒諡忠敬】杜僧明【广陵人形貌眇小而有胆气善骑射陈武帝引为主帅从之征讨所向克捷武帝表为长史仍随东讨以功除南兖州刺史进爵为侯卒赠散骑常侍諡曰威】隋来防儿【江都人防立竒节仕为大都督以平陈功进位上开府后累击贼有功进封荣国公江都之难宇文化及忌而害之】曹宪【江都人仕为秘书学士聚徒教授凡数百人公卿多从之逰唐贞观中召不至即其家拜朝散大夫太宗读书有竒字辄遣使问宪宪具为音注援騐详复卒年百余嵗】唐李彦博【广陵人学无不通尤好地理尝为地志图内自五侯九伯外至要荒蛮貊禹迹之所穷汉驿之所通皆据书而画随方靣以区别万邦错峙炳焉可观】来济【防儿子少笃志文章举进士累官中书舎人太子承干败太宗问侍臣何以处之济曰陛下上不失为慈父太子得尽天年则善矣髙宗时累迁中书令帝欲立武氏为后济諌不可后贬庭州刺史突厥入冦总兵拒之没于阵】石藏用【江都人仕为右羽林大将军明于歴数尝召家人谓之曰天下将有变而蜀为最安处乃去依其亲眉州刺史李滈遂家焉】王绍宗【江都人少时贫嗜学工草书徐敬业起兵以刼之称疾不起武后时擢秘书监绍宗雅修饬当时公卿莫不慕悦其风】五代潘佑【广陵人少贞介文章赡逸尤长于议论仕南唐为秘书省正字迁中书舎人后主所为乖谬佑上书谓若不急图善政国必亡后主怒而杀之宋太祖闻其贤官其一子】徐【广陵人十嵗能属文仕南唐累官吏部尚书后归宋为太子率更令太平兴国初直学士院从征太原加给事中出为散骑常侍精小篆为文章有典则于金石之文尤简】徐锴【铉弟南唐时第进士累官集贤殿学士宋李穆使江南见及锴文章乃叹曰二陆不能及也得所着有说文通释方舆记】宋崔希甫【髙邮人有文武才畧潘美荐于朝召见赐金紫知原州拜监察御史更置诸道事务又靣赐金带仍命赐鱼时号重金御史】陈知微【髙邮人沉厚有才干擢进士甲科歴京东转运副使奏还东平监所侵民田六百八十家又决古广济河通运路罢夹黄河嵗减夫役数万计后判司农寺子尧卿进士及第受卿为奉礼郎】潘阆【江都人至道初自布衣赐进士及第授国子四门助教初卖药京师有言其能诗者因召见崇政殿遂官之】王伯起【海陵人父纶仕为太常博士伯起举进士不第叹曰士不自重而献艺求售可耻也于是闭门肆志于学人莫窥其靣仁宗英宗俱赐粟帛王觌志其墓谓伯起不有其道而道着于朋友不居其名而名闻于朝廷】栁植【真州人少贫自奋于学举进士甲科累官至翰林学士歴知夀亳蔡相四州平居畏慎寡言笑所至官舎蔬果不辄采家无长物时称其亷】胡瑗【海陵人仕为苏湖二州教授立经义治事二齐倡明体适用之学出其门者皆循循雅饬后居大学四方归之庠舎不能容自河汾以后能立师道成人才者必以瑗为首称焉】吴及【通州静海人举进士累官太常博士至和中上疏言继嗣事仁宗异其言用为諌官以劲直称遇事无大小辄言之后迁贠外郎直昭文阁】吕溱【江都人有俊才尝作鹍化为鹏诗有九霄离海峤一息到天池之句仁宗见之曰此当作状元后举进士第一累迁龙图阁直学士知开封府为政精敏京师称之后复迁枢宻直学士】周孟阳【海陵人登进士为王宫教授时英宗居环列孟阳尝从容陈古事以讽英宗悚然起拜及即帝位以为集贤殿修譔兼侍读神宗初立启沃尤多官至天章阁待制既卒两宫测然命官其孙仍赐白金千两】孙【仪真人举进士第以文学见称居官忠厚正直除刑部时有逮捕系狱者一百二十人勅遇赦不原锡独奏释之后持宪淮南考课为天下第一知舒州发常平广惠仓以活陈许頴蔡流人不可胜数官至司封郎中】孙洙【锡之子举进士应制科上策论五十篇指陈治体分辨得失韩读之太息曰今之贾谊也神宗称其学术行义擢翰林学士文词典丽有西汉风】施昌言【通州静海人举进士通判徐州迁尚书屯田员外郎知太平州上政论三十篇入为殿中侍御史以老求罢知越州卒】顾忻【泰州人十嵗丧父以母病荤辛不入口者十载每鸡初鸣具冠带率妻子诣母室问所欲如此者五十年母老目不能视物忻日夜号泣祈天母目忽明年九十余无疾而终】孙长卿【扬州人以外祖朱巽防为校书郎拜龙图阁直学士知定州神宗知其能转兵部侍郎长卿长于政事为时能臣性亷介不以一毫取于人】乔竦【髙邮人以学行推于时教授乡里从之学者多以文行知名而淮南数千里间髙邮若齐鲁自竦发之孙觉其徒也】孙觉【髙邮人举进士神宗时修起居注靑苗法行觉论其非时言者亦以为畿内有追呼抑配之扰神宗令觉行视虚实觉上疏曰臣以言为职体量非臣事黜知广徳军逾年徙湖州累迁吏部侍郎除龙图阁直学士】孙览【觉弟举进士累迁直学士徙知永兴军成都府后请祠览为人刚直在朝敢论诤不肯阿徇于吏事亦精敏】张日用【静海人知新昌县见郡曹掾之子郑獬竒之妻以女后果魁天下文彦博宣抚河北日用谓彦博此行须得便宜行事请于上遂许之擒王则实日用参賛之力也】张次山【日用子少俊迈有才年十六即入仕调泰兴簿因开河部夫整肃工力多先办包拯荐诸朝清名直节见知于司马光遂知泰州有鹳诉于庭次山呼兵官使随去乃其雏为人所烹次山为断治鹳始退飞】崔公度【髙邮人口吃不能剧谈书一阅即不忘遂览群书英宗时擢国子监直讲不就熙寜中作一法百利论以进召对擢光禄寺丞知阳武县后复召对命以馆职终直龙图阁】王惟熈【如臯人初调盐城尉有郡饮而者囚莫肯承州以属尉惟熙脱其械与饮食问一人曰汝用左手而死者伤右尚何拒囚伏罪侬智髙反岭南诸吏弃城当死者数十惟奏以城不足恃皆得免】孙升【髙邮人举进士元裕时歴三院御史迁起居舎人危言谠论朝野惮之忤时宰意以集贤殿修撰出知应天府迁天章阁待制所着有谈圃】秦观【髙邮人长于议论文丽而思深元祐初苏轼荐于朝除太学博士迁国史院编修官坐贬有淮海间居集】孙鼛【江都人年十五防太学以父直言任调武平尉徽宗时为屯田贠外郎鼛防时与蔡京善京逆谓曰我若大用愿助我鼛曰公能谨守祖宗法以正论辅人主天下幸甚鼛何为者京为相鼛以忤京奉祠后起知单州致仕】乔执中【髙邮人举进士累官给事中刑部侍郎执中寛厚有仁心屡典刑狱雪活以百数绍圣初出知郓州与孙秦齐名号三贤】周秩【泰州人熙宁中与兄穜俱擢第歴官有声绍圣中革元祐政时文彦博子及甫有私语忤时相以秩为京西转运使俾推治之秩至竟雪其寃】王觌【惟熙子举进士为秀州司户参军哲宗即位擢右司諌首陈知人安民之术徽宗立累迁御史中丞论蔡章之恶以龙图学士出知润州后安置临江军】吴敏【仪眞人妙龄秀发大观初辟雍私试首选蔡京爱其文欲妻以女敏辞之累官校书郎钦宗初立擢知枢宻院事终广西湖南宣抚使】沈铢【真州扬子人举进士髙第为国子直讲迁中书舎人兼侍讲常讲南山有台诗哲宗屡首肯之后以龙图学士知宣州】王俊仪【觌从子少有直节以太学上舎选奏徽宗阅其文擢为第一见容貌甚伟曰真所谓俊仪矣宜即起用蔡京欲见之拒而不徃仅拜国子博士迁右司贠外郎以直秘阁知岳州】沈【铢弟仕为讲议司检讨蔡京铨次元符上书人欲定罪锡力言其不可京不从拜兵部侍郎以徽猷待制知应天府歴海泰汝宣四州以通议大夫致仕】王昴【江都人以文章称于时政和中进士是年嘉王居首选徽宗以亲王为嫌陞昴为第一除秘书省校书郎髙宗时除起居舎人秘书少监】王居正【扬人少嗜学防太学司业王齐见其文曰王佐才髙宗时为起居郎后忤秦桧出知婺州又夺职奉祠居正学根据六经杨时器之著书诗周礼辨学数十卷】李易【江都人髙宗幸扬州御行殿防试赐易以下及第出身易好学多闻以清素自立仕至中书舎人敷文阁待制扬州有三魁谓吕溱王昴与易也】李衡【江都人防博学为文操笔立就绍兴中进士歴州县专以诚意化民累官至侍御史改起居郎以秘书修撰致事】潘汝一【海陵人淹贯经史善文章建炎中许容摄州事迎敌西郊汝一不食数日所亲强之乃起敌遣人诱之乃骂曰吾生于宋死于宋阖门为忠义鬼含笑入地矣后以进士名次得官更歴州县】牛大年【扬州人庆元进士歴仕州县清操凛然知黎州治铠甲増科钱以优郡兵会大水即以私帑赈民比还朝一夫荷担而已郡人歌之官至寳章阁侍制】周麟之【海陵人举进士歴官兵部侍郎兼给事中髙宗谓之曰给事之命非左迁也欲观卿心术耳充金国哀谢使言辞详雅敌为加礼后拜同知枢宻院事】许叔微【真州人笃志经史尤邃于医建炎初大疫叔防亲行里巷为之诊疗所活甚众梦神人曰上帝以汝隂功锡汝以官因留语云药市収功陈楼间阻堂上呼卢喝六作五后第六人登第升第五人在陈阻言楼材之间】刘大中【扬子人素志不羣歴官州县直道自将僚友惮之用赵鼎荐累迁吏部尚书除参知政事以资政殿学士致仕】吴志兴【扬子人世笃孝义其家七世三百年不分异积善好施乡人称为吴善三公髙宗封为迪功郎卒年九十三子汝明尝刲股疗母疾有灵芝生堂侧开禧中虏入境他室庐皆焚荡汝明室独存嘉定中旌其门】崔泾【静海人为儿时见蚁出穴不敢践及长见蝇蝶投网必与救脱见网罟者多与之钱令其改业又率乡人共为放生防后其子为郡文学二孙端礼端诗皆登进士致身华要人以为活物之报云】本朝李民瞻【泰兴人由前元举人选充通賛官洪武三年授都督府都事陞刑部侍郎再迁尚书后改户部卒于官】潘原明【泰州人初与张士诚俱起盐徒元兵围髙邮士诚与原明突围出走后为淛江行省平章事守杭州本朝右丞相李文忠师至钱唐原明以城降仍授平章事后平云南以原明掌布政司事卒赐葬钟山之隂】王鼎【仪真人赵忠之养子洪武初渡江从征有功累授行枢宻院判镇池州赵普胜冦池州忠出战没于阵鼎袭忠职复姓王守太平陈友谅攻太平鼎力战死之追封太原郡侯】朱显忠【如臯人尝为张士诚将守松江洪武初以城降从征有功授濠梁卫指挥佥事调守文州防西冦攻城显忠力战死赠镇国将军都指挥使】张麒【兴化人张氏之乱奋勇从义征伐有功洪武初授江西行中书省参知政事】冯谅【兴化人洪武初以才能显用累官至刑部尚书】陆闿【兴化人父谦为湖广都司断事闿博学多能诗画书法皆精致洪武初任楚府伴读所着有续古乐章并诗集弟颙由明经累官至礼部贠外郎尝奉使朝鲜又尝纂修实録善诗画字时称三絶】袁复【寳应人洪武间以才能荐为吏科给事中歴任大理寺右少卿】成璡【兴化人洪武中授代州学正陞蔚州知州为政清肃与守将恊修邉备民赖以宁永乐初命为北平布政司参议制辞有致朕无北顾之忧之语卒追封吏部左侍郎洪熙初赠兵部尚书】顾成【江都人状貌魁伟膂力絶人洪武初兵临和州成仗剑诣军门命居幕下数从征有功累陞都督佥事及靖难兵起军师絷成至以先朝旧人得释成感泣归欵后以居守功封镇逺侯卒追封夏国公諡武毅】陈珪【泰州人自防勇畧过人洪武中歴官武职勤劳不怠永乐初以靖难功封泰寜侯】髙谷【兴化人永乐中进士选为庶吉士歴官翰林院侍讲正统初杨士竒等以其学术醇正荐为经筵讲官预修实録屡典文衡歴陞工部侍郎兼侍讲学士入内阁与机务进工部尚书东阁大学士致仕卒諡文毅】曹义【仪真人宣徳正统中以都督镇守辽东有邉功进封丰润伯諡荘武】黄瓉【仪真人举进士累官四川参议奔母丧归三年麻衣不解寝室不入萧然环堵后居方伯京尹一如寒士巡抚山东贪吏闻风解绶进南京兵部侍郎致仕瓉古貌古心出乎风气之外为文典雅不为人谀辞盖不多见焉南畿志】髙昭【寳应人工文学寳应举进士自昭始尝为巡按御史有王府隂蓄异志昭先变服作星家防讽之既而按其地王谋遂寝髙文毅以兄事之尝见其文叹曰兄才不啻十倍于谷而位止于是岂非命哉南畿志】崔润【海门人事亲以孝闻天顺间任湖广彬州同知清白自励歴任九载不渝及归民拜送塞道居家益以礼自防日课诸子孙而已南畿志】顾雄【通州人成化间进士为户部贠外郎以病乞归及卒囊无余赀乡人称清白吏南畿志】储巏【泰州人少举乡试礼闱皆第一进士二甲第一累官南京吏部侍郎疾革取纸笔书国恩未报亲养未终而卒所遗须髪手足甲各以囊盛随殓其爱亲敬身如此南畿志】徐蕃【泰州人举进士授南京吏科给事中上事及瑾逮捕京师廷杖几死落职瑾诛起复累进工部侍郎以目疾乞归卒蕃性简直刚毅居官淸介虽餽赠不轻受焉南畿志】杨果【兴化人举进士累转吏部文选郎中杜请托抑奔竞居太仆疏便宜十余事多允行陞户部右侍郎时中贵擅储赋寘于法不少贷后以母老乞养卒于家南畿志】周臣【通州人由进士改刑部主事有大臣子坐奸淫竟正其罪以是出为蓟州同知清审徭役蔚有能声转顺天府推官防疏逆瑾责朝官廷跪于日中臣抗声辨诘校尉叱之则击以手板至晚气絶士大夫惜之畿志】姚继岩【通州人由进士官吏部十年徧歴四署而三入考功陞太常少卿卒于官贫不能畿志】朱应登【寳应人治己未进士累官云南参政致仕应登自少文工隽藻诗尚俊逸书法淸劲海内举知其名畿志】王艮【泰州人从王阳明防力行孝义府院交荐辞不出志略】
　　列女魏氏【唐江都人樊彦琛妻彦琛病笃魏欲殉以死彦琛固止之及卒徐敬业之难魏氏防军中闻其善音律命鼓筝即以刀自断其指军中欲强之以刀砺其颈魏厉声曰狗盗乃欲辱人刺死吾志也遂遇害】周迪妻【廸洪州商人也唐末杨行宻围扬州时食尽军士杀人而卖其肉迪妻曰势穷蹙如此义不两全君有老母不可不归妾请鬻以备行资遂诣屠肆得白金一铤使归至门守者得金诘之不信共诣肆念其实妻之首已在案上矣众叹异共以帛遗迪収其余骸归】晏氏【殊曽孙孝广之女也宋建炎三年金人至扬孝广为尉死之女年十五有美色为金人所得欲妻之女即刎缢求死金人皆义之】荣氏【真州人宋将作马监簿妻建炎兵乱女奉姑擕子以逃贼以兵胁之不从贼怒伤其姑荣氏叱之贼又杀其子欲取以行荣氏自刄其臂骂贼不已遂遇害】毛惜惜【髙邮妓也宋端平初别将荣全据髙邮以叛制置使遣人招之不聴全与同党王安等宴饮惜惜耻于供给安斥责之惜惜曰初谓太尉降为太尉更生贺矣今乃闭门不纳使者乃叛逆耳妾虽贱妓不能事叛臣全怒遂杀之后人为立庙】张氏女【髙邮人元末兵乱贼知女有姿艳叩其家索之女匿复宇间闻贼将害其父母乃出拜贼即防地拜其父母而以女行女欣然从之过河桥投水死】髙氏妇【髙邮人携其女从夫避乱见道旁空舎入其中脱金纒臂与女且语夫令疾行夫挈女稍逺乃自经死贼至焚其舎夫抵仪真夜梦归告曰我已缢死彼舎矣其精爽如此】管氏二妇【扬州人管贤妻氏管哲妻马氏洪武中贤卒氏年二十六一子在襁褓且瞽誓死不嫁后哲继卒马氏年二十一姑以其无嗣讽之他适马氏曰伯氏能守节我独不能乎娣姒力事纺绩以养姑瞽子稍长教之学星卜以资日给姑以天年终并力之后二妇俱年七十余郡上其事旌为双节】髙氏【江都人儒学生戴和妻永乐中和乡试不利抱愧投水死髙氏每哭踊频絶誓不独生一日盛餙白姑归宁父母乃诣夫沈处号数声亦投水死事闻旌为贞烈】陈氏【仪真人髙慧妻生子二次名厚补邑庠生入太学夫之妹髙氏赘婿钱信生子定方二嵗信早卒陈与髙同守节三十余年正统五年旌为防节之门南畿志】薛寛妻牛氏【江都人寛为临海令无子过杭娶牛为继室寛卒牛年二十九族人强之嫁牛即赴水强者乃止四十余年针指引日而已事闻诏旌其门侍郎叶相铭其墓南畿志】顾氏【朱汉云妻如臯人夫亡守节洪武间旌其门南畿志】何氏二妇【泰州人何永明妻沈氏二十三而寡弟妇杨氏亦二十三而寡沈子谦杨子诚皆在襁褓相以死誓终养其姑二子各获成立郡守扁其堂曰双节南畿志】张大本妻潘氏【海门人大本亡时年二十守节孀居夀一百余嵗而卒南畿志】左氏【江都人刘徳妻徳亡守节宣徳初旌表南畿志】闵氏【仪真人曹三妻夫亡守节事闻旌表南畿志】薛氏【髙邮人陈原友妻夫亡守节诏旌异之南畿志】沈氏【兴化人李镇妻夫亡守节有司上其事诏旌表之南畿志】郑氏【冀防妻寳应人早寡守节诏旌表之南畿志】陈氏【李岩妻夫亡守节受旌南畿志】尹氏【通州人孙昕妻早寡守节事闻旌表南畿志】徐氏【海门人崔发妻夫早丧徐为守节旌表南畿志】
　　仙释李珏【唐广陵人以贩籴为业每斗惟求利两文以资父母有粜与籴即授以升斗俾自量丞相李珏节制淮南梦入洞府见石壁填金书姓名内有李珏字方自喜有二仙童云此乃江阳部民李珏尔卒年百余嵗】顔笔仙【髙邮人少落魄宋建炎初鬻笔遇仙日售笔十则止防转运使过境见之问曰能饮否曰可饮一斗饮毕长揖而去遗所携笔篮于舟中转运俾左右取而还之尽力莫能胜凡得其笔者剖而视之管中必有一诗或偈纪其破毁嵗月及人姓氏祸楅无不騐者故号笔仙年九十七一日积苇庭中坐其上自举火焚之人但见烈熖中乗火云飞升而去】赞寜【宋苑云僧賛寜有文学洞古博物著书数百卷王元之辈尝就质疑栁仲涂守维扬尝赠之诗有空门今日见张华之句】石塔长老【宋僧住石塔寺苏轼守维扬与之徃还后退院归西湖轼以疏留之云】


　　明一统志卷十二
<史部,地理类,总志之属,明一统志>
　　钦定四库全书
　　明一统志卷十三
　　明　李贤等　撰
　　淮安府【束至海岸二百三十里西至鳯阳府虹县界三百一十里南至扬州府寳应县界六十里北至山东青州府营州界四百五十里自府治至南京五百里至京师三千一十里粮四十万二千八百石零】
　　建置沿革禹贡扬州之域天文斗牛分野春秋属吴后属越战国属楚秦属九江郡汉属临淮郡及广陵国东汉属广陵郡及下邳国三国属魏为临淮广陵二郡地晋分淮北为北徐州南为徐州又分广陵置山阳郡侨立兖州于此刘宋失淮北乃于此立州镇为北兖州东魏复为山阳郡隋置楚州大业初并入江都郡唐为东楚州后改楚州天宝初改淮隂郡乾元初复为楚州五代时南唐陞顺化军宋仍为楚州建炎中置楚泗承州涟水军镇抚使寻罢绍定初于此置淮安军端平初陞为州元陞为淮安路属河南行省本朝改为淮安府直隶京师领州二县九
　　山阳县【附郭夲汉临淮郡射阳县地东汉属广陵郡晋末立山阳郡以境内有地曰山阳故名南齐仍为射阳县地属临淮郡隋置山阳县为楚州治宋置淮安军县亦改名淮安元以马罗军寨置山阳县后以淮安县省入夲朝因之编戸一百十五里】盐城县【在府城东南二百三十里本汉盐渎县属临淮郡东汉属广陵郡或属临淮郡晋因之北齐置射阳郡陈改为盐城县隋属江都郡后为韦彻所据置射州及射阳新安安乐三县唐废射州省三县入盐城县属楚州五代时南唐属泰州宋属楚州绍兴初属涟水军元属淮安路夲朝因之编户八十九里】清河县【在府城西五十里本宋泗州清河口地绍典初屯重兵于此咸淳末始置清河军及县元至元中废军以县属淮安路本朝因之编戸二十里】安东县【在府城东北九十里后魏为襄贲县置东海郡东魏改曰海安隋初郡废改为涟水县唐置涟州贞观初州废以县属泗州宋置涟水军寻改为县属楚州元祐初复为军绍兴中废为县没于金归宋属寳应州端平初复为涟水军景定初改安东州治涟水县元省县以州属淮安路本朝改为县编戸六十一里】桃源县【在府城西北一百六十里本唐宿迁县之桃园镇宋属淮阳军后没于金兴定初始置淮濵县属泗州后废元初复置桃园县属淮安路后讹园为源本朝因之编戸四十八里】沭阳县【在府城北一百七十里本汉厚丘县地刘宋始置僮县属南彭城郡梁属僮阳郡东魏改为沭阳郡仍于郡东置懐文县后周改县曰沭阳隋属海州唐总章初属泗州后复属海州宋南渡没于金寻复归宋属海州元仍旧木朝因之改今属编戸八十一里】海州【在府城北三百七十里春秋时郯子国地秦始置朐县属薛郡后分为郯郡汉为东海郡东汉为东海国三国魏为郯县刘宋于此侨立青冀二州梁改东海郡为北海郡东魏改青冀二州为海州北齐徙海州治琅邪隋徙治朐山后改州为东海郡唐改为海宁州天宝初改东海郡乾元初复为海州宋属淮东道景定初置西海州元为海州至元中陞海州路未几改海宁府后复为海宁州淮安路本朝仍为海州以朐山县省入淮安府编戸六十里领县一】贑榆县【在州城北一百一十里本秦欝洲地汉置东海县属琅邪郡东汉属东海国魏省晋复置寻省隋复置唐初析置贑榆县寻省入东海县南唐置懐仁县宋属海州金复改为贑榆县金亡宋以县寓治东海军后李璮侵海州并县入焉元仍置县属海宁州夲朝因之编戸五十六里】邳州【在府城西北四百五十里本夏邳国后属薛又为齐所并秦置下邳县属郯郡汉属东海郡东汉为下邳国晋宋梁为下邳郡置武州后魏改州曰东徐后周又改邳州隋为下邳郡唐复置邳州宋置淮阳军金复改为邳州元属归徳府本朝以下邳县省入改今属编戸四十七里领县二】宿迁县【在州城南一百二十里春秋时钟吾子国亦宿国所迁地秦置下相县汉又置犹县晋省下相置宿豫县及宿豫郡后魏属南徐州东魏属东楚州后周属泗州隋下邳郡治此唐始改为宿迁县属徐州宋属邳州元省后复置本朝因之编户五十九里】睢宁县【在州城南六十里古睢陵地汉属临淮郡东汉置睢陵县晋属下邳国东魏属临潼郡隋废金复置改睢宁县属泗州寻属邳州后废元复置属邳州本朝因之编户三十四里】
　　郡名淮隂【古名】山阳【晋名】
　　形胜水陆交通【晋荀羡北征议水陆交通易以观衅沃野有开殖之利方舟漕运亦无他阻】西至淮畔东届海隅【南齐志】俯临淮海控制山东【宋系年録】山阳要地屏蔽淮东【同上】淮南控扼之地【宋吴表臣云】连山阻海【金侯挚奏云海州连山阻海与沂莒邳密皆边隅冲要之地】南北襟喉江淮要冲【元董霄淮安议】大江前流长淮却阻【记室新书】长淮奥壤表海名邦【舆地纪胜】北控齐鲁南蔽江淮【海州图志】
　　风俗人多勇悍习战争【晋伏滔正淮论】淳实尚义务勤耕耨【图经】俗多轻剽士任气节【隋志】书轨新邦英雄旧里【宋苏轼淮隂侯庙记铭】渐渍圣化绰有儒风【图册】俗尚朴实力农务渔【海州志】
　　山川鉢池山【在府城西一十五里形如鉢盂故老云昔仙人王乔錬丹于此山中一方土赤草木不生是其验也】韩山【在沭阳县东北六十里世传韩信追项羽于此南有楚王庙】建陵山【在沭阳县西北一百里山形南北狭长上多陵阜汉立建陵县取此】白虎山【在海州治西南形如虎踞】朐山【在海州城南四里上有双峯如削俗呼马耳峯傍有龙潭水极清冽秦始皇东巡至朐山界即此又有石棚山即朐山东北岭有巨石覆岩上其山如棚岭甚髙峻了无花木宋石曼卿判海州使人以泥裹桃李为弹抛掷其上数年间花若锦绣又名曰锦岩宋苏轼有诗】郁洲山【在朐山东北海中有大洲谓之欝州又名郁洲一名郁欝山一名苍梧山或云昔从苍梧飞来】孔望山【在海州城东五里舆地要览孔子问官于郯子尝登此山以望东海一名古城山上有龙洞】银山【在海州城南石湫镇东其山近海多白石日出照耀色如铺银】巨平山【在海州城北三十里一名由吾峯其山南接东海北抵墟沟又有栖云山即巨平之东岭旧有僧结栖云精舍以居】朱紫山【在海州城东北四十里山有红壁丹崖自相辉暎望之若朱紫然】南堕星山【在海州城南六十里旧传商时有星堕此又有北堕星山在州东五十里】卢石山【在海州城东南六十里山多黒石汉书韩信为楚王镇于三卢即此宋张耒有诗】溪云山【在海州城东北六十里其山清幽秀丽云气蓊郁故名】伊卢山【在海州东南八十二里以境内有伊卢郷也一名大伊莱山】蛎山【在海州城东南一百里海中四靣平坦潮上没其半山多蛎因名】大伊山　小伊山【俱在海州城南一百里南北相向相距可二十里】东陬山　西陬山【俱在海州城外百余里一在海中一在海隅东西对峙】嘤防山【在海州城东北百余里其山周回浮海中羣鸟翔集嘤嘤然自相喧聒唐人有诗】北望山【在海州城西南一百六十里上有二石臼俗传秦始皇东巡时洗头盆】懐仁山【在贑榆县北四十里汉立懐仁县取此】呉山【在贑榆县西北四十里昔有吴姓者居此山上有庙庙后有土阜俗传为吴山神塜水旱祷之辄应】羽山【在贑榆县西北八十里即舜殛鲧处禹贡羽畎夏翟曽氏注云山雉具五色出于羽山之畎名山曰羽者以此唐崔国辅诗羽山一点青海岸杂花碎日暮千里帆楚色有微霭】葛峄山【在邳州城西北六里古文以为峄山禹贡峄阳孤桐谓出此山之南者俗名距山以其与沂水相距也】磬石山【在邳州城西南八十里与泗水相近山有石其声清亮可为磬禹贡泗濵浮磬即此山所出者】黄石山【在邳州城北百余里上有黄石公庙】艾山【在邳州北百余里接山东沂水县界地志云沂水出泰山郡盖县艾山即此】鐡佛山【在邳州城北一百五十里上有三鐡佛】马陵山【在宿迁县北二里其山髙阜状若马陵】防峿山【在宿迁县北七十里上有石洞镌七真像洞口凿石为螭水自螭口喷出四时不涸宋绍兴末首领张荣屯此山以拒金人】仙掌山【在睢宁县西七十里石上有掌迹隠见不常世传仙迹云】刘胡山【在睢宁县西北七十二里父老相传昔有刘胡将军出此故名】鳯凰山【在睢宁县西北七十里形如鳯凰】金牛冈【在山阳县西北一十里昔周世宗宿兵于此冈上亦时出甘罗钱如淮隂者】鐡柱冈【在盐城县北二里海岸故老相传秦王系马柱也或云濒海多蛟龙龙畏铁作此镇之】狮子岩【在海州城北二十五里旧传有徐生学道于此一日忽化去葬山中后人见之于泰山下因付履东归其徒视之乃时物人谓之尸解】大小二岛【在海州城东北五十里濵　海两山对峙潮生则没扵海】髙公岛【在海州城东八十里旧传有高公渔于此】海【在海州城东二十八里南接朐山北接贑榆西趋州往来所渡广二十余里渡此者必择日致祭非七日内不得渡若有公务急迫亦豫先祭请】管家湖【在府城望云门外宋嘉定间郡守应纯之开凿以练习舟师为战守之计】射阳湖【在山阳县东南七十里与宝应盐城分湖为界汉广陵王胥有罪其相胜之奏夺王射陂即此】石濩湖【在安东县治西北一名灌湖与海州贑榆沭阳接境湖靣约三万四千五百余顷】傅湖【在安东县东北八十里湖面约一百三十余顷】硕项湖【在安东县西北一百二十里一名大湖西连桑墟湖东南各有小河逹于淮神异传秦时童謡云城门有血城当陷没有一老姆忧惧每旦往窥门者知其故以血涂门姆见之即走须臾大水至城果陷姆走至伊莱山得免今山有神姆庙髙齐时湖尝涸西南隅城址犹存绕城古井数十处乃知城没非虚】桑墟湖【在海州城西南九十里上接沭河下流入海】淮河【在府城北五里自泗州山北流入府界萦回府城东入于海周礼职方氏青州其川淮泗谓此】老鹳河【在府城西周世宗至北神堰齐云舰大不能前遂开此以通其道】故沙河【在府城西北一十里宋转运使乔惟岳所开以避山阳湾清河口风涛之患后蒋之竒又开漕渠至洪泽入闸其后防塞本朝永乐初平江伯陈瑄因其旧渠开河置牐易其名曰清江浦复于浦旁置仓积粮以备转运至今公私便利云】新河【在山阳县磨盘口宋乾道中开】清河【在清河县治西即泗水之下流也源自泰安州经徐州流至邳州东境曰直河西境曰沙河又南下至县西北三汊河口分为大小二清河南逹扵淮】漕河【在安东县旧名漕渠南通淮唐垂拱开以通海沂密等州】沭河【在沭阳县东南源自青州西北马脊固诸涧防流至县界东入桑墟湖周礼职方氏青州其浸沂沭谓此】旧黄河【在邳州城南门外上连徐境下入淮河】沂河【在邳州城西自山东沂州西流至下邳西南入泗河达于淮】武河【在邳州城西北二里上连泇河下入黄河】泇河【在邳州城西北九十里南流入旧兰陵县界】小河【在睢宁县治北源自汴水经宿州入县界合黄河】涟水【在安东县自沭水分流南入县境在沭阳者曰南涟水入安东者曰北涟水】尧水【在贑榆县西南八十五里源自沂州东流经县界入海】劔水【在贑榆县西南八十五里源自沂州三峣山东流入县界】泛水【在宿迁县界】泗水【出山东泗水县陪尾山源有泉四四泉俱导因以为名西南过徐州又东南过邳州入淮】濉水【在睢宁县西源自灵璧县东流经县界又东北至宿迁县入泗水】浊水【即古防沟南自寳应县北流入淮俗谓之山阳浊春秋时吴于防沟筑城穿沟通射阳湖至末口入淮以通粮运旧水道屈曲隋大业初发淮南民十万开防沟自山阳至扬子入江即此】羽潭【在羽山下左传鲧为黄能入于羽渊即此又郡国志钟离昩城南有羽泉亦谓舜殛鲧处其水常清牛羊不饮】洪泽【在山阳县界郡有闸宋隆兴中魏胜守海州调发兵粮由运河至洪泽出闸入淮即此】枸井【在开元寺内旁有枸树唐刘禹钖诗僧房药树依寒井井有香泉树有灵枝繁夲是仙人杖根老新成瑞犬形】古井【在府治西故老云泗州僧伽降水母之所】丹井【在安东县治东北神仙传袁真人扵涟城得灵泉炼药功成脱履而去郡人为之立祠又建迎仙阁】真君井【在桃源县治南水味极甘俗传刘真君所凿】项羽井【在邳州北征记下邳西南有晋石崇碑云项井在下相城】温泉【在海州博望镇西五里其水冬夏常温】棠棃□【在废淮隂县九十五里唐长庆初开】白水塘【在山阳县南九十五里魏邓艾伐吴时修以灌田】常丰堰【在山阳县唐大厯中黜陟使李承置以灌田】捍海堰【在盐城县南接泰州海陵县宋天圣中范仲淹建议修筑】永安堤【在海州东二十里北接山环城长七里以捍海潮唐开元中刺史杜令昭筑】于公浦【在海州城北一十里乃煎盐之所以汉于公为名】
</div>
    <div class="pagination">
<a href="明一统志_page5.html">上一页</a><a href="明一统志.html">1</a><a href="明一统志_page2.html">2</a><a href="明一统志_page3.html">3</a><a href="明一统志_page4.html">4</a><a href="明一统志_page5.html">5</a><span class="current-page">6</span><a href="明一统志_page7.html">7</a><a href="明一统志_page8.html">8</a><a href="明一统志_page9.html">9</a><a href="明一统志_page10.html">10</a><a href="明一统志_page11.html">11</a><span>...</span><a href="明一统志_page7.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
