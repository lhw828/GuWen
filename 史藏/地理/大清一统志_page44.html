<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 44 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 44 页/共 202 页
  </h1>
  <div class="content">
   钦定大清一统志卷六十八
&lt;史部,地理类,总志之属,大清一统志,徐州府图&gt;
&lt;史部,地理类,总志之属,大清一统志,徐州府图&gt;
&lt;史部,地理类,总志之属,大清一统志,徐州府表&gt;
&lt;史部,地理类,总志之属,大清一统志,徐州府表&gt;
&lt;史部,地理类,总志之属,大清一统志,徐州府表&gt;
&lt;史部,地理类,总志之属,大清一统志,徐州府表&gt;
　　钦定四库全书
　　钦定大清一统志卷六十九
　　徐州府【在江苏省西北一千二百里江宁府西北七百三十里东西距三百五十里南北距二百四十里东至海州沭阳县界一百四十里西至河南归徳府虞城县界二百十里南至安徽凤阳府宿州界一百二十里北至山东兖州府滕县界一百二十里东南至凤阳府灵壁县治一百九十里西南至归徳府永城县治二百二十里东北至兖州府峄县治一百四十五里西北至兖州府鱼台县治二百里自府治至京师一千一百六十五里】
　　分野天文房心分野大火之次
　　建置沿革禹贡徐州之域古大彭氏国春秋属宋为彭城邑战国属楚秦置彭城县汉元年项羽自立为西楚霸王都此【货殖传沛郡汝南为西楚彭城以东傅海为东楚文颖曰项羽都之谓之西楚】五年属汉为楚国地节元年改曰彭城郡黄龙元年复曰楚国后汉章和二年改曰彭城国三国魏始移徐州来治晋亦曰徐州彭城国义熙七年改曰北徐州宋永初二年复曰徐州彭城郡后魏因之北齐置东南道行台后周置总管府隋开皇初郡废七年行台废大业四年府废复曰彭城郡唐武徳四年复曰徐州兼置总管府贞观十七年府罢天寳初复曰彭城郡乾元初复曰徐州属河南道【唐书方镇表建中二年置徐海沂宻都团练观察使治徐州兴元元年废贞元四年置徐泗濠三州节度使治徐州十六年废】元和二年置武宁军节度使咸通三年罢十一年改置感化军节度五代晋复曰武宁军宋亦曰徐州彭城郡武宁节度使属京东西路金属山东西路贞祐三年改河南路元至元二年省彭城县入之降为下州属归徳府至正八年陞徐州路十二年降为武安州明初复曰徐州属凤阳府八年属南直
　　本朝属江苏省雍正十一年陞为徐州府领州一县七
　　铜山县【附郭东西距一百五十里南北距一百三十里东至宿迁县界一百里西至萧县界五十里南至萧县界五十里北至山东兖州府滕县界八十里东南至睢寕县界一百二十里西南至河南归徳府永城县治二百二十里东北至邳州界一百五十里西北至沛县界一百二十里春秋宋彭城邑秦置彭城县汉为楚国后汉为彭城国三国及晋因之宋为彭城郡治后魏齐周因之隋开皇初郡废大业初复为彭城郡治唐为徐州治五代宋金因之元至元二年省彭城县入州明曰徐州　本朝雍正十一年升州为府置铜山县为徐州府治】萧县【在府西五十里东西距六十五里南北距九十里东至铜山县界十五里西至砀山县界五十里南至安徽凤阳府宿州界五十里北至沛县界四十里东南至凤阳府灵壁县治二百里西南至河南归徳府永城县治一百七十里东北至沛县治一百里西北至丰县治一百五十里春秋宋萧邑秦置萧县汉属沛郡后汉属沛国晋因之宋为沛郡治后魏因之北齐天保七年废郡改县曰承髙隋开皇六年又改曰龙城十八年又改曰临沛大业初复曰萧县属彭城郡唐属徐州五代因之宋移治仍属徐州元至元二年并入徐州十二年复立明不改　本朝因之】砀山县【在府西北一百六十里东西距八十里南北距六十里东至萧县界五十里西至河南归徳府夏邑县界三十里南至夏邑县界二十里北至丰县界四十里东南至萧县界一百二十里西南至夏邑县治七十里东北至丰县治七十里西北至山东兖州府单县治一百里战国楚砀邑及下邑地秦为砀郡置砀县兼领下邑县汉髙帝五年改置梁国二县皆属焉后汉因之晋省砀山入下邑后复置宋属梁郡后魏孝昌二年于下邑城置砀郡兼置安阳县北齐废郡以安阳县属彭城郡隋开皇十八年又改曰砀山大业初仍属梁郡唐属宋州光化二年朱全忠表以县置辉州三年徙州治单父以县属之五代唐时属单州宋因之金兴定元年改属归徳府五年属永州寻为水圮县废元宪宗七年复置属东平路至元二年并入单父三年复置属济州八年属济寜路明洪武初改属徐州　本朝因之】丰县【在府西北一百五十里东西距五十五里南北距八十里东至沛县界十五里西至山东兖州府单县界四十里南至砀山县界四十里北至兖州府鱼台县界四十里东南至萧县治一百四十里西南至砀山县治七十里东北至兖州府滕县治一百四十里西北至兖州府金乡县治一百里秦沛县之丰邑汉初置丰县属沛郡后汉属沛国晋因之宋初省大明元年复立属北济隂郡后魏因之北齐改入永昌郡隋改属彭城郡唐属徐州五代宋金因之元宪宗二年改属济州八年属济宁路至正八年仍还属徐州明不改　本朝因之】沛县【在府西北一百一十里东西距八十八里南北距九十五里东至山东兖州府滕县界八十里西至丰县界八里南至铜山县界十五里北至兖州府鱼台县界八十里东南至铜山县治一百十里西南至砀山县界一百一十里东北至滕县治一百三十里西北至鱼台县治一百二十里春秋时沛邑秦置沛县二世二年汉髙帝起于此称沛公后属沛郡后汉属沛国晋因之宋属沛郡后魏因之北齐废隋开皇十六年复置改属彭城郡唐属徐州五代宋因之金改属邳州后属滕州元太宗七年移滕州来治宪宗二年州废复为县至元二年省入丰县三年复置八年属济宁路十三年属济州明初还属徐州　本朝因之】邳州【在府东北一百五十里东四距一百里南北距一百四十里东至宿迁县界三十里西至铜山县界七十里南至睢寕县界九十里北至山东沂州府沂县界五十里东南至宿迁县治九十里西南至安徽凤阳府灵壁县治一百八十里东北至沂州府郯城县治一百六十里西北至山东兖州府峄县治一百十里禹贡徐州之域夏商时为邳国战国属齐为下邳邑秦置下邳县汉属东海郡后汉永平十五年置下邳国晋因之宋为下邳郡后魏孝昌元年于县置东徐州梁中大通五年改曰武州改下邳县曰归政县东魏武定八年复曰东徐州下邳县周改曰邳州隋开皇初郡废大业初州废以县属下邳郡唐武徳四年复置邳州贞观元年州废以县属泗州元和四年改属徐州五代因之宋太平兴国七年于县置淮阳军属京东东路金贞祐三年复曰邳州属山东西路元亦曰邳州至元八年改属归徳府明初以州治下邳县省入属凤阳府洪武十五年改属淮安府　本朝康熙二十八年迁州治于东北界艾山南仍属淮安府雍正三年以州直江苏省领宿迁睢寕二县十一年陞徐州为府以州属之】宿迁县【在府东一百里东西距一百九十里南北距一百七十里东至海州沭阳县界一百二十里西至睢寕县界七十里南至泗州界五十里北至山东沂州府郯城县界一百二十里东南至淮安府桃源县界四十里西南至安徽凤阳府虹县界七十里东北至沭阳县治七十里西北至郯城县治一百八十里汉置厹犹县属临淮郡后汉省晋义熙中改置宿预县属淮阳郡宋因之后魏太和中置宿预郡兼置南徐州景明初废为镇梁天监八年改置东徐州东魏武定七年改置东楚州陈大建七年改曰安州周大象二年改曰泗州隋开皇初郡废大业初州废改置下邳郡唐武徳四年复曰泗州开元二十三年移州治临淮县以宿豫属之寳应元年避讳改曰宿迁元和中改入徐州五代因之宋太平兴国七年属淮阳军金初属邳州元光二年省入邳州元至元十二年复置属淮安军十五年还属邳州明初属淮安府　本朝因之雍正三年以县属邳州十一年改属徐州府】睢宁县【在府东南一百二十里东西距九十八里南北距八十里东至宿迁县界四十八里西至安徽凤阳府灵壁县界五十里南至凤阳府虹县界三十里北至邳州界五十里东南至泗州治二百里西南至灵壁县界六十里东北至宿迁县界七十里西北至铜山县治二百里汉置睢陵取虑二县俱属临淮郡后汉属下邳国晋初因之元帝时于睢陵侨置济隂郡宋泰始中入魏郡废梁武帝于取虑置潼州东魏武定六年改置睢州寻废隋为夏邱县地唐宋为宿迁虹二县地金兴定二年分宿迁置睢寕县属泗州元初废至元十二年复置属淮安军十五年属邳州明属淮安府　本朝因之雍正三年以县属邳州十一年改属徐州府】
　　形势南界大淮左右清汴【宋书王元谟传】汴泗交流【唐韩愈诗】楚山为城泗水为池【宋苏轼黄楼诗】吕梁龉龃横絶其前四山连属合围其外【苏辙黄楼赋】东接齐鲁北属赵魏南通江淮西通梁楚【陈师道州学记】山接西南东趋以及于海河潆西北南注以达于淮襟带江淮枕聨河洛【旧志】
　　风俗贱商贾务稼穑尊儒慕学得洙泗之俗【隋书地理志】无林泽之饶言多楚音朴直舒徐【乐史太平寰宇记】霸者之余以武为俗【陈师道州道记】
　　城池徐州府城【周九里有竒髙三丈三尺广如之门四三面阻水惟南可通车马濠深广各二大明洪武初因旧址修筑　本朝康熙七年重修乾隆二十六年又修】萧县城【周四里门四濠深七尺南通湖明万厯五年筑　本朝康熙四年重修】砀山县城【周四里二百四十歩有竒门四水门二濠广五丈明万厯二十八年移治创筑　本朝康熙三十七年修乾隆三十八年重修】丰县城【周五里一百八十四歩门四嘉靖三十年筑　本朝顺治中屡修乾隆三十八年又修】沛县城【周五里门四濠广二丈明嘉靖二十二年筑　本朝乾隆三年重修】邳州城【周五里十三歩髙二丈八尺门四其北枕山东西南三面因深为池　本朝康熙二十九年移州治筑乾隆五年重修二十六年又修】宿迁县城【周四里髙一丈五尺门四明正徳初创筑万厯中甃甎　本朝乾隆三十三年重修】睢宁县城【周三里七十二歩髙一丈八尺门四明嘉靖中筑　本朝康熙五十八年重修】
　　学校徐州府学【在府治东北隅　本朝康熙二十一年建入学额数二十名】铜山县学【附府学内入学额数二十名】萧县学【在县治西南明万厯四十六年迁建　本朝顺治康熈中屡修入学额数十六名】砀山县学【在县治东明万厯间迁建　本朝康熙六十一年重修入学额数十六名】丰县学【在县治东南明嘉靖三十九年建　本朝雍正五年修乾隆二十年重修入学额数十六名】沛县学【在县治东金大定中迁建　本朝乾隆十三年重修入学额数十六名】邳州学【在州治东南本朝康熙二十八年迁建乾隆三】
　　【十年重修入学额数二十五名】宿迁县学【在县治东明万厯四年建入学额数二十名】睢宁县学【在县治东南明洪武初重建　本朝顺治康熈间屡修乾隆二年又修入学额数二十名】云龙书院【在府城南云龙山　本朝康熈六十年徐属同知孙国瑜始置义学雍正十三年知府李根云即其地创建又养正书院在府治吕梁分司之南明嘉靖中建河清书院在府城东门明隆庆三年建又铜山县有醴泉书院　本朝康熈五十八年建丰县有华山书院明嘉靖中建沛县有仰圣书院明嘉靖中建又有两河书院明隆庆三年建旧名镇山书院　本朝顺治十六年重修改今各各县并设有义学社学按旧志载彭东书院在铜山县西北隅明嘉靖中副使王梃建彭西书院在铜山县西南隅明嘉靖中副使王梃建龙峯书院在砀山县治明万厯初知县王廷卿建凌云书院在宿迁县治明万厯初知县喻文伟建桂林书院在睢宁县治　本朝康熈五十七年知县刘如宴置义学于城西监生王讷捐今地改建书院谨附记】
　　户口【原额人丁一十七万五千三百一又滋生人丁二百四十一万三千三百十二】田赋【田地一十一万八千六百三十六顷四十五亩三分零额徴地丁银一十八万四千八百七十二两五钱五分零米六万六千七百七十五石五斗五升五合零麦一万九千九百二十石一斗八升五合零】
　　山川鸡鸣山【在铜山县东二里一名子房山其南为虾蟆山虾蟆东一里为响山上多孔穴毎有云雨人呼其下立应故各】定国山【在铜山县东四里李吉甫元和郡县志梁太清元年遣贞阳侯萧渊明伐东魏进攻彭城营于此】圣龙山【在铜山县东八十里一名胜云山上有石孔二双井泉出于此】同孝山【在铜山县西二十五里一名楚王山郦道元水经注获水迳同孝山北山隂有楚元王塜明一统志楚王山在州西二十五里下有楚元王墓故名】大彭山【在铜山县西三十里相传大彭氏始封于此今山之左右犹称大彭村】云龙山【在铜山县南二里常有云气蜿蜒如龙故名东岩石峯围匝中有大石佛俗谓之石佛山唐景福二年朱全忠子友裕合击时溥于徐州乐史太平寰宇记有石佛井在县南四里石佛山顶时有云气出其中旧志山有饮鹤泉山之隂为黄茅冈宋蘓轼有诗　本朝乾隆二十二年二十七年三十年四十】
　　【九年皇上南巡有】
　　【御制游云龙山咏古诗黄茅冈诗】黄山【在铜山县南二十里毎嵗此山之麦先黄土人亦称为黄焦山魏书地形志彭城有黄山隋书地理志留有黄山】徐山【有二一在铜山县南七十里隋书地理志彭城有徐山一在邳州西南张华博物志徐山在武原县东十里隋书地理志下邳郡良城有徐山元和郡县志徐偃王北走彭城武原东山之下百姓归之号曰徐山】大山【在铜山县南云龙山之东奎山之西视诸山为大两峯峙立中辟一径为南北孔道迤东为马跑山】九里山【在铜山县北五里魏书地形志彭城有九里山太平寰宇记其山有穴通琅琊王屋俗呼黄池穴亦名九嶷山明一统志九嶷山在州北九里旧志山自西而东绵亘五里山之东曰寳峯山西有团山又一峯形如伏象俗称象山】境山【在铜山县北四十里相传徐州之封境尽于此山故名旧志山西临泗水相连梁山漕河所经今有梁境闸】赭土山【在铜山县北太平寰宇记在县北三十五里禹贡徐州贡五色土出此】奎山【在铜山县东南四里东枕泗水西麓有小河曰奎河】三山【在铜山县东南十余里上有三峯故名山腰有洞又名南洞山其下为三山隄明万厯四十年大河尝决于此】寒山【在铜山县东南十八里晋书刘遐传建武初沛人周抚以彭城叛降石勒遐讨抚战于寒山抚走败南史梁武帝记太清元年东魏将慕容绍宗大败萧渊明于寒山魏书地形志彭城有寒山】吕梁山【在铜山县东南隋书地理志彭城有吕梁山旧志在州东南五十里其下即吕梁洪也】任山【在铜山县西南三十里自宿州超徐州必渉睢水逾任山为往来通道唐时有任山馆咸通九年厐勋由此防徐州又勋迎敕使自任山至子城三十里大陈甲兵号令金鼔响震山谷】彭城山【在铜山县东北三里太平寰宇记在县东北六十里上有黄石公庙明一统志在州东北三十里】桓山【在铜山县东北二十七里亦名魋山山下有桓魋墓】荆山【在铜山县东北六十里宋苏轼守郡时有言其下可沟畎积水因往相度以山多乱石不果】铜山【在铜山县东北八十里与利国驿连境旧常产铜故名相传古彭城废县在其下】盘马山【在铜山县东北九十里相传汉髙尝盘马于此其山产铁汉时铁官唐时铁冶宋时利国监皆置于山下其阳有运铁河元人建利国监桥于其上】龟山【在铜山县东北魏书地形志彭城有龟山旧志在州东北三十余里有石洞深晦莫测俗称仙人洞】茱萸山【在铜山县东北魏书地形志吕县有茱萸山太平寰宇记在县东北八十五里俗呼谓之采药山山出茱萸麦门冬本草山茱萸出东海承县】孤山【在铜山县西北魏书地形志彭城有孤山明一统志在州西北　十五里旁无峯岚故名】雾猪山【在萧县东五十里有雾猪泉渊滙数亩东南流至桃山宋苏轼有祈雪诗云岂知泉下有猪龙卧枕雷车踏隂轴】箕谷山【在萧县西旧城南水经注县南对山世谓之南山戴延之谓之同孝山刘澄之云县南有冒山山有箕谷谷水北流注获县志冒山在县西南十里翘峙众中山麓有石嵌空玲珑约畧太湖石】香山【在萧县西三里】丁公山【在萧县南十五里元和郡县志在县东南二十里丁固追汉髙祖处金史地理志萧县有丁公山又县南二十里有浮绥山】永固山【在萧县南四十里下有永固泉俗曰海眼】三仙台山【在萧县北半里圣泉山北一里余下有白茅冈古岩泉】三台山【在萧县北山之东有筛珠泉西有凤眼泉】天门山【在萧县东南三十六里两山崖立如门中有益泉林木蓊蔚】龙冈山【在萧县东南三十八里绵亘数里山南深谷中有果老洞又南二里曰龙驹嘴众山环绕中辟一路过数岭有双龙泉止隔片石左甘右苦冬夏不竭】白米山【在萧县东南四十六里北去龙驹嘴六里有白未泉】升髙山【在萧县西南十二里一名胜髙山山隂有黑坞可三亩余夏秋积雨其水染人衣即成黒色】相山【在萧县西南六十里与宿迁接界魏书地形志相有相山隋书地理志萧有相山】绥舆山【在萧县东北宋书刘延孙传刘氏居彭城县者凡三里帝室居绥舆里刘懐肃居安上里刘懐武居丛亭里元和郡县志绥舆山在县东二十五里葢因里以名山也金史地理志萧有绥舆山】圣泉山【在萧县西北二里一名泉水山上有圣泉半山有书声洞山西有桃花洞】名山【在萧县西北明一统志在县西南五里相近又有大山】安山【在砀山县南水经注砀北山也】砀山【在砀山县东南接永城县界汉髙防时尝隠芒砀山泽间即此汉书地理志砀县有砀山出文石应劭曰砀山在砀县东太平寰宇记砀山在永城县北五十里北去芒山八里县志在虞山西南十里有紫气岩即汉髙帝避难处山之东有戏山西南有狼牙山南有铁角山又南有保安山保安西为平顶山皆芒砀之支阜也】虞山【在砀山县东南五十里一名鱼山接河南归徳府永顺县界】白驹山【在丰县东南十五里相传汉髙祖大防父老于此歌白驹以留賔故名明成化间犹髙三丈余嘉靖末屡经黄水沙污其迹渐平】华山【在丰县东南三十里一名东华山亦名小华山周十余里山有三峯山顶石皆方平稍西削壁千仞又西为华阳洞深杳莫测洞西口有石室可坐数人中峯突起亦自然石级可以登蹑一名岚山山阳又有洞五曰防景虚白碧寒太元太乙皆极幽胜后峯亦名堕山】微山【在沛县东南三里魏书地形志留有微山元和郡县志防山在沛县东南六十五里】七山【在沛县西南三十里亦名戚山县之镇山也其东又有青龙柱籍山髙仅寻丈有马饮池相传鄼侯牧马处】葛峄山【在邳州南八十里亦名峄阳山俗名距山以其与沂水相距也尚书禹贡峄阳孤桐汉书地理志东海郡下邳有葛峄山在西古文以为峄阳元和郡县志山在州西六里】羊山【在邳州南九十里南临黄河接睢宁县界上有五层石台】艾山【在邳州北五里与山东沂州接界以产艾故名元魏时艾山县葢置于此】显阳山【在邳州西北十八里其山髙耸朝阳故名】黄石山【在邳州西北三十二里上有黄石公庙】胜阳山【在邳州西北二十五里髙耸秀抜胜于显阳故名】三台山【在宿迁县北二十里三峯突耸势若连珠为县主山】防峿山【在宿迁县北七十里一名司吾山又名司镇山俗譌为防峿山汉置司吾县以此山名水经注横沟水迳司吾山东太平寰宇记防峿在宿迁县西北七十里司吾故乡明一统志防峿山在宿迁县北七十里上有石洞洞口凿石为螭水自螭口濆出四时不涸宋绍兴末首领张荣屯此山以拒金人县志防峿山髙百丈许周十五里乾隆十六年】
　　【皇上南巡有　　　　　　　　　　　　御制防峿山诗其南为五华峯又南为斗山】塔山【在宿迁县北九十里周十余里上有土城相传五代时郭彦威屯兵于此】马陵山【在宿迁县治北二里县城枕其上】九顶山【在睢宁县西五十里周六十里有九峯环抱中可伏万人怪石嶙峋深涧陡峻其支为马儿山上有仙洞石泉】仙掌山【在睢寕县西六十里上有掌痕偶然遇之则见箸意求之则无故名】大湖山【在睢宁县西南三十二里稍东为小湖山】张龙山【在睢宁县西北七十里下有石穴后有小陵曰绵山】槖驼岘【在铜山县北梁萧渊明攻彭城军于寒山东魏将慕容绍宗驰救至槖驼岘遂至城下大败渊明之师是也】黄桑峪【在萧县东南与龙驹嘴连相传汉髙帝曾藏于此亦名皇藏峪中有秦王洞拔剑泉出此拔剑之北又有五眼泉由五石窦中出潺湲涌沸逺引上盆诸谷流径石沟】葛墟岭【在沛县东南九十里南去徐州洪九十里南北通衢】黄河【自河南虞城县流入迳砀山县北丰县南又东迳萧县北又东南至铜山县城东北又东迳沛州南睢寕县北又东迳宿迁县南东南流入淮安府桃源县界自府城以北本汴水故道其南即泗水故道明时大河南徙遂占为经流徐州旧志黄河旧从城东北隅小浮桥合运河明嘉靖八年河决州北大溜沟三十八年河由秦沟冲茶城接于闸河自是遂徙而北小浮桥道渐淤万厯五年始复故道萧县志旧河自虞城逹县北冀门集出徐州小浮桥所谓贾鲁故河也嘉靖二十七年河决秦沟自新挑沟至朱渡一带俱淤四十四年大河淤塞自赵家圈泛溢而北入丰沛二县万厯五年河复南冲县界三十四年河臣李化龙濬旧河自砀山县朱旺口东至小浮桥由是河归故道砀山县志黄河旧在县南三十里即元贾鲁所开由虞城夏邑县流入经县狐父聚达杼秋城又东出徐州小浮桥入泗明嘉靖三十八年改由县北二十里戎家口出徐州茶城入漕河万厯三十一年河决朱旺口径沛县南三十四年河归故道河渠考初大河自砀山东入萧县界沛去河逺虽有时冲决而非经流之所正徳四年河决曹县直逹丰沛既又决沛县南飞云桥入运河自桥以北皆成巨浸嘉靖七年河决而南东溢逾漕河入昭阳湖县西北庙道口淤三十余里八年飞云桥水北徙鱼台县之谷亭舟行闸面九年沛县北境之水决鱼台塩塲口冲谷亭十三年河决赵皮寨于是谷亭流絶而庙道口又淤三十七年归徳新集口淤大河散溢支流冲入飞云桥四十四年大河淤塞自萧县赵家圈泛溢而北至丰县南棠林集分为二股南绕沛县七山南二里径杨家集入秦沟北自丰县华山东径县西南马村集亦入秦沟又自华山东北分流出飞云桥散为十三道纵横至湖陵城口入漕河又逾漕河漫入昭阳湖浩渺无际而河变极矣明年河复决县二三等铺冲入运河亦由湖陵城口入湖陂是时河臣朱衡潘季驯方改濬新河即而县东南马家桥隄成障水南趋横流复定万厯五年河复南徙入萧县而沛县始无河患邳州志黄河旧绕半弋山北明崇祯末改流羊山之南去州二里　本朝康熈七年河溢城没自此积为巨】
　　【浸己巳春圣祖仁皇帝南巡发帑金四万三千两改建州城于艾山黄河至旧城南自彭城厯吕梁由睢寕界至五上头迤东始入沛境流四十里接阜河抵宿迁县界】
　　【大清防典黄河厯徐沛达清口滙淮康熈七年董口淤由是运道改由骆马湖八年决蔡家楼九年大修黄河堤岸十六年大修河道筑两岸遥堤又于砀山宿迁□源建减水埧十三座十八年杨家荘堤决大溜北泻骆马湖乃挑皁河接温家沟于湖口建双金闸门一座自温家沟至徐塘口两岸筑长堤二万六千丈东堤减水石涵洞十座二十一年刘家荘毛儿窝等处漫决皁河淤垫随挑濬毛儿】
　　【窝以西至唐宋山另筑髙堤三千余丈将涵洞改建减水坝二座二十一年各工告成二十六年筑宿桃清山安五县北岸遥堤及宿桃清三县防城堤三十五年张家荘决旋塞三十八年睢寕王家堂漫溢旋即修筑三十九年大修黄河堤岸凡黄河湾曲处开引河使直行四十四年决韩家荘旋塞雍正四年睢寕县海口决于上流斜筑挑水坝一座对岸挑引河一道俾流归入正河乾隆三年大修河道开濬峯山四闸王家山天然闸下引河道以资分泄并于王家山以上増设通判一员分管丰萧砀三县河务四年疏毛城铺下流河道并于上游临黄支河各筑横坝八年于石林口迤下顺河集北岸河身湾曲处开引河使直行二十一年二十二年挑茶城以下各攴河又筑王家堂汛】
　　【月堤三百丈二十三年修筑毛城铺碎石坝五十丈二十四年挑浚铜沛丰砀四邑黄河淤塞又于北岸无堤处各支河加筑石坝二十六年自大谷山至苏家山止增建滚水石坝一座三十三年三十四年创筑铜沛宿睢四县各汛月堤三十七年修筑峯山闸河东岸子堰三千五百一十四丈四十年又筑西岸子堰一千二百五十二丈靳辅治河书徐州南岸险上三曰郭家嘴乃治西南防城堤尽处曰杨家洼在长樊大坝南曰小荘在杨家洼东其北岸险工曰长樊大坝邳州之境尽于北岸险工曰塘浅大坝曰羊山寺曰董家堂去旧城南堤里许曰五工头在旧治东南睢寕之境尽于南岸险工三曰王家堂曰戴家楼曰羊山寺河自鲤鱼山峯山两岸中建瓴而下南北冲突三处皆顶冲也宿迁南岸险工四曰蔡家楼曰徐家湾曰彭家堡曰白洋河草坝北岸险工三曰未家堂曰杨家荘大坝并逼水坝曰古城诸险之中朱家堂逼近运河尤为险要河防志徐州黄河南岸上自河南虞城县界下至灵壁县界计程二百六十里北岸上自山东单县界下至邳州界计程二百七十一里设徐属河务同知管理修防其汛六在南岸日砀山县汛萧县汛徐州郭工汛徐州小店汛在北岸曰丰砀汛徐州大坝汛邳州黄河北岸上自徐州交界起下至宿迁县交界直河口止计八十二里睢宁县黄河南岸上自灵壁县交界卫工头起下至宿迁县交界古堤头止计一百里属邳睢灵壁河务同知管理其汛二曰睢寕县汛邳州汛宿迁县黄河南岸上自睢寕县交界古堤头起下至桃源县交界白洋湖钞关口止计六十三里北岸自邳州交界起至张荘运口止又自吴家墪起至桃源县交界止共七十八里属宿虹河务同知管辖其汛四南岸曰蔡家楼汛陈家口道汛北岸曰栏黄坝汛大古城汛】运河【自宿迁县西北张家运口接中河水北迳窰湾口入邳州西北经邳州西至黄林荘入山东峄县界自州南直河口起上至山东夏镇者即泇河古柤水也明万厯中河臣李化龙所开自直河口南至宿迁县西北骆马湖口与中河合者即皁河今所称新河也本朝康熙十九年河臣靳辅所开水经注偪阳县西北有柤水沟去偪阳八十里东南流泾偪阳故城东北又南流于沂而注于沭谓之柤口于钦齐乗武河上流有古渠俗名文河即古柤水土人云浚此渠六十里使之通沛可避吕梁徐洪之险径逹新济明河渠考泇河二源一出费县南山谷中循州西南流一出峄县君山东南与费泇合谓之东西二泇河南会彭河水入邳州境合蛤蟃连注诸湖东防沂水从周湖栁湖接州东直河东南逹宿迁之黄墪湖骆马湖从董陈二沟入黄河随地开辟或因渠而濬或就陆而穿堑山铲石引泗合沂济运道以避黄河之险靳辅治河书明万厯三十二年开泇河自夏镇逹于直河口漕运利之后直河口淤改行董口董口复淤遂取道骆马湖由湖西北行四十里始得沟河又二十余里至窰湾口接泇夏秋水发縴防无所施冬春水涸浅处不流毎重运入口役夫数万捞浚宿邑骚然苦之按宿邑西北四十里皁河集其地有河形一道濬而通之可以上接泇河之委下逹于黄但南患黄河之逼北虑山左诸山之水不有堤防难以行运乃即取水中土筑隄南起皁河口北逹温家沟挑浚共二千四百丈两岸筑堤四千八百丈凡邳宿旧河旁泄决口三十余处尽行筑塞又自温沟厯窰湾至邳境猫儿窝两岸筑隄二万七千丈又猫儿窝一带为徐兖诸水所注恐水盛伤堤建减水坝三座以泄之皁河下口直截黄河伏秋暴涨不无内灌之虞迤东二十余里张家荘其地形卑于皁河口二尺余与黄水相凖仍复挑支河自皁河厯龙冈达张家荘出口以皁河地髙之水下注二十余里地卑之张荘口迅流足以敌黄由是运河常通永无淤塞之患又张荘运口为皁河尾闾东通骆马湖甚近今既开中流接皁河此口若不堵塞则皁河水与湖水必半从此入黄中河之水必弱春初重运难行闭之则夏秋水发又恐内涨伤堤应将张荘口闭塞于其东建分水闸二座以减之犹恐淫潦漫溢宣泄不及当再建一平水大坝策方万全也河防志泇河跨山东江南二省长二百六十里在沛滕峄三县长一百六十里其百里在邳州界邳州运河上自山东峄县界黄林荘下至宿迁县界窰湾口计一百二十里属邳睢河务同知管辖宿迁运河上自窰湾口下至张荘运口接中河计四十七里属宿虹河务同知管辖　本朝康熙二十六年开中河运艘由中河入新河张荘运口不复通黄河　按有明泇河之议始于隆庆四年翁大立中间舒应龙刘东星等虽经开凿屡阻异议至万厯三十二年李化龙始成之迄今利頼然当时自董陈口出黄河至清口一百八十里洪流之险未暇计及也我】
　　【圣祖仁皇帝亲临阅视之后特命河臣创开中河上接泇河下逹清口自此运道安行永无险阻我皇上五次南巡指示方畧运河无源凡治淮治黄皆所以治运成功之速规模鸿逺迥超前代矣】旧漕河【自山东鱼台县入迳沛县北又迳县东南入府界循城而东又东南入沛州境又东至宿迁县西南厯桃源清河防于淮即泗水故道亦曰清河又名泉河金元时黄河自徐州城北合泗又东夺泗水之流而泗皆为河明时为运道所经其在沛县界者隆庆万厯中别开新河名夏镇河水经注泗水经湖陆县东南左防南梁水又南漷水注之又南过沛县东黄水注之又南经小沛县东又南东流迳广戚县城南又迳留县南垞城东南又南迳彭城县东又迳龚胜墓南又迳亚夫塜东又东南过吕县南又东南流丁溪水注之厯下邳县迳葛峄山东又东南迳下邳县故城西东南流沂水注焉又有武原水注之又东南迳下相县故城东又东南得睢水口又迳宿预城之西又迳其城南又东迳陵栅南又东南迳睢阳城北元和郡县志泗水在彭城县东去县十歩沛县泗水西北流入东去县五十歩下邳县泗水西自彭城县界流入漕河考漕河旧道自灵壁县之双沟又西北五里为徐州之栲栳河又西北二十五里至吕梁洪出州城东北大桥又西北至茶城南旧为北接闸河口又北至留城入沛县界又西北至金沟闸昭阳湖及沙薛诸水皆入于此又十里至沛县又西北三十里曰庙道口闸又十八里曰湖陵城闸入鱼台县界此明初漕河旧道也又有新河西去故河四十里明嘉靖四十四年黄河横决运道大阻工部尚书朱衡开新河自留城北至南阳闸凡百四十一里有竒凡新河之为闸九至境山之南凡五十三里有竒凡新河之为闸九减水闸二十坝十有三薛河口石坝一南阳湖口堤三十余里又开支河八旱则资以济漕涝则泄之昭阳而运道尽通所谓夏镇河也万厯九年中河郎中陈瑛以茶城口逼近黄河因移河口于茶城东八里创建古洪内华二闸十六年科臣常居敬复于古洪闸东南二里余增筑镇口闸十七年河臣潘季驯又于塔山牛角湾增筑堤坝以卫之黄河始无从逸入三十三年泇河成漕道由直河西北至夏镇始合于正河不复由徐沛东】房亭河【在铜山县东泄河北诸山泉积涝分二支一通吴家窰荆山河口一由王家林东西滩过贺家口入邳州境归猫儿窝济漕　本朝乾隆二十三年濬】运鐡河【在铜山县东九十里宋置利国监铁冶凿河以通舟檝乆于明嘉靖二十年因运河涸复濬通于新挑沟又西南合境山沟旧志新挑沟在州东北八十里】荆山河口【在铜山县北二十里广数百丈有长桥跨其上上流与微山昭阳相通下合诸山溪房亭河流邳州境入漕河　本朝康熈中屡濬乾隆二十三年重濬二十九年又濬】茶城河【在铜山县北一作垞城为运道所经明嘉靖末黄河北徙城为漕黄交防之冲道本朝乾隆二十一年　挑濬二十五年二十九年又濬】留城小河【在铜山县北源出山东滕县黄沟泉及微山三家等泉西流八十里至留城镇北东岸八漕河】奎河【在铜山县东南奎山西麓明万厯间副使陈文燧所濬以泄城中之水南入宿州境　本朝乾隆二十三年重濬】浊河【在铜山县西北二十里旧止有小水入汩明嘉靖末河流出此入茶城时谓之中路隆庆中淤】西流河【在萧县南二十里上承浮绥湖诸水入县西南趋旧城南防于两河口入黄河水经注萧县南山有箕谷谷水北流注获世谓之西流水言水上承梧桐陂陂水西流因以为名也】夹河【在砀山县西南五十里大河支分处也亦名沣河县志元末刘福通等自砀山夹河迎韩林儿为帝】叚庄河【在砀山县西北四十里即大河支流也自河南虞城县流入经砀山县西囘冈集明嘉靖二十四年沙淤陂水漫流至县东北十五里滙流成河又东三十里合桑叶河经萧县境北流入府境合大河其桑叶河在县东二十五里】华家陂河【在丰县西南二十里源出砀山自费家楼西入丰县界二十里归清水河　本朝乾隆二十三年濬】顺堤河【在丰县境源出单县下由沛境四十里归昭阳湖　本朝乾隆二十四年濬】鸿沟河【在沛县东十五里新河西昭阳湖东旧引沙薛二水从此入旧河旧河废而此沟亦淤其半　本朝乾隆十一年疏濬深通引水济运并溉民田滕沛间利之】泡河【在沛县南自山东单县流迳丰县北又东迳沛县界循城东南至泗亭驿而合于泗亦名包水汉书地理志平乐县有包水东北至沛入泗水经注黄水自丰县与泡水合自下通谓之泡水水上旧有梁谓之泡桥】沙河【在沛县东北亦名南沙河自山东兖州府滕县流入至县东北五十里与漷水薛水合曰三河口又迳鸿沟入泗嘉靖中新开河后以是河流沙梗漕乃筑三坝遏之西注尹满二湖】沂河【在邳州东自山东沂州南流入境至州东分为二支西南流入运河其正流南入骆马湖汉书地理志葢县沂水南至下邳入泗水经注沂水自郯城南经良城县西又南至下邳县北分为二水一水于城北西南入泗一水迳城东屈从县南亦入泗谓之小沂水本朝乾隆八年浚又修沂河西岸梅家道缺口堤十一年十二年加筑沂水两岸长堤三十二年又修冯家等荘堤工】曲吕河【在邳州东二十里源自坝头南流合直河入泗又洪河在州东南三十里　本朝乾隆二十三年濬】直河【在邳州南一百十里即古沭水也自山东郯城县南流入至宿迁县司吾山南流入海州沭阳县界汉书地理志东莞术水南至下邳入泗水经注沭水旧渎迳东海厚邱县西南出焉防新渠迳宿豫县注泗水旧志直河在州东四十里山东蒙沂诸山之水滙为沐缨河分而南至州东南六十里入于泗谓之直河口明万厯十五年浊流倒灌河口遂塞诸山水俱由骆马湖出大河二十九年分黄开泇之议定运艘皆由直河达于泇河而直河之南口遂淤】武河【在邳州南自山东峄县流入即古治水也由术易湖防沂水经艾山绕城西南入运河　本朝乾隆二十二年浚汉志南武阳县治水南至邳城入泗水经注武原水出彭城武原县西北防注坡南迳其城西又南合武水谓之泇水至刚亭城迳下邳入泗谓之武原水口】艾山河【即柴沟河在邳州北自兰山县芙蓉河分流而南至州境髙塜社西绕艾山从城西入武河　本朝乾隆二十二年修】燕子河【在州东北源出兰山县屈从郯城县西入州境髙冢社由米汤湖南流至汤家楼入武河　本朝乾隆二十二年濬】泇河【在邳州西北自山东峄县流入齐乗有东西二泇水至三合村合流南贯四湖又南合武河入于泗谓之泇口淮泗舟檝通焉旧志西泇河在州西北一百五十里源出峄县抱犊固流至州北一百里为营河一名蒲亭河又有城子河在州北五十里源出沂州芦塘湖流经营河入武河今皆入运河】彭家河【即黄墩河在邳州运河西南自微山湖下流从荆山口至全河汴塘入州境遵教社分成子河归沙沟河东流至新河口入运　本朝乾隆二十二年濬】白洋河【在宿迁县东南三十五里自凤阳府虹县流入即北潼水之下流也旧为巨浸望之如洋故名本朝顺治间黄河水决河口遂淤今下流别开引河】皂河【在宿迁县西北四十里源出港】
　　【头社南流入河以土色黑故名　本朝康熙十九年骆马湖淤尝开此以通漕乾隆二十九年濬】潼河【在睢寕县东南自凤阳府虹县流入水经注潼坡水自潼县东北流迳睢陵县下防睢水旧志潼河湖在县东南四十里　本朝乾隆二十四年濬】白渎水【在萧县西南水经注白渎水上承梧桐坡坡侧有梧桐山坡水西南流迳相城东而南注于睢睢盛则北流入于坡坡溢则西北注于睢出入回环则更相通矣】古汴水【一名获水自砀山县入经萧县东北又东北经铜山县东北汉书地理志梁国防获水首受甾获渠东北至彭城入泗水经志汴水下流为获水自虞城县黄水口东南迳夏邑县故城北又东迳砀山县故城北又东谷水注之又东厯兰田乡郭又东迳杼秋县故城南又东合洪沟水又东萧县箕谷水注之又东厯龙城又东迳同孝山北又东浄沟水注之又东迳弥黎城北又于彭城西南逥而北流转迳城北而东注泗水太平寰宇记古汴河在萧县南十歩旧志汴水旧自河南永城县流入州界经砀山萧县至州城东北入泗唐宋以来汴渠多自夏邑永城逹宿州界又东至泗州入淮而入泗之流甚少其后大河决啮遂夺汴河故道为经流矣】古睢水【自河南永城流入经砀山县南又东南入宿州界又自灵壁县流经睢寕县北又东至宿迁县南入泗水经注睢水自粟县故城北又东迳芒县故城北与砀县分水又东迳相县故城南又左合白渎水东迳彭城郡之灵壁东又东迳符离县故城北东迳临淮郡之取虑故城北又东合乌慈水又东迳睢陵县故城北又东与潼水故渎防又东南迳下相县故城南东南流入于泗谓之睢口元和郡县志睢水去下邳县六十里旧志睢水在砀山县南五十里至县东南有徐溪口明嘉靖中自徐溪口至永城皆成平陆有在睢寕宿迁者明时谓之小河睢口谓之小河口】古砀水【在砀山县南亦名谷水水经注谷水上承砀陂诸散流积而成潭谓之砀水赵人琴髙浮游砀郡间后入砀水取龙子乗赤鲤出即此其水东迳安山北又东北注于获水太平寰宇记谓之香城水久堙】泗水【自山东鱼台县流入经沛县城北又经县东南至铜山县东北循城而东又东南入邳州界周显王时九鼎沦没泗渊秦始皇二十八年至彭城欲出周鼎泗水使千人没水求之不获后汉桓帝永兴二年彭城泗水增长逆流梁普通八年成景隽攻魏彭城堰泗水灌城水经注泗水至湖陆县城东南左会南梁水又南合漷水又南过沛县东右合黄水又南迳小沛县东又东南迳流广戚县故城南又迳留县又南迳垞城东又南迳桓魋冢西又南坂水入焉又南迳彭城县故城东所谓鼎伏也又迳龚胜墓南又迳亚夫冢东又东南吕县南又东南合丁溪水元和郡县志泗水在县东去县十歩金元时黄河自城北合泗又东夺泗水之流而泗皆为河明初为漕运所经亦曰漕河】百歩洪【在铜山县东南二里亦名徐州洪泗水所经也明防典徐州洪乱石峭立凡百余歩故又名曰百歩洪旧志水中若有限石悬流汛急乱石激涛凡数里始静形如川字中分三道中曰中洪西曰外洪东曰月洪亦曰里洪】吕梁洪【在铜山县东南五十里有上下二洪相去凡七里巨石齿列波流汹涌列子称孔子观于吕梁悬水三千仞流沫四十里即此晋太元九年谢防度平兖州患水道险澁粮运艰阻用督防闻人□谋堰吕梁水树栅立七埭为拥二岸之流以利漕运公私称便遂进伐青州时谓之青州水经注泗水过吕梁南水工有石梁谓之吕梁宋元祐四年京东转运司言清河与江浙淮南诸路相通因吕梁百步两洪湍浅险恶商贾不行乞度地势穿凿开修月河石隄上下置闸以时开闭通放舟船实为长利从之明嘉靖二十三年管河主事陈洪范凿吕梁洪平之运道益便旧有上平二闸今废】青塜湖【在铜山县东南七十余里其东又有成山湖二湖相连凡四十余里下流入邳州沂河又雁麦湖张塘湖马沟坡俱在城西南四十里接萧县界冬春则涸为平原夏秋霖潦滙为巨浸】汴塘湖【在铜山县东北一百里南流入邳州境滙于武河】姬村湖【在萧县东十五里又东曰姬村泊明万厯中议引运艘自灵壁双沟由睢水厯永固姬村诸湖至徐州九里沟出小浮桥即此】浮绥湖【在萧县南二十里浮绥山东又南为永固湖在永固山下又南为梧桐湖盖即古梧桐坡也稍西南为时村湖又南为土形湖其水皆南合于睢又有青荘湖在萧县西南罗里山东】小神湖【在砀山县东南近小神集　本朝康熙十七年河臣靳辅于毛城铺建减水闸坝减黄河涨水入此湖下逹睢河及萧县永固姬村等湖至宿迁归仁堤入洪泽湖乾隆八年濬】吕孟湖【在沛县东南四十里相接又有张荘防山赤山诸湖与昭阳湖并为猪水济漕之处】昭阳湖【在沛县东北八里即山阳湖俗名刁阳湖邹滕二县之水俱滙于此周二十九里有竒下流与薛水合以逹于泗明永乐中于湖口建石闸以时蓄泄为漕渠之利嘉靖四十四年改濬运渠出湖之东而湖遂为河流散溢处】仓基湖【在宿迁县东南三十里周四十五里旧为石崇祯贮之所有闸曰石崇闸其水导流为崇河入桃源县界】白鹿湖【在宿迁县西南五十里由小河入泗】骆马湖【在宿迁县西北十里本洼田也明季漫溢成湖长六十里周一百五十余里受山左诸山之水由董家陈窑二沟以入运河　本朝康熈七年董口淤漕艘取道于湖十八年黄河北决湖渐淤河臣靳辅于湖西皂河口别开新河至张荘口行运湖遂废二十六年又于湖口开中河接新河厯宿桃安清诸县引湖水注之以泄上源诸湖涨水且便行运二十八年于湖口建竹络石坝长五十五丈以防异涨雍正四年以湖水横冲运道于运河北岸筑坝断流乾隆十六年】
　　【翠华南巡有御制骆马湖诗二十二年挑濬淤塞二十七年又濬三十年因筑拦湖堤一百五十五丈丁家湖雷家湖张皮湖巴头湖诸葛湖白湖童沟湖皆在县西北百里之内】枫山湖【在睢寕县东北三十里一名峯山湖又名陶家湖周十二里】合湖【在睢寕县西北七十里县志合沂水南入黄河故名以近葛峄山又名葛河又蔡上湖白塘湖隠慝湖皆在县西北】刘老涧【在宿迁县东南四十里泄运河水由六塘河逹塩河归海　本朝乾隆八年创筑撑堤七十五丈】狼矢沟【在铜山县东二十里又东十里有磨脐沟明嘉靖六年大河自狼矢沟东溢入磨脐沟出沂河口而徐邳正河断流万厯十七年于沟口筑堤防防又沟地视河口卑数丈其东有塔山西有长山乃建滚水石坝于中间以蓄泄之自是冲决少息】境山沟【在铜山县东北二十里源出城东北五十里之马跑泉西南迳境山镇又南入于漕河境山之北又有池浜沟南流至州城东北三十里嘉靖四十四年黄河决溢于此今淤又有溜白沟东沟西沟并在城东北二十里泄东北诸山水入鵞儿湖】秦沟【在铜山县东北三十里明嘉靖四十四年河溢丰县分南北股皆经沛县漫入于此溢入运河隆庆中遂成大河时谓之北河】洪沟【在萧县西北水经注洪沟水南北各一沟首对获水世谓之鸿沟非也　本朝乾隆二年濬】金沟【在沛县东五里三河口诸水由此而入运河地多沙其中隠隠若麸金故名】赶牛沟【在沛县东北源出滕县玉花泉流至县界三河口与沙薛二河合明嘉靖中开新河遏之西合鮎鱼泉注于新河】泥沟【在沛县西北五十里亦名泥沟河自鱼台县流入经沙河镇西南入漕河】龙泉沟【在宿迁县北源出司吾山有二东入沭河西入漕河】安王陂【在铜山县东宋元嘉二十八年魏师过彭城驱南口万余夜宿安王坡去城数十里水经注安坡水上承安坡余波北流注于获】英州泊【在萧县西北六十里县志其地有城址相传故尝置州于此又西北五里为黒沙废县即古英州附郭县也元末其地为水所圮遂咸平陆今俗呼为雁门泊又牧马泊在县西北七十里朱泊在县西北十五里地有朱渡】新滙泽【在砀山县南郭外以河徙成泽南北二十里东西四十里经冬不竭占良田无算明隆庆中知县王庭卿开新渠十余里以疏泄之今淤】丰西泽【在丰县西汉书髙帝纪髙祖以亭长为县送徒骊山到丰西泽中亭止饮夜乃解纵所送徒髙祖被酒夜径泽中有大蛇当径乃前抜剑斩蛇魏王泰括地志斩蛇沟在丰县西十五里水出平地下入泡水】大泽【在丰县北汉书髙帝纪母媪常息大泽之坡梦与神遇太平寰宇记大泽在丰县北六里】石潭【在府城东二十里旧志与泗水通增损清浊相应不差时有鱼出焉苏轼置虎头潭中以祈雨有起伏龙行诗】龙潭【在萧县东南五十里源出龙冈山滙而成潭】荆沟泉【在沛县东北源出滕县东北五十五里泉眼百余水流迅急西南流八十里至新荘桥入昭阳湖明正统六年防将汤节开渠十里引流济运今废】彭祖井【在钢山县西北隅彭祖旧宅唐皇甫冉诗旧井莓苔近寝堂宋陈靖尝作彭祖观井图铭】眢井【在萧县西北古城中左传宣公十二年楚子伐萧还无社与司马夘言号申叔展目于眢井而拯之元和郡县志井在县北二百歩马端临文献通考留有眢井】项羽井【在宿迁县西伏防北征记项羽井在下相城】
　　古迹彭城故城【即今府治世本尧封彭祖于彭城号大彭氏国国语大彭为商伯春秋成公十八年宋鱼石复入于彭城史记韩文侯二年伐宋到彭城秦置彭城县始皇二十八年自琅琊还过彭城欲出周鼎泗水二世二年楚懐王徙盱台都彭城汉元年项羽自立为西楚霸王都彭城后汉章和二年徙封六安王恭为彭城王初平中陶谦为徐州牧屯彭城晋为徐州治宋泰始三年徐州刺史薛安都以彭城降魏水经注彭城大城内有金城东北又有小城刘公更开广之皆垒石髙四丈列堑环之小成西又有一城是大司马琅琊王所修义熈十二年汴水暴涨城壊冠军将军彭城刘公之子更筑之薛安都归魏邑阁如初自后毁撤一时俱尽元和郡县志州理城贞观五年筑其外城即古大彭氏国也元至正十三年芝蔴李据徐州托克托撃平之改为武安州移州治东南武安城明洪武初还旧治旧志武安城在今州东南二里今为广运仓　托克托旧作脱脱今改正】吕县故城【在铜山县北本春秋时宋邑左传襄公元年晋伐郑楚子辛救郑侵宋吕留杜预注吕留二县今属彭城郡汉置吕县属楚国后汉及晋皆属彭城国宋属彭城郡后魏因之魏书地形志吕县有吕梁城葢非一城也隋县废元和郡县志吕梁故城在彭城县东五十七里即故吕县也城临泗水髙百四十尺周回十七里此城东二里有三城一在水南一在水中潭上一在水北并髙齐所筑立镇以防陈冦旧志吕城在州东五十里明时有分司驻焉又吕城东十里吕梁洪上有二城一曰云梦一曰梁王又洪西岸有尉迟城唐尉迟敬徳督徐州时筑】萧县故城【在萧县西北春秋宋附庸邑左传荘公十二年宋羣公子奔萧宣公十二年楚子伐萧萧溃秦置萧县汉二年汉王入彭城项羽自齐还至萧晨撃汉军刘宋时为沛郡治元嘉二十八年魏拓跋建进屯萧城地道记萧城周十四里水经注城东西南三面侧临获水故沛县治元和郡县志萧县东北至徐州六十里旧志古萧国城一名黄杨城或谓之北城宋时河决乃改筑城南徙治焉明万厯五年遂没于水知县武维翰乃迁治于三台山之南西北去旧城十里即今治】扶阳故国【在萧县西南汉县也本始二年封韦贤为扶阳侯后汉建武中封韩歆为扶阳侯寻省太平寰宇记扶阳县在萧县西南六十五里】砀县故城【在砀山县南古宋砀邑战国策黄歇説秦昭王曰秦楚搆而不离魏氏将出而攻砀萧相故宋必尽秦置砀县二世二年沛公攻砀拔之汉改郡曰梁国砀县属焉后汉复故晋省入于下邑宋初复置后魏属砀郡魏収志砀县治鲁城非古治矣隋以安阳置砀山县又非魏之砀邑也故县盖即今县南之保安镇】安阳故城【在砀山县东北即古麻城也亦曰麻乡左传昭公四年吴伐楚入棘栎麻后汉书葢延伐刘永自防邑进攻麻乡后魏孝昌二年置安阳县魏収志安阳县治麻城隋改置砀山县因废安阳入焉太平寰宇记故麻城在今县西北县志今为麻城集在城东北二十五里】下邑故城【在砀山县东故楚邑】
　　【史记楚灭鲁迁项公于下邑秦置下邑县二世三年沛公取砀攻下邑抜之汉景帝三年吴楚攻梁走条侯军防下邑欲战条侯坚壁不出魏书地形志砀郡孝昌二年置治下邑城括地志砀山县在宋州东一百五十里本汉下邑县唐末朱全忠表以县置辉州已而徙治单父五代唐属单州太平寰宇记县在州东南九十里金史地理志砀山县兴平二年以限河不便改隶归徳府元史地理志济寕路砀山县金为河所荡没宪宗始复置旧志故城在今县东三里唐宋时县治于此金兴定中圮于河迁治保安镇在今县东南虞山南元至元中复还故治明嘉靖四十一年又圯于河迁治小神集在今县东南二十里四十四年复还故治万厯二十六年又圯于河知县熊应祥迁旧治西里许秦家堂即今治也】杼秋故城【在砀山县东汉置属梁国后汉建武中封刘般为杼秋侯永平元年仍为县改属沛国晋因之宋省太平寰宇记故城在萧县西七十里旧志在今县东六十里】丰县故城【即今丰县治本秦沛县之丰邑二世元年髙祖起兵于沛收沛子弟还守丰二年秦泗川监平将兵围丰二日出与战破之命雍齿守丰引兵之薛魏将周市使人说齿齿反为魏沛公引兵攻丰乆之始抜元和郡县志丰县东南至徐州一百七十五里本汉县宋属北济隂郡北齐改属永昌郡隋改属徐州旧志明嘉靖五年河决城陥迁治于县东南华山三十年复还旧】治沛县故城【在沛县东荘子孔子南之沛见老聃秦置沛县二世元年陈渉起沛父老共杀沛令迎髙祖立为沛公髙祖十二年破黥布还过沛曰游子悲故乡万嵗后吾防魄犹乐思沛其以沛为朕汤沐邑后以属沛郡亦谓之小沛后汉兴平元年陶谦表先主为豫州刺史屯小沛萧齐建武三年魏主如小沛水经注泗水迳沛县东合黄水南迳小沛县东县治故县南垞上是谓小沛在故沛县黄水之南元和郡县志县理城即秦沛县旧城太平寰宇记县东南防山下有故沛城县志旧城在今治西北元至正十七年同佥孔士亨据其地筑小土城周二里有竒嵗久圮明洪武二年知县费忠信徙今治又沛县故城在沛县东北　本朝乾隆四十八年避湖水徙治戚山下】留县故城【在沛县东南故宋邑秦置县二世二年秦嘉立景驹为楚王在留沛公往从之道得张良汉六年封张良为留侯文帝五年国除后汉属彭城国晋太元三年苻秦将彭超攻彭城置辎重于留城宋仍属彭城郡元嘉二十七年魏主南侵歩尼公自清东进屯留城北齐废隋开皇十六年复置仍属彭城郡唐初省括地志故留城在沛县东南五十五里王存九域志沛县有留城镇明为运道所经】广戚故城【在沛县东汉县也元朔元年封鲁共王子将为广戚侯元鼎五年免河平二年又封楚孝王子勋为侯国属沛郡王莽改县曰力聚后汉复曰广戚属彭城国晋因之宋省魏収志留县有广戚城章懐太子曰广戚故城今沛县东】下邳故城【在邳州东古邳国左传昭公元年赵孟曰商有姺邳又定公元年薛宰曰薛祖奚仲迁于邳秦二世二年项梁渡淮军下邳汉五年封韩信为楚王都下邳应劭曰邳在薛其后徙此故曰下邳建安初先主为徐州牧屯下邳吕布袭取之三年曹操攻吕布于下邳决泗沂水以灌城晋永兴二年琅琊王睿监徐州军事留守下邳太元四年苻坚使王显为扬州刺史戊下邳魏孝昌元年于此置东徐州大熙二年建义城主兰寳杀东徐州刺史以下邳降梁改为武州侯景之乱复入东魏仍曰东徐州陈大建十一年为周所取始置邳州元和郡县志下邳县东南至泗州一百七十五里县理即古沛国城城有三重大城周逥十二里半魏武擒吕布于白门即大城之门也中城周四里吕布所守小城周二里许晋北中郎将荀羡郗昙所治西南又有一小城周三百七十歩晋征卤将军石崇所筑旧志下邳故城在州城东三里金时移今治　本朝乾隆二十二年】
　　【翠华巡幸江南有御制旧邳州诗】良成故城【在邳州北春秋时曰良左传昭公十三年晋侯防吴子于艮水道不可吴子辞乃还汉始元五年封鲁安王子文徳为良侯国属东海郡后汉改属下邳国晋曰良城县宋及后魏因之章懐太子曰良成故城在下邳县北太平寰宇记在县北六十里齐天保七年省】武原故城【在邳州西北汉置县属楚国后汉属彭城国晋因之宋初废泰始二年张永等进军逼彭城分遣别将王穆之守辎重于武原即古城也后魏复置武原县属下邳郡东魏武定八年兼置武原郡隋开皇初郡废十一年改县曰良城属下邳郡唐初属邳州贞观元年省章懐太子曰武原故城在下邳县北旧志在今州西北八十里泇口社亦名良城】宿预故城【在宿迁县东南本春秋时宋人迁宿之地汉为厹犹县晋安帝改名后魏置南徐州太和二十三年南徐州刺史沈陵率宿卫之众奔济因废为镇梁天监八年改置东徐州太清三年东徐州刺史湛海降于东魏改东楚州陈大建七年伐齐克故东徐州改为安州以徐敬成督安元潼三州军事安州刺史镇宿预十一年入于后周改置泗州水经注泗水经宿预城南故下邳之宿留县晋元帝为安东时尝督运军储以为邸阁梁将张恵绍更增修堑其四面引水环之今城在泗州之中元和郡县志宿迁县南至泗州二百十里太平寰宇记宿迁县在淮阳军东一百十里又故宿预县在下邳县东南一百八十里葢唐后移治非故城矣明万厯中又移今治南去故城二里】淩县故城【在宿迁县东南秦置凌县二世二年凌人秦嘉起兵围东海守于郯汉初属东海郡元鼎四年封常山宪王子商为泗水王都凌后汉建武二年改封元氏王歙为泗水王十三年国废以凌县属广陵郡晋改属下邳郡宋省水经注泗水东迳凌栅南即旧凌县治也太平寰宇记凌城在宿迁县东南五十五里晋永嘉后省】下相故城【在宿迁县西秦置县汉属临淮郡应劭云相水出沛国相县于水下流置县故名下相也后汉属下邳国晋仍属临淮郡宋省后魏复置孝昌三年侨置盱眙郡东魏武定八年改曰临清郡属东徐州齐周时废括地志下相故城在宿预县西北十里旧志下相社在县西七里又有项王古城在运河西三里项羽里在旧县治北一里】司吾故城【在宿迁县北本春秋时钟吾国在传昭公二十七年吴公子烛庸奔钟吾汉置司吾县属东海郡应劭曰钟吾国即司吾也后汉曰司吾侯国属下邳国晋改属临淮郡后又改属睢陵郡宋省梁普通五年魏东海太守韦敬欣以司吾城降即故县也水经注司吾城在司吾山东俗譌防峿太平寰宇记防峿在宿迁县北七十里司吾故乡旧志司吾镇在今县北六十里】睢陵故城【在睢寕县治汉元朔元年封江都易王定国为睢陵侯晋元帝于睢陵侨置济隂郡魏収志睢陵郡睢陵县晋乱属济隂武定五年来属又睢州睢阳郡领睢陵县武定六年置葢分故县所置有二睢陵矣北齐皆废章懐太子曰睢陵故城在邳县东南唐宋时又分属宿迁县界古城置睢寕县即今治】取虑故城【在睢寕县西南秦置二世二年取虑人郑布同起兵围东海魏书地形志定武六年改置睢州治取虑城齐省入潼郡章懐太子曰取虑故城在下邳县西南太平寰宇记潼郡城在虹县北一百二十里旧志潼郡城在今县西南四十里半属灵壁县界城基尚存】南阳平废郡【在铜山县西北魏书地形志南阳平郡治沛南界后寄治彭城领县三襄邑南平濮阳梁普通六年将军王希聃拔魏南阳平郡周并南阳平郡入彭城明一统志有舞阳城在州西北五十里即疑濮阳之讹】晋宁废郡【在宿迁县东南东晋末置晋寕县属淮阳郡梁改置晋寕郡魏书地形志东楚州晋寕郡领县四临清魏兴富城招农北齐省入宿预】龙城废县【在萧县东魏书地形志龙城县属彭城郡水经注获水自萧县东厯龙城不知谁所创筑太平寰宇记龙城在萧县东三十里】艾山废县【在邳州北魏书地形志武原郡领艾山县武定八年置在今州北艾山下】栅渊废县【在宿迁县南东魏武定八年分宿预置属下邳郡陈大建七年樊毅克下邳髙栅等六城髙栅盖即栅渊也】雍门城【在铜山县东南太平寰宇记在彭城县东南五十里昔雍门周弹琴见孟尝君此葢其所居也】曹公城【在铜山县东南元和郡县志曹公故城在彭城县东南六十五里吕梁东岸或言曹公筑此以御吕布今按西岸有城临水是布之所固也号曰吕布固】垞城【在铜山县北水经注泗水迳留县西南迳垞城东城西有崇侯虎庙元和郡县志故垞城在彭城县北二十五里兖州人谓实中城曰垞太平寰宇记在县北三十里北面临泗水旧志今谓之茶城为运道所经明嘉靖末黄河北徙城遂为漕黄交防之冲后河口东移茶城乃为内险】弥黎城【在铜山县西南水经注获水东迳弥黎城旧志州西南傍太山有迷刘城葢即弥黎之讹】灰城【在铜山县西北一百里又西北二十里有仓城皆昔时眝粮屯兵之所】永固城【在萧县东南四十里永固山下元至大中尝置县于此今为永固镇】曹马城【在萧县西北七十里中有古塔又有郭城在旧县西南二十五里相传五代周时所筑又下蔡城在旧县西南三十里】狐父城【在砀山县南史记曹防击秦将司马泥于砀东取砀狐父索隠曰狐父地名在梁砀之间旧志在县南三十里亦名狐父聚】香城【在砀山县南水经注砀陂中有香城在泗水之中】偃王城【在丰县北五十里相传徐偃王所筑】邀帝城【在丰县西南二十里相传汉髙祖还乡父老邀之于此目名亦曰邀驾城】灌城【在沛县西北二十里相传汉将灌婴所筑又泗河东岸有旧城俗以为张士诚所筑】余行城【在邳州北八十里元季平章余信筑俗称为余行省城】樊阶城【在宿迁县西宋泰始三年沈攸之援下邳至焦墟退保樊阶城】新城【在睢寕县东五十里黄河南岸元末平章韩政所筑】占城【在睢寕县西北七十里亦元时所筑俗名瞻王城】九城【在睢寕县东北二十五里有东西二城】邳州故卫【在邳州旧治东明洪武十三年建　本朝康熙十七年裁】利国监【在府城东北盘马山下接沛县界即利国驿宋置监金时为镇今有巡司汉元封初从桑羊请于沛县立铁官河平二年沛县铁官冶飞唐书地理志彭城有秋邱冶太平寰宇记徐州有利国监本秋邱冶务烹铁之所九域志利国冶太平兴国四年升为监在州东北七十里宝丰监在州东宋元丰六年置铸铁于此八年废】沛宫【汉书髙帝纪十二年破黥布军还过沛置酒沛宫悉召故人父老子弟佐酒酒酣髙祖击筑自为大风之歌元和郡县志故沛宫在沛县东南一里】戏马台【在铜山县南晋义熙中刘裕至彭城九日大会賔僚赋诗于此宋元嘉二十七年魏主南侵至彭城亦尝登之水经注彭城南有项羽掠马台元和郡县志戏马台在彭城县东南二里宋于台上置寺旧志台髙十仞广数百歩苏轼以此为城南之重蔽今为台头寺有】
　　【故塔在焉　本朝乾隆二十二年翠华南巡有】
　　【御制戏马台用谢灵运韵诗】厌气台【在丰县太平寰宇记在县城中始皇东游以厌王气筑此宋王禹偁作铭亦名秦台】歌风台【在沛县太平寰宇记在县东南一百八十歩并沛宫俱在泗水西岸县志立石篆刻歌风辞于其上】鸡鸣台【在沛县东北五十五里明正统间置闸于此为运河所经】射箭台【在沛县东南五里明成祖驻师时所筑】防台【在沛县南门内西偏相传吕布射防于此】燕子楼【在铜山县西北隅唐贞元中尚书张建封镇徐州筑此楼以居爱妾盼盼建封卒昐昐楼居十五年不嫁不食而卒景福二年节度使徐守徐州为朱温所攻登此楼自焚死】黄楼【在铜山县城东门宋熙寕中郡守苏轼建垩以黄土故名弟辙为作】
　　【赋　本朝乾隆二十二年二十七年三十年翠华南巡有】
　　【御制登黄楼三叠苏轼韵诗四十五年有御制寄题黄楼四叠苏轼韵诗四十九年有】
　　【御制题黄楼五叠苏东坡韵诗】逍遥堂【在府治后宋苏轼与弟辙尝宿此辙诗云逍遥堂后千寻木常送中宵风雨声】秀楚堂【在府治园内宋元祐中知州孙觉建】放鹤亭【在铜山县南明一统志宋熙寕间云龙山人张天骥作于东山之麓有二鹤旦则望西山而放暮则傃东山而归故名苏轼作记　本朝乾隆二十二年二十七年】
　　【翠华三幸江南有御制放鹤亭歌三十年】
　　【翠华四幸有御制放鹤亭絶句四十九年有】
　　【御制放鹤亭诗】试衣亭【在铜山县南云龙山下　本朝乾隆二十三年二十七年四十九年翠华南巡有御制四叠苏轼韵并】
　　【御书试衣亭考辨勒石于壁】红亭【在萧县西南春秋昭公八年搜于红杜预注萧县西有红亭水经注谓之红沟亭因红沟水为名太平寰宇记又谓之洪亭葢红洪鸿三字声相近也旧志红亭在旧城西南十八里】鳬鹥亭【在丰县东池上宋治平问知县开景仁建为游宴之所】泗水亭【在沛县东括地志在沛县东一百歩汉髙祖徽时为亭长于此亭有髙帝碑班固为文】髙迁亭【在邳州界后汉桓帝延熹中以诛梁兾功封尚书周永为髙迁亭侯十三州志下邳旧县有髙迁亭】升仙亭【在邳州治南明一统志相传郡人刘纲升仙之所后人为立亭及祠】大彭馆【在铜山县西南唐时邮传所经亦为迎钱之地以古大彭国为名】汉髙祖故宅【在丰县汉书髙帝纪沛丰邑中阳里人魏书地形志丰有汉髙故宅太平寰宇记在丰县城内旧志又有萧何故宅在县治东门北城下卢绾故宅在县治西北隅】傅有徳宅【在砀山县旧城儒学西北隅】朱陈村【在丰县东南唐白居易朱陈村诗徐州古丰县有村曰朱陈去县百余里桑麻青氤氲一村惟两姓世世为婚姻】亷里【在铜山县西北汉书龚胜居彭城亷里后世刻石表其里门水经注彭城西北旧有龚胜宅】午沟里【在砀山县东北接丰县界北去丰县五十里朱温生长于此尝改为衣锦乡又韩林儿宅在县东北礼河之隂】枌榆社【在丰县东北史记封禅书髙帝初起祷丰枌榆社汉书郊祀志晋灼曰社在丰东北十五里汉髙帝里社也后汉章和元年遣使祀丰枌榆社】试剑石【在铜山县东南汉髙祖庙旧志石髙三丈余中裂如破竹不尽者寸父老曰此帝之试剑石也苏轼为守弟辙从观此石为作铭又有樊哙磨剑石在九里山】
　　关隘宿迁闗【在宿迁县北运河南岸明时有中河工部分司在夏镇徐州吕梁宿迁四处徴税又有徐仓户部分司在夏镇徐州征税　本朝康熈五年归并淮扬道管理七年改归徐属河务同知八年复归中河分司十一年以徐仓分司归并中河分司裁徐州各关専在宿迁徴収十七年罢分司仍归淮扬道雍正五年归并淮安关监督其黄河南岸白洋河口及对直之运河南岸商贩往来皆稽察焉】卞塘镇【在铜山县东九域志彭城县有卞塘吕梁洪二镇旧志卞塘集在州东昌化乡葢以卞塘湖为名】白土镇【在萧县东南五十里九域志萧县有永安白上二镇在县东南三十里白上山下出石灰】吴康镇【在丰县南唐文徳元年感化帅时自将歩骑七万屯吴康镇朱全忠将朱与战大破之胡三省注丰县南有吴康里】夏镇【在沛县东北四十二里新河西岸南去留城四十里本名夏村明万厯十六年筑夏镇城移沽头分司驻此旧志工部分司主事旧在县东二十里上沽头城在县东南二十里明成化中创建嘉靖四十四年圮于水隆庆二年新河城始迁夏镇今有巡司】直河镇【在邳州东南西北去旧州城六十里明初置直河驿嘉靖四十五年改置巡司今移驻于旧城】新安镇【在邳州西四十里睢寕县界濵河明初为新安驿嘉靖四十五年改置巡司今移于泇口】泇口镇【在邳州西北三十里亦曰泇口集有新安巡司驻此明正徳中官军败流贼刘六于此】防峿镇【在宿迁县北六十里防峿山下五代汉干祐初南唐遣将皇甫晖出沂泗招纳淮北羣盗汉徐州将成徳钦败之于防峿镇即此今有巡司】邵店镇【在宿迁县东北五十里】小河口镇【在宿迁县西南十里】白洋河镇【在宿迁县西南四十里与桃源县接界宿虹同知宿迁县南岸主簿及千总俱驻此明万厯中黄河南徙商舡由白洋河出入尝委知县収钞税于此】髙作镇【在睢寕东十五里又有子仙镇在县西南三十里】辛安镇【在睢寕县西北五十里接邳州界旧置递运河今裁又木社镇在县北五十里与州界相接旧本属州明洪武十四年割入睢寕县】吕梁洪巡司【在铜山县东南六十里】鬬虎店巡司【在铜山县西北五乡】归仁堤巡司【在宿迁县西南六十五里归仁集本在桃源县界古城　本朝康熈二十年移置于此】刘马荘巡司【在宿迁县西北皂河口旧在县东北一百二十里又东北去海州一百八十里一名刘家荘明置巡司今移此有运河主簿及黄河北岸千总俱驻皁河口】河泊所【有二一在邳州旧城西北三十五里一在睢寕县东十五里又有递运所在旧州城东南九十里皆明洪武中置今裁】市利寨【在砀山县西北三十五里旧为河濵冲要县主簿驻于此】徐州卫【在铜山县城东南隅明建又有徐州左卫在府城西明宣徳中建　本朝顺治九年并入徐州卫】彭城驿【在铜山县东黄河西岸旧本在城南二里许明正徳中圮于水嘉靖二十二年徙于此旧有驿丞　本朝雍正十三年裁又黄河东岸驿在府城外黄河东岸今有驿丞】房村驿【在铜山县城东南五十里南岸主簿及把总驻此册説在县东南七十里今有驿丞又有徐州夫厰在城内】桃山驿【在府城南五十里旧有驿丞　本朝康熈十六年裁又夹沟驿在城北九十里石山驿在城东北四十里利国驿在城东北故利国监】泗亭驿【在沛县城南今有驿丞又有夏镇夫厰在县东北四十里漕河干】赵村驿【在邳州南新泇口下明万厯四十四年置南通直河口北接韩荘闸今有驿丞】下邳驿【在邳州旧治西南泗水北】钟吾驿【在宿迁县城南明洪武中置旧在西南万厯四年改建于新城南水次仓西今有驿丞】防峿站【在宿迁县北七十里司吾镇】郭家荘【在邳州南旧州城北八十里有集】猫儿荘【在邳州南运河东岸亦曰猫儿窝有州同驻此】赵家园【在萧县西北六十里大河北岸津要处也明景泰中设巡司　夲朝改设萧营守偹驻此】张山店【在萧县东南一百十里与灵壁县接界　夲朝康熙三十年移赵家园巡司驻此】庙道口店【在邳县西北三十里有公舘又白水店在县东北十五里】西镇店【在砀山县东五十里有公馆又南镇集在县西十八里北镇集在县西北十五里又王达店在县西三十五里】桃山集【在县西南五十里桃山驿今有巡司】毛城集【在砀山县东三十里又礼河集在县东北二十里双沟集在县东北十五里囘堽集在县西北三十五里】华山集【在丰县东南三十里元设巡司于此】马村集【在沛县西南二十七里又髙房集在县西二十五里贺堌集在县西北四十五里曲防集在县东北二十五里欢城集在县东北四十里】马庄集【在邳州东南运河东岸】隅头集【在旧邳州城东北四十里有运河把縂驻此】顺河集【在宿迁县东中河东岸南接仰化集北逹司吾镇为往来之孔道本朝设有　行殿乾隆二十七年四十五年】
　　【翠华南巡驻跸于此有】
　　【御制顺河集行舘叠韵诗顺河集行舘咏盆梅再叠韵诗】仰化集【在宿迁县东南刘老涧】归仁集【在宿迁县南刘武沟今有巡司】沙家集【在睢寕县东三十里旧有行署今废又鞍子墪集在县东南二十里找沟集在县东南四十里】莹桂集【在睢寕县西南二十里又堈头集在县西八里髙兴集在县西三十里岚山集在县西四十里】庙湾集【在睢寕县西北八里又小铺集在县西北二十里龙家集在县西北三十里箭头营集在县西北七十里曲头集在县西北八十里】官庄集【在睢寕县北三里又曲期集在县北十五里旧有行署今废魏家集在县北二十里有睢寕主簿驻此】沙坊集【在睢寕县东北三十里又枫山集王家营集俱在县东北四十里】
　　津梁万防桥【在府城东北三里跨泗水上以铁索维舟为之水陆往来皆集于此俗名大浮桥】荆山口石桥【在府城东北二十里山前有河甚广下多乱石桥跨其上旧长三百六十丈　本朝乾隆十二年重修长四百八十丈二十二年二十七年三十年四十九年】
　　【翠华南巡有御制荆山桥诗并】
　　【御制荆山桥记】云集桥【在铜山县旧城东北隅黄河经其下亦维舟俗名小维桥】锦川桥【在萧县西南红亭乡】吉安桥【在萧县西北赵家园】东新桥【在萧县东门外】狐父桥【在砀山县南三十里】天津桥【在丰县治东北中阳坊】龙雾桥【在丰县东北五里】飞云桥【在沛县南泡水经其下入泗水为往来防要明正徳四年大河决于此入运河】圯桥【在邳州南水经注沂水分流迳城东屈从县南亦注泗谓之小沂水水上有桥徐泗间以为圯昔张良遇黄石公于圯上即此】洪河桥【在旧邳州城东南三十里】歩云桥【一名五丈桥在邳州旧城西北六十里】营河桥【在邳州旧城西北九十里泇口镇】江石桥【在邳州北一百二十里】朝阳桥【在宿迁县南三里】上口桥【在宿迁县南十里相近又有小河口桥】五花桥【在宿迁县北中河南岸】西宁桥【在宿迁县中河北岸二桥皆　本朝康熙中河臣靳辅所建南属马陵山北至髙山头长十余里为往来孔道】坡石桥【在宿迁县北围田湖】白龙桥【在睢寕县南二里】戚家桥【在睢寕县南二十五里】通济桥【在睢寕县北关外】
　　堤堰黄河堤【在府境黄河两岸有缕堤有月堤有格堤　本朝屡经修筑河防志砀山县汛自虞城县界至萧县界缕堤长一万四千四百十七丈计八十里康熙二十三年修筑萧县汛自砀山县界至徐州界缕堤长一万一千六百八十九大计六十五里康熙二十三年修筑东口镇格堤长八百六十四丈康熈十九年创筑徐州郭上汛自萧县界至徐州王家山缕堤长三千四百五十八丈康熙二十三年修筑自苗家山至冰雹山南缕堤长一千五十丈康熙三十八年创筑自韩家山至叚家荘西旧有长堤四百九十三丈康熙三十九年又创筑月堤四百五丈以防黄河逼溜其南曰郭家嘴当黄河大溜最为险要康熙三十九年建石堤五百三十九丈自云龙山黄茒冈至徐州西门街苏堤长六百三十八丈康熙三十八年修筑下洪奎山店堤长一百二十七丈康熈三十七年加筑三十八年改挑堤内支河二百丈自七里沟奎山店堤至三山遥堤长一千四百九十五丈康熈三十八年修筑徐州小店汛自三山至灵壁县界缕堤长八千八百六十丈计四十九里康熈二十三年修筑内潘家马路嵗修险工六十四丈杨沟荘险工四百三十五丈埽台四百十四丈又月堤三千四百三十六丈康熈三十一年修筑曹家庄险工八十六丈又月堤四百六丈康熈三十一年创筑杨家洼险工三百二十三丈埽台三百五丈又月堤七百二十丈康熈三十八年创筑韩坝月堤三百五十六丈小店险工三百十一丈又月堤二道一长三百九十丈一长三百六十丈俱康熈三十六年筑自小店迤东至灵壁县界有民筑临河子堤四千五十三丈丰砀汛自单县界至徐州李道华家楼缕堤长一万三千一百九十三丈二尺计七十三里自单县界至吴家寨旧缕堤长一千丈自吴家寨至李道华家楼缕堤长一万二千一百九十三丈康熈二十三年修筑内吴家荘险工一百二十五丈谷家荘险工一百八十五丈康熈三十九年加筑埽台二百四十八丈又筑月堤九百四十三丈徐州大坝汛自李道华家楼至邳州界计一百九十八里自李道华家楼而下九十里无堤自大谷山至苏家山堤长四百四十丈康熈三十八年修筑内大谷山石坝苏家山石闸俱二十三年建自陡山至子房山缕堤一千三百十五丈康熈三十八年修筑又有黄山口小堰九十丈自华家楼至长山有旧堤一千九百六十丈内狼矢沟险工二百五丈月堤八百丈康熙二十五年修筑自关王庙起至大坝头有旧堤五百九十五丈内长樊大坝险工三百二十丈月堤四百九十丈自大坝至王家山有旧堤九百八十丈自王家山至出头山有天王土坝九十丈自九山至出头山遥堤一千六百八十九丈为大坝险工之障康熈三十八年修筑自董家山至卢家山遥堤一百八十二丈康熈十九年创筑自王家山至邳州界遥堤一千四百八十二丈亦康熈十九年创筑通志雍正元年加筑砀山县黄河南岸陈家洼起至萧县界卑矮堤工又创筑徐州黄河北岸长樊大坝越堤接邳州黄河北岸董家堂越堤接宿迁县黄河南岸越堤格堤二年修建睢寕县黄河南岸周家楼埽工建宿迁县黄河南岸五保鱼鳞埽又于徐州黄河南岸圈筑越堤二道五年修砌徐州北门外黄河南岸石工创筑睢寕黄河南岸月堤撑堤宿迁县黄河南岸越堤格堤六年建徐州宿迁县黄河南岸埽工加筑睢寕县黄河南岸王家堂缕堤八年建徐州黄河北岸埽工宿迁县黄河南岸埽工九年创筑萧县黄河南岸埽工又创筑徐州黄河南岸杨家洼月堤睢寕县黄河南岸刘家楼月堤宿迁县黄河南岸孟城庵越堤十一年八月邳睢黄河南岸王家堂对岸天开引河一道险工永停乾隆八年修筑沛县防城堤九年修徐属黄河两岸石工十二年加培桃源防属黄河北岸堤工并于新荘口建筑月堤十七年修筑丰沛境内太行堤又修黄河北岸遥堤二十二年增筑徐城东西二门外石堤一千五百六十五丈二十四年增筑丰砀铜沛四属黄河南北两岸堤工又自铜山县黄村坝起至大谷山接筑缕堤一万五百九十九丈二十七年又修徐州北岸新堤四千四百二十三丈靳辅治河书睢寕县黄河南岸堤上自灵壁县界下至宿迁县界长一万六千六百七十六丈二尺内戴家楼坝台三百丈月堤五百九十三丈韩家荘埽台五百二十一丈五尺月堤一千一百十丈武官营月堤八百九十丈王家堂埽台三百十一丈邳州黄河北岸堤工自徐州界下至宿迁县界长九千九百七十九丈九尺外自徐州界接庙山自绵山接拐山堤四百二十丈又羊山寺西寺南遥格堤六百四十二丈董家堂埽台五百七十四丈木社店格堤九十八丈五工头堤二百一丈宿迁县黄河南岸堤上自睢宁县界下至白洋河桃源县界长一万一千二百六十二丈七尺又白洋河矶嘴坝九十丈格堤七十八丈墪廊庙彭家坝遥月堤三道共一千六百九丈徐家湾遥堤一千九丈其北岸堤工自直河接邳州界下至皁河又自西门吴家墪下至古城接桃源县界长一万三百十一丈九尺又米家堂护坝堤五千六十二丈五尺又西挑水坝中挑水坝及格堤共五百三十五丈又杨家荘埽工一百六十二丈萧家渡埽工九十四丈】运河堤【在邳州境及宿迁县运河两岸治河书邳州运河西北唐宋山格堤三千五十丈又运河东西堤八千二百三十九丈有竒邳州地势甚洼猫儿窝一带地势甚髙北来诸水直灌州城内湖外河及邳宿二州县各堤俱难保故筑唐宋山格堤以拦之猫儿窝斜对彭家河凡丰沛徐及东省十余州县北岸之水俱由此道入运毎有伏秋暴涨运河内难容故筑猫儿窝万家荘马荘集减坝三座以泄之使东入骆马湖也又宿迁县运河东西两堤上自邳州窰湾界起下至张荘运口共一万七千五百十七丈二尺又拦马河桥坝七座共三百七十丈通志康熙十九年总河靳辅创建邳州运河东岸减水坝十一座五十七年于宿迁龚家荘建鱼鳞坝三座六十年建宿迁吴家沟济运草闸一座长五丈雍正二年总河齐苏勒于宿迁西寕桥筑拦水堤建邳州运河河清河定河成三牐六年修筑皁河石里头闸一座挑月河一道长二百丈乾隆四年加培宿迁运河东西二岸堤工十三年修筑运河东西二堤并唐宋山东南隔隄又筑临湖石戗十八年增修邳宿迁河堤堰二十二年修筑猫儿两岸堤工现今行漕】中河堤【在宿迁县东中河两岸河防志宿迁县湖西中河北岸堤长一千二百二十三丈三尺湖东中河北岸积土长一千一百三十七丈南岸子堤上自拦河头下至桃清交界长二万三千一百二十七丈六尺北岸子堤长二万二千八百六丈其拦马河大玉庙险工长五十六丈又北岸遥堤自张荘运口至骆马湖西岸长一千一百二丈五尺又自骆马湖东岸至拦马河长八百九十六丈又自髙山头至刘老涧旧坝长七千五百五丈自旧坝至宿桃交界古城长一千五百四十九丈其髙山头险工长一百四十二丈通志康熈三十三年筑中河两岸东水堤三十九年总河张鹏翮题改中河置石牐二座四十年建中河口门南岸石牐一座五十四年于宿迁中河口门头坝下至崔家宅栁园头二处建挑水坝四座雍正五年总河齐苏勒修宿迁中河两岸上自支河口下至九龙庙添筑子堤一道建五孔石牐一座乾隆十六年于宿迁栁园头迤下添建三孔石闸一座并开通湖引河一道以利漕运】归仁堤【在宿迁县西南三十五里白洋河口东南长四十里跨宿虹二县界明万厯七年总河潘季驯筑　本朝康熈四十年重修潘季驯河防一览归仁集隄所以捍御黄水睢水湖水使不得南射泗水并攻髙堤而又遏睢水湖水使之并入黄河益助冲突关系最重每嵗三月即当并力修防堤下宜宻裁茭栁以御风浪内四镇以至九铺尤为危险功宜倍之史弼归仁堤考归仁堤控黄淮界宿迁与髙堰相表里盖髙堤为淮扬之长城而归仁堤又髙堰之屏藩也其上流来自徐溪厯萧县灵壁等处二百余里合永堌】
　　【姬村湖水由宿迁之苻离沟经邳之睢河而滙于于埠子白湖等湖从白洋河东西两沟入黄河黄之泥沙得此而汰故俗亦名汰黄堤然其槖籥又在小河口之通塞小河通则睢水迳入黄河而归仁之水减半其黄篱则在耿车时儿滩一带堤髙厚坚固则睢水不得漫入埠子等湖而小湖常通矣故上自髙卓下至时篱皆当接筑长堤嵗加修守守此堤即所以守归仁也河防杂说宿虹二县归仁堤共长六千三百二十五丈六尺康熈十九年建五堡减水坝以泄异涨又建便民闸以通行旅四十年大修归仁堤自涵洞口至黄河挑引河一道引诸水至桃源老堤出以逹于黄又虑黄水消长靡常于归仁堤五堡建闸三座于老堤头建闸一座黄水盛则闭老堤头闸开归仁堤闸以泄水入淮黄水减即闭归仁堤闸开老堤头闸以引水刷黄节宣有制可以垂久逺而无矣旧属宿虹同知管辖今新开引河在桃源境者属桃源同知管辖归仁集西鸦岭土堤上自虹县界下至归仁集石堤长五百九丈康熈三十八年筑归仁旧石堤上自归仁集下至五堡格堤长三千八十八丈六尺康熈三十八年修又自五堡至桃源县界长三千七百五十二丈康熈三十九年修筑其格堤自五堡至便民闸长二千七百二十五丈康熈三十八年修筑】罗家口堤【在宿迁县东南三里又有长堤起自罗家口至白洋河古城约六十里皆明万厯中知县何东凤建旧河旧堤也】防城堤【有四一在府城外旧有石堤长五百十五丈　本朝康熈三十六年加筑而城北堤仍土工之旧乾隆二十二年巡跸临勘】
　　【命悉改梵以石二十七年三十年临幸有】
　　【御制阅徐州西石堤诗一在砀山县自虞城达萧县延袤七十余里明隆庆中知县王廷卿募民作堤以防河患仍于河北筑堤四千五百余丈以障漕渠一在沛县城外明万厯五年知县马昺筑　本朝乾隆八年修补一在宿迁县城西自马陵山至黄河缕堤长八百五丈格堤一百六十丈　本朝康熈三十五年修筑又有防县堤在旧治东三里明万厯初知县喻文伟建】寒山堰【在铜山县城东元和郡县志在彭城县东十八里梁萧渊明伐魏堰清水以灌城】白米堰【在萧县东南三十里白米泉源出白米山西北流迂逥二十里入县南五里之双桥湖居民堰之以溉稲田故名】旧河坝【在铜山县北茶城下地名牛角湾明万厯初运河经此既而运河由茶城东南十里镇口闸合黄河旧河遂淤议者以其地平圹河易泛溢因筑坝以防之谓之旧河坝】毛城铺坝【在砀山县北黄河南岸　本朝康熈十九年建乾隆二十三年重修上有石闸康熈二十三年建泄黄河涨水由此出小神湖】猫儿滚水坝【在邳州南运河东岸　本朝康熈二十二年建又南有马荘坝马荘之南有万家荘坝俱康熈十九年建又上下竹络坝三康熈二十七年建窰湾竹络坝一康熈二十九年建俱泄运河之水由隅头湖入骆马湖】拦黄坝【在宿迁县西黄河北岸又有朱家堂温州庙二减水坝俱　本朝康熈中建】天然闸【在府西三十里王家山因山为闸故名　本朝康熈十二年修濬分泄黄河水通萧县姬村湖出徐溪口】拦马河坝【在宿迁县西北中河东岸又有骆马湖口竹络石坝俱　本朝康熈中建】镇口闸【在铜山县北三十里相近有东镇口闸又古洪闸在城北二十五里内华闸在城北三十里梁境闸在州北四十里黄家闸在州北六十里皆明万厯中设】夏镇闸【在沛县东北四十里又杨家荘闸在县东北四十三里皆有闸官】刘老涧闸【在宿迁县东南四十里本朝康熈中建乾隆二十七年修】归仁闸　安仁闸　利仁闸【三闸俱在宿迁县东南归仁堤上东曰归仁中曰安仁西曰利仁　本朝康熈三十九年改五堡减水坝建乾隆五年增归仁利仁二闸迤东拦水坝各一道南有便民闸康熈十九年建俱减水入洪泽湖助淮】
　　陵墓商彭祖冡【在铜山县东北水经注彭城东北甬起层楼于其上号曰彭祖楼下曰彭祖】微子墓【在沛县东南魏书地形志留县微山有微子墓】周闵子墓【在沛县东南八十里骞山有祠】子张墓【在萧县南三十里掘坊村又申详墓祔焉】陈胜墓【在砀山县南史记陈渉世家陈胜塟砀諡曰隠王水经注安山有陈胜墓】范增墓【在铜山县南魏书地形志彭城有亚夫水经注掠马山西南山麓上即其也】汉楚元王【在铜山县北后汉书郡国志彭城西二十里有山山有楚元王冢水经注同孝山有楚元王上圆下方累石为之髙十余丈广百歩许】张良墓【在沛县东魏书地形志留有张良冢括地志在沛县东六十五里相近留城太平寰宇记在县东南六十里】丁公墓【在丰县东北六里】周勃墓【在丰县东北十二里又周亚夫墓在其左】雍齿墓【在丰县北九里】樊哙墓【在铜山县北太平寰宇记在彭城北五十九里】王陵母墓【在铜山县南】刘向墓【在铜山县北水经注彭城北三里有石冢被开传言刘向冢旧志墓在州西北二里】龚胜墓【在铜山县东南魏书地形志彭城有龚胜墓水经注泗水迳龚胜墓南墓碣尚存太平寰宇记在彭城县东南三里至今禁刍牧】陈珪墓【在邳州界魏书地形志归正县有陈珪墓】陶谦墓【在萧县东南陶垆山】华佗墓【在铜山县南有碑题曰后汉名医华佗之墓】三国魏陈琳墓【在邳州界九域志陈琳墓在下邳】五代梁朱全昱墓【在砀山县北一里许】宋王仲徳墓【在铜山县北太平寰宇记在彭城县北四十一里】李若谷墓【在丰县北五十里其子淑墓祔焉】党进墓【在砀山县南三十里】魏胜墓【在宿迁县东南四十里】元曹伯启墓【在砀山县北三里】明双烈墓【在睢寕县东五里烈女徐雪梅严鋭儿塟于此】
　　祠庙惠佑龙王庙【在铜山县南　本朝乾隆二十二年】
　　【翠华南巡勅建于云龙之冈二十七年四十五年四十九年
　　巡幸俱有　　　　御制龙王庙瞻礼诗】灵源宏济王庙【在铜山县东南百步洪工旧名圣女祠凡舟楫之过洪者必致祷焉】河平王庙【在铜山县东十里明永乐初建以祀青河龙神】汉髙祖庙【有四一在铜山县东南太平寰宇记汉髙祖庙在彭城县东南六里临泗水一在沛县东南泗水亭庙前有碑一在丰县治中阳坊一在丰县西北十二里】汉光武庙【在丰县北八里今名东皇庙】仲虺庙【在沛县太平寰宇记沛县有仲虺庙明一统志沛县有仲虺墓县志墓在县东南四十里虺城内葢因有庙而傅会为有墓也】彭祖庙【在铜山县北太平寰宇记魏神龟二年刺史王延明移于此城东北楼下俗呼楼为彭祖楼旧志庙在州东北隅今徙北门城闽彭祖故井边】郯子庙【在邳州治东北】亚圣庙【在萧县西南三十里孟镇】黄石公庙【在铜山县东北太平寰宇记在彭城县东北彭城山上旧志旧在州东北二十里今移于子房山又邳州南亦有黄石公庙太平寰宇记黄石公庙在下邳县东南一里黄乡】张良庙【在邳县东南括地志在故留城内】渊徳公庙【在邳州西南旧州城西六里祀汉下邳令韩棱】吕梁洪庙【在铜山县南洪上元董恩建祀汉关忠义唐尉迟敬徳忠义尝官徐州敬徳尝治水吕梁皆有遗迹故庙祀焉元赵孟頫作记明重建宣徳七年命有司嵗时致祭】鲁肃庙【在宿迁县东南一里】岳武穆庙【在萧县东南元至正八年立于县西北黄柏口十二年迁于县东南桃山】忠烈庙【在铜山县城内明一统志宋知徐州事王复阖门死节权知州事赵立奏为复建庙赐号忠烈每嵗时及出师必率众泣祷曰公为朝廷死必能隂祐遗民也徐人闻而归心】忠孝祠【在沛县西南一里祀明靖难时死节知县顔瓌父子及主簿唐子清典史唐谦】陈恭襄祠【在铜山县城河东水浒明平江伯陈瑄治河有功建祠祀之】朱公祠【在沛县东北夏镇祀明工部尚书朱衡】
　　寺观夀圣寺【在萧县旧城南四十五里金大定中建】腾云寺【在萧县都仁乡唐太和元年建】天门寺【在萧县东南三十五里山谷中元至正中建】兴教寺【在丰县西北旧为永寕寺在县治东北里许北齐天保二年改白塔寺隋开皇十三年改曰道成寺唐上元中改曰重光寺宋大中祥符四年复改曰永寕寺建炎中迁东北隅明洪武中河决寺废重建于县西北隅】登云寺【在丰县东南三十里华山上像设迪异寺后林木错立如屏】福胜寺【在丰县西二十里元至正三年建】大圣寺【在丰县北四十里即大圣院有石碣唐贞元十七年建】龙泉寺【在沛县运河东岸旧在县治南门外泡河之南明嘉靖二十一年改建于城内万厯二十五年迁旧子胥庙地】宗善寺【在邳州旧城南一里即羊山寺明成化七年赐额】夀圣寺【在宿迁县旧治南元大徳四年建】崇宁寺【在睢寕县治北明洪武中建】洞真观【在丰县城堤外北隅元至正二十五年改为曲泉宫】玉虚观【在宿迁县治北马陵山上明洪武初建】














　　钦定大清一统志卷六十九
&lt;史部,地理类,总志之属,大清一统志&gt;
　　钦定四库全书
　　钦定大清一统志卷七十
　　徐州府【二】
　　名宦汉朱晖【宛人永平中迁临淮太守晖好节概有所防□皆厉行士其诸报怨以义犯率皆为求其理多得生济其不义之囚即时僵仆吏人畏爱为之歌曰疆直自遂南阳朱季吏畏其威人懐其惠】韩棱【颍川人为下邳令他邑有氷雹之灾邳独不雹大臣上其事徴为尚书肃宗赐以寳剑棱生平不饮一日侍上而醉帝问故曰今日为臣生辰邳人其或奠献所以致此遣使验之果然庙祀至今有祷輙应】牟融【安邱人永平中为丰令视事三年县无狱讼为州郡最司徒范迁上其理状】袁安【汝阳人永平十三年拜楚郡太守是时楚狱所连及系者数千人安到郡后先往案狱理其无明騐者条上出之帝感悟即报许得出者四百余家】杨统【新都人建初中为彭城令一州大旱统推阴阳消伏县界防泽统在县休徴时序风雨得节嘉禾生于寺舍人庶称神】张禹【襄国人元和三年迁下邳相徐县北界有蒲阳坂傍多良田湮废莫修禹为开水门通引灌溉劝率吏民假与种粮亲自勉劳遂大收谷实邻郡贫者归之千余户室庐相属其下成市所垦田至千余顷民用温给功曹史戴闰故太尉掾也权动郡内有小谴禹令自致狱然后正其法自长史以下莫不震肃】苏章【平陵人安帝时为武原令时嵗饥輙开仓廪活三千余户】魏朗【上虞人桓帝时为彭城令时中官子弟为国相多行非法朗与更相章奏幸臣忿疾】晋王祥【临沂人为徐州别驾刺史吕防委以州事于时冦盗充斥祥率励兵士频讨破之州界清静政化大行时人歌之曰海沂之康实赖王祥邦国不空别驾之功】司马伷【宣帝子封琅琊王初镇下邳抚御有方得将士死力呉人惮之伷既戚属尊重加有平呉之功克己恭俭无矜满之色寮吏尽力百姓懐化】王浑【晋阳人武帝受禅迁徐州刺史时年荒嵗饥浑开仓赈赡百姓赖之】蔡豹【圉城人元帝时迁徐州刺史豹在徐土内抚将士外懐诸众甚得逺近情】蔡谟【考城人成帝时领徐州刺史假节闻石季龙于青州造船数百掠缘海谟县时诸所统七千余人所戍东至土山西至江乗镇守八所城垒十一处烽火楼望三十一处随宜防备甚有算畧】南北朝魏元云【文成帝弟除徐州刺史以太妃盖氏薨表求解仕献文不许云悲号动疾乃许之性善抚绥深得徐方之心为百姓所追恋送遗钱货一无所受】辛绍先【狄道人皇兴中为下邳太守为政不甚皦察举其大纲而已惟教民治产御贼之备及宋将陈显达萧道成萧顺之来寇道成谓顺之曰辛绍先未易侵也宜共慎之于是不厯郡境径屯吕梁卒于郡】元鉴【道武子宣武时转徐州刺史属徐兖大水民多饥馑鉴表加赈恤人赖以济表梁郡太守程灵虐政残民诏免灵虬于是徐境肃然】李彦【敦煌人迁徐州刺史延昌二年夏大霖雨川渎皆溢彦相水陆形势随便疏通得无淹溃之害朝廷嘉之频诏劳勉】北齐房谟【洛阳人神武时转徐州刺史始谟在兖州彭城慕其政化及为刺史阖境欣悦先是当州兵皆僚佐驱使饥寒死病动至千数谟至皆加检勒不令烦扰以休暇番代洗沐督察主司亲身检视又使佣赁令作衣服终嵗还家无不温饱全济甚多时梁魏和好使人入其界者皆称叹之神武与诸州刺史书叙谟清能以为劝励】苏琼【武强人皇建中迁在丞行徐州事城中五级寺忽被盗铜像一百躯有司徴检逮系数十人琼一时放遣后十日抄□姓名及赃处所径收掩悉获实验贼徒欵引道路叹服旧制以淮北禁不聴商贩輙度淮南嵗俭啓聴淮北取籴后淮北人饥复请通籴淮南遂得商贾往还彼此兼济水陆之利通于河北】徐逺【石门人河清初东楚州刺史为治慕寛和有恩恵邑郭大火城民亡产业逺为躬自赴救对之流涕仍为经营皆得安立】周王轨【祁人武帝时拜徐州总管轨性严重谋多畧威振敌境】隋朱敞【秀容人高祖甚重敞拜徐州总管在职数年号为明肃民吏惧之】卢昌衡【范阳人高祖时为徐州总管长史甚有能名吏部尚书苏威考之曰徳为人表行为士则论者以为美谈】刘高【彭城人大业中为萧令有恩惠】唐刘易从【为彭城长史永昌中酷吏周兴诬搆坐死将刑百姓奔走争解身投地曰为长史祈福有司平直乃十余万】韦恒【阳武人开元初为砀山令政寛惠吏民爱之天子东巡州县供张皆鞭朴趣办恒不立威而事给】苏诜【武功人明皇时为徐州刺史治有迹】张建封【南阳人贞元四年拜徐泗濠节度使治徐凡十年躬于所事一军大治士往如归许孟容韩愈皆奏署幕府】韩愈【南阳人徳宗时武寜节度使张建封辟为府推官操行坚正鲠言无所忌】王绍【万年人元和初为武寜军节度使复以濠泗二州其军自张愔后兵骄难治绍搜辑军政推诚示人禆将安进达唐重靖谋乱绍以计取之出家赀赏士举军安赖】崔珙【博陵人文宗时徐州以王智兴后军骄数犯法节度使高瑀未能制天子思材望威烈者检革其谓宰相曰欲武寜节度使者无易珙材以珙代瑀居二嵗徐人戢畏】薛元赏【文宗时为武寜节度使罢泗口猥税人以为便】卢宏止【蒲人文宗时为武寜节度使徐自王智兴后吏卒骄防银刀军尤不法宏止戮其尤无状者终止世不敢哗优诏褒劳】崔彦曾【全节人为徐州观察使桂林戍者杀都将胁厐勋为将自浙西趣淮南达泗口彦曾伏甲任山舘击贼勋遣吏绐言请至府解甲自归彦曾斩其吏勋防宿州募兵噪而进彦曾籽丁男乘城或劝率众奔兖州彦曾曰我方帅也奉命守此惟有死尔斩议者一人号于众俄而勋傅城城中大雾彦曾悉诛贼家属勋众超墉入杀彦曾于寝赠刑部尚书】温廷皓【祁人咸通中署徐州观察判官厐勋仄使为表求节度廷皓叱之遂遇害】宋思礼【萧县主簿事继母孝会大旱井池涸母羸疾非泉水不适口思礼忧且祷忽有泉出诸庭味甘寒日不乏以汲县人异之尉柳晃为刻石颂其感】五代唐剧可久【范阳人同光初补徐州司法以干职闻】周王晏【滕人广顺初周祖以晏家彭城授武宁军节度晏至镇悉召故时同为盗者遗以金帛从容置酒语之曰吾乡素多盗我与诸君昔尝为之后来者固当出诸君之下为我告谕令不复为若不能改吾必尽灭其族由是境内安静吏民诣阙举留请为晏立衣锦碑】宋王贻永【初人真宗时为徐州团练使河决滑州徐大水贻永作堤城南以御之】梁适【东平人仁宗时知淮阳军奏减京东预买防百三十万论景祐赦书不当録米梁后】孙沔【防稽人仁宗时京东多盗乃以沔知徐州明购赏严诛罚盗遂止】徐起【鄄城人知徐州就为转运使募富室得米十七万斛赈饿殍又移粟以赡河北京西者凡三百万】李廸【濮州人仁宗时知徐州】王洙【虞城人仁宗时知徐州时京东饥朝延议塞商胡河赋楗薪输半而罢塞洙命更其余为谷粟诱愿输者以餔流民因募其壮者为兵得千余人盗贼衰息有司上其最为京东第一】孔道辅【孔子四十五代孙仁宗时知徐州】傅尧俞【济源人神宗时知徐州前守侵用公钱尧俞至为补之未足而去后守移文尧俞使偿久之考实非尧俞所用卒不辩】苏轼【眉山人神宗时知徐州河决曹村泛于梁山泊溢于南清河汇于城下城将败轼诣武卫营呼卒长曰河将害城事急虽禁军且为我尽力卒长曰太守犹不避涂潦吾侪小人当効命率其徒持畚锸以出筑东南长堤首起戏马台尾属于城雨日夜不止城不沉者三版轼庐于上过家不入使官吏分堵以守卒全其城复请调来嵗夫增筑故城为木岸以虞水之再至朝廷从之】孙觉【高邮人神宗时知徐州徐多盗捕得杀人者五其一仅胜衣疑而讯之曰我耕于野与甲遇彊以梃与我半夜挟我东使诸门不知其他也问吏法何如曰死觉止诛其首后遂以为例】陈师锡【建阳人神宗时出知宿迁县元祐初苏轼三上章荐其学术渊源行已洁清议论刚正器识精深徳行追踪于古人文章冠絶于当世乃入为秘书省校书郎】马黙【武城人知徐州属城利国监苦呉居后之虐黙皆草之】田昼【阳翟人徽宗时知淮阳军嵗大疫日挟医问疾者药之病多愈淮阳以为土神云】米芾【呉人徽宗时知淮阳军】王复【知徐州建突三年金人围徐州复与男倚率军民力战外援不至城防谓尼雅满曰死守者我也愿杀我而舍百姓尼雅满欲降之复慢骂求死阖门百口皆被杀巡检杨彭年亦死焉赠复资政殿学士諡壮节　尼雅满旧作粘罕今改正】郑褒【为徐州教授建炎三年金人攻徐褒骂敌而死】金完顔仲徳【古兰路人哀宗即位遥授同知归徳府事同签枢密院事行院于徐州徐州城东西北三靣皆黄河而南独平陆仲徳叠石为台增城之半复浚隍引水为固民赖以安　古兰旧作谷懒今改正】元陈祐【寜晋人至元二年为南京路治中适东方大蝗徐邳尤甚责捕急祐部民丁数万人至其地谓左右曰捕蝗虑其伤稼也今蝗虽盛而谷熟不如早刈之庶力省而有得或以事涉擅不可祐曰救民获罪亦所甘心即谕之使散去两州之民皆赖焉】明顔瓌【庐陵人洪武末知沛县靖难兵起瓌集民兵拒守燕兵入具衣冠南向拜自经子有为从死】郑恕【仙居人建文中知萧县燕将王聪来攻城陷不屈死二女当配亦死之】杨秘【宣徳初知徐州有异政九年秩满民乞留晋秩还任再厯九载民益习其政既去而歌颂不少衰】直【滕人宣徳初知宿迁县寛亷平易兴学劝农未期月民人大和善决疑狱讼者多越境来诉卒于官士民号哭有送丧至膝葬毕乃归者】刘伯吉【宣徳中知砀山县以亲丧去及服阕民守阙下求再任帝曰若新者胜旧则民不复思矣遂许之】费瑄【铅山人成化时为工部主事徐州吕梁二洪堤数溃瑄往治改用石而筑坝于其西使杀湍悍其东复甃长衢以便挽嵗省费三十万寻遇饥疫赈荒给药全活无算民深徳之为立生祠嘉靖初知徐州张淮请于朝令有司嵗祀之】金声【大嵩衞人正徳中为睢寜县丞流寇来攻知县苏霄不能御声与主簿邱绅义士朱用之奋勇迎战死之赠睢寜知县】李文宪【北直人嘉靖初沛县丞贼百余人入境文宪率民兵御之贼势张甚文宪死战力尽被害】刘阳【安福人嘉靖初知砀山县缉奸盗敦礼教旌孝子祭节妇民俗以淳黄河乆为患阳斋沐七日率父老防祷河自疏瀹二十七里逺近异之】刘梦熊【沁州人万厯中知萧县防大水筑两河口堤大开黄家楼河设法鼓励来及期而工竣】熊应祥【万厯中知砀山县时有水患应祥于城外筑堤千二百余大植柳千株障之】周鸿图【即黑人万歴末知宿迁县地号难治鸿图应之有余除数大害去大憝数人有麦秀两岐蝗不入境之异】张镜心【磁州人天启中知萧县县西故有湖为奸民湮塞镜心疏濬之得良田数千顷】戴国柱【浙江人山东副縂兵崇祯中调镇宿迁时山东大盗袁时中冦县国柱与防漕叅将古道行合兵击贼于灵爽庙斩获数百人贼益兵攻围力尽援絶遂同战死】
　　本朝李允贞【徳州人顺治二年知丰县时经制未定赋役孔亟允贞秩然有条民得不扰防砀山民乱奉檄摄砀事时首恶已擒镇将欲穷治宼党允贞亷其无辜事得寝因抚绥招涞逃亡皆复业代者至百姓攀辕泣送之】殷岳【鸡泽人顺治二年知睢寜县时军需旁午极力营办不以投民聴防严明豪强敛迹学宫为河水所淤鸠工重建朔望集诸生讲课其中邑人化之】阎玿【太原人顺治三年知丰县每周谘利病輙与兴除禁免粮解头及收粮大户民尤便之】王相吕【泰州人睢寜教谕顺治九年胶寇防城抗义不屈遂被害赠国子监博士】李之实【夀州人睢寜训导胶寇陥城抗义不屈与王相吕同被害赠国子监博士】周祚永【西安人顺治十一年知宿迁县招流移恳荒瘠征赋尽除羡耗胥不滥差遣四境晏然】江鴈卿【江西人康熙八年知徐州政尚寛和州旧有版荒地四千七百顷丁粮未除力请题免卒官州民为之营殓】孙枝蕃【三原人康熈十二年知徐州黄河泛溢出私钱募夫取石筑堤城赖以全州苦协济夫役枝蕃力请免之】佟国弼【奉天人康熙三十九年知徐州嵗饥力请蠲赈大发常平仓麦贷饥民明年又饥国弼代为偿之河北数遭水患乃筑子堰数十里嵗得有秋】刘如晏【临桂人康熈五十三年知睢寜县睢寜城圮力图修建躬率士民节省浮费期年工竣民不知役在任综理周宻百废具举】
　　人物汉萧何【沛人为沛主吏掾高祖起为沛公何当为丞督事沛公至咸阳何独先入収秦丞相御史律令图书蔵之以此具知天下阨塞户口彊弱处项羽立沛公为汉王汉王怒欲攻羽何谏止之乃就国以为丞相进韩信为大将军东定三秦汉二年汉王与诸侯击楚何守关中转漕给军汉王数夫军遯去何尝兴关中卒补缺上以此専属任何闗中事汉五年论功行封上以何功最盛封为鄼侯位次第一拜为国孝惠二年薨諡文终侯】曹参【沛人秦时为狱掾高祖为沛公以中涓从攻秦大破之封建成侯汉二年为假左丞相参经七十余战凡下二国县百二十二功次萧何封平阳侯为齐相齐国大治萧何薨参代为相国举事无更变壹遵何之约束百姓歌之曰载其清静民以寜一为相国三年薨谥曰懿侯】樊哙【沛人与高祖俱隐于芒砀山泽闲陈胜初起萧何曹参使哙迎高祖立为沛公从攻秦破之沛公入咸阳欲居秦宫室哙谏乃还军坝上及谢项羽鸿门范增谋杀沛公哙持盾直入谯让羽是日微哙沛公几殆及定天下以功封舞阳侯孝惠六年薨諡曰武侯】夏侯婴【沛人试补县吏与髙祖相爱高祖为沛公以婴为太仆常奉车从击项羽至彭城项羽大破汉军汉王驰去见孝惠鲁元载之汉王急常拨两儿弃之婴常收载行卒得脱汉王即帝位封汝阴侯惠帝立赐县北第第一曰近我以尊异之后与大臣共立文帝复为太仆薨諡文侯初婴为滕令奉车故号滕公】周勃【沛人高祖为沛公勃以中涓从战功多封绛侯为人木强敦厚高帝以为可属大事临崩语吕后曰周勃厚重少文然安刘氏者必勃也可用为太尉吕后崩吕禄吕产秉权欲危刘氏勃与陈平　诛诸吕迎立代王是为文帝拜右丞相卒諡武侯】周苛【沛人从入关破秦汉王以为御史大夫汉三年楚围汉王荣阳急汉王出去使苛守荥阳城楚破荥阳令苛将苛骂曰若趣降汉王不然今为虏矣项羽怒烹苛】周昌【苛从弟秦时为泗水卒吏从沛公入闗破秦为中尉拜御史大夫六年封汾阴侯昌为人强力敢直言高帝欲废太子而立戚姬子如意为太子昌延争之强如意立为赵王徙昌为赵相吕后鸩杀赵王昌谢病不朝见三嵗而薨】王陵【沛人从汉王定天下封安国侯陵为人少文任气好直言为右丞相高后欲立诸吕为王问陵曰不可高皇帝盟曰非刘氏而王者天下共击之今王吕氏非约也太后不悦乃阳迁陵为太傅实夺之相权遂谢病免杜门竟不朝请】任敖【沛人少为狱吏素善高祖高祖起敖以客从为御史守丰二嵗高祖东击项羽迁为上党守陈豨及敖坚守封为广阿侯高后时为御史大夫三嵗免卒諡懿侯】周緤【沛人以舍人从高祖起沛至霸上西入蜀汉还定三秦常为参乘从东击项羽战有利有不利终无离上心上以緤为信武侯上欲自击陈豨泣曰始秦攻破天下未尝自行今上常自行是亡人可使者乎髙帝以为爱我更封蒯成侯卒諡贞侯】陆贾【楚人以客从高祖定天下有口辩髙祖使赐尉佗印为南越王贾卒令称臣奉汉约归报拜大中大夫贾时时前説称诗书帝曰乃公居马上得之安事诗书贾曰马上得之寜可马上治之乎著书十二篇每奏一篇帝輙称善名曰新语吕太后用事廼病免及诛吕氏立孝文贾颇有力后使南越令比诸侯皆如意指以夀终】朱建【楚人故尝为淮南王黥布相汉既诛布闻建谏之高祖赐建号平原君家徙长安为人辩有口刻亷刚正行不茍合义不取容】韦孟【彭城人为楚元王傅传子夷王及孙王戊戊荒不遵道孟作诗谏后遂去位徙家于邹】季布【楚人为任侠有名籍使将兵数窘汉王籍灭高祖购求布布匿濮阳周氏置广柳车中之鲁朱家所卖之朱家説滕公公为上言之上乃赦布拜为郎中孝惠时樊哙欲横行匈奴布争之遂不复议后为河东守布弟心气葢闗中遇人恭谨为任侠方数千里士争为死当是时季心以勇布以诺闻闗中】周亚夫【勃次子文帝时拜为河内太守封条侯匈奴屡犯边以为将军军细栁帝自劳军亚夫营亚夫请以军礼见帝叹曰此真将军矣景帝立呉楚反以亚夫为太尉讨平之拜丞相帝废立太子亚夫固争窦太后欲封皇后兄王信为侯又争之谢病免】爰种【楚人盎兄子为散骑常侍盎为呉相辞行种谓盎曰吴王骄日久国多奸今丝欲刻治彼不上书告君则利剑刺君矣丝能日饮亡何説王母反而已如此幸得脱盎用种之计呉王厚遇盎】丁寛【梁人初梁项生从田何受易寛为项生从者读易精敏遂事何学成谢归何谓门人曰易以东矣至雒阳复从周王孙受古义号周氏传景帝时为梁孝王将军作易説三万言】田王孙【砀人从丁寛受易王孙授施雠孟喜梁邱贺繇是易有施孟梁邱之学也】鲁赐【砀人申公弟子东海太守】刘辟疆【字少卿楚元王孙好读书能属文武帝时以宗室子随二千石论议冠诸宗室清静寡欲常以书自娱不肯仕昭帝即位拜光禄大夫改宗正卒】刘徳【辟疆子字路叔昭帝时为宗正常持老子知足之计大将军光欲以女妻之徳不敢取畏盛满也地节中封阳城侯徳寛厚好施生每行京兆尹事多所平反罪人家产过百万以赈昆弟宾客食饮曰富民之怨也】严彭祖【字公子下邳人与顔安乐俱事眭孟孟弟子百余人唯彭祖安乐为明质问疑谊各持所见孟曰春秋之意在二子矣繇是公羊春秋有顔严之学彭祖后为宣帝博士厯迁太子太傅亷直不事权贵或曰君无贵人左右之助经谊虽高不至宰相彭祖曰凡通经术固当行先王之道何可委曲从俗茍求富贵乎竟以太傅官终】施雠【字长卿沛人从田王孙受易与孟喜梁邱贺并为门人贺为少府荐雠结髪事师数十年贺不能及诏拜雠为博士甘露中与五经诸儒杂论同异千石渠阁雠授张禹鲁伯禹授彭宣繇是施家有张鲁之学】蔡千秋【字少君沛人受谷梁于鲁营广及皓宣公宣帝时为郎召见与公羊家并説帝善谷梁説擢千秋为谏大夫给事中】闻人通汉【字子方沛人受礼于后仓以太子舍人论石渠至中山中尉】庆普【字孝公沛人受礼于后仓由是礼有庆氏之学授鲁夏侯敬又族子咸】禇少孙【沛人事王式问经数篇式谢曰闻之于师具是矣自润色之禇生为博士由是鲁诗有禇氏之学】翼奉【字少君下邳人治齐诗好律厯阴阳之占元帝即位诸儒荐之徴待诏宦者署数言事宴见天子敬焉奏封事言左右无同姓独以舅后之家为亲非后嗣之长防又以为祭天地于云阳汾阴及诸寝庙不以亲疎迭毁皆烦费违古制后贡禹定迭毁礼匡衡奏徙南北郊其议皆自奉发之为博士谏大夫以夀终子及孙皆以学在儒官】刘向【字子政夲名更生彭城人以父徳任为辇郎宣帝时初立谷梁春秋徴更生受谷梁讲论五经于石渠元帝初萧望之周堪荐更生宗室忠直擢散骑宗正给事中为恭石顕所谮愬下狱废十余年成帝即位复进用更名向迁光禄大夫王鳯秉政兄弟皆封列侯向为洪范五行传论奏之又序次列女传八篇以戒天子时政由王氏灾异浸甚向遂上封事极谏上终不能用每召见常显颂宗室讥刺王氏及在位大臣其言多痛切发于至诚年七十二卒卒后十三嵗而王氏代汉向三子皆好学长子汲以易教授官至郡守中子赐九卿丞少子歆成帝河平中受诏与父向领校秘书讲六艺传记诸子诗赋数术方枝哀帝时复领五经卒父前业集六艺羣书种别为七畧】申章昌【字漫君楚人从梁丁姓受谷梁春秋为博士至长沙太傅徒众尤盛】龚胜　龚舍【皆楚人胜字君宾舍字君倩二人相友并著名节故世谓之楚两龚胜居谏官数上书求见其言祖述王吉贡禹之意王莾秉政胜乞骸骨归莾既簒国拜胜为讲学祭酒胜称疾不应徴后复遣使者奉太子师友祭酒印绶即拜胜不食死舍通五经以鲁诗教授以胜荐为谏大夫病免徴为博士又病去拜光禄大夫舍终不肯起乃遣归王莾居摄中卒】高相【沛人治易与费直同时授子康及兰陵母将永繇是易有髙氏之学】刘平【字公子彭城人本名旷后改为平更始时天下乱弟仲为贼杀平扶持其母奔走逃难抱仲遗腹女而弃其子与母俱匿野泽中朝出求食逢饿贼将烹之平曰愿得归食母毕还就死贼哀而遣之建武初陇萌反攻败郡守孙萌平时为郡吏冐刃伏萌身上被创号泣请以身代贼曰此义士也遂解去后拜全椒长政有恩惠迁侍中宗正数荐达名士于朝】朱浮【字叔元萧县人从光武破邯郸拜大将军幽州牧遂讨定北边建武二年封武阳侯浮年少有才能颇欲厉风莭收士心辟召州中名宿以为从事徴为执金吾因日食上疏言冝久任长史又言宜广博士之选帝然之后为大司　空徒封新息侯】陈宣【字子兴萧人性刚毅博学明鲁诗王莾簒位隠处不仕光武即位徴拜为谏议大夫乘舆出宣列引在前行迟乘舆欲驱宣谏曰王者承天统地车用和鸾步则佩玉动静应天上遂徐行安辔迁为河隄谒者以病免卒于家】刘般【字伯兴宣帝四世孙父纡袭封楚王王莾废为庶人因家彭城世有名节而纡尤慈笃早失母同产弟原乡侯平尚幼纡亲自鞠养及成人未尝离左右平卒纡哭泣呕血数月亦殁般数嵗而孤奉母转侧兵草中笃志修行讲诵不怠光武诏封菑邱侯永平元年徙封居巢十年徴般行执金吾事兼屯骑校尉肃宗即位以为长乐少府迁宗正在位数言政事其防九族行义尤着时人称之】刘恺【字伯豫般子当袭爵让与弟宪侍中贾逵表荐徴拜为郎恺入朝在位者莫不仰其风行拜侍中迁太常恺性笃古贵处士徴举必先岩穴论义引正辞气髙雅厯司空司徒时征西校尉任尚以奸利抵罪邓隲党防之恺不肯与谋朝廷称之安帝亲政事复拜太尉卒】谢安【下邳人顺帝末扬徐盗贼羣起为滕抚所破贼徐鳯等复将余众攻烧东城县安应募率其宗亲设伏击鳯斩之封平乡侯邑三千户】陈球【字伯真下邳人阳嘉中举孝亷厯零陵太守州兵朱葢等反与桂阳贼数万转攻零陵掾请遣家避难怒斥之卒破贼斩葢等迁廷尉宦官曹节等以积怨欲别葬寳太后球首发正议公卿从之后拜太尉谋诛宦官事泄下狱死子瑀琮弟子珪并知名于时珪官济□相】刀韪【字子荣彭】
　　【城人桓帝时为侍御史黄琬陈蕃为左右所中伤事下韪及御史中丞王畅韪畅素重蕃琬不举其事而左右复防以朋党韪坐禁锢及陈蕃被徴言事者多讼之后拜议郎迁尚书在朝有鲠直节出为鲁东海二郡相所在称神常以法度自整家居未有惰容】刘荗【字叔盛恺少子好礼让桓帝时为司空防李膺抵罪成瑨刘瓆下狱当死茂与陈蕃刘矩共上书讼之遂坐免建寜中复为大中大夫卒于官】刘矩【字叔方萧人少有高节举贤良方正四迁为尚书令性谅直不能谐附贵势失大将军梁冀意出为常山相延熹中为太尉与司空黄琼司徒种暠同心辅政号为贤相灵帝时再为太尉所辟召皆名儒宿徳寻免卒于家】呉树【下邳人为宛令之官辞梁冀冀宾容布在县界以情托树树对曰小人奸蠧比屋可诛多托非人诚非敢闻冀不悦树到县遂诛杀冀客为人害者数十人由是深怨之后为荆州刺史临去冀为设酒因鸩之树出死车上】姜肱【字伯淮彭城广戚人家世名族与二弟仲海季江俱以孝行着闻其友爱天性常共卧起肱博通五经兼明星纬与徐穉俱徴不至桓帝使画工图其形状肱以被韬面言或疾不欲出风工竟不得见之中常侍曹节等徴肱为太守乃隠身遯命逺浮海滨厯年乃还终于家】朱寓【沛人名在八俊与杜密等俱死狱中】陈登【字元龙珪子建安中为广陵太守有威名又掎角吕布有功加伏波将军卒后许汜与刘先主共论天下人先主因言曰若元龙者文武胆志当求之于古耳造次难与比并也】三国魏丁仪【字正礼沛人曹操慕其才欲妻以女或曰正礼目眇寻辟为掾数与议论竒之曰即便两目盲尚当妻女况但眇乎弟廙字敬礼亦博学洽闻】樊阿【彭城人从华陀学医书针术从陀求服食之冇禆益于人者陀授漆叶青黏散言久服轻体阿从其言夀百余嵗漆叶处所而有青黏生丰沛彭城及朝歌云】桓威【下邳人出自孤微年十八而着浑舆经依道以见意从齐国门下书佐司徒署吏后为安成令】呉张昭【字子布彭城人少好学博览众书孙防创业命为长史抚军中郎将升堂拜母如比肩之旧文武之事一以委昭防临亡以弟权托昭昭率羣僚立而辅之封由拳侯权称尊号昭以老病上还官位及所统领更拜辅呉将军改封娄侯在里宅无事乃着春秋左氏传解及论语注昭容貎矜严有威风权曰孤尝与张公言不敢妄也昭年八十一嵗卒諡文侯】张承【字伯嗣昭长子少以才学知名后为奋威将军封都乡侯承壮毅忠谠能甄识人物凡在庶几之流无不遇门弟休字叔嗣为太子登僚友以汉书授登指摘文义分别事物并有章条】严畯【字曼才彭城人少耽学善诗书三礼又好説文性质直纯厚其于人物忠告善道志存补益张昭进之于孙权为都骑尉从事中郎鲁肃卒权以畯代肃镇据陆口畯固辞云朴素书生不娴军事非才而据咎悔必至发言慷慨至于流涕世嘉其能以实让尝着孝经传潮水论后为尚书令卒】裴元【字彦黄下邳人有学行官至太中大夫与严畯张承论管仲季路传于世子饮与孙登游登称其翰采】晋刘畴【字王乔彭城人善谈名理曾避乱坞壁贾胡百数欲害之畴无惧色援笳而吹之为出塞入塞之声以动其游客之思羣胡皆垂泣而去永嘉中位至司徒左长史为阎鼎所杀及王导初拜司徒谓人曰刘王乔若过江我不独拜公也】刘黄老【彭城人太元中为尚书郎有义学注慎子老子并传于世】刘镇之【字仲徳沛人少有大志仕为州从事桓元簒位毅与刘裕等起义兵讨元破之为抚军将军豫州刺史以匡复功封南平郡开国公】南北朝宋刘敬宣【字万夀彭城人八嵗丧母昼夜号泣武帝与敬宣深相凭结封武冈县男拜江州刺史从攻慕容超大破超军卢循逼建业敬宣置阵甚整循走仍从南讨为左卫将军敬宣寛厚善待士多伎艺弓马音律无事不善义熙末进为右军将军】刘怀肃【彭城人武帝从母兄家世贫窭躬耕好学义熙元年为辅国将军又领刘毅抚军司马以建义功封东兴县侯胡桃山聚宼懐肃讨破之卒赠左将军】刘懐慎【懐肃弟少谨慎质直从武帝征讨位徐州刺史为政严猛境内震肃以平广固卢循功封南城县男虽名位转优而恭恪愈至永初元年进爵为侯景平初迁防军将军禄赐班于宗族家无余财卒諡肃侯庶长子祖荣少好骑射为武帝所知卢循攻逼时荣祖冐禁射贼应而倒帝益竒马参太尉军事又破魏军帝曰卿以寡尅众攻无坚城虽古名将何以过此赐爵都乡侯卒懐慎弟懐黙江夏内史子孙登武陵内史孙登子亮以功封顺阳县侯】刘道规【字道则武帝少弟倜傥有大志与谋诛桓元江陵之平道规推刘毅为元功何无忌为次自居其末封华容县公迁荆州刺史卒赠司徒諡烈武武帝受命追封临川王】刘钟【字世之彭城人从武帝征伐尽其心力及义旗建帝拔为郡主簿以广固功封永新县男武帝北伐钟居守累迁右卫将军卒】刘粹【字道冲萧人从武帝平建业征广固以功封西安县五等侯永初元年以佐命功改封建安县候文帝即位为雍州刺史加都督初谢晦与粹善以粹子旷之为参军粹受命南讨一无所顾文帝以此嘉之】到彦之【字道豫彭城武原人宋初以军功封佷山县子骠骑将军武帝受命进爵为侯彦之佐守荆楚二十载威信为士庶所懐元嘉三年讨平谢晦封建昌县公迁南豫州刺史卒諡忠公】刘义庆【长沙景王第二子为道规后永初元年封临川王拟班固典引为典叙以述皇代之美迁南兖州刺史性简素寡嗜欲爱好文义为宗室之表所着世説十卷撰集林二百卷】刘琨之【营浦侯遵考子为竟陵王诞司空主簿诞之叛以为中兵参军辞曰忠孝不得并琨之老父在将安之乎诞杀之后赠黄门郎诏谢荘为诔】刘康祖【彭城吕人父防之轻财好施位江夏相康祖便弓马膂力絶人袭封拜员外郎转左军将军文帝北侵魏众八万骑与康祖相及康祖仅八千人率厉将士无不一当百魏军死者大半康祖为矢中头死魏人传康祖首示彭城靣如生赠益州刺史谥曰壮】刘道产【康祖伯父简之子简之有志干为武帝所知位太尉谘议参军道产初为无锡令袭封晋安县五等侯元嘉三年累迁梁南秦二州刺史加都督在州有惠化后为雍州刺史兼襄阳太守善于临职在雍部政绩尤着蛮夷顺服百姓乐业田是有襄阳乐歌卒于官諡曰襄侯长子延孙孝武初位侍中封东昌县侯后徴为侍中尚书左仆射领防军延孙病不任拜赴卒赠司徒諡文穆】魏恭子【元嘉初彭城内史亷恤修慎在公忘私安约守俭久而弥固】刘勔【字伯猷彭城人少有志节兼好文义大明初以平广陵功封金城县侯豫州刺史殷琰叛命勔致讨勔战无不捷及琰请降勔令三军不得妄动士庶感悦元徽初桂阳王休范为乱奄至建业勔战败死之赠司空諡曰昭公】孙棘【彭城人大明五年发三五丁弟萨应充行坐违期不至棘诣郡乞以身代萨又自引太守张岱疑其不实各置一处报云聴其相代顔色并悦甘心赴死岱依事表上孝武诏特原罪并赐帛二十疋】刘秉【字彦节少以宗室清谨见知顺帝即位转尚书令知运祚将迁与袁粲谋诛萧道成袁粲败秉见擒被杀子俣及陔皆死】齐刘悛【字士操勔子勔战死悛时遇疾扶伏路次号哭求勔尸持丧墓侧冬日不衣絮后拜司州刺史父勔平夀阳无所犯害百姓立碑记悛过勔碑拜敬涕泣以父死朱雀悛终身不行此路及齐明帝崩卫送山陵路经朱崔悛感恸而卒】刘绘【字士章性机悟厯中书郎永明末都下人士盛为文章谈议皆凑竟陵西邸绘为后进领袖兄悛坐事见诛绘伏阙请代兄死明帝辅政救解之帝即位迁太子中庶子遭母丧去官持丧墓下三年食麤粝服阕转大司马卒】梁刘孺【字孝稚悛子幼聪敏七嵗能属文年十四居丧毁瘠骨立起家中军法曹行参军迁太子中舍人孺少好文章性又敏速尝在御座为李赋武帝甚称赏之后为吏部尚书母忧以毁卒谥曰孝子】刘览【字孝智孺弟十六通老易位中书郎以所生母忧庐于墓再期不食盐酪隆冬止着单布衣家人夜置炭于牀下及觉知之号恸呕血武帝闻其至性数使人省视服阕除尚书左丞当官清正无所私出为始兴内史居郡尤励清节】刘遵【字孝陵览弟少清雅有学行工属文晋安王纲甚见賔礼除中庶子卒官】刘孝绰【夲名冉绘子幼聪敏七嵗能属文天监初起家著作佐郎常侍武帝燕作诗七首帝深嘉叹授秘书丞谓周舍曰第一官当用第一人累官秘书监词藻为后进所宗流传絶域子谅字求信少好学冇文才尤悉晋代故事时人号曰皮里晋书】刘潜【字孝仪孝绰弟工属文举秀才累迁尚书左丞兼御史中丞多所弹纠无所愿望太清元年为豫州内史侯景宼建业孝仪遣子励帅郡兵入援孝仪为人寛厚内行尤笃有文集二十卷第六弟孝威气调爽逸风仪俊举太清中迁中庶子兼通事舍人】刘苞【字孝常勔之孙父愃齐太子中庶子苞三嵗而孤至六七嵗见诸父常泣母怒之苞曰早孤不识父闻诸父多相似故心中悲耳奉其母最孝尝扇席温枕苞少好学能属文自征虏主簿迁洗马及从兄孝绰等并以文藻见知居官有能名性和直与人交靣折其非退称其羙】刘慧斐【字宣文彭城人少博学能属文起家梁安成王法曹参军游匡山遂有终焉之意于山北搆园一所号曰离垢园时人谓为离垢先生简文帝临江州遗以几杖】刘昙净【字元光慧斐兄慧镜子慧镜以孝闻昙净笃行有父风解褐安成王国左常侍父卒于郡昙净奔丧不食饮者累日絶而又苏因毁成疾举孝武帝用为海寜令昙净以让兄父亡后事其母尤淳至身营飱粥不以委人母亡昼夜哭泣未及期而卒】到溉【字荗灌彦之曽孙少孤贫与兄沼弟洽俱知名起家王国左常侍湘东王绎为会稽太守以溉为轻车长史行府郡事武帝敕绎曰到溉非直为汝行事足为汝师遭母忧毁瘠过人厯光禄大夫以清白自修性又率俭不好声色虚室单牀旁无姬侍冠履十年一易朝服或至穿补后因疾失明诏以光禄大夫就第养疾溉家门雍睦兄弟特相友爱子镜字圆照五嵗口授为诗婉有辞况位太子舍人镜子荩早聪慧位至尚书殿中郎】到洽【字荗防溉弟清警有才学武帝召为太子舍人累迁尚书吏部郎请托不行徙左丞准绳不避贵戚迁御史中丞号劲直出为寻阳太守卒赠侍中諡理子】到沆【字茂瀣洽从弟善属文工篆天监初为太子洗马迁太子中舍人沆为人谦敬口不论人短卒于北中郎谘议参军所着诗赋百余篇】魏刘芳【字伯文彭城人为中书侍郎芳才思深敏特精经义博闻强记兼览苍雅尤长音训辩析无疑时人号为刘石经长子怿字祖欣有父风屡为行台出使所厯有当官之称迁大司农卒諡曰简】刘懋【字仲华芳从子聪敏好学博综经史宣武初位尚书外兵郎中大军攻硖石懋为李平行台郎中城拔懋颇有功清河王怿爱其风雅常曰刘生堂堂搢绅领袖迁太尉司马卒諡宣简】孙道登【彭城吕县人永安初为梁将韦休等所虏靣缚临刄廵逺村坞令其招降乡曲道登厉声唱呼但当努力贼无所能贼遂屠戮之】隋刘行本【沛人寓居京兆之新丰以讽读为事虽衣食乏絶宴如也性刚烈有不可夺之志文帝践阼累迁黄门侍郎上尝怒一郎殿前笞之行本谏上不顾行本力阻之乃已】刘士隽【彭城人性至孝母忧哭踊絶而复苏勺饮不入口者七日既葬庐于墓者三年】刘寛【徐州人少好学觧属文性刚謇有吏干大业中为治书侍御史从幸江都令为丹阳留守于上江督运以功封泽县公拜泉州刺史】刘权【字世畧彭城丰人少有侠气重然诺后更折节好学动循法度从晋王平陈以功授开府仪同三司大业中从征吐谷浑逐北至青海伏俟城过曼头赤水置河源郡积石镇大开屯田留镇西境在边五载诸羗懐附道路无壅徴拜司农卿寻为南海太守会羣盗起豪帅愿推权为首权无异圗守之以死从父弟徳威知名于世】刘宏【字仲逺魏太常卿芳之孙少好学有行检重节概平陈之役以功封泽县公拜泉州刺史髙智慧攻州宏守城百余日救兵不至粮尽城防为贼所害】刘子翊【彭城业亭里人少好学解属文性刚謇有吏干大业中为治书侍御史从幸江都值天下大乱子翊因侍切谏忤防令为丹阳留守于上江督运为贼呉綦子所虏焬帝被杀羣贼执至临川城使告城中云帝已崩子翊反其言遂见害】唐刘徳威【彭城人归李密密降俱入朝封滕县公将兵击刘武周为所获使率本部狥地浩州得归尽上贼中虚实高祖嘉纳改彭城县公为同州刺史卒官諡曰襄徳威闺门友睦为人寛平生平所得俸禄以分宗亲无留藏】刘审礼【徳威子少丧母为祖母元所养元每疾病必亲煮药尝而进元曰儿孝通幽显吾一顾念病輙间贞观中厯左骁卫郎将父丧免比葬徒跣血流行路咨嗟叹服事继母尤谨再从皆同居合二百口内外无间言迁检校左卫大将军吐蕃宼凉州副中书令李敬元讨之为所执其子殆庶延景请入贼以赎诏殆庶弟易从省之既至而审礼卒易从昼夜哭吐蕃哀其志还父尸徒跣万里扶防以归审礼赠工部尚书諡曰僖】刘延嗣【审礼从弟为润州司马徐敬业攻润州延嗣与刺史固守俄而城防邀以降曰吾世蒙恩讵能茍生为宗族羞系江都狱敬业败转汾州刺史】刘允之【彭城人少志学永徽初以著作文馆学士与令狐徳棻阳仁卿等譔次国史并实録以劳封阳城县男终楚州刺史从子延祐擢进士补渭南尉有吏能治第一厯安南都防】刘藏器【延祐从弟高宗时为侍御史卫尉卿尉迟寳琳胁人为妾藏器劾还之寳琳私请帝止其还凡再劾再止藏器曰陛下用舍繇情法何所施乃诏可出为宋州司马卒子知柔性俭静美风仪居亲丧庐墓侧诏筑闗表之厯国子司业迁太子宾客封彭城县侯致仕】刘知几【藏器子通览羣史与兄知柔俱以善文词知名累迁鳯阁舍人兼修国史时宰相领监修知几病长官多意尚不一求罢去因为萧至忠言五不可又着史通内外四十九篇开元初迁左散骑常侍郑惟忠尝问自古文士多史才少何耶对曰史有三长才学识世罕兼之时以为笃论子六人贶餗彚秩迅逈皆著书得名贶子滋浃亦有学滋贞元中为相浃子敦儒时称刘孝子逺礼好古终起居郎】刘禹锡【字梦得彭城人工文章登贞元进士宏词二科辟淮南杜佑掌书记从入朝为监察御史以附王叔文坐贬朗州司马久之召还欲任南省郎以作都观诗语涉讥忿出为播州刺史诏下以御史中丞斐度言乃易连州又徙夔州后由和州刺史入为主客郎中集贤直学士复刺苏州以政最赐金紫徙汝同二州再迁賔客分司防昌时加检校礼部尚书卒赠户部尚书子承雍亦登进士有才藻】石雄【徐州人少为牙校敢毅善战防昌初回鹘入寇诏雄为天徳防御副使佐刘沔屯云州雄穴城夜出直乌介帐斩首万级迎公主还武寜李彦佐讨刘稹逗留以雄为晋绛行营诸军副使雄勒兵越乌岭破贼五壁雄临财亷赐与辄分士伍繇是众感发无不奋进检校兵部尚书徙镇河阳】五代梁朱珍【丰人从太祖为将善治军选士太祖初镇宣武珍为创立军制选将练兵甚有法败黄巢破秦宗权东并兖郓未尝不在战中而常勇出诸将】晋沈斌【字安时下邳人晋开运元年为祈州刺史契丹过祈州斌以州兵邀之城中无备虏将赵延夀急攻之招斌出降斌从城上骂延夀曰斌能为国而死尔不能效公所为也城防自尽】南唐刘仁赡【字守惠彭城人父金事杨行密为濠滁二州刺史以骁勇知名仁赡少通兵书事南唐为清淮军节度使镇夀州周世宗攻之百端不能下屡请出战元帅齐王景达不许愤惋成疾明年李景君臣奉表称臣仁赡独坚守子崇谏谋出降立斩之仁赡病甚其副使孙羽诈为仁赡书以降是日卒赠太师世宗徙夀州治下蔡复其军曰忠正曰吾以旌仁赡之节也】宋刘涛【字徳润彭城人周显徳初拜右谏议大夫恭帝即位迁右詹事涛性刚毅不挠素与宰相范质不协遂退居洛阳化清里杜门以书史自娯太祖素知涛履行开寳二年召赴阙以老病求退授秘书监致仕卒尝力荐薛居正以为文章器业必至台辅世称其知人】郭廷谓【字信臣彭城人幼好学工书善骑射干徳中为静江军节度使廷谓性恭谨事母以孝闻子延濬字利川廷谓卒太祖録为供奉官淳化四年李顺乱充成都十州都廵检使撃破之真宗初河朔用兵延濬驰往边城按视砦垒寻卒廷谓从子延泽字徳润博通典籍太宗诏问经史大义条对皆称防命为史馆检讨咸平中授虞部员外郎致仕】刘福【下邳人少倜傥魁岸有膂力宋初以征蜀撃贼功授虎捷都虞淳化初迁凉州观察使判雍州事卒福虽不学而御下有方畧为政简易人甚徳之】刘湜【字子正彭城人举进士拜监察御史王徳用自随州召还近臣言其有反相湜保右之为盐铁副使兼领河渠事汴水絶凿河阴新渠通漕运如故累迁龙图阁直学士知庆州】王汉忠【字希桀彭城人累官保静军节度汉忠有识畧军政肃然所部无盗】李祚【丰人亲丧庐墓侧二十七年祥符中特诏旌表】刘顔【字子望彭城人少孤好古学不专章句举进士第以试秘书省校书郎知龙兴县后授徐州文学居乡里敎授数十百人采汉唐奏议为辅弼名对冯元等上其书除任城主簿李廸知兖州青州皆辟为从事卒所着有儒术通要经济枢言石介见其书叹曰恨不在弟子之列】晁逈【字明逺彭城人举进士擢右正言献咸平新书五十篇理枢一篇使契丹还奏北庭记朝廷诏令多出逈手迁礼部尚书】李若谷【字子渊丰人举进士补长社县尉厯知河南府进尚书拜参知政事以太子少傅致仕卒若谷性资端重在政府论议常近寛厚治民多智虑恺悌爱人其去多见思】李淑【字献臣若谷子真宗时赐进士及第为秘书郎厯官龙图阁学士知河中府卒淑警慧过人博习诸书详练典故凡有沿革帝多谘访制作诰命为时所称】郑仅【字彦能彭城人第进士为大明司户参军文彦博以为材奏改司法迁冦氏令盗不入境改知寜州时诸路争进讨奏捷仅独保境冦亦不犯后以通议大夫卒】顔太初【字醇之彭城人顔子四十七世孙博学有隽才慷慨好义天圣中亳州卫真令黎徳润为吏诬搆死太初以诗发其寃览者壮之蔡齐孔道辅上其所为诗召试中书官南京国子监説书著书号沫南子有集十卷淳曜聨英共二十卷】李夀朋【字延老淑子庆厯初与弟复圭同试学士院赐进士厯知鳯翔府沧州司马光出使荐其能进户部盐鐡副使复圭字审言通判澶州后以集贤殿修撰知荆南卒复圭临事敏决称健吏与人交不以利害避】陈师道【字无己彭城人少好学以文谒曾巩一见竒之留受叶熈宁中王氏经学盛行师道心非其説遂絶意进取元祐初苏轼傅尧俞孙觉荐其文行起为徐州教授又用梁焘荐为太学博士家素贫或经日不炊妻子愠见弗恤也久之为秘书省正字师道安贫乐道于诸经尤诗礼为文精深雅奥作诗学黄庭坚初游京师逾年未尝一至贵人之门与赵挺之友婿素恶其人适预郊祀行礼寒甚衣无绵妻就假于挺之家却去不肯服遂以寒疾死】刘庠【字希道顔之子中进士第英宗求直言庠上书论时事除监察御史里行帝不豫储嗣未正庠疏颍王长且贤宜使日侍禁中神宗立迁右司谏奉使契丹故事两国忌日不相避契丹张宴白沟日当英宗祥祭庠丐免契丹义而聼之知开封府王安石欲见之竟不往奏论新法神宗谕之曰奈何不与大臣协心济治庠曰臣知事陛下不敢附安石元祐初厯知渭州卒庠有吏能淹通厯代史】彭程【徐州人四世同居诏旌表门闾】赵立【徐州张益村人以勇敢隶兵籍靖康初金人大入盗贼羣起立数有战功为武卫都虞建炎三年金人攻徐王复拒守命立督战中六矢战益厉复酌酒挥涕劳之城防复与其家皆死立巷战夺门以出金人击之死夜半得徴雨而苏乃杀守者入城求复尸瘗之金人北还立率残兵邀击军声复振遂复徐州金围楚州诏以立守立遣壮士焚其梯登磴道以观飞炮中其首而絶立为人木疆忠义出天性讣闻赠奉国节度使开府仪同三司諡忠烈】宋汝为【字师禹丰人靖康初金人犯京师阖门遇害汝为思报国家及父兄之讐建炎中陈边事高宗嘉纳补修武郎假武功大夫使金完顔宗弼刦而夺之一无惧色濒死数四绍兴中作恢复方畧献于朝遂上丞相书秦桧将械送金人汝为变姓名为赵复徒步入蜀死汝为倜傥尚气节博物洽闻有忠嘉集行世】魏胜【字彦威宿迁人多智勇善骑射金人南侵胜聚义士三百渡淮取涟水军遂取海州屡败金兵奏功授阁门祗兼山东路忠义军都统胜善用大刀能左右射旗掲曰山东魏胜金人望见即退走隆兴二年知楚州时和议未决金兵乘其懈侵边胜拒于淮阳力战矢尽救不至中箭坠马死事闻赠保寜军节度使諡忠壮】金曹珪【徐州人大定四年州人江志作乱珪子弼在贼党中珪谋诛志并弼杀之尚书省议当补二官杂班叙诏曰珪心为国大义灭亲自古用之罕闻也更进一官正班】刘全【彭城人率乡隣数百避兵沫沟推为砦主北兵至徐尽俘其老幼全父亦在中北兵质之以招全全缚其人送徐州因窃其父以归徐帅益都嘉其忠承制以为招信校尉遥领彭城县尉后遇国用安忿其不附己见杀】元彻尔【珠济逹曾祖塔齐以功封徐邳二州因家于徐世祖时僧哥为相恣横无状彻尔具陈奸贪误国害民状帝怒批其颊辩愈力帝大悟籍僧哥家累迁中书平章政事进封武宁侯　彻尔旧作彻里扬珠济达旧作燕只吉台氏塔齐旧作大赤僧哥旧作桑哥今俱改正】曹伯啓【字士开砀山人延祐元年迁刑部侍郎大同宣慰使巴哈喇卜丹运岭粮嵗数万石累赃钜万朝廷遣使督徴前后受赂皆为之游言伯啓往其人已死谕其子弟条所赂之数官为徴之归钞五百余万缗拜集贤学士引年归伯啓性庄肃奉身清约所奬借名士尤多巴哈喇卜丹旧作　法忽鲁丁扑今改正】杜佑【邳州人河南行省署为三义水马站提领父成病于家佑忽心惊举体沾污弃职归父病始二日遂祷神求代且尝粪以騐疾父卒庐墓尽哀有驯兎之瑞】呉希曾【睢寜人父卒葬日大雨希曾跪柩前炷艾燃腕火炽雨止既葬结庐于墓左县上状旌之】史彦斌【邳州人嗜学有孝行至正十四年河滥金乡鱼台坟墓多壊彦斌母卒虑有后患乃为厚棺刻铭曰邳州河店史彦斌母柩仍以四铁环钉其上然后葬明年墓果为水所漂彦斌缚草为人置水中仰天呼曰母棺被水不知其处愿天矜怜哀子之心假此刍灵指示母棺言讫泣涕乘舟随草人所之行三百余里草人止桑林中视之母柩在焉载归复葬之】明傅友徳【其先宿州人后徙砀山太祖至小孤山友徳率众降帝竒之用为将从击陈友谅于鄱阳湖破元将珠展于安丰洪武三年封颍川侯充征虏前将军伐蜀功为诸将第一讨云南蛮地悉平进封颍国公友徳喑哑跳荡身胃百死自偏将至大将每战必先士卒虽被创战益力以故所至立功帝屡敕奨劳珠展旧作竹贞今改正】薛显【萧县人赵均用据徐州以显守泗州均用死以泗州来降授指挥从征伐与常遇春攻湖州显率舟师奋击遇春曰今日之战将军功遇春弗如也从徐达取中原太祖谕诸将谓薛勇畧冠军可当一百洪武三年封永城侯】高逊志【字士敏萧县人元末侨寓嘉兴受业于贡师泰周伯琦郑元祐为文醇雅成一家言洪武初徴修元史厯官侍讲学士靖难后抗节遯迹卒鴈簜山中】朱守仁【字元夫徐州人洪武二年徴为工部侍郎寻以餽饷不继谪苍梧知县进知容州高唐州皆有善政知楚雄府九年境内大治拜太仆卿首请立草塲于江北滁州等处牧放马匹马大蕃息马政之修自守仁始】蔡楫【沛县人洪武中由举人为嘉兴知县出滞囚二百余人防置二碑识列善恶民多改行擢御史董伐材江西屡疏小民疾苦出为浙江按察佥事寛猛得中】李英【邳州人家贫力作以养母母病尝其粪甜大忧惧母果不起庐墓三载洪武中旌表】黄政【砀山人为县吏洪武中以直言称防擢右佥都御史弹劾不避权贵忤防黜为英山吏金山冦起召还复职即日募兵渡江讨平之陞左佥都御史往征云南凯还至普安为苗贼袭害子琰溃围出偕援兵转战三十里挺立而死土人为立黄将军庙祀之】刘荣【宿迁人初冐父名江从徐达战灰山为总旗给事燕邸姿貌丰伟骁勇多智畧王深器之授密云卫百户从起兵为前锋屡立战功充縂兵官镇辽东馁数宼海上江尽覆之自是倭不敢入召封广寜伯始更名荣复之镇卒荣为将当为军前无坚阵驭将有纪律恩信严明诸欵塞者抚缉备至赠侯諡忠武】山云【徐州人父清从太祖为燕山左卫百户从靖难师擢都督佥事云貌魁梧多智畧袭金吾左卫指挥使数从出塞先登却敌宣徳中柳庆蛮韦朝烈等掠桂林诸县云佩征蛮将军印往镇讨朝烈破之先后大战十余斩首万余猺獞屏迹进都督同知云谋勇鸷发而端洁不茍取公赏罚严号令与士卒同甘苦临机应变战无不捷卒赠懐逺伯諡襄毅】权谨【字仲文徐州人十嵗丧父即哀毁奉母至孝永乐四年以荐授乐安知县迁光禄署丞以省侍归母年九十而终躬负土封树庐墓三年致泉涌兎驯之异仁宗命赴闗拜文华殿大学士寻改通政右参议致仕孙宇父母卒皆庐墓成化中旌表】章文友【徐州卫人事二亲至孝及殁庐墓侧寝苫枕块者十年宣徳中旌表】王豫【字徳立徐州人由国子生厯官良乡县令户部主事有声亲殁庐墓羣鹊来巢正统中旌表】岑义【邳州人母目盲日防之而愈每问安亲侧必拜跪既卒庐墓有甘露降于树景泰中旌表】张宾【宿迁人自其逺祖荣以来几祭祀燕享嫁娶丧葬悉着家范至賔阅八世同居内外二百余口无间言成化中旌为义门】杨志学【字逊夫徐州人治进士以户部郎中督饷宣府有能声嘉靖十年抚寜夏饬边傋败济农屡进刑部尚书疏谏南廵不聼致仕志学练时务所施皆得其宜为时能臣　卒赠太子太保諡康惠　济农旧作吉囊今改正】朱用之【睢寜人正徳中薛寇刘六等防城用之倡义率众力战被执不屈遂遇害】杨守谦【享允亨志学子嘉靖进士厯陜西副使改督学政有声廵抚山西延绥大兴屯田定军士赏格多报许迁抚保定谙逹入冦率师倍道入援进兵部右侍郎协同仇鸾提督内外诸军事鸾徘徊观望守谦孤军无继不敢战防退下狱戮于市守谦性坦易守官廉驭下多恩意及死将士无不流涕隆庆初赠兵部尚书諡恪愍】万夀祺【字年少徐州人早有令誉崇祯三年举于乡善书及画为人所高风亮节逺近推仰之有隰田内景诸集】王基贞【萧县人工书善骑射尤善火攻法崇祯中流防薄城基贞分守南隅贼有攀堞而上者輙手刃之翼日风霾大作城防基贞犹率众巷战力竭死之】呉汝琦【徐州人授归徳兵备道佥事崇祯十五年流防至殉难于归徳本朝乾隆四十一年】
　　【赐諡节愍】邵宗元【砀山人授保定同知有治行崇祯十七年摄府事闯贼至真定游撃谢嘉福迎贼投书诱降手裂之贼欲夺其印不与被断指而死　本朝乾隆四十一年】
　　【赐諡忠烈】欧阳复【萧县人武功卫指挥使崇祯末流寇躏徐与战被执不屈死　本朝乾隆四十一百赐諡节愍】滕九苌【徐州人以顺天府卫经厯家居崇祯十三年流防扰徐被执不屈为贼所杀　本朝乾隆四十一年赐入忠义祠】王明徳【徐州人太平训导崇祯末流防入城偕其妻赴泮水死　本朝乾隆四十一年赐入忠义祠】任如龙【萧县人父之豪为蘓州府训导晚而里居如龙性刚介崇祯中流贼入萧执之豪及其妻如龙奋身捍之大呼曰宁杀　毋伤我父母贼遂杀如龙而舍其亲事闻诏旌　明年袁冦防城之豪亦死　本朝乾隆四十一年赐入忠义祠】王养心【徐州生员甲申闻变痛哭絶粒七日不死乃闭户自经本朝乾隆四十一年】王台辅【字赞化邳】【州人崇祯末复遣宦官出镇台辅以监生草疏将极谏甫入都而都城防痛哭南还福王立东平伯刘泽清御史王爕大宴于睢宁台辅衰经直入责之及南京覆大呼列皇帝北靣再拜自缢死　本朝乾隆四十一年】
　　【赐入忠义祠旧志台辅自缢俄有僧过之持麻鞭指其尸曰比常事也恶有矜张后有渡河来者言石楼
　　寺一僧缢死麻鞭在其侧】
　　本朝韩尚亮【字继川徐州人勇力善骑射明末盗起尝纠义勇破贼保全乡里顺治初从平闽有功为副将烧敌桃花岭阵袭将军寨擒其王九年郑成功围漳州城内絶粮食皮纸都尽至食死人凡九月援兵至围始解以监守功署总兵康熙初授福建水师左路提督卒官贫防不能殓】吕尔占【睢宁人由嵗贡授蒙城导导未及赴任顺治十年胶贼防城尔占奋勇大呼夺刀杀贼贼怒攒刀刺之身中数创骂不絶口而死】仝翘【睢宁人顺治十年胶防防城众各骜避翘祖母邱氏年老翘与妻张氏扶掖而行贼突至将杀邱翘夫妇环抱以身捍刃贼怒杀邱并及翘欲逼张氏去张大骂投井死】邱园卜【字枚先睢寜人顺治辛丑进士知贵州平逺州事有土苗构衅喧噪攻城园卜率家僮驰入其巢谕以利害遂解散迁工部郎中提学湖广以得士称】蔡士英【字伯彦宿迁人顺治间任副都御史廵抚山西勦平土防迁漕运縂督剔厘积弊不遗余力请蠲额缺丁银及未完逋赋七省赖之康熈初致仕卒】徐用锡【字坛长宿迁人工诗文湛经术康熈己丑进士选翰林院庶吉士官至侍讲卒】李卫【字又珍丰县人由兵部武选司员外郎雍正元年授云南驿盐道清理夙弊时有鲁魁山苗众抄掠为患亲统兵勦抚三月奏防巡抚浙江鋭意兴革纲纪肃然寻晋总督管理江苏七府五州督捕事前此所未有也加太子太保縂督直乾隆三年以病乞归卒諡敏达入祀贤良祠】
　　流寓汉张良【韩人与客狙击秦皇帝博浪沙中乃更姓名亡匿下邳步逰圮上遇老父授书居下邳为任侠后十年陈涉等起良聚少年百余人遇沛公畧地下邳遂属焉】江革【临淄人遭乱负母逃难转客下邳穷贫祼跣行佣以供母便身之物莫不毕给建武末同母归乡里】范冉【外黄人桓帝时议者欲以为侍御史因遁身逃命于梁沛之间徒行敝服卖卜于市遭党人禁锢十余年及党禁解为三府所辟】申屠蟠【外黄人范滂等非讦朝政蟠叹曰昔战国处士横议卒有伉儒烧书之祸今之谓矣乃絶迹于梁砀之间因树为屋自同佣人】华佗【沛国谯人游学徐土兼通数经沛相陈珪举孝亷太尉黄琬辟皆不就晓养性之术时人以为仙又精方药广陵呉普彭城樊阿皆从佗学依凖佗治法多所全济】晋卞壶【寃句人遭夲州倾覆东依妻兄徐州刺史裴盾】宋范纯礼【呉县人崇寜中贬静江军节度副使徐州安置】金张邦宪【字正叔秦州人登正大中进士第为永固令天兴二年避兵徐州卓翼率兵至城邦宪被执将驱之北邦宪骂曰我进士也误防朝廷用为邑长可从汝曹反耶遂遇害】
　　列女汉王陵母【沛人陵以兵属汉项羽取陵母置军中陵使至则东乡坐陵母欲以招陵陵母既私送使者泣曰为老妾语陵谨事汉王汉王长者也无以老妾故持二心妾以死送使者遂伏劔而死】萧何妻【沛人高后封何夫人同为酂侯】严延年母【下邳人延年为河南守母从东海来适见报囚因责延年多刑杀立威延年顿首谢自御归府母毕正腊谓延年天道神明人不可独杀我不意当老见壮子被戮也行矣去女东归埽除墓地耳后嵗余果败东海莫不贤知其母延年兄弟丑子皆有吏才至大官东海号曰万石严妪】南北朝宋孙棘妻许氏【彭城人孙棘兄弟争死许寄语属棘君当门户岂可委罪小郎且大家临亡以小郎属君竟未妻娶家道不立君已有二儿死复何恨】刘秉妻萧氏【萧思话女常惧秉祸败每谓曰君富贵已足故应为儿女讦】梁刘孝绰妹【三妹一适琅琊王叔英一适呉郡张嵊一适东海徐悱并有才学悱妻文尤清拔所谓刘三娘者也悱为晋安郡卒丧还建邺妻为祭文辞甚凄怆悱父勉夲欲为哀辞及见此文乃为阁笔】魏封卓妻刘氏【彭城人成婚一夕卓即赴官后以事伏法刘氏在家忽梦卓死哀泣不止经旬凶闻果至遂愤叹而死高允为之诗】唐王孝女【字和子徐州人元和中父兄皆防秋屯泾州吐蕃防边并战死和子年十七单身披髪徒跣缞裳抵泾屯日丐贷防二丧还葬于乡植松栢剪髪壊容庐墓所】金莫氏女【丰县人年十八值兵乱盗突入其家女投井死其妹年十六亦同死焉】元匡才妻高氏【才为邳束元帅与百家奴守邳徐守叛攻城防之氏被执大骂不絶贼怒斫仆地未絶而苏后百家奴破贼分产舁之以旌其节名曰夫人荘】刘平妻胡氏【丰县人至正间平挈胡及二子戍枣阳宿沙河岸旁夜半虎突至攫平胡觉持虎足掣刀刺虎呼其夫犹生扶伤携防至枣阳堡诉于戍长军中皆服其勇烈】明段二妻谢氏【徐州人元末兵乱舅姑夫俱亡乃依父家守节年八十七卒洪武中旌】居瀚妻孟氏【徐州人年二十余夫卧疾久许与同死及夫卒氏视殓毕遂自缢死】李刚妻魏氏【徐州人年二十余夫亡无子誓死不二一室萧然不蔽风雨缉纺自给垂四十年卒】髙防妻樊氏【宿迁人年二十夫死抚遗腹子守节终身治中旌表】徐雪梅【睢寜人州判徐仪女正徳中流宼乱女年十五为贼所获欲污之大骂不从遂见杀同时有严氏名鋭见年十七亦以不辱死】刘卿妻张氏【砀山人正徳中流贼防城氏为所掠欲污之大骂不从贼怒磔杀之同时死节者有马鼐妻武氏赵鐡妻陈氏】展濬妻索氏【邳州人年十九夫病剧氏知必不起先自缢嘉靖中旌表】何湖妻纵氏【萧县人崇祯中流贼防萧氏携幼子避贼遇诸巷触石死次子何贷誓报母仇弱冠从军血战防城死之邑人为作双烈传时同县任国寳妻戴氏扶姑避难至鳯山岭被执不屈死又二陈氏姊适黄廷諌妹适刘希贤姊被掠骂贼死妹亦赴火自焚又丰县史一起妻王氏城防时携女出避与贼遇母女俱投河死】
　　本朝张体义妻谢氏【铜山人夫亡遗腹子复夭葬夫毕投缳死同邑钟玉妻王氏李硕妻苗氏时昭妻江氏李子迁妻薛氏李助妻朱氏周维藩妻高氏刘自坦妻李氏丁鋭妻杜氏王进礼妻高氏俱夫亡身殉康熈年　旌又袁度妻董氏韩元皓妻杜氏赵溥妻王氏韩宏大妻王氏韩文妻王氏周宗周妻朱氏许鸿恩妻苏氏杨国栋妻郑氏张大成妻辛氏张恒妻黄氏袁鉴妻朱氏刘鼎妾许氏彭昆妻杨氏李彬妻房氏张广琦妻刘氏呉宜妻岳氏李清理妻杜氏段如璜妻薛氏蒋惟清妻呉氏张大智妻李氏呉光祚妻陈氏孙世瓒妻王氏李九经妻官氏刘王章妻林氏刘士懿妻赵氏陈汝梅妻李氏孙志缙妻汪氏周钦妻张氏耿永妻王氏魏芳妻刘氏张岐妻李氏柴君临妻乔氏刘佩妻燕氏姜调剂妻朱氏张纶妻权氏赵云锦妻黄氏冯淳妻杨氏冯溥继妻王氏张彦珍妻夏氏刘子万妻陈氏徐体忠妻许氏李文烱妻丁氏咎如珍妻呉氏俱夫亡守节抚孤成立乾隆年间旌表】朱道光妻梁氏【萧县人顺治间道光殉流冦难氏年二十断髪矢志纺絍为生抚孤成立康熙十八年　旌表又同邑朱鹏翤妻章氏呉基豫妻任氏朱灏妻李氏张濓妻徐氏俱夫亡守节雍正年　旌又朱勇妻杨氏李竤妻孟氏任汤卿妻纵氏任国镠妻岳氏张应龙继妻吕氏朱观澜妻祁氏岳重亲妻武氏蒋峒妻任氏侯允仲妻周氏许九公妻刘氏李枝茂妻黄氏王玉纬妻任氏纵毓亘妻列氏徐煊妻王氏路仁野妻黄氏呉克寛妻李氏贞女王氏俱于乾隆年间　旌表】汪钊妻曹氏【砀山人年二十夫亡纺绩抚孤事翁姑以孝闻同邑于唐妻王氏陈啓光妻李氏刘天木妻冯氏李东妻邹氏张世则妻刘氏王四美妻萧氏窦正己妻戚氏周之楷妻吕氏汪铣妻冯氏商啓妻刘氏单徳宏妻张氏俱夫亡身殉康熈年　旌又纪鼎耀妻汪氏厐犹龙妻臧氏汪在沺妻张氏黄瑞璋妻汪氏俱夫亡守节雍正年　旌又王之彬妻李氏陈嵋妻孙氏张维则妻李氏李济舟妻徐氏唐宏远妻李氏徐钥妻呉氏徐法辂妻贾氏范徳谦妻邵氏贞女秦氏俱于乾隆年间　旌表】尹襄妻鹿氏【丰县人顺治五年榆园贼入室逼之氏延颈就刃骂贼死同邑张徳修妻齐氏仇世芳妻李氏党鸣玺妻萧氏袁恒妻孟氏蒋賔王妾邵氏张逢时妻李氏孙汝翼妻张氏卜丕勋妻孔氏渠洙妻李氏刘振镕妻侯氏袁钰妻孙氏王萃妻谢氏刘桂妻王氏金荷生妻程氏董椿妻赵氏刘在谋妻薛氏俱夫亡身殉康熈年　旌又刘吉士妻聂氏刘永序妻葛氏孙锡留妻刘氏刘栋妻丁氏曹擢妻张氏曹昌泰妻苏氏俱于乾隆年间　旌表】蔡芳表妻张氏【沛县人夫亡营葬毕投缳死同邑郝修妻封氏夫亡身殉并于康熈年　旌又张悦三妻亷氏陈仪妻孟氏张奕认妻某氏王玉衡妻祁氏俱苦志守节雍正年　旌又王永茂妻郝氏郝倬妻朱氏燕瑞妻朱氏朱奕閟妻柴氏张文林妻曹氏魏天初妻王氏王畧妻郑氏卓开禄妻丁氏俞宗准妻朱氏闫城妻蔡氏顾纯继妻叶氏张现妻王氏韩禐妻叶氏郝英才妻孟氏魏文锦妻李氏徐礼妻史氏李成杭妻石氏俱以苦节于乾隆年间　旌表】夏来鳯妻戴氏【邳州人明崇祯六年来鳯奉檄侦冦遇害氏矢志不二后奉姑避防走至河干防骑突至姑涉水贼发矢连射氏以身蔽姑臂中三矢苦节十六年同邑周文桂妻薛氏夫死家贫氐纺绩养姑抚孤成立又王在丰妻龚氏高华宗妻张氏黄瓌妻陈氏郑瑞妻宋氏俱夫亡身殉康熈年　旌又宋镒美妻潘氏胡文英妻熊氏白其音妻戴氏华文祥继妻王氏华宫秀妻刘氏华宫美妻王氏衡士基妻董氏衡士鉴妻曹氏冯祖眷妻丁氏张龙黻妻展氏李大方继妻高氏许维安妻崔氏娄士强继妻林氏葛天宜妻呉氏葛天振妻邵氏王绘章妻周氏俱夫亡守节雍正年旌又王子伟妻冯氏戴济源妻张氏薛挺秀妻花氏周麟妻薛氏周世翰妻贺氏周纶妻张氏杨】
　　【兆翀妻朱氏姚暟妻朱氏韩炎妻汤氏郭之瑾妻王氏汤聘尹妻王氏周嵋妻杨氏王文作妻宋氏王相升妻李氏沙岱继妻桑氏孟兴统妻韩氏周绎妻陈氏姚廷妻高氏杨霖妻沙氏许有孙妻周氏黄宗圣妻冯氏刘防妻张氏王之琦妻陈氏王可钦妻冯氏孙其和妻张氏刘永锡妻丁氏冯汝钦妻陈氏宋荣祖妻潘氏许璧孙妻周氏袁秀妻陈氏金檠妻董氏许为科妻王氏华尧彩妻潘氏俱乾隆年间　旌表】施灏妻叶氏【宿迁人顺治五年榆园贼突至执氏翁欲杀之氏绐贼有金覆井侧因诣井上投井中大骂贼下巨石击死之翁得免康熙年　旌同邑周玉妻沙氏为河兵所逼不从死又陆奋鸣妻高氏蔡瑚妻程氏朱缓妻程氏俱夫亡守节雍正年　旌又邹麟趾妻臧氏苏琅妻朱氏叶亦高妻李氏徐炘妻许氏陈景运妻陆氏曹敏妻蔡氏高防鸣妻呉氏高鹄鸣妻臧氏张从谊妻齐氏李标妻沈氏张琈妻陈氏陈懐京妻王氏韩曦妻倪氏华良玠妻周氏蔡若松妻朱氏孙逺柔妻陈氏蔡璠妻陆氏蒋鳯诏妻赵氏张大受妻施氏高□志妻徐氏蔡良构妻李氏呉曦妻姜氏罗钫妻臧氏陆爕妻王氏俱以苦节乾隆年间　旌表】王所相妻周氏【睢寜人顺治十年胶寇防城执氏欲汚之氏大骂被杀同邑金铇妻某氏以夫战死自缢朱锦妻杨氏朱钟妻汪氏俱不辱投水死又李滋妻房氏夫亡守节并于康熙年　旌又邱园进妻汤氏邱园枚妻张氏王世臣妻夏氏卓建妻王氏谢超妻邱氏俱夫亡守节雍正年　旌又邱云鼎妻刘氏邱峋妻朱氏郑绍恩妻靳氏杨文进妻魏氏胡璿妻郭氏仝淇洙妻王氏李瓒妻仝氏仝之郊妻王氏邱梦鳌妻王氏赵廷璵妻余氏陈霞妻吕氏吕永秀妻胡氏呉应昌妻孙氏王云上妻衡氏王荣祚妻陈氏王云超妻髙氏周山高妻高氏张鸿宗妻路氏刘质澯妻朱氏王承谟妻全氏沙恕妻朱氏周镜妻仝氏王朱妻仝氏朱培坚妻王氏陈广恵妻刘氏王如曾妻周氏徐正己妻周氏邱峒妾王氏刘克信妻薛氏袁钟妻朱氏邱云枢妻金氏赵成登妻邱氏朱学沂妻王氏朱学仕妻胡氏朱学泗妻佟氏程文度妻谢氏仝铮妻胡氏沈镐妻王氏陈广会妻刘氏汤承祖妻王氏邱云观妻朱氏王存道妻夏氏王光祖妻陈氏秦玮妻张氏俱乾隆年间　旌表】刘氏女【丰县人许字季之梅之梅避乱不归姑寄语刘氏令女改适女不从竞往归季操作昼夜不怠奉姑十余年闻夫已死姑殁女号泣曰可矣结帯自经死又沛县魏氏女于野采樵邻人孟某逼奸女以死拒是日自缢又睢寜胡氏女朱氏女胶防防城被执俱不辱投水死又萧县陈氏女许字朱某黄氏女许字郝某砀山欧阳氏女许字王某丰县顾氏女许字李镒张氏女许字高华宗胡氏女许字陈肇祥张氏女许字胡钦殷氏女许字陈国玺潘氏许字张延杨氏女许字沙上兰又邳州王氏女许字陈天琚人宿迁王氏女许字马大逹王氏女许字马京龙高氏女许字臧高飞皆未婚闻讣自尽俱康熈雍正年间　旌表】
　　仙释商彭祖【虞翻曰名剪彭姓封于大彭神仙传云彭祖讳锽帝颛顼之孙殷末年已七百六十七嵗而不衰老遂往流沙之西系本作籛铿】周蜎子【名渊楚人老子弟子师古曰蜎姓也艺文志道家蜎子十三篇】琴高【居香城泗水中善鼓琴行彭蜎之术浮防梁砀间二百余年后入砀水取龙子乘赤鲤出入】鹖冠子【楚人居深山以鹖鸟羽为冠艺文志道家鹖冠子一篇】长卢子【楚人艺交志道家长卢子九篇】秦圮上老人【张良匿下邳尝步逰下邳圯上有一老父衣褐至良所直堕其履圯下顾谓良曰孺子下取履取履进父曰后五日平明与我期此五日平明良往父已先在怒曰与老人期后何也去后五日早会五日鸡鸣往父又先在复怒去五日良夜半往父喜出一编书曰读是则为王者师后十年兴十三年孺子见济北谷城山下黄石即我已遂去不见视其书乃太公兵法后十三年良从高帝过济北果得谷城山下黄石取祠之】晋王元甫【沛人学道于赤城霍山服青精石饭得吞日精外景之法内见五脏晋永和元年正月乗云驾龙白日升举往来溪谷为中岳真人】南北朝宋彭宗【彭城人年二十服叶于杜冲乃栖真味道精贯天人尝从师采药忽堕谷中又为蛇啮曽无愠色冲乃授丹经五千文宗寳而修之洞畅幽漠能三昼夜为一息或一年不动人以为死及起顔色愈鲜山中毒蛇猛兽见之皆驯伏后为太清真人】元洞真子【姓邱壮年学道曾游砀山建聚仙宫后游京师赐号寳岩太师延祐中故旧防茶讫托以他往告别次早人见其向西去弟子啓户视之已羽化矣】王桂【与道士共上砀山言此有丹砂可得数万斤长吏知而封之砂飞出如火乃聴桂取马邑令章君明亦得神砂飞雪之术服之与桂俱仙去】
　　土产铁【汉书地理志彭城沛有铁官唐书地理志彭城有秋邱铁冶宋史地理志彭城利国监主铁冶明一统志铁盘马山出】绫绢【禹贡徐州厥篚元纎缟唐书地理志徐州贡双丝绫绢绵防布】石【汉书地理志砀山出文石唐书地理志徐州贡刀错紫石】五色土【禹贡徐州厥贡惟土五色元和郡县志州贡五色土各一斗太平寰宇纪土赭山出】石炭【明一统志白土镇出宋苏轼为守日取以治铁犀利非常】药【明一统志有大防沙参何首乌威灵仙芫花州县俱出】
  </div>
  <div class="pagination">
   <a href="大清一统志_page43.html">
    上一页
   </a>
   <span>
    ...
   </span>
   <a href="大清一统志_page39.html">
    39
   </a>
   <a href="大清一统志_page40.html">
    40
   </a>
   <a href="大清一统志_page41.html">
    41
   </a>
   <a href="大清一统志_page42.html">
    42
   </a>
   <a href="大清一统志_page43.html">
    43
   </a>
   <span class="current-page">
    44
   </span>
   <a href="大清一统志_page45.html">
    45
   </a>
   <a href="大清一统志_page46.html">
    46
   </a>
   <a href="大清一统志_page47.html">
    47
   </a>
   <a href="大清一统志_page48.html">
    48
   </a>
   <a href="大清一统志_page49.html">
    49
   </a>
   <span>
    ...
   </span>
   <a href="大清一统志_page45.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
