<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 57 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 57 页/共 202 页
  </h1>
  <div class="content">
   钦定大清一统志卷一百
&lt;史部,地理类,总志之属,大清一统志,蒲州府图&gt;
&lt;史部,地理类,总志之属,大清一统志,蒲州府图&gt;
&lt;史部,地理类,总志之属,大清一统志,蒲州府表&gt;
&lt;史部,地理类,总志之属,大清一统志,蒲州府表&gt;
　　钦定四库全书
　　钦定大清一统志卷一百一



　　分野天文觜参分野实沈之次
　　建置沿革禹贡冀州之域春秋属晋战国属魏秦为河东郡地汉魏因之晋永和十年符秦始置秦州咸安元年改雍州太元二十一年姚秦改置并冀二州义熙十三年还属晋置并州及河东郡俱治蒲坂县元熙元年陷于赫连勃勃后魏神防元年改置雍州延和元年又改秦州太和中州罢东魏天平初复置后周明帝二年改置蒲州隋开皇初郡废大业三年州废复置河东郡治河东县唐武徳元年于桑泉县改置蒲州二年置总管府三年移州来治九年府罢开元八年改为河中府兼置中都是年罢都复为州天宝元年改为河东郡乾元元年复为蒲州三年复曰河东府置节度使属河东道【唐书方镇表至徳元载置河中防御守捉蒲闗使二载升为河中节度兼蒲闗防御使乾元元年兼河中尹耀徳军使广徳二年废河中节度置河中五州都团练观察使兴元元年复置河中节度使贞元十五年罢河中节度置河中防御观察使十六年复置河中节度使元和十四年罢河中节度置河中都防御观察使十五年复置河中节度使　按旧唐书地理志上元二年复置中都元和三年复为河中府而李吉甫元和郡县志及新唐书地理志皆不载】光启元年曰防国军节度五代因之宋仍曰河中府河东郡防国军节度属永兴路金天会六年降为蒲州天徳元年升为河中府仍防国军节度大定五年置陜西元帅府属河东南路元仍为河中府属晋宁路明洪武二年复曰蒲州省河东县入焉属平阳府
　　本国因之属山西省雍正二年升为直州六年升为蒲州府领县六
　　永济县【附郭东西距四十五里南北距一百三十里东至临晋县界四十里西至陜西同州朝邑县界五里南至陜西潼闗防界六十里北至临晋县界七十里东南至解州芮城县界一百十五里西南至陜西华阴县治八十里东北至临都县治七十里西北至临晋县界六十里古虞舜都战国魏蒲坂邑汉置蒲反县后汉曰蒲坂属河东郡三国魏及晋末为河东郡治后魏后周皆因之隋开皇初属蒲州十六年析置河东县大业初省蒲坂入河东仍为河东郡至唐武徳元年罢郡属蒲州三年为蒲州治开元八年为河中府治五代及宋金元皆因之明洪武二年省入蒲州　本朝雍正六年复置县曰永济为蒲州府治】临晋县【在府东北七十里东西距五十五里南北距七十里东至猗氏县界二十里西至陜西同州府郃阳县界四十里南至虞乡县界三十里北至荣河县界四十里东南至虞乡县治六十里西南至永济县界二十里东北至万泉县界六十里西北至荣河县界三十里春秋晋解梁邑汉置解县属河东郡后汉魏晋因之后魏太和十一年改曰北解县后周省隋开皇十六年改置桑泉县属蒲州大业初属河东郡唐武徳元年于县置蒲州三年移州治河东以县属之天宝十三载更曰临晋属河中府五代宋金元皆因之明属蒲州　本朝雍正六年属蒲州府】虞乡县【在府东六十里东西距五十里南北距七十五里东至解州界二十里西至永济县界二十五里南至解州苪城县界三十里北至临晋县界四十五里东南至解州界三十五里西南至永济县界三十五里东北至猗氏县界四十五里西北至临晋县界四十里汉解县地后魏太和十一年分置南解县属河东郡后周武成二年废南解别置绥化县保定元年改曰虞乡仍属河东郡隋大业九年徙废唐武徳元年复改置虞乡县属蒲州开元九年属河中府五代宋金因之元至元三年省本朝雍正八年复置属蒲州府】猗氏县【在府东北一百十里东西距四十里南北距六十里东至解州安邑县界二十里西至临晋县界二十里南至解州界三十里北至万泉县界三十里东南至安邑县界三十里西南至临晋县界四十里东北至万泉县界五十里西北至临晋县界二十里本周郇国春秋晋郇瑕氏之地汉置猗氏县属河东郡后汉魏晋因之后魏太和十一年分置北猗氏县属北乡郡西魏恭帝二年改为桑泉后周明帝复曰猗氏属汾阴郡隋属河东郡唐属河中府五代宋金元因之明属蒲州　本朝雍正六年属蒲州府】万泉县【在府东北一百六十里东西距八十里南北距五十里东至绛州稷山县界五十里西至荣河县界三十里南至猗氏县界三十里北至绛州河津县界二十里东南至解州安邑县界三十里西南至临晋县界三十里东北至稷山县界三十里西北至河津县界二十五里汉汾阴县地唐武徳三年置万泉县属泰州贞观十七年属绛州大顺二年改属河中府五代及宋因之金贞祐三年改属荣州元至元三年省入猗氏十五年复置仍属河中府明属蒲州　本朝雍正六年属蒲州府】荣河县【在府北少东一百二十里东西距四十里南北距八十里东至万泉县界四十里西至陜西同州府韩城县界二里南至临晋县界三十五里北至绛州河津县界五十里东南至临晋县治六十里西南至陕西同州府朝邑县界百二十里东北至绛州河津县界七十里西北至韩城县治三十里战国魏汾阴邑汉置汾隂县属河东郡后汉魏晋因之刘渊时省入蒲坂后魏太和十一年复置兼置北乡郡后周武帝改置汾隂郡隋开皇三年郡废属蒲州大业三年仍属河东郡义宁元年复置汾阴郡唐武徳元年改郡曰泰州二年移州治龙门以县属之贞观十七年州废属蒲州开元九年属河中府十年改曰寳鼎五代因之宋大中祥符四年改曰荣河置庆成军熙宁元年军废县属河中府金贞祐三年于县置荥州元初州废仍属河中府明属蒲州　本朝雍正六年属蒲州府】
　　形势黄河北来太华南倚总水陆之形胜鬱闗河之气色【唐元载建中都议】全晋列藩三河外屏条山峙其左紫渊居其右前瞻巨狱却望隆睢【宋王钦若广孝泉记】西阻大河东倚太行潼闗在其南龙门在其北【旧蒲州志】
　　风俗土地沃少瘠多以是伤于俭啬其俗刚强亦风气然【隋书地理志】魏晋以降文学盛兴闾里之间习于程法【马瑞临文献通考】民性质朴好节俭力田续纺尤事商贾【旧蒲州志】
　　城池蒲州府城【周八里有竒门四濠广十丈金正大中筑明洪武四年増筑　本朝康熙元年重修】临晋县城【周三里有竒门四濠广一丈唐大宝中土筑明隆庆中甃甎　本朝顺治康熙中重修】虞乡县城【周四里门四有池唐武徳初土筑　本朝雍正八年重修】猗氏县城【周七里有竒门四濠广三丈唐兴元初土筑明隆庆中　　　本朝康熙二年重修】万泉县城【周五里有竒门四有池元至元中筑　本朝顺治康熙中重修】荣河县城【周九里余门四有池隋开皇时土筑明嘉靖中甃甎　本朝康熙中重修】
　　学校蒲城府学【在府治东南旧在蒲坂故城内元初移今所　本朝顺治康熙中重修入学额数十五名】永济县学【与府学同一学宫入学额数二十名】临晋县学【在县治东元至元中建明成化中因旧址重修本朝顺治康熙中重修入学额数十五名】虞乡县学【在县治东　本朝雍正九年建入学额数十名】猗氏县学【在县治东金承安中建明万歴中重建　本朝顺治康熙中修入学额数二十名】万泉县学【在县治东宋至和初建　本朝顺治康熙中修入学额数十二名】荣河县学【在县治东南明洪武中因旧址重建　本朝顺治康熙中修入学额数十二名】河东书院【在府城东关本朝乾隆二十六年建又永济县永乐书院在永乐镇乾隆七年始建临晋县桑泉书院在学宫左乾隆二十七年建猗氏县郇阳书院在县城北隅乾隆二十九年建万泉县方山书院在县城内乾隆二十九年建各县设有义学　按永济县旧有首阳书院在县治西南隅元至正初建明治中重建又河中书院在县东三里峩嵋岭上明正徳间以东狱祠改建后废　本朝康熙间知州许嗣兴重修荣河县旧有大寕书院在县东北明嘉靖中建后改按察司署附记于此】
　　户口【原额人丁七万四千八百七十六盐丁五千六百三十八屯丁三千一百三十九更名屯丁四百五十九又滋生人丁四千一百零四】
　　田赋【田地三万一百二十四顷二十三畞二分有竒额数银二十八万一千七十五两四钱九分有竒粮一千六百六十名七斗五升七勺有竒　屯田三千四百八十四顷八十四畞有竒额徴银一万九百八十八两四钱七分有竒粮三千一百一十三石三升七合七勺有竒　更名田一千六十九顷五十三畞七分有竒额徴银一千八百九十八两七钱三分有竒粮九十石九斗二升五合六勺有竒　河滩地九顷七十七畞二分额徴谷九十七石七斗二升七合二勺有竒】
　　山川雷首山【在永济县南萧徳言括地志蒲州河东县雷首山一名首阳山一名歴山一名薄山一名襄山一名蒲山一名中条山一名独头山一名甘枣山一名渠猪山一名吴山此山西起雷首东至呉坂长数百里盖随地异名也尚书禹贡壶口雷首诗唐风采苓采苓首阳之巅论语伯夷叔齐饿于首阳之下左传赵宣子田于首山杜预注首山在河东蒲坂县东南史记封禅书华山以西名山七曰薄山薄山者襄山也徐广曰蒲反县有襄山汉书地理志蒲反县雷首山在南郦道元水经注雷首山临大河北去蒲坂三十里俗亦谓之尧山乐史太平寰宇记首阳山即雷首山南阜也　按雷首首阳本为一山或称雷首或称首山或称首阳初无一定大抵山南为阳以首阳为首山之阳者近是郭縁生述征记言华岳首阳本同一山巨灵擘之以通河流未免渉于荒诞附辨于此】尧山【在永济县南汉书地理志蒲坂县有尧山寰宇记尧山在河东县南二十八里　按县南三十里有麻谷山疑即此水经注以雷首山为即尧山与汉志异恐非】八盘山【在永济县南二十里八折至顶其北五里有数峰攒立拱对郡城中高旁下俗名笔架山】中条山【在永济县东南十五里南跨虞乡县界又东接解州苪城县界自雷首山歴虞乡苪城解州安邑夏县至垣曲县诸山随地异名要皆中条也元和志雷首山一名中条山在河东县南十五里府志以其中狭而延袤不絶故名　按中条虽自有其名要不外乎禹贡之雷首或谓雷首首阳皆中条之余支是又知中条而不知雷首胡渭云雷首之脉为中条东尽于垣曲殆得之矣】歴山【在永济县东南六十里后汉书郡国志蒲坂县南二十里有歴山水经注歴山谓之歴观舜所耕处也寰宇记三山在河东县南三十里即舜所耕厯山曽巩齐州二堂记史记五帝纪谓舜耕厯山渔雷泽陶河滨作什器于夀邱就时于负夏郑康成释厯山在河东雷泽在济隂负夏卫地皇甫谧释夀邱在鲁东门之北河滨济阴定陶西南陶邱亭是也以予考之耕稼陶渔皆舜之初宜同时则其地不宜相逺二家所释雷泽河滨夀邱负夏皆在鲁卫之间地相望则歴山不宜独在河东也孟子谓舜东夷之人则歴山应在齐故其城名歴城图记皆谓禹贡所称雷首山妫水出焉而此山有九号歴山其一也予观虞书及五帝纪盖舜娶尧之二女乃居妫汭则耕歴山盖不同时而地亦当异世之好事者乃因妫水出于当首迁就附益谓歴山为雷首之别号不考其实矣旧志歴山在蒲州东南三十里其东为神岭两水夹注又有虞原在歴山东相传段干木隠处　按汉成帝幸河汾登歴观扬雄上河东赋云登歴观而游望分喜虞氏之所耕则以舜所耕之歴山为在河东蒲坂其说旧矣然曾巩之论最为明晰蒲坂之歴山未必即舜耕处也】玉簮山【在永济县东南一百三十里相近又有猫儿九峯凤凰等山皆中条之支而玉簪尤竒人比之武陵源】三嶷山【在临晋县东北三十五里隋书地理志桑泉县有三嶷山寰宇记在临晋县东北三十里三山鼎足因名按是山凡二南北并列土人称为二嶷明统志亦有大小嶷之称而隋志及寰宇记并称三嶷殆】
　　【不可考】石锥山【在虞郷县东亦名石维山接解州界隋书地理志虞乡县有石锥山寰宇记山在县东二十四里司马光通鉴梁大通二年长孙稚使其子子彦与杨侃帅骑兵自恒农北渡据石锥壁胡三省注五朝志河东郡虞乡县有石锥山于此筑垒壁也】五老山【在虞乡县西南一名葱聋山亦中条之支山海经葱聋之山其中多大谷是多白垩黑青黄垩元和志五老山在永乐县东北十三里尧升首山观河渚有五老人飞为流星入上入昴因号其山为五老山通志谓之五老玉一名灵即五老之南也云笈七籖谓是第五十二福地唐侯道华升仙于此山有雷公洞上洞在归云岩下洞在北又有北斗峯峯上有北斗台又有东西锦屏东南有韩君洞又有太乙峯峯南有步虚坪又有太乙青城玉峰苍龙太白王母白沙元武保徳诸洞洞之阳有弃瓢岩旁有龙井祷雨輙应又有饮鹿金龟金沙玉女诸泉俱出其麓】坛道山【在虞乡县西南即古盐道山水经注盐道山其西则石壁千寻东则蟠溪万仞路出北巘势多悬絶于东则连木乃陟百梯方降故亦曰百梯山隋书地理志虞乡县有百梯山元和志坛道山一名百梯山在县西南十二里山髙万仞南有穴莫测浅深每有敕使投金龙于此寰宇记山下有水俗谓鸯浆其顶方平如坛多产良药旧志又名方山与县治对】孤山【在猗氏县南五十里广八十里接万泉县界唐书地理志猗氏县有孤山旧志南峪有雕石崖雕常巢其上又有桃花洞在其南麓旧多于此种桃金刘海蟾羽化于此有登仙石遗迹】介山【在万泉县东十五里汉书地理志汾阴县介山在南又武帝纪太初二年夏四月诏曰朕用事介山祭后土皆有光应又扬雄成帝横大河凑汾隂既祭行游介山师古曰介山在汾隂县东北水经注介山即汾山也其山特立周七十里高十余里山上有神庙庙侧有灵泉世亦谓之子推祠晋太康地记及地道记与永初记竝言介子推隠于是山实非也余按介推所隠绵山也文公环而封之为介推田号其山为介山杜预曰在西河介休县者是也寰宇记介山在万泉县南一里】黒石山【在万泉县东南三十五里其石色青黒可为碑碣】峨嵋岭【在荣河县东二百四十步一日峨嵋坡高四里蜿蜒曲折跨永济临晋猗氏万泉四县接绛州闻喜河津二县界东南一曰灵吉山山南诸坡曰亚夫曰番底曰高村又南曰白马庙曰师家崖山北诸坡曰寺坡曰风坡曰仓李曰长坡又北曰后土庙曰孙石崖或起或伏联贯如珠坡间有大沟曰百峪】千佛岭【在猗氏县南八里自闻喜县蜿蜒而来跨县西香落村洓水南流此岭捍之】云盖【在永济县东三十里中条山北壁立万仞高出云表】宝玉【在永济县东南二十五里旧志一作抱榆峯上建元武祠】鸣条冈【在猗氏县南三十里南接绛州安邑夏县界】长原【在永济县东括地志蒲坂在蒲州城南五里亦名长坂元和志长原亦名蒲坂在河东县东二里其地出龙骨寰宇记汉志始皇东廵见长坂即此又北五十三里有朔坂即瀵水西南所经入河】风陵堆【在永济县南一名封陵史记魏世家襄王十六年秦拔我蒲坂阳晋封陵二十三年秦复予我河外及封陵为和正义云封陵在蒲州水经注潼关之直北隔河有层阜巍然独秀孤峙河阳世谓之风陵戴延之所谓风塠者也元和志风陵堆山在县南五十里与潼関相对寰宇记有风陵城在其上旧志风陵坡在州南六十里风陵乡】王官谷【在虞乡县东南十里中条山中石楼峪西今名其地为横岭峪北虞乡峪南苪城唐书司空图传图居中条山王官谷有先人田遂隠不出作亭观素室悉图唐兴节士文人名亭曰休休元王恽游记中条山又东得王官谷汉故垒也有唐司空表圣之别业至今遗像在焉旧志王官谷深十里岩洞与邃泉谷幽竒有天柱挂鹤诸左右两瀑飞垂岩际山水之胜甲于河东】黄河【自绛州河津县流入荣河县西南流经临晋县西又南经永济县西折而东入解州苪城县界谓之河曲春秋文公十有二年晋人秦人战于河曲杜预注在河东蒲坂县南汉书沟洫志武帝时河东守番系言穿渠引汾溉皮氏汾隂下引河溉汾隂蒲坂下度可得五千顷谷従之既而河徙渠不利久之废水经注河水自汾隂经郡阳城东又南瀵水入焉又南迳陶城西又南迳蒲坂县西又南迳雷首山西又南洓水注之又东迳河北县南又东永乐涧水注之元和志黄河在寳鼎县北十一里趋简子沈佞臣栾徼之所也又经临晋县西四十里又自县界流入河东县又经永乐县南二里荣河县志河旧在县西五里明时渐徙而东正徳二年遂至城下去县仅七十步蒲州志河旧在州西蒲津门外明万歴八年河决囓城甃石障之渐徙而西去城十里许　本朝康熙三十四年复徙而东今去城五里　按黄河由河津入荣河县南在县西七十步行县境六十里其西岸为陕之韩城自荣河入临晋县河在县西三十里行县境四十里其西防为陜之郃阳自临晋入永济县行县境五十里至府西郭外其西岸为陜之朝邑自府西行县境六十里转而东行其南岸少西为潼关自潼关又东行县境六十里其南岸少东为河南阌乡凡河带府境西北绕府西南过县三行地二百七十里东达于芮城】洓水【自解州安邑县西南流入猗氏县南又西南流经临晋县南虞乡县北永济县西南入五姓湖又西南入黄河左传成公十三年晋吕相絶秦曰康公伐我涑川杜预注涑水至蒲坂县入河水经注涑水又西迳猗氏县故城北又西迳郇城又西南迳解县故城南又西南迳瑕城又西南迳张阳城东又西南属于陂元和志涑水经猗氏县南六里临晋县东二十三里猗氏县志涑水旧经解州北三娄里明治十六年恐南决害盐池自猗氏开河八十里稍引而北】雷水【在永济县南四十五里雷首山下一名雷泽相传即舜所渔处其水南流入河水经注水出雷首山西南流亦曰雷水　按雷泽本在定陶好事者因水有雷名强为牵合附辨于此】蓼水【在永济县南五十里即古之共水山海经甘枣之山共水出焉水经注蓼水出襄山蓼谷西南流注于河寰宇记蓼水今名百丈涧源出永乐县北中条山　按旧志有临泉涧在州南五十里胡营村南入于河疑即蓼水也】妫汭水【在永济县南六十里源出歴山西流入河尚书尧典厘降二女于妫汭皇甫谧帝王世纪妫水在虞城歴山西水经注歴山妫汭二水出焉南曰妫水北曰汭水西迳歴山下孔安国曰居妫水之内王肃曰妫汭虞地名皇甫谧曰纳二女于妫水之内马季长曰水所出曰汭元和志妫汭水源出河东县南雷首山　按妫汭水异源同归本为一水如洛汭渭汭不可强分也安国所训于义为允】瀵水【在临晋县西尔雅郭璞注河东汾阴县有水口如车轮许渎沸涌出其深无限名之曰瀵水经注瀵水出汾隂县南四十里西去河三里平地开源濆泉上涌俗呼为瀵魁土人壅以为陂种稻东西二百步南北一百余步与郃阳瀵水夹河河中渚上又有一瀵相潜通西南流经蒲坂西人河寰宇记瀵水源出临晋县西三十八里】汾水【在荣河县北水经注汾水自皮氏西经汾隂县北又西注于河汉武帝于水得宝鼎改其年曰元鼎即此处元和志汾水北去寳鼎县二十五里寰宇记汾水自龙门县界东际汾隂睢去县三十五里旧志汾河旧自荣河县北后土祠旁西流于黄河明隆庆中移河津县葫芦滩南入河】五姓湖【在永济县东南三十里分属临晋县虞乡县界即古张阳池东西二陂也水经注洓水又西南属于陂陂分为二东陂世谓之晋兴泽东西二十五里南北八里西陂即张阳泽西北去蒲坂十五里东西二十里南北四五里冬夏积水亦时有盈耗县志亦曰五姓滩滩旁有五姓村因名】鸡心滩【在永济县西南黄河中与陜西之朝邑华隂接界秦晋之民杂耕其间　本朝乾隆十四年丈量分给属永济者一百三十六顷四十六畞筑墙为界收税课焉】姚暹渠【在虞乡县北十里自解州西流至县界入五姓湖即古永丰渠也北魏正始二年都水校尉元清所开隋大业中都水使者姚暹重开之决堰濬渠民赖其利故名旧时漫溢山庄不由故道　本朝雍正九年引流归湖乾隆十八年大加濬治县境曾家营土桥牌首诸村皆渠所经并疏深之】永乐涧【在永济县东南又名渠猪水山海经渠猪山渠猪水出焉南流注于河水经注永乐涧水出于薄山南流迳河北县故城西又南入于河元和志永乐涧水源出中条山经永乐县东二里又南入于河府志一名寒谷涧　按旧志有玉泉涧在蒲州东南一百二十里源出中条山玉洞泉南至永乐镇引以溉田余流入河疑即永乐涧也】东涧【在万泉县东门外源出孤山北壑随地涌泉引渠灌溉为利东北流入绛州稷山县界入汾又西涧在县西门外北流三里入沙涧】贻溪【在虞乡县东南王官谷内唐司空图所名又有石笋溪在中条山北麓下唐卢纶有奉陪浑侍中游石笋溪诗】龙潭【在永济县东四十里东北流入姚暹渠上有龙神祠又神龙潭在县东南十五里相近有玉龙潭又水潭谷在县东南二十五里】黑龙潭【在猗氏县西南二十里广半畞深丈许旱祷辄应】大凹西沟【在永济县东南六十里歴山舜祠之侧又大阳沟在县南七十里相近有涧口沟与大阳沟通】鸦儿沟【在永济县东北峨嵋岭两崖多穴寒鸦土人因以名沟又栁沟在县东南十五里通济沟在县南十里老陈沟在县东南三十里】广孝泉【在永济县东南二里旧名舜井东西相去四百余步泉脉相通城中井水皆咸此水独甘酿酒尤佳宋大中祥符四年驾如汾隂赐名广孝泉命王钦若撰碑文嵗乆碑泐明时勒碑重书】苍陵泉【在永济县东南十五里中条山隂之中麓又大谷口泉在县东二十里中条山隂之东麓又大黄泉在中条山之北麓】桑泉【在临晋县东北七里桑泉故城北汲之不枯决之不流既湮复出】洗马泉【在虞郷县东二里见寰宇记】鸯浆泉【在虞乡县南山海经髙泉之山其上有水甚寒而清名帝防之浆郭璞注解县南坛道山有水潜出停而不流者是水经注盐道山清泉灌顶郭景纯云世所谓鸯浆也发于上而潜于下水泉北流五里而伏县志在县南十二里方山顶】瀑布泉【在虞乡县东南自中条山天柱峯东悬流百尺而下出王官谷入河】文波泉【在猗氏县治东北隅仁夀寺右流迳城东绕县南入洓水】双壁泉【在猗氏县西北五里灵岩寺后明万歴间二泉涌出南流五十余步】漉漉水【在万泉县东四十里县境少井咸逺汲之】暖泉【在万泉县南孤山之隂数穴涌出隆冬不冻明万歴中镌石名和丰泉相近又有半截桶泉其形如涌水止不流】圣水泉【在万泉县南孤山之阳又有雕石泉在山南雕山崖下南流与圣水泉合】瀵魁泉【在荣河县东南赵村明嘉靖中始掘得之又县界凡有四泉一在县南屈村一在县北辛庄村一在县北孙石村一在王信村皆可溉田】义井【在永济县东明成化中知州蒋容凿】穆公井【在万泉县城内明嘉靖七年廵按御史穆伯寅凿旧志县名万泉其寳水少县境止有数井民用不给半取涧水或储雨雪以供用少旱则逺汲他处动逾一二十里且井深百丈浅者八九十丈传称土厚水深惟县境为最】
　　古迹蒲坂故城【在府西东南帝王世纪舜都蒲坂史记秦本纪昭襄王四年取魏蒲坂五年复予魏蒲坂汉书地理志河东郡蒲反县本蒲县应劭注秦始皇东廵见长坂故加反云崔鸿十六国春秋符坚建元七年改置雍州治蒲坂隋书地理志河东郡河东县旧曰蒲坂县开皇十六年析置河东县大业初并蒲坂入焉括地志蒲坂故城在蒲州河东县东南二里元和志蒲州城即蒲坂城也隋开皇时移蒲坂县于城东于今理别置河东县大业二年省蒲坂入之寰宇记河东县有蒲坂故城郡国记云州南二里有蒲坂城旧地理书相传云汉蒲坂城今郡所理大城即后人増筑大河在其西雷首山在其南后魏太武帝神防元年自安邑移郡此城旧志今蒲州城外东南隅有虞都故城与州城相连周九里一百三十步即故蒲坂城】永乐故城【在永济县东南隋书地理志河东郡苪城县后周置永乐郡后省入焉元和志永乐县北至河中府九十里本汉河北县地周明帝改河北县为永乐县武帝省永乐县以地属苪城县武帝二年分苪城于县东北二里永固堡重置永乐县属苪州七年移于今理宋史地理志河中府河东县熙宁六年省永乐县为镇入焉金史地理志河中府河东县有永乐镇旧志永乐城在永济县东一百二十里后周置永乐郡后省　按元和志寰宇记皆云后周置永乐县不云置郡盖隋志郡字误也】解县故城【在临晋县西南五姓湖北左传僖公十五年晋侯赂秦伯以河外列城五内及解梁城杜预注今河东解县战国策赧王二十一年秦败魏师于解水经注洓水经解县故城南后汉书注觧县故城在今蒲州桑泉县东南元和志故解城本春秋时解梁城又为汉觧县城也在临晋县东南十八里寰宇记汉解县后魏改为北觧县后周省　按魏书地形志以为汉解县改为南觧县与寰宇记异今考水经注洓水经解县故城南南解今虞乡县洓水在其北北觧今临晋县洓水在其南故从汉书之注及元和志寰宇记况魏书地形志南解有桑泉城在今临晋县其地在北北解有张杨城在今虞乡县其地在南则今本魏志南北二字必传写舛讹而互易也】桑泉故城【在临晋县东北左传僖公二十四年晋公子济河入桑泉杜预注在河东解县西后汉书郡国志河东郡解县有桑泉城刘昭注在觧县西二十里元和志隋开皇十六年分猗氏县于今临晋县理置桑泉县因县东桑泉故城以为名也故桑泉城在县东十三里县县志桑泉城今亭东村南小盖原是其处其下为泉之沟】南解故城【在虞乡县西魏书地形志河东郡领南觧县寰宇记后魏太和十一年于今虞乡县西十三里置南觧县周明帝废】绥化故城【在虞乡县西北接临晋县界今名绥化乡古城村寰宇记绥化故城后魏绥化郡及绥化县所理也在虞乡县西北三十里周废】虞乡故城【即今虞乡县治元和志虞乡县西至河中府七十里本汉解县地后魏孝文帝改置南解县周明帝武成二年废南觧县别置绥化县武帝改绥化为虞乡隋大业九年自绥化故城移虞乡于废解县理旧唐书地理志隋虞乡县武徳元年改为解县蒲州别置虞乡县元史地理志至元三年省虞乡入临晋旧志虞乡县今为虞乡镇　按寰宇记后周末于解县西五十里别置虞乡县即今治不知省于何时仍移绥化故城唐所置县当即周末之治今所置县亦即唐时县治也】猗氏故城【在今猗氏县南孔丛子猗顿鲁之穷士陶朱公教之适西河大畜牛羊于猗氏之南十年赀拟王公以富兴于猗氏故曰猗顿汉置猗氏县髙帝封功臣陈邀为侯邑水经注洓水又西迳猗氏县故城北县南对泽即猗赖之故居元和志猗氏县西南至河中府一百一十里本汉旧县西魏恭帝二年改猗氏为桑泉县周明帝复改桑泉为猗氏县寰宇记猗氏县古郇国之地汉旧县在今县南二十里猗氏故城是也　按水经注有猗氏故城晋魏之末己自移置惟寰宇记曰故城在县南二十里与郦注合】万泉故城【在今万泉县南百步许元和志万泉县东北至绛州一百二十里本汉汾隂县地属河东郡又薛通城者后魏道武天赐元年赫连勃勃侵河外时有县人薛通率宗族千余家西去汉汾隂县城八十里筑城自固因名之武徳三年于薛通故城置万泉县县东谷中有井泉百余区因名万泉唐书地理志河中府万泉县武徳三年析稷山安邑猗氏汾阴龙门置元史地理志至元三年省万泉入猗氏十五年复置万泉县县志元至正十四年县人皇甫祐等以户满数千复请为县改筑新城旧址遂废】汾隂故城【在荣河县北战国魏地汉置县史记秦本纪惠文君九年渡河取魏汾隂又髙祖功臣侯表汾阴悼侯周昌高祖六年正月封后汉书郡国志河东郡领汾隂县魏土地纪河东郡北八十里有汾隂城北去汾水三里括地志汾隂故城在蒲州汾隂北九里俗名殷汤城寰宇记寳鼎县北去蒲州一百十里汉为汾阴县汾水南流过县故曰汾隂今县北九里汾隂故城是也后汉至晋不改刘元海省汾阴入蒲坂县后魏太和十一年复置汾阴县于后土城后周武帝又移于殷汤故城　按刘昭后汉志注引唐蒙博物记以汾隂为夏少康纶邑今纶邑见河南虞城县】温泉废县【在临晋县界唐武徳三年析置属蒲州九年省入临晋】越城【在府城北门外周一百三十步西魏大统九年宇文泰筑以防越渡故名又基城在县南八十里今名基城里】涑水城【在永济县东寰宇记在河东县东北二十六里】尧城【在永济县南水经注尧山上有故城世曰尧城元和志在河东县南二十八里】覊马城【在永济县南左传文公十二年秦伯伐晋取覊马寰宇记覊马故城在河东县城南三十六里郡国志云今谓之涉邱】陶城【在永济县北水经注陶城在蒲坂县北元和志在河东县北四十里通鉴唐贞元元年马燧军寳鼎败李懐光于陶城寰宇记故陶城在河东县北三十里史谓舜陶于河濵即此皇甫谧以为在定陶不在此旧志今为陶邑乡】瑕城【在临晋县后汉书郡国志解县有瑕城水经注涑川又西南迳瑕城京相璠曰今河东解县西南五里有故瑕城　按顾炎武日知録左传有二瑕其一见成公六年诸大夫皆曰必居劬瑕在今临晋县境其一见僖公三十年烛之武谓秦伯曰许君焦瑕在今阌乡县郦道元以郇瑕之瑕为即詹嘉处瑕之瑕误】叚雄城【在临晋县东北二十里接峨嵋坡】阳晋城【在虞乡县西史记魏世家哀王十六年秦拔我阳晋正义云阳晋当作晋阳括地志晋阳故城今名晋城在蒲州虞乡县西三十五里胡三省通鉴注晋阳史记作阳晋其地当在蒲坂之东风陵之西大河之阳且本晋地故谓之阳晋】智城【在虞乡县西后汉书郡国志河东郡解县刘昭注有智邑括地志智城在虞乡县西北四十里智伯所居】王官城【在虞乡县南近王官谷左传文公三年秦师济河取王官及郊又成公十三年吕相絶秦曰俘我王官元和志在虞乡县南二里　按水经注王官城在今闻喜县元和志则闻喜虞乡俱有王官城两存之】东张城【在虞乡县西北史记曹相国世家高祖二年参东攻魏将孙遫军东张大破之水经注洓水又西南迳张阳城东汉书之所谓东张矣魏书地形□北解有张阳城括地志张阳故城一名东张城在虞乡县西北四十里】令狐城【在猗氏县西左传文公七年晋败秦师于令狐至于刳首杜预注令狐在河东与刳首相接水经注阚骃曰令狐即猗氏刳首在西三十里括地志令狐城在猗氏县西十五里县志今名令狐村晋时于此置戌亦曰令狐戌又临晋县东北十五里亦有令孤村】郇城【在猗氏县西南古郇国诗曹风郇伯劳之左传富辰曰毕原酆郇文之昭也又僖公二十四年孤堰及秦晋之大夫盟于郇城公六年晋诸大夫皆曰郇瑕氏之地沃饶而近盐杜预注河东解县西北有郇城水经注洓水又西迳郇城盖故国也服防曰郇国在觧县东郇瑕氏之墟今解城东北二十四里有故城在猗氏故城西北俗名郇城括地志郇城在猗氏县西南四里县志城高二丈许四垣八门遗址宛然】后土城【在万泉县北一里许相传后魏所置】北乡城【在荣河县北门外魏书地形志北乡郡汾隂县有北乡城寰宇记古北乡城在寳鼎县北三十一步汾隂北乡城即采桑津也】董邑【在荣河县东左传文公六年晋改搜于董杜预注河东汾阴县有董亭　按左传搜于董郦道元以为在闻喜县董泽与此异】对泽【在猗氏县南二十里猗顿居大牧处也今其地为王寮村】宁宫【在荣河县城内东北隅宋史真宗纪大中祥符四年二月防实鼎祀后土地祗作大宁宫县志宫在萧墙北内有穆清殿真宗祀回大宴羣臣于上又有延庆亭为致斋之所嵗乆悉废】万嵗宫【在荣河县北汉书宣帝纪神爵元年幸万嵗宫神爵翔集三辅黄图汾阴有万嵗宫武帝祀后土时作水经注汉宣帝幸万嵗宫东济大河而神鱼舞寰宇记在寳鼎县北九里】薰风楼【在府治后唐广明中王重荣建旧名克复楼宋真宗祀后土幸蒲尝登此楼以舜故都更今名命陈尧叟为记】鹳鹊楼【在府城西南城上沈括梦溪笔谈河中府鹳鹊楼三层前瞻中条下瞰大河唐王之焕诗能状其景旧志楼旧在郡城西南黄河中高阜处时有鹳鹊栖其上遂名后为河流冲没即城角楼为扁以存其迹　按唐卢纶有九日宴白楼诗或言白楼即鹳雀也存以俟攷】昆仑台【在万泉县南孤上相传汉光武登此以祀风伯雨师】　瑞云亭【在府城南中条山上宋建】观河亭【在府城西门外黄河岸唐建今废】秋风亭【在荣河县西北后土庙后昔有汉武帝秋风辞石刻后废复建层楼于大殿前石刻秋风辞署额曰秋风楼】安民堂【在府治内宋钱晦知河中府仁宗御书飞白安民二字赐之至和二年建为堂元祐中重建】遗像堂【在虞乡县东南十里王官谷内宋至和中知河中府钱晦命虞乡令乐沉即谷内构堂设司空图像祀之】二妃坛【在府治东南元和志蒲坂城外有舜宅及二妃坛】脽邱【在荣河县城北史记封禅书武帝立后土祠汾隂脽邱如淳曰河之东岸特堆堀起长四五里广二里余髙十余丈汾隂县在脽之上汾在屯之北索曰汉书旧仪作葵上者盖河东人呼脽与葵同故耳水经注汾水南有长阜背汾带河汉书谓之汾阴脽应劭曰脽邱类也县志脽邱有坤元殿洗妆楼碑亭廊室制度宏伟今半圮于河】鄈邱【在万泉县东北介山之北水经注汾水西径鄈邱北故汉之方泽也贾逵云汉法三年祭地汾隂方泽泽中有方邱故谓之方泽邱即鄈邱也】鸣珂里【在猗氏县城内唐张嘉贞三世所居】乐安庄【在府城北宋薛俅以枢宻直学士致仕归筑室于此因其封郡为名有南北二园范纯仁记】杜如晦故里【在猗氏县南十里今名杜村　按如晦京兆杜陵人故里不应在此县志相未知何据】铁牛【在府治西寰宇记唐开元十二年于河东县开东西门各造铁牛四铁人四其牛下竝铁柱连腹入地尺余至今存又荣河县有铁人四宋大中祥符时铸】
　　关隘风陵闗【在永济县南唐书地理志河东县有风陵闗圣歴元年置元和志一名风陵津在河东县南五十里魏太祖西征韩遂自潼闗北渡即其处旧志在县南六十五里黄河北岸明洪武八年置巡司今废】蒲津闗【在永济县西黄河西岸一名临晋闗一名河闗跨陜西地史记曹相国世家以中尉从汉王出临晋闗又淮阴侯列传魏王豹归絶河闗索隠曰今蒲津关水经注陶城南对蒲津关元和志在河东县西四里通鉴宋大中祥符四年改蒲津闗为大庆闗旧志又名蒲坂津后汉建安十六年曹操西击马超夹潼闗而军操潜遣徐晃等夜渡蒲坂津据河西为营大破超军后魏永熙三年魏主入长安髙欢追之屯河东筑城于蒲津西岸后周建徳五年围齐晋州分遣辛韶等守蒲津闗唐明皇早渡蒲津闗有诗所谓地险闗逾壮是也宋建炎初金人窥关中济自蒲津元致和元年陕西行台额森特穆尔从大庆闗渡河入河中府明初徐达平闗中亦自蒲湋济诚山陜之要隘也　额森特穆尔旧作也先帖木儿今改】两谷闗【在永济县东南十五里中条山隂之东西麓也】穆陵闗【在荣河县北十三里两壁对立中间一线为南北孔道亦荣河之咽喉也元将韩通守此】呉王寨【在临晋县西三十里黄河东岸明洪武四年置廵司后裁　本朝雍正八年复置九年议移驻县西十五里角杯村】赵伊镇【在永济县东三十里赵伊村明成化末更名东丰镇】匼河镇【在永济县南王存九域志河东县有洿谷□河永乐三镇金史地理志作匼河镇旧志在县南五十里谭郭村】栲栳镇【在水济县东北三十里又东张镇在县东北五十里皆有堡】樊桥镇【在临晋县东南十五里旧置驿又七及镇在县西南二十五里】故市镇【在虞乡县东十里又坈头镇在县东北四十里】张岳镇【在猗氏县东二十里又杜村镇在县南十里下任镇在县西二十里皆有堡】解店镇【在万泉县东北有土城周二里南北门二镇本朝康熙初建】胡壁镇【在荣河县东三十里与万泉县接界唐书地理志河中府有　曰胡壁五代史李嗣昭败梁军于胡壁九域志荣河县有北乡胡壁保大三镇】孙吉镇【在荣河县东南二十里又薛稽镇在县东北四十里庙前镇在县北十里】乐李山寨【在府城西南金史侯小叔传石天应取河中府作浮桥通陜西小叔驻乐李山寨夜半攻城以登】齐王寨【在临晋县西北十里齐王村东南相传韩信屯兵于此】杨家寨【在虞乡县西南五里中条山石佛寺相传宋杨业子孙屯兵处】秦王寨【在万泉县东三里许俗传唐太宗取薛万彻于此又文王寨在县西二十里曲阜如城高二三丈】武壁寨【在荣河县西旧名薛壁县志自县南自蒲州北尽州河津县黄河岸侧凡八砦曰汾隂胡壁赵村薛戍薛壁连柏西苍禹门俱元至正末筑以薛壁居中可制诸营移中军其上更名武壁周一千二百步面临絶涧北开一门遗址犹存】孟盟堡【在永济县东十里又张华堡下庄堡俱在县东苍陵堡在县东南十五里大涧堡下阳堡俱在县南减庄堡长干堡俱在县北吕芝堡高市堡俱在县东北诸堡俱明嘉靖中置】神羗堡【在猗氏县东北十五里峨嵋坡汉邓禹围安邑定河东屯兵于此上有高密侯庙】思野堡【在荣河县东又番底堡在县东南后土祠堡在县北】河东驿【在永济县东闗旧在城北一里白道坡上后徙于县南永丰厢今移此东至樊桥驿七十里南至潼闗驿七十里西至潼闗驿九十里旧有驿丞今裁】樊桥驿【在临晋县东闗旧在东南十五里樊桥镇有驿丞今裁】
　　津梁蒲津桥【在永济县西门外史记秦本纪昭襄王五十年初作河桥正义曰此桥在同州临津县东渡河至蒲州今蒲津桥也唐书地理志河西县蒲津关开元十二年铸八牛牛有一人策之牛下镕鐡为山夹岸以维浮梁元和志蒲津关今造舟为梁其置甚盛每嵗徴竹索价谓之桥脚钱数至二万亦闗河之巨防焉宋史薛顔传顔为陜西转运使河中浮桥嵗为水所败顔即北岸酾土流为支渠以杀水怒因取渠水溉其旁田又张焘传焘为陜西都转运使蒲津浮桥坏铁牛皆没水中焘列巨木于岸以为衡缒石其杪挽出之桥复其初王应麟地理通释唐六典曰造舟之梁西河三洛一河则蒲津大阳盟津洛则孝义文献通考河中府河东蒲津闗后魏大统四年造浮桥】孟盟桥【在永济县东十里跨涑水秦将孟明伐晋济河焚舟盟河必克故以名桥】观底桥【在临晋县东南二十里通志在奉仙宫东通衢旧志极工巧后为水废明万歴中移建】城子埒桥【在临晋县南三十里通运城盐车官路】涑水桥【在虞乡县东北四十里坈头镇旧为土桥明洪武中易以石相近又有白坊桥跨涑水上】广惠桥【在猗氏县东门外桥二俱明万歴间甎修】涑河桥【在猗氏县东南十里涑水上西北行盐要路明建长一十一丈容二轨有碑记又香落桥在县西南十五里】永利桥【在万泉县西门外唐时建明天啓间重建改名三贤桥】永乐渡【在永济县东南一百二十里黄河北岸路通河南阌郷县】风陵渡【在永济县南六十里风陵关下黄河北岸通志明洪武八年设廵检司属潼关卫　本朝属潼关县雍正七年令驻劄渡口兼两省盘讦奸究料理津渡】蒲津渡【在永济县西门外蒲津关下】呉王渡【在临晋县西三十里黄河东岸通志昔有呉王二姓居此故名上有呉王寨即韩信渡河袭魏豹处又南为甲马营渡】白马渡【在荣河县南十里元时设又汾隂渡在县北后土祠前金人设以通秦雍之路今俱废】新口渡【在荣河县北十里庙前镇西】
　　堤堰古防堰【在永济县西南外旧蒲州志北起古官道南抵河渎庙袤四百余步明石筑以防河决万歴八年重修有王崇古碑记又玉龙横渠连城三堰并在县东北明建今废】
　　陵墓古风后陵【在永济县南六十里风陵堆下戴延之西征记女娲风姓风陵当是女娲之墓九域志女娲墓在今潼关口河滩上屹然介河有木数株虽暴涨不漂没　按曹学佺名胜志风后皇帝时臣殁葬此又通志风后相传觧州人今解州东南十里有庙而明时祀祸皇在今赵州今姑两存其説】二妃陵【在永济县东南苍陵谷寰宇记帝舜二妃之陵也在河东县十里府志蒲坂城外有二妃坛祀娥皇女英处今名娥英陵】殷汤陵【在荣河县北元和志在寳鼎县北四十三里文献通考殷汤葬汾阴太祖干徳四年诏给守陵五戸平阳府志元癸未嵗沦于汾河以石柩迁葬焉明初建寝殿于陵东　按古之言汤陵者凡三皇览谓在济阴毫县括地志谓在薄城又云在洛州偃师县皆以汤所常都处言之隋文帝始祀汤于汾阴唐去汾阴而祀偃师宋还于汾阴立祠庙后遂为故事云】伯夷叔齐墓【在永济县南水经注雷首山南有古冡陵栢蔚然俗谓之夷齐墓元和志伯夷墓在河东县南三十五里雷首山南贞观十一年诏致祭禁樵苏通志在县南四十五里二冡对峙前为祠宇设像以祀　按孤竹国在直隶永平府孤竹三塜已经载入新志此地复有伯夷叔齐墓永经注云俗之夷齐墓盖已不能无疑姑依旧志存之】周伯乐墓【在永济县南寰宇记在河东县南四十里又济隂定陶及雍州俱有伯乐冢未详孰是】汉陈平墓【在猗氏县西北十五里】翟方进墓【在猗氏县西唐长孙傪汉故丞相翟方进墓碑公本汝南上蔡人归塟本郡值东郡之败子孙西迁改塟于此代为河东猗氏人通志墓在猗氏县西翟村　本朝顺治十六年大水后碑始出】桓荣墓【在永济县南四十五里首阳山汉书本传荣字春卿沛郡龙亢人累封闗内侯荣卒帝变服临防送塟赐冢茔于首山之阳　按荣赐塟处在偃师西北非此首阳也盖以山名偶同而误引耳】董永墓【在万泉县东三十里上孝村有碑今剥落】唐裴寂墓【在临晋县元和志故司空魏国公裴寂墓在临晋县东北十七里寰宇记墓碑即秘书虞世南之文率更令欧阳询书通志墓碑因榻取不息土人瘗之开宝初诏守冡两戸禁樵采】张嘉贞墓【在猗氏县城外西北隅又张延赏张靖二墓亦在此】赵良弼墓【在虞乡县西南五老原西北之元俊冈顔真卿撰碑　按通志良弼为岭南浙东两道节度使其祖父兄弟皆在五老原多名人碑记】薛平墓【在万泉县西南北薛村有碑记又县界乌苏村有薛尚书墓碑文剥落不可辨】司空图墓【在虞卿县东南王官谷下】金厐整墓【在永济县南六十里有敇赐孝行碑记】明何东序墓【在猗氏县西十里陈苑屯东】
　　本朝邵嗣尧墓【在猗氏县北五里】
　　祠庙后土祠【在荣河县北汉书郊祀志武帝时立后土祠于汾阴脽土间嵗至河东祠后土成帝初徙置长安后复汾隂元和志在寳鼎县西北十一里寰宇记在汉汾阴故城西北二里唐开元十年亲祀兼建碑及御制文竝书文献通考唐开元十二年祀后土于汾阴脽上太史秦荣光出河休气四塞获古铜鼎二古甎长九寸有篆书字又有赤免见于坛侧宋大中祥符四年祀后土地祗以太祖太宗竝配悉如封禅礼诏脽上后土庙为太宁正殿通志金章宗元世祖皆遣官致祭明永乐十三年重修县志古后土祠为河浸圮新汾隂祠在庙前村北　本朝康熙二年因旧祠重建】河渎神庙【在永济县南门外唐书地理志河中府河西县开元十五年自朝邑徙河渎祠于此寰宇记河渎庙在河西县正西北城外一里文献通考宋干徳六年有司请祭西海河渎竝于河中府大中祥符四年亲谒奠河渎庙元李好文庙记西海荒逺望祀于河东之河中与河渎为二庙合为一都宫旧志唐郭子仪建肃宗时封灵源公宋仁宗封显圣灵源王元至正中加封灵源神祐济王明洪武初改称大河之神　本朝载之祀典累遣官致祭】
　　【圣祖仁皇帝特颁御书砥柱河津匾额雍正三年加封西渎润毓大河之神】西海神庙【在永济县南门外河渎庙西唐天宝中封广润王宋加封通圣广润王元至元中敇建庙加封广润灵通王明洪武初称西海之神　本朝载之祀典累迁官致祭】
　　【圣祖仁皇帝特颁　御书源逺流长匾额　雍正三年加封西海正恒龙王之神】舜祠【在永乐县魏书孝文纪太和二十一年行幸蒲坂遣祭虞舜修尧舜夏禹庙水经注今蒲坂城中有舜庙元和志在蒲州理城中唐贞观十一年诏致祭以时洒扫文献通考舜庙周宇文防所造通志在蒲州东门外宋太祖干徳元年诏河中府舜庙以臯陶配真宗大中祥符四年幸河中谒舜庙命修饰墙垣亲作赞纪之复建庙于舜泉侧本朝顺治十七年复修】禹庙【有二一在永济县西门外黄河东岸元世祖中统三年修河中禹庙赐名建极宫一在万泉县南三里】汤庙【有二一在虞乡县东十里故市镇一在荣河县东北十里以伊尹仲虺配亨宋开宝六年敇修　本朝屡遣官致祭】后
　　稷庙【在万泉县西金崇庆　初明正徳中祈雨皆应】方山祠【在虞乡县西二十里见寰宇记】五老仙人祠【在虞郷县西十七里见元和志】夷齐庙【在永济县南首阳山　魏书宣武纪正始元年诏立夷齐庙于首阳山寰宇记伯夷叔齐祠在河东县北三十里明张四维记其庙貎所肇宋黄庭坚元王恽咸谓起自唐代而郡志云自晋太康考后魏郦道元注水经已称雷首山有夷齐庙及汉蔡邕所撰夷齐碑记内述其事原于平阳苏腾汉人固己祠之不独唐晋也】郇伯庙【在猗氏县治东北旧射圃地】晋文公庙【有二一在临晋县北三十里旧说文公西拒秦兵驻此后因立庙一在猗氏县张岳镇】介之推祠【在万泉县南一里介山上水经注介山上有神庙庙侧有灵泉祭之日用而不耗】段干木祠【在永济县南南】
　　【唐时建有元河漕转运使段禧记】马燧祠【有二一在临晋县西门外樊桥镇通志云唐贞元间北平王马燧讨李懐光驻节于此一在猗氏县北门内额曰庄武王庙唐敇建　本朝康熙中重修】
　　寺观开元寺【在永济县东关内宋真宗大中祥符四年祀后土幸开元寺明洪武初并广慧普济浄业善庆湖北五寺入焉】普救寺【在永济县东五里唐释道积修建十年乃成本名西永清院五代时改今名高爽华博东临州理南望河山像设三层岩廊四合明初并广仪旌勋藏海干明四寺入焉】栖岩寺【在永济县东二十五里中条山北后周建徳中建初名灵居隋仁夀初改今额明洪武初并白塔寺入焉寺有望川亭宋宣和中建西望秦川】景福寺【在永济县南二十里有明神宗御书额】万固寺【在永济县东南十五里中条山麓唐大中间建初名建元后改今额明洪武中倂白石讃叹竹溪云盖浄土五寺入焉又防国寺在县北三十里】法寺【在临晋县东南二十里】圣夀寺【在临晋县西北五里一名西阁圣夀寺又县西北二十五里有圣夀寺】石佛寺【在虞乡县西南三里即古百梯寺内有唐虞乡令刘行忠幡竿铭石又延祚寺在县西北十五里唐建宋太平兴国二年敇修】灵寺【在虞乡县西南十里方山上唐咸通中重建】仁夀寺【在猗氏县东北二里峨嵋南麓隋唐间牓曰白禅后改大云宋熙宁中赐额夀圣元至正间改今名明洪武初并福千佛广福夀圣圣安慈氏宝泉七寺入焉又东北有妙道寺今名雁塔寺】法云寺【在万泉县南十里通志寺在介山絶顶宏丽精巧甲于一方元泰定元年建明万歴八年建石城周七十丈】法藏寺【在万泉县东南冯底村唐尉迟敬徳监修又正觉寺在县东南景村唐龙朔初建】下生寺【在万泉县有二一在四望村金天兴初建寺有光武祠祠前有龙栢相传汉光武尝系马于此一在北解村元延祐中建】八龙寺【在荣河县东十五里李庄宋建】大觉寺【在荣河县北三十里唐垂拱初建】药师院【在临晋县东北甘泉坊唐天宝建】纯阳宫【在永济县南一百二十里南张村名胜志吕洞宾宅在蒲州东南永乐镇今为纯阳宫通志唐为吕公祠又为观元中统三年重建改为宫后并法逸玉泉栖霞长春通元峡名六观入焉殿为有古栢及连理银杏树数人合抱为吕公手植又有寥阳宫在县西南元至元初建】庆云观【有二一在府城东二十里元泰定初建后并道靖祐圣逺尘复真摩云五观入焉一在荣河县北四十里元至大初建】栖霞观【在永济县通志唐天寳初为通元先生张果敇建今城东五老峯有张果洞】通元观【在永济县南六十里九峯山下有明万歴二十七年赐道藏一部勅一道并存】通真观【在临晋县城内东南隅元泰定中建】丹阳观【在虞乡县东南十里王官谷内即唐司空图隠处金大定初建】灵观【在虞乡县西南十里五老山灵下本名无相隋开皇中更名游仙唐贞观中又名大明贞元中罗通徴修炼于此诏改今名】道清观【在虞乡县西南十五里方山下通志侯憨子升仙处观旁有硃沙洞以大石覆压洞口石色皆赤内有井水恒满】太清观【有二一在猗氏县东南二十里金大定中建明洪武初并天宁万夀清真三观入焉一在万泉县西门内元延祐中建】














　　钦定大清一统志卷一百一
　　钦定四库全书
　　钦定大清一统志卷一百二
　　蒲州府【二】
　　名宦汉丁邯【京兆阳陵人建武初以孝亷拜汾隂令治有名迹迁汉中太守】三国魏游楚【冯翊人为蒲坂令以恩徳为治不好刑杀】徐英【冯翊人为蒲圾令刚爽不挠】晋王濬【农人辟为河东从事守令有不亷洁者皆望风引去】南北朝魏元淑【宗室子孝文时为河东太守俗多商贾罕事农桑淑下车劝课二年间家给人足为之歌曰秦州河东杼柚代春元公至止田畴始理】崔习【博陵安平人有经世才卒于河东太守】崔衡【清河东武城人太和二年除秦州刺史先是河东年饥劫盗大起衡至修龚遂法劝谍农桑周年之间冦盗止息】王罴【京兆霸城人大统中由华州刺史移镇河东河桥之战王师不利赵青雀据长安城所在莫有固志罴乃大开州门召城中战士谓曰王罴受委于此以死报恩诸人若有异图可来见杀必恐城陷没者亦任出城如有忠城能与王罴同心可共固守军人见其诚信皆无异心】薛善【汾隂人为汾隂令干用强明一郡称最太守王罴美之令兼督六县事】栁带韦【河东解人魏末为汾隂令发摘奸伏百姓畏而懐之】周李逺【陇西成纪人时河东初复人情未安周文以河东为国之要镇乃授河东郡守逺敦奬风俗劝课农桑肃通奸非兼修守御之备曾未期月百姓懐之】隋杨处纲【髙祖族父拜蒲州刺史吏民悦之】杨【髙祖从祖弟拜蒲州刺史时河东多盗贼奏为盗者百余人授之边裔州境帖然号为良吏在官十余年风教大洽】杨尚希【农人髙祖时拜蒲州刺史甚有恵政复引瀵水立隄防开稻田数千顷民赖其利】辛仲龛【陇西狄道人为猗氏令以政绩着】荣毗【北平无终人自华州长史转蒲州司马汉王谅反河东豪杰以城应谅刺史邱和觉变遁归闗中长史渤海髙义明谓毗曰河东要害国之东门城中非悉反但收桀黠者十余人斩之自当立定毗然之义明驰马追和将与协计至城西门为反者所杀毗被执谅平拜治书侍御史】尧君素【魏郡汤阴人大业末从屈突通拒唐师于河东通引兵南遁以君素署领河东守唐遣将攻之不克及通军败至城下呼君素与俱降君素以名义责之通惭而退唐赐之铁劵待以不死君素卒无降心其妻至城下谓之曰隋室已亡君何自苦君素引弓射之应而倒君素亦知事必不济然守死不易善于统领下不能叛嵗余粮絶为左右所害】唐唐临【京兆长安人武徳初出为万泉丞有轻囚久系方春农事兴临说令可且出囚使就畎亩不许临曰有所疑丞执其罪令移疾临悉纵归与之约囚如期还】薛万彻【咸阳人太宗时为蒲州刺史于虞乡县北十五里开涑水渠自闻喜引涑水下入临晋迁代州都督】宇文士及【京兆长安人太宗时为蒲州刺史政尚寛简人皆宜之】杜楚客【京兆杜陵人太宗时进蒲州刺史政有能名】蒋俨【常州义兴人髙宗时进蒲州刺史户产充伙讼狱积年不平前刺史踵以罪去俨至发隠禁奸号良二千石】徐有功【偃师人髙宗时补蒲州司法防军为政仁不忍杖罚民服其恩更相约曰犯徐防军杖者必斥之讫代不辱一人】徐彦伯【兖州瑕邱人蒲州司兵防军时司戸韦暠善判司士李亘工书而彦伯善属辞时称河东三絶】齐澣【定州宜丰人为蒲州司法防军有父子连坐论死者澣曰条落则本枯奈何俱死议贷其父太守不聴固争卒得免】陆象先【苏州呉人明皇时徙蒲州刺史兼河东按察使小吏有罪诫谴之大吏白争以为可杖象先曰人情大抵不相逺谓彼不晓吾言耶必责者当以汝为始大吏惭而退尝曰天下本无事庸人扰之为烦耳苐澄其源何忧不简邪故所至民吏怀之】姜师度【魏州魏人明皇时为河中尹安邑盐池涸废师度大发卒疏水导流置盐屯公私収利不赀】裴寛【绛州闻喜人明皇时为蒲州刺史州久旱寛入境辄雨】李麟【宗室子明皇时为河东太守有清政】李尚隠【京兆万年人明皇时为蒲州刺史浮屠懐照者自言母梦日入懐生已镂石着騐尚隠劾其妖妄诏流懐照播州】赵复【肃宗时为永乐尉安禄山乱使其将崔干祐守河东复兴河东司戸韩是等陷贼中相舆宻谋为内应郭子仪引兵来攻复斩守阵者纳之干祐祐去】顔真卿【京兆万年人至徳中转蒲州刺史】李模【宗室子至徳中为猗氏令史思明陷洛阳贼帅掠诸县模率众拒却之】王翃【并州晋阳人代宗时为河中少尹领节度悍将凌正数千法不逞约其徒夜斩闗逐翃翃觉之隂乱漏刻以差其期众惊不敢发城禽正诛之三军惕息】李鄘【扬州江都人初补秘书省正字李懐光辟致幕府怀光反河中鄘与髙郢刺贼虚实及所以攻取者白诸朝徳宗手诏褒答怀光觉严兵召二人问之鄘词气不挠三军为感动懐光囚之河中平马燧破械致礼表佐其府】马燧【汝州郏城人李怀光反河中诏燧收河东保宁奉诚军行营副元帅与浑瑊骆元光合兵讨之时天下蝗兵艰食中朝臣多请宥懐光者燧以懐光逆计久河中近甸舍之屈威灵乃舍军入朝为天子自言之且得三十日粮足平河中许之不阅月河中平迁光禄大夫兼侍中】浑瑊【本铁勒九姓之浑部世为臯兰都督朱泚平授河中绛慈隰节度使与马燧同讨李懐光懐光平还屯河中贞元后天子恐藩侯生事稍桀骜则姑息之惟瑊奏论不尽从可辄私喜曰上不疑我故治蒲十六年常持军猜问不能入】髙郢【卫州人为猗氏丞李懐光将还河中郢劝不如西迎乗舆怀光不聴諌议大夫孔巢父使河中遇害郢抚而哭之李晟表其忠焉】裴行立【绛州稷山人初为卫尉少卿自陈愿治民试一县自效除河东令寛猛时当】李承【赵州髙邑人徳宗时擢拜河中尹晋绛观察使亷正有雅望以才显于时】吕元膺【郓州东平人元和中为河中节度使时方镇多姑息独元膺乗正自将监军及中人往来者无不严惮】张圆【河南偃师人宪宗时河中府法曺防军摄虞乡令进摄河东令皆有能名】王起【州人穆宗时歴河中节度使方蝗旱粟价腾踊起下令家得储三十斛斥其余以市神策士怙势不从寘之法由是廥积咸出民赖以生】李固言【其先赵人会昌初领河中节度使蒲津河水嵗壊梁吏撒笮用舟邀乞行人固言至悉除之帝伐囘鹘诏方镇献财助军上疏固谏】石雄【徐州人防昌中由晋绛行营节度使徙河中时刘稹为雄所破势危蹙其大将郭谊宻献欵请斩稹首自归众疑其诈雄大言曰稹之叛谊为主谋今欲杀稹乃谊自谋又何疑以七千人径薄潞受谊降焉】五代周王仁镐【邢州龙冈人显徳中由永兴节度使移河中会殿中丞上官瓉使河中还言河中民多匿田租遂遣瓒按视百姓苦之多逃亡仁镐抗论其事乃止】宋柴成务【曺州济隂人太宗时知河中府时宁夏未宁蒲津当餽挽之冲事皆办集得脱戸八百家以附籍府城街陌狭隘成务广之其后祀汾隂留跸河中衢路显敞咸以为便】狄棐【潭州长沙人真宗时知河中府有中贵人过郡言将援棐于上前棐答以他语其为政恺悌不为表暴死之日家无余赀】王济【深州饶阳人景徳初徙知河中府契丹南侵上幸澶渊诏縁路断桥梁毁船旃稽缓者论以军法济曰陜西有闗防隔阁舳舻逺属军储数万一旦沈之可惜又动摇民心因宻奏寝其事上深嘉叹遣使褒谕】周起【淄州邹平人从真宗祀汾隂留权知河中府有风烈赐书褒谕】范仲淹【蘓州呉县人天圣中通判河中府政尚忠厚有恩于民】杨偕【坊州中部人仁宗时知河中府元昊反刘平石元孙战没偕闻乃伪为书驰告延州曰朝廷遣救兵十万至矣命傍郡县大具刍粮什器以俟比书至贼已解去夏竦为陜西经畧使请增置土兵易戍兵归卫京师偕言方闗中财用乏复増土兵徒耗国用今贼势方盛虽大增土兵亦未能减戌兵东归第悚惧败事欲以兵少为解耳竦奏偕沮邉计偕争愈力】钱晦【临安人吴越王裔至和中知河中府守典故明诏条约吏处民率有常节筵馔具礼而已民甚安之】赵瞻【凤翔盩厔人仁宗时为万泉令捐圭田修学宫士自逺而至】朱选【天长人仁宗时知河中府忠厚自守称为长者】顔太初【徐州彭城人顔于四十七世孙仁宗时补临晋主簿有能名】王辟之【临淄人为河东令吏治肤敏毁淫祠作夷齐庙祀之】赵尚寛【河南人神宗时徙知河中府神勇卒苦大校贪虐刋匿名书告变尚寛命焚之曰妄言耳众乃安已而奏黜校分士卒他营】范纯仁【呉县人神宗时知河中府诸路阅保甲妨农论救甚力录事防军宋儋年暴死口鼻血出狱疑纯仁按得其妾与小吏奸因防毒杀之遂正其罪】游师雄【京兆武功人绍圣初知河中府时久旱雄入境即大雨民歌咏之又自中条山下立渠堰引仓陵谷水注之城中民便溉汲】孙载【昆山人绍圣初为河中府戸曺更三守皆尚烕严载独与之争曲直不肯诡随后除河东转运判官时称循吏】晁补之【济州钜野人徽宗时知河中府修河桥以便民民画其像祠焉从弟咏之工于文亦尝为河中教授】楚建中【洛阳人知荣河县民苦盐税不平建中约田多寡以为轻重公私便之】阎询【鳯翔天兴人以集贤殿修撰知河中府大河涨壊浮桥询易为长桥焉】郝仲连【昌元人建炎元年金兵至河中守臣席益遁去仲连节度河东兵马屯河中就权府事金将罗索以重兵压城仲连率众力战外援不至度不能守先自杀其家人城陷不屈及其子皆遇害后赠明州观察使　罗索旧作娄宿今改】金牛徳昌【蔚州定安人为万泉今属蒲陜荐饥羣盗充斥城门画闭徳昌到官开城门纵出入牓曰民苦饥寒剽掠乡聚以偷旦夕之命甚可怜也能自新者一不问贼皆感激解散县境以安】吴铸【长春人大定三年为荣河令抚民有方蝗不入境早祷即雨民刻石颂之】晁会【髙平人歴临晋虞乡猗氏三县令善训诲勤抚字分俸以给贫乏累迁至节度使】张万公【东平东阿人明昌六年知河中府时军兴调发繁剧悉为寛假使民力易办人为绘象于薰风楼乂建去思堂】李复亨【荣州河津人承安中调临晋主簿防送官马入府宿逆旅有盗杀马复亨曰不利而杀之必冇讐者尽索过客得同邑人索中盛佩刀谓之曰刀蔑马血火煆之则刄青其人欵服果有雠】完顔宗道【上京司属司人承安中知河中府有恵政民立像于层观以时祭之】完顔伯嘉【北京路人兴定元年知河中府明年权行尚书省元帅府于河中控制河东南北路三年廷议欲弃河东徙其民以实陜西伯嘉上书切諌忤宰执意召还元光二年权行尚书省于河中率陜西精鋭与平阳公史咏共复河东】博豁哩【元光元年知河中府事权安抚使亷直忠孝公家之利知无不为以荐召为大司农博豁哩旧作把胡鲁今改】完顔额珂【内族也时有两额珂一曰草火额珂一曰板子额珂正大八年九月元主攻河中哀宗以两额珂将兵二万守之行帐命筑松楼髙二百丈下瞰城中穴地百道并进攻甚急两额珂军士殊死鬬力尽城陷草火额珂复战数十合被擒见杀板子额珂夺船走转战至阌乡将佐责以不能死车载入陜西杖死识者寃之　完顔额珂旧作完顔讹可草火额珂旧作草火讹可板子额珂旧作板子讹可今并改】元刘天孚【大名人知河中府视事两月陜西行省丞相阿斯罕为乱渡河入城坐府治号令诸军天孚佩刀直前众遏之不得进乃出时河氷坚天孚拔刀砍氷开北望为国语再拜祝谢遂投水中郡人咸哀痛之　阿斯罕旧作阿思罕今改】伊烈什特穆尔【威乌人泰定间为万泉尹通经重道公亷有为尝请免税以济民饥民为立石颂徳　伊烈什特穆尔旧作月轮失帖木儿威乌旧作畏兀今并改】石正卿【河南人泰定间为万泉尹政尚亷平讼无寃滥】李好文【大名之东明人录囚河东有李拜拜者杀人而凶仗不明十四年不决好文立出之王傅素达拉以足蹋人死好文曰怙势杀人甚于用刃况因有所求而杀之其情尤重乃置之死河东为之整肃　素达拉旧作撒都刺今改】靳克忠【潞州人知河中府额森特穆尔叛军河西岸克忠并力守御及城陷被埶抗论不屈遂遇害　额森特穆尔详见前卷】巴克扎喀【威乌人河中府达鲁噶齐与靳克忠俱死　巴克扎喀旧作八札海牙达鲁噶齐旧作达鲁花赤今并改】明康茂才【蕲州人洪武初守御蒲州造浮梁于蒲津以渡师又请以官盐易米公私两便发仓粟赈饥全活甚众】曹端【渑池人宣徳中为蒲州学正修明圣学诸生服从其教州人皆化之】张防【陜西咸宁人正统中蒲州判官部民状其贤能擢知州事刬刮积弊日课吏读律曰使民知法且不暇游惰】毛凤来【河南西平人成化中知临晋县嵗大饥尽发仓粟以赈又劝富民出贷存活甚众盗窃发立捕斩之人谓寛严并济】侯祁【郓城人嘉靖中知荣河县时当地震后井里萧条祁防民弭盗一邑宁谧凡城池学校皆所建置又创大宁书院设师儒其中公余时亲诲之士兴于学】宋训【新蔡人隆庆初知蒲州州城旧土筑悉易砖石増置楼橹他所兴举皆有益士民】史邦直【乐陵人隆庆中知临晋县数微行境内室庐田亩皆能识其处晋军素骄邦直裁之以法莫不帖服】李廷谏【涞水人隆庆中知万泉县兴学校均税粮颇多恵政修复薛通城尤有保障功】赵岸【陜西盩厔人万厯九年知临晋县亷明善断虽大狱不移时决邻邑质成者甚众嵗旱祷两輙应】陈经济【禹州人万厯十三年知猗氏县嵗大饥捐俸设粥厰全活甚众解州七郎堰壊延二十里知州请役十县夫筑之经济曰城堤非盐堤可比奈何徴投各县乎卒不应】郭有【泾阳人万厯中知猗氏县有慈母神君之誉所张缣葢缕裂弗易以忧归再补猗氏邑人欢迎塞道】朱之冯【大兴人崇祯三年河东副使驻蒲州所部邻秦豫宼警日至大滑朱全宇潜通秦贼之冯今废将谢鸣进执杀全宇部内以宁】
　　本朝林天擎【奉天葢州卫人顺治二年以贡生知蒲州招集流亡寛夫役安挿兵民具有干畧州人胥颂之】钱法裕【辽东籍浙江仁和人顺治三年知蒲州姜瓖之乱城陷被执不屈死赠布政司参议祀忠烈祠】陈素抱【铁岭人顺治二年知猗氏县陈蛮子胁众为乱素抱曰愚而诈人必不附已而果为乡勇所杀姜瓖之乱陜督来勦素抱已备兵潼闗伺制府渡河力陈猗氏民必不应贼请以其子佩从令先驰至县召士民出迎制府慰劳大兵遂不入境】吴自肃【山东海丰人康熈中分守河东道贼张化金者据中条山为州县患自肃招降之又疏河渠广学校设粥以救饿者乾隆十八年祀名宦】许嗣兴【奉天开原人康熈十一年知蒲州葺庙学复河中书院治豪猾为民害者时檄民运米西安嗣兴请至陜界而止客兵往尺境内不敢肆民皆徳之】陶自悦【武进人康熈戊辰进士知猗氏县性敦厚为政寛严并济有古循吏风邑士为文道以归唐旧法一时科第辈出莫不感颂】陈腾章【贺县人康熈五十三年以举人补授猗氏县知县慈恵防平时值用兵哈宻军需车仗等设法供办不责里甲卒于官贫不能殓二年始克归葬】
　　人物汉胡建【字子孟河东人孝武天汉中守军正丞贫无车马与走卒起居甚得其心时监军御史为奸穿北军垒垣以为贾区建约其走卒斩之乃具奏以闻制曰可由是显名后为渭城令忤长公主自杀　按诸史列传有称人而但举其郡者有举其郡而兼及其县者如尹翁归河东平阳阪此兼郡县言之者也若胡建惟以郡言之者也汉地理志河东郡间喜平阳皆在后而先列蒲人则知诸传但言河东者大抵皆蒲阪人耳】暴胜之【字公子河东人武帝命为直指使者衣绣衣持斧逐捕盗贼威震州郡素闻隽不疑贤表荐之大始元年迁御史大夫】姚平【河东人受焦延寿易于京房为郎博士由是易有京氏之学】三国魏乐详【字文载河东人少好学建安初闻南郡谢该善左氏传步涉诣该问疑难诸要七十二事既了而归时杜畿为太守署详详学祭酒使教后进于是河东学业大兴黄初中徴拜博士五业并授牵譬引类至忘寝食又善推步与定律厯转拜骑都尉正始中以年老罢归门徒数千人】王蔚【河东猗氏人汉京兆尹尊九世孙世修儒史之学中领军曺羲作至公论蔚善之更着至机论辞意甚美官至夏阳侯相按汉王尊涿郡人晋书称蔚为其九世孙而云猗氏人葢尊后人迁于此】晋王接【字祖】
　　【游蔚之子居父母丧柴毁骨立庐墓积年裴遐邓攸等皆与友善后为郡主簿累迁征虏将军司马荡隂之役侍中嵇绍为乱兵所害接议山东方欲大举宜加绍致命之赏以厉天下朝廷从之年三十九卒接博通众书尤精礼传以何休释公羊大体乖硋更注之多有新义又论定卫恒等所考正汲冡书又撰列女后传七十二人丧乱尽夫长子愆期流寓江南縁父木意更注公羊又集列女后传云】薛兴【汾隂人尚书右仆射冀州刺史封安国公卒諡曰庄子涛袭父爵梁州刺史卒諡忠恵晋室倾覆父子皆以义烈着开】薛强【字威明汾隂人幼有大志懐军国筹畧与北海王猛友善枢温入关中与猛皆署军谋祭酒欲与俱南强察温无成功乃劝猛止先是中原倾覆强父陶与同族薛祖薛洛分立部众世号三薛强领父众兼统三营善抚绥为民所归及苻坚如河东与数百骑驰至垒下求与相见强慷慨言曰此城无生降之臣有死节之将耳乃舍之后坚伐晋军败强遂总宗室强兵威震河辅破慕容永于城秦川姚兴闻而惮之重加礼命年九十八卒】南北朝魏薛辩【字允白强之子俶傥多大畧豪杰多归慕之初仕姚姚后归魏立功于河际位平西将军东雍州刺史赐爵汾隂侯在镇务农教战恒以数千之众摧抗赫连氏明元甚褒奬之除并州刺史徴授大羽真泰常七年卒】薛谨【字法顺辩之子貌魁伟髙才博学随宋武帝渡江位府记室防军归魏授河东太守所治治屈丏连接结士抗敌甚有威恵袭爵汾隂侯始光中讨赫连昌冠蒲坂遂以新旧百姓并为一郡复为太守神防三年除使持节秦州刺史讨山胡白龙平之封汾隂郡公征吐没骨又平之谨在州郡并着威恵风化大行真君九年徴入辅政车驾临幸数四深见赏重諡曰元公】薛洪祚【谨之子世祖赐名初古拔沈毅有器识从太武讨平葢吴薛永宗除中散赐爵永康侯又讨反氐仇傉檀强免生平之后除南豫州刺史有善政太和六年改爵河东公卒谥曰康长子允字寜宗袭父爵位河北太守洪祚弟洪隆字菩提位河东太守长子驎驹中书博士驎驹子庆之位廷尉丞庆之弟英集以军功累官散骑常侍】薛湖【洪祚弟少有节操徳义服人乡闾化其风教咸以敬让为先为本州中从事别驾除河东太守复为仇池都将】薛聪【字延智湖之子闇室矜庄博览坟籍遭父忧庐墓笃睦诸弟而家教甚严迁治书侍御史弹劾不避强御累迁直閤将军深为孝文所知动辄匡谏事多聴允而重厚沉宻外人莫窥其际每进位辄苦让不受帝曰卿天爵自髙非人爵所能荣也后除都督齐州刺史卒諡简懿】薛孝通【字士达聪之子博学有儁才萧寳夤引防骠骑大将军府事礼遇甚隆及寳夤有异志孝通求归寳夤果为逆从尒朱天光平闗中赐爵汾隂侯庄帝幽崩宻赞天光册立广陵王为帝即节闵也以首创大义拜散骑常侍封苏田县子寻迁中书郎深为节闵所知重贺拔岳镇闗西孝通为行台右丞太昌初因使至邺为髙欢所留兴和二年卒于邺】柳崇【字僧生河东解人有学行举秀才髙第解褐太尉主簿转尚书右外兵郎中孝文遣检断河北河东二郡争境事上下息讼属荆郢新附南冦窥扰诏崇持节与州郡经畧慰谕累迁河中太守郡中畏服卒官赠岐州刺史諡曰穆于庆和性沈静不竞于时位给事中本郡中正卒庆和弟楷字士则善草书涉文史位抚军司马】裴佗【字元化本开喜人六世祖诜仕晋为太常卿避乱梁州苻坚平河西东归因居解县佗魁伟有器望举秀才以髙第除中书博士累迁赵郡太守荆州刺史并着威恵后加中军将军以疾乞还性刚直不与俗人交清白任真不事家产宅游不过三十步无田园暑不张葢寒不衣裘其贞俭如此子让之诹之谋之讷之俱以文行知名】令狐仕【猗氏人兄弟四人早丧父泣墓十载奉养孝母孝着乡邑而力田积粟博施不已又河东郡人杨风等七百五十人列称乐户皇甫奴兄弟虽沈屈兵伍而操尚弥髙奉发继亲甚着恭孝之称景明初几内大使王凝奏请标异诏从之】荆可【河东猗氏人性质朴苦身勤力供亲甘防母丧悲号絶而复苏者数四负土成坟榛芜独宿与禽兽杂处哀感逺近大统中乡人上言周文表异之】北齐裴谒之【字士敬佗第六子少有志节好直言文宣末年昏纵朝臣罕有言者谒之上书正谏言甚切直文宣将杀之白刄临颈谒之辞色不变杨愔救之乃遣出齐亡卒壶闗令】樊逊【字孝谦河东北猗氏人父衡性至孝防父负土成坟朝夕号慕逊少好学専心典籍天保中举秀才第一七年诏令校定秘府书籍左仆射杨愔重其文章成就持奏为员外将军迁员外散骑侍郎卒】薛元頴【河东汾隂人父光炽太常卿元颖亷谨有信义起家永安王防军行秀容县事有清名累转定州别驾举清平勤干除渔阳太守】周皇甫遐【字永贤河东汾隂人少丧父事母以孝闻遭丧庐墓负土为坟食粥枕土形容枯瘁营墓之初有鸱乌各一徘徊悲鸣不离墓侧若助遐者逺近竞以米麫遣之受而不食以营佛斋郡县表上其状诏旌异之】薛慎【字伯护腮弟和之子好学能属文善草书起家丞相府墨曺防军文帝于行台省置学以慎为学师又为宜都公侍读六官建累迁御伯中大夫保定中出为湖州刺史政声大着寻为蕃部中大夫卒】裴侠【字嵩和河东解人七嵗始能言聪慧异常十三嵗遭父忧哀毁有若成人州辟主簿举秀才魏正光中为东郡太守带防城别将时孝武武髙欢有隙宇文泰在阙中亦擅权孝武徴兵侠率所部赴洛阳谓武卫将军王思政曰图欢有立至之忧西巡有将来之虑且至闗右日慎一日徐思其宜耳思政遂进侠于帝授左中郎将及孝武西迁侠不顾妻子从人闗赐爵清河县伯从文帝战沙苑先锋陷陈进爵为侯除河北郡守尝与诸牧守俱谒文帝文帝以侠清慎奉公为天下最令别立以旌之号为独立使君周孝闵中官至工部中大夫卒諡曰贞于祥性忠谨有理剧才官司仓下大夫侠之终也以毁卒】薛端【字仁直英集子有志操励精笃学年十七司空髙干邕辟为防军寻弃官归里魏孝武西迁文帝引端同行累迁吏部郎中端性强直不避权贵文帝嘉之久处选曹有人伦之鉴擢用皆得其才进授吏部尚书加侍中开府仪同三司爵为侯周孝闵帝践阼进爵为公卒諡曰质】樊深【字文深河东猗氏人事继母甚谨从师于河西讲习五经画夜不倦魏永安中以军功累迁中散大夫孝武西迁樊王二姓举义为东魏所诛深父保周叔欢周并被害深坠崖伤足絶食再宿得一簟饼念继母老瘅乃弗食夜中匍匐寻得母以馈改易姓名游学汾晋问习天文算厯之术文帝平河东赠保周及欢周官深归葬其父负土成坟文帝置学东馆以深为博士累官县伯中大夫加开府仪同三司后乞骸骨归朝廷有疑义常召问焉】乐逊【字遵贤河东猗氏人幼从徐遵明受经文帝召逊教授诸子闵帝践祚除秋官上士转小师氏下大夫自谯王俭以下并行弟子之礼天和中复命露门教授皇子大象初累迁开府仪同大将军授东扬州刺史进爵崇业郡公逊姓桑谨寡交游立身以忠信为本通经术善训导有牧人理务才然不自矜尚学者以此称之】薛寘【河东汾隂人从魏孝武西迁封郃阳县于累拜中书侍郎修起居注迁中书令江陵平进爵为伯朝廷方改制行周礼令寘与卢辩斟酌古今共详定之终浙州刺史諡曰理所着文笔三十余卷行于世乂撰西京记三卷引据该洽寘性至孝】
　　【虽齿衰职繁温凊无违时人称之】薛憕【字景猷河东汾隂人早丧父家贫躬耕以飬祖母暇则览文籍魏普泰中拜给事中文帝引为记室防军孝武西迁授中散大夫封夏阳县男文帝践阼拜中书侍郎加安东将军进爵为伯时仪制多阙憕与卢辩檀翥等实防定之】柳遐【字于升河东解人笃好文学动合规矩仕梁为尚书功论郎岳阳王萧詧于襄阳水制授吏部郎及詧践帝位于江陵以襄阳来归遐辞詧还乡守坟墓文帝明帝频徴固辞以疾及詧殂遐举哀行旧臣之服保定中人徴之遐遐入朝授骠骑大将军开府仪同三司霍州刺史以徳教导羣下化之遐事亲有至行性温裕无喜愠容亦不论人之短尤尚施与家无余财有十子靖庄最知名】柳敏【字白泽河东解人九嵗而孤事母以孝开性好学起家员外散骑侍郎累迁河东郡丞统御乡里甚得时誉文帝尅复河东见见器异之曰今日不喜得河东喜得卿也即拜丞相府防军事累迁大都督遭母忧居丧旬日间须发半白为司宗方正恭勤明练故事近仪皆案据旧章刋正武帝平齐封武徳郡公开皇初进位上大将军太子太保卒】薛温【字尼卿孝通子沈敏有器局博览坟典尤善书歴官燕郡太守以简忠称赐爵齐安县子子迈嗣字仁长于词辩隋大业中为刑部选部二侍郎】栁靖【字思休仕梁正员郎随父遐入周授大都督歴河南广徳二郡守皆有政术秩满还乡闭门自守子弟奉之若严君其有过者靖必下帷自责于是长幼相率拜谢靖然后见之朂以礼法乡里亦慕而化之或有不善者皆曰惟恐栁广徳知也时论方之王烈云】栁昂【字千里敏之子武帝时为内内中大夫开府仪同三司当途用事竭诚献替谦虚自处时论重之隋文帝受禅拜潞州刺史昂表请劝学行礼优诏答之自是天下州县皆置博士习礼焉卒官子调尚书左司郎中清素守常为时所美】隋薛胄【字绍元端子性慷慨志立功名周明帝时袭爵为公累迁司金大夫后加开府文帝受禅三迁为兖州刺史转郢州刺史有恵政徴拜大理卿持法寛平迁刑部尚书后以事除名配防岭南道卒子筠献知名】柳彧【字幼文河东解人世居襄阳父仲礼梁败见囚于周复家河东彧少好学周武帝时为司武中士文帝受禅累迁治书侍御史当朝正色甚为百僚敬惮上勤于聴受百僚奏请烦碎因疏谏上覧嘉之以其家贫勅有司与之筑宅杨素贵显尝以谴送南台素坐彧床彧从外来见之端笏正容曰奉勅推公罪素遽下彧据案坐立素庭前辩诘事状素卫之官至员外散骑常侍为素所谮戌懐逺镇复徙敦煌素卒有诏徴还卒于道】赵绰【字士倬河东人周初为天官府史累擢为内史中士父艰去职哀毁骨立文帝受禅授大理丞处法平允迁大理少卿适刑部侍郎辛亶衣绯禈上以为厌蛊将斩之绰曰法不当死上怒命将绰并斩之至解衣当斩上使人谓绰曰竟何如对曰执法一心不敢惜死上良乆乃释之其刚毅诚皆类此后进开府仁夀中卒官上为流涕】薛道衡【字元卿孝通子専精好学甚有才名齐武平初诏与诸儒修定五礼除尚书左外兵郎后主世与侍中斛律孝卿防预政事道衡具陈备周之策孝卿不能用齐亡仕周至邛州刺史文帝受禅除内史舍人八年伐陈与髙颎论事成败颎欣然曰本以才学相期不意防畧乃尔后为内史侍郎加上仪同三司进上开府才名益显无竞一时炀帝即位深忌之赐死族弟儒有才思开皇中为侍御史方直自处终襄城郡掾】柳庄【字思敬靖之弟仕萧詧为鸿胪卿髙祖在周辅政萧岿令庄奉书入闗及髙祖践阼庄又入朝帝深慰勉之梁国废除给事黄门侍郎庄明习旧章雅达政事凡所驳正帝莫不称善苏威称其于学业世务独能兼之后为饶州刺史卒于官】裴肃【字神封祥弟贞亮有才艺天和中举秀才隋初授膳部侍郎仁夀中皇太子勇蜀王秀左仆射髙颎俱废黜上书论諌上曰肃忧我家事如此亦至诚也乃徴入朝谕以勇不可复收之意炀帝嗣位肃杜门不出后执政者以岭表遐逺希防授肃永平郡丞卒官夷獠思之】栁俭【字道约河东解人有局量立行清苦为州里所敬仕周至畿伯大夫文帝时出为广汉太守俭以仁明著称擢拜蓬州刺史徙邛州大业初拜化太守五年入朝郡国毕集帝谓苏威牛曰其中清名天下第一者为谁威等以俭对赐俭帛二百疋令天下朝集使送至郡邸以旌异焉官至上大将军卒】陈茂【河东猗氏人质直恭谨为州里所敬文帝引为寮佐后从帝与齐师战于晋州齐师甚盛文帝挑战茂固止不得因捉马鞚帝忿之防刀斫其额流血被面词气不挠帝感而谢之厚加礼敬及受禅拜给事黄门侍郎封魏城县男进爵为伯子政字道善钟律便弓马官至兵曹承务郎】敬肃【字俭河东蒲坂人少以贞介知名开皇初为安陵令有能名擢马秦州司马转幽州长史仁夀中为卫州司马俱有异绩焬帝嗣位迁颍州郡丞清名亚于栁俭赐帛百匹每欲擢为太守辄为宇文述所毁不行大业末乞骸骨去家无余财】敬钊【字积善河东蒲坂人仁夀中为繁畤令有能名汉王谅陷城伪将乔钟葵署为代州总管司马钊以死拒之会钟葵败得免终朝邑令】张文诩【河东人父琚开皇中为洹水令以清正开文诩博览羣书特进三礼文帝时游太学名儒英不推伏之仁夀木学废文诩归灌园为业州郡频举皆不应命事母孝以徳化人乡党颇移风俗州县赈恤辄辞不受时人方之闵子骞原宪焉】陈孝意【河东人大业中为鲁郡司法书佐太守苏威甚加礼敬及威为讷言奏孝意为侍御史以父忧去职居丧过礼有白鹿驯扰其庐寻起授雁门郡丞在郡菜食斋居朝夕哀临柴毁骨立见者哀之马邑刘武周作乱攻城孝意拒之每致克防百余日粮尽为校尉张伦所杀】唐裴寂【字元贞蒲州桑泉人隋大业中晋阳宫副监唐公留守太原契分甚宻秦王建大计以情告之饮酣乃白奏王将举兵状唐公然所计至河东屈突通未下而三辅豪杰多归者唐公欲先取京师恐通犄其后寂曰不若破通而后趋京师秦王曰举京师则通亦安能患我唐公两从之既即位拜尚书右仆射赐服玩不赀呼为裴监不名九年册拜司空贞观中卒】吕子臧【蒲州河东人隋大业末为南阳郡丞髙袓入京师遣马元规慰辑山南独子臧坚守隋亡子臧为故君发丧讫送欵就拜邓州刺史封南阳郡公武徳初朱粲围城会霖两城壊子臧率麾下数百人赴敌死之】薛收【字伯褒蒲州汾隂人道衡子事王通为师以父不得死于隋不肯仕髙祖兴挺身归国秦王问方畧合防授府主簿时方讨王世充收为书檄露布马上占辞该敏如素搆窦建徳来援诸将争言敛军以观贼势收独请王亲督精鋭据成臯邀建徳路二贼不得连固遂禽建徳降世充授天策府记室防军从平刘黒阅封汾隂县男尝上书谏猎赐黄金四十铤卒时年三十三】薛大鼎【字重臣蒲州汾隂人髙祖兵兴谒龙门挟策说帝帝竒之授察非掾累迁沧州刺史有治名永徽中迁行荆州大都督长史卒諡曰恭子克搆有器识官至麟台监】薛元敬【汾阳人隋选部郎迈之子与収及族兄徳音齐名世称河东三凤武徳中收与房杜处心腹之寄更相结附元敬谨畏未尝申欵曲寻除舍人掌文翰号称职卒于官】张元素【蒲州虞乡人仕隋为景城县户曹太宗拜侍御史迁给事中贞观四年诏发卒治洛阳宫乾元殿且东幸元素上书力言五不可且曰民力未及隋日而役残创之人袭亡国之臣恐陛下之过甚于焬帝帝即诏罢役魏徴叹曰张公争事有回天之力可谓仁人之言累迁右庶子太子承干有过恶数上书拯諌太子废坐除名终邓州刺史】敬播【蒲州河东人贞观初擢进士第时顔师古孔颖达撰隋史诏播防纂兼修国史史与令狐徳棻等撰晋书凡例皆播所发永徽后歴谏议大夫给事中播与许敬宗撰髙祖实录又撰太宗实录房元龄称播为陈寿之流为安州刺史卒】罗道琮【蒲州虞乡人慷慨尚节义贞观末上书忤防徙岭表有同斥者死荆襄问临终悲泣道琮曰吾若还终不使君独留此瘗路左去嵗余遇赦归会霖潦积水失其殡处道琮恸诸野波中忽沸道琮曰若尸在可再沸水果复涌乃得尸负之还乡寻擢明经仕至太学博士为时名儒】薛元超【収之子好学善属文髙宗即位为给事中数陈当世得失帝嘉纳转中书舍人文馆学士省中有盘石道衡常据以草制元超见辄流涕所荐士皆以才自名于时上元中拜中书令帝幸东都留辅太子监国太子稍怠政事元超力谏帝遣使厚赐慰其意及政出武后因佯喑乞骸骨卒】柳冲【庄曾孙父楚贤贞观中为都督刺史皆有名冲好学多所研总中宗时为左散骑常侍修国史及姓系录歴昭文馆学士致仕唐兴言谱者以路敬淳为宗冲与韦述次之】薛稷【字嗣通道衡曾孙擢进士第累迁中书舍人与从祖兄曜更践两省俱以辞章自名景龙末为昭文馆学士稷外祖魏徴家多藏虞世南褚遂良书稷鋭精临仿结体遒丽遂以书名天下昼人絶品睿宗践阼封晋国公迁礼部尚书】张嘉贞【字嘉贞蒲州猗氏人长安中御史张循宪使河东命嘉贞草奏武后以为能循宪对皆嘉贞所为因召见嘉贞拜盐察御史迁兵部员外郎时功状盈几嘉贞详处不阅旬庭无稽牒累迁中书令居位三年善传奏敏于裁遣封河东侯卒諡恭肃子延赏博涉经史通吏治徳宗时拜中书侍郎同平章事卒諡成肃子靖雅厚信直元和中以检校吏部尚书同平章事时号三相张家】吕諲【河中河东人开元末第进士调宁陵尉哥舒翰节度河西表度支判官勤总吏职翰败潼闗諲西趋灵武肃宗拜御史中丞陈事无不顺纳乾元二年擢同中书门下平章事知门下省累封须昌县伯上元中拜荆州长史沣朗峡忠等五州节度使諲为治不急细务决大事刚果不挠始在河西悉知诸将能否及为荆州奏取材者数十人总牙兵故威恵两行以善治闻于当时卒赠吏部尚书諡曰肃】张介然【猗氏人夲名六郎性慎愿长计画始为河陇支郡太守歴卫尉卿安禄山反授河南节度采访使守陈留不三日贼已渡河城陷被杀】薛愿【汾隂人安禄山反愿为颍川太守贼阿思那承庆攻之自正月尽十一月城防愿不肯降贼缚至东京将磔解之有说禄山曰义士也杀之不祥乃繋于洛水之滨一夕冻死】封常清【蒲州猗氏人初为髙仙芝傔从防仙芝追撃达奚禽防畧尽常清于幕下潜作防布仙芝取读之皆意所欲出乃大骇即用之由是知名常清才而果胸无疑事为仙芝节度判官杖杀郎将郑徳诠及有罪大将二人军中莫不股栗性勤俭耐劳苦赏罚分明天寳末为范阳节度副大使讨禄山兵败斩于军人多哀之】敬括【字叔弓河中河东人进士第及迁殿中侍御史杨国忠恶不谐已外除果州刺史志简澹在职不求名迁同州刺史拜御史大夫持重弗以私害公大歴中卒】薛播【河中寳鼎人擢进士第累授殿中侍御史迁武功万年令温敏而裕与人交有常李栖筠崔祐甫并器之以礼部侍郎卒子公达进士第佐凤翔军帅常集射设的髙数十尺一军莫能中公违三射连中之帅不喜乃自免去终国子助教】裴冕【字章甫河中河东人王鉷为京几采访使表署判官明锐果于事众号称职明皇入蜀诏皇太子为天下兵马都元帅拜冕御史中丞兼左庶子副之从至灵武力劝太子正位号以安社稷太子即位进中书侍郎同中书门下平章事两京平封冀国公后坐法徙沣州大厯中以郭子仪言还冕于朝拜左仆射仍辅政卒赠太尉配享肃宗庙】董晋【字混成河中虞乡人大厯中李涵送崇徽公主于囘纥署判官回纥恃功见使者倨因责问嵗市马而归贿不足涵惧目晋晋对词直众皆南面拜不敢有言还迁秘书少监徳宗时以国子祭酒宣慰恒州至河中李懐光应朱泚反晋说之懐光喜且泣遂不助泚累迁门下侍郎同平章事出为宣武节度副大使知节度事谦愿俭简无所更张军以麤安卒諡恭恵孙居中善诗为张籍所称】薛珏【字温如河中寳鼎人以荫为懿徳太子庙令累迁楚州刺史为观察使所恶左授峡州刺史建中初命使者巡察官吏李成状珏之简赵赞言其亷卢翰称其肃于是拜中散大夫歴司农卿时诏举堪刺史县令者百人宰相欲校以文辞珏曰求良史不可责文学宜以爱人之心为本宰相多其计所用皆称职终岭南观察使子存庆字嗣徳及进士第为给事中与韦景封驳诏书时称其直】樊泽【字安时河中人举贤良方正擢左补阙有武功喜兵法累迁山南东道节度使数与李希烈角禽其骠将贼气沮缩遂取唐随二州贞元中加检校尚书右仆射卒諡曰成】柳晟【河中解人敏六世孙父潭尚和政公主官太仆卿晟年十一居父丧以孝闻代宗时拜检校太常卿徳宗立亲信用事朱泚及从帝至奉天自请入京师说沮贼党谋泄泚捕繋狱夜半坎垣毁械亡归奉天帝为流涕累迁山南西道节度使入为将作监使回鹘册立可汗责以无礼弃信可汗及诸贵人皆跪伏成礼还迁左金吾卫大将军封河东郡公晟敏于辩下士乐施宪宗尝称其贤云】卢纶【字允言河中蒲人大厯初元载取纶文以进补阙乡尉累迁检校戸部郎中舅韦渠牟得幸徳宗表其才召见禁中帝有所作輙使赓和纶与耿湋等十人皆以诗名号大厯十才子湋河东人寳应中擢进士第官至右拾遗】范希朝【字致君河中虞乡人初从邠宁军为别将徳宗在奉天以战守功累兼御史中丞治军整毅迁振武军节度使邉人不敢横贞元末请朝时诸镇不以事自述职者希朝而已帝悦拜金吾卫大将军以太子太保致仕卒谥宣武希朝号当时善将或比之赵充国】杨巨源【蒲州人贞元中进士初为太常博士礼部员外郎出为凤翔少尹召拜国子司业巨源以能诗训后进多成其艺年七十致仕文宗太和中以为河东少尹不领职务嵗给禄以终其身】畅当【河东人擢进士第贞元初为太常博士昭徳皇后崩诏议太子服当曰既葬除服而心丧三年帝以为至论仕至果州刺史】卫次公【字从周河中河东人举进士第累擢翰林学士徳宗崩皇太子久疾禁中或传更议所立众失色次公曰皇太子虽久疾冡嗣也内外系心久矣必不得已宜立广陵王议遂定顺宗立王叔文等用事次公多所持正知礼部贡举斥华取实不为权贵侵挠累官检校工部尚书淮南节度使卒諡曰敬其莭尚葢始终完洁云】柳登【字成伯蒲州河东人父芳上元中史馆修撰登淹贯羣书年六十余始仕宦元和初为大理少卿与许孟容等刋正敕格改散骑常侍卒弟冕为大常博士吏部郎中每议礼辄当上意终福建观察使】栁璟【字徳辉登之子寳厯初第进士宏词三迁监察御史论郊庙告祭不得以杂品摄上公文宗开成初为翰林学士诏璟缀成其祖芳所承撰永泰新谱迁中书舍人璟为人寛信好称人之长游其门者他日皆显于世终郴州刺史】卢简辞【字于防纶子以进士歴左帅府入迁侍御史习知法令及台闾旧事累擢工部尚书坐事贬卒兄简能弟止简求皆有文名第进士】薛存诚【字资明河中寳鼎人中进士第累官给事中遇事不可辄执敕不下宪宗悦遣使劳之拜御史中丞穷劾浮图鉴虚闗通奸状得数十万当以大辟诏释之存诚以死争卒抵罪性和易于人无所不容及当官毅然不可夺子廷老及进士第累官给事中在公卿间偘偘不干虚誉推为正人】薛苹【河中寳鼎人父顺奉天尉与杨国忠有旧及用事将引之辄谢絶苹以长安令歴虢州刺史宪宗时擢湖南观察使徙浙东以治行迁浙西加御史大夫封河东郡公所居守法度务在安人所衣緑袍更十年至绯衣乃易声乐不闻于家得禄即分散亲故而无余蔵除左散骑常侍致仕卒諡曰宣子膺太和初为右补闗内供奉其弟齐佐兴元李绛幕府绛遇害齐死】
　　【于难膺闻不及请驰赴之哀甚闻者垂泣后歴工部员外郎】胡证【字启中河中河东人举进士第累官諌议大夫元和中党项屡扰邉而单于都防府累更武将职事废证以儒而勇选拜振武军节度使太和公主嫁回鹘以检校工部尚书为和亲使旧制行人有私亲官证请俭受省费以絶鬻官之滥回鹘屡欲屈胁之证固不从讫不辱命拜岭南节度使卒】赵匡【字伯循河中人与陆淳啖助同解春秋后学宗之】薛戎【字元夫河中寳鼎人客毗陵阳羡山刘冕为福建观察使辟佐其府马总败泉州别驾冕欲陷总附幸家使戎摄刺史按其罪戎不从冕怒囚之他馆环兵胁辱之累月戎终不为屈防冕死得解累迁浙东观察使戎为吏不尚约束诡名誉有善归之所部故居官时无灼灼可惊者已罢则懐之悉奉禀赒济内外亲无疎逺皆归之弟放端厚寡言第进士累擢兵部郎中穆宗为太子拜侍读既即位常问学经安得其要对曰论语六经之菁华孝经人伦之本人知孝慈则气感和乐也帝然之终江西观察使諡曰简】樊宗师【字绍述泽之子始为国子主簿擢军谋宏逺科歴绵绛二州刺史皆有徳于民进諌议大夫未拜卒宗师家饶于财悉散施姻旧宾客妻子告不给宗师笑不答然力学多通解所著述甚多韩愈称宗师议论平正有经据尝荐其材云】马存亮【字季明河中人元和时累擢左神策中尉军所籍凡十余万料东尤精伍无罢士部无冗百敬宗初染署工张韶之变上惊入左军存亮出迎捧帝足泣负而入以五百骑往迎二太后比至而贼已斩闗入清思殿存亮遣神策诸军讨杀贼迟明尽捕余党车驾还宫一时功最髙乃推委权势求监淮南军太和中以右领军卫上将军致仕封岐国公存亮逮事徳宗更六朝资端畏善训士始去禁卫众皆泣唐世中人以忠谨称者西门季元严遵美及存亮三人而已】敬晦【字日彰括之孙进士及第累擢諌议大夫武宗时赵归真以许营罔天子御史平吴湘狱得罪宰相晦皆上疏极言非是不少回纵大中中迁御史中丞以太子宾客分司卒諡曰肃】司空图【字表圣河中虞乡人父舆有风干大中时户部郎中图咸通末进士累官礼部郎中黄巢陷长安将奔不得前圗弟有奴叚章者陷贼执图手曰我所主张将军喜下士可往见之无虚死沟中国不肯往章泣下遂奔咸阳间闗至河中昭宗迁洛阳栁璨希贼臣意诛天下才望诏图入朝图阳堕笏趣意野耄璨知无意人世乃聴还图本居中条山王官谷有先人田遂隠不出时宼盗所过残暴独不入王官谷土人依以避难朱全忠已篡召为礼部尚书不起及哀帝弑图不食而卒】薛廷珪【蒲州河东人父逢进士第歴侍御史尚书郎持论鯾切廷珪进士及第累官尚书左丞朱全忠兼四镇廷珪以官告使至汴客将先见讽其拜廷珪佯不晓曰吾何徳敢受令公拜乎及见卒不肯加礼】五代晋杨彦询【寳鼎人髙祖镇太原以为太原节度使天福中徙镇国会嵗大饥为政有恵爱民赖以苏以疾罢为金吾卫大将军卒赠太子太保】宋苗训【河中人善天文占候之术周显徳末从太祖北征日上复有一日久相摩荡指曰此天命也既受禅累擢检校工部尚书于守信少习父业太平兴图中诏造乾元厯颇精宻】袁彦【河中河东人少以趫勇应募从周世宗讨淮南有功累官彰信军节度使宋初加检校太尉】薛顔【字彦回河中万泉人举三礼中第为嘉州司户参军累迁金部员外郎改河东转运使真宗祀汾隂徒陜西河中浮桥嵗败顔即北岸酾上流为支渠以杀水怒因取渠水溉其旁田民利之官至光禄卿分司西京卒】刘综【字居正河中虞乡人雍熙二年进士由卭州军事推官歴任中外累官右諌议大夫综强敏有吏才所至抑荘豪右振举文法每上疏言事辄见嘉纳上倚赖焉】姚宗明【河中永乐人十世祖栖云唐贞元中戌边栖云之父代兄役战没塞上栖云三嵗母再嫁养于伯母伯母亡栖云之又招魂其父庐墓终身至宗明十世同居仁宗诏复其家宗明生用和用和生士明士明生徳又三世五十余年孝睦不哀姚氏世为农家聚族百余人歴三百余年无异辞者】李兴【河中河东人咸平间契丹内侵真宗狩魏兴以东班殿侍随节度使康保裔赴敌军陷兴死之诏其子桓为西班殿直】薛田【字希稷河中河东人少师事种放与魏野友善性和厚进士起家丹州推官以干敏数为大臣所称累迁至右諌议大夫知同州】薛向【字师正河中万泉人以祖顔任为太庙齐郎永夀主簿元丰元年累官同知枢宻院向干局絶人尤善商财论兵歴内外任皆展奋材业卒諡恭敏子绍彭有翰墨名】穆衍【字昌叔河中人第进士调华池令转知淳化从韩终宣抚陜西遇庆卒溃乱衍念母在耀州亟谒归信宿走七驿比至庆卒知衍名不敢近后考课为一路最累迁陜西转运使】金麻秉彞【字仲常虞乡人性纯孝幼敏悟八嵗能属文皇统九年进士调河中府寺丞歴大兴府推官岳阳县令终兵部侍郎秉彛为政主仁济以强明所莅人畏爱之孙革字信之乐道不仕以诗文自娱其名与元好问相上下云】王庭筠【字子端河东人大定进士第调恩州军事主簿即有政声累官翰林修撰泰和二年卒诏求平生诗文藏之秘问又以御制诗赐其家庭筠诗律深严兼善书法其荐引及从游者皆一时名士世以知人许之子曼庆亦能诗并书仕至行省右司郎中】李献能【字钦叔河中人贞祐三年赐词赋进士廷试第一授翰林应奉文字累迁修撰应机敏捷号为得体赵秉文李纯甫尝曰献能天生翰苑材故每荐之不令出馆事母以纯孝称年四十三为赵伟所害】李献甫【字钦用献能从弟博通书传有干局兴定五年登进士第累辟行台令史正大初夏使来请和有口辨议者不能折往复数日至以嵗币为言献甫不能平屡折之夏使语塞和议乃定朝廷录其功授庆阳总帅府经歴官累迁镇南节度副使死于崇州之难年四十】陈赓【临晋人累官行中书省参议有才名与元好问相倡和及卒大同儒学教授房祺録其诗与麻革段成已等八人号河汾诸老诗】强伸【本河中射粮军子弟膂力过人后客汾下署中京警巡使时中京元帅任守真败死人推伸为府签事甫三日北兵围之东西北三面多树大礟仲括衣帛为帜立之城上率士卒赤身而战以壮士五千人往来救应所至必捷三月不能拔哀宗降诏褒谕以为中京留守愿以死自効未几行总帅府事粮尽兵散城不能守乃突东门出转战至偃师力尽被执拥迫见大帅语不逊左右力持使北面卒南向遂杀之】侯小叔【河东县人为河津水手贞祐初籍充镇威军以劳补官元光元中迁河中府判官权河东南路安抚副使迁治中枢宻院奏小叔才能可用权位轻不足威重乞假符节诏权元帅左部监有抚定功元光二年正月元军骑十万围河中无援城破小叔死之】南仲【猗氏人有孝行元兵至先士卒死之】元刘哈喇巴图鲁【河东人世业医至元中召见世祖谓其目有火光异之留侍左右锡勒吉叛布哩特穆尔奉命往征帝谕从行将行闻母疾请归省既见不敢以逺役告母谕使速行遂辞去忍泪不下而鼻血暴出数里不止既获锡勒吉献俘行宫帝辍羊戴以赐割其美者懐之曰母幸存请以遗之帝嘉其志命自今赐食必先其母官至御史中丞刘哈喇巴图鲁旧作刘哈喇八都鲁钖勒吉旧作昔里吉布哩特穆尔旧作别里铁穆尔今并改】察罕【本西域人父布图讷来归授河东民赋总管因居河中猗氏县后徙解州察罕生于河中博览强记通诸国字书鄂勒郭齐参政湖广进平章移治江西察罕为掾属出入两省二十余年多着勲续大徳中除武昌路治中以治最闻仁宗即位拜中书防知政事总持纲纪不屑细务识者谓得大臣体皇庆元年进荣禄大夫平章政事乞归解州卒察罕天性孝友田宅之在河中者悉分与诸昆弟贫来归者复分与之纵奴为民者甚众人多称长者　布圗讷旧作伯徳那鄂勒郭齐旧作奥鲁赤今并改】樊珪【临晋人有孝行至大间任大都提举母思之哭泣丧明珪闻即告归以舌防母日七日复明事闻诏旌为孝感之门】杜昭【万泉人幼失母继母吴抚之及长事吴至孝吴卒庐墓侧朝夕哭奠终三年】王廷祥【猗氏人事父母孝谨每饮食必拜献父母背痈以口吮脓而愈母失明舌防复明事间旌表其门】明丁玉【初名国珍河中人有文武才由九江知府歴守永州为平羌将军讨贼守城屡着功绩太祖手勅褒美官至左御史】蔡瑄【荣河人洪武中以学行贡于廷授仪礼司序班有贤声累擢通政司使出纳以公劾正乖谬百僚肃然寻以疾还卒于道太祖御制文以祭之赐赙复其家三年】袁泰【万泉人洪武进士累官右都御史处心亷直执事不挠良善获安奸邪不得肆志及卒上遣使致祭焉】王约【猗氏人母疾疯二十余年不离左右及卒庐墓躬自负土苫块成丧正统间旌表】荆诩【猗氏人正统举人与兄志生于涿郡受业于薛瑄之门瑄以诗授至今邑弟子业诗者皆宗其说】谢廷桂【蒲州人景泰中乡举第一防试时曹石辈争馆之廷桂拒曰君危如朝露欲凂我耶成化初同知常州亷明果断治行为江左第一陞河南知府未任上十余章被谪】杨莹【蒲州人天顺进士官四川防政莹为人清介絶俗有古风初仕行人使蜀蜀王餽之金不受及任防政归王赆之又不受韩文在政府与莹为同乡素交以书问莹莹不答其素节如此】景佐【蒲州人治进士知东安县有恵政迁都察院经歴忤刘瑾下狱寻谪开州判官累陞河南防政所至执法吏民莫敢犯从子溱正徳进士与兄澜相友爱尝途遇盗兄弟争代死以免于难】郑岳【字汝华蒲州人治进士授户部主事歴湖广佥事广西副使调广东所至有异政陞江西布政使以事为宸濠所陷罢归嘉靖初擢右副都御史巡抚江西请赈恤受兵郡县论次讨逆军功赠礼死事诸臣皆报可累迁兵部左侍郎大同兵变议令首领官各举首恶事立定后以议大礼夺俸乞归】黄连【字续之万泉人正徳初以监生授湖州府检校居官清谨陞大兴县主簿防流贼犯境帅民兵暨家僮追勦之斩杀颇多贼怒益兵援絶死之赠大兴知县】王玺【字荆玉猗氏人正徳进士徐行人册封藩府纎毫无所受累迁宁夏道饬戎政缮边防时庆王官校横甚玺绳以法遣戍五十余人复监兵榆林以疾乞归】杨守礼【字秉节蒲州人正徳进士嘉靖初歴湖广佥事有平贼功巡抚四川累破诸番改抚寜夏进右都御史总督军务以功加兵部尚书太子少保守礼才器敏达而有节操廷臣举边才以守礼为称首云】李軏【字大器万泉人亲死庐墓侧三年正徳中授江西南康府照磨值流贼陷郡城守臣皆遁軏独与妻子死节幕下】杨博【字惟约蒲州人嘉靖进士歴职方郎中大学士翟銮巡九邉以博自随着能声累拜右佥都御史巡抚甘肃寻以兵部左侍郎总督蓟辽保定所至有功擢尚书严嵩父子窃柄博不为挠已出镇宣大山西召还先后条议数十万言帝倚为左右手隆庆初为吏部请录建言诸臣死者皆赠恤寻谢病归复起兵部终吏部尚书博有识量遇事安闲文臣知兵者一时无出其右髙拱欲危徐阶博救得解及张居正逐拱博争尤力时称长者卒赠太傅諡襄毅子俊民嘉靖进士万厯中歴官户部尚书数请罢矿税内臣核减加増邉饷卒赠少傅兼太子太傅】王光宇【字徳潜临晋人嘉靖进士性孝友母目盲光宇祷于天复明歴官户部郎中督粮甘肃擢陕西按察佥事分巡陇右治民御敌皆有异绩】王崇古【字学辅临晋人嘉靖中进士歴常镇兵备副使三迁至佥都御史巡抚宁夏崇古少喜谈兵具知诸邉险要又身歴行陈习兵事至是内修战守外纳降附视他镇独强寻总督陜西宁夏甘肃军务前后获首功甚多改督宣大山西纳俺答孙己罕内齐降力持封贡议自是邉境休息累官少保兵部尚书卒赠太保谥襄毅子谦万厯初进士官工部主事税杭州罗木营兵变胁执巡抚吴善言谦驰谕之乃解终太仆少卿　巴罕内齐旧作把汉那吉今改】张四维【字子维蒲州人嘉靖进士娴文辞倜傥有才智杨博王崇古久歴邉陲善谈兵四维博同里而崇古姊子也以故亦习知边务髙拱器之累擢吏部侍郎神宗时代张居正为首辅朝政一变又发冯保奸状尽逐其党以忧归卒赠太师諡文毅】何东序【猗氏人嘉靖进士歴徽州知府刚毅有执力锄豪强调衢州综理精宻剖决若流吏民畏服累擢右佥都御史巡抚延绥申严纪律将士効命出红山塞大捷以母丧归哀毁庐墓服阕遂不出及卒门人私諡曰文钦】贾仁元【万泉人嘉靖进士由歴城知县歴外内任累官兵部尚书清节着闲多立功绩卒后遣官祭给墓田七十亩】周有光【字宾冈荣河人隆庆进士授户部主事歴陜西佥事核军粮之冐滥者□邉墙自皂矾沟至喜鹊沟二百余里西鄙获安终汉南西夏监司】荆州土【字至元临晋人万厯进士除临朐知县有殊政擢山东道御史巡按南京以便宜发赈全活灾黎为徳于三吴甚钜累官佥都御史巡抚河南下车即请寛逋赋招集流亡事无大小必躬为经理竟以积瘁卒官】韩爌【字象云蒲州人万厯中进士累官礼部侍郎光宗立进尚书兼东阁大学士与方从哲刘一燝同受顾命辅熹宗竭诚翼卫中外倚重累加吏部尚书建极殿大学士杨涟劾魏忠贤二十四罪忠贤惧求援于爌爌不应忠贤深衔之寻代叶向髙为首辅每事持正而忠贤势益张竟矫防削籍归庄烈帝立以原官召还与李标钱龙锡共定逆案逾年引疾归李自成陷蒲州迫爌出见不从贼执其孙乃委蛇出见归愤悒而卒】张庭【蒲州人万厯进士授户部主事张差梃撃事起上言奸人狙撃青宫陆下宜立穷主谋乃廷臣交章一无批答何也不报再迁郎十引疾归天启初赠光禄少卿】冯守礼【猗氏人早有志操举于乡歴官莱芜知县致仕家居崇祯十五年与二子摅奇拱奇并殉难】
　　本朝贾道醇【蒲州人以贡生为大谷教谕顺治五年署县事姜瓖之变殉难赠国子监助教】王岩桢【字惟肖猗氏人顺治初土宼倡乱县令将委城遁岩桢曰官犹心也民犹体也心静则体安公苐坐镇之贼当立败耳竟如其言己丑冦大起城陷令突围入秦请兵将屠城岩桢单骑要之途具言令家室无恙猗人无罪状祸乃解又请释军中被繋子女若干人岩桢笃行好古学者宗之】左成名【永济人顺治间以贡生为岳州府经歴署慈利令山贼攻破慈利成名不屈死之事闲诏防其家】冯皋强【永济人顺治乙未进士同知汉中府吴三桂反随大军进讨至雷皷台为贼所获诱之降不屈囚古寺五年汉中复以原官起用】卫既齐【字伯岩猗氏人父绍芳顺治初进士累任漳南佥事转川北道防议所至有平贼功既齐康熙初以进士入翰林外补霸州州判摄固安永清平谷三县俱有治绩累擢山东布政使居官亷洁署巡抚事释无辜数百人官至右副都御史巡抚贵州后督工髙家堰卒】邵嗣尧【字子昆猗氏人康熈进士知临淄县又补栢乡落职后以荐授清苑知县入为监察御史调直守道卒于江南学政嗣尧性亷介遇事霆发机激势要惮之歴三县皆有善政及督学江南试三郡清名大着卒自制布衣以殓诸生建祠祀之】吴雯【字天章蒲州人事母暨祖母以孝闻嗜读书于经史尤邃康熈十七年举博学宏词所为诗文新城王士正极赏之】刘养德【临晋人家贫佣力奉母甘防不少缺人称其孝后嵗凶负母走豫道遇贼挥刃及其母养徳以身捍母刀忽折为二乃相顾错愕去母子俱获全】韩启芳【临晋人性至孝鬻子葬父终三年不入内母病危祷于扁鹊祠跪七昼夜血流溅地梦神赐药而愈比没庐墓三年尝冐雪夜行有狼道之至茔茔中有异草髙八九尺春花冬萎至启芳终制乃己】崔效林【永济人雍正七年同邑高世泽遗金珠于道拾而还之世泽愿分其半坚不纳乡人义之事闻恩给八品服以奬励焉】令狐言东【猗氏人康熈中举于乡居家孝友博学能文值嵗祲按户给粟里人赖之乾隆十一年入祀乡贤】杨奉时【荣河人事继母至孝兄分居而殁奉时迎嫂与侄合炊焉乡里髙之乾隆十八年　旌】
　　流寓唐李商隠【懐州河内人防昌中尝移家寓河中永乐县故集中多永乐之咏太原温庭筠名与商隠齐大中间商隠节度河中庭筠依之亦侨河中有蒲州河亭陪节度防游之作　按商隠集有寄刘韦二前辈诗自注云二公尝于此县寄居不知其何人也】萧遘【兰陵人宰相寘子中和初歴兵部侍郎同平章事累迁尚书左仆射襄王僭立召作册苦辞罢为太子太保遘移疾以弟籧为永乐令往依之僖宗还赐死于永乐遘为大臣有峻望逢时不幸不以令终人士惜之】王徽【京兆杜陵人歴拜户部侍郎同平章事广明之乱徽奔赴行在为贼所得迫授伪命不屈乗间窜之河中遣人间道奉绢表入蜀诏守兵部尚书充东面宣慰排陈使贼平累迁检校司空御史大夫知京兆尹事忤权臣罢使务授太子少师移疾退居蒲州与司空图游襄王煴伪制至河中诏徽赴阙托以风疾不行煴逼内外臣寮署誓状徽称疾竟不署名】元李纯夫【燕山人弱冠登进士不乐仕进叶官为黄冠卜隠王官谷搆庵贻溪之上自号孤云子大徳二年卒年五十八】
　　列女南北朝魏姚氏女【字胜河东人少丧父无兄弟年六七嵗人言其父辄垂泣正光中母死胜年十五哭泣数日不胜哀遂死太守崔游请立碑制文表其门闾比之曹娥改其里曰上虞里墓在郡城东六里大道北今名孝女】郭牙妻崔氏【河东解人牙为金州刺史留崔养姑姑病方剧牙讣适至崔忍哀奉侍不不姑知姑卒牙丧亦至崔治二丧营毕不食死乡人表为孝节之门】隋襄城王恪妃栁氏【河东人父旦循州刺史妃姿仪端丽为妃未几恪废妃事之愈敬炀帝嗣位恪徙邉帝令使者杀之于道恪与辞决妃曰王死妾誓不擉生恪棺殓讫妃谓使者曰妾誓与杨氏同穴若身死得不别埋君之恵也遂自经而卒】裴伦妻栁氏【河东人少有风训大业末伦为渭源令薛举之乱城陷遇害栁时年四十有二女及儿妇三人皆有美色栁氏谓之曰我门风有素义不受辱我将与汝同死其女等垂泣曰唯命栁氏遂投井女及妇相继而下皆死井中】唐敬氏【蒲州河东人字象子适樊氏生子会仁而夫死事舅姑能顺家以其少欲嫁之潜约婚于里人至期敬伺隙遁去家追及半道以死自守乃罢防仁末冠卒敬母又终既曰母死子亡何生为不食数日卒】林氏【河东寳鼎人薛播伯母通经史善属文躬授诸子经及播兄弟故开元天寳间播兄弟七人皆擢进氏第为衣冠光】元薛圭妻王氏【猗氏人年二十适圭生子璧甫周嵗圭卒养始育子守节弗渝壁妻杜氏从戍殁杜年二十六父母劝更适杜曰妾姑守节妾忍弃姑失节耶卒不能夺璧从弟珍娶赵氏年二十珍亡无子亦守志不他事姑弥谨至元间俱旌表】明解辉妻董氏【蒲州人年二十二辉亡子幼家贫父母讽之嫁董泣曰夫死易节贫富二心非人也况舅姑老子弱奚忍弃之终身】
　　【蓬首垢面力绩以奉舅姑舅姑殁哭泣尽哀与其子亲负土穿圹以葬天顺五年旌表】牛贞女【蒲州人牛仲明女刘恺未婚妻恺客外先娶卫卫卒遗一子恺父母为聘女预迎以归无何恺死中途榇及遗孤抵里女抚孤若己出事舅姑至孝服禫父母劝之嫁曰汝未配非改节也女曰身既归刘即刘妇矣亲老子幼尚奚适耶父兄阴纳施氏聘女泣恺神主前五日不食死】杨联芳妻令狐氏【猗氏人少有至性从父镗受列女传芳举于乡寻卒氏方二十七父母劝之不从守节二十余年卒】乔拱秀妻令狐氏【猗氏人崇祯初拱秀父应甲卒偕妻被逮吏迫就道手推令狐拂其指令狐愤然作色曰吾指岂为贼污耶遽引刀断之】田民皞妻雷氏【蒲州人崇祯十五年冬流贼任国竒兵过蒲雷被掳投井死又卢世臣妻田氏亦与母雷氏结衣投井死】韩于宣妻薛氏【蒲州人崇祯十七年闯贼陷城索饷于宣自缢薛数日不食闻贼撃门亦自缢又同州乔及芳妻张氏乔振翰妻杨氏义民王宠妻杨氏妾薛氏皆以流贼至死】姚在陞妻胡氏【临晋人闯贼将及蒲胡谓子妇李氏曰生而失节无宁死遂将幼子付乳母投井李即继之】李世昭妻王氏【临晋人闯贼入境王避难峩嵋原土穴中贼捜获驱出据地不起贼呵之且胁以刃王曰头可断义不可辱贼曳之行十余步乗闲投深崖死】郭建极妻孙氏【荥河人年十七闯贼乱匿山穴中贼捜得见孙美牵其手孙奋力脱之投崕下死】郝伯江义女【猗氏人适张有春年十七遭闯贼之乱抱子匿井中贼以火薰之不出竟死】廉名扬妻陆氏【猗氏人闯贼乱陆同母刘氏逃匿为贼所得诱之不从胁载马上行陆辄自投下骂不絶声贼遂杀之】
　　本朝葛振盛妾赵氏【永济人姜瓖之乱赵与夫并被掳宻以簪珥投夫曰勿认我为妇惧为汝害兵欲乱之抽刃以胁赵引颈迎忍而死同被害者张述善妻李氏王浩元妻李氏张翄妻韩氏皆投崖死展竒第妻王氏被挟上马力坠者再贼怒杀之】张五纲妻崔氏【荥河人姜瓌之乱濳匿髙窑贼入牵之崔投百尺崖死年二十】郭琛妻荆氏【猗氏人生子不育琛病革荆恸哭语母曰儿无姑何依无孤何抚愿及其未暝先死以博一顾母止之不得遂吞毒肠断防裂见者两泣琛亦寻卒康熈中　旌表】卫中夏继妻王氏【猗氏人夫没守志笑嚬不茍及年当旌阖学议请王不许曰守节分也命子芳谢止之后芳为副使孙既齐官翰林王犹纺绩夀七十七】王贞女【虞乡人王业建女许字魏述基将嫁前一夕夫死女絶饮食三日请往吊父许之至则持服奉姑抚族子为嗣邑令旌之】孙烈女【临晋诸生孙永徽女字孟某于归前五日夫卒女日夕泣遘危疾未几死】卫大垣妻马氏【临晋人年十七夫亡方娠勺水不入口者数日后生子抚之十有二嵗偶至外氏有讽之嫁者马泣曰孤已长吾生固为赘疣擕孤还家备言身后事潜自缢年二十八】荆天福妻张氏【猗氏人年十七夫亡生子甫三月值嵗饥翁欲嫁之坚不从翁避荒异地遗七旬祖姑张纺绩资养后数年翁归见老母康宁幼孙成立大喜已乃大恸曰吾负孝妇矣邑令旌之】荆起端妻王氏【猗氏人夫亡遗一子一女贫甚夫弟将夺而嫁之王投井死同县史书妻张氏夫卒父进才劝其改适潜受人聘张闻自缢死】岐烈女【猗氏人字李轩之子轩子与人戏误中箭死女闻取聘帛自缢邵嗣尧为作传】王贞女【万泉人王昌祉之女年十六父母偕出里中恶少逼之不从被杀康熈中旌表】杨月兰妻解氏【万泉人年十八性贞淑月兰表侄董胎子往来其家乗独居夜入寝逼之解不从被杀邑令旌其墓】尚苗姐【永济人尚正基女族人所基素无行觊女姿俟其父出潜往女所逼之詈不从所基恐刃杀之雍正七年　旌】　张大志妻秦氏【永济人性贞洁夫外出有无赖子戏调之氏投井死乾隆元年　旌同邑吉无伪妻李氏甯孝妻李氏仝大义妻石氏临晋陈义妻王氏万泉李君治妻张氏荣河郭锠妻周氏俱遇暴不从羞忿自尽先后　旌表】刘加武妻崔氏【永济人事舅姑得欢心夫亡以死自誓人无闻言乾隆二年　旌同邑李万椿妻杨氏张育藩妻樊氏姚津妻刘氏翟万禧妻胡氏杨朔妻姚氏李薰芳妻张氏赵懐瑾妻刘氏李作舟妻吕氏侯法妻郑氏王枢妻陈氏齐宗徳妻荆氏荆养栋妻雷氏周昌耀妻陈氏李本固妻杨氏杨若棠妻王氏韩经祖妻杨氏韩启瑜妻邓氏樊世鞾妻韩氏吴学敏妻史氏崔大将继妻扬氏张育英妻冯氏李广増妻周氏张铎妾龚氏赵氏王景清妻李氏髙广妻吉氏王廷桂妻郭氏赵宗臣妻髙氏李曾继妻田氏刘芳声妻王氏薛大丰妻刘氏王大寜妻蒲氏杨杨桐妻王氏刘元恕妻尉氏张璸妻姚氏张伦妾杨氏尚允执妻张氏孟挺妻王氏杜濓妻刘氏李希正妻冯氏薛大纪妻王氏杨珏妻吴氏俱夫亡守节照例　旌表】谭大学妻段氏【临晋人夫亡誓不改适乾隆四年　旌同邑黄刚妻邓氏姚格妻王氏王信妻郝氏马有才妻卫氏宋步旦妻吴氏妾髙氏任天祥妻屈氏任廷琇妻王氏呉志髙妻刘氏梁邦妻程氏王肃鉴妻荆氏俱夫亡守节又贞女徐应奎女字胡登第胡卒徐矢志以终俱乾隆年间　旌表】王贞女【字栢英虞乡人未嫁而夫亡女闻讣即往父母劝之不从事翁姑尽妇道乾隆十九年旌】任徳英妻刘氏【虞乡人夫亡守节乾隆三年　旌同邑节妇李近计妻姚氏麻世侨妻翟氏杜世玉妻景氏杜明珍妻呉氏罗九法妻张氏张清妻陈氏胡允徳妻髙氏汪石妻李氏薛鹏妻戈氏朱叶妻叶氏王国储妻杨氏安瑨妻韩氏雒司煊妻汪氏又烈妇韩维叶妻侯氏俱乾隆年间先后　旌表】子蒲妻李氏【猗氏人夫死家极贫守节抚孤不易其志乾隆二年　旌同邑王含妻令狐氏卫维玑妻李氏张中侯妻陈氏亷超睿妻李氏管文兰妻赵氏乔学愚妻介氏陈万妻乔氏杜丕振妻郭氏乔淯昆妻郭氏雷锡京妻王氏俱夫亡守节先后　旌表】范鐄妻史氏【万泉人夫亡抚子辛苦备至乾隆二年　旌同邑黄廷兰妻贾氏张瑞凝妻赵氏聂梦麟妻薛氏孙一元妻杜氏王梦熊妻樊氏姚登第妻张氏髙登云妻张氏张明徳妻陈氏张大鲲妻甯氏屈鳯祥妻杨氏史瑄妻王氏薛国瑚妻李氏冯明耀妻王氏吴克温妻薛氏范承烈妻贾氏李运隆妻贾氏王咏妻韩氏陈永昌妻畅氏王无疆妻贾氏俱夫亡守节先后旌表】薛如兰妻王氏【荥河人少寡守志乾隆二年旌同邑郭侯垣妻张氏潘】
　　【徳涵妻聂氏潘善继妻赵氏武燕妻杨氏潘一青妻李氏李久泰妻薛氏范卫彦妻李氏范回林妻陈氏王鍴妻尉氏王庚荗妻谢氏髙正妻冯氏潘河荥妻杨氏孙秉直妻竹氏樊梗妻王氏王治民妻崔氏陈大有妻閠氏陈建基妻王氏潘大擅妻武氏杨继藩妻王氏卢安仁妻郭氏范雯妻于氏崔有年妻卢氏竹大建妻蔡氏黄君夀妻蔡氏王炷妻张氏武新政妻樊氏薛威妻李氏潘吕嵩妻李氏张多载妻聂氏樊培洛妻郭氏茹秉礼妻张氏王维祺妻闫氏王若义妻竹氏薛允盛妻王氏柴民治妻贾氏张崇妻武氏余文元妻王氏俱夫亡守节先后　旌表】
　　仙释隋智山【河东人刘氏女为比邱尼有戒行沈静寡言谈成败吉凶皆验文帝生于冯翊般若寺紫气充庭智山自河东至谓皇妣曰此儿所从来甚异不可于俗间处之将帝舍别馆躬自抚养皇妣抱帝忽见头上角出徧体鳞起大骇坠之地智仙自外见曰已惊吾儿致令晚得天下帝既践阼毎以神尼为言殁后即葬寺中为起金浮图仍令天下舍利塔内各造智山像】昙延【猗氏人王氏子有竒表身长九尺手垂过膝目光外射初闻讲涅槃经悟防词辨优赡有薛居士者叹为希世挺生已住河东楼岩寺开皇间旱命延祷之甘雨大注】慧海【虞乡人姓张氏昙延弟子年十八讲涅槃文防洞晓文帝姊成安长公主钦其徳望立伽蓝静法寺居之仁夀初文帝频颁壐书分布舍利每感异祥大业二年圆寂本寺】唐道愻【虞乡人姓张氏昙延弟子晚住蒲州仁夀寺贞观中有请讲涅槃者固辞人怪之曰恐不终此席耳后果念经三日卒经夕异花绕尸披地涌出茎长二尺许色甚鲜荣折纳缾中逾年不萎】灵润【虞乡人姓梁氏年十三初聴涅槃即通文防后闻泰岳灵岩寺僧规清肃乃杖防寻焉贞观中住福寺房元龄遇之叹曰居宗扬化惟此一人也】志寛【河东人博览诸经以涅槃地论为心要时以邑多虎暴都督张逊命寛祷之志遂息贞观中蒲晋旱寛曝烈中中须臾大雨合境霑足】张果【晦郷里世系以自神隠中条山下往来汾晋闲世传数百嵗人尝骑一白驴休则叠之如纸置巾箱中乗则以水噀之武后时遣使召之即死后人见居恒州山中开元中累召之乃至寻还山号通元先生今中条山五老峰有张果洞石上驴迹宛然　按唐人作张果传谓果为尧时蝙蝠之精语尤妄矣】阎宷【江州人贞观十四年为河东太守避乱不仕隠中条山罗通微事之十九年拜吉州刺史后表请入道赐名遗荣今王官谷上方有问使君宅】罗通微【临晋人贞观时母赵氏妊道微有双鹤翼行既生骨相巉崱稍长入山樵薪遇阎使君寀授以幻养之术遂冠褐于五老峯之游仙观学步虚絶粒后使君牧吉州召通微及境有双鹤乐声自玉笥山来迎既就馆一夕月色皎然忽腾空咏啸而去】薛季昌【河东人遇司马承祯于南岳授以玉洞经箓髙真屡降其室明皇召入问道徳恩宠优异寻还山上赠以诗后丹成忽曰祝融峯今夕有天真防予被召当往遂凌虚而去】吕岩【蒲州永乐人咸通中举进士不第遇钟离子传长生久视之道步履轻疾顷刻数百里出入隠显人莫之识以四月生故号纯阳子】侯道华【虞乡人从师道清观资性笃实故人称为憨子师令汲水毎见一童子辄与戏师知而异之授侯以铁针红线令簪童子顶侯如命童子负痛去入卜萄树下掘地得人参如童子形师烹之以事出侯窃食至尽弃其余汁于犬师归侯与犬俱飞去　按段成式酉阳杂俎亦记道华升仙事意当时或实有此而蒲州府志所载怪诡特甚葢皆无徴者也】常丑女【蒲州常志女貌陋有疮疥医药弗瘳及笄无聘者一日出外以裳首居人畏其裸而避】
　　【之浴于池出则体貌如玉身不着地冉冉腾空而去】五代汉僧善【住河东普救寺寺初名西永清院干祐元年招讨使郭威督诸军讨李守贞周嵗城未下召善问之对曰将军若发善心城必克矣威折箭为誓异日城破不戮一人遂易今名】金刘志渊【字海南万泉人事亲至孝夙慕神仙道自号元中子后遇长春真人于栖游庵值金乱避兵绵山独不罹害夀七十九】元董铁驴【万泉人通遁术行步如飞倐忽数百里人不之见后尸解仙去】明洪济【猗氏人灵岩寺僧有道行演通大小乗法游金陵太祖登极前风雨弥旬上不怿募有能止者洪济应诏杖锡一咒即便开朗上大悦为印经一藏给传以归化骨于本寺】房景圆【临晋人号睡松子少精书算主案牍被督遂弃家入中条山修道闭闗十余年粮絶出山宿虞乡村之扁鹊庙夜有真人口授先天真诀遂住汾北麻衣山黙坐二十一年移居平阳之姑射山洞虎狠皆驯服旬月不炊成化中沐浴端坐而逝】大陈【猗氏太清观道士也与侄小陈皆得道术踪迹人莫能测常夏月碾麦戏语人曰日甚烈宜入碾中避之遂喝碾开而入一日题诗壁间止留空室莫知所往】髙箓【猗氏人常于孤山采药遇刘海蟾授长生诀坐卧一窰寒暑不出后村人欲甃池忽出曰此万古利也当为若置石授人一鞭入山驱石若飞官闻之欲以妖治遂自择地入棺一夕葬毕妻子俱莫知所在】
　　土产布【府境俱有出荥河县者佳元和郡县志河中府赋麻布】纸【出府境以麻为之寰宇记河中府产经纸】笔【出永济县以兔豪为之佳者不减湖州所造】柿【府境俱有小者种倍甘经冬不败雍正初常入贡后罢之】棃【出虞郷县一名虞黎大者如升唐书地理志河中府贡鳯栖棃】竹【府境独有抽萌甚细以地近西南故莳得长焉按隋书地理志河东县有酒官唐书地理志河中府土贡毡绢扇龙骨枣又河东县有芳醖监汲河以酿武徳三年置贞观十年废元和志河中府赋绵绢竹扇漆匣寰宇记河中府产盐铁蔺蓆五味子附记于此】











　　钦定大清一统志卷一百二
&lt;史部,地理类,总志之属,大清一统志&gt;
&lt;史部,地理类,总志之属,大清一统志,潞安府图&gt;
&lt;史部,地理类,总志之属,大清一统志,潞安府图&gt;
&lt;史部,地理类,总志之属,大清一统志,潞安府表&gt;
&lt;史部,地理类,总志之属,大清一统志,潞安府表&gt;
　　钦定四库全书
　　钦定大清一统志卷一百三
　　潞安府【在山西省治东南四百五十里东西距三百十里南北距二百八十里东至河南彰徳府林县界一百六十里西至平阳府岳阳县界一百五十里南至泽州府髙平县界八十里北至辽州界二百里东南至河南卫辉府辉县界三百三十里西南至泽州府沁水县界二百五十里东北至河南彰徳府渉县界一百七十里西北至沁州界二百十里自府治至　京师一千三百里】
　　分野天文觜觹参井分野实沈之次
　　建置沿革禹贡冀州之域商周时为黎国春秋为赤狄潞子国后属晋战国属韩为别都曰上党秦并天下置上党郡【史记秦本纪昭襄王四十七年秦攻韩上党上党降赵秦使武安君白起大破赵于长平四十八年尽有韩上党】汉晋及后魏因之【魏书地形志秦置上党郡前汉治长子城董卓作乱治壶闗城慕容儁治安民城后迁壶闗城皇始元年治安民太平真君中复治壶闗】后周宣政元年始于郡置潞州隋开皇初郡废大业初复曰上党郡唐武徳元年复曰潞州二年置总管府贞观元年府废八年置大都督府天寳初复曰上党郡至徳元载置上党节度使【通鉴至徳元载置上党节度使领上党等三郡胡三省注领潞州上党郡泽州髙平郡沁州阳城郡接旧唐书地理志乾元元年始复上党郡为潞州意泽潞沁节度之名亦此时所改至徳初置固】
　　【上党节度也当以通鉴为是】乾元元年复为潞州属河东道建中元年为昭义军节度使治所【唐书方镇表建中元年昭义军节度兼领泽潞二州徒治潞州】五代梁龙徳二年晋王改安义军【通鉴梁昭徳二年晋王改昭义军曰安义以李嗣昭子继昭为留后注潞州本号昭义军令以继韬为留后葢避其父讳改之】后唐同光元年梁复改匡义军【五代史庄宗纪同光元年李继韬以潞州叛附于梁通鉴梁更名安义军曰匡义以继韬为节度使】寻复曰安义军长兴元年复曰昭义军宋太平兴国初改昭徳军节度建中靖国元年改隆徳军崇宁三年升为隆徳府属河东路金复曰潞州仍为昭徳军节度属河东南路元初曰隆徳府太宗三年复为潞州属平阳路明洪武九年直隶山西布政使司嘉靖八年升为潞安府
　　本朝因之隶山西省领县七
　　长治县【附郭东西距四十里南北距一百里东至壶县界界二十里西至长子县界二十里南至泽州府髙平县界八十里北至潞城县界二十里东南至泽州府陵川县界八十里西南至长子县界三十里东北至潞城县界十五里西北至屯留县界三十里本黎侯国汉置壶闗县属上党郡后汉末为上党郡治晋初因之后废后魏太平真君中后为上党郡治隋开皇中置上党县大业初仍为上党郡治唐为潞州治五代因之宋为隆徳府治金为潞州治元因之明洪武三年省县入州嘉靖七年复置改曰长治为潞安府治　本朝因之】长子县【在府西少南五十里东西距一百三十里南北距八十里东至长治县界三十里西至平阳府岳阳县界一百里南至泽州府髙平县界四十里北至屯留县界四十里东南至长治县界二十里西南至泽州府沁水县界四十里东北至潞安府界三十里西北至沁州沁源县界四十里周初史辛甲所封地春秋晋长子邑汉置长子县为上党郡治后汉末移郡治壶闗以县属焉晋太元中西燕慕容永都此后魏折置乐阳县俱属上党郡北齐并废隋开皇九年复置曰寄氏县十八年复曰长子属潞州大业初属上党郡唐属潞州五代因之宋属隆徳府金属潞州元因之明属潞安府　本朝因之】屯留县【在府西北六十里东西距一百二十五里南北距四十八里东至潞城县界三十五里西至沁州沁源县界九十里南至长子县界十八里北至襄垣县界三十里东南至长治县界三十里西南至平阳府岳阳县界九十里东北至潞城县界四十里西北至襄垣县界四十里春秋赤狄留吁地后属晋谓之纯留汉置屯留县属上党郡后汉晋及后魏皆因之北齐废隋开皇十六年复置属潞州大业初属上党郡唐属潞州五代因之宋属隆徳府金属潞州元至元三年省入襄垣县十五年复置仍属潞州明属潞安府　本朝因之】襄垣县【在府北少西九十里东西距一百二十五里南北距九十里东至黎城县界五十里西至沁州界七十五里南至潞城县界二十五里北至沁州武乡县界六十五里东南至潞城县界三十里西南至屯留县界五十里东北至武乡县界五十三里西北至沁州界八十三里汉置襄垣县属上党郡后汉及晋因之后魏初属乡郡建义元年置襄垣郡治焉北齐郡废后周建徳六年置韩州隋大业初州废属上党郡唐武徳元年复置韩州贞观十七年州废属州五五代因之宋属隆徳府金属潞州元因之明属潞安府　本朝因之】潞城县【在府东北四十里东西距一百九十里南北距九十里东至河南彰徳府林县界一百五十五里西至屯留县界三十五里南至壶闗县界四十里北至黎城县界五十里东南至林县界一百四十里西南至长治县界三十里东北至彰徳府渉县界一百二十里西北至襄垣县界四十五里春秋潞子国汉置潞县属上党郡后汉因之晋为上党郡治后魏太平真君十一年废入刈陵县隋开皇十六年置潞城县属潞州大业初属上党郡唐属潞州天祐二年更名潞子五代唐复曰潞城宋属隆徳府金属潞州元因之明属潞安府　本朝因之明嘉靖八年分县属之青羊里及壶闗黎城二县地置平顺县并属潞安府　　本　朝初因之乾隆二十九年仍省入】黎城县【在府东北一百十里东西距一百十里南北距一百二十里东至河南彰徳府渉县界四十里西至武乡县界七十里南至潞城县界二十里北至辽州界一百里东南至潞城县界三十五里西南至襄垣县界五十里东北至渉县界三十五里西北至辽州界一百里啇周时黎国汉潞县地后魏太平真君十一年置刈陵县属襄垣县隋开皇十八年改曰黎城属潞州大业初属上党郡唐属潞州天祐二年改曰黎亭五代唐复故宋熙宁五年省入潞城县元祐元年复置属隆徳府金属潞州元因之明属潞安府　本朝因之】壶闗县【在府东南三十里东西距六十里南北距九十五里东至潞城县界五十里西至长治县界十里南至泽州府陵川县界七十里北至潞城县界二十五里东南至河南彰徳府林县界一百五十里西南至长治县界四十里东北至潞城县界三十八里西北至长治县界二十里汉壶闗县地徳魏太和十三年改置壶闗县于此属上党后隋大业初省入上党县唐武徳四年复置属潞州五代因之宋属隆徳府金属潞州元因之明属潞安府　本朝因之】
  </div>
  <div class="pagination">
   <a href="大清一统志_page56.html">
    上一页
   </a>
   <span>
    ...
   </span>
   <a href="大清一统志_page52.html">
    52
   </a>
   <a href="大清一统志_page53.html">
    53
   </a>
   <a href="大清一统志_page54.html">
    54
   </a>
   <a href="大清一统志_page55.html">
    55
   </a>
   <a href="大清一统志_page56.html">
    56
   </a>
   <span class="current-page">
    57
   </span>
   <a href="大清一统志_page58.html">
    58
   </a>
   <a href="大清一统志_page59.html">
    59
   </a>
   <a href="大清一统志_page60.html">
    60
   </a>
   <a href="大清一统志_page61.html">
    61
   </a>
   <a href="大清一统志_page62.html">
    62
   </a>
   <span>
    ...
   </span>
   <a href="大清一统志_page58.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
