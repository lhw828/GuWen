<!DOCTYPE html>
<html>
 <head>
  <meta charset="utf-8"/>
  <title>
   河南通志 - 第 268 页/共 276 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   河南通志 - 第 268 页/共 276 页
  </h1>
  <div class="content">
   唐万回姓张氏阌乡人初父命耕田回直去不顾口惟连称平等因耕一垅长数十里遇沟见阻乃止父怒击之对曰总耕何分彼此后其兄戍安西父母忧思囘乃裹衣糗朝往视之暮返其家农抵安西葢万余里先是奘诣西域求佛经见佛所有题记菩萨谪阌乡者自西域归后因访见万囘施三衣缾鉢而去后临终呼其徒求本乡河水弟子莫知所求万回曰堂前便是河水遂于阶下掘井忽河水涌出饮竟而终
　　明达不知所从来住阌乡万廻故寺人谒问休咎明达但以意示之李林甫为黄门侍郎扈从西还谒达达加秤于其肩至京遂作相李雍门为湖城令达忽请其马雍门不与间一日将乘出马忽庭中人立雍卒乘之是日坠马死达又尝北望言曰此川中兵马何其多也及哥舒翰拥兵潼关而此间尽为战塲矣
　　五代辛七师陜人为儿时即谨肃未尝以狎弄为事父母异之十岁好浮图法阅佛书自能辨梵音不由师授其后父为陜郡守从之官时郡南故有瓦窑七所及父卒于官辛七哀甚而狂遂遁去其家僮迹其所至至郡南见辛七在一窑中端坐身有奇光灿若炼金家人惊异次至一窑又见一辛七在焉歴七窑俱有一辛七在中由是陜人呼为辛七师
　　宋柴通元阌乡人为道士于承天观年百余岁善辟谷言唐末事歴歴可听太宗召至阙下通元惟恳求归后真宗祀汾阴又召至行在命坐访以无为之术所陈称防上遂作诗赐之幷赉以茶药束帛且诏修其道院蠲其田租度弟子二人明年通元作遗表自称罗山太乙洞主遣弟子以龟鹤为献又召官僚士庶言生死之要夜分盥濯焚香迟明卒
　　光州
　　南北朝知顗天台山智者禅师陈天嘉初谒慧思于大苏山思一见即谓曰昔灵鹫同听法华经今复来矣即示以普贤道塲说四安乐行师入观三七日身心豁然慧思曰非汝弗证非吾莫识
　　唐仆仆先生居旧仙居县黄土山尝饵杏丹乘云往来刺史李休光以为妖叱左右执之龙虎见于其侧先生乘之而去天宝初因以僊居名县





　　河南通志卷七十
　　钦定四库全书
　　河南通志巻七十一
　　方伎
　　易曰无有逺近幽深遂知来物又云神以知来知以藏往是则屈伸往来惟圣人神明其德者知之然圣人明其理不显其数故靡得而闚也中古以降始兴技术推步家有甘公石德易数有京房李寻医有扁鹊和缓相人有唐举许负之徒类以术自见于世言休咎祸福多验然其学不传传者悉多诡诞难可根究夫子不语怪神岂无谓哉然时以其有验于事探测隠逺决定犹豫前世亦以此神之昔两汉承秦絶学之后大义不明杂用符防士之怀挟道艺者莫不驰骋穿凿争谈之矣自兹以后言经术者率用奇文小数破碎大道造为元命苞七经纬诸书傅会不经虽通儒如郑兴贾逵犹或不免岂非好尚积习使然欤方今
　　圣明御世崇大道而绌小数士之言阴阳祸福者葢几几乎息矣兹据前代所可见者着于篇令人得依类以考焉志方伎
　　开封府
　　南北朝许遵雍丘人明易善筮兼晓天文风角占其验若神齐神武引为舘客自言禄命不富贵不横死是以任性疎诞多所犯忤神武常容惜之芒阴之役谓李业兴曰贼为水阵我为火阵水胜火我必败果如其言其子晖亦学术数遵尝谓曰汝聪明不及我不劳多学唯授以妇人产法豫言男女及产日无不中武成时以此数获赏焉
　　隋许智藏髙阳人少以医术知名文帝以为散骑侍郎使诣扬州防秦王俊有疾上召视之俊夜梦其亡妃崔氏泣曰本欲相迎闻许智藏至为之奈何明夜复梦崔氏曰妾得计矣当入灵腑中以避之及智藏至诊其脉曰疾已入心不可救矣俊数日果死上奇其术赉物百段宗人许澄亦以医术显于时仕为兖州军长史入长安与姚僧垣齐名后拜上仪同三司封贺川县伯
　　唐甄权扶沟人以母病究习方书仕隋为秘书省正字称疾免鲁州刺史库狄岭苦风患不得引弓权谓曰将弓箭向垜一为鍼可以射矣果如其言贞观中权已百岁太宗幸其舍视其饮食访其药性授朝散大夫赐几杖衣服寻卒所着有脉经针方明堂人形图各一巻
　　甄立言权之弟为太常丞杜淹患风毒发肿帝遣立言视之立言曰从今十一日午时必死果如其言时有尼明律患肠胃胀满弥二岁不愈立言诊之曰其腹内有虫误食发致之因令饵雄黄少顷吐一蛇如人手小指无目烧之犹有发气其疾乃愈撰本草音义七巻古今録验方五十巻
　　五代赵修已浚仪人少精天文推步之学晋天福中滑州节制李守贞表为司户参军留门下每从守贞出征占候军事多中奏试大理评事赐绯后守贞镇蒲津阴怀异志修己屡以祸福谕之不听遂辞疾归明年守贞果叛幕吏多伏诛独修己得免周世祖镇邺奏参军谋会隠帝诛杨邠等将害世祖修己知天命所在劝世祖曰虽欲杀身成仁何益于世不如引兵南渡诣阙自诉则明公之命是天所与也世祖然之遂决渡河之计及即位改鸿胪卿迁司天监
　　宋楚衍开封人少通四声字母又于九章缉古缀术海岛诸算经尤得其妙明相法及聿斯经善推步阴阳星书之数间语休咎无不中召试宣明补司天监学生迁保章正天圣初造新书擢衍为灵台郎与宋行古等九人制宗天书进司天监丞入翰林皇祐中同造司辰星漏书十二卷卒无子有女亦善算术
　　许希开封人以医为业景祐元年仁宗不豫侍医数进药不効冀国大长公主荐希希诊曰鍼心下包络之间即愈左右争以为不可诸黄门祈以身试试之无所害遂以鍼进而帝疾愈命为翰林医官赐绯衣银鱼及器币所着有神应鍼经要诀行于世
　　明周溥字文渊其先浙江防稽人徙居汴城溥颖敏嗜学及长患羸自度弗起遇南郡髙子明疗之而愈溥遂从子明传黄帝扁鹊之脉书及诸秘方溥受之且録且读三年为人诊视疗治多验于是四方迎谒者络绎不絶其赠贻粟帛之外奇物异玩悉谢不受发明素难及东垣丹溪之义为书一编名曰方法考源复着用药歌括若干首
　　李信字用诚祥符人精防科医术一视则生死立决门悬金钟为号至今汴人犹称为金钟李氏云刘煇字文华祥符人防喜医受学于同郡李寛久之尽其术叹曰神圣工巧非可以言辞求天运物理必待夫体察明着遂以医名累试輙效
　　张路号平山祥符人工画人物独絶一时并李空同文左国玑字称三絶云
　　归德府
　　宋王怀隠睢阳人初为道士居汴之建隆观善医太平兴国初诏归俗命为尚药奉御三迁至翰林医官使命懐隐与副使王祐等编类经验方书每部以隋太医令巢元方病源候论冠其首而方药次之成百巻太宗御制序名曰太平圣惠方
　　金张从正字子和考城人精于医贯穿难素之学起疾救死多效兴定中召补太医居无何辞去日游防水上集医书凡十四巻名曰儒门事亲
　　明皇甫仲和睢州人精于天文之学洪武中以荐歴陞钦天正永乐中从成祖征伐至漠北不见敌上欲还师命仲和占之对曰今日未申间敌当至曰胜负何如对曰王师始却而终大振日中敌不至复召问仲和占对如初顷之谍报曰敌大至矣时初获安南神鎗敌一人直前又二人继之皆中鎗死敌众齐发上登髙望之召总兵谭广曰东南不少却乎广率精兵直前砍其马足敌稍却而疾风扬沙不相见敌引去上欲乘夜班师仲和曰不可明日敌必来输欵俟从容返驾而归昩旦敌果诣军门谢曰不知乘舆在是上命赐以币帛乃还彰德府
　　晋黄字始长魏郡斥丘人父沈善天文秘术习其业永嘉之乱避居幽州闻慕容廆法政修明虚怀引纳乃率宗族归之廆待以宾礼引为参军指说成败事皆如言及皝嗣位迁左常侍领史官石虎攻皝皝将走辽东曰贼有败气不过二日必溃宜严为追击之备皝曰今冦盛言败何也曰勿疑及期石虎果退皝益奇之
　　南北朝赵辅和临漳人明易善筮为齐神武舘客神武崩于晋阳葬有日矣文襄令文宣与吴遵世等择地频卜不吉又至一所筮遇革咸云凶辅和少年在众后进云革卦于天下人皆凶惟王家用之则大吉革彖辞云汤武革命应天顺人文宣遽登车顾云以此地为定即义平陵也大宁武平日筮后宫诞男女及时日多中遂至通直常侍入周亦为仪同隋开皇中卒
　　卫辉府
　　唐尚献甫汲人善占候武后召见擢太史令辞曰臣梗野不可以事官长后改太史局为浑仪监以献甫为令不秘书省数问灾异又于上阳宫集术家撰方域等篇长安二年荧惑犯五诸侯献甫自陈五诸侯太史位臣化纳音金也火金之仇臣且死后曰朕为卿厌之迁水衡都尉谓曰水生金卿无忧矣至秋果卒后嗟异之
　　怀庆府
　　汉许负河内温人善相人周亚夫为河内太守时负相之曰君后三岁而侯侯八岁为将相持国柄贵重矣于人臣无二后九年而饿死亚夫笑曰兄代父侯矣我何说侯乎然既己贵如负言又何说饿死负指其口曰从理入口此饿死法也居三岁亚夫封条侯后有罪国除果饿死负所着有德器歌五官杂论相行等篇
　　南北朝解法选河内人少明相术又受易于权防筮亦颇工陈郡袁叔德以太子庶子出行博陵太守事不愿之官以亲老言于执政杨愔愔语云既非正除寻当遣代叔德意欲独往留其家在京令法选占云不逾三年得代又为叔德抚背相云公毋悒当终为吏部尚书后皆如其言
　　张子信河内人少以医术知名大宁中徴为尚药典御武平初又以大中大夫徴之听其所志还山又善易筮及风角之术武卫奚水洛与子信对坐有鹊鸣于庭树鬬而堕焉子信曰鹊言不善今夜有人唤勿往虽勅亦以病辞子信去是夜琅邪王五使召永洛且云勅唤永洛欲起其妻苦留之称坠马腰折不堪动诘朝难作永洛乃免
　　马嗣明河内人少博综经方为人诊候一年前知其生死邢劭子大宝患伤寒嗣明为诊脉退告杨愔云邢公子伤寒不疗自瘥然脉候不出一年便死后数日杨邢并侍防内殿文宣云邢子才儿我欲以一郡予之奏云马嗣明称大宝脉恶一年内恐死若其出郡医药难求遂寝大宝未期而卒河南府
　　周伶州鸠周乐官景王二十三年将铸无射单穆公谏以为不可王问之州鸠对曰圣人保乐以爱财财以备器乐以殖财故乐器重者从细轻者从大细大不逾曰平于是乎道之以中德咏之以中音德音不逾以启神人神是以宁民是以听若夫比之不度无益于教者非臣之所闻也王嘉其言弗能用卒铸大钟明年钟成伶人告和王问州鸠曰钟果和矣对曰未可知也臣闻上作器民备乐之则为和今匮财用罢民力臣不知其和也王曰尔耄矣何知州鸠乃退其钟竟不和
　　叔服周大夫襄王二十六年鲁文公即位王使叔服如鲁葬僖公公孙敖闻其能相人也见其二子焉叔服曰谷也食子难也收子谷也丰下必有后于鲁国后皆如其言
　　扁鹊卢氏人姓秦名越人视病尽见五藏症结赵简子疾五日不知人扁鹊入视出曰血脉治也而何怪昔秦穆公常如此七日而寤今主君病与之同不出三日必间居二日半简子寤赐扁鹊田四万亩虢太子死扁鹊曰臣能生之若太子病所谓尸蹷者也乃使弟子子阳厉鍼砥石以取外三阳五防有间太子苏服汤二旬而复故扁鹊见齐桓侯曰君有疾在腠理不治将深桓侯曰寡人无疾后五日曰在血脉后五日曰在肠胃桓侯不应后五日望见桓侯而退走曰疾在骨髓虽司命无奈之何桓侯遂死扁鹊名闻天下
　　三国杜防字公良河南人汉灵帝时为雅乐郎以疾归后曹操荐为军谋祭酒参太乐事因令创制雅乐夔素善钟律聪思过人至是研精逺考备作乐器绍复先代古乐夔之力也入魏为太乐令协律都尉尝思铸钟与柴玉更相毁操令取所铸钟杂错更试然后知夔为精而玉为妄也其弟子河南张秦桑馥邵登俱至太乐丞
　　赵达河南人少从侍中单甫受学用思精宻尝事孙权治九宫一算之法权尝出师令其推步皆如其言权问其法达终不语由是见薄禄位不至初有人难达术为妄者达令取小豆数升播之席上立定其数验覆果信尝过知故为具食谓曰仓卒乏酒又无佳肴如何达因取盘中箸再三纵横之笑曰君家东壁下有酒一斛鹿脯三觔何以无辞主人惭谢曰以君善射覆故相试耳后达死孙权索书不得发棺视之亦无所得其术遂絶
　　晋孟钦洛阳人有左慈刘根之术百姓争赴之苻坚召至长安恶其惑众命苻融诛之俄而钦至融留防酒酣目左右收钦钦化为旋风飞去顷之有告在城东者融遣骑追之垂及忽去或有兵众拒战或前有溪涧骑不得过遂不知所在坚末复见于青州苻朗寻之入于海岛
　　唐明崇俨偃师人少从父令安喜吏有能召鬼神者崇俨尽得其术以竒技自名髙宗召见甚悦盛夏帝思雪崇俨端坐顷取以进自云往阴山取之四月帝忆崇俨索百钱须臾以进曰得之缑氏老人圃中帝使人召老人问故曰埋一失之土中得百钱
　　张文仲洛阳人少与乡人李防纵京兆人韦慈藏并以医术知名则天初文仲为侍御医时特进苏良嗣方朝疾作仆廷中文仲诊曰忧愤而成若痛冲胁则难救已而果然文仲尤善疗风疾则天尝令集当时名医共撰疗风疾诸方诏王方庆监之文仲曰风有百三十四种气有八十四种病者春末夏初及秋暮月可使泄乃不困剧于是撰轻重大小诸方十八首表上之
　　殷文亮洛州人为县令性巧好酒刻木为小儿衣以绘酌酒行觞皆有次第又作木妓唱歌吹笙皆能应节饮不尽木小儿不肯把杯饮未竟木妓歌管连催莫测其神妙也
　　五代王处讷洛阳人少时遇老叟煮食如麫令食之且曰汝性聪悟后当为人师处讷留意星书占候之学所言多验汉干祐初为尚书博士入周累迁司天监
　　金李庆嗣洛阳人少举进士不第弃而学医读素问诸书洞晓其义大德间岁大疫广平尤甚贫者往往阖门卧病庆嗣擕药与米分遗之全活甚众庆嗣年八十余无疾而终所着伤寒纂类四巻活人书二巻伤寒论三巻针经一巻传于世
　　明何宜健洛阳举人仕阜城知县以病归遂究心岐黄之术其效如神凡诊视无不立判死生
　　南阳府
　　汉张机字仲景湼阳人学医术于同郡张伯祖尽得其传灵帝时举孝廉官至长沙太守尝见侍中王仲宣曰君年至四十当有疾须眉脱落脱落后半年必死宜豫服五石汤庶可免也仲宣时年二十余闻而恶之虽受方不饮居数日复见机佯曰五石汤已饮之矣机曰观君气色非饮药者何轻命欺人如此邪后二十年仲宣果如所言而死机着伤寒论十卷推本素问之防华陀读而善之曰此真活人书也机又着金匮玉函要略方三巻并传于世
　　汝宁府
　　汉许扬字伟君平舆人少好术数先为酒泉都尉王莽时乃变姓名为巫医莽败乃还汝南旧有鸿郄陂成帝时丞相翟方进奏毁之建武中太守邓晨欲修复其功闻扬晓水脉因署为都水掾使典其事扬因髙下形势起塘四百余里数年乃竣百姓得其便累岁大稔豪右大姓有不便因谮于晨收扬下狱械輙自解晨惊放归值天阴晦道中若有火光相照时人异焉后病卒晨于都宫为起庙图画形像百姓思其功而祀之
　　郭宪字子横汝南人明阴阳推步之学建武中为光禄勳从驾南郊宪在位忽回向东北含酒三噀执法奏为不敬诏问其故宪对曰齐国失火故以此厌之后齐果有火灾与郊日时皆同遇大雨而熄雨有酒香
　　许曼平舆人祖父峻善卜占之术自云少尝笃病三年不愈乃谒太山请命行遇道士张巨君授以方术病遂愈桓帝时陇西太守冯绲始拜郡开绶笥有两赤蛇分南北走令曼筮之卦成曼曰三岁之后君当为边将东北行三千里复五年更为大将军南征延熹五年绲出为辽东太守讨鲜卑至五年复拜车骑将军击武陵蛮贼皆如其占
　　晋隗炤汝阴人善于易临终书版授其妻曰吾亡后当大荒虽穷甚莫鬻宅也后当有诏使来顿此亭姓龚此人负吾金即以此版往责之炤亡后其家大困乏欲鬻宅忆夫言輙止期日有龚使者止亭中妻遂赍版往责之使者执版惘然不知所以良久乃悟取蓍筮之卦成抚掌而叹告炤妻曰贤夫自有金知亡后当蹔穷故藏金以待太平所以不告者恐金尽而困无已也知吾善易故书版以寄意耳金五百斤盛以青瓮覆以铜柈埋在堂东去壁一丈入地九尺妻还掘之皆如卜焉
　　郭黁西平人少明易苻坚末当阳门震刺史梁熙问黁曰其祥安在黁曰当有外国二王来朝一当反国一死此城岁余鄯善及前部王朝于苻坚西归鄯善王死于姑臧吕光之王河西也西海太守王贞叛黁劝光袭之左丞吕宝曰千里袭人自昔所难黁曰若其不捷黁自伏鈇钺之诛如其克也左丞为无谋矣光从之果克
　　隋董展字伯仁汝南人以才艺称乡里号为智囊官至光禄大夫殿中将军尤长于画虽无祖述不愧前贤夙德名流见者失色与展子防齐名
　　汝州
　　唐孟诜汝州人举进士垂拱初为凤阁舍人诜少好方术尝于侍郎刘祎之家见所赐金谓祎之曰此药金也火其上当有五色气试之果然神龙初致仕归伊阳山以药饵为食睿宗立召至京师欲授官固辞景云三年诏有司每岁春秋给羊酒糜粥开元初河南尹毕构以诜有古人风改所居为子平里所着有补养方必效方各三巻传于世陈州
　　宋阎士安陈州人以医术为助教工画墨竹笔力老劲名著当时
　　许州
　　汉刘根颍川人隠居嵩山好事者自逺而至就根学其术太守史祈以为妖收执诣郡数之曰汝有何术而诬惑百姓若验则生否则死根曰无他能颇能役鬼耳祈曰促召之根于是左顾而啸有顷祈之亡父祖及近亲数十人皆面缚向根叩头曰小儿辈无状分当万死顾而叱祈曰汝为子孙不能有益先人而反累亡灵邪祈惶惧悲哀顿首流血请自甘罪根默不应忽俱去不知所在
　　唐杜生许州人善易占有亡奴者问所从追生戒曰自此行逢使者恳丐其鞭若不可则以情告其人果值使者于道如生语使者异之曰去鞭吾无以进马可折道旁葼代之乃往折葼见亡奴伏其下获之他日又有奴亡者生令持钱五百伺于道见进鹞使者可市其一必得奴俄而使至其人以情告使者以一与之忽飞集灌莽因往取之而得亡奴众以为神
　　张憬藏长社人善相技与袁天纲埓魏元忠尚少往见憬藏问之不答元忠怒曰穷通有命何预君耶拂衣去憬藏遽起曰君之相在怒时位必卿相郎中裴珪妻赵氏见之憬藏曰夫人目修缓法曰豕视淫又曰目有四白五夫守宅夫人且得罪俄坐奸没入掖廷裴光廷当国憬藏以纸大署台字投之光廷曰吾既台司矣尚何事此后三日贬台州刺史
　　宋楚芝兰襄城人初习三礼忽自言遇有道之士教以符水六壬遁甲之术属朝廷博求方伎诣阙自荐以占候有据擢翰林天文授乐源主簿迁司天春官正判司天监事占者言五福太一临吴分当于苏州建太一祠芝兰独上言京师帝王之都百神所集且今京城东南一舍地名苏村若于此建五福太一宫万乘可以亲谒有司便于只事何必逺去江外乎众论不能夺遂从其议屡以占候有验累迁至工部员外郎
　　禹州
　　南北朝褚澄字彦通阳翟人尚宋文帝女庐江公主拜驸马都尉善医术齐髙祖建元中为吴郡太守百姓李道念以公事至郡澄望而谓曰汝有异疾答曰旧有冷疾至今五年众医不差澄曰汝病非冷非热当是食白瀹鸡子过多所致令取苏一升煮服之始一服乃吐出一物如升涎裹之能动开视之一鸡雏也羽翅爪距具足能行走澄曰尚未尽更服所余药又吐鸡如前者十有三疾遂差当时称妙歴迁左户部尚书所着医论十篇世称褚氏遗书是也
　　褚该字孝通阳翟人防而谨厚善医术仕梁歴武陵王府参军随府西上后与萧防同归周自许奭死稍为时人所重宾客迎候者无虚日天和初位县伯下大夫进授车骑大将军仪同三司该性淹和不自矜尚但有请之者皆为尽其艺术时论称其长者子则传其家业
　　唐吴道元阳翟人仕为兖州瑕丘尉少学书于张旭贺知章不成因工画其笔法超妙为百代画圣宗召入供奉为内教博士非有诏不得画
　　明玉金字芝山陜西西安人年十七遇道人堕水救归严事之已而道人擕入终南授以奇秘试輙有验时世庙好方伎金以白衣召见言三元大丹称防与陶仲文邵元节并称荣宠歴官太常出入禁闼二十年依新郑髙文襄以居遂为郑人李梦阳赠以芝山子辞云
　　郑州
　　周禆灶郑大夫灵王十八年灶与子羽晨过伯有之门见其门上生莠子羽曰其莠犹在乎于是岁在降娄降娄中而旦灶指之曰犹可以终岁不及此次也已及其亡也岁在娵訾之口其明年乃及降娄至是郑人杀伯有如其期焉又景王十二年陈灾是时陈己为楚所灭灶曰五年陈将复封封五十二年而遂亡子产问其故灶曰陈水属也火水妃也而楚所相也今火出而灾陈逐楚而建陈也妃以五成故曰五年岁五及鹑火而后陈卒亡故曰五十二年及敬王四十一年楚公孙朝果灭陈
　　南北朝麴绍荥阳人善占侯景欲试之使与郭生卜二伏牛何者先起卜得火兆郭生曰赤牛先起绍曰青牛先起景问其故郭曰火色赤故知赤牛先起绍曰火将然烟先起烟上色青故知青牛先起既而如绍言
　　隋刘祐荥阳人开皇初为大都督封索卢县公其所占候如合符节文帝甚亲之初与张宾刘辉马显定书后奉诏撰兵书十巻名曰金韬帝善之又着阴策等书数十种行于世
　　光州
　　汉髙获字敬公新息人少游学京师与光武有旧光武即位尝欲用为吏三公争辟皆不就获善天文晓遁甲能役鬼神时郡大旱太守鲍昱自往问何以致雨获曰急罢三郡督邮明府当自北出三十里亭雨可致也从之果大雨

　　河南通志卷七十一
&lt;史部,地理类,都会郡县之属,河南通志&gt;
　　钦定四库全书
　　河南通志巻七十二
　　艺文一
　　古诗首十五国风而在豫者居半二雅若賔筵抑戒为卫武诗崧髙为申伯作商颂五篇作于殷传于宋皆不出豫土诗教之兴由来懋矣汉梁孝王好辞赋招致齐邹阳淮隂枚乗吴庄忌夫子之徒司马相如亦自蜀往一时文学之士称彬彬焉自东汉迄赵宋歴代建都汴洛河岳之气发为人文生斯土者才隽迭出而四方宦游辐辏鸿篇雅奏中土艺文之选裒然成集夫文章经国之大业不朽之盛事其应运而出有非偶然者我
　　朝文敎覃敷崇尚博洽摛笔之士类能扬扢风雅鼓吹休明炳炳麟麟日新月盛矣谨集前后艺文诸体掇其尤者载之志艺文
　　赋
　　汉班固东都赋【东都主人喟然而叹曰痛乎风俗之移人也子实秦人矜夸馆室保界河山信识昭襄而知始皇矣乌覩大汉之云为乎夫大汉之开元也奋布衣以登皇位由数期而创万代盖六籍所不能谈前圣靡得而言焉当此之时攻有横而当天讨有逆而顺民故娄敬度势而献其説萧公权宜而拓其制时岂泰而安之哉计不得以已也吾子曽不是睹顾曜后嗣之末造不亦暗乎今将语子以建武之治永平之事监于太清以变子之惑志往者王莽作逆汉祚中缺天人致诛六合相灭于时之乱生民几亡鬼神冺絶壑无完柩郛罔遗室原野厌人之肉川谷流人之血秦项之灾犹不克半书契以来未之或纪故下人号而上诉上帝懐而降监乃致命乎圣皇于是圣皇乃握干符阐坤珍披皇图稽帝文赫然发愤应若兴云霆击昆阳慿怒雷震遂超大河跨北岳立号髙邑建都河洛绍百王之荒屯因造化之荡涤体元立制继天而作系唐统接汉绪茂育羣生恢复疆宇勲兼乎在昔事勤乎三五岂特方轨并迹纷纶后辟理近古之所务蹈一圣之险易云尔哉且夫建武之元天地革命四海之内更造夫妇肇有父子君臣初建人伦实始斯乃伏羲氏之所以基皇德也分州土立市朝作舟舆造器械斯乃轩辕氏之所以开帝功也恭行天罚应天顺人斯乃汤武之所以昭王业也迁都改邑有殷宗中兴之则焉即土之中有周成隆平之制焉不阶尺土一人之柄同符乎髙祖克已复礼以奉终始允恭乎孝文宪章稽古封岱勒成仪炳乎世宗按六经而校德眇古昔而论功仁圣之事既该而帝王之道备矣至于永平之际重熙而累洽盛三雍之上仪修衮龙之法服铺鸿信景铄扬世庙正雅乐神人之和允洽羣臣之序既肃乃动大辂遵皇衢省方巡狩穷览万国之有无考声教之所被散皇明以烛幽然后増周旧修洛邑扇巍巍显翼翼光汉京于诸夏总八方而为之极于是皇城之内宫室光明阙庭神丽奢不可逾俭不能侈外则因原野以作苑顺流泉而为沼发苹以潜鱼丰圃草以毓兽制同乎梁邹谊合乎灵囿若乃顺时节而搜狩简车徒以讲武则必临之以王制考之以风雅厯驺虞览驷铁嘉车攻采吉日礼官整仪乗舆乃出于是发鲸鱼铿华钟登玉辂乗时龙鳯盖棽丽龢銮玲珑天官景从寝威盛容山灵防野属御方神雨师泛洒风伯清尘千乗雷起万骑纷纭元戎竟野戈鋋彗云羽旄扫电旌旗拂天焱焱炎炎扬光飞文吐爓生风欱野歕山日月为之夺明丘陵为之摇震遂集乎中囿陈师按屯骈部曲列校队勒三军誓将帅然后举烽伐鼔申令三驱輶车霆激骁骑电骛由基发射范氏施御不睼禽辔不诡遇飞者未及翔走者未及去指顾倐忽获车已实乐不极盘杀不尽物马踠余足士怒未防先驱复路属车案节于是荐三牺效五牲礼神祗怀百灵觐明堂临辟雍扬缉熙宣皇风登灵防考休徴俯仰乎乾坤防象乎圣躬目中夏而布德瞰四裔而抗棱西荡河源东澹海漘北动幽崖南燿朱垠殊方别区界絶而不邻自孝武之所不征孝宣之所未臣莫不陆詟水栗奔走而来賔遂绥哀牢开永昌春王三朝防同汉京是日也天子受四海之图籍膺万国之贡珍内抚诸夏外绥百蛮尔乃盛礼兴乐供帐置乎云龙之庭陈百寮而赞羣后究皇仪而展帝容于是庭实千品防酒万钟列金罍班玉觞嘉珍御太牢飨尔乃食举雍彻太师奏乐陈金石布丝竹钟鼔铿鍧管煜抗五声极六律歌九功舞八佾韶武备太古毕四夷间奏德广所及僸佅兠离罔不具集万乐备百礼暨皇欢浃羣臣醉降烟煴调元气然后撞钟告罢百寮遂退于是圣上覩万方之欢娱又沐浴于膏泽惧其侈心之将萌而怠于东作也乃申旧章下明诏命有司班宪度昭节俭示太素去后宫之丽饰损乗舆之服御抑工商之滛业兴农桑之盛务遂令海内弃末而反本背伪而归真女修织絍男务耕耘器用陶匏服尚素耻纎靡而不服贱竒丽而弗珍捐金于山沉珠于渊于是百姓涤瑕荡秽而镜至清形神寂漠耳目弗营嗜欲之源灭亷耻之心生莫不优防而自得玉润而金声是以四海之内学校如林庠序盈门献酬交错俎豆莘莘下舞上歌蹈德咏仁登降饫宴之礼既毕因相与嗟叹徳谠言説咸含和而吐气颂曰盛哉乎斯世今论者但知诵虞夏之书咏殷周之诗讲羲文之易论孔氏之春秋罕能精古今之清浊究汉德之所由唯子颇识旧典又徒驰骋乎末流温故知新己难而知德者鲜矣且夫僻界西陲险阻四塞修其防御孰与处乎土中平夷洞达万方辐辏秦岭九泾渭之川曷若四渎五岳带河泝洛图书之渊建章甘泉馆御列仙孰与灵防明堂统和天人太液昆明乌兽之囿曷若辟雍海流道德之富防侠逾侈犯义侵礼孰与同履法度翼翼济济子徒习秦阿房之造天而不知京洛之有制识函谷之可闗而不知王者之无外主人之辞未终西都賔矍然失容逡巡降阶□然意下捧手欲辞主人曰复位今将授子以五篇之诗賔既卒业乃称曰美哉乎斯诗义正乎扬雄事实乎相如匪惟主人之好学盖乃遭遇乎斯时也小子狂简不知所裁既闻正道请终身而诵之其明堂诗曰于昭明堂明堂孔阳圣皇宗祀穆穆煌煌上帝宴飨五位时序谁其配之世祖光武普天率土各以其职猗欤缉熙允怀多福辟雍诗曰乃流辟雍辟雍汤汤圣皇莅止造舟为梁皤皤国老乃父乃兄抑抑威仪孝友光明于赫太上示我汉行洪化惟神永观厥成灵防诗曰乃经灵台灵台既崇帝勤时登爰考休徴三光宣精五行布序习习祥风祁祁甘雨百谷溱溱庻草蕃庑屡惟丰年于皇乐胥宝鼎诗曰岳修贡兮川效珍吐金景兮歊浮云寳鼎见兮色纷緼焕其炳兮披龙文登祖庙兮享圣神昭灵德兮弥亿年白雉诗曰啓灵篇兮披瑞图获白雉兮效素乌嘉祥阜兮集皇都发皓羽兮奋翘英容洁朗兮于纯精彰皇德兮侔周成永延长兮膺天庆】张衡东京赋【安处先生于是似不能言怃然有间乃莞尔而笑曰若客所谓末学肤受贵耳而贱目者也茍有胷而无心不能节之以礼宜其陋今而荣古矣由余以西鄙孤臣而悝缪公于宫室如之何其以温故知新研覈是非近于此惑也周姬之末不能厥政政用多僻始于宫隣卒于金虎嬴氏抟翼择肉西邑是时也七雄并争竞相髙以奢丽楚筑章华于前赵建丛台于后秦政利觜长距终得擅塲思専其侈以莫己若乃搆阿房起甘泉结云阁冠南山征税尽人力殚然后收以太半之赋威以参夷之刑其遇民也若薙氏之芟草既蕴崇之又行火焉□□黔首岂徒局髙天厚地而已哉乃救死于其颈敺以就役惟力是视百姓弗能忍是用息肩于大汉而欣戴髙祖髙祖膺箓受图顺天行诛仗朱旗而建大号所推必亡所存必固扫项军于垓下绁子婴于轵涂因秦宫室据其府库作洛之制我则未暇是以西匠营宫目翫阿房规模逾溢不度不臧损之又损然尚过于周堂观者狭而谓之陋帝已讥其泰而弗康且髙既受命建家造我区夏矣文又躬自菲薄治致升平之德武有大啓土宇纪禅肃然之功宣重威以抚和戎狄呼韩来享咸用纪宗存主飨祀不辍铭勲彞器厯世弥光今舍纯懿而论爽徳以春秋所讳而为美谈宜无嫌于往初故蔽善而扬恶祗吾子之不知言也必以肆奢为贤则是黄帝合宫有虞总章固不如夏癸之瑶台殷辛之琼室也汤武谁革而用师哉盍亦览东京之事以自悟乎且天子有道守在海外守位以仁不恃隘害茍民志之不谅何云岩险与襟带秦负阻于二闗卒开项而受沛彼偏据而规小岂如宅中而图大昔先王之经邑也奄观九隩靡地不营土圭测景不缩不盈总风雨之所交然后以建王城审曲面势泝洛背河左伊右瀍西阻九阿东门于旋盟津达其后大谷通其前回行道乎伊阙邪径防乎轘辕太室作镇掲以熊耳底柱辍流镡以大岯温液汤泉黑丹石缁王鲔岫居能鼈三趾虙妃攸馆神用挺纪龙图授羲书畀姒召伯相宅卜惟洛食周公初基其绳则直苌魏舒是廓是极经途九轨城隅九雉度堂以筵度室以几京邑翼翼四方所视汉初弗之宅故宗绪中圯巨猾间舋窃弄神器厯载三六偷安天位于时蒸民罔敢或贰其取威也重矣我世祖忿之乃龙飞白水凤翔参墟授钺四七共工是除欃枪旬始羣凶靡余区宇乂寜思和求中睿哲览都兹洛宫曰止曰时昭明有融既光厥武仁洽道丰登岱勒封与黄比崇逮至显宗六合殷昌乃新崇德遂作德阳啓南端之特闱立应门之将将昭仁恵于崇贤抗义声于金商飞云龙于春路屯神虎于秋方建象魏之两观旌六典之旧章其内则含德章台天禄宣明温饬迎春寿安永寜飞阁神行莫我能形濯龙芳林九谷八溪芙蓉覆水秋兰被涯渚戏跃鱼渊游龟永安离宫脩竹冬青隂池幽流泉冽清鹎鶋秋栖鹘雕春鸣睢鸠鹂黄闗闗嘤嘤于南则前殿灵台龢欢安福謻门曲榭邪阻城洫竒树珍果钩盾所职西登少华亭修敇九龙之内实曰嘉德西南其户匪雕匪刻我后好约乃宴斯息于东则洪池清籞渌水澹澹内阜川禽外丰葭菼献鼈蜃与龟鱼供蜗蠯与菱芡其西则有平乐都示逺之观龙雀蟠蜿天马半汉瑰异谲诡灿烂炳焕奢未及侈俭而不陋规遵王度动中得趣于是观礼器举仪具经始勿亟成之不日犹谓为之者劳居之者逸慕唐虞之茅茨思夏后之卑室乃营三宫布敎颁常复庙重屋八达九房规天矩地授时顺乡造舟清池惟水泱泱左制辟雍右立灵台因进距衰表贤简能冯相观祲祈禠禳灾于是孟春元日羣后旁戾百僚师师于斯胥泊藩国奉聘要荒来质具惟帝臣献琛执贽当觐于殿下者盖数万以二尔乃九賔重胪人列崇牙张镛鼓设郎将司阶虎防交铩龙辂充庭云旗拂霓夏正三朝庭燎晳晳撞洪钟伐灵鼓旁震八鄙軯礚隠訇若疾霆转雷而激迅风也是时穪警跸已下雕辇于东厢冠通天佩玉玺纡皇组要干将负斧扆次席纷纯左右玉几穆穆而南面以聴矣然后百辟乃入司仪辨等尊卑以班璧羔皮帛之贽既奠天子乃以三揖之礼礼之穆穆焉皇皇焉济济焉将将焉信天下之壮观也乃羡公侯卿士登自东除访万几询朝政勤恤民隠而除其眚人或不得其所若已纳之于隍荷天下之重任匪怠皇以寜静发京仓散禁财赉皇僚逮舆台命膳夫以大飨饔饩浃乎家陪春醴惟醇燔炙芬芬君臣欢康具醉薰薰千品万官己事而踆勤屡省懋干乾清风协于德淳化通于自然宪先灵而齐轨必三思以顾愆招有道于侧陋开敢谏之直言聘丘园之耿洁旅束帛之戋戋上下通情式宴且盘及将祀天郊报地功祈福乎上思所以为防肃肃之仪尽穆穆之礼殚然后以献精诚奉禋祀曰允矣天子者也乃整法服正冕带珩紞纮綖玉笄綦防火龙黼黻繂鞶厉结飞云之祫辂树翠羽之髙盖建辰旒之太常纷焱悠以容裔六虬之奕奕齐腾骧而沛艾龙辀华轙金鋄镂钖方釳左纛钩膺玉瓖銮声哕哕和铃鉠鉠重轮贰辖疏毂飞铃羽盖葳防葩瑵曲茎顺时服而设副咸龙旂而繁缨立戈迤戛农舆辂木属车九九乘轩并毂弩重旃朱旄青屋奉引既毕先辂乃发鸾旗皮轩通帛綪斾云罕九斿□防轇轕髶髦被绣虎夫戴鹖驸承华之蒲梢飞流苏之骚杀总轻武于后陈奏严鼓之嘈囐戎士介而扬挥戴金钲而建黄钺清道案列天行星陈肃肃习习隠隠辚辚殿未出乎城阙斾已及乎郊畛盛夏后之致美爰敬恭于明神尔乃孤竹之管云和之瑟雷鼓鼝鼝六变既毕冠华秉翟列舞八佾元祀惟称羣望咸秩飏槱燎之炎炀致髙烟于太一神歆馨而顾德祚灵主以元吉然后宗上帝于明堂推光武以作配辨方位而正则五精帅而来摧尊赤氏之朱光四灵懋而允怀于是春秋改节四时迭代蒸蒸之心感物増思躬追养于庙祧奉蒸尝与禴祠物牲辨省设其福衡毛炰豚胉亦有和羮涤濯静嘉礼仪孔明万舞奕奕钟鼓喤喤灵祖皇考来顾来飨神具醉止降福穰穰及至农祥晨正土膏脉起乗鸾辂而驾苍龙介驭间以剡耜躬三推于天田修帝耤之千亩供禘郊之粢盛必致思乎勤已兆民劝于疆埸感懋力以耘耔春日载阳合射辟雍设业设簴宫悬金镛鼖鼓路鼗树羽幢幢于是备物物有其容伯夷起而相仪后防坐而为工张大侯制五正设三乏厞司旌并夹既设储乎广庭于是皇舆夙驾防于东阶以须消啓明扫朝霞登天光于扶桑天子乃抚玉辂时乗六龙发鲸鱼铿华钟大丙弭节风后陪乗摄提运衡徐至于射宫礼事展乐物具王夏阕驺虞奏决拾既次雕弓斯彀达余萌于暮春昭诚心以逺喻进眀德而崇业涤饕餮之贪欲仁风衍而外流谊方激而遐骛日月防于龙恤民事之劳疚因休力以息勤致欢忻于春酒执銮刀以袒割奉觞豆于国叟降至尊以训恭送迎拜乎三夀敬慎威仪示民不偷我有嘉賔其乐愉愉声教布濩盈溢天区文德既昭武节是宣三农之隙曜威中原嵗惟仲冬大阅西园虞人掌焉先期戒事悉率百禽鸠诸灵囿兽之所同是谓告备乃御小戎抚轻轩中畋四牡既佶且闲戈矛若林牙旗缤纷迄于上林结徒为营叙和树表司铎授钲坐作进退节以军声三令五申示戮斩牲陈师鞠旅教达禁成火烈具举武士星敷鹅鹳鱼丽箕张翼舒轨尘掩迒匪疾匪徐驭不诡遇射不剪毛升献六禽时膳四膏马足未极舆徒不劳成礼三驱解罘放麟不穷乐以训俭不殚物以昭仁慕天乙之弛罟因教祝以怀民仪姬伯之渭阳失熊罴而获人泽浸昆虫威振八防好乐无荒允文允武薄狩于敖既璅璅焉岐阳之搜又何足数尔乃卒嵗大傩敺除羣厉方相秉钺巫觋操茢侲子万童丹首制桃弧棘矢所发无臬飞砾雨散刚瘅必毙煌火驰而星流逐赤疫于四裔然后凌天池绝飞梁捎魑魅斮獝狂斩蜲蛇脑方良囚耕父于清泠溺女魃于神潢残防魖与罔象殪野仲而殱防光八灵为之震慴况鬾与毕方度朔作梗守以郁垒神荼副焉对操索苇目察区陬司执遗京室宻清罔有不韪于是隂阳交和庻物时育征考祥终然允淑乗舆巡乎岱岳劝稼穑于原陆同衡律而壹轨量齐急舒于寒燠省幽明以黜陟乃反斾而回复望先帝之旧墟慨长思而怀古俟阊风而西遐致恭祀乎髙祖既春游以发生啓诸蛰于潜戸度秋豫以收成观丰年之多稌嘉田畯之匪懈行致赉于九扈左瞰谷右睨圃眇天末以逺期规万世而大摹且归来以释劳膺多福以安悆总集瑞命备致嘉祥圉林氏之驺虞扰泽马与腾黄鸣女牀之鸾鸟舞丹穴之鳯凰植华平于春圃丰朱草于中唐恵风广被泽洎幽荒北燮丁令南谐越裳西包大秦东过乐浪重舌之人九译佥稽首而来王是故论其迁邑易京则同规乎殷盘改奢即俭则合美乎斯干登封降禅则斋德乎黄轩为无为事无事永有民以孔安遵节俭尚朴素思仲尼之克已履老氏之常足将使心不乱其所在目不见其可欲贱犀象简珠玉藏金于山抵璧于谷翡翠不裂瑇不蔟所贵惟贤所寳惟谷民去末而反本咸怀忠而抱慤于斯之时海内同悦曰吁汉帝之徳侯其袆而盖蓂荚为难莳也故旷世而不觌惟我后能殖之以至和平方将数诸朝阶然则道胡不怀化胡不柔声与风翔泽从云防万物我赖亦又何求德防天覆辉烈光烛狭三王之趢趗轶五帝之长驱踵二皇之遐武谁谓驾迟而不能属东京之懿未罄值余有犬马之疾不能究其精详故粗为賔言其梗槩如此若乃流遁忘返放心不觉乐而无节后罹其戚一言几于丧国我未之学也且夫挈瓶之智守不假器况纂帝业而轻天位瞻仰二祖厥庸孔肆常翘翘以危惧若乗奔而无辔白龙鱼服见困豫且虽万乗之无惧犹怵惕于一夫终日不离于辎重独微行其焉如夫君人者黈纩塞耳车中不内顾佩以制容銮以节涂行不变玉驾不乱步却走马以粪车何惜騕褭与飞兎方其用财取物常畏生类之殄也赋政任役常畏人力之尽也取之以道用之以时山无槎枿畋不防胎草木蕃庑鸟兽阜滋民忘其劳乐输其财百姓同于饶衍上下共其雍熙洪恩素蓄民心固结执义顾主夫怀贞节忿奸慝之干命怨皇统之见替谋设而隂行合二九而成谲登圣皇于天阶章汉祚之有秩若此故王业可乐焉今公子茍好勦民以媮乐忘民怨之为仇也好殚物以穷宠忽下叛而生忧也夫水所以载舟亦所以覆舟坚冰作于履霜寻木起于蘖栽昧旦丕后世犹怠况初制于甚泰服者焉能改裁故相如壮上林之观扬雄骋羽猎之辞虽系以隤墙填壍乱以收罝解罘卒无补于风规祗以昭其愆尤臣济奓以陵君忘经国之长基故函谷击柝于东西朝廷颠覆而莫持凡人心是所学体安所习鲍肆不知其臭翫其所以先入咸池不齐度于鼃咬而众聴或疑能不惑者其惟子野乎客既醉于大道饱于文义劝德畏戒喜惧交争罔然若酲朝罢夕倦夺气禠魄之为者忘其所以为谈失其所以为夸良乆乃言曰鄙哉予乎予习非而遂迷也幸见指南于吾子若仆所闻华而不实先生之言信而有徴鄙夫寡识而今而后乃知大汉之德馨咸在于此昔常恨三坟五典既泯仰不覩炎帝帝魁之美得闻先生之余论则大庭氏何以尚兹走虽不敏庶斯达矣】张衡南都赋【于显乐都既丽且康陪京之南居汉之阳割周楚之丰壤跨荆豫而为疆体爽垲以闲敞纷郁郁其难详尔其地势则武阙闗其西桐柏掲其东流沧浪而为隍廓方城而为墉汤谷涌其后淯水荡其胸推淮引湍三方是通其宝利珍怪则金彩玉璞隋珠夜光铜锡铅锴赭垩流黄緑碧紫英青臒丹粟太一余粮中黄防玉松子神陂赤灵解角耕父扬光于清泠之渊游女弄珠于汉臯之曲其山则崆嶱嵑嵣嶚刺岝防防嵬嵚屹幽谷嶜岑夏含霜雪或防嶙而纚连或豁尔而中絶鞠巍巍其隠天俯而观乎云霓若夫天封大狐列仙之陬上平衍而旷荡下防笼而﨑岖坂坻嶻嶭而成巘谿壑错缪而盘纡芝房菌蠢生其隈玉膏滵溢流其隅昆仑无以奓阆风不能逾其木则柽松楔防槾柏杻橿枫柙栌帝女之桑楈枒栟榈柍柘檍檀结根竦本垂条婵媛布緑叶之萋萋敷华蘂之蓑蓑云合而重隂谷风起而増哀攒立丛骈青防盱瞑杳霭蓊郁于谷防森防防而刺天虎豹黄熊防其下豰玃猱防戏其巅鸾□鹓雏翔其上腾猨飞栖其间其竹则籦笼防篾篠簳箛棰縁延坻坂澶漫陆离阿那蓊茸风靡云披尔其川渎则滍澧浕发源岩穴潜防洞出没滑瀎潏布濩漫汗漭沆洋溢总括趣欱箭驰风疾流湍投濈砏輣轧长输逺逝漻泪淢汩其水虫则有蠳龟鸣虵潜龙伏螭鱏鳣鰅鳙鼋鼍蛟巨蜯函珠駮虾委蛇其陂泽则有钳卢玉池赭阳东陂贮水渟洿亘望无涯其草则有藨苎薠莞蒋蒲蒹葭茒菱芡芙蓉含华从风发荣菲披芬葩其鸟则鸳鸯鹄鹥鸿鸨驾鵞鶂鸊鶙鹔鷞鹍鸬嘤嘤和鸣澹淡随波其水则开窦洒流浸彼稻田沟浍脉连堤塍相輑朝云不兴而潢潦独臻决渫则暵为溉为陆冬稌夏穱随时代熟其原野则有桑漆麻苎菽麦稷黍百谷蕃庑翼翼与与若其园圃则有蓼蕺蘘荷藷蔗姜防菥蓂芋乃有樱梅山柿侯桃梨栗梬枣若橊穰橙邓橘其香草则有薜荔蕙若薇芜荪苌晻暧蓊蔚含芬吐芳若其厨膳则有华芗重秬滍臯香秔归雁呜鵽黄稻鱻鱼以为芍药酸甜滋味百种千名春茆夏笋秋韭冬菁苏蔱紫姜拂彻羶腥酒则九醖甘醴十句兼清醪敷径寸浮蚁若蓱其甘不爽醉而不酲及其纠宗绥族禴祠蒸尝以速逺朋嘉賔是将揖譲而升宴于兰堂珍羞琅玕充溢圆方琢雕狎猎金银琳琅侍者蛊媚巾防鲜明被服杂错履蹑华英儇才齐敏受爵传觞献酬既交率礼无违弹琴擫籥流风徘徊清角发征聴者增哀客赋醉言归主称露未晞接欢宴于日夜终恺乐之令仪于是暮春之禊元己之辰方轨齐轸祓于阳濒朱帏连纲曜野映云男女姣服骆驿缤纷致饰程蛊偠绍便娟微眺流睇蛾眉连巻于是齐僮倡兮列赵女坐南歌兮起郑舞白鹤飞兮茧曳绪修袖缭绕而满庭罗袜蹑蹀而容与翩緜緜其若絶将坠而复举翘遥迁延防蹁跹结九秋之増伤怨西荆之折盘弹筝吹笙更为新声寡妇悲吟鹍鸡哀鸣坐者凄欷荡魂伤精于是羣士放逐驰乎沙场騄骥齐镳黄间机张足逸惊颷镞析毫芒俯贯鲂鱮仰落双鸧鱼不及窜鸟不暇翔尔乃抚轻舟兮浮清池乱北渚兮掲南涯汰瀺灂兮船容裔阳侯浇兮掩鳬鹥追水豹兮鞭蝄蜽惮防龙兮怖蛟螭于是日将逮昏乐者未荒收欢命驾分背回塘车雷震而风厉马鹿超而龙骧夕暮言归其乐难忘斯乃游观之好耳目之娱未覩其美者焉足称举夫南阳者真所谓汉之旧都也逺世则刘后甘厥龙醢视鲁县而来迁奉先帝而追孝立唐祀于尧山固灵根于夏叶终三代而始蕃非纯德之宏图孰能揆而处旃近则考侯思故匪居匪寜秽长沙之无乐厯江湘而北征曜朱光于白水防九世而飞荣察兹邦之神伟啓天心而寤灵于其宫室则有园庐旧宅隆崇崔嵬御房穆以华丽连阁焕其相徽圣皇之所逍遥灵祗之所保绥章陵郁以青葱清庙肃以微微皇祖歆而降福弥万祀而无衰帝王臧其擅美咏南音以顾怀且其君子懿明叡允恭温良容止可则出言有章进退屈伸与时抑扬方今天地之睢刺帝乱其政豺虎肆虐真人革命之秋也尔其谋臣武将皆能攫戾执猛破坚摧刚排揵陷扄蹵蹈咸阳髙祖阶其涂光武揽其英是以闗门反距汉德乆长及其去危乗安视人用迁周召之俦据鼎足焉以庀王职缙绅之伦经纶训典敷纳以言是以朝无阙政风烈昭宣也于是乎鲵齿眉夀鲐背之叟皤皤然被黄髪者喟然相与歌曰望翠华兮葳蕤建太常兮裶裶驷飞龙兮骙骙振和銮兮京师总万乗兮徘徊按平路兮来归岂不思天子南巡之辞者哉遂作颂曰皇祖止焉光武起焉据彼河洛统四海焉本枝百世位天子焉永世克孝怀桑梓焉真人南巡覩旧里焉】枚乗梁王园赋【修竹檀栾夹池水旋园并驰道临广衍长冗坂故径于昆仑垦观相物芴焉兮有似乎西山西山隑隑防焉防防防崣崟岩□嵸巍焉暴熛激扬尘埃蛇龙奏林薄竹逰风涌焉秋风扬焉蒲庶庶焉纷纷纭纭腾踊云乱枝叶翚散摩来幡幡焉谿谷沙石涸波沸日湲浸疾东流连焉辚辚隂发绪菲菲訚訚讙扰昆鸡蝭蛙仓庚宻切别鸟相离哀鸣其中若乃附巢蹇□之传于列树也欐欐若飞雪之重弗丽也西望西山山鹊野鸠白鹭鹘桐鹯鹗鹞雕翡翠鸲鹆守狗戴胜巢枝穴藏披塘临谷声音相闻啄尾离属翺翔羣熙交颈接翼阊而未至徐飞翋防往来霞水离散而没合疾疾纷纷若尘埃之间白云也予之幽防究之乎无端于是晚春早夏邯郸襄国易阳之容丽人及其燕饰子相与杂还而往款焉车马接轸相属方轮错毂接夫何骖披衔迹蹶自奋増絶怵惕腾跃水意而未发因更隂逐心相秩奔隧林临河怒气未竭羽盖繇起被以红沬蒙蒙若雨委雪髙冠扁焉长剑闲焉左挟弹焉右执鞭焉日移乐哀游观西园芝成宫阙枝叶荣茂选择纯熟挈取含苴复取其次顾赐从者于是从容安步鬬鸡走兔俛仰钓射煎熬炮炙极乐到暮若乃夫郊采桑之妇人兮袿裼错纡连袖方路摩□长□便娟数顾芳温往来接神连未结已诺不分缥并进靖傧笑连便不可忍视也于是妇人先称曰春阳生兮萋萋不才子兮心哀见嘉客兮不能归桑萎蚕饥中人望奈何】傅毅洛都赋【惟汉元之运防世祖受命而弭乱体神武之圣姿握天人之契赞寻往代之规兆仍险塞之自然被昆仑之洪流据伊洛之双川挟成臯之严阻扶二崤之崇山分画经纬开正涂轨序立庙祧面朝后市叹息起雰雾奋袂生风雨览正殿之体制承日月之皓精骋流星于突陋追归鴈于轩軨帯螭龙之疏镂垂菡萏之敷荣顾濯龙之台观望永安之园薮渟清沼以泛舟浮翠虬与元武桑宫茧馆区制有规后帅九嫔躬勑工女近则明堂辟雍灵台之列宗祀扬化云物是察其后则有长冈邙阜属以首山通谷岋防石瀬寒泉于是乘舆鸣和按节发轫列翠盖方龙辀备五路之骖服防三辰之旗斿説作仆羲和奉时千乗雷骇万骑星铺络绎相属挥沬扬镳羣仙列于中庭发鱼龙之巨伟羡门拊鼓偓佺操麾讲武农隙较猎圃田捜幽林以集禽激通川以御兽跨乗黄射游麋不虚控目不徒睎解腋分心应箭殪夷然后弭节容与渌水之滨垂芳饵于清流出旋瀬之潜鳞】李尤德阳殿赋【开三阶而参防错金银于两楹入青阳而窥縂章厯户牖之所经连璧组之润漫杂虬文之蜿蜒尔乃周阁回匝峻楼临门朱阙岩岩嵳峩防云青琐禁门廊庑翼翼华虫诡异宻采珍缛达兰林以西通中方池而特立果行鬱茂以蓁蓁鸿雁沛裔而来集德阳之北斯曰濯龙卜萄安石蔓延防笼橘柚含桃甘果成丛文防曜水光昭煌煌】函谷关赋【惟皇汉之休烈兮包八极以据中混无外之荡荡兮唯唐典之极崇万国喜而洞洽兮何天衢以流通襟要约之险固兮制闗键以擒并其南则有苍梧荔浦离水谢沐涯浦零中以穷海陆于北则有萧居天井壶口石经贯越代朔以临胡庭于西则有随陇武夷白水江零沔汉阻曲路由山泉旧水辽滥沐落是径乃周览以泛观兮厯众闗以游目惟夸濶之宏丽兮羌莫盛于函谷施雕砻以作好建峻敞之坚重殊中外以隔别翼巍巍之髙崇命尉臣以执钥统羣类之所从严固守之猛厉操戈钺而普聪蕃镇造而惕息侯伯过而震惶惟函谷之初设险前有姬之苗流嘉尹喜之望气知真人之西游爰物色以遮道为著书而肯留自周辙之东迁秦虎视乎中州文驰齐而惧追谲鸡鸣于狗偷雎背魏而西逝托衾衣以免捜大汉承以建德革厥旧而运修准令宜以就制因兹势以立基盖可以诘非司邪括执喉咽季末荒戍堕阙有年天悯羣黎命我圣君稽符皇干孔适河文中兴再受二祖同勲永平承绪钦明奉循上罗三闗下列九门防万国之玉帛徕百蛮之贡琛冠盖纷其云合车马动而雷奔察言服以有讥捐繻传而无论于以廓襟度于神圣法易简于乾坤】
　　魏曹植铜雀台赋【从明后而嬉游兮登层台以娱情见太府之广开兮观圣德之所营建髙门之嵯峨兮浮双阙乎太清立中天之华观兮连飞阁乎西城临漳水之长流兮望园果之滋荣仰春风之和穆兮聴百鸟之悲鸣天云垣其既立兮家愿得而获逞扬仁化于宇内兮尽肃恭于上京惟桓文之为盛兮岂足方乎圣明休矣美矣恵泽逺扬翼佐我皇家兮寜彼四方同天地之规量兮齐日月之晖光永贵尊而无极兮等年夀于东王】应璩灵河赋【咨灵川之遐源兮于昆仑之神丘凌层城之隂隅兮赖后土之潜流冲积石之重险兮披山麓之溢浮蹶龙黄而南迈兮纡鸿体而因流涉津洛之坂泉播九道之中州汾澒涌而腾骛兮恒亹亹而徂征肇乗髙而迅逝兮阳侯沛而震惊有汉中叶兮金隄隤而瓠子倾兴万乗而亲务兮董羣侯而来营下淇园之丰篠兮投璧玉而流星若夫长杉峻槚茂栝芬橿扶踈灌列映水防防隆条动而畅清风白日显而曜殊光】卞兰许昌宫赋【入南端以北眺望景福之嵳峩飞栋列以山峙长途邈以委虵见栾栌之交错覩阳马之承阿转挟轕以相因若流风之扬波木无小而不礲材靡隠而不华懿采色而发越玮巧饰之繁多双辕承棼丹梁端直明窓列布绮井崱嶷其隂则有望舒凉室羲和温房隆冬御絺盛夏重裳同一宇之深邃致寒暑于隂阳修栏防于阶砌崇栋拂乎吴苍绮组发华翡翠生光丹草周隅灵木成行非窈窕之至贵孰能升于斯堂坐金人于闱闼列钟簴于广庭天鹿轩翥以扬怒狮子鬱拂而负桢珍果敷华兰芷垂荣百璧照曜飞响应声扣角则春气至弹商则秋风征厯神芝之峻观幸安昌之巍巍进鼓舞之秘伎絶世俗而入微兴七盘之递奏观轻防之翾翾或迟或速乍止乍旋似飞鳬之迅疾若翔龙之游天赵女抚琴楚媛清歈秦筝慷慨齐舞絶殊众技并奏角巧骋竒千变万化不可胜知乐戏阕逰观足登承光坐华幄论稽古反流俗退虚伪进敦朴寳贤良贱珠玉岂必世而后仁在时主之慎所欲】韦诞景福殿赋【瞻大厦之穹崇结层搆而髙骧修栋嵲以虹指飞甍竦而凤翔榱桷骈逼以星罗轩槛曼延而悠长伏应龙于反宇乗流苏以飘扬于是周览升降流目评观丛楹负极飞槛承栎桁梧绮错楶棁鳞攒芙蓉侧植井悬川望舒凉室羲和温房冬则暖炎夏则凉总寒暑于区宇制天地之隂阳又有外城金涤诡貌殊姿列于应门肃有容威若乃离殿别馆粲如列星安昌延休清宴永寜美百号之特居嘉休祥之令名步雕辇以逍遥时容与于兰庭又有教坊讲肆才士布列新诗变声曲调殊别吟清商之激哇发角征与白雪音感灵以动物超世俗以独絶然后御龙舟兮翳翠盖吴姬櫂歌越女鼔枻咏采菱之清讴奏渌水之繁防】何晏景福殿赋【大哉惟魏世有哲圣武创元基文集大命皆体天作则顺时立政至于帝皇遂重熙而累盛逺则袭隂阳之自然近则本人物之至情上则崇稽古之大道下则闸长世之善经庶事既康天秩孔明故载祀二三而国富刑清嵗三月东巡狩至于许昌望祀山川考时度方存问髙年率民耕桑越六月既望林钟纪律大火昏正桑梓繁芜大雨时行三事九司宏儒硕生相与感乎溽暑之伊郁而虑性命之所平惟岷越之不静寤征行之未寜乃昌言曰昔在萧公暨于孙卿皆先识博览明允笃诚莫不以为不壮不丽不足以一民而重威灵不饰不美不足以训后而示厥成故当时享其功利后世赖其英声且许昌者乃大运之攸戾图防之所旌茍德义其如斯夫何宫室之勿营帝曰俞哉辂既驾轻裘斯御乃命有司礼仪是具审量日力详度费务鸠经始之黎民辑农功之暇豫因东师之献防就海孽之贿赂立景福之秘殿备皇居之制度尔乃丰层覆之眈眈建髙基之堂堂罗防柱之汨越肃坻鄂之锵锵飞檐翼以轩翥反宇防以髙骧流羽毛之葳蕤垂环玭之琳琅参旗九旒从风飘扬皓皓旰旰丹彩煌煌故其华表则镐镐铄铄赫奕章灼若日月之丽天也其奥秘则翳蔽暧昧髣髴退防若幽星之纚连也既栉比而攅集又宏琏以丰敞兼苞博落不常一象逺而望之若摛朱霞而耀天文迫而察之若仰崇山而载垂云嗟瓌玮以壮丽纷彧彧其难分此其大较也若乃髙甍崔巍飞宇承霓緜蛮黮防随云融泄鸟企山峙若翔若滞峨峨嶫嶫罔识所届虽离朱之至精犹矅而不能昭晰也尔乃开南端之豁达张笋簴之轮豳华钟杌其髙悬悍兽仡以俪陈体洪刚之猛毅声訇磤其若震爰有遐狄镣质轮菌坐髙门之侧堂彰圣主之威神芸若充庭槐枫被宸缀以万年綷以紫榛或以嘉名取宠或以美材见珍结实商秋敷华靑春蔼蔼萋萋馥馥芬芬尔其结构则修梁彩制下褰上竒桁梧复疉势合形离赩如宛虹赫若奔螭南距阳荣北极幽厓任重道逺厥庸孔多于是列髹彤之绣桷垂蜿防之文珰蝹若神龙之登降灼若明月之流光爰有禁楄勒分翼张承以阳马接以圆方斑间赋白踈宻有章飞枊鸟踊双辕是荷赴险凌虚猎防相加皎皎白间离离列钱晨光内照流景外烻烈若钩星在汉焕若云梁承天騧徙増错转县成郛茄蔤倒植吐彼芙蕖缭以井编以綷防红葩鞢丹绮离娄菡萏赩翕纎缛纷敷繁饰累巧不可胜书于是兰栭积重窭数矩设防栌各落以相承栾栱夭蟜而交结金楹齐列玉舄承跋青琐银铺是为闺闼双枚既修重桴乃饰防梠縁边周流四极侯卫之班藩服之职温房承其东序凉室处其西偏开建阳则朱炎艳启金光则清风臻故冬不凄寒夏无炎燀钧调中适可以永年墉垣砀基其光昭昭周制白盛今也维缥落帯金釭此焉二等明珠翠羽往往而在钦先王之允塞悦重华之无为命共工使作缋明五采之彰施图象古昔以当箴规椒房之列是凖是仪观虞姬之容止知治国之俟臣见姜后之解佩寤前世之所遵贤钟离之谠言懿楚樊之退身嘉班妾之辞辇伟孟母之择邻故将广智必先多闻多闻多杂多杂真不焉在在乎择人故将立徳必先近仁欲此礼之不諐是以尽乎行道之先民朝观夕览何与书绅若乃阶除连延萧蔓云征櫺槛邳张钩错矩成楯类腾蛇槢似琼英如螭之蟠如虬之停轩交登光照明驺虞承献素质仁形彰天瑞之休显照逺戎之来庭隂堂承北方轩九戸右个清晏西东其宇连以永寜安昌临圃遂及百子后宫攸处处之斯何窈窕淑女思齐徽音聿求多祜其祜伊何宜尔孙子克明克哲克聪克敏永钖难老兆民赖止于南则有承光前殿赋政之宫纳贤用能訽道求中疆理宇宙甄陶国风云行雨施品物咸融其西则有左墄右平讲肄之场二六对陈殿翼相当僻脱承便盖象戎兵察解言归譬诸政刑将以行令岂惟娱情镇以崇台实曰永始复阁重闱猖狂是俟京庾之储无物不有不虞之戒于是焉取尔乃建凌云之层盘浚虞渊之灵沼清露瀼瀼渌水浩浩树以嘉木植以芳草悠悠鱼防防白鸟沉浮翺翔乐我皇道若乃虬龙灌注沟洫交流陆设殿馆水方轻舟篁栖鹍鹭瀬戏鰋鲉丰侔淮海富赈山丘丛集委积焉可殚筹虽咸池之壮观夫何足以比雠于是掲以髙昌崇观表以建城峻庐岧嶤岑立崔嵬峦居飞阁干云浮阶乗虚遥目九野逺览长图俯防三市孰有谁无覩农人之耘耔亮稼穑之艰难惟飨年之丰寡思无逸之所叹感物众而思深因居髙而虑危惟天德之不易惧世俗之难知观器械之良窳察俗化之诚伪瞻贵贱之所在悟政刑之夷陂亦所以省风助教岂惟盘乐而崇侈靡屯方列署三十有二星居宿陈绮错鳞比辛壬癸甲为之名秩房室齐均堂庭如一出此入彼欲反忘术惟工匠之多端故万变而不穷物无难而不知乃与造化乎比隆讐天地以开基并列宿而作制制无细而不协于规景作无征而或违乎水臬故其增构如积植木如林区连域絶叶比枝分离背别趣骈曲胥附纵横逾延各有攸注公输荒其规矩匠石不知所斵既穷巧于规摹何采章之未殚尔乃文以朱緑饰以碧丹防以银黄烁以琅玕光明熠爚文彩璘防清风萃而成响朝日曜而増鲜虽昆仑之灵宫将何以乎侈旃规矩既应乎天地举措又顺乎四时是以六合元亨九有雍熙家怀克让之风人咏康哉之诗莫不优防以自得故淡泊而无所思厯列辟而论功无今日之至治彼吴蜀之湮灭固可翘足而待之然而圣上犹孜孜靡忒求天下之所以自悟招忠正之士开公直之路想周公之昔戒慕咎繇之典谟除无用之官省生事之故絶流遁之繁礼反人情之太素故能翔岐阳之鸣凤纳虞氏之白环苍龙觌于陂塘龟书出于河源醴泉涌于池圃灵芝生于丘园总神灵之贶祐集华夏之至欢方四三皇而六五帝曾何周夏之足言】
　　晋阮籍首阳山赋【在兹年之末嵗兮端旬首而重隂风飘囘以曲至兮雨旋转而纎襟蟋蟀鸣乎东房兮鶗鴂号乎西林时将暮而无俦兮虑凄怆而感心振沙衣而出门兮缨委絶而靡寻步徙倚而遥思兮喟叹息而微吟将修饬而欲往兮众而笑人静寂寞而独立兮亮孤植而靡因怀分索之情一兮秽羣伪之射真信可实而弗离兮寜髙举而自傧仰首以广頫兮瞻首阳之冈岑树丛茂以倾倚兮纷萧爽而扬音下﨑岖而无薄兮上洞彻而无依凤翔过而不集兮鸣枭羣而并栖飏遥逝而逺去兮二老穷而来归实囚轧而处斯兮焉暇豫而敢诽嘉粟屏而不存兮故甘死而采薇彼背殷而从昌兮投危败而弗迟此进而不合兮又何称乎仁义肆夀夭而弗豫兮竞毁誉以为度察前载之是云兮何美论之足慕茍道求之在细兮焉子诞而多辞且清虚以守神兮岂慷慨而言之】成公绥黄河赋【览百川之宏壮兮莫尚美于黄河潜昆仑之峻极兮出积石之嵳峩登龙门而南逝兮拂华隂于曲阿临砥柱而激湍兮逾洛汭而扬波体委蛇于后土兮配灵汉于穹苍贯中夏之畿甸兮经朔北之遐荒厯二周之北境兮流三晋之南乡秦自西而起壤兮齐据东而画疆殷徙涉而永固卫迁济而遂强赵决流而却魏嬴引沟而灭梁思先哲之攸叹何水徳之难量】张协洛禊赋【夫何三春之令月嘉天气之氤氲和风穆以布畅百卉华而敷芬川流清泠以汪濊原隰葱翠以龙鳞防鱼瀺灂于渌波鸟鼓翼于髙云美节庆之动物悦羣生之乐欣故新服之既成将褉除于水滨于是缙绅先生啸俦命友携朋接党冠童八九主希孔墨賔慕顔栁临涯咏吟濯足挥手乃至都人士女奕奕祁祁车驾崥嵑充溢中逵粉葩翕习縁阿被湄振袖生风接袵成帏若夫权戚之家豪侈之族采骑齐镳华轮方毂清盖云浮参差相属集乎长洲之浦曜乎洛川之曲遂乃停舆蕙渚税驾兰田朱幔虹舒翠幕蜺连罗樽列爵周以长筵于是布椒醑荐柔嘉祈休吉蠲百疴潄清源以涤秽兮揽緑之纎柯浮素茆以蔽水洒醪于中河】潘岳登虎牢山赋【辞京辇兮遥迈将逺游兮东夏朝发轫兮帝墉夕结轨兮中野慿修坂兮停车临寒泉兮饮马眷故乡之辽隔思纡轸以郁陶步玉趾以升降凌汜水而登虎牢览河洛之二川眺成平之双臯崇岭骉以崔崪幽谷豁以窙寥路逶迤以迫隘林廓落以萧条尔乃仰防嘉木俯借芳卉青烟郁其相望栋宇懔以鳞萃彼登山而临水固先哲之所哀矧去乡而离家邈长辞而逺乖望归云以叹息肠一日而九回良劳者之咏事爰寄言以表怀】河阳庭前安石榴赋【仰天路而髙睇顾隣国以相望位莫微于宰邑馆莫陋于河阳虽小县陋馆可以遨游实有嘉木曰安石榴修条外畅荣干内樛扶踈偃蹇冉弱纷柔于是暮春告谢朱夏戒初新茎擢润膏叶垂腴曾华奕以先越含荣郁其方敷丹晖缀于朱房缃的防乎红须煌煌炜炜熠爚委累似琉璃之栖邓林若瑚之映渌水光明燐烂含丹耀紫味滋芳神色丽琼蘂遥而望之焕若隋珠擢重渊详而察之灼若列星出云间千房同膜千子如一御渇疗饥解酲止疾既乃攅乎狭庭载阨载褊土阶无等肩墙惟浅壁衣苍苔瓦被驳藓处悴而荣在幽弥显其华可玩其实可珍羞于王公荐于神岂伊仄陋用渝厥贞果犹如之而况于人】张载蒙汜池赋【丽华池之湛淡开重壤以停源激通渠于千金承洛之长川挹洪流之汪濊包素瀬之寒泉既乃北通醴泉东入紫宫左面九市右带阆风周墉建乎其表洋波洄乎其中幽渎傍集潜流独注仰承河汉吐纳云雾縁以彩石殖以嘉树水禽育而万品珍鱼产而无数苍苔泛滥修条垂干绿叶覆水防轸岸红莲炜而秀出繁葩赩以焕烂游龙跃翼而上征翔凤因仪而下观想白日之纳光覩洪晖之皓旰于是天子承玉辇时遨游排金门出千秋造緑池镜清流翳华盖以逍遥揽鱼钓之所收纎绪挂而鳣鲔来芳饵沉而鰋鲤浮丰伙逾于巨壑信可乐以忘忧】陆云登台赋【永寜中参大府之佐于邺都以时事巡行邺宫三台登髙有感因以言崇替乃作赋云承后皇之嘉恵兮翼圣宰之威灵肃言词而述业兮乃启行乎北京巡华室以周流兮登崇台而上征攀凌坻而遂隮兮迄云阁而少寜尔乃伫盼瑶轩流目绮寮中原方华緑叶振翘嘉生民之亹亹兮望天晷之昭昭厯玉阶而容与兮入兰堂以逍遥防紫庭之芳尘兮骇洞房之回颷頺响逝而迕物兮倾冠举而凌霄曲房荣而窈渺兮长廊邈而萧条于是迥路逶夷邃宇茫深堂百室层台千房辟南牕而防暑兮启朔牖而履霜游阳堂而冬温兮步隂房而夏凉万禽委于潜室兮惊凤矫翼而来翔纷谲谲于有象兮邈悠忽而无方于时南正司火朱明郁遂县车式徐曜灵西坠暑乗隂而増炎兮景望渊而暧昧玩琼宇而情廞兮览八方而思锐陋雨馆之常规兮鄙鸣鹄之蔽芾仰凌眄于天庭兮俛旁观乎万类北溟浩以扬波兮青林焕其兴蔚扶桑细于毫末兮昆仑卑乎覆篑于是忽焉俛仰天地既毕防宙同区万物为一原千变之常钧兮齐亿载于今日彼区中之侧陋兮非吾党之一室本达观于无形兮今何求而有质于是乐近游薄言儴佯朝登金虎夕步文昌绮防列于东序朱戸立乎西厢经防以披椒涂馥而遗芳感旧物之咸存悲昔人之云亡慿虚槛而逺想审厯命于斯堂于是精疲逰倦白日藏辉鄙春登之有情恶荆台之忘归弭节而驾言怅将逝而徘徊感崇替之靡常悟废兴而永怀隆期启而云升逝运靡其如頺长发惟祥天鉴在晋肃有命而龙飞兮跚重斯而肇建嘉有魏之钦若兮鉴灵符而告禅清文昌之离宫兮虚紫微而为献委普天之光宅兮质率土之黎彦钦若皇之承天兮集北顾于乃眷诞洪祚之逺期兮赋斯年于有万】张协登北邙山赋【陟峦丘之□升逶迤之修坂回余车于峻岭送目于四逺灵岳鬱以造天运冈岩以蹇产伊洛混而东流帝居赫以崇显山川泊其常存兮万物化而代转何天地之难穷兮悼人生之危浅叹白日之西頺兮哀世路之多蹇于是徘徊絶岭踟蹰步趾前瞻狼山郤窥大岯东眺虎牢西睨熊耳邪亘天际旁极万里莽眼以茫昧谅羣形之难纪临千仭而际防似游身于云霓抚长风以延伫想凌天而举翮瞻冠盖之悠悠覩商旅之接轭尔乃地势窊隆丘墟陂陁坟陇防叠棊布星罗松林掺暎以攅列元木捜寥而振柯壮汉氏之所营望五陵之嵬峩纷纭起而扰攘僮竖登而作歌】向秀思旧赋【余与康吕安居止接近其人并有不羁之才然志逺而踈吕心旷而放其后各以事见法博综技艺于丝竹特妙临当就命顾视日影索琴而弹之余逝将西迈经其旧庐于时日薄虞渊寒氷凄然邻人有吹笛者发声寥亮追思曩昔游宴之好感音而叹故作赋云将命适于逺京兮遂旋反而北徂济黄河以泛舟兮经山阳之旧居瞻旷野之萧条兮息予驾乎城隅践二子之遗迹兮厯穷巷之空庐叹黍离之慜周兮悲麦秀于殷墟惟古昔以怀人兮心徘徊以踌躇栋宇存而弗毁兮形神逝其焉如昔李斯之受罪兮叹黄犬而长吟悼生之永辞兮顾日影而弹琴托运遇于领防兮寄余命于寸隂聴鸣笛之慷慨兮妙声絶而复寻停驾言其将迈兮遂援翰而写心】左思魏都赋【魏国先生有睟其容乃盱衡而诰曰异乎交益之士盖音有楚夏者土风之乖也情有险易者习俗之殊也虽则生常固非自得之谓也昔市南宜僚弄丸而两家之难觧为吾子复翫德音以释二客竞于辨囿也夫太极剖判造化权舆体兼昼夜理包清浊流而为江海结而为山岳列宿分其野荒裔带其隅岩冈潭渊限蛮隔夷峻危之窍也蛮陬夷落译导而通者鸟兽之氓也正位居体者以中夏为喉舌不以边陲为襟带也长世字甿者以道德为藩不以袭险为屏也而子大夫之贤尚弗曽庻翼等威附丽皇极思禀正朔乐率贡职而徒务于诡随匪人宴安于絶域荣其文身骄其险棘缪黙语之常伦牵胶言而逾侈饰华离以矜然假掘强而攘臂非醇粹之方壮谋踳駮于王义孰愈寻靡蓱于中逵造沐猴于棘刺剑阁虽嶛慿之者蹶非所以深根固蒂也洞庭虽濬负之者北非所以爱人治国也彼桑榆之末光逾长庚之初晖况河冀之爽垲与江介之湫湄故将语子以神州之畧赤县之畿魏都之卓荦六合之枢机于时运距阳九汉网絶维奸囘内赑兵纒紫微翼翼京室眈眈帝宇巢焚原燎变为煨烬故荆棘旅庭殷殷寰内绳绳八区锋镝纵横化为战塲故麋鹿寓城也伊洛榛旷崤函荒芜临菑牢落鄢郢丘墟而是有魏开国之日缔构之初万邑譬焉亦犹犨麋之于子都培塿之与方壶也且魏地者毕昴之所应虞夏之余人先王之桑梓列圣之遗尘考之四隈则八埏之中测之寒暑则霜露所均偃前识而赏其隆吴札聴歌而美其风虽则衰代而盛德形于管虽逾千祀而怀旧蕴于遐年尔其疆域则旁极齐秦结凑冀道开胷殷卫跨蹑燕赵山林幽岟川泽回缭恒碣碪于青霄河汾浩涆而皓溔南瞻淇澳则緑竹纯茂北临漳滏则冬夏异沼神钲迢递于髙峦灵响时惊于四表温泉毖涌而自浪华清荡邪而难老墨井盐池滋素液厥田惟中厥壤惟白原隰畇畇坟衍斥斥或嵬罍而复陆或黋朗而拓落乾坤交泰而絪緼嘉祥微显而豫作是以兆朕振古萌柢畴昔藏气防纬閟象竹帛迥时世而渊黙应期运而光赫暨圣武之龙飞肇受命而光宅爰初自臻言占其良谋龟谋筮亦既允臧修其郛郭缮其城隍经始之制牢笼百王画雍豫之居写八都之宇鉴茅茨于陶唐察卑宫于夏禹古公草创而髙门有□宣王中兴而筑室百堵兼圣哲之轨并文质之状商丰约而折中准当年而为量思重爻摹大壮览荀卿采萧相僝拱木于林衡授全模于梓匠遐迩恱豫而子来工徒拟议而骋巧阐钩绳之筌绪承二分之正要揆日晷考星曜建社稷作清庙筑曾宫以回匝比冈隒而无陂造文昌之广殿极栋宇之隆规若崇山崫起而崔嵬髧若云舒蜺以髙垂瓌材巨世插防参差枌橑复结栾栌叠施丹梁虹申以并亘朱桷森布而支离绮井列防以悬蔕华莲重葩而倒披齐龙首而涌霤时梗概于滮池旅楹闲列晖鉴抰振榱题黮阶□嶙峋长庭砥平钟虡夹陈风无纎埃雨无微津岩岩北阙南端逌遵竦峭双碣方驾比轮西辟延秋东启长春用觐羣后观享颐賔左则中朝有赩聴政作寝匪朴匪斵去泰去甚木无雕锼土无绨锦化所甄国风所禀于前则宣明显扬顺德崇礼重闱洞出锵锵济济珍树猗猗竒卉萋萋蕙风如薰甘露如醴禁台省中连闼对廊直事所繇典刑所藏蔼蔼列侍金蜩齐光诘朝陪幄纳言有章亚以柱后执法内侍符节谒者典玺储吏膳夫冇官药剂有司肴醳顺时腠理则治于后则椒鹤文石永巷壸术楸梓木兰次舍甲乙西南其戸成之匪日丹青炳焕特有温室仪刑宇宙厯象贤圣图以百瑞綷以咏茫茫终古此焉则镜有虞作缋兹亦等竞右则防圃曲池下畹髙堂兰渚莓莓石瀬汤汤弱葼系实轻叶振芳奔龟跃鱼有吕梁驰道周屈于果下延阁防宇以经营飞陛方辇而径西三台列峙而峥嵘亢阳台于隂基拟华山之削成上累栋而重霤下氷室而沍溟周轩中天丹墀临猋增构峩峩清尘彯彯云雀踶甍而矫首壮翼摛镂于青霄雷雨窈冥而未半皦日笼光于绮寮习步顿以升降御春服而逍遥八极可围于寸眸万物可齐于一朝长途牟首豪徼互经晷漏肃唱眀宵有程附以兰锜宿以禁兵司卫闲邪钩陈罔惊于是崇墉濬洫婴堞帯涘四门防防隆厦重起冯太清以混成越埃壒而资始邈邈标危亭亭峻峙临焦原而弗怳谁劲防而无与冈岑而永固非有期乎世祀阳灵停曜于其表隂祗蒙雾于其里苑以武陪以幽林缭垣开囿观宇相临硕果灌丛围木竦寻篁篠怀风蒲桃结隂回渊漼积水深蒹葭贙雚蒻森丹藕凌波而的砾緑芰泛涛而浸潭羽翮颉颉鳞介浮沉栖者择木雊者择音若咆渤澥与姑余常鸣鹤而在隂表清籞勒虞箴思国防忘从禽樵苏往而无忌即鹿纵而匪禁腜腜坰野奕奕菑亩甘荼伊蠢芒种斯阜西门溉其前史起灌其后墱流十二同源异口蓄为屯云泄为行雨水澍稉稌陆莳稷黍黝黝桑柘油油麻纻均田画畴蕃庐错列姜芋充茂桃李防翳家安其所而服美自悦邑屋相望而隔逾奕叶内则街衢辐凑朱阙结隅石杠飞梁出控漳渠踈通沟以濵路罗青槐以防涂比沧浪而可濯方步櫩而有逾习习冠盖莘莘蒸徒斑白不提行旅让衢设官分职营处署居夹之以府寺班之以里闾其府寺则位副三事官逾六卿太常之号大理之名厦屋一揆华屏齐荣肃肃阶关重门再扄师尹爰止毗代作桢其闾阎则长夀吉阳永平思忠亦有戚里寘宫之东闬出长者巷包诸公都防之堂殿居绮窓舆骑朝猥蹀防其中营客馆以周坊饬宾侣之所集玮丰楼之闬闳起建安而首立葺墙幕室房庑杂袭剞劂罔辍匠斵积习广成之传无以俦槀街之邸不能及廓三市而开防籍平逵而九达班列肆以兼罗设阛阓以襟帯济有无之常偏距日中而毕防抗旗亭之嶤嶭侈所覜之博大百隧毂击连轸万贯凭轼捶马袖幕纷半一八方而混同极风采之异观质剂平而交易刀布贸而无算材以工化贿以商通难得之货此则不容噐周用而长务物背窳而就攻不鬻邪而豫贾着驯风之醇醲百藏之藏富有无隄同赈大内控引世资賨幏积墆琛币充牣闗石之所和钧财赋之所底慎燕弧盈库而委劲冀马填廐而驵骏至乎勍敌糺纷庶土罔寜圣武兴言将曜威灵介胄重袭旍旗跃茎弓珧解檠矛鋋飘英三属之甲缦胡之缨控简发妙拟更嬴齐被练而铦戈袭偏裻以防列毕出征而中律执竒正以四伐硕画精通目无匪制推锋积纪铓气弥锐三接三防既昼亦月克剪方命吞灭咆咻云撒叛换席巻防刘祲威八纮荒阻率由洗兵海岛刷马江洲振旅防防反斾悠悠凯归同饮防爵普畴朝无刓印国无费留防乱既弭而能宴武人归兽而去战萧斧戢柯以柙刃虹旍摄麾以就巻斟洪范酌典宪观所恒通其变上垂拱而司契下縁督而自劝道来斯贵利往则贱囹圄寂寥京庾流衍于是东鳀即序西倾顺轨荆南怀憓朔北思韪緜緜迥途骤山骤水襁负賮贽重译贡篚髽首之豪鐻耳之杰服其荒服敛袵魏阙置酒文昌髙张宿设其夜未遽庭燎晰晰有客祁祁载华载裔岌岌冠縰累累瓣髪清酤如济浊醪如河冻醴流澌温酎跃波丰肴衍衍行庖皤皤愔愔醧防酣湑无哗延广乐奏九成冠韶夏冐五茎傮响起疑震霆天宇骇地庐惊亿若大帝之所兴作二嬴之所曽聆金石丝竹之恒韵匏土革木之常调干戚羽旄之饰好清讴微吟之要妙世业之所日用耳目之所闻觉杂糅纷错兼该泛博鞮鞻所掌之音韎昧任禁之曲以娱四夷之君以睦八荒之俗既苖既狩爰游爰豫籍田以礼动大阅以义举备法驾理秋御显文武之壮观迈梁驺之所着林不槎枿泽不伐夭斧斨以时罾网以道德连木理仁挺芝草皓兽为之育薮丹鱼为之生沼矞云翔龙泽马于阜山图其石川形其寳莫黒匪乌三趾而来仪莫赤匪狐九尾而自扰嘉颖合穗以防防醴泉涌流而浩浩显祯祥以曲成固触物而兼造盖亦明灵之所酬酢休徴之所伟兆率土迁善罔匮沐浴福应宅心醰粹余粮栖亩而弗收颂声载路而洋溢河洛开奥符命用出翩翩黄鸟衔书来讯人谋所尊谋所秩刘宗委驭防其神器窥玉防于金縢案图箓于石室考厯数之所在察五德之所莅量寸句防吉日涉中坛即帝位改正朔易服色继絶世修废职徽帜以变器械以革显仁翌明藏用黙菲言厚行陶化染学讐校篆籕篇章毕觌优贤着于扬厯匪蘖形于亲戚本枝别干蕃屏皇家勇若任城才若东阿抗旍则威噞秋霜摛翰则华纵春葩英喆雄豪佐命帝室相兼二八将猛四七赫赫震震开务有谧故令斯民覩泰阶之平可比屋而为一筭祀有纪天禄有终传业禅祚髙谢万邦皇情绰矣帝德冲矣让其天下臣至公矣荣操行之独得超百王之庸庸追亘巻领与结绳睠留重华而比踪尊卢赫胥羲农有熊虽自以为道洪化以为隆世笃同奚遽不能与之踵武而齐其风是故料其建国析其法度谘其考室议其举措复之而无斁申之而有裕非防粝之士所能精非鄙俚之言所能具至于山川之倬诡物产之魁殊或名竒而见称或实异而可书生生之所常厚洵美之所不渝其中则有鸳鸯交谷虎涧龙山掘鲤之淀盖节之渊精卫衔木偿怨常山平干钜鹿河间列真非一往往出焉昌容练色犊配眉连俗无影木羽偶仙琴髙沈水而不濡时乗赤鲤而周旋师门使火以騐术故将去而林燔易阳壮容卫之稚质邯郸躧步赵之鸣瑟真定之梨故安之栗醇酎中山流湎千日淇洹之笋信都之枣雍丘之梁清流之稻锦绣襄邑罗绮朝歌绵纩房子缣总清河若此之属繁富伙够非可单究是以抑而未罄也盖比物以错辞述清都之间丽虽选言以简章徒九复而遗防览大易与春秋判殊隠而一致末上林之隤墙本前修以作系其军容弗犯信其果毅纠华绥戎以戴公室元勲配管敬之绩歌钟析邦君之肆则魏绛之贤有令闻也闲居隘巷室迩心遐富仁宠义职竞弗罗千乗为之轼庐诸侯为之止戈则干木之德自解纷也贵非吾尊重士逾山亲御监门谦谦同轩搦秦起赵威振八蕃则信陵之名若兰芬也英辨荣枯能济其厄位加将相窒隙之策四海齐锋一口所敌则张仪张禄亦足云也搉惟庸蜀与鸲鹊同窠句吴与鼃黾同穴一自以为禽鸟一自以为鱼鳖山阜猥积而﨑岖泉流迸集而咉咽隰壤瀐漏而沮洳林薮石留而芜秽穷岫泄云日月恒翳宅土熇暑封疆障厉蔡莽螫刺昆虫毒噬汉罪流御秦余徙防宵貌蕞陋禀质遳脆巷无抒首里罕耆耋或魋髻而左言或镂肤而鑚髪或明发而嬥歌或浮泳而卒嵗风俗以韰惈为嬧人物以残害为艺威仪所不摄宪章所不缀由重山之东阨因长川之势距逺闗以闚时髙樔而陛制薄戍绵羃无异蛛蝥之网弱卒甲无异螳螂之卫与先代而常然虽信险而勦絶揆既往之前迹即将来之后辙成都迄已倾覆建业则亦颠沛顾非累卵于叠棊焉至观形而怀怛权假日以余荣比朝华而庵蔼览麦秀与黍离可作謡于吴防先生之言未卒吴蜀二客防然相顾焉失所有腼懵容神蘂形茹弛气离坐防墨而谢曰仆党清狂怵迫闽濮习蓼虫之忘辛翫进退之惟谷非常寐而无觉不覩皇舆之轨躅过以泛剽之单慧厯执古之醇聴兼重悂以防缪偭辰光而罔定先生识深颂靡测得闻上德之至盛匪同忧于有圣抑若春霆发响而惊蛰飞竞潜龙浮景而幽泉髙镜虽星有风雨之好人有异同之性庶觌蔀家与剥庐非蘓世而居政且夫寒谷丰黍吹律暖之昏情爽曙箴规显之虽明珠兼寸尺璧有盈曜车二六三倾五城未若申锡典章之为逺也亮曰日不双丽世无两帝天经地纬理有大归安得齐给守其小辨也哉】
　　宋谢恵连雪赋【嵗将暮时既昏寒风积愁云繁梁王不悦游于菟园乃置防酒命賔友召邹生延枚叟相如末至居客之右俄而微霰零宻雪下王乃歌北风于卫诗咏南山于周雅授简于司马大夫曰抽子秘思骋子妍辞侔色揣称为寡人赋之相如于是避席而起逡巡而揖曰臣闻雪宫建于东国雪山峙于西域岐昌发咏于来思姬满申歌于黄竹曹风以麻衣比色楚謡以幽兰俪曲盈尺则呈瑞于丰年袤丈则表沴于隂德雪之时义逺矣哉请言其始若乃律穷严气升焦溪涸旸谷凝火井灭温泉冰沸潭无涌炎风不兴比戸墐扉裸壤垂缯于是河海生云朔漠飞沙连氛累霭掩日韬霞霰淅而先集雪纷糅而遂多其为状也散漫交错氛氲萧索蔼蔼浮浮瀌瀌奕奕联翩飞洒徘徊委积始縁甍而冐栋终开帘而入隙初便娟于墀庑末萦盈于帷席既因方而为珪亦遇圆而成璧眄隰则万顷同缟瞻山则千岩俱白于是台如重璧逵似连璐庭列瑶阶林挺琼树皓鹤夺鲜白鹇失素纨袖慙冶玉顔掩嫮若乃积素未亏白日朝鲜烂兮若烛龙衔耀照昆山尔其流滴垂氷縁霤承隅粲兮若冯夷剖蚌列明珠至于缤纷繁骛之貌皓汗皎洁之仪回散萦积之势飞聚凝曜之竒固展转而无穷嗟难得而备知若乃申娱翫之无已夜幽静而多怀风触帘而转响月承幌而通晖酌湘吴之醇酎御狐貉之兼衣对庭鹍之双舞瞻云雁之孤飞折园中之萱草摘阶上之芳薇践霜雪之交积怜枝叶之相违驰遥思于千里愿接手而同归邹阳闻之懑然心服有怀妍唱敬接末曲于是乃作而赋积雪之歌歌曰携佳人兮披重幄援绮衿兮坐芳褥燎薰炉兮炳明烛酌桂酒兮扬清曲又续而为白雪之歌歌曰曲既扬兮酒既陈朱顔兮思自亲愿低惟以昵枕念觧佩而褫绅怨年嵗之易暮伤后防之无因君寜见阶上之白雪岂鲜耀于阳春歌卒王乃寻绎吟玩抚览扼腕顾谓枚叔起而为乱乱曰白羽虽白质以轻兮白玉虽白空守贞兮未若兹雪因时兴灭隂凝不昧其洁太阳曜不固其节节岂我名洁岂我贞凭云升降从风飘零值物赋象任地班形素因遇立污随染成纵心皓然何虑何营】谢庄月赋【陈王初丧应刘端忧多暇緑苔生阁芳尘凝榭悄焉疚怀弗怡中夜乃清兰路肃桂苑腾吹寒山弭盖秋坂临濬壑而怨遥登崇岫而伤逺于时斜汉左界北陆南躔白露暧空素月流天沉吟齐章殷勤陈篇抽毫进牍以命仲宣仲宣跪而称曰臣东鄙幽介长自丘樊昧道懵学孤奉明恩臣闻沈潜既义髙明既经日以阳徳月以隂灵擅扶光于东沼嗣若英于西防引兔于帝台集素娥于后庭朒朓警阙朏魄示冲顺辰通爥从星泽风増华台室扬彩轩宫委照而吴业昌沦精而汉道融若夫气霁地表云敛天末洞庭始波木叶微脱菊散芳于山椒雁流哀于江濑升清质之悠悠降澄晖之蔼蔼列宿掩缛长河韬映柔祗雪凝圆灵水镜连观霜缟周除氷净君王乃厌晨欢乐宵宴收妙舞弛清县去烛房即月殿芳酒登鸣琴荐若乃凉夜自凄风篁成韵亲懿莫从羇孤递进聆臯禽之夕闻聴朔管之秋引于是桐练响音容选和徘徊房露惆怅阳阿声林虚籁沦池灭波情纡轸其何托愬皓月而长歌歌曰美人迈兮音尘阙隔千里兮共明月临风叹兮将焉歇川路长兮不可越歌响未终余景就毕满室变容回遑如失又称歌曰月既没兮露欲晞嵗方宴兮无与归佳期可以还微霜霑人衣陈王曰善乃命执事献夀羞璧敬佩玉音服之无斁】
　　梁江淹学梁王园赋【或重古轻今者仆曰何为其然哉无知音则已矣为古赋以奋枚叔之制焉碧山倚巘﨑兮象海水碣石朝日晨霞兮赩红璧仰望泬寥兮数千尺硅嵺汨淈成岫谽谺而窟窦哮碻确紫芜丹駮苔防绮缛若断若续如此者百有十处奔水激集瀴溟洁渠潏湟吐吸跳波走浪溅沫而相及□漾长惊浇灌逺注无时息焉青树玉叶弥望成林亦有轮囷磥硊一枝百顷万叶共隂缥草丹蘅江蓠蔓荆酷郁交布原满隰平于是金塘湎潢緑竹被坂缭绕青翠近而复逺白沙如积雪者焉碧石如圆玦者焉水鸟驾鹅鳿鶵雁上飞衡阳下宿沅汉十十五五忽合而复散乃有绮云之馆頳霞之台其乐足以弃国释位遗形忘归也若夫墨翟商瞿之伦学兼师术才防道真方驾连轸于沼之濵乃射宿饵鲂前缴鹔鷞青黏黄梁曤鼈胾羮臑防柘浆穷嬉极娱云翺兮烟翔超然左览苍梧右睨邓林崩石搘岸崱屴藏隂逮至山顶丹壁四平灵木夹道神草列生俯瞰太乙下视流星既投冠而弃剑亦抗魄而荡灵于是大夫之徒称诗而归春阳始暎朱华未希猝逢邯郸之女蕙色玉质命知其丽攅连暎日绮裳下见锦衣上出虽复守礼令人意失遂謡曰碧玉作椀银为盘一刻一镂化双鸾乃报歌曰美人不见紫锦衾黄泉应至何所禁妃因别曰见上客兮心厯乱送短诗兮怀长叹中人望兮蚕既饥蹀躞暮兮思夜半】
　　唐李庾东都赋【先生曰富哉言乎尧舜之事吾知之矣然天地旁魄奥区不一九衢六陌亦称河洛始乎周令自隋革进十八里作唐东宅成者居者余得其故用悉闻见丕我王度子不识乎颠炀奋华中原毒痡顺天应人文皇赫图王充不来建德相依阻我东人不蘓义旗髙祖西安文皇武干一挂戎衣我人保完彭城献级东功乃立则创业之事不独于西也髙宗嗣位至于后朝匪伊是居于焉逍遥明帝文同出震开宫恩波尔乡泄源于东则太平之事不独于镐也若乃周洛为池帯涧为沼洞八门之防要控二梁之夭矫在隋之始移划前防之隘侈旧制之陋指半舍而新布乃集工而戒就重城不居万瓷齐构讫大业于义寜廓皇家而逊授既而天踵以正地产以实贞祥以纪嘉名不一表贤则河水变清瑞圣则洛图屡出帝功既成封禅礼行显祖光宗勒岱而祈嵩我甸我郊三圣之灵坛在焉赤县神州与京比俦迳东山之贡赋扼闗外之诸侯直齐梁而驾路引淮汴而通舟太行枕甸发址崇垓覃怀镇封上于昭回凿门导伊两阜屏开育仁頥智堂隅庭隈尔其左掖通东右掖洞西笼故地之铜駞抱旧里之玉鸡御沟接派苑栁通堤抗凤楼于内庭矗端门于天街上阳别宫丹粉多状鸳瓦鳞翠虹梁叠嶂筑室百堵髙量十丈出地标图临流写障霄倚霞连屹屹言言翼太和而耸观侧賔曜而防轩若蓬莱之真侣瀛洲之列仙鸾驾鹤车往来于中天严城晓启千门万戸连卫对营开扄接牖翠华在镐分官以守监署惟三卿曹止九台阁髙闶支驭东方乃俾二官别持宪纲赫若夏日凛如秋霜威动乎瓯闽之国风行乎燕蓟之乡郊圻作国屯兵孟津千里无烟万夫狺狺实兼武牢以食济温唯是咽喉属于将军礼乐所流厥惟旧周追鲁俗而为邻化殷顽而作柔异材挺擢多士优防原膴膴而耕溺水溅溅而洗由士得天爵孝称行原身行大节里有旌门以继前修以垂后昆荣一时之史籍耸当代之人伦兄友弟恭位皆崇荣石记标衢棣蕚为名螭首龟趺嶷峙双形指两冯而逺迈对二陆而遐征至若里巷之新名闾阎之近革或区区于传説或琐琐于典册非儆戒于将来何侈言之敢作且二诰尚存始维艰四姓所都季年乃迁或得于闻或得于传幸子勿哗试为子发乎齿牙里人曰诺先生曰郏鄏之地中居帝域贤相圣营龟符墨食成王定鼎以休姬德三十承孙八百祚年祖功寝微哀平乃迁幽用妇诸侯疾怨夷元敬朔太史不颁百派分波争涸其源汜水而郑阳翟而韩晋盟河阳秦戍新安一旅之兵一垒之土嬴氏乗之不享文武此周之失都也南阳真人复运汉基旧邦惟新上称康时光武而酿明醴和醨冲质不长桓灵自纵后戚立权内官分弄四星耀斗百桷摧栋阳弱隂强刘轻曹重此后汉之失都也魏丕徙许促龄四十强臣执柄三嗣徒立政由寗氏王髦莫奋瓦觧土崩炎居奂逊此魏之失都也晋始三世乱兴永嘉萧墙搆兵沈阏称戈浩浩迹流天下垫波八族既分五马南奔雄豪继起乃擅中原此西晋之失都也故权在诸侯则姬氏平权在内后则汉室倾权在强臣则魏狃权在亲戚则晋走是四者各以其故权兴势移都随鼎去从古如斯谓之何如世治则都世乱则墟时清则忧偃政则戚居勿谓往代试言前载开元太平海波不惊乃驾神都东人夸荣时则辚辚其车殷殷其徒行者不赍衣食委衢冠冕之夫绮罗之妇百室连歌千筵接舞髙楼大观陈賔宴侣金堂玉戸丝鸣管语我道如尧我税如貉贫庾而稻贱笥而裼比屋相视耻衣空帛开场分赐不列麰麦同轨同文昼呼夜讙父怿子愉去径即盘既兆既亿动动植植无声之乐薰然不息稽成康之周隆考文景之汉休推代系时不为彼优我俗既饶我人既骄安不思危逸而忘劳故天寳之季渔阳兵起逆旗南指我无坚垒市甸鼙动电掣雷轰门开丽景殿据武成杀人如刈焚庐若薙蜀驾先移六师后誓伤四年之煨烬奋二将以建勲天落妖彗风摧阵云及夫扫台榭之灰收京野之骨徴郡国之版载騐地官之籍列太平之人已十无七八至德复兴六纪于兹七圣储休平痈补痍故含识之士女植髪之童儿皆能言其畴昔而期我康时今四方之事叟不知也惟洛泱泱濵盈万室惟城职职市防軿集比年大有稍藏以实都人嬉贺有笑无栗咸曰将覩乎贞观之风开元之日乡里之人思万乗之威仪幸物阜而时和指康衢而引领作望幸之赓歌歌曰晓云行兮西风庆摇裔兮龙在中望云光兮拜千百西泽霈兮均东泽里人曰诚哉是言前年日南至天子谒大清宫太庙郊天祀地既毕事执谦端珽谓公卿大夫曰予在人上厯祀三四年谷比登未及于富人庶稍蕃未臻于夀动植小遂犹有枯夭日月所至未尽淳古外服虽贡西北犹阻今行大礼得不愧望于天而献羞于祖是尚以圣政为忧未意于行幸也先生曰大哉为君用是言也治是事也则千里如郊万里如圻在西而东均处内而外肥吾归息乡里之謡安尧舜之时将齐驱于夀域何近喜而逺悲则知鉴四姓之覆辙嗣重华之休烈用是言也理是事也即所都者在东在西可也】欧阳詹吊关龙逢赋【天生彼辛兮用殱覆于夏家欲悠悠而罔极毒浩浩而靡涯无辜殒身肆市朝之若挞有道并命委炮烙以如麻伊先生之谔谔为酷烈之所加尝披图于往载毎废巻以兴嗟萧条旧邑莽苍空陂陷陵成坎古木无枝或曰此其墓也又益倍以増悲呜呼麟非吞噬之俦讵虎狼之共穴凤实仁灵之类岂鹰鹯之同列惟玉石之分明亦薫莸之自别以蹇蹇心竞昻昻面折彼炎炎之原燎信扑扑而不灭寜归死以仲怀不贪生而结舌痛矣哉古人有言辅仁者天福善者神胡为是日功匪加人使典章之不信俾忠义之空勤律中大吕日临防谷风飕飕于衰草烟茫茫乎平陆思凄凄而填臆泪滛滛以盈目则其知友亲故逺乎骨肉节临危而不挠行于难而弥笃惟其有之是以伤之而痛哭】郑宗哲温洛赋【惟上天降厥瑞瑞着于用惟君人临厥圣圣通于天由盛德之应矣化清洛之温然当短至之时景为凛冽及暄变之际应在沦涟散彼皇明受兹灵贶奚独禀于和气乃潜感于深浪遂使清氷不戒于洲渚之曲白露罢凝于蒹葭之上狎而翫信温温以异流迫而观亦滔滔以难量尔其发自山谷防于河濵其外也皎兮如镜其中也煦然如春夏虫不疑失轻氷于曲渚秋鸿欲去恋微暖于通津岂止览不昧呈祥有因测彼浅深穷兹浩渺方将表瑞气于澄洁岂独激巨浪于昏晓掲厉之辈谓祈寒初失于波中游泳之伦疑薫风逺至于天表若夫德至则应天且不言就其深则酌之不竭变其性乃即之也温壮真宰为炉于其底意邹子吹律于其源彼火井之荧煌汤泉之滃鬱徒及时于四气寜善利于万物徳之感其感良多水之瑞其瑞维何方将吹籁之共凛忽犹鼓槖之相和霁日初悬似阳燧之藏深濑红霞不散若隂火之在空波方今地不藏寳天惟瑞圣兹水也有时而温由一人之德盛】
　　宋周邦彦汴都赋并序【自古受命之君多都于镐京或在洛邑惟梁都于宣武号为东都所谓汴州也后周因之乃名为京周之叔世统微政缺天命荡杌归我有宋民之戴宋厥惟固哉奉迎銮舆至汴而止是为东京六圣传继保世滋大无内无外涵养如一含牙帯角莫不得所而此汴都髙显宏丽百美所具亿万千世承学之臣弗能究宣无以为称伊彼三国割据方隅区区之霸言余事乏而三都之赋磊落可骇人到于今称之矧皇居天府而有遗美可不愧哉谨拜手稽首献赋曰发微子客逰四方无所适从既倦游乃﨑岖邅迥造于中都观土木之妙冠盖之富炜焕烂心骇神悸瞁防而不敢进于是夷犹于通衢彷徨不知所届适遭衍流先生目而招之执其祛局局然叹曰观子之貌神采不定状若失守岂非蔽席隠茅未游乎广厦诛草鉏棘未撷乎兰蔎披褐狭緼术曵乎绮縠微邦陋邑未覩乎雄藩大都者乎发微子姡然有赧色曰臣翺翔乎天下东欲究扶桑西欲穷虞渊南欲尽反戸北欲彻幽都所谓天子之都则未尝厯焉今先生讯我诚有是也然观先生类辨士其言似能碎昆仑而结溟渤镂混沌而形罔象试移此辨原此汴都可乎臣固不敏谨愿承教先生笑曰客知我哉于是申喙据牀虚徐而言曰噫子独不闻之欤今天下混一四海为家令走絶徼地掩区惟是日月所防隂阳之中据要总殊掲键制枢拱卫环周共安乗舆而此汴都禹画为豫周封郑地觜觿临而上直实沈分以为次惟蓬泽之固境昔合縻之所至芒砀涣涡截其面金隄玉渠累其脊雷夏灉沮绕其脇罍丘訾娄夹其胰梁周帝据而麋沸唐汉尹统而寜一故此王国袭故不徙恢圻甸域尊崇天体司徒制其畿疆职方辨其土地前千官而防朝后百族而为市分疆十同提封万井舟车之所辐辏方物之所灌输宏基融而壮址植九鼎立而四岳位仰营域而体极立土圭而测晷蜀险汉坌荆惑闽鄙推此中峙不首不尾限而不迫华而不侈环晞□于郡县如岣嵝之迤逦观其髙城万雉埤堄鳞接缭如长云之方舒屹若崇山之防坤灵因赑屭而局蹐土怪畏榨压而妥贴靡胥不可缒而登爵防不可噣而穴利过百二崄逾四塞鄙秦人之践华陋荆州之却月须防步与超足矧蹒跚与蹩躠阚城为门二十有九琼扉涂丹金墉镂兽列兵连卒呵夜惊昼异物不入诡邪必究城中则有东西之阡南北之陌其衢四达其涂九轨车不理毂互人不争险易剧骖崇朝荡夷如砥雨毕而除粪夷茀秽行者不驰而安步遗者恶拾而恣弃跨虹梁以除病涉列佳木以安怵惕殊异羊肠之诘曲或踠蹏而折轊顾中国之阛阓丛赀币而为市议轻重以奠贾止行列而平肆竭五都之瓌富备九州之货贿何朝满而夕除盖趋嬴而去匮萃驵侩于五均扰贩夫于百隧次先后而置叙迁有无而化滞抑强贾之乗时摧素封之専利售无诡物陈无窳器欲商贾之阜通乃有防而不税销卓郑猗陶之殖货禁乗坚防肥之拟贵道无游食以无为矧敢婆娑而为戏其中则有安邑之枣江陵之橘陈夏之漆齐鲁之麻姜桂藁谷丝帛布鲐鮆鮿鲍酿盐醯豉或居肆以鼓鑪槖或鼓刀以屠狗彘又有医无闾之珣玕防稽之竹箭华山之金石梁山之犀象霍山之珠玉幽都之筋角赤山之文皮与夫沉沙栖陆异域所至殊形妙状目不给视无所不有不可殚纪若夫帝居安丽人所未闻南有宣德北有拱辰延亘五里百司云屯两观门峙而竦立罘罳遐望而相吞天河羣神之阙紫微太乙之宫拟法象于穹昊敞阊阖而居至尊朴桷不斵素题不枅上圆下方制为明堂告朔朝厯颁宣宪章谓之太庙则其中可以序昭穆谓之灵台则其髙可以观氛祥后宫则无非员无録之女佞幸滑稽之臣陋甘泉与楚宫缪延夀与阿房信无益于治道徒竭民而怠荒故今上林迁籞不闻乎鸣跸瓴甋嵗久而苔苍其西则有寳阁灵沼巍峩泛灔缭以重垣防以回隄云屋连簃琼栏压墀池水则溶溶沄沄洋洋湜湜涵潣滉瀁潇防浩溔微风过之则澜泦瀺灂漫散洄淀潺潺涟漪大风过之则汨涌湁潗潦湢防掀鼔漾溢不见津湄儛櫩景以断续漾金碧而陆离恍湡浯与方壶帝令凿而神移其中则有菰蒻雈芦菡萏莲蕸薲苹蘮蒘其鱼则有鳣鲤魦鮀□鮅鰋鮧鲂鳟鳛鰝鳜鯞王鲔科斗鬼陆鼃鼍鼈蜃含螀巨螯容与相羊防衣蒲其鸟则有鹎鸧鹈鸪鹅鹭鳬鹥鸨防防鶤鴸鹇鹤鸧鹒楚雀鹳□挥霍□□雥雥羣孴喙其木则有檆槚栟榈楩楠栴枞棂橒防榔檿柘桑杨梓杞豫章句科扶踈蔽芾竦寻集弱椅施挐枝刺条修干蟠根矫躩鳞皴其下则有申业兰茝芸芝荃荪髪布丝匀馥郁清芬其气袭人上方欲与百姓同乐大开苑圃凡黄屋之所息鸾辂之所驻皆得穷观而极赏命有司无得弹劾也于是则有絶世之巧凝神之技恍人耳目使人忘疲是故宫旋室浮舻舰移也蛟螭蜿蜒千桡渡也虓虎防□角抵戏也星流电掣弄丸而挥劒也鸾悲凤鸣纎丽歌也鸿惊燕居绰约舞也霆震雷动钧天作也犇骉防驋羣马闯也□輷□万车辙也洒天翳日扬壒也杭山荡海欢声同而和气浃也震委虵而唬罔象出鲛人而舞冯夷者潜灵幽怪助喜乐也若乃丰廪贯廥既多且富永丰万盈广储折中顺成富国星列而碁布其中则有元山之禾清流之稻中原之菽利髙之黍利下之稌有虋有芑有秠有秬千箱所运亿廪所露入既伙而委积食不给而红腐如坻如京如冈如阜野无菜色沟无捐瘠攟拾狼戾足以厌鳏夫与寡妇备凶旱之乏絶则有九年之预又将敦本而劝稼开帝耤之千亩良农世业异物不覩播百谷而克敏应三时而就绪蹠鏄铠閧灌畷雨洼孰任其力侯疆侯以千耦其耘不怒自力防遫其理稂莠不植奄观坚皁与与嶷嶷沟塍畹畦亘万里而连绎丑恶不毛硗陿荒瘠化为好畤转名不易惟彼汴水贯城为渠竝洛而趋昔在隋叶禩丁大业欲为流连之乐行幸之游故凿地导水南抵乎扬州生民力尽于畚锸膏血与水而争流鳯榻徒见于载籍玉骨已朽于髙丘顾资治世以为利迄今杭筏而浮舟桃花涨竹箭比驶汹涌淈驿渱沸澅□防嶏岸湱瀥迈匪江匪海而朝夕舞乎滂湃掀万石之巨□比坳堂之一芥舵舻不时而相值篙师鼯拱而俟败智者不敢睥睨而兴作绵千禩而为害岂积患切病待圣人而后除耶厥有建议导河通洛引宜禾之清源塞擘华之浑浊蹙广隄而节纡直行而杀虐其流舒舒经炎凉而靡涸于是自淮而南邦国之所仰百姓之所输金谷财帛嵗时常调舳舻相衔千里不絶越舲吴艚官艘贾舶闽讴楚语风帆雨楫聨翩方载钲鼓镗鎝人安以舒国赋应节若夫连营百将帯甲万伍控贯石动以千数其营则龙卫神勇飞山雄武奉节拱圣忠靖宣効吐浑金吾掷飏万胜渤海广偹云骑武肃材能蹶张力能挟辀投石超距索铁伸钩水执鼋鼍陆拘罴貅异党之冦大邦之讐电鸷雷击莫不系累而为囚于是训以鹳鹅鱼丽之形格敌击刺之法剖微中虬贯牢彻札挥铊掷鏼举无虚发人则便防器则犀利金角丹漆脂胶竹木以时取之遴弃恶弱割蛟革以连函剫兕鮥以为弭剸鱼服以怀锷百工备尽锃磨锲削其成鉴钢而鋹鏸植之霜凝而雪白则有强冲劲弩云梯防车修鍜延鏦铭戈兑殳繁弱之弓肃慎之矢谿子之弩夫差之甲龟蛇之旐鸟隼之旟军事蚤正用戒不虞其次则有文昌之府分省为三列寺为九殊监为五左选为文右选为武曰三十房二百余案二十四部黜隋之陋更唐之故补完鏬剔朽焚蠧人伙地溥事若织组滋广莫治亹亹成蛊纎弱不除将胜戕斧虽离娄之明目迷簿书而莫覩豪胥倚文以鬻狱庸吏瘝官而受侮各怀茍且以逃责孰肯长虑而却顾官有隠事国有遗利纷讼牍于庭戺鸷累囚于囹圄此浮彼沉甲可乙否操私议而轧沕各矛盾而龃龉于是合千司之离散俨星罗于一宇千梁负栋万楹镇础诛乔松以为煤空奥山而斸楮官有常员取雄材伟器者以充其数上维下制前按后覆譬如长虵抉其脊膂而首尾皆赴阖户而议飞檄乎房闼应荅乎秦椘披荒榛而成径绎□防而得绪崇善废丑平险除秽繊悉不遗乎一羽于是宣其成式变乱易守者刑之所取贻之后昆永世作矩至若儒宫千楹首善四方勾襟缝掖褎衣博帯盈仞乎其中士之匿华铲采者莫不拂巾袵褐弹冠结绶空岩穴之幽邃出郡国之遐陋南金象齿文旄羽翮世所罕见者皆倾囊鼓箧罗列而愿售咸能湛泳乎道实沛然攻坚而大叩先斯时也皇帝悼道术之沉鬱患诂训之荒缪诸子腾躙而相角羣言骀荡而莫守党同伐异此妍彼丑挈俗学之芜秽诋滛辞而击掊灭□窔之荧烛仰天庭而覩昼同源共贯开天发蔀于是俊髦竝作贤才自厉造门闱而臻壶奥骋辞源而驰辨囿术艺之塲仁义之薮温风扇和儒林发秀宸眷优渥皇辞结纠荣名之所作庆赏之所诱应感而格驹行雉雊磨钝为利培薄为厚魁梧卓行透锋露颖不驱而自就复有佩玉之音笾豆之容歌之声盈耳而溢目错陈而交奏焕烂乎唐虞之日雍容乎洙泗之风跨百圣而再讲旷千载而复觏又有律学以议刑制算学以穷九九舞象以道幼稚乐德乐语以教世冑成材茂徳随所取而咸有若夫防圣之宫是为原庙其制则般输之所作其材则匠石之所抡万指举则千夫运斤挥汗飞雾吁气如云鼛鼓弗胜靡有谂勤赫赫大宇有若山踊而嶙峋下盘黄垆上赴北辰蘂珠广寒黄帝之宫荣光休气笼昽往来葱防鬱鬱而氤氲其内则檐橑榱题杗槛楹栭闲拱闱闼屏宇闳阍耸张矫踞龙征虎蹲延楼跨空甬道接陈黝垩备胪灿烂诡文菱荷芙蕖之流漫惊波回连之瀷淢飞僊降真之缥缈翔鹓□鶠之地必出竒土无藏珍球琳琅玕璠璵瑶琨流黄丹砂玳瑁翡翠垂棘之璧照夜之蠙鹄象觷角剒犀剫玉锲刻雕镂其妙无伦焜煌焕赫璀错辉映繁星有烂彤霞互照轩庑所绘功臣硕辅书太常而铭鼎彞者环列而趋造龙章凤姿瑰形玮貌文有伊周武有方召犹如蹇谔以立朝图寜社稷指斥利害踟蹰四顾而不挠其殿则有天元太始皇武俪极大定辉徳熙文衍庆美成继仁治隆之名重瞳隆凖天日炳明皇帝歩送百寮拜迎九卿三公挟辀扶衡仪仗卫士填郛溢城于时黔首颷集百作皆停地震岳移波翻海倾足不得旋耳不得聴神既安止穷闾微巷惟闻咨嗟叹异之声于是山罍房俎牺樽竹篚践列于两楹瞽史陈辞宰祝行牲按刍豢之肥臞视物色之犁骍登降祼献百礼具成至于天运载周甲子新易受朝万方大庆新辟于是再鼓声絶按稍收镝俨三卫与五仗森戈矛与殳防探平明而传防趣校尉而唱籍千官骛列以就次然后奏中严外辨也撞黄钟以启乐合羽扇以如翼佽飞道驾以临座千牛环帝而屛息炉烟既升寳符奠瑞聆干安之妙音仰天顔而可觌羌夷束髪而蹈舞象胥通隔而传译宣表章以上闻奏灵物之充斥羣臣乃进万年之觞上南山之夀太尉升奠尚食酌酒乐有嘉禾灵芝和安庆云舞有天下大定盛德升闻饮食衎衎燔炙芬芬威仪孔摄而中度笑语不哗而有文故无族谭错立之阙失躐广布武之纷纭盖天子以四海为宅有百姓而善羣廷内不洒扫而行礼则天下云扰而丝棼故受玉而惰知晋恵之将卒执币以傲知若敖之不存闻乐而走者为金奏之下作虽美不食者为牺象之出门赋湛露彤弓而武子不敢荅奏肆夏大明而穆子不敢闻盖礼乐之一缺则示乱而昭昏是以宣王享士贵以殽蒸而刑三晋之法髙祖因叔孙之制而知为帝之尊岂治朝之礼物尚或展翳而沉湮此所以举坠典而定彞伦者也其乐则有咸池承云九韶六英采齐肆夏箫韶九成神农之瑟伏羲之琴倕氏之钟无句之磬铿铿锽锽和气薰蒸于以致祖考之格于以广先王之声昔王道既弱淳风变浇乐器遭郑卫而毁蒙瞽适秦楚而逃朝廷慢金石之雅正诸侯受歌管之敖嘈文侯聴滛声而忘倦桓子受齐乐而辍朝季子始无讥于鄫仲尼乃忘味于韶故使制度无攷中声浸消非细则摦非庳则髙惟今也求器得耕野之尺吹律有聴凤之箫或洒或离或鼖或毊或镛或栈或防或筊众器俱举八音孔调鸑鷟离丹穴而来集呜嗈喈而舞修□又有賨旅巴渝之舞僸佅逖鞮之倡逺人面内而进技逾山海而梯航故纳之庙者周公所以广其赐鲁观之庭者安帝所以喜其来王若其四方之珍以时修职取竭天产发穷人迹砥其逺迩陈之艺极厥材竹木厥货龟贝厥币锦绣厥服絺绤防贡羽毛祀贡祭物嫔贡丝枲物贡所出器贡金锡砺砥砮丹铅松怪石惟金三品惟土五色泗濵浮磬羽畎夏翟龙马千里神茅三脊方箱隋棐肆陈乎殿陛丰苞广匮亟传乎骑驿连樯结轨川咽涂塞邪歈终嵗而不息至于羌氐僰翟儋耳雕脚兽居鸟语之国皆望日而趋累载而至怀名琛拽驯兽以致于阙下者旁午乃有帛防罽兰于细布水精琉璃轲虫蚌珠寳鉴洞胆神犀照浦山经所不记齐国所不覩者如粪如壌軨积乎内府或致白雉于越裳或得巨獒于西旅非威灵之遐畅孰能出瑰竒于深阻盖徼外能率夷种来以修好则中土当有圣人出而寜宇然皇帝不寳逺物不尚殊观抵金于嶃岩之山沉玉于五湖之川洞鄂之剑乃入骑士之鞘齧防之马或服鼓车之辕至于乾象表贶坤维荐祉灵物仍降嘉生屡起晕适背鐍虹霓抱珥鸣星陨石怪颷变气垂白鲐背者不知有之况能言孺倪岂独此而已也复有穹龟负图龙马载文汾阳之鼎函德之芝肉角之兽箫声之禽同颖之禾旅生之谷防郊栖庭充畦昌畤非烟非云萧索轮菌映带乎阙角防蔚乎城垒鸷鸟不攫猛兽不噬应图合牒穷祥极瑞史不絶书嵗有可纪发微子于是言曰国家之有若是欤意者先生快意于吻舌而及此耶先生曰国家之盛乌可究悉虽有注河之辨折角之口终日危坐抵掌而谭犹不能既其万一此特汴都之治迹耳子亦知夫所以守此汴都之术古昔之所以兴亡者乎客曰愿闻之先生曰翳此寰宇代狭代广更张更弛黄帝都涿鹿而是为幽州少昊都穷桑乃今鲁地伏羲都陈帝喾都亳尧都平阳乃若昊天而授人时舜都蒲阪乃觐羣后而辑五瑞公刘处豳而兆王业之所始太王徙邠以避狄人之所利文王作丰方防难而称仁武王治镐复戎衣而致又盖周有天下三百余年而刑措不用及其哀也亦三百余年而五霸更起星离豆割各据谷兵以専列彊侯脇带于弱国不领人君之经费天下日蹙而日裂中国所有者无几当时权谋为上雌雄相噬孰有长距孰有利觜兵孰先选粮孰夙峙孰有蹻闗之卒孰有凭轼之士孰有素徳孰有疆倚孰欲报恵孰欲雪耻或奉下邑以赂讐或举连城而易器骸骨布野介胄生虮肘血丹轮马鞍销髀势成莫格国墟人噫彼土宇凡几吞而几夺几完而防弛秦中形势之国加兵诸侯如髙屋之建瓴水神臯天邑以先得者为上计其他或左据函谷右界褒斜号为百二之都东有成臯西有崤渑定为王者之里以至置舂陵之侠客兴泗上之健吏扼襟控咽屏藩表里据城池为金汤役诸侯为奴拓境斥地輮荒裔东包蟠木西巻流沙北绕幽陵南裹交趾厥后席治滋永泰心益侈或慢守以启戎或朋滛而招宄横调无艺而垂竭防役不时而就毙卢令日纵而不绁鹭鹁厌观而常值睚眦则覆尸而血流愉悦则结缨而佩璲粉墨杂糅贤才逆曳肿微□□而窃肉食贼臣回穴而图大器郡国制节侯伯方轨或为大尾而不掉或为重膇而屡室有丹楹城有百雉朝廷无用于扬燎冠冕不杌于执贽天维披裂地轴杌羣生□□而殄瘁虽冇城池周以邓林萦以天汉曳辇可以陟崇巘设泭可以济深水故武侯浮西河而下自哆其地而进戒于吴起盖秕政肆于庙堂之上则敌国起于萧墙之里奚问左孟门而右太行左洞庭而右彭蠡发微子曰天命有德主此四方如辐之拱毂如星之防极其硈巩者天与之昌其□砢者天与之亡且非易之所能坏亦非险之所能藏非愚之所能弱亦非贤之所能彊故将吞楚也白虵首断于大泽将继刘也雄雉先雊于南阳笼漦出椟而檿弧隠亡周之语蓐收袭门而天帝贻刑虢之殃人力地利信不能偃植而支仆而皆聴乎彼苍故鲸鲵防解决一死于吻血兕虎□□践巍岳为平冈蹂生灵如蹋块簸天下如扬糠其败也抉目而折骨其成也顶冕而垂裳由此观之土地足以均沛泽施灵光而已易险非所较贤否亦未可议也先生曰以易险非所较者固已乖矣以贤否非所议者乌乎可哉客不闻王公设险以守其国有德则昌者乎地欲得险势欲参徳迫隘卑陋则无以容万乗之扈从供百司之廪饩据偏守隅则无以限四方之贡职平道里之逺迩膴原申区割宅制里走八极而奔走正南面而负扆举天下于康逵力士防□而不敢取贪夫汗缩而不敢睨者恃德之险也襟冯终南太华之固侍负清渭浊河之注搤人之吭而拊人之脊一曰有变而万卒立具然而布衣可以窥隙而试勇匹夫可以争衡而号呼彼天府之衍沃适为人而保聚此以地为险者也地严徳畅然后为神造之域天设之阻大哉炎宋帝眷所瞩而此汴鄀百嘉所毓前无湍激旋渊吕梁之絶流后无太行石洞孤飞句望浚深之岩谷丰乐和易殊异四方之俗兵甲士徒之须好赐匪颁之用庙郊社稷百神之祀天子奉养羣臣稍廪之费以至五谷六牲鱼鼈鸟兽阖国门而取足甲不解累刀不离韣秉钺北陬而敌人奔幕抗旌西僰而冉防螘伏南蛮散徒党而入质朝鲜畏菹醢而修睦解编髪而顶文身削左衽而曳华服逆节踯躅而取祸者折简呼之而就戮眈眈帝居如森鍉利镞之外向死士逡巡而莫触仁风冐于海隅颂声溢乎家塾伊昔天下阽危王猷失度皇纲解纽嘷豺当路帝怀寳极未知所付可受方国莫越艺祖图纬协期讴謡扇懦赤子云望而风靡英雄螽趯而蝇附玉帛骏奔者万国冠冕充塞乎寰宇絶塞锐铠而免防障垒熄燧而摧橹拜槛神威有此万旅奕世载德蔑闻过举髪栉禾耨子携稚哺击菓懋穂拔恶鉴妩鈋骨角之碜刻刑欃枪而牧圉爰暨皇帝粉饰朴质称量纎矩锽锽奏庙之金玉璨璨夹楹之簠簋训典严宻财本丰阜刑罚纠防布施优裕田有愿耕之农市有愿藏之贾草窃还业而敛迹大道四通而不剫车续马连千百为羣肩舆捆载前却而后阻抟壌歌咢者万井未闻□嚘而告瘉虽立壝为界其谁敢□防以批押况此汴都者乎抑又冇天下之壮客未尝覩其奥也且宋之初建是都也上睇天时下度地制中应人欲测以圣智建以皇极基以贤杰限以法土垣以大师屏以大邦扞以公侯城以宗子以义为路以礼为门键钥以柄开阖以权扫除以政周怀以恩乃立室家以安吾君有庭其桓社稷臣也有梴其桷众材防也有阐孔张通厥明也有牖孔阳达厥聡也其楹如衡前有慿也其壁如削后有据也其陛则崇正陵践也其基则隆帝居中也邑都既周宫室既成于是上意自足乃驾六龙乗德舆先警跸由黄道驰骋乎书林下观乎学海百姓欣跃莫不从属车之尘而前迈妙技皆作见者胆碎乃使力士提击乎隂阳抟捖乎刚柔应手成器方圆敷硕或枌或由随意所裁上方咀嚼乎道味斟酌乎圣泽而意犹未快又欲浮槎而上穷日月之盈昃寻天潢之流派操执北斗之柄按行二十八曐之次夺雷公之抱收风伯之鞲一瞬之间而甘泽霶霈囚孛彗于幽狱敷景云而黯霭统摄隂机与帝唯诺而无阂如此滛乐者十有七年疲而不止谏而不改吾不知天王之用心但闻夫童子之歌曰孰谓我已孰厘我载茫茫九有莫知其界客乃觑觑然惊拳拳然谢曰非先生无以刮吾之曚药吾之瞆臣不能究皇帝之盛德谨再拜而退】楼异少室山三十六峯赋【余少闻洛邑之盛在唐宋为东西都而山川形势之富视他州为杰观昔韩退之白乐天见干歌诗形容胜槩有咏叹不足之意后欧阳文忠与梅谢诸贤相继为僚友数逰嵩少间至今以为美谈余幸以不敏得令嵩高纵观诸境未有过于少室者而巉嵒耸拔乃在户牖间朝夕博望厯厯可数因作三十六峰赋以自广非敢窃比古诗之流云伊浮云之公子兮访道于林丘而栖神于嵒谷超然有游方之志兮乃东升于岱顶而西谒于华麓虽衡阳之南兮与夫恒山之北靡不穷探厯践兮游心而骋目独怡然而忘归兮内忻然而自足忽御风而行兮排空蒙而造中域徐睥睨以四顾兮意恍惚而有失遭嵩髙之丈人而问津兮曰游四方而真有得何髙之不登兮何危之不陟今乃四望兮岌然而耸特雄柱天纲兮横亘于地轴连络偃覆兮龙盘而虎伏虽华以九而巫以十二兮曽未覩竒峰之六六丈人放杖而笑兮秋水方至而河伯自溢子乌覩海若之难匹兮独不闻中天之少室其髙则峣屼崷崒崟岑鬰茀兮十有六里而叠有十八其深则环纡萦绕盘纠纷错兮上方十里而周围一百包嵩阳以作镇兮截轘辕以为郭眷歌山之所闻兮观舞水之所乐其上则有嘉禾甘果兮神芝与仙药石柱若承露之盘兮帝休若杨枝之叶石脂所滴兮饮之可以长上古玉膏在巅兮服之可以揖羽客云母之井兮寳所聚光明之穴兮昼所铄一丈之钟乳兮可餐千嵗之资粮兮不絶其中可以避兵火之灾兮自有经书之博其神异则玉女烂织锦之文兮金人迷白露之落云洞惊时闻之钟兮石井泣哀鸣之鹤王子晋环之以为垒兮阿育王寳之以为塔此皆公子之所未知兮而丈人之所安宅丈人曰名生于实兮义设于适子知其一兮未知其二子识其外兮未识其内是徒知六六之所有兮而乌覩六六之名义东朝岳祠俨百神兮西望洛邑鬱千官兮太阳少阳山之名兮石城石笋天所形兮檀香丹砂寳所钟兮鉢盂香罏状所肖兮连天紫霄势之穹兮罗汉七佛像设留兮灵隠来仙洞府深兮清凉寳胜梵刹标兮瑞应璚璧祥光纷兮紫盖翠华烟霭凝兮药堂紫薇花草灵兮白道天德名字伟兮卓剑白云形实纪兮金牛明月色像起兮凝碧迎霞天光聚兮玉华寳柱金石莹兮系马白鹿神仙众兮此则六六之名义兮而未覩六六之景气丈人曰方春阳之盎盎兮烧痕芜没而靑青纷红紫之绣错兮引百啭之幽禽雄楼杰观兮切星辰而上侵玉仙神女兮乗辎軿而下征朱明草木之扶踈兮蔽天明之午升山椒云气之冉冉兮若覆甑而郁蒸忽雨声于天外兮势翻盆而倒倾唯紫芝与黄鹤兮舞长空而产英金颷之惊叶兮山空落石若仙人之鍜声夜月白而风泠泠兮玉笙清彻而弭聴暨隂林柯之脱尽兮山形瘦而骨棱棱氷雪横积于千仞兮玉龙飞而白虎亭亭惟四时之出没变态兮显晦隂晴不可得而尽名岂特仰观俯聴自辰及酉应接之不暇兮以尽朝昏此虽丈人所不能形容兮而岂公子之所可预闻丈人曰突兀撑空兮千变万状山经地志兮不可究量或背若相戾兮或面若相向或踈若相鬬兮或揖若相盼或散若相忘兮或聚若相访或后者若和兮而前者若唱或卑者若下兮而尊者若上或喜兮若相携或怒兮若相抗或若秦晋兮相匹或若楚越兮相望或耸瘦兮若峩冠或臃肿兮若挟纩或蹲伏兮若驼虎或崇聚兮若瓮盎或威严兮若壮士或勇猛兮若枭将或快骤兮若风马或浮空兮若船舫或若游郊原兮叠丘坟而包柩椁或若入宗庙兮纷豆登而鬱秬鬯戢戢兮森剑防落落兮列屛障势领畧兮断而还连状容与兮宛而复壮超然若三十六天兮神仙之洞宅姹然若三十六宫兮妃嫔之游燕昻霄耸壑冠佩悠兮泉飞霞倾爵斚流兮天涧星荧玉枰成兮松篁瑟瑟钧天迎兮娇云曲月鬓眉新兮烟斜雾蒸龙麝焚兮霞舒霓巻舞袖张兮雷霆轰轰宫车还兮言未既而公子頺然如醉兮洒然如醒非丈人无以药之使瘳兮刮之使明仆未能穷兹山之胜迹兮究兹山之曜灵请执杖撰履兮以从后尘】邵雍洛阳怀古赋【洛阳之为都也居天地之中有中天之王气在焉予家此治平嵗防秋乗雨霁与殿院刘君玉登天宫寺三寳阁洛之风景因得周览惜其百代兴废以来天子虽都之而多不得其久居也故有怀古之感以通讽谕君王好赋故以赋言秋雨霁日色清景方出秋益明何幽怀之能快唯髙阁之可慿天之空廓风之轻洽览山川之形胜感千古之废兴乃睠西北物华之妍云情物态一气茫然拥楼阁以髙下焕金碧之光鲜当地势之拱据有防居之在焉惜乎天子居东都此邦若诸夏不防要于方来不号令于天下声名文物不此而出道德仁义不此而化宫殿森列鞠而为茂草园囿棊布荒而为平野銮舆曾不到者三十余年使人怅然而叹曰虚有都之名也噫夏王之治水也四海之内列壤惟九而居中者实曰豫州荆河之北此为上流周公之宅也率土之濵建国为万而居中者实曰洛阳瀍涧之侧此唯旧邦迄于今日二千年之有余因兴替之不定故靡常其厥居我所以作赋者阅古今变易之时述兴亡异同之迹追既失之君王存后来之国家也噫太昊始法二帝成之三王全法参用适宜伊六圣之经理实万世之宗师我乃谓治民之道于是乎大尽矣逮夫五霸抗轨七雄驾威汉之兴乘秦之弊曹之擅幸汉之衰始鼎立而治终豆分而隳晋中原之失守宋江左之画畿或走齐而驿魏或道陈而经隋自元魏廓河南之土植六朝之风物李唐蟠闗中之腹孕五代之乱离其内或道胜而得民或兵强而慴下或虎咥而龙噬或鸡狂而犬诈或创业于艰难或守成于逸暇或覆餗而终焉或苞桑而振者故得陈其六事虽善恶不同其成败一也其一曰太哉徳之为大也能润天下必先行之于身然后化之于人化也者效之也自人而效我者也所以不严而治不为而成不言而信不令而行顺天下之性命育天下之生灵其帝者之所为乎其二曰至哉政之为大也能公天下必先行之于身然后教之于人教也者正之也自我而正之者也所以有严而治有为而成有言而信有令而行拔天下之疾苦遂天下之生灵其王者之所为乎其三曰壮哉力之为大也能教天下必先丰府库峙仓箱鋭锋镝峻金汤严法令于烈火肃兵刑于秋霜竦民聴于上下慴遐心于外荒其霸者之所为乎其四曰时若伤之于随失之于寛始则废事久则生奸既利不能胜害故佞得以疾贤是必薄其赋敛欲民不困而民愈困省其刑罚欲民不残而民愈残盖致之之道失其本矣其五曰时若任之以明専之以察始则烈烈终焉缺缺既上下以交虐乃恩信之见夺是必峻其刑罚欲民不犯而民愈犯厚其赋敛欲国不竭而国愈竭盖致之之道失其末矣其六曰水旱为沴年嵗丰虚此天地之常理虽圣人不能无盖有备而无患不得中者加以寛猛失政轻重逸权不有水旱而民已困而况有水旱兵苹焉所谓本末交失不亡何待天下有成败六焉此之谓也君天下者得不用圣帝之兴谟行明王之教化士可杀不可辱民可近不可下上能抚如子焉下必戴其后也仲尼所以陈革命则抑为人之匪君明逊国则杜为人之不臣定礼乐而一天下之政教修春秋而罪诸侯之乱伦删诗以扬文武之美序书以尊尧舜之仁賛大易以都括与六经而并存意者不可以地之重易民之教不可以民之教悖天之时必时教之各备则居地而得宜是故知地不可固有之也君上必欲上为帝事则请执天道焉中为王事则请执人道焉下为霸事则请执地道焉三道之间能举其一千古之上犹反掌焉则是洛之兴也又何计乎都与不都也如欲用我吾从其中】曹组艮岳赋【臣伏防圣慈宣示李质所进艮岳赋特命臣继作臣才短学踈岂能仰副睿防进退惶惧不知所裁谨斋心百拜以赋其词曰客有游辇毂之下以问于京师主人曰东北之隅地势绵连冈陵秀深气象万千不知何所而乃如此焉主人曰国家寿山子孙福地名曰艮岳客曰盖闻五星在天五岳在地东有泰山甲于区宇下临沧溟旁跨齐鲁南冇衡山祝融紫盖湘潭为址九向九背西有泰华三峯插天枕瞰函谷横斜渭川北则常山以限中夏大河朔漠襟带其下中则嵩髙与天峻极襟带河洛屏翰京国复见兹于中都何前此而未识且山岳之大天造地设开辟之初元气凝结是岂人为愿闻其説主人曰清浊既分爰具隂阳播之大钧孰为主张是必造物区处维纲今以一人之尊大统华夏宰制万物而役使羣众阜成兆民而道济天下夫惟不为动心侔于造化则兹岳之兴固其所也而况水浮陆走天助神相凡动之防来万物之享上故适再闰而嵗六周星万壑千岩芳菲丹青之写图障也客曰岳有五焉今益其一在于五行数则差失主人曰客不闻五行在天乃为六气君火以名相火以位寒暑运行曽无越次矧此有形创于神智生生不穷悠逺之义然则五岳视三公之官艮岳为多男之地乃其宜也夫何拟议客首肯乆之曰吾见乎岳之外矣吾闻乎岳之説矣独有未详孰知其中盖禁钥十二皇居九重深严秘奥内外莫通愿子陈其次第庶几因以形容主人唯唯曰其大则可以槩举其细则莫能缕陈唯乗舆有时临幸虽山岳亦类于庭庑请先陈其嵓谷冈峦之体势后状其楼观台池之处所皆圣作而神述尽钜规而杰矩夫艮者八卦之列位岳者众山之惣名髙为峯则秀拔拱为岫则峥嵘霁色晚静风光晓凝陟崔巍而直上俯磴道以寛平襍花异香莫知其名佳木繁防欣欣其荣唯特立于诸峯之右者乃主乎寿照之以南极之星所为山者如此浅若龙龛深若云窦销烟霞于杳防留风雨于昏昼或秉炬而可入或折扄而可扣石磊磊以巉岩木森森而耸秀间则流润云蒸可卜以隂晴之所谓洞者如此为山之屛为洞之扄承乎上则安若榱桷芘于下则覆若檐楹珍丛幽芳古木长藤笼络蔽亏髙低相层鸟啼花发则春容淡荡霜降木脱则石角棱嶒所谓岩者如此两山之间气聚其中众木斯茂泉流暗通或重罗以迷昼或偃草而进风袅长春之翠茎挺坚节之霜松每晨曦之照曜霭朝雾以空蒙所谓谷者如此又有冈则隠然而起势连山谷殊崒屼之峯峦类萦纡之林麓白雪照夜则寒梅盛开红云娇春则仙桃极目恍若望千畆之鋭万岩之秀横石壁垒亘若冈阜既草木以敷荣复地形之延袤迢迢大庾隔断遐荒落落万松得名钱塘今移根于南北亦不限于炎凉至若溶溶大波潴为巨派其流则小其合则大莹上下之天光溉深浅之湍濑有巨鱼以潜波扈龙舟而夹载岸容万栁春风柔柯飞花满空长条拂波或趂景而移櫂或鸣桡而笑歌此谓之江者囘环山根萦帯竒石浅以荡谷深以凝碧潺湲不穷流衍潄激泛桃花之露红浮洞天之春色轻鸥文禽栖息其侧荷花不断云锦舒章或聚而为曲沼或涨而为横塘烟消露晞交翠低昻此之谓溪者夫山洞嵓谷冈岭江溪既畧陈矣子独不见楼冇绛霄朱栏倚空跨晴云之缥缈挂瑞日之曈昽绮防凝雾天香散风觉星辰之逼近如霄汉之穹隆招飞仙于蓬壶揖素娥于蟾宫霓旌鹤驭税驾其中又不见阁有巢凤异乎髙冈岂丹穴之瑞应无雄构以翺翔即其轩楹架以杰阁芘五彩之鸳雏下九霄之鸑鷟因太平之象防廊庙之人置酒大嚼归美逢辰续夏日之句颂南风之薰其北也诸山之上众木之杪俯云鹤之沉沉视烟霄之杳杳西瞻太行之时霁东望海霞于清晓山巃嵸石嶙峋把长风之囘玉宇导明月之涌氷轮斋心常比于崆峒精祷每延乎上真见飘飘之仙驭随袅袅之青芬视其榜曰介亭有排衙苍松之前陈者也因山髙下周以回廊如璧月之环座复晴曦之腾光玩牙籖之甲乙发寳书之秘藏徐绕砌而散歩闲挟防而寓兴花虽芳而昼寂鸟虽啼而人静效隠士之山堂取逸人之三径其榜曰书馆岂蓬戸陈编之可屏者也亭有胜筠周以美竹何禁籞之寳槛迸蓝田之丛玉已交戛而近砌复扶踈而出屋分月影之琐碎聴风声之断续游尘不到清意自生目苍云之翳翳面霜节之亭亭挺然不屈四时常青宸襟对爽因以贶名其馆曰萧闲深庭邃宇来万之清风无九夏之剧暑栖寓怀之寳玩备宸章之毫楮前横江练傍列山庄或乗槎而上汉或喝石而为羊超然燕处真逍遥自适之乡襍花争妍红紫相鲜或引绳而为经或弥望而成川锦绣照空而明焕风露散晓而香传肃然行列若羽林之万骑粲然艳籹如宫女之三千四时之参差不齐异尘埃之桃李襍纷蹂以成蹊斯号华林之苑见镂玉之珍题至若山庄竹篱萝蔓蓊鬱睨緑筠之共茂爽修径而髙出俯以爱苍苔之承步仰以见云梢之蔽日轩亭栏槛各相方而榜名故扶晨散绮洞壑留云所寓而不一晴波融融是为雁池望风中之飞练接云际之虹霓南山巍然而苍翠北渚湛若而涟漪聴雝雝之下集观肃肃以髙飞朝离乎霜雪之野暮宿乎葭苇之湄惟恩波之可泳岂随阳之恨迟练以幽芳蕚緑华堂何玉顔之淡淡伫见竒姿之异常鄙江梅之尚红陋腊梅之太黄得天上碧桃之露掩熏炉清逺之香恍圣情而异禀防天笑以增光故赐神仙之号濶朱户而敞文窓然而如此之类安能悉纪若梦游仙彷佛而已客曰子之所陈心存意识或欲周知何从而得主人曰人间天下飞潜动植率存其中不可殚极姑陈述乎二三而已奚累言于千百非若子虚上林之夸大两京三都之縁饰顾难状于言词徒充塞于胷臆客曰姑置是事请质所疑何一隅之形势若千里之封圻主人笑曰嘻夫耳目之不际何可以意测思虑之不至何可以强知望壶中者初不察其天地游武陵者亦岂意其有桃溪矧都邑纷华之地藏十洲三岛之竒客又问曰盖闻橘不逾淮貉不逾汶今兹草木来自四方原莫知夫逺近物理地宜请得而论主人曰天子神圣明堂颁制视四海为一家通天下为一气考其迹则车书混同究其理则南北无异故草木之至微不变根荄于易地是岂资于人力盖已黙然运于天意故五岳之设也天临宇宙五岳之望也列于百神兹岳之崇也作配万夀彼以滋庶物之繁昌此以壮本支之擢秀是知真人膺运非特役巨灵而驱五丁自生民以来盖未一有客恍然闻所未闻于是鼔舞欢忻歌咏太平等乾坤之永乆】
　　元许有壬三台赋【嵗癸未秋九月霜清寒薄天宇澄澈途无长泥庭有积叶髙阳子逸兴作呻毕辍趣膏秣事登涉壶清露之芳醖从白眉之佳客乃渡清沮税驾乎邺览山川之形胜吊陈迹之未灭客乃指顾而告曰子亦见夫三台之嶻嶭者乎氷井峙北金虎距南铜雀岩岩中立而三若稽作者振古所慙欲袪我御不能缕谈子亦欲闻其凡乎髙阳子曰嘻昔有涂巷话古事及汉季小儿闻曹败则大喜刘蹶则颦蹙而出涕盖人心天理之所同况怒其人而履其地因其迹而声其罪不亦宜哉客乃言曰吉利之生姓不自知由嵩已冐夏侯何稽舞防御捕啖葛如饴诳叔以疾拒客以泥睥睨一世岸然肆欺虽桥河之见异卒莫逃子将之讥谓兴义以寜国致羣才之景随尔乃刼迁乗舆地尊天卑彞伦攸斁大厦以堕及乎袁尚既败审配亦摧黄星斯应赤精遂微入邺领冀州之牧中天植簒汉之基虑几人之称王乃居之而不疑几篑几杵成兹崔巍子午梁贯愈出愈竒三山鼇戴双阙凤飞连甍复道相为蔽亏累栋山积周轩云齐阳宫冬熙凌室夏凄审曲面势有巧无遗衡漳浩浩乎其北隆虑靡靡乎其西收千里于寸眸萃万景于一时巻山河而匪席指风霆其在颐应刘王徐唱酬谘登髙能赋家有陈思父子放志欲长若斯天道恶盈乐极则悲抚中弱之季豹顾婉娈之蛾眉语托人而哽塞惟泣血之涟洏痛富贵之长违遽尽露其情状彼一床之八尺容几许之繐帐要脯构于朝晡竞声乐于朔望分香衣而造履组举琐琐于属纩其横槊赋诗之雄发壁弑后之威奄忽而俱丧匪不及乎禅代丕盖黙定于主鬯锁诸妓于幽閴望西陵之莽苍念旧宠而兴悲抑茹怨而自怆霜雁诉秋露花泣春塜木行拱几筵有尘哀急管其闻不闻事往迹存如恶不泯夫以精舎二十年之规欲媒孽万世之鸿勲不知司马家儿已瞠乎其侧而耻于附其翼攀其鳞也徒为赵燕齐魏之张本因之增侈重困乎吾民幸叠障之不铲俾表恶于无垠今吾与子效小儿之颦蹙申欺孤之公议倾壶中之清醇浇胷次之磈磊且以酬汉室征西之将军魏家创业之武帝子为何如髙阳子闻而笑曰瞒乎瞒乎如客之言则尔之罪穷天地亘万世而不可贳矣然诛则以心论言不以人废乃歌其歌曰对酒当歌人生几何忧思难忘惟有杜康于是引满竭壶兴尽而返回望三台渺苍茫乎醉眼】
　　明胡俨驺虞赋【永乐二年九月丁未周王献驺虞于朝休嘉之徴其仪穆穆臣民聚观莫不忻跃賛叹臣俨谨按诗序曰驺虞鹊巢之应也格物总论曰驺虞似虎白质黑文不践生刍不食生物日行千里人君有至信之德则应之瑞应图曰驺虞义兽也人君德至鸟兽泽洞幽防则见凡若此者在昔徒闻于记载未若今日之覩其盛美焉盖由圣天子德备中和建立皇极敦叙九族蕃育羣生之所致也臣俨获际嘉祥不胜庆幸谨拜手稽首而献赋曰惟皇仁之溥博均覆载于两仪掲日月于中天昭运化之重熙九族翕以雍睦万彚耀而增辉曰越裳与雕题皆稽颡乎赤墀天地氤氲川岳钟灵乃产异兽魁然其形质皦皦而霜白文黳黳而云蒸目荧荧以夹镜尾摇摇而防身见周南之山谷乃鹊巢之休徴从二虎以为卫岂百兽而同羣不食生物不折柔茎动则千里啸则风生猰防屏其丑类麒麟协乎至仁息不防乎恶木渇不饮乎秽津隠岩峦之烟雾逺林麓之熇尘于是虞人告祥喜溢藩王爰命轻驾八鸾锵锵翠盖葳蕤锦旂悠扬网□长坂委蛇重冈陟险巇披防茸列羽骑腾飞熊兔潜形于三窟猿罢啸于孤峯风泛条而萧瑟月隠霄而朦胧徘徊四顾蹀躞微踪众禽回翔百神防从愿效竒于灵囿遂托身于显融辞长林之寥廓就广路之丰隆羣邪为之辟易壮士为之改容乃献金门乃陈丹陛王拜稽首天子万嵗天子曰嘻惟王孝恭殿彼周邦光昭故封行通神明福禄攸降故兹兽之时出其令德之所钟王曰天子为天下君乃圣乃神乃武乃文功光祖考恩洽臣民德至鸟兽泽洞幽防和气薰蒸坱圠无垠惟以和而召和故诸福之毕陈景星烂兮璀璨卿云纷兮轮菌禾异亩兮同頴麦两岐兮并芬文禽青兕重译效珍赤踶白象万里来驯矧兹兽之旼旼皆圣化之所臻未储精于玉烛已垂象于苍旻于以昭至信扬德馨表圣知协义声殆天以彰圣人文明之治岂藩国之所敢胜况于是时器车出而芝草生甘露降而醴泉盈甪端见而长庚呈山岳呼而鸑鷟鸣与驺虞而并耀垂不朽于丹青彼林氏之五色暨鐾山与琅琊徒传闻于载籍嗟嵗月兮已賖孰若今之昭昭应寳祚之灵遐乃有词臣载笔鸾坡爰效诗人形之咏歌歌曰吁嗟驺虞兮国之珍抚不惧兮逼不惊黑章绕兮白毳明儵长啸兮祥风兴履泽地兮食不生防二虎兮从百灵王用躬致兮欵天京旼穆穆兮其仪贞鹊巢应兮圣化成千秋万嵗兮歌太平】李梦阳大复山赋【夫大复山者荆徼之名山淮实出焉淮过桐柏始着于是禹导淮桐柏始淮山二精发于何生产诸申阳何生于是称大复子实非遗淮要作攸光焉耳余珍其人爰造斯赋不烦缔琐义意毕矣然辞猥调迩知音君子谅有讥焉或曰此山胎簪亦其名云噫吁戏厥山峻崛兮填鸿厐而导九川尔其岩峦防防崆巃巍增崟重崒合沓蔽日曲勃焉安连巉巉而栈栈乃有危峰七十岳岳崝防崿岞松栢防焉千里望之蟺蜒飞飞兮若鬬龙之附于天也頫而察之万山骈戢剑森防攅烂若踊莲下则无防之谷呷坤维而曳渊昔盘古氏作兹焉用宅是以浊清判三纪掲澒洞开明划日月厥山既形余乃发故尔上冠星精下首地络聚膏以为崇渗津以成川窍若浮肺万谷濞旋神瀑涌焉飞流崩崖走壑蹴石喷雪钉钟礲砰铿鍧迅霆击虹震于太空若其势磄磅逆折状若胎簪嵩首殿其北荆沔包其南右标熊耳之岭左朝桐柏之山其隂则凝氷积雪晦明倐忽翠篠丹泽其阳则游颷吸歘重黎攸宫东有日华之林阳荣之风西则凉霏素露凄凄清清珠树灿英若尔材林浮云寳藏蕃兴腾气簸氛至其触石肤寸而起也欐欐乎波骇山靡不终朝而天下雨也于是生人立禽兽伏草木殖灵芝秀宫阙醴泉喷其侧于上则神鹄威凤翺翔吸甘华百乌从之振翰若云中有熊緑罴驺虞游麟猿猱麚麏百千为羣樵采牧猎之子唱歌出林响振峡谷咸防迸逸不见踪迹于下则长淮发源配天迪坤混混沄沄江河并尊受珪上帝疏秽锡存乃有祈灵丐禧梯航而来沉玉瘗璧阗塞路逵若尔幽嵓之栖真兮三三两两御颷毂抗霓旌左控白鹿右翳紫茎嫽兮若将逝邅延立回风淹留兮攀林薄逍遥兮山中于是称曰春草兮萋萋思公子兮伤悲身处丛篁兮终幽险虎豹暮咆兮蛇虺舕公子兮归来云防防兮石瀬潺潺】吊于庙赋【栋宇頺折兮四顾无垣鸽雀鸣噪兮雪拥其门风冲激以拂帷兮惨九州之肃冷轩长河以饮景兮飞光至而舒灵何先生遭不造兮定危邦而永存用才者终鲜固兮孰震满而完身顾瞻宋京兮追念双帝组颈为累兮单马北逝虎臣视而谁何兮英雄窜而蓬蒿有愤壅蔽而发疽兮亦有垂成而反被刘呜呼先生成败难以逆度祸福不可豫谋死茍足以利于国兮泃虀醢而焉求】卢柟嵩阳赋【楚王北游登崇嵩之观嵩阳大夫侍王乃陟防茸履嵬岿长御逺睐汜滥无际顾谓大夫曰壮哉山矣寡人于兹殆将脱屣邪嵩阳大夫曰大王之言误若臣者始足与憇焉尔王曰夫山畜泄云气万物所祖无贵贱逺迩皆好焉子大夫私之已有是何厚于自待薄于寡人邪嵩阳大夫曰臣闻之传记鹪鹏搏云鹎鶋悦羣物各有适故其所托者殊焉王曰夫寡人舍此将复有説乎嵩阳大夫曰唯唯夫嵩维巨岳极于圆祗之中横帯汝颍崪陗于氛霄之上緑蒨霭之薄盛乎翠虹之嶂尔其三十六峰二室嶕峣灵岩浮歊嶐防樷轹互分岖陭傍迕籧篨偃蹠行者中于久之□息汗胁增愳若夫防阬谹谾亏涧无底防窅防长风颵飉扎轧吚譻流离转散髣髴松声天雨新霁万壑灌瀬漰涛湢汄硸頺云哕□叠响□歔怪于是鵻鸠掩羽豺虎惊蹙慌忽谩台悚息川谷此诚山精魑魅之所穴处窃恐大王不遑托迹于此也王曰敬闻命夫大夫恶得独憩乎哉嵩阳大夫曰臣少斿上都新侍諌垣陪列公孤尊三王贬五霸揖让于魏阙之下尔乃南箕扬舌青蝇防白即墨膺谗寺人洒血解圭组脱鸣珰辞金墉凌风翔飘然霞逝乃升乎嵩髙之阳故其怡神育灵则攀縁嵚崟傍眺瑶城陟乎泰清尽足力而后返于青炎之圃徘徊于松桂之林激啸于汧水之浒将折若华之英蕤江蓠襞幽兰帯楚蘅猿猨媟于左麋鹿扰于右逍遥容与精神益夀然后检捜岩穴探饮玉浆璧坛凤笙铜铫石床希瑞呈露娱乐无方若乃王乔控鹤于林间宻公失路于露外少君捧节乎云中刘根抗絶于人世莫不偃仰羣笑慿虚轩轾臣虽佣驽与通绍介故夫龙门三台缑氏之岭皆臣往来遨游者也夫大王拥千乗之器妃嫔珍玩之御不辍于前焉能避世长往哉王避席曰寡人不能也子诚为嵩阳大夫】薛瑄黄河赋【吾观黄河之浑浑兮乃元气之萃蒸濬洪源于西极兮注天派于沧瀛贯厚土之厐博兮沓元沟之晶明过积石而左转兮龙门呀而峻倾薄太华而东骛兮撼底柱之峥嵘入大陆而北徙兮迷不辨夫九河之故形径两海而纪众流兮擅浮沉之濯灵览頺波而怀明德兮又何莫非姒氏之所经营登昆仑而俯视兮固彷佛其初迹驭髙风而骋望兮遂周游其曲直何末流之混浊兮始清澈而湜湜羌澹灔而徐趋兮势沄沄而自得触险石以闗暴兮诧□轰而毂击天宇扩其沆漭兮渺上下之黄雾雨而滃集兮混邃古之洪荒微风荡拂而涣散兮天机组织其文章頺焱浩而汹涌兮百怪垂涎而簸扬腥云浊浪以荡汨兮恍惚颠倒乎舟航灵曜升而赫照兮乗正色于中央望舒在御而下临兮列宿涵泳其光茫若乃震秉符以行令兮百谷滛滛其冻释山泽沮洳以上气兮增滉瀁之洋溢鱼龙乗涛以变化兮渺莫测其所极祝融载节以南届兮雷雨奋达以霈潢支流而股合兮百川奔而来防木轮囷而漂防兮蔽云日而淘汰狂澜汹而啮岸兮块土焉塞夫冲溃霜戒严而木脱兮少昊执矩以司秋洲渚绵邈而石出兮始杀湍而安流霰雪纷其四集兮颛顼乗坎以奋神大块噫气而厯轧兮流澌下而龙鳞层氷横絶而山委兮河伯驱石以梁津羌险夷而明晦兮变朝暮与四时颷风起而冲目兮漭怪骇其难推覩圆方之一气兮恒来往而宻移昔尼父之叹逝兮跨百世而罕知顾川流之有本兮与终古以为期启龙图而翫六一兮悟主宰之所为喟余心之未纯兮感道妙之如斯词言以自明兮庶昼夜之靡亏】张论金门山赋【混蒙既辟舆盖攸分川汤汤以归墟山崒嵂而鸱蹲岳镇断鳌以插天冈峦连巻而摩云唯元和之歕薄有兹山之嶙峋节气宣化助教流芬防二仪之沴结发三之清响鬯七情之底滞而瀹久痼之人心吾搜其□毓之符契原赑屭于钜灵兼溯其脉络之系包总条支于昆仑崫葱岭而南山跨莲岳以超虢秦鸾翔凤翥端緌垂绅岌岌峘峘磈礧崱屴崭崭岩岩嵣防嵽嵲以弭节于有雒之表溪水之漘其尊若君其阙若门厥名曰金厥形维均是则兹山之俶载可以累秬黍而细陈爰是地吐清淑天生神物挺羃空之丛篁纷筼筜于林麓干龙奋以干霄箨蝉解而蜕骨直兮比有道之矢虚兮拟大度之谷忠兮萦雷阳之思孝兮揾孟宗之哭戢羽堦墄标君子之亭亭执罗浮友大夫之谡谡沟棱棱兮就夷节磷磷其横出兹嶰谷之所繇得名洵汉志之可信可述遂尔道合天钧神叶皇衷发献思于炎帝缔声气于伶工截筒分律依永和声葭灰载飞缇素云冲递六六以作管隔八八以相生妙三分之损益旋七声而为宫襍变宫于变徴偕二舞以奏五夏兼去灭乎执契节南吕而比应钟召威凤其来仪应雌雄之和鸣锵锵哕哕喈喈雝雝人咸格朝防攸同轩辕丘上燕衎房中备六代之韶濩曰云门与咸英京房踈而成谬减黄钟之九寸拓拔陋以多拘格未凖而不行新声之戾古笑音审而官聋译琵琶于祗防销金石于牛占亡国之噍杀职不竞乎南风箫幽咽而引凤篴清越而化龙闻临堦之管籥翕两序之笙镛皆斯山之取材譬邹峄之孤桐所以山号金门亦称律管自邃始以迄无穷夐徽音其未斩曩掲宜阳之名区今标永寜之絶巘驱太平万亩东西两原肃两仗而前导襟沪雒昌谷砅砰硿防硠硠礚礚以唱呼而遏逺左揖龙嶂右瞷狮岩拉乌啄之仙掌拍巧女之弱肩顔斗絶而壁立背峛崺以巑岏清风拂槛以习习明月窥户而娟娟维南则千峯矗矗突兀腾骞樵苏是经狼虎穴焉伏牛陆浑空桑萃岩羊肠蛇蜕鸟度猿攀厯浙阳浮丹水凌九臯冯大隗纾曲迂回以南合于郧襄荆宛之间维北则二陵风雨三晋云山嶕峣跨神井以居地底柱帯穴而撑天南河兴五子之歌圣窟筑胥靡之岩柏谷醉汉帝于主翁兰昌遗玉盌于人间崤函防澓熊耳钩连鬱律淈泆络绎蜿蜒衔为凤翼之原维西则阳屋开文字之鼻祖龟窝呈理数之渊源长水浩淼隋陵亘绵髙门嵳峩鹈鹕纂严东沟南折髙高下下盘为三六之阪方之上天之难维东则神顶韩岳龙窝凤泉反曦晷于西照分夜漏于黄昏锦川朝女几以潆洄蟩岭抱鹿迹而环旋雨浙以詟连昌云靉叇而防平泉步凌波之罗袜纵辔驭于涧瀍总斯山之盘礴树千秋之大观罄不律以探纂吾靡得而尽言若乃天中佳丽土膏沃若四方均道隂阳防合珍禽异卉嘉酌春华绚烂铺满地之缥绡秋实离披霏川原之红药白兔偕鸒鷇而鹤鹤雒鲔并河鲂以跃跃爇丹柴以炎炎掇梅英之灼灼平子既摊思于两都余亦姑舍是而不作至于灵湫幽壑窅静深二气防合歘忽蒸薰转孽为祥致雨兴云驱丰隆而召列缺洒霶雱嵗旱之甘霖魃灵寝怪野煴不焚钖广恵之宸章制烺烺而麟麟斯又山灵之祜年谷之顺成而借龙伯之名以行其神以显其仁者也若夫嘉名之锡义实闳博或以为镠锡之自出竟披沙而难捉抑以为六书之象形差依稀其杪末余思夫五行首金以递木八音先金而次石钟律虽始于坎一之宫摩荡实肇于干一之宅琯吹律而万事毕金声乐而八风协名可撮始以盖终义实显著而烜赫金门之义盖始诸此乎或疑之曰纪之称伶伦也逾阮隃陟昆丘取竹于大夏数万里之外兹近而括之兹山将无缩地纪而诬山灵剽盛美而夸流俗徒浮名之啖而尽盩夫情实欤曰是何言之易也圣皇开天宅中建极异国殊方风气殊僻即有熊之遗轨谭者逖稽而靡一若首山之铜荆阳之鼎具茨之驾崆峒之跸皆诸夏之奥区匪逺骋于辙迹岂审音尚象曾中原之乏材乃凿山通道以借响于重译又岂渭川之千亩防稽之竹箭维扬之簵有斐之淇澳皆材弗中乎笙簧声不谐夫钟律乃必市竒掠异于沙棠□草洵水丹粟之絶域古向今诬情喻理析毋亦惟是嵩雒地中表立晷测太和环应清浊攸叶譬蜀山之子钟若蕤賔之方鉄聚气类以相求或可破曼衍之诬説者也且夫宜阳金门系地以山河内葭莩灰飞气传志在律数星日班班放宜阳之古县实韩城之頺垣固近取而可得灿沿革之犁然何乃舍中原足徴之文献信志怪不经之迂谈万澶漫而千悠谬迷庄馗而望丘山岂不大可涕洟而咏叹也耶嗟不谷之后死道未坠而在人恍皇风之沕穆进六相而逡巡当胜国之季年余皇祖曰仲文违冯翊而就郏鄏罹兵燹之燐燐遗皇妣于少祖遵雒濵而西循爱兹谷之幽深粤暑凉其静豁气鬱葱而佳哉俨羣龙以撮合语地则东嵩西华南伊北洛灵弗灵于此也语人则前伊后傅左周右召杰弗杰于此也逌然赏心天啓谁夺爰爰筑是垂是作阅九世而逮我躬当四朝之炎灿谬承恩而簉鸿逵曾三役于卭笮驱骢仗钺防山堙壑蔺蛮既膏斧而隶版图水獠亦稽颡而就周索还朝宗于江汉奠四维之岳岳为德为民不愧不怍总三生已经之晨途非一丘归休之所托吾将卧兹山以长老兮了浮界之尘登絶巅以舒望眼啸天风而啜藜藿噫戏吁有溪如帯有山如砺蜉蜉百年劳劳安憩竹素之微名可掷景钟之永业焉系匣长剑于□螬之穴囊弯弓于广莫之肆拄杖兮覔葛陂竣大雅希声于永禩】
  </div>
  <div class="pagination">
   <a href="河南通志_page267.html">
    上一页
   </a>
   <span>
    ...
   </span>
   <a href="河南通志_page263.html">
    263
   </a>
   <a href="河南通志_page264.html">
    264
   </a>
   <a href="河南通志_page265.html">
    265
   </a>
   <a href="河南通志_page266.html">
    266
   </a>
   <a href="河南通志_page267.html">
    267
   </a>
   <span class="current-page">
    268
   </span>
   <a href="河南通志_page269.html">
    269
   </a>
   <a href="河南通志_page270.html">
    270
   </a>
   <a href="河南通志_page271.html">
    271
   </a>
   <a href="河南通志_page272.html">
    272
   </a>
   <a href="河南通志_page273.html">
    273
   </a>
   <span>
    ...
   </span>
   <a href="河南通志_page269.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
