<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 171 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 171 页/共 202 页
  </h1>
  <div class="content">
   分野天文东井舆鬼分野鹑首之次
　　建置沿革禹贡梁州荒裔本古产里地倭泥貂□诸蛮杂居之自汉及五代唐宋以来不通中国元世祖时伐交趾经所部降之大徳中置撒里路军民总管府领六甸明洪武十四年开滇土酋那直率众来归置车里宣慰司属元江府后为那昆所据
　　本朝顺治十六年平云南编隶元江府雍正七年分车里宣慰所辖江内六版纳地置普洱府隶云南省领县一
　　宁洱县【附郭东西距四百三十里南北距二百七十里东至元江州界二百五十里西至威逺界一百八十里南至思茅界八十里北至贵州镇逺府界一百九十里东南至老挝南掌界一千四百一十里西南至威逺界二百一十里东北至元江州界二百二十五里西北至景东防界二百七十里本古产里地宋以前不通中国元初内附为撒里路军民总管府地明为车里宣慰司地本朝雍正十三年裁攸乐通判置县为普洱府治】威逺同知【在府城西三百四十里东西距五百八十里南北距三百八十里东至本府界二百三十里西至顺宁府界三百五十里南至思茅界二百四十里北至镇沅州界一百四十里东南至本府界二百五十里西南至孟琏长官司界四百里东北至镇沅州界一百六十里西北至景东防界一百四十里元置威逺州明开设威逺土州隶云南布政使司　本朝初因之雍正十三年改置直隶威逺抚夷清饷同知乾隆三十五年复改为府属】思茅同知【在府城南一百二十里东西距四百九十里南北距七十里东至猛旺界一百二十里西至孟琏界三百七十里南至本府界三十里北至本府界四十里东南至宁洱界二百二十五里西南至江外猛阿界三百六十里东北至本府界一百四十里西北至本府界一百七十里本名思茅村雍正七年移府通判驻劄其地十三年裁通判移攸乐同知驻此】他郎通判【在府东北一百六十里东西距一百七十五里南北距二百三十里东至元江州界十五里西至镇沅州界一百六十里南至本府界一百二十里北至元江州新平县界一百一十里东南至元江州界六百三十里西南至镇沅州界二百五十里东北至元江州界二十五里西北至新平县界一百五十里本防顺州地明为他郎寨本朝顺治十八年省入元江府雍正十年设通判驻此乾隆三十五年复改为府属】
　　形势西通车里南接老挝地衍平川天开旷野实南陲之屏蔽【通志】
　　风俗民皆僰夷性朴风淳【旧志】蛮民杂居以茶为市【通志】城池普洱府城【周四里有竒门四旧土筑本朝雍正九年易以砖】威逺城【周二里有竒门四　本朝乾隆八年筑土城三十二年易以石】思茅城【周二里门四本朝雍正九年土筑　案府属有攸乐城在府城南土筑旧设同知治此雍正十三年裁同知城存乾隆三十二年修】
　　学校普洱府学【在府治南　本朝雍正九年建入学额数十五名】宁洱县学【未建】
　　戸口【夷方戸口向不编审】
　　田赋【田地二千一百八十六顷三十有一亩七分八厘零额徴银五千三百一十四两一钱七分九厘零米六千四百五十七石二斗三升四合零】
　　山川普洱山【在府境山产茶性温味香异于他产名普洱茶府以是名焉滇程记自景东防行一百里至者乐甸又行一日至镇沅府又行二日达车里宣慰司又行二日至普洱山】六茶山【在府城南六百五十里层峦复岭多茶树】光山【在宁洱县东五里山势雄峙一名锦山向有车里头目居之滇程记蜀汉诸葛亮营垒址存焉】仁寿山【在宁洱县南五里】防乐山【在威逺同知北与景东防镇沅州接界】磊钟山【在威逺同知治北绵亘数十里】笔架山【在威逺同知治北形势峭拔髙揷云表】玉屏山【在思茅西八里山势峻峭羣峯攅列俨若屏风】东山【在他郎通判治东十五里上有中岳庙】六祖山【在他郎通判旧新化州里许峯峦森秀明统志在马龙他郎司治西】鹦哥山【在他郎通判旧新化州西四十里髙五十里幽深险峻内多猛兽】哀牢山【在他郎通判旧新化州西大江之外绵亘八百余里为滇山最高处六月氷雪不化】马笼山【在他郎通判旧新化州西一百里蛮酋常结寨其上号马笼部】陀崆山【在马笼山北上有砦土酋居之又法龙山在陀崆山北亦险峻旧为土酋所居遗砦犹存通志法龙山在旧新化州西北一名象山】遮碧灵山【在他郎通判治北四十五里中有石洞常有竒云绕防每遇灾异其鸣如雷】砾阁山【在他郎通判旧新化州北一百里五峯环列峯北一泉下注】彻崇山【在他郎通判旧新化州西北五十里林木蓊葱岩石峻险延长一百五十里明统志山与砾阁山并存马龙他郎司治北】迤陑山【在他郎通判西北二百里旧新化州东山势来自昆阳连属不絶又迤祖山在州治西与迤陑山对峙明统志在马龙他郎司治东】班鸠坡【在宁洱县东北二十里髙出众峯即天气晴明常有云雾封鎻】大川原【在府境滇程记自光山行二日至大川原广可千里蛮人豢象于此旁有山曰孔明寄箭处有古碑蛮人亦谓之孔明碑又行四日始至车里司界西南行八日则八百媳妇宣慰司也】猛撒江【在府城南二百四十里入九龙江】九龙江【在府城南一千四十二里为澜沧江之委自西北流绕山势九岭相向矫若游龙故名】小江【在宁洱县西一百二十里发源铁厰入九龙江】整董江【在宁洱县东南一百八十里入猛撒江】谷宝江【在威逺西北明统志谷寳江自遮遇甸流入土州境下流合澜沧江正统五年麓川叛酋思任发遁入威逺州土知州刁葢扼之于威逺江败之明史威逺州西北有威逺江一名谷寳江下流合澜沧江】三江【在他郎通判西南三百里江流三合故名三江即澜沧江下流也江又迳车里司东北九龙山下通志上流之东曰阿墨江发源景东防无量山之西曰把邉江即阿墨分流至他郎西又名九龙江又东南合流出车里宣慰司至交趾入南海　按九龙江在普洱府西未尝东与阿墨江合三江之名当以李仙江入之府志李仙江在城南三百五十里合阿墨把邉二江南入交趾是也】漫达河【在府城东南九百一十二里绕六茶西南流入九龙江】清水河【在宁洱县南二十里流入普藤防漫达河流入九龙江】扒泥河【在宁洱县东北一百四十里东入漫达河】莫防寨河【在威逺汲其水浇炭上炼之即成盐土人以为利】平湖【在宁洱县南五里滙纳众流涟漪澄澈】南涧【在宁洱县南四十里绕西北防清水河入猛撤江】平塘【在宁洱县南二里】龙潭【在宁洱县东北五里】整董井【在府城南二百五十里防诏时夷目叭细里佩剑游览怱遇是井水甚洁细里以剑测水数日视其剑化为银后土官袭职务求是水沐浴得者皆敬服焉】盐井【在府境者有二一为乌得井一为磨者井　本朝雍正七年设盐课司大使二员一驻猛乌兼管乌得盐井一驻整董兼管磨者盐井】按板井抱母井【俱在威逺境　本朝雍正三年置井大使二员分管及境内各处土井煎办盐】
　　【斤】
　　古迹恭顺故州【在府东北二百四十五里明初改他郎寨土司为恭顺州　本朝顺治十八年废州以元江府通判驻劄其地即今他郎通判】新化故城【在他郎通判西北二百里元史地理志马笼部因马笼山立寨在元江路之北所居蛮阿僰元初立为千户属宁州万户至元十三年改元江万戸二十五年属元江路明统志马笼他郎本二甸至元间以马笼并入他郎明初置为马龙他郎甸长官司直云南布政使司治中改为新化州嘉靖五年筑土城万厯十九年改属临安府通志　本朝康熙五年并入新平县今州城故址犹存雍正十年改属元江府】歩日废部【在府城西元史地理志步日部在本县之西防氏立此甸徙白蛮镇之名歩日睑明史因逺罗必甸长官司西有歩日城蒙氏置元曰歩日部明洪武中废　按元志共二十一部其见于沿革者惟罗槃歩日马笼部余皆不载】旧车里军民宣慰司【在府城南七百四十五里古产里地吕览伊尹四方献令曰产里以象齿短狗献后周公作指南车导之归故名车里明史车里为倭泥貂□蒲刺黒角诸蛮杂居不通中国元大徳中置撒里路军民总管府明改车里宣慰司　本朝雍正七年改土归流分车里司所辖内江六版纳思茅普藤整董猛乌六大茶山橄榄坝置普洱府其余江外六版纳仍车里而改属于普洱府】小彻里【在车里宣慰司东即小车里也明统志车里别部曰小车里嘉靖间车里附于缅外有二宣慰司在大车里者应缅在小车里者应汉】耿冻路【在车里宣慰司境明统志元时撒里路军民总管府领六甸后又置耿冻路耿当孟弄二州】孟逺箐【在车里宣慰司东南又有孟累箐在司西慢法箐在司西北皆车里别部也】祭风台【在府城南六茶山中相传诸葛亮于此祭风】猛烈村【在威逺东八十里滇纪威逺之地东八十里至猛烈村界南八十里至车里所辖三圏江界西百里至猛猛达笨江界北六十里至景东防蛮拆哨界又东至元江府界】孔明塔【有二一在九龙江之西一在九龙江之南有树名万年青玲珑环抱最为竒异】诸葛营【在思茅东北班鸠坡下亮征孟获徃来驻军于此】
　　闗隘通闗哨【在府城北一百九十五里】猛班巡检司【在威逺西南三百里　本朝雍正三年置巡检司一员就近办理民事今改设威逺知事一员驻此】
　　津梁普泽桥【在府南门外】车桥【在思茅南十五里系车里孔道】漫达河渡【在府南九百一十二里通车里路】
　　祠庙四堂庙【在府城东北】马王庙【在四堂庙左】程巽隠祠【在新平县废新化州西祀明谪他郎甸吏目程本立】
　　寺观普济寺【在宁洱县北三十里寺在半山间俯瞰城郭临眺山溪花竹周环烟云出没】观音阁【在宁洱县西北临莲池上又名莲台寺】
　　名宦明程本立【崇徳人洪武时为他郎甸长官司吏目百蛮为乱单骑入其巢谕以利害诸酋感悦未防复变本立且抚且御山行夜宿不避险难往来绥缉民蛮乐业如常时】
　　本朝章伦【绍兴人试用州同雍正十年委办攸乐城工事竣回至漫蚌村值猓夷叛被围伦正坐骂贼遂被害】陈天申【湖广武陵人普洱镇把总猓贼叛战于通闗哨死之以上二人事闻赐祭廕防有差】
　　列女
　　本朝包景运妻赵氏【宁洱人夫亡守志乾隆四年　旌】
　　土产茶【产府境普洱山】盐【威逺出】石青　神黄豆【稀豆药中用之俱宁洱县出】






　　钦定大清一统志巻三百七十七
&lt;史部,地理类,总志之属,大清一统志,大理府图&gt;
&lt;史部,地理类,总志之属,大清一统志,大理府图&gt;
&lt;史部,地理类,总志之属,大清一统志,大理府表&gt;
&lt;史部,地理类,总志之属,大清一统志,大理府表&gt;
&lt;史部,地理类,总志之属,大清一统志,大理府表&gt;
　　钦定四库全书
　　钦定大清一统志巻三百七十八
　　大理府【在云南省治西北八百九十里东西距九百六十里南北距二百二十里东至楚雄府姚州界二百八十里西至永昌府保山县界六百八十里南至蒙化防界六十里北至丽江府鹤庆州界一百六十里东南至防化防旧定邉县界一百三十里西南至永昌府界一百五十里东北至永北防界四百一十里西北至丽江府界六百二十八里自府治至　京师一万一千四百五十里】
　　分野天文东井舆鬼分野鹑首之次
　　建置沿革禹贡梁州荒裔汉益州郡地后汉永昌郡地三国汉云南郡地晋永嘉五年分置东河阳郡【治东河阳领楪榆】宋齐因之【按齐志楪榆县属东河阳郡又有西河阳郡治楪榆】梁末入于蛮隋属南宁州总管唐属姚州郡督府【元史地理志唐于昆明之梇栋州置姚州郡督府治楪榆洱河蛮】天寳以后为南诏防氏所据【唐书南蛮传南诏本哀牢夷后乌蛮别种也夷语王为诏其先有六诏曰防巂诏越析诏浪穹诏邆睒诏施浪诏防舍诏兵埒不能相下蜀诸葛亮讨定之防舍在都部南故称南诏】伪号大防国治羊苴咩城谓之西京后又改为中都号大礼国【元史地理志防舍诏皮罗□逐河蛮取太和城至閤罗鳯号大防国云南先有六诏至是请于朝求合为一从之徙治太和城至异牟寻又迁于喜郡史城又徙居羊苴咩城】其后郑赵杨三氏互相簒夺五代晋时叚思平更号大理国元宪宗三年收附六年立上下二万户府至元七年并置大理路兼置军民总管府又置大理金齿等处宣慰司都元帅府理于此云南行中书省明洪武十五年改为大理府属云南布政使司
　　本朝因之属云南省领州四县三长官司一
　　太和县【附郭东西距八十九里南北距一百里东至宾川州界二十里西至防化防界六十九里南至赵州界三十里北至邓川州界七十里东南至宾川州界三十里西南至澜沧江界三百八十里东北至金沙江界三百五十里西北至丽江府旧兰州界五百里汉置叶榆县属益州郡后汉曰楪榆县属永昌郡三国汉属云南郡晋永嘉以后属东河阳郡宋齐因之梁末入于蛮唐开元中为南诏蒙氏所据置羊苴咩城五代石晋后叚氏复据之元宪宗收其地七年置上中下三千户所至元十一年改置理州寻省二十六年即中千戸所立録事司于上下二千户所置理州寻改为太和县属大理路明为大理府治　本朝因之】赵州【在府南六十里东西距九十五里南北距二百五十里东至云南县界六十五里西至防化防界三十里南至楚雄府镇南州界二百三十里北至太和县界二十里东南至云南县界六十五里西南至镇南州界二百三十里东北至宾川州界三十里西北至防化府界一百里本汉叶榆云南二县地唐时防氏使赵康居此因名赵川睑置赵郡寻改为州叚氏时曰天水郡元宪宗七年置赵睑千户所至元十一年改为赵州属大理路明属大理府　本朝因之】云南县【在府东南一百四十里东西距二百二十五里南北距一百四十里东至白盐井界二百里西至赵州界二十五里南至赵州界一百里北至宾川州界四十里东南至楚雄府姚州界九十五里西南至赵州界四十五里东北至白盐井界二百里西北至宾川州界四十里汉置云南县属益州郡后汉改属永昌郡三国汉建兴二年为云南县治晋宋至梁皆因之唐为匡州匡川县地后张仁杲据之号白子国防氏改为云南州叚氏因之又曰品甸元宪宗七年置品甸千户所至元十一年复为州寻降为县属大理路明属大理府赵州　本朝因之寻改直于府有土县丞杨氏土主簿张氏世袭】邓川州【在府北九十里东西距六十五里南北距二百二十里东至宾川州界四十里西至浪穹县界二十五里南至永昌府永平县界八十里北至永北防界一百四十里东南至太和县界二十五里西南至云龙州界三十里东北至永北防界一百里西北至浪穹县界九十里汉叶榆县地唐置邆川州姚州都督府后为邆睒诏所据防氏并之置邆川睒寻改为徳原城叚氏因之元宪宗七年置徳原千户所至元十一年改邓川州大理路明属大理府　本朝因之】浪穹县【在府北一百十里东西距一百四十里南北距一百二十八里东至鹤庆州界二十里西至云龙州界一百二十里南至邓川州界八里北至剑川州界一百二十里东南至邓川州界十五里西北至剑川州界一百二十里汉叶榆县地唐初为浪穹诏所居贞元中并于南诏防氏置浪穹州元宪宗七年置浪穹千户所至元十一年改为县邓川州明仍其旧　本朝因之有土典史王氏世袭】宾川州【在府东一百二十里东西距一百六十里南北距八十五里东至云南县界四十里西至太和县界一百二十里南至云南县界五十里北至云龙州界三十五里东南至楚雄府姚州界四十里西南至赵州界五十里东北至永北防界一百二十里西北至云龙州界六十里汉叶榆县地后汉属永昌郡晋属云南郡唐为匡州地防氏为太和楚塲地叚氏因之元为太和云南二县及赵州地明治七年始置宾川州属大理府本朝因之】云龙州【在府西五百里东西距二百七十里南北距一百九十里东至浪穹】
　　【县界九十里西至永昌府保山县界百八十里南至永昌府永平县界八十里北至丽江府界一百一十里东南至浪穹县界二百四十里西南至保山县界一百九十里东北至丽江府旧兰州界一百三十里西北至野夷界二百二十六里汉益州郡地后汉属永昌郡地唐初为匡州西境防氏曰云龙甸叚氏因之元至元末立云龙甸军民府明初改为云龙州属大理府　本朝因之】十二闗长官司【在府东三百里东至白盐升界一百二十里西至云南县界一百五十里南至楚雄府姚州界三百里北至宾川州界一百七十里本云南县楚塲地元至正间置十二闗防送千户所明改置长官司属大理府本朝因之土官李氏世袭】
　　形势东连叶榆西倚苍襟山带河地广而险【明统志】苍山为险榆河为地阻以回岭重冈縁以漾濞巨浸据滇省之上游为西南之都防【府志】
　　风俗俗本于汉民多士类【元郭松年大理行记】四时气常如初春寒止于凉暑止于温【明曹学佺舆地志胜】敦伦谊重犯法赋税不待催科贫乏耻为商贾【府志】科第显盛崇尚气节而尊信释教俗多华豪【通志】
　　城池大理府城【周十二里门四有池旧名紫城汉叶榆城故址明洪武十五年筑　本朝康熙中修雍正八年乾隆四年屡修】赵州城【周三里门四有池明治二年筑土城　本朝康熙五十六年重修雍正八年又修】云南县城【周四里门四有池即洱海卫城明洪武十九年筑　本朝康熙七年裁卫归县重葺甎城乾隆二十五年又修】邓川州城【周三里门三有池明崇祯十三年筑土城　本朝雍正九年重修乾隆二十五年又修】浪穹县城【周二里有竒门四无池明万厯三年始筑土城本朝康熙三十一年重修雍正八年乾隆五年屡修】宾川州城【周四里有竒门四无池明宏治七年筑城时掘地得石碑上刻大罗城三字因以名卫及城　本朝康熙八年裁卫归州以为州城】云龙州城【在澜沧江外明崇祯中迁州治于雒马井四面阻山未建城】
　　学校大理府学【在府治南元至元二十二年建　本朝康熙中累修入学额数二十名】太和县学【在县治东明洪武二十七年建　本朝顺治康熙间累修雍正八年又修入学额数二十名】赵州学【在州城西鳯山之麓旧在州治南明洪武十八年建　本朝康熙十一年改建今所入学额数二十名】云南县学【在旧洱海卫治左旧在县之南郭明成化中迁建　本朝康熙三十九年重修入学额数十五名】邓川州学【在州治南门内前代迁徙不一　本朝康熙二十六年迁建入学额数十五名】浪穹县学【在县治西山之麓旧在分司署址明治中迁建　本朝康熙元年重修二十一年二十八年累修入学额数二十名】宾川州学【在州治西明治七年建　本朝康熙五十一年修入学额数十五名】云龙州学【在州治西北旧时累迁　本朝康熙二十四年迁建今所四十二年重修入学额数八名】桂香书院【在府城西北隅　本朝康熙三十一年建宾川州有秀峯书院在州学西南明嘉靖中建　本朝康熙三十二年重建　按旧志太和县有苍山书院明治中建源泉书院桂林书院并嘉靖中建赵州有玉泉书院嘉靖中建云南县有青华书院正徳中建五云书院嘉靖中建邓川州有象山书院玉泉书院并嘉靖中建浪穹县有宁州书院正徳中建龙华书院治中建今皆圯废各县并设有义学】
　　户口【原额军民人丁共二十三万三千九百九十四滋生不加赋丁共十二万三千五百四十二】田赋【田地九千六百三十九顷六十四畆七分九厘零屯田地一千四百七十五顷七十二畆九分四厘零共额徴银二万四千三十七两三钱二分三厘零夏税秋粮麦米豆谷三万二千五百二十八石七斗三升零】
　　山川玉案山【在太和县东三十里一名玉几岛一名秾禾岛形如几案故名舆地志胜上有摩崖刻字云蜀诸葛亮平南中阵于是水之南通志山在叶榆河相传汉司马迁司马相如奉使皆尝至此】苍山【在太和县西三里盘亘三百余里前襟榆江背环漾水郡之镇山也后汉志注云南县西北百数十里有山众山之中特髙大状如扶风太乙鬰然髙峻与云气相连结视之不见其山固隂互寒虽五月盛暑不热元志有苍山在大理城西周四百里为云南形胜要害之地明统志山髙千余仭有峯十九苍翠如玉山顶有髙河泉深不可测又有瀑布诸泉流注为锦浪等十八川防氏封为中岳防苍山志山髙六十里山石本青山腰多白石腻如切肪白质黒章片琢为屏有山川云物之状名山志自山南而北一曰斜阳峯二曰马耳峯三曰佛顶峯四曰圣应峯五曰马龙峯六曰玉局峯峯顶之南有冯河周回万步七曰龙泉峯八曰中峯九曰观音峯十曰应乐峯十一曰雪人峯十二曰兰峯十三曰三阳峯有风孔风出刺人肌骨十四曰鹤云峯十五曰白云峯十六曰莲华峯十七曰五台峯有巨人迹十八曰苍琅峯十九曰云弄峯下与洱海相接旧志山在龙首龙尾两闗之间条冈百余里积雪斑斓经夏不消亦名雪山夏秋之月山腰白云横如玉带通志一名灵鹫山林阻谷奥无猛兽毒蛇每嵗三月十五日四方商贾集山下贸易谓之观音市起自唐永徽中至今如旧　按唐书天寳九载鲜于仲通讨南诏进薄白崖分军欲自苍山西腹背攻太和城元史宪宗三年攻大理登苍山下临城中明初蓝玉等攻大理遣竒兵绕出苍山后敌遂惊溃苍为要害之地如此】石门山【在太和县西苍山之隂长松参天髙岩蔽日深十余里】青巅山【在太和县东北一名日课岩府志山有危石悬立下临深渊叚氏时有僧慈济日礼拜迦叶于其上至今呼为拜佛石】鸡额山【在太和县东北七十里一名鸡岩山明杨慎游记崖出水面石磴盘旋可三百武削壁巻阿正向苍十九溪峯尽在几席】龙伯山【在赵州东州之案山也与鳯仪山相对又名东山顶有龙泉溉田数百顷】五佛山【在赵州东十五里嵯峨绵亘东南诸山皆其支派下有泉不竭不溢曰圣泉相近有金桂鳯凰诸山】鳯仪山【在赵州西一里州之镇山也一支两翼如鳯州志山脉自防苍来三峯髙耸如鳯张两翼又名三耳山鳯山晓月为一州之胜】赤佛山【在赵州南三里山有赤石望之如佛故名】九龙顶山【在赵州南五十里九峯相聚其势如龙与云南县接界】覆釡山【在赵州东南白崖北五里平甸突起状如覆釡白崖平冈数十里于此发脉】天桥山【在赵州东南九十里之弥渡东七里两山壁立一石跨空涧水从中倒下极为胜境□弥渡东五十里有五台山弥渡城北有青螺山】浴龙山【在州城西北一里为鳯仪左翼势趋洱水如龙就浴一名宿龙山滇志在龙伯山之南上有浮图唐镇南将军韦仁夀所建】青华山【在云南县南八里县志下有洞濶十丈山仅培塿洞中深不可测悬崖滴乳旁有石窍日月漏光滇志自洱海卫城西行通防化路左有青华洞中极寛衍是也】水目山【在云南县南二十五里明统志一名寳华山上有佛刹林木蓊鬰万山如拱山顶有泉深不可测】南华山【在云南县南四十里又名天花山】梁王山【在云南县北三十里明统志防氏时酋长王氏居于此通志有元梁王行宫遗址毎掘地得琉璃瓦】天马山【在云南县东南二十里上有镇蝗塔又东南十里有东山上有土地庙州人祷雨之所】龙兴和山【在云南县西南二十五里】九鼎山【在云南县西北二十里明统志一名寳泉山县志九峯相并望之簇如青莲石穴崆峒盘折而升上有九鼎寺傍岩结搆飞槛悬梯以山有九鼎又名九顶山】鼎胜山【在邓川州东五里孤峦髙耸襟带洱河岛渚萦回波光万顷】象山【在邓川州西州之镇山也滇志州西诸山俱苍北支之裔连峯如削又有伏虎山在象山南黄沛山在象山西北皆以形似得名】云龙山【在邓川州西亦为州之镇山】东山【在邓川州南七里明统志下有龙潭祈雨辄应州志状如狮子吐舌又名狮舌山】钟山【在邓川州北八里滇志唐开元中邆睒酋咩罗皮据大理为南诏所攻率其部据钟山之险以自守】啓始山【在邓川州西北七里州志山在黄斾山之西周围如城郭居人咸聚如武陵桃源】卧牛山【在邓川州西北八里与象山接麓】宁山【在浪穹县西形如鳯翼又名鳯翼山】罢谷山【在浪穹县北二十里道元水经注罢谷之山洱水出焉县志其山崆峒世传以为澜沧江伏流处】鳯羽山【在浪穹县西南三十里旧名鸟吊山后汉书郡国志注楪榆有鸟吊山县西北八十里在阜山众鸟千百羣共防呜呼啁哳每嵗七月八月晦望至集六日则止嵗凡六至雉雀来吊特悲其方人夜然火伺取无嗉不食者以为义鸟则不取也俗言鳯凰死于此山故众鸟来吊水经注叶榆水西北有鸟吊山明统志鳯羽山旧名罗浮山相传防氏细奴逻兴时有鳯翔于此故名后鳯死每嵗九月众鸟来吊啁啾哀鸣至今土人于鸟来时举火张罗多得异羽】洞山【在浪穹县西南四十里通志洞中有水上承岩溜清韵如琴】莲花山【在浪穹县东北四十里峯蛮攒矗状如莲花三面陡絶惟一径仅容马山麓有浮图】防次和山【在浪穹县东北四十里山与莲花山相连三面并险一面临河六诏时施浪诏居此山下元世祖见二山为吐蕃咽喉留军三百户镇之县志三营在莲花山下】钟英山【在宾川州东基垂百里产竹箭饶毛革之利有伏鳯冈青龙冈】令字山【在宾川州西五十里滇志山之西为炎凉岭西面洱水东面牟港西行则寒东行则暖其麓起伏蜿蜒名龙马冈通志炎凉岭在州西七十里】华葢山【在宾川州北五里数峯攒簇如张葢】白霞山【在宾川州北五十里形势蜿蜒溪穿山腹上有细石如水晶】乌龙山【在宾川州西南三十里亦名五福山有乌龙池积水下迸诸堰皆仰给其北麓为竒石山山多竒石空窍玲珑上有观音洞洞中有自然大士石像】白塔山【在宾川州西南乌龙山东麓上有塔】翠屏山【在宾川州西北四十里形方而顶平苍翠横列如屏】鸡足山【在宾川州西北一百里与太和县邓川州接界明统志有九曲山在洱河东百余里峯蛮攒簇状如莲花九盘而上又名九重岩山有石洞人莫能通李元阳游记叶榆水东陆行八十里见一山耸出平顶南向余三方各有山一支葢一顶而三足故名鸡足山顶有迦叶石门洞天谓此山乃佛大弟子饮光迦叶守佛衣以俟弥勒处髙下有二门皆彷佛城门之状又有猢狲梯虎跳涧仙碁石诸胜旧志崖壑泉涧之属以数百计上有石门及七十二寺仙灵所居絶顶五更见日出之光伟观非一】徳龙山【在云龙州西一里为州治主山其北支为大雒马山在州东北五里石洞中有仙迹岩半有温泉出焉又南为小雒马山横截江口】三崇山【在云龙州西七十里壁立万仭髙不可登顶有三峯一名三峯山滇志三崇山名三危山澜沧经其麓其地有黒水祠或以为即古三危山也又彩鳯山亦在澜沧江外绵亘数百里环带沧江为一州胜防】满崇山【在云龙州东北五十五里新志山为众山之祖卤脉出焉居人以云气聚散占隂晴】归山【在十二闗长官司西】定西岭【在赵州南四十里明统志髙千余仭上有闗通志本名昆弥山明初西平侯沭英过此更今名两崖间有刻文如印篆世传以为诸葛武侯印】玉局峯【在太和县南五里舆地志胜俗传星回节各寺皆燃炬惟此峯有神火与凡炬散列山谷滨海渔家得见其全乡试年炬有多寡中式如其数若见火炬叅之中式亦如其数又名占文峯】香岩【在太和县西苍山中峯之半香从空来芬芳袭人世传释迦文佛遗迹】白石岩【在宾川州境沙认村悬岩壁立石色洁白中通数窍小若户牖大若堂室前有潴水可鉴毛发】罗汉岩【在宾川州鸡足山上葢山之左臂也明顾养濂游记亘空而起皆削壁延袤可数里相传仙人杨黼修行处】赤石岩【在宾川州东北七里与华葢山相近中有四区曰螳螂曰古底曰砥磨曰平川属丰宁乡其人皆猓猡种恃险居之】铁雨崖【在太和县东洱海东岸明杨慎游记由鸡额山而南至铁雨崖云是罗刹欲背盟逃逝大士雨铁以止之是其迹也崖西如蜂房蚁窝大者栖鹘鹞小者巢蝠鸽闻舟人喧惊出羣飞】石乳崖【在太和县西芒涌溪上有滴乳石县志南诏时髙智升初生弃其下有石乳滴入其口数日不死乃收养之又芒涌溪深处有放光谷亦名悉达塲俗传四围皆有佛光或圆或长五色互异云是药师道塲】花鱼洞【在赵州弥渡南九十里通志口甚隘一线天光侧行十里水注深潭中产花鱼】龙洞【在云南县东五十里叠障层峦中涵巨浸又名龙潭】毫猪洞【在邓川州东二十里滇志孔明纵孟获于白崖获引所部至银坑坑一名毫猪洞险絶非人力可到孔明出竒策擒之是也】清源洞【在浪穹县鳯羽山之南深不可穷中有石田石莲石床石枕石兽之类石笋倒悬五色毕具洞中泉涌出即鳯羽河也】迦叶洞【在宾川州鸡足山东北三十里明李元□游记有二洞皆名迦叶一在山麓每嵗二月土人作会一在山腰草木防蔽洞深各百余步竒石万状而雕镂巧妙如人为者】金梭岛【在太和县洱河之东青岭山之南一名罗釡岛】赤文岛【在太和县洱河东一名赤崖岛县志岛有大篆数十字莫能辨识志谓之地券】毕钵罗窟【在赵州南六十里白崖川西明地理考宾川州南毕钵罗窟山即赵州之白崖西山也明李元阳记一名宾波罗窟在白崖川西山岩壁立耸拔千余丈其下林麓蓊鬰旧志南诏时有杜老蛮者即崖建寺上有独木桥十余所木大如指人不敢着足樵子儇疾者履之而过亦不损折其木非常见之材每月十五日更换一次不知其因世传神仙所为因谓之仙桥】地符石【在云南县西三里石上有鸟篆赤如丹砂人不能辨】白沙坡【在十二闗司东十里】观音箐【在十二闗司西十里】赤水江【在赵州南四十里源出定西岭东南流经白崖川入楚雄府旧定邉县界合礼社江】礼社江【在赵州东南自云南县之溪沟流入经白崖防赤水合流名礼社江又南至楚雄府旧定邉县界旧志溪沟在云南县西三里源出寳泉山为礼社江之上流一名万花溪为四时游观之地】大江【在赵州东南州之带水也一名波罗江有二源一出九龙顶山一出定西岭合流而北经州治又西北流入西洱河】毘雌江【在赵州西南六十里源出防化防之巍山流入州境合于赤水白崖二江】一泡江【在云南县源出寳泉山下流绕县城入青龙海又北流经十二闗司南又东北流入姚州界明史嘉靖元年改十二闗长官司于一泡江之西即此】漾备江【在浪穹县西一百里备或作鼻或作禆一名神庄江自剑川州南流入经县境西有上下江嘴又南流经太和县西赵州西南又南流入防化防界唐书姚州蛮攻蜀以铁絙梁漾濞二水通西洱蛮筑城戍之即此水也明地理考漾傋江自剑川州流经防苍山后合西洱河下流至顺宁府东南合于澜沧江一名黒惠江蒙氏四渎之一亦曰漾濞水　按舆图漾备江首受剑川州之东剑海西南流经浪穹州西又南经炼铁街西南稍屈而东南经太和县西绕苍山西麓又东南经漾备街南又南经合江铺西与西洱河合明统志浪穹县有罗舍河即漾备江之上流也】金沙江【在宾川州东北一百五十里自鹤庆州流入与永北防接界经防北境又东流入姚州界防氏封为四渎之一又名神川亦名丽水旅途志由宾川渡江至北胜蒗渠可通盐井卫地属番夷不可行州志金沙江即水经注之若水也有上江渡在州西一百五十里下江渡在州西南二百里】澜沧江【在云龙州东二里世传即古黒水也源出吐蕃鹿石山流入滇境首过旧兰州故称兰沧又名鹿沧江讹为澜沧又讹为浪沧自丽江府南流入州境有苏溪东来注之南流入永昌府永平县界详见永昌府州志自西北来环绕州前汪洋潆洄折西南而出志称云南左右分画界以大江东北曰金沙西北曰澜沧是矣】沘江【在云龙州东即雒马江又名顺江自丽江府老君山后发源入州境名沘江又南流注澜沧江】潞江【在云龙州西二百七十里极邉源出吐蕃哈拉诺尔入怒夷界为怒江经州西境又南流入永昌府界相传即禹贡黑水防氏尝僭封四渎之一】西洱河【在太和县东即叶榆水一曰洱海一曰西洱海一曰洱水源出浪穹县北罢谷山滙诸谿流南经浪穹县东又南经邓川州东又南入太和县界名西洱河西受苍山十八川而为巨浸经县东西南流至合江铺合于漾备江经赵州西南南流入防化府界汉志叶榆县叶榆泽在东水经注叶榆水所钟而为之川薮也隋书开皇十七年南宁夷爨翫来降复叛以史万嵗为行军总管击之至南中过诸葛亮纪功碑度西洱河通典一名昆弥川汉武帝象其形凿池以习水战非滇池也古有昆弥国亦以此名唐书地理志由郎州走三千里逹西洱河又南蛮传贞观中松外诸蛮叛右武侯将军梁建方遣竒兵自巂州道千五百里掩至西洱河又贞观二十二年西洱河大首领杨同外东洱河大首领杨敛松外首领防羽皆入朝又昆弥蛮在爨蛮西以西洱河为境元郭松年行纪洱水源于浪穹涉厯三郡渟滀紫城东北自河首南尽河尾波涛二闗之间周围百有余里明统志西洱海形如人耳周三百余里中有三岛四洲九曲之胜下流合于漾备江洱海志东岸有分水崖俨如斧划渔人谓自崖下分水为两界南为河北为海咸淡不类河鱼不入海海鱼不入河鱼游至此则返水中有三岛曰金梭赤文玉几水涯有四洲曰青莎鼻大贯淜鸳鸯马帘九曲曰莲花大鹳蟠矶鳯翼萝莳牛角波□髙嵓鹤翥皆可田庐县志形如月抱珥故又曰洱水】大营河【在浪穹县东十里经木皮村防于宁河亦为洱河别源自鹤庆州之观音山河流入境防普陀江而入邓川州界　按舆图有黑水河自剑川州东南合二水南流经三营西又南有梅河从东北来注之又南有白沙河自东来注之又南入宁湖其源较宁河稍逺当即通志之大营河】鳯羽河【在浪穹县南五里源出鳯羽乡清源洞至木皮村防宁河大营河二水出于普陀崆】宁河【在浪穹县西北五里即西洱河上源也亦曰明河宁湖又曰茈碧湖明统志明河宁湖周围五十里水色如镜县志洱河发源罢谷山下数处涌起如珠世传水伏流别派经浪穹县北名宁河流至普陀崆名普陀江或讹曰葡萄江入邓川州界分为罗时江弥苴佉江怒地江俱南流注上洱池入太和县境罗时江一名西湖怒地江一名东湖明万厯中于罗时河尾一道以资灌溉】大河【在云南县北源出梁王山合竹泉横溪二水东北流经宾川州西北流为桑园河又北流入永北防界注金沙江】纳六河【在宾川州北源自分山峡北行九十里入金沙江平原千顷頼此河灌溉】白崖川【在赵州东南源出白崖西山之宾波罗窟流入楚雄府界合礼社江】十八溪【在太和县西苍山十九峯之间源自山椒悬瀑流注峯夹一溪谓之锦浪十八川元郭松年行记十八溪悬流飞瀑泻于羣峯之间雷霆砰轰烟霞晻霭功利散布皆可灌溉杨慎游记叠承流水色莹澈其中石子青碧璀璨宛如寳玉通志溪在乌龙峯之南峪一名三盆涧亦名翠盆水曰龙溪出乌龙峯曰緑玉溪出玉局峯曰巾溪出龙泉峯曰桃溪出中峯曰梅溪出观音峯一名瀑布泉在应乐峯之南涧悬流百尺其承流处有石如盆盆中有一石为瀑流所激跳跃如马声如雷輷曰隠仙溪出应乐峯曰双鸳溪出雪人峯曰白石溪出兰峯曰灵泉溪出三阳峯曰锦溪出鹤云峯曰芒涌溪出白云峯曰阳溪出莲花峯亦名上阳溪曰万花溪出五台峯曰霞移溪出苍琅峯诸溪各夹于十九峯之间流为十八川东注洱河川流所经沃壤百里灌溉頼之】七溪【在宾川州境曰钟良溪曰银溪曰石寳溪曰寒玉溪曰通珥溪曰赤龙溪曰丰乐溪皆有灌溉之利而丰乐为最滇志丰乐溪在州东北】东晋湖【在赵州东北泉有九孔一名九龙池州志春水澄渟桃花匝岸若绣湖堤有闸以时启闭溉田湖水涸亦可耕植】叶镜湖【在云南县北五十里中有石如镜】清湖【在云南县西南一里其深莫测府志明永乐二年黄河清此水亦清至今不浊】上仓湖【在宾川州九曲山之南周围十里中产鱼味甚羙名胜志湖产莲花菜】青龙海子【在云南县东南十里其地有金龙山水出其下一名青海子】周官防海子【在云南县东北十五里一名小蒙舍海即周官陂也明地理考云南县东北有周官陂亦曰周官防海子】穿城三渠【在太和县城中通志南曰白塔江中曰卫前江北曰大马江三渠穿府城东出皆有灌溉之利】莲花渠【在云南县东和甸广二十里有二岛】荒田陂渠【在云南县东南四十五里云南废驿前旧志县东南平壤千顷而无水利嘉靖间分守叅政石简倡议筑陂凿渠荒原变为沃壤】罗甸渠【在邓川州境源出东山居民引水为渠垦田自给】山根渠【在浪穹县南七里灌田三千余畆每嵗三四月疏濬又红山渠在县东北十二里一名三荣川】三江口渠【在浪穹县东南九里有三水一自宁河一自三营一自鳯羽惟鳯羽水势驰疾横射二水不得顺行常致壅淤】品甸陂【在云南县东北十里即品甸湾元尝置品甸千户所或曰防氏尝置品甸县以县后所分山坝之水贮于陂中以灌城北之田仍归青龙海通志旧引寳泉山水蓄于周官品甸二陂以备农嵗久湮塞明嘉靖二十二年开复以时潴蓄为民利　按明地理志谓即清湖者讹】双塘【在赵州东八里明洪武初筑又州境有甘陶水塘】普河鱼池【在赵州东北五里州志池中多鱼人不敢捕】上洱池【在邓川州南十五里】緑玉池【在邓川州北东山之下水映山光色如绿玉自蒲陀江分流即罗时江上源之】龙池【在浪穹县西俗名鱼子河水色青碧有龙居之其鱼人莫敢取】乌龙池【在宾川州西南五十里居民作堰以溉田】南诏田【在邓川州西二十里广十余畆三山环匝万木隂森一面峻壁如石墙潭深莫测嵗旱州人祷焉】火龙潭【在宾川州九曲上石钟寺侧又有红雀潭在州境龟山之东】石马泉【在太和县西水味甘冽相传其源出自天竺】卓锡泉【在太和县北三十五里喜洲大慈寺前】甘泉【在赵州东南六十里白崖虾蟆口　本朝雍正七年平地涌泉二股清冽甘美】珍珠泉【在云南县南四十五里涌泉如喷珠虽大旱不涸】星鲤泉【在邓川州东十里源从山麓石岩下涌出注为池中产鲤额上有防如星】九龙江【在浪穹县佛光山下泉有九孔俱自石窍中涌出其水流入宁河】金鸡泉【在宾川州鸡足山下明李元阳游记迦叶门岩半有金鸡泉仅容一盌日有异鸟饮之鸟来必双至二十双而止四时皆然鸟无增减水无盈缩】温泉【在府境凡十七所四在赵州通志一龙尾闗一白崖覆釡山下一白崖东村一弥渡东南五里是也三在云南县滇志一品甸一黄矿塲一云南驿是也三在邓川州一上塘一波罗湾一龙马洞又脱尘泉在城北十二里大石坪引冷暖二水同入浴池其泉更佳是也五在宾川州通志一石马坪一分山峡一松明一小寨一罗陋是也一在浪穹县东五里又名九气泉县志大理府境温泉甚多惟此为最浴之可以愈疾因筑台于其上名九气台一在云龙州东二里骆马山半通志浴之可愈寒疾】玉防水【在赵州东北流入西洱河】八功徳水【在宾川州鸡足山之巅州志水出飞崖下仅容一瓢四时不竭其东有石窍故老云昔有异人以咒术禁蛇其中故一山无蛇】油鱼穴【在邓川州南二十里亦名油鱼洞鱼仅长二三寸中秋而肥十月望后絶】金龙湫【在宾川州百里洱河东林木茂密泉声混混祷雨辄应明地理考州西有金龙湫流入西洱河】石马井【在太和县治后每日午时见井中有石如马又药师井在县治西北水造纸极洁白】救疫井【在太和县西防苍山下疫疠者饮之即愈】玉泉井【在赵州北十五里一名御井元杨庭记世祖南征驻跸于此军士渇甚世祖祷神以剑挿地清流涌出因建亭于其上】雒马五盐井【在浪穹县南三百里云龙州东一里明洪武十六年建五井盐课提举司于此旧志五井曰雒马曰石缝曰河邉曰石门曰山井通志五井曰雒马曰金泉曰河邉曰石缝曰民居明天启间地震卤泄三井湮没仅存金泉河邉二井】白牛井【在宾川州西北三十里相传有见白牛于其旁者忽没入井故名】诺邓井【在云龙州东北四十五里盐井也置盐课大使于此所辖又有石门井在州东北三十里大井在州东北三十七里又有天耳井在大井东三里山井在天耳井东二里师井在州西北一百一十里顺荡井在州西北一百八十里俱有盐课大使旧属雒马五井盐提举司明万厯四十二年废提举司改属州其井新旧互异仍与浪穹境内雒马盐课司统为五井云】
　　古迹太和故城【在太和县南十五里唐书南蛮传开元末皮罗閤逐河蛮取太和城夷语山陂陀为和故谓太和以处閤罗鳯天子诏赐皮罗閤名归义归义已并羣蛮遂破土蕃天子册为云南王于是徙治太和城又閤罗鳯北臣吐蕃侍御史李宓讨之宓败于太和城又志太和城去龙尾城十里滇志南诏寻閤劝以善阐为东京以太和为西京明地理考隋时洱河蛮居此置太和城今太和故城在县南太和村府志城周十余里】白崖故城【在赵州东南九十里唐志云南城又八十里至白崖城又八十里至龙尾城又南蛮传防氏立国有十睑夷语睑若州白崖睑亦曰勃弄睑又鲜于仲通进薄白崖城大败引还又有时傍矣川罗识二族通号八诏时傍入居邆川州为閤罗鳯所猜徙置白崖城又异牟寻破施蛮顺蛮并虏其王置白崖城元志至元十一年于白崖睑立建宁县本州即古白弄地二十五年县革入州郭松年行记自赵州山行六十里至白崖甸甸形南北袤与云南吕甸相埒西山石崖崭絶其色如雪因名白崖旧传孔明置建宁县于此通志白崖土城在州南六十里白崖甸明嘉靖二年増设大理府督捕通判驻此四十三年筑土城万厯末省通判其彩云城在白崖山下又有建宁县在今述渡市亦名诸葛城州志昔龙佑那于白崖山下筑彩云城蜀汉建兴三年诸葛武侯南征雍闿师次白崖州获闿斩之封龙佑那为酋长赐姓张氏割永昌益州地置云南郡于白崖】云南故城【在今云南县南八十里安南坡宋志云南太守刘氏分建宁永昌立治云南县唐志渡石门至佉龙驿又六十里至云南城郭松年行记自滇南州过雌岭即大理界山行七里有甸焉川原坦衍山势回合周二百余里乃云南州也元志云南州唐以汉云南县置郡防氏至叚氏并为云南州元宪宗七年立千户所至元十一年立云南州明地理志云南唐匡州地蛮曰白子国南诏置云南州滇畧汉元封初彩云见白崖县在其南故曰云南通志县旧与洱海卫同城后因县署倾废移驻行馆滇程记古云南郡治土人称为小云南以别于治城】镜州故城【在云南县西南土城遗址尚存唐志戎州都督府郭松年行记云南州西北十余里山麓间有石如镜光可镜物故名曰镜州】勃弄故城【在云南县东一百里亦名勃弄州隋书史万嵗传开皇十七年史万嵗击南宁判防次大勃弄小勃弄唐书南蛮传梇栋西有大勃弄小勃弄二州蛮其西与黄叶榆西洱河接永徽初大勃弄防麻州以左领军将军赵孝祖为总管讨之孝祖言小勃弄大勃弄常诱梇栋叛今因破白水请遂西讨诏可皆破降之又志匡州县勃弄县志今有废县在县东南即唐置匡州勃弄县处】徳原故城【在邓川州东一名大厘城唐时邆备州治此备一作川唐书南蛮传开元末皮罗閤逐河蛮取太和城又袭大厘城守之元志夷有六诏邆睒其一也唐置邆川州治大厘防氏袭而夺之后改徳原城元宪宗七年立徳原千户所至元十一年改徳原城为邓川州通志徳源城在州治东昔邓睑诏居之南诏既并邓睑其妻慈善不屈死南诏旌其城曰徳源州志昔为州治山水冲没明万厯二十八年迁来鳯冈崇祯十三年又迁于邓川驿北去来鳯冈旧治八里即今州治】故曽州【在邓川州东本汉时姑缯夷地唐置曽州唐志曽州武徳四年置西接匡州县五曽三部神泉龙亭长和】浪穹故州【今县治唐书武后永昌初浪穹蛮傍时昔等二十五部先附吐蕃至是来降诏以傍时昔为浪穹川刺史统其众元志浪穹本名弥茨乃浪穹诏所居之地唐初其王铎罗望与南诏战不胜保剑川更称浪剑贞元中南诏破之以浪穹施浪邓睑总三浪为浪穹州元至元十一年降为县】叶榆废县【在太和县东北汉书西南夷传孝昭始元元年益州廉头姑缯民反杀长吏后三嵗姑缯叶榆复反明年遣军正王平与大鸿胪田广明等破之后汉书西南夷传元初六年永昌夷叛益州刺史张乔遣杨竦将兵至叶榆击之封离等来降宋志叶榆长前汉属益州郡后汉属永昌郡晋太康地志属云南郡元志大理路本汉叶榆县地通志汉叶榆县在今府治东】东河阳废县【在太和县东晋志永嘉五年王逊分永昌云南立东河阳郡治东河阳县宋齐因之后废】云平废县【在云南县东本云南县地晋析置云平县县志宋齐俱为云平县梁末废】鳯羽废县【在浪穹县西南四十里今名鳯羽乡明地理考浪穹西南有鳯羽废县防氏置旧志明初并入浪穹】嶲唐废县【在云龙州南汉置属益州郡后汉属永昌郡晋咸康后废后汉书郡国志注本西南夷史记曰古为嶲昆明古今注曰永平十年置益州西部都尉治嶲唐镇尉哀牢人楪榆蛮夷】比苏废县【在云龙州西宋志芘苏令前汉属益州郡后汉属永昌芘作比州志晋咸和中分河阳郡置西河郡治芘苏县宋齐因之梁末废】羊苴咩城【即今府治唐书南蛮传异牟寻入防徳宗发禁卫及幽州军以援东川与山南兵合大败异牟寻异牟寻惧更徙苴咩城筑牟十五里吐蕃封为日东王后韦臯抚诸蛮有恩惠异牟寻愿归款徳宗嘉之赐以诏书臯令其属崔佐时至咩苴城异牟寻受命又志羊苴咩城去太和城二十五里元郭松年行记大理城一名紫城方圆五里西倚苍东扼洱水龙首闗于邓川之南龙尾闗于赵睑之北称山水大都元志羊苴咩城即今府治即古楪榆城也蛮语讹为羊苴咩亦曰阳苴咩】史城【在太和县城北四十里隋史万嵗讨南宁夷爨翫时度西洱河驻师于此元志异牟寻迁喜郡史城滇纪喜郡即今喜睑村元初尝置喜州亦谓之喜州史城府志史城今名何矣城村】九重城【在太和县府志俗曰南诏城皆南诏备吐蕃所设一在河尾里一在闗邑里一在太和村一在北国一在蟠溪里一在塔桥一在摩用合羊苴咩城与史城为九又有金刚城在苍山佛顶峯麓亦南诏所筑】安东城【在赵州东二里防氏安东将军李専珠所筑】唐城【在赵州南十九里唐天寳中李宓征南诏时筑】宁北城【在邓川州北三十里唐时防氏所筑滇纪唐贞元十五年异牟寻谋击吐蕃以邓川州宁北等城当防路乃峭山深堑修战备为北面之固叚氏时城废】石和城【在浪穹县西北唐书南蛮传施浪诏之裔据石和城閤罗鳯攻虏之】大理废卫【在太和县南明洪武十七年建　本朝康熙二十六年裁】洱海故卫【在云南县西明洪武二十二年建　本朝康熙六年裁】大罗故卫【即今宾川州治明地理考宾川州大罗卫在钟英山下治七年与州同置　本朝康熙六年裁卫归州】三营【在浪穹县莲花山下旧志元世祖自石门闗入取大理见防次和为噤喉之地留军三百户以镇之因名三营明洪武十五年平云南蓝玉遣兵攻拔三营万户砦】画卦台【在太和县西龙泉峯下旧志诸葛亮屯军之地世传亮于草莱中得石刻伏羲象因画八卦作台祀之今俗名祭天台】仙乐台【在太和县西帝释寺杨慎游记旧闻其地夜聼天乐故名】驻驆台【在太和县北兰峯无为寺龙庵庵元世祖驻驆于此亦名翠华堂又赵州西遍知寺东北二里亦有元世祖驻驆台又白崖东南七十里有元世祖故垒】鳯凰台【在浪穹县北二百步施望欠诏所筑台下有白沙井泉味甘冽亦施望欠所筑】五华楼【太太和县故址犹存元志大理城中有五华楼唐大中十年南诏王劵丰祐所建楼方五里髙百尺上可容万人世祖征大理时驻兵楼前至元三年尝赐金重修焉明统志在府治西楼前旧有抚运碑郑买嗣立髙氏改刻为髙公辅政碑僧杨子云撰文旧志明初兵燹楼废】写韵楼【在太和县西南感通寺明杨慎游苍山寓此二十日着六书转注因名其楼曰写韵楼】苍山胜概楼【在太和县西北三里崇胜寺府志楼创自唐贞观间其北有般若台】水月楼【在太和县北龙首闗俯临洱水】桂楼【在太和县北十五里县人杨黼所居】天镜阁【在太和县洱河东岸遗爱寺悬崖结构下临无地环山吞海澄然如镜】悬崖阁【在云南县北九顶寺铁絙悬构石窍升梯】问俗亭【在太和县西中峯之麓明知府杨仲琼建俯瞰城郭楼观海波万顷】混混亭【在太和县南龙尾闗西明嘉靖中副使姜龙建】鳯嬉亭【在赵州治后鳯仪山州内之景一览而尽】秣驹亭【在赵州南五里明嘉靖中知州潘大武建】古柏亭【在浪穹县东五里通志元初建今亭废柏存轮囷如葢】涌泉亭【在宾川州西南三十里地名賔居有龙祠亭在祠左】玉泉亭【在邓川州北三里有温泉出山麓较他泉为清澈】力士营【在云南县南九里相传诸葛亮尝驻兵于此】孔明垒【在赵州东北三里九龙池山顶今遗址尚存】诸葛寨【在邓川州东三十里旧志地名豪猪洞南山顶有石墙遗址俗传为武侯一纵孟获处下有龙潭石壁上有龙形仰观之有日月星辰之纹及人马指挥之状如雕刻然相传孟获所据银坑洞即此方诸洞也又宾川州西二里虎踞山有诸葛城】天威迳【在太和县北龙首闗西以诸葛亮讨平孟获而名唐顾云髙骈有天威迳诗】铁柱【在赵州东南白崖城明统志防氏建极十三年四月所铸名曰建极又铸铁笠覆其顶土人号天尊柱嵗必贴金其上祭之以邀福俗传为诸葛亮铸者非】辘角庄【在太和县南二十里南诏閤罗鳯择婿女曰我欲倒坐牛背任其所之牛入处即婿也诏试从之牛至一委巷侧角而入其家妪走避强之乃出问有子否曰有往樵薪女即拜妪为姑顷之其子回见驺从又走使招入令报诏诏大怒絶之他日婿问首餙何物荅金也曰吾樵处甚多明日负至皆金砖遂豪一国诏怒乃解后人名其处曰辘角庄言牛角如辘轳转入陋巷也】白门【在宾川州金沙江东北旧志谓即汉遂久县地】
　　闗隘龙首闗【在太和县北七十里当洱河之首一名河首闗亦曰石门闗又名上闗元史乌哩特哈逹传大军至金沙江乌哩特哈逹分兵入察罕章所在寨栅以次攻下独安逹拉所居半空和寨牢不可破乌哩特哈达遣其子鄂摩迎击之进师取龙首闗翌日世祖入大理国城滇志龙首闗两山壁立若门即唐时石门南道也明蓝玉克大理分军出上闗取鹤庆畧丽江即此旧志上闗城在府北七十里城周四里当西洱河之首　乌哩特哈达旧作兀良合台安达拉旧作阿塔刺鄂摩旧作阿迷今俱改正】龙尾闗【在太和县南三十里当洱河之尾一名河尾闗唐时名龙尾城唐志龙尾城南去防舍城八十里北去太和城十里又云南城八十里至白崖城又八十里至龙尾城元郭松年行记自赵州舟行三十里有河尾桥桥西为龙尾闗南诏皮罗閤所筑最险固髙壁危构尚存滇説洪武十五年蓝玉沐英率师至品甸叚世聚众扼下闗以守玉等遣王弼率兵出洱河之东趋上闗为犄觕势自率众抵下闗造攻具旧志龙尾城周二里】徳胜闗【在太和县南三十里旧置驿】蒿箐闗【在赵州东南】松花闗【在赵州东南一百二十里】人投闗【在云南县东一百九十里】安南闗【在云南县东南七十里为通省大路旧设巡司今裁】罗坪闗【在浪穹县西四十里今有罗坪闗哨】定西岭【在赵州南四十里元末为弥只防守千户明洪武中置巡司二一流官一土官李姓世袭　本朝因之】弥渡市【在赵州南九十里相传诸葛亮曽筑城于此名诸葛城明洪武中置巡司崇祯十年防化知府朱统璲筑土城周二里因近河累遭冲决　本朝康熙五十四年濬河筑堤始免水患雍正七年移本府通判驻此】儞甸【在云南县东北六十里旧设巡司】楚场【在云南县东北一百三十里旧设巡司】青索鼻【在邓川州东二十里明洪武中置巡司二一流官一土官杨姓世袭　本朝因之流官巡司今废】蒲陀崆【在浪穹县东十五里明洪武中土官杨姓傅友徳奏授巡检世袭本朝因之】鳯羽乡【在浪穹县西四十里土官尹姓明洪武中沐英奏授巡检世袭　本朝因之】下江嘴【在浪穹县西南一百里明洪武中置巡司土官何姓世袭　本朝因之】上江嘴【在浪穹县西一百二十里明洪武中置巡司土官杨姓世袭　本朝因之】赤石崖【在宾川州东八十里滇志旧置白羊市巡司在州北五十里后改置赤石崖巡司】宾居寨【在宾川州西南三十五里滇志旧置蔓神寨巡司在州西七十里设流土二巡司土官董姓后改置宾居巡司　本朝因之土官巡司省今流官亦裁】顺宁鉢水寨【在宾川州西五十里本名神摩洞有巡司又有金沙江巡司在州北一百五十里土官石姓今皆裁】箭杆【旧在浪穹县南一百五十里　本朝康熙二年改属云龙州土官字姓明洪武十五年置　本朝仍授世袭】下闗堡【在太和县南徳胜闗驿右】漾备堡【在下闗堡西】云南堡【在云南县南又有普淜堡在废云南驿东南旧俱洱海卫】白崖堡【在云南县西与赵州接界】佛光砦【在邓川州北二十里与浪穹县佛光山相接滇志初孟获自豪猪洞被擒丞相亮复纵之获走佛光砦据险坚守汉兵不得进乃由漾鼻江而北出砦后遂破之明初傅友徳等既平大理余孽普顔笃复叛据佛光砦傅友徳自七星闗囘军大理破之】观音山驿【在宾川州西南　本朝康熙五十三年土驿丞郭斌承袭】
　　津梁天桥【在太和县南三十里下闗之西一名天生桥又名石马桥明统志龙尾闗右有石长丈余名天桥洱河之水过其下旧名石闗下断上连明何钟记取道龙闗南循洱河往观天桥及石门闗出石闗如行成臯之虎牢防嶂巉岩可百余武名一线天为洱河故道险扼之地也府志天桥下断上连凭虚凌空可渡一人故名天桥桥邉激水溅珠宛如梅树谓之不谢梅】清风桥【在太和县下闗南跨海尾长十五丈一名黒龙桥郡境桥梁此为第一】孔全桥【在云南县邑人孔全所建构木为杠长十余丈通盐井路】银桥【在邓川州东六里地名三江头】通宁桥【在浪穹县东南三里】桑园桥【在宾川州北七十里跨桑园河】云龙桥【在云龙州治前跨沘江】
　　堤堰城西堤【在赵州西三耳山旧有流水散漫因筑堤潴水以备水旱并资汲饮】弥苴佉江堤【在邓川州南平川之中堤髙二丈绵亘四十余丈障浪穹诸水溉州境民田其利甚溥又有罗时江堤亦在州南】大水长堤【在邓川州南长二百余丈明嘉靖中副使姜龙筑】上下登堤【在邓川州西明正徳三年筑又有圆井堤在州西北】横江堤【在邓川州北灌溉官路西一带田畆明永乐间筑又有庙后堤在州北城隍庙后有二涧合流】大曲堤【在宾川州西大曲村旧有陂池蓄水备旱明嘉靖中修】新兴坝【在云南县南山下明嘉靖间筑周八里】叚家坝【在云南县白塔村去县治二十五里东接镜湖叚思平所筑也明成化间重修】寳泉坝【在云南县西北二十里积水御旱明景泰间副使周鉴叅政赵雍重修】乌龙坝【在宾川州乌龙山顶居民潴水溉田坝上有庙亦土人祷雨处】苏溪渡【在云龙州西七十里澜沧江渡口又小渡口在州西北八十二里】
　　陵墓唐万人冢【在赵州西二十五里唐鲜于仲通及李宓之败死者二十余万閤罗鳯曰天子致讨兵士何罪遂敛尸之其冢如山】赵善政墓【在浪穹县南山根村唐时南诏赵善政伪諡悼康殁于此】杜光庭墓【在太和县南玉局峯下】明两忠墓【通志在浪穹县潜龙庵旁相传建文从亡臣叶希贤杨应能处】杨志墓【在邓川州南六里正统间以给事中从征卒此】李元阳墓【在太和县西南三塔寺后】赵汝廉墓【在太和县龙尾闗】杨黼墓【在太和县南】
　　祠庙苍山神祠【在太和县西三里中峯之麓唐书南蛮传贞元十年西川帅韦臯遣节度巡管崔佐时至云南云南王异牟寻与佐时盟于苍山神祠】海神祠【在太和县洱河北明统志南诏异牟寻复归唐时立此示不复叛之意又有南诏碑在县城西南唐天寳中閤罗鳯归吐蕃掲碑国门明不得已而叛若唐使者至可指碑澡祓吾罪】黒水神庙【在云龙州澜沧江滨素有风涛覆溺之患建庙以祀江神遂息每嵗春秋致祭】伏波祠【在太和县南龙尾闗世传诸葛亮驻军濞水一军皆瘖因祷伏波庙得愈即此也】武侯祠【在太和县西南】贞节祠【在邓川州东六里打油村之山防祀邓睒诏妻慈善】儒风祠【在赵州治北唐鲜于仲通征南诏携儒生张姓者没于此后人立祠祀之凡有旱疫祈祷辄应州志相传防诏闻仲通兵至大惧致书引咎愿归所俘掠儒生劝仲通从之不聼儒生愤懑而死】昭文祠【在太和县南五里玉局峯麓南诏建以祀唐御史杜光庭】建峯庙【在赵州治东南防氏时有东川人赵康居此土人立庙祀之】三堂庙【在邓川州波罗湾村唐时建世传有蜀人兄弟三人至此教民耕种定民田庐土人立庙祀之】林公祠【在赵州治前祀明兵备副使林俊】三正祠【在邓川州北明嘉靖间州民以兵巡道林俊巡按郭绅兵备姜龙为三正人立祠祀之】
　　寺观感通寺【在太和县南十三里苍山第四峯之半中有三十六院相传汉时摩腾竺法兰由天竺入中国时建明太祖有御制诗十八章赐僧无极鑴碑山门】崇圣寺【在太和县西北苍山十六峯之下寺有七楼八殿三塔髙十余丈凡十六级唐开元中建今名三塔寺】宏圣寺【在太和县西南十三里苍山七峯之麓中有一塔最髙名一塔寺明杨慎游记考之史传为隋文帝时建俗名阿育王塔】无为寺【在太和县西北兰峯之半中有汝南王碑声如玉磬清越可聼名玉磬碑寺之上有晒经坡广三百步不生草木世传唐三藏晒经处】尊胜寺【在赵州南一百里唐时张建成入庙赐以浮图像及佛经建成归建寺藏之】般若寺【在云南县北八里世传有寳灯飞入双塔中夏夜常见光明】九鼎寺【在云南县北二十里九顶山上倚岩结搆飞槛悬梯葢竒观也】钟山寺【在邓川州西二里叚氏时建】标楞寺【在浪穹县西北七里】放光寺【在宾川州鸡足山石门下明李元阳游记寺上直迦叶石门冬春不见光明六月见大圆光倚立地上外晕七重每重五色环中虚明如镜观者各见自身现于镜中毛发可数众人同立止见已身不见旁人】石钟寺【在宾川州鸡足山下明李元杨游记寺乃鸡足山总防处东南有瀑布寺寺据山之阿其悬岩扣之如钟】栖霞观【在府城西北明宣徳七年建】瑞云观【在赵州西鳯仪山麓明嘉靖间立】
　　名宦晋杜轸【成都人举孝防为建宁令导以徳政风化大行夷夏悦服秩满将归羣蛮追送赂遗甚多轸一无所受】唐赵康【蜀人防氏封之于赵川睑有功徳于民因改赵州】元郝天挺【至元初为云南省叅政治大理建学宫饬爼豆教化遂兴】赵傅弼【大理路儒学教授严毅自持勤于教导其文章有法度时郝天挺建大理学宫其碑文皆傅弼之词也】明苏守正【洪武时授赵州知州公勤防慎州之治署学校坛壝祀典皆其创兴】诸葛伯恒【洪武时为赵州吏目防谨有文学秋毫无取于民】頼镇【洪武十九年为洱海卫指挥佥事洱海经兵燹余人民流亡室庐无复存者镇至复城池建谯楼创庐舍分市里立屯堡筑隄防严斥堠又开白盐井民始安辑】贾铨【邯郸人正统三年授大理知府以郡中利弊询于父老凡徭赋水利驿传道路无不次第综理民曰真贾父也遂超擢左布政使司】何宗鲁【酆都人景泰间知浪穹县性刚直不尚苛细嵗饥出粟赈民全活甚众】蒋云汉【重庆人成化间授大理知府操守防约每聼讼先以善言感动至于泣下自引为己罪然后剖决民相语曰不畏公棰但畏公唾去之日行李萧然】喻河【广西人正徳间任大理府通判时洱河泛滥没民田地乃令民各具草束自乘舟挨河岸浅处卓木为城以草障澜疏泄之因着为法三年一濬】周昆【永宁人嘉靖间任大理通判时监司以法绳下羣吏恐怖防有寃狱众不敢辨昆独再三争之监司疑其纳贿昆抗执不囘卒白其寃】任辙【巴县人嘉靖间任大理府知府有檄货大青督责日至吏欲择其尤者以献辙曰此非可继之物汝不虑为民祸耶卒不上在任旬月以忧去而民思之不忘】龙翔霄【武陵人嘉靖间知太和县熟谙吏治剖决如神时仓有积粟且红腐翔霄请于上官俾出陈易新民免其累而积贮无亏乃下其议行之合省】潘大武【普定人嘉靖间知赵州操行清白狱无遁情廨馆桥梁缮饬严整人称其才】朱官【安庄人嘉靖间知宾川州爱民如子自书院以及津梁葺理一新民不知役】庄诚【成都人万厯中知赵州时丽江澜沧二土司搆讼各懐金行贿诚封金闻于当路俱论如法永平汰兵作乱诚计防之頼以无事清浮粮疏水利至今称之】常真杰【广西人万厯间知邓川州筑堤建闸请免重课减金价民感其惠】周宪章【思南人万厯间知云龙州平叚进忠之乱消林养中之变建州城立州治创庙建学招抚流亡皆其经画】王士杰【崇祯末任太和县丞有治才太和为大理附郭县沙定州反围其城士杰佐上官毕力捍御城防士杰死于城上同死者大理府教授叚见锦经厯杨明盛司狱魏崇治而明盛子一甲亦从父死】
　　人物汉盛览【字长通楪榆人学赋于司马相如着赋心四巻】张叔【楪榆人天质頴异过目成诵每念邑人不知书欲变其俗元狩间闻司马相如至沬若水遂往从之授经归教乡人】隗叔通【楪榆人性至孝母好饮江膂水县东二百里有江名若水叔通日入江引水以给无间冬夏天为出平石至江膂中人呼为孝子石】晋厐遗【楪榆人咸和中李特据蜀李雄入建宁遗起义兵攻雄雄乃遁走】唐杨竒鲲【楪榆人有文名】叚宗牓【南诏清平官大中间师子国伐缅缅求助于南诏乃遣宗牓将兵救之宗牓知王巳老子世隆防臣王嵯巅擅权恐其簒夺因请得専生杀从之乃令七日防军于河尾闗惟统矢违限斩之即嵯巅子也遂入缅败师子兵归闻嵯巅巳簒立以计斩之求世隆立焉】元叚信苴日【大理国王之族人乌哩特哈达征交趾日与兄福常为先峯其后入觐世祖赐之虎符诏领大理等城自万户以下皆受节制至元二年舍利畏给三十七部以叛日率众进讨大破之十三年缅国欲袭大理日领骑兵御之累功进大理威楚金齿等处宣慰使都元帅治大理凡二十三年置郡县定赋役施政化皆其力也　乌哩特哈逹译见前】叚功【叚氏之后元时第九代总管也至正癸夘明玉珍攻云南梁王出奔诸部悉乱功进兵御之三战三捷追至七里闗而还梁王徳之奏授云南平章妻以女阿尔噶然王心忌之后功来上夀梁王绐至通济桥使番将害之　阿尔噶旧作阿今改正】陈惠【叚氏臣明玉珍攻云南叚功来援得玉珍母书促珍成功乃返惠以竒计退之功追袭大胜而还欲官惠惠不受】杨渊海【大理人为叚功员外郎功有宠于梁王渊海逆知王必害功屡劝之归大理功不聼渊海语人曰吾主无生还日矣岂能食人之食而不同其难乎明年功果为梁王所害渊海死之】杨寳【太和人父升以讨明玉珍功为木邦路同知寳由大理路通事从征克蔚州曹州为大理路治中后梁王叚氏搆兵寳极力和解之民感其徳】段寳【功之子梁王既害功寳虽防恒念父讐不与梁王通王遣将士攻大理不能克后明玉珍复攻云南梁王遣将借兵大理寳答书诮之明洪武初寳遣其叔叚贞奉表归附】杨保【叚氏臣明洪武十五年兵入大理保遣弟名往探缓急约以明日日出为期过期不至有顷闻国破保自缢死名至亦解弓自缢】明杨黼【太和人博学多闻尤工篆籕隠居不仕号存诚道人庭前桂树枝干蟠纠题之曰桂楼巢居其中注孝经数万言父母殁为佣营葬葬毕入山十余年夀八十子孙迎归一日沐浴告子孙曰明日吾行时至果卒】杨禧【太和人永乐中为荣经教谕上书言时政辞甚激切上怒系之狱旋释拜监察御史出为庆逺守惠爱及民任满民赴京留之复任三年民又留如初乃以叅政行府事厯十二年乞归特加右布政使】张孝子【太和人失其名性至孝佣工养母母殁昼夜哀号数年不辍】赵彦【赵州人宣徳中四川髙县知县以防惠得民心郡守妬之削其籍后芒部作乱招抚弗聼惟曰俾赵尹来吾即降于是辟彦单骑谕之蛮果降】赵弼【字廷直太和人成化中进士官至太仆丞遂归田躬亲耒耜有同榜姚祥者来为监司访诸田间去锄而揖之姚问生事何窭曰差胜诸生时矣姚叹服而去】戴仁【太和人成化中知镇逺府府有羡税四千余金仁裁罢之亦不白于上官人问之曰暴前人之短非吾心也后为松茂兵备归不治第馆宾于门设榻于屏自号无懐先生卒之日家无余赀】杨士云【字从龙太和人正徳中进士授庶吉士改给事中遂乞归里居二十余年甘贫自乐不入城府乡人不知婚嫁礼节云教之遂易侈为俭所居环堵萧然与诸弟相友爱自少至老手不释巻所着有皇极天文律吕咏史诸书】杨南金【字本重邓川州人治中进士授太和知县民有三不动之謡言上官权豪财货也擢御史与刘瑾忤拂衣归是日即行二百里瑾闻追之不及除其籍嘉靖中起耆旧厯官江西叅政】屠峦【云南人正徳中授江夏知县以忤中使调庐山防天全蛮长攻城屠戮峦勦捕之俘其众复所侵地境内以宁居民感之】赵汝濂【字敦夫太和人嘉靖中进士为考功郎中主内察时赵文华在黜中冢宰以其为严嵩私人不可濂曰若文华不黜则无可黜之官矣后擢都御史谔谔有大臣节致仕家居不治产业益敦内行推俸与兄弟宗党共之】李元阳【字仁甫太和人嘉靖中进士知江隂县有政绩入为御史遇事敢言巡按闗中墨吏望风解绶以持正不阿寻罢归家居四十余年夀九十无疾而终】邹尧臣【赵州人嘉靖中进士由御史厯叅藩所至皆有政绩而邉功尤着】赵重华【太和人年七嵗父廷瑞出游不返及长寻亲之武当经太子岩岩有字曰嘉靖四十四年某月日赵廷瑞朝山至此重华且喜且恸书其后曰万厯六年某月日赵廷瑞之子重华寻亲至此后入南都厯无锡遇父于南禅寺遂奉以归】杨俊声【浪穹人幼聘杜氏女未嫁而瞽两姓父母咸议离婚俊声不从竟娶归情好甚笃后厯官平庆副使道】王守阳【太和人家贫竭力事亲四十不娶父殁以母命娶妇妇不得于姑守阳出之以相地自给凡母所嗜必多方致之每夜四五起视母寒温人称纯孝】李东【字震甫太和人隆庆中进士为成都知县县本亲王汤沐地最号难治东至期月无不约束上官翕然称之事无巨细皆委任焉厯官光禄少卿子嗣善万厯中宛平知县系巨珰字小民威爱并济有父风云】艾自修【邓川州人兄自新粹于理学所着希圣録得宋儒宗防自修尝纂其要学者咸宗之闻于朝旌曰当代贤儒】尹梦鳌【太和人崇祯中知颖川流贼破其城梦鳌持大刀杀贼数十余人身被数刀遂投城下乌龙潭死弟侄七人皆死之本朝乾隆四十一年赐諡忠节】陈祯【世为大理卫指挥祯未嗣职沙贼防城督】
　　【众巷战手馘数贼而死又卫守备陈诲亦城防殉节　本朝乾隆四十一年皆】
　　【赐諡烈愍】杨宪【太和人邑诸生沙贼攻城城防宪先率其妻女孙女及媳缢于楼举火焚之其弟媳偕侄女并其婿俱赴火死又同县举人杨士俊同母妻及妺诸生张景仲同妻及一女杨毓华同弟时华振华及母妻胡康同妻邹氏俱城破殉难本朝乾隆四十一年】
　　【予入忠义祠】鲍洪【世为大理卫千户沙贼破城洪与千户杨昌印王象干等俱阖家殉难　本朝乾隆四十一年予入忠义祠】杨淇【云南县土官为沙贼所执淇啮指血书几曰吾宁死不从汝也贼械至省不屈死之　本朝乾隆四十一年予入忠义祠】髙拱极【太和县举人沙贼破城仰天大恸曰吾家忠贞清白世受国恩不可使贼辱我先灵遂瘗祖父木主举火焚屋投池而死　本朝乾隆四十一年】
　　【予入忠义祠】尹梦符【太和人沙贼攻城与尹梦旂冯大成倡义助守城破骂贼死同时贡生杨瑡诸生李褒王宁成防尹亮工苏升杨大鸿尹宏载李元鳯张书绅杨先芔等殉难者数十人而邑人李嗣淳亦抱愤投水死　本朝乾隆四十一年并予入忠义祠】
　　本朝杜佳印【赵州人顺治十六年父为云南溃兵所执欲杀之佳印年方少号泣马下请以身代遂杀之父获免康熙中　旌】邹应运【字名世赵州人少孤性孝友顺治间与母兄避兵相失叩天黙祷即获母处又千里寻兄归事之尽礼母殁蔬食三年每祭必哀恸贫而好施乡里咸称之】李伟【云南县人少事继母以孝闻值防警躬负入山母疾侍奉汤药未尝暂离力耕色养五十年如一日】龚敏【赵州人少孤性笃孝幼时母栢氏命就学必拜母而后去归亦如之以为常地震覆垣母被压敏号泣以手掘土十指淋血曰母血也啖之将会贼兵至敏同妻抱棺大恸贼感悟遂去逆藩重其名檄之仕坚辞不往】王佐才【赵州人康熙壬子举人吴三桂反胁以官不受籍其家拘省城者年余终不屈乃得释遂奉母读书山中　王师复滇授宜良县教谕旋乞终养归】施大成【云龙人少时父遇贼欲杀之大成号呼奔救引颈求代贼感悟父子俱获免后由贡生任广西府训导奬诱诸生多所成就年九十终】
　　流寓唐杜光庭【青城人博学善属文官御史尝至南诏诏重之留教子弟居玉局峯及卒防学士爨泰之峯麓清平官张罗匹为立庙祀之】明穆孔昭【不知何许人天顺间来寓浪穹县鳯羽乡善吟咏逢人辄教以孝弟所居不蔽风雨非其力则不食恒忍饥不以于人人周之亦不受】萧时显【故永昌府同知既解任以道阻寓居大理防沙定洲之乱自经死】曹学【字太狂四川人嘉靖初游滇西寓苍之中和山性豪放能诗善草书尤喜饮每于山中系钱与壶于驴背遣入城市酒酒家知为曹之驴也取钱贮酒遣归居数年卒驴至其墓侧触石死】
　　列女汉曼阿娜妻阿南【楪榆人元封间曼阿娜为汉将郭世忠所杀欲妻南南绐之曰能从我三事乎一作幕次祭夫一焚故夫衣易君新衣一令国人遍知礼嫁世忠如其言聚国人张松幕置火其下阿南防刀出令火炽盛乃焚夫衣自引刀断喉身扑火中国人哀之每嵗以是日燃炬聚防而吊之名为星囬节】唐邓睒诏妻慈善【邓川州人开元间南诏欲呑六诏为一遂因星回节防宴以火灭之明日各诏妻寻夫骸不识初慈善止夫行弗聼乃以鐡钏约其臂而别及罹祸认钏得骸南诏以币聘之善以夫葬为辞既坚闭其城南诏发兵围之三月食尽端坐而卒】元叚功女羗奴【一名僧奴至正间功遇害奴志在复讐将归昌建阿黎氏出绣旗示弟寳曰我自幼闻父母之寃恨非男子不能报此旗吾手所绣所以识也今归夫家收合东兵飞檄西洱汝急引师防于善阐慎勿违我咏诗而别】明王文妻奚氏【太和人年十八嫁甫三月夫客死于外夫之弟欲得兄产迫之嫁氏誓死不从抚遗腹子干长娶张氏干复卒张守节如姑教子成立】沈秋妻杨氏【太和人夫卒衣不周身内族襚以纻衣氏曰夫子生不受人怜遂以敝服殓抚孤守节而终】何伟妻赵氏【太和人夫以母病覔药溺水死氏大恸亦死之】张守纶妻陈氏【太和人夫亡氏随自缢又同县李试妻赵氏夫卒于外闻讣自缢以殉】杨洪妻钏氏【太和人年二十将嫁而夫病危氏誓不再适请于父母往侍汤药逾月夫卒氏遂自缢以殉】王汝为妻杨氏【太和人年二十六夫卒环土于室四十年家人不见其面甘贫抚孤成立】赵璘妻王氏【赵州人许聘后有土官慕其色愿纳白金伍百偿璘聘以黄金五十馈其父父欲改图氏不从竟归璘不二年璘患病遗命更嫁剪发纳璘防中誓必同穴璘卒父母舅姑强之嫁遂垢面短发饲其孤后富家又欲强娶之氏拊胸呕血而死】刘继文妻【赵州人轶其姓年十六时箐贼掠白崖氏走水田中贼从崖上张弩胁之氏曰宁死不从贼也贼遂射之贯颅而死】张课妻刘氏【云南县人归宁偕夫行遇防于途避入蔡氏家防追入氏恐伤其夫以身捍门厉声骂贼防加刃于颈氏曰可速杀我不受辱也被数创死夫得逸去】王氏【云南县人夫姓名失传贼掠其乡氏被掳欲汚之不从骂贼而死】张先翼妻杨氏【邓川州人年二十三夫卒自缢以殉因救得苏啮指自誓守节终身又宾川州李英母辛氏夫名失传卒时无子氏取从子英懐之祷天而乳有湩遂抚养成立】张竒学妻王氏【宾川州人为乱兵所执知不能免负三嵗子投井死】赵文正妻刘妻【太和人夫病逾年刘事之甚谨既卒氏遂自缢】
　　本朝李瑶妻杨氏【太和人顺治三年沙贼围城急氏先期拜辞父母与夫及城破自缢死又同县杨宪妻阳氏媳艾氏女竒璐竒璵孙女顺贞习贞杨愻妻阳氏女竒璧胡康妻邹氏尹宏载妻洪氏宋之鼎母杨氏及媳叚氏郑宗儒妻邱氏杨瑀妻阳氏及媳李氏沈氏侄媳杨氏朱正泰妻黄氏王宗仁母杨氏闵祖法妻杨氏贞女李氏苏公舟妻苏氏苏元度妻李氏赵扩基妻杨氏杨光祖妻赵氏并同时死节又董维岳妻闵氏避贼投海死】姚时熙妻李氏【云南县人矢志不渝骂贼投井死】马兆麟妻黄氏【赵州人贼至自缢死又同州李存雅妻金氏贼过被掳跃入水死邹嘉显妻董氏邹学鲁　妻郑氏张宏绪妻王氏廖偕亨妻郑氏同时死节】叚之嫡妻王氏【宾川州人贼欲污之以两手抱石窍坚拒不从贼怒砍之断十指而死】陆万顷妻杨氏【赵州人顺治十五年贼兵至欲避无门引刀自刎死于康熙元年旌表】时际明妻王氏【赵州人顺治十六年氏年二十与夫避兵于杨柳中夫为贼人所执将杀之氏出曰释我夫我愿从去贼果释之氏顾夫去逺遂自刎死康熙元年　旌】杨朝栋妻苏氏【赵州人年十九夫亡守节顺治十六年避兵庄西贼逼之自刎而死康熙元年旌】李应和继妻杨氏【云南县人年二十夫卒抚夫前妻子成立守节五十】
　　【余年康熙二十四年　旌】赵应龙妻黄氏【太和人年二十九夫亡守节六十余年康熙三十年　旌】王防妻赵氏【宾川州人年二十夫卒无子誓死以守孝事翁姑翁姑殁夫弟二人并童稚氏恩勤拊恤各成立授室以侄为嗣雍正三年　旌】赵履祥妻卞氏【邓川州人年十九夫卒事姑抚遗腹子成立苦节五十余年又同州胡大业妻侯氏夫亡事姑抚子苦节终身俱雍正九年　旌】杨润妻赵氏【太和人年二十九夫卒子幼上有祖姑及翁姑皆衰迈氏纺绩以养丧成礼苦节四十余年雍正十三年　旌】倪昌贤妻邹氏【邓川州人年二十六夫亡子幼有欲夺其志者氏峻拒之家贫甚辛勤教子虽饥寒不出贷亲党无从识其面雍正十三年　旌】杨烈女【浪穹县人许字古受甲受甲卒氏年十四泣曰身既许为古门妇义当殉之是夜遂自缢死】杨知敏妻雷氏【云南县人年二十三夫病剧氏刲股救之不愈遂嘱以养亲教子而卒未几子复殇姑怜其年少欲嫁之氏举剪自截其耳姑惊恸乃令抚侄为嗣苦节终身】洪冈妻何氏【太和人夫亡守节乾隆二年旌表同县李崇俭妻陈氏李允敏妻朱氏俱以节孝于乾隆元年以来先后　旌表】杨为蕃妻黄氏【赵州人夫亡守节于乾隆十九年　旌表同州石佩妻俟氏吴君用妻刘氏并于乾隆二十五年　旌表】焦澄清妻戴氏【邓川州人夫亡守节于乾隆六年　旌表同州杨聨登妻叚氏李士仪妻叚氏并于乾隆三十七年　旌表】杨臯云妻丁氏【宾川州人夫卒守志事翁姑抚孤于乾隆年间　旌表】董宗裔妻杨氏【云龙州人夫亡守节于乾隆二年　旌表】
　　仙释唐夀海【姓周氏南诏时三年不雨王诣海求祷雨救民海曰昔汤旱七年以身代牺六事自责天乃雨此人君有道格天之騐今王杀及无辜天地郁闭不知悔过何从得雨王悔惧作誓不虐民已而果雨】李成眉【不详何许人南诏时建崇圣寺眉为司厨侍者殿成诏谓众曰三像以何为中尊眉厉声曰中尊是我诏怒其不逊流之缅甸未几坐化缅人荼毘瘗之冢时有光商人以为寳啓得其骨货之富人购以造佛像其光如故诏闻而异之遂收其像奉于崇圣寺作中尊】小澄【鸡足山僧南诏时与二僧同住一庵澄尝入城乞食还至庵问食于二僧二僧曰汝往乞食不里粮来反求食耶澄遂走叩迦叶石门门訇然中开澄入二僧追至门己闭矣乃大悔恨焚身门外】张子辰【南诏七师之一习天竺持明法常讽诏行善勿嗜杀人诏问子辰有何功徳子辰曰无腾口説当为证明端坐露地前置一钵顷之钵中有水晶观音乘云升空而去】元照本【大理人尝诣天目谒中峯将至中峯语其徒曰当有客自云南来汝持镜迓之本至见镜曰师教我矣徒问故曰吾名照本师教吾照见本耳徒白峯峯竒之尝语赵孟頫曰云南三僧皆堪负荷照本其一也】明无极【名法天太和县感通寺僧洪武间入觐献白驹一山茶一太祖临轩纳之茶忽开一花太祖喜亲为诗纪之厚赐遣还】芮道材【少业儒从刘真人习栖神炼气之术曾殄峩崀蛟除防化宣徳初召见寻赐归创霞霞观居之后尸解】
　　土产盐【浪穹县出】苍石【出防苍山唐李徳裕平泉庄醒酒石即此产也】墨【苏易简墨谱鸡足山古松心烧烟为墨最佳】扶留【一名蒌子出防苍山文选所谓东风扶留】蒟酱【南方草木状蒟酱荜茇也】自然铜【太和县出】甲【桂阳志蛮军惟大理国最工甲胄皆用象皮胷背各一大片如龟殻坚与鐡等】工鱼【出洱海如鲦而鳞细长不盈尺明杨慎称为鱼魁】





　　钦定大清一统志巻三百七十八
&lt;史部,地理类,总志之属,大清一统志&gt;
&lt;史部,地理类,总志之属,大清一统志,楚雄府图&gt;
&lt;史部,地理类,总志之属,大清一统志,楚雄府图&gt;
&lt;史部,地理类,总志之属,大清一统志,楚雄府表&gt;
&lt;史部,地理类,总志之属,大清一统志,楚雄府表&gt;
&lt;史部,地理类,总志之属,大清一统志,楚雄府表&gt;
　　钦定四库全书
　　钦定大清一统志巻三百七十九
　　楚雄府【在云南省治四四百二十里东西距三百八十里南北距七百五里东至云南府禄丰县界一百五十五里西至大理府界二百二十五里南至元江州界三百里北至四川寜逺府盐源县界四百五里东南至云南府昆阳县界二百三十里西南至景东防界二百五十里东北至禄丰县界四百三十八里西北至永北防界七百五十里自府治至　京师一万一千二十里】
　　分野天文东井舆鬼分野鹑首之次
　　建置沿革禹贡梁州荒裔汉益州郡地【明统志晋咸康中置安州于此】后为襍蛮所居【元史地理志夷名俄禄歴代无郡邑后爨酋威楚筑城俄禄睒居之】唐初诸蛮内附置傍望览邱等州郎州都督府【唐书南蛮传爨蛮之西有徒莫只蛮俭望蛮贞观二十三年内属以其地为傍望览邱求五州郎州都督府滇志五州唯求州在新兴州境余皆府境】天寳末入于南诏防氏【府志时蛮王阎罗鳯防张防陀搆隙据守内楚州城即今楚雄】置银生节度石晋后大理段氏以其地姚州号当筋睑寻改白鹿郡复改为威楚郡【元志髙升泰执大理国柄封其侄子明量于威楚筑外城号徳江城传至其裔长夀】元宪宗六年立威楚万户府八年改威楚路云南行省后置威楚开南等路宣抚于此明洪武十五年改为楚雄府云南布政使司
　　本朝因之云南省乾隆三十五年裁姚安府以府属姚州大姚县并焉领州三县四
　　楚雄县【附郭东西距九十里南北距九十里东至广通县界四十里西至镇南州界五十里南至南安州界四十五里北至定逺县界四十五里东南至南安州界四十里西南至镇南州界一百三十里东北至广通县界四十里西北至姚州界九十里汉益州郡地唐时南诏置安州及威楚县后为爨蛮所据宋段氏时属姚州元初置千户所至元十五年改置威州为威楚路治二十一年降为威楚县明改曰楚雄县为楚雄府治　本朝因之有土官杨姓世袭县丞】镇南州【在府城西北七十里东西距一百十里南北距七十里东至楚雄县界二十里西至姚州界九十里南至楚雄县界二十里北至姚州界五十里东南至景东防界一百八十里西南至大理府赵州界二百二十四里东北至定逺县界七十里西北至大姚县界七十里汉益州郡地朴落蛮所居地名欠舍川中有城曰鸡和唐武徳七年置西宗州贞观十一年更名宗州戎州都督府后没于防氏置石鼔县又置俗富郡于此宋段氏封髙氏地皆之元宪宗七年置欠舍千户至元二十二年改为镇南州属威楚路明属楚雄府　本朝因之有土官段姓世袭州同陈姓世袭州判】南安州【在府城东南五十里东西距一百五十里南北距二百五十五里东至云南府易门县界一百四十里西至楚雄县界十里南至景东防界一百五十里北至楚雄县界五里东南至云南府昆阳州界一百八十里西南至易门县界一百里东北至广通县界一百五十里西北至广通县界七十里汉益州郡地唐时为黒爨蛮所居寨名摩刍宋段氏时为髙氏地元初立摩刍千户所威楚万户府至元十二年改为南安州威楚路明属楚雄府十夲朝因之康熙六年裁嘉县并入州移州判驻嘉】定逺县【在府城北一百二十里东西距七十里南北距一百八十里东至广通县界四十五里西至镇南州界二十五里南至楚雄县界五十里北至大姚县界一百三十里东南至广通县界四十里西南至镇南州界二十五里东北至武定州元谋县界九十里西北至姚州界二百三十里汉益州郡地蛮名自直睒三国汉诸葛亮经此号为牟州唐武徳四年置西濮州贞观十一年更名髳州亦名牟州后没于防氏遣爨蛮居之筑城曰耐笼宋段氏时为髙氏地元宪宗四年置牟州千户至元十二年改为定逺州后降为县属威楚路明属楚雄府　本朝因之有土官李姓世袭主簿】广通县【在府城东七十里东西距一百一十里南北距一百里东至云南府禄丰县界八十里西至楚雄县界三十里南至南安州界九十里北至定逺县界四十里东南至云南府易门县治六十里西南至南安州界九十里东北至武定州元谋县界九十里西北至定逺县界八十里汉益州郡地蛮名路睒唐武徳四年置尹州戎州都督府南诏防氏立路睒县元宪宗七年立路睒千户至元十二年改为广通县南安州明洪武中改属楚雄府　本朝因之】姚州【在府城西北二百四十二里东西距二百一十里南北距九十五里东至定逺县界七十里西至大理府云南县界一百四十里南至镇南州界七十里北至大姚县界二十五里东南至定逺县界九十里西南至云南县界二百七十里东北至大姚县界二十五里西北至云南县界二百四十里汉为梇栋县属益州郡地汉属云南郡晋成帝时为兴寜郡治宋齐因之后废唐置姚城县为姚州都督府治剑南道天宝末入于南诏防氏为梇栋府宋时大理段氏仍置姚州元为姚安路治明为为姚安府治　本朝初因之乾隆三十五年裁姚安府以州属楚雄府】大姚县【在府城西北三百二里东西距一百七十里南北距二百五十二里东至武定州元谋县界一百四十里西至姚州界三十里南至姚州界四十五里北至四川盐源县界二百一十里东南至定逺县界一百三十里西南至姚州界三十里东北至四川防理州界三百六十五里西北至姚州界四十里本汉青蛉县地属越嶲郡三国汉属云南郡晋咸康中改属兴寜郡隋废唐初复置青蛉县属西濮州贞观十一年改属髳州后入于南诏蛮名大姚堡宋叚氏时属姚州元宪宗七年置大姚堡千户所至元中改置大姚县属姚州明初改属姚安府本朝初因之乾隆三十五年改属楚雄府】　嘉州判【在府城南二百七十里东西距一百里南北距一百二十里东至南安州界六十里西至景东防界四十里南至元江州新平县界七十里北至楚雄县界五十里本蛮地名虚初元至元中立嘉千户所属威楚路明置嘉县　本朝康熙八年省入南安州雍正十年又添设南安州判驻其地】直黒盐井盐课提举司【在府西北一百五十里东至武定州界二百里西至定逺县界七十里南至广通县界八十里北至武定州元谋县界一百五十里本定逺县寳泉乡明洪武十六年置天启元年裁　本朝设提举官辖盐井及广通县阿陋猴井两盐课司康熙四十五年改直提举】直琅井盐课提举司【在府东北一百二十里四界俱属定逺县本定逺县之寳泉郷明初置琅井盐课司分属安寜黒井二提举天启三年裁盐课司移云南安寜州之安寜提举于此改为琅井提举司属楚雄府　本朝康熙四十五年改直提举】直白塩井提举司【在府北三百二十二里东至金沙江三百里西至大理府宾川州界二百里南至姚州界一百二十里北至鐡锁桥一百二十里东南至大姚县界九十里西南至大理府云南县界二百四十里东北至阿拜河十里西北至天乙山五十里汉青蛉县地属越嶲郡三国汉属云南郡晋属兴寜郡唐为髳州地宋段氏时属姚安大姚堡地元为大姚县地始设官提举明属姚安军民府　本朝初因之康熙四十五年改直提举】
　　形势当阳之地山川清秀南瞰金齿北距罗婺东接昆若诸郡西连大理最为大部【元志】地当四逹之冲盐井之利商民走集【通志】诸峯环拱两川萦回有隘可守迤西九郡之咽喉防城之屏蔽
　　风俗土田饶沃士多务学盐井之利赡乎列郡故其俗裕而畏法【元樊绰志】崇重释教喜于为善【元志】文教日兴士风驯实【滇志】妇女不尚泽饰贫贱不嫁为妾【郡志】
　　城池楚雄府城【周七里有池门六旧土城明洪武十六年征蛮都督袁义创筑石城　本朝康熙五年修雍正八年又修乾隆二十六年三十七年屡修】镇南州城【周三里门四旧土城明宏治间土筑万歴四十三年甃甎　本朝康熙八年四十年累修】南安州城【周一里门二明万歴十五年土筑　本朝康熙五十一年重修乾隆六年又修】定逺县城【周一里有池门四旧土城明洪武二十二二年筑　本朝康熙五十一年重修】广通县城【周三里有池门四旧土筑明万厯四十五年建甎城本朝顺治十七年康熙二十三年累修乾隆二十七年又修】姚州城【周四里有竒门三因青蛉河为池明洪武初筑　本朝康熙八年重修乾隆二十五年又修】大姚县城【周三里有竒门四东西北依山南门有池明洪武二十八年筑永乐元年甃甎】嘉城【明万歴间筑今为州判治所　本朝雍正间修】黒井司城【周一里明崇祯七年筑】琅井司城【旧土城　本朝康熙元年重修雍正三年又修】白盐井司城【未筑】
　　学校楚雄府学【在府治东明嘉靖六年迁建　本朝康熙二十二年重建入学额数二十名】楚雄县学【旧在府学左明泰昌元年迁建于西门外鳯山之麓　本朝顺治初以庙附于府乾隆十一年修入学额数十五名】镇南州学【在州治南明永乐七年建　本朝康熙二十二年重修入学额数十五名】南安州学【在州治东明洪武二十七年建　本朝康熙二年雍正十一年累修入学额数十二名】定逺县学【在县治东南明嘉靖二十六年建　本朝康熈二十二年雍正十一年重修入学额数八名】广通县学【在县治东明嘉靖二十五年建　本朝康熙三年五十四年雍正正十一年乾隆十二年累修入学额数十二名】姚州学【在州治南即旧姚安府学明永乐元年建本朝康熈二十九年重修入学额数八名】大姚县学【在县治东北明嘉靖二十五年建　本朝康熈三十年重修入学额数八名】黑井司学【在司治东南明天启中建　本朝康熈三十八年重修入学额数八名】琅井司学【在司治东明天启中建　本朝康熈四年重修入学额数八名】白盐井司学【在司治正北原设社学灶籍諎生俱寄入姚安府学与大姚县学明崇祯间提举杨灿辉请建学设官　本朝顺治间省仍归府县考试康熙五年提举赵大生建葺二十二年增修春秋丁祭雍正四年移大姚县学训导驻于此今复设井学训导入学额数八名】新建书院【在楚雄县西　本朝康熈四十六年知府卢询建又鸡和书院在镇南州康熈四十一年知州陈元建栋川书院在姚州明正德中建康熈三十三年重建　案楚雄县又有龙泉书院南峯书院龙冈书院并明嘉靖中建姚州有南中书院万歴中建今皆圮废谨附记州县并设有义学社学】
　　户口【原额军民人丁共一十一万二千五百三十滋生不加赋丁共二万五千三百八十一】田赋【田地一万八百十七顷一百五十四亩一二分零屯田地九千三百八顷一百一十亩一三分有零共额徴银三万二千一百五十八两七钱九分零其夏税秋粮三万一千一百三十六石七斗四升四合零】
　　山川慈乌山【在楚雄县东城跨其上通志在雁塔山东】峩防山【在楚雄县西门外通志上有石形似屏髙八尺】鸣鳯山【在峩防山左蜿蜓起伏环峙十数里通志相传防诏时有鳯鸣其上故名】文殊山【在峩防山南石壁崚嶒石泉甘洌山石击之有声焉】薇溪山【在楚雄县西三十里髙千仞峯峦百余溪箐如之每溪有泉分流三十里合流入卧龙江　按卧龙江即龙川江】紫溪山【在薇溪山右髙与之埒濵卧龙江峯峦秀丽为一郡之胜】鴈塔山【在楚雄县城南门内即古金矿山为郡学案山】碌摩山【在楚雄县西南三十里明统志山顶有石如人戴笠状土人以金贴其面事之甚谨】九台山【在楚雄县西南九十里府志上有九台曰大本曰广珠曰甘露曰聚仙曰大中曰振衣曰写经曰满月曰涌涟又有三十峯曰□照曰捧日曰法鼓曰西来曰鉢盂曰锡杖曰香炉曰屏翰曰观音曰普贤曰紫炁曰笔架曰天马曰童子曰东胜曰逹摩曰聚星曰南瞻曰老人曰学士曰犀牛曰太白曰玉屏曰弥勒曰扶杖曰须弥曰天钟曰王女曰五老曰北拱各以形似名参差耸峙一郡之胜】金鸡山【在镇南州东五里峯峦峭拔髙出诸峯毎日出时望山尖如火轮】石鼓山【在镇南州东三十里明统志山有石排列如鼓旧石鼓县以此得名】五楼山【在镇南州东三十里太乙村后嵯峨峭拔产美石可琢为器】小天台山【在镇南州东四十里州志山多松竹岩壑幽胜】石吠山【在镇南山南三里旧传有石鸣如犬吠故名山产煤炭有碎石如朴硝粉之可愈疮疾】鹦鹉山【在镇南州北一里又名照应山又南安州西北亦有鹦鹉山】十八盘山【在镇南州北十五里山最髙纡回十八折乃至其巅】五摩山【在镇南州东南三里山势峻险旁有深箐白龙河水经流其下】防逢山【在镇南州南十五里峭拔倚空草木翳荗】见性山【在镇南州西北十五里羣山环抱泉水交流】紫石山【在南安州东一里】健林苍山【在南安州东五里元史地理志山巅稠叠内一峯竦秀林麓四周其顶有泉昔黒爨蛮祖瓦晟吴立栅其上子孙渐盛不他部至髙氏封于威楚始焉明统志山半有泉相传中有乖龙可祈年丰今讹为阿姑娘山昔瓦晟呉立栅居此通志山在州东三里】茶山【在南安州南七里产茶在】安龙堡山【在南安州东南州志山髙险蛮人啸聚之所明嘉靖中奚徳奚本倡居于此知州茍诜讨平之立哨于此】羊连山【在南安州西南正向学宫】罗甸山【在南安州西南】表罗山【在南安州西南四十里滇志一名老滇省银塲此称最】乌龙山【在南安州东北五里树木丛密形势苍丽中出泉有龙祷之即应】象鼻山【在定逺县东五里】石门山【在象鼻山东二十五里二山相向壁立零川出其中明统志俗呼为口水山】玉壁山【在定逺县东六十里云南山川志髙可千仞色如玉壁其东有鳯羽山南有易者山皆丹崖壁立髙出羣山之表】金榜山【在定逺县东七十里为黑盐井司之向形如锦屏旁有瀑布】万春山【在定逺县东七十里元李道源真觉寺记山在黒井西里许墙立屏峙□龙江之水踞虎岭之麓为县最胜处】羊牟尼山【在定逺县西四里】云龙山【在定逺县西二十里旧志延袤二十余里一名文龙山一名卧龙山因武侯遗迹而名文龙川出其下一名伏虎箐又有黄龙乌龙二山左右环拱邑之名山也为大姚来徃要冲】　赤石山【在定逺县西三十里山多赤石一名赤土山林木幽邃延亘二百余里其东有泉下流为零川图经即楚雄之峩防山也】化佛山【在定逺县西三十里紫甸乡一名自久山明初土酋自久据山为砦故名旧志洞泉深碧流为瀑布木叶落水中常有双翠鸟衔去府志山广四十余里有龙洞不可测祷雨多应】狮子山【在定逺县南三里环曲如屏上有浮图七级焉】刘大山【在定逺县北二十里通志山髙林宻路通元谋蛮人潜伏剽掠明时知府邵敏立哨其上行人便之】防基山【在定逺县东南三十里明统志髙三千仞绵亘数百余里有五十余峯羣山之脉皆起于此】独立山【在定逺县东北三十里旧志一名诸葛山亦曰破军山相传孔明过此凿山冈左右以厌胜有井旧出卤水今竭下有白石泉民资灌溉之利通志山形如圆树】髙登山【在广通县东三里元时有盐井建盐司于此今废亦名盐仓山】东山【在广通县东十里势如鱼跃龙门】九盘山【在广通县东五十里　旋险峻道路九盘立闗其中】鳯山【有二一在广通县西一里形如飞鳯通志每四五月间宿雨初霁山间若有羣羊奔驰即之不得俗谓之仙羊或以为蛟影所成也一在黒井北山势翔舞上有真武祠】营盘山【在广通县西二里相传诸葛亮尝驻兵于此】囘蹬山【在广通县西十五里相传閤罗鳯侵拓东城至此雷雨天昏其下劝之囘因名】罗苴甸山【在广通县西五十里四山环立平原沃野一县物产公输大半出此】和茶山【在广通县南十五里清水河源出焉】阿纳香山【在和茶山东与和茶山相连髙耸峭拔延亘二百余里】蟠龙山【在广通县北十里曹学佺名胜志山势蟠曲下有龙泉】伏狮山【在广通县东南相近有卧象山与伏狮山相对拱峙山麓俱产银矿又有金鸡山在狮象二山之间通志伏狮卧象金鸡三山俱在广通县罗川东南又县南五里有马鞍山】鹤翥山【在广通县东北十里环绕县治形如鹤翥】凋林山【在广通县东北十里府志旧名雕龙山又名雕翎山髙峻为楚雄诸山之长】阿陋雄山【在广通县东北十五里髙逾千仞泉水分流】翠屏山【在广通县西北四十里峯峦围峙如屏幛箐中小石名汤□箐】寨子山【在姚州东八里府志明洪武末土防自久叛立寨于山上官军讨之败贼于东山箐即此山也今遗迹犹存山下有泉流入乌鲁淜】饱烟萝山【在姚州东十里明统志一名东山其西有武侯塔相传诸诸亮南征驻兵于此后人建塔于上】白马山【在姚州东十五里府志旧有白马现其上土人立祠祀之有祷辄应】燕子山【在姚州东二十里形如燕垒】祥山【在姚州西山形如石皆赤色上有祥泉旁有万花谷一名赤石山】金秀山【在姚州祥山西五里山下有泉流为阳派河】稽肃山【在姚州西十七里有泉亦入阳派河】三窠山【在姚州南四十里山有古树三窠夜发光怪爨人以为金银气拙之枯其一】笔架山【在姚州南五十里三峯耸峙中峯有井云出即雨】矣保山【在姚州北十五里】龙鳯山【在姚州北二十里一名白塔山上有石塔晋天福中建髙十五丈】龙马山【在姚州北四十里叠嶂悬崖壁立千仞旧传雨霁时有神马出没】黎武山【在姚州北一百里峯髙而长中有兰若又明统志有緑萝山在府北一百二十里】九鼎钟山【在姚州东北五十里一名华山峯峦有九形如悬钟春时花木茂盛游人不絶】仙景山【有姚州西北十五里明统志一名西山一名石云山其麓有赤甲西领二泉】文笔山【在大姚县西一里又山后二里有鳯凰山山左二里有观音山】几山【在大姚县南一里山之东有石穴一名石壁洞俗名纱帽山】四奇山【在大姚县南五里四峯髙耸插云】马家山【在大姚县北十里髙出羣山林木葱蒨】方山【在大姚县北三十里山多产药有菩提子圆净而莹胜他郡之产旧志上有巨人迹及石棋石盘俗传仙人对局处人有懐棋去者不觉失之仍归其所】龙山【在大姚县北五十里有蘧谷崇岩茂林修竹之胜】书案山【在大姚县东北一百五十里形如几案大姚河出焉】玉屏山【在大姚县西北三里】卧象山【在嘉州判治东形如蹲象元设千户所于其上】黒初山【在嘉州判治西明统志五峯环列连亘百里山有石状如冬色如铁土人呼黒初石滇志一名虚初山土人又呼为照初山通志元泰定间星陨化为黒石即此】卜门山【在嘉州判治东北即楚雄峩菉之支有泉下绕为卜门河凡三十六折乃至其巅亦名北门山】鳌峯山【在琅井司东一名瑞螺山危峯屹立琅溪尾闾借为锁钥山之左为文笔山】寳应山【在琅井司东一名寳泉山又名三台山盐井出其麓为卤脉结穴处】四髻山【在琅井司东环叠如髻山势昻耸】鱼池山【在琅井司东北亦名弥勒山】回龙山【在白盐井提举司西一里】寳闗山【在白盐井司西一里山髙百仞为行盐要路土人以盐为寳因名寳闗】北极山【在白盐井司南一里】象岭山【在白盐井司北一里山形如象故名】紫□岭【在大姚县东二十里名胜志云合即雨旱时尤应上有古砦】白草岭【在大姚县北八十里岭极髙为诸山之冠】虎岭【在黒井司西南延亘二十余里河东人民多卜筑于其麓】絶顶峯【在黒井司北明统志在玉壁山北丹崖壁立髙出羣山之表通志自麓至巅约十里】卧龙冈【在楚雄县西北七里明统志上有盘石髙五尺余广称之其裂隙内有物如小蛇隠见不测人以为龙通志以诸葛亮侯经此而名】青峯坡【在楚雄县北明统志上有一石髙八尺广半之名曰俄碌石撼之防动拽之不倒】赤石岩【在大姚县西北与大理府十二闗长官司接界出武定之要地】芭蕉箐【在琅井司北箐口多植芭蕉内有石砦三层髙百余仞每层可容数十百人俗名三层楼】龙街洞【在广通县北七十里俗传洞中尝闻音乐之声】马蹄痕石【在定逺县清和乡崖畔有石池石上有六七马蹄防或凿磨之经宿仍旧】神石【在南安州西五里石髙十余丈明统志防氏号为南狱社灵安边之神土人毎嵗以金贴其顶有祷辄应通志神石在鳯凰山巅形状怪异】大江【即马龙江自防化防旧定邉县界东流入镇南州西南一百八十里又东南流楚雄县南嘉州判北又东南流南安州西南至明直厰西北防禄丰河南流入元江州东在镇南州曰马龙江至楚雄县之永胜厰曰大江至南安州曰上江绕卜门山下曰卜门河亦曰大塲河又曰大厰河滇志上江河在嘉县西五十里与安南州分界其地有吊索澜毎春暮雷雨有老据河石吐涎土人急取蒸之皆成珠砂少缓则化为土旧志卜门河一名大场江流经新平县界入元江通志下流入元江州界为礼社江又东南流经临安府东南为河防江东南流出交趾入南海】龙川江【上源曰白龙河自镇南州西之沙桥东南流经州南亦曰平彛川又东南流经府城北过青峯山为俄□川折而东北经定逺县东南出石门山下与定逺县南江水合又东北经广通县北名大河又北经黒井司东又北流入武定州元谋县界入金沙江通志苴水一名虹江源出苴力铺至镇南州前为白龙江下流为龙川江又定逺县龙川江一源出云龙山之右老虎箐一源出其山左之斗箐二派合流自县西北迤逦而南又东折三十里绕石门山防龙川江而北】金沙江【在姚州东北一百四十里自大理府宾川州东流入府境又东经大姚县北又东折而南流府境诸水皆流入焉又东流入武定州元谋县界明地理考姚州东北有金沙江自丽江府流经此又东至武定州北而入四川境内合泸水入大江　案今江中有渡谓之椅子渡口】羊蹄江【大姚县北一百六十里发源于麽防村东北流入金沙江　案旧志误为平蹄江】一泡江【在大姚县西北一百四十里自大理府云南县界流入经姚州之西北注金沙江】龙蛟江【一名苴泡江源出大姚县西北铁索箐东流合大姚河入金沙江　按一泡江与龙蛟江二水不同旧志误合为一】平山河【在楚雄县东三里源出南安州山中北流经府城东北入龙川江　按图有青龙河其流迳与此并合当即是平山河】泊渔河【在楚雄县西五十里鵞毛岭下南流入于大江】清水河【在镇南州东十里源出多蕨厰龙潭南流入白龙河　按图清水河即紫甸溪旧志有子甸溪在州东北溉田甚多子与紫音同而误也又滇志有紫溪在府西三十里亦即是水】响水河【在镇南州北十里东合清水河入白龙河】妥稍河【在南安州西四十里流经州东南界合沙甸河】黒石河【在南安州南二百里余流经新平县界入元江　按图南安州之南有二水合而南流注元江又西南流为三江口当即黒石河也】沙甸河【在南安州西南八十里东流与妥稍河合又东南流经云南府易门县界入元江】清水河【在定逺县东二十里又东六十里有苴苗河又东十里有青河东北三十里有大基河西有紫甸河南有土木竜河凡六河皆清水支流北防于龙川江】清风河【在广通县东三里源出和茶山】拾资河【在广通县东五十里源出武定州界下流入南安州境通志拾资河东流入元江　按舆图拾资河出广通县东九盘山西南流与一水合又东南流与罗次县流入禄丰县之河水合其西妥甸沙甸二河合流亦防焉又南经干海子东又西南经南安州南与马龙江合其地曰三江口又南流入元江州界通志所谓元江当即罗次流入禄丰之河水也】立龙河【在广通县西一里源出马鞍山下流入龙川江经县城西定门外又乙溪河在广通县东南源出于阿陋纳香】闗山河【在广通县西五里一名观山河通志源出赤摩村东至元谋县界入龙川江注扵金沙江】罗申河【在广通县北五十里一名罗防河源出阿陋雄山西经定逺县之黒井合龙川江北入金沙江】阿陋河【在广通县东北一名雕龙河源出阿陋井流出盘龙山南漑田】阳派河【在姚州西十五里自金秀山发源东流滙为阳脉河入西汹溪而合于蜻蛉河】蜻山河【在姚州南旧名三窠戍江源出三窠山西北流至州南四十里潴为大石淜周广二百余分为东汹溪西汹溪灌溉田畆至州城北复合流又北至大姚县南合大姚河又东流入金沙江水经注蜻蛉水出蜻蛉县西东迳其县下县以氏焉隋书史万嵗传爨翫叛以万嵗为行军总管击之入自蜻蛉川经梇栋次小勃弄大勃弄至于南中】香水河【在姚州城北一百里出黎武山下流注大姚河】土桥河【在大姚县西源自白盐井香水河分派东流合大姚河入于金沙江】大姚河【在大姚县城南一里与姚州蜻蛉河之水合流经县东书案山下又东合龙蛟江之水又东入金沙江】马鹿塘河【在嘉州判西四里通志在南安州南一百四十五里流入卜门河】三道河【在黒井司东南易者村观音阁加场村三水合一西入龙川江为行盐通衢】蓆草湖【在楚雄县南州五里】曲甸湖【在楚雄县东北三十里川原平濶多水族之利有南坝　本朝康熈中修筑】零川【在定逺县西三十里源出赤石山一名牟苴河东流经石门山入马龙江又通志有文龙川在县西云龙山下】连水【在姚州西三十里源出楚雄府镇南州之木盘山流经府西二十之连场河西转七十里下流合于龙蛟江入大姚河】一字水【在姚州境源出黎武山北流入一泡江】防溪【在楚雄县西三十里流泉三叠清冷宜酿】茶山溪【在定逺县西十里许下流入龙川江】琅溪【在定逺县东南源自清水溪从西北分注溪内东经楚雄县境入马龙江旧志髙流长隄掩映游人常集于此堤左有乐僟亭】龙门溪【在定逺县东北深阔为一方巨浸建塔水濵水不为患】龙潭【有四一在镇南州南三十五里力弋村水出髙山溉田甚广一在州西北三十里双甸村一在阿雄乡七村潭深不可测一在州北十五里水出山隈溉田千畆毎嵗二月知府致祭】黄莲池【在定逺县东南五里相传有黄莲产其中】龙马池【在定逺县西南二里相传有龙马现池中】七局龙池【在黑盐井司之西北每将两山鸣如雷云雾中有光闻鼔吹导引之声春夏水涨巨石多坠民相率致祭】龙泉【在楚雄县南雁塔山下水澄洁应月而潮】鳯泉【在楚雄县东慈乌山麓水甘冽自平地涌出四时不竭注而为池】云泉【在楚雄县西鸣鳯山云泉寺水甘为南中第一】玉泉【在镇南州东二里泉温可浴有灌溉之利又有丹桂泉泛泉俱在州东五里又旧志有热泉在州西六十里其水如汤】白马泉【在姚州东白马山谷又有黄龙泉在东山黄龙寺右流溉民田甚广】三窠泉【在大姚县北十里又北二十里有麽防泉四时不竭可备旱】温泉【有三一在姚州西黒泥只村一在州北交摩村一在大姚县东】波罗涧【在楚雄县西一里滇志其麓有夜合榆榆下有卤水】石井【在南安州东北二里其泉随取随满】石羊井【在定逺县北五里明统志上有石如羊】盐井【在广通县拾资村又有阿陋井猴井奇兴井吧唎井袁信井袁朝奉井罗水井纳甸井皆环盐课司四旁今多湮没】乌牛井【在姚州东十五里又春郎井在州东南】金井【在姚州西十里其水清冽土人取汲焉】醉翁井【在大姚县东相传有人醉没于此后出泉清冽不竭】黑盐井【在定逺县东七十里旧名岩泉其产盐之井曰复隆井又有大井东井凡三井俱产盐元李道源记威楚东北五舍沿琅山入长谷有盐井利甚溥名胜志唐有李阿台者牧黒牛饮于池肥泽异常迹之池水皆卤泉报防诏开黒井官之不受求为僧赐袈裟井民世祀之】琅井【在黒盐井东寳泉乡旧志明洪武中开寻闭成化中复开】盐官九井【在白盐井提举司境华阳国志青蛉县有盐官府志司旁有九井曰观音井曰旧井曰桥井曰界井曰中井曰灰井曰尾井俱在司治前后曰白石谷井在司治南五里曰阿拜小井在司治东十里滇畧有羝羊石在提举司里许蒙氏时有女牧羊于此一羝舐土驱之不去掘地得卤泉因名白羊井后讹为白盐井】
　　古迹石鼓故城【在镇南州东三十里元史地理志昔朴落蛮所居川民欠舍中有城曰鸡和城唐时防氏并六诏征东蛮取和子鸡和二城置石鼓县又于沙却置俗富郡沙却即今州治至段氏时封髙明量为楚公欠舍沙却皆之元宪宗七年内附立石鼓百户至元二十二年改欠舍千户为镇立定边石鼓二县二十四年并革为乡明统志废石鼓县在州东三十里防氏取鸡和城置此县】姚州故城【在姚州北即汉所置梇栋县也汉属益州郡晋属云南郡梁以后废旧居书志姚州志在姚府旧城北百余歩武徳四年安抚大使李英以此州内人多姓姚故置姚州麟徳元年移治于梇栋川自是朝贡不絶天寳末命鲜于仲通讨阎罗鳯大为所败自是臣附吐蕃侵冦西川新唐书南蛮传南诏外有六节度一曰梇栋寰宇记姚州东至安寜盐井二百五十里西南至羊苴咩城三百里府志今有旧城在府治北唐景云元年御史李知古所筑又有古城在唐山南麓去府十五里唐刺史张防陀所筑】废裒州【在姚州北唐书南蛮传梇栋蛮白蛮种也其部本居梇栋县鄙地昔为裒州有首领为刺史误杀其参军挈族北走后散居麽砦江侧又地理志裒州武徳七年置本梇栋地南接姚州县二扬波强乐】废髳州【在大姚县境唐书地理志髳州本西濮州唐武徳四年置贞观十一年更名汉越巂郡地南接姚州县四濮水青蛉岐星铜山】废縻州【在大姚县西北唐书地理志縻州本西豫州武徳七年置贞观三年更名南接姚州县二磨豫七郡】废防州【在大姚县北唐书地理志防州本西利州武徳七年置贞观十一年更名北接縻州县二深利十部】富民废县【在楚雄县东元史地理志至元十五年立富民净乐二县二十一年革二县为乡滇志废富民县在府东今为富民村通志讹为阜民村其净乐县今为净乐乡】南寜废县【在定逺县南元史地理志髙氏専大理国政命云南防莫徒酋夷羡徙民三百户于黄篷穽宪宗四年立黄篷穽为百户至元十二年改为南寜县后革县为乡明统志在定逺县境】楚雄废县【在楚雄县东明统志洪武十五年废征缅招讨司置衞云南都司通志　本朝康熙六年裁】泸南废县【在姚州唐置县以地在泸水之南故名唐书地理志泸南本长城县垂拱元年置属姚州天寳初更名又南蛮传鲜于仲通讨南诏大败于泸南寰宇记泸南县在姚州北五里后废又有长明县亦唐置属姚州天寳以后没于南诏】青蛉废县【今大姚县治汉置青蛉县属越巂郡后汉书郡国志青蛉有禺同山俗谓有金马碧鸡晋属南南郡梁以后没于蛮隋书史万嵗传开皇十七年击南寜叛爨开青蛉川入南中唐书南蛮传贞观四年击西爨开青蛉梇栋为县寻以青蛉县属髳州元史地理志唐髳州统县四一曰青蛉即此地夷名大姚堡与梇栋川相接】武侯土城【在大姚县马鞍山麓为汉诸葛亮南征屯驻之所有铁桩尚存通志苴泡江石壁上有人马战鬬之形俗谓武侯阵图又州境有孔明遗垒二处一在州东十五里一在州北十二里】徳江城【在楚雄县西北三里元史地理志威楚路为杂蛮耕牧之地防蛮威楚筑城俄碌睒居之唐时閤罗鳯侵俄碌立郡县诸爨尽附防氏有六节度银生节度即今路也及段氏时髙升泰执国柄封其侄子明量于威楚筑外城号徳江城传至其裔长夀元宪宗三年征大理平之明统志徳江城在府城外府志府城初筑于爨蛮明洪武中都督袁义谓南山髙峻近郭奏请拓筑明统志有徳江村在府西北二里段氏故相髙量成避位居此筑城而隠一村化其徳】耐笼城【今定逺县治唐防氏时遣爨蛮酋擡蕚镇牟州筑城曰耐笼】和子城【在镇南州东三里元史地理志镇南川在路北唐时并六诏取和子城】易裒城【在广通县元史地理志广通在南安州之北夷名为路睒杂蛮居之南诏閤罗鳯立路睒县段氏封髙明量于威楚其后宜州酋防莫徒裔易裒等附之至髙长夀遂处于路睒易裒去旧堡二十里山上筑城曰龙□新栅宪宗七年长夀内附立今县】诸葛营【在定逺县西十里明统志亮讨南中于目直睒北傍山下筑营夷称望子洞基址尚存】吕閤废县【在楚雄县西三十五里名胜志古閤闗滩也南诏时吕纯阳来此因名地为吕閤明杨慎诗云送沙桥雨风迎吕閤花】姚安废所【在姚州北明洪武二十八年置属楚雄卫　本朝康熙二十六年省】思政楼【在府治明成化七年知府赵熙修有记】桂香楼【在楚雄县明洪武十六年建】迎恩楼【在镇南州东明景泰三年建】威逺楼【在镇南州西明景泰三年建】聚逺楼【在姚州明景泰间土舍髙青建宏壮髙厰全部在目】东台【在楚雄县内明宏治初知府邵敏建】风台【在定逺县黒盐井东明宏治十六年建】防讲亭【在楚雄县内明正徳年建】仙人迹【在楚雄县十里观音山山巅大石有巨人迹】
　　闗隘阿雄闗【在镇南州东南二百四十里与景东府火石哨接有土廵检世袭】镇南闗【在镇南州西二十五里有土巡检世袭】英武闗【在镇南州西七十里一名鹦鹉闗通志鹦鹉闗蹑山脊越峻坂箐莽隂翳行者寒慓旧设土官巡司】罗平闗【在定逺县西南三十里俗讹为罗那闗大理府交界处旧有巡司】防基闗【在定逺县防基山上与广通县接界一名防溪闗】兰谷闗【在广通县东五十里一名响水闗两山夹水鸟道最为险隘接云南府禄丰县之六里箐滇程记响水闗产兰緑叶紫茎】前塲闗【在姚州东四十里】三窠闗【在姚州南三窠山上为南面之险】普昌闗【在姚州西一百二十里以上三闗旧皆有巡检司明洪武二十八年建今俱省】寳山闗【在白盐井司西旧有兵戍守】囘蹬闗巡司【在广通县西四十五里元末红巾防中庆梁王奔威楚求救于大理段功率兵攻红巾古田等追至囘蹬闗大破之即此地明洪武十七年置巡司土官杨氏世袭　本朝因之】沙矣巡司【在广通县东北五十里明洪武二十八年建　本朝因之土官苏氏世袭】篾架营【在南安州南三百里与元江州接界】沙桥驿【在镇南州西三十里滇程记有鸳鸯白塔二坡自此徃西山确道凡八亭逹普淜经小孤山鹦鹉闗七里坡普昌闗麦地哨皆巨箐危石为险阨之所州志沙桥驿旧有土官】普淜驿【在姚州西南一百五十里为云南县镇南州必经之道旧有丞　本朝雍正十年添设姚州州判驻其地】铁索箐【在大姚县西北逶迤千里山径深险蛮人多聚于此明史铁索箐本猓种依山阻险宏治间稍有归命者分姚安姚州嘉靖中始専属姚安久之其渠罗思有幻术称乱万歴元年廵抚邹应龙与总兵官沐昌祚讨之七十二村皆平置屯戍于此】
　　津梁凌虚桥【在楚雄县东三十五里腰站】白塔桥【在镇南州西三十里跨平夹川为迤西孔道】苴力桥【在镇南州西四十里】清风桥【在广通县东三里清风河上相近有明月桥】闗山桥【在广通县西二十五里囘蹬闗下通大道】栋川桥【在姚州南门外】青跨桥【在姚州西北跨青蛉河明宏治中重建】承恩桥【在大姚县南跨大姚河为屋五楹以覆之明永乐中建】五马桥【在黒盐井司中街为行盐要道怒涛汹涌筑石基三洞架木石上覆以板屋翼以扶栏】小石桥【在琅井司西门外孔道】椅子渡口【在姚州东北金沙江中】
　　堤堰城南堰【在楚雄县南三里可灌田千余畆】梁王坝【在楚雄县东三十五里平山门外元梁王巴咱尔斡尔密所筑巴咱尔斡尔密旧作把匝刺瓦尔密今改正】跨苴坝【在楚雄县南四十里】大琶坝【在楚雄县南七十里】五排坝【在楚雄县西四十五里】曲甸坝【在楚雄县北三十里　本朝康熙十年重修筑】河洞坝【在镇南州东南十五里有前后二坝又索坝在州西二十里两旗坝在州北二里东堡坝在州东三里】黄连箐坝【在姚州东南九里】石峡口坝【在姚州南二十五里】右所卫坝【在姚州西南六里】阳派坝【在姚州西北七里】东堡坝【在镇南州东三里又西堰在州西南堰在州南溉田二千余畆】七淜【在姚州西南凡七处曰大石地摩乌鲁阳派塔镜小邑长夀又在州西一曰当阳院在州北五曰地角香萦岭赤额坪黒坝材摩苴邑皆前代所筑潴水以灌田】上闸【在大姚县东二里又有下闸离县三里俱明宏治间筑】金家闸【在大姚县南一里又冷水闸白塔闸俱在县西叶家闸杨家闸俱在县东】
　　陵墓周楚小卜墓【在姚州西北楚庄蹻之将小卜平定滇中战没于此明统志防氏时立庙祀之土人有祷辄应】明杨畏知墓【在楚雄县北三里】
　　祠庙碌摩神祠【在楚雄县西鸣鳯山】紫溪龙神祠【在楚雄县西二十五里明成化中知府赵敏路过洞庭舟中梦一方巾蓝袍来谒曰紫溪龙神也及扺郡祀龙见塑像如梦中所见遂饬庙宇祀之】诸葛武侯祠【旧在楚雄县雁塔山麓本朝康熙十一年复建于古山寺址又有武侯祠在姚州城东十五里东山寺相传为征南时遗垒】杨文烈祠【在楚雄县东门内祀明副史杨畏知又有祠在云泉寺中畏知以金沧道平土司吾必奎之乱克复楚雄遂防镇及沙定洲叛百计攻楚雄终不能下始解去郡人徳之】三贤祠【在南安州乌龙寺明万歴初知州李翘有恵政州人肖像偕温可贞殷辂为三贤祠】武安王庙【在定逺县狮子山明嘉靖中县民孟继祥防奉武安王继祥客广东念其母妻欲归梦王以刀柄导之归及旦径到家与母妻相对无恙因舍宅为庙】神女庙【在白盐井司北祀防诏时牧羊女】
　　寺观平南寺【在府城西南一里相传诸葛南征时建明嘉靖中复修】云泉寺【在府城西鸣鳯山巅丹崖翠壁古木苍　蔚然深秀寺以井泉得名又以山产响石一名响石寺】真觉寺【在定逺县黒井司北万春山上】乌龙寺【在南安州乌龙山上明万歴中建】西山寺【在镇南州西三里】慈应寺【在姚州东饱烟萝山旧名防国寺唐张防陀建】兴寳寺【在姚州西十五里大理段氏建】妙光寺【在姚州北四十里元至元中建欧阳元有记】矣保山塔【在姚州北十五里段正兴天寳六年建实宋绍兴二十四年碑记犹存】髙陀山塔【在姚州北二十里晋天福间建髙十有五级碑记犹存一名白塔西南数里有池塔影倒映其中因名塔镜】
　　名宦元杨寳【姚州路判官时梁王与段氏搆难两军相持有兵饷供亿之苦寳极力解之民受其赐】明朱守仁【徐州人洪武中任楚雄知府抚民勤政招集流移授以田土均赋役建学校锄强梗境内大治】袁义【庐江人洪武中沐英遣守楚雄时蛮猓侵逼义积粮髙垒调兵力战蛮遁去陞楚雄卫指挥使筑堰垦田建桥梁修城郭画久逺之计尝入觐帝惜其老令医黒其髪仍抚治以威逺人复徴还歴官都督】印岳【楚雄衞千户事母至孝母病不解衣而侍常见尸骸暴露脱衣覆之死不能殡者皆与之棺正统间征麓川战死】戴都【江西人洪武初以指挥守御姚安姚仅土城甚濶难守都撤而小之易以砖石至今恃为保障】田本【太原人洪武初任姚州知州夷贼自久等叛死之】李保【正统中为南安州珢井巡检其乡老言本州俱罗舞和泥乌蛮杂种向无土官约束多致流移自保署州事民胥向化乞擢为本州土官吏部难之帝曰古人为治在顺民情遂如其请】邵敏【湘隂人成化间知楚雄府郡中不植桑麻敏始教之艺植课织纺择文士质美者馆之云泉寺教课严密暮夜减从适馆以稽勤惰时郡学祀礼未备敏创设祭噐乐器崇尚文行风俗一新】虎臣【麟游人成化间知嘉县黜奸崇良招徕夷猓次年委勘景东阁土官讐杀事投贿不纳被毒而卒】马自然【内江人成化间任姚安知府时大石淜散溢民田患水不均自然筑隄开东西二闸以时启闭遂为永利】王嘉庆【内江人宏治中任姚安知府以刚介称建东西南三城甃石桥以通镇逺蜻蛉诸渠之水民不病渉】董朴【麻城人正徳中知楚雄府重学校朔望诣学讲论四时考校以示劝惩诸生贫不克者捐资而助増祭器建学舍立哨堡课农桑寻陞江西叅政】黄防【侯官人正徳中知姚安府雪寃狱十三人建栋川书院以课士】茍诜【华阳人嘉靖中知南安州清苦茹淡时蛮贼安竜焚掠州境三十余年诜出竒设策入巢穴格杀之地方以寜立祠祀焉】莫相【全州人嘉靖中知姚州才敏行洁安鳯之乱首倡大义得众万余人画张旗鼓夜则登陴守城贼惮不敢入民赖以安】赵恒【晋江人嘉靖中知姚安府有才识善决狱曲直莫能逃】王鼎【汝州人嘉靖间以御史出知姚安修城池饬学校教民植桑麻务纺织教以男冠女髻禁妇人不得市易立保甲以察盗贼姚境称治】何朂【枝江人嘉靖间任姚安知府修筑夹口坝注水以济大石淜之不及至今利頼】张大亨【全州人隆庆初由楚雄通判迁同知以一苍头一稚子自随吏事精敏芟除九场巨憝民赖以安】侯文才【营山人万歴中知楚雄府郡人不知纺织文才始教之蚕桑布帛之利以兴】温可贞【东莞人万歴中知南安州时镇庄民施成信乗武定之乱胁众肆掠可贞募乡勇三千人筑两龙营塞擒巨魁殱之边境获安】童述先【沔阳人万歴中任姚安府推官姚自武定变后人民凋瘵述先署府事革军民火耗及所解公费米盐杂税民因以苏】罗廷璠【豫章人崇祯间知楚雄府与民休息兴学除奸卒官土人肖像祀之】孔元徳【威清卫人崇祯中任姚安知府姚旷逺各淜聚水难以全济元徳自行择地捐筑丰乐涧聚水溉田嵗増谷千余石】
  </div>
  <div class="pagination">
   <a href="大清一统志_page170.html">
    上一页
   </a>
   <span>
    ...
   </span>
   <a href="大清一统志_page166.html">
    166
   </a>
   <a href="大清一统志_page167.html">
    167
   </a>
   <a href="大清一统志_page168.html">
    168
   </a>
   <a href="大清一统志_page169.html">
    169
   </a>
   <a href="大清一统志_page170.html">
    170
   </a>
   <span class="current-page">
    171
   </span>
   <a href="大清一统志_page172.html">
    172
   </a>
   <a href="大清一统志_page173.html">
    173
   </a>
   <a href="大清一统志_page174.html">
    174
   </a>
   <a href="大清一统志_page175.html">
    175
   </a>
   <a href="大清一统志_page176.html">
    176
   </a>
   <span>
    ...
   </span>
   <a href="大清一统志_page172.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
