<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 58 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 58 页/共 202 页
  </h1>
  <div class="content">
   形势上党西塞之固东带三闗【后汉冯衍遗田邑书】据天下肩脊当河朔咽喉【杜佑通典】肘京洛而履蒲津倚太原而跨河朔【唐杜牧贺平泽潞启】太行瞰其面并门负其背【元袁凯诗序】
　　风俗人重农桑性朴直少轻诈【隋书地理志】民俭务农士节务学【章潢图书编】
　　城池潞安府城【周二十四里有竒门四濠广四丈旧土筑明洪武间甃甎　本朝顺治康中屡修乾隆三十二年重修】长子县城【周五里有竒门五濠广二丈金天防间土筑】
　　【本朝顺治中甃甎康熙中重修乾隆二十八年又修】屯留县城【周四里有竒门四有濠唐武徳中土筑明崇祯中甃甎　本朝顺治中修】襄垣县城【周六里有竒门四濠广二丈唐武徳初土筑金大会间増筑明崇祯间甃甎　本朝重修】潞城县城【周四里有竒门四濠广一丈五尺隋开皇间土筑元宋增筑明崇祯中甃甎　本朝康熙中修】黎城县城【周四里门三濠广一丈五尺宋天圣间土筑明正徳间甃甎】壶闗县城【周二里有竒门四唐贞观中土筑明嘉靖中甃甎本朝顺治中修乾隆十二年重修】
　　学校潞安府学【在府治西南自唐以来已有之元初燬明洪武中重建　本朝増修入学额数二十名】长治县学【在县东南明嘉靖中建在府学东万歴初徙于永丰仓前后移建今所　本朝重修入学额数二十名】长子县学【在县东南宋建中靖国初建明末燬】
　　【本朝顺治中重建康熈　中修入学额数十二名】屯留县学【在县治东宋建本朝重修入学额数十二名】襄垣县学【在县治东南金天防中建元初燬贞元中重建明嘉靖中拓修】
　　【本朝重加修葺入学额数十二名】潞城县学【在县治东南宋建后燬金天防中重建元大徳中地震圮重建　本朝顺治中展修康熙中又修入学额数八名】黎城县学【在县治南宋建金季燬元中统初始建三楹迄至元中修复旧制后又燬明洪武中重建　本朝増修入学额数十二名】壶闗县学【在县治东南宋建元至元中重建本朝増修入学额数十二名】平顺乡学【在潞城县东六十里平顺城东北隅旧为平顺县学明嘉靖间建在废县治东万歴中徙建今所　本朝重修乾隆二十九年县省改为乡学入学额数八名】莲池书院【在府城西圣泉寺旧名心水书院　本朝康熙五年修建乾隆二十八年重修改今名又起文书院在城东南明建乾隆六年重修又廉山书院在长子县城西乾隆二十四年建传经书院在屯留县治东乾隆十八年建古韩书院在襄垣县城内乾隆二十年建卢山书院在潞城县学东乾隆二十一年建东阳书院在黎城县城内乾隆二十三年建壶林书院在壶闗县学东乾隆二十三年建又各县并设有义学社学　按长治县旧有文昌书院在县学西明万歴中建又雄山书院在防城镇宋靖康初建屯留县旧有藕泽书院在县东南五里藕泽村元隠士宋思约建襄垣县旧有泰晋书院明建黎城县旧有沧溪书院明正徳初建壶闗县界旧有尚文书院明万歴中建今俱废】
　　户口【原额人丁二十万五千二百九十八归并卫所屯丁二千二百四十八又滋生人丁六千八百六十七】
　　田赋【田地三万六千七百二十顷九十一畆七分六厘零额徴银三十六万四千両四分三厘零粮二千二百九十一石三斗三升三合零　屯田一千二百十一顷三十六畆二分零额徴银二千二百十一両七钱三分九厘零粮九十三石八斗二升五合零　更名田八十七顷三十九畆九分四厘零额征银二百八两三钱七分九厘零粮七十九石六斗二升五合零　河滩地十二顷五分八畆二分六厘零额征银二百四十三両五钱二分一厘零明万歴间加増丰赡库银四十六両六钱一分七厘零】
　　山川雄山【在长治县南六十里周十里叠嶂层峦巉岩起伏雄视诸山因名陶永出焉】栢谷山【在长治县北十三里岩壑絶胜与太行王屋相接山多栢树故名府志或曰神农尝百谷于此亦名百谷山下有百谷泉又襄垣县东南二十里有百谷山土厚石小延广润泽百草丛生亦传为神农尝谷处】壶石山【在长治县东南跨壶闗县界又名壶闗山一名壶山通典壶口县有壶山府志两峯夹峙而中虚状如壶口故名其中即古县志相近有龙溪山】五龙山【在长治县东南二十五里周十六里山多松栢森茂千霄为一郡之胜】灵泉山【在长治县东南三十里一名仙泉山通志山半有石洞出泉祷雨輙应】佛耳山【在长治县东南五十里跨壶闗县界】鸡鸣山【在长治县东南魏书地形志壶闗县有鸡鸣岭一名火山李吉甫元初郡县志在上党县东南七十六里乐史太平寰宇记有鸡鸣水出此】天台山【在长治县西南二十里其山四围平垣日出日入俱无影】八谏山【在长治县西南六十里通志相传长平之役赵括军中有八谏不从而自刎者于此山因名】梁山【在长子县东二十里梁水出焉】白佛头山【在长子县西二十五里有白石形如佛头故名雍水出此】刁黄山【在长子县西五十里与发鸠山相连亦曰刁黄岭又曰雕黄岭唐防昌三年刘稹以泽潞叛使其将李佐尧守雕黄岭以拒官军大顺初河东李存孝擒孙揆于长子西追撃余众于刁黄岭寰宇记亦名发瓮山漳水出焉】发鸠山【在长子县西五十里一名发苞山一名鹿谷山一名亷山山海经发鸠之山漳水出焉淮南子地形训浊漳水出发苞注发苞一名鹿谷汉书地理志长子县鹿谷山浊漳水所出桑钦水经浊漳水出长子县西发鸠山郦道元注水出鹿谷与发鸠连麓而在南魏书地形志长子县有防山浊漳出焉元和志发鸠山在长子县西南六十五里寰宇记鹿谷山在县西有大道入壶口东出逹襄国西登奚斯巨岭以达河东径阻千里县志在县西五十余里亦谓之长子西谷山有四星池是谓灵湫漳水之源其山苍秀耸拔诸峯四面如列屏然】方山【在长子县西发鸠山之西北魏书地形志寄氏县有方山县志山顶平直故名北接屯留县界】庆云山【在长子县东南接长治县界寰宇记上党县有庆云山上党记云帝尧将兴有五色云出此山因名新志在县东南二十里】慈云山【在长子县东南三十里多林木】紫云山【在长子县东南四十里与壶口相接县志相传唐明皇潜潞邸时九日与郡官登壶闗山有紫云见东北光彩照日后人因以名山】羊头山【在长子县东南五十里汉书王莽传莽命尉睦侯王嘉曰羊头之阨北当燕赵顔师古注羊头山名在上党壶闗县魏书地形志长子县有羊头山司马彪郡国志羊头山上有神农城下有神农泉元和志山在县东五十六里后汉安帝时羗宼河东以任尚为御史撃破之于羊头山谓此也府志其山产秬黍其南隂地黍白其北阳地黍红明嘉靖间取之以定乐律陆深春风堂随笔长子羊头山秬黍可以参律河内葭莩可以布琯非其地则无騐】潜山【在长子县西南十五里上有尧庙尧水出焉】繖葢山【在长子县西南五十里逺望峯峦形如繖葢有繖葢水出焉】紫荆山【在屯留县西十五里开壁峪通志作紫金山】田石山【在屯留县西八十里势自盘秀而来开大嶂为县西之望】浮山【在屯留县北三十里其山髙耸若浮】石聚山【在屯留县东北二十里】良材山【在屯留县东北三十五里形势髙广旧多材木因名】疑山【在屯留县西南九里魏书地形志屯留县有疑山王应麟玉海后魏孝文帝幸上党见此山有伏龙势疑而不进遂断山东麓以厌之】凤凰山【有三一在屯留县西南十二里魏书地形志屯留县有鳯凰山一名天冡山一在潞城县西北五里又名凤鸣山一在壶闗县北十五里后魏太平真君中斩凤凰山足以厌王气即此】霜泽山【在屯留县西南五十里山髙霜早故名】盘秀山【在屯留县西南九十里一名鹿渎山一名方山魏书地形志寄氏县有盘秀岭蓝水出其南通典屯留县有鹿渎山綘水所出元和志綘水出屯留县西南方山去县八十四里金史地理志屯留县有盘秀山县志亦名盘石山蓝水出其阳綘水出其隂】三嵕山【在屯留县西北四十五里唐书地理志屯留县有三嵕山县志髙三十里盘踞三十余里一名徐陵山一名麟山一名灵山按説文峯聚之山曰嵕今屯留有三嵕山言三峯聚也旧志谓即古三嵕国引书序汤伐三嵕为证然汤所伐者三嵕在今山东定陶县界非三嵕也旧志误】黄岩山【在襄垣县东三十五里石色多黄岩径深邃人迹罕至】五阳山【在襄垣县南十五里五峯髙耸】鹿台山【在襄垣县南郦道元水经注漳水歴鹿台山与铜水合魏书地形志襄垣郡建义县有鹿台山元和志在县南二十里】桃林山【在襄垣县西十里旧时桃树成林故名】狮山【在襄垣县西四十里九龙村东峯头大石俨若狮形一名九龙山】紫岩山【在襄垣县西五十五里亦名寳峯山与虒亭相近其山色紫】五巑山【在襄垣县西七十里五峯环列中为南北徃来之冲】韩王山【在襄垣县北二十里上有韩王庙】五音山【在襄垣县北二十里魏书地形志襄垣县有五音山神祠明统志谓之五隂山俗谓之神头山】错上洪山【在襄垣县北三十三里以谿山丛杂而名】赵王山【在襄垣县东北四十里上有赵王庙下为邯郸村】仙堂山【在襄垣县东北五十里山势嵯峨西有琉璃嵓又有石九圏如车辆环水中虽旱不涸上有龙洞及仙堂寺】龙洞山【在襄垣县东北七十里有洞深百余里入辽州境】葱蔚山【在潞城县东六十里】静林山【在潞城县东魏书地形志壶闗县有静林山县志山在壶闗县东七十里旧属壶闗今在潞城境去县东六十里】大禹山【在潞城县南十五里周四十里】风洞山【在潞城县北四十里周三十五里临漳水上有石穴深峻生风】卢医山【在潞城县东南五里周三十八里南连大禹山上有卢医庙县志谓之卢山】伏牛山【在潞城县东南魏书地形志刈陵县有伏牛山玉海唐中宗景云间黄龙见于伏牛山新志在县东南十五里】葛井山【在潞城县东南二十里周七十五里有泉在其巅】彩凤山【在潞城县东南六十里县之案山上多松桧桃李】狮子山【在潞城县东北三十五里以形似名县志西望长治南接壶闗】广武山【在潞城县东北三十五里】青羊山【在潞城县东北六十里多栢下有七子洞】龙门山【在潞城县东北一百三十里漳水南旧属黎城今在县境】三垂山【在潞城县西南一名三垂冈五代史唐本纪李克用破孟方立还军上党置酒三垂冈时存朂在侧方五嵗克用指而笑曰此儿后二十年其能代我战于此乎天祐五年存朂出兵趋上党至三垂冈叹曰此先王置酒处也破梁军凯旋告庙寰宇记在县西南二十七里】黄阜山【在潞城县西北二十五里隋书地形志潞城县有黄阜山元和志刘聪将綦母刿败晋将崔恕于黄阜寰宇记在西西三十里有城亦名黄沙岭】马鞍山【在潞城县西北五十里周四十里以形似名】东神山【在黎城县东十五里麓有东岳行宫东北半里许有蘑菇山以形似名】启明山【在黎城县东十余里坦博丰隆一名晴山】岚山【在黎城县西二十里下有泉名龙井其麓名伏虎郊相传有僧伏虎于此】广志山【在黎城县西三十五里山极髙】鳌山【在黎城县西五十里一名苍龙山】巁峪山【在黎城县西七十里周七十五里山址有洞约深六七里中有池其深莫测不溢不竭产钟乳五色多肖物形】白岩山【在黎城县北古名张讳岩水经注张讳岩世传岩赤则土罹兵害恒以石粉圬之令白寰宇记白岩山在县东北七里新志在县北十五里】龙耳山【在黎城县北五十里山形似龙两峯如耳】潞祠山【在黎城县东南十五里周三十六里上有潞子婴儿祠】金牙山【在黎城县东北二十里上有庙曰北极俗名北极山】卧牛山【在黎城县东北金牙山东十里形若卧牛】绣屏山【在黎城县东北三十里金牙山北】桃花山【在黎城县东北五十里多桃树】五仙山【在黎城县西南二十里周二十六里五峯如人状】聮珠山【在黎城县西南二十余里自西北延抵漳濵石巅漫突如珠脉聮不絶相近有马鞍山在县西南三十里漳水之南】信山【在黎城县西北三十里山势峻絶其下有泉不涸一名汛山】横山【在黎城县西北三十余里又名虹山悬石壁立为西北屏障】积布山【在黎城县西北六十里形如积布魏书地形志刈陵县有积布山】望夫山【在黎城县西北六十里一名石竚山水经】
　　【注漳水东北歴望夫山山南有石人竚于山上状有懐于云表因以名焉】陇阜山【在黎城县西北一百里山半有洞曰昭泽】【龙洞深数十里入洞十寻有池四深各数尺又有方池一深不可测】马驹山【在壶闗县东唐书地理志上党县有】【马驹山旧志在县东十里】清凉山【在壶闗县东三十里】龙盘山【在壶闗县东四十里】髙望山【在壶闗县】【南一里又名南坛山或以为即旧县治之髙望堡也】黄山【在壶闗县南二十八里山色皆黄其絶顶为楼峯其北有石名鱼陂】鸾山【在壶闗县之南靣四十二里】安公山【在壶闗县南七十里】大王山【在壶闗县东南二十三里北齐书髙祖纪魏真君中望气者言上党有王气在壶闗大王山武帝于是南巡以厌之累石为三封又錾其北凤凰山以毁其形及神武自晋阳出淦口舍大王山六旬而进　按史以此为王气所钟后唐明皇以潞州别驾膺大统或其騐云】乌泉山【在壶闗东南三十里里山土皆黒色山半有泉伏地而流】三壅山【在壶闗县东南九十里其山三面壅障有泉出山下名壅水东流入河南林县界】抱犊山【在壶闗县东南隋书地理志上党县有抱犊山寰宇记引道书福地记云抱犊山髙七十丈有石城髙十丈方一里南角有草名玉枝冬生花髙五六尺味颇甘取其叶末服之二三日不饥玉匮云抱犊山南有穴行三百里出美阳闗西石洞口县志在县东南一百十里四围陡絶山顶有二泉】凤台山【在壶闗县东南东去紫山二十里旁有翠防洞洞前有白云潭洞口仅容一人土人云直透太行山外数百里】麦积山【在壶闗县东南一百二十里府志磊石巑岏形如积】
　　【麦与静林相接】紫团山【在壶闗县东南一百六十里寰宇记上党县紫团山出人参府志山顶常有紫气团圞如葢旧产人参名紫参今无】风穴山【在壶闗县东北二十里王岭村其西有石窍深不可测聴之常有风声】神山【在壶闗县西南一里环抱县城】栲栳山【在壶闗县西南四里以形似名与凤凰山对峙】黎侯岭【在长治县西南三十里郡山多石此岭皆土下为黎亭王存九域志潞州黎侯亭在黎侯岭下】武讫岭【在长子县南四十五里风土记曰秦赵战于长平赵军败退秦将白起逐至此名武讫岭】　江猪岭【在长平县西南四十里与长平闗相近通鉴梁开平元年夹马指挥使尹皓攻晋江猪岭拔之胡三省注在潞州长子县西由北路达雕窠岭】雕窠岭【在长子县西南通鉴周显徳元年北汉主入冦世宗自将兵御之战于髙平北汉兵大败北汉主自雕窠岭遁归胡三省注雕窠岭在髙平县西北由江猪岭路入】松门岭【在襄垣县北百三十里通太原驿路】防子岭【在潞城县东北二十里周二十五里下有防子村】赵屋岭【在壶闗县南六十里上有铁鑛及产赤白石脂】大峪岭【在壶闗县西南三十里有铁鑛】南峯【在襄垣县西南十二里上有寺寺后有楼元时构】九仙峯【在襄垣县东北三十五里云环峯岫宛如九仙立其上】笔头峯【在襄垣县东北九仙峯之西有菜名笔头菜】莲花冈【在屯留县西十里莲村冈势起伏如覆莲形县之屏障也】赤崖【在壶闗县东南九十里一名赤壤山下有赤壤川魏书地形志壶闗县有赤壤川其地寒而早霜金史地理志壶闗县有赤壤山县志土赤色有石洞深里许出卢甘石洞口有泉】悬水崖【在黎城县东北八十里石崖百丈无罅隙水注石面滴下成潭不涸】羊肠坂【在壶闗县东南史记魏世家如耳谓成陵君曰昔者魏伐赵断羊肠徐广曰在上党正义在太行山上南口懐州北口潞州汉书地理志壶闗县有羊肠坂元和志在县东南一百六里寰宇记一名洞口县志坂长三里盘曲如羊肠】浊漳水【源出长子县西五十里发鸠山东东流迳县南五里东北流迳府城西三十里又东北迳屯留县东潞城县西又东北迳襄垣县东又东迳黎城县南二十里又东出太行达河南彰徳府林县界一名潞川周礼职方氏冀州川曰漳浸曰汾潞汉书地理志长子县鹿谷山浊漳水所出东至邺入清漳后汉书郡国志注上党记曰潞浊漳也水经注浊漳水出长子县西发鸠山左则阳泉水注之右则繖葢水入焉又东经其县南又东合尧水又东合梁水又东北合陶水又东迳屯留县南屈迳其城东东北流合綘水又东合陈水迳壶闗县故城西屈迳其城北歴鹿壶山与铜鞮水合又东北流迳襄垣县故城南又东北过潞县北阚骃曰潞水为冀州浸即漳水也世人亦谓浊漳为潞水又迳台壁南左合黄须水口又东北厯望夫山合涅水又东迳磻阳城北合仓石水又东迳葛公亭北而东去元和志浊漳水在上党西南二十二里一名潞水在潞城县北又在襄垣县南二十里黎城县西北五十六里寰宇记冀州图云浊漳水出长子西南流入渉县界与清漳合又东入魏郡】陶水【源出长治县南六十里雄山西北流至长子县界入漳水一谓之淘水水经注淘水南出南陶北流至长子城东西转迳其城北东注于漳水魏书地形志长子县羊头山下谷闗有泉北流至陶乡名陶水合羊头山水北流入浊漳】鸡鸣水【源出长治县东南八十里鸡鸣山西流防雄山东南隅之水北流合陶水又八谏水源出县西南六十里八谏山防雄山西南隅之水北流入陶】黎水【源出长治县西南二十五里黎侯岭下俗名黒河水北流迳府西合石子河入漳又山水河在县南几五龙山西沟涧奔趋城南皆防此河合黎水又故城水出县之故城在县西南十六里北流合黎水】梁水【在长子县东水经注梁水出南梁山北流至长子县故城南又北入漳水新志梁水发源梁山东北流十五里入漳水】繖葢水【源出长子县西南五十里繖葢山东北流入漳水】尧水【在长子县西南十三里水经注尧水自西山东北流迳尧庙北又东迳长子县故城南东北流入漳】雍水【在长子县北三里源出白佛头山东流三十里入漳水】秦川水【源出长子县西方山西南流迳泽州府沁水县入沁水水经注秦川水出巨峻山东带引众谿积以成川又西南迳端氏县故城东南流入于沁水】蓝水【源出屯留县西南九十里盘秀山之阳东流迳长子县北二十五里又东至长治县西二十里入漳郦道元以为綘水水经注水出发鸠山谷谓之綘水西出谷逺县为滥水东迳屯留县故城南东非流入于漳魏书地形志寄氏县有盘秀岭蓝水出其南北流合浊漳】綘水【源出屯留县西南八十里盘秀山之隂八泉涌出如珠合而东流迳县北又东流三十里至潞城县界交漳村入漳水经注谓之陈水汉书地理志屯留县桑钦言綘水出西南东入漳水经注陈水出西发鸠山东迳余吾县故城南又东迳屯留县故城北又东流注于漳魏书地形志乐阳县有望夫岭綘水所出又屯留县綘水自寄氏县界来入浊漳因名交漳元和志綘水出屯留县西方山去县八十四里县志县西数里两山壁立夏秋水出奔薄县城相去仅寻文明成化六年于县西北广原开凿长渠引流而北十三年继成之今水去县里许不为害　按水经注有綘水而无蓝水其綘水所行之道皆今蓝水也而别有陈水则今绛水所行之道也与今府县诸志不合惟魏书地形志有綘水又有蓝水与今水道相同】疑水【在屯留县西南九里源出疑山东南麓流百歩许伏流至西南一里复见迳县西入綘水】髙丽水【在屯留县西七十三里源出沁源县髙麓村东流入綘水】蒲谷水【在屯留县西七十三里东流八里入綘水魏书地形志寄氏县北有水源出蒲谷东南流入綘水】三嵕水【在屯留县西北三十五里源出三嵕山下南流入綘水马端临文献通考屯留县有三嵕水　按寰宇记有玉梭水在屯留县西四十五里疑即此】积石山【在屯留县东北二十五里石聚山下东流至潞城县界入漳】铜鞮水【在襄垣县西南自沁州流入水经注铜鞮水东迳铜鞮县故城北又东南流迳项城西即县之下虒聚也又南迳胡邑西又东屈迳其城南又东迳襄垣县入于漳寰宇记铜鞮水又名小漳水今名西漳水府志铜鞮水迳虒亭西东至县南十里合入浊漳俗名村壁河】雍子水【在襄垣县西南四十里东北流入浊漳】下谷水【在襄垣县西十五里东流入浊漳】甘罗水【在襄垣县北门外源出县西北十五里东流至县东北一里入浊漳】湼水【在襄垣县北自沁州武乡县流入水经注湼水又东南流注于漳水元和志湼水在襄垣县西北通志源出沁州覆甑山东流入县界防小漳水与浊漳合】史水【在襄垣县西北六十里源出三史村东流至县东北水碾村入于湼水】黄湏水【在黎城县北水经注黄湏水出台壁西张讳岩下南流迳台壁西又南入于漳旧志县有东河在县东半里源出自岩山南流入漳葢即黄湏水故渎也】清漳水【在黎城县东北自辽州流入又东入河南渉县界元和志清漳水在县东北五十里】玉泉水【在黎城县西北五十里山下有三石窍水涌出合流迳县北五十里一名原泉水东至河南涉县界入清漳水】沾水【在壶闗县东南汉书地理志壶闗有沾水东至朝歌入淇水经注沾水出壶闗县东玷台下西北隅与金谷水合金谷即玷台之西谿也东北防沾水又东流注淇水元和志壶闗县羊肠坂沾水出焉】壶水【源出壶闗县西北二里壶闗山北流折而西迳府城北入于浊漳下流名石子河又进流川一名清流川源出壶闗县南山北流入壶水】桃花水【在壶闗县东南一百三十五里源出太行山麓花园村东南入河南林县界】淘清河【在长治县东南自壶闗县南界来及县境东南诸山之水皆防焉西流至雄山北入陶水】潞河【在潞城县北源出县东北二十里防子城西北流至西流里入漳水　按此水以在潞地遂蒙潞名非职方冀浸之潞也】西河【在黎城县西北源出岚山流迳县西一里又迳县南闗外曰南河东流合东河入漳又田溪亦名小河源出岚山伏虎郊流迳县北东注东河疏渠灌溉民受其利】濯缨溪【在壶闗县东南一百六十里源出紫团山一名盈盈水东流出太行入河南林县界曰合涧口又有桥楼淙亦在紫圑山山径既絶下视深壑众流所归旧有桥建楼其上故名】龙潭【在长治县西二十里亦名金龙池渊深不测西流入漳】金龙池【在屯留县东南二十五里东西阔而南北狭约五百余亩】恵泽池【在壶闗县南门外明洪武九年凿又甘泉池在县东南隅景泰初凿又济众池在县北门外成化十四年凿又龙雨池在县北龙溪桥迤东万歴二十四年凿县地髙峻艰于得水诸池皆为民利】圣泉【在长治县西　本朝康熙元年涌出中多鱼色如金】五龙泉【在长子县南十六里曲流十五里入浊漳水】白龙泉【在长子县西二十五里相传有白龙见此】神女泉【在屯留县西北二十里西入三嵕水】张厚泉【在屯留县北二里周二丈渊深莫测祷雨輙应亦曰龙潭】马跑泉【在屯留县东北二十里发源石室村东流入綘水】龙泉【在屯留县东北二十五里周围一丈甎甃其口如井仅尺许】石泉【在襄垣县西四十里水自石中流出】暖泉【在襄垣县西五十里太平铺西水温可浴】白水泉【在襄垣县东北三十里石崖中有数孔水出喷涌如防流入漳水】玉女泉【在潞城县西北五里深五尺未尝盈竭寰宇记泉中时有白气升出防覆其上则有雨时人谓之玉女披衣恒以为旧志在凤凰山上】冯坡泉【在壶闗县南黄山下深止尺余傍溢成流冬夏不涸】温泉【在黎城县北五十五里髙崖深潭名大海小海水颇温隆冬不氷流入漳水】神农井【在长子县东南五十里羊头山小谷中寰宇记上党记云神农庙西五十步有石泉二所一清一白俱甘美呼为神农井】
　　古迹壶闗故城【有二一在长治县东南汉置髙后封孝恵子武为壶闗侯后汉末为上党郡治晋末废元和志潞州城汉壶闗县是也一在今壶闗县东南后魏太和十三年复置萧徳言括地志后魏移置壶闗县当羊肠坂羊头山之阨阨也隋大业初废入上党唐武徳四年复置于高望堡贞观十七年又移治进流川旧志汉壶闗故城在长治县东南十六里壶口下山后魏壶闗故城在今壶闗县东南五十里今犹称曰故县唐移治之髙望堡在今壶闗县西七里】乐阳故城【在长子县西南魏书地形志在党郡乐阳县普县西南三十里氏二县置隋书地理志长子县旧有乐阳县北齐废旧志在县西南三十里名乐阳村】长子故城【在今长子县城西刘向别録辛甲事纣七十五諌不从去适周文王封于长子春秋时为晋邑左传襄公十八年晋人执卫行人石买于长子后为赵地史记赵世家成侯五年韩于我长子汉置县属上党郡后汉为闗城都尉治所晋仍为长子县太元十一年慕容永据长子僭号是为西燕十九年为慕容垂所灭后魏仍为长子县北齐废隋开皇九年置曰寄氏县十八年改为长子府志金天防九年节度使杨天吉于东南隅别建小城徙治之即今治也　按长子陆徳明音义释文长丁丈反顔师古汉书注读曰长短之长今俗为长幼之长非也二音不同考竹书纪年梁恵成王十二年郑取屯留尚子尚子即长子之异名然则尚书官名尚读长长子不音丁丈反可知】纯留故城【在今屯留县南春秋赤狄色谓之留吁宣公十有六年晋人灭赤狄甲氏及留吁遂为晋邑谓之屯留左传襄公十八年晋人执孙蒯于纯留战国谓之屯留史记赵世家肃侯元年夺晋君端氏徙处屯留汉置屯留县属上党郡晋因之北齐废入长子隋书地理志屯留县北齐废开皇十六年复置旧唐书地理志武徳五年自霍壁移治今所括地志屯留故城在长子县东北三十里周七里其址尚存新志故城在今县南十里　按魏书地形志屯留县有屯留城水经注綘水迳屯留县故城南故留子国也则后魏之前已尝移治矣旧志故纯留城在今县西十里之平村疑即此】寄氏故城【在屯留县西南七十里汉置陭氏县在今平阳府岳阳县界后魏景明元年改置于此曰寄氏北齐后周时废】余吾废城【在屯留县西汉置县属上党郡后汉建武六年徙封景丹子尚为余吾侯后省后汉书郡国志屯留县刘昭注有余吾城在县西北三十里县志在县西十八里城周九里故址犹存今为镇明嘉靖间筑堡城周二里】襄垣故城【在今襄垣县北汉置属上党郡后魏改为乡郡魏书地形志乡郡乡垣县二汉晋属上党郡建义元年又置襄垣郡治襄垣县县有襄垣城元和志潞州襄垣县南至州九十三里赵襄子所筑因以为名寰宇记唐武徳元年移于甘罗水南即今县又县志有故县中里在县西北四十里故县东里在县北三十里】潞县故城【在潞城县东北古潞子国国语史伯谓郑桓公曰北有狄路左传宣公十五年六月癸邜晋荀林父败赤狄于曲梁辛亥灭潞汉置潞县后魏改为刈陵魏书地形志刈陵县二汉晋曰潞县属上党郡太平真君十一年改名为襄垣郡府志故城在县东北四十里本汉治后魏改刈陵移治漳水北城遂废】建义废县【在襄垣县南魏书地形志襄垣郡建义县建义元年分上党之屯留置北齐后周时废】黎城旧县【在今黎城县西北汉潞县地后魏移潞县于漳水北改曰刈陵隋改曰黎城宋天圣三年徙治县东南白马驿即今治旧志故城在县西北十里】平顺废县【在潞城县东六十里旧名青羊里明嘉靖三年陈卿等据此抄掠七年河南巡抚潘埙讨平之八年遣给事中夏言往勘并区处地方事宜因奏请割潞城县地十六里壶闗县地十里黎城县地五里置平顺县筑城周二里　本朝乾隆二十九年仍省入潞城壶闗黎城三县】黎城【在长治县西南左传宣公十五年潞酆舒夺黎氏地晋灭潞立黎侯而还杜预注黎氏黎侯国上党壶闗县有黎亭汉书地理志上党郡壶闗县应劭曰黎侯国也今黎亭是后汉书郡国志壶闗县黎亭故黎国刘昭曰文王戡黎即此上党记曰潞县东北八十里有黎城临壶口闗魏书地形志刈陵县有黎城括地志故黎国在黎城县东北十八里　按黎国应劭杜预以为在壶闗今长治县界魏收以为在刈陵括地志以为在黎城今黎城县也二説不同相去几二百里后汉志则壶闗潞县两存其説意者黎国本在黎城县西南黎侯岭下至晋立黎侯或徙于今黎城县地故寰宇记于上党县则曰本黎国侯即西北戡黎之所于黎城县则曰古黎国引晋荀林父灭潞立黎侯是春秋以后之黎非商周黎国故地也】夹寨城【在长治县西通鉴梁开平元年李思安至潞州城下更筑重城谓之夹寨五代史唐纪梁兵攻潞州围以夹城遣周徳威救潞州天祐五年徳威自乱桞还军太原梁夹城兵颇懈晋王存朂乃出兵趋上党攻其夹城破之新志在县西十三里今称南寨村北寨村】应城【在长子县东南四十里魏书地形志长子县有应城倾城辛城县志应城今为应城村倾城在县东南二十一里周六里许辛城在县东十九里周一里许即辛甲封地】青城【在长子县南三十里县志唐开元十年旧都有五色龙见从西南入青城】安民城【在襄垣县北十里通鉴晋永和十一年上党人冯鸯逐燕太守段刚据安民城注云安民城在襄垣县葢永嘉中刘琨遣张倚所筑以安上党之民因以为名魏书地形志襄垣县有安民城燕慕容防以上党郡治安民城后迁壶闗城皇始元年迁治安民太平真君中复治壶闗府志一名安仁城郡治两移于此】石勒城【在襄垣县东五十里周四里余相传石勒攻上党时筑以积刍米基址犹存】甯城【在襄垣县北二十七里或云赵襄子筑】微子城【在潞城县东魏书地形志上党郡壶闗县有防子城寰宇记在潞城县东北二十里县志防本畿内国今城东南去朝歌不逺葢即防子始封之地今有防子店在县东北十五里】石城【在潞城县东北一百三十里今为石城里旧传石勒筑此以贮粮又阳防城照城皆在县东西燕慕容永所筑】益阳城【在壶闗县东南六十里今为城头村西燕慕容永所筑以控燕魏】飞龙宫【在府治西旧唐书明皇纪开元十一年幸潞州改旧宅为飞龙宫唐书地理志上党县有启圣宫本飞龙明皇故第开元十一年置后又更名寰宇记有明皇歌枕斜书壁存】圣瑞阁【在府治西飞龙宫侧唐书地理志上党有瑞阁府志唐明皇在潞时境内现一十九瑞及即位潞州献瑞应图建此阁成白鹤来翔张九龄作圣应图赞永王府长史陈阁及江都王并画上党十九瑞应图】台壁【在黎城县西南十里水经注潞县北对故壁台漳水迳其南本潞子所立世名之为台壁慕容垂伐慕容永于长子军次潞川永率精兵拒战阻河自固垂阵台壁一战破之即此】稡经楼【在长子县城内陈循寰宇通志元士人王纲所建为藏书之地】徳风亭【在府治后唐开元中建】賔适亭【在屯留县西北隅宋绍圣中建】恵民庄【在长子县北三十里西任村明万歴三十年建】下虒聚【在襄垣县西古铜鞮县地汉书地理志上党郡铜鞮县有上虒亭下虒聚水经注铜鞮水又东南流迳顷城西即县之下虒聚也宋史陈思让传周广顺元年潞州巡检陈思让败北汉兵于虒亭注云虒亭在潞州铜鞮县九域志襄垣县有虒亭镇明统志在县西北五十里】武王坞【在潞城县西北四十里元和志坞东有后魏天柱大将军朱荣碑文曰建义元年东讨葛荣军次上党武王祠东有二狡兎从贼方而来天柱弯弓祝之曰中则擒葛荣不中则不应而殪遂擒荣旧志相传武王伐纣时经此故名】石梁【在潞城县北四十里后汉书郡国志潞县注晋荀林父伐曲梁在城西十里今名石梁】
　　闗隘壶口闗【在长治县东南汉书地理志上党郡有壶闗又成帝纪阳朔二年诏流民入壶口闗者勿苛留通鉴后汉建安十年髙干举兵守壶口闗胡三省注潞州上党有壶口山因以险而置闗焉旧志闗在郡东南十六里壶口山下山川相错地形如壶】谷闗【在长子县南十五里魏书地形志长子县羊头山下有谷闗新志在县东南五十里】长平闗【在长子县南四十里平岭上通志以古长平郡得名即秦白起坑赵卒处隋时置闗】上党闗【在屯留县境魏书地形志上党郡有上党闗新志闗先属猗氏后属屯留此西闗也】井谷闗【在襄垣县东南唐书地理志襄垣县东有井谷故闗元和志在县东南四十里天井谷内深邃似井因以为名魏武初迁邺于此置闗周建徳六年废　按魏书地形志上党郡有天井闗疑即此寰宇记亦谓之天井闗】五巑闗【在襄垣县西南七十里五巑山之阳五峯环绕为南北之咽喉明洪武间置巡司后裁正统初置闗】古壶闗【在黎城县东北二十八里太行山口吾儿峪左传哀公四年夏伐晋取壶口杜预注潞县东有壶口闗唐书地理志黎城县有壶口故闗元和志古壶闗在县东二十五里春秋齐国夏伐晋取八邑有盂口盂口即壶口也声相近故有二名金史地理志黎城县有白岩山故壶口闗通志壶口故闗路通河南涉县即今吾儿峪也县志闗在西井镇今有古闗堡　按吾儿峪在黎城县东北壶口山在长治县东南跨壶闗县界相去百余里壶口闗本以山名壶闗县复因山名则壶口山之有闗旧矣府志乃云壶口闗即今吾儿峪而长治县壶口山之闗竟缺不载通志亦仍其讹所引注尤多混淆今两存正之】虹梯闗【在潞城县东北七十里旧曰洪梯子千峯壁立径路峭狭下临无底之壑石磴盘回望若虹霓明嘉靖中设闗并置巡司今因之】玉峡闗【在壶闗县东南一百二十里旧曰风门口在隆虑万山之巅势极险峻明嘉靖八年置巡司今裁】马踏隘【在潞城县东六十里与河南渉县接界万山拱峙中通小径亦名马踏闗】十八盘隘【在壶闗县东南八十五里盘囘险僻路通河南林县杨家石塘口】槲林隘【在壶闗县东南一百二十里羊肠坂南出之道路通河南辉县】正梯隘【在壶闗县东一百十里与河南林县接界一名梯头隘形隘若梯】漳义隘口【在黎城县东北八十里两山峭立中有石涧漳水所经亦名漳义闗】吾儿峪【在黎城县东北二十五里其西五里有东阳闗明洪武初置吾儿峪巡司后移于东阳闗今裁旧亦名呉儿峪通鉴五代晋天福元年赵徳钧自呉儿谷趋潞州胡三省注呉儿谷在潞州黎城县东北元史察罕特穆尔传至正十八年分兵屯上党塞吾儿峪察罕特穆尔旧作察罕帖木儿今改】石城里【在潞城县东北一百三十里本朝乾隆二十九年置巡司】韩底镇【在长治县南四十里明洪武元年洪霍特穆尔遣韩礼儿援潞安偏将军杨景遇于韩店大战败之即此相近又有郝店镇又防城镇桑梓镇俱在县南六十里师庄镇在县南七十里西火镇在县南八十里有堡又大峪镇在县南东接壶闗县界相近又有玉坊镇又泽漳镇在县西北二十里洪霍特穆尔旧作扩廓帖木儿今改】八义镇【在长治县西南六十里见金史地理志】髙河镇【在长治县西二十里即古綘河也通鉴五代晋天福元年赵徳钧父子迎谒于髙河胡三省注在潞州屯留县东南】横水镇【在长子县西北十里金史地理志长子县有横水镇新志县东百里有横水村元设巡司后裁】鲍底镇【在长子县北四十里为太原孔道康熙中増设驻防又县东南二十里有南呈镇县南四十里有璩村镇县西二十里有石硩镇】寺底镇【在屯留县东北二十里金史地理志屯留县有寺底镇新志明改名常村镇路通太原府又上村镇在县东二十里驼坊镇在县东南二十五里】丰仪镇【在屯留县西南四十里有堡其北为苖岳镇又丈八佛镇在县西五十里边寨镇在县西南一百里路通平阳】东周镇【在襄垣县西南二十里又长隆镇在县西南二十五里榆林镇在县西南八十里五巑闗之南又夏店镇在县西三十里】下良镇【在襄垣县北三十里镇有龙山寨明嘉靖中建又西营镇在县北四十五里与沁州武乡县接界】神头镇【在潞城县东二十里又微子镇亦在县东又南陲镇在县南二十里安昌镇在县西二十里】黄碾镇【在潞城县西北二十里通鉴五代梁开平元年晋王存朂军于黄碾距上党四十五里】冯坡镇【在壶闗县南二十八里黄山下又大峪镇在县西南大峪岭半属长治县】羊围镇【在壶闗县东八十里新兴里相近有花园镇】九龙山寨【在黎城县西北七十里山险林宻数百里村聚恃为堡障】霜泽寨【在屯留县西五十里一名双泽寨又中村寨在县西一百里接沁源县界俱明嘉靖十一年筑】好牢寨【在壶闗县西南三老乡墙垣周一百五十丈四面俱崕髙深十丈西北有土洞门】北董堡【在长治县东南十里土城周四里髙一丈八尺明嘉靖中筑　本朝康熙中修又苏店堡在县南十五里南董堡在县南二十里】闗村堡【在长治县北十里又角沿村堡在县西北二里】崇贤堡【在壶闗县东二十里周三百二十五丈有竒四面崖壁髙深十丈有东西门】曹公垒【在壶闗县东南一百二里元和志曹公攻髙干时所筑】龙泉驿【在长治县西二十里以龙潭水而名唐置今废通鉴唐防昌三年郭谊等至龙泉驿迎侯敕使】太平驿【在长治县西北太平乡唐置今废宋史李筠传张晖自柏谷入营梁侯驿筠遣防军穆令均营于太平驿驿东南距潞八十里宋白续通典梁侯驿在上党县西北一百十里】漳泽驿【在长子县南闗明洪武三年设于潞州西北二十里漳泽村长平北出道也八年移于今所】余吾驿【在屯留县城内旧在县西北十八里余吾故城　本朝顺治初移建今所】虒亭驿【在襄垣县西北六十里虒亭镇与屯留县接界北达沁州旧有驿丞今裁】
　　津梁金桥【在长治县西南闗唐开元中车驾次上党过金桥令吴道子等制金桥图】永济桥【在长治县南韩店宋宣和间建明髙朴记桥当泽潞咽喉北通燕齐南通雍豫】淘清桥【在长治县南跨淘清河】通晋桥【在长治县西三里后名老胡桥通志旧桥圯有番僧修之一夕而成】石子河桥【在长治县北闗外】雍水桥【在长子县北一里明洪武中建】蓝水桥【在长子县北三十里蓝水上府志作蓝桥】青苖桥【在屯留县西南二十里张村跨鸡鸣河今名永定桥又良马桥在县西南八十里西通河东路】通沁桥【在屯留县西门外又让功桥在县东门外】王桥【在襄垣县南少西十里跨浊漳水】圯桥【在襄垣县西十五里下谷村西下有二水合流又太平桥在县西五十里宋天圣中建】南营桥【在襄垣县西北四十里相传石勒屯兵时建又永恵桥在县北门外跨甘罗水金天防间建】凤楼桥【在潞城县东十五里元至正中建】微子桥【在潞城县东北十五里】疏岚桥【在黎城县南闗】北马桥【在黎城县西南二十里跨漳水通襄垣县】汉跋桥【在黎城县西十里通志断岸百尺工积数年始成】峪石桥【在黎城县东北十五里通故闗】吾儿峪桥【在黎城县东北吾峪口通河南渉县】天桥【在黎城县东南十里】黄山桥【在壶闗县南三十里黄山村】龙溪桥【在壶闗县西北二里又进徳桥在县北门外俱元建】络丝桥【在壶闗县北二十五里迁善里因水流微细故名】
　　隄堰河渠堤【在潞城县南宋政和间筑以遏水入漳】石牐【在长治县有三一在县南四十里韩店东西两山之间金明昌初建一在县东门外一在县西门外】
　　祠庙神农庙【有二一在长治县东百谷山北齐时建一在长子县北闗熨斗台金大定中建嵗三月十八日有司致祭】帝尧庙【在长子县西南十五里潜山上嵗四月二十八日有司致祭魏书地形志乐阳县有尧庙】大禹庙【有六一在长治县东南十里壶口山宋咸平中重建一在屯留县南十五里李坊村一在屯留县北三十里浮山巅一在潞城县南十五里大禹山今移城内春秋有司致祭一在黎城县东侯壁里一在壶闗县辛村元延祐中建皆禹治水所歴之处】成汤庙【有二一在长子县东南六里上坊村有残碑云嵗大旱邑人以王尝有桑林之祷设位致祷澍雨大洽因立庙焉元至正间重建一在屯留县西八十里中村镇】周文王庙【在襄垣县南鹿台山】武王庙【在潞城县北二十里元和志武王坞东有武王祠】后魏孝文帝庙【有三一在屯留县西南疑山巅一在襄垣县西狮山麓一在襄垣县北五里隂山巅】三嵕庙【在屯留县西北四十五里三嵕山巅旧传昔大旱祀之即大雨千里宋崇宁中封显应侯明洪武中改称三嵕山之神嵗六月六日有司致祭府志神最灵显祠遍州县】灵湫庙【在长子县西五十里发鸠山下祀漳源神庙甚古宋治平初重建赐额灵显嵗三七月十八日有司致祭】五龙祠【在长治县南魏书地形志壶闗县有五龙祠元和志祠在上党县东南二十里五龙山慕容永所立以祭五方神寰宇记慕容永时有五龙见于此山因立祠祀之新志又北闗村有九龙庙】殷三仁庙【在潞城县北二十三里元时碑记云防子岭前古立祠山下有故墟曰宋城】灵显王庙【在潞城县东防子岭祀李靖唐立武成王庙以靖从祀后晋封灵显王元封灵泽王】崔府君庙【在长子县东门内祀唐邑令崔元靖明皇封显圣防国嘉应侯宋真宗加封真济王春秋上戊日有司致祭】三忠祠【在长治县东南祀宋张确明王佐任环】
　　寺观庆云寺【在长治县南十里宋天圣中建】百谷寺【在长治县东北百谷山北齐武平间建】延唐寺【在长治县城内相传唐明皇为别驾时寺中有李树连理】寿圣寺【在长子县有二一在县西南二十五里一在县西三十里皆唐建】石佛寺【在屯留县西北十八里唐贞观初建】法防寺【在黎城县西南二十五里百谷村唐先天初建明洪武中并水陆膺福显庆三寺入焉】大云寺【在黎城县北五十里龙耳山下】祥鹿观【在壶闗县东北三里唐干封初建相传唐徐王元礼猎于檀山逐白鹿至此隠于穴中因以名观】灵显观【在壶闗县西三十里唐建吕岩有诗】
　　陵墓春秋潞子婴儿墓【在潞城县东北五十里续村】冯亭墓【在长治县西五里见元和志】汉令狐茂墓【在壶闗县东魏书地形志壶闗县有令狐征君墓元和志壶闗三老令狐茂墓在县东北一十九里】冯奉世墓【在黎城县东元和志冯奉世及女昭仪墓俱在县东二里明统志奉世墓在县东五里又东二里为昭仪墓】鲍宣墓【在长子县东十三里魏书地形志长子县有鲍宣墓】晋崔游墓【在襄垣县西十里】南北朝魏张昭墓【在屯留县北三里】五代唐李嗣昭墓【在襄垣县东北四十里段村堡】宋宇文光墓【在黎城县北十五里】元宋子贞墓【在长子县东南十五里】宋思约墓【在屯留县东南五里藕泽村】刘寛墓【在潞城县东青羊里】明杜斆墓【在壶闗县东南三十里林青里】暴昭墓【在长治县西羊堡村】任环墓【在长治县东北白猴村】四贞墓【在长治县东南八十里有四贞祠详后列女】












　　钦定大清一统志卷一百三
　　钦定四库全书
　　钦定大清一统志卷一百四
　　潞安府【二】
　　名宦汉任敖【沛人髙祖时为上党守陈豨反敖坚守封为广阿侯】晋温峤【太原祁人为上党潞令刘琨请为参军琨迁大将军峤为上党太守加建威将军讨石勒屡有战功】南北朝魏吕温【幽州人世祖时上党太守善劝课有治名】隋栁昻【河东解县人大帝初潞州刺史昻见天下无事上表请劝学行礼自是天下州县皆置博士昻在州甚有惠政】唐崔元靖【乐平人贞观间长子县令公直亷介发奸摘伏民不敢欺时有虎伤人元靖祈诸神遣使追虎杀之】姚崇【潞州硖石人睿宗时歴潞州刺史专务徳化政条简肃潞人为立碑纪之】薛仅【河东人汉御史大夫广汉后开元间上将巡潞藩仅以拾遗出宰屯留诸事克办次年嵗饥出公私米赈救所活以百万计又瑅防水患嵗渐丰稔】程千里【京兆万年人天寳末安禄山反迁上党长史贼来攻鏖馘多至徳二载贼将蔡希徳围上党轻骑挑战千里率百骑欲直擒之希徳防得而救至防桥壊马颠为贼所执仰首勅诸骑还田为我谢诸可失帅不可失城军中皆为泣下增增固守贼不得下乃还囚千里至东都见害】王防休【汝州梁人泽潞李抱真授兵马使抱真卒元仲经等谋树其子缄防休正色语众曰军王军土王土帅亡当禀天子何有妄谋徳宗嘉之擢潞州左司为领留后号今抚循军中大治二嵗迁昭义节度使始属城州县守宰多暑它职不亲政故治茍简防休悉増俸廪遣就郭人以妥安防休性恪敏节用度既没所部帑廪皆可支数嵗】郗士美【兖州金乡人宪宗时为昭义节防使昭义自李抱真以来皆武臣私厨月费米六千石羊千首酒数千斛潞人困甚士美悉去之出廪钱市物自给又卢从史时日具三百人膳以饷牙兵士美亦罢之讨王承宗大将王献为前锋恣横逗挠士美斩以防亲鼓之遂大破贼时诸镇兵绕贼多玩寇犯法独士美兵鋭整最先有功】辛秘【陇西人宪宗时拜昭义军节度使时潞人雕耗秘至则约出入啬用度比四年储钱十七万缗粮七十万斛器械坚良复为完镇】孔戡【孔子三十八世孙巢父子以大理评事佐昭义节度使李长荣幕长荣死卢从史代之留署掌书记从史稍得志益骄与王承宗田绪阴相结欲乆连兵以固其位戡始阴争不从则于防肆言以折之从史卒偃蹇不轨戡遂以疾归洛阳】乌重允【张掖人为潞牙兼左司马节度使卢从史奉诏讨王承宗阴与贼连吐突承槯将图之以告重允乃防从史帐下士持兵合讙重允叱曰天子有命从者赏违者斩士无敢动】李殷鋭【僖宗时为潞州刺史中和三年李克用陷潞州殷鋭死之】孙揆【博州武水人昭宗讨李克用授揆昭义军节度使以本道兵防战克用伏兵刀黄岭执揆厚礼而用之揆大骂不屈克用怒使以锯解至死骂声犹不絶】五代梁牛存节【青州博昌人潞州都指挥使梁主攻鳯翔使召存节存节为将法令严整而善得士心潞人送者皆号泣】晋李嗣昭【汾州大谷人天祐三年为昭义军节度使梁遣李思安将兵十万攻潞筑夹城以御之人遣人招降嗣昭嗣昭斩其使者闭门拒守逾年荘宗始攻破夹城嗣昭完缉兵民抚绥甚有思意】任圜【京兆三原人李嗣昭节度昭义辟圜观察支使梁兵筑夹城围潞州危甚圜劝嗣昭坚守以待不可有二心已而荘宗攻破夹城闻圜为嗣昭昼守计甚嘉之】宋王祐【大名华人太祖徃太原已济河诸州馈集上党城中车乗塞路上以祐能治剧命知潞州及至馈饷无乏路亦无壅】紫禹锡【大名人太宗时知潞州州民乞留三载诏奨之】王曙【河南人仁宗时知潞州州有杀人者狱已具曙独疑之既而提防刑狱杜衍至事果枉曙为作决狱记以戒官吏】郭谘【赵州平棘人仁宗时知潞州言懐保二郡旁山可以植稲定武唐河抵瀛莫间可兴水田又作鹿角车陷马枪请广独辕弩于他道诏谘置弩千分给井潞】刘绚【常山人神宗时为长子令督公家逋赋不假鞭朴而集嵗大旱府遣吏视伤所蠲财什二绚力争不得封还其掲请易之富弼叹曰真县令也】苗时中【宿州人调潞州司法参军郡守欲入一囚于死执不可守怒责甚峻时中曰宁归田里法不可夺守悟而聴之】邵伯温【洛阳人元丰间调长子尉有徳政去监永兴军民思之】朱光庭【河南偃师人哲宗时知潞州隣境旱饥流民入境者踵接光庭日为食以食之常至暮自不暇食遂感疾犹力视事出祷雨拜不能兴再宿而卒】梁涛【郓州须城人哲宗时知潞州嵗饥不待命发常平粟赈民流人闻之来者不絶焘处之有条人不告病明年以左谏议大夫召甫就道民攀援不得行逾太行抵河内乃已】李昭玘【济南人哲宗时通判潞州潞民死多不塟昭玘斥官地画兆竁具棺衾作文风晓之俗为一变】刘汲【眉州丹棱人通判隆徳府时方士林灵素用事郡人斑自取易系辞为妖言以应灵素汲摄守下自狱灵素荐自有道命转运使陈知存按验椂史惧欲变狱汲责数椂史知存惮之卒以实闻】韩昭【许昌人宣和二年知隆徳府单车之任劝农桑恤孤独通泉货巨蠧宿奸一旦芟薙又请免输边税在郡便纳民为勒碑颂徳】张确【邠州宜禄人知隆徳府金兵围太原忻代降平阳兵叛确言敌既得叛卒势必南下潞城百年不修筑将兵又皆戍边臣愿得秦兵十万人以抗敌不报明年金兵至确拒守或献谋自东城溃围出确怒叱曰确守土臣当以死报国乃战而死赠述古殿直学士】金沈璋【奉圣州永兴人太行贼陷潞州官军讨平之命张权知州事璋至招复逋逃赈养困饿民颇安辑初贼据城潞之军卒縁坐者七百人帅府牒璋尽诛之璋不从帅怒责之且欲杀璋璋从容对曰此軰为贼所脇初无叛心故招之复来杀之是杀降也茍利于众璋死何憾怒解召潞军曰汝使君活尔皆感泣去朝廷闻而嘉之拜左諌议大夫知潞州事百姓为之立祠】萧仲宣【辽人皇统初厯昭义军节度使为政平易小吏不敢为奸贿赂禁絶奴婢入郡人莫识其靣潞之百姓为立祠刻石颂之】李晏【泽州髙平人大定间黎城县令时民奉佛教燃指灼背无所不至晏修崇学校行乡饮酒礼使民知义俗渐革】毕兰阿鲁岱【贞祐初昭义军节度使缮完州县之可守者不可守者徙其民依险为栅泽州旧隶昭义军后改隶孟州复议迁城毕兰阿鲁岱秦迁城则失太行之险而沁南昭义不通问矣诏泽州复隶昭义军是嵗潼闗失守毕兰阿鲁岱陈河北利害曰河东河北之势全恃潞州潞州兵强则国家基本渐可复立乞复置潞州帅府诏从之毕兰阿鲁岱旧作必兰阿鲁帯今改】纳赫布鲁都【大名路明安人贞祐间授元帅右监军兼昭义军节度使行元帅府事兴定二年路州破力战死赠御史大夫　纳赫布鲁都旧作纳合蒲刺都明安旧作猛安今并改】元郅朗【肥乡人至元间壸闗县尹政平讼简百废具兴尤加意学校遇旱蝗祷雨輙应蝗不为灾后陞本州同知】周干臣【长清人至元中以河东肃政亷访司知事守潞州时亲王索萨尔奉命牧马潞沁间牧人有夺民田为牧地者干臣诣王启其事王令悉还其田潞无頼民好解牛以规利干臣作诗化之民罔敢犯者　索萨尔旧作小薛今改】张鹏翼【河南大梁人至正间屯留县尹时贼盗徧起能亲当矢石为百姓御患又以计擒借盗为奸者性淡泊亦无馈遗上官怒廷争不屈去】明崔鳯【项城人洪武初知黎城县时当兵燹后井庐尽墟官廨秩祠防存壁址鳯招复流移抚恤如子暇即修举废頺邑渐以治】张三同【直隶阜城人洪武初潞州同知以勤恪着创州城修庙学定在城二十四坊尤加意作人多治绩】乔育【山东章邱人仁宗时襄垣县主簿九年考满诣京耆老言育持已亷谨抚下仁慈乞还襄垣终惠百姓诏进育秩还任】燕云【陜西咸宁人正统中巡抚于谦荐擢知潞州慈祥寛简理公事如家事未尝轻施鞭挞坐事被逮民诣阙乞留令还任】徐兖【山东啇河人正统末知长子县募壮勇造兵器以给邉备民不知劳遇嵗歉赈济境无流移以忧去民多颂之】李仑【陕西临潼人成化中知屯留县有奸民持官府短长指使椽吏横一县仑亷得十余軰立捶杀之吏民大惊时豪猾皆股栗乃兴学校正风俗时婚娶平径赋嵗饥役民凿河河治而民不饥治行为山西最】马防【陈州人治间知潞州亷洁明敏修庙学备礼器访名宦十四人乡贤十人建祠为州人表帅在任九年善政毕举相传为建州以来贤守第一】薛腾蛟【渭南人嘉靖中知长治县时县新设制度未备腾蛟多所裁定饬章程节里甲抑强扶弱崇礼励俗与民休息而驭吏则甚严不少假贷】张嘉孚【陕西安定人嘉靖中知长治县明敏果防民有讼者给片纸令自拘至即入见片言而决庭无留讼】王维垣【武清人嘉靖中知潞城县巨宼陈卿等啸聚青羊山官军讨之失利遂欲屠邑维垣力请于上乃止且招慰胁从贼兵渐息】徐明杨【浮梁人知平顺县崇祯六年流贼来犯咸以城小无备乞避之郡城不可设防守御城破不屈死】
　　本朝杨致祥【奉天人顺治五年知潞安府勇敢有为姜瓖之乱誓众固守会叛丁张国威等通贼遂遇害赠太仆卿推官司九韶内黄人与杨同日死赠按察司佥事并祀忠烈祠同时襄垣知县佟学诗辽阳人训导王奕叶五台人长治知县靳东璋宁晋人长子知县李允井奉天人屯留知县陈思忠辽阳人壶闗教谕崔珩綘县人俱抗节死又孙光耀者屯留知县孙金之父以讨贼战没】李云起【昌黎人知黎城县姜瓖之乱　大兵南下贼崩溃土寇赵聫芳胡尚文煽乱云起死之】薛起鳯【韩城人顺治十一年知黎城县造耕织具教民请豁免荒粮民利頼之】金光昊【全椒人康熈五年以举人知长子县严正不妄接人惩胥吏之作奸者不少贷豪猾皆闻风逺遁劝农巡阡陌间与野老狎语俾得各言疾苦大旱雩祀膝行数十里为民涕泣请命甫一年卒民为修劝农坊以志遗爱】曹有光【绩溪人康熈十二年以进士知壸闗县性淡泊食不兼味用苞苴竿牍进者直斥之以严济寛盗贼敛迹卒官无以为殓老稚胥为流涕】李时谦【大兴人康熈中以进士知潞城县给牛种及纺织具劝民耕织清积年逋赋勤课诸生治行推山右第一】
　　人物汉令狐茂【上党壸闗人为三老武帝未治巫蛊狱急戻太子斩江充发兵兵败亡不得上怒甚羣下忧惧不知所出茂上书明太子无邪心天子感悟凡害太子者俱伏罪】冯奉世【字子明上党潞人冯亭之后后徙杜陵明春秋大义习兵法昭帝时前将军韩増举奉世以卫侯使持节送大宛诸国客发兵击莎车威震西域为光禄大夫水衡都尉元帝时累迁执金吾永光二年秋陇西反奉世讨击大破之斩首数干级赐爵闗内侯居牙官前后十年为折冲宿将功名次赵充国长子谭为校尉随父从军有功未拜病死】冯野王【字君卿奉世子通论语以父任为中庶子以功次补常阳长元帝时迁河西大守以治行髙入为左冯翊有威信迁大鸿胪行能第一以昭仪兄避嫌不得为三公然甚见噐重有名当时成宗拜琅邪太守病免弟受字字子产通易官至陇西太守立字圣卿通春秋歴五郡太守所至有绩】冯参【字叔平奉世子通尚书少为黄门郎给事中宿卫十余年行谊勑备以严见惮终不得亲近出为守令輙病免绥和中以闗内侯奉朝请五侯敬惮之丞相翟方进亦甚重焉哀帝即位帝祖母传大后用事追思参姊中山太后临以太逆罪召参诣廷尉自杀】鲍永【字君长上党屯留人父宣哀帝时任司隶校尉为王莾所杀永少有志事后母至孝初为郡功曺更始二年迁尚书仆射徴行大将军事持节安集河东并州朔部因撃青犊大破之更始封为中阳侯光武即位徴永不从己知更始亡乃发防罢兵辐巾请河内时攻懐未拔拜永諌议大夫至懐説河内太守开城防帝大喜赐永洛阳啇里宅辞不受累以功封闗内侯建武十一年为司隶校尉以事劾赵正良朝廷肃然寻出为东海相终兖州牧】鲍昱【字文泉永子有智畧署守髙都长以平剧贼知名后为泚阳长政仁爱境内清浄中元元年拜司隶校尉奉法守正有父风累迁司徒建初元年大旱谷贵请还诸徙者家属蠲除禁锢以消灾异帝纳其言拜太尉薨子徳修志节有名称累官南阳太守在职九年吏人悦服徴拜大司农卒于官】鲍昻【字叔雅徳子有孝义节行初徳被病数年昻俯伏左右衣不解帯及处防毁瘠三年抱负乃行服阕遂潜于墓次不闗时务举孝亷辟公府连徴不至寻卒于家】冯胄【字世威上党人奉世之后李郃门人郃卒胄独制服心防三年时人异之常慕周伯况闵仲叔之为人隠处山泽不应徴辟】晋崔游【字子相上党人恬静谦退不言财利魏末察孝亷除相府舍人出为氏池长甚有惠政太始初武帝録文帝故府僚属就家拜郎中年七十余犹敦学不倦撰防服图行于世刘元海僣位命为御史大夫固辞不就卒年九十三】续咸【字孝宗上党人性孝谨敦重师京兆杜预专春秋郑氏易敎授常数十人又修陈法律明达刑书永嘉中歴廷尉平刘琨以为从事中郎没石勒为理曹参军持法平详当世比之于公着逺游志异物志没冡古文释行于世】北朝魏尧暄【字辟邪王党长子人本名钟葵后赐名暄为千人将军太武以其恭谨擢为中散后兼北部尚书暄前后从征及出使检察三十许度皆有克已奉公之称赐爵平阳伯转大司农卿卒于平城孝丈为举哀赠相州刺史】李业兴【上党长子人祖蚪父元纪并以儒举孝亷业兴师事徐遵明博涉百家图纬风角天文占无不讨练尤长算学延昌中为戊子元歴上之正光三年秦行之赐爵长子伯除通直散骑常侍武定元年迁国子祭酒齐神武以业兴明术数军行常间焉官至中外谘议参军子崇祖能传父业文襄命卢景裕讲易崇祖年十一论难徃复景裕惮之后封屯留县侯】北齐尧雄【字休武暄孙随朱兆后归神武为瀛州刺史平城县公义然后取接下以思吏人懐之魏孝武入闗雄为大都督随髙昻破贺防胜于穰城仍除豫州刺史累有战功加骠骑大将军仪同三司雄质性寛厚为政举大纲在任十年屡有功绩爱人利物多所施与兴和四十年赠司徒谥武恭】杨引【襄垣人三嵗防父母年九十二卒引年七十五哀毁过礼三年服毕恨不识父追服斩衰食粥麤服誓终身命经十三年哀慕不改郡县乡里三百余人上状称美有司奏闻诏复其一门假以散员之名】隋冯世基【上党人明悟有干畧开皇中为兵部尚书题名于世】唐苗晋卿【字元辅潞州壸闗人擢进士第累官河北采访使厯宪部尚书致仕明皇入蜀晋卿问道走金州肃宗召赴行在拜左相京师平封韩国公改侍中代宗时吐蕃犯京师晋卿以病卧家贼舆致胁之噤不昔语贼不敢害帝还拜太保晋卿所至以惠化称秉政七年小心谨畏练达事体百官簿最一省无遗议者比汉胡广肃宗欲以李辅国为常侍奏曰常侍近密非贤不可居岂宜在等軰罢之卒谥文贞配享肃宗庙廷】宋李崇矩【字守则潞州上党人防有志行史肇署为亲吏肇诛崇矩尽借财产以付其母弟福周祖嘉之宋初李筠叛崇矩屡破其众累拜枢密使太平兴国初为琼崖儋万四州都巡检使麾下惮行崇矩厚给之黎贼扰动崇矩悉抚慰之遗以己财莫不悦附卒赠太尉谥元靖】李处耘【潞州上党人父肇仕后唐从讨王都战死周顕徳中隶太祖帐下补都押衙防太祖出征驻军陈桥处耘临机决事谋无不中从平泽潞迁羽林大将军朗州军乱以处耘为都监入辞帝并图荆南遂假道江陵袭其城即发江陵卒万余人并其师趋朗州大破贼于三江口朗州溃遂入潭州尽得荆湖之地卒赠宣徳军节度检校太傅开寳初太宗纳其次女为妃即明徳皇后也】李继昌【字世长崇矩子荫补西头供奉官太祖欲选尚主继昌不愿至道二年掩杀贼酋喻雷晓进西京左藏库使咸平中王均乱蜀受诏与雷有终等讨破之严戒部下无扰民获妇女童防悉遣还家以功领连州刺史累官左神武军大将军卒继昌厯知四郡为治尚寛所至民利懐之】李继隆【字覇国处耘子太祖器重之干徳中讨平江南迁庄宅副使太平兴国中累以战功改定州驻泊都监李继迁叛率兵出银州北破锡里诸族俘获万计和绰啰纳十四族不下复击破之夏州赵保忠与继迁连谋命继隆讨之擒保忠以献景徳初御辽有功加开府仪同三司卒赠中书令谥忠武配享真宗庙庭继隆好读春秋左民传宾礼儒士能谦谨保身明徳后寝疾欲见之终不入　锡里旧作悉利和绰啰纳旧作岌伽罗腻今并改】李继和【字周叔与兄继隆友爱继隆请城镇戎军后复不守咸平中继和以为言乃命继和知其军兼领泾原仪渭钤辖陇山外诸族皆恐惧内附继和好谈方略所至干治卒赠镇国军节度】邢濬【潞州人八世同居真宗时旌表仍蠲其课调】李昭亮【字晦之继隆子四嵗补东头供奉官累迁真定路都总管保州兵叛昭亮招降之拜殿前副都指挥使昭亮将家子习军中事既统宿卫政尚严帝祠南郊骑卒亡所挟弓会赦当释昭亮曰宿卫不谨不可贷卒配隶下军禁兵自是顿肃拜同中书门下平章事仁宗书昭亮亲贤勲旧命其子惟贤持赐之卒谥良僖惟贤字寳臣累迁至四方馆使善宣词令习朝仪仁宗爱之】李用和【字审礼章懿皇太后弟由三班奉职累拜同中书门下平章事仁宗以太后不逮养故外家褒宠特厚卒谥恭僖用和列位将相小心静黙推逺权势论者称之子璋字公明累官殿前都指挥使仁宗书忠孝李璋并秘书赐之厯知澶郓二州皆有治绩率谥良惠】李遵朂【字公武继昌子举进士尚万夀长公主累官康州团练使防继昌暴感风眴遵朂驰省不侯命既还上表自劾帝慰谕之屡迁镇国军节度使天圣间章懿太后屏左右问人言遵朂曰人言天子既冠太后宜以时还政耳太后乳媪林氏干预国事遵朂密置之别院出入伺察之其补助多类此常师杨文亿文亿卒为制服与刘筠相友善筠卒存恤其家卒谥和文子端懿字元伯性和厚喜问学厯外任有治迹官至宁逺军节度使端愿字公谨亦善为政神宗时河东城勒福端愿手冩赵普諌太宗北伐疏以闻官至太子太保卒端慤字守道东上閤门使　勒福旧作啰兀今改】苗授【字受之潞州人父京庆厯中死守麟州杭元昊授少从胡翼之初荫供备库副使多战功迁西上閤门使鬼章宼河州一战克撒宗论功第一遂知州事屡破巨盗累官保康节度使投遇事持议不茍合卒谥庄敏子履知兰州有破羌功官至都指挥使】字文光【字仲明黎城人博极羣书尤好春秋左传曰不读此不足以防大事崇宁初诏天下以三舍取士光以文学取重靖康中金兵南下见执不屈而死】王彦【字子才上党人徽宗时为清河尉金人攻汴京彦弃家赴阙张所异其才防为都统制与金师战败之彦抚爱士卒与同甘苦未防两河向应忠义民兵皆附之众千余万屡破大敌威声震河朔时称名将累官浙西淮西淮东沿海制置副使彦事亲孝居官亷子弟有战功不与推赏将死召其弟侄以家产均给之】金王良臣【潞州人承安中进士能诗授翰林修撰兴定二年为潞州元帅府参议官元兵至兴元帅纳赫布鲁都死之赠孟州防御使】元任志【潞州人归穆瑚黎充元帅数与金人战有功金人擒其长子以招之志曰我为大朝帅岂爱一子亲射殪之穆瑚黎召议事志道经武安其县已反为金志死之子存之与金将武善战死　穆瑚黎旧作木叶黎武善旧作武仙今并改】宋子贞【字周臣潞州长子人工词赋与旅兄知柔同补太学生俱有名金末潞州乱子贞归东平行台严实为幕府详议官兼提举学校于政治禆益最多世祖南伐召问方畧对曰移降者不杀胁从者勿治则郡县可传檄而定世祖善其言柔拜右三部尚书裁定省部制度上书陈便宜十事次第施行至元中拜中书平章政事复陈时务之切要者十二防以年老求退敕中书有大事即其家访问子贞闻朝廷事不便亦必封防上奏爱君忧国不以进退异其心焉子渤字齐彦有才名官至集贤学士】宋衟【字宏道潞州长子人善记诵中统初擢翰林修撰数辟赵璧幕有功入为太常少卿太子以其耆老召见侍讲幄开谕为多终太子宾客有秬山集十卷】李孟【字道复潞州上党人父唐歴仕秦蜀因徙居汉中至元中孟随父入蜀台省荐辟皆不就成宗立时武宗仁宗皆未出閤求名儒辅有荐孟有宰相才宜为太子师傅太徳初武宗抚军北方仁宗留宫中孟日陈正道多所进益其后仁宗入清内难敬事武皇笃孝母后文物典章号为极盛皆自孟啓之仁宗监国孟叅知政事损益庶务悉中利病仁宗嗣立真拜中书平章政事以国事为己任节赐与重名爵贵戚近臣恶其不便于己而心服其公终无间言累封韩国公卒谥文忠】靳克忠【字唐臣潞州人通经术精吏治累官西台御史后知河中府天厯元年时穆尔叛从大庆门渡河克忠不从遇害赠陜西行台叅知政事谥忠愍　特穆尔旧作鐡木儿今改】明杜斆【字致道壸闗人通五经尤深于易元末举乡试第一累官陜西儒学提举洪武初召见拜四辅官兼太子宾客劝帝治天下当法尧舜时国子祭酒缺斆举宋讷上称其得人】暴昭【潞州人洪武中由大理寺司务累官刑部尚书布衣麻履以清俭知名建文初兖北平采访使得燕师不法状宻请预为备燕兵起设北平布政司于真定昭以尚书掌司事平安诸军败召归金川门陷被执不屈磔死】连楹【字子聪襄垣人性至孝刻厉进修洪武中官翰林改御史纠弹无所避靖难兵破南都楹叩马欲犯成祖被杀植立不仆后追赠詹事谥刚烈】李昱【字文昭长治举人授光禄寺署丞正统十四年英宗土木之变扈从陷敌额森欲用之昱曰主辱臣死今日固吾死所也遂遇害　额森旧作也先今改】阮勤【字必成本交趾人父河为长子典史遂占籍焉勤举景防中进士授大理寺评事歴知台州府清慎有惠政成化时由陜西巡抚为兵部侍郎调南京刑部皆有治称】韩锦【潞城人敦孝让与同邑李升俱六世同居成化六年被旌】张伦【潞州人母防庐墓负土葺坟穿井不得泉焚香拜泣水涌出成化中旌表】王佐【字汝弼潞州人举于乡正徳中为西平知县流贼攻城佐手杀数十人矢毙其贼帅贼忿怒急攻三日佐力屈被执骂不絶口贼悬诸竿而支解之事闻赠防如礼】任环【字应干长治人嘉靖中进士歴知黄平沙河滑县并有能名迁苏州府同知倭寇起长吏莫嫺兵革环独身任之累以破倭功擢右叅政整饬苏松兵备环慎名检敦行谊在行间与士卒同寝食得赐予悉分给之尝书姓名于肢体曰战死庶得收塟将士皆感激故所向有功卒赐光禄卿建祠苏州春秋致祭】仇大【长治人六世同居先后出节烈妇贞女共二十三人万歴中被旌表】程正已【字道先长治人万歴中进士歴官吏部郎中掌封典太宰赵南星深倚之累迁佥都御史巡抚保定魏忠贤以部民纳交拒拂纳杨涟罢官归道出恒山正已独殷勤旅次忠贤益衔之遂削夺遗戍崇祯初起兵部侍郎卒赠尚书】马镗【潞城人母张氏守节失明镗朝夕吁天不辍母目复明后官灵山卫教授以纯孝称】李养裕【黎城人崇祯六年妖宼邢红狼盘据黎城之西北养裕鬻产募兵御之一日贼逼城下先登力战矢尽被执不屈死兵虽失利然城赖以全】
　　本朝王鼐【字允调长治人顺治进士累官监察御史在朝敢言疏辨潞安焚机罢市事夙遂除邑人赖之】原良【长治人姜瓖之乱母秦氏为贼兵所孰欲犯之良旧挺击贼贼割其唇骂愈厉母子俱罹害又同邑王运隆及弟运兴奉母朱氏避天桥寨中兵攻寨母自缢兄弟拜泣毕并投崖死】林茂楠【长治人姜瓖之变负母跣行四十里遇贼惊散痛哭行求得母于保定得父于西安走壸闗复得少弟时有防妇求为配力却之】马之迅【字敏仲长治人顺治中授福建守偹迁广东都司佥书俱有平宼功再迁彛陵游击吴三柱反州寇集城下之迅拒守间出竒兵击之追杀数十里之迅亦被创卒赠昭勇将军】马声【字立希之迅子父追川防被创声割股以疗讫不起誓杀贼报仇寻授援勦右路游击率部下二千人转战楚粤间功最迁副将遂帅师抵昆明贼帅郭壮圗开门突战声力御之贼死亡畧尽滇平擢云南永北镇总兵官在镇十五年兵民俱安】王阜成【长治人以孝义称乾隆四十六年　旌表】崔兆祥【长子人诸城令自晋养子自晋被论家属坐流徙时自晋子兆瑞年防兆祥涕泣求代行不许后遇赦擕兆瑞归鬻田产复徒步徃诸城迎自晋柩返塟】王学【壸闗人以孝义称乾隆三十三年　旌表】王三聘【平顺人父病亟三聘忧甚梦人语曰虎肉可愈泣曰安得虎也已而悟曰虎者股也割股以进父立愈】
　　流寓汉鲍宣【渤海髙城人徙之上党以为其地宜田牧又少豪杰易长雄遂家于长子王莾秉政风州郡以辠法案诛汉忠直臣不附已者宣竟死】三国魏常林【河内温人避地上党耕种山阿当时旱蝗林独丰收尽呼比邻升斗分之】张臶【钜鹿人不应辟命移居上党并州牧髙干表除乐平令不就】宋黄庭坚【分宁人尝寓襄垣有像賛等石刻咸寳重之】明谢榛【临清人以诗歌名诸王争相延致沈府王将军中尉多工诗皆由榛啓之】
　　列女汉冯昭仪【上党潞人奉世女平帝祖母也元帝选入后宫生男拜倢伃建昭中上幸虎圈熊佚出圈之槛欲上殿左右贵人傅昭仪等皆惊走冯偼伃直前当熊而立左右格杀熊上问人情惊惧何故当前熊偼伃对曰猛兽得人而止妾恐熊至御座故以身当之元帝嗟叹以此倍敬重焉】鲍宣妻桓氏【字少君宣尝就少君父学父竒其清苦以女妻之装送资贿甚盛宣不悦曰少君生富骄习美饰吾实贫贱不敢当礼妻曰既奉承君子唯命是从乃悉归侍御服饰更旧短布衣与宣共挽鹿车归乡里拜姑礼毕提瓮出汲修行妇道乡邦称之】隋陆让母冯氏【上党人让其孽子仁夀中为播州刺史赃贷狼籍案验当死将就刑冯氏蓬首垢靣诣朝堂数让罪流涕呜咽亲持杯粥劝譲食既而上表求哀词情甚切献皇后甚竒其意致请于上上于是集京城士庶于朱雀门宣诏曰冯氏母徳足为世范慈爱之道义感人神特宜矜免用奨风俗让可减死除名复下诏褒美集命妇与冯相识以宠异之】宋武时妻宇文氏【黎城人宇文光女夫早卒靖康初金兵陷黎其将胁污之骂不从坠井死】元史谅妻赵氏【襄垣人婚二载谅死擕孤惠居父母所父母讽其再嫁赵欲引绳自缢乃止及惠长娶杨氏生子嗣宗有二嵗惠卒杨氏亦守节养姑乡人重之】明卢清妻呉氏【潞州人舅姑殁于临洺寄瘗旅次夫客死于汴呉闻讣痛絶乃寄防孤于姊兄鬻次女为资亲抵临洺覔舅姑瘗处收二骸以归复之汴负夫骨还三防毕举苦节夀终】雄山四贞【长治人王徳四年流赋抵潞境西火雄山镇搜掠妇女焦相妻程氏卧地不起贼曵之里许烈肤流血而死赵公贤女闷儿袁佩女鹰菊贼迫上马投地奋骂俱见杀王川妻平氏被驱抱幼女投井死事闻旌为四贞建祠致祭】冯王擢妻常氏【屯留人年二十夫亡里中少年悦其色愿娶之常挟利刃自矢曰吾头可断此志不可夺卒完节以夀终万歴间旌表】李晓妻焦氏【长治人东阿主簿焦钲女字李暁将娶而晓卒女欲临其防父母不许缢于室防死母因偕住哭尽哀姑牛氏老且盲女愿留养曲尽孝敬姑大喜目复明事闻旌表夀八十九卒】郝淮妻孔氏【长治人淮存时有友寄白金数百淮殁或劝弗与孔正色曰不义之行宁不玷夫于地下耶悉还之孔年二十八而寡抚子继英有成夀八十卒】崔济妻常氏【襄垣人年二十七夫亡豪家有强婚者常遂自缢救苏剪髪诉之当事卒全其志】郝思仁妻栗氏【襄垣人生二子不育夫亡守节事孀姑三十年姑殁负土封墓不栉髪不茹荤以哀毁终巡按御史旌之】郗自省妻郝氏【襄垣入旌无赖某逼污不从自刎死事闻建坊旌表】程万里妻袁氏【长治人万里被贼杀袁抱防子暨二女趋赴并长女徘徊袁推入之转顾防者已逸去袁即抱子自沈死】朱纲妻贾氏【长治人被贼掠欲污之大骂不屈贼纵火贾投烈焰死】赵惟徴妻秦氏【长治人贼迫之不屈截十指俱防投火死惟徴子学防妻璩氏投窖死】张氏三烈【生员张于京母袁氏妻李氏从兄于正妻李氏皆长治人孀居遭乱袁擕二女避土洞中贼搜获袁骂贼被杀又繋于京妻于马项不从驰马曵死系于正妻于店大骂投火死】刘守仓妻韩氏【长治人贼执守仓将杀之韩奔救伏守仓身哀恳曰宁杀我母杀夫贼俱杀之】张隆妻张氏【平顺人崇祯中流宼破城被虏不屈同遇害】张斗熈妻程氏【长治人崇祯中偕姊妹避难于县南髙家坨贼至被获牵之上马投地大骂贼立杀之姊投厠妹投缳皆死焉】杨烈女【字穿罗长子人诸生学程女年十四未适人崇祯中为流宼所执迫以刀锯不惧至刺腹防背女仍骂不辍贼怒遂解其尸】任肯堂妻刘氏【长子人崇祯间被寇掠大骂不屈贼防其左股骂愈属贼碎其头死而复苏时抱娠越三月生男任相事继母以孝闻】邢宗齐妻张氏【襄垣人崇祯中流寇至一门被执张绐贼曰若释我翁与夫我当汝从贼果释之翁与夫去逺张大骂投深沟死又申承文妻侯氏为流寇所执厉骂不屈贼立杀之】李嘉妻崔氏【黎城人崇祯中流贼掠长宁崔被系蓬首垢面詈骂不屈贼强载之马上临絶险而堕贼怒碎剉之】
　　本朝张克俭妻王氏【长治人克俭以副使监军襄阳殉城死王孀居于家姜瓖之乱避故县土洞中贼攻垂破王曰我命妇也义不受辱投悬崖死】申嘉行妻程氏【长治人姜瓖之乱与一子三女俱被执系安城营伍中程挽三女同坠营旁井中月余迹得之凡汲十二尸而王尸出衣衫浥烂顔色如生又杨大任妻宋氏任宪妻李氏郭永寕妻彭氏俱殉节死】景光大妻李氏【长治人姜瓖之变光大被害李谓其子星曰妇人被虏而死弃骸道路非礼也可穿穴井中匿我后贼用火爇之李破靣流血变形投缳死又申周翰妻未氏朱翰桓妻阮氏俱投井死杜大壮妻张氏触石死】赵龙鳞妻李氏【长子人姜瓖之乱避难西山路遇逰骑刼之李骂不絶口贼裂体剖心死同县冯景星妻曺氏范之程妻李氏俱被执不污赴井死】刘加义妻向氏【壸闗人姜瓖之乱与叔加廷妻牛氏俱被掠同声詈骂贼露刃胁之皆延颈掠髪夷然就戮月余收其尸形骸不毁同县皇甫徳妻晋氏年十八避宼红岭寇攻急矢不辱身遂遇害】李名閧妻郑氏【襄垣人年十九夫亡矢死或绐之曰墓封未百日不敢啓纵死不得同穴也郑诺之有求婚者曰过百日可也及期浣衣沐浴祭夫墓奠毕挂树而死】刘才妻石氏【黎城人才贫甚石操作奉姑无间言才病笃与妻诀曰我死择胜我者事之石嘿然殁才三日乗间投缳死】宋近臣妻田氏【长治人年十七姑病命取菜于圃隣人李悦尾而戯之田哭且骂悦以刃廹之骂益厉因被刺死雍正五年　旌表又武某妻贾氏以僧逼汚不从被杀】鲍委妻袁氏【长治人有无赖谋污之服毒死乾隆二年　旌表又同县烈妇崔氏节妇王东义妻贾氏闻聘妻牛氏陈廷佐妻王氏杨舒妻康氏郝正已妻刘氏车三聘妻贾氏阎克寛妻卢氏胡鼎妻王氏宗鸿儒妻梁氏栗培先妻周氏郭之屏妻王氏王建极妻路氏冯文生妻杨氏胡建寅妻杜氏孟律妻张氏申永惠妻王氏胡廷梅妻王氏胡涵妻赵氏亷世誉妻郭氏赵文焯妻杨氏冯天宠妻刘氏袁天植妻李氏郭昆妻牛氏韩翰臣妻王氏王克礼妻张氏李业妻常氏翟飞妻宋氏又烈妇靳金徳妻韩氏李照妻郭氏俱乾隆年间先后　旌表】赵复晋继妻康氏【长子人夫没家贫矢志守节事姑以孝称又同县许清妻原氏烈妇侯同来妻常氏李八孩妻王氏屯留县程锡礽妻李氏防垣县郑为仁妻刘氏郝秀银妻许氏李桓妻张氏崔玓妻赵氏王梦説妻路氏潞城县武经文妻王氏牛葆中妻郭氏黎城县李沺妾都氏韩仕延妻王氏王儒妻李氏温恭妻王氏靳秀妻乔氏靳尚寳妻王氏王麟阿继妻杨氏延发枝妻樊氏俱守莭终身黎城县范清翼妻髙氏王朝登妻樊氏又烈女王聚海女小秋菊乾隆元年以来先后　旌表】赵氏【壸闗人夫没氏年少殉节死乾隆十三年　旌表同县郝氏亦夫亡殉节又郭世金妻岳氏夫殁守节终身先后皆被　旌表】
　　仙释汉王真【字叔经上党人孝武帝时为郡史年且百嵗靣有光泽似未五十者自云周流登五岳名山能行胎息胎养之方舌下泉咽之不絶房屋】赵瞿【上党人病癞垂死家人业置山穴中有仙人过而哀之赐以囊药服之而愈仙人曰此松脂也瞿服之不辍体轻而齿不落髪不白乃上抱犊山仙去】郝孟节【上党人能含枣核不食可至五年十年又能结气不息身不动摇可至百日半年有室家为人质谨不妄言似士君子曹操使领诸方士】晋鲍元【上党人南海太守有内学逆占将来葛洪师事之传其业】宋乐氏二女【屯留人母杨氏感仙光而生继母吕氏御之甚酷冬月单衣跣足使采茹二女性至孝泣血侵土化为苦苣其叶有赤斑若血防然得一筐以归奉母母意终不释移家壸闗紫乡又令拾麦弗得防母遭捶楚仰天号诉忽感黄龙下降二女俱升仙乐异香经宿不散土人立庙祀之宋崇宁间赐谥冲惠冲淑真人】明子晏【壸闗人闗天庆之子防师慧冲精禅理后于鳯凰山建道塲寺无水嘿祝巽岩甘泉随涌入定出神同日遍赴诸防所衣履不殊诏赐袈裟紫縧玉环】魏文昌【壸闗人能隠形变化有事被逮缩入瓶中碎瓶呼之片片皆应遣人捕之已遇县南八里川矣人以左慈方之后亦尸解】
　　土产绸【出郡境明统志州境俱出】长理石【出长治等县明统志州境俱出】石脂【壸闗县出有赤白等色】不灰木【出黎城壸闗等县明统志州境俱出　按唐书地理志潞州土贡石蜜墨元和志潞州赋麻布寰宇记潞州土产紫草寰宇通志州出鐡磁器明统志州境出铜今并未闻又府志载产人参考郡故上党地葢即今所称党参者地气既殊质味并薄不堪与神区灵草同名通志不载为是】











　　钦定大清一统志卷一百四
&lt;史部,地理类,总志之属,大清一统志,汾州府图&gt;
&lt;史部,地理类,总志之属,大清一统志,汾州府图&gt;
&lt;史部,地理类,总志之属,大清一统志,汾州府表&gt;
&lt;史部,地理类,总志之属,大清一统志,汾州府表&gt;
&lt;史部,地理类,总志之属,大清一统志,汾州府表&gt;
　　钦定四库全书
　　钦定大清一统志卷一百五
　　汾州府【在山西省治西南二百二十里东西距四百三十里南北距一百里东至太原府祁县界一百四十里西至陜西绥徳州吴堡县界二百九十里南至霍州灵石县界六十里北至太原府文水县界四十里东南至沁州界二百六十里西南至隰州二百七十里东北至界地县界一百二十里西北至陜西榆林府葭州界三百九十里自府治至　京师一千三百八十里】
　　分野天文觜参分野实沈之次
　　建置沿革禹贡冀州之城周并州地春秋属晋战国属赵秦属太原郡汉为太原郡地魏黄初二年置西河郡【汉武帝元朔四年置西河郡治富昌县在今废滕州界后汉永和五年移西河郡治离石县献帝末废曹魏始于汉兹氏县置西河郡即今治】晋曰西河国永兴后废后魏太和八年复置西河郡属汾州孝昌中移汾州来治【魏书地形志汾州治蒲子城孝昌中移治西河】北齐改曰南朔州后周改曰介州隋开皇初郡废大业初复曰西河郡唐武徳元年改曰浩州三年复曰汾州天宝初复为西河郡乾元初复曰汾州属河东道五代末属北汉【明统志周显徳初得汾州置寜化军寻复入北汉】宋曰汾州西河郡河东路金天防六年置汾阳军节度属河东北路元初立汾州元帅府至元二年复曰汾州属冀寜路明初曰汾州山西布政使司万厯
　　二十三年升为汾州
　　府本朝因之属山西省领州一县七
　　汾阳县【附郭东西距九十里南北距六十里东至平遥县界三十里西至永寜州界六十里南至孝义县界二十里北至太原府文水县界四十里东南至介休县界四十里西南至寜休县界至十里东北至文水县界四十里西北至永寜县界一百二十里汉置兹氏县属太原郡后汉因之魏于此置西河郡晋改县曰隰城为西河国治后魏太廷中改县曰什星军太和八年复曰隰城仍为西河郡治孝昌中改为汾州治北齐为南朔州治后周为介州治隋仍为西河郡治唐复为汾州治上元元年改县曰西河五代宋金元皆因之明洪武初省县入州万厯二十三年复置汾阳县为汾州府治本朝因之】孝义县【在府南少东三十里至东西距一百九十里南北距四十里东至平遥县界三十里西至石楼县界一百六十里南至霍州灵石县界二十五里北至汾阳县界十五里东南至介休县界二十里西南至灵石县界七十里东北至汾阳县界二十里西北至寜乡县界一百里汉滋氏县地魏移置中阳县属西河郡晋初因之永嘉后省入隰城至后魏大和十七年分置永安县仍属西河郡永安中又置显州领建平等四郡北齐后周时州郡皆废隋仍曰永安县属西河郡唐属汾州贞元元年改曰孝义五代因之宋太平兴国元年改曰中阳后复为孝义熙寜五年省入介休县天祐元年复置属汾州金元因之明属汾州府　本朝因之】平遥县【在府东八十里东西距一百五里南北距九十里东至太原府祁县界六十里西至汾阳县界四十五里南至沁州沁源县界六十五里北至太原府文水县界二十五里东南至沁州武乡县界六十里西南至介休县界三十里东北至祁县界二十五里西北至文水县界二十五里汉置京陵县属太原郡后汉及晋因之后魏徒置平陶县于此改曰平遥仍属太原郡隋属西河郡唐武徳元年属介州贞观元年属汾州五代宋金因之元初属太原府至元二年属汾州明初属汾州府　本朝因之】介休县【在府东南七十里东西距八十里南北距八十里东至平遥县界五十五里西至霍州灵石县界二十五里南至灵石县界五十里北至孝义县界三十里东南至沁州沁源县界六十里西南至灵石县界二十五里东北至平遥县界三十里西北至孝义县界二十里汉置界休县属太原郡后汉因之晋曰介休改属西河国后省后魏太和八年复置仍属西河郡孝昌中侨置定阳郡东魏兼置平昌县后周改郡曰介休省介休县入平昌隋开皇初郡废十八年又改平昌曰介休义寕元年复为县置介休郡唐武徳元年改曰介州贞观元年州废属汾州五代宋金因之元初属太原府至元二年还属汾州明属汾州府　本朝因之】石楼县【在府西少南二百五十里东西距一百七十里南北距八十里东至隰州界八十里西至陜西绥徳州界涧县界九十里南至隰州界三十里北至寜乡县界五十里东北至隰州界五十五里西南至隰州永和县界四十里东北至寕乡县界四十里西北至绥徳州界一百十里汉置土军县属西河郡后汉省后魏太平真君九年置岭西县兼置吐京郡太和二十一年改县曰吐京隋开皇初郡废属隰州十八年改曰石楼太业初属龙泉郡唐武徳二年于县置西徳州贞观元年州废属东和州二年属隰州五代宋金元明初皆因之万厯四十年改属汾州府　本朝因之】临县【在府西北三百二十里东西距一百五十里南北距一百六十里东至永寜州界七十里西至陜西榆林府葭州界八十里南至永寜州界九十里北至太原府兴县界七十里东南至永寜州界七十里西南至陜西绥徳州呉堡县界一百里东北至忻州静乐县界一百三十里西北至兴元县一百四十里汉离石县地后周大象元年置乌突县及乌突郡隋开皇元年改郡县俱曰太和三年郡废属离石郡唐武三年置北和州又寻改县曰临泉贞观三年州废属石州五代因之宋元符二年改属晋寜军金还属石州又改县曰临水元中统二年仍曰临泉属太原府至元三年升为临州明初降为临县属太原府万歴二十三年改属汾州府本朝因之】永寜州【在府西北一百七十里东西距二百六十里南北距一百六十里东至太原府文水县界一百四十里西至陜西绥徳州吴堡县界一百二十里南至寜乡县界三十里北至太原府岚县界一百三十里东南至汾阳县界一百十里西南至寜乡县界一百二十里东北至太原府交城县界一百十里西北至临县界四十里战国赵离石邑汉置离石县属西河郡后汉永和五年徙西河郡来治灵帝宋郡县俱废魏黄初三年复置离石县晋初属西河国永兴初为刘渊所据大兴元年石勒置永石郡后燕置离石防军后魏明帝置离石镇北齐置懐政郡天保三年改离石镇为昌化县兼置西汾州后周建徳六年改州曰石州改郡县俱曰离石隋开皇初郡废大业初废州为离石郡唐武徳初复为石州五年置总管府贞观二年罢天宝初改昌化郡乾元元年复曰石州属河东道五代因之宋曰石州昌化郡属河东路金曰石州属河东北路元中统二年省离石县入州三年复置为州治属太原路明洪武三年仍省离石县入州属太原府隆废元年改为永寜州万厯二十三年改属汾州府　本朝因之】寜郷县【在府西一百四十里东西距二百里南北距九十五里东至汾阳县界六十里至陜西绥徳州吴堡县界一百四十里南至隰州界七十里北至水寜县界二十五里东南至孝义县界四十五里西南至石楼县界一百里东北至永宁州界三十六里西北至永寕州界一百十里战国赵中阳邑汉置中阳县属西河郡后汉因之后省入离石后周宣帝分置平夷县隋属离石郡唐属石州五代及宋因之金明昌六年改曰寕乡仍属石州元太宗九年改属太原路定宗三年还属石州明属汾阳府　本朝因之】
　　形势赵西河地所谓美哉河山之固【凾史】控带山河肘掖秦晋【旧府志】
　　风俗西河魏王文所兴有段干木田子方之遗风【汉杨晖书】其民有先王遗敎君子深思小人险陋【汉地理志】城池汾州府城【周九里十三步高四丈六尺门四元至正中因旧址重筑眀隆庆中甃甎城外四靣皆有闗池曲折环贯四闗深广各数丈　本朝増修】孝义县城【周四里十三歩高三丈八尺门四濠深濶各一丈八尺明隆庆初撤土城甎筑万厯中筑南闗外防堤　本朝雍正四年修】平遥县城【周十二里有竒高三丈二尺门六池深濶各一丈明洪武初筑嘉靖中筑北瓮城隆庆中筑东西瓮城　本朝康中补筑南瓮城雍正二年五年继修乾隆二十八年又修】介休县城【周八里高三丈五尺门四濠濶深各二丈明景泰中因旧土陴甎筑】
　　【本朝康熙中屡修又闗城包县城之西南二面同四里门五水门二明崇祯中重筑】石楼县城【周三里三十步高二丈五尺门四沙河绕城以为池唐武徳年间筑　本朝康熙顺治中修雍正八年又修】临县城【周六里五歩高三丈门二湪深广余明景秦初筑小城正徳中筑外城括牛涧水在内东西设水门以泄之嘉靖中展拓并筑防城石堤隆庆初石包全城　本朝顺治康中屡修乾隆三十二年又修】永寜州城【周九里三岁髙四尺八尺门三东南北三靣浚濠西城下有泉元至元间因旧址补筑眀万厯间甃以甎石　本朝顺治康中屡修乾隆十二年重修】寕乡县城【周五里一百八十步高三丈五尺门三池深二丈余明景泰初土筑万厯中甃甎　本朝顺治中重修】
　　学校汾州府学【在府治东同节坊　本朝顺治初即明庆成王废府改建入学额数二十名】汾阳县学【在县治东师垣坊即汾州旧学明万厯间中为府学别建县学于东闗本朝顺治初复建县学于州庠屡加修葺入学额数二十名】孝义县学【在城内东南隅宋大观中建元明俱重修本朝増修入学额数十二名】平遥县学【在县治东南明崇祯中建】
　　【本朝康中屡修入学额数十五名】介休县学【在城东南唐咸亨中建学在县治东元初燬至元中改建今所　本朝顺治康熙中屡修入学额数二十名】石楼县学【在县治东金建明末燬　本朝顺治中重修康中修设入学额数二十名】临县学【在县治东南元至正中建在东郭明永乐中改建于故址东南二里许嘉靖中又迁今所崇祯中燬　本朝顺治中重建康中修入学额数十五名】永寕州学【在州治东南隅明洪武中建治正徳间再建十本朝康中増修雍正五年又修入学额数十二名】寕乡县学【在县治东南旧在县西城下明嘉靖中移建今所崇祯末燬本朝顺治初重建康中増修入学额数八名】西河书院【在府治东南隅　本朝康中建后又增建仰高书院在县治西明嘉靖中建又介休县绵山书院乾隆三十五年建临县有鳯山书院在县治东南康中建永寕龙山书院在州治北门乾隆中建各州县并设有义社二学　按旧志汾阳县有卜山书院在县北十里夫村谷元季旧志楚宗万建增建子夏祠于隐堂山赐额卜山书院明万厯中邑人后于学西偏创书院仍以卜山名之附记于此】
　　户口【原额人丁一十九万八千三百一十九三屯九百一十七滋生人丁五千五百三又清出续生人丁九十五】
　　田赋【民田五万五百九十六顷九十四亩四分七厘零额徴地丁银三十万三千二百一十七两九钱九分五厘零　屯田三百八十五顷六十二畆三分五厘八毫零额徴银一千七百一两六分四厘零　更名田一百四十顷九十六畆六分二厘零徴银三百七十二两一钱一分九厘零　　河滩地一十八顷一十九畆六分九厘额徴银九十八两二钱四分六厘零】
　　山川万户山【在汾阳县西二十里延袤二十里其巅平坦可居万户故名又西名石婆神山】石室山【在汾阳县西三十里山多岩洞可居】白彪山【在汾阳县西二十五里相传有驺虞见此白质黒文故名其山石璧巉岩洞壑幽深为县胜境有龙桥涧方广十丈在两山间石梁横其絶处悬溜如乳不竭】柏山【在汾阳县西五十里山多柏树又名将军山】谒泉山【在汾阳县北一名隐泉山隋书地理志隰城县有谒泉山乐史太平寰宇记在西河县东北四十里山上有石室去地五十余丈大顶平十顷相传以为子夏石室县志山之阳为卜山阴为陶山汤泉出其上又名汤泉山】比干山【在汾阳县北李吉甫元和郡县志在西河县北一百里】羊头山【在汾阳县西北十五里鸟土山戴石以形似名】鸡【山在孝义县西七十里有黒龙池龙王庙早祷即雨】狐岐山【在孝义县西尚书禹贡治梁及岐蔡传岐山今汾州介休县狐岐山郦道元水经注胜水西出狐岐山县志在县西八十里一名薛颉山横亘南北为汾隰永寕寕乡山民徃来通衢　案禹贡治梁及岐近世据孔传以为陜西鳯翔之岐山大禹方治冀州之水遽及雍州必无此理如以为狐岐河水所弗经则雍州之岐山去河更远而岐州别无岐山当即此是治岐者治汾水也此山向属介休今属孝义】高唐山【在孝义县西九十里周四十二】
　　【里山有温泉其地为温泉镇】白雀山【在孝义县西九十里峯峦高峻】上殿山【在孝义县西一百六十里峯峦峻防为诸山冠旁有佛宝山上多积石瑰竒骇目】玉泉山【在孝义县西南七十里通吉隰二州路山下喷泉如潄玉故名】超山【在平遥县东南又名过山魏书地形志平遥县有过山县志在县东南四十里视诣山独超出亘百里山巅平广周百余歩山东有紫葢清光二峯又有宝塔岩西有观音坪】麓台山【在平遥县东山海经载谒戾之山婴侯之水出其阴元和志丽台山在县东南五十二里寰宇记谒戾山一名麓台山县志在县东南四十七里又名防山中都水出焉】介山【在介休县南四十里即介之推隠处山下地名绵上亦曰绵山左传僖公二十四年晋侯求介之推不获以绵山为之田杜预注西河介休县南有地名绵上史记晋世家介子推入绵上山中文公乃环绵土山中而封之以为介推田号曰介山后汉书郡国志界休县有介山有绵上聚寰宇记介山一名横岭司马彪郡国志云上有子推冡并祠】洪山【在介休县东南二十五里石洞水出其下】蚕簇山【在介休县东南三十里山形如蚕簇】天峻山【在介休县东南六十里壁立万仞顶有浮图】石楼山【在石楼县东南水经注蒲川水出石楼山通鉴永和六年中郎将张耽度辽将军马续系乌桓于通天山大破之胡三省曰即石楼山也元和志在县东南六十里】黄云山【在石楼县东六十里与隰州界接其南为牛心山与石楼山相接绵亘七十余里中有天开石洞为徃来孔道又临县东北三里亦有黄云山榆林河水出焉】翆金山【在石楼县南三里峯峦特起其上旧有台骀庙一名台骀山】九重山【在石楼县西八十里】龙泉山【在石楼县东南十里龙泉水所出】团圆山【在石楼县西北三十里寰宇记其山顶高而圆故名】黄龙山【在临县东五十里周四十五里】连枝山【在临县东六十里一名磨盘山周九十余里与永寕州接界枝胍蔓延连接羣山故名】中脚山【在临县东南山十里周十七里】汉高山【在临县东南五十里周五十八里接永寕州界旧志相传汉高祖系陈豨驻此故名】火山【在临石县南七十里周二十里】招贤山【在临县东南八十里周二十五里】马头山【在临县东南九十里永寕州西北四十里周一百里】鳯鳯山【有二一在临县西倚城山南有牛磵磵南有龟山又名长夀山一在宁乡县西附城】赤红山【在临县东北七十里】紫金山【在临县西北四十里周一百十里有石窰又有风雨二穴雨穴祷雨立应】神仙山【在永宁州西二十里一名笔架山】南山【在永寜州西一百二十里孟门镇之南周三十里顶有灵泉祷雨辄应】龙山【在永寜州治南六十步下有龙山泉】三阳云鳯山【在永宁州北二里】乌岩山【在永宁州北二十里下有乌岩泉】石板门山【在永寜州北五十里山势陡峻山半有穴如两扉开门状故名】黒龙洞山【在永寜州北七十里上有黄帝庙】龙王山【在永寜州北一百二十里上有龙王庙】离石山【在永寜州北一百二十里一名赤坚岭接太原府岚县界元和志离石山今名赤红岭昔高欢大破朱兆于赤洪领葢此处也】宝丰山【在永寜州东南六十里一名兴山上有宝丰尖阳二寨】仙童山【在永寜州西南二十里有石洞口濶丈余深入】
　　【有横孔可容一人进则寛敞有石床泉出其中极清冽】胡公山【在永寜州东北三十里寰宇记胡公山在离石县界】九鳯山【在永寕州东北五十里一名仙洞山一名鳯凰山上有白马仙洞入洞里许有独木桥有石梯从盘石顶偃仰旋转而下有白龙黒龙莲花等池顶上石乳垂津滴沥如雨旱时持瓶祈祷得防入瓶即应又进为九穴深不可测石晋高祖尝祷雨于此天福改元诏封渊济仙祠勅枢宻使桑维翰书额】韩仙山【在永寕州东北五十余里与九鳯山对峙相传昔有东莱韩中元于此山采苍术黄精服之仙去】吕梁山【在永寕州东北一百里一名谷积山又名骨春山接太原府交城县界东川河出此】鐡鐍山【在永寜州东北一百五十里】刘王山【在永寜州北一百里东接交城县界详见交城】孝文山【在永寜州东北一百四十里接交城县界详见交城】扁斗山【在永寜州西北十五里山势插天上有叶斗岩岩下有灵通月窟二泉】柏窊山【在宁乡县东十五里孤峯耸秀羣柏交翠因名】蕉山【在寜乡县东二十五里有水入清河】鳯翅山【在寕乡县西七十里周十五里】石门山【在寕乡县西一百五十里】寨岭山【在寕乡县南三里形似虎头一名虎头山】屏风山【在寕乡县南三十里】楼子台山【在寕乡县东南二十里山势高耸状若层楼中有刘公洞】泉子山【在寕乡县西南四十余里下有车辙泉流入清河】黄栌岭【在汾阳县西北六十里接永寕州界北齐书文宣帝纪天保三年自并州幸离石至黄栌岭起长城北至社平戌四百余里置三十六戌】万松岭【在平遥县东南四十里超山南】拓防岭【在永寕州东七十里下有马跑泉】抱腹岩【在介休县南四十里一名灵宫仙窟羣峯环绕涧水匝流石梯险峻松柏交加形如胞腹故名】太虚岩【在介休县东南二十里岩畔有石洞数窟洪山水绕流其下】狮鼻岩【在介休县东南四十里】贾愿谷【在孝义县西南七十里魏时置马驿于此后遣贾愿戍此因名】板谷【在孝义县东北二十八里寰宇记】东谼谷【在介休县东南四十里四围皆山中有石垒横空数仞周广三里岩顶有泉倒流如瀑布流为白牛】西谼谷【在介休县北三十里有西谷水东谷水合流于此】雀防谷【在介休县西南桑钦水经汾水又南过冠雀军郦道元注在介休县之西南俗谓之雀防谷数十里间道隘水左右患结偏梁阁道累石就路萦帯岩侧或髙一丈或高五六尺上戴山阜下临絶磵俗谓之鲁般穚葢通古之津隘亦在今之地险也通鉴陈大建八年周伐齐遣齐王宪将兵二万守雀防谷唐书太宗纪武徳三年太宗击败宋金刚于柏壁金刚走介州太宗追之一日夜驰二百里宿雀防谷之西原元和志在介休县西十二里寰宇记引冀州图云在孝义县南二十里长一百十里南至临汾郡霍邑县界即周书调鍳谷旧志在介休县西南二十里接孝义县界】沂阳谷【在介休县西四十里明统志有水出谷中名沂阳水流入汾】石井谷【在石楼县西北六十里寰宇记团圆山分水下西流八十里入黄河耆老云泉胍约百井】小蒜谷【在石楼县西北三十里团圆山寰宇记中有圣女泉北流入黄河】车突谷【在临县北旧志后魏太和十七年吐京冦叛汾州刺史元彬击破之于车突谷即此】安生谷【在孝义县西南十里水土饶沃西河之美】枯桑原【在孝义县西一百里庾信枯树赋西河有枯桑之社】千畆原【在介休县南史记周本纪宣王三十九年战于千畆索隠云千畆地名在西河介休县】度索原【在介休县东南界岸下唐初裴寂攻刘武周将宋金刚于介休军于度索原】白佛崖【在临县东南十里】卧龙冈【在寕郷县东一里高里许形如卧龙北自永寕州界迤逦而东直抵府界盘踞五十余里】水帘洞【在石楼县东六十里】仙明洞【在寕乡县南十五里】黄河【自太原府兴县南流入临县西又南流厯永寕州及寕乡石楼二县入隰州永和县界水经注黄河南迳离石县西合奢延水又南合陵水又南至离石水口又南过中阳县西又南过土军县西又南合契】
　　【水又南合大蛇水又南右合辱水又南左合信文水又南左会石羊水又南经高奴县东元和志黄河在临县以北二十里定胡县西二百歩平夷县西一百四十五里石楼县东九十九里寰宇记在石楼县西一百一十里北从石州界下合吐京谷至上平闗南流旧志黄河在临县西八十里县西北二十余里为曲峪村渡又南三十里有郭家塔渡又南四十里有堡子峪渡路皆通陜西葭州又南二十里有索安女渡路通陜西吴堡县南流至永寕州西一百二十里有官菜园渡路亦通吴县堡又南流至寕乡县有三交口渡路出陜西绥徳州又南流至石楼县西九十里与陜西清涧县分界】汾水【自太原府文水县西流入汾阳县界东岸为平遥县南流入孝义县界又南流入介休县界又南流入平阳府灵石县界水经注汾水又南过平陶县东文水从西来流注之又南与石桐水合又西南迳介休县故城西又南过冠爵津又南入河东界】文水【在汾阳县东十里水经注】
　　【文水南迳平陶县右防隐泉口又南经兹氏县故城东为文湖东西十五里南北三十里世谓之西河直县东十里　案水经注文水流入今汾阳县界县为文湖又流入今孝义县界入汾今文水在文水县界内入汾汾州府无文湖矣】清河水【在汾阳县西南十里一名董师河源出尉陵里溪谷会石家庄水流泾城南入乔东等村民引以灌田东注于汾】麻窟水【在汾阳县西十里平地涌出民引灌田东南入汾】原公水【在汾阳县西北三十里一名壸溪水又名马跑泉　本朝康二十六年分濬入城下流入汾水经注原公水出兹氏县西羊头山东经其县北又东入于汾县志源出县西北白彪山麓沿山南注至谷口转东厯城溉田万畆宋时又建永泽庙以祀马跑泉之神】向阳水【在汾阳县西三十里一名悬泉源出金鎻闗峡从山峡下流经涧河合壶溪水】隐泉水【在汾阳县北四十里接太原府文水县界详见文水县】胜水【在孝义县西南二十里一名孝水水经注胜水出狐岐山东流迳六壁城南又东合阳泉水又东迳中阳故城南又东合汾水入汾县志胜水自狐岐山东至县西南北二川合流又东至六壁村曰胜水陂亦曰元象泊昔有元象者有孝行躬耕于此】吐京水【在孝义县西南十五里源出吐京谷东流入胜水】板峪水【在孝义县西二十八里东南流入胜水陂】　义水【在孝义县北十五里田屯村南一名行春川源出狐岐山东流入汾】中都水【在平遥县东南三十里一名婴侯水水经注婴之水出谒戾山流迳中都县南又谓之中都水有侯甲水注之又迳鄥县故城南又西入鄥陂归于汾县志源出横岭下西南合源祠水迳城南西至介休县邬城泊入汾河灌县西十二村田】源祠水【在平遥县东南十五里平地涌出溉民田北注中都水入汾】贺鲁水【在平遥县东南二十五里流迳县东分为二十四池合中都水入汾一名原公水】亭冈水【在平遥县南二十八里石岩中涌出自亭冈谷北流入中都水】石桐水【在介休县东二十里一名绵水又名洪山水水经注石桐水即绵水也源出介休县之绵山北流迳石桐寺西又西流注于汾水县志洪山水源出县东南洪山四泉并发宋文彦博引为东中西三渠灌城东田九十余顷西北流注于汾其水源名鸑鷟泉】龙泉水【在石楼县东今名屈产水源出县东南西北流注县西北九十里入河水经注出土军县东南道左山下牧马川其水西北流至其城东南有土军水出道左高山西南注之又北屈迳其城东西北入于河元和志出石楼县东南去县十里寰宇记屈产泉在县东南四里传有白马饮此泉生得龙驹春秋曰晋献公以屈产之乗假道于虞以伐虢葢此地生良马也】石羊水【在石楼县西南水经注水导源穷谷西流注于河旧志一名沙河即城濠西南流迳县西南十五里又西流九十里入河】离石水【在永寕州西今名北川河水经注出离石北山南流迳离石县故城西又南出西转迳隰城县故城南又西注于河杜佑通典离石县有离石水一名赤红水源出方山县东流入离石县界元和志赤洪水在方山县南五十里州志北川河源出赤坚岭西南流合东南二川入河】寕乡水【在寕郷县北一名清水河北流入永寜州北名南川河合离石水元和志寕郷水在平夷县南一百五十歩金史地理志孟门县有寕乡水县志东防蕉山西防泉子山诣泉北流入永寕州界民多引渠溉田】禹门河【在汾阳县西二十里源出张堡泉至河口伏流又东北流入马跑泉】长夀河【在平遥县北三十里一名沙河自太原府祁县流入即古侯甲水水经注侯甲水西迳京陵县故城北又西北迳中都县南又西合婴侯水】三道河【在介休县东北五里平地出泉分为三道北入于汾相近有葫芦河】湫河【在临县东流迳永寕州西北入大河即古陵水水经注陵水出陵川北溪南迳其川西转入河隋书地理志太和县有湫水寰宇记引兾州图云湫水河北从楼烦郡南入龙泉郡临县志湫河发源兴县湫水寺南行八十里经县城东南受榆林甘泉诸水又南五十里至三交镇受钟底水西行五十里由大同碛口入河】甘泉河【在临县东南三里源出甘泉村石岩下流入湫河】钟底河【在临县东南六十里源出湍水头村西行二十里至三交镇入湫河】麻峪河【在临县西北一里东流二里入湫河】榆林河【在临县北五里源出黄云山下西】
　　【流入湫河　按黄龙山在县东五十里黄云山在县东北三里二山相距甚逺今榆林河则距县不过五里其源出黄云无疑旧志沿县志之讹以黄云为黄龙非是】东川河【在永寕州东北百里源出吕梁山西流至州城西北隅入北川河】三泉【在汾阳县西南二十里山谷中东南流注板谷溉田甚多其水清冽】灵浮泉【在汾阳县西南四千里】闷泉【在汾阳县北八里其脉漫衍无湍激声故名民引以溉田艺稻】温泉【在孝义县西九十里高唐山寰宇记在温泉县廨东北五十歩有池方圆二十歩其水东温夏冷上有五龙神祠】冷泉【在孝义县西南二十八里其泉夏冷】灰桞泉【在介休县东十里地多白桞泉可溉田西北入汾又蒲地泉在县东二十里闷津泉一名连山水在县东三十五里龙泉在县南五里皆引以溉田蜂房泉在县南抱腹岩西有百窍如蜂房故名又兴地泉在县南四十里一名利民泉溉田十数顷与灵石县分引】上堡村泉【在介休县南五里旧有泉三所灌田五百八十畆久涸　本朝雍正十一年自秋至冬三泉复发又涌新泉六处又有井泉涌出可灌地一千七百余亩较旧増二倍余有司　题请修村南水神祠　从之】谢谷泉【在介休县西南十里平地喷涌数穴流为磨子沟溉田北流入汾】临泉【在临县西永吉川深不可测元和志在临泉县北百步县因此水为名】石屈泉【在永寕州东吴城驿】响水泉【在永寕州东南五十里崖畔泉涌迸石如喷珠悬崖如瀑布】电沟泉【在永寕州西十里潭上建龙神庙祈雨輙应】青龙泉【在永寕州西六十里青龙镇出山石间入河】昭济泉【在永寕州北六十里】拐里泉【在永寕州东北仙洞山麓】柏窊泉【在寕郷县东十里柏窊山山半涌出二泉冬温不氷饮可瘳疾】焦
　　泉【在寕乡县东二十五里焦山南流至县西南十里以入清水河】水神泉【在寕乡县西北一里水可觧暑毒】善利渠【在汾阳县西南源出孝义县薛颉山初曰出谷泉后更今名西跨诸山北为葫谷泉稍南为涧河首尾百里有竒府志善利渠由靳家里迤逦而东经阳城见喜干河等里筑堰灌田东入汾】利导渠【在孝义县东十五里　本朝雍正三年开引汾水溉田】兴隆渠【在孝义县东南　本朝康十三年开引汾水孝水溉田】普济渠【在孝义县南五里引玉泉山水溉田】白龙渠【在孝义县西二十里白壁闗引以溉田】石瓮渠【在孝义县东凿土冈为渠迤逦流东北溉田】介休三渠【在介休县界东曰东渠西曰西渠中曰中渠引石洞水溉田旧有木平槩水　本朝康八年易以鐡洪山分水处旧有石平康二十二年易以铖】惠民渠【在寕郷县南郭】曹溪【在孝义县南源出北屯川流迳曹村吴屯入胜水】玦溪【在孝义县西南五里源出道相村东北流至介休坡入胜水】邬城泊【在平遥县西南跨介休县界即古昭余祁薮一名邬泽又名蒿泽周礼职方氏并州其泽数曰昭余祁尔雅燕有昭余祁汉书地理志邬县有九泽在北是为昭余祁并州薮水经注汾水于大陵县左迤为鄥泽广雅曰水自汾出为汾坡其陂东西四里南北十余里吕氏春秋谓之大陆又名沤夷之泽通鉴隋仁夀四年汉王谅将众十万拒杨素于蒿泽元和志邬城泊在介休县东北二十六里寰宇记昭余祁薮自太原祁县连延西接至此介休县志在县东北三十二里辛武村滙中都水入汾】张赵泊【在平遥县北三十里一名壤公泊】小桥泊【在介休县东北十八里西入汾】白牛【在介休县南五十里即东谼谷悬泉所滙也有三周五百步深邃莫测下注于汾水】黒龙池【在介休县南四十里】
　　古迹兹氏故城【即今汾阳县治汉初置县更封夏侯婴为兹氏侯后汉建安中分匈奴左部居兹氏三国魏移西河郡治此水经注魏黄初三年西河防王司马子盛庙碑云西河旧处山林汉末扰攘百姓失所魏开疆宇分割太原四县以为邦邑其郡山侧寨魏书地形志西河郡太和八年复置兹氏城旧志府城旧名四阳城】永安故城【在孝义县东南魏书地形志西河郡】
　　【永安县太和十七年分隰城县置元和志孝义县西北至汾州三十五里后魏于今灵石县东三十里置永安县贞观五年以县名与涪州县同改为孝义因县人郭兴有孝义故名】顕州故城【在孝义县西旧名六璧城后魏置显州水经注胜水经六壁城南魏旧置六壁于其下防离石诸胡因为大镇太和中罗镇仍置西河郡魏书地形志显州永安中置治六璧城领定戎建平真君武昌四郡隋志州郡皆不见葢北齐后周时废也唐书地理志汾州有六璧府为府兵所居寰宇记六璧府在县西八里后魏太平真君五年讨诸胡于六璧即此俗以城有六面因以为名】温泉故城【在孝义县西后魏置新城县属吐京郡在今隰州界唐改置温泉县元和置温泉县西南至隰州一百六十里本汉吐京县地后魏于土军故县东七十里置新城县唐武徳三年于县东南七十里置北温州及温泉县因县南温泉为名贞现元年省北温州以温泉属隰州宋因之金初属石州贞祐四年改属汾州元史地理志至元后省温泉入孝义县志今为温泉镇在县西九十里高唐山西旧置巡司今废】京陵故城【在平遥县东汉置县后汉改置平遥县城遂废水经注京陵县故城于春秋为九原之地汉兴増陵于其下故曰京陵唐书地理志汾州有京陵府葢居府兵之所元和志京陵县在平遥县东七里顾炎武日知録礼记赵文子与叔誉观于九原水经注以为在京陵县汉志太原郡京陵师古曰即九原因记文或作九京而附防耳古卿大夫葬地每在国都北郭不得逺渉数百里志以太平县西南二十五里有九原山近是】中都故城【在平遥县西北春秋晋中都邑左传昭公二年齐陈无宇送女晋谓无宇非卿执诸中都战国属赵史记秦本纪惠文君后九年伐赵取中都汉置中都县属太原郡文帝为代王时曾都中都武帝元封四年韦中都赦中都死罪以下晋永兴初刘渊遣将防太原取中都后魏移置于榆次县界废故城入邬县魏书地形志邬县有中都城水经注甲水又西北迳中都故城南城临祭水湄元和志中都故县在平遥县西十二里寰宇记在介休县东北五十里　案杜预左传注中都晋邑在西河介休县东南今城乃在西北此葢杜譌北为南也或谓界休别有中都又谓汉县在榆次界皆误】蔚州故城【在平遥县魏书地形志尉州永安中寄治并州邬县界旧志城在县西北二十五里城冡记谓之屈顿城汉武帝于汾提侧屈曲为顿故名后汾水溢毁后魏侨置蔚州于此后周废今城址犹存】介休故城【在介休县东南汉置县曰界休晋曰介休后魏徙治故城废魏书地形志介休县有介休城水经注汾水又西南迳介休县故城西城东有徴士郭林宗宋子浚二碑焉旧志在县东南十五里】平州故城【在介休县西战国时魏邑史记魏世家襄王十三年秦取我周平是也汉置县属西河郡后汉末省阚骃十三州志古平周县在汾州介休县南五十里】邬县故城【在介休县东北春秋晋邬邑左传昭公二十八年晋汾祁氏之曰以为七县司焉弥牟为邬大夫汉置邬县属太原郡晋末废后魏太和十九年复置魏书地形志介休县有邬城邬县有鄥城葢邬城本汉故城前属介休后属邬县也其邬县至北齐时废旧志故鄥城在县东北二十七里今为邬城店】土军故城【即今石楼县治汉高祖十一年封宣义为土军侯武帝元朔三年封代共王子郢客为土军侯后置县晋时譌为吐京崔鸿十六国春秋云夏主赫连勃勃置吐京防军后魏太平真君九年置吐京郡兼置岭西县太和二十一年改县曰吐京水经注吐京郡治即土军县故城译言音讹隋书地理志开皇初废吐京郡十八年改县为石楼元和志石楼县东南至隰州九十里因县东石楼山为名县里城即汉土军城】临泉故城【在临县西后魏时鸟突戍北史慕容绍宗传朱兆败绍宗于乌突城并兆余众自归神武后周置乌突县唐改临泉元和志临泉县本汉离石县地后周大象元年于此志乌突郡及乌突县隋开皇元年改为太和郡太和县三年废郡以太和县属石州唐武徳三年改为临泉县旧志临泉故城在县西四十里金大定二十四年筑元至元十六年移今治】离石故城【今永寕州治战国防秦攻赵离石防之史记赵世家肃侯二十二年赵疵与秦战败秦取我离石汉志离石县属西河郡武帝元朔三年封代共王子绾为离石后汉为西河郡治晋惠帝末陷于刘渊晋书刘元海载记元海至左国城刘宣等上大单于之号都离石元和志离石本汉旧县县东北有离石水因取名焉府志离石故城在州治东闗北隅有县街遗址古井尚存】蔺县故城【在永寕州西战国时赵邑史记赵世家武灵王十三年秦防我蔺汉置蔺县属西河郡后汉末废张守节正义故蔺城在石州】定胡故城【在永寕州西隋书地理志定胡县后周置兼置定湖郡开皇初郡废属离石郡唐属石州元和志县东至石州九十五里本汉离石县地周大象元年置武徳三年于县置西定州贞观二年废州置孟门县七年废县为孟门镇八年废镇复为定胡县宋史地理志大观三年以石州定胡县隶晋寕军金史地理志明昌六年更晋寕军定胡为孟门县石州元史地理志至元后孟门县省入离石州志孟门镇在州西北一百二十里即古孟门县　按元和志孟门即定胡也与新旧唐书贞观二年分置孟门县七年省入不同】臯狼故城【在永寕州西北战国时赵地史记赵世家孟曾幸于周成王是为宅臯狼徐广注臯狼地名战国防智伯之赵请祭臯狼之地汉置臯狼县属西河郡武帝元朔三年封代共王子迁为臯狼侯后汉末废】方山故城【在永寕州北元和志县南至石州九十里本离石县地高齐文宣帝于此县北六十八里置良泉县属离石郡隋大业三年移就今县南三十五里方山置故名方山贞观十一年移于今理旧唐书地理志方山县武徳二年置方州三年州废县属石州金史地理志石州方山县贞祐四年徙治于积翠山元史地理志至元后方山县省入离石旧志有方山镇在州北一百四十里】平夷故城【即今寕乡县治元和志平夷县北至石州五十一里本汉离石县地周宣帝割县西南地置金史地理志宁乡县旧名平夷明昌六年更名】中阳故城【在寕郷县西战国赵中阳邑史记赵世家武灵王十年秦取我中阳又惠文王十四年与秦防中阳汉置中阳县属西河郡后汉末废曹魏改置于兹氏县界在今孝义县西北水经河水又南过中阳县西此葢汉以前中阳故城也又水经注文湖又东迳中杨县故城东肃徳言括他志中阳故城在隰城县南元和志孝义县本汉兹氏县地曹魏移西河郡中阳县于今县理晋永嘉后省入隰城孝义县志有故城俗名甄子城在县西二十五里巩村即三国魏以后中阳县也　案水经云河水遏中阳县西郦道元注曰中阳县故城在东东翼汾水不滨于河也而不知西河郡前汉治冨昌后汉治离石所领诸县皆夹黄河两岸从】
　　【无东附汾水者汉末冦乱故郡芜曹魏时始移郡东出县亦随之元和志云曹魏移中阳县于兹氏界是己郦注所云是反以魏所移之城为两汉故县误】吐京废郡【在孝义县西魏书地形志吐京郡孝昌中防寄治西河县志今有吐京村在县西二十里】美稷废县【在汾阳县西北汉美魏县在今废胜州西后汉中平中南徙于兹氏界寻废魏书世祖纪延和三年行幸美稷遂至隰城通典隰城县有美稷乡】高堂废县【在孝义县西寰宇记高堂故县在温泉县东南十五里唐武徳三年于王庄堡置属北温至贞观元年废】清世废县【在平遥县东隋书地理志开皇十六年于平遥县析置清世县大业初废旧志有青城在县东二十里疑是】长夀废县【在石楼县东唐书地理志武徳二年于石楼县置西徳州并置长夀县贞观元年州废省长夀县志故县在县东五里长夀村】临河废县【在石楼县东唐书地理志武徳二年置临河县属西徳州贞观元年省旧志在县东六十里】隰城废县【在永寕州西汉置县属西河郡武帝元朔三年封代共王子忠为隰城侯后汉省水经注离石水西迳隰城县故城西葢即汉县也晋初改置于兹氏县界而故县废】寜乡旧县【在今寕乡县东隋书地理志后周置寕乡县开皇初并入离石】修化废县【在寕乡县西北后周置窟胡县并置屈胡郡隋开皇初郡废后改县为修化属离石郡大业末废】卢山废县【在寕乡县西隋书地理志后周置卢山县大业初并入修化有伏卢山　案卢山县本以伏卢山为名九域志云寕乡县有伏洛泽寨葢濒河以山为名伏落即伏卢之谓】潴城【在汾阳县东水经注文湖西侧又有一城谓之潴城水泽所聚为潴葢即水以名城也】阳城【在汾阳县南魏书地形志隰城县有阳城县志在县南十里今为阳城镇】祝融城【在汾阳县西相传祝融氏所居】偏城【在汾阳县西南五十里广城村县志后赵离石侯筑以防西北诸胡其城北占山阜南临古磵有歌侧之状故名】八门城【在汾阳县北元和志在西河县北十五里刘元海遣将乔嵩攻西河筑营自固营有八门故名寰宇记城高九丈】牧师城【在汾阳县西北旧志汉牧苑在故美稷县今废胜州界后移置于汾阳县境其地广斥冝畜牧宋治平中崔台符案汾州得牧地三千二百顷明年移沙苑马五百匹牧焉即此地】左部城【在孝义县南十六国春秋魏武帝分匈奴左部居兹氏水经注汾水之右有左部城其城侧临汾水葢刘渊为晋都尉时所筑寰宇记在县南二十五里】
　　吴城【在孝义县西南七十八里相传吴起为西河守时筑以拒秦因名又误儿城在县西七十里务城在县西八十里】团城【在孝义县西北魏书地形志显州领武昌郡武定四年置治团城元和志团城在县西北十八里后魏筑以防稽胡其城纡曲故名】虢城【在孝义县北亦名城寰宇记城在孝义县北十里本虢城也县志今名虢城村在县北田同里】东多城【在孝】
　　【义县北二十里魏书地形志显州领真君郡天平中置治东多城】虞城【在孝义县东北魏书地形志隰城县有虞城寰宇记相传晋灭虞迁其人于此筑城以居之旧志与号城相近或讹为鱼城】思归城【在平遥县东二十里前赵録刘渊攻刘琨于太原筑垒拒守因思归而夜迫故名】亭冈城【在平遥县南二十八里】来城【在平遥县西三十五里冀州图经后汉来歙所筑】羗城【在平逺县西北四十里明统志后汉建安中筑以居羗人】隋城【在介休县东春秋晋邑左传隐公五年曲沃庄伯伐翼翼侯奔随后为士防食邑】武城【在介休县东四十五里秦遣武安君白起伐赵经此故名】板桥城【在介休县西北十八里寰宇记介休县有板桥城郡国志云刘渊击刘琨于此在县西北十八里韩板村其城阻水以板桥为渡】卢城【在永宁州北六十里元和志晋并州刺史刘琨所筑以攻刘曜】安国城【在永宁州西二十里遗址尚存】三角城【在永宁州北元和志三角戍在方山县北七十三里】左国城【在永宁州东北二十余里通典左国城在离石县北】临汾宫【在汾阳县东十五里寰宇记隋大业四年帝北巡至五原勅于汾州北四十里临汾水起汾阳宫】禁火台【在汾阳县南一里土人寒食祭介之推于此】开远府【在介休县东北八里东叚村又有华夏府在县东北三十里骆驼村皆唐置以居府兵】比干台【在孝义县东二十里汾河之上】没狐台【在宁乡县南五十里台甚髙逺可眺百里自古多避兵于此】黄华亭【在汾阳学外金时王遵古】
　　【为汾州观察官子庭筠省觐　至此有石刻诗黄华庭筠别号】喜雨亭【在平遥县署内通志金大定十二年县令蔺嗣吉祈雨超山有应构此】恒徳亭【在永寜州治内元至元中知州杨元佐建】金井楼【在平遥县治中街楼髙百尺下有井】夷吾馆【在石楼县东六里相传晋公子夷吾建】义门【在石楼县西五十里县民晋贤六世同居元大徳间旌为义门】文彦博宅【在府治南明统志有宋元丰三年神宗御赐诗及彦博自撰记石刻尚存县志即净】
　　【心寺遗址因嘉靖三年改为察院】郭防宅【在介休县北郭家村即今华严寺基】又秦王塔【在介休县西南十三里唐武徳二年秦王封刘武周登南原与之战后人因建塔以记之】
  </div>
  <div class="pagination">
   <a href="大清一统志_page57.html">
    上一页
   </a>
   <span>
    ...
   </span>
   <a href="大清一统志_page53.html">
    53
   </a>
   <a href="大清一统志_page54.html">
    54
   </a>
   <a href="大清一统志_page55.html">
    55
   </a>
   <a href="大清一统志_page56.html">
    56
   </a>
   <a href="大清一统志_page57.html">
    57
   </a>
   <span class="current-page">
    58
   </span>
   <a href="大清一统志_page59.html">
    59
   </a>
   <a href="大清一统志_page60.html">
    60
   </a>
   <a href="大清一统志_page61.html">
    61
   </a>
   <a href="大清一统志_page62.html">
    62
   </a>
   <a href="大清一统志_page63.html">
    63
   </a>
   <span>
    ...
   </span>
   <a href="大清一统志_page59.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
