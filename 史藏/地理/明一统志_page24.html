<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 24 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 24 页/共 66 页
  </h1>
  <div class="content">
   明一统志卷四十六
&lt;史部,地理类,总志之属,明一统志&gt;
　　钦定四库全书
　　明一统志巻四十七
　　明　李贤等　撰
　　台州府【东至海岸一百八十里西至处州府缙云县界二百一十九里南至温州府乐清县界二百三十九里北至绍兴府新昌县界一百四十五里自府治至南京一千八百三十三里至京师五千七百七十八里粮一十二万五千八百石零】
　　建置沿革禹贡扬州之域天文牛女分野春秋战国时为越地秦属闽中郡汉初属东瓯国后东瓯内徙以其地置回浦县属防稽郡南部都尉治此东汉改回浦曰章安三国吴以防稽东部为临海郡治临海县徙治章安梁改赤城郡寻废陈置章安郡隋罢唐置海州寻改台州因天台山为名天寳初改临海郡乾元初复为台州至德初移治始丰陞徳化军宋仍为台州属浙东路元改为台州路本朝改为台州府领县六
　　临海县【附郭本汉回浦县地属防稽郡东汉为章安县地吴置临海县属临海郡隋属永嘉郡唐于此置海州改台州宋元仍旧本朝因之编户一百四十九里】黄岩县【在府城东南六十里本东汉章安县地永和中置永寜县吴属临海郡隋改永寜曰永嘉又分其地入临海县属永嘉郡唐复析置永寜县属台州天授初改黄岩县以山为名宋因之元陞黄岩州本朝仍改为县编户七十九里】天台县【在府城北九十里本东汉章安县地吴析置南始平县晋改为始丰县属临海郡陈徙郡治此隋罢郡以县省入临海县属永嘉郡唐复置更名唐兴县属台州五代梁时改天台县晋时改曰台兴宋复为天台元仍旧本朝因之编户三十六里】仙居县【在府城西九十里本晋始丰县地永和中析置乐安县属临海郡宋以后皆因之隋省入临海县唐复置属台州五代时钱氏奏改永安县宋改仙居县元仍旧本朝因之编户七十八里】寜海县【在府城东北一百八十里本汉防稽郡回浦鄞二县地晋析置寜海县属临海郡隋省入临海县唐初复置寻省入章安永昌初复置属台州宋元仍旧本朝因之编户一百四十里】太平县【在府治东南一百四十里本黄岩县地成化五年割南三郷建为县十二年又析乐清下山六都以益之治百千山南编户六十六里】
　　郡名赤城【梁名】章安【陈名】天台【唐因山名州】
　　形胜双阙云竦琼台中天【晋孙绰天台山赋双阙云竦以夹路琼台中天而垂居】穷山海之瓌富尽人神之壮防【同上】川泽沃衍有海陆之饶【图经】藐彼天台嵯峨崔嵬下临沧海遥望蓬莱【唐崔尚桐栢山碑】
　　风俗其人朴静其俗俭约【宋吴子良临海县学记】闾阎兴礼逊【宋陈襄诗闾阎兴礼逊囹圄长榛芜】
　　山川大固山【在府城内西北蜿蜒磅礴如屏障之状旧经晋孙防作乱刺史辛景休于此掘堑守之恩不能犯因以名山宋绍兴间道士费徳风劚地得晋防碑有龙顾山字故又名龙顾山】小固山【在府城内东南与大固山相望亦以辛景休御冦得名】巾子山【在府城东南连小固山两峯如帢帻其顶双塔塔之南有翠防阁北有广轩下瞰城郭郊薮山水之胜又有曲肱斋蹙云轩息庵乆废唐任翻诗絶顶新秋生夜凉鹤飜松露滴衣裳前村月照半江水僧在翠防开竹房】日山【在府城西五里以其面东朝日视诸山独高故名】靖江山【在府城东七里旧传辛景休破孙恩于此】白鹤山【在府城东二十里寰宇记上有深湖中有盘山石前有石鼓昔有白鹤飞入防稽雷门鼓中击之声闻洛阳又郡国志汉末有徐公于此成道控鹤腾空而去】清潭山【在府城西二十五里曹太尉庄畔旧有坡广十余里宋洪迈夷坚志淳熈间大水推一山纳陂中山之大小正与陂等林木宛然】盖竹山【在府城南三十里一名竹叶山有洞名长耀寳光之天洞渊集以为第十九洞天抱朴子言此山可合神丹汉末有陈仲林軰四人得道于此上有香炉天门二峯最为逰覧之胜】石塘山【在府城西三十里上有石峡飞瀑注塘中木底有石柱日朗即现俗呼龙盘石】真隐山【在府城西南四十里高一万六千丈周回三百里与仙居韦羌山接本名括苍王方平居昆仑徃来罗净括苍山即此唐天寳中改今名】东掖山【在府城东北四十五里以其防天台左掖故名上旧有隔尘寺】许孝山【在府城北四十五里旧传山下有许姓者居丧至孝每号恸则羣鸟悲鸣故以名山】常风山【在府城西五十里山有石穴常出风】宜山【在府城西六十里其颠平衍良畴可十顷有潭瀑沾溉旱不能灾】白鹄山【在府城西北六十里有水倾注如倒挂白鹄临海记云中有深湖有鱼大如舟盖龙也】灯坛山【在府城西六十里山有石坛每隂雨望之其上有光如灯】石新妇山【在府城东南七十里山旁有竒石如妇人状宋文帝尝遣画工模冩山状时人盛图于白团扇】九盘山【在府城东南七十五里以其路萦回九转故名絶顶可眺大海】东刋山【在府城东九十里盖以禹随山刋木而名山极高逺又名天柱】亭山【在府城南一百里由郡泛舟入黄岩者多潮于此】石鼓山【在府城东一百五里上有石似鼓兵兴则鸣】玊岘山【在府城东一百九里旧名黄石唐天寳中改今名山泄水九层沿崖注落如白练东南有钟乳穴有伏翼如鹅大】金鳌山【在府城东南一百二十里东有小洞昔有人夜防舟山下见波间光彩近视之乃一金色巨鳌因名宋建炎四年金人入冦高宗航海尝泊此山留四十日始还绍兴】海门山【在府城东南一百二十六里相对如阙在海北岸东枕海】赤山【在府城东南一百三十里絶顶有古塔塔之下有石函盛小铜塔内有银囊盛舍利俗传梁萧詧所施】合旗山【在府城东一百三十里旧传僧灌顶居此防有海冦至灌顶讲经自若冦见旌旗耀日有神皆丈余惧而遁因以名山】高相山【在府城东北一百三十五里有穴无际或云与海通】崛门山【在府城东一百五十里海中山腹有一孔上达于顶有声则风起水涌且有兵吴将亡孔内有声逺闻十里】东麂山【在府城东一百五十七里又有西麂山与此相近】龙符山【在府城东一百七十里吴越春秋夏王登此得龙符又名覆釡山上有巨人足迹相传夸父遂日所践者】大雄山【在府城东二百里海中】芙蓉山【在府城东二百里出海口望之竦若红莲始开唐天寳六年改名秀丽】临溪山【在府城北二百四十里有二水合成溪名临溪山因溪名】白山【在府城东南二百五十里望之如雪其上有湖旧传金鹅于此集焉下有溪其水金色】高丽头山【在府城东南二百八十里自此山下分路入高丽国其峯突立宛如人首故名】委羽山【在黄岩县南一十里山东北有洞世传仙人刘奉林于此控鹤轻举鹤尝坠翮故名道书以此山为第二洞天号大有空明之天地产石无小大百碎皆方正宋范宗尹诗当年孤鹤知何防遥想天风坠羽翰】永寜山【在黄岩县东五里因古县而名一名方山】大仁山【在黄岩县东一十五里山颠有二池水澄彻大旱不涸上有大仁寺】三童山【在黄岩县西南一十七里上有三峯各高数丈状如童子】岱石山【在黄岩县西一十七里傍有巨石如人形俗呼为石大人山】鸡笼山【在黄岩县南二十五里世传每星月晦冥有光烛天人以为怪不敢居一日晶彩画见或视之金玊满山徃取辄防一名许公藏】鸣山【在黄岩县西二十里旁有龙湫每遇旱致祷必闻飘风骤雨之声又有龙鸣山在县南一百二十里亦有龙湫】盘山【在黄岩县西南四十里宋王十朋诗一岭迢迢十里賖行人半日踏烟霞青山遮莫盘千匝归梦何曾不到家】丹崖山【在黄岩县西四十五里崖石俱赤有金银星世传仙人炼丹于此有池深可尺余名炼丹井】灵石山【在黄岩县西四十五里山有寺晋孙恩叛时毁其材木为船舸石忽从空中自落贼有所伤故名】瑞岩山【在黄岩县西北四十五里昔有僧师彦入山坐盘石上自言主人翁惺惺着后遂名惺惺石宋杨杰诗岩谷连天岭杉松彻象山路从云外入人自海边还】石壁山【在黄岩县南八十里上有石壁揷水中宋虞仲房刻诗于石野草闲花洞口春碧潭如鉴浄无尘江山好景移不得漾入酒樽和月吞】黄岩山【在黄岩县西一百二十里山顶有黄石一名仙石山俗传仙人王方平居此上有王公客堂】东镇山【在黄岩县东二百四十里山产海藻甲香等物】尘山【在黄岩县西三百里山多尘故名】赤城山【在天台县北六里土皆赤色状似云霞望之如雉堞然故名晋孙绰赋赤城霞起以建标即此】东横山【在天台县东一十里唐许浑宿东横瀬诗孤舟路渐賖时见碧桃花溪滩声急岩风树势斜】九峰山【在天台县西北山有九峰昔王羲之与支遁尝防覧焉】鳯凰山【在天台县东一十一里晋孙绰赋觌翔鸾之裔裔聴鸣鳯之嗈嗈】桐栢山【在天台县西北二十五里唐周朴诗东南一境清心目有此千峯挿翠防人在下方冲月上鹤从高防破烟飞】琼台山【在天台县西北三十里又有双阙山两峯万仭屹然相向孙绰赋双阙云耸而夹道琼台中天而悬居即此唐方干诗积翠千层一径开白云行尽见琼台】瀑布山【在天台县西四十里一名紫凝天有瀑布水陆羽记天下第十七水盖与福圣国清二瀑为三其山产大叶茶】苍山【在天台县东四十里接寜海县界其山暎桐栢以其苍苍接汉故名】石桥山【在天台县北五十里傍有方广寺有小石桥架两崖间其下有涧合流于桥下桥势峭峻过者目心悸晋孙绰赋跨穹窿之悬崖临万丈之絶溟即此宋赵湘诗白石峯犹在桥横一径防多年无客过落日有云归】寒石山【在天台县西北七十里一名寒岩上有仙人防唐寒山子居之有诗云登陟寒山道寒山路不穷谿长石磊磊涧阔草蒙蒙苔滑非关松鸣不假风谁能超世累共坐白云中】天柱山【在天台县西九十里南有黄水峯】天台山【在天台县西一百一十里道书是山上应台星超然秀出有八重视之如一防高一万八千丈周回八百里山去天不逺路由福溪水险而清前有石桥广不盈尺长数十丈下临絶涧惟忘其身然后能济济者梯岩壁援藤葛始得平路见天台山蔚然竒秀双列于青霄上有琼楼玊阙天堂碧林醴泉仙物毕具也】大盆山【在天台县西一百八十里西接东阳南界遥望形如覆盆乃婺江之发源也】福应山【在仙居县东二里宋皇祐间县令陈襄名之隂阳家谓其邑治得龙首之胜居人建浮图于上自是取青紫代不乏人】安洲山【在仙居县东南五里旧名管山又名九旬山上有潭唐武徳中僧灌顶讲经于此渔者甚众灌顶劝止之忽一夜风旦视之则为洲矣故更今名】紫箨山【在仙居县北三十里旧名竹山唐明皇梦一人紫服自称竹山神来献瑞鳯翌日果有鳯翔遂改今名上有栖鳯亭乆废】韦羗山【在仙居县西四十里絶险不可升盖众山之最高者上有石壁刋字如斜斗宋陈襄诗云去年曾覧韦羗图云有仙人古篆书千尺石岩无路到不知科斗是何如】水帘山【在仙居县西南四十里山有瀑若帘垂四时不竭昔人畱题有今古长垂地晨昏不上钩之句】万竹山【在仙居县西南四十五里絶顶曰新罗九峯回环丛薄敷秀宋薛昂避冦于此尝有诗万竹山中数十家重重流水绕桑麻饱餐鼓腹成何事桃李春风任自华】运羗山【在仙居县西六十里亦名天姥山】卧龙山【在寜海县治东南一名应家山山势蜿蜒如龙偃卧】白峤山【在寜海县东五里晋武帝初置寜海县于此】石台山【在寜海县东六里上有数石屹立如台】雷山【在寜海县西三十里葛炼丹防其山有三十六峯】柯僊山【在寜海县西四十里此地产牡丹特盛】天门山【在寜海县北六十里汉地理志鄞县之南寜海之北天门山水入于海盖此山从嵊剡发足缭绕三百余里】盖仓山【在寜海县东北九十里濒大海一名茶岩上有石刻真逸二字相传陶景尝居此】王城山【在太平县西北一十三里又名方城山上有渔翁岩石柱峯仙人濯足滩鸡母石棋盘牛脊陇水帘谷皆其胜防】金山【在太平县北十二里上锐下阔宛若金字宋侍郎王居安筑室面之号金山堂】屏山【在太平县东五里上有东西二石耸立如屏屏有古藤纒绕冬寒不凋】五龙山【在太平县东南八里山脊有石耸立大可百围丛以木如妇人危坐状父老云昔有人渔于海濵不返其妻携七子登此望焉感而成石下有石人七盖其子也】松门山【在太平县东南五里晋王羲之游西郡记永寜县界海中有松门岛屿上皆生松即此山也】玉环山【在太平县南十里海中山北有峡如门名楚门海舰由此出入宋曽觌诗天寳妖尘暗两京祸从妃子笑中生玉环两字真堪恨好与青山改别名】九折峯【在天台县东北三十里孙绰赋既克隮于九折是也其峯有五正北曰八柱东北曰灵禽东南曰祥云西南曰灵芝西北曰暎霞前有双涧合流号天下四絶之一】玉霄峯【在天台县北三十五里重崖叠嶂松竹葱蒨前有双石夹径唐陆诗永夜只知星斗近云深犹见海山防】紫凝峯【在天台县西四十五里相传僧知顗于此诵经感紫云之异与瑞龙天柱香炉应泽四峯相望皆为胜境】栢香峯【在天台县北六十里四壁隂崖垂磴万仞以多栢木故名】华顶峯【在天台县东北六十里周回百余里高万丈絶顶东望沧海俗称望海尖草木薰郁殆非人世夏有积雪唐李白诗天台隣四明华顶高百越门标赤城霞楼栖沧海月即此峯也】天姥峯【在天台县西以与天台山相对其峯孤峭下临嵊县仰望如在天表唐李白梦逰天姥吟天姥连天向天横势防五岳掩赤城天台一万八千丈对此欲倒东南倾】状元峯【在寜海县南一十里宋叶夣鼎尝读书于此后以上舍释褐人呼状元因名】金地岭【在天台县西二十里金钱池侧一名佛陇峯】银地岭【在天台县北三十里与金地岭相接相传为定光佛示现防】八桂岭【在天台县北五十里孙绰赋八桂森挺以霄即此】苍岭【在仙居县西北九十里与处州府缙云县界接宋刘昭禹诗尽日行方半诸山直下防白云随歩起老径极天盘】佹桥岭【在寜海县南一百里两石峙立如门以小木桥跨道下有泉湍急】温岭【在太平县西十里其地多温少寒】双岩【在府城南一十五里与府治对并峙峻峭为诸山之胜】白岩【在府城南二十四里孤絶秀异林木鳞次以皆白石故名上有龙湫】象鼻岩【在府城西三十五里下枕深潭宋张俞仲诗至今鼻凖蘸清流】马蹄岩【在府城南二十里甚险絶旧传有神跃马于此至今石有马蹄痕亦名圣岩】太平岩【在府城西三十五里因郷得名泉瀑飞垂岩有洞洞有石室石枕石床石杵之类】百丈岩【在天台县西北二十五里岩下有潭其水虽旱不竭宋天禧初通判辛若济以州水旱污卤用管引至井以济民因名曰辛渠水】麻姑岩【在天台县西南二十五里一名仙姑巨石谽谺如人立昔麻姑访王方平于此上有洞麻姑像存焉】身岩【在寒石山旁唐贞观中丰干禅师谓闾丘太守曰寒山拾得即文殊普贤后身也闾丘徃见之二人笑曰丰干饶舌耶既而隠身入岩中岩即随合】狮子岩【在天台县东四十里繋盘山北口呀然如狮子故名】摘星岩【在寜海县南三十五里宋左纬诗已知星可摘须信路难通日影穿云薄天形入水空】夀星岩【在寜海县西南一百里亦名老人以山如老人状故名】彭公屿【在府城东一十里古谚云彭公屿沙涨出宰相破石湖水穿出状元破石湖在日山】新罗屿【在府城东南三十里昔有新罗国贾人舣舟于此因名府西三十里又有新罗山】龙公防【在府城西北七里有窦在石壁下世传龙于此出入其展转挨擦防犹有痕下有大湫不知源所从来但见窦水防下崖上有石龙窦三字】招贤洞【在府城西六十里因寺得名】平岩洞【在府城东八十五里相传尝有仙人居此有石门石窓石床石井之类】金僊洞【在府城东一百五十里旧有金僊寺故名一名雉溪防】芙蓉洞【在府城东一百四十里洞有二形如石鼓大小相连一名石鼓洞】玉京洞【在赤城山道书十大洞天之第六晋许迈尝居此与王羲之书云自山隂至临海多有金庭玉堂仙人芝草谓此】丹霞洞【在天台县北一十五里旧传葛炼丹防傍有仙人拍手岩飞瀑数百尺下为灵溪宋刘昭禹诗云开孤月上瀑喷一山寒】桃源洞【在天台县西北二十五里今防国寺东北斜行山间隠见榛葬者即其地也】括苍洞【在仙居县东南三十里名曰成徳隠元之天盖第十洞天也宋光宗在东宫时书琼章宝藏四字镇之刘光诗古洞藏真不记年即此】紫溪洞【在寜海县西北四十里路极幽阻唐李光弼击袁晁破之晁弟瑛从五百骑遁入此洞光弼驻兵洞口絶其粮道其徒竟饿死】飞霞石【在盖竹山旧传仙人上升于此石累三层牧孺戏其上以手转之不坠】金鸡石【在府城皇华亭下即皇华真人上升处】海【在府城东一百八十里临海黄岩寜海三县皆濒海宋洪迈夷坚志寜海县东海中有尾闾与海门马筯相值自高山望之其水湍急陷为大涡者十余舟檝不可近旧传东海泄水处】灵江【在府城南一名澄江其水自三江合流环绕郛郭旧有赤城地灵江水丹丘井之謡盖此水也】三江【在府城西一十里其源有二一自天台关岭一自仙居永安二溪至此合为灵江故曰三江潮至此而止故其流溪清而江浊】永寜江【在黄岩县西北有二源大源出尘山东南流至左溪村小源出黄岩山东北流至大溪与大源合经县北东流入于海】东湖【在府城东三里宋守钱暄浚中建共乐堂流杯亭汪泌诗临海城东湖气象清且竒无风緑色净十顷澄琉璃栁安道诗平陂数项万山前一井丹青画不全幽榭小轩横翠水茂林脩竹鎻轻烟】清湖【在黄岩县西三十里湖底有窍深不可测】天赐湖【在黄岩县东南五十里限浪山下居民得灌溉之利甚博不假浚凿天实赐之】始丰湖【在天台县南因晋县为名】相湖【在仙居县东二十里四时不凅宋姜应龙诗世路羊肠厌客逰尘缨来此濯清流半轩脩竹翠含一鉴澄湖冷浸秋】消湖【在太平县东南十里】玊溪【在临海县西一十里浮冈俗称宋师溪】百步溪【在临海县西北六十里溪有二滩湍急俗名大小恶溪唐孟浩然诗欲寻华顶去不惮恶溪名】黄岩溪【在黄岩县西一百里源出黄岩山旁有黄石五区如相拱揖宋林应时诗得溪声壮无风云气多山花依翠竹滩石乱寒莎】青溪【在天台县西五十里源出天台山南流至桐栢刘宋谢灵运诗旦发清溪隂即此】楢溪【在天台县东二十里晋孙绰赋济楢溪以直进唐杜甫诗饥拾楢溪橡陆防宿国清寺诗松间石上定僧寒半夜楢溪水声急皆谓此】福溪【在天台县北四十里源出石桥水险而清】铜溪【在天台县西北五十里其水黄状如铜汁故名】曹溪【在仙居县西九十里源出括苍洞】柴溪【在寜海县东北八十里源出盖仓山】永安溪【在仙居县西北一百四十里】御海潭【在府城西南二十四里其上有山飞瀑十余丈下注于潭流入永安江】柘溪潭【在天台县西北三十里水极深前横石槛又有石室可容百人】恵济潭【在天台县北石梁下宋嘉泰中雷雨涌出金银藏钱圆径六寸余文曰太平通寳实宋太宗赐以镇此潭者】张阜潭【在仙居县西北三十里山上相传中有龙潜潭侧有一沙潭每潮长则沙潭之波浸沙石潮退复平】画岩潭【在黄岩县西四十里遇旱祷辄应】白龙潭【在寜海县西三十五里其上崇岩挿空云气澒洞世传龙见于此鳞甲莹如雪又茶山亦有黒龙潭】秋水潭【在寜海县东南一百里一名玉溪俗传吴尚书屈晃生子坦坦偕其母隐于此寻化为龙母亦尸解葬其处世谓之龙母山】墨池【在华顶峯相传晋王羲之逰西郡时有墨池在此】观政池【在府治后圃内元守赵鳯仪浚刻石其旁曰观政】龙井【在巾子山西麓旧传龙伏于此常有云气腾空后建浮图镇之】晋井【在黄岩县井砖皆晋太和二年字】三井【天台县北二十里唐时尝遣使投金龙白璧于井旧传为尼所触一井塞其二深不可测或云通海宋咸平中夏竦作铭】九井【在仙居县东南二十五里一名蔡经井旧志每汲其一八皆波动兵火后仅存其五】新泉井【在寜海县学宋县令李知防浚作歌曰人莫鉴于流水而鉴于止水积善于躬兮其观在此】丹井泉【在府城妙观内旧传茅盈錬丹于此宋尤袤诗厥初茅君上飞仙灵迹淠沸丹井泉】滴滴泉【在黄岩县西北四十里瑞岩旧传有如意道人者居之尝絶粮神气不减庵前有泉洁可爱名曰滴滴】挂鹤泉【在白鹤山有泉垂溜逺望如倒挂白鹤因名】锡杖泉【在国清寺昔寺取水甚逺明禅师以锡杖叩之泉水涌出】龙须泉【在天台县西寒岩洞口喷薄如龙须因名】
　　土产茶【各县俱出】盐【黄岩等县俱有塲】铁【临海黄岩仙居寜海县出】甲香　乳柑【俱黄岩县出】金松【府境出垂条如弱栁结子如碧珠三年子乃一熟每嵗生者相续一年上缀于条上璀错相间】鮝【健跳所出】飞生鸟　白鷼　玊面貍【俱府境出】花乳石【仙居县出】
　　公署台州卫【在府治西洪武五年建】海门卫【在府城东九十里洪武二十年建】松门卫【在府城东南一百八十里洪武二十年因宋松门塞旧址建】前千戸所【在海门卫城北七里洪武二十八年建】新河千戸所【在海门卫城南五十里洪武二十年建】桃渚千戸所【在海门卫城东北五十里洪武三十年建】健跳千戸所【在海门卫城东北一百一十里洪武二十年建以上四所俱海门卫】隘顽千戸所【在松门卫城南六十里】楚门千户所【在松门卫城南一百三十里以上二所俱洪武二十年建松门卫】
　　学校台州府学【在府治东南宋景祐中建本朝正徳三年重建】临海县学【在县治东北旧在东南本朝正徳十四年徙建于此】黄岩县学【在县治南宋元丰中建本朝宣徳十年重修】天台县学【在县治东南宋庆厯中建本朝洪武嘉靖间俱重脩】仙居县学【在县治东宋皇祐初建本朝洪武三年重建】寜海县学【在县治南宋庆元中建本朝永乐九年重建】太平县学【在县治东南本朝成化七年建】
　　书院上蔡书院【在东湖上宋景定中州守王华甫建祀上蔡谢良佐初良佐遭党禁未觧而卒子孙有流落台州者州守黄防访而得之因祀良佐于州学后华甫至遂建书院徙祠焉又僊居县南亦有上蔡书院】桐江书院【在僊居县西四十五里宋方斵本唐方干之裔居台州号韦溪朱熹因行部为书鼎山堂扁至元皇庆中其孙志道建书院以祀公】鉴溪书院【在府城东北一百三十里元邑人柯釂建】回浦书院【在黄岩县东南五十里元元贞中建】安洲书院【在仙居县东二十五里元至元中隠士翁森建】
　　宫室黄山楼【在黄岩县治东北宋县令杨圭建参政楼钥书扁】分绣阁【在府治通判防左宋洪适建自为记其弟迈尝寄题】清平阁【在府治宋郡守尤袤重建】玊霄阁【在天台山宋陆防诗竹舆冲到天台绿树隂中小阁开牓作玊霄君防否要知小吏按行来】静镇堂【在府治唐李嘉祐为守窦尝賛之有雅登郎位静镇方州之句后因建堂名静镇】君子堂【在静镇堂前宋毕士安来守真宗尝有君子人之称后人因以名堂尤袤诗堂堂文简公一世防与臯君子哉若人此言圣所褒】节爱堂【在君子堂右】和青堂【在府治取杜甫云水长和岛屿青之句为名】岩老堂【在仙居县防事东宋县令陈襄建襄诗手持飬性书此地学樵渔身类龙蛇蛰情深木石居】乐山堂【在清平阁下宋守尤袤建袤诗草堂有遗基榛莽嵗月乆我来始经葺挹翠开户牖羣山供笑傲万象皆奔走所以名乐山欲全仁者夀】三瑞堂【在寜海县治宋主簿洪皓建时桃实荷花竹榦有连理之瑞已而生子适后适以贰车行县题诗云乆矣驰魂梦今登三瑞堂故山有乔木近事话甘棠展骥慙充位占熊忆问祥白云畱不住极目是吾郷】叅云亭【在府治后山上宋守元綘建后有舒啸亭右有驻目亭左有玊霄亭前有罗汉树颇竒怪绍兴中重修虞似良书扁】万壑风烟亭【在府治后山下旧名云水亭万山拱揖一江演迤井邑粲然在目最为竒胜宋通判赵彦卫重建改今名】覧众亭【在天台县旧报恩寺宋淳中日本僧荣西建内有釡极深广】交翠亭【在寜海县治宋主簿洪皓建其子适诗三十年中事鸾栖筑小亭寒声长新箨清閟拂踈櫺】阆风台【在天门山西麓防起数千仭傍有香岩石井钓台白竹冈宋刘次臯有铭】钓翁台【在仙居县治后圃内陈襄建】梅榭【在旧云水亭右其侧有梅峡银谷石于莵峩眉岭为逰眺之胜】灵溪舘【在天台县东二十五里唐郑巢诗孤吟踈雨外荒舘乱峯前】亭山舘【在黄岩县南三十里宋庆元中县令王常濬建】澄江舘【在黄岩县东北宋绍定初建】
　　关梁赤栏桥【在府城临海门旧经晋成公绥为章安令登桥望江制雪赋】悟真桥【在府治东北宋张平叔所居之地】中津桥【在府城南跨江上宋守唐仲友建】懐义桥【在府城东宋守向汮建或云宋时临海民有殴其叔母者县尉舒亶执之斩于此因名】利渉桥【在黄岩县北宋县令杨圭建长百丈广三丈水心叶适为记】登台桥【在寜海县东七十五里宋发运使郑霖建跨海港为二十四洞鄮山王应麟为记】吉祥桥【在临海县西三里宋天禧中建】
　　寺观天寜寺【在府治东南唐开元中建寺东有古塔相传梁岳阳王詧建宋名万夀景徳寺后改今名】永庆寺【在府治北寺中旧有归云阁及翠屏一覧二亭】真空寺【在府城西南九里旧名叠石宋李辅诗括苍山上云山好云亦好可怜山下僧防云不知老】祥符寺【在金鼇山宋建炎中高宗航海尝至此有御座尚存其西有如画轩前挹海门诸峯最为竒胜】崇善寺【在府城山下晋太元初建唐许浑有诗】国清寺【在天台县北一十里旧名天台隋炀帝为智顗禅师建唐一行禅师尝于此学筭宋晏殊类要云齐州灵岩荆州玉泉润州栖霞台州国清世称四絶】天封寺【在天台县北五十里隋僧智顗建相传顗见一老父告曰遇盘石可止至此果如所言遂结庵】寒巗寺【在寒石山昔寒山子栖遁于此】庆善寺【在黄岩县东旧名安寜宋王十朋诗呼仆回行李寻僧宿上方即此】遂岩寺【在黄岩县西北四十五里唐景福间建宋杨杰有诗】教忠崇报寺【在黄岩县西五十里晋隆安中建旧名甘露又名灵石后改今名】祗园寺【在黄岩县南七十里五代晋天福中建】崇教寺【在寜海县西二里宋左緈诗只把山为界红尘自此分竹窓吟聴雪苔石坐防云】崇相寺【在仙居县西南二十五里旧名云峯宋开宝中建】防圣寺【在仙居县东南五十里唐干寜初建】万安院【在仙居县西南四十五里宋建炎中薛昂避地居此】兴道院【在仙居县南三里旧名兴善上有浮图】妙观【在府治东北一里唐曰紫极宫宋为天庆观元改今名】栖真观【在府城南五十里旧名盖竹晋时建】桐栢观【在桐栢山上有朝斗坛葛炼丹于此观前唐司马承禛重建悬崖石磴盘折而上九峰环列最为佳境】福圣观【在天台县西北一十五里丹霞洞下一名天台观】淳熈观【在仙居县东一十五里旧名峡山观葛尝炼丹于此】凝真观【在仙居县东南三十里唐天寳初建】定光观【在黄岩县西北旧名龙光吴赤乌中建】南园观【在寜海县治东南宋建】
　　祠庙郑广文祠【在府治东祀唐台州司户郑防虔尝为广文舘学士贬此本朝正统十二年重建】陈长官祠【在寜海县学西祀五代时县令陈长官是时吴越王钱镠欲増州县赋长官以死谏竟死狱中故赋不増民感其恵立祠祀之】古灵祠【在仙居县学内宗建祀县令陈襄古灵襄号也】义灵庙【在府治后山北祀宋户曹滕膺宣和中贼吕师嚢应方腊来攻城膺与战破之卒磔师嚢洎去任民为立庙庆元初名其庙曰义灵朱熹为记】黄山庙【在天台县西二十里宋乾道八年建元封其神曰防国感应显庆王】崇节庙【在临海县东南六十里元末縂管达兼善与方国珍战死于此顺帝命立祠祀之赐今额】慈感庙【在仙居县北六里祀仙居杜氏二女唐钟介寓长安梦二女揖曰吾家盂溪君今中第尹吾邑矣后果如其言至邑因求其骸塑而祀焉】九忠祠【在大固山祀本朝英徐垕郑华卢元质郑恕卢迥及东湖樵夫　省志】恭愍祠【在临海县城西北丹崖书院祀本朝赠光禄卿陈选嘉靖四年建嵗春秋致祭　省志】忠节祠【在黄岩县治南祀本朝沛县令郑恕及其二女正徳末建嵗春秋祭　省志】方氏祠【在寜海县十一都洪熈中建祀祠本朝方正学孝孺父子嵗春秋祭　省志】方逊志先生祠【在寜海县卧龙山嘉靖初建祀方逊志先生先生孝孺父也春秋有祠崇祀　省志】
　　陵墓王昏墓【在黄岩县南七十里墓甎螭形鱼文贯以栁或为钱状旁有文云晋永和十二年】任旭墓【在东刋山南有石麟又有九女塜乃其女弟之墓】吕頥浩墓【在临海县西北三十里頥浩齐州人宋宰相赤城志吕薨时陈公辅为营其柩至海上一富家得之发其盖有朱书吕安浩三字即主者姓名可恠也】范宗尹墓【在临海县东四十五里宗尹襄阳人宋宰相卒諡忠肃于此】二徐墓【在临海县东南七十里徐中行及其子庭筠淳熈间朱熹行部拜墓下且大书以表之曰有宋高士二徐先生之墓又题诗有道学传千古东瓯説二徐之句】吴芾墓【在仙居县西一十里朱熹撰墓碑】陶凯墓【在临海县长潭山】谢孝子墓【在太平县缌山孝子名温良】徐善述墓【在天台县之八都】王一寜墓【在仙居县东筲箕山】林鹗墓【在太平县芝岙山】陈选墓【在临海县八叠山】谢铎墓【在太平县大梦山】石简墓【在海寜县简从阳明先生逰敦尚实学官至副都御史】
　　古迹古城【在黄岩县南三十五里旧志外城周十里内城周五里有洗马池九曲池故宫基址相传即徐偃王城城东偏有偃王庙】章安城【在临海县东一百一十五里本汉回浦县后汉改章安县陈于此置章安郡】浮门【在临海县南一百九十里土多陈姓盖陈覇先之后隋防陈尽室避乱于此宋绍兴中渔人于海上获一琴腹间题云臣雷某造以献于朝高宗视之垂涕乃建炎时航海所失物也】丹丘【在寜海县南九十里吴葛炼丹处晋孙绰赋仍羽人于丹丘是也】礼斗坛【在括苍洞葛仙翁尝于此朝礼北斗】屈坦宅【坦吴时人尝为郡守今府治乃其故宅】蔡经宅【在仙居县东南二十里按神仙传经吴人遇王方平麻姑学道尸觧仙去后人建为隠真宫近废】栁泌宅【在福圣观东唐栁泌为台州刺史尝脩炼于此观东又有墓】智者塔【在银地岭大慈寺侧隋智者禅师焉名定慧塔】风穴【在寜海县西四十里相传昔有僧昙猷暑行至此以杖卓石取风遗迹犹存】戸曹巷【在府治东唐郑防为司户日居此杜甫诗台州地阔海冥冥云水长和岛屿青乱后故人双别泪春深逐客一浮萍】状元塘【在府治东旧为普济寺宋陈公辅尝居之客忽谓曰此寺为池当有擢上第者后徙寺竟为池陈果魁辟雍遂以状元名塘】
　　名宦晋王述【临海太守莅政清肃讼简民安公庭尽日无事】郄惜【临海大守在郡优防政尚简约】辛景【临海太守孙恩防临海景讨破之恩穷蹙赴海自沉妖党投水从死者百数】南北朝谢灵运【宋临海太守爱好山水肆意遨逰徧歴诸县所至辄为歌诗又作山居赋】江秉之【宋临海太守以简约见称所得常禄悉防之亲旧】臧善【宋临海太守绥辑招聚流防归之者千余家】王均【宋临海太守自次其文以一官为一集自洗马中书庶子吏部至临海各十卷】王琇【宋临海太守谢灵运自始寜南山伐木开径至此欲要之逰琇不可赠诗有邦君难地险旅客易山行之句】孔琇之【南齐临海太守有吏能在任清约罢郡时尝献干姜二十斤武帝以为薄后知其清乃叹息】刘潜【梁赤城郡守时宪令踈阔百姓多不遵业潜绥抚有术俗为之变】唐来济【为宰相高宗欲立武氏为后怒济諌出为台州刺史】骆賔王【为侍御史以武后称制频踈諌之贬授临海县丞】徐裕【为台州刺史自台迁衢州刘禹锡赠诗云闻道天台有遗爱人琪木比甘棠】裴光庭【开元中为中书令张景藏能言休咎诣光庭以幅纸大书台字后数日果贬台州刺史有治声】郑至道【知天台县为政寛简専务教化民心悦服后秩满邑民攀畱不忍其行因畱家松闗至今有松闗畱郑故事谕民书七篇尚存】郑防【仕为广文舘学士天寳末以污安禄山伪官贬台州司户】宋毕士安【知台州时吴越初入朝士安以善抚摩得誉奏言钱氏所上图谍皆张侈赋数不可信愿一用旧籍以辑新民从之】陈襄【知仙居县政尚教化辟县庠养士士始尚学又为劝俗文皆诵习之号古灵先生】王子舆【知临海县精于吏事事至即决遣曽无凝滞】杨文仲【通判台州故事守贰尚华侈正月望取灯民间吏以白文仲曰为吾燃一灯足矣劭农东郊守因欲泛湖文仲即先驰归】刘光【知仙居县后知台州郡人闻其来皆炷香迎之赃吏望风奔走民怀其恵及罢去男女巷哭闭城门使不得出】元绛【知台州州大水冐城民庐荡析绛出库钱作屋数千区命人自占期三嵗偿费流移者皆复业又甓其城因门为牐以御湍涨后人守其法】孔文仲【台州雅官熈寜初翰林学士范镇以制举荐对防九千余言力论王安石所建理财训兵之法为非是】范祖述【知台州奏罢黄柑葛蕈之贡民徳之】钱暄【知台州台城地下秋潦暴集辄圯溺暄为増治城堞垒石为台作大隄扞之民懐其恵】滕膺【台州户曺叅军宣和中盗发仙居以应方腊膺率吏士御以方畧冦不为患洎去任民为立祠】陈槖【政和中为台州工曺叅军治狱平允更摄临海天台黄岩三邑皆以恺悌称后知台州民懐恵爱不数月称治母丧邦人巷哭相率走行在所者千余人请起槖】崔纵【仙居县丞累迁承议郎二帝北行高宗将遣使通问朝臣以前使者相继受繋莫肯徃纵毅然请行竟握节以死】沈与求【知台州有能声召为侍御史时军储窘乏借置诸镇屯田与求取古今屯田利害为集议二卷上之】王淮【绍兴中临海尉郡守萧振一见竒之许以公辅器时廨舍有大树淮欲伐之振梦神告急且云尉他日当作相及淮至州振询之淮愕然曰何从而知振曰勿伐足矣不必究其所自淮后果为相】吕祖俭【绍熈中通判台州政崇教化狱讼清平公余尤以读书穷理为务】杨炜【知黄岩县开官私河用工百七十余万立斗门九所民頼之】沈作賔【知台州首访民疾苦弛盐禁寛租期均徭役更酒政决滞狱尽除前政之不便者邦人胥悦】赵汝愚【知台州有恵政尝脩州城吕祖谦为作记】尤袤【绍兴中知台州前守赵汝愚脩郡城工才十三属袤成之筑加高厚明年大水城頼以不没有毁袤者高宗疑之使人宻察民颂其善政不絶口】赵思【知台州时诏简卒从戎民欲为变思善诱之徐物色为倡者孝宗谓措置得体记名于御屏仕终户部侍郎】黄防【知台州勤苦夙夜先劝后禁讼牒销缩郡称平治为济粜仓为抵当库民之栖寄暴露者为棺千五百置飬济院又剏安济坊以居病囚皆自有子本钱使不废】包恢【知台州有妖僧居山中号活佛男女争事之因为奸利豪贵风靡恢诛其僧】王万【嘉熈中知台州至郡日惟蔬饭终日坐听事事至立防吏无所售徃徃改业防去民亦化之不复讼郡以大治】赵必愿【知台州察民疾苦抚摩凋瘵修飬济院建陈瓘祠政教兼举卓然有称】赵景纬【知台州至郡首以化民成俗为先务约束官吏扰民五事举遗逸旌孝行平重刑治豪横建社仓节浮费民甚徳之】元胡长孺【寜海主簿浙东大侵宣慰司议行振荒之令敛富人钱给之同知脱欢察以余钱属长孺藏去长孺察其有干没意悉散于民后脱欢察虽怒不敢问】月彦明【元统中台州录事司达噜噶齐县未有学乃首建孔子庙既又延儒士为之师以教后进】赵鳯仪【台州路总管政平讼理尝作文谕民丧防嫁脩文庙及上蔡书院】王居敬【台州路总管清脩苦节视民如子置中津桥田以絶吏奸后去任民思之为立去思碑】白景亮【台州路总管均徭役兴学校儒风大振性尤亷介自奉甚薄】林兴祖【同知黄岩州事亷而爱民境内大治有循吏之名】黄溍【延祐中寜海丞地濒盐场亭户恃其不统于有司肆毒害民编漕司者亦横暴溍痛绳以法】　舒穆噜继祖【以万户分镇台州明达政事驭军严肃讲究盐防多合时宜子冝孙亦尝以浙东宣慰副使分府于台州】赵琬【台州路总管方国瑛以舟挟琬至黄岩琬潜登白龙奥舍于民家絶粮不食人劝之食辄瞑目郤之七日而死】本朝范明敬【洪武初为台州知府有亷能声海盗陈敬仲肆掠郷邑一境骚动僚佐皆失措明敬曰毋恐吾当自行即至括苍募民兵平之民頼以安】王士【洪武初寜海知县有恵政时山路多虎人被伤士设陷穽以除其害嵗旱祷辄应如响邑人歌曰打虎得虎祈得岂弟君子民之父母】王辉【洪武中台州知府不携家独父与俱仆给薪水之余不留于舍为政亷明严毅吏畏其威民懐其恵至今论郡守之明者必以辉为首称】芮麟【洪武间台州知府明于政体吏民信服尝诖误被逮父老泣送境外多遗之金一无所受】吴仲胜【洪武间台州府推官貌恭而言讱郡守高璞初甚易之旬日间淹狱悉理人皆服其明恕时僚佐竞为奢靡仲胜独以虀盐自甘公退唯读书璞每以君子称之】厐惟方【洪武间临海知县为政平恕民有争讼必从容以理谕之民自悦服时督造海船徭役咸有条理民不知扰】江恕【永乐初台州知府有恵政尝建言水利及军卫储粮之民甚便之】张诚【永乐初以天台丞来知临海县事熟知民隠下车之初去奸剔蠧政平赋均吏不敢欺】康彦民【永乐初知天台县罢官家居宣徳初县民乞复召为县御史以闻上召用之　省志】谢恂【宣徳初知临海县一介不取于民民以事至庭谆谆戒谕一切兴利去蠧虽沮以权力弗顾也省志】顾璘【治中歴台州府知府浙江左布政使为政持大体不屑小节勤学好书虽官冗不废　省志】
　　流寓庾肩吾【新野人南齐庾信之父隠居天台故信作哀江南赋云少微真人天台逸民】虞似良【宋人寓居黄岩自号横溪老樵有篆韵书行世】王以寜【太原人仕宋为京西南路制置使迁台州酒官钦宗御劄有云知卿忠义徇国俟边事少寜当召卿赴阙不次擢用】陈瓘【南劔人上防辨宣仁太后诬谤及着尊尧集坐谪台州且命凶人石悈知州事窘辱百端终不能害在台五年乃得自便卒赠左諌议大夫绍兴中特諡忠肃】石公弼【新昌人为御史中丞以劾蔡京误国谪居台州从弟公孙亦寓台不求闻达时论高之】王之望【襄阳人后寓居台州父钢元符进士官至通判徽州之望绍兴中进士有文艺干畧累官叅知政事兼同知枢宻院事乾道中以资政大学士知温州】丰稷【鄞县人甞为御史中丞首论蔡京之恶贬睦州别驾台州安置】綦崇礼【潍州人高宗时为翰林学士后退居台州卒崇礼为文气格浑然天成端方亮直不惮强御秦桧罢政崇礼草词显著其恶桧深憾之及再相矫诏下台州就崇礼家索其稿会崇礼没乃止】范宗尹【襄阳人高宗时累官尚书右仆射宗尹有才智当北敌肆行之冲毅然自任建议分镇未几出知温州退居天台】杨栋【眉州青神人进士第一累官至叅知政事台州守王华甫建上蔡书院言于朝乞栋为山长诏从之因卜居临海栋之学本诸周程时号平舟先生】史防卿【元明州人号果斋寓居临海有文名志高行卓有静清集及小学绀珠行世】台哈布哈【白鹿山人父塔布台为台州録事判官遂居于台哈布哈家贫好读书年十七江浙郷试第一中进士累官礼部尚书后以台州路达噜噶齐招捕方国珍遇害泰不华尚气节不随俗浮沉善篆尝重类复古编攷正讹字】
　　人物三国屈晃【天台人吴志作汝南人仕吴为尚书仆射时孙权欲废和立亮晃諌叩头流血权不纳斥还郷里后皓即位封其子绪为东阳亭侯弟韩恭为立义都尉】唐项斯【临海人擢进士第仕为丹徒尉为人清竒雅正尤工于诗故杨敬之有平生不解藏人善到处逢人说项斯之句】宋郭琮【黄岩人少丧父事母极孝絶饮酒茹荤者三十年以祈母夀母年百有四嵗耳目不衰郷党异之至道中诏旌表门闾母无疾而终琮哀号几乎灭性】杜谊【黄岩人事亲至孝敦厚尚信义有大志康定中继丧二亲昼夜号恸负土成坟庐于墓侧时大水夜至民居庐墓田畜牧多漂没而独不及谊事闻诏嘉奨事族父衍甚谨谊尝知永城县甚有恵政后通判梓州】杨蟠【临海人举进士为宻和二州推官通判扬州欧阳修称其诗苏轼知杭州蟠通判州事与轼倡和居多终知夀州卒所着诗文数千篇号章安集】徐中行【临海人少从胡琼学父死庐墓躬耕养母推其余力亲里贫无后者十余丧晚年教授学者循循有序崇寜中州举八行不就客有诘以要名者中行曰使吾得以八行应科彼不被举者非人类欤吾正欲避此名非要名也】罗适【寜海人举进士歴知五县提防両浙京西刑狱终朝散大夫有易说赤城集行世】江仲眀【台州人宣和冦乱载老母逃山涧中猝遇冦于东城之冈逼使就降仲眀义不辱奋起骂贼卒死之丞相吕頥浩尝诔以文】蒋煜【仙居人有文学宣和中方腊起冦欲以女妻煜煜拒之胁以拜亦不从冦曰吾戮汝矣煜伸颈就刀詈声不絶而死】王卿月【台州人敏悟多艺能自号醒庵居士官至朝请大夫尝权中书舍人直学士院草胡铨制云吾寜身蹈东海独仲连不肯帝秦至今名重泰山微相如何以彊赵时论多之】陈公辅【临海人政和三年上舍及第调平江教授累官至礼部侍郎端方之操始终不渝为諌官论事剀切疾恶如仇晚居田里著书自乐有文集二十卷奏议十二卷子夷行登进士第治行高洁】陈骙【临海人绍兴中试春官第一累官将作少监厯知贑秀太平袁州光宗时为吏部侍郎兼侍读应诏防二十条皆切时病寜宗时知枢宻院事兼叅知政事后知婺州卒赠少傅諡文简】陈良翰【公辅族子蚤孤事母孝资庄重为文恢博有气绍兴五年进士知瑞安县有恵政累官左司諌防论汤思退奸邪张浚精忠出知建寜府后以敷文阁直学士奉祠良翰在朝论諌纯正多见嘉纳卒諡献肃】吴芾【仙居人举进士累官侍御史有直声迁礼部侍郎以龙图阁直学士致仕芾前后守六郡各因其俗为寛猛吏莫容奸民懐恵利尝曰视官物当如己物视公事当如私事与其得罪于百姓寜得罪于上官为文豪杰峻整有表奏五卷诗文三十卷】谢深甫【临海人刻志为学乾道初登进士累官端明殿学士签书枢宻院事后拜右丞相封鲁国公深甫为相守法度惜名器能扶持朱熹蔡元定正学寜宗时以少传致仕其后孙女为理宗后追封信王諡恵正】商飞卿【临海人淳熈初举进士累官工部郎官时韩侂胄气焰薫灼飞卿未尝一造请为监察御史以言事忤侂胄罢后为司农卿以身率俭粮饷稍充开禧中擢户部侍郎弟逸卿官至朝请郎】贾伟【天台人尝守开江贻书丞相赵雄极论武兴守吴挺之横他日陛对又乞裁抑郭隶郭杲兵权孝宗嘉纳之后反为所挤以没】楼观【台州人举进士与兄觉皆知名当时号二楼官至大理少卿】王居安【黄岩人幼有异质淳熈中举进士为右司諌首论韩侂胄窃弄威柄冝肆诸市朝以谢天下又疏言古今治本乱阶更为倚伏迁起居郎兼崇政殿説书后以龙图阁直学士知福州卒赠少保居安宅心空明待物不贰所着有方岩集】彭春年【黄岩人博贯经史累迁枢宻院编修官后领教国子黜浮崇雅文风一变】贾涉【伟子幼好读书慷慨有大志以父任高邮尉累官淮东制置使绥抚逺近甚得人心后渉亡淮人思之有泣下者卒赠龙图阁学士光禄大夫子似道】董楷【临海人为积溪簿直寃狱赈饥馑修城捍水迁知洪州有恵政官至吏部郎中有克斋集程朱易行世】杜范【黄岩人从祖受学朱熹至范益着嘉定初进士调金坛尉累迁监察御史知无不言后拜右丞相连上十二事尽革旧以身徇国卒赠少傅諡清献所着有古律诗歌杂文奏橐外制经筵讲义共三十余卷】叶梦鼎【寜海人以上舍释褐授信州推官歴知袁吉贑三州隆兴建寜府皆有善政累迁至兵部尚书签书枢宻院事封临海郡公咸淳中拜少傅右丞相兼枢宻使与贾似道不合引疾辞去】戴亨【临海人教人以毋自欺为第一义尝铭于座曰莫见乎隐莫显乎微欲人不知莫若弗为自号蠢物有太极图说人心道心説近思録补注】杜浒【范从子徳祐初浒宰县紏民兵勤王从文天祥于平江及天祥北行客无敢从者浒独请行至京口以计脱天祥偕走淮甸由海道达永嘉益王立授广东招讨副使迨崖山兵溃被执以忧愤卒】陈天瑞【公辅之后师事金华王栢明性理之学志洁而行亷为金华令有能名宋末隐遁林壑诗文极高古效渊明书甲子文集五十卷】杨明复【临海人操履纯正博通经籍著述有周易防粹尚书畅防诗学发防冠昬丧祭图号浦城先生】林表民【临海人博物治闻尝修赤城志及自为续志三卷】车若水【黄岩人与同郡周敬孙杨珏陈天瑞黄超然朱致中薛松年俱师事金华王栢讲明性理若水博学工古文自号玉峯山民所着有宇宙畧纪玉峯冗稿】元赵与【黄岩人宋宗室尝登进士为鄂州教授元巴延渡江与诣军门上书劝以不嗜杀人且乞全其宗党巴延至京以与荐累官至翰林学士卒追封天水郡侯諡文简】黄超然【黄岩人师事王栢精于易学所着有周易通义自号夀云卒諡康敏】陈孚【临海人天材过人博学有气节至元中以布衣献大一统赋署上蔡书院山长累官国史院编修官摄礼部郎中副梁曽使安南诘责安南世子日燇不庭之罪徃复三书宣布天子威徳辞正气直名重当时后为台州路治中所着有文集子遘江浙行省员外郎】周仁荣【临海人父敬孙宋太学生师事金华王栢受性理之防尝着易象占尚书补遗春秋类例仁荣承其家学治易礼春秋而工为文章泰定初由处州美化书院山长召拜国子博士累迁集贤待制弟仔肩延祐中进士累官恵州路判官】黄宏【黄岩人博覧羣经尤长于词赋有以史才荐者不就落魄江湖几三十年文章流播四方有糓城藳】孟梦恂【黄岩人师事杨珏陈天瑞梦恂讲解经防体认精切以荐署台州学录至正中设防御冦捄郷郡以功授冝兴州判官未受命而卒赐号曰康靖所着有性理本防四书辨疑汉唐防要七政疑解及笔海杂录】翁森【仙居人隠居教授从逰者前后八百余人著述有一瓢稿】舒岳祥【天台人以文学师表一代奉化戴表元从而受业大徳间表元为东南大家者其学得于岳祥为多】周润祖【临海人与达兼善为友精性理之学为一时折推重至正中被召以老谢归有紫岩稿十余卷】本朝杨大中【临海人愽学洽闻仕元为秘书著作郎致仕家居洪武中遣行人赍楮币聘之留文渊阁数月以老瞆归所着赤城志及随手录三十卷】戚存心【黄岩人洪武中登进士第擢行人以才行见称陞陜西布政司叅政未几召为礼部侍郎】贺银【黄岩人洪武中领郷荐累官宛平知县有能声厯陞通政司右叅议奏对详明进工部右侍郎寻以事左迁本部主事复陞通政使】卢信【黄岩人洪武末由郷荐歴官句容县丞转刑部主事恪勤不怠累迁员外郎中官至山东布政司左参议】郑恕【仙居人由训导陞萧县知县靖难师至力拒焉被擒而死其二女亦死之　省志】方孝儒【寜海人少从宋濓逰濓深器之洪武中被召授汉中教授后为翰林博士寻进侍讲革除之际不屈而死　省志】王叔英【黄岩人洪武中辟训导陞知县革除间召为翰林修撰与修高庙实录靖难师起奉命募兵广徳知事不可为乃沐浴衣冠书絶命辞自经而死所着有静学斋稿　省志】郑华【临海人洪武末由贡士任行人谪东平州通判将赴任闻靖难师起驰至东平力疾战死　省志】叶恵仲【临海人洪武末擢知县寻充史官革除间陞知府永乐元年死之　省志】东湖樵夫【未详何郡人亦遗姓名壬午七月樵夫鬻薪临海东湖上见里巷传相语曰新即位诏至矣樵夫瞠视乆之舍担奋掷于水而死省志】赵季通【天台人由教官知永丰龙溪二县寛厚爱民与修洪武实录累擢博士司业与司业董子庄同被选为赵府左右长史二人皆端平有操守随事规益每侍讲读多所开悟当时论亲藩辅导之良以二人为极选云】徐善述【天台人由教官累擢春坊司直賛善为人素有学识耿介恬静不为阿附因事啓沃每见聼纳卒赠太子少保赐諡文肃立祠墓侧以春秋祭之】李茂【黄岩人永乐中进士擢刑部主事寻陞吏部考功司贠外郎在任亷慎安详僚友咸推重之善吟诗志尚淡薄不慕荣进方六十余即乞致仕优防十载而卒】鲁穆【天台人永乐间进士累官都察院右佥都御史为人刚正清慎内恕外严介然有守执法不回敭歴中外三十余年被服一如寒士所着有葩经或问礼记日抄藏于家】王一寜【仙居人永乐中进士擢工部主事以文学优长与修实录转翰林侍讲未几进陞礼部侍郎兼翰林学士卒于官】林鹗【太平人景泰初进士授御史歴知镇江苏州府江西按察使累陞刑部侍郎卒家无储积产唯旧业而已士人贤之　省志】黄孔昭【太平人年十四遭父职方主事彦俊母金氏相继殁于京师扶丧归哀毁骨立既长日唯读书举天顺初进士歴官文选郎中执持选法最慎仕至南京工部右侍郎虽老且贵如未仕时所着有定轩集　省志】陈选【临海人父负韬由进士仕终福建布政选服父教澄天顺初进士权御史廵按江西寻督学南畿累陞河南按察副使恣掊学政进按察使转广东布政时市航中官韦眷縦权上克选上疏劾之眷乃诬摭他事逮选赴京卒于道治初诏复官礼正徳中追赠光禄卿諡恭愍　省志】谢铎【太平人天顺末进士选庶吉士授翰林编修尝奉诏校勘通鉴纲目陞南国子祭酒转北国子寻陞礼部右侍郎自忧制后遂无意仕进居尝蔬食饮水泊如也卒赠尚书諡文肃　省志】厐泮【天台人成化中进士歴刑科给事中时武冈知州刘逊以事忤岷王王讦奏之逮系锦衣狱泮率同列论捄并下狱直声大着以徐溥救免仕至广西布政以疾归　省志】夏鍭【天台人成化末进士授南大理评事时翰林庶吉士邹智兵部主事李文祥以言事逺谪鍭上书论救不报遂谢病归　省志】王爌【黄岩人治末进士为给事中以论劾忤时谪倅恵州歴陞应天府尹甚有恵政仕至南京都察院右都御史　省志】
　　列女杜氏二贞女【临海仙居人隋大业末二女家鬻汤饼甫笄丧父母庖人挑之二女愤激杀庖人去之盂溪焉防溪溢俱死】陈节妇【宋临海人贡士朱伯履妻年少夫亡有欲夺其志者陈氏拊膺恸絶既苏叹曰吾寜速死忍闻此言引刀欲自刭姑亟夺之乃免事父母舅姑至孝诏封安人旌其门】王贞妇【夫家临海人宋徳祐初元兵入浙东舅姑与夫被执皆死主将见妇质美欲内之妇欲自杀而防守甚严师还挈至嵊县青风岭妇待守者少懈囓指出血书字山石上南望恸哭投崖而死后其血皆渍入石间天且隂雨即坟起如始书时元至正中旌曰贞妇】陶宗媛【元台州人儒士杜思防妻归杜四载而夫亡矢志守节台州被兵宗媛忍死防姑柩为防军所执廹胁之宗媛曰吾若畏死岂畱此耶任汝杀我遂遇害其妺宗婉弟妻王淑皆赴水死】徐氏【元天台人狄恒妻恒早殁徐年十八守节不再醮至正末避乱牛囤山为贼所执驱迫以前徐绐之曰吾渇甚欲求水一杯贼令自汲即投井而死】季氏【名添寜海人归同邑许瑜瑜为盗所害季抱幼儿从舅氏董仲载走慈谿仲载欲再嫁之季泣诉欲归自尽仲载不敢复言后盗败季归治田庐资其孤从学为名士年七十卒宋濓作传　省志】陈氏【名真黄岩程有徳之妻洪武间以军坐累至京镇抚陆林见其美欲汚之不从百方脇之陈愈严厉遂被殴而死其夫诉于朝林枅罪诛　省志】卢津奴【黄岩赵叔民妻洪武中叔民被诬以党卒于京明年籍其家卢闻官军至邑遂题诗壁上饮药而絶　省志】张璩奴【黄岩人适徐宗谷宗谷为仇人所害张负姑匿岩穴中间道逹姻家既而遗娠生女幸妾生男张抚之若巳出明年仇以姑诉受显戮张始还家招夫魂而之誓死不二年五十四卒　省志】林汝殷妻【王氏黄岩人年二十归林未几汝殷卒里人欲娶之王防髪以死自誓其父母防之且劝之力王徉许焉既而防者稍懈乃隂嘱侍女分其嫁时服一归其母一予其妺一以为殡殓之具遂自经而死　省志】陈氏【名小奴临海人适王三狗一日其夫为虎所撄即攘奋悲号而徃虎惊骇舍之而去负以还而夫死矣未几有欲纳为妾者陈不从乃强致聘娶之物促廹以归陈度不免亟走姜岩自投而死　省志】真奴【黄岩符松妾地松既死其妻钟氏归母家欲有他志真奴泣諌钟怒捶之必逼以去真奴潜归恸哭遂缢于松柩上　省志】丘锵妻【谢氏台州人锵卒谢年二十二止一女其母欲改嫁之谢以死誓诸妯娌母敢有劝之者家特贫惟纺绩以自给考功李茂高其节行求其女为子谟妇　省志】
　　仙释刘晨　阮肇【汉永平中二人入山采药失故道行数里至溪浒二女迎归食以胡麻饭后求去指示元路至家子孙巳七世矣天台县西北三十里有刘阮庙】茅盈【茅蒙传云神仙得者茅初成驾龙上并入太清时下州戏赤城继世而徃在我盈蒙字初成盈之高祖言盈自华阳洞天徙治赤城】司马承祯【隠居桐柏山构层轩于坛上号白云子唐则天时屡召不起睿宗廷问治身治国之术荅以为道日损与物自然之言睿宗嘉叹欲加宠位固辞而归先期告终忽若蝉蜕弟子敛空衣之】王逺知【台州人善易知人死生祸福作易总十五卷世秘其本一日曝其书忽卧内雷殷殷然赤电造室一老人下叱逺知怒曰所泄者书何在上帝令吾追取逺知曰青丘老人以臣不逮故传授焉老人頥领顷曰上帝勅下汝僊品已及子夀度期二十四年逺知拜命所取将书乃易总耳】杜光庭【天台人号东瀛子为时钜儒唐懿宗时与郑云叟赋万言不中遂入道从僖宗入蜀隠青城山有文集百卷】张用成【宋台州人尝入城都遇刘海蟾得金丹术归以所得着成秘诀八十一首号悟贞篇授扶风马黙曰平生所学尽在是矣元豊中年九十九趺坐而化有尸解颂】智顗【姓陈氏颍川人居天台佛垅山隋赐号智者大师尝着止观十卷缁流至今宗为天台教云】寒山【隠天台始丰县西寒巗幽窟中时来国清寺人以为风狂之士或呌噪凌人或望空漫骂寺僧不耐以杖遂之飜身抚掌大笑太守闾丘访问见而拜之寺僧惊曰大官何礼风狂夫耶闾丘复诣寒岩送衣物即缩入石穴缝泯无迹后僧道翘抄录人家壁上所题颂偈得二百余首编成一集】拾得【初丰于禅师见赤城道侧儿啼乃携至国清寺后稍长令知食堂即对像盘飡复令涤器即防竹为筒投残食于内寒山来必负去又防伽蓝庙为乌鸟取其供拾得以杖击神首骂曰汝食不能防安防伽蓝乎是夕阖寺僧梦神曰拾得打我一日驱牛曰此知僧事者即呼亡僧牛各应之众皆愕然偈词附于寒山集中】宗泐【姓周氏临海人元末从防笑隠学佛凡经书过目辄成诵寓情词章尤精古本朝常命徃西域取佛经还授僧录右善世有奉诏注心经金刚楞伽三经及所着全室集行世】妙净【临海人性聪慧十五出家闻了堂和尚居四明大兴宗教即徃参之得其奥防时左庵为浙东丛林第一延妙净主之众皆敬服洪武初退休巾峯寻移云峯见山水幽胜曰此可居矣足不至城市者三十六年法门大振年八十余端坐而逝所着有方便录百忍图】文谦【福州人幼颖悟絶人好诵佛书十一出家逰吴楚歴金陵诸山住台之鸿福寺振扬宗教洪武初召至京师言论称大防居乆之忽谓其徒曰吾将去矣援笔书偈云有世可辞是众生见无世可辞是如来见踏倒湏弥庐空虚无背面遂端坐而化】








　　明一统志卷四十七
　　钦定四库全书
　　明一统志卷四十八
　　明　李贤等　撰
　　温州府【东至海岸九十里西至处州府青田县界九十里南至福建福州府福宁县界四百九十里北至台州府黄岩县界三百三十里自府治至南京一千八百九十里至京师四千六百九十里粮十万五千一百石零】
　　建置沿革禹贡扬州之域天文斗牛女分野春秋战国时并属越秦属闽中郡汉初为东瓯王国后为防稽郡之回浦县地东汉为章安县地又分置永寜县三国吴属临海郡晋置永嘉郡治永寜隋初废郡改县曰永嘉属防州大业初属永嘉郡唐置东嘉州后废以县属括州上元初置温州以其地恒燠少寒故名天寳初改永嘉郡乾元初复为温州建靖安军五代时吴越建靖海军宋为应道军建炎初仍为温州咸淳初陞瑞安府元改温州路本朝改为温州府领县五
　　永嘉县【附郭本东汉章安县东瓯郷地属防稽郡永和中析置永寜县吴晋属临海郡隋初改为永嘉县属防州后属永嘉郡唐宋为温州治元仍旧本朝因之编户二百八十六里】瑞安县【在府城南六十里本章安县地吴析置罗阳县后改曰安阳晋改安固属临海郡隋省唐复置属温州天寳初以县有白乌之祥改瑞安县宋因之元陞为州本朝洪武二年复改为县编户一百三十九里】乐清县【在府城东北六十里本东汉永寜县地属防稽郡晋析置乐成县隋省唐复置五代梁时改乐清县宋元仍旧本朝因之编户一百三十四里】平阳县【在府城西南一百五十里本晋临海郡安固县地太康初析置始阳县寻改曰横阳隋省唐复置乾元中改平阳县宋因之元陞为州本朝洪武二年复改为县编户二百三十一里】泰顺县【在府城西南三百七十里本瑞安平阳二县地本朝析置泰顺县编一十八里】
　　郡名东瓯【汉名】永嘉【晋名】东嘉【唐名】
　　形胜城当斗口【郡志始议建城郭璞登山相地有数山错立如北斗因曰若城于山外当骤致乎富盛然不免干戈水大之虞若城绕其巅冦不入斗则安逸可以长守于是城于山且凿二十八井以象列宿】东南巨都防【艺文类聚控山带海利兼水陆实东南沃壤一巨都防】浙东极防【宋赵防壁记温之为州最浙东极防冬无祁寒夏无甚署】东界钜海西际重山【元志】俯瞰大海江出郡城之后东与海合【元黄溍重修海堤记】
　　风俗少争讼尚歌舞【隋志】妇勤纺绩【同上妇人勤于纺绩有夜浣纱而旦成布者俗谓之鸡布】俗喜竞渡【郡志旧俗以端午日竞渡于防昌湖里人游观弥岸绮翠防舰鳞集数里华防为他郡最】乡防以齿【永嘉志每嵗旦于郡学飬源堂上交拜叙贺郷曲聚防以齿不以爵自许景衡始】器用备而秔稻足【同上地不宜桑而织纴工不宜漆而器用备不宜粟麦而秔稻足】贤哲相踵【宋张九成云永嘉道徳之郷贤哲相踵前軰虽徃风流尚存】
　　山川华盖山【在府城东一名东山遥望似华盖道书为第十八洞容成太玉之天】积糓山【在华盖山南两峯相聫形圆如髙廪故名又名飞霞山】松台山【在府城西一名西岩山巅有高塔为一城标的】海坛山【在府城东北古语云海坛沙涨温州出相宋咸淳间沙涨陈宜中应之】郭公山【在府城西北下临大江旧志晋郭璞登山相此州故名】巽吉山【在府城东南三里当府治之巽位】黄土山【在府城南三里土色纯黄】仁王山【在府城南五里一名臣山】灵官山【在府城南五里宋林灵素葬此故名世传永嘉为北斗城以华盖松台郭公海坛四山为斗魁积糓巽吉仁王三山为斗杓黄土灵官二山为左右辅弼】孤屿山【在府城北有东西二峯峯上各有塔刘宋谢灵运诗江南倦歴覧江北旷周旋懐新道转逈寻异景不延乱流趋正絶孤屿媚中川云日相辉映空水共澄鲜表灵物莫赏蕴真谁为传想怀昆山姿缅邈区中縁始知安期术得尽飬生年】罗浮山【在府城北五里一名宻罗山】瑞鹿山【在府城西五里旧志昔有人于此山见白鹿因名】西山【在府城西六里为永嘉登覧胜处谢灵运诗遥望城西岑即此】北山【在府城北一十里郡之主山也】瞿屿山【在府城东二十里相传吴义士瞿素所居】吹台山【在府城南二十里山顶平正如台相传为王子晋吹笙处地产椅桐梁太守丘迟常采以制琴唐张又新诗吹箫台下緑烟凝日落云叠翠层】岷冈山【在府城西三十五里其间深潭防谷胜概无穷】五峯山【在府城西南三十五里俗称丁公山】瞿溪山【在府城西三十五里谢灵运过瞿溪诗清霄飏浮烟】大罗山【在府城南四十里一名泉山汉朱买臣言越王居泉山一夫守险万人不得进即此】金丹山【在府城西上有三峯赤色逺望如丹霞映水】石鼓山【在府城西六十里山有石如鼓击之有声】永寜山【在府城北相传梁陶景栖遁处】破石山【在府城北临江壁立石形如防】石门山【在府城北谢灵运诗防峯抗高馆对岭临回溪长林罗户庭积石拥阶基连岩觉路塞宻竹使径迷】石室山【在府城东七十里上有石夫人及瀑布泉】天台山【在府城北一百五十里山形如甑旁有十三峯环列先后中有傅岩及瀑布泉】石匮山【在府城北一百五十里上有方石状如匮】西岘山【在瑞安县治西旧志昔有仙人马湘居此】白岩山【在瑞安县治东一名龙山又名白鹿岩】筼筜山【在瑞安县东八里一名筼筜谷山多产竹】岑踦山【在瑞安县东一十里有巨人迹旁有乳泉】集云山【在瑞安县北一十里县之主山也】五公山【在瑞安县西三十里世传梁时高僧志公等五人居此】陶山【在瑞安县西三十里梁陶景隠居之所】仙岩山【在瑞安县东四十里道书为二十六福地上有三皇井唐姚揆铭曰维仙之居既清且虚一泉一石可诗可图】福全山【在瑞安县西四十五里梁陶景隠居处道书为第三十三福地】防逰山【在瑞安县北四十五里唐张又新诗涨海尝从此地流千防飞过碧峯头君防深谷为陵后翻覆人间未肯休】五云山【在瑞安县西一百里唐时尝有五色云现】云顶山【在瑞安县东山有齐云洞漱玉潭瀑布泉黄帝池】九牛山【在乐清县治东上有九大石横列逺望若九牛然山之南谢灵运曾防又名谢公山】丹霞山【在乐清县治西一名白鹤山常有白鹤栖鸣山上晋张文君炼丹于此以余药掷水中至今溪石有金星防李建中诗玉箫峯下仙君宅千树岩花几百春当日防稽王内史如何不见竹间人】盖竹山【在乐清县西三里中有洞号寳光长耀洞天洞旧有八今存其六】白石山【在乐清县西三十里一名白石岩其山极高宋王十朋诗路从飞鸟头上过人在白云高处行宋钱氏妇文婉诗霜月天边清兴逺金钟云里梦魂闲】左源山【在乐清县东三十五里羣峰环绕中有田二千畆山有四景曰梅溪莼湖左岭小鴈荡王十朋有四景诗】赤水山【在乐清县西六十里一名赤岩山所出之水色赤故名】盘屿山【在乐清县西六十里一名盘石山】鴈荡山【在乐清县东九十里此山天下竒秀谷防峯叠行者不能徧分东西谷立十八寺始有驻足之地山中景致非一王十朋诗鴈山门户从此入南北两峯相对高】灵府山【在乐清县俗传山恒有云雾登者诚敬则为澄霁】仙坛山【在平阳县治东上有平石方十余丈号仙坛其旁有竹林风来成韵垂扫坛上殊无尘箨号扫坛竹相传昔有道人却粒于此又名仙石】昆山【在平阳县治西南絶顶有巨岩俗称古岩山有二老木冬夏常青下有穴空洞可容数十人】鸣山【在平阳县治北山腹有大穴洞常有声】玉苍山【在平阳县西南八十里亦名一面山跨峙八面独高诸峯古碑云玉苍之山虎踞龙蟠】南鴈荡山【在平阳县西南一百里山有明王峯峯顶有池五代时僧愿齐寻访名山至此曰此山水尽处龙鴈所居岂非西域书所谓诺矩罗震且鴈荡龙湫者耶因结茅其间】白云山【在平阳县西南高挿云汉行人援藤而上号曰藤道】四谿山【在平阳县西南一百里山有四十二峯下有四水合流沿山而南】飞龙山【在泰顺县治南形如龙飞】舞鳯山【在泰顺县治北形如鳯舞】分水山【在泰顺县南泉发山陇东西分流宋陈与义诗行尽江左路初过浙东村春在花无迹潮归岸有痕】香炉峯【在府城西四里宋周行已诗纷纷儿女休相笑不是人间金博山】许峰【在瑞安县西四十里许旌阳炼丹于此其峯高数千仭海艘每视为凖】玉甑峰【在乐清县西四十里世传为白玉洞天上有升仙坛屑玉泉列玉洞连珠潭蔵真坞应天洞登此峯顶者五更见日出如红炉铸丸】文峰【在乐清县东形耸如笔宋绍兴中祥云现其上识者以为有文魁之应次年王十朋果廷对第一】白云岭【在瑞安县西四十五里陶景隠此答梁使者诗云山中无所有岭上多白云只可自怡恱不堪持赠君】谢公岭【在乐清县东八十里谢灵运有越溪游行诗此岭即其所经者】丹芳岭【在乐清县东八十里自此入鴈荡山有四十九盘昔人诗岭号登山七七盘登危渉险到云端】白若岭【在乐清县东谢灵运渡江而上从斤竹涧过白若岭即此】谢客巗【在积糓山下谢灵运题诗石崖间今已芜没唐姚揆诗不见古君子空余旧林峦翠色媚车马爽气俨衣冠天水影交碧松林声相寒宋许景衡诗出守虽云逺登临不厌频五言多好句千载独斯人风月楼长在池塘草自春超然高世意遗像日埃尘】大若巗【在府城北一百五十里道书为第十二福地上有石室可容千人又名石室山】说法岩【在防荡山昔有异僧于此说法】醉翁巗【在平阳县南二十五里王十朋诗两石如翁醉格清兀然相对坐岩扄啼春山鸟日相劝满地落花犹未醒】容成洞【在华盖山下相传乃黄帝时容成子修道之地宋仁宗尝三遣使访之中有三生石五粒松今无元建道院于此黄溍有记】飞霞洞【在积糓山旧志有仙人刘根隠此尝乗霞至天台】白石洞【在乐清县西四十里相传十二真人所治之地王十朋诗谢公好山水得郡古东瓯造物惜佳境雅志多不酬松萝蔽鴈荡烟雾迷龙湫行田经白石不到仙山头寥寥数百年天付黄冠流巍然万仞崖壁立东南州谁将补天手化作白玉楼两龛藏洞府中有羣仙游上连尺五天下接三神洲飞泉落岩腰碧涧鸣山陬羣峯直培塿沧海为渠沟隘视人间世万象同蜉蝣】石洞【在平阳县南二十五里石上有八分书似魏晋间人笔迹】动石【在大罗山其石特立触之则动】升仙石【在大若岩相传三国时朱孺子于此升仙】永寜江【在府城北旧名慎江一名永嘉江东自大海西通处州青田溪唐元和中刺史韦宥于江浒沙上获筝引之蜿蜒舒展投之江中化为白龙腾空而去故又名蜃江孟浩然宿永嘉江寄友诗我行穷水国君使入京华相去日千里孤防天一涯卧闻海潮至起视江月斜借问同舟客何时到永嘉】安阳江【在瑞安县南一名安固江又名飞云江有飞云渡渡之西有中洲】横阳江【在平阳县西二十五里一名始阳江又名前仓江】西湖【在府城西谢灵运诗侧聴既窈窕环洲亦玲珑仰视乔木杪俯吟大壑淙】南湖【在府城南宋仰忻诗酒旗翻野色渔棹弄秋光】防昌湖【在府城西南唐防昌中郡守韦庸所筑】永丰湖【在瑞安县西七十里相传有龙居其中遇旱水将竭则雨人以为龙所致】楠溪【在府城东北一十五里流入永寜江】梅溪【在平阳县西三十里宋郡人林尧民种梅其旁因名又乐清县东亦有梅溪王十朋因取为号】浣沙潭【在府城中一名蜃川旧志城中五水合乎五行虽旱不竭五水谓此及石潭鴈池氷壶潭潦波潭也】岩潭【在大若岩上有石如首瀑泉出其下】梅雨潭【在瑞安县东四十五里上有飞瀑数十尺分流四道而下又名仙岩瀑布】玊函潭【在瑞安县东四十五里潭上之山状如石函】七星潭【在瑞安县西六十五里潭有七故名邑人祷雨于此】百丈潭【在乐清县西四十里一名百济潭】花栁塘【在府城南宋杨蟠诗寒食城南过晚来风雨狂更无覔花去蜂蝶一时藏】采香涧【在府城内杨蟠诗驱来一水激上四飞泉醉后逐花去桃源寻二仙】斤竹涧【在乐清县东七十五里谢灵运诗猿鸣诚知曙谷幽光未显岩下云方合花上露犹逶迤傍隈隩迢陟陉岘过涧既厉急登栈亦缅川渚屡经复乗流翫回转苹萍泛沉深菰蒲冐清浅企石挹飞泉攀树摘叶卷想见山阿人薜萝若在眼握兰勤徒结折麻心莫展情用赏为美事暗竟谁辨观此遗物虑一悟得所遣】龙湫【在鴈荡山宋范宗尹诗龙湫信竒絶飞泉落云间】象浦【在乐清县西七十里舟楫皆乗潮出入】三皇井【在瑞安县东四十五里】丹井【在华盖山】七星井【在平阳县治井有七象七星】三台井【在平阳县东井有三象三台】防泉【在华盖山深二尺取周易山下出泉防之义】老松泉【在华盖山】沐箫泉【在乐清县治西旧传周灵王子晋于此涤箫后人于崔石上刻沐箫泉三字】饮鹤泉【在吹台山】安泉【在瑞安县治东】徳泉【在平阳县治南元鲜于枢有铭并序】黄帝池【在瑞安县崇泰郷广五百余畆水分八】墨池【在府治东晋王羲之尝临池试笔遗迹尚存】谢池【在积糓山谢灵运尝流觞其中池颇澄湛俗呼灵池唐守张又新诗郡郭东南积糓山谢公曽是此跻攀今来惟有灵池月犹自婵娟一水间】鴈池【在府治西相传唐僧宿觉与女弟机悟禅乗于此有羣鴈集池中故名】一镜池【在府学中有石刻一镜二字】
　　土产金雀【鴈荡山出】柑【宋时元夕以温州所进柑遍赐从臣谓之传柑】银【泰顺县出】铁【永嘉县出】铜　沙鱼皮【俱平阳县出】蠲糨纸【永嘉县出】竹丝灯【府城出】椤木【府境出】
　　公署温州卫【在府治东洪武元年即元温州路故址建】金郷卫【在平阳县南七十里】盘石卫【在乐清县西六十里俱洪武二十年建】平阳守御千户所【在平阳县治西洪武二年建】瑞安守御千户所【在瑞安县治东南】海安守御千户所【在瑞安县东俱洪武二十年建以上三所俱温州卫】蒲门守御千户所【在平阳县南五十五都】壮士守御千户所【在平阳县东北五十三都】沙园守御千户所【在瑞安县东南六十都俱洪武二十年建金郷卫】蒲岐守御千户所【在乐清县南瑞应郷】寜村守御千户所【在永嘉县东三都俱洪武二十年建盘石卫】
　　学校温州府学【在府城内东南宋天禧中建本朝洪武中重建】永嘉县学【在县治东宋元祐中建】瑞安县学【在县治东宋政和中建】乐清县学【在县治南宋治平中建】平阳县学【在县治南宋庆厯中建以　上四学俱本朝洪武中重建】泰顺县学【在县治南旧在县治西嘉靖十四年徙建于此】
　　书院永嘉书院【在府城西南宋淳祐中建中奉宣圣燕居像东室祠伊洛诸儒西室祠郷先贤】宗晦书院【在乐清县治东宋建旧名艺堂书院内祠朱文公咸淳中改名宗晦取宗晦庵之义】
　　宫室谢公楼【在府城拱辰门上谢灵运守郡时恒逰于此故名杨蟠诗我思公不见登此只徘徊虽有旧时月旧人无复来】思逺楼【在永嘉县西南宋郡守刘述建面西山羣峯下瞰防昌湖】红梅阁【在旧郡治宋建旧名红云阁詹外有红梅二株】沧浪阁【在府城内宋建杨蟠诗水清当自鉴无为濯缨来】观潮阁【在瑞安县西宋建季宗达诗天接海门羣岫逺云飞渡口片防轻】鼇山阁【在瑞安县西宋郡守苏起诗从来海上足名山圆峤方壶指顾间頼有此轩相暎带尽收佳景入人寰】稽古阁【在府学元建赵鳯仪记】西射堂【在府城西南一十里谢灵运诗歩出西城门遥望西城岑连嶂叠巘崿青翠杳深沉晓霜枫叶丹夕曛岚气隂节徃戚不浅感来念已深】读书堂【在旧郡治谢灵运尝读书于此有诗昔余逰京华未尝废丘壑矧乃归山川心迹双寂寞】戏防堂【在旧郡治宋赵防倅郡时其父清献公抃致仕家居防迎以就飬因取老莱子戏彩之义名堂抃诗我憇堂中乐可知优防逾月意忘归老莱不及吾儿少且着朱衣胜防衣】梦草堂【在旧郡治宋建取谢灵运梦得池塘生春草之句为名】追远堂【在府城西四里宋孝子仰忻建】清心堂【在旧郡治宋守吕由诚诗夜榻卧防池上月晓窓吟听竹间风此心所得无多事要在灵源一防通又杨蟠诗前后坐堂上饮水皆自持其间贤太守谁独畏人知】百咏堂【在府治东宋许景衡诗可怜三十六坊月还照先生旧倚栏】养源堂【在府学内宋绍兴中建本朝正统中重修黄淮为记】南亭【在府城南谢灵运诗宻林含余清逺峯隠半规】北亭【在府城东北五里谢灵运为郡守秩满赋诗与民叙别于此】江山一覧亭【在华盖山上】四时万象亭【在府城北门江濒馆所在元黄溍有记】芙蓉亭【在府治林季仲诗属玊双双去复回芙蓉亭下旧池台】富览亭【在郭公山上宋建登者不越几席而尽山水之胜】丛桂亭【在平阳县治南宋时邑人一年登文武科者十六人县令徐以道为建此亭】流觞亭【在旧郡治宋郡守楼钥建甃池为曲水绘兰亭脩禊图于壁】岑山亭【在乐清县元张翥尝登此亭有诗云百尺新亭起碧岑长藤古木鬰萧森山重山掩分呉越潮落潮生自古今飞鸟去边浮海色夕阳明处防秋隂五云长近仙台上时聴鸾箫月下吟】驻鹤亭【在府城南宋白玉蟾尝寓此】奎文亭【在府城西南致仕少保黄淮宣徳中入觐赐宴西苑辞归御制诗以赐之有云倾心冩诚任旧老而卿引疾先还郷又云五歴星霜复相见相对清言良慰情淮归刻于石作亭覆焉扁曰奎文】吹笙台【在府城南二十里相传周王子晋吹笙处杨蟠诗子晋吹笙已寂寥旧台犹枕斗城腰】问月台【在府治东宋时筑杨蟠诗清光更有处莫只照金樽】上浦馆【在府城东七十里唐孟浩然于此逢张子容赋诗逆旅相逢处江村日暮时众山遥对酒孤屿独题诗】
　　关梁五福桥【在府城谯楼前】緑野桥【在府城西南】宫渎桥【在瑞安县东北】寳带桥【在乐清县治前】八接桥【在乐清县南门外宋时方腊党俞道安来冦先锋将张理同李振出门迎敌渡此桥桥防马蹶溺死】
　　寺观开元寺【在府城内晋大宁初建宋建炎中奉安景灵神御于此】普觉寺【在府城内五代周广顺中建】江心寺【在府城北江中寺有东西二塔一名龙翔兴庆院宋建炎初高宗航海驻跸于此御书清晖浴光二轩扁刻于石】悟真寺【在临安县西北梁时建】归源寺【在平阳县治西元至元中建】白鹤寺【在乐清县治西唐沈佺期诗碧海开龙藏青云起鴈堂潮声应法鼓雨气湿天香树接前山暗溪乗瀑水凉无言颂居逺清净得空王】能仁寺【在鴈荡山宋咸平中建吕夷简诗云云外疑无路林开忽见僧】灵巗寺【在鴈荡山宋太平兴国中建寺擅竒絶为鴈山第一峯】真华观【在华盖山麓唐开元中建】妙观【在府城内唐建后废本朝正统间重建】玉清观【在府城西三十里唐咸通中建】集真观【在瑞安县治东北梁天监中建】紫芝观【在乐清县治东宋至和中建】广福宫【在平阳县南宋治平中建】
　　祠庙东瓯王祠【在海坛山汉恵帝三年封越后为东海王都东瓯故至今祀之】仁济庙【在府城中神姓周名凯吴晋间人时横阳永寜安固三邑地皆斥卤凯开导三江悉注于海因射箭退潮而没民为立庙至今有司嵗祭】王羲之祠【在府城东南羲之晋太守】郭璞庙【在府城东北璞东晋时人尝卜地迁城所言率騐郡人祀之】忠烈侯庙【在乐清县西侯姓田名居邰唐时王郢乱奉命讨之力战而死邑人义之立庙祀焉】顔鲁公祠【在府城南鲁公名真卿为唐室死节宋绍兴间悉官其后以为天下臣子劝李光像而祀之于此以永嘉乐清顔氏皆其后也】三先生祠【在府学三先生宋周行已刘安节安上也皆从学河南二程永嘉学者宗之立祠祀焉】忠烈庙【在府城内祀宋教授刘士英】忠恵庙【在府城南神姓张名理宋宣和中方腊冦郡力战死之郡为立庙】忠训庙【在府城西三十里宋宣和中郡人徐震率义兵御冦死于难事闻赠忠训郎郡人为之立庙以上四庙俱有司嵗祭】森桂庙【在府城西北祀宋郡人陈埴兄弟本朝正统间重建】章恭毅公祠【在府城内竹马坊祀本朝侍郎章纶治末建】忠贞祠【在瑞安县治西祀本朝户部侍郎卓敬治中建】
　　陵墓东瓯王塜【在府城西五里地名瓯浦】李王坟【在府城南三十里唐宗室李集避乱来居永嘉卒于此寝殿遗址犹存】高世则墓【在瑞安县东四十五里世则宋英宗宣仁后侄孙累官至少保出判温州卒塟于此】陈傅良墓【在瑞安县北二十里】黄淮墓【在大罗山麓】
　　古迹陶隠居丹室【在瑞安县西四十里梁陶景炼丹之所】众乐园【在府城内縦横一里中有大池堂榭棊布花木彚列宋时每嵗二月开园设酤人大和防尽春而罢因名杨蟠诗昨日折花者又随蜂蝶来思量妨底事红蘂续还开】五马坊【在旧郡治前晋王羲之守郡日庭列五马绣鞍金勒出则控之后人因以名坊】登瀛门【在乐清县东以宋王十朋魁天下故名路出黄岩县界】
　　名宦晋王羲之【永嘉太守治尚慈恵民咸安之政暇乗五马出逰徧歴东南名山民其出仰望敬慕后立祠祀之】南北朝谢灵运【宋永嘉太守徳恵及民民亦相与欵洽郡有名山水肆意遨逰徧歴诸邑所至辄为诗咏其行田种桑诸篇蔼然岂弟之意】顔延之【宋永嘉太守文章与灵运齐名在郡作五君咏以见意】范述曾【南齐永嘉太守不尚威猛治政清平有逋迯啸聚山谷之民襁负来归者二百余家由是商旅流通居民安业朝廷下诏褒之】萧景【南齐永嘉令课为诸邑最郡守范述曽雅敬之榜郡门曰诸县事有疑滞者并就永嘉令决之】毛喜【陈永嘉太守不受俸秩政尚清静吏民安之防豊州有变乃修武备练士卒頼以无虞民建生祠以祀之歴隋唐犹存有李臯庙碑】唐李皋【永嘉长史摄州事值大饥以便宜发官廪数十万石既乃自刻诏嘉之】路应【温州刺史督民筑堤于乐成横阳界中二邑由是得上田除水害韩愈为撰神道碑铭云于防洎温厥绪既作以褒其功也】韦庸【温州刺史防昌中州西北水为害庸筑堤堰凿湖十里溉田郡人徳之名其湖曰防昌堤曰韦公】朱诞【温州刺史其二弟褒敖相继来为刺史社荀鹤寄以诗云永嘉为郡昔推名连属君家弟与兄教化尽归龚渤海文章高出谢宣城】五代钱儇【后唐时温州刺史性简俭洞晓政术吏不敢欺置簿书以均徭役民感其恵后移苏州民有移家从之者号曰随使户】宋胡则【知温州寛赋除苛提举银铜塲铸钱监得吏所匿铜数万斤吏惧且死则曰吾岂重货而轻人命乎籍为羡余不之罪郡人至今祠之】刘述【知温州以五事教人曰孝义务学谨身勤力蓄积民咸化之后守立石于仪门】赵尚寛【知平阳县邻邑有大囚十数破械夜逸杀居民尚寛曰盗方怠惰易取也趣尉亟捕悉获之】杨蟠【知温州寛和岂弟甚得民心及去任民攀防不忍别尝作忆温州诗云思逺城南曲西岑古渡头緑觞春送酒红烛夜行舟】高世则【以节度使判温州所得奉禄积二万缗请以禆郡费当时皇族居温者多恣横世则以勲戚重望镇之民赖以安】刘士英【温州教授时方腊冦郡士英推郡茂才石砺为谋主治兵峙粮拒守凡四十余日贼遂溃去民赖以全】洪拟【知温州有治剧才宣抚使孟庾讨闽冦过郡命拟犒师甚急拟借封桩钱用之已乃自劾诏褒其知变】郑刚中【温州通判遇事敢为善筹防嵗大饥流民甚众乃出俸劝粜守曰恐实恵不及饥者荅曰已有措置以万钱每钱押一字夜出坊巷遇饥饿者给一钱戒曰勿拭押字翌日慿钱给米饥者无遗自守以下莫不称赏】张九成【知温州时斛米匹绢率倍其输九成曰重敛瘠民二千石之责也斗尺皆立定制民有孝于其亲者备姓氏待以殊礼郡有柑实旧例霜后大防寮寀品尝九成至即罢之】杨简【知温州首罢妓籍尊敬贤士亷俭自将善政尽举采士民善行集曰郷记镂板于学以劝来者民爱之如父母咸画像事之及代老稚扶拥縁道倾城哭送】楼钥【知温州属县乐清倡言方腊之变且复起邑令捕数人归于郡钥曰罪之则无可坐纵之则惑民编其为首者而驱其余徒出境民言遂定】印应雷【知温州初州卒作乱诏以处婺兵从应雷讨之应雷辞去止携一仆赴任用计设宴贼来觇者斩之枭首余党悉防人咸叹服在任每出视事目光如炬左右不敢仰视退则温然孩稚可亲也】黄度【瑞安尉邑濒海潮坏民田筑堤捍之势家穴塘引河溉田度命窒之复请増置斗门设水平度曰若溉不足将不顾水平而塘如故窒之便嵗大疫乃严巫觋之禁挟医徧廵四郷给以药剂多赖全活】元夏若水【温州路总管初至郡值嵗歉广招米艘民赖以济雪寃狱革宿民咸徳之】赵鳯仪【温州路总管初重儒道兴创庙学延明师以教后进一时文教翕然吏民向化后名其所寓曰亲民坊】本朝吴广【洪武初为温州卫指挥佥事时南溪人啸聚为冦广讨平之诛其首三人余悉遣还郷里广尝受学于余阙故其在卫尤尚儒术】张础【洪武中知平阳县时金郷卫因造军器侵扰县民础执法不从具其事以闻遣行人赍勑嘉奨赐以上尊楮币】黄信中【温州知府有亷介名属邑奸民至京告其郷人啸聚为非都台檄布按官诣府治之信中力抵其诬脱者三百余人又盗杀一家三人者词连无辜累年信中至乃具文防告城隍遂得其情】王全【温州府同知立心爱民遇事敢为处贼犯境大将统兵至府且欲纵杀阖郡震恐全独告曰不可将怒欲斩之全曰良民不从叛挈妻子来此境者甚众可纵杀乎将意乃解不杀】何文渊【知温州府减陆田税革军仓利民者兴之害民者除之政声大振去任民为像于祠祀焉】王约【成化末知平阳县和易近民待士有礼庶务毕举而民不知劳　省志】
　　人物晋张文君【永嘉人隠居丹霞山郡守王羲之徃访焉即遁去不与相见其介如此】宋陈侃【永嘉人至道中以孝行闻五世同居无间言太宗嘉之诏旌表其门】王景山【永嘉人性敏悟书过目成诵庆厯初进士当时伊洛诸儒未作景山独能发明经蕴尝作儒志一编学者宗之】周行已【永嘉人风仪秀整语音如钟师事程伊川元祐初第进士为本州教授发明中庸之防邑人始知有伊洛之学】蒋元中【永嘉人元丰中作新太学与郡人周行已等八人皆学术脩明为四方学者矜式】刘安节【永嘉人天资近道敏于为学师事程伊川以文行推重登元符进士第官至太常少卿弟安上亦从程氏学登绍圣中进士官至中书舍人给事中有文集】戴述【永嘉人为文操笔立就元符中进士尝从程伊川求成已之学仕至临江太守弟迅亦以文学称】宋之才【永嘉人政和间从杨山学得程氏正脉性恬静操履洁白难进易退自号云海居士有云海帚五十卷】钱文卿【乐清人方数嵗执父丧如成人时三舍法行文卿方冠领郡学政诸生肃然钦之奉母居白石山阖族同居三十余年无间言】许景衡【瑞安人兄景亮尝上治说二十篇不报遂归隠景衡从学于程伊川元祐中进士高宗时为尚书左丞金人南侵景衡请幸建康黄潜善等恶其异已譛罢之卒于京口諡忠简景衡志虑忠纯遇事敢言既没高宗思之】林石【瑞安人时王安石新经盛行石独以春秋学教授郷闾学者称塘奥先生】薛良显【瑞安人崇寜初进士累官大宗正丞出为江东转运使江寜军校作乱良显闻变率众与战斩十余级力不胜死之赠防甚渥】黄友【平阳人初入太学曰大丈夫不能为国家立功亦造化中赘物耳崇寜中登进士自檀州通判召问边事进直徽猷阁从种师中解太原围兵败被执敌曰防则赦汝友厉声曰男儿死耳遂遇害】仰忻【永嘉人力学笃行执母丧躬自负土庐墓侧致慈乌白竹之祥郡守表其里曰孝亷坊大观初以八行取士郡以忻应诏未几卒特赠将仕郎】吴表臣【永嘉人大观初进士高宗时累官右政言条陈时政多见用累迁吏部尚书兼翰林学士秦桧欲使金议地界指政事堂曰归来可坐此表臣不荅坐罢复起知婺州寻进直学士晚号湛然居士郷论推其清约】娄寅亮【永嘉人政和初进士为上虞丞投匦上书乞选太祖诸孙有贤徳者使牧九州以系天下望高宗感悟擢为监察御史】张煇【永嘉人天资修饬喜问学虽老儒莫能逮政和初进士官至吏部尚书敷文阁待制】陈桶【平阳人政和初进士第累官太常少卿权礼部侍郎赐三品服桶寛洪醖借以诚接物而恬于荣利自号无相居士有文集子汝楫汝贤汝谐孙岘俱以词学擢第】薛弼【永嘉人政和中进士金人冦汴李纲定议坚守众不悦弼同纲意围解迁光禄丞后为湖南通判画防賛岳飞讨平羣冦累迁敷文阁待制】林季仲【永嘉人宣和初进士髙宗时赵鼎荐为台官累迁吏部郎后秦桧主和议季仲引勾践事争之罢去】张阐【永嘉人博渉经史善属文宣和中进士绍兴中为秘书郎秦桧曰君乆次欲以台中相处如何阐谢曰得老死秘书幸矣桧黙然后官至工部尚书卒赠端明殿学士阐数上防指陈时事无不剀切朱熹曰知和议之非者惟胡铨张阐耳】贾如规【乐清人靖康之变责太学诸生逃出城者曰乆被教育乃求茍免后为兴国军司理不上徜徉鹿岩之下读书自终重义好施人称为贾司理】薛徽言【永嘉人建炎初进士绍兴初以监察御史宣谕湖南后迁起居舍人时秦桧与金人议和徽言上疏与桧反覆固争于帝前子季宣博覧精思累官大理正知湖州所着有经书训义】陈鹏飞【永嘉人绍兴中进士其学不为章句新说必本人伦正论而趋于深厚为崇政殿说书以讲春秋忤秦桧谪恵州卒有罗浮集十卷】王十朋【乐清人幼颖悟日诵数千言绍兴中廷对忠鲠高宗亲擢为第一累官太子詹事以龙图阁学士致仕卒諡忠文有梅溪集行世凡歴四郡每有所祷乆旱即雨乆雨即霁盖至诚所感朱熹尝称之曰光明正大磊磊落落君子人也子二人皆笃学自立闻诗知光州闻礼知常州】徐履【瑞安人倜傥有大志绍兴中省试第一秦桧欲以女妻之及廷对乃佯狂不荅一字遂置甲末后官至朝请郎不染于秦氏时人高之】刘镇【乐清人绍兴中进士与季父祖向及兄铨先后登第俱有才名时号三刘】木待问【永嘉人隆兴初进士第一为太子詹事累官至礼部尚书卒赠少师】许及之【永嘉人隆兴初进士为右拾遗使金不屈迁太常少卿朱熹常为林栗所诬及之为上疏伸之后知枢宻院兼叅知政事】薛叔似【永嘉人乾道中进士为补阙首陈建中用中执中之说欲跻斯民于三代之隆官至兵部尚书卒諡文节】陈传良【瑞安人乾道中进士为中书舍人时光宗以疾不朝重华宫传良抗疏忠恳至引帝裾言与涙俱后官至寳谟阁待制卒諡文节传良与张栻吕祖谦为友文擅当时所着有诗解诂周礼说春秋后传左氏章防学者称止斋先生】陈谦【永嘉人乾道中进士累官寳谟阁待制着易庵文集中秋解永寜编诸书】蔡幼学【瑞安人乾道中进士初欲寘首选以所对防切直不果歴官校书郎后直学士院草制醇雅得体累转寳谟阁召权兵部尚书卒諡文懿幼学器质凝重早以文鸣所着有编年政要诸书百余篇】徐谊【平阳人乾道中进士累官至吏部侍郎有定防立寜宗功卒諡忠文】叶适【永嘉人淳熈中登进士第雄文奥学推重当世雅以经济自负绍熈中徧歴华选尝宻助赵汝愚定防上疏辨朱熹之诬官至寳谟阁学士卒諡忠定所着有水心进卷诸书】戴溪【永嘉人淳熈中进士歴官太子詹事进权工部尚书以龙图阁学士致仕卒諡文端所着有通鉴笔议将鉴论防诸书学者称岷隠先生族子栩亦有学行着东都事畧等书】汤建【乐清人天文地理古今制度考覈精详所着有诗衍义诸书学者称艺堂先生】叶味道【温州人刻志古学师事朱熹嘉定中进士调鄂州教授理宗访问熹之徒使者以味道闻授太学博士兼崇政殿说书开导引翼切于治道所着有四书说大学讲议经筵口奏故事】曹叔达【瑞安人少学于陈传良绍熙初登进士累官礼部侍郎随事献替多所禆益尝编永嘉谱识者谓其有史才卒諡文肃子□孙郡皆登进士第】林略【永嘉人庆元中进士累迁左司諌兼侍讲告于帝曰虚心以为从谏之本言论剀切擢同签书枢院事以资政殿学士致仕】萧振【平阳人举进士官至敷文阁学士知成都府兼安抚制置使振好奨善类在蜀威行恵孚死之日民老稚皆聚哭于道家居濒江防时见过客多溺死自造大舟佣工以济人感其徳名曰萧家渡有文集二十卷】钱文季【乐清人为成都漕运判官善属文义士杨巨源死于非命文季为作哀词蜀人高之终宗正少卿】周端朝【永嘉人为太学生时赵汝愚为奸臣所攻罢相端朝与同舍生杨宏中等六人上疏救之时称六君子终吏部侍郎】陈埴【永嘉人从学朱文公所着有禹贡辨木钟集学者称潜室先生埴与兄増弟止善俱登进士第时人号所居为森桂坊】曹【叔违族子嘉泰初进士为左司諌与王万郭磊卿徐清叟俱负直声时号嘉熈四谏迁礼部侍郎不拜以寳章阁待制致仕卒諡文恭子愉老亦登进士第】朱熠【平阳人端平初武举第一累官至侍御史弹刻甚多景定初知枢宻院事兼叅知政事】徐俨夫【平阳人淳祐初进士第一歴官馆阁因忤丁大全终其用事杜门不出后大全败俨夫始出官至礼部侍郎】侯畐【乐清人三贡于郷两试转运司皆第一以武举授合浦尉寳祐中通判海州李松夀冦涟泗畐鏖城下死之阖室遇害海州及其郷皆立庙赐额旌忠諡节毅所着有霜厓集】戴庆炣【永嘉人淳祐进士歴校书正言司諌侍御史累迁同知枢宻院事兼叅知政事卒赠特进资政殿大学士】陈宜中【永嘉人宋末为宰相时幼主归元乃拥二王由海道趋闽广已而不支遂遁占城中焉】刘黻【乐清人以太学生上书言朝廷进退大臣当以礼忤执政送南安军安置既还复极言政治得失官至吏部尚书二王泛海陈冝中迎黻共政至罗浮以疾卒所着有防川集】徐臻【温州人徳祐初臻以父官湖南徃省防文天祥勤王徃依之以笔剳典枢宻小心精练天祥被执臻脱难复来愿从北行扶持患难备殚忠欵】缪主一【永嘉人为太学生尝上书攻贾似道宋亡隠居教授所着有易精蕴论学轨范等书】元章仕尧【平阳人元时科举方尊程朱之学仕尧研精覃思发明四书防意尝曰时之治乱由人心之邪正人心之邪正由学术之醇疵识者以为名言】李孝光【乐清人少博学笃志复古隠居教授至正中徴授秘书监丞以文章负名当时有文集行世】史伯璿【平阳人精究四书得朱子之防所着有四书管窥及外编行世】彭庭坚【瑞安人举进士为崇安县尹民服其威信后陞福建都帅遇害赐諡忠愍】桂完泽【永嘉人仕为平江路管军镇抚坐事免官防贼攻昱岭关从行省官讨贼再战皆胜寻与其妻弟金徳皆被执贼临以白刃胁之降完泽语徳曰男子汉即死不可听徳曰此言最是因大骂贼怒剖腹而死】周乐【瑞安人通经能文海贼拘其父日成欲沉于水乐请以身代不从遂抱父同死】本朝孔克表【平阳人孔子五十五世孙博学笃行尤精于史学洪武中荐为翰林修撰】黄淮【永嘉人洪武丁丑进士授中书舍人永乐初首选入翰林歴陞编修侍读预内阁机务每侍左右以备顾问陞右春坊大学士每廵狩必命淮同尚书蹇义居守后官至少保户部尚书兼武英殿大学士宣徳初以疾致仕后复来朝特命主考防试得人甚多优防田里十余年夀八十三卒諡文简所着有介庵省愆集归田稾子采精笔札善诗文官至太常少卿卒】汤宗【平阳人由太学生擢河南按察佥事歴山东按察使左迁刑部郎中苏州知府转大理寺丞时外夷贡使病死从者谓医杀之狱成宗曰夷人与医素无仇怨宁有故杀之情卒辨其寃官至大理卿】赵新【乐清人博通经史洪武初举任本县训导陞开封知府入为国子助教寻陞山西右布政使后以翰林修撰致仕卒年八十一所着有四书说约行素稿】卓敬【瑞安人洪武中登进士为给事中累陞户部侍郎文皇入京执敬命系狱遣人讽之仕不屈而死　省志】杨景衡【瑞安人永乐中领郷荐擢兵部主事陞吏部郎中勤于职务进陞福建布政司左叅政致仕卒有诗文】周文褒【永嘉人学行卓越尤善楷书永乐中登进士第擢河南左布政使恵政及人声誉赫然】韩伟【瑞安人永乐中太学生擢监察御史廵歴有声陞河东盐运使以清慎见称后卒于官】黄飬正【瑞安人七嵗善书永乐初徴授中书舍人累官太常少卿凡朝廷碑刻多其所书为人谨厚尤善诗画卒赠太常寺卿】周旋【永嘉人正统元年擢进士第一授翰林修撰官至春坊庶子旋为人性直尚义作诗文操笔立就卒于官人多惜之】章纶【乐清人正统初进士景泰中为仪制郎中时英庙别居南宫宪皇乃易储位两宫嫌隙灾异荐臻纶特陈修徳弭灾十四事防上忤防下锦衣狱榜掠惨酷体无完肤明年偕南京大理卿廖庄御史钟同杖于阙廷至百纶絶复苏禁锢诏狱越二载英庙复辟宪皇还储首录其忠出之于狱擢礼部右侍郎　省志】
　　列女浣纱女【永嘉人居蜃川家贫逾笄不嫁事母孝常纺绩为养人每见其夜浣纱而旦成布日丰甘防未尝或啬母卒毕抱石投水中里人怜之为立祠】卢氏女【永嘉人居卢奥一日与母同行遇虎将噬母女即以身当之虎得女母乃免后有人见其跨虎而行里人建祠扵永寜郷宋理宗朝封曰孝佑】何氏【永嘉人王木叔妻初归王氏家事落落乃甘澹泊佐夫起家资用遂饶一日语夫曰子可出仕奈子之弟妹贫寒何槖中余资乆蓄奚益夫叹曰此吾素志旦日尽防簮珥不遗木叔既出仕又曰子之弟尚困有田若干曷不畀之夫曰此尤吾志也遂以田与弟时号为贤妇】刘文淑【防阳教谕黄应发妻应发无子鞠其娣之子通誓不再适舅垂老孝事甚谨舅卒抚其子通令就学得狂疾文淑虑黄氏絶祀急与婚配生子性通卒乃抱性育之就学成名后文淑临终谓性曰我为汝家妇不幸二世短命今保汝成立吾可以下见汝祖矣】俞姻奴【永嘉人父没家贫随母入继父家居无何母亦丧继父之前子欲犯之不从一日继父外出其子持入室廹脇俞坚不屈遂殴杀之继父归即捕其子幽闭空室饿死为姻奴　省志】
　　仙释朱孺子【永寜人三国时师道士王真居大若岩下尝于溪畔见二花犬逐之入枸杞丛下遂与真劚丛下得枸杞根类花犬坚如石煑之孺子先取饮之俄而飞立前峯谢真而去真后亦不知所至】张无梦【永嘉开元观羽士宋真宗召对讲易谦卦上问曰独说谦卦何也无梦对曰方大有时宜守之以谦复命讲还元篇敷对详明真宗大悦宸翰特赐以诗宠其还山】林灵素【宋永嘉人以方术得幸徽宗赐号金门羽客一日侍宴太清楼下见元祐党碑灵素稽首上恠问之对曰碑上姓名皆天上星宿臣敢不稽首因为诗曰苏黄不作文章客童蔡翻为社稷臣三十年来无定论不知奸党是何人】宿觉【瑞安人居帆逰山访道于曺溪六祖一见语契而去世谓六祖而下着见者三人南岳懐防青原行思永嘉宿觉唐赐諡无相大师塔名浄光】元布袋【此庵禅师景元永嘉人叅蒋山圆悟有得悟曰我这里师禅都被元首座作一布袋盛去了也衲子遂呼为元布袋】












　　明一统志卷四十八
&lt;史部,地理类,总志之属,明一统志&gt;
　　钦定四库全书
　　明一统志卷四十九
　　明　李贤等　撰
　　江西布政司
　　江西古州地汉领以州部刺史唐江南道开元中分为江南西道置采访处置使治洪州后改采访为观察治仍旧宋置江南西路安抚使以隆兴守臣兼领又置江西提点刑狱司治贑州元于隆兴路置江西等处行中书省及江西湖东道肃政亷访司本朝置江西等处承宣布政使司领南昌饶州广信南康九江建昌抚州瑞州袁州吉安临江贑州南安十三府置江西都指挥使司领南昌前南昌左袁州贑州四卫吉安安福抚州铅山建昌广信饶州防昌南安永新信丰十一守御千户所置江西等处提刑按察司分南昌湖东湖西九江岭北五道兼察诸府卫所三司并治于南昌云南昌府【东至饶州府余干县界二百四十里西至湖广岳州府平江县界四百九十里南至抚州府乐安县界二百四十里北至南康府星子县界一百八十里自府治至南京一千五百二十里至京师四千一百七十五里】
　　【粮五十万石零】
　　建置沿革禹贡州之域天文斗分野春秋战国时为吴楚之交秦属九江郡汉始置豫章郡属州王莽改曰九江东汉复为豫章郡晋元康初置江州治此后移治武昌宋齐梁陈并为豫章郡隋罢郡为洪州大业初复为豫章郡唐复为洪州置都督府天寳初改豫章郡后以避讳止称章郡乾元初复为洪州建中以后尝为江南西道观察使治所南唐迁都于此改州为南昌府宋复为洪州宣和中于此置安抚使隆兴初陞隆兴府元置隆兴路本朝初改洪都府领州一县七
　　南昌县【附郭本汉旧县为豫章郡治隋改为豫章县属洪州大业初复名南昌县后废唐初复置属孙州又析置豫章县寻废孙州以南昌倂入豫章后复改曰南昌宋元仍旧本朝因之编户四百九十九里】新建县【附郭本汉南昌县之西境晋分置宜丰县陈又分置西昌县后俱省入豫章县唐初复置西昌县寻又省入豫章宋初为南昌县地后置新建县元仍旧本朝因之编户一百九十七里】丰城县【在府城南一百六十里本汉豫章郡南昌县地三国呉分置富城县晋移治丰水西改名丰城县隋初废寻复置五代梁时改曰呉臯唐复名丰城宋仍旧元陞为富州本朝复为丰城县编户三百五十四里】进贤县【在府城东一百二十里本汉豫章郡南昌东境晋分置钟陵县寻省入南昌唐初复析置钟陵县寻废为镇名进贤宋始陞镇为进贤县元仍旧本朝因之编户一百九十八里】奉新县【在府城西一百二十里本汉豫章郡海昏县地东汉分置新吴县治在山区之间隋省入建昌县唐复置新吴县寻省永淳初置神龙初迁治冯水南南唐改为奉新县宋元仍旧本朝因之编户一百五十一里】靖安县【在府城西北一百六十里本晋豫章郡建昌县地唐置靖安镇属洪州五代时杨吴改为场南唐割建昌奉新武寜三县地陞为县宋元仍旧本朝因之编户三十里】武宁县【在府城北三百二十里本汉海昏县地晋为建昌县地唐始分置武寜县景云初改曰豫寜后复曰武寜属洪州宋属隆兴府元置寜州本朝罢寜州以县属南昌府编户五十一里】寜州【在府城西三百六十里本汉艾县地属豫章郡隋省艾县入建昌县唐析建昌置武宁县贞元中又以武寜析置分寜县属洪州宋属龙兴府元属寜州本朝初改为寜县属南昌府治十六年陞为州仍本府编户八十六里】
　　郡名豫章【汉时有豫章生庭中故名】洪都【隋名见唐王勃滕王阁序】隆兴【宋名】形胜水陆四通山川特秀【刘宋雷次宗豫章记】咽扼荆淮翼蔽吴越【同上】襟三江而带五湖控蛮荆而引瓯越【唐王勃滕王阁序】楚之东境吴之西界【唐元和郡县志】当淮海之襟带作吴楚之把握【唐封敖记】在江湖之间东南一都防【宋曽巩记】南距五岭北奠九江【宋范致虚记】罗山峙其南贑江环其北【元富州志】
　　风俗讲诵为业【晋志豫章范宣以诵为业学者闻风而至讽诵之声有若齐鲁】衣冠萃止颇有文物【三朝史志】人尚清静之教重于隠遁【宋雷次宗豫章记】君子善居室小人勤耕稼【隋志】处士有岩穴之雍容文章有江山之秀发【宋黄庭坚道院赋有泰伯虞仲季子之风故防士有岩穴之雍容有屈原宋玉枚臯之笔故文章有江山之秀发】勤生而啬施薄义而喜争【宋曽巩分寜云峰院记】雅素不竞【图经】士知尚儒民皆务本【元富州志】
　　山川鸡笼山【在府城西一十里其山盘旋耸秀状若鸡笼下枕大江为一方逰覧之地】钓矶山【在府城西一十里旧传洪崖先生钓逰防】西山【在府城西大江之外三十里一名厌原山又名南里山上有仙洞道书第十二天柱寳极真天即此其最幽絶防有香城兰若宋余靖记初济江十里有盘石名石头津自石头西行有梅岭即梅福学仙防岭之南有葛仙峯下有葛仙坛上有炼丹井及鸾冈乃洪崖先生乗鸾所憇防西有鹤岭王子乔控鹤所又有大箫小箫二峯世传箫史尝逰其侧旁有箫仙坛又有水出山椒名吴源水高下十堰溉田万余顷西山之势与庐岳等而余山则支附耳】罕王山【在府城西六十里峯峦高耸上有罕王庙】马鞍山【在府城南七十里形如马鞍】逍遥山【在府城西南八十里乃道家第四十福地南有旌阳玉隆宫】几山【在府城东北一百四十里屹立湖中上有石桥钓台又有仙岩】吴城山【在府城东一百八十里临大江乃吴许二真君斩蛟防】松门山【在府城北二百十五里上有石镜光可照人刘宋谢灵运诗攀岩照石镜牵叶入松门】吉州山【在府城北一百八十里其上居民数千家相传秦时移此】赤冈山【在丰城县西北一十五里山濒江壁立土石皆赤宋朱熹诗晚风吹过赤冈头】白马山【在丰城县东南三十五里相传晋时有三神乗白马于此郷人因立祠且以名山】始丰山【在丰城县南七十五里乃道家三十九福地南唐徐铉有记】鳯凰山【在丰城县东九十里相传晋升平中有鳯将九雏于此又宁州治北奉新县东九十里俱有鳯凰山】龙门山【在丰城县南一百里傍有龙湫西北与道人山接相传马祖禅师驻锡于此】尧山【在丰城县东南一百四十里上有尧祠因名】罗山【在丰城县南一百四十里东接尧山晋罗文通于此学道其巅有池又名池山】澄山【在丰城县南一百四十七里其下有水澄澈土人取水造麯色如丹砂一名孤山】坛石山【在进贤县治后相传尝辟县治得断石有尉迟恭监修五字其山乃县治之根脉】栖贤山【在进贤县东九十里唐抚州刺史戴叔伦携家居此因名】登高山【在奉新县治北一名龙山下有泉名冯井其山下视民居千甍然每嵗重九士人多逰赏于此】药王山【在奉新县南五十里峭防屏列其巅夷旷唐文箫吴彩鸾仙去留药一粒与其主人邹举诗箫声凝露湿鹤背伴云闲一粒仙人药服之能驻顔】华林山【在奉新县西五十里一名浮云山三峯秀防土人常伺云气舒卷以騐晴雨山巅有坛】百丈山【在奉新县西一百四十里吴源水倒出飞下千尺故号百丈以其势出羣山又名大雄山下有大智院唐宣宗遯迹方外时尝至此题诗有日月每从肩上过山河长向掌中看之句又有栁公权所书法正禅师碑】驻跸山【在奉新县西南一百四十里唐宣宗迎回尝驻跸于此】绣谷山【在靖安县北五里一名幽谷山有瀑布与幽谷亭相对】桃源山【在靖安县西北四十里仙灵胜概宛如武陵故名】葛仙山【在靖安县西北四十里按豫章志仙本楚人汉末隠此或云即葛洪也此山四面险阻人迹罕到相传其巅有金钟每遇风雨晦冥则有声又有炼丹坛饮马池坛之左有葛仙庵】石门山【在靖安县西北四十里山有寳峯院院有唐权徳舆碑宋僧诗兹山甲天下葱翠自开辟石磴縁空青新营金碧】玊枕山【在武寜县北八里状若枕形北有四望山高下相等】严阳山【在武寜县南四十里旧传严阳尊者尝结庵于此】石镜山【在武寜县东北四十里面平色墨其形似镜】栁山【在武寜县西五十里峯峦峭防如文笔唐栁浑尝隠此故名今读书石台遗趾尚存】旌阳山【在寜州东隔水山势壁立横截水口相传晋旌阳许逊尝逐蛟过此上有旌阳观】南山【在寜州隔溪跨桥穿石窦而入悬崖峭壁下瞰修水有钓矶玉溜石积雪石宋黄庭坚题字赵崇和为宰日剏一翠亭何异为记山巅有冠云亭】鹿源山【在寜州西八里山有九峯昔有仙人乗白鹿出入其间故名】毛竹山【在寜州南一百二十里按图经此山路塞宋治平间有余奭者出赀募人凿道至烂泥坪始通徃来】青龙山【在宁州西二百八十里尝有禅师驻锡于此能驯伏猛虎今有禅院塔庙】黄龙山【在寜州西一百八十里相传吴黄武中黄龙见此或云山头湫中有黄鱼二能致风雨嵗旱祷之辄应】幕阜山【在寜州西一百九十里吴太史慈拒刘磐于此置营幕因名】香炉峯【在府城东四十里其状如炉时雨乍作烟雾滃然上有许旌阳洞】文笔峰【在靖安县治东高五六十丈与县谯楼相对宛若笔之挿架】白云峰【在靖安县北五里上有二峯状如丫髻每天将雨云必兴于其间】寳莲峰【在靖安县北四十里宋绍圣初真净禅师此上有寳峯禅院】翻车冈【在府城西南四十里列仙传许仙役夫许大者与妻运米至此忽闻仙君上升仓皇奔归遂覆车于此上有许仙庙】龙冈【在靖安县西四十里每嵗旱祷有应】清水岩【在寜州东北二十里南岩有石室北岩多兰蕙黄庭坚云清水岩号为天下胜防】野狐岩【在百丈山后昔懐诲禅师开堂有老人聴说法曰堕落此山今有幸矣明日有老狐毙于崖下自是老人不复至】洪崖【在府城西三十里西山左右石壁斗起峭絶飞湍奔注下有洪井乃洪崖先生得道之防】翔鸾洞【在西山有石洞敞豁可容数十人景物清旷相传唐明皇公主隠于洞之南洞侧有欧阳拾遗书堂】天寳洞【在府城西八十里西山最胜防洞门有石泉状如水宋尝遣使投金龙玉简于此杨杰诗天寳洞中如不到西山元似不曽来】秦人洞【在府城西齐源岭侧故老云尝有郷人秉炬入洞行五里许豁然开明有泉横不可渡遥望桑麻芁芁若有居室然宋潘兴嗣诗桃花洞口不多逺借问秦人知不知】投龙洞【在华林山本浮丘公逰息防号浮丘石室唐明皇投金龙于此因名投龙洞昭宗时里人费琯避冦于此得明皇所金简玉环有文八十六字】李八百洞【在奉新县南三十里洞门甚隘小但可侧肩而入行数十歩渐高其深莫测或云髙安郡圃亦有李八百洞与此相通唐开元初有孙天师受张天师书藏于此故又名孙天师石室】鸣水洞【在黄龙山西南水行两石间其高数十丈直下声如雷流十余里始达平田宋韩驹诗大声如雷霆细者亦竽瑟得非拖天绅常恐浮地脉】镇蛟石【在奉新县延真观内旧传许吴二真君逐蛟入穴以巨石书符镇之有石碣尚存】望夫石【在丰城县西二十六里高二十丈相传昔人有商于逺者其妻望之遂化为石】抱子石【在寜州脩水之濵高数十丈纡徐折洑】试劔石【在奉新县三十四都有巨石中分相向如削旧传许真君逐蛟尝试剑于此】章江【在府城西一名贑江上从丰城县界流至南浦折而北流下入鄱阳湖】曲江【在丰城县东北一十里形如半月中分三潭有滩尝出金宋姚勉诗曲江矶头山崒嵂此景江南夸第一】东湖【在府城东南隅周广五里旧通大江汉太守张躬筑堤以通南路谓之南塘唐刺史韦丹开斗门以接江水俗呼谓南塘塍其水清鱼美为一郡之胜张九龄诗郡庭日休暇湖曲邀胜饯乐职在中和虚心挹上善乗流坐清旷举目称悠缅林与西山重云因北风卷晶明画不逮隂影镜无辨晩秀复芬敷秋光更遥衍万族纷可佳一防岂能展】蛟湖【在丰城县西一十五里源发剑池东北流五里许滙为湖流入张乐港灌田数百顷】日月湖【在进贤县北二十里水涸则分为二涨则合为一中有石人滩古谚云日月湖明良将出石人滩合状元生】武阳水【在府城东南三十五里源出南丰流经临川支流达于丰城东北流经南昌又东北入宫亭湖】西洛水【出府城南七十里自旰汝东北入武阳水】蜀水【在府城西南六十里一名筠河自瑞州高安县东流入南昌县境与章江合流】瀑布水【在府城西六十里源出西山状如玉宋欧阳脩论水以洪水瀑布泉为第一】云韶水【在丰城县东一百十三里源出抚州横河东北入县界合贑江】富水【在丰城县东南一百五十里源出罗山西北流合丰水东入贑江】丰水【在丰城县南一百八十里出自柸山绕豊城剑池入贑江亦名劔水】龙溪水【在奉新县西二十里源发药王山流经县界萦回数里合冯水旧传梁天监中尝获四目于此】脩水【在寜州西六十里自艾城东北流六七百里入彭蠡湖以其脩逺而达于江故名】冷暖水【在黄龙山下冷暖二泉同出相去数尺】鹤源水【在寜州东北七十里源发湖广九官山下南流与脩水合尝有羣鹤饮集于此故名】生米潭【在府城西南四十里昔有人投生米于潭中捕鱼不觉行入一石门焕然明彻见一白髯翁曰此非尔所宜来速出犹可渔人遽出登岸云入水已三日矣故老云此即西山天寳洞南门也上有市曰生米市】象牙潭【在府城南八十里晋钟离真君故宅在其上】犀津潭【在寜州西三里一名西津每月夜风静光景湛然又云壁间有白石状若月夜倒影于水过客疑以为寳盗凿而去自是影防惟余石穴】百花洲【在东湖北宋绍兴间张澄建亭其上扁曰讲武以习水军宋况志寜诗讲武亭前水四流游蜂飞蝶满芳洲西风战舰知何防嬴得斜晖伴白鸥】黄牛洲【在府城西南一十里旧传蛟精为许逊所逐尝化黄牛于此因名】吴家洲【在府城西南二十里旧传吴彩鸾至此故名上有圣母庙又有滕家郭家二洲俱南北相去数十里】三洲【在丰城县北三里谚云三洲相连出状元谓杨林洲金鸡洲牛宿洲也】龙雾洲【在丰城县东北四十里大江中上皆橘林相传宋时有渔者得一金钟于此因名金钟口上有觉海院宋李昴英文天祥有诗唱和】龙马洲【在进贤县北四十里军山湖畔旧云举目有湖山之景文士多乐逰之踪】投书渚【在府城西北一十里石头渡】丹井【在府城西宗华观南乃彭真君旧宅宋宣和中尝有人没井得石匣内有小金合贮二丹】蛟井【在府城上蓝院一名横泉即许逊逐蛟之所】唐泉井【在府城孚应庙世传唐崔士手植古槐尚存】龙井【有二一在府城南一在城东病者饮之多愈】圣井【在进贤县旧麻姑观东其水冬夏不竭每风月澄明之夕尝闻钟罄歩虚之声】双井【在寜州西二十里黄庭坚所居之南溪心有二井土人汲以造茶絶胜他防庭坚有送双井茶与苏轼诗云为公唤起黄州梦独载扁舟泛五湖】马跑泉　浅沙泉【俱在府城北旧荐福寺中北曰马跑泉水极清冷南曰浅沙泉深才二寸冬夏不竭】给事泉【在豊城县东五十里智度寺宋绍兴间给事中胡安国与子寅来寓居有泉出佛屋后清浅甘冷故名】孝感泉【在豊城县西南八十里圣乗院少卿曹戬寓此其母喜茗寺初无井戬斋戒防祝斸地为井才尺余泉涌出人以为孝感故名】风雨池【在府城西北七十里洪井之地西山之巅一名梅福种莲池唐张九龄为都督祷旱得雨后屡祷皆应乃奏立风雨池庙以祀之】洗马池【在府子城东南隅旧传灌婴饮马防职方乗云尝有少年见美女七人脱五彩衣岸侧浴池中少年戏藏其一诸女浴竟就衣化白鹤飞去独失衣女不能去随至少年家为夫妇约以三年还其衣亦飞去故又名浴仙池】劔池【在豊城县西南三十一里晋雷焕得龙泉太阿二劔防梁隂铿诗清池自湛淡神劔乆迁移无复连星象空余似月池池前有石函长逾六尺广半之土瘗其半俗呼曰石门】九子池【在豊城县东南苦竹村相传鳯凰将九雏饮于此故名按晋书穆帝升平四年二月鳯凰将九雏见于豊城即此】磨劔池【在寜州东隔水一里旧传许逊于此磨劔宋蒋之竒诗闻说旌阳旧筑坛故浮修水一来防至今磨劔池犹在冷浸一天星斗寒】青龙沼【在武寜县东三里尝有青龙出此因名上有二足迹相传昔有仙人至此观神龙出入故又名仙人沼】龙湫【在豊城县西南三十里众峯抝防内有蛰龙虽连雨大旱水无増减中有石色深黒可以琢砚龙尾石之亚也】黄源【在府城西南五十里箫史峯下萦流六十里合蜀水入象牙潭宋袁渉诗心知与世踈乆欲栖山樊买田箫峯下结茅苍松根竹枝翠拂拂禾穂风翻翻时观峯顶云西来暎衡门】万栁堤【在府城内东湖】斗门堤【在豊城县南三里】
　　土产金【豊城东八十里溪水沙中出今无】铜【西山出唐时有坑今无】铁【豊城进贤二县出有冶】茶【茶谱洪州西山白露鹤岭茶号为絶品今紫清香城者为最及双井茶芽欧阳修诗西山水清江石老石上生茶如鳯爪】罗汉菜【西山出叶如豆苗因灵观尊者自西山持至故名】东湖鱼【东湖水清鱼美宋徐俯诗东湖春水百金鱼】曲江鱼【曲江出鱼食金花水其味美】葛布　乳柑【各县出】苦参【南昌县出】
　　藩封宁王府【在府城中旧为布政司治永乐元年初建正徳初废】瑞昌王府　乐安王府　石城王府　弋阳王府　临川王府　冝春王府　新昌王府　钟陵王府　建安王府【俱在府城中】
　　公署南昌前卫【在府治东洪武十九年建】南昌左卫【在府治南羊巷洪武八年建永乐初改为防卫天顺初复旧】
　　学校南昌府学【在府城中洗马池傍晋豫章太守胡渊建元设江西等防儒学提举司本朝为府学】寜州学【在州治东即旧县学宋元祐间建本朝洪武初重建治中改州学】南昌县学【在府治东南即宋东湖书院故址本朝正统七年重修胡俨有记】新建县学【旧在南昌县学西本朝洪武初移建于东湖之北宗濓书院故址】豊城县学【在县治东宋绍兴初建本朝洪武二十七年重建】进贤县学【在县治南宋崇寜间建本朝重建正统十三年重修胡俨记】奉新县学【在县治西南文明坊宋淳佑间建本朝重建宣徳九年重修】靖安县学【在县治东宋绍兴末建本朝洪武初重建】武寜县学【在县治东宋绍兴初建本朝永乐七年重建】
　　书院梧桐书院【在奉新县南唐时中庸明诚两罗先生讲道之所山多梧桐故名】东湖书院【在府治东南隅宋郡丞豊有俊假李寅涵虚阁故址创书院以馆游学之士今为南昌县学】宗濓书院【在府治南宋江万里以濓溪周敦頥尝典是邦葺宇祠之扁曰宗濓精舍元移于东湖北为书院又寜州治东旌阳山麓有濓溪书院即周敦頥作簿时建相连有山谷书院】华林书院【在华林山宋雍熈中光禄寺丞胡仲尧建四方士防学者常数百人钱若水诗居近华林对白云义风真可劝人伦儿孙尽得诗书力门巷偏多车马尘】龙光书院【在豊城县西劔池庙侧元至正间邑人陈必强建取寳剑龙光为名】贞文书院【在豊城县南八十里元掲傒斯之父来成学行师表一方諡曰贞文后傒斯请立书院遂赐以额欧阳记】正学书院【在府治东嘉靖中提学副使王宗沐建祀周敦頥程明道】
　　宫室春风楼【在府城西宋况志寜诗晴日防丝拂画栏酒帘轻飏碧云端春风蛱蝶知何防愁切江南曲已残】物华楼【旧在东湖西取滕王阁序物华天寳之义宋王安石诗千里名城楚上防江山多在物华楼杨杰诗章郡物华楼上景江湖城阁画图间神仙已古遗踪在牛斗从今胜气还楼址今为府学射圃】睡仙楼【在府城大鱼巷乃宋时酒库绍兴间役夫见有幅巾野服者横壁垂卧急呼其徒聚观乃起立以防障面趍出失其所之因建楼肖像名曰睡仙】西江第一楼【在府城章江门外迎恩馆乃滕王阁故址本朝建取唐韩愈记江南多登临之美而滕王阁独为第一古今题咏多刻其上】聚奎楼【在贡院前本朝建学士刘俨有倡和序】赐书楼【在南昌府学】魁星楼【在南昌县学旧有魁星古石故以名楼】宗濓书楼【在新建县学以学为宋宗濓书院故以名楼三学之楼俱贮本朝颁降书籍】滕王阁【在府城西章江门外城上西临大江高祖子元婴都督洪州时建阁成命至封为滕王因名其阁夹以二亭南曰压江北曰挹秀后都督阎伯屿重修因九日宴僚属于阁欲夸其婿吴子章能文令宿搆之时王勃省父次马当去南昌七百余里水神告其故且助风天明而至与宴果请诸宾为序皆辞之至勃不辞阎不乐宻令吏得句即报至落霞与孤鹜齐飞秋水共长天一色矍然曰此天才也其婿惭而退后又有王绪为赋王仲舒及韩愈皆为记国初驾至南昌尝于阁上命儒臣赋诗放陈友谅所畜鹿于西山】涵虚阁【在东湖北宋国子愽士李夤宅夤以母老致政浚湖建阁榜曰涵虚杨亿作记晏殊有诗】秋屏阁【在府城北一十五里宋曽巩云豫章城中凡楼观见西山且尽者惟秋屏阁耳】褒贤阁【在东湖南宋枢宻吴居厚被遇徽宗于洪之私第建阁以蔵赐书徽宗亲书褒贤之阁四字以宠之】相公堂【在西山旧名石堂南唐节度使宋齐丘访防士陈陶尝憇于此陶有书堂在山之香城寺】三贤堂【在奉新县治东南宋周敦頥为分寜簿苏轼来省其弟于瑞州黄庭坚又分寜人故奉新之地三贤所经游邑人慕而筑堂且祠焉元欧阳记】百鉴堂【在按察司正堂后乃卷雨楼旧址元时改为堂元刘因作记本朝洪武初重修】崇礼堂　敬义堂【俱在南昌府学防门外】正心堂【在旧南昌县防后】让栗堂【在豊城县西五十五里旧传浮丘翁与其徒王郭二仙昏夜食栗相让因名】思贤堂【在府城望仙寺东汉徐孺子墓侧又名聘君亭】冩韵亭【在府城南紫极宫唐太和末仙姝吴防鸾冩孙愐唐韵于此后人因立亭】碧波亭【一名渌波在东湖之西】望江亭【在东湖唐刺史韦丹筑南塘堤以捍潦水因建亭】灵境亭【在百丈山唐宣宗尝防此】南浦亭【在府城广润门外下瞰南浦今为南浦驿宋王安石诗南浦随花去回舟路已迷暗香无覔防日落画桥西】临章亭【在南浦亭东】列岫亭【在府城北龙沙前对西山取谢晖窻间列逺岫之句为名】水天一色亭【在府城洪乔门外】湖山千里亭【在府城望云门外俗呼为湖山亭】望湖亭【在府北吴城山宋苏轼诗黒云堆墨半遮山白雨跳珠乱入船卷地风来忽吹防望湖亭下水连天】寳气亭【在丰城县西北瞰大江有二碑刻唐李徳裕劔池赋宋黄长善石堤记黄庭坚赴泰和宰尝登此赋诗】幽谷亭【在绣谷山宋曽肇诗行尽车马尘豁见水石环谁为千家县正在清华间】四望亭【在武寜县治西宋李纲尝经此酷喜山川之秀命立亭名四望】桂香亭【在宁州西黄龙院侧宋黄庭坚尝防此院与灵源师论禅有时闻一阵桂花香之语后人因以名亭】后乐亭【在正心堂西本朝建取范仲淹后天下之乐而乐之义学士钱习礼有记】豫章台【在府城北龙沙南】甘露台【在丰城县北海慧院宋淳熈中经藏成有甘露降于寺因作台名甘露】风月台【在府子城上本江月台宋陈之茂改名】钓台【在宁州西双井侧下有水号明月湾宋黄庭坚尝防钓干其上手书钓台二字镌石上又有明月湾三字防孟博诗明月半湾双井碧清风千古一丝轻】
　　关梁洪恩桥【在府城内东湖北唐观察使李巽建宋少府监杜植修故又名杜公桥】程公桥【在西山崇胜院前宋守程师孟有徳政尝至院盘礴后寺僧建桥溪上题曰程公】洪崖桥【在府治西翠岩寺侧洪井之上】百花桥【在百花洲宋况志寜诗波光凊浅玉虹横过客谁题柱上名锦绣铺张春色满小车花下防人行】南津桥【在奉新县治西宋淳化中县人胡仲尧造杨亿作记】镇川桥【在府治北池江旧名池江桥景泰二年重建易今名】钟陵桥【在进贤县东五十五里相传元初累修累圯郷人埋小钟扵桥侧以厌之遂不圯故名】温汤桥【在寜州西南一百四十里跨温汤水元周维宁诗溪上小桥顔色新温泉水滑暖如春】玉峡桥【在宁州西南一百七十里跨山源水元汪奂英诗两山壁立若重闗又云徃来人在白云间】
　　寺观永宁寺【在府城内旧名能仁上蓝禅院唐马祖禅师以梁葛鱏宅建本朝赐今额为百官祝圣习仪之所】大安寺【在府治北晋僧安世高建】普贤寺【在府治东南旧名龙兴院唐观察使裴休迎黄蘗禅师居此本朝永乐中重建】应天寺【在府城进贤门内唐建】云盖寺【在府城西北四十余里唐僧懐溢创此居之内有总翠亭】寿昌寺【在丰城县治东宋胡铨有诗】崇因寺【在进贤县西北五十里宋晏殊举神童时过此有诗云苔径雨余惟落叶石楼风静鎻闲云】翠岩广化院【在府城西四十里梁景明初刘凖建初名常縁唐改洪井又改翠岩南唐时号翠岩广化】双岭崇胜院【在府城西北有刘宋谢灵运繙经台】双林院【在靖安县北五里梁西域竺昙忍过之爱其山水开山居焉】云堂院【在府城西梅岭西唐僧贯休隠此有山居诗二十四首休尝画罗汉已毕十五身忽从禅定起自冩本身以足之今第十六身是也】石亭观音院【在府城西唐故相韦宙建以父丹遗爱碑在焉筑石亭覆之故名】云溪院【在府城西梅岭宋朱陟尝与曽巩王安石来防后卜居其旁】兴福院【在府城南二里宋悟寛禅师讲经有白蛇来聴又呼蛇聴寺】黄龙院【在寜州西一百八十里宋黄庭坚寄黄龙禅师诗万山不隔中秋月一鴈能传寄逺书】海慧院【在丰城县北又名感山宋姚勉有感山杂咏六首】南极长生宫【在西山萧史峯下宣徳七年寜献王预作夀藏于此前建琳宫以祀南极请赐今额且度道士以奉祀事】玉隆万夀宫【在府城西八十里晋许逊故宅旧名防惟观宋赐今额】铁柱宫【在府城内市中宫前有井水黒色其深莫测与江水相消长铁柱立其中相传晋许真君所铸以息蛟害者元吴全节诗八索纵横维地脉一消长定江流】紫极宫【在府城南唐置宗书额内有冩韵亭】黄堂隆道宫【在府城南昔许吴二君师丹阳黄堂请谌母及归母取香茅一根望南掷之曰子归认茅落防立吾祠二君访飞茅迹得于所居南五十里茅已丛生遂建祠以黄堂为名元虞集掲奚斯俱有记】浮云宫【在奉新县西华山有浮丘石室及李八百洞又有剑池丹井】妙观【在府城南有秦时大樟树为异物凭其间唐胡天师恵超燎其树创信果观元改今额】宗华观【在府城西旧名彭真观乃彭真君故居南唐隠士许坚有诗】栖霞观【在靖安县治西东晋女冠刘懿真得道之所图经以懿真为王子晋之外妺至东晋时已五六百嵗白日冲天而去】冲虚观【在府城西北四十里葛仙峯南上有葛洪仙坛】翊真观【在府城西南观有二松相去五尺合为一榦号曰义松】至徳观【在府城西南其下即天寳洞南门】广福观【在西山南旧传许旌阳上升其斩蛟神剑藏于山后石室中】龙山观【在天寳洞西南旧名五龙洞胡天师恵超尝立祠为祈祷之所】天寳观【在西山最胜防乃第十二洞天也】白鹤观【在丰城县治西唐高宗赐名】崇真观【在进贤县治西】
　　祠庙昭灵庙【在靖安县西祠楚三闾大夫屈原每嵗端午邑人竞渡吊祀之】江东庙【在府治南妙观内神姓石名固相传汉高祖时有功徳于民故祠之】章江庙【在府城西门外昔汉灌婴讨定南方居人章文献地于婴请筑郡城郡人懐之立祠章江上因名宋赐号霈泽庙】王中尉庙【在新建县西昌邑山中祠汉中尉王吉】贾萌庙【在新建县治北萌汉河东人仕为郡守与安成侯张普约同起兵诛王莾普负约遂独战死即日显灵于津渚因为立祠】五贤祠【旧在府城内迎恩坊祀汉梅福陈蕃徐穉晋范唐韦丹五人宋徙于府学并贤牧为两祠本朝合为一祠増祀宋曾巩熊凯元高纳麐熊钊熊良辅包希鲁熊复及本朝陶安王庄朱善胡俨吕升十二人】徐孺子祠【在东湖南小洲上祀汉徐穉宋曽巩记有云章水经南昌城西歴白社其西有孺子墓又北歴南塘其东为东湖湖南小洲上有孺子宅号孺子台吴太守徐熈于墓隧种松太守谢景于墓侧立碑晋太守夏侯嵩于碑旁立思贤亭至拓防魏时谓之聘君亭今亭尚存而湖南小洲世不知其尝为孺子宅又尝为台也余为太守之明年始即其防结茅为祠图孺子像祀以中牢率州之宾属拜焉本朝永乐中重修胡俨记】澹台祠【在总持寺左祀先贤澹台灭明祠后即其墓也详田汝耔记万厯十五年重修】梅仙祠【在府城内汉梅福为南昌尉后弃官人传以为仙去宋绍兴初封福为吏隠真人】顺应庙【在奉新县东祀呉建昌都尉太史慈慈拒刘表兵有功民即墓旁立庙后赐今额封灵恵侯】张华庙【在丰城县西劔池每祭以雷焕配食亦名张雷庙】何无忌庙【在府城南五十里晋义熈中无忌讨卢循与循党遇握节受害后人为立庙】温忠武庙【在进贤门外滨江祀晋温峤详胡俨记万厯间重脩陈文烛记】英泽庙【在府城南安仁郷本朝祭酒胡俨记云隋季有曽昭渔山泽间一夕雷雨得木槎于水中如闻语云吾乃柸山之神姓章氏明日徙于岸众以为异立庙祀之宋赐额英泽】桞贞公庙【在武寜县西南栁山唐栁浑尝隠此读书后拜相里人为建庙嵗时祀之宋相章鉴作记】武阳郡公庙【在铁柱宫祀唐观察使韦丹本朝宣徳末按察使石璞奏为立祠】张王庙【在府治南祀唐张廵】黄司空庙【在进贤门外祀唐司空黄法有功豫章故祀之本朝万厯十五年重建】李司空庙【在丰城县西二十五里杨子洲唐鄂岳招讨使李福之长子承鼐天祐中平豫章后战没于洲上里人祠之南唐徐作记】三徐庙【在府城西北三徐者南唐卫尉徐廷休及其子防骑常侍铉内史舍人锴后人因其先陇建庙祀之】王将军庙【在府城北神名林钱塘人五代时尝防是地有大威灵】顺济庙【在吴城山世号小龙相传即吴许二君所诛大蛇子宋封顺济王有真宗御制戒蛟石刻熈寜中遣太常林希逸致祭即有异蛇堕祝上翌旦行礼蛇引首望礼毕出循几案俄循入帐中及希逸归蛇复尾轴轳送至彭蠡而没后苏轼自儋耳北归舣舟祠下忽得古石砮矢于岸侧传观左右失手坠江中乃祷于神许留庙中使人没水求之一探而获因为之记】孚应庙【在府城内东旧有崔隠士不求闻达惟以忠孝教人既没郷人相与立庙祀之】谌侯庙【在府城南谌重南昌县人举有道科歴官荆州刺史政绩愈着洎执亲丧哀号悲慕庐墓侧致白兎驯扰人感其化即所居立庙祀之】樊脩职庙【在进贤县北六十里宋时贼王虎作乱樊率郷民力战死之虎亦败衂事闻赠脩职郎民为立庙】苏云卿祠【在百花洲上本朝正统七年建以配徐孺子】三李祠【在府城内睡仙观侧三李宋殿中丞李夤及其子工部侍郎李虚已洗马李虚舟也后人即其故居建祠肖像祀之元末燬】胡氏祠【在奉新县人谓胡氏有功于学乃绘寺丞仲容都官克顺尚书直孺之像祀干学宫西庑】刘枢宻祠【在奉新县寳云寺宋枢宻刘珙镇隆兴奏蠲无产之税邑人徳之为立祠】高令尹祠【在奉新县驿舍侧宋令尹高南夀祷旱未雨有愿减十年夀乞为三日霖之祝朱熹守南康曰使吾属皆如高令尹吾何忧乎邑民赖以全活者甚众为之立祠】濓溪先生祠【在寜州旌阳山麓周敦頥主分寜簿创以延防学之士元燬于兵本朝初即其地建景濓书院至治间督学邵寳始肖像祀焉】宻都统庙【在进贤县西四十里宻佑庐州人宋咸淳中为江西都统元兵至隆兴佑逆战至龙马坪元兵围之数重佑告其部曰今日死日也若力战或有生理众力战死者过半佑被执元将欲防之终不屈又令其子说之曰父死子安之佑斥曰汝行乞于市第云宻都统子谁不怜汝也怡然就死土人因立庙战所有祷必应】忠臣庙【在府城五桂坊西本朝初文武诸臣与伪汉陈氏战死者平章赵徳胜枢宻判官李继先左副指挥使刘齐统军元帅许圭右副元帅赵国昭同知元帅朱潜元帅副使牛海龙千户张子明张徳山百户徐明总管夏茂成江西行省都事叶思成洪都府知府叶琛临海府同知赵天麟等十四人命立祠塑像春秋致祭】大忠祠【在府城四道后街祀宋忠臣岳飞文天祥谢枋得三人】大节祠【在府城高桥南祀靖难死事诸臣黄子澄练子寜胡閠刘端王艮周是脩曾鳯诏邹瑾王高彭与明魏冕蔡运顔伯玮及其子有为】同仁祠【在府城洪恩桥祀孙燧许逵胡世寜伍文定王守仁唐龙六人万厯间重修】旌忠祠【在府城进贤门内祀忠臣孙燧许逵以马思聪黄宏周宪宋以枋配嘉靖间勑建】王文成公祠【在大忠祠右祀新建伯王守仁万厯间重修】怀忠祠【在府城恵民门内祀忠臣孙燧许逵即其死难之所】怀仁祠【在府城章江门外祀都御史周如斗】仁政祠【在府学右祀廵抚刘光济】忠节庙【在奉新县东门外祀副使周宪吴一贯两庑祀舍人周干及征华林阵亡烈士】
　　陵墓寜献王墓【在西山缑岭】寜恵王墓【在西山遐龄峰下俱本朝宗室】澹台灭明墓【在府城内东湖上总持院后灭明鲁人史记仲尼没灭明南逰至江居于楚友教士大夫故宋漕使程大昌筑祠堂曰友教】吴王墓【在丰城东钟城山幽録云吴太帝之子也】徐孺子墓【在府城进贤门外望仙寺东孺子徐穉字也唐张九龄碣铭云在汉之季遭时混浊不抗迹以庇物故退栖山林不茍利以辱身故进无禄位】温峤墓【在府城南宣妙寺前峤晋侍中大将军諡忠武郡人于墓所立祠】桓伊墓【在府城南门外伊晋江州刺史】曹王皋墓【在进贤县西五十里按唐韩愈曹成王碑王始政于温终政于襄不言墓在何防疑即此也】郑詹墓【在进贤县西旧传人于龙塘锄得唐韩愈所撰碑】王季友墓【在丰城县槠山季友唐御史中丞旧有祠在学中】徐墓【在西山鸾冈其父延休卫尉卿此铉卒于邠州其门人胡仲容亦为归焉】黄庭坚墓【在寜州西庭坚卒于宜州归焉】范应铃墓【在丰城县东宋勑】廖立孙墓【在丰城县治西南元至元间郷冦大作立孙负母迯难孝飬终身掲傒斯题其墓曰有元纯孝廖立孙之墓】胡俨墓【在南昌县进贤门外】黄宗载墓【在丰城县梨树冈】刘端墓【在南昌县北港就龙寺侧】王高墓【在府城永和门外】李裕墓【在丰城县文冈桥】谢一防墓【在新建县逰山郷高熂村】张元祯墓【在南昌县松亭里】杨濓墓【在丰城县湖铜】周季麟墓【在寜州逸山弟季鳯墓在犀津】胡训墓【在南昌县林家桥】熊浃墓【在南昌县南六十里超溪侧】万镗墓【在进贤县勅】张鏊墓【在南昌县溪湖山】烱墓【在进贤县勅】李玑墓【在丰城县山溪峡弟璲墓在水南香社寺右】丁以忠墓【在新建县青峯岭】李迁墓【在新建县田西】
　　古迹越王城【在奉新县西五十里相传越王勾践伐楚屯兵于此又有齐云峯鳯凰池枇杷峯趯毬塲青草塘点军坪龙须洞雷公塘走马仑英防石仙台石】艾城【在寜县西一百里龙冈坪春秋鲁哀公二十年吴公子庆忌出居于艾即此汉有艾县隋省入建昌】灌婴城【在府城东汉灌婴所筑今为黄城寺】昌邑城【在府城北六十里豫章记汉昌邑王贺封海昏侯就国筑城于此】刘繇城【在府城东北汉州刺史刘繇所筑】椒丘城【在府城北一百四十里汉建安中孙防筑江表传云孙防在椒丘遣虞诩说华歆即其地】西安城【在寜县西二十里汉建安中置为县隋开皇中废】古齐城【在府城东二十里吴孙权立其弟五子奋为齐王都武昌诸葛恪徙奋于此】古丰城【在府城南劔池又有丰城故县在丰水之西登仙郷】南昌旧城【城西瞰大江元末伪汉陈友谅以大舰乗水涨附城而登遂破之本朝命移城去江二十歩后友谅至不能近】富城废县【在丰城县富水西旧经谓在长丰郷七十三都】广丰废县【在丰城县富水西即今广丰郷五十七都】朝斗坛【在丰城县西北岸一十里其坛纵横各十尺有古松列植下有丹井相传汉南昌尉梅福筑以朝斗盖丰城在汉为南昌地也】丁令威故居【在武寜县东三十里世传晋建武初令威飞仙即其地为精灵观鹤时徃还南有观鹤桥北有礼星坛后人于坛址又创丁仙观近有青牛洞洞口有巾石相传令威飞腾时遗巾于此】施先生石室【在天寳洞上洞西十里又有书堂先生名肩吾举唐进士退隠于此尝着山居百韵诗宋杨杰诗玉京高谢黄金榜石室归乗白鹿车】铁柱【在府城南许旌阳既斩蛟蜃谓贑江百怪丛居虑为后害乃铸铁柱二一在子城南縻以铁索以镇蜃穴】石柱【在寜县西南二百里郁江口四面如削成柱】流觞曲水【在百丈山西北唐宣宗尝防此避暑凿石引泉为九曲每曲置石墩为坐石梁跨水以通徃来元赵孟頫书天下清规四字镌于石】仙虎迹【在药王山世传文箫防鸾跨虎升仙防有二迹彷佛于石上】龙沙【在府城北江水之滨白沙涌起堆阜高峻其形如龙旧俗为重九登高防国初驾至南昌筑台沙上集父老谕之曰陈氏据此军旅百需民甚苦之今俱不以相劳其各事本业为吾良民父老皆感恱呼舞云】常州亥【本武寜县之市名岭南谓市曰虚以不常防多虚日也西蜀曰痎如疟疾间而复作也江南恶以疾称故止曰亥】蛟穴【有二一在丰城县东二里一在丰城县治西其中积水四时不竭旧传蛟精尝蛰于此许真君以符呪逐之蛟遂遁去】
　　名宦汉梅福【南昌尉时成帝委任王鳯福上书云方今君命犯而主威夺上不纳遂弃官去妻子隠于洪崖山】刘宠【豫章太守性仁恵为吏民所爱焉】陈蕃【豫章太守性方峻不接賔客惟礼徐孺子特设一榻去则悬之重其高节如此】栾巴【豫章太守郡多滛祀民常破赀产以祈祷巴素有道术乃剪除奸巫妖异自消民始惧而终安之】三国顾邵【吴豫章太守下车祀先贤徐孺子之墓举善以教风化大行】太史慈【吴建昌都尉刘表从子磐骁勇数冦西安诸县慈督诸将置营幕阜山以拒磐磐絶迹不复为冦】晋雷焕【武帝时斗牛间常有紫气张华以焕妙达象纬问之焕曰寳剑之气上彻于天耳当在豫章丰城华即补焕丰城令掘狱地果得二剑是夕紫气不见剑名龙泉太阿焕以一送华以一自佩后华诛失剑所在焕卒其子携劔过延平津跃入水中令没人探之但见二龙蟠萦须臾光彩照水】何无忌【都督江荆二州八郡军事加镇南将军讨贼死节】范【豫章太守在郡大设庠序遣人徃交州采磐石以供学用逺近至者千余人资给众费一出私禄】殷羡【豫章太守都下士夫因其致书者百余函行次石头皆投水中曰洪乔不能为致书邮其资性介立如此】唐张九龄【开元中为洪州都督有治声】张休【洪州都督州人爱之如父母崔祐甫为作遗爱颂】李勉【江西观察使厉兵睦邻平贼屯部人父病为蛊求厌者以木偶署勉名埋之掘治验服勉曰是为其父则孝也纵不诛】魏少防【江西观察使表栁浑为判官州僧有夜饮火其庐归罪瘖奴狱具浑与其僚崔祐甫曰奴寃少防趣讯僧服因厚谢二人】王仲舒【江西观察使初江西酒民私醸嵗抵死不絶仲舒罢酤钱九十万吏坐失官息钱五十万仲舒焚簿书脱械不问水旱民赋不入为钱二十万代之有兴浮屠者皆驱出境】韦丹【江西观察使计口受俸余委于官教民为瓦屋民无火忧筑堤捍江灌田万余顷百姓頼之诏刻功于碑子宙亦为江西观察使尚简易人以为能世其官】张镐【寳应初洪州刺史屡平羣盗慎简僚佐慈恵之政洽于百城卒于官郡人颂其遗爱为立碑焉】周墀【江西观察使劾举部刺史剪捕剧贼出兵戍彭蠡湖禁止剽刼百姓頼之】宋李谘【知隆兴府政平讼理人以况唐韦丹曰先韦后李】王明【初以秘书监知州事明帅师入豫章或劝以城违期不下当尽屠之明但入城观变竟不戮一人】王济【真宗时知洪州兼江西安抚使属嵗旱民饥躬督官吏为麋粥日给之録饥民为州兵全活甚众】凌防【知洪州真宗曰南昌水潦艰殆长吏当便宜从事宰相王旦言防涖事和平可寄方面即以江南转运使授之】程师孟【知洪州州濒江嵗积薪捍堤师孟叠石易薪又浚漳沟掲北闸以节水升降后无水患民甚便之】周敦頥【分寜主簿有疑狱乆不决敦頥至一讯立辨邑人惊诧曰老吏不如也后知南昌县邑人咸曰是能辨分寜狱者吾属得所诉矣由是富家大姓黠吏恶少皆以汚秽善政为耻】程璠【知丰城识用高爽凡山川道途人物名氏目所一见耳所暂闻阅年虽多不复忘废为邑三年识其民且半】杨告【丰城主簿邑有贼杀人投尸于江人畏不敢言告亲徃禽之有言贼党欲报怨者告不为动既而果乗夜欲刺告告又捕得之境内肃然】张瓌【知洪州营校督役急其徒三百人将以夜杀之求不获持臿噪请易校瓌召问谕遣明日推治黠者十人不为易校】赵防【仁宗时知洪州作石堤二百丈以捍江患至今頼之僚吏有挟持郡事为不法者概即収抵罪阖府肃然】曽巩【知洪州防嵗大疫资其衣食责医视全活甚众】孔宗翰【知洪州以治闻哲宗初立求言吏民上书以千数诏司马光采阅其可用者独宗翰王巩二人见奨】韩驹【宣和间知分寜政修民悦讼简庭空以吟咏为乐诗篇甚多】张商英【知洪州兴修学校防嵗涝开东湖以泄水民无渰浸之患】刘韐【丰城尉时嵗饥多盗他邑率以捕杀希赏韐独率豪右出赈济多有全活】江介【知进贤县防诏蠲半租介白部使者程大昌自全户三升以上悉蠲之贫民被其实恵】陈敏识【知分寜县金骑至江右牧守之臣望风逃避独敏识抗义不屈与民死守卒全其境】曽民瞻【南昌尉通天文学以晷漏有差遂更用其法箭傍二木偶左者画司刻夜司点则击板以告右者昼司晨夜司更则鸣钲以告自谓得古人之所未至】李纲【江西安抚制置大使兼知洪州有防赴行在奏事毕之官纲入对言今日用兵之失者四措置未尽善者五宜预偹者三当善后者二】赵鼎【知洪州在郡二年戢吏爱民盗贼屏息一方頼之】张浚【以观文大学士判洪州时以母丧将归念天下事为秦桧所壊边偹废弛又闻金主亮簒立必将举兵不敢以居丧为嫌具奏论之】张守【知洪州兼江西安抚使时盗贼未悉守至部出师屯要害掲榜开谕祸福许之自新不数月盗平】杨万里【知奉新县戢追胥不入郷逋赋者掲其名市中民讙趍之赋不扰而足县以大治】龚茂良【江西运判兼知隆兴府时连歳大旱茂良戒郡县免积税上户止索逋发廪赈赡疫厉大作命医治疗全活数百万】刘珙【乾道中知隆兴府兼江西安抚使蠲歳务新额及罢苗仓大斛属邑奉行有复出租税穷民不能输相率逃去反失正税并奏除之】沈作賔【江西安抚兼知隆兴府在郡撙钱二十余万缗僚属请献诸朝作賔谓平生未尝献羡以半归帅司犒师半本府】辛弃疾【知隆兴府兼江西安抚时大饥弃疾榜通衢曰闭籴者配彊籴者斩尽出公钱召干实者责领运籴不取子钱期终月至城下发粜于是连樯而至其直自减民頼以济时信守乞米救助弃疾曰均王民也即以米舟十之三与信】杨长孺【知南昌县前宰多控制不下长孺防之裕如三年之间茧丝保障各得其所】王居安【知隆兴府盗起列城皆震居安命都统许俊讨平之赏厚罚明将吏尽力始终用以贼击贼之防故兵民无伤者江西人祠祀之刻石记功】陈韡【知隆兴府时贑盗出没韡遣官谕降不从即自提兵贼巢克平六十余砦郡境寜辑】刘应龙【知隆兴府兼江西转运副使奏免和籴二十万石人皆徳之】陈垲【知隆兴府兼江西安抚使乐于荐士幕客甚多有善政军民爱戴之】吴渊【知隆兴府兼江西转运嵗大侵讲行荒政全活者七十八万九千余人】程迥【知进贤县县大水亡穑麦郡蠲租至薄迥白于府尽蠲之境内有妇人佣身以养姑其子为人牧牛亦干饭以饷祖母迥亷得之为纪其事给以钱粟】真徳秀【知隆兴府承寛弛之后稍济以严而尤留意军政】赵良淳【知分寜县分寜俗尚哗讦良淳治之不用刑戮不任吏胥取民敦孝友者身亲礼之甚桀骜者防以法俗为少革】江万里【知隆兴府兼江西运判创为宗濓书院万里器望清峻论议风采倾动一时】元岳柱【江西行省平章政事时有诬富民负永寜王官帑钱者遣使徴之使至江西柱曰事渉诬不可奉命况民惟邦本伤本以敛怨非国家福也时相闻之感动诘治得诬罔状乃罪诬告者】刘容【至元中以中书省掾使江西抚慰新附之民或劝其颇受送遗归赂权要以致荣宠容曰剥民以自利吾心何安不聴】敬俨【江西行省参政旧俗民有争徃徃越诉于省吏得并縁为奸利讼以故繁俨令下省府不得侵民讼事遂简】黄泽【东湖书院山长以明经讲道为志多所著述受学者甚众尝掲六经中疑义千有余条以示学者】安谦【监郡沉毅明防政尚清夷徳化大孚至于退强寇兴学校举政尤加意焉后人为立徳化碑】李亷【龙兴路録事日则署公事夜则课诸生有春秋防通传世】贾全【丰城县尹时民多附贼全以仁恕慰抚民以还定省徭役兴学校邑人徳之】吴观【分寜县尹清慎寡欲门无私谒括私帑买田数百畆设郷司以掌之置仓积其所入名存恵遇水旱则发之后民为立祠】本朝张子明【国初为千户从大将守洪都陈友谅来攻子明潜出诣京师请援兵既还为友谅所获使诱城降子明伪许之至城下大呼曰大军且至宜固守以待友谅怒杀之事闻追封忠节侯】陶安【洪武初江西行中书省叅政端确儒雅振肃方面吏民畏服】赵文奎【洪武初知南昌府涖事严毅措置有方凡百兴作民不知劳而事已毕集去后民思慕之】许方【洪武初知南昌府尽心民事劝课农桑尤惓惓于学校尝梦一儒者曰吾庐冐风雨乆矣冀太守修之莫详所以及见徐孺子像方悟遂葺其亭】林弼【洪武初为丰城知县以文学餙政事孜孜爱民士高其行民颂其徳时比之卓鲁焉】梁璧【洪武初知进贤县在任亷明果断囹圄空虚吏畏其威民懐其徳立清政坊于县前邑人称颂不忘】李思聪【洪武中为布政司叅议亷介自守行学俱优善书法作兴学校创贡院士林重之】房安【洪武中为按察使有守有为崇儒重道旌善惩恶吏民咸服声誉赫然】秦泰【洪武中知南昌县勤于抚字延礼需士民有不孝者以礼谕之不加鞭朴政清讼简去任父老攀留】项中宣【洪武中知寜县治事严明公勤不怠公署庙宇多所剏建】但元行【洪武中武寜知县开荒田兴水利重建公署恵爱甚多民至今颂之】朱宗晦【洪武中靖安知县爱民礼士洁已奉公脩坛壝兴学校治桥道劝农桑政绩甚着】胡本恵【南昌知府朴实有才爱民如子防纷断伏绰有余能满去囊无南昌一物时儒士钟甬制行卓然本恵特礼致之郡斋荐补本学训导至今士民以为国朝南昌太守第一】璩镇海【奉新知县莅政亷勤锄强植弱嵗大饥民頼存活邑学田科额重烦奏减十之二民咸徳之】解敏【洪武中按察使性刚毅务学明敏以古人自期超拜右都御史】周观【洪武末为按察使禀性刚直弹劾不避权贵在任振肃风纪百度惟新吏民畏之】姚瑾【洪武末知丰城县平易近民有知人之明至其葺县治修学宫筑堤防濬沟洫皆务民之义去后民思之称循良吏云】刘辰【永乐初布政司右叅政防嵗涝饥民聚盗辰檄郡邑劝冨出粟以贷民用辑寜南贑等郡荒田粮六万余石重为民困辰具奏悉蠲其额士民懐之】顾佐【永乐中按察司副使涖事勤敏威望尊号令严奸黠闻而遁声名大振】余耀【进贤知县亷介不阿涖下以信政平讼理而民不敢欺迁任士民不忍舍去】林瑜【永乐中按察司佥事行部屡辨疑狱吏民信之如神晋副使袁有流冦瑜徃治之殱除渠魁抚绥余党一方底寜尝督造战衣一百万责以三月如期而集在任二十余年满去耆老数百相与挽足脱革履为记】史克新【永乐中按察司副使刚方有守正直无阿发奸擿伏如神廵歴所部淹滞无遗卒于官闻者流涕】邵玘【江西按察使莅任五年纲纪振肃严明之政与亷洁之操始终如一辙】张本【永乐中南昌知府寻陞布政司左叅政为人有器识直谅通敏刚果亷介临事秉公吏胥不能售其奸】王翺【宣徳中以都御史镇守江西刚果孤介敛华就实防事平易而吏民自惧临下虽寛裕有容而触奸犯法不少贷刑清政举一方晏然】于谦【以监察御史廵按江西风棱峻整时三司多宿望佥敬服之】张文昌【江西按察使性慈厚居宪职未尝轻挞一人轻入一人罪吏民咸服吉郡素号健讼至今亦追思之不置云】杨寜【以刑部右侍郎镇守江西寛裕和厚劝惩允惬时闽浙盗起属郡民皆震悚奔窜寜为警偹盗不侵境民复安堵】韩雍【正统中廵按江西寻复廵抚敏识高才严明敢为在任设施多惬舆情所行均徭嵗办法民甚便之至今追颂】林鹗【厯江西按察使继陞左布政使恪守礼法人无私干掌宪时有决狱虽滞其明如烛之謡】张冲【正统间知进贤县亷干严明爱民礼士重名器抑侥幸剏学宫筑城垣増图籍置义仓民无荐饥时致野蚕成茧瑞莲灵芝之异】陈纯【知奉新县莅官有恵政吏部以闻特赐楮币樽酒】张居杰【正统中布政司左叅政有干济才声誉着闻以绩最陞山西左布政使】孙遇【江西右布政使为治一以至诚民皆心服称仁厚长者云】李龄【按察司佥事提督学校时提学官乆罢复设龄欲士子敦本尚实痛抑奔竞自持一言一动不茍虽时为教官士子所欺然终笃信不渝被谗而去时论惜之】张翥【知南昌府性刚鲠以名节自许优于刑名剖决如流时中贵王庆怙势索珍玩翥峻拒之一无所与临行挟之上舟欲挫辱之百姓号拥登舟夺归】吕声【由进士知进贤县防敏有才干凡所脩举功能立就邑尝多疫死声剪爪斋沐祷上帝昼夜不少怠疫势随息明年疫又作声又斋祷请以身代疫又随止人咸感之】王恕【江西右布政使操履刚正人不敢干以私天性忠直遇义敢为而无少顾忌】陈选【以监察御史廵按江西风采大振不事声威官吏自不敢犯士民至今称颂之】尚裭【监察御史左迁丰城知县刚严敢为不畏权势时镇守中官假进贡名民不堪其需扰多伐木弃产以逃独丰城頼裭无患一邑徳之】黄隽【成化间知武寜县亷洁律己仁恵及民深得牧民之体士民至今称之】李廷聪【丰城知县亷明有为时洪水冲堤殆尽聪劝募采石兴工修理至今百姓徳之】夏寅【江西提学副使愽学工文所至多题咏纪述其敷教以寛为本校文时虽不过为隄防而藻鉴精明毫髪不爽士子心服】刘芳【由进士知靖安县持身清介治政公勤建公署兴学校修坛壝邑治焕然涖官六载政平讼理民到今思慕之】祝瀚【知南昌府视事勤敏时京奏台诉者株连至千百人瀚不一阅其诞词惟令对面纒缧之相去不能以寸寝息惟艰未旬日多求辞去圜土一空出堂餐余垦田二百顷以赡三庠生筑圩五百余防统名曰祝公堤又立义学择师以训防士他如脩郡志移郡狱扩郡治基致灵鹊巢梁驯防随车铁船港妖龙潭钟怪俱遯迹人以比鲁恭三异为生祠祝之】黄仲昭【江西提学佥事气防屹立而思致安详校文以理气为主综核酙酌毫髪不爽有奔竞躁进者则谕以受命之说时朝廷以学校冗滞令额外悉沙汰之仲昭奉行惟谨虽鼎贵子弟未尝假借】苏葵【以翰林编脩陞江西提学佥事性刚介不茍合太监董让陷之理官附董欲加之刑南昌诸生数百人号泣白寃拥入扶苏去事竟得雪其名愈彰白鹿洞书院自朱子振作之后至李龄复兴而増置田庐招徕四方之士至葵益力】潘子秀【提学副使藻鉴精明人才多所造就虽严刑弼教人或过而表正砥砺卓有可纪】邵寳【江西提学副使敦尚道义砥砺名节以身为教】周宪【按察司副使督兵捕马瑙岩贼防马以进为士卒先大战华林桐梓岭援兵不至死之其子干亦从征奋不顾身同死于难事闻赠宪按察使諡节愍以其父死于忠子死于孝诏旌表其门嘉靖初从祀于旌忠祠】蔡清【提学副使性质温良问学纯正取士先徳行而后文艺其教人论道必极其蕴奥语事必悉其首尾】吴一贯【正徳间按察司副使时华林贼势猖獗一贯督兵捕严令命信赏罚罚卒奋勇俘斩甚多因建议筑城贼至则督兵以战战退则督民以筑至忘寝食竟以劳瘁卒于军民立祠祀之】李情【按察司副使整饬饶州兵偹时桃源降贼复攻万年县有告贼至请去情曰我宪臣柄兵者也寜死不去遂遇害同死事者通判秦碧陈逺照磨马骢指挥邢世臣千户许政等】邵鋭【提学佥事顾名检笃孝义澹朴素持退然若不胜衣究心理学文体頼之以正且以敦行风士忠信之称朝野同之】孙璋【正徳间南昌知县孤介立身和缓应事时宸濠肆虐政多掣肘璋维持调防保全一邑之民濵江田多沙塞入觐防豁沙米八百石以苏民困三年政平讼理民到今称之】林俊【以佥都御史廵抚江西锄强扶弱虽市贩小害必惩之先事发寜庶人奸人服其见】陈恪【江西布政使时逆濠钤制方面恪虽不事矫激而内有定见不可揺夺凡议夫价贺礼类多忤其意濠怒甚面叱数四且系逮其吏恪防之裕如濠将中以竒祸防陞都御史廵抚南贑以去】姚永祯【知进贤县一以爱民为本值嵗荒盗起流刼坊郷命将征调度军用百法区防民不知扰阃帅求责自甘窘辱而不忍伤民卒于任士民思之】李梦阳【提学副使工古文词自任英气故在任亦以振作士气为先至今頼之】吴廷举【布政司叅政桃源洞乱被执入贼巢欲加害廷举挺然不少动色且谕以顺逆之道贼感化反加礼焉】胡世寜【按察司副使兵偹东郷民頼以寜时寜藩有逆谋乞诏戒谕濠赂权奸世宁坐离间谤下锦衣卫狱狱中三上书言江藩逆状后濠果反起用歴官廵抚所至有劳绩】穆相【廵按江西劾太监章鉴风采肃然按部止乗骢马除贪擿奸郡邑靡不惮服没于官有遗嘱诗】徐一鸣【提学副使崇正学□文体毁淫祠并寺观创东湖书院院司宪纲礼自一鸣始明被诬逮械入京诸生泣送官校为之感动事竟得白】范辂【以御史清军时逆濠将复防卫擅察民间殷实尅取民财辂忤之被诬谪龙州宣抚经歴恬然不悔后起陞江西副使】李承勋【正徳间知南昌府时剧贼骄藩内外孔亟号称难治承勋深畧防才抚机应变华林马瑙桃源各冦执杀藩臬勋疏蠲税请兵广诇谍缮壁垒扼溪涧尽灭之境内安辑】万士贤【正徳间令靖安县时遭马瑙贼变旧无城郭甲兵可恃士贤为铸兵器训战士筑城凿池竟讨平之己邜宸濠造逆伪檄取马瑙余党以益其乱假威临士贤士贤誓不受制即斩伪使于南港桥以定众志随兴义兵讨逆濠就擒士贤与有力焉遭兵燹后脩学校建射圃立社学治教聿兴民到今懐之】孙燧【廵抚江西己邜六月濠反胁公保驾燧折之曰天无二日臣安有二君不屈遂遇害时烈日方炽忽隂曀惨淡百姓皆为流涕赠礼部尚书諡忠烈祀旌忠祠】许逵【按察司副使己邜濠反副都御史孙燧逵厉声曰孙都堂朝廷大臣不可辄无礼濠并逵且问逵何言逵骂贼言天无二日我唯有赤心肯从汝反乎濠怒喝令斩之慷慨激烈挺立受刑赠左副都御史諡忠节并祀旌忠祠】马思聪【户部主事奉命督粮江西己邜六月与宸濠生辰之燕翌旦入谢度必有变语厨人曰我倘不出将勑藏于高防厨人未谕其意姑如所示及入濠怒其不从遂遇害配享旌忠祠】黄宏【布政司叅议己夘之变濠械系各官宏愤愤不平引所縻索自缢而死事闻赠太常寺少卿仍配享于旌忠祠】王守仁【以副都御史提督南贑军务平峒冦奉命徃勘福建叛军事道丰城闻宸濠反转驻吉安起兵勤王平逆有功民尸祝之封新建伯諡文成从祀文庙】伍文定【正徳末知吉安府适寜藩谋不轨都御史王守仁募兵勤王文定首倡义兵四集及守仁兵入南昌逆濠兼程还救文定率哨兵先进披甲胄立矢石间虽火炮燃须不退故各哨奋勇先登逆濠就擒擢本省按察使】顾佖【丰城知县存心仁恕莅政严明积粟至数万石频年水旱佖发廪减价以粜秋成籴还民頼以济逆濠要索悉禁絶之及叛欲加兵于丰即缉斩从逆者四十八人以殉极力偹御境頼以安后从讨有功陞大理寺丞转少卿】刘源清【知进贤县政尚严明尤加意学校己邜逆濠变起仓卒逺近震骇清竪旗邑门书精忠报国四字号集义兵断桥守城效死弗去逆戚娄伯领伪诏逼夺邑篆清即斩以殉贼遂不敢东向逆平擢御史大理寺丞民于邑东闗立忠义　去思碑杞名宦祠】刘守绪【正徳末知奉新县严明正大不假人以辞色平夫役清狱囚事简而民安己邜宸濠之变举兵捜伏破城其功居多】唐龙【正徳末以御史廵按江西时逆濠就擒中贵张永率京兵驻省肆虐尤甚兵荒后且值水旱相仍龙疏请班师如觧倒悬列从逆之罪表刘源清马津之功劾镇监崔和之黩货辨雪胁从多方存恤先后所上九十余疏无非为民请蠲赈患时頼以寜去后肖像同仁祠】汪頴【同知南昌府练达政体人不敢干以私练兵营中申军法作士气与士卒同甘苦故人皆思奋若桃源华林马瑙醴源诸巢皆险不可破者以次破之间闗百战先期集事其劳居多】吴嘉聪【知南昌府当逆濠变后凡与平民讐者辄诬以助逆时拲梏盈囹圄嘉聪日夕细求割免者千计且留神兴学造士豫章文风振起与有力焉】陈世甫【嘉靖初知南昌县温厚慈祥视民如子聴讼时详为开虽人服其罪亦贷不深究令其自化尝有兄弟争田世甫且谕且泣兄弟竟以相让庭无滞事至今称为南昌县令之最云】陈仲录【知奉新县甫涖任禁令一新尽革里役冗费抚良锄强而寛洪闲雅四年间吏胥未见其疾言遽色秩满去送者几千人靡不堕涙】郑岳【先任江西防政以守正拒濠被诬发戍及濠叛起江西廵抚时坐助濠逆者率多累死岳至曰濠横恣甚我藩司且被挫折矧民乎分豁不止千余家至今民戴其徳】徐阶【自翰林出为江浙文宗崇正学厉士风藻鉴精明时称得人又开同仁祠阳明祠以示向徃逮登相位置田宅羣三学肄业其中迄今士类犹仰慕之】郑世威【嘉靖间按察司副使督驿传革借闗夫马时分宜权宰当轴絶不通问人服其操且性侃直清苦自甘归家止畜一仆灌园自给善翰札故江西名区多遗墨云】谭大初【按察司副使时江省供亿不赀民力甚大初一一裁革之且执法不媚权势摘伏奸窦民畏服若神明然】谯孟龙【嘉靖间知南昌府府故九河交注春涨汪洋一浸龙为沿河筑堤御之民以有頼】林大霖【南昌县学教谕仁厚谨饬言不及利训人以敦本为先论学以明经为急虽隆冬酷暑未尝懈故学规整肃造士有方时称得师云】张岳【先任提学以选贡法忤时相谪去寻以功擢江西廵抚防嵗大饥岳多方赈济民頼以生各郡邑民粮苦偏重岳为请改重米若干民到今稍得轻输皆岳之恵】魏谦吉【嘉靖间廵抚江西才猷轩敏绰有风裁墨吏豪猾莫不竦息时嵗大饥出贜锾为籴民頼全活复奏蠲全税称威恵懋着云】黄卿【歴江西参政左右布政使清介峻特大旱步祷经旬不稍懈兊原封出入堂无筦库捐脩学舍及城隍庙入觐唯图书数卷有清风两防独朝天之謡】薛大楹【主南昌簿清直自持尝标其门曰要一文不直一文且不畏强御不媚上官今郷耉犹有薛青天之称焉】陈绍儒【南昌知府事上接下不设城府恒不言而饮人以和且案牍详慎鞫狱刑不妄施百姓亦自输情欵服】胡松【廵抚江西时流冦猖獗松入境单车趋抚州定难而后视事寻诏三省防兵广剧贼琏松即饬兵境上灭冦斾旋建营据要害民頼以寜】汪佐【通判南昌清□古朴司捕时刑罪人人泣下尝视篆南昌县县务素称烦剧公无烦焉赋税民争输纳至今称之】刘应峰【知南昌县县当防事难综核应峰以镇静防之一不为劳均丁粮以佥差役省工食以覈军兵他如定追徴均铺行革民船政绩为一时之最卒祀名宦】杜完【知新建县爱民恤用嵗大旱乃出示责躬偹极剀切百姓读之潜然泪下果雨注竟成有年及涖事权贵之家一无所忌当时百姓有杜母之号】周如斗【廵抚江西稔知民困差徭孜孜与百执事议为四差条鞭画一之法开局摩筭寝食俱废竟以劳瘁得疾及革一语不他及詹詹惟鞭法是圗百姓如丧考为肖像祀江濵祠曰懐仁】冯岳【江西左布政使正直重厚有大臣风度絶包苴之入革吏书之奸藩政一时肃然至今多其楷式】刘光济【廵抚江西首询民瘼议行一条鞭法縂其事为二十四欵阅三月定为四差较若画一贫冨两便之诸所创建悉冝于民肖像祀于青云舘】江以东【督学副使人不敢干以私时上加意学校以东奉行惟谨士习一变行部南贑当涂稍欲挠之公回省竟拂防归诸士攀留江浒数日舟不得行嗣擢大叅竟致政去】王天性【通判南昌府资性质直防爽有才能署丰城县篆丈田有法筑平丰堤昼筑工于郷夜理讼于庭吏胥肃然事罔不缉民称无寃故丰人被泽尤深祀丰城县名宦祠】曹大川【丰城县知县存心易直守已清亷寜拙摧科不肯浚民脂膏以博声誉受挫当道勿恤焉卒于官祀名宦祠】丁应璧【知南昌府资性亷介简易慈祥留心民瘼士民称氷檗之操者必归之璧云】
　　流寓范宣【陈留人东晋时徙家豫章学善三礼家贫躬耕养亲亲没负土成坟庐于墓累徴不起太守殷羡以年荒疾疫厚饷给之固辞不受着易难行世】陈陶【本闽人以儒名家陶声诗厯象无不精究南唐升元中至南昌诣建康不果乃筑室西山日以诗酒为事防宋齐丘出镇南昌陶志不屈而齐丘亦不为之荐】李夤【本建安人有清节仕江南李氏至诸司使宋初授官不拜举进士为衢州司理防军以母在江南弃官归后其子虚巳亦举进士歴官通判洪州时夤春秋高夤母尚无恙虚巳双辇迎侍夤至豫章乐其山水曰此可以终吾身也遂于东湖筑第以居焉虚巳官至工部侍郎与子婿晏殊有唱和集】邵成章【宋内侍建炎初以上书论黄潜善汪伯彦误国除名南防州编管乆之高宗召赴行在其徒忌譛遂止于洪州金人入洪州访得之曰知公忠正能事吾主可坐享富贵成章不应胁以威亦不从遂释之曰忠臣也吾不忍杀遗之金帛而去】苏云卿【广汉人少与宋丞相张浚为友靖康之乱避地豫章东湖治圃织屦浚入相贻书聘之遂遁去莫知所之郡为立祠】伍伯逊【本福建寜化人元时徙居南昌与弟伯伯逺伯玑读书敦信义一时称厚徳者归焉同居数百口雍睦无间胡俨深嘉重之长子涣领正统戊午郷荐仲子恒景泰庚午应贤良诏终养于家】
  </div>
  <div class="pagination">
   <a href="明一统志_page23.html">
    上一页
   </a>
   <span>
    ...
   </span>
   <a href="明一统志_page19.html">
    19
   </a>
   <a href="明一统志_page20.html">
    20
   </a>
   <a href="明一统志_page21.html">
    21
   </a>
   <a href="明一统志_page22.html">
    22
   </a>
   <a href="明一统志_page23.html">
    23
   </a>
   <span class="current-page">
    24
   </span>
   <a href="明一统志_page25.html">
    25
   </a>
   <a href="明一统志_page26.html">
    26
   </a>
   <a href="明一统志_page27.html">
    27
   </a>
   <a href="明一统志_page28.html">
    28
   </a>
   <a href="明一统志_page29.html">
    29
   </a>
   <span>
    ...
   </span>
   <a href="明一统志_page25.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
