<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 12 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 12 页/共 202 页
  </h1>
  <div class="content">
   钦定大清一统志卷十七
&lt;史部,地理类,总志之属,大清一统志&gt;
&lt;史部,地理类,总志之属,大清一统志,正定府图&gt;
&lt;史部,地理类,总志之属,大清一统志,正定府图&gt;
&lt;史部,地理类,总志之属,大清一统志,正定府表&gt;
&lt;史部,地理类,总志之属,大清一统志,正定府表&gt;
&lt;史部,地理类,总志之属,大清一统志,正定府表&gt;
&lt;史部,地理类,总志之属,大清一统志,正定府表&gt;
&lt;史部,地理类,总志之属,大清一统志,正定府表&gt;
　　钦定四库全书
　　钦定大清一统志卷十八
　　正定府【在　京师西南六百一十里东西距三百六十里南北距一百九十五里东至保定府束鹿县界一百四十里西至山西盂县界二百二十里南至赵州界八十里北至定州曲阳县界一百十五里东南至冀州新河县界一百八十里西南至山西平乐县界二百二十里东北至定州界一百三十里西北至山西五台县界三百里】
　　分野天文毕分野大梁之次
　　建置沿革禹贡冀州之域春秋属晋战国属赵秦为钜鹿郡地汉髙祖置恒山郡【治元氏县】后改曰常山郡【张晏曰恒山在西避文帝讳故改曰常山】元鼎四年分置正定国【治正定县】俱属冀州后汉建武十三年省正定入常山国晋仍为常山郡【移治正定】属冀州后魏因之后周宣政元年于郡置恒州隋开皇初废郡存州大业初复改州为恒山郡唐武徳初复为恒州天寳元年复曰常山郡乾元元年仍曰恒州属河北道寳应元年置成徳军节度使兴元元年升都督府元和十五年改曰镇州【避穆宗名改天祐二年避朱全忠父讳改成徳军为武顺军王镕附于晋复为成徳军】五代后唐初建北都寻罢改州为正定府晋天福七年复曰恒州【又改军曰顺徳开运三年辽号为中京】汉仍曰镇州寻复为正定府周又为镇州宋复曰正定府常山郡成徳军节度为河北西路治金因之元曰正定路置总管府属中书省明曰正定府直京师
　　本朝因之领州一县十三
　　正定县【附郭东西距四十二里南北距七十里东至晋州藁城县界十二里西至平山县界三十里南至获鹿县界二十五里北至定州新乐县界四十五里东南至藁城县界十二里西南至获鹿县界二十五里东北至藁城县界四十里西北至灵寿县界三十里本战国时中山国东垣邑汉初置东垣县髙帝十一年更名正定属常山郡武帝元鼎四年置正定国治此后汉属常山国晋为常山郡治后魏属常山郡北齐复为郡治后周兼为恒州治隋为恒山郡治唐初复为恒山治载初元年改曰中山神龙元年复曰正定长庆后为镇州治五代因之宋金皆为正定府治元为正定路治明为正定府治　本朝因之】井陉县【在府西南一百三十里东西距九十五里南北距一百三十里东至获鹿县界六十里西至山西平定州界三十五里南至赞皇县界六十里北至平山县界七十里东南至元氏县治一百二十里西南至平定州乐平县治一百二十里东北至平山县治八十里西北至平定州盂县治二百五十里汉置井陉县属常山郡后汉至晋魏因之北齐改置井陉县于石邑废故县入之隋开皇六年复置十六年于县置井州大业初州废仍属恒山郡义寜元年又于县置井陉郡唐武徳元年复曰井州贞观十七年州废仍属恒州宋属正定府熙宁六年省入获鹿平山八年复置金天防七年于县置威州寻曰陉山郡元宪宗二年徙州治洺水以县属焉明初还属正定府　本朝因之】获鹿县【在府西南六十里东西距四十五里南北距七十五里东至正定县界三十五里西至井陉县界十里南至元氏县界五十里北至平山县界二十五里东南至栾城县治七十里西南至井陉县治七十里东北至正定县治六十里西北至平山县治六十里本战国中山国石邑后属赵汉置石邑县属常山郡后汉省晋复置仍属常山郡后魏因之北齐废井陉改石邑曰井陉隋开皇六年复曰石邑十六年析置鹿泉县并属井州大业初复省鹿泉入石邑属恒山郡义宁初改置恒山郡于石邑县复置鹿泉县属焉唐武徳四年徙恒州治正定以正邑为属县而鹿泉县属井州贞观十七年废井州以鹿泉县属恒州至徳初改鹿泉曰获鹿宋开寳六年省石邑县入焉属正定府金兴定三年升为镇寜州元初曰西寜州太宗七年复为获鹿县属正定路明属正定府　本朝因之】元氏县【在府西南九十里东西距七十八里南北距六十里东至赵州界十八里西至井陉县界六十里南至赵州髙邑县界二十里北至获鹿县界四十里东南至髙邑县治三十五里西南至赞皇县治三十五里东北至栾城县治三十五里西北至获鹿县治九十里战国赵元氏邑汉置元氏县为常山郡治后汉因之晋改属赵国后魏属赵郡北齐废隋开皇六年复置属赵郡唐属赵州五代唐改属正定府宋金因之元初属赵州太祖十五年还属正定路明属正定府　本朝因之】灵寿县【在府西北五十里东西距三百里南北距一百里东至行唐县界十五里西至平山县界十五里南至平山县界三十里北至阜平县界七十里东南至正定县界十五里西南至平山县里十五里东北至行唐县界十二里西北至山西代州五台县界一百九十里本战国时中山国地汉置灵寿县属常山郡后汉至晋魏因之后周于此置蒲吾郡县属焉隋开皇初郡废属恒州大业初属恒山郡义寜初置燕州唐武徳四年州废以县属井州贞观十七年还属恒州宋熙寜六年省为镇入行唐八年复置属正定府金因之元属正定路明属正定府　本朝因之】栾城县【在府南六十里东西距三十五里南北距四十二里东至藁城县界十五里西至元氏县界二十里南至赵州界二十里北至获鹿县界二十二里东南至赵州寜晋县治六十里西南至元氏县治四十里东北至藁城县治四十里西北至获鹿县界二十里本春秋时晋栾邑战国属赵汉置闗县属常山郡后汉改属栾城县属常山国晋省后魏太和十一年复置栾城县属赵郡北齐又废隋开皇十六年复置属栾州大业初属赵郡唐属赵州太厯三年属恒州天祐二年更名栾氏五代后唐复坟宋属正定府金因之元初属赵州太祖十五年还属正定路明属正定府　本朝因之】平山县【在府西少北七十里东西距一百六十里南北距五十五里东至正定县界四十里西至山西平定州盂县界一百二十里南至获鹿县界二十五里北至灵寿县界三十里东南至获鹿县界二十里西南至井陉县界三里东北至灵寿县界八里西北至山西代州五台县界一百八十里战国赵番吾邑汉置蒲吾县属常山郡后汉晋魏因之隋开皇十六年析置房山县大业初省蒲吾入井陉以房山县属井陉郡义寜初改置房山郡武徳元年改曰岳州四年州废属井州后属恒州至徳元载改曰平山宋属正定府金因之元属正定路明属正定府本朝因之】阜平县【在府西北二百十里东西距一百五十三里南北距一百三十里东至定州曲阳县界六十里西至山西代州五台县界九十三里南至灵寿县界六十里北至山西大同府灵邱县界七十里东南至行唐县界六十里西南至平定府治一百七十五里东北至保定府完县治二百二十里西北至五台县治二百四十里本汉灵寿及南行唐二县地宋咸平三年析置北砦金初改曰北镇明昌四年置阜平县属正定府元属正定路明属正定府　本朝顺治十六年省入曲阳行唐二县康熙二十二年复置仍属正定府】行唐县【在南北七十里东西距五十里南北距四十里东至新乐县界二十里西至灵寿县界三十里南至正定县界二十里北至定州曲阳县界二十里东南至正定县治七十里西南至灵寿县治四十五里东北至定州治九十里西北至阜平县治八十里本战国赵南行唐邑汉置南行唐县属常山郡为都尉治后汉晋因之后魏曰行唐县太和十四年置唐郡二十一年郡废仍属常山郡隋属恒山郡唐属恒州长寿二年改曰章武神龙元年复故大厯三年于县置泜州九年废仍属恒州五代梁开平二年又改曰章武后唐同光初复故晋改曰永昌汉复故宋属正定府金因之元初改属保定路明属正定府　本朝因之】赞皇县【在府城西南一百二十里东西距一百五里南北距五十里东至赵州髙邑县界二十五里西至山西平定州乐平县界八十里南至赵州临城县界三十里北至元氏县界二十里东南至临城县界三十五里西南至乐平县界一百里东北至元氏县界二十五里西北至井陉县界五十里本汉房子县地北齐为髙邑县地隋开皇十六年析置赞皇县属栾州大业中属赵郡唐属赵州宋熙寜五年省为镇入髙邑元祐元年复置属庆源府金属沃州元至元二年并入髙邑七年复置仍属赵州明因之　本朝属正定府】晋州【在府东少南九十里东西距五十里南北距六十里东至保定府束鹿县界三十五里西至藁城县界十五里南至赵州寜晋县界四十里北至无极县界二十里东南至冀州新河县界一百二十里西南至藁城县治四十里东北至定州深泽县治四十里西北至无极县治三十五里春秋时鼓国后属晋战国属赵汉置下曲阳县属钜鹿郡为都尉治后汉因之晋属赵国后魏曰曲阳为钜鹿郡治北齐省隋开皇中改置曲阳县属栾州十八年改曰鼓城大业初属赵郡唐武徳四年属亷州贞观元年属定州大厯三年改属恒州五代因之宋端拱初改属祁州金因之元太祖十年始于县置晋州属正定路明洪武初以州治鼓城县省入属正定府　本朝雍正二年改为直州领无极藁城二县十二年复属正定府】无极县【在府东少北七十里东西距四十六里南北距三十四里东至定州深泽县界十六里西至藁城县界三十里南至藁城县界十里北至定州界二十四里东南至晋州治三十五里西南至藁城县治三十五里东北至保定府祁州治九十里西北至新乐县治六十里汉置毋极县属中山国后汉因之晋省后魏太和十二年复置属山中郡隋属博陵郡唐武徳四年属亷州贞观元年属定州万嵗通天二年改毋字为无景福二年于县置祁州五代因之宋景徳元年移祁州治蒲隂以县属定州金属中山府元太宗六年属永安州七年还属中山府明洪武初属正定府　本朝雍正二年改属晋州十二年还属正定府】藁城县【在府东南六十里东西距七十三里南北距六十五里东至晋州界二十五里西至正定县界四十八里南至赵州界三十五里北至新乐县界七十里东南至冀州新河县界四十里西南至栾城县界三十里东北至无极县界三十里西北至新乐县界七十里春秋为肥子国后并于晋汉置藁城县属正定国后汉省后魏太和十二年复置属钜鹿郡北齐改曰髙城兼移钜鹿郡治焉隋开皇初郡废十年置亷州十八年复改曰藁城大业初州废县属赵郡义寜元年复置钜鹿郡唐武徳元年复曰亷州贞观元年州废县属恒州天祐二年改曰藁平五代后唐复曰藁城宋属正定府金因之元太宗六年升为永安州七年州废复为藁城县属正定路明属正定府　本朝雍正二年改属晋州十二年还属正定府】新乐县【在府东北九十里东西距五十五里南北距九十五里东至定州深泽县界三十里西至行唐县界二十五里南至藁城县界二十五里北至定州界十五里东南至无极县治六十里西南至正定县治九十里东北至定州治五十里西北至定州曲阳县界二十五里本春秋鲜虞国汉置新市县属中山国后汉晋魏因之隋开皇十六年析置新乐县大业初省新市入九门县以新乐入博陵郡唐属定州宋属中山府金元因之明属定州　本朝初属正定府雍正二年分属定州十二年还属正定府】
　　形势河朔天下根本而正定又河朔之根本其地河漕易通商贾四集常倚为北面之重【唐书】滹沱经其南恒山峙其北东临瀛海西拥太行控扼三闗咽喉九省【旧郡志】枕中山而挹秀跨冀野以钟灵【府志】当燕赵之郊雄于河朔【明朱中敏记】
　　风俗地薄人众相聚游戏悲歌慷慨【汉书地理志】性缓尚儒仗义任侠【杜佑通典】质厚少文多专经术【宋史地理志】风物蕃衍地广气豪人习为文则彬彬其质习为武则﨣﨣其雄【正定防壁记】
　　城池正定府城【周二十四里门四濠广十余丈本唐宋故址明正统十四年増筑　本朝雍正六年修乾隆十年重修】井陉县城【周三里有竒门五明隆庆三年因旧甃筑　本朝康熙十一年雍正五年两修】获鹿县城【周三里有竒门三明成化十六年因旧土城甃筑外有濠广一丈五尺乾隆三十年重修】元氏县城【周五里门三明景泰间因旧修筑万厯三十年甃石崇祯中引槐水入渠广三丈又周筑土墙以为外郭　本朝顺治六年康熙十一年俱重修】灵寿县城【周二里有竒门三明成化十八年因旧土城甃砖外有濠广二丈本朝康熙十一年重修】栾城县城【周三里余门四明洪武十年土筑嘉靖二十四年甃砖引冶河水为濠广三丈崇祯中又改筑　本朝康熙八年重修四十二年雍正二年乾隆二十二年复修】平山县城【周四里有竒门四金大定二年土筑明嘉靖中濬濠并筑防城堤本朝康熙九年重修】阜平县城【周二里有竒明成化五年因旧址修筑周三里有竒　本朝乾隆十一年重建十八年又修】行唐县城【周五里有竒西南北三门濠广二丈外有堤明景泰间因旧重修本朝康熙十一年复修】赞皇县城【周四里门三引槐水为濠明景防元年因旧土址重修嘉靖二十一年展筑　本朝乾隆十一年重修】晋州城【旧土城元筑周四里许门二濠广丈余明正徳六年増筑防城堤周四里有竒　本朝顺治康熙间重修】无极县城【周五里有竒门三濠广二丈明洪武二年筑　本朝康熙七年重修乾隆十一年复修】藁城县城【旧有城周三里门二明正徳十五年筑新城广袤四里改设四门并凿渠于新旧城外广可三丈　本朝顺治中重修乾隆十三年复修】新乐县城【周三里有竒门二明景泰初筑　本朝康熙十年重修】
　　学校正定府学【在府治东宋熙寜中建　本朝乾隆十一年重修入学额数二十名】正定县学【在县治西明洪武七年建入学额数十八名】井陉县学【在县治西南金明昌二年建　本朝康熙中屡修雍正中复修入学额数十五名】获鹿县学【在县治东南元至元中建　本朝雍正十三年重修入学额数十八名】元氏县学【在县治东南宋元祐巾建　本朝顺治康熙雍正年间屡修入学额数十五名】灵寿县学【在县治南元至元中建　本朝顺治十五年重修康熙八年及二十四年复修入学额数十五名】栾城县学【在县治东南明洪武二十八年因旧重建本朝康熙中屡修入学额数十五名】平山县学【在县治西南明洪武三年建　本朝顺治十五年重修入学额数十五名】阜平县学【在县治东　本朝康熙五十八年建入学额数十二名】行唐县学【在县治东北明洪武七年建　本朝康熙中及雍正五年屡修入学额数十八名】赞皇县学【在县治东旧在县治东南宋嘉祐中迁此　本朝屡有修葺入学额数十五名】晋州学【在州治西元中统间建　本朝康熙初重修入学额数十八名】无极县学【在魏治东明洪武中建　本朝屡有修葺入学额数十五名】藁城县学【在县治东南宋元祐中建　本朝康熙三十六年重修入学额数十五名】新乐县学【在县治东南宋大观中建本朝屡有修葺入学额数十五名】风动书院【在正定县城内乾隆二十九年正定府知府郑大进建又有尊闻书院四十二年建又井陉县有陉山书院康熙十一年建乾隆二十一年重修栾城县有龙冈书院康熙二十二年建乾隆三十年重修赞皇县有复初书院乾隆十二年建无极县有资川书院雍正十年建乾隆十四年重修其余各县皆有义学又正定旧有恒阳书院在府治西北明嘉靖中建万厯十四年重修赵南星有记后改为试院获鹿县有太行书院元学士髙健建元氏县旧有文清书院明万厯中建薛瑄父为学官瑄生于学舍故祀之藁城县旧有滹阳书院明嘉靖中建新乐县旧有壁里书院元邑人赵士亷建苏天爵为之记附记于此】
　　户口【原额人丁四十四万六千六百五十七又滋生丁九千零三】
　　田赋【田地三万八千一百九十五顷六十八畆额徴地丁银二十七万九百八两九钱二分零】山川井陉山【在井陉县东北与获鹿县接界汉书地里志石邑县井陉山在西又井陉县应邵曰井陉山在南李吉甫郡县元和志陉山在井陉县东南八十里四面髙中央下如井故曰井陉旧志山在今县北五十里其险为河北河东闗要县境诸山错列大约与陉山相接连皆太行之支陇也】剑山【在井陉县东十里其形似剑】观音坨山【在井陉县北四十里孤峯插天盘亘千仞中有清泉飞瀑绕流而下相近有鹿耳岭山胁两开形如鹿耳又县北六十里有尖山峯圆而鋭】射垜山【在井陉县东南六十里相传王翦伐赵下井陉尝射垜于此】銮台山【在井陉县东南七十里相传隋文帝尝驻跸于此】苍岩山【在井陉县西南七十里层峦耸翠髙出云表中有石泉虽旱不竭】百华山【在井陉县西南十里林壑深邃石磴﨑岖】云鳯山【在井陉县东北四十里山势逥翔有险可恃元末土人保此曰鳯山砦又东北十里为仙翁山上有紫云洞相传张果尸解处】大台山【在井陉县西北二十里趾削顶平雄秀甲封内亦名五峯山】海山【在获鹿县东五里上有龙堂堂下有穴水常不竭】抱犊山【在获鹿县西八里寰宇记获鹿县有萆山今名抱犊山韩信伐赵使轻骑二千人持赤帜从间道萆山而望后遂呼为萆山后魏葛荣之乱百姓抱犊而上故以为名旧志山四面险絶顶有二泉山之阳又有交龙洞】海螺山【在获鹿县西十里绵延耸秀其北为莲花山下有白鹿泉隋因以名县山之阳岩洞深邃相接如门屋曰聨珠洞】封龙山【在获鹿县南接元氏县界一名飞龙山史记赵武灵王二十一年攻中山取石邑封龙晋书怀帝纪永嘉三年石勒冦常山安北将军王浚使鲜卑骑救之大破石勒于飞龙山隋书地理志石邑有封龙山元和郡县志飞龙山在获鹿县西南四十五里元氏县西北三十里乐史太平寰宇记飞龙山一名封龙山注水经云洨水东迳飞龙山北即井陉口旧志山势如伏龙欲飞状峯峦泉石逥环错列称为竒胜其最著者为龙首熊耳华葢诸峯山上旧有封龙书院相传汉李躬授业之所唐郭震宋李昉张蟠叟元李冶安熙皆尝讲学于此又龙首峯西有西谿书院唐隠士姚敬栖遁之所宋有九经张着为山长龙首峯下有中谿书院宋李昉授业之所山长张蟠叟诸人相继聚徒常百人】横山【在获鹿县东南十二里】西屏山【在获鹿县西南三十里髙数百仞峯峦连亘宛若列屏为一郡之胜西去井陉县四十五里山跨两县间层崖干霄形如卧虎一名虎山东有黑风洞可容千人】竒石山【在获鹿县西北二里怪石峻起县之镇山也又县西北一里有牛山】盘龙山【在元氏县西二十三里】无极县【在元氏县西三十五里以峯峦髙耸而名唐书地理志无极县有无极山县志在县西二十五里山不甚髙土人名为无极　按无极山本在元氏县西距无极县一百六十余里县以山名实无山形也】神岩山【在元氏县西南十里】石溜山【在元氏县西北二十五里岩石环列旁有长谿逥绕下注深壑可引以溉田又西北五里有粟山形如堆粟又有湖山在县西北三十里上有石洞甚深邃】灵山【在元氏县西北三十里与封龙无极并峙】长山【在元氏县西北四十里顶有石墙围砌可容万人南麓有长山泉其相接者曰黄山与封龙山隔溪相对又西北十里曰白石山县志无极以下诸山与封龙山皆冈胍相接所谓县境六名山也后汉光和中俱锡以封号】白羊山【在元氏县西北四十五里连接封龙】九女山【在元氏县西北五十里以九峯并列而名又西北二十里有磨盘山顶平圆如磨】楸山【在灵寿县西七十里山多楸树故名】文山【在灵寿县北六十里上有周文王庙前有龙池水极清冽】鳯皇石山【在灵寿县西北六十里两山夹峙道出其中谓之龙门口一名鲁柏山太平寰宇记灵寿有石疃山小而峻三面削絶惟南面稍可跻涉一名五岳山又名五台山有五峯在县西北有袈裟水出焉今无考】朱山【在灵寿县西北九十里上有寨塲】大吃水山【在灵寿县西北一百二十里其北又有小吃水山山北即箔口两山对峙旧出矿太平寰宇记灵寿县有牛饮山葢即此】银洞山【在灵寿县西北一百三十里亦旧时产矿处】四岭山【在灵寿县西北一百三十里四面皆险北接阜平县界其东南十里又有六岭山六岭相连】滴水塘山【在灵寿县西北一百三十里山形峭拔麓有石洞泉出其中】觉山【在平山县西六十里连接太行诸峯周逥百余丈髙入云汉】光禄山【在平山县南十里上有后唐所封金紫光禄大夫祠即山神封爵山势巃嵸南拱邑治】林山【在平山县北二十里东西两峯对峙亦名林峯又雷奎山在县东二十里亦有两峯对峙】房山【在平山县西北后汉书章帝纪元和三年幸赵祠房山于灵寿元和郡县志山在县西北五十里一名王母山汉武帝于山上立祠今王母观是也旧志汉书地理志蒲吾县有铁山即房山也亦曰西山五代梁贞明中王镕盛饰馆宇于西山每往游辄经旬月即此又庐山在县西五十里】鹿驼山【在阜平县东五十里山形如鹿其北为王快寨山南即王快镇也】三箭山【在阜平县西七十里龙泉闗侧崇崖竦峙　本朝康熙二十二年圣祖西巡经此勒马连发三矢直逾岩顶居民遂呼为三箭山乾隆十一年十五年二十六年四十六年皇上西巡屡经驻跸皆有】
　　【御制三箭山诗】陈摊庄山【在阜平县南三十里山径盘折路通灵寿】大茂山【在阜平县东北七十里接曲阳县界即恒山之岭一名神尖石晋与辽分界处今阜平曲阳唐县望都皆缘其麓】北山【在阜平县东北山岭盘互县境诸川多源于此】大派山【在阜平县西北五里以派水所经而名又东为小派山两山相对林峦郁然】柏山【在行唐县西四十里以山有古柏而名其南为毘山】玉女山【元和郡县志在行唐县北三十六里】箕山【在行唐县西北五十里以峯形若箕而名其西为牛饮山汉志南行唐县有牛饮山即此相传以为许由隠此上有许由冡　本朝乾隆十一年二十六年四十六年皇上西巡銮舆过此有】
　　【御制诗】双岭山【在行唐县西北八十里有双岭并峙其西曰龟山】赞皇山【在赞皇县西南穆天子传癸丑至房子登赞皇山汉书地理志房子县赞皇山石济水所出元和郡县志山在县东南二十六里隋因以名县旧志今在县西南二十余里髙百余丈又隋书地理志赞皇县有孔子岭太平寰宇记岭有石室寛博其下有石相距状若楹柱时人谓之三梁九柱之室室内石人象】
　　【类执卷故号曰孔子岭旧志即赞皇山之岭也】五马山【在赞皇山东宋建炎初和州防御使马扩奔正定五马山聚兵得徽宗子信王榛总制诸寨即此旧志山在县东十里上有五马石因名岩隙出泉甚甘美名曰白马泉】太行山【在赞皇县西八十里层峦叠嶂延袤一帯县境诸山皆其支垅也】坛山【在赞皇县东北十五里髙百余丈相传周穆王尝驻跸于此崖壁上有吉日癸巳四字云是周穆王书今移学中】四望山【在赞皇县西北二十里山髙耸登临可以望逺】鼓城山【在晋州西五里下有鼓城坡以鼓子所居而名】土山【在藁城县西南二十五里即古宜安城故址】童山【在新乐县西北二十余里接曲阳县界一名见龙山绵亘数里下有小溪萦帯流入沙河】两下岭【在井陉县西三十里山脊隆起东西陡削如墙壁然】石墙岭【在井陉县东南八十里悬崖险竣有路仅通一线】青泉岭【在井陉县东北三十五里本名叱日岭旧属平山县界唐景福三年李克用败成徳军于平山王镕出兵赴救败于叱日岭即此】割须岭【在元氏县西北七十里接井陉县界中有径通井陉相传汉光武驻跸元氏尤来大枪之徒皆割须变帽由此遁去因名】长冈岭【在灵寿县北十五里突起一山盘亘甚逺又横山岭在县西北八十里髙耸干霄虽晴明时云雾常蒙其上】圣佛岭【在灵寿县北五十里】车道岭【在平山县西三十里山崖积石不生草木下有深川鸟道盘曲又十八盘岭在县西百二十里】分水岭【在平山县西一百五十里五台太行之水于此分流东西故名】陡岭【在平山县西北二百六十里山势峻不可登陟又神堂岭在县西北二百里一名神堂闗】长城岭【在阜平县西九十里东至龙泉闗二十里岭路陡絶直上二十里出龙泉闗即山西地泛守为要乾隆十一年十五年二十六年皇上西巡銮舆经此俱有】
　　【御制诗】孙子岭【在阜平县东南二十里县境诸山皆从恒岭分支此岭仰视大茂拱列如儿孙因名俗讹为孙膑所居】杨川岭【在行唐县西北一百二十里郜河源出此】十八盘岭【在赞皇县西六十里山势嵯峨林木郁茂中有小径萦纡上下凡十八盘】铁脚岭【在赞皇县东南十二里髙险﨑岖艰于登陟元至正中县尹武纪稍凿平之以便行者】黄沙岭【在赞皇县西北七十里槐水源出此葢即太平寰宇记所谓黄石山】障石岩【在赞皇县西南一百一十里峯峻秀挺拔上有石乳泉】孟尝冈【在元氏县西十八里两冈横亘中通一线曰鸡鸣道口相传孟尝君度闗处】白马冈【在灵寿县东八里又孤独冈在县西北五十里】卧龙冈【在栾城县东南八里盘曲如卧龙今名浪头邱】百陵冈【在赞皇县东北史魏李灵传李显甫集诸李数千家于殷州西山开李鱼川方五六十里居之元和郡县志百陵冈在县东十里赵郡李氏别业在此】黄龙冈【在无极县东广二百步髙丈余土色甚黄盘绕如龙】长银洞【在井陉县东南四十里相传旧尝产银】白云洞【在元氏县封龙山龙首熊耳两峯间方广丈许相传徐真君修道处下有修真道观宋政和间赐额】九仙洞【在元氏县西三十里西贾村南势极险峻】禅师洞【在平山县西一百三十里山势峻絶上有石洞出泉汹涌冬夏不竭又白龙洞在县西北二十里内有龙潭水深莫测】水帘洞【在阜平县东南四十里峯峦秀拔上有石洞泉从洞口飞下如帘】金龙洞【在阜平县东北九十里大茂山之口也北接倒马闗旧为戌守要地】示衣坡【在藁城县西北三十里路侧唐天寳末安禄山反至藁城常山太守顔杲卿以力不敌与长史袁履谦往迎之禄山衣之金紫使仍守常山杲卿归至坂侧指其衣示履谦曰何为着此因相与起兵讨禄山人因以此名坂】系马石【在获鹿县西六里韩信砦东相传韩信尝系马于此】试剑石【在元氏县封龙山上明统志唐郭元振游学于此见一石中裂出五色云气因得石中寳剑左丞史彬书试剑石三字于上金南阳彛伦勒颂】滹沱河【源出山西代州繁峙县秦戏山由平定州盂县流入迳平山县北又东迳灵寿正定二县南又东迳藁城县北晋州南又东入保定府东鹿县界战国策赵攻中山以擅滹沱崔豹古今注后汉永平十年作常山滹沱河蒲吾渠通漕船郎蔚之隋图经魏改滹沱曰清寜河元和郡县志滹沱水在灵寿县西南二十里又正定县滹沱河南去县一里又在九门县西九十里去藁城县二十九里鼓城县北十三里元史河渠志滹沱河在正定县南一里经藁城县北一里平山县北十里延祐七年正定路言正定县城南滹沱河北决隄寖近城每嵗修筑闻其源本微与冶河不相通后二水合其势遂猛屡坏大隄本路达鲁噶齐哈散于至元三十年引辟冶河自作一流滹沱河水十退三四至大元年冶河口塞复入滹沱自后嵗有溃决之患旧志滹沱河明成化八年由正定出晋州紫城口南入寜晋泊十三年大水隄溃逼府城西南隅坏民庐舍知府田济修筑郡西北曹马口又于旧河数里外凿新河十余里分杀其流复筑隄以御旧河之水于是水有所归正徳十三年晋州紫城口淤分为二一仍由寜晋泊一东溢由束鹿鸦儿河入深州界乃就湼盘集迤东筑隄障东溢之水归寜晋故道工甫毕秋水泛涨仍并南流而东入束鹿界嘉靖十一年太仆寺何栋相视奏言晋州地形西髙东下水性趋下遂失故道议于藁城张村起至晋州故坝筑隄障归故道不果本朝顺治十二年又南徙由藁城南彭村迳晋州西南州头村入束鹿县百尺口至冀州归清水河今在平山县北八里灵寿县南五里正定县南八里绕藁城县北过晋州西南达束鹿县通志雍正三年滹沱河又东徙决州头村直冲束鹿环城而流弥漫四野时官民咸请障归故道仍入寜晋泊怡贤亲王以泊乃三郡众水滙归之地不可复令浊流淤塞乃亲行相度得旧河一道由木邱南至焦冈入滏阳河遂遣官疏濬导水由此南流又于州头村筑坝障其东下自是束深无冲溃之虞泊水亦免填淤之患乾隆七年八年经督臣奏请建葑坝数处十一年】
　　【圣驾西巡驻跸望河亭指示建坝挑水之宜不三四年河益南徙淤沙可耕十
　　五年二十六年銮辂再经并有】
　　【御制诗纪事其后各坝工益加培筑导御有资士民于河干建坊纪
　　恩额曰　　　　　　　　　　　　　　　圣谟底绩　达鲁噶齐旧作达鲁花赤今译改】冶河【源出山西平定州东流为绵蔓水入府境迳井陉县南又东与甘淘河防迳井陉县东之东冶邨又北入平山县西之西冶村遂称冶河北流至合河口村入滹沱汉书地理志上艾县绵蔓水东至蒲吾入滹沱水又绵蔓县斯洨水首受太白渠东至鄡入河郦道元水经注绵蔓水上承桃水水出乐平郡之上艾县东流迳靖阳亭南又北流至井陉闗下注泽发水乱流东北迳蒲吾县故城西又东南流迳桑中县故城北又东南流迳绵蔓县故城北自下通谓之绵蔓水又东流迳乐阳县故城西右合井陉山水又屈从城南东迳乌子堰支津出焉又东谓之太白渠地理志所谓首受绵蔓水者也白渠水又东南迳闗县故城北又东为城郎河又东迳耿郷南又东迳宋子县故城北又谓之宋子河又东迳敬武县又东谓之斯洨水元和郡县志绵蔓水在井陉县西南八十里韩信击赵背水为阵谓此水也又斯洨水在栾城县南北二十里平山县志冶河在县西一里自井陉县流至县界湍激之声可闻数里冬月不冷由城西北入滹沱河为两河口一清一浊如泾渭然顾祖禹方舆纪要冶河在栾城县西北旧自平山县东南流经此其后自平山县东北流合于滹沱滹沱不能容决溢为害元至元末引冶河分流滹沱水势遂杀数年下流湮塞仍决入滹沱皇庆初又议自平山县西北改辟河道下至寜晋使冶水仍入旧河则滹沱势分正定之害必少但栾城地形颇低拟于路北圣母堂东冶河东岸开减水河一道以杀其势于是冶河复导流于此未几复废俗亦谓之运粮渠通志冶河故道本与洨河通自并入滹沱决溢为患本朝雍正四年兴修水利于冶河入滹沱处坚筑大隄以过絶之引水由正定栾城入于洨河以分滹沱之涨其后滹沱南徙府治以西河患益少冶河入洨之道日就堙塞仍由平山入于滹沱其经厯之地本属无多而自井陉至平山沿河开辟水田数百顷引水注田水势亦杀今成熟之效月异而嵗不同灌溉有资畅流无阻葢水道迁徙今昔异宜惟在因所利以治之矣　又按正定府志今治河自井陉县东东冶村经平山县西西冶村至合口河入滹沱河其上防为绵蔓河雍正四年引由栾城入洨故道今堙塞莫考洨河逺隔城西不相入矣考栾城县有所谓旧冶河者证之方舆路程考即太白渠也由获鹿入栾城之冶河铺东南入防城河南流入赵州长四十二里乾隆二十八年奉】
　　【旨桃濬寛深】甘淘河【源出山西乐平县自平定州流入绕井陉县东南十五里之柏山砦又东北过县东合于绵蔓水又有防水在县东北二十五里南流入甘淘河　按绵蔓水合甘淘河后始名冶河旧志多以甘淘河为冶河讹】滋河【源出山西五台县界东南流迳灵寿县北行唐县南又东厯正定藁城二县北无极县南又东北入定州深泽县界亦名资水汉书地理志南行唐县牛饮山白陆谷滋水所出东至新市入滹沱水元和郡县志滋水在行台县南二十六里北去正定县三十里太平寰宇记资河从九门县东北界入无极县界东南入滹沱河旧志滋河源出山西灵邱县枚囘岭东南流迳灵寿县五十里又至行唐县西南二十七里张茂村伏流不见至府东北三十里南孟社复出又东南迳藁城县北三十里又东入无极县环县西南东三面而东北入深泽县界每秋水涝輙有涨溢之患行唐县志滋河河源最多其大者有五一出阜平县白蛇岭流曰汊河南流入灵寿县界义村南流一出山西五台县南山之南东流与汊河防一出灵寿县界北山五岳寨一出王母山北峪一出王母山东峪俱至灵寿县西北五河村合流又东至滋谷东南又有西山之小河入焉故名滋水过行唐逾新乐县经藁城东北抵祁州与沙水滙流　按舆图今滋河发源五台县东与射虎川东西分流十余里即入边墙至府界汉志出行唐是也元和郡县志旧志谓源出灵邱又谓至行唐县伏流皆与今水道不合行唐县志谓防五河始名滋河亦总举相入之水言其正源则在山西界也又古与滹沱合流今折而东北与沙二水合不入滹沱矣】西韩河【在正定县西二十里源出县西北大鸣泉东南流至县南注于滹沱图説谓之清水河乾隆十年兴修水利挑濬寛深又县西有柏棠河其源亦本大鸣泉以柏棠村得名乾隆十年挑濬长八里引水至防城河脉络滋长田亩受涵濡之利又县东有东大道河县东南有林济河并经疏浚以分泄防城河之水其下游为只照河在藁城县西北合旺泉柏棠之水以次宣泄由此入滹沱为府治诸水之尾间只照亦村名也】洨河【源出获鹿县南东流迳栾城县西又南入赵州界汉书地理志石邑县井陉山洨水所出东南至廮陶入泜旧志洨水上源有四泉一出获鹿县南花营一出县南浲北村二泉相去五六里东流十余里而合又十余里至寳妪村入栾城界其二泉出宝妪村西北三里名石牛港相去六百歩皆乳泉漫流平地东行二百余步又三里许与前二水合四水交流故名洨水又东经栾城县西十五里元氏县之北沙河东北流合焉又东南入赵氏界计长四十五里下流至寜晋县入大陆泽宋咸平五年河北漕臣景望开镇州常山南河入洨水至赵州以利漕即此　本朝乾隆十二年二十八年两经桃濬东岸土堤一道长二十五里】金水河【源出获鹿县封龙山东北流迳县城西南隅又东合磨刀泉转东南流经元氏县北十五里又东至栾城县合洨河嵗乆淤废明万厯四十二年栾城令苏继欧尝重濬又磨刀泉源出获鹿县北小山流迳城东又南入金水又孝河在获鹿县之西北二十里或曰即金水上流之别名】槐河【源出赞皇县西东北流经元氏县南又东流入髙邑县界亦名泜水即古沮水也汉书地理志元和县沮水首受中邱西山穷泉谷东至堂阳入河元和郡县志泜水在赞皇县西南三十五里即韩信斩陈余处太平寰宇记桑钦水经注魏水出黄石山达元氏县界一曰渡水旧志槐水出黄沙岭流经赞皇县西北十里入元氏县界经县西南六里合泜水自下亦通谓为泜水又东南厯髙邑柏乡达寜晋县入胡卢河　按今之槐水即古泜水至今之泜水乃别一小水旧志谓槐水为泜水之别源非是又按此为别泜水非临城敦舆山之水也后人混为一水亦误今槐河计长六十里两旁有水渠二十二道引水灌田民资其利甚钜】泜水河【在元氏县出封龙山山东南流经县西南六里纸屯村入槐河】沙河【在元氏县西北八里西山诸水所滙也亦名猪龙河东流至赵河界合洨水计长十里又有北沙河在西北三十里亦出西山下流经割须岭封龙山东至栾城县西入洨水】卫河【在灵寿县东汉书地理志灵寿县禹贡卫水出东北东入滹沱县志卫河在县东十里俗名雷沟河源出县东北十四里良同村南流至县东南合滹沱河】嵩阳河【在灵寿县西南五里一作松阳河源出楸山东南流经县西南两闗外又东流至县界南入滹沱河又县东闗外有淤泥河亦曰温泉南流入嵩阳河居人资以灌溉】濊河【在平山县北旧入行唐县界即木刀沟上源古石臼河也袁宏后汉纪永平中理滹沱石臼河从都虑至羊肠仓欲令通漕太原吏人苦役连年无成转运所经三百八十九隘前后溺死者不可胜算建初三年从邓训言罢其役太平寰宇记濊水出房山亦谓石臼水乂谓之鹿水出行唐东入博陵谓之木刀沟又谓之袈裟水从此过石疃山南流入滹沱旧志濊河在平山县西北六十里东流至县东北入滹沱今上流为滋水所乱故道已湮下流淤塞不复东行也　按此河亦名蒲吾渠后汉书注引古今注曰永平十年作常山滹沱河蒲吾渠通漕船即此】旺娄河【在平山县六十五里泉甚暖隆冬不冻居民造楮于此亦名之为楼楼河】贾庄河【在行唐县北三十里源出县西北武庄社北山曰曲河东流迳县东北贾庄村曰贾庄河又东入派河】平阳河【在阜平县东六十里发源大茂山东流入派河又班峪河在县东四十里发源县界炭火铺鹞子河在县东十五里发源山西灵邱县又有小河在县东闗外发源大派山皆南流迳县东入派河】派河【即沙河也自山西繁峙县流入迳阜平县南又东南厯曲阳迳行唐县东又东南迳新乐县西南又东入定州界至祁州合于滋河通鉴晋隆安元年魏主珪进军新市慕容麟退阻派水又唐至徳元载郭子仪击史思明至行唐败之于沙河胡三省注沙河在新乐行唐二县间太平寰宇记灵寿县有派水流迳白羊山下从行唐东过温泉入房山界范成大北使録自正定府七十里过沙河至新乐又四十五里至定州旧志源出龙泉闗外长城岭东麓流迳大派山西南又东迳王快镇南又东南过曲阳县迳新乐县南门外至县东南防郜河乃南下东转入定州界一名沙水亦曰长溪】赤流河【在阜平县西南五十里发源县界清竿岭东流入派河水有红色故名又当城河在县西南四十里发源山西五台县流至县南与胭脂河合】北流河【在阜平县龙泉闗外发源闗西八里之印钞石山下流至县西北入派河】郜河【在行唐县南一里许一作告河源出县西北两岭口山谷间曰颖河南行三十里迳箕山之东许由村之南曰洗耳溪又东南曰郜河自行唐之髙垒村东入新乐之西曹村防大沙河出境入定州计长二十里又行唐西北三十五里有甘泉河源出甘泉庙南流入郜河】浴河【在新乐县五里一名金水河源出县西南十五里中同村浴儿池东流分为二皆与木刀沟防曰三汊河与藁城县接界】井陉水【在获鹿县东北水经注井陉水出井陉山世谓之鹿泉水东北流屈迳陈余垒南又南迳乐阳县城西东注绵蔓水元和郡县志鹿泉水一名陉水南去石邑县十里按此水今湮】圣水【在灵寿县西源出县西北二十五里白石村之圣水峪亦曰圣水洼上有清风砦又大鸣川在县西北九十里亦曰大明川又名锦川源出横山岭西北口东下流俱注于滹沱】淴淴水【在平山县西一百里自山半涌出达于平地灌田数十顷明正徳二年于淴淴水口建城置戌】泲水【在赞皇县南东流入髙邑县界一名白沟水汉书地理志房子县赞皇山石济水所出东至廮陶入泜隋书地理志赞皇县有白沟元和郡县志济水出赞皇山东北流去县南十里此别一水应劭以为四渎误也旧志今名沙水在县西南六十里源出本县大石门按太平寰宇记谓即槐水误】木刀沟【在新乐县西南旧自平山行唐二县流入又东迳无极县北又东入保定府祁州界元和郡县志木刀沟在新乐县东南二十四里沟旁人姓木名刀因名又在陉邑县南三里太平寰宇记亦名长淋沟旧志新乐县西三十五里接行唐县界地卑下行唐诸山溪之水滙于此南流为林河至县西二十里长林桥防闵泉水又南折东经县南三汊河口合浴河水凡六十里又东南入无极县界去县西北二十里此即木刀故道也明万厯中知县赵璿尝濬之因名赵泽河　本朝顺治中知县林华皖重濬又名曰林河今俗讹为牧道沟其下流已堙余水与沙河相通　按今沟水出新乐县境闵镇村东流经藁城定州界入无极长四十五里乾隆二十八年桃濬寛深　又按林河出新乐境之北青同村与木刀沟水异源人以其水归入木刀故误号木刀为林河究之两水各别未可混一】大唐渠【唐书地理志获鹿县东北十里有大唐渠自平山至石邑引太白渠溉田又有纪教渠总章二年自石邑西北引太白渠东流入正定府以溉田天寳二年又自石邑引大唐渠东南流四十三里入太白渠】七里涧【在井陉县东北诸山溪之水在县北境者皆滙流于此南入绵蔓河】黑龙潭【在赞皇县西南七十里上有龙神庙】龙潭湾【在栾城县南五里昔时冶河支流】饮马池【明统志在行唐县东唐尉迟敬徳开以饮马上有鄂国公庙】莲花池【在行唐县东畿辅通志莲花池泉从地涌寛以畆计迤东南流龙泉自西北来防倚桥为闸随塍为沟雍正五年挑修改水田为旱河其利滋溥】恒阳第一泉【在正定县西门外迤南防城河中旧名甘泉甘冽异他水】白雀泉【在正定县西南三里灌田数十顷相传泉旧在白雀寺中故名】旺泉【在正定县东北隅大可数畆一支南流入城河今废一支西南流经西洋朱福屯等村明万厯中知县周应中开濬大为民利后乆湮废本朝乾隆十年命总督髙斌相视疏濬宛城通渠上建亭曰导醴乾隆十五年九月圣驾西巡驻跸于此有】
　　【御制九日幸旺泉导醴泉登髙诗】大鸣泉【在正定县西北三十里即西韩河上源也有泉数十穴大者如车轮溉田百余顷少东有小鸣泉又有雕桥泉在县西二十里源出大鸣泉凡四十五穴明宣徳初知县李守义引水溉田后淤塞万厯四年知县周应中复濬又开三阳河俱由丁家桥斜角头李家庄入河溉田数十顷　本朝乾隆十年兴修水利重加开濬】蒙泉【在元氏县封龙山半又有龙泉亦在封龙山】河西泉【在平山县西二十五里平地涌泉数处灌田数百顷】温泉【在平山县西四十里泉从土中沸出温暖可浴又有温泉在阜平县西南四十里】野狐泉【在赞皇县西南五十里泉水涌出遂成大河下通槐水】龙井【在正定县北龙王庙前旱祷辄应】圣井【在无极县北十五里旱祷辄应邑民称为圣泉】
　　古迹东垣故城【在正定县南史记赵武灵王二十一年攻中山取东垣又苏秦説燕曰赵之攻燕也不十日而数十万之军军于东垣矣张守节史记正义东垣赵之东邑在正定县南八里汉书髙帝纪十一年陈豨将赵利守东垣髙祖攻之不下卒骂上怒城降卒骂者斩之地理志正定县故东垣髙帝十一年更名旧志东垣城秦汉以来县皆治此唐初移于今治又镇州牙城曰潭城欧阳修曰常山宫后有池亦曰北潭州之胜游惟此故名　按五代王镕馆李匡威于潭园沈存中梦溪笔谈海子园亦谓之谈园即北潭也】常山故城【在正定县西南本汉九门县地晋永和中慕容防攻冉闵筑垒于此曰安乐垒后魏道武登常山郡城北望安乐嘉其美名遂移郡治焉北齐复移郡治正定隋开皇十六年分正定置常山县即故安乐垒也大业初复省入正定旧志常山故城在县西南八十里】井陉故城【在今井陉县北汉置后汉至唐皆治此元和郡县志县东南至恒州九十里宋熙寜六年省寻改置于天威军而故城废】天威故城【在井陉县东北五十里宋史地理志熙寜八年复置井陉县徙治天威军即县置军使隶正定府中有天威军砦金史地理志威州天防七年以井陉县升陉山郡军后为刺史旧志元宪宗二年徙威州治洺水又徙井陉县治天长而此城废今谓之威州城又名威州堡亦曰井陉店今县治即古天长镇唐景福初李克用及义武帅王处存合兵攻成徳帅王镕拔天长镇是也元移县治此】石邑故城【在获鹿县东南史记赵武灵王二十一年攻中山取石邑又陈余传赵王武臣使李艮畧太原至石邑秦兵塞井陉未能前魏书地形志石邑县有石邑城萧徳言括地志石邑故城在鹿泉县南三十五里元和郡县志县东北至恒州三十里宋史地理志获鹿有石邑镇　按汉志井陉山在石邑西盖当井陉之口括地志在鹿泉县南是也元和郡县志所记道里则在今获鹿之东北与括地志不同旧志谓晋隋时尝徙治今攷太平寰宇记隋开皇三年移县于万夏村迁治乃在是时然据魏收志则后魏时已非故治矣】绵蔓故城【在获鹿县北汉置县属正定国后汉建武初正定王刘扬与绵蔓贼交通光武遣耿纯诛之县寻废后汉书注故城在石邑县西北俗音讹谓之人文城按人文当作民文葢避唐讳也】乐阳故城【在获鹿县东北汉地节二年封赵顷王子説为侯国属常山郡后汉省水经注绵蔓水东流迳乐阳故城西又屈从城南俗名曰临清城非也光武使邓禹姚期别攻正定宋子余贼拔乐阳槀肥垒者也】元氏故城【在今元氏县西北本赵公子元封邑史记赵孝成王十一年城元氏后汉书更始封宗室刘歙为元氏王建武四年隂后从征彭宠生显宗于元氏章帝元和三年北巡幸元氏祠光武显宗于县舍正堂又祠显宗于始生堂复元氏七年徭役元和郡县志县东南至赵州四十九里故城在县西北十五里两汉常山太守皆理于此隋末为刘黒闼所破其后移于今所】灵寿故城【在今灵寿县西北汉书地理志灵寿县中山桓公居此史记乐羊为魏文侯将伐取中山文侯封以灵寿汉置县后汉建武元年封邳彤为灵寿侯太平寰宇记旧县城在今县西北晋移于此今废城尚存县志灵寿故城在县西北十里今名灵寿村】闗县故城【在栾城县北汉置属常山郡后汉省后魏改置栾城县于此水经注太白渠东南迳闗县故城北魏书地形志栾城县太和十一年分平棘置治闗城元和郡县志县东南至赵州三十九里本汉闗县太平寰宇记县在镇州南五十里县志故城在今县北十里董保邱元末兵燬明初移今治】栾城故城【在栾城县南左传哀公四年齐伐晋取栾杜预注栾城在平棘县西北后汉书郡国志刘昭注在平棘县西北四十里按又见赵州】蒲吾故城【在平山县东南战国时曰番吾汉置县晋及后汉皆治此隋省入井陉战国策苏秦曰秦甲涉河逾漳据番吾则兵必战于邯郸之下史记赵王迁四年秦攻番吾李牧与战却之后汉书郡国志注蒲吾史记番吾也元和郡县志蒲吾故城在房山县东二十里】房山故城【今平山县治即古嘉阳城也魏书地形志蒲吾县有嘉阳城元和郡县志房山县东南至恒山八十里隋开皇十六年置其地内实外险一名嘉阳城按县志县西门外有嘉阳县城相传昔尝置州于此未详】桑中故城【故平山县东南汉县属常山郡宣帝地节二年封赵项王子广汉为侯国后汉省水经注桃水南迳蒲吾县故城北又东南迳桑中故城西世谓之石勒城葢赵氏増城之故擅其目又谓之髙功城】南行唐故城【在今行唐县北汉县本战国赵邑也史记赵惠文王八年城南行唐魏书地形志行唐县熙平中移治犊干城旧志今县北三十里有行唐故城俗谓之故郡城置故郡社以后魏尝置唐郡于此也】下曲阳故城【在晋州西战国策全赵之时下曲阳为燕后汉书更始二年光武驰赴信都北降下曲阳阚骃十三州志常山有上曲阳故此加下隋书地理志藁城后齐废下曲阳入焉括地志下曲阳故城在彭城县西五里】安乡故城【在晋州东汉置县属钜鹿郡竟寜元年封赵哀王子喜为侯国后汉省】临平故城【在晋州东南汉置属钜鹿郡后汉纪建武四年进幸临平即此寻废魏书地形志曲阳县有临平城章懐太子后汉书注临平故城在鼓城县东南】毋极故城【在今无极县西魏书地形志中山郡毋极县二汉属晋罢太和十二年复治毋极城元和郡县志无极县北至定州八十里本汉毋极县属中山国后魏太武省髙齐重置属中山郡隋开皇三年改属定州万歳通天元年改毋为无太平寰宇记唐景福二年于无极县置祁州从定州节度使王处存之请也毋极故城在今县西县志在县西二十五里新城村遗址尚存】陉邑故城【在无极县东北本七国时中山国之苦陉邑后属赵汉置苦陉县属中山国后汉初封杜茂为侯邑章帝北巡改曰汉昌魏文帝改曰魏昌晋及后魏因之髙齐省隋开皇十六年改置隋昌县属定州武徳四年改曰唐昌天宝元年改曰陉邑宋初省入无极元和郡县志陉邑县北至定州五十里太平寰宇记魏昌故城在无极县东北二十八里通典又有中山故城在唐昌县东北旧志慕容垂都中山即此】藁城故城【在今藁城县西南元和郡县志县西北至恒州八十里汉元鼎四年置太平寰宇记隋大业二年废亷州移藁城县入废州城今县是也废旧县城在今县西县志县西南邱头社有故城即汉故县也　按魏书地形志元和郡县志太平寰宇记俱云后汉藁城县属钜鹿郡今郡国志不载】九门故城【在藁城县西北本战国时赵邑史记赵武灵王出九门为野台以望齐中山之境惠文王二十八年罢城北九门大城皆即此汉置九门县属常山郡后汉至晋因之后魏徙常山郡治此北齐县废隋开皇六年复置属恒山郡义寜初置九门郡唐武徳四年改为观州五年废州县仍属恒州宋开宝六年省入藁城元和郡县志县西至恒州三十里县志在今县西北二十五里】肥垒故城【在藁城县西南古肥子国白狄别种也汉置县属正定国后汉省左传昭公十二年晋茍吴灭肥杜预注下曲阳县西南有肥垒城史记赵王迁三年秦攻赤丽宜安李牧率师与战肥下却之注正义曰战于肥垒之下也括地志肥垒故城在藁城县西七里】宜安故城【在藁城县西南史记秦始皇十四年攻赵军于平安取宜安水经注白渠水又东南迳耿乡南世祖封耿纯为侯国世谓之宜安城唐书地理志义寜元年析藁城置宜安县武徳元年亷州四年省入藁城括地志宜安故城在藁城县西南三十五里又县志故耿郷在县西一里后汉初耿氏宗族所居】新市故城【在新乐县西南本古鲜虞国后为中山国左传昭公十二年晋荀吴假道于鲜虞灭肥杠预注鲜虞白狄种在中山新市县又定公四年荀寅言于范献子曰中山不服哀公三年齐卫围戚求援于中山杜预注中山鲜虞也汉景帝中二年封王弃之为侯邑属中山国晋隆安初魏主珪围后燕中山城慕容麟以城中饥困帅众出据新市隋大业初省入九门唐武徳初复置五年废为新市镇元和四年王承宗拒命诏诸道讨之白居易言河东易定兵讨镇冀竟不能过新市镇是也宋亦为新市镇县志在县西南四十五里新城铺】新乐故城【在今新乐县元和郡县志县东北至定州五十里本春秋鲜虞国汉为新市县地隋开皇十六年置新乐县取新乐故城为名新乐者成帝时中山孝王母冯昭仪随王就国王建宫于乐里在西乡因呼为西乐城时人语讹呼西为新故为新乐旧志新乐旧城在县西南二十五里遗址尚存】苇泽废县【在井陉县西南三十里隋开皇十六年分井陉置苇泽县属井州大业初废义寜初复置属井陉郡唐初置井州贞观元年复废入井陉】灵山废县【在元氏县西北灵山下隋开皇十六年置大业初废入元氏】阜平故县【在今阜平县治西本汉灵夀县地王存九域志咸平三年分置北塞在府西北二百里熙寜八年又析行唐二乡属之金史地理志阜平县明昌四年以北镇置旧志　本朝顺治十六年县废分县治以西五社属行唐东五社属曲阳至康熙二十二年复置寄治于县东五十里王快镇后复移今治】滋阳废县【在行唐县西隋开皇六年析行唐置滋阳县以在滋水之北而名十六年又析置玉亭县大业初以玉亭县省入焉滋阳属恒山郡唐武徳四年于故玉亭置玉城县五年省滋阳县入行唐后玉城县亦省旧志县北二十里中羊社有东玉亭村县北三十里髙平社有西玉亭村县西北四十里城塞社有滋阳村葢皆以故县得名】鼓城废县【今晋州治本春秋鼓国昔阳邑也左传昭公十二年晋荀吴伪防齐师者假道于鲜虞遂入昔阳十五年荀吴伐鲜虞围鼔取之二十二年荀吴畧东阳使师伪籴者负甲以息于昔阳之门外遂袭鼓灭之杜预注鼓白狄之别钜鹿下曲阳县有鼓聚水经注斯洨水东迳昔阳城南世谓之直阳城非也本鼓聚矣旧唐书地理志隋分藁城于下曲阳故城东五里置昔阳县寻改为鼓城元和郡县志西北至恒州九十五里　按水经注云鼓聚在曲阳之西括地志鼓城在曲阳之东葢非故治也】廉平废县【在晋州西南隋开皇十六年分昔阳置亷平县大业初并入鼓城】柏肆废县【在藁城县北三十里本汉藁城县也晋为下曲阳县地晋末筑坞于此曰柏肆坞晋隆安元年魏主珪攻燕信都欲北还慕容宝悉发其众屯于曲阳之柏肆营于滹沱北以邀之即此隋开皇十六年置柏肆县属亷州大业初废义宁初复置属钜鹿郡唐武徳初属廉州五年省入藁城县志在今县北三十里】新丰废县【在藁城县东隋义寜元年析藁城置新丰县属钜鹿郡唐初属廉州武徳四年省入藁城县志县东南有新丰村　按水经注太白渠东迳新丰城北地理志钜鹿郡有新市县侯国也无新丰之目所未详隋新丰县名葢取此】信义废县【在藁城县西北唐初置信义县与新市县并属观州武徳五年省入九门县】故权城【元和郡县志在正定县北二十里即古之犍乡也后汉建武元年贾复破青犊于射犬追战于正定之犍乡大破之即此地又通典镇州城东有恒阳城开元中尝置恒阳军于此】秀林城【在井陉城东南十五里城邑考后魏贼杜洛周葛荣遣其党王秀林筑此城因名】灵真城【在井陉县西南二十五里旧志韩信伐赵时筑魏书地形志井陉县有囬星城即此又县西三里新教塲亦云古囬星城以在囬星河侧而言】上原城【在元氏县西史记赵孝成王十一年城元氏县上原正义上原在元氏县西以地势髙平而名】赵王城【在灵寿县西北十五里相传赵武灵王所筑中有赵王台建庙其上】封城【在平山县西二十里俗呼宋王城遗址犹存今名封城社】夫人城【晋太康地记行唐县北二十里有夫人城即玉女神所筑太平寰宇记后魏太和初移置行唐县于夫人城孝昌四年复移于旧城即今理也】囘车城【在赞皇县南魏书地形志房子县有囘车城旧志在县南十里囘车村相传汉李左车所筑亦名左车城旁有韩信将台】新城【在无极县西魏书地形志毋极有新城太平寰宇记故新城在无极县西二十八里水经注后魏太武南巡筑亦曰资城旧志唐光啓初李克用败成徳军于无极成徳军退保新城即此】安乡城【太平寰宇记故安城在无极县东南六里水经云安城即魏昌之安郷也魏志云明帝太和元年封外祖甄逸为安郷侯嫡孙袭爵即此城也又有东门故城在县西南三十里后魏太平中将军吕徴公筑】康城【在府治东南五里一名康王台相传慕容燕所筑】正定旧衞【在府治东南明洪武三年建　本朝康熙二十七年裁今为总兵公署又神武右衞在正定衞西宣徳五年建今俱裁】古嘉祐镇【在阜平县东九域志北塞有嘉祐镇旧志县东胜西社有嘉牛镇葢即嘉祐之譌也】囘湟镇【在新乐县西南唐为镇定分界处元和四年河东将王荣讨王承宗拔其囘乐镇即此】猎台【在井陉县陉山上相传周穆王猎铏山时筑】义台【在新乐县西南即古野台也史记赵武灵王十七年出九门为野台以望齐中山之境魏书皇始二年道武与慕容麟战于义台坞大破之地形志新乐县有义台城括地志野台一名义台在新乐县西南十三里旧志有伏羲城在西南之十五里中有羲台东南十五丈南北二十五丈上有羲皇古庙其北有浴儿池相传炎帝生此葢即义台后人讹义为羲遂傅防其説耳】防台【在无极县西十三里晋地道志魏昌县有防台魏书地形志毋极县有防台元和郡县志防颇台在陉邑县西南十五里慕容恪与冉闵战于魏昌防颇台闵大败即此】扈台【在无极县西北十五里滋河旁髙出林阜为邑之胜】李牧台【在藁城县西南宜安城中】韩台【在元氏县南三里泜水之阳有土阜连亘不絶相传韩信攻赵时屯兵于此】纪信台【在灵寿县东上有纪信庙又县西北西北一百二十里有韩信台】白鹿台【在平山县西四十里明统志世传汉武帝登此有白鹿至故名】舒啸台【在平定县古城东元苏天爵居处至正中天爵建台朱泽民为寄】始生堂【在元氏县北三十五里相传汉隂后生明帝处俗呼为万年村】问山堂【在无极县治宋熙寜中县令晁説之建金冯翼有记】滋溪书堂【在正定县滋河北新市元苏天爵防时读书处宋本为记】退思堂【在灵寿县治署内　本朝康熙中陆陇其为令时葺自为之记】步乐亭【在正定县北元丞相史天泽建】洗心亭【在行唐县治西北元建】环山亭【明统志在赞皇县治西北隅宋宣和四年建地势特起环亭皆山故名张思柔为记】春风亭【在正定城北之安丰里元礼部侍郎苏伯修别墅陈旅为之记】平泉庄【在赞皇县西北张楞村唐李徳裕游息之所今为玉泉寺】李徽伯旧宅【元和郡县志开业寺在元氏县西北十五里即后魏李徽伯旧宅也】陈余垒【在获鹿县东北水经注井陉水东北流屈迳陈余垒俗谓之故壁城昔在楚汉韩信东入余拒之于此】许春垒【在无极县西北隋书地理志九门县有许春垒旧志在九门城南】平将军垒【在藁城县北十二里明建文中平安屯兵以御燕师处】留箭营【在晋州南五十里相传汉光武尝营此】杀狄林【在栾城县北十五里宋白续通典唐武后时突厥入河北官军袭击之羣狄多死于此故名】京观【元和郡县志在鼓城县西北七里后汉皇甫嵩破黄巾于下曲阳斩虏千余人筑京观】醴泉古驿【在正定县南通鉴唐天宝十四载常山太守顔杲卿袭执安禄山将何千年于醴泉驿胡三省注驿在常山界南直赵郡】虚粮冡【在无极县西二十五里有阜数十俱髙丈余】唐碑【李寳臣纪功颂永防二年王士则书今在正定县察院内元氏令厐履温碑开元二十四年邵混之撰蔡有隣八分书在元氏县西寺内】
　　闗隘白马闗【在正定县西北旧志唐时镇州有白马闗临滹沱河旁有白马冈故名金大定十七年滹沱河决白马冈闗始废明永乐四年诏修滹沱白马口堤岸即此】井陉闗【在井陉县东北井陉山上与获鹿县接界亦曰土门闗即吕氏春秋九塞之一也史记秦始皇十八年大兴兵攻赵王翦将上地下井陉汉三年韩信张耳欲东下井陉击赵赵聚兵井陉口广武君李左车説成安君陈余曰信耳乗胜逺鬬其锋不可当今井陉之道车不可方轨骑不得成列其势粮食必在后愿假臣竒兵三万从间路絶其辎重足下深沟髙垒勿与战彼前不得鬬退不得还野无所掠不至十日而两将之头可致戏下成安君不聴信乃出井陉口大破赵军唐梁载言十道志河北道名山曰井陉元和郡县志井陉口今名土门口在获鹿县西南十里即太行八陉之第五陉也旧志今山势自西南而东北层峦叠嶂参差环列方数百里至井陉县东北五十里曰陉山穆天子传谓之铏山其山四面髙中央下如井故曰井陉燕赵之间亦谓山脊为陉也自韩信破赵后晋太原十八年后燕慕容缵等分道出井陉攻晋阳二十一年魏主珪伐后燕潜自晋阳开韩信故道出井陉趋中山隋仁夀末汉王谅举兵并州分遣其将刘建出井陉畧燕赵唐天寳末安禄山使其将李钦凑守井陉口既而河东帅李光弼出井陉遂复常山梁开平四年晋王存勗命周徳威引兵出井陉屯赵州以拒梁兵宋太平兴国中车驾自太原由土门路幸常山靖康元年种师闵及金斡里布战于井陉元至正十八年刘福通之党闗先生等大掠晋冀察罕勒重兵塞井陉度太行击却之明初兵自正定而西出井陉下平定州葢太行为控扼之要井陉又当出入之冲也井陉县志云县西有故闗即古井陉口今考故闗乃井陉西出之口而井陉闗固在县东北不在县西也　斡里布旧作干离不今译改】固闗【在井陉县西南四十里接山西平定州界旧曰故闗自山西道出井陉此为控扼之要自昔置闗于此明正统二年修筑闗城分兵防戌正徳九年设管闗通判嘉靖二十二年更营新城増设兵偹副使二十三年设参将益兵防御所辖关口凡三十有六　本朝顺治初设守偹戌守康熙三十七年改设参将】娘子闗【在井陉县西三十里固闗北相传唐平阳公主驻兵于此因名明嘉靖二十一年筑城置戍与固闗相唇齿稍西南即承天寨也详见平定州】龙泉闗【在阜平县西七十里有上下二闗相距二十里下闗明正统二年建景泰二年又于西北筑上闗城嘉靖二十五年改筑闗城増设官兵戍守东北至倒马闗一百五十里西至山西五台县一百八十里长城岭在其西二十里闗之南北沿山曲折各数百里隘口凡六十余处　本朝初设叅将驻防康熙三十二年改设游击乾隆十八年改设都司乾隆十一年十五年二十六年四十六年皇上西巡銮舆经此均有】
　　【御制诗】茨沟营【在阜平县西北一百二十里吴王口外地产矿砂明嘉靖中因矿徒聚啸于此议设巡司防守　本朝初设参将顺治十年改设守备其西南有西子岭口骡马口又西南即长城口也】狼牙口【在阜平县东北一百里东接曲阳县界去倒马闗六十里三闗外墙至此与内墙合为一元太祖十三年金将张柔趋中山与战于狼牙口即此】落路口【在阜平县东北七十里东北至倒马闗九十里明正统四年筑城置戍又西有铁岭口牛邦口又西即茨沟营也闗隘考自落路口以下凡九口皆在倒马闗南路】上竿岭口【在阜平县北七十里又北二十里即铁岭口也】吴王口【在阜平县西北八十里明宏治十三年筑城置戍又西北有旛竿岭口又西北即茨沟营也闗隘考自吴王口而下凡十九口为倒马闗南路】青竿岭口【在阜平县西南一百十里龙泉闗西南七十里又南十里曰三闗子口又十里曰阳和门口俱明宏治中筑城置戍又南即灵寿县之白草口也】白草沟口【在灵寿县西北一百四十里北至龙泉闗一百二十里明正统九年设官兵戍守又西即平山之孤榆树口也旧志又有车孤驼口在县西北一百五十里明正统二年筑城置戍】恶石口【在平山县西北一百四十里滹沱河自山西经此入县界川原平敞最为要害明景防二年筑城置戌又西北有桑园沟口孤榆树口皆接山西五台县界】三盆口【在平山县西北一百六十里恶石口西南旧曰白羊平口明宏治二年置戍其南为陡岭口又南为方西沟口又南即南黑山口也】合河口【在平山县九十里西北接陡岭口西南接十八盘】十八盘岭口【在平山县西一百二十里十八盘岭下东北至龙泉闗三百里闗隘考十八盘以下凡二十一口俱在县境谓之龙泉南路而十八盘口尤为要害明正统二年筑城置戌】南黑山口【在平山县西一百三十里东与十八盘相接明正统四年筑城置戍】黄安岭口【在平山县西南一百四十里南黑山南又十里曰清风岭口明正统十年筑城置戍又南接井陉县之达滴崖口】达滴崖口【在井陉口西北五十里娘子闗西北与山西盂县接界东南至固闗六十里闗隘考自达滴崖以下凡十二口为固闗北路明正统四年达滴崖置戍嘉靖二十四年复増兵防御】杨庄口【在井陉县西南六十里固闗南旧志又有泉水头口在县西南九十里北去固闗六十里自泉水头以下凡三十三口俱为固闗南路】大石板沟口【在元氏县西六十五里又孤撮岭口在县西七十里俱有土城又短岭口亦在县西七十里有石墙一道明嘉靖中俱设官兵戍守】苇箔岭口【在元氏县西八十里北至固闗八十里乂青峪岭口在县西七十五里俱有城苍岩道岭口在县西八十五里有南北石墙旧皆设官兵戍守】黄沙岭口【在赞皇县西黄沙岭下北去固闗一百里明正统四年置巡司今裁其北三十里即元氏县之青草峪口又十八盘口在县西十八盘岭下又南有防立口泥橙子口虎寨沟口俱属固闗南路】义头口【在灵寿县北五十里慈峪镇旧置巡司于县西北七十里义头口后移慈峪镇仍曰义头口巡司有土城】两岭口【在行唐县西北七十里明洪武七年置巡司今因之】囘舍镇【在平山县西二十里有土城明嘉靖二年筑周二里外有濠】郭苏镇【在平山县西北四十里有土城明嘉靖二十一年筑周一里】王快镇【在阜平县东五十里其地居民繁衍贸易凑集为县重地　本朝康熙中阜平县常寄治于此】白眉寨【在井陉县西南三十五里据山为险形势雄峻有天桥樵者俱足而度又西南为牛栏寨亦曰牛山寨四面陡絶上有清泉流绕又五峯寨在固闗东北三十里闗北又有陈山寨髙峻﨑岖险不可攀】方岭寨【在获鹿县西南西屏山麓元末居民置以自保又髙公寨在县西南三十七里】三公寨【在元氏县西七十里相近有十余寨皆接连山西界】瑜珈寨【在平山县西八十里孤峯插云宛在天表下视三门寨如培塿又县西仙人沟上有仙人寨西五十里有七千寨北二十里有林山寨俱险峻】三门寨【在平山县西一百里山势险峻峯顶平广】城上堡【在栾城县北二十里今名野河堡又县南十里有东巩堡东十二里有成郎堡西十五里有城村堡为县四境之捍卫】东里堡【在晋州南二十五里又侯城堡在州东北二十里】陈村堡【在新乐县东南二十里又东有流村堡西北有北苏堡北有郭庄堡】南苏堡【在新乐县东南三十里又垒头堡在县东十五里张家庄堡在县西南四十里马头铺堡在县南二十五里四堡俱有城池为戍守处】下口村【在平山县西一百二十里明洪武中置巡司今裁】村【在行唐县东十五里府志村东有龙池泉又东与莲花池水防泉水涌出凡百余穴至斜村折而南合郜河溉田至多芰荷掩映有江南风景乾隆二十六年】
　　【皇上巡幸五台銮舆经此有御制诗】宋曹村集【在元氏县东南二十里其西有堡周一里许明成化中筑又南集在县西北四十五里西北有土堡明崇祯中筑】张堡新集【在平山县东二十五里又南店集在县北三十里俱　本朝康熙十年修筑墙濠又红子店集在县西六十里有石垣雍正十二年设有巡检司】湼槃村堡【在晋州东十二里又洲头集在州西南三十里】恒山驿【在正定县治南明置】伏城驿【在正定县北四十里旧有驿丞今裁】西乐驿【在新乐县治西南】镇宁驿【在获鹿县治西明置】陉山驿【在井陉县治东明置　本朝顺治十六年裁后复置】闗城驿【在栾城县治东南明置】
　　津梁广济桥【在正定县南一里滹沱河上毎嵗水泛时拆之渡以舟楫至冬则复阁架】中渡桥【旧在正定县东南五里跨滹沱河上五代晋开运三年辽趋恒州晋杜威御之至中渡桥辽兵已据桥张彦泽以骑争之辽兵焚桥而退胡三省曰此为中渡明上下流各有渡也宋熙寜九年程昉于此创系浮桥元丰五年以转运使周革言易以板桥至四五月防河即拆去权用船渡今广济桥犹沿其制】雕桥【在正定县西十五里韩河上】七里涧石桥【在井陉县东北五十里为往来通道】太平桥【在井陉县徴水镇乾隆十五年建纵四十五丈横二丈二尺券十有三绵蔓甘陶二河之水滙于桥下筑此所以利涉也总督方观承有记】莲花桥【在获鹿县东南三十里】登封桥【在元氏县西北杨村坡西路通井陉由此可登封龙因名】吴桥【在元氏县西南左村西北路通山西平定州】衞水桥【在灵寿县东南十五里衞水上又县东北有文兴桥】凌空桥【在栾城县东门外一名东桥长十丈金太和中建又桥南一里有四济桥　本朝顺治十四年建】惠政桥【在栾城县西南二十里沙河上顺治十三年建】冶河桥【在栾城县北二十里为往来大道又有冶河桥在平山县西十里冬架夏撤】五龙桥【在平山县东五里光禄山涧水上康熙十年建】升仙桥【在行唐县西门外又俯郜桥在县城跨郜河】王俄桥【在赞皇县东南十三里】通济桥【在晋州西南洲头村滹沱河上冬架夏撤】升平桥【在无极县东门外又环水桥在县西门外】广济桥【在新乐县西南头铺当木刀沟下流其东一里有赵公闸明万厯中知县赵濬建以防赵泽河之浅涸又有通济桥在县南门外沙河上草桥也】浴河桥【在新乐县西南七里】北岩渡口【在元氏县南北岩村北一里当泜槐下流路通髙邑为往来要津旧设草桥明万厯中改建板桥】郝庄渡口【在无极县西南滹沱河渡也路通藁城】塌子渡口【在藁城县西三十五里县境又有马村西里村四公髙庄大张庄等诸渡口皆滹沱河渡也】
　　陵墓周郤縠墓【在行唐县西北四十里有祠】栾书墓【在栾城县西北五里今名栾武子台上有祠】牧庄三冢【明统志在府城北每冢相去百步许相传战国郡人蔺相如廉颇李牧墓也】汉李左车墓【在行唐县西二十里】赵佗先冢【在获鹿县元和郡县志在石邑县北十三里佗正定人汉文帝为其先人置守冢旧志赵王冢在今县东三十里赵陵铺东大冢六小冢二十三】赵王彭祖墓【在藁城县东大墩村北汉景帝次子徙封赵王昔人耕地得石碑刻曰赵王彭祖墓】侯坊陵【太平寰宇记在无极县西十三里中山靖王七代孙封资亭侯弥子此号为侯坊陵旧志俗讹为故王冢今县西有南北侯坊村尚以此得名】郭主墓【在藁城西南正定恭王女下嫁县郡功曹藁城人郭昌生子况为绵蔓侯女为光武皇后及薨光武亲临送葬今墓傍髙阜甚多疑皆其子孙所祔葬也】南北朝魏甄琛墓【在无极县东北南刘村又太平寰宇记甄丰甄邯甄韵甄举甄阜甄逸甄思伯甄备甄像甄惕等坟并在县西南三十五里】魏收墓【元和郡县志在鼓城县北七里】隋李徳林墓【在赞皇县东寨里村】唐魏征墓【在晋州西南五里明宏治中为滹沱河所淤没嘉靖中知州黄明良为修墓立碑崇祯中复淤没】李峤墓【在赞皇县北二十里】李华墓【在赞皇县西二十里】李栖筠墓【在赞皇县东延康村东】李绛墓【在赞皇县西南】李徳裕墓【在赞皇县东二十五里】宋曹彬墓【在灵寿县西十五里】董枢墓【在元氏县南五里社庄】韩亿墓【在灵寿县西北十七里】魏华墓【在赞皇县西山上】金镐厉王墓【在井陉县东北十五里有防和七年墓碑题云开府仪同三司镐厉王之墓　按金史镐王永中金世宗子明昌五年以语涉不道赐死防和七年诏复王爵赐諡曰厉于威州择地改葬威州今井陉县也旧志误以金章宗之防和为魏孝文帝之太和遂编镐厉王于魏代今改正】元董文炳墓【在藁城县西北二十五里子孙多聚葬于此】史天泽墓【在获鹿县东三十里】苏天爵墓【在新乐县西南十五里沙河北近南五里有春露亭天爵先陇在焉】明石珤墓【在藁城县西二十五里】马谨墓【在新乐县西十里笔头村】梁梦龙墓【在正定县东中盛板村】
　　祠庙三皇庙【在府治东】大禹庙【在藁城县有二一在恒镇门西一在恒镇门北】滹沱河神庙【在正定县南门外俗名囘龙庙明宏治中建　本朝雍正九年　勅修春秋二祀乾隆十五年　赐祠内御书匾额曰畿甸安澜】闵子祠【在新乐县西五十里闵泉】淮隂侯祠【在井陉县西门外又有庙在获鹿县西六十里古井陉口】邳彤庙【有二一在灵寿县东闗一在藁城县西北二十五里】白石神祠【在元氏县白石山麓汉光武四年守令以其神善行雨有祷辄应请于朝立祠祀之初为水冲毁移于苏庄复移开化寺有汉人白石神君祠记】赵将军祠【在正定县南闗祀汉顺平侯赵云】魏文贞祠【在晋州城内　本朝康熙二十八年重修又有祠在赞皇县城东】三忠祠【在正定县治东北祀唐常山太守顔杲卿平原太守顔真卿宋南康録事欧阳修】王滹南祠【在藁城县东元防定间建祀金学士王若虚吴澄有记】史丞相祠【在正定县城外东北祀元史天泽有元王博文记今废】赵文正祠【在赞皇县学祀元赵良弼良弼常出私帑建庙学因】安先生祠【在藁城县西四管镇元苏天爵李士兴为乡先生安熙建欧阳原功记】
　　寺观隆兴寺【在正定县东门内一名龙兴寺又名大佛寺隋开皇六年建本名龙藏寺寺内有隋张公礼龙藏寺碑中有大悲阁后毁宋开宝中于寺北重建阁中有太祖像及元赵孟頫圣主本命长生碑后有天寜阁九间五层髙一百三十尺中有铜佛像髙七十三尺　本朝康熙四十八年重修御制碑文以纪寺内】
　　【御书榜额凡十有九乾隆十一年十五年二十六年时巡所经屡邀恩幸皆有御制诗四十五年奉】
　　【旨重修四十六年皇上西巡临幸有】
　　【御制二月二十二日啓跸幸正定府庆落隆兴寺并至五台瞻礼诗及正定隆兴寺三叠旧作韵诗寺内御书榜额及柱聨凡十有一寺西有　行宫】崇因寺【在府治北明万厯间僧无碍建贮新旧佛经各一藏后燬　本朝乾隆四十八年奉旨发帑重建恭设】
　　【行陛于内五十一年　皇上西巡临幸御制碑记】广惠寺【在正定县东南一名华塔寺旧志云唐贞元中建恭按乾隆十五年圣驾自河南囘銮有登正定广惠寺多寳塔】
　　【御制诗并攷据寺碑知寺曾修于唐而实建于隋以正旧志之误御书匾额曰妙光演教自乾隆十一年至四十六年皇上銮辂西巡屡经驻此均有御制诗】舍利寺【在正定西北隅至唐开元中金牛禅师舍利于塔下】福庆寺【在井陉县东七十里苍岩山下隋妙阳公主所建】幽居寺【在灵寿县西北一百二十里有北齐天保八年赵郡王髙叡所立碑】极果寺【在藁城县西明宏治中建寺有古槐髙数丈　本朝顺治中重修】善众寺【在栾城县东北二里有柴武台相传汉蒲棘侯柴武之墓寺建于上土人谓之台头寺】天宁万寿寺【在平山县觉山宋元丰元年建寺有八角井中有灵蛇二曰大青小青相传为龙种祷雨辄应】开化寺【在元氏县西南隅始于隋唐盛于元宋至明洪武永乐天顺景防间频有修葺正徳间复修有浮屠二髙插云汉】招提寺【在阜平县西一百二十里　本朝康熙二十一年建赐额乾隆十一年】
　　【皇上御赐匾曰香岩净域十五年二十六年四十六年圣驾西巡幸此有御制抬提寺诗】普佑寺【在阜平县西二十里明万厯中建　本朝康熙二十二年重修】
　　【御题额曰松石禅乾隆十一年十五年二十六年四十六年圣驾西巡有御制普祐寺诗及恭依】
　　【圣祖元韵诗又　赐榜额二曰镜照圆寂觉慧津梁】益寿庵【在阜平县西八十里亦名印钞石垣明万厯中勅建　本朝乾隆二十六年四十六年皇上巡幸五台幸此有】
　　【御制诗】封崇寺【在行唐县东北齐天保七年年建宋祥符初勅改今名】西石堂院【在元氏县封龙山西麓宋嘉祐中建有石堂三麓有北石堂泉自石佛袖中流出味极甘美】元
　　真观【在府治东北唐天宝中建】元都观【在阜平县大茂山上唐开元中建】五岳观【在晋州城东闗北齐天保中建】













　　钦定大清一统志卷十八
　　钦定四库全书
　　钦定大清一綂志卷十九
　　正定府【二】
　　名宦汉邓晨【新野人更始时为常山太守王郎反光武自蓟走信都晨亦间行防于钜鹿下自请从击邯郸光武曰伟卿以一身从我不如以一群为我北道主人乃遣归郡光武追铜马羣贼于冀州晨积财士千人又遣委输给军不絶】伏防【东武人建武中迁常山太守敦学校教授不辍由是北州多为伏氏学】张况【襄国人建武中为常山闗长赤眉攻闗城况战死帝甚哀之】周防【徐人永平中补南行唐长到官晓吏人曰朝廷不以长不肖使牧黎民而性讐猾吏志除豪贼且勿相试遂杀县中尤无状者数十人吏人大震】三国魏邢颙【郑人为行唐令劝民农桑风化大行】南北朝魏张恂【沮阳人皇始中迁常山太守开建学校优礼儒士时丧乱之后罕能克厉者惟恂当官清白仁恕临下百姓亲爱之政为当时第一】隋韦寿【杜陵人髙祖时迁恒州刺史有能名】唐李大亮【泾阳人高祖时授土门令嵗饥多盗大亮招亡散抚贫瘠卖所乗马资业之劝垦田嵗大熟间出击盗所至輙平后贼大至度不能拒乃单马诣营説贼帅为分别祸福众感服遂羣相率降大亮杀所乘马食之至歩而返】王公政【武徳人恒州刺史刘黑闼防恒州公政死之】顔杲卿【临沂人天宝中为常山太守安禄山反杲卿与长史袁履谦及从弟平原太守真卿等起兵拒贼传檄河北军声大振禄山使史思明等急攻城杲卿　　　井竭粮尽六　而陥与履谦同被执杲卿瞠目大骂禄山缚之天津桥柱节觧以肉噉之骂不絶口而死贼并断履谦手足脔之】宋韩令坤【武寕人建隆二年改成徳军节度使令坤有才畧识治道镇常山凡七年北平以寕】王济【饶阳人太宗时通判镇州牧守多勲旧武臣倨贵陵下齐不为挠屈戍卒恣暴不法毁焚民舍为盗济部壮士濳往侦伺果得数辈并所盗物即斩之驰奏其事太宗太悦都校孙进使酒无頼殴折人齿济不待奏扙春送阙下由是军城畏肃诏书奨劳】赵延进【顿邱人太宗时知镇州及代吏民数千守闗借留诏许留一年】张煦【开封人太宗时为镇定邢赵山西土门路都廵检使辽骑兵剽境上煦以所部击走之葛覇等称其干举有诏嘉奨】王明【成安人端拱元年辽南侵诏以明知正定府辽人北去】裴荘【阆中人端拱初通判正定辽人掠赵深邉将无功荘上言縁邉砦栅戍兵既寡戎人易以袭取咸请废罢以益州兵诏建方田荘复上言大役兵师虑生事于邉鄙帝善之】戴兴【雍邱人端拱中帅真定二州时盗贼羣起五廵检兵讨之不能克兴勒所部濳出击之擒戮殆尽】裴济【闻喜人淳化初为镇州行营軡辖与李继隆击贼于唐河济短兵陥阵贼大败走优诏褒羙至道三年改知镇州捕斩叛卒军民肃然在镇定凡十五年威绩甚着】李继宣【浚仪人至道中为镇州行营钤辖辽人侵定州继宣掩袭之辽保丰隆山砦继宣伐木治常山桥辽人闻之防砦遁走复受诏按视縁邉城砦权知威敌军敌骑至城下屡出兵设伏斩获甚众】马知节【蓟人咸平中知镇州诏澶魏等六州粮输定武时兵交境上知节曰粮之来是资盗也止令于舟车所至収之冦无所得而遁车驾在澶渊王超拥兵逗遛不进知节移书譲之超以中渡无桥为辞知节预命度材一夕而具】王汉忠【高阳人咸平中为镇之髙阳都部署辽掠中山汉忠率诸将阵于野辽人引去追斩甚众获其贵将】张昭逺【无棣人真宗时知成徳军滹沱河决壊城郭乃修五闗城外环以堤民至今为利】任布【河南人真宗时知正定府或欲省河北兵布曰辽西夏方窥伺备未可弛也筑甬道属滹沱河跨絶泥潦】白守素【开封人景徳中为正正定钤辖辽内侵素败其前锋又入敌境俘擒甚众】李昭述【饶阳人为正定府路安抚使知成徳军大水民多流亡招述籍僧俗积粟为粥糜活饥民数万计】张存【兾州人仁宗时知成徳军辽与元昊结婚隂谋相首尾聚兵塞上求闗南存言河北城久不治宜留意乃以为都运使尽城诸州】郭逵【洛人仁宗时为正定兵马监押保州卒叛田况遣逵往招之其党皆再拜邀逵登城既见申谕祸福复请以身为质于是开城降】张掞【厯城人仁宗时知成徳军宦者阎士良为钤辖多挠帅权□危法中军校掞直之而劾士良】李昭亮【继宣子仁宗时为正定路都总管保州兵叛乘陴呼曰得李歩军来我降矣昭亮从歩骑数十人不持弓矢甲胄叩城门呼曰尔辈苐来降我保无虞也明日相率开城门降】周沆【益都人英宗时知成徳军俗方弃亲事佛沆阅案斥数千人还其家】孙固【管城人神宗时知正定府辽人盗耕觧子平地嵗且乆吏争不能还固得其要领折愧之正彊地二百里】李清臣【魏人哲宗时知正定府班行有王宗正者致憾于故帅使其妻诣使者告前后餽防□制囚系数百人清臣至立奏觧其狱而□宗正】陈淬【甫田人宣和初拜正定路副总兵金兵入正定淬以孤军御之妻孥八人皆遇害辟诸军统制宗泽命击金人于南华败之】李邈【清江人靖康元年守正定金兵及境邈始视兵兵不满二千钱不满二百万乃谕民出财共为死守募勇敢千人而新集之兵皆无鬬志邈乞师于宣抚副使刘韐且间道走蜡书上闻皆不报城被围且战且守相持四旬城破邈巷战不克将赴井左右持之不得入乃拘于燕山府乆之不屈遂遇害燕人共为流涕】刘翊【靖康元年为正定府路都钤辖金兵来攻翊率众昼夜转战城陥李邈就执翊犹巷战之孙氏山亭中自缢死】刘韐【崇安人靖康初河北盗起以韐守正定柴宏本富室不堪征敛聚众剽掠韐单骑赴镇遣招之宏至服罪韐奏以官纵其党还田里一路遂平初郭药师入朝韐宻奏乞留之不报至是药师请马詺尽以河北战马与之不足又赋诸民韐曰空内郡焉付一降将非计也奏请勿与金人谋南牧韐隂治城守以待变会金兵入冦与子羽相誓死守敌不能防而去】金佳古檝【隆州人大安中赞皇县尹歳旱蝗民类檝以全活尤能诘奸除暴县池中产瑞莲人以为异政所致　佳古檝旧作夹谷檝今译改】元董俊【太祖时授左副元帅管永安军时金降将武善防正定以叛俊提孤军拒守永安善攻期年无所利乃纵兵蹂禾稼俊呼语之曰汝欲得民而夺之食乎善惭而去俊出兵掩击之善败走】史天泽【永清人太宗时为正定等五路万戸时政繁赋重贷于西北贾人以代输累倍其息谓之羊羔利民不能给天泽奏请官为偿一本息而止嵗饥假贷充贡赋积银至一万三千锭天泽倾家资率族属官吏代偿之又请以中户为军上下戸为民着为定籍境内以安】史楫【永清人中统元年授正定路总管正定连属三十余城政务咸倚专决楫谨身率先明教化信赏罚任贤良汰贪墨恤穷独民威徳之】董文炳【俊长子以父任为藁城令同列轻文炳年少吏亦不之惮文炳明于聴终以恩济威未几同列束手吏不敢仰视朝廷初料民令敢隐者诛籍其一家文炳使民聚口而居少为户数众以为不可文炳曰为民获罪吾所甘心由是赋敛大减民皆完聚】刘肃【洺水人中统元年擢正定宣抚使时中统新钞行罢钞银不用正定以银钞交通于外者凡八千余贯公私嚣然莫知所措肃建三策一仍用旧钞二新旧兼用三官以新钞如数易旧钞中书从其第三策遂降钞五十万贯】布库穆【康里部大人至元十四年为燕南河北道提刑按察副使帝遣通事托克托防送西僧往作佛事还过正定棰驿□几死诉之按察使不敢问布库穆受其状以僧下狱托克托辞气倔强令其去冠庭下责以不职　布库穆旧作不忽木托特托旧作脱虎脱今并译改】王磐【永年人世祖时为正定等路宣慰使邢水县逹鲁噶斋莾古特贪暴不法有赵清者发其罪监司使夜杀清防口凊逃免乃尽杀其家人权要蔽为不理磐奏置诸法有西域大贾称贷取息有不时偿者輙置狱于家拘系榜掠其人棰贾数十挤诸城下几死郡人称快蝗起正定朝廷遣使者督捕役夫四万人以为不足欲牒邻道助之磐曰四万人足矣何烦他郡使者怒责磐期三日尽捕蝗亲率役夫设法捕之三日而蝗尽灭使者惊为神　逹鲁噶齐莽古特旧作逹鲁化赤忙兀防今译改】布尔哈雅【威乌人世祖时为正定宣抚使中统钞法行以金银为本本至乃降新钞时荘圣太后已命取正定金银由是正定无本钞不可得布尔哈雅请于平章曰正定南北要冲居民商贾甚多今旧钞既罢新钞不降何以为政且以金银为本岂若以民为本平章不能夺立降钞五千锭民頼以便布尔哈雅旧作布鲁海牙今译改】姚天福【绛州人至元三十一年除正定路总管正定驿传之需多为民害天福更议措置之方使不扰民诏颁其制为天下式】明吴韫【宣徳中获鹿知县九年奏最当迁民乞留诏増秩还任】徐荣【正统中藁城知县防勤奉公吏民畏服以忧去服阅民乞还任诏从之】张璟【沁州人正綂中知平山县善抚字讼简盗息户口日増考满进秩还任后丁母忧民乞留夺情视事乆之卒官】邢简【咸寕人天顺中为正定知府郡多豪右挠法简处之有方上下悉安修学校清赋役讨求利病而废置之之绩最优成化中赐诏旌异】武贤【孝义人天顺间知元氏县政简民清讼庭囹圄皆生草】田济【麟游人成化中知正定府袪吏恤民瘼兴学劝士锄强扶弱嵗大凶不待报开仓赈济又出粟半价以粜凡粟二十七万余石平山武强民千余人被诬为盗狱已其为辨释之莅政八年境内大治】余瓒【武功中卫人成化中知正定府民苦徭役瓒定户为九则上者止出银一两余以次减民大悦又定为政条格大要主恤民每行州县问民疾苦而罢行之正定为京西大府朝使及戚里奄官车接于道瓒与属吏□公饩外不得私赠遗供什大省之】王宪【东平人治中为阜平知县操履清洁政平讼理尝督民濬滹沱宪破衣敝履与众人同食糠粃抚按感其意为免本县夫役】彭泽【兰州人正徳初知正定府阉人数挠禁泽治一棺于防事以死怵之其人不敢逞】王惟善【新蔡人嘉靖中知晋州事时滹沱水迫城乃筑堤捍卫州民頼之后嵗大旱复给资穿井民得耕种】沈宠【宣城人嘉靖中为行唐知县赈灾伤复流移行保甲教民织絍御史行部至厨菲陋出已帷帐澣以进御史贤其防更慰荐之】岑谏【顺徳人隆庆中授灵寿知县嵩阳河自县西闗绕城南每山水泛涨民居被其害谏筑长堤千余丈以防之民頼以安】周应中【防稽人先知元氏县万厯初调正定凡力差里甲事不便于民者悉条议改革申请无虑数十上濬大鸣泉引水东南溉稻田百余顷民享其利名所濬河曰周河】屈受善【华隂人万厯中授晋州知州时河水泛涨筑新堤以障水患晋人徳之称为屈堤】徐天宠【江都人万厯中授正定知县兴利除病务竭心力毎晨起坐防事案牍填委无不立办悉曲体情隐中其肯綮民虽受笞罚不怒乆之笞罚渐少惟判数语民輙输物祈自新日食皆在防事脱粟两盂蔬数茎而已在任五年擢工部主事去行李萧然士民罗拜塞途至不得行】谭昌言【嘉兴人万厯中知栾城县东乡四十村旧无井昌言开凿三百井溉田四十畆有中官沿途骚扰至栾城曰此强项令不可犯为敛戢而去】张修身【崇祯时任茨沟守备七年城破力战不屈死事闻防其子世袭千尹】冯登鳌【陜西人崇祯中授灵夀知县十一年兵变率众登陴死之】时跻舜【长垣人崇祯末灵夀教谕城陥具衣冠北向拜与妻李氏二子泰壮俱死之】陈三防【崇祯末为正定抚标火工营游击甲申二月中军游击谢家福杀廵抚徐标以降贼三防投环而死】
　　本朝胡文学【鄞人顺治中授正定府推官井陉贼聚众事败以伪牒株连者数百人文学惟按治其党举伪牒尽焚之人情始安巨盗髙鼎踞西山垂二十年逺近扰动文学请益兵防守専意招抚鼎遂降以卓异擢御史】林华皖【莆田人顺治中为新乐知县徴収罢絶耗羡聴防精明治为当时第一】陆陇其【平湖人康熙中授灵寿知县民有讼子不孝者陇其自责曰徳不足化令之罪也父子感泣而去政暇训诸生以程朱正学闻者皆为兴起在任八年行取入京濒行防嵗饥复力请缓征罢一切供亿民至今感之】张曾裕【海寕人康熙中为新乐县知县故有社书取办公事每嵗择富民更充常至破产曾裕择里中知书算者为之不愿者聴百姓称便讼无巨细祥慎推鞫以是狱无寃滥】
　　人物汉田叔【赵陉城人为赵王张敖郎中汉下诏捕赵王有敢随王者罪三族惟田叔等十余人赭衣自髠钳随王至长安王事白进田叔等十人召见与语汉廷臣无出其右者拜叔为汉中守后卒官鲁相鲁以百金祠少子仁不受曰不以百金伤先人名】王禹【常山人成帝时为谒者世受河间乐能説其义其弟子宋等上书言之下平当考试当言等守习孤学大指归于兴助教化宜领属雅乐以继絶表防议竟寝艺文志乐家王禹记二十四篇】三国汉赵云【字子龙常山正定人从先主为先骑先主败于当阳长坂弃妻子南走云身抱防主保防甘夫人皆得免难迁牙门将军先主攻刘璋云与张飞等泝江西上平定郡县成都既定以云为翊军将军建兴元年封永昌亭侯迁镇东将军卒諡顺平侯次子广为牙门将以战死】晋刘琨【字越石中山魏昌人少得儁郎之目恵帝时为范阳王虓司马与虓共破东平王楙斩石超降吕郎奉迎大驾于长安以勲封广武侯愍帝时拜都督兖冀幽三州诸军事元帝称制江左琨遣长史温峤上表劝进转侍中太尉琨忠于晋室素有重望叚匹殚忌之遂为所害】南北朝魏魏钊【字显义下曲阳人博渉羣书兼资文武世祖南侵召为内都直侍左右师次淮南诚城未有下者钊乃进曰诸城拒守皆因杀掠尚多人皆畏□所以迟疑臣请入城示以诚信必当归附钊遂夜入城中谕意明旦即开门出降自此而南望尘欵附世祖谓钊曰卿之一言逾于十万之师即授义阳太守后加建忠将军】甄琛【字思伯中山毋极人仕魏屡迁车骑将军拜侍中卒諡孝穆琛明觧有干局在官清白自孝文宣武咸相知待次子楷厯迁尚书仪曹郎有当官之称】杜纂【字荣孙常山九门人少以清苦自立居父防尽礼郡举孝亷稍除积弩将军从征新野及南阳平以功赐爵□陉男厯武都汉阳二郡太守并以清白为名明帝初拜清河内史所厯任皆轻射洁巳终无受纳为百姓所思】甄密【字叔雍琛从父弟清谨少嗜欲颇涉书史疾世俗贪竞干没荣宠曾作风赋以见意后参中山王英军事英钟离败退乡人苏良没于贼密尽私财以赎之良归倾资报密皆不受肃宗末葛荣侵扰河北诏密为相州行台授守邺城以功封安市县开国子累迁廷尉卿在官有平直之誉卒諡曰靖】石祖兴【常山九门人太守田文彪县令和真等防亡祖兴自出家绢二百余匹营防防事州郡表列孝文嘉之赐爵二级为上造后拜寕陵令卒】张普惠【字洪赈常山九门人精于周礼兼善春秋百家之説为孝文所知明帝时转谏议大夫任城王登谓曰不喜君得谏议惟喜谏议得君时灵太后父薨赠相国太上秦公普惠上疏陈其不可又表论时政得失累官东豫州刺史卒諡宣防】魏子建【字敬忠钜鹿下曲阳人累官东益州刺史恩信逺布及代去羣氐慕恋相率防道后厯散骑常侍骠骑大将军子建自出为藩牧董司山南居脂膏之中遇天下多事正身洁己不以财利经怀及归京师家人衣食常不足赡性存重慎不杂交游卒諡文静子収字伯起善属文与温子升邢子才齐誉世号三才齐天保初除中书令兼著作郎奉诏撰魏书官至尚书左仆射】魏惇【字仲让子建族子永安末除安东将军尔朱仲逺以事捕惇遇出外执其兄子防而去惇闻哭曰若害防寕无吾也乃见仲逺叩头乞以身罪仲逺义而释之】魏质【字怀素子建族子年十四启母求就徐遵明受业五六年中通诸经大义自学言归生徒辐辏后避葛荣难客居飞龙山为乱贼所害兴和二年赐号贞烈先生】魏兰根【字惠卿起家北海王国侍郎母忧居防以孝称父防庐于墓所负土成坟忧毁殆于灭性】齐郎基【字世业中山新市人泛涉坟典尤长吏事天保四年除海西镇将梁吴明彻来攻基奨励兵民固守百余日军粮兵仗俱尽至削木为箭剪纸为羽围解还朝为侍御史奏劾不惮权威守颍川郡决放罪人积年留滞数日中剖判咸尽基性清慎无所营求与人云任官之所木枕亦不须作况重于此乎卒諡曰惠】隋房晖逺【字崇儒恒山正定人世传儒学恒以教授为务逺方从者动以千计髙祖受禅为太常博士牛每称为五经库擢国子博士诏国子生通一经者悉荐举既防周讫晖逺考定之笔便下初无凝滞或有不服晖逺问其所传义疏輙为始末诵之然后出其所短所试四五百人数日便决诸儒推其博通卒赠员外散骑常侍】魏澹【字彦深下曲阳人専精好学博渉经史髙祖时】
　　【累除太子舍人迁著作佐郎髙祖以魏収撰书褒贬失实平绘为中兴书述事失序诏澹别成魏史九十二卷甚简要大矫収绘之失上覧而善之】郎荗【字蔚之新市人博通经传官陈州户曹为髙祖所赏累除民部侍郎时仆射苏威立条教责民荗以为烦纡不急皆奏罢之厯尚书佐丞茂性明敏剖决无滞以吏干称】唐魏徴【字元成魏川曲城人从李密归唐为隐太子冼马太宗即位拜谏议大夫徴自以不世遇乃展尽底蕴凡二百余奏无不刘切当帝心者封郑国公拜特进知门下省事疏陈十渐帝列于屏障兼録付史馆及卒帝叹曰以铜为鉴可正衣冠以古为鉴可知兴替以人为鉴可明得失今魏徴死一鉴亡矣征有志胆每犯顔进谏虽逢帝甚怒神色不徙而天子亦为霁顔议者谓贲育不能过始防乱后典章湮没徴奏引诸儒校集秘书国家图籍粲然完整按旧唐书云魏徴钜鹿曲城人新唐书云魏徴曲城人查隋有曲城县唐废入掖城今为山东莱州府掖县治即汉志东莱之曲成与钜鹿魏州均无干渉此外则自汉至唐地志所载更无曲城之名今考唐书宰相世系表征乃馆陶之魏氏世次厯歴可数馆陶汉县属魏郡唐属魏州今属山东东昌府魏州今为直隶大名府顾祖禹方与纪要云馆陶去大名七十里此新唐书所以云魏州人也再考今广平府有曲周县东南至馆陶百里而馆陶故城又在今县冶西十里则唐时之馆陶县去曲周不过数十里曲周在唐属洺州而后汉常省入钜鹿郡以此推之两史之曲城明系曲周之讹而旧唐书冠以钜鹿则本后汉而言也旧志収入正定人物中正定在唐为恒州恒山郡与钜鹿无渉亦与魏州无涉又坊刻广舆记以为晋州下曲阳人下曲阳城在晋州西五里晋州今属正定不知其説□何所本而唐宰相世系表又魏歆者居下曲阳其裔孙元同相武后岂以魏歆一支在徴之前遂悮以下曲阳之祖为馆陶之祖而不知流派各别也苐晋州又有魏徴墓未便删改应仍存其旧以志阙疑】郎頴【字楚之荗弟武徳时以大理卿与李纲陈叔逹定律令持节谕山东为窦建徳所获脇以白刄终不屈贼平以老乞身】李知本【赵州元氏人涉经术事亲笃至与弟知隐雍顺子孙百余至赀用童仆无间也隋大业末盗贼过闾相戒曰无犯义门往依者五百余室皆以免贞观初为夏津令】郭正一【定州鼔成人贞观时由进士厯文馆学士永淳元年同中书门下平章事正一明习故事文词诏敇多出其手刘审礼与吐蕃战败髙宗召羣臣问所以制戎正一谓上策莫如少募兵且明烽堠勿事侵扰湏数年力有余人思战一举可破帝纳之后武后専国罢为国子祭酒为周与所诬死】苏味道【栾城人九嵗能属文与里人李峤俱以文翰显时号苏李举进士延载中鳯阁鸾台同平章事】李峤【字巨山赞皇人儿时梦人遗双笔自是有文辞擢进士第举制策甲科累迁给事中来俊臣搆狄仁杰等狱将抵死峤覆騐列其枉忤武后防出为润州司马乆乃召为鳯阁舍人文册大号令多主为之神龙三年以特进同中书门下三品峤富才思前与王勃杨炯接中与崔融苏味道齐名晚为文章宿老学者取中焉】魏元同【字和初鼓城人进士擢第累迁吏部侍郎永淳元年同中书门下平章事上疏言选举不纳先是狄仁杰督太原运失米万斛将坐诛元同救免而河阳令周兴未知数于朝堂聴命元同曰明府可去矣毋乆留兴以为沮巳衔之至是诬元同言太后老矣当复皇嗣竟赐死于家】郎余令【颖孙博学有文擢进士第授霍王府参军徙幽州録事有浮屠积薪自焚长吏将率属往观余令以为违蔑教义当察之母轻往及加防按果得其奸】倪若水【字子泉藁城人擢进士第累迁右台监察卿史黜陟剑南道绳举严允课第一开元初拜尚书右丞出为汴州刺史政尚清静风化兴行元宗遣中人捕防防鸂南方若水疏谏帝手诏褒答悉放所玩未几入为户部侍郎复拜右丞卒】李华【字遐叔赞皇人累中进士宏辞科天宝十一年迁监察御史杨国忠支娅所在横猾华出使劾按不挠州县肃然为权幸见嫉徙右补阙华文辞緜丽与萧頴士齐名世号萧李】甄济【字孟成定州无极人少孤好学天寳十载以左拾遗召未至安禄山入朝求济于明皇授范阳掌书记使太守致谒山中济不得已为起久之察禄山有反谋乃佯为呕血舁归旧庐禄山反使蔡希徳封刀召之曰即不起断其头见我使者持刀趋前济引颈待之希徳嗟叹而去广平王平东都济上谒泣涕王为感动肃宗诏馆之三司署使污贼官罗拜以媿其心授秘书郎更拜太子舍人终著作郎兼侍御史】李翰【华宗子擢进士第天寳末房琯韦陟荐为史官宰相不肯拟张廵死节人娟嫉其功以为降贼翰传廵功状表上之肃宗感悟廵大节始白累迁左补阙翰林学士】李栖筠【字贞一赵人有逺度庄重寡言举进士为安西节度判官肃宗驻灵武栖筠料精卒七千赴难擢侍御史进工部侍郎元载忌之出为常州刺史以治行进光禄大夫封赞皇县子载当国久代宗不能堪隂引刚鲠大臣自助拜栖筠御史大夫制麻自中授劾徐浩杜济薛邕坐贬三人者皆载所厚帝欲召相以惮载輙止然每有进用皆密访焉多所补助卒諡文献栖筠喜奬善而乐人攻己短天下士归重称赞皇公云】李观【字元賔华从子贞元中举进士宏辞授校书郎属文不傍沿前人时谓与韩愈相上下】李吉甫【字宪栖筠子贞元初为太常时士明练典故李泌窦参器其才陆贽疑有党出为长史反贽贬忠州宰相用吉甫刺忠既至与贽结欢人益重其量元和二年擢中书侍郎同中书门下平韦事吉甫病方镇强恣为帝言使属郡刺史得自为政则风化可成又言李锜必反诚诏韩子弟率兵为犄角贼可不战而溃帝从之果如所料以功封赵国公徳宗以来藩镇有终身不昜地者吉甫为相歳余凡易三十六镇殷最分明出为淮南节度居三歳以前官召还秉政卒谥忠懿】李绛【孚深之系本赞皇擢进士宏辞元和中歴翰林学士知制诰李锜诛帝将辇取其赀绛请以代六州贫民田赋吐突承璀宠幸盛营安国佛祠使绛作颂绛上疏力争帝悟命倒其石承璀讨王承宗绛当制固争不徳果丧师绛奏当抵罪又数论宦官横肆进中书舎人数对三殷甚敬惮之每有询访鼎随事益累拜中书侍郎同中书门下平章事言愈切直帝入为左右曰綘言骨鲠真宰相也以足疾求免罢为礼部尚书寳厯初拜尚书右仆射绛以直道进追冠望一时屡为谗邪所中文宗时为山南西道节度使累封赵郡公为乱兵所害諡曰贞大中初图形凌烟阁所论事万余言蒋偕次为七篇】甄逢【济之子耕宜城野自力读书不谒州县饥节用以给亲党大穰则振其余于乡党有贫狭明友有缓急輙出家赀周赡以义闻常以父名不得在国史欲诣京师自言元和中袁滋表济节行赠秘书少监而逢与元稹善移书史馆中修撰韩愈由是父子俱显名】李徳裕【字文饶甫子以防补校书穆宗时擢翰林学士凡号令大典册皆更其手授御史中丞李逢吉摈之出为浙西观察使敬宗朝上丹扆六箴裴度荐徳裕材堪宰相屡为李宗闵牛僧孺所阻太和四年由西川节度使拜中书门下平章事帝欲授李训谏官徳裕言训小人不宜置左右帝不悦以璠等谗言坐贬武宗立复召同平章事泽潞刘稹擅称留后帝用徳裕计讨平之以功拜太尉封卫国公当国凡六年宣宗即位贬为崖州司马参军卒徳裕性孤峭明辨有风采善为文章常以经纶天下自为武宗任之王室几中兴元和后数用兵宰相不得休沐徳裕从容裁决沛然若无事时】魏謩【字申之徴五世孙擢进士第文宗访徴后杨汝士荐为右舍遗屡有献纳擢右补阙宣宗时累迁御史中丞进同中书门下平章事卒赠司徒謩为宰相议事天子前他相或委抑规讽惟謩谠切无所囘畏宣宗尝曰謩名臣孙有祖风朕心惮之】宋杨廷璋【字温王正定人周祖出讨三叛入平国难廷璋数献竒计世宗征刘崇以为建雄军节度前后率兵入太原河东御防有功宋初加检校太尉李筠叛廷璋上攻取之策太祖即委以经略贼平改镇邠州廷璋善待士幕府多知名人子七人皆不为求官惟表其孤甥安崇勲为西头供奉官】高懐徳【字藏用常山人父行周晋末镇宋州辽南侵行周御之懐徳留守京东羣盗大起懐徳坚壁清野敌不能入从周世宗征淮南又从北征克瓦桥闗太祖即位拜殿前副都防检移镇滑州尚长公主破李筠众于泽州以　功迁忠武军节度使封冀国公卒諡武穆】曹彬【字国华灵寿人仕周为引进使宋初迁左神武将军干徳二年代蜀诏以彬为都监彬申令戢下所至悦服全师雄搆乱彬平之归装惟图书衣衾而已七年奉诏伐江南为都部署围金陵城垂克彬忽称疾不视事诸将来问彬曰须诸公克城之日不妄杀一人则自愈矣诸将遂共焚香为誓无轻肆者凯旋入见刺称奉勅江南干事囘其谦恭如此累拜枢宻使检校太尉进封鲁国公彬纯谨和厚未尝言人过伐二国秋毫无所取遇士夫于途必引车避之不名下吏居官俸入悉给宗族咸平初薨追封济阳王諡武惠配享太祖庙庭】董枢【元氏人干徳初为主客员外郎上书请伐蜀蜀平通判剑州全师雄攻剑枢与贼战败之迁比部郎中出兼桂阳监使上书请伐广南开宝三年大举伐鋠令枢率兵趋连口克之累迁判西京留司御史台】贾琰【字季华获鹿人风神峻整有吏干佐太宗居幕府凡五年勤于所职太宗即位超拜左正议大夫枢宻直学士擢三司副使昆弟五人琰最幼及琰歴官诸兄皆殁拊循诸孤聚族凡百口分给衣食庭无问言士大夫以此称之】李至【字言几正定人沉静好学辞华敏赡举进士为将作监丞太平兴国中拜参知政事雍熈初授礼部侍郎兼秘书监俾总三舘书淳化中兼判国子监上言五经书疏已板行惟二传二礼孝经论语尔雅七经疏未备望重加讐校以备刋刻从之至道初真宗正储位至与李沆并举賔客诏太子事以师传礼及即位拜工部尚书复叅知政事卒赠侍中】赵延【正定人太平兴国中累官马歩军都虞侯从平太原畧地燕蓟六军冇后期至者帝怒欲置于法延进曰敌人未殄先诛将士若举后图谁为陛下戮力乎帝纳其言而止】王化基【字永图正定人太平兴国中进士累迁谏议大夫尝慕范滂为人献澄清畧言时事有五书奏帝嘉纳之至道中拜参知政事卒諡惠献化基在中书不以防补诸子弟然善教训故其子举正举直举善举元皆有立】曹璨【字韬先彬子性况毅善射以防补供奉官淳化中累擢绥银夏麟等州钤辖辽入冦屡战有功复出蕃兵邀李继迁俘馘甚众天禧中授河阳节度使同平章事卒赠中书令諡武懿璨起贵胄以孝谨称好读左氏春秋善抚士卒兼着威爱仁敬和厚有父风璨弟琮字寳章累官马军都指挥使小心谨畏驭军严整卒之日家无余赀】曹玮【字寳臣彬第三子太宗时李继迁叛问谁可将者彬荐玮可任即召见除同知渭州时年十九驭军严明举措如老将真宗即位累迁知镇戎军邀击继迁于石门州俘获甚众诸羌大族请防帐自归诸将犹豫不敢应璋即日将兵薄天都山受降者内徙擢泾原路都钤辖兼知惠州破章埋族灭拨臧遂定陇山诸族西羌大入冦玮迎战破之自是羌人势蹙累拜签书枢密院事丁谓恶玮不附己指为冦凖党谪莱州观察使卒官彰武军节度使赠侍中諡武穆玮喜读书通春秋三传沉勇有谋用士得其死力出入神速不可测一日张乐宴僚吏中坐失玮所在明日徐出视事而贼首已掷庭下矣其立马杜开邉濠后皆以为法嘉祐未配享仁宗庙庭】髙化【字仲熙正定人少沉勇善射真宗时累迁蜀州团练使天圣六年夏大命防汴堤堤欲壊时夏守恩方典军积材木城隅化尽取以塞堤乃得无患仁宗嘉之累迁武安军节度使知相州部有大狱已具皆当论死化疑之遣移讯果出无罪人逾年致仕赠太尉諡防荘】贾昌期【字子明获鹿人真宗时赐同进士出身授崇政殿説书帝多所质问昌朝纪録以进赐名遹英延义记注累迁右谏议大夫权御史中丞上备邉六事又请度经费罢不急嵗省緍钱百万庆厯中拜同中书门下平章事后封魏国公卒諡文元所着羣经音辨通纪时令奏议文集百二十卷弟昌衡从子炎皆知名】王举正【字伯仲化基子防嗜学厚重寡言进士及第仁宗时累拜参知政事入谢帝曰卿恬于进取未尝干朝廷以私故不次用卿皇祐初拜御史中丞数言事帝称其得风宪体以太子少傅致仕卒諡安简】曹佾【字公伯彬之孙慈圣皇后弟也性和易善奕射累拜平章事封济阳郡王神宗每咨访以政退朝终日语不及公事帝谓大臣曰曹王虽身当亲贵而端拱寡□真纯臣也】贾逵【藁城人从狄青征侬智髙有功迁嘉州刺史秦鳯路钤辖厯泾原髙阳闗麟延路副都总管入为歩军副都指挥使复总鄜延兵所至皆着功绩元丰初拜建武军节度使卒諡武恪】刘昌祚【字子京正定人父贺战殁于定州録为右班殿直主秦州武逺砦神宗时夏人冦刘沟堡设防昌祚领骑兵出援卒遇之抽矢一发殪其渠余众悉遁擢西河路都监从王中正入蜀破箪篥羌哲宗时累迁武康军节度卒諡毅肃昌祚善骑射箭出百步之外夏人得箭以为神所着射法行于世】杨粹中【正定人建炎初知濮州金兵大入粹中固守不下尼雅哈易之粹中遣将姚端乗不意夜其营直至中军尼雅哈仅以身免遂急攻城凡三十三日而防尼雅哈以粹中归竟不屈死赠徽猷阁待制凡言宋忠臣者俱称粹中云】金褚承亮【字茂先正定人宋宣和五年登第调易州户曹未赴干里布既破正定拘籍境内进士试安国寺承亮名亦在籍中匿而不出军中知其才严令押赴对策策问上皇无道少帝失信举人承风防极口诋毁承亮诣主试刘侍中曰君父之过岂臣子所得言长揖而出刘为之动容后荐知台城县即弃去年七十终门人私諡曰元贞先生子席珍正隆中进士官州县有声】杨伯雄【字希云槀城人皇统进士海陵时为右补阙常因事纳谏大定中擢太子詹事兼谏议知无不言匡救多后官僚有诡随者人必称詹事以辱之官至河中尹卒諡荘献弟伯仁子安道天性孝友读书过目成诵登皇统进士累官翰林直学士文辞典丽世宗尝曰自韩昉张钧后今则伯仁而已】杨伯渊【字宗之伯雄族兄早孤事母以孝闻天防中赐进士第厯知平定泰安军及山东东路转运使皆有惠政】女稀烈守愚【字仲晦正定府路乌珠克明安人性至孝父殁时年十五营如礼治家有法乡人称之中明昌二年进士调泽深路簿迁临沂令皆有声母防勺饮不入口三日终防未尝至内寝太常寺劝农司交辟皆不聴贞祐初累迁参议陜西路安抚使事　女稀烈守愚旧作女奚烈守愚乌珠克明安旧作吾直克猛安今并译改】王若虚【字从之藁城人承安二年经义进士厯官城门山二县令皆有惠政累官直学士崔立之变羣小附和请为建功徳碑翟奕以尚书省命召若虚为文若虚私问元好问曰今召我作碑不从则死作之则名节扫地不若死之为愈乃以理谕之奕辈不能夺后北归镇阳东防泰山黄岘顾谓同游曰汨没尘土中一生不意晚年乃造仙府坐大石上良乆瞑目而逝】冯壁【字叔献正定人承安二年进士调辽滨主簿五年伐蜀充军前检察遣招两当溃卒道逢军士所得子女金帛牛马皆夺使归其家比到两当军民三万余鼓舞迎劳贞祐中迁大理丞与台官行阙中劾奏奸赃之尢者十数人自是权贵侧目改礼部员外郎权右司谏应诏言时务六事以同知集军节度使致仕】周昻【字徳卿正定人第进士调南河簿有异政拜监察御史太安中兵兴权行六部员外郎昻孝友喜名节学术醇正文笔髙雅诸儒皆师尊之既厯台省为人所挤谪东海上十数年后入翰林言事愈切出佐宗室承裕军承裕失利众欲径归昻独不从城防与从子嗣明同死于难】元董俊【字用章藁城人少力田长涉书史善骑射元初擢知中山府事授龙虎卫上将军金主弃汴奔归徳追围之金兵夜出薄诸军于水俊力战死焉俊早防父事母以孝闻嵗时庙祭非疾病跪拜必尽礼子虽方乳亦使之序拜待亲戚故人皆有恩意戒诸子以力田读书勿求非望临阵勇气慑人善战而不妄杀人乐为用大小百战无不克防加赠太太封善国公諡忠烈】赵迪【藁城人防孤事母孝多力善骑射太祖改藁城为永安军以廸同知节度使尝从帝西征他将校豪横肆掠独廸治军严所过无犯先是真定既破廸亟入索藁城人在城中者计男女千余人诸将欲分取之廸曰是皆我所掠当归我乃召其人私谓曰吾惧若属为他将所得则分奴之矣故索以归我今纵汝往各为良民众感泣而去】王善【字子善藁城人姿仪雄伟其音若钟多智畧九精骑射金贞祐播迁田畴荒芜人无所得食善求食以奉母乙亥羣盗蠭起众推善为长善备御有方盗不能犯后率众归元屡击败武善进左副元帅从河南军中秋豪无犯民皆安堵愿从善北渡者以万计授之土田以安集之后知中山府事有惠政卒追封冀国公諡武靖】邸顺【行唐人占籍曲阳县金末盗起顺防诸族集乡人豪壮数百人与其弟常筑两砦于石城元保分据以守嵗甲戌率众来归太祖授行唐令】贾居贞【字仲明获鹿人太宗时为行台从事法制未尽立人以贿赂相交结有馈黄金五十两者居贞却之帝闻而嘉叹敕有司月给白金百两以旌其亷从世祖北征每陈説资治通鉴在军中未尝废书巴顔伐宋居贞以佥行省事留鄂蕲黄冦起有言当尽除鄂之大姓者居贞力保其无他迁江西行省参知政事出巨室三百余于狱南安李枝发作乱居贞率千人亲往谕之众皆散匿比还不戮一人卒追封定国公】郑温【灵夀人宪宗时从征西川四月不解甲史天泽言其功帝曰朕所亲见也赐名伊克巴图鲁中统初讨李璮有功复受上赏至元中诏统防古汉人诸歩军万人渡海征躭罗平之又从攻岳州等皆有功累迁至江淮行省参知政事　伊克巴图鲁旧作也可防都今译改】王守道【字仲履平山人元初为正定主簿史天倪镇真定为府经厯及金恒山公武善降署为副帅守道谓天倪曰是人位居公下意有不平宜先事为备天倪不以为然未几果为所害及善反执守道家人以重币诱之守道不顾日与史氏部曲昆弟徴调度以复讐卒逐善遁去中统初授正定等路万戸府参谋卒追封寿国公諡忠惠】李冶【字仁卿栾城人登进士知钧州城溃防服而北渡流落忻崞问聚书环堵人所不堪冶处之裕如元世祖在濳邸闻其贤遣使召对后买田封龙山下学徒益众及世祖即位聘为学士期月以老疾辞所著书百数十卷】髙鸣【字雄飞正定人少以文学知名世祖即位召为翰林学士擢侍御史风纪条章多其裁定每以敢言为帝所重尝入内直大风雪帝谓御史大夫曰髙学士年老后有大政就问可也其敬礼如此】董文炳【字彦明俊长子性警敏善记诵以父任为藁城令中统中佩金虎符会诸军平李坛为山东路经畧使从巴顔伐宋大破张世杰孙虎臣舟师于焦山下江水为之不流即将兵由江海趍临安宋平有懐来安辑之功文炳居多拜中书左丞世祖北伐召文炳至谓曰中书省枢密院事无大小咨卿而行时阿哈玛方恃宠用事惟畏文炳奸状为之少敛卒赠平章政事谥忠献　阿哈玛旧作阿合马今并译改】董文蔚【字彦华俊次子厚重寡言立志勤苦读书忘倦善骑射膂力絶人事母至孝接人谦防初授藁城等处行军千户南镇邓州筑治边城堡众感其善抚为尽力攻襄樊城伐州蜀破李璮皆奏功至元中卒于上都赠陇西郡伯】董文用【字彦材俊第三子弱冠试词赋中选世祖在潜邸命文用主文书至元初为西夏中兴等路行省郎中开渠垦田归者四五万户授山东东西道劝农使五年之间政绩为天下最遂拜御史中丞举胡祗遹等十余人为按察使行台中丞当时以为极选桑格当国近戚屏息文用独不附又具奏其奸状迁翰林学士承防卒諡忠穆弟文直字彦正通经史法律为藁城长官性好施与里闬或贫不自立每隂济其急　柔格旧作桑哥今译改】董文忠【字彦诚俊第八子初侍世祖潜邸及即位置符寳局以文忠为郎文忠不为容悦随事献纳帝尝赐金尊以旌其直累迁佥书枢宻院事卒諡忠贞】高源【字仲渊晋州人防孤力学事毋至孝中纯初擢齐河令有遗爱佥江浙提刑按察使劾常州路逹噜噶齐马恕诸不法事恕贿权臣阿哈玛以他事诬源系狱久乃得免除河间等路转运使迁都水监开通惠河置闸建桥世其利】王思亷【字仲常获鹿人至元中累官翰林待制每侍读帝命御史大夫中丞太师及学士承防咸聴受焉仁宗时以翰林学士承防致仕卒追封恒山郡公諡文恭】董士元【字长卿文炳长子中统初选供奉内班从车驾北巡帝知其忠勤寻迁武节将军从太师布尔罕攻州驻师湾头堡防布尔罕病还以行省阿里代之阿里素不习兵以轻骑出堡士元以百骑从之宋兵至者万余阿里遁去士元以部兵赴敌死战身被十七创甲裳尽赤肩舆至营而死后追封赵国公諡忠愍　布尔罕旧作博鲁欢今译改】董士选【字舜卿文炳次子防从父居兵间昼治武事夜读书不辍文炳与宋兵战金山士选战甚力丞相巴顔壮其骁勇奏为管军总管累拜江西行省左丞讨平赣州盗刘六十进御史中丞刘深出师征八百媳妇士卒多死中外骚然无敢谏者士选独言其非歴汴梁陜西行省平章政事士选以忠义自许尤号亷介治家有礼法礼敬贤士为当时所推】王庆瑞【字伯甫善子初为郡筦库进水军提领训调士卒常如临敌以功累迁侍卫军都指挥使从世祖征那彦与士卒同甘苦昼夜不解甲暇则俾士卒为市自相懋迁征东之功赞画居多成宗即位累加平章政事佥书枢宻院事　那彦旧作乃顔今译改】王约【字彦博正定人博览经史工文辞务达国体至元中为监察御史成宗即位言二十二事皆从之迁翰林直学士条疏京东利病十事请发米续赈前后存活数十万人仁宗在东宫雅知约名擢太子詹事丞多所匡正英宗时以集贤大学士致仕尝奉诏与中书省臣条定国初以来律令名曰大元通制颂行之所着有史论三十卷高丽志四卷潜邱藁三十卷】朱显【正定人至元中祖父已分财至治三年显念侄彦昉等年幼无恃谓弟耀曰父子兄弟本同一气可异处乎乃防拜祖墓下取分卷焚之复与同居】安熙【字敬仲藁城人慕保定刘因之学将造其门而因已殁乃从因门人问其绪説熙简静知易务为下学之功遭时承平不屑仕进家居教授垂数十年四方来学者多所成就既殁乡人为立祠门人苏天爵为辑其遗文】李元礼【字庭训正定人资性庄重燕居不妄言笑元贞初拜监察御史弹劾无所回挠有防建五台山佛寺皇太后将临幸元礼上疏极谏台臣不敢以□侍御史万僧奏元礼大言谤佛帝勅右丞相额尔哲平章布库穆等鞠问布库穆抗言曰他御史皆不肯言惟一御史敢言诚可赏也帝悟乃罢万僧复元礼职　额尔哲旧作完泽今译改】贾钧【字元播居贞子防好读书渊黙有容由茶提举拜监察御史仁宗朝参知政事为政持大体风裁峻整不孑孑钓名誉】苏天爵【字伯修正定人由国子生授蓟州判官至顺初擢江南行台监察御史虑囚湖北明于详谳元统初复官御史四阅月章疏四十五上知无不言累迁吏部尚书参议中书省事时庶务废弛天爵夙夜谋画须髪皆白充京畿宣抚都人有包韩之誉后以江浙行省参政总兵于饶信克复一路六县卒于军中天爵为学博而知要身任一代文献之寄讨论讲辨虽老不倦学者因其所居称为滋溪先生】瞻思【字得之其先大食国人家正定博极羣籍践履笃实泰定三年徴至上都以养亲辞归天厯中召为应奉翰林文字进所着帝王心法文宗称善至元中拜陜西行台御史上封事十条皆羣臣所不敢言者分廵云南除佥浙西肃政防访司事改浙东以病归歴官台宪以理寃泽物为己任平反大狱甚众然亦未尝故出人罪以市私思卒封恒山郡侯諡文孝瞻思防于经而尤深于易至于天文地理律算水利诸书皆究极之所暑述甚富】张庆【正定人善事继母伯父防异居河南庆闻其贫迎归供膳丰备过于所生】李杲【字明之镇人张元泰以医治燕赵间杲捐槖数千金从之学不数年尽其业家冨厚资性高謇人不敢以医名之士大夫非危急之疾不敢谒所著书多传于世】张桓【字彦威藁城人由国子生累官监察御史以言事不合去永宁盗起桓避之确山贼乆知名袭获之罗拜请为师桓弗聴拥至渠魁前桓直趋防榻坐与之抗论顺逆其徒捽桓跪桓仰天大呼詈叱弥厉贼知终不可屈遂刺之贼后语人曰张御史真鐡汉害之可惜事闻赠礼部尚书諡忠洁】赵宏毅【字仁卿晋州人少好学家贫无书佣于巨室昼为役夜则借书读之尝受经于临川吴澄厯国史馆编修官调大乐署令明兵入京城宏毅叹曰我力不能救社稷但有一死报国耳与妻解氏皆自缢】赵恭【宏毅子为中书管勾京师陥与妻子诀曰我父子食禄不能効尺寸力吾父母已死尚何敢爱死乎或止之曰我曹官卑何自苦如此防叱之曰尔非我徒也古人各尽自心岂问职之崇卑乎遂公服北向再拜缢死】明崔亮【藁城人元末为浙江行省掾归太祖厯官礼部尚书凡郊庙祭祀之制多亮裁之】侯保【赞皇人性刚直由国子生厯知襄城赣榆博兴三县有善政永乐中安南平用为交州知府迁右参政十八年黎利反保据黄江固守出战不利死之】马谨【守守礼新乐人宣徳进士授监察御史按浙江风裁清厉厯湖广布政使擒斩武冈诸贼迁右副都御史廵抚河南杨士竒尝称为水雪鐡石成化初命付吏部疏先朝大臣操行尤异者谨与焉】李皑【无极人性至孝母亡庐于墓有泉涌之异成化中旌表】张举【栾城人成化进士授户部主事监京仓及宣武门税大着清操迁岳州知府罢民不便者十余事御史行部意有所望挞主簿至死举仰天大恸曰以吾忤物故乃不能庇其属方草劾不胜愤投笔而卒箧仅俸银数两】石玠【字邦秀藁城人成化末进士由知县召为御史出覈大同军储按甘肃及陜西条上邉务悉中机冝尝因灾异劾南京刑部尚书翟瑄以下二十七人正徳中累拜兵部右侍郎海西部数犯邉泰寜三卫与别部相攻乆缺贡市遣玠往辽东廵视皆受约束累擢户部尚书帝在宣府需银百万两玠持不发防廷臣以谏南廵跪闗下玠独论救有防切责遂引疾归卒赠太子少傅】石珤【字邦彦与兄玠同举进士选庻吉士授检讨正徳间累官礼部左侍郎帝始游宣府珤力谏不报廷臣谏南廵祸将不测珤疏救之世宗立迁吏部尚书屏谢请托诸犯清议者多见黜时望大孚三年诏以尚书兼文阁大学士廷臣伏阙争大礼珤助之及议定珤复疏谏帝欲奉章圣太后谒世庙又上疏争帝大愠珤清介端亮孜孜奉国数与张璁桂蕚左遂乞休归装襆车一辆而已都人叹异自来宰臣去国无若珤者累官至少保隆初諡文介】吕镗【晋州人治进士授武进知县有治行擢御史首劾刘瑾所昵侍郎四人瑾衔之讽吏部出为山西参议遂矫防送锦衣卫杖而黜其官复嗾镗寃家诬以飞语再下狱杖死世宗即位赠通政司左参议】贾应春【字东阳正徳人嘉靖初进士由南阳知县累迁陜西右参议寕羌贼起会兵讨平之厯廵抚总督三邉军务以功进右都御史在镇数载筑邉垣开屯田邉人頼之累拜户部尚书致仕卒赠太子太保】梁梦龙【字干吉正定人嘉靖进士为兵科给事中劾尚书李黜改吏科复劾侍郎殷学求尚书江东及督漕胡植廵抚孟淮等皆罢贬万厯初累迁右都御史总督蓟辽保定军务前后奏防赐勅奨励就加兵部尚书又以修筑黄花镇古北口邉墙加太子少保天启中録邉功赠太保】贾名儒【正定人万厯进士为御史时诸言官以请豫立元子帝怒尽斥逐之名儒持疏力争帝益怒谪名儒逺方天启初録先朝言事诸臣赠光禄少卿】马从聘【字起莘灵夀人万厯进士擢青州推官决狱有声擢御史出理两淮塩课奸人田应璧请掣卖没官余塩从聘极陈其奸罔状不报　按苏松疏乞减免苏松常镇増税又不报以乆次擢佥都御史廵抚延绥有捣巢功会引疾归家居二十余年屡荐不起崇祯十一年　大兵破灵寿城北靣再拜顾三子士慤士通士伟曰吾大臣义不可辱汝曺生无害也三子不从皆随自缢弟从龙侄士録孙国瑊媳郑氏皆殉难诏赠从聘兵部尚书谥介敏乾隆四十一
　　年　　　　　　　　　赐諡节愍余并　予入忠义祠】耿防楼【字旋极灵寿人天启进士任临淄知县有治绩崇祯中入为兵部主事厯吏部员外郎乞假归十一年城破偕子参并死之赠光禄少卿乾隆四十一年赐諡节愍】周时【行唐人官潼川川同知与弟淮安同知霖倒马闗参将甘雨皆罢官里居崇祯十一年　大兵临城兄弟誓死坚守城破皆殉难乾隆四十一年并赐諡节愍】
　　本朝梁清标【字玉立正定人明崇祯进士授翰林院庶吉士顺治初补原官屡迁兵部尚书有武林斥生诬首逆案株连甚众清标讯得其情置之法余皆得全康熙九年补刑部尚书调戸部时议撤诸藩清标奉命之广东移尚可喜家口兵众涌涌民皆窜匿清标镇静以安人心得无变二十一年大旱圣祖问弭灾之方清标以省刑为对拜保和殿大学士凡奏事皆切时务内介外和在朝多恩渥以疾卒于官】马逄伯【字仲甫藁城人少孤性至孝奉母赵氏色养备至防与左光斗马士竒诸人游以诗文相倡和居恒读书不倦】
　　【由贡生官博平知县卒】傅维鳞【字掌雷灵寿人顺治丙戌进士选庻吉士授编修出为东昌兵备道治行第一厯迁左副都御史上劝学疏数百言语极剀切累迁工部尚书加太子太保所着明书三百卷以及歉斋説书四思堂文集】赵丕承【正定人顺治初由贡生知郧县逆贼王光泰陥城被执骂贼不屈死】杜维乔【晋州人母病每夜祷天愿以身代至头颡尽裂顺治初　旌表同里茹显相亦以孝事继母见称于郷雍正中　旌表】杨光烈【正定人防孤事母孝家贫甘防不缺母殁庐墓三年康熙中　旌表】梁士玮【阜平人四川成都府守备乾隆十二年金川出师连得贼人山寨叠着劳绩十三年六月又克康八逹述古等处右足被伤七月阵亡事闻赠都司　赐祭】
　　列女南北朝魏魏溥妻房氏【常山人慕容垂贵乡太守房湛女也嫁钜鹿魏溥幼有烈操年十六而溥遇疾将卒以母老子防为恨房垂泣曰幸承先人遗训出事君子义在偕老有志不从命也夫人在堂穉子襁褓愿以身当之及溥卒房操刀自割耳投之棺中遂终身不聴丝竹不预坐席训导其子缉有母仪法度】五代梁贾章女【章为镇州指挥使安重荣杀章诬以反章女尚防欲拾之女曰吾家三十口皆遭兵存者惟吾与父耳父戕吾安忍独生并杀之】元武用妻苏氏【正定人用疾苏氐割股为粥以进即愈生子徳政四嵗而寡夫之兄利其赀欲逼而嫁之不聼未几夫兄举家死惟余三弱孙苏氏取而育之徳政长事苏至孝苏死时天大旱徳政方掘地求水以供事忽二蛇跃出徳政因黙祷焉二蛇一东一北随其地掘之果得泉有司上其事旌复其家】赵恭女【名官奴晋州人元末城陥祖宏毅父恭俱缢死官奴年十七方大泣邻妪数辈来劝之出避官奴曰我未适人避将何之不聴妪欲力挽之女曰人生在世便百嵗亦须一死乃濳入中堂解衣帯自缢】明韩太初妻刘氏【新乐人太初元时为知印洪武初例徙和州挈家行刘事姑谨姑道病刺血和药以进再病再愈之抵和州太初卒刘种蔬给姑食越二年姑患风疾不能起昼夜奉汤药驱蚊蝇不离侧姑体腐蛆生席间为齧蛆蛆不复生及姑疾笃刲肉食少愈小月而卒殡之舍侧欲还舅塜哀号五载不能得太祖闻之遣中使赐衣一袭钞二十锭命有司还其防旌门闾复其徭役】李大林妻甄氏【栾城人事姑甚孝姑往次子家甫三日氏忽心悸身汗意姑有他遽往视之未至果有以疾来告者氏沿途拜祷至姑所奉汤药数日愈后姑年九十卒氏庐墓三年且夕悲号洪武中旌表】扈彬妻赵氏【元氏人洪武三十五年避兵于太行岩穴间为军卒曵出驱廹之至岸乃曰吾寕死义不受辱即投崖而死众惊叹悉还所掠人口而去诏旌其闾曰贞烈子暹鳯翔知府】石麟继妻徐氏【藁城人麟任广东教谕正统初卒官氏年二十四越三月生子玉前妻子亦方五嵗氏携二孤扶榇归养舅姑甚谨躬纺绩教二子勤学承父志后玉登进士官御史成化中诏旌其门】纪氏女【晋州人年十六正徳六年流贼掠其家欲汚之女不从贼脇之以刄骂不絶口贼怒遂支解而死】王聚仓妻赵氏【藁城人防有志行正徳六年为流贼所刧欲犯之赵大骂贼脇之以刄坚不从乃割其左右耳复以火炙之赵骂不絶口而死】李廷实妻马氏【正定人廷实以国子生在京谒选病卒马氏闻讣号恸触壁碎首而死】李纶妻胡氏【正定人纶为邑诸生病笃氏誓同死纶卒遂服毒家人觉之以水救得解寻复饮药死】耿氏女【元氏人年十七许字石教民崇祯六年流贼劫女上马自投而下者三贼怒杀之】樊某妻蒲氏【行唐人夫死氏不再适有山冦逼求为妻氏赴崖下水中死乡人名其水曰玉女塘立祠祀之】胡熙妻郭氏【赞皇人值流冦至为所执欲汚之氏怒骂且击贼中目贼怒杀之】马国璠妻贡氏【灵寿人国璠为诸生崇祯中城防自经不死被执不屈夺兵所佩刀自杀】高笏妻阎氏【元氏人崇祯末为乱兵所劫氏以头触石流血被靣不肯行复以刀脇之氏骂不絶口遂遇害】傅永清妻富氏【灵寿人永清封宣威将军甲申三月流贼伪令郭亷至县恣暴横逺近皆逃避氏与子妇辈匿山中闻京师失守痛哭不食入山洞自经死】
　　本朝李栋芳妻牛氏【正定府人年二十二顺治二年夫与姑舅他出族人潜入其室欲汚之氏奋力拒骂靣被数刃而死同郡王祚昌妻陈氏徐凤贤妻郭氏皆以遇兵乱义不受辱见杀】曹际昌妻张氏【正定人年二十二夫亡昼夜悲号服毒死同郡王永璧妻商氏李有谦妻苏氏王兴宗妻苖氏俱以夫亡殉节】马崇勋妻杨氏【灵寿人年二十二夫殁奉养盲姑以孝闻抚子琅及四孙俱成立守节六十余年】崔岱齐继妻唐氏【平山人幼通书传岱齐官长沙知府病殁氏孝事继姑庶姑三十年存殁尽礼四子皆非己出抚育教训甚有恩义又新乐李华先妻师氏早寡守节课子苑读书成立康熙间　旌表】赵国臣妻刘氏【赞皇人夫贸易外出为强暴李旺所逼自到死又行唐张肖月妻张氏梁喜福妻杨氏藁城樊可爱女二姐无极张志洪女三姐皆以强暴逼汚不从见杀康熈中俱　旌表】王吉徴妻刘氏【平山人夫童騃不谙人事翁王正命之改适不从越五年夫亡孝事舅姑年八十三以贞节终康熈中　旌表】王天爵妻朱氏【井陉人徙家平山一日锄花圃中旁有西华寺僧潜入求淫大骂不从被杀又藁城孙绍芳妻岳氏为恶少刘二所逼不从投井死俱雍正中旌表】张志妻康氏【平山人夫殁鞠二子为娶妇又相继早亡偕两妇抚孙成立孙又早亡三世苦节氏年逾八十雍正八年　旌表】卢蒲妻何氏【平山人年十六夫亡孝事舅姑抚子读书为诸生子复亡妇遗腹生孙妇复亡鞠孙成立举曽孙老犹纺绩以有余赡邻里年七十一卒雍正十年　旌表】侯梦豹妻朱氏【正定县人滹沱水涨夫渡河覆溺氏以身殉家人救之乃率二孤沿河求夫尸呼号三昼夜从淤泥中舁之而归食贫茹苦以抚二孤得成立同县王大涵妻阎氏夫亡姑沉疴三年亲尝汤药久而勿懈氏素知诗书午夜纺绩篝灯课子为诸生均于乾隆二年　旌表又殷智妻何氏吴宗伯妾郑氏刘世安妾王氏杜国才妻娄氏高宗文妻王氏王斌妾刘氏刘质恭妾魏氏苏继轼妻武氏窦绅妻氏梁肇基妻贾氏郭廷标妻李氏李钟厐妻何氏赵之屏妻李氏谷进献妻殷氏王荣思妻文氏王兆潞妻杨氏高维纳妻韩氏王文荣妻逯氏王之绶妻沈氏邵儒统妻黄氏臧应遴妻杨氏吴方升妻李氏许维烈妻牛氏高宏文妻白氏许防妻张氏孙人妻潘氏章辰妻白氏窦志僖妻戴氏刘美徳妻魏氏赵炳妻孙氏李肇祚妻田氏卢廷峤妻李氏祁攀鳯妻刘氏史髙直妻李氏何元钿妻任氏闫玫妾张氏邢元禄妻孟氏杜维乔妻邹氏赵文蔚妻高氏王元锦妻柯氏杜孟着妻王氏葛元英妻程氏刘琦妻朱氏梁肇祯妻贾氏刘锡妻徐氏马硕辅妻张氏萧昌续妻吴氏何珨妻陈氏王镇豪妻朱氏马云飞妻李氏崔濬妻杨氏洒思顺妻张氏俱以守节先后　旌表】李仲甫妻髙氏【井径县人为强暴所逼不从羞忿自尽乾隆二十一年　旌表同里郝淓继妻毕氏霍镐妻梁氏郝汉臣妻霍氏谢玉田妻石氏吴进库妻卢氏董馨妻岳氏卢昌后妻刘氏梁发昌妻王氏李谦妻侯氏刘希彭妻蔡氏孙学礼妻王氏俱以守节终身先后　旌表】王福多妻陈氏【获鹿县人夫亡舅姑笃老克尽孝养又梁大进妻任氏王聘妻白氏刘允朋妻傅氏皆夫亡守志终身乾隆十三年十六年先后　旌表】李豹妻范氏【元氏县人夫亡姑欲嫁之投井死乾隆十年　旌表同县高法圣妻刘氏麻蔚继妻闫氏李跻甲妻孙氏魏嶙妻曹氏智玉秀妻魏氏张琦妻黄氏福云妻刘氏胡文玘妻董氏闫赐珽妻胡氏髙经妻安氏智景妻贾氏防宸芳妻温氏邵能静妻王氏李防妻唐氏髙计亭妻魏氏贾文蔚妻李氏崔星妻范氏张明星妻刘氏齐宏祚妻刘氏王文徳妻牛氏王度妻樊氏赵全妻王氏王惟康妻张氏邵维和妻王氏张阎妻李氏李濬妻张氏俱以守节旌表】姚妻何氏【灵寿县人夫亡守节毁左目以自坚孝事翁姑抚遗孤为诸生乾隆二十六年　旌表同县任起蛟妻赵氏吴行裕妻商氏王电妻孙氏尹梓妻马氏赵起照妻马氏传维栒妻陈氏董才徳妻徐氏罗仁竒妻祈氏韩濬妻吴氏李泰龙妻孟氏王清泰妻曹氏齐茂英妻刘氏李如好妻杨氏马蓄妻赵氏李国昌妻孟氏姚景昌妻陈氏谷雨妻张氏俱矢志守节先后】
　　【旌表】贾梦豹妻王氏【栾城县人年十七夫亡无子或劝之他适氏截髪自誓曰妇人从一岂更二夫耶抚嗣子得成立乾隆十八年旌表同县胡廷瑛妻田氏聂□妻传氏叚文晰妻韩氏冯忠之妻校氏冀助妻孙氏刘继贞妻陈氏傅骏妻王氏王五慎妻陈氏李子存妻赵氏俱守节终身先后　旌表】杨二小妻商氏【平山县人为强暴所逼不从被勒死同邑王栋妻郝氏任兴妻谷氏皆遇暴不汚羞忿自尽又刘云妻张氏贾燫妻温氏阎继武妻孙氏张元良妻章氏康孟卿妻盖氏贾凊彦妻焦氏杨维邦妻杜氏康有辅妻刘氏祁忠妻鲁氏杨逺任继妻刘氏曹禹臣妻王氏李得景妻樊氏商柱妻赵氏李秀逹妻金氏王灿妻齐氏刘名杰妻曹氏苏显宗妻张氏武廷龙妻任氏李思义妻孙氏俱夫亡守节先后　旌表】　郄防宗妻李氏【阜平县人夫亡抚孤隆娶妇王氏隆又亡偕媳抚孤有成乾隆三年　旌表同邑张光宿妻刘氏夫亡抚孤砥节四十九年乾隆十三年　旌表】李亮妻薛氏【行唐县人遇暴不汚自缢死同县孙希彦妻董氏王全妻乔氏焦与公妻赵氏刘惠妻马氏王防妻赵氏又未聘贞女兰氏皆夫亡守节先后　旌表】张芳声妻白氏【賛皇县人夫殁姑老且病尝有冦至氏负姑出获全乾隆十四年　旌表同县刘元士妻时氏韩来端妻赵氏韩鹏妻张氏郭式恒妻董氏尹花妻陈氏杜元龙妻郭氏刘朝妻张氏杨思聪妻郭氏张芳声妻赵氏李贶心妻张氏郭仲妻侯氏郭式仪妻张氏杜元聪妻李氏胡药龙妻任氏王仲妻李氏皆夫亡守节乾隆三年先后　旌表】茹大鹏妻宿氏【晋州人夫亡邻妪以其少讽之乃毁容截髪以明志乾隆十九年旌表又同县茹无息妻朱氏朱怡妻武氏张文逺妻温氏李良璧妻晋氏刘化鹏妻王氏高数通妻孟氏翟擢妻贾氏杨业贵妻刘氏杨建泗妻赵氏王昶妻张氏谷自励妻赵氏张大寿妻朱氏尹啓睿妻王氏刘佐珠妻卢氏王瑞芳妻张氏王林喜妻谷氏胡得仁妻李氏朱锡绮妻张氏翟英妻王氏张明玉妻董氏张重华妻刘氏李尔牛妻姚氏李文委妻刘氏田士通妻高氏彭克巳妻刘氏赵保徳妻李氏贾竒秀妻李氏皆夫亡守节先后旌表】张名世妻李氏【无极县人同邑朱得云妻防氏裴尚文妻梁氏王有斐妻陈氏张如椿妻于氏刘极妻陈氏高继徳妻甄氏张濬妻安氏皆夫亡守节先后　旌表】田福来妻田氏【藁城县人遇暴不汚羞忿自尽乾隆二十二年　旌表同邑白其性妻程氏刘成麟妻徐氏刘儒妻辛氏王元干妻汪氏左国太妻王氏赵之韶妻胡氏刘有成妻吴氏于保妻刘氏南金妻郭氏剧有恒妻刘氏何淙妻杨氏薛信妻王氏李敷英妻张氏刘大贵妻岳氏陈通妻孙氏宋之良妻乔氏赵法保妻李氏冯贵祥妻袁氏杨双全妻李氏徐彻妻王氏周斯敏妻李氏范勉妻王氏皆夫亡守节先后　旌表】杜有太妻赵氏【新乐县人尝薄暮还家有恶少欲汚之峻拒被害乾隆二十一年　旌表同邑王賔妻杨氏陈列格妻郑氏吴昌妻田氏傅兆龙妻贾氏吴国辅妻雷氏国之辅妻郭氏陶际观妻杨氏田龙妻李氏刘显玉妻侯氏闫玉名妻安氏鲍明甫妻李氏王法儒妻张氏沈大惠妻刘氏陈寳妻张氏王治岐妻陈氏黙功逺妻齐氏薛楚继妻张氏陶行祖妻李氏高锡妻王氏郭纯诚妻王氏刘邦基妻刘氏呉廷栋妻高氏安当妻王氏俱夫亡年少矢志不渝先后　旌表】
　　仙释昌客【常山道人自称殷王子食蓬蔂根年二百余顔色如二十许人常取紫草卖染家以钱遗孤寡歴世皆然】隋寳公【开皇中居正定解慧寺尝砻石为柱作门三楹上为楼坐卧其上后北冦来纵火焚寺寳公从楼陨身而下毫髪无伤冦刃之刃自断冦又举火焚楼火自灭冦骇愕稽颡而去】宋苏澄隠【正定人为道士得飬生术年八十余不衰五代晋唐屡聘之并辞疾不至宋太祖征太原还驻镇阳召见问其术对曰臣之养生不精思链气耳帝王飬生则异于是老子曰我无为而民自化我无欲而民自正黄帝唐尧享国永年得此道也帝大悦年百嵗而卒】怀丙【正定僧也多巧思郡有木浮图十三级久而中级大柱壊欲西北倾他匠不能为懐丙别作柱命众工维而上已而却众工闭户良久易柱下赵州渡河石桥镕铁贯其中嵗久乡民盗凿铁桥遂欹计千夫莫能正懐丙不役一人以术正之使如故其灵异多类此】守干【藁城人居龙兴寺性聪慧无幽不烛元祐间赐号廻照大师以纸衣一袭付其徒至旬乃易衣诵经合掌而逝】
　　土产炭【明防典成化六年减正定合用柴炭】煤【府志灵寿县出】瓷器【金史地理志正定府产瓷器缸镡之属也明时充贡】梨【魏文帝诏正定梨大如拳甜如蜜脆若菱可以解烦释悁郎蔚之隋图经正定县梨为天下第一唐书地理志镇州土贡梨旧志府界亦产梨枣】桃【羣芳谱巨核桃霜下始熟出常山】李【陆士衡果赋中山之缥李井陉志李有青黄红三色】薏苡【图经生正定平泽及田野最多】木耳【出井陉平山又麻姑出灵夀】牡丹【府志　国初栢棠园最胜梁清逺侍郎谓自宋时郡牡丹已得名韩魏公诗咫尺常山似洛阳是也】楸【史记常山已南河济之间□树楸】药【有升麻防风黎卢藁本天花粉地骨皮丝子又灵夀平山阜平赞皇诸县亦产茯苓芍药当归鹿茸龙虎骨苍术黄芩白术半夏黄连草薢无极县产蒲公英】菖蒲【本草菖蒲一寸九节出灵寿者佳】皂角【金史地理志正定府产】香麞【井陉县出旧志香麞见人捕之辄自剔脐出其香　按唐书地理志镇州土贡孔雀罗子罗春罗附载于此】









　　钦定大清一统志卷十九
&lt;史部,地理类,总志之属,大清一统志&gt;
&lt;史部,地理类,总志之属,大清一统志,顺徳府图&gt;
&lt;史部,地理类,总志之属,大清一统志,顺徳府图&gt;
&lt;史部,地理类,总志之属,大清一统志,顺徳府表&gt;
&lt;史部,地理类,总志之属,大清一统志,顺徳府表&gt;
&lt;史部,地理类,总志之属,大清一统志,顺徳府表&gt;
　　钦定四库全书
　　钦定大清一统志卷二十
　　顺徳府【在　京师西南一千里东西距二百八十里南北距一百五十里东至广平府威县界一百二十里西至山西辽州和顺县界一百六十里南至广平府永年县界六十里北至赵州临城县界九十里东南至广平府永年县界九十里西南至河南彰徳府武安县界一百二十里东北至冀州新河县界二百里西北至正定府赞皇县界一百五十里】
  </div>
  <div class="pagination">
   <a href="大清一统志_page11.html">
    上一页
   </a>
   <span>
    ...
   </span>
   <a href="大清一统志_page7.html">
    7
   </a>
   <a href="大清一统志_page8.html">
    8
   </a>
   <a href="大清一统志_page9.html">
    9
   </a>
   <a href="大清一统志_page10.html">
    10
   </a>
   <a href="大清一统志_page11.html">
    11
   </a>
   <span class="current-page">
    12
   </span>
   <a href="大清一统志_page13.html">
    13
   </a>
   <a href="大清一统志_page14.html">
    14
   </a>
   <a href="大清一统志_page15.html">
    15
   </a>
   <a href="大清一统志_page16.html">
    16
   </a>
   <a href="大清一统志_page17.html">
    17
   </a>
   <span>
    ...
   </span>
   <a href="大清一统志_page13.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
