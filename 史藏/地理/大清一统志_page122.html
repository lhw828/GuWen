<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 122 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 122 页/共 202 页
  </h1>
  <div class="content">
   闗隘铁门闗【在汉阳县东北明统志在禹贡矶旁吴魏相持用兵沔口于此设関为险】九里闗【在孝感县北魏书地形志东随县有黄岘関舆地纪胜黄岘関今名九里関县志九里関在县北二百三十里盘据山险最扼要义阳三関之一也】大活关【在黄陂县北二百里东北至光州二百八里西至安州礼山関一百里隋于北置関镇旧志今有金竹関在县北一百九十里亦名金局関】侯埠関【在沔阳州东六十里】范溉関【在沔阳州西北四十里古范溉市舆地纪胜在玉沙县西北】汉口廵司【在汉阳县北旧在汉水南岸后在北岸当往来要道居民填溢啇贾辐辏为楚中第一繁盛处明设巡司　本朝添设廵司分仁义礼智两司移本府同知驻此】沌口廵司【在汉阳县西南三十里上接沔阳诸水下通长江岸多芦苇夏水涨时弥漫数百里最为险要明置廵司国初迁于下蒲潭东去沌口三十余里】蔡店廵司【在汉阳县西六十里明初置廵司兼设马驿今因之驿裁】新滩廵司【在汉阳县西南一百三十里明置今因之】刘家隔廵司【在汉阳县北三十里唐宋防川县治也相传宋知军事刘毅隔岸种荻后人因以名之其地卑下每嵗春水弥漫秋冬始涸平原周广四十里啇贾云集明宣徳六年置廵司今因之】小河溪廵司【在孝感县东北一百二十里路出武胜闗明置廵司今因之】马溪河廵司【在孝感县东南五十里】大城廵司【在黄陂县北一百二十里旧在县北八十里大城関今移两河口】沙镇廵司【在沔阳州东北一百五十里地最要害】茅镇廵司【在沔阳州东南锅底湾】百人矶镇【在汉阳县西南八十里明置廵司后迁于东江脑今裁】澴河镇【在孝感县西北九域志孝感县有澴河东旧二镇县志澴河铺在县西北四十里又旧镇铺在县东六十里皆即故镇也】沙口镇【在黄陂县东南五十里】团潭镇【在黄陂县西南二里其地有水可容舟楫商贾集焉】滠口镇【在黄陂县西南四十里】新堤镇【在沔阳州南设守偹一员领兵戍守】仙桃镇【在沔阳州东北九十里接汉川县界又曰鸡公滩】白云砦【在孝感县西南白云山路从黄草山入髙峻险反直如自天而下中颇防坦其前有礟架山明末邑人垒石为城避防于此又杨店驿在孝感县东五十里西去黄陂县七十里当徃来孔道最为繁盛　本朝顺治十二年置今裁】三家歩店【在孝感县东三十里即三防埠也】新店【在孝感县东北一百十里地险僻其南为二郎畈店相传孙权尝射猎于此】团林埠市【在黄陂县东西十里】白漠港市【在黄陂县北四十里】巴林市【在黄陂县北九十里】采桑市【在沔阳州西北三十里】杨家河集【在孝感县西南四十里】
　　津梁迎春桥【在汉阳县西三里宋大观初建】永安桥【在汉阳县西三里】官桥【在汉阳县西六十里】甑山桥【在汉川县东南十里甑山下】新陂桥【在汉川县北四十里大赤郷为徃来通衢】广济桥【在汉川县北三十里刘家隔西】高埠桥【在孝感县东二十里】白沙桥【在孝感县西北五十里】理丝桥【在孝感县东北十里】骆驼桥【在黄陂县东二十里舆地纪胜魏人来伐以骆驼载辎重坠桥下因名】甘棠桥【在黄陂县东五十里】刘家渡桥【在沔阳州西十里】汉阳渡【在汉阳县东】沌口渡【在汉阳县西南三十里】郭师口渡【在汉阳县西十里】平塘渡【在汉阳县西二十里】汉口渡【在汉阳县东北为九省要津】阳台渡【在汉川县东南一里阳台山下有堤】南河渡【在汉川县南六十里龙门山下宋党仲升御金人于此】安河渡【在汉川县东北三十里】滠口渡【在黄陂县西南四十里】牛湖渡【在黄陂县西南五十里】旧镇河渡【在黄陂县西六十里】三江口渡【在沔阳州西三里】
　　堤堰新丰堤【在汉阳县西北二里为郡治北月湖必经之地】杨栁堤【在府城北二里明知府蔡钦创名免溺堤明万厯三十五年知府王宗本修因名王公堤中为石桥长二百七十丈】
　　【本朝顺治十一年重脩高一丈三尺濶一丈八尺康熙八年又修筑】湖□堤【在汉川县北二十里明嘉靖中筑自闗前河至扬子港央植以栁】吴公堤【在汉川县东北旧名和公堤明成化中都御史吴琛筑因改名焉自县东至甑山十五里又自县北和公城至刘家隔十五里俱徃来通道也】江隄【在沔阳州南一名长官堤起荆州府监利县界至汉阳县界长一百余里】横隄【在沔阳州西南四十里北口长二百余丈】百石湖堤【在沔阳州西北长十余里】泗脑隄【在沔阳州西北长二百有竒】班隄【在沔阳州西北四十里白湖村接安陆府西北天门县界　本朝雍正六年修】汉堤【在沔阳州北长万丈】千工堰【在黄陂县北四十里灌田四千余亩】
　　陵墓汉黄香墓【在孝感县东四十里寰宇记凤凰山有魏郡太守黄香墓】刘墓【在汉阳县东北水经注鲁山城中有刘墓】晋朱伺墓【在汉川县东甑山晋书朱伺传伺卒甑山】唐牛夫人墓【在汉阳县西三里府志牛僧孺镇鄂州时其妻于此】明尹良佐墓【在汉川县西系马口】
　　本朝徐勇墓【在汉阳县西七里】吴正治墓【在汉阳县小奓山康熙三十三年有】
　　【御制碑文】
　　祠庙大禹庙【有二一在汉阳县北大别山一在沔阳州西北钱柜铺神农庙在沔阳州城北】令尹子文庙【在汉川县西二里】桃花夫人庙【在黄陂县东三十里唐杜牧有题桃花夫人庙诗即息夫人也】董孝子祠【在孝感县治东明正统中建祠汉董永成化中迁文庙东合祠唐张忭称忠孝祠　本朝顺治十七年重建】诸葛武侯祠【在沔阳县西】鲁肃祠【在汉阳县北元和志大别山上有吴将鲁肃神祠】胡公祠【在汉阳县北祀晋吴奋寰宇记刘澄之永初山川记云鲁山上有胡公祠】广威将军庙【在汉川县东南四十里祀晋朱伺】木兰庙【在黄陂县北七十里木兰山舆地纪胜即乐府所载女子为男妆代父从军者也　按木兰不知何时人不详里居姓氏木兰县南齐时置木兰歌有北征沙漠之事非宋齐间人可知歌辞类隋唐亦非汉魏人作前人已辨之矣庙因木兰山附防无疑县志并妄撰其姓益属无稽苐由来已乆故存之】狄梁公祠【在沔阳州东门外】张
　　睢阳庙【在汉阳县南张王矶上祀唐张廵】张昭烈庙【在孝感县治西舆地纪胜祀唐将张抃与张廵许逺同守睢阳者宋赐庙名曰昭烈】李太白祠【在汉阳县治东南郎官湖上】二程祠【在黄陂县东鲁台山朱子有记】六先生祠【在汉阳县治北鳯栖山明统志宋知军黄干即山为屋舘四方士立祠以祀周程游朱四先生正徳中増祀杨时黄干】昌公祠【在汉川县东汉水上祀明知县昌应防】冯公祠【在汉阳县北大别山祀明佥事冯应京】
　　寺观太平兴国寺【在汉阳县北大别山唐建宋太宗太平兴国年间奉勑重建因名又名文殊院明统志旧名大别寺宋苏轼尝逰此作方丈铭寺前有柏树俗传大禹治水时所植府志元末寺废明洪武初重建】归元寺【在汉阳县西二里本朝顺治中建】柏泉寺【在汉阳县西北四十里】阳台寺【在汉川县治后明统志旧名广福】观音泉寺【在汉川县西南寺前有古松二大十围寺侧有泉】广化寺【在孝感县东门外宋建】三山寺【在孝感县西北三山下】滠口寺【在黄陂县西南唐建】木兰寺【在黄陂县西明统志唐贞观间建】古寺【在黄陂县北六十里有上古寺下古寺俱在木兰山】万果庵【在汉川县西内有银杏一株高十余丈大数十围葢唐宋间物也】圆妙观【在汉阳县西宋大中祥符三年赐名天庆观元皇庆元年改今名】防真观【在孝感县治东】天庆观【在沔阳州北一名紫阳观有三色柏宋徽宗尝赐金字牌】













　　钦定大清一统志巻二百六十一
　　钦定四库全书
　　钦定大清一统志巻二百六十二
　　汉阳府【二】
　　名宦三国魏文聘【南阳宛人曹操定荆州江夏与吴接民心不安乃以聘为江夏太守屡有战功文帝立使聘别屯沔口止石梵御吴有功迁后将军封新野侯孙权以五万众围聘于石阳聘坚守不动权去聘追击破之在江夏数十年有威恩名震敌国吴不敢侵】唐张廷珪【河南济源人开元中为沔州刺史在官有徳化】贾载【至徳中为沔州刺史未朞月而政和于讼堂西搆秋兴亭】狄仁杰【并州太原人中宗时复州刺史有惠政】崔訏【贞元中复州刺史韩愈有送崔复州序谓崔君之仁足以苏复人】五代晋郭延鲁【沁州绵上人累迁复州刺史亷平自厉民甚頼之秩满州人乞留不许皆遮道击号】宋梁延嗣【京兆长安人初事高氏劝高氏纳土太祖授延嗣复州防御使因郊礼入朝太祖抚慰之曰使高氏不失富贵尔之力也】程遹【河南人太平兴国中知黄陂县清谨过人】张先【开封人天圣中为汉阳司理叅军欧阳修称其临事果决】程珦【河南人仁宗时为黄陂尉慈恕而刚断】吴处厚【邵武人元祐中知汉阳军有善政】张汝明【庐陵人神宗时签书汉阳判官时官田法行受牒按境内主者多不亲行汝明躬临阅实雨雪不渝以故吏不得通赇谢而税均】游酢【建阳人徽宗时知汉阳军召郡中士子讲明性理俾风俗醇美】曹彦约【都昌人宁宗初摄汉阳军事时金人大入彦约搜访土豪得许卨俾总民兵赵观俾防水道党仲升使将宣抚司军屯郡城彦约授观方略逆击金人自遣死士焚其战舰昼夜死战以守御功就知汉阳嘉定元年应诏陈言乞缓嵗币饬邉傋为决胜之防】黄干【闽县人宁宗时知汉阳军值嵗饥籴客米发常平以赈制置司下令欲移本军之粟而禁其籴干不从荒政具举旁郡饥民辐辏惠抚均一愿归者给之粮不愿者给庐居之民大感悦】赵郧【庆元间知汉阳军事筑堤置闸以除水患善政着闻】谢宪子【端平中知孝感县政尚礼教招集逺近士发明朱子之学时广平儒者窦黙避防来依因得伊洛性理之书以颁士子】徐安民【淳祐三年知汉阳军事出已资营缮城闉官舍坛壝又值松杉榆桞三万余本于城内外曰十年后可以资官民用也其综理周宻如此】朱昻【潭州人淳化时知复州有清节】刘师道【开封东明人真宗时知复州敏于吏事吏民畏爱之】唐介【江陵人仁宗朝以言事贬官量移复州后召还帝劳之曰郷迁谪以来未甞以私书至京师可谓不易所守矣】王琪【华阳人仁宗时知复州民欧佃客死吏论如律琪疑之留未决巳而新制下凡如是者听减死】张防【元符中知复州有善政张耒作诗美之】万俟湜【大观中知复州公慎清约】陈规【安邱人建炎中除徳安府复州汉阳军镇抚使郢州守霍明奔刘防以书招规规械其使以闻李横围城造天桥填壕鼔噪临城规率军民御之礟伤足神色不变围急粮书出家财劳军士气益振横遣人来愿得妓女罢军规不许防壕桥防规以六十人持火枪自西门出焚天桥以火牛助之湏臾皆尽横防砦去】杨文仲【眉州影山人理宗时复州教授转运使印应飞辟入幕明嫠妇寃狱应飞从之】施子仁【宋末知复州时元兵攻襄阳随守张夀荆门守朱扬祖郢守乔士安皆委郡去惟子仁固守城防死之】翟国荣【端宗时复州副将遇元兵战舰泥湖死之赠团练使立庙复州】元仇公度【黄陂县尹以清慎着事无大小断决如流】卢克治【开州人知汉阳府时郡县新附人心犹惶惧克治宣布上徳抚慰绥辑一郡向化】白景亮【南阳人由南思知州陞沔阳府尹奏最于朝先是民间徭役不尽校田畆以为则吏得并缘高下其手景亮始覈騐田畆以均之大小家咸便安之学政乆弛诸生无廪膳庙像祭噐有缺景亮皆为之傋儒风大振】张寛【至正间守沔阳州有亷能声嵗潦请于朝给赈一郡生全】俞述祖【象山人为沔阳府推官至正十二年蕲黄贼迫州境述祖领民兵守緑水洪兵力不支沔阳城防述祖为贼所执械至其伪主徐夀辉所诱之降述祖骂不辍夀辉怒支觧之有子方五嵗亦死事闻赠奉詶大夫礼部郎中象山县男】明苏恭让【玉田人洪武初知汉阳府治简而明严而不苛每有重役輙诣上官陈説多得减省民其利】赵庭兰【和州人洪武初知汉阳县有干局创建县治民不告劳朝廷尝遣使徴陈氏散卒他县多以民丁应庭兰独言无有民以不扰】王叔英【黄岩人洪武时知汉阳县多惠政嵗旱絶食以祷即雨既而雨不止复祷之即霁】龚岩【崇明人建文时知孝感县刚决无所曲庇循行劳来所至见徳】徐述【建徳人永乐中知汉阳府嵗歉民艰于租谕闗市得谷数十万代民输足】朱祐【邵武人宣徳中知汉阳府府旧无□庾军民渡江输于武昌祐奏请立仓府城民甚便之】陈恵【鄞县人正统初知汉川县专尚徳化劝农耎学士民徳之】罗勉【吉水人正统间知孝感县精心澡刷境内秩然所修举悉计永乆】何淡【顺徳人成化中知汉阳府筑隄堰滋灌溉教民力农兴起学校士多成就】沈熊【浙江人成化中知汉阳府清静爱民不通请谒】林堪【莆田人成化中知汉川县平易近民亷介不苟公余与诸生讲论道艺日夕不倦】李恒【仪封人成化中知黄陂县岩饥盗起恒多方赈济招集之盗遂息县初未知畜羊种麦植枣桑恒咸教之】董杰【泾阳人宏治初知沔阳州时大旱即开廪账民后蠲其租甫三日以事逮去乃忠取赈券焚焉民感其恵泣送之】樊景麟【新繁人嘉靖中知汉阳府水啮城址景麟为堤以防之不欲劳民躬率役随地敛石有时与家僮共负巨石移署前转运江岸】昌应防【莆田人嘉靖中知汉川县县当汉江下流嵗患沉灾应防轻徭缓赋极意抚循景王出封安陆中官借势横索应防力持弗与中官怒诬奏逮狱累月竟坐调民思之为立祠汉江上】谢廷茞【富顺人嘉靖间知黄陂县正巳爱民旧多滞狱剖决如流虽稚子妇人皆得以情自逹暇即与诸生课讲】龙兴【海阳人嘉靖中知孝感县防矿贼为患兴率民兵殱之修筑县城民以无恐】张纶音【朝邑人万厯间知汉阳府剧盗舣舟待客撄其赀而沉之江纶音严捕得数十人一日械集署门前悉杖杀之民得安枕】蒋以化【常熟人万厯间知孝感县政务寛平常巡行郊野召父老问民疾苦给牛种资其匮乏公暇进诸生讲艺嵗大祲躬为糜粥餔之道有胔骼輙敛瘗】余桂蕚【上饶人万厯间知孝感县防疫桂蕚为择医施药民多全活复置地十余畆葬民之死无所归者修城池置学田辑县志百度修举】朱珏【休宁人万厯中黄陂县典史洁巳执法专锄豪右黄安耿尚书定向尝叹美之】张大治【保县人天启中知汉川县始至故媕婀不振黠吏乗机欺之月余悉得其姓氏并奸状一日复以事至大治厉色诃之曰汝复来欺我乎厯数其奸猾事各置之法一豪民计夺邻家地诬以盗送于官大治不问但厉声叱者曰汝何不献地以觧之豪民胆落服罪去一时惊以为神】孙光祚【石屏人崇祯中知汉川县献贼犯刘家隔光祚率众御之贼渡鲤鱼滩乘其半济击之贼溺死甚众自是不敢犯县故无城光祚创筑】李鉴【四川人崇祯时知黄陂县时流寇猖獗率众数万围城三日鉴婴城固守民有讹言者鉴私取死囚斩其首悬之讹言遂止贼亦惊散】雍鸣銮【成都人崇祯中知孝感县县为防冲鸣銮昼夜乗城缮楼橹练乡勇贼至辄却走之城頼以全】赵元有【福建人崇祯末知黄陂县县饥且疫防踵至元有悉力防御城防死之】夏统春【桐城人崇祯末黄陂县丞摄黄安黄梅皆有声时全楚多防贼至誓以死守凡十五昼夜城防被执贼欲以为守统春大骂贼怒断其右手复以左手指骂又断之骂益励贼断其舌剜其目统春犹以头触贼遂支觧之】薛闻礼【武进人崇祯时黄陂主簿值嵗大祲漕粮逋急民无以应闻礼转贷千金输之流宼至挟与俱去欲官之闻礼乘间脱归率吏民攻贼贼复大至杀之骂不絶口】章旷【华亭人崇祯中知沔阳州有惠政李自成防沔奸民迎贼旷设计捕斩之贼稍退既而大至旷且战且守贼觧围去邻郡皆恃沔阳以自固】马颷【同官人崇祯末为沔阳州倅李自成攻城飚迎贼城东杀贼数百人贼四集围飚飚乃下马短兵接战力竭被执贼壮其勇欲降之飚怒骂贼以枪洞其腹而死其仆马旺石秀亦骂贼死事闻赠飚知府】
　　本朝郜炳元【长垣人顺治进士知孝感县时人民未集炳元加意抚循河南贼窃发乗夜袭城死之妻马氏纫衣百结亦骂贼死】赵一柱【余姚人顺治中同知沔阳州西山宼发殉节死康熙七年赠知州赐祭】
　　人物晋朱伺【字仲文安陆人张昌之逆伺耻与同县求割安陆东界别为滠阳县遂为滠阳人伺有武勇而讷率部党灭昌后陈敏作乱陶侃署伺为左甄破敏前锋敏弟恢称荆州刺史在武昌侃率伺进讨破之敏恢既平以功封亭侯领骑督随侃讨杜□有殊功夏口之战射杀贼大帅数人贼于水邉作陈伺邀之箭中其胫气色不变贼溃追击之死者大半加威逺将军建兴中陈声断江抄掠伺邀声弟斩之围声于董城其党斩声出降又平蜀贼龚髙加广威将军领竟陵内史杜曽等防杨口垒伺被伤贼养伺妻子百口遣人招伺伺不从还甑山卒】唐张抃【孝昌人为张巡禆将尹子竒围睢阳巡使抃请救于许叔冀叔冀不许城防与南霁云等三十六人不屈死】宋张钖【字贶之汉阳人进士甲科厯知南昌新州东明以治绩闻李及荐为御史丁谓贬崖州议还内地钖防谓奸邪弄国本兴天下共弃之今复还是违天下意由是止徙雷州玉清昭应宫灾连系甚众钖言天灾反以罪人恐重天怒狱遂觧累迁至翰林侍读学士判太常寺国子监钖淳重清约虽贵奉养如少贱时读书老而弥笃】张昌中【汉阳人处家以义厯世不分】党仲升【汉川人宁宗时金人入境仲升击其砦杀千余人中流矢死事闻赠修武郎官其二子】汪
　　涯【字万顷汉阳人贾似道督师延为賔客元世祖围武昌似道乞和师退欲作露布献功涯瞠目曰防人以利而退其师又欺主上何露布为似道怒挝杀之】元景厚【字徳载汉阳人领乡荐至京师中书左丞许有壬师事焉】明丁普郎【黄陂人太祖时为行枢宻院同知数有战功从太祖与友谅战于鄱阳湖自辰至午普郎身被十余创首脱犹执兵若战状植立不仆敌惊为神赠济阳郡公立庙祀康山】唐宗【孝感人洪武中官江西右参议亷明平恕致仕家无余赀御史徐瑛造之湫隘不容驺从属县令广其居宗力辞之曰予在里中不能拯人之急而又夺之使不有宁字乎遂止】戴景文【字希敬汉阳人洪武中举于乡擢宁府伴读景文以辅导自任动规以正遂与世子不合不数月觧组年甫四十栖隠三十年授徒讲学力田自给】欧阳谦【字伯益沔阳人洪武中监察御史优于文学所着有沧浪集】虞信【字尚忱沔阳人永乐中监察御史有直声厯四川山东按察使】张瓒【字宗噐孝感人正统进士厯工部郎中出知宁波府中官怙势黩货瓒防劾之其党皆伏罪巡抚四川讨平苖乱奏立安宁宣抚司迁户部左侍郎督漕巡抚鳯阳卒于官】程昻【字文轩孝感人其五世祖希哲自元季居宏乐乡至昂五世不分治家务遵礼法宏治中旌表】王琰【字廷用孝感人成化进士授户部主事励风节不屈于权贵治时外戚夀宁侯张鹤龄夺河间民田琰同侍郎许进徃案琰防法奏覆戚畹侧囙正徳中厯山西布政时中官刘瑾用事瑾父葬冠盖奠送相望同列强之徃琰曰吾体骨不媚终不能濡迹权路弗徃瑾深衔之坐以他故免官归及瑾败台官防荐起御史未仕卒】刘钰【字世美沔阳人成化进士督课九江羡余悉贮府库后知常州处州二府悉有善政】刘奎【字文瑞孝感人性孤介刚峻宏治中授庐州府同知时武宗南巡江彬等作威福奎摄邳州事不为礼彬衔之调永宁同知辞免归途遇雨逆旅人秦氏椎牛具享入其堂有秦桧像奎怒起曰吾几为造次所误时徒御巳休冐雨去之】戴金【字纯甫汉阳人正徳进士世宗时擢御史独止敢言与黄梅石金同表仪朝署时人目之曰楚有二金台中铮铮厯官至兵部尚书】朱衣【字子宜汉阳人正徳进士授御史清军江北值大饥人相食衣便宜赈济全活甚众是时方争大礼世宗召羣臣议门下衣直言忤张璁罢职家居】童承叙【字士嚋沔阳人正徳进士才具敏赡杨廷和杨一清雅重之甞奉使唐藩却其餽遗经筵进讲以用正人端国本为先肃宗嘉之后为国子司业与闗中吕柟吕明正学圜桥门者万计】朱宠【字徳承汉阳人嘉靖进士以治海门课绩第一擢御史既入台适严嵩柄政慨然草疏欲劾之未上而父卒乃痛哭扼腕去与汉川张绪讲求理学家贫至粮絶弗顾学者称为汉水先生】张绪【字文纶汉川人嘉靖举人受业安福邹守益厯官户部员外郎与耿定向罗汝芳讲学不辍当事恶之谪官稍迁知徳阳县告归室庐萧然布衣脱粟晏如也学者称为甑山先生甞与大学士张居正同居居正柄国欲用为知府绪正色曰予夺在天子可擅威福乎及卒乡人私諡曰介肃】郑佶【黄陂人孝友笃行刚直不阿嘉靖中为丰城知县时严嵩用事佶无所循改商城擒剧盗迁大理评事防给谏吴时来主事董传防疏击嵩时来等下狱或属佶致之死佶曰杀骨鲠臣以媚权幸谓天下后世何守云南防黔国公沭朝弼以藩臣礼谪判通州御倭防有俘获功后守寻甸归俸余悉分给三党家无长物】王霁【黄陂人操履端洁父早卒事母至孝嘉靖时知吉水县守保宁擢云南按察使皆有治绩以太仆郷致仕归吉水罗洪先最慎许可独重霁顔其堂曰清白】方一凤【字丹山黄陂人受业于罗钦顺以树人善俗为巳任士有就正者教以切已自反迁善改过】唐希臯【字子谟孝感人师事钱徳洪以嵗贡授兴国知县治尚教化归里置求仁舘聚众讲学甞曰吾与亲友子弟为迁善改过之学虽桑榆之景无多亦庻几古人得正而毙之道】程学博【字近约孝感人嘉靖进士授工部主事迁知重庆府清严刚直于郡治前搆屋设以居质讯者决狱不淹时案无留牍白莲妖众倡乱学博殱之累迁贵州参议平东川乌防乌撒蛮迁云南兵偹副使擒下苴诸寨贼擢行太仆寺卿致仕】尹良佐【字志伊汉川人隆庆进士座主张居正才之欲令其子从游许之舘选良佐不肯赴居正衔之就常调为龙川知县抚平山防调丹阳以最闻召拜御史侍经筵条上治河封事巡按河东督理盐政奏濬大小二池以疾归逾年卒】尹应元【字干防汉川人万厯进士累官佥都御史巡抚山东时太监陈増以矿税为民厉诬坐益都知县吴宗尧应元奏劾之宗尧遂得免】萧良有【字汉冲汉阳人万厯进士授编修时有三王并封之议良有上防固争迁国子祭酒教士以李时勉陈敬宗为法弟良誉亦负时望视学河南时称二萧云】王一凯【字君华黄陂人游于耿定向之门讲学二十年厯知武康崇徳二县迁西安府同知皆有声以病免邑令慕之造其庐赠一纸书八人姓名一凯曰此何人令曰盗也可得百金为公夀耳一凯曰真盗法应不赦非盗情则可矜二者之间何以教之令慙而退】胡天起【字仰文黄陂人为程朱之学不兢时名万厯十六年嵗大祲倾所有以赡亲族其贫不能婚葬者助之道拾遗金掲榜还之初无子悉以田财分给其侄晚而举子置旧业勿复问子明垣成进士】黄彦士【字抑美黄陂人万厯进士官御史防有孝定太后之防赞神宗行三年防示后世法神宗是之光宗践祚上言十一事熹宗立复上讲学疏巡按河南未发见潞藩税监横杖其党数人请立撒税监卒以抗直左迁归】孙世恪【字贞伯汉阳人万厯举人天启初官国子学正杨涟劾魏忠贤世恪同祭酒蔡毅中等亦具奏言忠贤罪不可赦忠贤矫防切责毅中旋引去世恪亦归】沈惟耀【字斗伯孝感人以贡入京师杨琏出都门人莫敢饯惟耀独送于卢沟以少女字其子而别明年琏死诏狱惟耀为具衣冠归其防官终广东平逺知县】陈家栋【字巨任黄陂人初游京师杨琏以劾魏忠贤尸于朝亲故莫敢収家栋独徃枕尸哭缇骑欲捕之家栋感以大义卒収其尸去寻以国子生授建宁府经厯不以官卑隳节操】李若愚【字愚公汉阳人万厯进士选温州府推官天启中举卓异赴考选媚珰者指为杨琏死友署下考乆之迁刑部主事因天旱陈言请诛魏忠贤并许显纯等以慰忠魂累官浙江参政归崇祯时太仆寺卿不赴】程注【字尔雅孝感人万厯进士厯官礼户吏三科给事中时客魏子弟世袭锦衣注奏世职太滥引祖制以裁之不报于是妇寺恶之削其籍令养马值役崇祯初起大理少卿累迁刑部侍郎】秦聚奎【字仲黙汉阳人万厯进士天启中厯官顺天府尹时魏忠贤子良弼封侯开府议毁隂阳学以广其居聚奎疏言事闗国体不敢奉诏触忠贤怒夺职归后徴拜太常光禄太仆诸卿皆不赴】王立益【黄陂人事继母以孝闻自置产分兄弟子族人困粮役鬻田代偿尝获偷儿与之酒食化导之偷儿痛哭改行】王家賔【字献叔汉阳人父卒庐墓三年天启中官陜州知州巡抚檄建魏忠贤生祠家賔投笔叹曰死无以见杨大洪于地下不奉檄大洪都御史涟字也寻被劾罢】王道直【字履之汉川人天启进士授保定府推官劲直不阿知府欲建魏忠贤祠道直持不可崇祯元年擢御史厯官左都御史掌院事庄烈帝书名御屏注曰小心谨慎后谢病归】陈致中【字正吾黄陂人隠居桑田兰山间不入城市四十年长子尧道聘刘氏女聋而痿女父母请别娶致中曰弃妇不仁毁盟不信何以示子孙即迎归父八旬遇防见执致中防持父伤左股防曰烈士也扶而去之】程良筹【字持卿注子天启进士魏忠贤擅国以父故削籍崇祯元年起授行人迁吏部员外郎六年流防防荆襄良筹同参政夏时亨立砦白云山起义与战四十日郤走之遂引兵克复孝感云梦后兵溃被执不屈死事闻赠太常卿】邓谦【字少子孝感人崇祯进士授大理评事厯山东粮储副使十二年　大兵下徳州谦与叔父有正俱死之一门从死者四十六人谦于　本朝乾隆四十一年　　赐諡忠烈】陈寿【字伯龙黄陂人居父防日夕不离苫次流防至见夀守棺不去疑有财货将斵棺夀跪泣曰宁杀我勿惊先人贼义之获免经畧卢象升闻其事曰忠孝一揆此人不可失罗致幕下后告归夀终】熊祚延【字祈公孝感人力学敦行居家孝友好施与里中贫不能婚葬者尝鬻产以应流防至避乱白云山中贼大举来攻率众御之防风霾昼晦士卒相失以十余骑从间道防泥泞中被执骂贼不屈死　本朝乾隆四十一年子入忠义祠】吴畅春【字梅初汉阳人为潜山天堂寨巡检崇祯八年流防蔓延畅春谓天堂虽小镇贼所必争造噐械积糗粮募勇敢士书誓死报国于衣裾间史可法傋兵安庆知畅春贤驰札劳曰官有崇卑忠义无两畅春太息曰士为知巳者死况国事孔棘乎一日贼百人诱战畅春追至梅家寨伏兵四起畅春力鬬手刃数人力屈被执贼逼降之畅春大骂不屈死可法白其事得防防　本朝乾隆四十一年　　予入忠义祠】傅可知【字伯求黄陂人防为诸生防父庐墓三年六十防母啜粥亦三年甞道拾遗金坐待其人还之崇祯十六年贼至令养马曰我为士人数十年肯役于贼耶延颈就刃死　本朝乾隆四十一年　　予入忠义祠】程道寿【字应正孝感人以嵗贡生授来安知县旋告归崇祯末贼防江北诸郡邑道夀结乡勇抗贼后被执令为书招降白云山义旅道夀骂曰吾不能助义军灭汝肯招之乎贼怒杀之事闻赠太仆卿　本朝乾隆四十一年　　予入忠义祠】刘成治【字广如汉阳人崇祯进士厯官户部侍郎明亡自经死本朝乾隆四十一年　　赐諡节愍】傅如圭【字元锡孝感人崇祯中以保举授知县未仕移家武昌流冦防城与子邦霖邦贞同殉节死如圭于　本朝乾隆四十一年　　赐諡节愍】舒显应【字孟锡孝感人官鳯翔知府移家武昌城防死之　本朝乾隆四十一年　　赐諡节愍】熊烈献【字无竞黄陂人以贡生通判济南时流防讧烈献调兵食无缺后城防殉节死之】刘申钖【字尔受孝感人天启举人明末防乱立砦二郎畈保聚砦破骂贼死事闻赠知州本朝乾隆四十一年予入忠义祠】谭徳化【字君明黄陂人性孝友父疾尝粪为验兄被诬系狱徳化以身代事卒白友人游蜀三年不归给其家薪米途遇冻饿者垂毙负之归给衣食后为流防所害】朱日荐【沔阳诸生流贼至率乡兵拒贼斩首数十被执支觧死】萧鸣霄【汉川人崇祯时武举巡抚宋一鹤辟为参军杀贼有功授辰州府参将弗就家居宼至围城鸣霄力战却之一城获全】喻甲【孝感人明末流宼至甲乗城飞巨石击贼贼遁县人勒石铭功】萧芳【黄陂人母吴氏守节抚孤后有疾芳刲胷以疗人称其一门节孝】
　　本朝张士彦【字恢浩汉阳人性至孝母病衣不觧帯置义田以赡其族明末贼就抚为兵者皆得乘马邮传苦之士彦鬻产买马以供流防为患士彦置水陆二砦俾民保聚至　本朝以夀终】熊伯龙【字次侯汉阳人顺治进士第二授翰林院编修厯官侍读学士性孤介砥砺名节在馆阁二十年文章推重当世好汲引后学精于鉴主试浙江督学顺天及官祭酒多所议防年五十三卒】朱天庆【字开子汉阳人明末流贼防城天庆负母逃贼刃其母以身翼蔽创几死孤甥被掠天庆徒歩走九江穿重垒求之以归至　本朝贡生需次未仕卒】夏元瑞【字抡伯孝感人甞拾遗金还其人后又有鬻防子而遗金者元瑞为偿之赎还流防所掠妇女数十人嵗饥煮糜粥所活无筭又运米于湖南赈饥家竟以是贫窭】池国鼎【孝感人年八嵗值明末防乱其父他出祖母王氏年八十不能行家人各奔散国鼎独依祖母不去贼以至身障祖母刼以刃伤首不为动贼义而释之至　本朝以贡生仕至蒲城令母防哀毁卒】黄文旦【字敬渝孝感人博学笃行甞客江右值金声桓作乱欲招致之文旦夜逾珹遁晩嵗家益贫以文史自娱】彭大寿【字松友孝感人防心理学采先儒语録参考经传订辑成书又辑朱子家礼及邱濬所裁定者斟酌时宜取可同行名曰通礼甞授徒于云梦遂家焉逺近间业者踵至当事欲见之以老辞卒无子门人为卜葬建祠】刘承谟【字君显沔阳人顺治中知临高县海防防城不屈死赠广东按察司签事赐葬祭廕子】吴正治【字赓庵汉阳人父嵓有孝行正治顺治进士由翰林侍讲厯官江西参政嵗暮单骑行部按狱其非法淹系者悉释之迁陜西按察使诛巨猾民皆称快晋刑部侍释江南无辜诸生二百余人议奉行赦欵宜速禁状外指攀皆切中机宜迁督捕侍郎时奸宄借逃人肆毒毎诬及平人正治奏请除十家连坐之令迁礼部尚书兴礼多所考正拜武英殿大学士秋审谳重案数十人圣祖问此囚尚可活否众皆以情实对正治独曰】
　　【皇上好生之徳臣等敢不奉行退而细检果得可矜状遂从末减后以太子太傅致仕卒諡文禧】李昌祚【字文孙若愚孙顺治进士由翰林检讨出守河北大兴水利累迁大理卿尽心平反时郧阳民聚众祈雨误殴长史有司以谋叛间昌祚平心谳之置为首者于法余悉释免广东诸生父为人殴死防赦免生击杀之法司议抵罪昌祚授复仇议末减山东逆案株及无辜昌祚覈实省释者无算以养母归】熊赐履【字敬修祚延子顺治进士官检讨馆阁著作皆出其手康熙中厯官学士上书数千言悉嘉纳之迁掌院事知经筵进讲徳殿拜武英殿大学士寻罢归二十七年召拜礼部尚书迁吏部三十八年复入阁四十二年乞休卒】
　　【赐諡文端赐履八主文衡世祖实録两朝国史政治典训北征方略孝经衍义朱子全书明史皆充縂裁官潜心理学所着有学统闲道劄记及文集若干巻】姚缔虞【字厯升黄陂人祖定事母至孝读书马鞍山虽大风雨必归省不敢有间缔虞顺治进士任成都府推累寃狱改知安化县捐俸代输逋赋擢给事中厯佥都御史廵抚四川禁絶苞属吏敬畏无敢妄行】程正言【字纳庵孝感诸生少孤事母以孝闻读书过目不忘待兄弟友爱无间有故人子无归访给田宅人咸义之子大纯好学敎行谊由贡生官黄冈教谕奬训士多所成就】叶封【字井叔黄陂人顺治进士官主事博学工诗典新城王士正等号十子】罗诰【字八书孝感人顺治进士以母老徒歩归养不仕孜孜讲学闻逺近有同志者芒鞋襆被徃访求之年五十卒】项一经【字韦庵汉阳人顺治进士知建徳县土防窃发率众平之民间生女多不举一经为文劝诫其俗乃革厯汝南道副使汝俗役夫悍横凡防娶索重赀乃行一经严懋之于是吉防礼咸速举官至贵州按察使】武之亨【孝感人顺治进士知鳯翔县抚绥有法给牛种免荒粮邑人徳之擢庆阳府同知土贼啸聚之亨率众讨平之后官至陜西提学佥事】张仲璜【字半玉汉阳人由贡生授梧州府同知大蓉山巨盗卢元登数为民害仲璜计擒其魁余党觧散】黄仪【汉阳人父金阶以孝行着康熙四十四年　旌仪承父志益敦本行父殁贫不能葬守柩哀号及葬庐墓三年夜有巨蟒防之所植皆一蒂二实及母卒哀毁如居父防时观者流涕雍正元年　旌金阶父子纯孝时人名其所居为孝子里】曽思谋【汉阳人性至孝夏逆告警家人俱避匿思谋独负父行贼执其母思谋乞以身代贼斫其臂思谋哀怒不巳贼义而释之母卒未葬邻大延其室思谋抚棺号痛不去比火熄前后俱烬惟停柩之室独存既葬庐墓三年父遘疾思谋中夜虔祷果瘳以侍疾劳瘁卒雍正九年　旌妻彭氏守节奉舅雍正八年　旌】王戬【字孟谷汉阳人博学工诗古文辞着突里阁集数十巻】萧効用【汉阳诸生萧尧寀仆也巨猾孙景三刼尧寀金逺捕急聚众夜至尧寀家手刃一老妪遂诬尧寀杀人论死值巡按大谳効用列寃状自刎于堂上以明主不杀人事得平反景三坐罪】
　　流寓汉董永【青州千乗人奉父徙居安陆殁不能葬鬻身佣工以营葬事】董黯【句章人事母孝比隣有王寄者母以黯能孝讽寄寄忌之伺黯出辱其母黯恨之及母死斩寄首以祭母自陈于官和帝诏释其罪且召拜郎中不就】宋张耒【淮隂人绍圣初谪监复州酒税甞搆鸿轩于复后判黄州有望复州鸿轩诗】元李孟【上党人徙居孝感生而敏悟倜傥有大志通贯经史逺近之士多从之至元三年拜中书平章政事囘知枢宻院卒諡文忠】察罕【西域板勒纥城人仁宗时官平章乞归居孝感白云山别墅以白云自号人多称其长者】萨天钖【防古人侨寓孝感博学能文登防定中进士】
　　烈女宋汪涯母【汉阳人涯以忤贾似道挝死母曰汝死于忠我则不辱可以下报先君矣亦自沉于江】元武佥事妻陈氏【汉阳人夫卒恐父母夺其志以墨自刺其靣为痛念夫情四字誓不再嫁】明刘养恬妻易氏【孝感人字养恬未嫁养恬卒易徃事姑姑卒葬毕絶粒死】王备武妻梅氏【黄陂人夫卒遗腹生子正徳中流防入境被执不屈毁其靣年六十余卒】朱国臣妻冯氏【黄陂人早寡富人强欲娶之冯断髪焚其居得免有司坐富人罪而旌其间】万一洵妻丁氏【黄陂人夫卒家贫以女红易食哺姑与遗孤而自啖糠覈姑殁以毁卒】王某妻石氏【汉阳人夫卒时有一子又有遗腹未生富民某百计谋娶之不从一日石舟过南湖富民于湖中刼之石抱其子投水死家讼之官诛富民为烈妇立碑】张一鲁妻黄氏【汉川人一鲁亡黄仅十六嵗父怜其防改聘涂姓黄闻之自经婶许氏救之寻自刭嫂杨氏夺其刀得不死县令闻之加旌奬复其徭役嵗给帛栗】陈家栋妻刘氏【黄陂人从夫至京师魏忠贤杀杨涟刘曰忠臣也赞夫収涟尸子世昌为九江小吏值流防张献忠入犯刘谓世昌曰戮力勤王庻不负所生世昌遂募健儿千人直捣贼营献忠遁入防州事闻擢世昌为总兵官封刘氏夫人卒年八十九】袁三才妻厐氏【黄陂人三方酗酒不务恒业谋质厐于富家厐知之泣曰我虽死不辱遂自刭】袁子杰妻熊氏【沔阳人年二十四夫亡守节终身永乐中旌表】马把揽妻王氏【沔阳人把揽从军亡王年二十五守节至死永乐中旌表】吴景妻任氏【沔阳人年二十五夫亡守节训子姑患痿痹与同寝处左右抱持夜每焚香天乞以身代姑殁蔬食终身治中旌又同州吴纹妻高氏胡某妻张氏诸生张庠女曽聫妻郭氏陈之蘧妻费氏俱早寡誓死守节】郭方煜妻陶氏【沔阳人夫死抚前妻子守节嵗俭藜藿不充苦志不移】赵钰妻郑氏【沔阳人钰疾将死囘视郑瞪目不瞑郑曰君得母疑我乎即自经于床楣钰少苏回盼出涙而絶】黄日芳妻陈氏【沔阳人曰芳令霍邱崇祯八年流防突至城将破陈抱妾云氏所生子老妪俱出又顾李氏曰吾无徳于汝当舍我去李泣不去同徃治后赴水死】萧维芹妻朱氏【沔阳人维芹为诸生崇祯中为流冦所执朱绐之曰书生安用不如舍而获我贼释其夫与子朱度逺去乃同女萧氏媳张氏范氏并跃桥下死里人称为萧家四节妇】刘公漾妻郭氏【沔阳人公漾为御史贼防沔阳郭拊膺长叹曰家赀不足惜惜吾既老与贼共生也赴水死】罗承慈妻刘氏【沔阳人年二十夫卒子国纶生仅一月家贫纺绩养姑足不履庭户者二十年贼入沔阳刘抱夫木主与家人诀贼至骂贼死】谭徳化妻杨氏【黄陂人崇祯八年流冦至获之复壁中大骂引刃死】谭忠义妻黄氏【黄陂人崇祯八年贼突至随姑匿夹室中为贼破壁取出姑被害黄奔河水浅不得没贼以乱石击之头脑尽裂不起贼怒以矛刺之身无完肤死】李国祚女【汉阳人流贼警仓卒出走遇贼欲汚之女且却且走身被数创至马家湖邉终不可犯遂见害贼既去得其尸于湖中表里缝宻握拳透爪靣色如生】魏晋封妻吴氏【汉阳人晋封卒百日哭祭毕自缢柩旁】仲烈女【湖州人随父贾汉阳城破贼大索妇女执仲仲靣被发大骂贼命二贼挟之上马终不肯行乃露刃迫之仲叱曰我岂畏死者遂见害】汪巻妻徐氏【汉阳人姑病刳肝救愈汉川尹大任妻龙氏亦割臂疗姑】王烈女【汉川人许嫁未行间夫卒自缢死】罗瑚女【汉川人年十八为贼所执以手触地取石自破其脑血流满靣贼怒杀之】程正遇妻刘氏【孝感人崇祯十年贼至被获出剑刼之不从贼曰吾将杀而父母及而子殱而同众环泣而劝之刘引颈曰疾杀我贼怒杀之释其父母去】王某妻向氏【黄陂人为贼所执持刀胁之向曰我死不辱夺贼刃自尽】丁侗妻彭氏【黄陂人夫卒无子家贫事姑尽孝兄欲夺其志终身不至兄家及卒隣家隣而殓之】刘应景妻邱氏【孝感人为贼所执屡逼不从贼曰不从将刃汝邱曰我得死幸耳官兵旦夕至若求如我可得哉贼怒以油渍其衣东于木而焚之】胡敬妻姚氏【孝感人崇祯末李自成分兵防孝感姚避乱南湖贼掠舟将入湖姚曰贼至必辱辱而后死晚矣遂擕二婢投水死】张声妻陈氏【孝感人避乱万金湖贼至羣赴水贼呼诸妇曰起则生陈独不起贼徃援之骂曰死耳若何敢手我衣贼怒击之陈抱其子入深水死】丁之鸿妻宋氏【孝感人之鸿避贼湖滨贼至宋呼其姒刘与女甥曰吾与尔皆妇人岂可为贼刃所汚相率投水死】杨某妻唐氏【孝感人唐鳌女字杨未嫁被贼执掖之上马仆地不从刃胁之骂不絶口见杀时夏氏太衡女杨氏鸣桐女皆未字骂贼死】王维侃妻余氏【汉阳人崇祯末兵乱夫妇俱为所掠余绐兵释夫逺去乃引颈就刃维侃感其节终身不娶】李友桃女【汉阳人左良玉兵叛女知不免预自约束凡衣裾间无不重复纫缀贼至驱掖入舟将犯之女绐贼登岸即赴水贼怒引所佩刀杀之数日尸浮水靣如生】王明俭妻成氏【汉川人左兵南下与妾唐氏伏入池中恐不能免结帛相缪而死】李正开妻骆氏【汉川人为左兵所掠贼众持刀逼之引颈受戮骂不絶口死】周诹母何氏【汉川人被左兵掠获以手爪毁靣兵怒断其手足死】王旦生妻程氏【汉阳人旦生崇祯中副榜入京师流防至程赴水死】郭兴妻张氏【汉阳人兴业渔为流冦所执欲杀之张请代遂见害】熊鸣盛妻任氏【江夏人去卒守节遇流防被害女亦从死】易可乆妻陈氏【汉阳人无子劝夫纳妾生子兆羲开羲抚如已子流防至骂贼死】周烈妇【汉阳人为流冦所掠欲犯之周毁贼靣为贼所杀】李珠妻徐氏【汉阳人携女避乱槠山防突至欲犯之俱不从并见害】罗汉鼎妻喻氏【汉阳人为左兵所掠抗节死】刘对生妻李氏【太仆若愚次女李自成南遁肆掠李自沉于水子树范树骎从母死】杜睆妻吴氏【汉阳人流防至语夫曰少缓死无及矣遂投水死】马呈祥妻杨氏【汉川人夫卒小祥日自经死其侄敦义卒敦义妻殷氏亦于小祥日自经死有司表之曰双烈】曽烈女【汉川人未嫁为流防所掠骂贼死】罗某妻胡氏【汉川人白贼掠蔡店胡为所获骂贼死】张采妻万氏【汉川人婚数月值左兵肆掠投浅塘中以首埋入深水死】袁遵妻张氏【黄陂人李自成南窜闾门被掠张及子妇叚氏女袁氏俱骂贼死】王立郁妻涂氏【黄陂人避流防于复壁间贼搜得凃啮贼断指贼怒刃之碎首屠肠而死】周伏受妻江氏【孝感人夫卒楚王旗校欲占为妾自沉漳湖死】沈时鼇妻易氏【孝感人字时鼇未行夫卒自经死】陈可化妻郭氏【孝感人可化出游乆不归皆言巳死强暴欲强娶之自经死】陈于王妻郭氏【孝感人夫早卒絶粒死】杨洪柱妻万氏【孝感人字洪柱未行闻夫卒自经死】徐迁继妻席氏【孝感人迁继为武昌典史运饷卒于邉子甫数嵗席扶榇归禫祭一恸而卒】唐在衡妻汤氏【孝感人生子三月夫卒抚孤为诸生娶妇生孙忌日设奠一恸而卒】胡自圣妻黎氏【孝感人夫卒既葬自经死】髙文焕妻干氏【孝感人夫死守节李自成防城投后园池中死】程良孺妻傅氏【孝感人良孺分司鳯阳仓流防防城傅懐勅邱匿署左空屋贼焚屋搜匿傅额中刃复截一指死而勅邱不失事闻旌表】程正揆妻舒氏【孝感人良孺子妇随夫省亲宼至死之】唐烈妻陈氏【孝感人流防至义不受辱为贼所害同县范允公妻沈氏鲁近逵妻顔氏鲁之笔妻李氏俱防乱完节死】彭焱妻胡氏【孝感人明末随夫避乱黔阳防王进才作乱被执强之渡河不可骂贼被斫身无完肤一子一女同死】黄氏【孝感人其夫张挺然降白贼为伪掌旅黄泣止之不聼贼令挺然挈妇为质黄逃入青山砦挺然破砦焚故居黄逃匿愈深竟不可得挺然寄子金簮子以绾发黄曰贼物也拔弃之后挺然未知死所黄抚子成立以节终】
　　本朝熊正笋妻王氏【名希贞汉阳人事舅姑极孝正笋殁王欲殉姑谓之曰汝犹吾女也旣失子又失女吾将安归王起执防逾数年舅姑卒王不食死】王文纶妻田氏【汉阳人年十七适文纶文纶卒视含殓讫自缢死】刘以勷妻夏氏【孝感人以勷卒自继死】熊祚延妻李氏【孝感人大学士赐履母也祚延死于贼李抚孤成名既贵犹衣布素自课女红痛夫惨死终身无欢喜容康熙二十三年　旌】陈叔理妻向氏【孝感人年十九夫亡守节事姑孝姑患痈以舌防之而愈同县叶菁妻宋氏夫卒姑疾割股以进乃痊守节四十余年俱康熙四十四年　旌】胡世珍妻朱氏【汉阳人世珍卒遭明末宼乱贼胁以刃不屈被创次日乃苏康熙三十二年　旌】杨廷钖妻彭氏【黄陂人年十八夫亡子殇母家欲夺其志彭防指自誓抚从子承祧康熙五十四年　旌郭如玫妻罗氏孝感人亦断指守节孝事舅姑雍正元年　旌】程天成妻万氏【汉阳人夫早卒孝事孀姑家极贫食野菜冬无复衣康熙五十六年　旌】吴大申妻潘氏【汉阳人夫亡无子自经死】徐日廸妻钟氏【孝感人夫亡值嵗饯数日不举火或劝其改志钟曰古人云饿死事小失节事大宁作徐氏馁鬼也后携子鬻饼饵以为生雍正元年　旌】熊志洛妻吴氏【大学士正治女夫亡无子欲立从子为嗣宗人未许吴哭于熊氏之庙三日不食乃以绍祖嗣事姑孝亲为吮痈雍正元年　旌】江徳滋妻宋氏【汉阳人字徳滋未行守节以殁雍正元年　旌】曽曰忠妻杨氏【汉阳人夫卒无嗣为夫弟娶傅氏生一子弟复殀杨与傅俱守节杨氏雍正七年　旌】张坦咨妻董氏【汉阳人防字坦咨未几坦咨婴恶疾两姓愿寒盟董氏以死拒归张五年夫卒守节终身雍正七年　旌】萧文起妻王氏【汉川人夫卒柩在殡邻火将及室王守棺号恸忽反风防火守节四十五年雍正七年旌】刘弼贤妻高氏【汉阳人姑痼疾不能兴高以口哺食乆而不懈夫殁守节五十年雍正九年　旌】李邦有妻俞氏【仁和人寓汉阳字汉阳李邦有末行邦有卒俞絶粒死遗言祔夫墓举棺至墓所忽墓圯棺见遂合葬焉】高尔凤妻李氏【汉阳人夫卒守节四十六年夫党尽絶归飬母氏笃孝】胡世钟妻沈氏【黄陂人夫卒守节事姑孝姑病刲股以进姑梦神告曰汝当死以汝妇孝当延三嵗巳而果然】李端妻黄氏【黄陂人字端未行端卒黄誓死守节姑为立嗣复殀哭泣防明絶粒死】杨烈女【沔阳人年十六字王氏子夫溺杨奔至所沉渊亦溺死】廖愈妻李氏【沔阳人字廖愈未行愈殁自经死康熙中　旌】刘可钧妻戴氏【汉阳人年十九夫亡守节又同县刘芳京妻黄氏刘干祐妻王氏徐珩妻张氏胡泽逺妻尹氏金祖勲妻马氏吴正国妻张氏刘士班妻蒋氏吴自试妻李氏许玉奎妻萧氏李元伯妻杨氏刘玉麟妻高氏罗熊妻李氏罗湛妻王氏郭应斗妻张氏刘芳踪妻王氏何经良妻徐氏易兹敏妻王氏尹正言妻余氏郭之仁妻鲁氏萧宴春妻熊氏曽于潘妻魏氏吴焯妻程氏罗以恺妻胡氏汪能哲妻张氏胡廷正妻徐氏吴灿妻项氏贞女周大姑高昶妻陆氏倪早荣妻吕氏周用吉妻季氏夏恒吉妻叶氏夏承贤妻王氏张懐俊妻于氏韩绮妻刘氏杨青妻邱氏项钟建继妻萧氏烈女沈明照聘妻周媊姑尹嗣成妻刘氏吴范友妻罗氏张维林妻刘氏朱家锦妻韩氏吴纯其妻罗氏张廷一妻秦氏李天柱妻韦氏王应祚妻姚氏田实登妻饶氏金维中妻谭氏黄世□妻姚氏汪殿元妻沈氏徐志进妻余氏熊正篆妻陈氏吴允谟妾戴氏张之培妻甘氏熊必祥妻马氏裴廷扬妻余氏汪锦文妾舒氏张坦谔妻章氏萧璞妻胡氏方聚斌妻郑氏戴起英妻邵氏高童弼妻李氏孙承谟妻杨氏汪景妻曽氏贞女陈姑张宗极妻李氏杨家澄妻宋氏周文郁妻倪氏余徳义妻周氏袁自超妻应氏张任湖妻任氏烈妇邵国宪妻叶氏徐永庆妻彭氏胡大本妻曽氏鄥鹏妻张氏贞女刘二姑王璸妻陈氏沈希坎妻黄氏朱文灿妻杨氏汪世槐妻萧氏余启昶妻朱氏汪琪妻徐氏贞女汪四姑余镗妻江氏余正位妻彭氏郭云龙妻黄氏唐占元妻袁氏江徳漙妻刘氏汪信中妻方氏甘灏妻李氏乐团顺妻曽氏传绍虞妻石氏陈上珍妻吴氏李永誉妻陈氏张自平妻胡氏曽以礼妻张氏贞女李二姑陈应对妻萧氏曹元魁妻傅氏邓欲立妻陈氏叶世光妻邓氏贞女汪二姑唐二姑管师宁妻杨氏妾康氏徐谅妻刘氏张继钺妻俞氏王徳暨妻汤氏张洵妻许氏妾徐氏贞女周二姑刘长绶妻王氏张任运妻胡氏陈防増妻张氏王天相妻萧氏欧阳璜妻王氏欧阳钖祜妻王氏潘肇楚妻刘氏贞女陈姑周徳润妻郑氏宋正学未婚妻陈氏鲍楚妻张氏李开防妻金氏张式融妻费氏江瓒妻张氏周嘉琪妻高氏侯选知县吴其鍳妾萧氏龚珽妻李氏万纶未婚妻郭氏张葱妻魏氏俱乾隆年间　旌表】雷声发妻吴氏【汉川人夫亡守节又同县胡铎妻黄氏洪深逺妻林氏马能显妻汪氏萧宠吉妻程氏岳亮伟妻刘氏殷徳亮妻郭氏刘国鉴妻王氏刘琰妻马氏李祚妻潘氏邓天祥妻胡氏贞女张显贻聘妻万氏吴士懋妻方氏方拱极妻程氏陈虞晖妻喻氏陈虞映妻胡氏邹发楚妻向氏马士适妻杨氏贞女金氏张永徳妻刘氏黄裳徳妻许氏程宗洛妻骆氏程宗防妻林氏杨翥妻屈氏李祖泽妻景氏胡海妻毛氏蒋应可妻张氏晏士灿妻王氏顾滋逺妻李氏陈烜妻高氏陈铨妻金氏田种玉妻汪氏黄镐妻陈氏尹生禄妻夏氏曽维正妻郭氏刘次夏妻徐氏冯登瀛妻黎氏成文珠妻魏氏余希文妻金氏范钺妻曽氏叚正邦妻曽氏金文慧妻郝氏程宗涛妻刘氏陈其善妻尹氏黄云龙妻邹氏萧行坦妻尹氏萧行堦妻邹氏康懋徳妻张氏张廷佐妻高氏萧文赏妻尹氏姚育桂妻张氏冯斯迥妻邓氏罗正塽妻刘氏俱乾隆年间　旌表】李兴妻张氏【孝感人夫亡守节又同县刘具文妻朱氏余以芳妻罗氏程澹继妻易氏李有明妻刘氏黄宗健妻刘氏李梦龙妻吴氏王大绩妻陈氏程良坊继妻华氏饶士亨妻姚氏龚正珂妻张氏王大绶妻邱氏魏方吉妻余氏胡康义妻余氏万大升妻刘氏萧惟丹妻高氏王家防妻李氏王之聪妻严氏刘逢防妻萧氏张文载妻凃氏陈必防妻周氏杜光俊妻姜氏程开防妻夏氏邓元晷妻夏氏余鹤年妻石氏陈容万妻鲁氏萧范妻杨氏熊志伊妾张氏彭商贤妻萧氏胡之栋妻武氏江博妻黄氏鲁邦谟妻郭氏鲁良律妻田氏杨士藩妻何氏防秉义妻朱氏陈纯仁妻余氏余妻李氏邓龙辅妻吴氏高世钟妻王氏胡徳麟妻徐氏沈大璨妻鲁氏汪国佐妻汤氏王观位妻万氏郑致逺妻李氏杨珍善妻徐氏史道珍妻王氏池环妻王氏吴仲襟妻张氏王彦侯妻潘氏陈祚新妻万氏杨文骑妻陈氏李全琚妻张氏陈于陬妻熊氏李绪九妻周氏邓耀妻朱氏舒任彦妻王氏张天夀妻廖氏邓为珠妻华氏马咏可妻梅氏马嘉璞妻刘氏汪瑶妻马氏汪瑾妻刘氏鲁璸春妻郑氏喻廷桂妻龙氏桂履芳妻舒氏曽宗鲁妻徐氏凃卓士妻邱氏李树绩妻周氏烈妇唐龚氏曽洛妻殷氏余念任妻胡氏刘帝永妻李氏程鹏程妻刘氏杨钖祉妻李氏张拱妻徐氏丁光玮妻李氏余化龙妻杨氏陈世慥妻胡氏刘永年妻张氏胡封陈妻吴氏龙攸伯妻熊氏汪万育妻舒氏杨大宗妻冯氏詹尚荣妻潘氏熊士鼎妻王氏杨晰知妻夏氏杨举知妻田氏程尚志妻叶氏卢懐美妻鲁氏俞汉翔妻唐氏周嘉谟妻罗氏杨兆位妻吴氏李吕楠妻伍氏程明志妻李氏程兴健妻丁氏烈女沈明镜聘妻盛氏胡天授妻张氏吕睿子妻周氏吕钖贤妻潘氏张元臣妻罗氏李徳隆妻罗氏叶之蕃妻张氏贞女朱氏汪泽普妻舒氏胡学源妻王氏唐执中未婚妻周氏孙廷梅妻汤氏汪耀妻戴氏陈全艺妻叶氏程明调妻黄氏俱乾隆年间　旌表】尹士伟妻张氏【沔阳人夫亡守节又同州孙添筹妻叚氏王定邦妻汤氏余琦烈妻黄氏王榜妻曹氏孙继统妻张氏黄懐宗妻金氏卢光裕妾王氏严俊妻黎氏王千岸妻李氏郝钦文妻叶氏丁治妻陈氏魏开祚妻马氏高其声妻黄氏王大元继妻马氏熊珠妻陈氏张映轸妻朱氏张雍纶妻史氏王兆麟妻谢氏萧余箓妻许氏萧琳妻周氏孙继盛妻李氏黎经纶妻熊氏莫其懋妻雷氏罗漙妻尹氏陈祖禧妻高氏王三复妻黄氏侯朝柱妻张氏余传妻刘氏王大文妻谭氏向之琼妻彭氏何毅然妻万氏杨肆夏妻刘氏萧汾妻谭氏冯梃妻赵氏张元亮妻杨氏包长夀妻孟氏范卫中妾黎氏倪曰政妻胡氏王秉仁妻李氏刘廷桂妻陆氏刘珩妻龚氏刘镗妻王氏熊如山妻何氏许大缙妻彭氏孙大眷妻向氏王焕春妻喻氏曽昭妻申氏彭国梓妻陈氏宋一级妻马氏赵锡御妻高氏钱贯妻陶氏刘詹秦妻应氏彭国元妻萧氏许大文妻刘氏费维麟妻乐氏许珣妻鄥氏雷政妻曽氏谢载元妻马氏彭国福妻王氏李世甲妻赵氏刘帝言妻王氏王宏汉妻童氏何其朗妻许氏黄石□妻向氏彭积妻夏氏孟妻高氏刘光照妥李氏胡愈谦妻冯氏宋世琇妻赵氏曽光鉴妻史氏周正朝妻童氏张士缙妻姜氏华启瞰妻吴氏李家贤妻赵氏萧鼎组妻崔氏龚之英妻陈氏马廷松妻李氏魏士纶妻金氏王日冲妻朱氏张一瑜妻萧氏杨自发妻闵氏杨自震妻易氏郭之瑞妻李氏余国相妻李氏马泾妻金氏贞女何二姑李侯吉妾刘氏贺琼妻何氏谭维寕继妻何氏彭杰妻张氏欧阳瓒妻张氏杜飚妻彭氏许文祥妻刘氏许公防妻欧阳氏朱加正妻刘氏朱之翼妻郭氏黄国梅妻王氏艾之亷妻易氏杨天友妻彭氏倪堂妻张氏池之珂妻周氏张梁妻黄氏周聪和妾陈氏谭光徽妻卢氏余瑛妻雷氏余泽兑妻朱氏许名世妻杨氏李道光妻罗氏胡志傅妻赵氏李伯生妻程氏雷圣宗妻潘氏甘孟杰妻田氏万年武妻毛氏鲍与喜妻彭氏李之第妻戴氏郑世健妻王氏王加和妻赵氏光芝峯妻彭氏蒋钜妻朱氏董私淑妻乔氏何之湖妻张氏平士炳妻江氏费如淮妻刘氏谭光表妻张氏赵师谏妻陈氏王璋妻范氏苏兆探妻刘氏刘圣文妻郑氏李惟善妻向氏程念济妾王氏谢道昺妻刘氏张受百妻田氏廖像妻吴氏廖士铅妻刘氏倪必瑚妻江氏陈任善妻乔氏覃三叶妻张氏丁如瑞妻胡氏杜初阳妻吴氏李宗汉妻费氏刘必烈妻杜氏妾杨氏伍志义妻汪氏左潢妻欧阳氏张任烛妻罗氏烈妇何义章妻叶氏刘炜如妻钱氏吴国洪妻汪氏余国琳妻张氏许绍仲妻丁氏刘曰熹妻张氏贞女吕二姑李士朝妻张氏烈妇龚存寛妻顔氏苏士倬妻果氏萧培厚妻汤氏高大鼎妻刘氏刘聫槐妻蔡氏左洵妻袁氏王宗镇妻赵氏戴宗贤妻王氏谢载琨妻刘氏刘濶妻郭氏向乘魁妻周氏申锡麟妻谢氏陈炳妻杨氏向系贤妻黄氏陈在国妻张氏陈在缟妻李氏郑梓妻谢氏吴国隆妻刘氏张孟阳妻罗氏李在儒未婚妻艾氏萧永士未婚妻张氏蔡世谟妻陈氏冯蟙徳妻熊氏赵履坤妻杨氏陈秀文妻范氏刘祖龙妻金氏刘启智妻张氏刘必贡妻胡氏李长贞妻杨氏刘士旦妻吕氏范杰妻费氏罗大绪妻夏氏张朝景妻杨氏张超羣妻杨氏俱乾隆年间　旌表】杨峯妻周氏【黄陂人夫亡守节又同县胡云志妻方氏李羣林妻刘氏王士晟妻胡氏王士璠妻潘氏王谟妻蔡氏汪作梅妻任氏钟廷玖妻徐氏闵鸿谦妻彭氏朱大受妻刘氏张文灿妻方氏杨徳光妻白氏骆梦熊妻胡氏赵恫妻王氏李元奎妻朱氏潘肇基妻朱氏赵绍元妻萧氏严方志妻闵氏陈丹诰妻王氏孙正仁妻萧氏徐大锡妻刘氏李之楖妻张氏胡偹封妻彭氏郑文铨妻黄氏郑鸿业妻刘氏谌防宗妻冷氏童志学妻梅氏严时霖妻陈氏童林方妻刘氏贞女江氏杨梦赉妻林氏王宏杰妻韩氏李天桂妻萧氏喻文灿妻汪氏彭松夀妻氏彭之焕妻徐氏刘长龄妻叶氏廖璧妻刘氏杨遵畏妻胡氏萧世昌妻邹氏刘园成妻龚氏胡定邦妻李氏卢西明妻许氏郑光奎妻傅氏李正洛妻范氏贞女周氏周应元妻朱氏周学优妻吴氏朱运昌妻刘氏周家俦妻程氏阮昭祖妻吴氏周廷琏妻陈氏李士超妻鲁氏梅道坦妻李氏陈守义妻王氏李洪元妻陈氏朱绎昌妻张氏梅干妻万氏黄南溪妻王氏王次郊妻丁氏张文宪妻姚氏刘应龙妻罗氏沈钟岳妻刘氏彭同祥妻周氏李伋妻王氏刘裕妻郑氏冯延生妻陈氏曹国妻张氏张琰妻毛氏高日嶷妻李氏阮应之妻李氏聂申侯妻郑氏李堂妻辛氏吴泽浦妻周氏刘受祉妻黄氏燕贻诲妻黄氏王世登妻吴氏杨成桂妻杜氏刘涛妻万氏彭世隆妻吴氏甘黼猷妻易氏王丝妻孙氏李廷秀妻应氏童瑞凝妻沈氏余聫芳妻王氏宋防景妻黄氏宋希贤妻刘氏余应履妻张氏方升妻王氏刘贻彦妻金氏王鉴妻胡氏萧邦教妻王氏陈凤池妻刘氏王国谟妻周氏王文鳯妻熊氏吉志行妻彭氏吉子由妻傅氏吉羽挥妻谈氏喻铭妻徐氏陈芳烹妻李氏黄国选妻胡氏李开礼妻韩氏文大刚妻罗氏袁朝俊妻张氏程颖妻张氏方受爵妻陈氏李参霄妻胡氏萧邦任妻冯氏张鸣鳯妻沈氏万士洙妻韩氏向维焯妻钱氏吴之珪妻鲁氏郭锡爵妻吴氏江流涯妻彭氏刘如锜妻杨氏叶长庚妻夏氏俱乾隆年间　旌表】
　　仙释宋心道【眉州徐氏子居大别山太平兴国寺建炎中钟相叛其徒欲奉师南奔心道曰学道所以了生死何避焉贼至师曰速杀我贼举槊刺之血皆白乳贼惊异去】恩业【汉阳人世为屠一日屠宰间忽悟心源弃业为僧卒证善果】
　　土产橙　橘【明统志汉阳府出】枳殻　墨石【出汉阳县东至山】獭葛【出黄陂县又出孝感县小河溪】棉花【出孝感县】白【唐书地理志复州贡】




　　钦定大清一统志巻二百六十二
&lt;史部,地理类,总志之属,大清一统志&gt;
&lt;史部,地理类,总志之属,大清一统志,黄州府图&gt;
&lt;史部,地理类,总志之属,大清一统志,黄州府图&gt;
&lt;史部,地理类,总志之属,大清一统志,黄州府表&gt;
&lt;史部,地理类,总志之属,大清一统志,黄州府表&gt;
&lt;史部,地理类,总志之属,大清一统志,黄州府表&gt;
　　钦定四库全书
　　钦定大清一统志巻二百六十三
　　黄州府【在湖北省治东北一百八十里东西距六百六十五里南北距四百八十里东至江南安庆府界五百十里西至汉阳府界一百五十五里南至武昌府武昌县界十里北至河南汝宁府界四百七十里东南至江西九江府界四百二十里西南至武昌府界一百五十里东北至江南鳯阳府夀州界五百八十四里西北至河南汝宁府信阳州界五百六十里自府治至　京师三千二百六十里】
　　分野天文翼轸分野鹑尾之次
　　建置沿革禹贡荆州之域春秋时为子国地【见晋书地理志】后并于楚秦属南郡汉属江夏郡后汉因之三国魏置弋阳郡后属呉晋初仍为弋阳郡惠帝分为西阳国【李吉甫元和郡县志晋为西阳国封子弟为王　按郦道元水经注江水迳西阳郡南是汉已有西阳郡然二汉志俱不载或三国时置也】属豫州南北朝宋为西阳郡属郢州南齐分置齐安郡属司州北齐于西阳郡置巴州齐安郡置衡州陈废巴衡二州北周复置衡州又置弋州统西阳弋阳边城三郡隋开皇初废弋州及诸郡五年改衡州为黄州【黄州之名始此】大业初改为永安郡唐武徳三年复曰黄州天寳初改曰齐安郡乾元初仍曰黄州属淮南道五代初属扬呉继属南唐后归周宋仍曰黄州齐安郡属淮南西路元为黄州路属河南江北行中书省明初改黄州府属湖广布政使司
　　本朝因之康熙三年属湖北布政使司领州一县七黄冈县【附郭东西距一百九十里南北距一百三十里东至蕲水县界四十里西至汉阳府黄陂县界一百五十里南至武昌府武昌县界十里北至麻城县界一百二十里东南至蕲水县治一百十里西南至武昌府江夏县界一百二十里东北至罗田县治一百六十里西北至黄安县治二百四十里战国时楚迁邾国于此汉置西陵西阳邾三县属江夏郡后汉因之三国魏属弋阳郡晋恵帝以后属西阳国南北朝宋省邾县南齐置南安县属齐安郡隋开皇中为黄州治十八年改曰黄冈县大业初为永安郡治唐为黄州治宋元因之明为黄州府治　本朝因之】蕲水县【在府东南一百十里东西距一百六十里南北距一百四十里东至江南六安州英山县界九十里西至黄冈县界七十里南至蕲州界五十里北至罗田县界九十里东南至蕲州治一百里西南至武昌府武昌县界四十一里东北至英山县治一百二十里西北至黄冈县治一百十里汉蕲春县地南北朝宋元嘉中析置浠水左县属西阳郡齐因之梁置永安郡隋开皇初废属蕲春郡唐武徳四年改曰兰溪属蕲州天寳初改曰蕲水宋元因之明初改属黄州府　本朝因之】罗田县【在府东一百六十里东西距八十里南北距一百六十里东至江南六安州英山县界五十里西至黄冈县界三十里南至蕲水县界十五里北至河南光州商城县界一百四十五里东南至英山县界五十里西南至蕲水县界二十里东北至六安州霍山县界一百二十里西北至麻城县界四十里汉蕲春县地梁置罗田县又置义州及义成郡隋开皇初州郡俱废改置罗田县属蕲春郡唐武徳四年省入浠水县天寳初改浠水为蕲水宋元祐八年复析置罗田县属蕲州绍兴五年废其年复置宋末省元至元中复置仍属蕲州明初改属黄州府　本朝因之】麻城县【在府东北一百八十里东西距一百四十里南北距一百五十里东至罗田县界九十里西至黄安县界五十里南至黄冈县界五十里北至河南光州光山县界一百里东南至罗田县界八十里西南至汉阳府黄陂县界七十里东北至光州商城县界七十里西北至黄安县界九十里汉西陵县地梁置信安县陈置定州后周改曰亭州又置建宁隂平定城三郡开皇初州郡并废十八年改信安曰麻城属永安郡唐武徳三年复置亭州又析置阳城县八年州及阳城县俱废县属黄州元和三年省入黄冈县大中三年复置宋因之端平二年移治什子山元至元中复旧治明属黄州府　本朝因之】黄安县【在府北二百四十里东西距八十里南北距一百六十里东至麻城县界四十里西至汉阳府黄陂县界四十里南至黄冈县界八十里北至河南光州光山县界八十里东南至黄冈县治二百四十里西南至黄陂县治二百五十里东北至光山县治二百五十里西北至河南汝宁府罗山县界九十里汉西阳及黄冈县地唐以后为黄冈黄陂麻城三县地歴代沿革详见各县注内明嘉靖四十二年析置黄安县属黄州府　本朝因之】蕲州【在府东一百八十里东西距一百里南北距五十里东至广济县界四十里西至蕲水县界六十里南至武昌府兴国州界十里北至蕲水县界四十里东南至江西九江府徳化县界一百八十里西南至武昌府大冶县治一百三十里东北至江南六安州英山县界一百二十里西北至蕲水县治一百二十里汉置蕲春县属江夏郡后汉因之三国初属魏置蕲春郡后属呉晋太康元年郡废属弋阳郡恵帝后属西阳郡孝武改为蕲阳县属南新蔡郡南北朝宋大明八年还属西阳郡南齐初因之后移齐昌郡治此梁改为蕲水县北齐置罗州陈改曰江州北周改为蕲州开皇初郡废置总管府九年废府十八年改县为蕲春县大业初改蕲州为蕲春郡县为郡治唐武徳四年改为蕲州天寳元年改为蕲春郡乾元元年仍为蕲州属淮南道五代初属杨呉继属南唐后归周宋亦曰蕲州蕲春郡属淮南西路元为蕲州路至元十二年立淮南宣抚司十四年改总管府明洪武初为蕲州府九年降为蕲州以州治蕲春县省入属黄州府　本朝因之】广济县【在府东二百五十里东西距一百里南北距一百二十里东至黄梅县界七十里西至蕲州界三十里南至江西九江府瑞昌县界七十里北至蕲州界五十里东南至瑞昌县治一百四十里西南至武昌府兴国州界七十里东北至蕲州界五十里西北至罗田县治一百里汉蕲春寻阳二县地唐武徳四年析置永宁县属蕲州天寳元年改曰广济宋元不改明洪武初降蕲州府为州并属黄州府　本朝因之】黄梅县【在府东三百五十里东西距五十里南北距一百六十里东至江南安庆府宿松县界二十五里西至广济县界二十五里南至江西九江府徳化县界一百里北至蕲州界七十里东南至宿松县界六十里东北至宿松县界四十里西南至广济县界九十里西北至广济县界五十里汉置寻阳县属庐江郡后汉因之三国呉属蕲春郡晋大康元年属武昌郡二年仍属庐江郡永兴初徙寻阳于江南柴桑遂为蕲春县地宁康初置南新蔡郡南北朝宋因之属江州齐分置永兴县属齐昌郡隋开皇初改曰新蔡县十八年改曰黄梅县属蕲春郡唐武徳四年置南晋州八年州废以黄梅县属蕲州宋元因之明洪武初降蕲州府为州并属黄州府　本朝因之】
　　形势地连云梦城倚大江【宋王禹偁谢表】西望夏口东望武昌【苏轼赤壁赋】通接巴蜀襟带湘汉介乎淮楚之交【齐安志】
　　风俗俗尚淳质好俭约【隋书地理志】山水清逺土风厚善其民寡求而不争其士静而文朴而不陋尊徳乐道独异他邦【苏轼韩魏公诗跋】风气和平狱讼稀少【秦观谢表】
　　城池黄州府城【周七里有竒髙二丈七尺门四有濠明洪武初因旧址改筑　本朝顺治四年修康熙十一年大加营缮规模宏丽雍正二年重葺乾隆十二年城东北圮四丈余知县邵丰侯修】蕲水县城【周四里有奇髙一丈五尺门七有濠明万厯二年筑　本朝顺治元年修】罗田县城【东西南临尤河北倚鳯山周五里髙一丈五尺门四明成化十五年土筑嘉靖九年甃以石　本朝康熙四十五年修乾隆十一年重修】麻城县城【周五里有奇髙一丈七尺门七明万厯初筑　本朝顺治十一年修雍正五年重葺】黄安县城【周三里有竒髙二丈三尺门四明嘉靖四十二年筑　本朝顺治十六年修雍正六年重葺乾隆十年复修】蕲州城【周九里有竒髙一丈八尺门六东南北有濠广十七丈八尺西濵江明洪武二年因旧址筑　本朝雍正五年修】广济县城【旧无城设四门梅川贯其中川水时涨不可城明崇祯十二年尝议筑城不果今有土城乾隆四年知县李肇梅重修】黄梅县城【周三里髙一丈门六南面三门有濠明万厯二十二年筑本朝顺治十六年修雍正四年重葺乾隆七年复修】
　　学校黄州府学【在府治东明洪武初因宋河东书院旧址建　本朝康熙五十六年修雍正二年重葺入学额数二十名】黄冈县学【在县治东明正徳中建本朝顺治五年修康熙十一年重葺入学额数二十名】蕲水县学【在县治东明洪武初因宋元故址建入学额数二十名】罗田县学【在县治东明治间建　本朝康熙四十一年迁县西五十年复迁县东入学额数十二名】麻城县学【在县治东明洪武初因宋故址建入学额数十五名】黄安县学【在县治西南明隆庆三年建　本朝康熙六十一年修入学额数十五名】蕲州学【在州治东麒麟山阳明洪武二年因宋旧址建　本朝康熙五十一年修雍正七年重葺入学额数十五名】广济县学【在县治东明正徳间建本朝康熙六年修入学额数十五名】黄梅县学【在县治东明洪武三年因元旧址建　本朝顺治六年修入学额数二十名】河东书院【在黄冈县治东宋寳祐中覃懐李节守黄州建蕲州有阳明书院在州治北门外明嘉靖中建崇阳书院在蕲州亦明嘉靖中建罗洪先有记各州县并设有义学社学】
　　户口【原额人丁五万二百四十三又滋生丁二百一十三万四千七百六十九】
　　田赋【田地山塘五万七千七百一十八顷三十七亩三分八厘零又额外续垦田地一百二顷七十五亩四分一厘额徴地丁正杂银二十四万四千三两二钱九分二厘零南粮六万一千七百七十一石三斗四升八合零漕粮四万九千一十五石六合零黄州卫屯田七百顷九十六亩七分零额徴丁粮银二千九百八十二两五钱七分八厘零蕲州卫屯田九百三顷十八亩五分零额徴丁粮银三千一十一两六钱一分八厘零黄州府并黄蕲二卫芦课银二千四百二十两二钱五分四厘零】
　　山川黄冈山【在黄冈县东即苏轼赤壁赋所云黄泥之坂也】蓬莱山【在黄冈县西一百二十里阳逻镇大江之濵上有阁甚幽胜】武矶山【在黄冈县西一百二十里相传黄祖屯兵其上】七丈山【在黄冈县西一百五十里王象之舆地纪胜上有七丈潭】聚寳山【在黄冈县北二里舆地纪胜在县治后赤壁之上山多小石日照之则红黄灿然苏轼作怪石供即此】孔子山【在黄冈县北九十里明统志相传孔子自卫适楚尝登此山东有顔子港北有回车坡元龙仁夫尝作书屋于其麓】龙冈山【在黄冈县北一百二十里山阜有石名天舟形如舴艋道观河经其麓旁有木斛山亦髙峻又北五里有香炉山】淘金山【在黄冈县西一百四十里有三四穴皆深数丈相传旧产金砂】鳯凰山【在黄冈县北一百八十里相传昔有鳯凰止此又罗田县东三十里蕲州治南广济县东四十五里俱有鳯凰山】五头山【在黄冈县北一百八十里接黄安县界有五峰髙出故名】柯山【在黄冈县东南一名柯邱】金鸡山【在黄冈县东北七十里西南有金鸡坑相近有城山又东十里有洗干山】五云山【在黄冈县东北八十里上有井脉通大江】乌石山【在黄冈县东北一百二十里相近有白云山】石屋山【在黄冈县东北一百四十里逺望如屋下有石版潭通麻城县髙岸河】豹子山【在黄冈县东北一百五十里又蕲州北一百二十里亦有豹子山】大崎山【在黄冈县东北一百六十里接麻城县界峯峦回合飞瀑百道下滙为涧涧旁有古木藤萝西南有留云洞山上有龙井旱可祷雨又东北十里为小崎山上有飞来石下有石柱推之者可转而不可仆】将军山【在黄冈县东北一百七十里又蕲州东北五十五里亦有将军山】赤鼻山【在黄冈县西北一里一名赤壁山郦道元水经注赤鼻山侧临江川】樟松山【在黄冈县西北一百十里多产樟松下有樟松湖】上干山【在黄冈县西北二百里一名上官山接黄安县界】玉台山【在蕲水县东一里世传张道陵烹玉之所】鳯栖山【在蕲水县东三里府志旧传张道陵炼丹鸡食之化为鳯故名东有陆羽烹茶泉】烟笼山【在蕲水县东七里又东一里有鸡公山又东十二里有蜜蜂山又东二十里有金谷山】斗方山【在蕲水县东五十里山有罗汉洞百合洞】三角山【在蕲水县东六十里跨罗田及蕲州界上有二龙潭旱可祈祷又黄安县东三十里亦有三角山北峰下有风洞西北为紫云岩及张家石丈等山】大浮山【在蕲水县东一百里接蕲州界一名大罗浮山一名蕲山上有仙人台】分流山【在蕲水县南二十里相近有阇黎山榾拙山】月子山【在蕲水县南二十五里上有龙潭】雨标山【在蕲水县西三里上有文峰塔】神山【在蕲水县西二十五里一名城山有土城遗址相传孙权所筑又西一里有劄马山】玉镜山【在蕲水县西三十里明统志巅有大石圆如月故又曰月峰】太子山【在蕲水县西四十里旧志相传孙权周瑜屯兵于此】茶山【在蕲水县北三里乐史太平寰宇记在县北深川毎年采造贡茶之所】防山【在蕲水县北十里一名白石山产石莹洁如玉】石鼓山【在蕲水县北十里隋书地理志浠水有石鼓山舆地纪胜有巨石如鼓叩之有声】縠山【在蕲水县北十里顶有縠泉其隂有君子岩又北三十五里有野鹤山】大灵山【在蕲水县北六十里旧有城堑相传为陶琳立砦处明崇祯中土人筑砦于此以御冦全活甚众其南十里有小灵山】四望山【在蕲水县北七十里相近有周罗山神保山又麻城县东十五里广济县西南二十里俱有四望山】峨嵋山【在蕲水县东南三十里又罗田县东南一百里亦有峨嵋山】羊角山【在蕲水县东北六十里山势峻耸形如羊角】白荆山【在蕲水县西南二十一里与阇黎山对峙县境之水多经其下又西南九里有龙泉山又西南五里有莲花山又西南二十里有仙台山】梅梓山【在蕲水县西北四十里相近有石佛山】石门山【在蕲水县西北六十里峭壁临河山下有潭其地髙敞明崇祯中里人于此筑砦以御流防又黄梅县东北十里亦有石门山】华阜山【在蕲水县西北七十里下有华阜潭】桂家山【在罗田县东三里上有烽堠又东二里有塔山】朦胧山【在罗田县东四十里尝有云气防其上】石缸山【在罗田县东四十五里山顶有石涧防流如缸水泻下十余丈】魁山【在罗田县东六十里形势嵯峨髙出众山上】印台山【在罗田县南一里又南九里有迎山】望江山【在罗田县南十五里山势髙耸大江相去一百六十里遥望如在目前】虎母山【在罗田县南二十五里髙峰如虎众石累累如子随母】鳯山【在罗田县北三里俗名公堂山又北四十七里有大雾山】鸡笼山【在罗田县北七十里甚险峻一名鸡鸣尖】独坐山【在罗田县东北八十里髙耸干云俯视众山如人独坐】泊臯山【在罗田县东北一百二十里一名鹤臯峰】石柱山【在罗田县东北一百二十里山甚髙峻屹立如柱】盐堆山【在罗田县东北一百五十里巴水所出】多云山【在罗田县东北一百五十里下有含风洞毎有大风害稼祭之可免又广济县南三十里黄梅县东北十五里俱有多云山】甑山【在麻城县东三十里】赤岭山【在麻城县东五十里一名大勅岭山】峰山【在麻城县东六十里一名头山元和志头山在麻城县东南八十里举水所出春秋呉楚战于栢举即此地也明统志上有崖刻唐人诗又有白龙黒龙二井祷雨有应县志自麓达巘二十里许多怪石虬松有观音岩喷雪崖诸胜】奉道山【在麻城县东八十里冇泉石之胜其北为清风岭】什子山【在麻城县东一百里一名什子砦山府志宋末徙县治于此因山为险也】九歇山【在麻城县东一百二十里山势险阻石径曲折登者必纡回而上】云阳山【在麻城县南五十里山势迤西皆平冈有望花鸟石青邱五龙髙峰豹子诸山俗总呼为南山】大安山【在麻城县西二十五里山北有石级名百大阶自县西七里冈至此逾白沙闗为宋时逹汴之通道又西十里有朱山又西五里有青山】大圣山【在麻城县西四十里又广济县南一里亦有大圣山】矿山【在麻城县西五十里中有龙王洞又黄梅县东南十五里亦有矿山尝出铁】紫云山【在麻城县西七十里按黄梅县界又黄梅县北七十里亦有紫云山山路萦纡数十里其顶平旷有田数十亩产紫云茶】霸王山【在麻城县北十里旧志相传项籍尝驻兵于此有坡名霸坡】鳯岭山【在麻城县北十里相传有鳯集此】仙居山【在麻城县北十二里相近有鳯凰岩下有仙洞石室云泉诸胜】飞龙山【在麻城县北三十里有龙井引流可以溉田其南为薄刀峰仙姑洞】骆亿山【在麻城县北八十里一名落衣山下有骆家坂】木陵山【在麻城县北九十里木陵闗在其上寰宇记山上有城树木茂宻冈陵郁然为一邑之望】白杲山【在麻城县东南三十里一名白额山上有瀑布响如伐鼔则有雨至名响龙潭】八叠山【在麻城县东南八十里峰山之南】栢子山【在麻城县东北三十里一名栢子塔山一名九龙山】隂山【在麻城县东北六十里隋书地理志麻城有隂山明统志上有隂山闗】黄檗山【在麻城县东北九十里接河南光州商城县界】九螺山【在麻城县西南七十里岐亭镇明统志有张憨子隠于此自号九螺山逸人】羚羊山【在麻城县西北九十里西南有分水岭倒水分流之处南流为艾阳寺河北流者入河南光州光山县界】黄土山【在麻城县西北一百五里】横山【在黄安县南九里屹然横峙为县案山】大金山【在黄安县南五十里相近有小金山】夹山【在黄安县西其东有王子山独山】佛塔山【在黄安县西相近有浮云岩鲍家砦】五名山【在黄安县东南二十里其隂列山如屏其阳凹嵌如屋迤而西有峰如盖羣山合沓状如窝然俗因名天窝林泉木石最为幽胜中有腴田十余亩内隆冬不寒盛夏不暑明嘉靖中知府周思九改曰五云山】香山【在黄安县东南六十里迤而西为卓望山】似马山【在黄安县西南十里上有石如马又西南六十里有红盖山】老山【在黄安县西北七十里】老君山【在黄安县西北九十里其东有平头岭北有双门山】天台山【在黄安县西北一百里岭有天台髙百余仭四面皆石壁惟石磴一径可上约广数亩曹学佺名胜志天台山有石刻二其一为宋端平年镌其一为嘉熙年镌此山险峻四面如壁立窍涌泉冬夏不絶】幕云山【在黄安县西北最髙峻】乳山【在黄安县西北六十里有仙居崖旧传抱朴子修炼处】张家山【在黄安县西北接麻城县界尝产金明万厯二十六年开采民皆奔窜寻罢】麒麟山【在蕲州治东又鸧鸡山在州治东南隅一名仓基山】大泉山【在蕲州东十里亦有蕲阳第一泉水最清冽】鹤山【在蕲州东十五里两山相对一蟠一翔】百家冶山【在蕲州东三十里安平乡一名百望山蕲竹所产处也】大王山【在蕲州东八十里又还原山白鸡山六合山大原山龙元山并在州东】马下山【在蕲州东六十里一名马华山一名马鞍山相传汉髙祖讨英布驻马处】吕王山【在蕲州北三里一名缺齿山又北二十八里有宣抚山又北五里有细石山颇幽胜】圻山【在蕲州北六十里一名蕲山蕲湖水发源于此相近有广教山】老鸦山【在蕲州北一百二十里峭壁蜿蜒亘三十里许】寅山【在蕲州东南八里一名迎山一名银山山半有小庵明髙啓避迹于此广济县志寅山在蕲州东而治属广济宋乾道四年有以银矿献者寅山与焉明成化初封筑寻议开取以土色无银而止万厯二十九年分遣内臣开采亦以騐土无银而止】防山【在蕲州东北七十里山势巍峩石壁险峻】四流山【在蕲州东北一百二十里寰宇记山势迤逦有泉水分四流南流入蕲春界西流入蕲水界北流入夀州霍山界东流入太湖界】金鵞山【在蕲州东北一百二十里舆地纪胜尝有金鹅出于石间】九潭山【在蕲州东北一百二十里一名九龙山一名九龙井】仙人童山【在蕲州东北一百二十里一名魁山又名旋螺山有九十九峰】四隘山【在蕲州东北五十五里有四隘口】鼓角山【在蕲州东北一百六十五里寰宇记天将隂必闻鼔角之声然后雨下　按黄梅县东北七十里亦有鼓角山鼔角河源出此】河槎山【在蕲州东北一百七十里一名查山名胜志宋程谷隠居之谷隠盖珦之后云】茅坪山【在蕲州东北二百五十三里又东北五里有寳盖山】相山【在蕲州东北二百五十八里接江南安庆府太湖县界】安山【在蕲州东北隋书地理志蕲春有安山】静明山【在蕲州东北极髙大横亘十余里】空石山【在蕲州西南水经注临江有空石山】白云山【在蕲州西北五十里舆地纪胜隋时建塔其上明统志山出緑毛】茅山【在蕲州西北六十里相近有芦师山其顶平衍】灵虬山【在蕲州西北八十里下产茶】灵山【在广济县东五里有双峦叠起名慧日白云县志有浮渡石当灵山之麓广数大长半之亦称天梁石】余公山【在广济县东二十里以余玠墓得名】明水山【在广济县东二十五里舆地纪胜上有龙潭飞瀑竒甚】大阖山【在广济县东二十五里一合峇娄山县志山有五峰曰嶙峮曰翠屏曰梵合曰图曰嶛环统似墙宇壁立前为飞龙岭亦曰罡风峡后曰海潮峰峰之背曰雷公洞深黒无底】五峰山【在广济县东三十里其髙千仭有磴可上甚险仄上有大石可坐千人俗呼鸡公石又有梵光石如水晶色】午山【在广济县南三十里一名武山县志在午山湖中三面皆峭壁惟南一径可登春夏湖水弥漫山形如鲤浮水上】螺蛳山【在广济县南三十里午山湖中亦称螺墩】团山【在广济县南三十余里午山湖南山有石扣之有声一穴与湖潜通时有鸥浮出又黄梅县南亦有团山】龙池山【在广济县南四十里明统志相传山顶池中唐时有鲤鱼化为龙去因名】阳城山【在广济县南六十里一名灵泉山其南有仙人洞髙可百余仭中可容千人其北为玉屏山狮子山又有灵泉洞甚幽胜】仙姑山【在广济县南六十里旧志相传有何陈许三仙姑修炼处山有石似牛又名石牛山】盘塘山【在广济县南六十余里最险奥】北台山【在广济县南七十里下俯木麻仙溪二湖】铁船山【在广济县南七十里相传鲁肃尝屯兵于此】金仙山【在广济县西七里舆地纪胜昔有女子于此得道有朝斗坛】秀云山【在广济县西二十里俗称北流山山之东有龙井涧】白石山【在广济县北一里其山白石磊积故名】层峰山【在广济县北十里旁有青着寺为余玠读书处】石山【在广济县北十五里有石如】鼓吹山【在广济县北六十里一名鼓角山上有砦基宋建炎中郡守甄采守御于此全活甚众】独山【在广济县东南三里一峰孤出最为险固又黄梅县东南二十里亦有独山】连城山【在广济县东南三十里下临连城湖】太平山【在广济县东南六十里晋僧恵逺卓锡于此】青林山【在广济县东南六十里水经注青林水西南流积为湖湖西有青林山】石壁山【在广济县东南其东有步石岭又南有八斗岭】横冈山【在广济县东北二十五里有天柱峰舍身崖】东冲山【在广济县东北五十里旧志重峦叠嶂积雪不消其左石烟月蔽亏江湖环抱为县最胜上有鲍照读书处下有云瀑潭】长风山【在广济县西南七十里水经注江水左迳长风山南县志当寅山下近南一带左翼山是也】积布山【在广济县西南一百里水经注积布山俗谓之积布矶又曰积布圻庾仲雍所谓髙山也此即西阳寻阳二郡界元和志南临大江垒石壁立形如积布因以为名县志与隔江下山矶对束江水其流甚狭】岳山【在广济县西北七里一名药山】展旗山【在广济县西北二十里又西为麻夤山】卓壁山【在黄梅县东十里又东五里冇茅栗山】古磉山【在黄梅县东二十五里其东五里为下古磉山其西五里为上古磉山】亭前驿山【在黄梅县东四十里又东十里为毕家塝山】天马山【在黄梅县南十五里其并列者为金牛诸山】路头山【在黄梅县西十里一名漏头山县志漏头山平旷可屯宋末侨置县于中洲即此】瓦市山【在黄梅县西十五里汉黥布所筑东西二城在焉又西十五里有大叶山】北印山【在黄梅县北二里山顶平旷土赤色上有飞升台】七里冈山【在黄梅县北七里冈分七支】小溪山【在黄梅县北三十里有梅师岭拳石洞】紫云山【在黄梅县北七十里山路萦纡望如削笔其顶平旷东西环拱内有平田僧人值茶即为紫云茶】徳章山【在黄梅县东南十里又近有笔架山马鞍山】东观山【在黄梅县东南四十里接江南安庆府宿松县界】冯茂山【在黄梅县东北二十五里亦名东山寰宇记法雨塔在县东北冯茂山第五祖寂灭之所名胜志山为冯茂所施故名山顶有池生白莲花又名莲峰】龙平山【在黄梅县东北五十里一名鳯平山宋戚方尝立砦于此】唐家山【在黄梅县东北七十里接蕲州界】黄龄洞山【在黄梅县西南十五里又西南二十五里有逰螺墩山】舒城山【在黄梅县西南四十里太白湖东四面皆山】蔡山【在黄梅县西南九十里大江之濵接广济县界通典广济县蔡山出大山书云九江纳锡大即此名胜志唐曹王臯败李希烈于此】考田山【在黄梅县西北三十里其西有大竹山小竹山东有东山石牌山】白岩山【在黄梅县西北三十里一名三十六水山三十六水出焉北流入蕲州界为蕲河之别源】双峰山【在黄梅县西北三十里一名西山一名破额山寰宇记慈云塔在黄梅县双峰山第四祖寂灭之所舆地纪胜四祖山在黄梅县西北有香炉峰名胜志黄梅有东西二山为四祖五祖道场西山即破额山东山即冯茂山也】黄梅山【在黄梅县西北四十里隋书地理志黄梅县有黄梅界】狗耳尖【在罗田县北六十里山半有牛头岩上有大小洞十余内二大洞曲折开朗可容百人】祈祥岭【在黄冈县北一百五十里道观河濵】虎踞岭【在蕲水县东三十里又佛子岭在县西二十里乌纱岭在县西北三十里白沙岭在县西北四十里】岐岭【在罗田县东北一百三十里接多云山实为天险上有四闗北越光汝南出蕲黄东走淮西此为径道】春风岭【在麻城县东九十里一名东界岭舆地纪胜县有春风岭多梅花苏轼自新息渡淮道经此岭】宗山岭【在广济县东南五十里隔溪为杨坞山又越溪为李齐坂皆溪水环绕】回斾岭【在黄梅县东北七十里接江南安庆府宿松县界】龙峰【在蕲州北舆地纪胜有仙人防防下石穴即花蛇洞也明统志花蛇洞春月浸没冬月始见旧产白花蛇】练岩【在罗田县西三十里有瀑布如练】鸿石崖【在蕲水县西三十里往来鸿雁毎相率栖此】万人崖【在麻城县西四十五里下有拜郊城】燕子崖【在蕲州北一百二十里崖石峻峭形如燕名胜志元至正间江布哈团聚乡兵立砦以御红巾贼者江布哈旧作江不花今改正】天书崖【在蕲州东北舆地纪胜在州东二十里茶场】回风矶【在蕲水县西南五十里大江中宋陆防入蜀记回风矶无大山盖江濵石碛耳然水急浪涌舟过甚艰】新生矶【在蕲州东南三十里江中上有浮玉亭一名浮玉矶】南阳矶【在蕲州西江濵接蕲水县界今名月石矶水经注南阳山又曰茍矶亦曰南阳矶仲雍谓之南阳圻一名洛至圻一名石姥水势迅急】龙眼矶【在蕲州西江濵一名隆矶宋末尝移州治此】石龙坡【在广济县西四十五里自东冲至此两山夹峙石坡峻】练石洞【在罗田县东南三十里山腰有石潭飞瀑五六丈神龙居焉】大江【自汉阳府黄陂县流入黄冈县界与武昌府武昌县分界东南流入蕲水县界与武昌府大冶县分界又东南流入蕲州界与武昌府兴国州分界又东南流入广济县界与江西九江府瑞昌县分界又东流入黄梅县与九江府徳化县分界又东流入安庆府宿松县界水经注江水又东迳若城南又东过邾县南又东得乌石水又东迳上碛北又东迳邾县故城南又左迳赤鼻山南又东迳西阳郡南又东迳五矶北左则巴水注之又东迳县故城南东会希水口又东得桑步步下有章浦本南阳郡治左得赤水浦又东迳南阳山南又东迳西陵县故城南又东过蕲春县南蕲水従东北注之又东得空石口又东得铜陵口又左得长风口又东迳积布山南又东过下雉县北刋水従东陵西南注之又东迳琵琶山南山下有琵琶湾又东迳望夫山南又东得苦菜水口又东左得青林口黄冈县志大江自黄陂县经阳逻团风镇至赤壁矶绕南岸东过巴河入蕲水县界旧志大江自巴河口迳兰溪口至月石矶计九十余里入蕲州境径茅山港挂口港至龙眼矶抵蕲州城西绕城东南流径新州宿坞洲出浮玉矶至髙林港凡六十里入广济县界自髙林港过田家镇一百二十里绕长堤迳武穴镇至界牌石入黄梅县界至套口八十里过小池口至清江镇十里属江西徳化县自清江镇鹞鹰嘴三十里仍属黄梅县】巴水【源出罗田县北南流入蕲水县界又东南流入黄冈县界入江今谓之巴河其上流名平湖乡河一名九子河水经注巴水出雩娄县下灵山南厯蛮中呉时旧立屯于水侧引巴水以溉田又南迳巴水戍南流注于江谓之巴口舆地纪胜巴水源出版石山罗田县志平湖乡河源自盐堆山西流防泷洑河下与新昌河三里河合出尤河嘴入蕲水县界黄冈县志上巴河在县东北八十里南流至县东南四十里下巴河入江河东即蕲水县界　按水经注巴河源出雩娄县之下灵山在今夀州霍邱县界而罗田县志谓出盐堆山盖巴水上流已湮没其源之可见者惟平湖乡河为上流也】举水【源出麻城县东北黄檗山西南流入黄冈县西三十里入江在麻城名岐亭河入黄冈县界谓之旧州河其入江处谓之三江口水经注举水出头山西北流迳防龙戍南又西流左合垂山之水又西南迳顔城南又西南迳齐安郡西倒水注之又东南厯赤亭下谓之赤亭水南流注于江谓之举洲寰宇记岐亭河在麻城县西北八十里又旧州河在黄冈县西北一百十二里水流至团风大江口舆地纪胜三江口去黄冈县三十里在团风镇之下有江三路而下至此会合为一麻城县志举水源出麻城县东北西南迳虎头闗隂山坂南迳县东十五里为閪家河以岸多桃花亦名桃林河折而西防栢塔河始名县前河西南迳县南十里名髙岸河稍西滙麻溪白杲二河又西南防浮桥河又西南过宋埠至岐亭镇合松溪河名岐亭河又西南迳黄安县境南入黄冈县界黄冈县志旧州长河自麻城县流入会道观河沙河诸水由团风镇入江】希水【希一作浠源出江南六安州英山县西南入罗田县界为英山河又西南为落翎河逾崄石为石崄河一名古河亦名界河又西南入蕲水县西南兰溪镇入江水经注希水出灊县霍山西麓西南流分为二水枝津出焉又南积而为湖谓之浠湖又南径县东而南注于江是曰希口舆地纪胜崄石在蕲水县东北罗石三溪之水防焉髙数十丈十里余横截溪流水注罅中皆成岩窦玲珑相通冲淙而下湍迅异常入蕲水界为希水旧志自石崄分金山入蕲水县东境西南流名蔡家河会九曲河东分一支名倒流河又西南流至县南名南门河过南城西流出兰溪口入大江】垂山水【在麻城县东今名栢塔河水经注垂山水北出垂山之阳与弋阳渒水同出一山水之东有南口戍又南迳方山戍西西流注于举水县志栢塔河亦名界河源出光山县界迳黄土闗外南流又迳麻城县东北三十里又南迳县东至县南合桃林河为县前河】倒水【在麻城县西今名浮桥河水经注倒水出黄武山南迳白沙戍西又东迳梁达城戍西东南合举水县志源出羚羊山自分水岭南流沿艾阳寺亦名艾阳寺河南流会山东之支流迳沙湾至浮桥为浮桥河又南入县前河为两河口】蕲水【在蕲州东北今名蕲河亦名童子河源出州东北大浮山西南流合三十六水又西南流合钴鉧水入赤东湖至州西挂口入大江水经蕲水出江夏蕲春县北山南过其县西又南至蕲口南入于江元和志蕲水源出蕲春县东北大浮山】三十六水【在蕲州东北源出黄梅县界今名髙溪河舆地纪胜源出白岩山南入蕲河】钴鉧水【在蕲州东北西流入蕲水寰宇记钴鉧水出樝梨山入蕲河而西流南折俗名西湖径旧州西至渇口分二流南一支为后河北一支为前河俱西南流入赤东湖】三台河【在黄冈县北十三里一名三台河源出后湖西流入鲍河】道观河【在黄冈县北一百二十里源出大﨑山龙井经龙冈山阳过孔子山前名孔子河西南流入旧州长河】沙河【在黄冈县北一百三十里县志在黄冈麻城两界西南流入道观河】奉泰乡河【在罗田县东南源出朦胧山南流为义水合英山河名胜志梁置义成郡以此】尤河【在罗田县南一名官渡河一名县前河源出县东北峨嵋山之紫潭冲防多云河南流绕县城南又西南至尤河嘴入巴河】汤河【在罗田县东四十里泉温可浴西南流入尤河】白莲河【在罗田县南源出江南六安州英山县界西南流入浠水】多云河【在罗田县北源出石柱山之七里冲南流合东安河又合北峰河南流入尤河】北峰河【在罗田县北东流入多云河】泷洑河【在罗田县北西流入尤河】东安河【在罗田县东北西南流入尤河】新河【在麻城县东一里明正徳末县令王世禄以县前河滙东北二境之水恒有瀑涨之患议于河之东岸凿河以杀水势至嘉靖初县令杜朝绅始成之名曰新河至县南仍入县前河】十穉二里河【在麻城县东南九里南流至黄冈县界入巴水】义井河【在麻城县东一百里源出河南光州固始县界东南流入巴水】东义州河【在麻城县东南流入巴水】白杲河【在麻城县南三十里源出白杲山西流迳鸣山又西北入县前河为汝隂河口】麻溪河【在麻城县南二十里源出县东南唐殿西流入白杲河】紫潭河【在黄安县南县志源出白沙闗至境内曰界河至七里坪西受天防山腰磨冲方陂冲上荘陂诸溪之水南曰贡熊湾河又南至双城与袁英河合流稍下土门西溪之水径长兴店入之曰三河口又南下三十里至县西曰东流河又合金场河十里至龙湾合埠河又五里曰沙河西受童家港杨徳桥水东受莲花港银锭桥五里桥水又南西受羊儿港徐家港之东曰中和官渡又南西受曾家港水曰八里湾河又南东受藤花港临河港水又西受行祠桥太平桥水曰紫潭河又东南入黄冈县界为感化河由孙赞埠滙涨渡湖入江稍可运筏夏秋水涨间可运百斛舟　按或以此为古之倒水者悮】埠河【在黄安县东源出县东峨山冲东合土门冲王龚三角五云诸山之河西南流迳县南入东流河】松溪河【在黄安县东南源出县东北境鹿皮冲南与叶纸河合流为谢家店河人南至孟家坊与坂门冲河合流曰松溪河至麻城县界入岐亭河】金场河【在黄安县西合阳台佛塔浮云三水流入东流河】滠河【在黄安县西源出北仙居山南流入汉阳府黄陂县界县志滠河有二源一出金局闗一出黄陂站合流南下曰双河又西三十里有流桥河在县西六十里源出乳山又官仓河在县西五十里源出老山合流而下曰西河下与双河合流曰西河口入黄陂县界】袁英河【在黄安县北源出双门山东合庙峰石大打磨山水西合幕云黄石岩水曰袁英河南入贡熊湾河】宗渡河【在蕲州东八十里西流入蕲河】翻车河【在蕲州东南南流入大江】荆竹河【在广济县东源出东冲山南明水崖悬崖飞瀑下注为潭水溢西出径黄牛垸西数里又径五峰防诸小水西流为荆竹河又防车坊河径成相寺前又南为团头河分而为二南流迳六十里坂复合为一径廖陆溪入赤矶河】车坊河【在广济县东源亦出东冲山南流入荆竹河】闗山河【在广济县北二十里一名挞水河源出展旗山南流十里径松阳桥名石塔河又径县西秀云山东为闗山河又南流数里为团山河而达于梅川】隆斗河【在黄冈县东一名鼓角河有二源一出唐家山南流迳龙平山麓又径渡下桥一出鼓角山南流迳亭前驿至两河口合流过柘林铺至铁塘口防小溪河绕县城南名县河自县西流滙张家湖防马头桥河为殷家河又西南流迳黄莲嘴走下新达东观出急水入大江】小溪河【在黄梅县东源出小溪山三了岭径多云过陶家铺名沙河至铁塘口入隆斗河】悠悠河【在黄梅县东源出茅栗山安亭港西南流迳龙泉山出马头桥入殷家河亦名马头桥河】考田河【在黄梅县西源出考田山南流入太白湖县志县西北之水发源处为六渡河径考田冲南下大河铺至白花坂分流为二其西流者入长安湖其东流者下桂家寨入濯港】双城河【在黄梅县西源出大叶山南流为双城小河斜下龙头山河至舒城山河合长安湖入濯港东流至黄莲嘴出急水入大江　按寰宇记有黄梅水疑即此】梅川【在广济县东源出黄冈诸涧滙流成川下防层峰诸溪水西南流迳县东里许西北折而复南径春风桥防灵山浮渡诸水北折而西出县治前仁夀桥绕回川嘴而西为县河过沧浪桥折而南流十余里径潘垱又十余里径相林东冈涧又二十余里入陶家塘径县南五十里紫石头入午山湖】滠湖【在黄冈县东四十里】沙湖【在黄冈县东南三十里舆地纪胜东城尝买田于此】鲍湖【在黄冈县西北六十里县境之水俱滙于此南入大江俗谓之鵞头颈】樟松湖【在黄冈县西北一百十里南接鲍湖】后湖【有二一在黄冈县东北十五里一在蕲水县东南五十五里】皂泥湖【在蕲水县南六里】黄草湖【在蕲水县西南五十里其西有杨厯湖】摄湖【在蕲水县西南七十里】黄沔湖【在蕲水县西三十里】望天湖【在蕲水县西四十五里】牛陂湖【在麻城县东十里】南湖【在麻城县南十里】官湖【在麻城县西十五里】圣人湖【在黄安县北三十里平原中广可三十余亩滙水不涸】诸家湖【在蕲州东一里一名两湖东通广济县马口湖入大江民多业渔于此曲折周回凡二三十里春多桃李夏盛芙渠为州最胜处】蕲湖【在蕲州西二十里接蕲水县界南流为茅山口入大江水经注苇山北崖有东湖口江波左迤流结成湖故谓之湖口】赤东湖【在蕲州北十里上纳蕲河水下有挂口港入大江湖有九十九为孔道所经名胜志其地有鼓吹庙地中尝闻音乐故名州志州境湖之最大者曰赤东其东十里有湖曰沿市曰金沙曰西湖皆赤东支流】连城湖【在广济县南三十里】午山湖【在广济县南三十里亦名武山湖东通连城湖赤矶湖西通黄泥湖】马口湖【在广济县南六十里上承诸家湖水南入大江为马口渡宋初南征自此济江】赤矶湖【在广济县东南西接连城诸湖东通黄梅县之太白湖】黄泥湖【在广济县西南东流为鳯桥港入午山湖】广野湖【在广济县西南县志黄泥湖西数里为广野湖其下为繋马嘴昔湖水泛溢有孙英筑隄防之繋马于此因名】小源湖【在黄梅县东南三十里其东为大源湖龙斗诸河水所猪也】杨林湖【在黄梅县西南二十五里西接太白湖东由濯港径白湖渡入孔珑小江至清江镇入大江】太白湖【在黄梅县西南四十里其相近有长安湖陶水湖俱东通杨林湖】兰溪【在蕲水县东寰宇记兰溪水出箬竹山其侧多兰唐武徳初兰溪县指此为名舆地纪胜兰溪泉陆羽茶经以为天下第三泉余章三泉记云鳯山之隂兰溪之阳有泉出石罅为兰溪其在寺庭之除为陆羽烹茶之泉其在鳯山之隂为逸少泽笔之井王陆二水皆兰溪一源耳】龙口港【在黄冈县北一百十里北通樟松湖南达大江】栁子港【在黄冈县北一百二十五里源出路灌口入麻城县界注岐亭河西流至三家店其水横亘店口亦名横河】漆木港【在黄梅县西北源出安徳山东南流入考田河】长圻澳【在黄冈县南二里舆地纪胜旧立馆驿为过客逰憇之所名曰东馆】夏澳【在黄冈县西南二里舆地纪胜夏竦守黄州凿水入陂以藏舟因名县志今为洗马池】峥嵘洲【在黄冈县西接武昌府武昌县界】木鹅洲【在黄冈县北九十里】佗鹖洲【在黄冈县西北九十里】新生洲【在黄冈县西北三十里接武昌府武昌县界亦曰新生矶今名姜家洲宋元通鉴景定元年防古张杰阎旺作浮桥于新生矶明统志新生洲在团风镇下】新洲【有二一在蕲水县西南兰溪口江中一在黄梅县西南江中】五洲【在蕲水县西四十里兰溪西大江中水经注县故城南对五洲江中有五洲相接故以为名宋孝武帝举兵江洲建牙洲上有紫云防之即此】夹沙洲【在麻城县南三十里举水中长亘数里有林木聚落】中洲【在麻城县西南岐亭南亦有林木聚落】鸿宿洲【在蕲州南一里一名金沙洲秋冬有鸿集于此府志宋景定四年元兵据白云山设礟守者惧走保鸿宿洲州志鸿宿州水泛则半没水缩则平衍可艺】杨叶洲【在蕲州西南龙眼矶之南】白田洲【在蕲州西江中北对月石矶】严家洲【在广济县东南江中一名中洲接黄梅县之新洲元末尝徙县治此县志中洲即新洲内老洲也】太子洑【在黄梅县南南史宋桂阳王□范传元徽元年以晋熙王变为郢州刺史长史王奂行府州事出镇夏口虑为休范所拨留自太子洑去不过寻阳元和志太子洑在江岸梁武帝初下建业留丁贵嫔于此生太子因以为名　按刘宋时已有太子洑之名元和志似不足据然宋书桂阳王休范传作太洑或初本名太洑梁后改称太子洑与】石燕源【在广济县南一名灵泉舆地纪胜石燕源在广济县西南六十里水自洞中流出名胜志灵泉山中有洞石燕泉出马洞中巨山如林】竹根潭【在黄冈县北九十里通团风注大江】石头潭【在黄冈县北九十里亦通大江】龙潭【在罗田县东东安河中水激如伐鼓俗名擂鼓潭县东北六十里亦有龙潭有龙潜焉下流俱入尤河】乌马潭【在罗田县西五里县志乌马潭旧有石碑云苏子曕以虎尾硃砂符钓鱼于此今石刻剥落无考】白龙潭【在广济县西南苏家山南数里面平湖左右长坂竹树隂森】君子泉【在府治北宋通判孟震亨有贤徳时称孟君子庭中有泉苏轼因以名之】玉泉【在罗田县西北十五里其色如玉】瀑布泉【在麻城县北麻姑洞口飞白如练水味清嘉】汤泉【在蕲州东北一百四十里一名温水寰宇记温水出蕲春县东北六十里山下凝冬之月蒸气上腾人可沐浴舆地纪胜水温如沸有硫磺气】泠泉【在黄梅县东二十里舆地纪胜在县东泠水涧】饮马陂【在蕲水县北三十五里】团陂【在蕲水县北七十里】鳯陂【在麻城县东舆地纪胜相传有鳯浴此东南五里有山名鳯凰台】莲花池【在蕲州北一里】东洞井【在蕲州东北二十里水甚清激涌沸不竭山崖石壁环抱峙立】丹井【在蕲州东北一百三十里明统志井底有四窍按四时出泉世传王全真炼丹于此】
　　古迹邾县故城【有二一在黄冈县治西北十里地道记楚灭邾徙其君此城宋书州郡志晋咸康四年毛寳为南豫州刺史治邾城一为邾县汉置在今府治西北二十里呉芮为卫山王都此杜佑通典邾城临江与武昌相对寰宇记黄州唐中和五年移于旧邾城地理通释今蕲舒黄三州之北有大山绵亘八百里俗呼为西山邾城在山之南】西阳故城【在黄冈县东汉置县晋置郡隋废水经注江水又东迳西阳郡南郡治即西阳县也宋书州郡志西阳本县名二汉属江夏魏立弋阳郡又属焉晋恵帝分弋阳为西阳国属豫州宋孝武孝建元年属郢州明帝太始五年又属豫后又还郢领县西阳隋书地理志黄冈后周置弋州统西阳郡开皇初废元和志西阳故城在黄冈县东南一百三十里】西陵故城【有二一在黄冈县西北汉置县属江夏郡晋属弋阳郡宋属西阳郡梁废元和志西陵故城在黄冈县西二里是也一在蕲水县西南呉置呉志甘宁传宁拜西陵太守领阳新下雉两县水经注江水又东迳西陵县故城南是也郦注以江水所经之西陵即史记秦昭王遣白起伐楚取西陵之地误】黄冈故城【在黄冈县西北一百二十里南齐置南安县隋改为黄冈唐移治于故邾城而此城废今为旧城市隋书地理志永安郡黄冈齐曰南安开皇十八年改曰黄冈寰宇记黄冈县唐中和五年随州移就大江边】齐安故城【在黄冈县西北南齐置郡县隋废郡省县入黄冈隋书地理志黄冈齐置齐安郡开皇初郡废旧唐书地理志北齐于旧城西南筑小城置衡州领齐安一郡隋改齐安为黄州】齐兴故城【在黄冈县北南齐置郡后属魏北周废南齐书州郡志郢州齐兴郡永明三年置通鉴齐永泰元年奉朝请邓学以齐兴郡降魏注其地当在西阳弋阳二郡界】永安故城【在黄冈县北后魏置郡隋开皇初废寰宇记永安城即楚相黄歇所都隋改黄州为永安郡取此为名今有永安乡在县北六十里东坡题跋今黄州十五里许有永安城俗谓之女王城张表臣瑚钩诗话黄之永安为春申故城盖始封也谓之春者蕲春夀春是也谓之申者申光之间是也其必兼二城而封之欤县志黄歇垒即永安城一作吕王城】蕲水故城【在今蕲水县东三十里南北朝宋置县唐废宋书州郡志西阳太守领县蕲水文帝元嘉二十五年以豫部蛮民立旧唐书地理志武徳四年省蕲水入蕲春】县故城【在蕲水县西四十里汉置县南北朝宋改曰孝宁后周废汉书地理志江夏郡故子国水经注江水又东迳县故城南宋书州郡志西阳太守领县孝宁本县孝武自此伐逆即位改名】罗田故城【在今罗田县东隋置县唐初省宋复置元移县今治而此城废隋书地理志蕲春郡罗田梁置义州义成郡开皇初并废旧唐书地理志武徳四年省罗田入浠水舆地纪胜罗田县东汉蕲春县地元祐八年以石桥镇升为县绍兴五年废为镇是年复置县志县旧治在今县东六十里魁山之麓元大徳八年县尹周广移县于官渡河即今治也】麻城故城【在麻城县东晋筑城梁置信安县隋改曰麻城元末移于今治而此城废北齐书文宣帝纪天保十年诏于麻城置衡州隋书地理志永安郡麻城梁置信安又有北西阳郡陈废北西阳置定州后周改曰亭州开皇初废十八年县改名焉唐书地理志黄州麻城武徳三年置亭州八年州废以麻城来属元和三年省入黄冈大中三年复置元史地理志黄州路麻城兵乱徙什子山归附还旧治名胜志麻城故城石勒使其将麻秋所筑县志麻秋所筑城在今县东十五里今城元末邑人姜铭等创】建宁故城【在麻城县西南南北朝宋置郡寻改为县齐复为郡隋废宋书州郡志孝武大明八年省建宁左郡为县属西阳南齐书州郡志司州建宁左郡隋书地理志永安郡麻城有建平隂平定城三郡开皇初并废】赤亭故城【在麻城县西南北朝宋置县寻省宋书州郡志文帝元嘉二十五年以豫部蛮民立赤亭县属西阳孝武大明八年赤亭并阳城魏书田益宗传梁建宁太守黄天赐筑城赤亭　按北周及唐于麻城置亭州当以此得名】长风故城【在麻城县西北南北朝宋置县后省宋书州郡志文帝元嘉二十五年以豫部蛮民立长风县属西阳不详何时省魏书田益宗传梁遣军主吴子杨防三闗益宗遣光城太守梅兴之据长风城】北江州故城【在麻城县西梁置后齐废魏书地形志北江州梁置魏因之治鹿城闗隋书地理志木兰开皇初别置鹿城县寻废　按北江州当是后齐并入湘州因改湘州为北江州后齐之北江州非即梁之北江州也】南定州故城【在麻城县东北梁置隋废魏书地形志南定州梁置魏因之治防龙城水经注举水西北流迳防笼戍南梁定州治】木兰故城【在黄安县南南齐书州郡志安蛮左郡木兰隋书地理志永安郡木兰梁曰梁安置永安义阳二郡后齐置湘州后改为北江州寻州及二郡相次并废十八年改县曰木兰唐书地理志黄州黄冈武徳三年省木兰县入焉】蕲春故城【在蕲州西北汉置县晋改曰蕲春隋仍曰蕲春宋移治而故城废宋书州郡志西阳太守领县蕲阳二郡江夏郡有蕲春县呉立为郡晋武帝太康元年省郡县属弋阳后属新蔡孝武大明八年迁西阳隋书地理志蕲春郡后齐置罗州后周改曰蕲州统县蕲春旧曰蕲阳梁改曰蕲水后齐改曰齐昌置齐昌郡开皇初郡废十八年改县曰蕲春元和志蕲春三国时属吴魏使庐江谢竒为蕲春典农吕袭击破之后呉复置蕲春郡晋孝武帝改曰蕲阳以郑太后讳故也寰宇记蕲春以水隈多蕲菜为名宋史地理志蕲州景定元年移治龙矶蕲春嘉熙元年治鸿宿洲景定二年随州治泰和门外州志旧城在州治西北宋景定四年迁麒麟山即今治也】永宁故城【今广济县治元和志广济县本汉蕲春县地武徳四年以此地冲要置永宁县天寳元年以名重改为广济县】新蔡故城【在黄梅县西晋置郡齐以后省晋书地理志孝武因新蔡郡人于汉九江王黥布旧城置南新蔡郡属南豫州元和志九江故城在黄梅县西南七十里汉九江王黥布所筑】永兴故城【在黄梅县西北南齐置县隋初改名新蔡后改名黄梅元初移治而此城废隋书地理志蕲春郡黄梅旧曰永兴开皇初改曰新蔡十八年改名焉元和志黄梅县因县北黄梅山为名县城晋骠骑将军郭黙所筑唐书地理志黄梅武徳四年置南晋州八年废元置地理志黄梅宋嘉熙兵乱侨治中洲后复旧县志黄梅旧城在今县西白花坂元初移于今治】寻阳故城【在黄梅县北宋书州郡志寻阳汉属庐江呉立蕲春郡寻阳县属焉晋武帝太康元年属武昌三年复属庐江恵帝永兴元年立寻阳郡寻阳县后省通典汉寻阳旧县在江北今蕲春郡界晋温峤移于江南寻阳记今蕲州界古兰池城亦谓之寻水城即汉寻阳县也地理通释朱文公曰汉九江郡本在江北后以江北之寻阳并柴桑而立郡又自江北徙治江南故江南得有寻阳之名　按寻阳分郡在晋永兴初而移治则温峤当在南渡后胡三省以为永兴时移治误】义丰废县【在黄梅县南唐书地理志黄梅析置义丰长吉阳塘新蔡四县八年省县志义丰旧治在县西西去大河铺一里其城址尚存长吉旧治在县南二十里濯港之郭家嘴】郭黙城【在蕲水县东通鉴陈大建五年郭黙城降注晋氏不竞刘石强盛郭黙转徙而南筑城以自保故有其名】阎公城【在麻城县东阎家河畔相传为阎伯璵故里】竹墩城【在麻城县东北通鉴梁天监三年上遣马仙琕筑竹墩麻阳二城于三闗南注麻阳即今黄州麻城县】翻车城【在蕲州东元和志翻车故城在蕲春县东南八十二里黥布归汉筑此城近翻车水因名】江夏城【在蕲州境寰宇记晋江夏王筑】樊哙城【在广济县南午山湖濵府志世传汉髙祖命樊哙征黥布筑此屯兵】徐平章城【在广济县西县志元末县人徐兴举贤良官平章筑城县西督兵御红巾贼贼相戒勿犯新城后蕲黄俱防而县独全今故址犹存】东京城【在黄梅县境县志与西京城皆黥布所筑】董公城【在黄梅县南濯港之南县志昔有董姓者于此筑城以避水与兵故名】药师城【在黄梅县北二十里县志唐李药师领兵过此筑以避冦】百万城【在黄梅县东北县志相传唐曾元裕驻兵之所一名桐坡砦下有百万坡相传亦元裕所凿】马栅【在黄冈县北通鉴梁天寳元年邵陵王纶引齐兵营马栅距西阳八十里】东坡【在黄冈县治东宋朱彧可谈苏子瞻谪黄州居州之东坡自号东坡居士其地今属佛庙】南坡【在黄冈县东南苏子瞻集古氏南坡修竹数千竿盛夏不见日蝉鸣鸟呼有山谷气象竹林之西又有隙地数亩种桃李杂花陆防入蜀记坡西竹林古氏故物号南坡今已残伐无防地亦不在古氏矣】龙邱【在黄冈县北一百二十里宋陈慥居此以地为号】杏花村【在麻城县西南岐亭镇有杏林杏泉宋陈慥隠此】临臯馆【在黄冈县南大江濵亦名临臯馆宋苏轼与朱康叔尺牍已迁居江上临臯亭甚清旷风晨月夕杖履野步酌江水饮之】横江馆【在黄冈县东明统志在赤壁山南晋龙骧将军蒯恩建】涵辉阁【在蕲州北旧城方舆胜览苏子瞻在黄客有道其霁容天在水春态桞藏桥之句先生以色字易态字盖赋涵辉阁也自是涵辉之名益着】琴台【在黄冈县西北三江口县志相传宋桞世隆破沈攸之尝鼓琴于此】鳯凰台【有二一在罗田县西舆地纪胜罗田县西三十里有鳯凰台一在蕲州东北舆地纪胜在蕲春县北鳯凰山百鸟无栖止其上者】鲍照读书台【在广济县东北东冲山上】涵晖楼【在府治宋韩琦有诗张孝祥取赤壁赋中语改曰无尽藏楼后又有坐啸堂及无倦味道二轩】栖霞楼【在黄冈县西南陆防入蜀记栖霞楼本太守闾邱公所作楼颇华洁先是郡有瑞庆堂谓一故相所生之地后毁以新此楼】月波楼【在黄冈县治西明统志月波楼在府治西北城上不知建自何代宋王禹偁有诗旧志以为禹偁建者误诗序甚明今汉川门楼即其址】竹楼【在黄冈县治西北宋王禹偁有记陆防入蜀记循小径缭州宅之后至竹楼规模甚陋楼下稍东即赤璧矶】镜心楼【在黄冈县东北元建】睡足堂【在府治明统志王禹偁建取杜牧忆黄州诗平生睡足处云梦泽南州之义】相隠堂【在府治侧名胜志厐籍初为郡司理及后入相邦人即其地建堂因名】雪堂【在黄冈县治东宋苏轼建有记陆防入蜀记东坡地势平旷东起一垄颇髙有屋三间曰居士亭亭下面南一堂有苏公像是为雪堂祝穆方舆胜览东坡去黄之日以雪堂付潘大临兄弟居焉崇宁壬午党禁兴堂遂毁其后邦人属神霄宫道士李斯立重建府志雪堂在城东明洪武戍申展筑郡城旧址遂在城内今县学其基也治间改建于府治东隅与竹楼相对东坡尝于雪堂前植梅一株至嘉靖后始枯知府郭鳯仪摹形于郡斋之石今置赤壁】寒碧堂【在黄冈县东清淮门外明统志何颉之兄弟作此堂以待苏轼至轼为画竹石赋诗】溪堂【在蕲州治南名胜志宋至和中呉英致仕时隠居也】鸿轩【在府城内方舆胜览张耒谪监黄州酒税继为倅又为守凡三至焉榜其居曰鸿轩】啸轩【在黄冈县东南定恵院宋苏轼有诗】览春亭【在府治舆地纪胜览春亭在郡治韩所建】四望亭【在黄冈县治东后更名髙寒楼陆防入蜀记四望亭正与雪堂相值在髙阜上览观江山为一郡之最旧志髙寒楼唐太和中刺史刘嗣之筑四望亭于郡东阜宋张激摄令日更今名取杜甫诗玉山髙并两峰寒之意】如画亭【在黄冈县治东明统志宋王禹偁建】春草亭【在黄冈县东南宋韩建】任公亭【在黄冈县东南亭西有师中庵宋苏辙师中庵记师中姓任氏来齐安尝防息于定恵院既去郡人名其亭曰任公余兄子瞻迁齐安人知其与师中善也复于任公亭之西为师中庵】快哉亭【在黄冈县南宋苏辙快哉亭记张君梦得谪居齐安即其庐之西南为亭以览观江山之胜而予兄子瞻名之曰快哉】遗爱亭【在黄冈县治南明统志宋元丰中徐君猷为守有善政既去苏轼以此名亭】叠嶂亭【在蕲水县城内宋苏轼所名】洄澜亭【在蕲水县南明统志在县南兰溪岸苏轼防此见水盘旋书二字于石壁后人立亭名胜志洄澜龙潭俱在城内苏子瞻乘月泛舟处】万松亭【在麻城县南七里冈宋苏轼万松亭诗序麻城县令张毅植万松于道周以庇行者且以名其亭】四见亭【在蕲州西北旧治内宋治平中范纯仁知蕲州建方舆胜览四见亭在州北塔后】环翠亭【在蕲州西北旧城宋建舆地纪胜超然观环翠亭俱在蕲春郡城】鸳鸯亭【在黄梅县城内县志世传徐拭妻齐氐夫妇相和敬齐事姑甚孝所居有塘畜双鸳鸯齐毎称觞鸳鸯随之姑死鸳鸯飞去齐思姑不已齐殒徐亦随亡里人悼之以思姑名其港并建亭名鸳鸯云】置马亭【在黄梅县境后汉书郡国志寻阳有置马亭刘勲士众散处】璧隂斋【在黄冈县城内方舆胜览洪刍黄鲁直之甥为黄之酒正名其室为璧隂斋鲁直为之铭】
　　钦定大清一统志巻二百六十三
　　钦定四库全书
　　钦定大清一统志巻二百六十四
　　黄州府【二】
　　闗隘凤凰闗【在罗田县东三十里】平湖闗【在罗田县西北四十里接麻城县界】同罗闗【在罗田县西北一百四十里接河南光州商城县界】松子闗【在罗田县西北一百八十里接河南光州商城县界】粟子闗【在罗田县北一百八十里相近有青苔闗俱接江南六安州界】石门闗【在罗田县东北一百里接江南六安州英山县界】瓮门闗【在罗田县东北一百八十里接江南六安州界旧名岐岭闗】白沙闗【在麻城县西北九十里西接黄安县界北接河南光州光山县界魏书世宗纪景明四年镇南将军元英大破梁将吴子杨于白沙郦道元水经注倒水南流迳白沙戍西李吉甫元和郡国志白沙闗西至大活闗六十里在黄州西二百四十里北至光州界二十五里乐史太平寰宇记白沙闗在黄冈县北一百二十一里】修善闗【在麻城县北八十里一名脩善冲闗】黄土闗【在麻城县北九十里接河南光州光山县界】穆陵闗【在麻城县北一百里一作木陵闗接河南光州光山县界梁书夏侯防传普通八年敕防出义阳道攻平靖穆陵隂山三闗克之元和志穆陵闗在麻城县西北八十八里穆陵山上西至白沙闗八十里在黄州北二百里至光州一百四十九里唐书地理志麻城西北有木陵闗司马光通鉴唐元和十二年鄂岳观察使李道古引兵出穆陵闗攻中州】隂山闗【在麻城县东北六十里一名殷山畈魏书田益宗传吴子扬防三闗益宗遣梅兴之步骑四千进至隂山闗南八十余里元和志隂山闗北至光州隂城县二百里在黄州东北二百一十里在麻城县东北一百一里西至穆陵闗一百里唐书地理志黄州麻城县东北有隂山闗】长岭闗【在麻城县东北一百里接河南光州商城县界】金局闗【在黄安县西北九十里西接汉阳府黄陂县界北接河南汝宁府罗山县界相近有大城闗】双山闗【在黄安县北一百里两崖万仞一窦九折】团风巡司【在黄冈县西北五十里隔江接武昌府武昌县界明置巡司　本朝因之】阳逻巡司【在黄冈县西北一百二十里隔江接武昌府江夏县界设把总一员领兵驻防又有驿临江有渡王存九域志黄冈县有齐安乆长灵山团风阳逻沙湖龙陂七镇】兰溪巡司【在蕲水县西南四十里滨江】巴河巡司【在蕲水县西七十里即水经注之巴水戍也】多云镇巡司【在罗田县东北一百四十里】鹅笼山巡司【在麻城县西四十里一名鐡壁闗】虎头闗巡司【在麻城县东北七十里祝穆方舆胜览形势最险两山千仞一涧冲激】中和巡司【在黄安县南一里】黄陂站巡司【在黄安县北三十里】茅山镇巡司【在蕲州西六十里明洪武初置巡司　本朝因之】大同镇巡司【在蕲州北一百二十里明正统五年置巡司　本朝因之】龙坪镇巡司【在广济县】马口巡司【在广济县西南七十里滨江】清江镇巡司【在黄梅县南九十里滨江】新开口巡司【在黄梅县西南七十里滨江】武穴镇【在广济县南七十里外江南湖最为险要武黄同知驻此曹学佺名胜志武家穴旁临大江下抵黄梅之杨家穴长一百九十里隄路横亘其中商贾时集】亭前镇巡司【在黄梅县北四十里旧为亭前驿今改设巡司仍兼管驿丞事】三江口镇【在黄冈县西三十里隔江接武昌府武昌县界有渡王象之舆地纪胜在团风镇之下有江三路而下至此防合为一】石桥镇【在罗田县东二十里一名石桥畈宋于此置县元移县于今治废为镇宋史地理志元和八年以蕲水县石桥为罗田县】白杲镇【在麻城县东南三十里】望花山镇【在麻城县南四十里】岐亭镇【在麻城县西南七十里有城明嘉靖五年筑　本朝分同知驻守于此王存九域志麻城县有岐亭故县白沙永防桑林永宁六镇邵伯温闻见后録陈公弼之子慥居黄州之岐亭东坡谪黄相得懽甚】桃花镇【在黄安县东三十里宋元时为孔道旧有烟墩毎舎相望遗址犹存】蕲口镇【在蕲州西三十里蕲水入江之口也亦曰蕲阳口古名永安戌今谓之桂口塘九域志蕲春县有蕲口镇】蕲阳镇【在蕲州北吕王山下】皇城镇【在蕲州东北一百二十里】逵城镇【在蕲州东北一百三十里】龙坪镇【在广济县东南一百十里滨江】盘塘镇【在广济县西南三十里】独山镇【在黄梅县东二十里】东观镇【在黄梅县东五十里】上新镇【在黄梅　南十五里】下新镇【在黄梅县南二十里】濯港镇【在黄梅县南二十里】黄连镇【在黄梅县南五十里】孔垅镇【在黄梅县南五十里有驿】唐思穴镇【在黄梅县南七十里】杨家穴镇【在黄梅县西南九十里】镇淮砦【在黄梅县北宋端平元年孟拱屯黄州虑军民杂处因髙阜为齐安镇淮二砦以处诸军】石垄砦【在罗田县东南四十里】观音砦【在罗田县东南六十里】雁门砦【在罗田县西八十里】鼓羊砦【在罗田县西北四十里】周家砦【在罗田县北六十里甚险峻】熊崖砦【在罗田县东北十里】望英砦【在罗田县东北四十里】天山砦【在罗田县东北一百三十里多云镇南一名天堂砦元末徐夀辉尝据此】台山砦【在黄安县北一百里天台山上元史董文炳传世祖伐宋至淮西台山砦命文炳往取之又郑鼎传从世祖南伐攻大胜闗破台山砦擒其守者】黄杨砦【在黄安县北天台山东十余里岩多黄梅周回峭壁如台上下旷有池沼可田可居】周砦【在广济县东北五十五里县志石龙坡北十里为周砦元末红巾之乱邑人周樗率众保此血战却贼因名】滕家河堡【在罗田县西七十五里南接蕲水县界西接麻城县界其地为商旅往来通衢明万厯三年筑堡】齐安驿【在黄冈县南濵江】李坪驿【在黄冈县北五十里本名蘱草坪宋贾似道夺元俘卒于此明置驿　本朝因之今裁】巴水驿【在蕲水县西四十里】浠川驿【在蕲水县西】西河驿【在蕲州北六十里】广济驿【在广济县城内】双城驿【在广济县东六十里接黄梅县界】黄陂站【在黄安县西北九十里老君山西】张家店【在黄冈县北一百二十里】王福　【在麻城县北四店十里旧有公馆】九官店【在黄安县东十五里】街埠市【在黄冈县西北一百三十里】盘石市【在黄冈县北六十里】阎家河市【在麻城县东十五里相传唐阎伯璵故里】宋埠市【在麻城县西南六十里滨河为水陆要冲】
　　津梁鱼博桥【在黄冈县东七十里】相隠桥【在安国寺前韩读书处】緑杨桥【在蕲水县东一里宋苏轼緑杨桥词序春夜行溪水中过酒家饮酒醉乗月至一溪桥上解鞍少休及觉已晓乱山葱茏不谓人世也书此词桥上名胜志緑杨桥旧名一溪桥因子瞻词有解鞍欹枕緑杨桥之句遂更名似误】花桥【在麻城县东十五里】望鲁桥【在麻城县东六十里峰山之麓】岐亭桥【在麻城县西南七十里相传苏轼与陈慥曽游此相近有苏歩桥亦为苏陈游处】阳真桥【在黄安县西南三十里路通汉阳府黄陂县】髙栁桥【在黄安县西北六十里路通河南光山罗山二县】横槎桥【在蕲州西北五十里西河驿旁宋史李诚之传嘉定十四年金人侵黄州诚之迎击遇于横槎桥大破之】大名桥【在蕲州北赤东湖口明嘉靖十六年建】仁夀桥【在广济县治前梅川上为县城要津】勒马桥【在黄梅县东四十里鼓角山口相传唐招讨曽元裕大破王仙芝于黄梅至此勒马】白湖渡桥【在黄梅县南白湖渡上　本朝顺治十年重建】灵润桥【在黄梅县西三十里四祖寺前上镌碧玉流三字唐栁公权书又有卓锡泉洗笔池石鱼矶皆四祖遗迹】大江渡【在黄梅县南五里】横河口渡【在黄冈县西北团风镇】黄颡渡【在蕲州南十里道出武昌府兴国州】
　　堤堰万工隄【在蕲水县西南五十里明正统中知县胡奎筑】王公隄【在蕲水县西巴河镇明正徳九年知县王伯筑】凌公隄【在罗山县南明嘉靖中知县凌宗桂筑】凤港隄【在广济县东南五十里通武家穴镇】连城隄【在广济县南五十里自龙坑抵连城湖绵亘十余里　本朝康熙六年筑】武家穴隄【在广济县南七十里明永乐四年筑　本朝雍正五年发帑修】河堤【在广济县治西梅川上明嘉靖末知县杨卓筑】钟公隄【在黄梅县南县志旧名曽公隄明万厯六年署县事曽维伦筑四十八年知县钟吁俊重筑】桂公隄【在黄梅县杨家穴南滨江明初康茂才筑万厯三十六年圮知县桂生枝筑筑　本朝顺治六年邑人石镇国复葺又梅家口潘兴口刘左口等处大水冲溃乾隆二十九年并重筑完固】八大王坝【在黄冈县东南三里中　有田筑此以捍后湖水涨】菩提堤【在蕲州东三十里】唐思穴坝【在黄梅县南自杨家穴至江南安庆府宿松县界　本朝雍正五年发帑修】相隠塘【在黄冈县城东二里近相隠桥西为白莲池即韩读书处】泉塘【在蕲州东三十里】箭塘【在蕲州西北五十五里】董家塘【在蕲州西北八十里灵虬山下】周家塘【在蕲州北七十里】
　　陵墓三国魏毛玠墓【在麻城县东十五里花桥　按三国魏志毛玠陈留平邱人官尚书仆射以事免官卒于家玠墓不应在麻城姑以传疑】南北朝齐鲍照墓【在黄梅县北半里许府志墓前有俊逸亭取杜甫诗俊逸鲍参军之意】唐阎伯璵墓【在麻城县东阎家河】宋陶谷墓【在蕲水县西北金鼔山】陈宗达墓【在黄梅县缯亭港】陈慥墓【在麻城县西南岐亭镇之杏花村】余玠墓【在广济县东余公山】岳震岳霆墓【在黄梅县杨梅岭县志宋岳飞讨李成驻兵黄梅县诏进屯洪州因留第四子震于黄梅弟霆亦往依焉】元龙仁夫墓【在黄冈县阳逻镇】明王聪墓【在蕲水县西南司家坂】史玊明墓【在广济县东南十里】耿定向墓【在万安县北袁英河】
　　祠庙江神庙【在黄冈县南濵江】伍公祠【在蕲州县西伍洲祀吴伍员】吴大帝庙【在蕲水县西二十五里城山】宋公祠【在黄梅县西南黄龄洞山祠晋宋益】葛稚川祠【在蕲水县南十里祀晋葛洪相传为洪隠处有丹炉】三贤祠【在蕲水县治南祀晋王羲之唐陆羽宋苏轼】鲍参军祠【在黄梅县北祀宋参军鲍照】费龙神祠【在广济县东二十里县志神姓费氏名光辉七嵗化龙时唐贞观十年也里人为建祠祷雨辄应】张睢阳庙【有二俱在蕲水县一在县东一里玊台山一在县西七十里巴河镇祀唐张巡】三贤堂【在府学内祀宋王禹偁韩苏轼】韩魏公祠【在黄冈县东南二里宋韩于安国寺西厢读书后人就其地立祠】苏公祠【有二俱在黄冈县一在县东洗墨池一在县西北赤鼻山祀宋苏轼】陈季常祠【在岐亭北二里杏花村季常墓侧】忠显庙【在黄冈县东清淮门外舆地纪胜在县东懐化门外宋隆兴初建祀州守赵令】二烈士庙【在蕲州西龙眼矶祀宋王玠王彦明】褒忠祠【在蕲州城内祀宋州守李诚之通判秦钜宁宗敕建赐庙名】土王庙【在麻城县西北八十里一名张相公庙县志神姓张行七宋时人有捍火灾之功故祀之】五义士祠【在蕲水县崇祯中为杀贼死事邑人程为常徐玊兰蔡巨人胡方壶徐用极建】
　　寺观干明寺【在黄冈县东宋苏轼有雪后到干明寺宿诗】安国寺【在黄冈县东南二里宋苏轼有记】永兴寺【在黄冈县南江滨宋王禹称有记】承天寺【在黄冈县南宋苏轼有夜游记】昭化寺【在蕲水县东唐咸亨间五祖宏忍禅师建　本朝顺治中复葺】三角寺【在蕲水县东三角山唐宋建赐额龙洞寺名胜志寺有宋人赵不迹书观颐视履四大字唐伏虎禅师居此】永乐寺【在蕲水县西北七十里五代晋时建】清泉寺【在蕲水县东北二里东坡志林清泉寺有王逸少洗笔泉水极甘下临兰溪水西流】塔山寺【在罗田县东一名玉屏山寺唐贞观间建】芝佛寺【在麻城县东北龙湖北岸建寺时掘地得三芝类佛像因名】正觉寺【在蕲州治南唐四祖道信禅师卓锡于此】真慧寺【在蕲州东二十里唐五祖宏忍禅师卓锡于此】大藏寺【在广济县东二十五里唐蒋祖师自暹罗来建此居之内有藏经】幽居寺【在广济县南县志相传四祖卓锡此山夜闻声掘地得云板上有灵山幽居寺字因名今改曰璎珠寺】东禅寺【在黄梅县西南名胜志东禅寺号莲花寺乃五祖传衣鉢于六祖处有六祖簸糠池坠腰石及道道子传衣图】四祖寺【在黄梅县西北双峰山亦名正觉寺唐武徳间建为四祖道信禅师道塲】五祖寺【在黄梅县东北冯茂山亦名贞慧寺唐咸亨中五祖宏忍禅师建】灵峰寺【在黄梅县东北乌牙山名胜志灵峰寺有唐白居易所撰碑及宋张商英轮藏记】定惠院【在黄冈县东南宋苏轼有记有诗】神光观【在蕲水县东玉台山旧志汉张道陵建此炼丹神光烛天故名】凤桑观【在黄梅县北二十里北邙山相传罗真人修炼于此】
　　名宦晋毛宝【荥阳阳武人咸康四年诏以宝监扬州之江西诸军事与西阳太守樊峻以万人守邾城石虎遣其将率二万骑攻邾城宝求救于庾亮亮以城固不时遣军宝率峻等突围出赴江死】戴邈【广陵人永嘉中出补西阳内史有劲节清操】南北朝梁吉士瞻【冯翔莲勺人天监中出为西阳太守在郡清约家无私积】唐员半千【齐州全节人中宗时蕲州刺史不専任吏以文雅粉泽故礼化大行所着有三阵对甚竒】左震【泾县人肃宗时为黄州刺史乾元元年遣中使女巫乗传分祷天下名山大川黄州有巫盛年美色暴横无甚震至驿门破鐍入曳巫于阶下斩之悉毙所从少年籍其贜数十万请以其贜代贫民租民歌咏之】吕元膺【郓州东平人徳宗时蕲州刺史除夕録囚囚或以父母在嵗旦不得省为恨因泣元膺悉释械归之戒以期还吏白不可答曰吾以信待人人岂我违如期而还自是羣盗感愧悉避境去】杜牧【京兆万年人太和间任黄州刺史専任徳教吏民懐之】南唐陈起【蕲州人为黄梅令妖人诸祐挟左道惑人从者数百起捕斩之由是知名】宋孙光宪【陵州人太祖时黄州刺史有治声】安徳裕【河南人太平兴国中知广济军时军城新建徳裕作军记及图经三巻优诏加奬】钱易【临安人太宗时通判蕲州上言今四方长吏竞为残暴非法之刑非所以助治请除之帝嘉纳焉】王禹偁【钜野人咸平初知黄州奏请江淮诸人并置守捉军士五百人阅习弓劒葺城壁缮完甲胄真宗嘉纳之州境多怪禹偁手疏引洪范传陈戒且自劾帝询日官云守土者当其咎帝惜禹偁才即日命徙蕲州至郡未逾月卒】李宥【青州人仁宗时知蕲州嵗凶民散遗婴相属于道宥令吏收取计口给谷俾营妇均养之每旬阅视所活甚众或杀人以米十石给佣者使就狱曰我必贿史尔必不杀宥得其情论如法】任汲【眉山人通判黄州负气节与兄孜齐名当时称大小任】陈轼【神宗时知黄州苏轼谪黄时人皆惧其累已逺避之轼独愿交期与同患】张毅【熙宁间知麻城县事夹道植松万株苏轼谪黄作诗咏之尝入山祈雨雨降赋诗刻石】胡定之【熙宁间监岐亭酒税尝载书万巻喜借人观苏轼谪黄定之从轼游】马正卿【元丰间知黄州爱民下士广学舎禁妖巫黄人感之】张激【知黄冈县有善政】赵令【燕王懿之后建炎中知黄州贼丁进李成兵迭至俱击却之叛将孔彦舟又引兵围城率民兵固守凡六日乃解金兵至黄州令方以内艰去官在道闻警疾趋夜半入城翼日城陷金帅欲降之不屈帅怒鞭之流血被面骂不絶口死事闻赠徽猷阁待制諡曰忠愍时都监王逺判官王源巡检刘卓皆以不屈死】章夀【宣城人孝宗时知蕲州寛平不扰蕲产竹簟例充献纳赠遗焘罢之】韩世清【知蕲州贼刘忠犯境世清与战破之】李宗思【乾道中蕲州教授迁建学舎切磋生徒朱子尝称其日月有程不躐不惰非俗吏所及】何大节【嘉定中知黄州金兵辟黄城陷投江死】李诚之【东阳人嘉定中知蕲州金兵攻淮南选丁壮城守募死士迎击遇于横槎桥大破之居数日金人拥众临沙河欲渡又破之寻金兵大至蕲兵直前奋击杀其帅金兵攻益力围城数重燔木册诚之又杀其将卒数十人金使持书来胁降诚之戮使而还其书越二日金兵以攻具进诚之设械御之夜出其营防黄州失守援兵不进城遂陷率兵巷战子士允力战死诚之引剑自刭妻许及妇若孙皆赴水死事闻赠朝散大夫封正节侯】秦钜【江宁人通判蕲州金兵至境与郡守李诚之协力捍御城破钜率兵巷战死伤略尽归署火诸仓库赴火自焚有老卒挽出之钜叱曰我为国死汝辈可自求生掣衣就焚子浚瀈皆从父死钜追封义烈显节侯与诚之皆立庙蕲州时教授阮希甫防御判官赵汝标蕲春主簿时凤録事参军杜谔监蕲州都大监严刚中俱殉节统制官孙中小将江士旺陈兴曹全邱卞军士李斌等俱鬭死】孟洪【枣阳人理宗时以主管侍卫马军司知黄州増碑浚隍搜防军实边民来归者日数千为屋三万间居之厚加赈贷又虑兵民杂处因髙阜为齐安镇淮二砦以居诸军创章家山母家山两堡为先锋虎翼飞虎营经略荆襄民甚頼之】陈仲微【髙安人理宗时通判黄州职馈饷以身律下随事检柅军頼以不乏制置使上其最固辞】王霆【东阳人理宗时知蕲州建学舎祀祠忠臣尝贻书丞相杜范乞置瞰江三新城蕲春于龙尾矶安庆于孟城滁阳于宣化不报】杨掞【临川人理宗时麻城尉向士璧守黄州檄入幕以战功升三官】张世杰【范阳人理宗时累功至黄州武定诸军都统制与髙逹援鄂州有功从贾似道战蘱草坪夺还元所俘】米立【淮安人从陈奕守黄州奕降立溃围出江西制置使黄万石署为帐前都统制元兵畧江西立迎战于江防被执不降行省遣万石谕之立曰立一小卒何足道但三世食宋禄宋亡何以生为再三说之不屈遂遇害】王彦明【宋末守蕲州元兵压境力战粮乏援絶不屈遂挈家属乗船至城西大江中流凿船沉水死】元张好古【中统间以千户戍蕲州李坛叛宋人攻蕲好古迎击力不支死】史弼【至元中为黄州等路宣慰使盗起淮西司空山弼讨平之】赵筼翁【守蕲州有防名】樊懋侁【真定人皇庆初知黄梅县兴学劝农有循声县治徙三十年至懋侁始建城郭】吴汝【饶州人至正间千户戍邾城隄决尽力塞之徐夀辉乱汝起兵复武昌后为陈友谅兵所袭死之】明陶安【当涂人太祖平黄州思得重臣镇之遂以安知黄州安至寛赋省徭逋民相率归附】徐谊【夀昌人太祖征陈理于武昌谊时知黄冈县作诗送使者太祖览而壮之加承务郎时兵燹之余邑里萧条谊拊循流亡修举废坠庶政咸理】赵干【归安人洪武初知麻城县修学舎以劝学兴行多士至今尸祝之】胡升【新淦人洪武初知广济县辟榛莽招流亡百废具兴九年秩满士民戴之诣阙乞留太祖降敕褒美后遂家于广济】滕霄【汝州人永乐间知黄州府在官十八年防能谨慎吏民畏之政绩甚着】胡奎【鄱阳人正统中知蕲水县县有回风矶当圻湖大江二水之滙往往冲击为民患奎乃筑堤以分二水之势立江神庙于矶上民甚赖之后知黄州府七年政尚寛厚为民兴利勤于劝农暇则训校诸生多兴起者】徐泰【江隂人成化初知罗田县创便民仓为凶荒赈贷之备又虑转输多艰购巴河水次第一区置仓数十楹买附近田数十以给修缮之费】王霁【上海人成化初知黄州府黄俗健讼霁善防决讼为衰息境素有火灾及虎患江水尝暴溢壊民庐至是咸不为害九年赐诰旌异】戴中【新淦人成化时知黄梅县莅政明敏县治学宫仓库邮舎皆中所葺治】庄辙【上元人成化时知蕲州建明伦堂乐育堂贮书楼以教育诸生剧盗逼境兵民有被殱者悉优其家】潘珏【源人成化时知黄州蕲水县不擕家累廨宇萧然人或劝新之珏曰我兴一事民即多一事城内有津人竞渡或致淹溺珏架梁以铁揵之民不病涉北郭外置仓二十四所又増修水次仓后至蕲州作阜民仓逾年大旱发仓赈民多所全济益广仓厫积粟至八万余石】卢濬【天台人宏治中知黄州府多政时三江口有水妖嵗壊舟楫濬移檄投水中妖遂灭】余贵【绵州人正徳间知黄州府寛猛适宜军民安堵于城内凿二十余井以便民】刘规【巴县人官御史正徳中以忤刘瑾谪知麻城县为政务以徳化民】王世禄【广徳人正徳中知麻城县县河每冲激为患世禄别凿新河以杀水势为政简易恺悌　事不繁而民赖以安】杨最【射洪人嘉靖间知黄州府清严峭直人不敢干以私凡乗传贵人闻其风多迂道而去】吴淮【镇江人嘉靖间知黄州府制文庙礼器建号舎数十楹于东坡书院防诸生茂异者讲习其中一时人材称盛】黎泮【乐平人嘉靖中知麻城县嵗大祲盗贼蜂起泮擒贼人治之仍命富民开仓庾平价粜食足而盗自息】尚□恒【南充人嘉靖中知麻城县建仓于岐亭以谨葢藏便输税】涂宗濬【南昌人万厯中知黄冈县值嵗饥流亡过半宗濬至勤恤民隠全活甚众】钱节用【富顺人知麻城县万厯初诏天下缮城节用出藏以充公费分作以均任役七阅月而城成】阎士选【江都人万厯中知蕲水县时方清丈田士选与邑绅士定步弓度田肥瘠计便宜俟秋敛姑兴事即以所制弓令民自为丈诸积吏闭弗使出民感之相率公平又设抽丈法益不敢欺以八行举贤士习丕变】徐希明【上虞人万厯中知蕲州江中石矶每为商船患希明筑基建亭于上名曰浮玉行者得以趋避】钱兆元【仁和人万厯间知蕲州时三王之国供用浩繁兆元防敏强干务以身先民得无扰擢辰州府同知百姓泣送者万人】陈防【江西人万厯中判蕲州贼梅堂詹三汉等据柴家山作乱防奋勇搏战贼以钩生致之不屈死　本朝乾隆四十一年予諡烈愍】刘引昌【桐城人万厯中知广济县为治敏练多决疑狱他邑质成者毕聚江隄久圯改筑之益广且坚】桂生枝【贵溪人万厯中知黄州县值大水民咸罹昏垫生枝筑隄以障之至今称桂公隄】樊守仁【西平人万厯中广济县丞有干畧江水溃隄议改筑自盘塘至龙坪接黄梅坝六十余里守仁董其役计租起夫畚杵期悉有程度】祝万龄【咸宁人崇祯中知黄州府集诸生于定惠书院迪以圣学诸生恱之称闗西夫子后殉甲申之难　本朝乾隆四十一年】
　　【予諡忠节】赵利珍【滕县人崇祯中知黄州县流冦乱屡却走之贼相戒不敢近郊】李希沆【庆阳人崇祯中知黄冈县时防焰方炽希沆设四险集邑中义勇士拒守选四守以领之有警希沆辄单骑先驰如是者经嵗羣防相戒谓黄冈县城铁也弗敢犯】魏时光【南昌人广济县典史素勇敢能以双刀驰击崇祯中流防猖獗时光募壮士夜袭贼营杀贼首数千人贼不敢薄已而贼间道奄至众溃时光手持利刃砍贼贼还攻之被执不屈死　本朝乾隆四十一年】
　　【予諡烈愍】马人龙【镇筸人崇祯间知黄州府率兵千余勦贼至麻城遇满天星等数十万众力战于隂山河贼尸蔽野防大雨贼四面攻之遂被害　本朝乾隆四十一年】
　　【予諡节愍】岳璧【蕲州指挥崇祯中流贼至被执欲降之厉声骂贼贼刃之仆地将絶瞠目曰我死为鬼当灭汝时大雪血流丈余目眦不合　本朝乾隆四十一年】
　　【予諡烈愍】许文岐【仁和人崇祯中知黄州府破流冦杀贼魁一只虎狱有重囚縦归省皆如约至擢江防兵备副使驻蕲州守蕲四年屡战却贼荆襄失守左良玉溃兵南下文岐立马江口兵不敢犯十六年张献忠陷城被执不屈死　本朝乾隆四十一年】
　　【予諡忠烈】梁志仁【江宁人崇祯末知罗田县流贼罗汝才等攻城城陷志仁持长矛巷战杀六贼力穷被执骂贼不屈死其妻同时被执亦骂贼死时教谕吴凤来训导卢大受典史单思仁同日死节　本朝乾隆四十一年俱赐祀忠义祠】孙自一【光山人知黄冈县张献忠陷城死之　本朝乾隆四十一年予諡节愍】郭金城【四川人崇祯末以禆将守罗田流寇薄城大战斩首百余追至英山贼大集困三日笑围转战力尽被执不屈死之　本朝乾隆四十一年】
　　【予諡烈愍】吴文奕【福建人崇祯末蕲水丞防乱守城南栖寝处数年城陷死之　本朝乾隆四十一年赐祀忠义祠】萧颂圣【定逺人明末麻城教谕流防陷城不屈死　本朝乾隆四十一年　予諡节愍】童天申【施州人明末蕲水训导流冦陷城不屈死　本朝乾隆四十一年】
　　【赐祀忠义祠】曽发祥【钟祥人明末广济教谕流防围城发祥协力坚守城陷死之　本朝乾隆四十一年赐祀忠义祠】孙玮【钟祥人明末蕲水教谕流冦陷城朝服坐明伦堂骂贼死】
　　【本朝乾隆四十一年赐祀忠义祠】
　　本朝吕阳【无锡人顺治中为江防道佥事驻黄州平剧盗李有实等力行保甲以清盗源民以宁息】白秉正【奉天杏山人顺治初黄州府同知防事明决时东山屡不靖秉正勦抚兼行四阅月平定四十八砦】丁期昌【安邑人顺治初黄州推官精律例多所平反举防官第一】刘国宁【奉天人顺治初知黄冈县县当水陆要冲征发接踵国寜长于肆应事集而民不扰县多火患预防扑灭具有警辄身先往救遂不成灾】胡效顺【卲阳人顺治中广济训导县令以私忿辱士效顺力伸其寃陈通邑疾苦于上官士民徳之】王丝【合肥人顺治中黄州推官断狱明慎每定爰书至忌寝食巡按多委以谳决】范可竒【康熙初知黄州府治道路筑隄堰于滨江渡口多设大舟以救溺施槥瘗骨至今传其惠政】于成龙【山西永寜人康熙中知黄州府东山防起成龙计擒渠魁余党悉平性刚严明决善防疑狱奸豪敛迹时讨吴逆大军云集成龙办军需劳绩丕着】姜橚【保徳人康熙中知麻城县定征收条例催科不扰力行保甲法在任三年无盗警招来商旅县大治】舒士贵【大兴人康熙中知黄州府旧例市侩由府给牒猾吏借派累民士贵革其刋碑永禁】宋荦【商邱人由廕生授黄州府通判政严而惠盗贼皆逺遁凋渐复捐修雪堂竹楼旧迹在任十六年丁内艰去任百姓呼号送之祀名宦】
　　人物南北朝陈董阳【西阳人三世同居外无异门内无异烟元嘉七年诏榜门曰笃行董氏之闾蠲一门租布】唐李玭【黄阳人开元时明皇立庐山使者庙诏所在学士制碑文作者六百八十一人独玭文称防诏举玭博学宏词不赴或劝之玭曰世所谓词学何如张九龄裴耀卿贤今槩以相李林甫罢去予安能保克终筑室东山麻林洼称衡门居士以夀终】宋潘太临【字邠老黄冈人少警敏不羁以诗名与苏轼黄庭坚张耒游雅所推重诗名柯山集弟大观亦能诗】厐安时【字安常蕲水人儿时读书过目辄记家世医灵枢太素甲乙诸秘书及经传百家之涉其道者靡不通贯着难经解数万言又作本草补遗为人治病率十愈九九踵门求胗者为辟邸舎居之亲视飦粥药物必愈而后遣】余玠【字义夫蕲州人赵葵为淮东制置使留之幕中以功进工部郎嘉熙元年与元兵战于汴城河隂有功授淮东提防刑狱淳祐元年提兵援安丰陞制置副使寻授四川安抚制置使丞相谢方叔倡言玠失因召还一夕暴卒蜀人莫不悲慕】梅应春【字雪樵广济人宝祐进士初为余干令迁泸州安抚使有政绩累官礼部尚书子国淳工诗赋宋亡隠居不仕屡聘不起】元薛天定【蕲水人宋末聚义兵保乡里世祖下江南拜拜为防守官累官两淮防御都招讨至治中冦至淮力战死事闻赠总管諡威武】周古象【蕲水人宋末元兵南下古象被掠至幽蓟遂赘防古氏生子未尝喜妻问故曰母在乡欲得归省妻许之且嘱曰母在当奉养母以妾故复来及归母尚无恙古象奉母尽孝母殁庐墓其妻亦终身不嫁闻妻亡古象重其义遂不更娶】滕宾【字玉霄黄冈人至大间为翰林学士有文名】何朝举【广济人有志操师事饶鲁养志岩阿不乐仕进】吴应澍【黄冈人好义乐施贫不能者助之多建桥筑井以便民嵗饥常设食于路诏征不起御书西山处士赐之】李清七【蕲水人与弟清八俱以勇敢闻徐夀辉陷蕲召之将授官匿不出逼之不屈见杀乡人立庙祀之】李宗可【蕲州人有勇畧善槊余阙妻以兄女擢为州判统军陈友谅攻安庆城破宗可横槊入贼中击杀甚多槊阙死驱其家属尽杀之乃自刭】张大九【广济人幼习左氏春秋见天下兵起遂隠陈友谅强起官之不可友谅怒刖其两足】明康茂才【字夀卿蕲州人元末结义兵保乡里太祖克集庆率余兵来降太祖命为都水营田使兴屯田陈友谅窥应天茂才设伏大破之攻左君弼于卢州从太祖大战彭蠡伐张士诚大战尹山桥殱其锐卒迁同知大都督府事从大将军徐逹经畧中原留镇河中抚绥疮痍民立石颂徳陜西平留镇山西后从征汉中还军道卒追封蕲国公諡武义】薛征【天定孙元末为两淮水陆都统制太祖遣左司郎中吴明逺赍手诏召之遂渡江从太祖太祖屏人与语大恱令参幕府画竒防屡上命督军事军政修饬】徐麟【字月斋广济人太祖起兵由儒士辟为司农田署令洪武初擢河南府同知时元降臣宋玉与其散卒谋叛以五更为期麟侦知戒司漏者故违晷刻以误之黎明遣镇抚胡溥率逻卒擒之就擢知府后改蕲州以便禄食】吴琳【字朝阳应澍子太祖下武吕詹同荐为国子助教与同并教胄子文采不如同而经术过之洪武六年累迁吏部尚书逾年乞归帝尝遣使察之使者至旁舍一农人坐小杌起防稻苗布田貌甚端谨使者前曰此有吴尚书在否农人敛手答曰琳是也使者以状闻帝为嘉叹】刘广【罗田人有胆略洪武中以军功为指挥佥事守永平敌骑内侵广率数十余骑遇于城北力战死之事闻遣使防丧至京赐钞以】刘文焕【广济人与兄文辉运粮愆期当死文辉以长请坐文焕以兄子幼诣吏请代不已有司上其状命宥之则文焕巳死矣太祖书义民二字奬之】张训【黄梅人官鸿胪序班告归养亲闻建文帝遇难拜辞其父士英曰忠孝不能两全矣乃正衣冠北面拜投井死遂名其井曰忠井】王聪【蕲水人以燕山中防卫百户从起兵累迁都指挥使封武城侯从邱福出塞战死追封漳国公諡武毅】薛均【征子性峻洁敦孝谊以荐举赴南几上十防授泰州同知旋除知合州治行为天下第一成祖嘉擢应天府尹并崇尚清约年七十七乞归进秩礼部侍郎终于家】王焘【蕲水人七世同居少长三百余人庭无间言巡方御史微服私造其门有二叟坐见一妇人抱婴儿至肃然起立问其故曰此儿虽小诸父行也御史喜曰不谓此间尚有古风请于朝旌其闾曰孝义】郑达【字叔通广济人宣徳中任屋知县开渠溉田千顷秦民赖之秩满防昆山大饥诏加逹六品俸往莅之始至尫羸载道达设粥赈饥疫作徧给医药全活百万人】曹翼【蕲州人宣徳中为御史巡按陜西劾镇守中官占种屯田擅役士卒田迄还民正统四年授佥都御史督甘肃军务锄豪强恤军士在边十年以刚正见称擢副都御史致仕】吕镛【蕲水人正统时知清流县邓茂七陷清流邑无城郭镛力不支具服端坐庭中骂贼死】赵说【麻城人父母同日殁说负土成坟庐其旁有二白鹊来巢正统中　　旌表】邹来学【字时敏麻城人宣徳进士为户部主事督饷闗陜规画有条正统中从征麓川有功十四年边警以副都御史出督军务扼险守隘边境赖之景泰中巡抚南畿请存京储备赈复设轮运法以省军费道卒行笥惟奏议数巻】谢防【字永明黄冈人正统进士由御史出知九江府有循声巡抚贵州平麻阳筸子坪蛮有功后致仕归】周鉴【字以人麻城人正统进士授御史景泰时按江西大学士陈循子不法鉴抵其罪迁云南副使到官开宝泉坝溉田数顷后擢山东按察使乞归】刘训【字忠言麻城人正统进士知金坛县有惠政邑人王豪钱澍贫而好学训以俸资给后俱成进士吏部尚书王翺疏其治行为天下第一擢山西参政】董朴【字汝淳麻城人成化进士授行人后知重庆府厯参政所至称防直薄田敝庐终老为诗类陶韦时称董五言子士毅为四川南充知县一介不取有素菜布衣破繖羸马之謡】李文祥【字天瑞麻城人成化进士大学士万安重其才欲引附已欵于家文祥素鄙安安属题画鸠文祥有春来风雨寻常事莫把天恩当已恩之句安御之孝宗即位文祥上封事语切直谪陜西咸宁丞宏治二年召为职方主事】李汰【字清之蕲水人成化举人授永新训导转义乌教谕立教以操存践履为先刻小学家礼等书俾学者讲习修义乌县志郡守馈之金汰受之以修学宫考绩过家遂不仕】周廷征【字公贤麻城人正徳中以教谕擢御史按陜西时安化王置鐇反廷征与游击仇计擒之既而太监张永至尽夺宁夏将士功宁夏几再变廷征力为抚定而白其功于朝升九江兵备流贼刘六南窥廷征昼夜夜筹画贼不敢逼】张思齐【字希贤蕲州人宏治进士授四防知县邑罹水患民相聚为盗思齐筑隄别为渠以导水遂成沃壤擢四川佥事有河曰麻衣滩水险坏舟思齐治之不复为患寻改霸州副使有民奏中官夺产者思齐归产于民没中官家财入官上其状部使者不报遂投劾归】冯翺【字世举蕲州人为诸生特旁舎灾翺负其母及先世告身以出余无所问二弟早卒抚其孤如已子为充州推官治狱多所平反郡守委督所属逋赋故有赂遗或以例告翺惊曰此何例耶召赂者亟还之民】陈大中【字时甫蕲水人正徳进士知庆逺府土官旧各贽金帛于守大中却之獞酋蓝钱压为冦商旅非结众持械莫敢行大中率民兵直捣其穴擒其酋戮其党境遂宁擢转运使致仕】邢寰【字伯宇黄梅人正徳进士厯吏科都给事中时帝幸大同乆而不返寰等疏请驾还复偕同官力諌皆不省寻诏躬往泰山进香寰等伏阙固争帝遣人慰谕始退太监毕直保宸濠孝行寰疏驳之宸濠反帝假亲征南幸屡请回銮世宗即位多所举劾终官南昌知府】张正福【罗田人正徳中流防掠黄州正福及弟正显侄友舜友珠应募勦贼皆深入贼垒力战死】沙瑞【字鳯祥黄梅人事亲至孝任宁府纪善宸豪反瑞泣諌宸濠恚曰若不从且死瑞曰宁死耳岂可失臣节宸濠囚之瑞恸哭自经死】刘天和【字养和麻城人正徳进士自礼部主事改御史按陜西忤镇守中官廖镗被逮吏民哭送者万余人下诏狱谪金坛丞嘉靖初累擢右佥都御史督甘肃屯政奏当兴革者十事田利大兴改抚陜西请撤镇守中官及罢为民患者三十余事帝皆从之洮岷番蠢动平湖店大盗及汉中妖贼天和皆讨平之改理河道疏汴河及山东七十二泉不三月讫工因嵗饥蠲徭赋寻以兵部侍郎总制三边仿秦鋐双轮车以御敌济浓频入防败之晋尚书又屡破济浓杀其子小十王后乃还朝専督团营陶仲文以刺迎称戚属天和返其刺曰吾中外姻连无是人仲文之属言官劾其老遂乞归卒赠少保諡庄襄济浓旧作吉囊今改正】石金【字南仲黄梅人正徳进士授御史立朝敢言与汉阳戴金齐名江西副使胡士宁发宸濠奸状逮诏狱举朝不敢言金力救之嘉靖初按广西土官岑猛乱金与尚书王守仁戮力勦平世宗用方士邵元节祈祷禁中金上疏切谏复与喻希礼上言时政疏入俱谪戍乆之有诏免】许恩【蕲水人弱冠时邻家火起及思舎恩冒烈焰入救母俱焚死火止骸骨止存两手尚抱母身】曹珪【字廷献黄冈人正徳进士累官御史出按广西平猺獞有功复按陜西时武宗遣中官迎指挥韶鳯妻过陜珪遮留疏论之竟得已厯官清俭所有余俸不置私产与异母弟共之】王廷栋【字穉钦黄冈人由进士选庶吉士武宗南廵与同馆舒芬等七人疏諌帝怒罚跪五日杖于廷出知裕州忤巡按御史喻茂坚削籍归廷陈才髙以诗文著名有梦泽集行世】王澄【字克清罗田人正徳进士初令番禺有政绩厯官户部郎中时尚衣太监王某恃宠而横夺民田产园林澄奏还之民督淮饷嵗大饥割俸以赈全活甚众】郭庆【字善甫黄冈人正徳中举人质直立学闻王守仁倡道东南徒步往从之三年始归充然有得授清平令勤于抚字割俸给贫民牛种五年乞归民立祠祀之】吴璋【黄冈县人倜傥负气长折节读书为邑掾吏嘉靖初议大礼诸臣忤防被谴甚多璋曰吾宁不可效陈东之于李纲乎徒步诣阙上书申救杨廷和等语激切甚世宗怒下锦衣衞狱杖八十后数日太庙灾世宗问曰湖广上疏小吏何在守者疑帝不能容压死以报世宗曰惜哉朕有以用之也】喻希礼【字节之麻城人嘉靖进士擢御史会议大礼杖谪者多毙荒徼希礼上疏极諌时禁中建醮坛希礼亦极谏世宗震怒大学士力救之廷杖谪戌六安十余年防赦归】史玉明【广济人父早丧佣工奉母母老艰起居玉明负至田间躬自进食母卒庐墓侧有虎患或劝其迁居玉明泣曰吾父祖在此宁为虎食不忍去也虎至玉明拜之弭耳去嘉靖初卒于墓舎乡人建亭顔曰孝子立碑于所耕田畔以旌之】张明道【字希程罗田人嘉靖进士厯官江西按察副使少有大志不营财利尝着纲目发明居官清约政绩懋着为一时循良之冠】黄巻【字景文麻城人嘉靖进士仕至陜西副使年四十余致仕躬耕经嵗不入城市同郡耿定向周禴往访尝窃窥其室一败榻而巳嗟叹久之】刘采【字与质麻城人嘉靖进士初知宿州防嵗饥约巳裕民妻拏仅供饘粥当路督课急采移帑金代输至秋民争偿无逋者厯郎署藩臬二十五年所至以防能称迁副都御史巡抚山东先是边食告匮诏采矿金又毎嵗秋屯兵临清以防入卫御史请开胶莱河通海运东人苦之采悉为奏罢累迁南京户部尚书致仕】胡明庶【字公辅罗田人嘉靖进士笃志力学尤精理数尝取皇极经世律吕新书章分句解衍为图弟明睿力学多闻兄弟友爱建书院于黄道山麓以经学教授生徒】胡明通【罗田人幼育于诸兄事兄如父同居四十年庭无间言领乡荐以兄疾不防试兄卒以已产畀兄子后知信丰县值嵗饥设法赈济捐俸以益之弭盗有功擢判金华府甫一月闻母墓圯遂告归家居俭约日读程朱书不辍学者称东郊先生弟明书同举于乡文学亦齐名著有元溪集】方民懐【字懋元黄安人嘉靖举人絶迹公府者二十年尝寓旅舎有女来奔叱之女跪曰父为债窘故耳民懐急取囊金周而遣之为林县令五载多惠政】陈万巻【字徳备黄冈人嘉靖间安平典史邑中白莲教妖人聚众谋袭城万巻知之即率乡兵急捣其巢贼方防饮举事闻万巻至整兵出御万巻格鬭擒其帅贼作幻术甲骑起空中万巻黙祷大呼风雨骤至人马皆坠乃剪纸为之也于是众悉就所遗赀财秋毫无犯安平人立庙祀之】顾问【字子承蕲州人嘉靖进士累官浙江佥事恬静清谨人称为茹菜顾公丁内外艰庐墓六年隆庆间任福建参政乞归讲明理学言动必本于道尝自编日程疏功过耿定向称之曰子承真圣人之徒也弟阙字子良嘉靖进士授刑部郎居丧同问庐墓累迁福建按察副使年四十致仕弟兄俱以道学相劘切】奚世亮【字明仲黄冈人嘉靖进士官延平同知防倭入冦兴化缺守上官檄世亮摄府事世亮疾驰入城固守围逾月亲冐矢石城陷犹转战身被数创死事闻防廕】瞿晟【字景明黄梅人嘉靖进士授户部员外郎防有边警晟计画军储凡六十昼夜发须尽白出知广平府凿长渠三百里筑四牐蓄泄广平自是丰饶】耿定向【字在伦黄安人嘉靖进士由行人擢御史劾吏部尚书吴鹏奸贪鹏以是罢督学南畿建崇政书院以讲学巡抚福建平海防晋户部仓塲尚书告归居天台山与弟定力讲明正学诲迪后进学者宗之卒赠太子太保諡恭简】李时珍【字东璧蕲州人由诸生为楚王府奉祠正精于医术着本草纲目精详该洽万厯时子建元以父遗表及书列上诏颁行天下时珍工文词他所撰亦多】袁文仕【黄冈人性至孝兄某被诬系狱文仕代赴理死杖下】髙澄【字汝清黄冈人大父暴疾刺血吁天请代疾愈大母双瞽澄日防之不饮酒茹荤入内者二十年目复明事父母饮食必尝而后进父疾枕有百金欲畀季子澄令弟瀚枕而佯外出父卒庐墓三年人以其所居称南城公】李学梅【黄安人母殁日匍匐墓侧栖榛莽间一日雨大作隔溪不能渡望墓号曰儿在此遇雪则藁卧雪中父殁亦如之师里人张髙得闻王守仁之学为耿定向所重】周宏祖【麻城人嘉靖进士隆庆中为御史出督屯田马政穆宗加恩宦寺宏祖驰疏切谏又请蠲淮南州县被水马户折价请汰内府监局锦衣卫光禄寺文思院冗员及行社仓法诏皆从之灾异陈言指斥时政诏市珍寳抗疏力争万厯中官至南京光禄卿】王廷瞻【字稚表黄冈人嘉靖进士为御史督畿辅屯政穆宗在裕邸欲易庄田廷瞻不可隆庆元年大雨水请蠲皇庄租又请限勲戚田从之万厯中以佥都御史巡抚四川平番防迁兵部右侍郎按抚凤阳开宏济河于宝应至今赖之官至南京刑部尚书】张步云【字子云广济人由举人累官太平知府时酋长例得袭一酋末有子犯法系狱直指録囚得偶归而妇娠生子及议袭其弟谋篡之诬子非酋出赂步云弗受乃拘文子于庭刺血验之以情申监司监司受赂不直之步云罢官归】刘天衢【字一登广济人隆庆进士万厯初为御史数上书指切政府出为山东佥事擢陜西参议驻兴安兴安患水天衢捐赀筑隄全活甚众改云南副使直指巡哀牢汰兵兵鼓噪劫执同知天衢穿隧通贼卧榻宻出之贼大沮遂平之迁金沧道左参政值缅田入防天衢因驻腾冲集八郡村官及诸司土兵分讨之尽复故地累迁太仆卿致仕】耿定力【字子健定向季弟隆庆进士累官按察副使督闽学颁杨罗李诸大儒防言以训士迁操江佥都御史疏陈矿使之害官至兵部侍郎定力学以求仁为宗直修实践超然自得】周宏禴【字元孚宏祖弟万厯进士官顺天通判劾奏兵部尚书张学顔及中官张鲸谪判代川迁户部主事时章奏多留中宏禴疏谏且请早建储后擢御史巡视宁夏巡抚梁问孟取官帑交际劾罢之河东有秦汉二灞宏禴易以石濬北逹鸳鸯湖大兴水利寻坐事罢归】梅国祯【字克生麻城人万厯进士知固安县政通人和暇日輙较射每就射所决讼数语立遣政最入为御史西部降人博贝反命国祯监李如松军以往如松用国祯谋大破贼兵贝自焚死以功擢太仆少卿官至兵部右侍郎博贝旧作哱拜今改正】瞿九思【字睿夫晟子少有异禀十五嵗作定志论从耿定向游厯主白鹿濓溪岳麓石鼓书院万厯初膺乡荐为知县张维翰所诬被逮子甲年十四上书讼寃得释九思晚年作中庸位育图声乐编实用编又作古乐测孔庙礼乐考等书以荐授翰林院待诏不赴门人张复湛深理学博极羣书所着有黄河源流图考复休宁人居黄梅】唐治【黄冈人以掾授冠带醇行若儒者邻家火父柩在堂不及舁出治防柩上为火所逼死而室独存柩无恙万厯中旌】王大谟【字允惟广济人万厯进士知太湖县御史列荐入为刑部主事锦衣张某卒孽子争财自杀大谟讯之得实具词平允神宗大恱每嵗热审中官南面尚书以下侍坐大谟进曰天威咫尺使者当下中官怒诟众变色大谟不为动上疏争之迁贠外郎出督学云南捐俸搆五华书院聚诸生讲学擢广西左参议致仕】石昆玉【字汝重黄梅人万厯进士厯饶苏二州知府清勤爱民被诬落职寻起知绍兴有惠政累迁佥都御史巡抚大同在镇四年威惠并着】樊玉衡【字以齐黄冈人万厯进士由广信推官擢御史性强直敢言疏请皇长子出阁讲学及三王不宜并封神宗怒谪戍雷州长子鼎伏阙请代不许光宗立起官以太常少卿致仕】闵廷甲【字翼墟蕲水人万厯进士授常州府推官防直有声擢吏部文选司郎中时神宗欲立福王为嗣廷甲同孟养浩等伏阙上疏力諌坐镌秩后官至通政使】吴化【字敦之黄安人万厯进士授镇江推官数决疑狱逺近神之累官户部主事】舒其志【字元渚河济人万厯进士累迁江西按察使兼摄九江饶州二府事淮王惑于宠姬欲立其子而锢世子于私室姬子左右班校皆巨盗出没彭蠡间剽掠其志亷得其状悉捕置诸法旋谒王正譬之王悟立世子于宫中而罪姬及其子税珰李道榷湖口闗括财腾怨其志宻令戍卒聚芦苇中围矶縦火道怖遁去】熊嗣先【字懐慎麻城人万厯举人官叙州府同知以督兵死于奢崇明之难事闻赠廕】韦宗孝【黄冈人事母至孝万厯中为崇明州吏目防乌格陷城被执不屈阖门殉节赠本州同知乌格旧作阿克今改正】樊玉冲【字棠轩玉衡弟万厯进士知商城县以徳化讼者多引法中使采矿至商城气焰张甚玉冲不为动调昆山五年乞归后督学董其昌请諡曰孝介从之】李长庚【字酉卿麻城人万厯进士授户部主事厯江西布政使所在励清操擢副都御史巡抚山东尽心荒政民赖以苏迁户部侍郎督辽饷请留金花银济边崇祯初起吏部尚书修撰陈于泰疏陈时中官王坤奏驳长庚劾坤徳与温体仁不合免官】梅之焕【字彬文麻城人少工骑射有将略万厯进士官吏科给事中东厰太监李浚诬考商人之焕抗疏劾之出为广东副使平海防表进进佥都御史巡抚南贑天启初陈序劾之焕为杨琏党削籍崇祯初起抚甘肃套防入犯大破之温体仁用事之焕遗书中朝暴其过恶悍卒王进才倡乱之焕诛之以温体仁谮落职居家麻城多盗之焕率健儿助吏捕之无脱者十年流贼薄城劝乡人子弟授兵登陴贼引去十三年复官卒】胡士容【字仁常广济人万厯进士授长洲知县有惠政天启中累迁蓟州监军佥事崔呈秀属其妻弟为材官拒弗聴有贜吏捕急投崔氏第取论如法府县为魏忠贤立生祠士容禁之迁江西副使被诬逮镇抚狱崇祯初起补陜西副使】石有恒【字伯常黄梅人万厯进士知长兴县海防至为所执不屈死之事闻赠忠烈】刘侨【字东乡麻城人世袭锦衣职授北镇抚司魏忠贤属陷汪文言侨不从削籍归崇祯初起用命讯乔允升易应昌侨素重二人端方保全之后委缉六部十三省事侨极言耳目难信忤防谪戍冯元飏疏侨忠直宜还职报可未用卒】王一桂【字尔时黄冈人万厯举人崇祯间以户部郎督饷昌平昌平陷阖门死节凡二十七人事闻赠太仆卿　本朝乾隆四十一年予諡忠烈】王家録【字愧修黄冈人天启举人崇祯中以户部主事督粮延绥秩满将代李自成攻城家録留守堞多壊特天寒令运水冰城贼少却防宁夏诸贼合攻援絶城陷引刀自裁防救苏蘸颈血书忠义二字复缢死事闻赠光禄少卿　本朝乾隆四十一年予諡节愍】游之云【字飞卿广济人崇祯时官陜西苑马寺监正流防围城登陴拒守七日不食城陷死之　本朝乾隆四十一年】
　　【赐祀忠义祠】邓祖禹【字又元蕲水人由武举厯官游击屡立功出备辰沅破苗贼飞天王等崇祯中流防入楚移镇黄州屡战却贼总督令御贼于应城贼围之数重祖禹力战被执欲降之祖禹曰须换却心肝乃降贼怒割其心　本朝乾隆四十一年】
　　【予諡忠烈】王教民【蕲水人父三防为乐陵丞崇祯中流防突至执三防将杀之教民求以身代贼杀之而舎其父】樊维城【字紫葢玉衡子万厯进士为礼部主事天启末魏忠贤用事谪上林院典簿崇祯初抗疏诛魏忠贤及其党张体干等斵崔呈秀棺戮其尸褒防杨涟等十四人召还贺逢圣三十二人斥吏科陈尔翼释御史方震孺帝并从之累官福建佥事罢张献忠反破黄州维城骂贼刃洞胸死　本朝乾隆四十一年予諡烈愍】郭以重【黄冈人世为卫指挥崇祯末黄州陷城自他所来赴难妻欲止之叱曰朝家畀我十三叶金紫不能易一死耶贼至欲脇之去露刃摄之以重即夺贼刃斩一贼俄贼麏至遂赴水死　本朝乾隆四十一年】
　　【予諡烈愍】易道暹【字羲侯黄冈诸生好学尚气节明末防至子为瑚奉母走青峯岩道暹亦携幼子为涟出避道遇贼胁令从道暹厉色叱之贼将杀道暹为琏请代贼并杀之未几为瑚亦被杀本朝乾隆四十一年俱赐祀忠义祠】张邦翼【字君弼蕲州人万厯进士官至江西布政使以防能称崇祯末家居张献忠陷蕲被害本朝乾隆四十一年】
　　【于諡节愍】李新【字即岩蕲州人崇祯举人为陜西佥事家居城陷举家被执欲降之抗骂不屈死本朝乾隆四十一年予諡忠烈】李梃【字赤存蕲州人天启进士知博野县有异政擢遵化兵备副使善决疑狱嵗饥设糜赈济全活甚众后家居张献忠陷蕲不屈被害　本朝乾隆四十一年予諡节愍】董一化【字南鲲蕲州人以嵗贡知仁化县平寃狱改知印江县致仕流防破城死之　本朝乾隆四十一年予諡节愍】石砺【字用之昆玉孙崇祯末防炽砺破产缮城捍御劳瘁死邑人私諡曰端毅】周之训【字无逸黄冈人万厯进士崇祯中官济南副使】
　　【大兵下济南之训望阙再拜死合门死节事闻赠光禄卿　本朝乾隆四十一年】
　　【予諡节愍】李树初【字客天蕲州人万厯进士崇祯中官山西按察副使致仕家居筑磐石符险二砦以御防流冦破城被执不屈与长子廷庆同遇害次子具庆陈状允祀乡贤　本朝乾隆四十一年】
　　【予諡节愍】张开熙【广济诸生素以忠孝自砥砺遭流贼乱骂贼不屈死　本朝乾隆四十一年赐祀忠义祠】王邦衡【与其子鲤为罗田诸生同为流防所执不屈死　本朝乾隆四十一年赐祀忠义祠】于斯行【黄冈人流防破团风镇被执不屈死本朝乾隆四十一年赐祀忠义祠】周启元【字善长黄冈人天启中举人崇祯中知髙苑县流防陷城殉节死　本朝乾隆四十一年予諡节愍】饶京【字黄山蕲州人天启进士官御史自淮扬巡抚归流贼陷城死之　本朝乾隆四十一年予諡节愍又同死节者有诸生李化龙孙任卢如鼎如鼎以御贼阖家被害乾隆四十一年俱赐祀忠义祠】于斯昌【黄冈人崇祯已夘举人慷慨好节义以督师万元吉荐授兵部主事协守贑州城破斯昌被执不屈死】
　　【本朝乾隆四十一年予諡忠愍】余士玮【字季美黄冈人崇祯进士为九江府推官左兵叛抗节不屈防其左臂父母泣扶出城越十日卒于庐山　本朝乾隆四十一年】
　　【予諡节愍】胡士定【字振常广济人官颍州卫经厯流贼陷城骂贼死后其子玉成亦殉节　本朝乾隆四十一年赐祀忠义祠】萧继元【黄冈人父为酷吏所毙与弟继芃诣阙鸣寃书不得达而酷吏疑其从弟继忠为翼诬以盗榜笞且死宗族牵累者甚众芃曰事急矣伍员伍尚事在也复具疏词甚哀切元懐入自刭阙下竟得防下芃刑部狱行抚按勘问抵酷吏罪出继芃继忠于狱芃天启甲子举于乡】熊□【黄冈诸生与冯云路同寓鄂城破前一日别冯云大丈夫当从节义中寻实地耳贼至怒骂奋身投荷池死冯亦投宁湖死同时汪陞延亦以城破死之　本朝乾隆四十一年俱赐祀忠义祠】徐斐【黄冈人明末母为流贼防所执斐以身代不许母遇害斐骂贼贼磔杀之】汪世植【字晋卿黄冈人负母避流防遇贼见杀时广济人陈类儿亦以救母见杀于流冦】程为常【蕲水人明末与徐玉兰蔡巨人胡方壶徐用极督乡兵御流防战死　本朝乾干四十一年俱赐祀忠义祠】史子见【黄冈人明末里有毛主伯为献贼伪总兵至新家冲招兵子见杀之贼怒下令三日不获杀主伯者屠其乡子见挺身往贼磔之肉俱尽骨犹屹立不仆乃锁其颈骨于彰孝坊夜分锁脱骨走临湖寺次日贼大索获之复刃其首至今乡人以为神家祠之　本朝乾隆四十一年赐祀忠义祠】方尧相【黄冈人官成都同知崇祯十七年献贼防成都尧相协守监纪军事兵食不足自投于池以救免城陷被执不屈遂杀于万里桥下】
　　【本朝乾隆四十一年子諡节愍】曹大震【字子旦黄冈人为流防所执不屈死时罗田人王邦衡王鲤广济人张开熙俱骂贼死　本朝乾隆四十一年】
　　【赐祀忠义祠】程之竒【黄冈贡生官荆门州训导崇祯十五年冬闯贼攻荆门之竒与学正张郊芳盟诸生于大成殿佐州牧守之援絶城陷俱不屈死　本朝乾隆四十一年并】
　　【赐祀忠义祠】陈显元【蕲州人由副榜授新安令以城堞倾頽不利御防率士民入保阙门寨闯贼檄降立碎其檄及来犯死守月余力竭而陷见贼怒骂遂支解死新安人立祠祀之　本朝乾隆四十一年予諡忠烈】戴瑾【字可懐黄冈人明末聚义兵御流冦于马鞍山之隘贼招之不降积薪焚之子孙及勇士三百七十人俱烬时同县曹上谟王子见余季贞俱以扞城御贼见杀　本朝乾隆四十一年俱赐祀忠义祠】
　　本朝张伯程【字日辟黄安人能文兼精骑射明季防乱百程应试安陆防逼城射杀绯白衣马贼遣健仆济阻水妇女数百人结堡保聚乡里土冦起讨平之活其胁从者至　本朝以夀终】王躬俊【黄冈人好义有智畧立义学以训乡人子弟仿朱子社仓法倡捐米谷遇嵗旱计口赈给孔子河有问津书院燬于兵纠众捐修置田供祭　国初东山未靖大军进躬俊集乡勇从军筹饷赞方畧不匝月防平当事者议题叙力辞不受】杜濬【字于皇黄冈人诗文豪健自辟町畦有变雅堂集行世】官抚涣【字萃之蕲水人顺治初由国学生为会稽知县郡守激民变抚涣亦遇害事闻赠按察使佥　事】刘子壮【字克猷黄冈人文章雄健顺治已丑进士第一授修撰请告归尝游吴门有小吏被诬系狱白县令脱之捐金赎其妇俾完聚】汪基逺【字星伯黄冈人顺治进士知东乡县县有剧盗基逺擒捕得其党盗率众劫县遂遇害】
　　【赐祭】　　王泽宏【字捐末黄冈人顺治进士厯官礼部尚书疏请移湘口闗还设九江商民便之尤工诗福清魏宪称其五古则邺下彭泽七古则浣花徂徕近体则绛州鹿门飘飘乎如蝉蜕之遇秋风泠然善矣子材升材任俱善诗各有集行世】宋必达【字其在黄冈人顺治进士知宁都县时破闽贼张志在奉檄诛贼党必达白上官免脇从者罢归】张希良【字石虹黄安人康熙已酉举于乡为江夏教谕乙丑成进士官翰林厯左右春坊赞善累典浙江顺天乡试纂修三朝国史　　大清一统志明史春秋讲义类函称】
　　【防赐御制白羽扇赋累官侍讲督学浙江致仕归卒年八十二希良湛深古学所着有春秋大义宋史删文章翰海格物内外编诸书其诗文为士林推重云】靖乃勷【黄冈人家贫力学尤精三礼性慷慨有经济才甲寅山防蠢动乃勷力赞太守于成龙讨平之子道谔辛丑进士选庶常移疾归为文深闳博雅根柢经史所着有礼记过庭纪闻编及果园全义録】张金基【字宝持广济人性孝友顺治初负母避乱山中嚼雪得生康熙中以举人授沔阳教谕教士有法卒官诸生泣送于江上者数百人】孙如芝【字素公黄冈人康熙中以举人知筠连县亲防归次江安值吴逆叛贼帅执欲官之不屈死】陶之骏【黄冈人康熙中为茂名县丞祖贼倡乱之骏卒兵御之殁于阵事　闻防子】刘醇骥【字千里广济人性简静方直勤学不倦工古文辞尝叹宋元来文体日卑奉左国史汉为矩矱】髙有功【蕲水人康熙中署广东虎门协右营都司征海冦战死事　闻赠廕】
  </div>
  <div class="pagination">
   <a href="大清一统志_page121.html">
    上一页
   </a>
   <span>
    ...
   </span>
   <a href="大清一统志_page117.html">
    117
   </a>
   <a href="大清一统志_page118.html">
    118
   </a>
   <a href="大清一统志_page119.html">
    119
   </a>
   <a href="大清一统志_page120.html">
    120
   </a>
   <a href="大清一统志_page121.html">
    121
   </a>
   <span class="current-page">
    122
   </span>
   <a href="大清一统志_page123.html">
    123
   </a>
   <a href="大清一统志_page124.html">
    124
   </a>
   <a href="大清一统志_page125.html">
    125
   </a>
   <a href="大清一统志_page126.html">
    126
   </a>
   <a href="大清一统志_page127.html">
    127
   </a>
   <span>
    ...
   </span>
   <a href="大清一统志_page123.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
