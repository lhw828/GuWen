<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 31 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 31 页/共 66 页
  </h1>
  <div class="content">
   山川巴丘山【在府城南亦名巴蛇塜羿屠巴蛇于洞庭积骨为丘故名呉使鲁肃以万人屯巴丘即此】白鹤山【在府城南山有白鹤寺其阳有两池相传内潜巨蟒吕翁招出化为剑又有江叟者尝遇樵夫遗以铁笛吹之无声一日登此山吹于紫荆台响震林谷忽有两女子出授神药云服此当为水仙女子葢龙女也】金鹗山【在府城东五里昔有异鸟飞集其上故名】乌龟山【在府城南五里楞伽峯南水际九山相连形如龟亦名九龟山即唐桞宗元记无姓和尚所居之处】君山【在府城西南一十五里洞庭湖中一名洞庭山状如十二螺髻山海经云洞庭之山帝之二女居之盖尧女湘君尝居此故名昔秦始皇南游浮江遇大风因问湘君何神博士对曰尧女舜妃始皇怒命赭其山又宋岳飞讨杨么伐君山木为巨筏塞诸港即此道书以为第十一福地唐李白诗帝子潇湘去不还空余秋草洞庭间淡扫明湖开玉镜丹青出是君山刘禹锡诗湖光秋水两相和潭面无风镜乍磨遥望洞庭山拥翠白银盘里一青螺】酒香山【在君山湘川记上有美酒数斗饮者即为仙汉武帝遣栾巴来求果得酒未进御东方朔窃以饮帝怒欲杀之对曰酒有验茍杀臣臣亦不死臣死酒亦无验遂赦之土俗云每春时徃徃闻酒香寻之莫见其处】鸣山【在君山履之锵然有声】艑山【在君山东洞庭之涯相望浮浮其状如舟】九马觜山【在洞庭东岸有九口觜舟行过此多险】城陵山【在府城西北一十五里蜀江西来洞庭南注合流于此乃一郡水口山也】鹿角山【在府城南五十里洞庭湖东古屯戍之所】鱼梁山【在临湘县治南山下有湖土人常取鱼于此】望城山【在临湘县南三十五里下有井泉溉田千顷其山髙峻人登之望见郡城】象骨山【在临湘县西南四十里山海经巴蛇吞象暴其骨于此山傍有湖曰象湖】大云山【在临湘县东九十里连接七十余峯四时云雾上有石通判祠】响山【在临湘县南九十里上有四山髙耸人啸呼应声如响】龙窖山【在临湘县东南一百里跨临湘通城崇阳蒲圻四县境上有龙湫因名又有雷洞洞有石门山徭所居】鸡笼山【在临湘县界中以形似名】马鞍山【有二一在华容县西五里一在石门县治东北以形似名】东山【在华容县东一十里峯峦秀丽连亘百余里古松夹道驿路经其中】鼎山【在华容县北一十五里上有蜀汉昭烈庙昭烈秭归之败尝过此山北故又有逐备陵】南山【在华容县南三十里隔湖对峙苍翠如屏】石门山【在华容县东三十里一名仙庐山有七峯甚髙将雨则云起峯上霁则云复归中有寳慈观晋仙人张惊喜炼丹之地又石门县西十五里亦有石门山县以此名】墨山【在华容县东四十里上有龙池祷旱多应唐张説诗序云石门墨山二山相连有禅堂道观天下絶境】石山【在墨山北楚辞驰余车于石即此此山西北有石龙山崖石上有龙鳞防涧中流泉四时不竭】禹山【在华容县南四十里夏禹濬山尝登其巅山上今有禹庙】鼓楼山【在华容县东南五十里上有石室下瞰洞庭中可容数十人】团山【在华容县东南七十里山多赭石可研以书字上有马援庙】方台山【在华容县东山出云母石土人候云所出掘之徃徃有长数尺可为屏风者】明山【在华容县南一百里上有洞庭神祠】昌江山【在平江县东南二里上冇艾仙人所居石坛及芙蓉池金线洞飞仙石昔呉鲁肃尝屯兵于此后人徳之故又名鲁徳山为立庙焉】梧桐山【在平江县北十五里有观】梅仙山【在平江县北三十里梅子真隐处有丹井梅水出焉】道岩山【在梅仙山东四十里上有天池池前两峯南曰席防北曰云盖中有断石相传许旌阳淬剑处山又有香炉岩】连云山【在平江县南五十里旧名纯山峭防万仞云气常覆其上有呉真人炼丹坛中有石室唐田游岩亦尝隐此】卢山【在平江县东五十里一名独石山工有七仙井并祠】永宁山【在平江县北六十里四壁削成履云梯飞栈而后可跻其端沃衍可耕断戈朽镞时出于上】幕阜山【在平江县北九十里一名天岳山髙一千八百丈周廻五百里石崖壁立上有篆文云夏禹治水尝至此山顶有田数亩东有温泉三穴又有芙蓉池产金鲤列仙坛产瑞竹又有海棠仙人二洞道书以为二十五洞天今紫阳观在焉】石牛山【在平江县东一百里山多岑石其状类牛又冇大寨石大者可容万人小者容千人上有井泉可以避地】土龙山【在平江县东北一百里汨水经其下又有龙门山】彭山【在澧州西一十里接连钦山上有李彭庙】闗山【在澧州东一十五里以其闗鎻水口故名】彰观山【在澧州东一十五里乃四十四福地即宋明道中黄道冲范灵二仙飞升处上有宁极观溪流九曲萦绕前后】将军山【在澧州南六十里相传汉纪信所居后信死难人义之立祠其上因名】药山【在澧州南九十里上多芍药山有长啸峯昔僧惟俨尝夜登山云开月现大啸一声闻十数里因名】太浮山【在澧州西南一百三十五里亦名独浮山跨石门武陵桃源三县界谷中有石室户牖自然虚明上有青玉坛又有丹灶白鹿池十八洞及有涌泉成谿相传浮丘子学道浴丹之所】横山【在澧州西北一百二十里冈岭平直逺无峰峦因名山南有潺水洞旱祷有应】太清山【在澧州北一百六十里上冇五老峯老君岩中有琼瑶紫极宫乃李凝阳得道之所】层山【在石门县东北三里一名层歩山外望如一山入内乃有二重山侧有石屹立如人形号层山神】紫和山【在石门县东北一十里上有存志观皮子药炉山之阳又有仙女洞俗传丁令威炼丹之所】石匮山【在石门县南一十里上有大方石其形如匮】黄石山【在石门县西北二百一十里有溪出雄黄】骑龙山【在慈利县治南以形似名其上石室内有石龙头口中吐水下流溉田俗呼黑龙泉】道人山【在慈利县北一十里山下有一石类道人形髙五丈余面南而立】崇山【在慈利县西三十里舜放驩兠于崇山即此】月山【在慈利县东四十里山顶弯如半月】赤松山【在慈利县西一百六十五里与天门山对峙赤松子尝隐此上下数十里号赤松村】天门山【在慈利县西南一百八十里古松梁山状如香炉有十六峯相次最髙者为天门空明透彻上贯山顶门角上各有一竹倒垂下拂俗名天帚】九度山【在慈利县有九度水故名上有石形似楼名仙人石楼】铜盘山【在慈利县连钱铜盘石马此澧阳之滩险也】黄山【在安乡县北六十里土石皆黄一名金峯山上有刘宋谢晦庙故又名谢山】古田山【在安乡县西北六十里上有石田古人耕之故名中有石田观】鸣鳯冈【岳阳志云在巴陵界中】仙女岩【在平江县南三十里下有石室曰仙郎洞】龙影洞【在平江县西北邃三千余尺周三十里石壁莹然上有龙影屈伸蜿蜒鳞甲如绘】桃花洞【在慈利县界洞多桃花宋仁宗朝彭仕义反知澧州郭逵破之于此】燕子洞【在慈利县东南二里岩洞深广可坐数千人岩后有穴秉烛而入其中亦有明处四围石乳融结中有石燕子故名】賔郎洞【在慈利县茆冈寨之南羣蛮徃来之径一穴而入后有大门过此即为猺界昔猺人侵扰邀撃而后屈伏与之盟画此为界镌石象人立于道左】风洞【在慈利县北三十里洞常有风】雷公洞【在慈利县境天色隂晦则其中隐隐有声如雷两壁峻立形如神像】落马洞【在石门县旧传汉昭烈尝落马于此】白马矶【在巴陵县境唐李白诗侧叠万古石横为白马矶】鸭栏矶【在临湘县东一十五里呉建昌侯孙虑作鬬鸭栏于此陆逊諌止之】道人矶【在临湘县南一十五里大江濵有石髙十余丈如道人面北而立矶中有二洲南为黄金瀬北为黄金浦上又有白石髙丈余其光如镜名石镜亦名鸡冠石】花石【在慈利县武口寨石上有花如堆心牡丹枝叶缭绕虽精于者莫能及或以物撃碎其花拂拭之其花复见重叠非一】大江【在府城西北从荆州府石首县北流过城陵矶下合洞庭诸水入临湘县其流清者为洞庭浊者为大江又东过武昌防汉水】三江【在府城下岷江为西江澧江为中江湘江为南江皆防于此故名亦名三江口宋慕容延钊等大破周保权军于此】兰江【在澧州城东地多兰蕙楚词云捐余佩兮澧浦因称佩浦又云澧有兰故名兰江】洞庭湖【在府城西南禹贡九江孔殷注云即洞庭也沅渐元辰叙酉澧资湘九水皆合于此故名九江又九江沅资湘最大皆自南而入荆江自北而过洞庭潴其间名为五潴战国防云秦与荆战大破之取洞庭五潴是也每嵗六七月间岷峨雪消水暴涨自荆江逆入洞庭清流为之改色唐杜甫诗呉楚东南圻乾坤日夜浮孟浩然诗八月湖水平涵虚混太清气蒸云梦泽波撼岳阳城宋吕正诗八月寒涛溅碧空片帆悠飏信秋风探珠直待骊龙睡莫遣迷津浩渺中相传湖中有巨蚌夜深展一殻如帆徃来烟波间吞吐明珠与月争辉渔者百计取之莫能得】青草湖【一名巴丘湖北连洞庭南接潇湘东纳汨罗之水每夏秋水泛与洞庭为一水涸则此湖先干青草生焉唐张志和渔歌青草湖中月正圆巴陵渔父擢歌连杜甫诗洞庭犹在目青草续为名】赤沙湖【在洞庭湖西秋夏水泛与洞庭为一涸时惟见赤沙旧记云洞庭南连青草西亘赤沙七八百里又谓之三湖】防湖【在府城东南五里亦名滃湖左传呉人败楚于雍澨即此尔雅曰水泛入为防唐张说集云防湖者沅湘澧汨之余波夏潦奔注则泆为此湖冬霜既零则涸为平野故诗有曰念彼防湖去浮舟更一临千峯出浪险万木抱烟深】莼湖【在临湘县东风土记云岳阳虽水乡絶难得莼惟此湖有之故名】大鲸湖【在安乡县西北二十里尝有大鲸飞天而去故名】新墙河【在巴陵县南六十里发源临湘县相思山至巏口注于洞庭】华容河【在华容县治北晋杜预所开以通郴桂之漕北源江水南逹洞庭】澧水【源出慈利县西厯山流至石门县防渫水又流至澧州城下合涔澹二水入于洞庭】绣水【在澧州东二里水流至此旋折如绣纹范仲淹尝游此】澹水【在澧州东二十五里汉王粲诗悠悠澹澧水】涔水【在澧州北七十里唐杜牧诗一话涔阳旧使君郡人回首望青云卢肇诗君梦涔阳月中秋忆棹歌】渫水【在石门县西一百七十里流经水南山鲤鱼山合阳泉南溪水至县西四十里入于澧水】溇水【在慈利县源出归州东流至索谿合四十八涧而为一水南至观嘉觜防澧水】昌水【在平江县北八十里源出幕阜山流至县南有巨石形如昌字水环绕其中故名】汨水【在平江县东一百一十里源出江西宁县至平江县东南合纯卢二水又西南防昌水下流合罗水又西北流入洞庭楚词有汨罗即此】黄溪【在澧州西沂流凿石数丈有石神颇有灵异】洳溪【在澧州源出龙洳山昔楚庄辛説楚庄王饮洳溪之流即此】双溪【在慈利县乃前后江合流之口有芙蓉洲至菱花渡而合为一邑之胜】东阳潭【在石门县之东阳山下出石鲫鱼重唇鱼双鳞鱼皆珍品也】长乐潭【在石门县东南二里】白马洲【在澧州东二十里唐林静先生乘马飞升处】金沙洲【在洞庭湖中一名龙堆延袤数里杜甫诗龙堆拥白沙即此又名金沙堆宋张孝祥有赋葛长庚诗惟有金沙堆下水东西南北任风吹】彭城洲【在府城东北刘宋元嘉中谢晦反到彦之进讨军次彭城洲彦之军败退保隐矶即其地】杨子洲【在华容县境相传荆佽飞刺蛟之所今有庙存】三湘浦【在府境内梁天监中僧寳志为符书云起自汝蔡讫于三湘后侯景起于汝水之南而败于三湘之浦故亦名侯景浦】鸳鸯浦【在慈利县治北昔人诗桃花浪暖鸳鸯浦桞絮风轻燕子岩】桞毅井【在君山桞毅唐中宗时下第归至泾阳见一妇人牧羊曰妾洞庭君小女嫁泾川次子为婢所惑毁黜至此敢寄尺牍洞庭之隂有大橘树撃树三当有应者毅如其言有武夫掲水引入至灵虚殿取书以进洞庭君泣曰老夫之辜使孺弱罹害顷之有赤龙飞去俄红妆拥一人回即寄书女也宴毅碧云宫洞庭君弟钱塘曰泾阳妇欲托髙义为亲毅不敢当辞而去后再娶卢氏即龙女也与同归洞庭】七僊井【在卢山有石窦七窍出泉四时不竭嵗旱祷雨輙应】白龙井【在安乡县黄山嵗旱祷雨尝有白龙升天】双泉【在澧州西九十里二泉相近其水常涌或闻人声则怒涛异常】东泉【在石门县南三十里有石洞曰东泉遇旱祈雨徃来辐辏】断山泉【在临湘县南八十里泉防断崖之间灌田千顷】云母泉【在墨山松岭之下味甘而流长地产云母】鱼泉【在慈利县西二十一里其泉石屋覆盖中有圆石盘名曰龙台下临清潭蛟龙居之】白鼍池【在府治北昔有白鼍为怪吕洞賔斩之】天池【在平江县东香炉岩有巨石窍通东西可容车马徃来及屋百楹流泉不竭谓之天池】明月池【在澧州治东李羣玉游息之所】堰虹堤【在府治西北城下瞰洞庭每夏秋风涛昼夜潄啮宋守滕宗谅筑此堤捍之欧阳脩作记厥后堤壊胡寅诗有时风浪战城西何啻渔阳万鼓鼙狎水蚩蚩忘垫溺谁人能续堰虹堤】赵公堤【在临湘县治东旧有堤倾圯元泰定间县尹赵宪筑成之水患遂平民以赵公名】
　　土产石青　石緑【慈利县出】铁【巴陵石门二县出】竹簟　光粉　柑橘　漆【俱澧州诸县出】鼈甲【巴陵县出】
　　藩封华阳王府【在澧州城内西本朝永乐二十一年建自四川成都府迁此】
　　公署岳州卫【在府治东洪武四年建】永定卫【在慈利县西一百八十里洪武三十一年建】九谿卫【在慈利县北九十里洪武二十三年建】澧州守御千户所【在澧州治东洪武二十五年建】守御大庸千户所【在慈利县西二百一十五里本大庸卫洪武三十一年改为所永定卫】守御添平千户所【在慈利县北一百五十里洪武二年建】守御安福千户所【在慈利县西北二百九十里】守御麻寮千户所【在慈利县北三百里俱洪武四年建巳上二千户所俱九谿卫】桑植安抚司【在九谿卫西北四百里元置后废本朝洪武二十三年内附永乐四年复置领美坪等一十八洞九谿卫】
　　学校岳州府学【在府治南元建本朝洪武二十九年重建】澧州学【在州治南元初建本朝洪武八年重建】巴陵县学【在县治南宋建本朝洪武七年重建】临湘县学【在县治西宋建本朝洪武十五年重建】华容县学【在县治东元建在县南本朝洪武四年迁此】平江县学【在县治东宋建本朝洪武七年重建】石门县学【在长溪北旧在县治东元建本朝洪武四年重建治中迁此】慈利县学【在县治西洪武三十二年建嘉靖中累迁隆庆末随县治徙此】安乡县学【在县治南宋庆元间建本朝洪武八年重建】永定卫学【在卫治西正统六年建】九谿卫学【在卫治西北正统九年建】
　　书院车渚书院【在澧州东三十里其地一名萤渚晋车囊萤读书处其旁有墓宋王齐舆诗儒生骨朽名犹在髙塜相望已乱真只认夜深萤聚处便应泉下读书人】文山书院【在澧州治南唐李羣玉读书之所文山羣玉字也】溪东书院【在澧州治东宋范仲淹尝游此后人慕之作书院祀焉】龙峯书院【在华容县圆觉寺旁黎淳刘大夏读书处】
　　宫室岳阳楼【在府治西南风土记城西门楼也下瞰洞庭莫详创始唐刺史张説常□才士登此楼有诗百余篇列于楼壁宋郡守滕宗谅重建取古今赋咏刻石其上范仲淹记云予观夫巴陵胜状在洞庭一湖衔逺山吞长江浩浩荡荡茫无际涯朝晖夕隂气象万千此则岳阳楼之大观也又云予尝求古仁人之心不以物喜不以已悲居庙堂之髙则忧其民处江湖之逺则忧其君是进亦忧退亦忧然则何时而乐耶其必曰先天下之忧而忧后天下之乐而乐欤唐杜甫诗昔闻洞庭水今上岳阳楼贾至诗极浦三春景髙楼万里心楚山云霭碧湘水暮流深】燕公楼【在岳阳楼北唐刺史张説封燕国公人因以名楼宋洪咨夔诗燕公事业炳丹青何借楼居作重轻】澧阳楼【在澧州宋楼钥为记】后乐堂【在府治中宋建取范仲淹岳阳楼记后天下之乐而乐之义】去思堂【在府城南干明寺宋郡人为郡守范宗建】五贤堂【在府学宋建祀周濓溪程明道程伊川张南轩朱晦翁】中和堂【在澧州治宋建】八桂堂【在澧州治东宋时此地尝有一桂丛生八榦故作此堂胡寅作记】读书堂【在安乡县治西宋范仲淹防孤从其母归朱軏朱宰安乡与俱来读书此地张诗山翁只作当年防误认江声作诵声】四望亭【在府治据内城之首宋郡守滕宗谅建初名观后改今名】过松亭【在府城南三里一名遇僊亭昔吕洞賔过岳阳日憇城南古松隂有人自木杪而下洞賔赠之诗曰惟有城南老树精分明知道神僊过】夕波亭【在三江口亦名合江亭宋建取白居易诗夕波红处是长安之义】上公亭【在平江县治西宋王旦宰是邑既去拜上公民思之作亭奉焉】秀野亭【在平江县治北画锦桥宋吏部郎中罗孝芬致政归建此亭】赤松亭【在华容县南五十里汉赤松子游此后人为作亭】博望亭【在安乡县西江濵宋县令刘愚建以供游览元张明善诗湖水荡漾洲渚漫防露空翠之逺山孱陵大尹正如砥鸥鸟傍人相对闲】轩辕台【在君山一名铸鼎台黄帝铸鼎荆山之下鼎成骑龙上升今台址尚存唐胡僧诗五月扁舟过洞庭鱼龙吹浪水云腥轩辕黄帝今何在回首巴山芦叶青】紫荆台【在防湖岸上亦名紫溪台有石髙四尺曰紫溪石即江叟吹笛之所】聚萤台【在澧州车渚市】天门台【在石门县治东髙方如甃筑下有两溪合流元何有成诗何人独喜天门台昔擕琴剑今重来剑光逺射岩日落琴声响彻山云开渫江东流入澧水石门西去通卭崃为言地脉发竒秀至今土产多贤材】章华台【在华容县治北相传春秋时楚灵王所筑又江陵监利俱有此台监利乃古华容地】读书台【在澧州西北三十八里有土台旧传李羣玊读书之地五代周朴诗羣玉才名冠李唐投诗换得校书郎吟魂醉魄知何处空有幽兰隔岸香】洞庭南馆【在府城南唐张祐诗一迳绕霜林朱栏俯碧岑池盘云梦角山镇洞庭心】
　　闗梁九渊闗【与三江口闸口野牛共四闗俱在九谿卫境】鱼洋隘【在添平十户所西北五十里其在所境者又有走避细沙遥望鹞儿中靖磨冈石磊长秭龙谿与鱼洋共十隘皆有兵戍守】靖安隘【在麻寮千户所境与境内山羊九女樱桃曲谿梅梓栏刀黄家青山守所共十隘皆有戍兵】古楼寨【在华容县境】台宜寨【在石门县境】安福寨【在慈利县境其在此县者又有索口西牛武口澧川凡五寨以上寨皆宋时置】枫桥【在府城东五里】岳阳桥【在府城东一十里】通济桥【在澧州北五十里宋澧人谢琰建元虞集诗澧有兰兮沅有芷相望防防隔秋水蛟龙回夜隠波深虹蜺乘晨驾空起】道源桥【在澧州西南七十里元掲傒斯有记】长安桥【在临湘县东四十里】太平桥【在临湘县西南四十五里】永昌桥【在华容县东五里】青紫桥【在华容县东五里】忠孝桥【在平江县治西县学西又有登科桥】昼锦桥【在平江县治北】天门桥【在石门县治东】古洞桥【在慈利县西九十里】和丰桥【在安乡县治东县南二十里又有毛晃桥】石公桥【在九谿卫治东北】
　　寺观干明寺【在府城南宋建本名太平兴国后改今名本朝洪武间重建】永兴寺【在澧州城内宋元祐间建本朝永乐中重脩】嘉祐寺【在临湘县治西南宋嘉祐间建本朝洪武中重脩】圆通寺【在华容县治北本宋圆通阁本朝洪武中改名寺】寳积寺【在平江县治南宋咸淳间建本朝洪武间重脩】清泉寺【在石门县治东宋绍兴间建本朝洪武中重脩】铁佛寺【在慈利县治东宋咸淳间建本朝永乐中重脩】普光寺【在安乡县治东宋咸淳间建本朝永乐初重脩】兴国寺【在九谿卫东正统间因旧重脩】玉清观【在府城南宋乾道间建本朝洪武中重脩】妙观【在澧州城内本唐天京观宋名天庆元改今名】崇虚观【在临湘县治东宋开庆初建】真庆观【在华容县治东宋绍圣中建】白鹤观【在石门县西北三十里宋建元何有成诗层楼叠阁占深幽神拂烟霞上上头曾有仙人双白鹤可无老子一青牛以上三观俱本朝洪武中重脩】
　　祠庙黄陵庙【在潇湘之尾洞庭之口前代立之以祠舜二妃者唐韩愈有碑盖舜南巡崩塟苍梧二妃从之不及溺死沅湘之间故人为立庙二妃世称湘君故洞庭湖君山又有湘君庙】屈原祠【在府境内号三闾大夫祠唐末有洪州军将题诗云苍藤古木几经春旧日祠堂小水濵行客谩陈三酹酒大夫原是独醒人自后能诗者不敢复题】灵妃庙【在巴陵县南津港濵秦武陵令罗君用督运官铁溺死洞庭其女与弟寻父尸不获俱投水死邦人立祠宋元丰间赠女孝烈灵妃弟孝感侯】忠孝庙【在平江县南祀屈原暨孝感侯】洞庭庙【在洞庭湖龙堆歴代累封昭佑灵济顺利忠惠王元欧阳诗白沙隠隠现金鳌殿宇凭空结搆牢天水混融浮太极神人幽显隔秋毫龙宫深鎻灵栖冷象纬低回客枕髙欲作庙中迎送曲汀兰岸芷尽离骚又府城西城北江岸各有行祠】鲁肃庙【在府城北呉使鲁肃守巴丘后人祀之】谢晦庙【在黄山刘宋谢晦刺荆州尝过黄山顾瞻久之后卒柩过不肯去因塟焉民为立祠宋封显应公本朝定名荆州刺史谢晦庙祭以八月二十九日】彭思王庙【在澧州西一十里旧名昭应庙唐髙祖子李元则封彭王为荆州刺史有徳政卒谥曰思民立祠祀之宋封昭应普济王本朝为李彭思王庙祀以冬至日】石通判祠【在大云山宋石介长子光通判岳州有功徳民立祠祀之】闵忠庙【在府城宋淳祐初荆湖安抚制置使孟珙以荆襄死节之臣请于朝建祠嵗时致祭赐额闵忠】
　　陵墓周赧王冢【在慈利县容斋续笔云其中藏古器物甚多】华阳悼隠王墓【在澧州东闗山王本朝宗室】湘妃墓【在君山】刘巴墓【在府城西巴仕蜀汉镇荆州卒于岳阳时人语曰生居三湘头死塟二湘尾】二乔墓【在府治北呉孙防攻晥得乔公二女自纳大乔以小乔归周瑜后卒塟于此今有二小山相连】洪古墓【在黄山洪古唐处士】黎淳墓【在华容县北三里淳天顺间状元勅葬】刘大夏墓【在华容县东北三十里大夏兵部尚书勅葬】邓襄敏公墓【在巴陵县南六十里治十四年勅葬】
　　古迹防子国【在府境有东西二城春秋楚昭王使王孙城防即此】罗子国【在平江县境楚文王徙罗子自枝江居此】白公城【在慈利县东五里四面有门相传楚白公胜所筑】申鸣城【在澧州南六十里申呜楚大夫也】宋玉城【在澧州南六十里长乐乡有宋玉庙又有铜昏堰以铜冶为之亩收三十钟】赤亭城【在华容县南五十里三面临水极为阻隘寰宇记云梁元帝使胡僧祐陆云门等据赤亭城撃破侯景将任约即此】马援城【在澧州东五十里汉伏波将军马援征南时所筑】刘备城【在府城西九十里蜀汉昭烈与呉争荆州时筑此城】陶侃城【在府城东八里】松州城【在澧州治东大和南村隋置后改为澧州】石柱城【在慈利县山崖有石耸立如柱】充城【在慈利县西二百四十里汉充县属武陵郡后废唐武徳中复置】岳城【在华容县西南三十里宋杨么为乱岳飞征之筑此城屯兵】竹城【宋建炎绍兴之扰州尝寄治仙明洲之东岸以竹为城至今人犹以竹城目之】白抵城【在慈利县境髙千仞四面絶壁上广十余里宋建炎间土冦廖彦据此为城】新城镇【在澧州东三十里晋车所寓唐李泌为州刺史更筑新城元因置新城镇大徳间杨国祯建学庙置书院于此】鲟鱼觜【在岳阳楼前风土记云江西沙洲名鲟鱼觜过岳阳楼即出状元】繋马柱【在澧州澧在隋为崇州有崇驩兠庙祠堂石室在焉下有相公潭左有立柱三皆数十丈野人呼为相公繋马柱】石门【在石门县西一十五里呉永安中山石自然洞开如门髙三百丈孙休以为祥因置天门郡元何有成诗县治十余里天然石作门不烦工运凿能俾路通村日月长留影乾坤自守阍万年成古迹谁复动云根】舂纸臼【在平江县境内湘中记应阳县蔡子池南有大石臼云是汉蔡伦舂纸处】陶家市【在澧州宋建炎中尝以州寓治陶家市山寨】石龟市【在安乡县西有巨石枕澧水其形如龟居人嵗首刲羊以祭石润则丰焦则歉】七寳钟【在君山七寳所铸髙六尺广二尺五寸蜀孟昶以此钟为马希范夀希范以赐君山寺宋建炎中金人焚寺兵退寺僧即钟楼基以求寳无铢两存者】铁枷【在府城西南沙碛中有铸器五枚俗谓之铁枷各重逾千觔长一丈厚二尺四端平分燕尾若两玦相背中各有巨窍径尺许不知何用或云植木编栅以御风涛】
　　名宦三国周瑜【呉时中防军尝从孙防定豫章还镇巴丘后破曹操军归江陵道经巴丘卒】鲁肃【呉武校尉镇巴丘增筑郡城威恩大行】晋陶侃【杜弢之乱其将王贡诱五谿蛮向武昌侃使郑攀夜趣巴陵大破之贡走湘城势屈降侃后都督八州军事移镇巴陵绥懐有道甚得荆楚人心】应詹【南平太守时天下大乱詹境独完百姓歌之日乱离既普殆为灰朽侥幸之运頼兹应后嵗寒不雕孤境独守拯我涂炭惠隆丘阜润同江海恩犹父母】陈頵【建兴间为天门太守好学有文殊俗安之选腹心之吏为叅军若有调发动静驰白故恒得宿办陶侃表为梁州刺史】王裕之【天门太守山郡无事恣其游适意甚乐之后为南平太守及桓擅晋裕之隠东山屡召不出时人称王东山】南北朝王镇恶【宋临澧令喜论军国大事虽骑射非长而从横善断武帝召与语异焉谓诸佐曰镇恶王猛孙所谓将门有将即以署前部】胡僧祐【梁天门太守有善政尝谏元帝忤防下狱及侯景叛围王僧辩于巴陵元帝乃引僧祐于狱拜将军令援僧辩至赤沙亭防陆法和至乃与并军大败景将任约军禽送江陵】许懋【梁天门太守政有能名凡诸礼仪多所刋正时号为经史笥】唐张说【神龙初由宰相出为岳州刺史说为文属思精壮既谪岳州而诗益凄婉人谓得江山之助云】李泌【永泰间为澧州团练使治有风绩更筑新城澧人徳而歌之戎昱为颂曰上有清史君下有清江流】崔瓘【大厯中澧州刺史不为烦苛人便安之流亡还归居二年増户数万歌颂之声闻于朝廷】桞公绰【元和间岳鄂观察使时方讨呉元济公绰选兵六千属李聴而厚抚兵士家故所向有功】杜悰【元和中澧州刺史治行为天下第一】桞晟【贞元中为翰林舍人三防雪呉通之谪死徳宗谓其执义不回改澧州别驾】李建【澧州刺史在郡不鞭人不名吏居职嵗余人人自化】李绚【澧州刺史黄巢陷州绚死之判官黄甫镇诣贼与之俱死】宋陈恕【通判澧州自唐季为节镇吏多縁簿书干没为奸恕尽摘发其弊郡中称为强明】郭逵【知澧州时湖北溪蛮彭仕义叛逵得蛮亲信为乡导尽平诸隘破其所居桃花洞仕义弃城去众悉降】谢炎【太宗时知华容县有善政尤能文与卢齐名时谓之卢谢】王旦【知平江县官舍旧有物怪凭戾前后令居多不宁旦将至前一夕守吏闻羣鬼啸呼云相君至矣当避去自是遂絶无影响】杨畋【庆厯初知岳州湖南猺人刼掠州县畋募才勇讨击遂平六洞徙知太平州嵗余贼复肆乃授畋兵马钤辖贼闻其至皆逾岭遁】滕宗谅【庆厯间知岳州建学兴士逾年政通人和百废俱兴又重脩岳阳楼文章政事为郡人所传颂】唐介【知平江县民李氏多赀而吝吏有求不厌诬为杀人祭鬼岳守捕其家无少长楚掠不肯承属介讯无他验守怒白于朝遣御史徙狱其究与介同守以下得罪御史受赏介未尝自言】史方【潭鼎澧縁边巡检澧州民防下溪蛮侵其地方驰驿徃视复地四百余里得所掠五百余人又置澧口等四寨以扼贼冲就知邵州徙澧州】张汝明【徽宗时知岳州属邑得古编钟求上献汝明曰天子命我以千里惧不能仰承徳意敢越职幸赏乎】王端【岳州司法防军值荆湖饥馑有制攘刼者免死至明年五月论如律及期犯者愈众端曰原法意以五月者为麦可食也荆湖无麦必须秋成宜以八月为限请于朝以活死者如端所议】石光【岳州通判有功徳及民后寓大云山卒民慕之立祠至今春秋致祭】杨寅【知平江公正刚介以礼义训齐其民未期民服其教令】岳飞【建炎初为荆湖南北制置使时杨么据洞庭为乱飞捕斩之】黄琮【建炎间钟相陷澧州琮为州守与澧阳县丞叶畬及其属十余人皆战死朝廷褒赠之】刘愚【知安乡县邑逋贼万计愚覈实数寛限期民不见吏而赋自足防嵗歉出常平米赈贷邑佐持不可愚曰冇罪不以相累又于范仲淹读书地立祠兴学士竞知劝】张忠恕【知澧州能植立名节尤有拨繁剸剧之才】李曾伯【嘉熈间知岳州多善政暇日輙登楼赋咏尝自为岳阳楼记人传诵焉】杨大异【理宗时知澧州兼庾事时常平司逋负山积械繋追索大异与之约悉纵遣之负者如期毕输吏无所容其奸】元刘好礼【澧州路总管有政绩入为刑部尚书】欧阳【延祐初同知平江州处已俭约为政亷平】汪泽民【延祐间同知平江州时州民李氏以赀雄其弟死妻誓不他适兄利其财嗾族人诬妇以奸事狱成而泽民至知其枉为直之人皆惊服防朝廷徴江南包银府檄泽民分办民不扰而事集】本朝郎子文【洪武初知巴陵县慈惠恭勤创立县治及学宫置坛壝城池民不劳而事集既去民至今思慕之】呉显【平江知县处心正直理民有方嵗旱祷雨輙应事闻诏陞一官免部考】杨谨行【水乐初岳州知府爱惠小民作兴士类不尚威严而政教自行】杜述【慈利知县处已防介赋役均平徳化一方尝入蛮谿采官木夷獠争来迎劳奉之如已亲焉】邵棠【巴陵知县尚防操勤政事均赋役深得民心秩满阖邑恳请于朝俾复仕至今流风不泯】周应规【华容知县防介守巳仁惠恤民振起士风尽除吏弊时营造方殷区画科条民不告劳后董役武当山疾卒民哭之如失父母】黄孟舟【宣徳初慈利知县防能谨慎爱民如子民戴之如父母及卒邑民立祠塑像春秋祀之】胡福【永定卫指挥使素负材勇永乐初从征交阯亲擒贼首黎季犁有功朝廷嘉之】瞿亨【九谿卫指挥佥事正统中以征顾及麓川功累迁指挥使后复征麓川偕其弟战死朝廷遣官谕祭之】陈介【知临湘县兴学劝农政绩卓异在任六载嵗屡凶荒上防乞寛租所司不可介不为屈章数上诏蠲之民得聊生县有舟丁六百戍江淮役重多逋亡乃奏免一百善政率多类此歴陞都御史　省志】王维【正统中知巴陵县尚节概勤政事锄强植弱兴利去害多所树立百姓畏而爱之致仕卒于家民有涕泣徃赙其防者省志】王士华【正统中知华容县筑圩四十余堤百五十呼王公堤垦田数万顷九载绩成水患乃息　省志】陶安【正统间知平江县善于抚字视民如子尤怜恤贫弱多所拯济后卒于官士民哀慕不巳省志】杨鐩【正统间知华容县奏筑四十八垸县始困于水垸脩而水杀民頼以生活　省志】李镜【岳州知府筑湖堤通城陵矶垦隰为田引水灌溉其为民利甚溥洞庭君山为水冦渊薮镜擒其渠魁余党解散政声大振岳州民立祠祀之　省志】季恒【成化中知安乡县县民不习缕织恒教艺桑绵月课其功民利始兴储积救荒市地广学复范文正义田善政皆可传述者　省志】陈钺【成化中知华容县除奸革弊锄强植懦盗贼屏迹在任未及一年而士民安土乐业号称善治以疾卒民塑像于城隍庙以祀之　省志】宋鉴【成化中知平工县果毅防介卓有风裁时流贼逼境率典史张澄县吏王和等御贼大战于野援兵不至力尽死之事闻録其后邑人立庙报祀之　省志】杨贵【成化中知平江县兴学劝农凿池塘以资水利建桥梁以便行旅人甚徳之祀于名宦祠　省志】张瑄【成化中知安乡县县境多虎瑄祷于城隍曰令不职神宜殛之猛虎为灾苛政所致百姓何罪耶自是虎屏迹人称为张驱虎云　省志】胡防【成化中知石门县性严毅有才畧剖讼明决操履清慎劝民务农桑凡有兴作不违其时锄抑强梗革吏胥之奸欺者公庭寂然一邑安堵　省志】姜元泽【治间任平江教谕寡黙宏博诲人无倦因殿庑隘陋捐俸建之士民翕然相应既落成卒于任士子哀慕不巳立祠肖像祀之　省志】熊一定【知澧州性抗直政尚严厉吏民畏之新洲旧有牧地藩府欲专其利定婉辞启闻卒弛其禁九谿土酋怙险杀害良民定承檄按问伏其辜任澧七年积谷累数万斛嵗荒民頼以济　省志】张举【正徳初治岳州府莅毁淫祠聴讼一揆诸理豪势无畏吏胥一毫不敢横索于人有神明太守之称比卒郡人思之并祀于李公祠　省志】麦成【正徳中任安乡县典史值流贼掠鼎江口成父子集民兵徃御之比战马踬贼丛槊刺之犹徒歩手刃数人遂遇害子亦死焉省志】李克嗣【嘉靖初岳州通判擢知随州严明防介造士爱民惠政甚着　省志】韩士英【嘉靖初知岳州府温雅有度政尚明恕重创郡堂脩葺诸废坠咸不扰于民　省志】
　　流寓韩注【仕唐为谏议贞元间以言事忤防贬岳州适意游君山弃人间事杜甫以诗寄之有濯足洞庭望八荒之句】赵彦若【宋宗室为翰林学士绍圣初章惇当国恶元祐人以彦若预脩神宗实録谪居澧州】刘寳【宋岳飞将尝从破杨么有功及飞遇害寳遂散其部曲隠居华容东山卒葬焉有墓存】曩秉彛【元古人一名加台寓居澧州受学于瞿炳中湖广乡试第一举进士授苏州録事官至河南省防政】王申子【本卭峡人号秋山元季隠居慈利注大易辑説春秋类传】
　　人物周白善【春秋时楚白公胜之族为楚将家澧阳白公欲乱国召之善曰从子而乱其国则不义于君背子而发其私则不仁于族遂弃其禄筑圃灌园以终其身楚人因名其圃曰白善将军药圃其地在今城东药圃寺】申鸣【春秋楚人家澧阳以孝闻王欲相之辞不受父曰使汝有禄于国吾无忧矣鸣遂入相居三年白公胜为乱将徃死之父止之不可白公刼其父鸣曰始吾父之孝子也今吾君之忠臣也何以得全身援桴鼓之遂杀白公其父亦死王欲赏之鸣曰食禄避难非忠臣也定国杀父非孝子也名不可两立遂自杀】晋周该【慈利人以义勇称从父级宜郡内史王敦为逆级遣该使湘洲约醮王丞甘卓同奬王室为敦所执讯掠之至死不言级由是得免于难】车【南平人父育为本郡功曹少时笃学不倦家贫不常得油夏月囊萤照书及长甚有乡誉桓温在荆州引为主簿太和中领国子博士迁吏部尚书王国寳谄防稽王道子讽入坐奏以道子为丞相加殊礼言不可忤道子意乃称疾不出】唐李羣玊【澧阳人能诗大中间裴休入相荐之云羣玉放懐丘壑吟咏性情叱妍词于丽则动清律于风骚冥鸿不归羽翰自逸雾豹逺迹文采愈竒诏授文馆校书郎有诗集行世】洪古【安乡人刚削寡合不事产业人或交之度非义輙去以故五十不能禄后卒于桂之逆旅归葬黄山桞宗元为志其墓并祭之以文】宋苏庠【澧州人以诗鸣苏轼一见比之唐李白自是清名籍甚时当国者诱以美官庠笑而谢之绍圣初徐俯在枢筦力荐于朝不起后徙居丹阳秦桧欲召见庠曰吾老矣不忍贩卖云壑卒年八十余号后湖居士有文集行世】黄诰【平江人熈宁三年进士为长沙簿章惇开梅山请增亩税诰力言罢之后知益阳县有政声居防庐墓芝生茔祠凡百余本事闻哲宗赐帛五十匹后知歙建州移湖南提刑官至太府卿】罗孝芬【平江人宣和间居侧有大柿树雷折之火燎其文成罗状元字下有三点人莫能测明年孝芬举甲科第三人始悟其兆云后擢吏部郎中靖康初致仕归建画锦桥秀野亭当世荣之】李平西【平江人伯父纲累官轻车都尉父纯皇祐中进士有贤名平西元符中进士知澧州专务徳化集民训以孝弟劝事农桑化洽州邑累迁枢密院承防金人侵汴平西与宰相李纲奏守御防金再南侵又乞诏诸道勤王兵决防一战时宰相何防不能用】元刘琦【临湘人生二嵗母遭乱陷于兵父必逹不复娶琦稍长思其母不置及冠请于父徃求之徧歴河南北淮东西数嵗不得后得于贵池迎以归养后父母相继没终防犹蔬食事闻旌其门曰孝义】熊义山【安乡人累官至万户至正间倪文俊兵至执县尹张继和义山保障黄山一县获安越二年文俊袭执之逼使速降义山骂不絶口文俊大怒剖其腹而死】本朝张庭兰【澧州人洪武乙丑进士授审刑司详议陞大理少卿进左都御史】戴本升【澧州人洪武间任兵科给事中后陞广西右防议】萧忠【慈利人洪武间由国子生授山东左布政使左迁髙密县典史永乐初复陞江西佥事调广西】方庭玉【巴陵人永乐乙未进士授工部主事迁郎中正统中陞浙江右布政使致仕】武毅【华容人累官都督佥事为防将守广西智勇过人驭下严明多树战功为蛮夷所服】董廷圭【华容人景泰辛未进士拜监察御史弹劾不避累官山东副使歴任中外家无寸土比殁殡殓皆乡人助　省志】邓廷瓒【景泰甲戌进士授知县厯贵程番知府诸夷感化累迁布政使时贵州黑苗叛乃擢为都御史徃平之斩首六千余级生擒二千余人进左都御史总督两广卒于任赠太子少保谥襄敏平生雅量宏致罔测渊奥厥中明炳人亦鲜及　省志】刘大夏【华容人天顺中进士改翰林院庶吉士授兵部主事累官本部尚书性坦夷谦厚慈仁清白而所自植立竪不可易歴中外四十余年学士大夫无论识不识皆仰之若山岳然卒谥忠宣　省志】黎淳【华容人天顺丁丑进士第一初为翰林院脩撰歴官春坊谕徳少詹事陞吏部侍郎以南京礼部尚书致仕淳性耿介刚毅寡鲜谐合重伦纪尚节俭其所自树植即齿隠勿媿云二子俱进士居尊官若于家训　省志】马安【石门人父防膝行负土成坟庐墓三年有司以闻旌表其门　省志】程万里【华容人天顺丁丑进士成化初授吏科给事中封驳得体尝上防言用贤图治防通人才慎选风宪皆切时政累官户部右侍郎致仕家居啸歌山泽托志恬旷所着冇闲情集　省志】桞应辰【巴陵人进士累官副都御史忤逆瑾摭以他事免归瑾败复职致仕　省志】谢纲【巴陵人成化己丑进士知髙安县有氓素强梗纲谕以利害革心为善徴拜监察御史清戌四川河南所至咸着风采擢山东按察副使所着有素轩文集省志】王俨【华容人成化己丑进士累官户部右侍郎所至以廉能称功绩茂着子官之领乡荐　省志】方升【临湘人乡荐第一举进士拜御史所按治处咸着清直声时称真御史寻迁江西按察副使卒于官箧中惟衣服二三袭士大夫贤恤之　省志】严永濬【华容人进士授户部主事出守西安府秦俗变以兴让抚按藩臬庭无宿牒以浙江防政卒学醇节峻发为忠诤义形于色即贵要人勿恤也所着有两山集　省志】卜马祥【岳州人成化中任指挥同知流贼掠洞庭祥奋身督战死之省志】黄昭道【平江人治中进士知长山县嵗蝗祷神雨雹交作蝗尽死人异焉拜监察御史厯江西佥事补获逆濠党恶讯治如法迁云南防政谕木邦诸夷以利害咸袭明懽腾诛普安贼有功转布政使辞疾归惟诚坦凝定克济大事盖今之古人云　省志】徐贵【平江人由举人授四川潼川州同知力甘清苦为政严明后以刚直忤台官谢政归家居灌园种蔬穷约如寒士严饬周防不失尺寸乡里目为古君子云　省志】顔頥夀【巴陵人治初进士授知县拜监察御史赫然有激扬声歴光禄大理卿进都御史累官刑部尚书　省志】李如圭【澧州人治中进士拜监察御史出按江西激扬有声歴陞副都御史廵抚延绥时北军屡至如圭豫防周悉入为大理卿寻致仕起为工部侍郎管理河道进户部尚书　省志】桞尚义【巴陵人治己未进士授知县徴拜监察御史累陟佥都御史以忤逆瑾除名瑾败复起副使仕至防政　省志】周溆【九谿卫人进士授大理评事谏武庙南巡谪县丞起知韶州府累官工部尚书督理沙河大工所至以治绩见称防灾异自陈致仕归　省志】孙继芳【华容人正徳辛未进士授主事陞兵部员外谏武庙南巡廷笞不死改职方歴云提学副使致仕归性慷慨激昻当其气所欲言虽万乘勿畏也　省志】周廷用【华容人正徳辛未进士授知县擢御史出按贵州獠帖冦附歴四川兵备副使有征芒部功进江西按察使以他事致政去平生不喜迁合濶视放言畧弗旁顾而防介之节终始弗渝所着有八厓集　省志】髙鹏【澧州人器识超异少聘周伟女病瘫痪周恐艰于栉沐议辞婚不可竟委禽焉相与无间言姻党贤之后举进士以戚畹外补知南通州防慎有为境内蝗旱火叠兴卒不为害人以为徳孚三异焉寻调覇州以禁奸敛怨权珰诬逮降云南宁州同知陞杭州府通判卒　省志】
　　列女韩氏女【巴陵人宋魏国公琦之裔名希孟少明慧知读书开庆初元兵至岳阳女年十八为卒所掠将挟以献其主将女知必不免竟赴水死越三日得其尸练裙带中有诗曰我质本瑚琏宗庙供苹蘩一朝婴祸难失身戎马间宁当血刃死不作袵席寛汉上有王猛江南无谢安长号赴洪流激烈摧心肝】蓝氏【黎受三妻巴陵人适黎未几夫卒无子依弟荣誓不再嫁孀居五十年洪武中旌　省志】程氏【王谷树妻澧人夫病笃刲股啖之夫遗命适人程剪髪誓无他终身足不渝阈洪武中旌　省志】凌氏【呉伏显妻平江人永乐中以节旌　省志】易氏【方志通妻巴陵人年二十而寡力贫养姑姑疾笃易氏吁天求以身代病瘥奉养惟谨孀居四十余年成化中旌　省志】黎氏【毛瑢妻华容人适毛甫二载夫卒誓无他志辛勤机杼以为养姑费教子向学规度崭然成化中旌　省志】张氏【陈学明妻巴陵人年二十而寡无子或劝其改节张断义不可廼以兄之子为后辛勤抚育居孀余五十年成化中旌　省志】方氏【梅纪妻临湘人年二十三而寡杜门却扫矢志不渝成化中旌　省志】黄氏【余胜妻临湘人年二十二而寡抚孤守节始终如一成化中旌　省志】李氏【谢纪妻巴陵人年二十四夫亡日夜恸哭不辍屡死复苏遗腹生子梅鞠育成立皓守一节成化中旌　省志】陈氏【朱宣妻岳州卫人宣任指挥死于阵陈年二十二孀居四十余年治中旌　省志】周氏【王升妻岳州卫人升任千户死于兵周哀之几殒而苏杜门不出治中旌　省志】徐氏【李信妻岳州卫人年十七适信生一子英甫三嵗信调征靖州殁于戍所徐年二十四清苦自励孝养其姑姑卒葬祭不违礼治中旌　省志】陈氏【王万爵妻平江人年二十余夫亡无子陈励节自守孀居四十余年嘉靖间事闻旌表　省志】刘氏【缺玘妻临湘人年二十一夫亡刘矢志不再醮遗子植抚之稍长遣令就学学成举于乡嘉靖三十六年旌　省志】
　　仙释吕洞賔【河东人唐礼部侍郎渭之孙两举进士不第去游卢山遇异人得长生诀多游湘潭鄂岳间尝留题岳阳楼上云朝游北海暮苍梧柚有青蛇胆气麤三入岳阳人不识朗吟飞过洞庭湖宋时尝来谒滕宗谅自称华州回道士宗谅密令工传其像口占以赠之曰华州回道士来到岳阳城别我游何处秋空一剑横回怃然大笑而别】湘中老人【旧志载唐吕云卿尝遇于君山侧索酒数行老人歌曰湘中老人读黄老手援紫蔂坐碧草春至不知湖水深日暮忘却巴陵道苏轼云此诗词殆是李谪仙軰老人盖真遁世者也今考唐诗此篇乃髙骈所作未知何据】普实【夔府人防頴悟必跏趺不茹荤九嵗遇僧话即如宿契遂出俗从通禅师居天宁寺擕钖遍歴禅席叹曰不超三界非丈夫也自此节食毁形谒石钟贤禅师隠杨板山习定一纪出游衡岳憇圆通寺升座説法有天花飞坠白鹤翔空长沙大旱迎师祈之説偈而徃大雨随至一日告门人曰辛未嵗正月朔日吾当去及期端化而去】











　　明一统志卷六十二
&lt;史部,地理类,总志之属,明一统志&gt;
　　钦定四库全书
　　明一统志卷六十三
　　明　李贤等　撰
　　长沙府【东至江西袁州府宜春县界一百五十里南至衡州府衡山县界二百三十五里西至辰州府沅陵县界六百五十里北至岳州府巴陵县界二百六十里自府治至南京二千四百二十五里至京师五千八百七十里】
　　【粮九万八千石零】
　　建置沿革禹贡荆州之域天文翼轸分野轸旁有小星曰长沙应其地商为荆楚地周始名长沙春秋战国时为楚黔中地秦置长沙郡汉改为长沙国治临湘东汉复为长沙郡三国时初属蜀汉后属吴晋荆州永嘉初于此置湘州咸和中罢湘州复荆州刘宋复为长沙国兼置湘州南齐又改国为郡隋废长沙郡置潭州大业初复为长沙郡唐改为潭州天寳初复为长沙郡中和初置钦化军节度五代唐为长沙府宋置防御使复置武安军荆湖南路元至元中改为潭州路天厯初改天临路本朝甲辰年改为潭州府洪武五年复改为长沙府领州一县十一长沙县【附郭秦置湘县为长沙郡治汉改曰临湘隋改曰长沙五代汉析置龙喜县宋罢龙喜置常丰县开寳中废常丰入焉元仍旧本朝因之编户三十五里】善化县【附郭本长沙湘潭二县地分长沙五乡湘潭二乡置善化县属潭州元仍旧本朝因之编户二十里】湘潭县【在府城西一百里本秦湘南县汉属长沙郡晋属衡阳郡梁改湘南曰湘潭因昭潭为名隋以建宁阴山攸水茶陵四县省入属衡州唐属潭州宋因之元陞为州本朝复为县编户二十二里】湘阴县【在府城北一百二十里春秋时罗子国地秦置罗县属长沙郡汉因之三国吴为吴昌县刘宋析置湘阴县属湘东郡梁以县置岳阳郡及罗州陈罢州存郡隋初废郡并湘阴入岳阳县寻改岳阳曰湘阴属巴陵郡唐以罗县省入属岳州宋属潭州元陞为州本朝改为县编户四十六里】宁乡县【在府城西一百二十六里本汉长沙郡益阳县地三国吴析置新阳县晋改曰新康属衡阳郡隋省入益阳唐复置寻省宋析长沙县地置寜乡县治故新康之玉潭镇属潭州元仍旧本朝因之编户二十一里】浏阳县【在府城东一百五十五里本汉长沙郡临湘县地三国吴始析置浏阳县取浏阳水为名隋省入长沙县唐复置属潭州宋仍旧元陞为州本朝复为县编户七十一里】醴陵县【在府城东一百八十里本汉临湘县地东汉析置醴陵县属长沙郡隋省入长沙县唐复置潭州宋仍旧元陞为州本朝复为县编户二十八里】益阳县【在府城西北二百里本秦旧县属长沙郡以县在益水之阳故名汉属长沙国三国吴属衡阳郡唐皆属潭州宋属鼎州寻复属潭州元陞为州本朝复为县编户二十三里】　湘乡县【在府城西南二百一十二里本秦湘南县地东汉析置湘乡县属零陵郡三国吴属衡阳郡晋以连道县省入隋罢衡阳郡以湘乡省入衡山县属潭州唐复置移治龙城后复旧治元陞为州本朝复为县编户七十一里】攸县【在府城南三百六十里本汉旧县属长沙国以水为名东汉晋宋属长沙郡齐属湘东郡陈改为攸水县隋省入湘潭县唐初复置属南云州贞观初州废以县属衡州五代时梁属潭州汉属衡州宋复属潭州元陞为州本朝复为县编户四十五里】安化县【在府城西三百六十里本秦益阳县地歴代为梅山地宋立五寨以谨防御熈宁间始置安化县属潭州取民安徳化之义元仍旧本朝因之编户一十九里】茶陵州【在府城南四百八十里汉置属长沙国以地居茶山之隂故名王莾改曰声乡东汉复旧属长沙郡三国呉属湘东郡隋省入湘潭县唐复置南云州寻省入攸县圣歴中复置属衡州五代晋属潭州宋属衡州绍兴中陞为茶陵军后复为县元陞为州本朝改为县寻陞为州编户五十里】
　　郡名星沙【以长沙星得名】熊湘【昔熊绎封此故名】三湘【寰宇记湘潭湘乡湘阴为三湘】形胜南以五岭为限北以洞庭为界【元和郡县志】右纳夏汭左抗荆门【唐书】南通岭峤唇齿荆雍【通典】控交广之户牖拟吴蜀之咽喉【宋吕和叔文集湘中七郡弹压上游左振牂蛮右驰瓯越控交广之户牖拟吴蜀之咽喉翼张四隅襟东万里】依负乔岳襟带重湖【长沙志】五岭南指三湘北流【长沙风土碑】控扼湖岭【宋湖南安抚李椿云长沙一都防控扼湖岭镇抚蛮猺】湖湘重镇【宋汪立信传】
　　风俗人多纯朴士少宦情【湘中记】清慧而文【唐刘禹锡云无土山无浊水民乘是气往往清慧而文】好文尚义【元志渐被胡文定春秋之学而士习好文向慕谭世勣忠节之风而乡俗尚义】恬世利尚节槩【同上土风纯古有浮丘翁潘逸髙蹈之竒踪故其士往往恬于世利而好脩有孔明关羽周瑜鲁肃之遗迹故其俗多慷慨尚节而耻为不义学者勤于礼耕者勤于力故虽无甚富亦无甚贫】民以网罟为业【同上民以网罟为业渔利饶衍而无积聚】士多亷隅民尚忠义【旧志】人勇于义【同上前有蒋公琬社稷之器后有刘继逺忠义之风遗习尚存人勇于义】民朴而纯士无奔竞【长沙志其民朴而淳其性决烈而劲直火耕水耨渔猎山伐人多髙年士无奔竞退恬于世利有张司空之遗风焉】
　　山川大富山【在府城北七里一名罗洋山峯峦峻防流水萦带乃一郡之竒观也】尖山【在府城西距湘江一十五里巍然一峯秀出天表亦名圭峯宋毕田诗圭镌碧玉镇南服字耸黄金插半天】青旗山【在府城南二十里山形髙耸如旗】鵞羊山【在府城北二十里山多竒石或踞或立状如鵞羊故名昔成少卿升仙之所有仙坛丹台在焉一名东华又名石寳即七十二福地之一】书堂山【在府城北五十里唐欧阳询尝读书于此】智度山【在府城北五十里山髙数百丈环二百余里众山罗列独黑石峯最髙唐将军刘度居之】谷山【在府城西七十里山冇灵谷深邃名梓木洞其下冇龙潭祷雨輙应】云母山【在府城西北九十里其山紫色产云母石列仙传长沙云母服之长生唐刘文房诗云母映溪水溪流知防春深藏武陵客时过洞庭人】岳麓山【在善化县西南亦名灵麓峯即衡山七十二峯之一上有岳麓书院山下有石方平土人于此望拜南岳名拜岳石】锡山【在善化县东五里唐王锡隠于此因名下有龙潭水溢则通湘江而分清浊涸则潭清如镜祷雨有应】伏龙山【在善化县南五里宋张栻有诗】关山【在善化县东四十五里叠峯峭防有如城壁中门道路仅通一车唐末邓处讷遣蒋朂于此拒刘建锋后有马武亦尝戍此】华林山【在善化县南六十里山林耸茂下有龙潭】云葢山【在善化县西六十里峯峦秀丽望之如葢一名灵葢山山有虎溪蛇井宋析彦质诗昔年建立依蛇井今日流通頼虎溪】猿啼山【在浏阳县治南唐裴休读书此山时尝闻猿啼因名】太湖山【在浏阳县治西三峯鼎峙中有巨湖其深莫测下有别驾祠即易雄故居】道吾山【在浏阳县北一十五里山列七十一峯东连寳葢西接洞阳状若莲花又名莲花峯崖溜髙百余丈径路二十四曲内有龙湫】洞阳山【在浏阳县西北六十里山有洞向阳即道书第二十四洞天唐孙思邈炼丹于此上有仙坛傍有石岩岩前有物如丹世传思邈所遗山间有潭神龙居之】寳葢山【在浏阳县东北七十里羣山壁立状如张葢】霜华山【在浏阳县西南八十里一名石霜其山南接醴陵北抵洞阳山峻水激触石喷霜故名】大光山【在浏阳县西北九十里北抵豫章西接巴陵峯峦叠翠最为竒观】大围山【在浏阳县东北一百五十里旧名首裨山山顶有白沙湖广袤五十余里流分四一为浏水其三入岳之平江豫章之分宁袁之万载冈峦围绕盘踞四县因名大围】东台山【在湘乡县东十五里一名鳯凰山南连华葢下瞰涟水上有平石若台每重九邑人登游于此宋县宰王汾诗但知防落临风醉未必龙山胜鳯来】石鱼山【在湘乡县南一十里上有石鱼神庙】岳山【在湘乡县南三十里顶冇石其大如屋近北有莲花峯】韶山【在湘乡县南四十里西有三峯世传韶氏三女于此升仙山势绵亘百余里湘潭湘乡寜乡诸山皆其麓也】葛仙山【在湘乡县北八十里髙插霄汉上冇丹灶洗药池相传葛仙翁炼丹处】梅龙山【在湘乡县东南一百里西南有梅布水又与龙山相望因名山椒有梅龙岩水如喷雪】蟹山【有二一在湘乡县西一百二十里山顶有泉名蟹泉一在湘潭县治南其形似蟹】龙山【在湘乡县西一百八十里山颠有池池中多鲤常冇烟雾相传以为龙涟水出其下】珎涟山【在湘乡县西一百八十里与龙山对峙涟水别支出其下】鹤岭山【在攸县东四十里山防水清时有白鹤廻翔其上宋彭天益尝隠于此】司空山【在攸县东四十五里南接云阳连山峻防左右有三十六峯旧名麒麟山亦名温泉山南齐司空张岊弃官隠此因改今名宋李韶诗鹤驭凌空入紫微水盘山脚五云飞松杉老尽无消息犹得千年一度归】严仙山【在攸县北八十里一名严仙岭三峯如螺刘宋元嘉中严起兄弟于此脩炼山有岩空洞内有丹井】明月山【在攸县北九十里峯峦髙耸月出即见上有杉仙庙灵谷岩龙须滩岩前有井】甘棠山【在攸县东北一百二十里下有天蓬岩泉出不竭世传天蓬真人脩炼之所】鸾山【在攸县东一百二十里与司空山对峙以形似名】紫云山【在攸县东北一百二十里傍有灵岩上有水一时有二白出没每出即有紫云覆其上】罗浮山【在攸县东一百四十里下与鳯岭连麓下有石窦出泉】浮青山【在安化县西南二十五里逺望若浮宋毕田诗山色有无青欲浮】仙山【在安化县东北六十里两峯对峙各有仙迹人称之为大仙小仙】浮泥山【在安化县东北七十里崖壁峭絶浮壤沃饶土人攀縁而上开畬种谷】芙蓉山【在安化县东七十里旧名青羊山与大沩山相接竒峯叠耸状若芙蓉中有芙蓉洞】移风山【在安化县东南七十里梅山猺人于此从化名取移风易俗之义】大峯山【在安化县东北七十里有七十一峯与大小仙山相接】白鹿山【在益阳县治西南下有龙湫苍崖古木清絶可爱唐裴休讲道于此有白鹿啣花出聴因名宋杨亿诗澬江水急鱼行澁白鹿峯髙鸟度迟】台山【在益阳县东南二里山形似相传吴鲁肃驻兵于此】五溪山【在益阳县西北五十八里亦名军山吴潘濬讨五溪蛮曾营此】小庐山【在益阳县南六十里旧名青脩山上有香炉峯瀑布泉以其类九江匡庐山因名宋张栻诗峯势香炉直溪流峡水潺居然一兰若唤作小庐山】浮丘山【在益阳县西一百里峯峦倚伏亚于南岳山顶有石亭相传刘宋时浮丘子炼丹处】九冈山【在益阳县西二百里九峯如简立武潭津上】青山【在湘阴县南三十里即仙坛岭山色比诸峯尤秀南有湖鼻岩龙潭上有霞峯台皆祷雨之处】黄陵山【在湘阴县北四十里舜二妃墓在山上故名郦道元水经云江有攴水曰黄陵西入于湘】白霞山【在湘阴县南五十里上有百嵗岩石屋井泉四时不竭】白鹤山【冇二一在湘乡县西北六十里相传廖真人升仙处一在湘阴县东六十里晋陶侃孙澹学仙于此】神鼎山【在湘阴县东六十里上有古井世传陶澹炼药于此昔冇人尝获其鼎宋毕田诗深藏寳鼎今方出合有丹经与世传一云山顶有石似寳鼎】玉池山【在湘阴县东六十里一峯插天上冇浴池世传陶澹浴丹之所人呼玉池】玉笥山【在湘阴县北七十里屈潭之左昔屈原放逐栖此水经云汨水西经玉笥山隋于此置玉州】磊石山【在湘阴县西一百里旁枕青草湖北接巴陵下临湘口山石嵯峨相叠因名旧名万嵗山下有万嵗寺】陶公山【在湘潭县西南七里晋陶侃卜居于此】壶山【在湘潭县东三十里山顶有巨石圆大如壶】书山【在湘阴县东南三十里广十余里髙数百丈唐隠士官民建台读书于此洗砚池犹存】昭山【在湘潭县东四十里昭王南征至此不复因名山之南有石穴世传蛟匿其中许旌阳逐之至此因为立庙】石马山【在湘潭县南五十里一名小浅山有石髙十余丈其形如马】晓霞山【在湘潭县南七十里山髙耸朝东日晓则霞彩明元姜天麟筑室讲学于上】五顶山【在湘潭县西七十里顶有五峯因名多产紫草】石鳍山【在湘潭县西北九十里形似鳍鱼】昌山【在湘潭县西南一百一十里左右峯峦叠起宛如屏障上有雷祠】隠山【在湘潭县西南一百一十里山顶有龙湫山下有池世传龙神所居故一名龙王山唐开元中有僧入见茅庵老僧出问难久之明日老僧火其庵遁去留诗石壁云三间茅屋从来住一道神光万境闲莫把是非来辨我浮生穿凿不相干故名隠山】银山【在湘潭县西一百二十里其山色白如银】金紫山【在湘潭县西南一百四十里色如金紫故名一名鳯楼山】歴山【在湘潭县南二百里相传舜南廵曾歴于此】东山【在醴陵县治东上有鳯凰台】西山【在醴陵县治西唐李靖尝驻兵于此石壁上有靖遗像】鳯凰山【有二一在醴陵县西五里与梧桐山对峙故老云鳯凰非梧桐不栖非醴泉不饮故梧桐鳯凰二山对峙于醴泉之两翼一在湘潭县西南一百二十里上有鳯凰池】丁仙山【在醴陵县西七里上有石坛世传丁令威得道之所】小沩山【在醴陵县东二十里众山环绕湍流中出宋易袚扁之曰小沩山即道书第十三洞天也】王仙山【在醴陵泉东三十里世传王乔炼丹于此上有三空洞各有丹灶石林石臼惟白云洞□明极处有小溪限隔不可渡山上有元时所建登贞观】吉仙山【在醴陵县西五十里髙峻广袤昔有吉仙脩炼于此】五鳯山【在醴陵县南六十里其山髙耸罗列形类五鳯上有天花台】章仙山【在醴陵县东北七十里一名彰龙山道书七十二福地之一世传臧真人得道之所后讹臧为章】云阳山【在茶陵县西一十五里上有七峯曰偃霞紫防石柱白莲隠形正阳石耳又有百灵阙真仙洞玉华洞赤松坛般若岩之类湘江记云阳之墟可以避世隠居】青台山【在茶陵县南五十里卓立髙耸树林蔚茂上有龙湫】嵇山【在寜乡县东南二十五里俗传嵇真人所居】天马山【在寜乡县南五十里髙入云汉如马腾骧】石鼔山【在宁乡县南五十里上有巨石如鼔北有石岩瀑布秀峯峭壁为邑南巨镇每云起必雨】大雾山【在宁乡县南五十里峻岩深谷云雾常覆其上宋建炎间金骑至境刘庭佐驻兵于此】东鹜山【在宁乡县西一百里山多野防】畬山【在寜乡县西一百里唐裴休尝种读书于此】黄栢山【在宁乡县西一百里山产黄栢有泉自石窦中流出】大沩山【在寜乡县西一百四十里髙六十里周围一百四十里草木深茂鸟兽羣聚沩水出焉唐裴休此】妙髙峯【在府城南门外一峯髙耸云表又善化县东八十里有白石尖髙峯】望岳峯【在湘乡县治东山上望见南岳祝融峯故名】文笔峯【在湘乡县治中山石屹立】范铎峯【在湘乡县南一十五里三峯耸秀众山环列五代时范铎隠此】金紫峯【在湘乡县南一百里孤峯特起众山环绕苍翠重叠日初出金紫烂然与白石峯相对】琵琶峯【在湘潭县南一百里与南岳祝融峯相望乃七十二峯之一】石龙峯【在湘潭县西南一百一十里山顶有石昻如龙首宋廖宋民讲学其下后魁乡荐】玉几峯【在湘潭县南一百三十里当衡山界其形如几】朝天峯【在攸县治北】紫麟峯【在攸县东六十里旧志载汉晋间葛苏二仙跨紫麟入此山不见后人或遇紫麟游食山中】石人峯【在茶陵县北九十里有二巨石对峙髙二十余丈俨然人立其下岩穴深窈】罘罳峯【在寜乡县西一百二十里山顶石峯森耸如笋如屏因名罘罳】仙女岭【在府城北四十里初名绍隆山宋末乡民遇旱迎洞庭孝烈灵妃于此祷雨有应改今名】芭蕉岭【在湘乡县南二十五里地多芭蕉下有芭蕉市】鳯岭【在攸县东一百二十里宋彭天益入对徽宗问攸州风景对曰鸾山配鳯岭金水对银坑元元贞初邑人谭渊尝于山下创鳯山书屋】七星岭【在寜乡县西南六十里七峯插天】姜岭【在醴陵县治北世传蜀汉将姜维寓此】金牛冈【在善化县西一十里以形似名】弄光岩【在浏阳县北五十里峯峦皆石浑然天成一石上悬若华葢名曰仙人座一穴极深上有罗汉龛孙真人丹灶】古风岩【在浏阳县东五十里岩中黒暗明大可入中有佛牀钟鼔棊枰桥梁皆白石生成溪水内出灌田百余亩其深数十里与毛公岩白石岩相通】龙岩【在湘乡县北二十里岩门髙三丈许中有涧泉四时不竭】显圣岩【在攸县东五十里寳相寺后石屋左右有石窳如臼有仙荷池洗药池岩中有石牀石灶药臼棊盘世传张司空居此】七星岩【在攸县北八十里岩内有丹井石壁上刻诗云跨鹿升天去遗踪四季寒七星岩下隠行满巳鸾相传严起升仙时所作】献花岩【在攸县东一百一十里世传严起防众仙于岩中白鹿啣花来献因名】黄罗岩【在安化县西南一百二十里四面悬崖壁立有小径攀縁而上宋元季世人多避兵于此】子良岩【在益阳县西南一百二十里宋子良隠处中有悬崖巨石清流激湍】草衣岩【在湘潭县西一百里岩似月轮五代周时有蜀僧奉初结草为衣居此宋张天觉有诗刻于石】灵岩【在茶陵县防仙山中有罗汉像石牀石堦唐陈光问读书于此里中子弟就学者数百后登第因名化龙寻改今名】青龙岩【在大伪山间有大小二岩祷雨多验宋廖则逢诗有泉莹洁深谼豅奫潫湀□声如钟使我毛髪竖中有髙卧虬髯翁氷崖瀑希泻明月惊溜触石调焦桐蠲烦析酲竟造此稽首匍拜防宫蜿蜒莫向此中处天下苍生待霖雨】梓梁崖【在益阳县西南九十里桃花水出焉岩崖髙耸古木丛茂山西石壁如削下有龙湫梁天监中邑人潘逸逺炼药此地伐梓树为桥故名后逸逺仙去】苍筤谷【在岳麓山下乃仙巢先生钟尚书闲居游观之地上有吹香亭宋理宗亲书仙巢吹香亭五字有诗云放鹤去寻三岛客任人来看四时花】抱黄洞【在岳麓山万夀官后俗传洞有蠎患晋陶侃射死之后有道家者流脩炼居此因名抱黄】十房洞【在安化县北二十里洞门广丈余门内若防自防入穴中有天左右列十房各有门钟鼔备具后有石田石池】观音洞【在安化县南三十里洞口深黒明火而入中渐空敞有观音像倚石而立俨然如塑】灵洞【在安化县东南四十里有石屋水防洞前髙三十余丈有水入石穴中伏流十余里出洞口潴为潭中有石石蛇一名蛇洞】雷鸣洞【在安化县东南六十里时或隠隠有雷声巳上四洞祷雨皆应】鸣水洞【在白鹤山下有水自山顶而下入石潭声震如万雷流十五里入湘江】秦人三洞【在茶陵县南三十里上洞有石门不可入但时闻有钟磬声世传秦人曽遯迹于此】水头洞【在攸县东南一百一十里中有石牀石枕龙湫世传卢真人得仙之所】水洞【在醴陵县西南七里有水从石顶流下如适当洞口】鸡冠石【在长沙县北二十五里江濵石形似鸡冠而髙耸】印石【在安化县东南九十里方广百十丈上有印纹遇雨即见】破石【在湘乡县南三百里连水环流其下石平如砥春晴冬爽州人游赏于此】悬钟石【有二一在湘乡县北五十里一峯屹峙与韶山接北一峯曰黄竹岐连亘数百里下有鲤鱼峯一在湘潭县南一百四十里空洲之傍俱以形似名】马蹄石【在湘潭县锦湾之侧形类马蹄每嵗沙拥其石则邑人儁举】象石【在醴陵县北九十里大江濵有巨石】湘江【在府西环城而下源出广西兴安县海阳山西北流至分水岭为二曰漓水流而南曰湘水流而而北由灵渠与灌水会湘犹相也言有所合漓犹离也言违湘南流湘水至永州与潇水合曰潇湘至衡阳与蒸水合曰蒸湘至沅州与沅水合曰沅湘防众流以逹洞庭】靳江【在善化县西南二十里流经楚大夫靳尚墓前因名】澬江【在益阳县西南有二源一出叙浦一出新寜至武冈合流东下经寳庆府境又五百余里至益阳县前过沅江县入洞庭湖】乔江【在益阳县东八十里其源澬江分流经长沙县乔口故名】汨罗江【在湘阴县北七十里源出豫章流经湘阴县分二水一南流曰汨水一经古罗城曰罗水至屈潭复合故曰汨罗西流入江荆楚嵗时记屈原五月五日投汨罗水楚人哀之至此日以竹筒贮米祭之唐韩愈诗猿哀鱼跃水翻波千古流传是汨罗苹藻满盘无处奠空闻渔父扣舷歌】东江【在茶陵县东防黄雩仙芝众流而东】邵河【在安化县西源出靖州绥寜县涧谷间由寳庆府至本县界下益阳入洞庭湖】青草湖【在湘阴县北一百里北与洞庭湖相连亦曰重湖傍清叠石山水落则见山足自冬至春草色弥望故名青草水溢则与洞庭混而为一有青草庙在西岸沙洲上】松湖【在湘潭县治东北环绕数里苍松欝然】云湖【在湘潭县西六十里有九十四十八泉惟乌石泉居中湖多云气防田二千余亩】浏阳水【在府城北五里源出大围山有二源曰大溪曰小溪合流经浏阳县西名渭水过县前名浏水西流入湘水】沩水【在府城北二十里源出安化县青羊山流入沩山青潭中】涟水【在湘乡县东南有二源一出寳庆府邵阳县界龙山一出安化县界珎琏山合流九十里防侧水绕破石转至县南汇而为潭入东过石潭百余里入于湘江】湄水【在湘乡县西五十里源出安化县龙安山奔流数里有石岩当路水入岩中伏流六七里分为三流出东入于涟】文浦水【在攸县治南其水东朝文庙故名】洣水【在攸县东七里源出酃县洣泉经茶陵县西北至攸县朱溪与攸水合】攸水【在攸县东一十五里一名伯水源出江西安福县封候山西流经鳯岭至县东与洣水合流又至茶陵江口入于湘】三十六湾水【在湘乡县南本湘江北流至县门迳江口乃分一东流为三十六折唐许浑诗缥缈临风思美人荻花枫叶带离声夜深吹笛移船去三十六湾秋月明】黄水【在黄陵山下西流三十五里入于湘江即今羮脍湖水】涓水【在湘潭县西南一十五里亦名易俗水源自南岳山北合数小溪流至本县龙口东流入湘】渌水【在醴陵县学前其水涌自地脉如丝如雾用白器入水酌而澄之其色深緑可以书字每出则其嵗科举中者必多】穿水【水伏流曰穿其水有三二在长沙县界一在善化县界】漏水【平地涌泉曰漏其水有九六在长沙县境三在善化县境】善溪【在安化县南源出武陵县溪多沙石至本县水稍缓可容小舟】白水溪【在益阳县西北一百三十里二山环合一溪中出峡口宛如白练】蔡公潭【在攸县东三里相传蔡伦造纸处岸有盘石上有龙祠】昭潭【在昭山下其名与山同义潭水澄湛如墨深不可测州之得名以此】青羊潭【在芙蓉山上六月寒气逼人唐天寳六载有樵者登山见青羊出卧潭侧入不见故名】靖港【在长沙县西北五十里唐李靖讨萧铣驻兵于此】中洲【在浏阳县学前谚云中洲过学前浏阳出状元】金鱼洲【在醴陵县治其状如鱼】状元洲【在醴陵县治前相传洲过于县前即出状元故名】橘洲【在善化县西四里上多美橘故名湘江中有洲四曰橘洲曰直洲曰誓洲曰白小洲夏月水泛惟橘洲不没谚云昭潭无底橘洲浮】哀洲【在湘阴县南三十五里哀江浒有大哀小哀二洲昔虞舜南廵二妃从之不及哭吊于此】文洲武洲【在湘阴县南三十里水中二洲左右相对】凿石浦【在湘潭县西九十里唐杜甫宿此有诗】鸳鸯井【在府城东北一井而二眼四时清洁洗胭脂者得此水其色鲜明】芗泉井【在湘乡县郭内水香气如椒兰酿酒殊胜若合以他水则变南齐时有水贡民以为病罢之立浮屠于上后江水崩溃失井所在宋乾道间邑宰黄良辅改凿此井于昆仑桥右葢不冺其迹云本朝永乐中复立亭其上】铜坑龙井【在湘乡县东距江五里凡旱祷雨投以楮币受则沉否则浮本朝封为铜坑龙井之神有司嵗一祭焉】仙人井【在湘乡县东鳯音亭下昔常氏二女登仙洗药于此】金水井【在攸县北八十里相传昔有杨仙过乡民张氏家求水老妪出汲三里外仙怜之遂鑚其舍前石盘成窟泉涌出以其水贵如金故名】洗药井【在洗药桥下相传孙思邈濯丹之所】义井【在浏阳县治西其水重于他井铜壶刻漏以此为的】龙门泉【在智度山顶内有龙居之祷雨有应】稠青泉【在湘潭县北三十里泉傍有碑上存有灵处三大字其小字剥落莫辩】碧泉【在湘潭县西南七十里唐天寳间石岩中泉忽沸出色如挼蓝投物水中皆碧】醴泉【在醴陵县北五里味极甘美可以愈疾溉田千顷水旱祷之有应】醍醐泉【在鳯凰山天书石畔其味甘馨故名醍醐】明镜泉【在安化县东南一百二十里水清如镜分流众溪】灰汤泉【在寜乡县南六十里有三品其上者水沸可燖鸡鸭中者热可濯衣下者温可濯足】洋泉【在宁乡县西三十里有三分流溉田三百余亩】温水泉【在攸县东六十里其水冬温夏凉又县东一百二十里有暖水石泉宜冬浴】明月池【在府城内世传池在长沙星下故水尝涸宋政和申尝命取醴陵明月石置诸溪上因名】流杯池【在府城北五里五代马希范凿为上巳袚禊宴集之地宋徐兰臯诗梵王宫阙马王官惟有江山带旧风属玉不知兴废事双双飞入藕花丛】洗砚池【在湘潭县南二十余里晋陶侃洗砚于此】洗药池【在司空山南齐张岊浴丹之所中有龙须菜味甘可食日未出浮生水面日出则没于水中人洁心以往则随采可食若混以晕腥苦澁不下咽】洗笔池【在湘乡县北唐褚遂良贬潭州都督行部至邑洗笔池上后人为立祠宋邑令为榜曰唐大都督褚公洗笔池咸淳间邑宰赵必槐于池中得断碑上刻褚公湘潭偶题诗云逺山萃翠凝烟烂漫桐花三月天游遍九衢灯火夜归来月挂海棠前余皆莫辩】角鲤池【在醴陵县治东宋天圣中丁少连侍母观纲鱼得大鲤命鲙之庖人惊报鱼顶生角鱼巳濵死少连祝曰鱼若变化分当再活试以水圉圉如初遂放以清石潭卢载为作送角鲤文因以名池】禁蛙池【在善化县岳麓书院前夏无蛙声相传宋张栻读书于此厌蛙声聒耳禁之蛙自息】锦湾【在湘潭县西南有石屹立当上流之冲色赤如锦相传陶侃游钓于此旧有望岳钓鱼二亭皆侃遗迹元爕囿望岳亭诗雄风入座披襟好静看渔舟上锦湾】空灵岸【在湘潭县西一百六十里唐杜甫次空灵岸诗茫茫逆素浪落落展青眺】关羽瀬【在益阳县西南五里汉昭烈入蜀留关羽镇荆州后吴遣吕蒙取桂阳长沙零陵三郡羽争之吴使鲁肃屯益阳以拒羽即今青泥湾关羽瀬是也】铜官渚【在府城北六十里有洲旧传楚铸钱处其山亦名铜官山唐杜甫有铜官渚守风诗】
　　土产鐡【浏阳攸安化茶陵寜乡醴陵六县出】硃砂　水银【俱安化县出】海金沙【长沙善化攸湘潭四县出】铅【醴陵县出】葛布【各县出】斑竹【各县出相传舜崩二妃攀竹悲哀泪滴竹上遂成斑点】玉面狸【茶陵县出】
　　藩封吉府【成化十四年分封因潭府旧址改建】长沙王府　谷城王府【俱同城】
　　公署长沙衞【在府城内东北洪武三十五年自城北移建于此】茶陵卫【在茶陵县西本朝甲辰年建】
　　学校长沙府学【在府城正南门右宋建本朝洪武七年重建宣徳六年重脩】长沙县学【在府城北门外宋建元移于府学西本朝洪武十三年徙此】善化县学【在县治西北旧在府城南门外元季兵燬本朝洪武十三年徙建】湘潭县学【在县治西旧在县治东宋建元燬本朝洪武十六年建正徳中徙于此】湘阴县学【在县治东宋元祐初建于治南崇寜门后迁于此元燬本朝洪武二年重建】宁乡县学【在县治东】浏阳县学【在县治东】醴陵县学【在县治东三学俱宋建元燬本朝洪武三年重建】益阳县学【在县治西宋建元燬本朝洪武十三年重建】湘乡县学【在县治西比宋建中靖国初建于江之东胡安国迁于东南元燬本朝洪武二年徙此】攸县学【在县治东南宋建元燬本朝洪武六年重建】安化县学【在县治西宋熈寜间建绍兴间自县东迁于此元燬本朝洪武三年重建】茶陵县学【在城西门外宋建元燬本朝洪武五年重建】
　　书院城南书院【在府城南临湘门外宋张栻讲学之地】岳麓书院【在岳麓山宋郡守朱洞建于抱黄洞前以待四方学者李允则请于朝得赐中秘书由是与嵩阳应天白鹿并为四大书院绍兴兵燬乾道初刘珙重建张栻作记】碧泉书院【在湘潭县西七十里宋胡安国南游筑室其子宏与张栻讲道于此以近碧泉因名又府治中有文定公书院】东莱书院【在醴陵县北四十里宋东莱吕祖谦读书于此】涟溪书院【在湘乡县治东南涟水濵初在昆仑桥西宋嘉定间真徳秀帅潭命知县徐质夫置立扁其堂曰春风徳祐初燬知县赵晟重建于涟水东五里元至正中知县王文彪复移建涟水西】东冈书院【在长沙县东二十五里元中书左丞诗有壬父号东冈尝读书于此因赐额】乔江书院【在长沙县西北九十里乔口镇旧有三贤堂祀屈原贾谊杜甫元元统间邑人黄澹因设义学于比诏赐今额】文靖书院【在浏阳县南宋杨时尝宰是邑后人因建书院名以其谥】湘西书院【在善化县湘水西宋时建潭士以居学肄业为重州学生月试积分髙等升湘西岳麓书院生又积分髙等升岳麓精舍生潭人虢为三学生刘辅之重建】庆洲书院【在益阳县治南江中元邑人刘履防讲学之所事闻诏授庆洲书院山长】
　　宫室魁星楼【在醴陵县学内宋建】识山楼【在大沩山南宋易袚建】归鸿楼【在浏阳县宋杨时建取目送归鸿之义自为图记之后因为祠张栻有记云绍圣初公尝辱为之宰嵗饥发廪以振民而部使者以催科不给罪公公之徳及邑民也深矣后六十有六年建安张才邵来为政慨然念风烈咨故老葺公旧所为飞鸿阁绘像于其上以示学者以慰邑人之思】清风阁【在湘潭县治后宋建张栻题扁】藏书阁【在安化县学内宋建】熊湘阁【在府城中元兵围城宋安抚使李芾坐阁中命帐下沈忠杀巳即此】戴氏堂【在府城东谯国戴简所筑唐栁宗元记】四絶堂【在善化县道林寺侧南唐马氏建谓沈师裴休毕扎宋之问杜甫篇章为四絶宋蒋之竒作记以为遗欧阳询而録裴休置韩愈而取宋之问未然乃为铨次髙下沈书一也询书二也杜诗三也韩诗四也谓之四絶】敬简堂【在府治后宋张紫防建以为燕室两壁书中庸大学中屏篆顔渊问仁章皆紫防自笔张拭为记】五峯书堂【在寜乡县之灵峯宋胡宏所筑】湘江亭【在湘江濵一名望湘亭唐郑谷诗湘水似伊水湘人非故人登临独无语风桞自摇春】风雩亭【在岳麓书院南宋刘珙作亭其上以为门人游息之所张栻作序】杜公亭【在湘阴县治东唐杜甫尝泊舟江浒宋绍兴县尹李诰作亭写甫诗扁曰清风后赵希鄂改今名】鳯音亭【在韶山相传韶氏女升仙有鳯凰啣书而至因作此亭元陈邦光诗女郎遗迹在山隈灵鳯亲传玉扎来防翮巳随仙驭去危亭今向绀园开】鐡牛亭【在茶陵县城南宋刘子迈筑城见江水势冲突工难成铸鐡牛以镇之城遂成鐡牛犹存】裴休亭【在益阳县白鹿山唐裴休读书之所】飞鷃亭【在浏阳县治后宋杨时建】定王台【在府城东北汉长沙定王发乃景帝第十子既之国筑台于此以望母唐姬墓唐萧荛诗王巳分封受汉恩长沙终不及中原后来争得三分气却是东都六代孙宋朱文公诗寂寞番君后光华帝子来千年余故国万事只空台元许有壬诗黄叶纷飞弄早寒楚山湘水隔长安荒台蔓草凝晴露犹似思亲泪未干】英谢台【在寜乡县南一百里唐谢楚读书于此】八景台【在府城西宋嘉祐中筑宋廸因作八景图僧慧洪赋诗更名八境陈傅良复其旧并建二亭于傍八景曰潇湘夜雨洞庭秋月逺浦归帆平沙落鴈烟寺晚钟渔村落照山市睛岚江天暮雪元揭傒斯有诗】道乡台【在岳麓山寺宋邹浩号道乡仕为右正言谪衡州经此守臣温益下逐客之令旅店不敢容风雨夜渡湘江有僧列炬迎之张敬夫为筑台朱文公刻石曰道乡台】隠相台【在浏阳县唐相裴休隠处又有书台在善化县金牛冈休尝读书于此】兴让台【在浏阳县治南元何广心子真立登第为耒阳同知广心以子贵例受封恳乞让其父恭甫朝廷从所请有司因筑兴让台】
　　关梁乔口镇【在府城西北九十里唐杜甫入乔口诗漠漠旧京逺迟迟归路賖残年傍水国落日对春华树宻早蜂乱江泥轻燕斜贾生骨已朽凄恻近长沙】洗药桥【在浏阳县东隠山下亦以孙思邈洗药得名】杨洲桥【在湘乡县南九里】明月桥【在明月山下】渌溪桥【在攸县南五十里宋建】文星桥【在湘阴县治南宋建以其在儒学前故名】珂里桥【在湘潭县西南一百里宋胡安国父子经此因名】
　　寺观铁佛寺【在府城北唐建铸三铁佛因名元燬本朝洪武初重建】证果寺【在攸县治东南梁建】广法寺【在益阳县治西】慈云寺【在湘阴县治南】泗洲寺【在醴陵县治西俱唐建】报恩寺【在安化县治西】大善寺【在茶陵县治北】香山寺【在宁乡县治西俱宋建】广惠寺【在湘潭县治西宋建巳上八寺俱本朝洪武间重建】岳麓寺【在岳麓山上有唐李邕所书碑】道林寺【在岳麓山下唐杜甫诗玉泉之南麓山殊道林林壑争盘纡寺门髙开洞庭野殿脚插入赤沙湖】白鹿寺【在白鹿山宋建】旌忠寺【在茶陵县治西宋建战没之士于此因名】夀星观【初在府城驿歩门内本朝洪武初徙通货门内】金华观【在醴陵县治西汉建】青霞观【在茶陵县治西南梁建名洞真宋更今名】升冲观【在浏阳县治东即唐孙思邈洗药之处】显真观【在湘乡县治西】洞灵观【在攸县治东二观俱唐建】东明观【在湘阴县治南】楚山观【在湘潭县治东】寳台观【在安化县治西俱宋建】白鸡观【在宁乡县治北】迎真观【在益阳县治西已上十观俱本朝洪武间重脩】
　　祠庙洞庭庙【在磊石山洪武初建封洞庭湖龙神命有司毎嵗四月八日致祭】黄陵庙【在湘阴县北四十里汉荆州牧刘表建以祀舜二妃之神昔舜南廵崩苍梧二妃娥皇女英寻之不及死沅湘间故立庙祀之唐韩愈有记杜甫有诗五代马氏重脩本朝命有司毎嵗六月六日致祭】周昭王庙【有二一在府城东门外一在攸县东门外周昭王南廵沉于楚泽后人作庙祀之】屈原庙【在湘阴县北六十里原事楚王被谗见疎投汨罗江以死唐封昭灵侯宋封忠洁侯本朝复其号曰楚三闾大夫屈平氏之神命有司嵗以五月五日致祭宋司马光诗白玉徒为洁幽兰未谓芳穷羞事令尹疎不怨怀王寃骨消寒渚忠魂失旧乡空余楚词在犹与日争光】长沙定王庙【在府城东门外汉景帝子发封长沙王卒谥曰定】贾谊庙【有二一在府城南谊故宅一在湘乡县治南栢木桥】昭烈庙【冇二一在湘阴县东北一百一十里一在湘乡县治东俱祀汉昭烈帝】灵妃庙【在长沙县东二十里秦武陵令罗均用溺水其女与弟寻尸不获亦沉水死宋嘉其孝赠女曰孝烈灵妃弟曰孝感侯立庙祀之】蒋琬庙【在宁乡县治北即其故宅俗名伏虎庙前有伏虎井】陶侃庙【在善化县北侃晋封长沙公有功湘汉间故立庙祀之】褚遂良庙【在湘乡县治北唐褚遂良左迁潭州都督多惠政邑人立庙祀之宋魏了翁记】南轩祠【在湘乡县祀宋儒张栻南轩其号】五贤祠【在益阳县学西北元县尹李忠建以祀屈原诸葛亮张咏张栻胡寅】三贤祠【在隠山之阳宋张栻与胡安国父子皆游此后文定是山乡人立三贤庵祠之】真徳秀祠【在府城中宋理宗时徳秀帅潭有惠政民立生祠祀之一夕有留题云举世知公不爱名湘人苦欲置丹青不湏更作生祠记四海苍生口是铭】向士璧祠【在府城中士璧宋知潭州元兵至守御有功徳祐初诏立庙】
　　陵墓舜二妃墓【在黄陵庙西唐髙骈诗舜帝南廵去不还二妃幽怨水云间当时珠泪知多少直到如今竹泪斑】屈原墓【在汨罗江与原庙相对碑额题曰三闾墓】吴芮墓【在长沙县治西北汉髙帝以吴芮有功封长沙王卒于此】双女墓【在长沙县即汉长沙王发程唐二姬处】邓禹墓【在湘乡县西一百里】龚夬墓【在长沙县北三里夬长沙人仕宋为谏议大夫与兄奉议明居以直言斥居岭表墓石刻曰季子十字碑龚氏二昆志不在繁词多自可识其意乾道间其子谏议璐迎二柩归于此仍取刻石立于墓】张浚墓【在宁乡县西一百一十五里俗呼魏公墓子栻墓亦在其旁】胡安国墓【在隠山安国建安人仕宋累官至寳文阁学士致仕居衡山卒于此】
　　古迹罗县故城【在湘阴县东六十里春秋时罗子国秦立为县汉晋皆属长沙郡隋属王州后属罗州唐省】益阳故城【在益阳县西南吴鲁肃所筑唐移于今县治】古戍城【在湘潭县南二十里垣壁遗址尚存相传王莾尝驻兵于此】花石城【在湘潭县西一百六十里唐杜甫诗午辞空灵岑夕得花石戍】碧湘门【即府城门宋陶弼诗城中烟树緑波漫防万楼台树影间天阔岛行疑没草地卑江势欲沉山】贾谊故宅【在府城中濯锦坊旧有太傅井并庙尚存唐刘文房诗三年谪宦此栖迟万古惟留楚客悲秋草独寻人去后寒林空见日斜时】司空仙迹【在司空山南齐张岊为司空弃官脩道挈家南岳至县东遥望山峯竒秀遂卜居放光山下梁天监中仙去有旧宅书堂遗址】安化五寨【俱在安化县曰梅子口寨在县西五里曰七星寨在县东南七十里曰首溪寨在县东北九十里曰白沙渡寨在县西北一百二十里曰游浮寨在县西南九十里五代时梅山蛮獠为邉患宋太宗讨平之因立五寨以防御焉】石鼓【在湘潭县悬石山有巨石如鼓俗传石鼓鸣则有兵兴】赤松坛【在茶陵县云阳山相传赤松子脩炼之所宋封凌虚真君元江存礼诗紫防峯畔赤松坛路入仙园杳霭间人世不堪思往事白云长是绕孤山罗复元诗千古赤松子仙坛出翠冈鹤归仙不返丹化井犹香】铁牛埠【在湘潭县南二十里下摄镇江中有巨石俨然牛卧其形类铁水涸则见】仙人迹【在湘潭县西南六十里石潭市前濒江巨石上有仙人足迹长一尺五寸指蹠俨存】
　　名宦汉贾谊【文帝时为长沙王太傅有鹏飞入舍谊以为不祥作赋以自广】张机【长沙太守时大疫流行治法杂出机着伤寒论金匮方行于世】文春【茶陵长慈仁泛爱郡人立碑以歌遗风】孙坚【为长沙太守时长沙贼区星自称将军众万余攻围城邑坚亲率将士设施方畧旬月之间克破星等周朝郭石亦起于零陵桂阳遂越境寻讨三郡萧然】三国廖立【长沙太守昭烈入蜀诸葛亮镇荆州吴孙权遣使通好于亮因问士人谁相经维者亮曰厐统廖立楚之良才当賛兴世业者也】晋司马承【元帝时为谯王监湘州先是湘土荒残公私困弊承躬自俭约乘苇茭车而倾心绥抚甚有能名】陶侃【咸和中都督八州军事封长沙郡公侃勤吏职百姓勤农家给人足】谢安【都督长沙处置得宜经逺无竞进都督十五州事】南北朝裴昭明【宋长沙郡丞有清名及罢任贫无还资】谢眺【南齐武帝时有忝役湘州与宣城吏民别诗】王琳【梁湘州刺史果劲絶人又能倾身下士平侯景之乱功为第一】唐褚遂良【显庆初以諌髙宗立武后出为潭州都督】崔瓘【大厯中迁湖南观察使岂弟脩政理行第一时将吏习寛弛不奉法瓘以礼法绳之下多怨后遇害】李巽【潭州刺史有遗爱碑铭序云公下车而安已日而孚期月而政成徳风下偃恊气旁逹】杨凭【长沙郡守韩愈称其领湖南壤地二千里徳刑之政并勤爵禄之报两崇乃能存志乎诗书寓辞乎歌咏所谓才全而能钜者也】杨仪之【湖南度支使韩愈称其智足以造谋才足以立事忠足以存下而又侈之诗书六艺之学】裵休【干符间歴荆南节度使镇长沙不为皦察行所治吏下畏信】五代周行逢【唐时为武平军节度尽心为治所用官属率皆亷介之士条教简约民悦之】宋何承矩【太宗朝知潭州凡六年囹圄屡空诏嘉奬之】李沆【通判潭州掌漕赵昌言谓其有台辅之量表闻于朝】马知节【以供奉官监潭州兵时何承矩为守以文雅饰吏治知节慕之因折节读书】刘审琼【知潭州州素多火日调民积水为防民甚劳之审琼至悉罢之以为民便】李允则【真宗时知潭州初马氏敛州有地税屋税及枯骨税允则请除三税民皆便之湖南饥发官廪先振而后奏募为军者得万人】刘师道【知潭州长沙当湖岭都防师道敏于吏事剖烦析滞案无留牍】张咏【知益阳县时江水泛溢湮没县治咏祷于神应时而退民怀其惠建阁于决水处名曰压波】魏廷式【知潭州湖南地土衍沃民喜讼产有根柢巧伪难辨者廷式立裁之吏民咸服】杨覃【知潭州王师讨宜贼军湏多出长沙曹利用以闻诏书褒劳】刘沆【庆厯中湖南蛮猺数入宼以沆知潭州兼安抚使许便宜从事蛮酋多降】陈希亮【天圣间知长沙县有僧出入章献后家恃势据民地希亮捕冶寘诸法一县耸服】刘夔【知潭州兼湖南安抚使初至遣人谕蛮酋使降不从乃率兵进讨破其巢穴州境获安】周沆【知潭州他道兵来戍者率两期乃代多死瘴疠沆请以期为断戍人便之】王罕【知潭州为政务适人情不加威罚有狂妇数诉事出言无章前守毎叱逐之罕独委曲徐问乃为人妻无子夫死妾有一子遂逐妇而据家资屡诉不得直因愤恚发狂罕为治妾而反其资妇良愈郡人传为神明】马亮【知潭州属县有亡命卒剽攻为乡闾患人共谋杀之事觉发当死者四人亮曰为民去害而反坐以死非法意也咸贷之】齐廓【提点荆湖南路刑狱潭州鞠系囚七人为强盗当论死廓讯得其状非强付州使劾正乃悉免死】唐介【通判潭州有巨贾私蓄明珠太守而下轻其估悉售焉介独不售偶分珠狱发仁宗谓近臣曰唐介必不肯买奏至果然】刘元瑜【知潭州猺人数为宼元瑜使州人谓入梅山说酋长四百余人出聴命因厚犒之籍以为民凡千二百户】赵抃【武安军节度推官有造伪印者吏以为当死抃曰造在赦前用在赦后赦前不造赦后不用法不当死遂以疑谳之卒得免】乐黄目【知荆南徙潭州处剧无败事时长沙月给减于荆渚特诏増之又谕以兵赋繁综寄任之意】何正臣【知潭州时诏州县聴民以家赀易盐吏或推行失防正臣条上其害寝之民以为便】任颛【知潭州宣抚司以宣毅卒有功檄补军校颛察其色动曰必有异志执按之具服为贼内应搜其家得所记潭事甚悉枭首以狥】吴中复【通判潭州亷于居官中丞孙抃闻其贤荐为御史初不相识也或问之抃曰昔人耻为呈身御史今岂有识面台官耶】余良肱【知湘阴县民逋米数千石嵗责里胥代输良肱论列之遂蠲其籍】李南公【知长沙县有妇携儿以嫁七年儿族取儿妇谓其前子讼于官南公问儿年族曰九嵗妇曰七嵗问其齿曰去年毁矣南公曰男八嵗而齓尚何争命归儿族】张连【攸县尉髙宗南渡剧贼王在据岐山潭州帅徴兵戍岳运将二千人先至贼遂平】向子諲【建炎中知潭州禁卒为乱纵大掠市出浏阳县子諲遣通判孟彦卿等追及攸县平之】刘玠【潭州将官建炎中金人防潭州玠挺身血战中数十矢死于阵民为立庙张栻作记】吕頥浩【湖南安抚制置大使兼知潭州时郴衡桂阳盗起頥浩遣人悉平之】岳飞【权知潭州兼荆湖安抚都总管招剧盗曹成成闻飞将至惊曰岳家军来矣即分道而遁飞至茶陵招之不从乃掩击大破之成走宣抚司降】韩世忠【以荆湖宣抚副使驻兵长沙时贼刘忠有众数万据白面山世忠大破之斩忠湖南遂平】孟彦卿【建炎中通判潭州溃兵杜彦叛侵长沙彦卿与添差通判赵民彦领兵击贼死之贼以二人力战之故后不敢窥潭州】张浚【绍兴末以观文殿大学士判潭州时金骑充斥王权兵溃乃改命浚判建康浚行至岳遇东来者云敌兵方焚采石慎无轻进浚曰吾赴君父之急知直前求乘舆所在而已】勾涛【知潭州秦桧尝令人谕意欲与共政涛以书辞谢而上书论时事之害政者凡五髙宗叹其忠】刘珙【知潭州兼湖南安抚使发兵讨平郴盗为政精明果断喜受尽言事有小失下吏言之立改民爱之若父母】徐梦莘【绍兴末知湘阴县防湖南帅括田号増耕税他邑奉令惟勤夣莘独谓邑无新田租税无从出帅恚攟摭其过莫能得由是反器重之】李椿【知潭州兼湖南安抚使抚摩凋瘵气象一如盛时嵗旱发廪劝分蠲租十一万粜常平米二万活数万人】辛弃疾【知潭州兼湖南安抚使盗连起湖湘弃疾悉讨平之又两奏疏湖南事宜诏委以规画】杨时【隆兴间知浏阳县有善政嵗饥发廪赈民部使者以催科不给抵罪民思之不忘】曾孝序【知潭州道州猺人叛乘髙恃险机毒矢下射于两山间横巨木以守孝序夜遣骁锐兵攀援而上以大兵继进破平之】周必大【淳熈间以观文殿大学士判潭州必大虽去朝而名益重】朱熹【绍熈间知潭州防峒獠扰属郡熹遣人谕以祸福皆降之申敕令严武备戢奸吏抑豪民所至兴学校明教化四方学者毕至】徐应龙【湖南检法官潭州获刼盗自谋者妄指逸者为首及获逸盗治之急遂诬服应龙阅实谓首从不明力与辨提刑卢彦徳不能夺】曾从龙【湖南安抚使安抚峒獠威惠并行兴学养士湘人纪之于石】真徳秀【湖南安抚使知潭州以亷仁公勤励僚属以周敦頥胡安国朱熹张栻学术勉其士罢酤免和籴以苏其民立惠民仓社仓慈防仓立义阡惠政毕举】董槐【嘉熈中知潭州方三邉急于守御督府日夜徴发民且困槐为画策应之令民不伤而军需亦不匮】汪立信【湖南安抚使兼知潭州供帐之物悉置官库所积钱连嵗代潭民纳税贫无告者子钱粟病者加药饵雨雪旱潦军民皆有给务兴学校士习为变】刘颍【签判潭州时王佐为帅负其能盛气以临僚吏颍约以中道佐多屈而改为】髙斯得【湖南提刑荐通判潭州徐经孙等六人攸县富民陈衡老以家丁粮食资强贼斯得发其奸将簿録其家防诸邑水灾衡老愿出米五万石赈济以赎罪】徐经孙【寳庆初为浏阳主簿潭守俾部牙契钱至州有告者曰朝廷方下令颁行十七界防若此钱皆用防少湏则幸而获大利矣经孙曰此钱出诸公库吾纳防而私取之外欺民内欺心可乎其人惊服有愧色后通判潭州帅陈鞾雅相知事必咨而后行】彭友方【茶陵主簿民输潭州造船木以折嵗租江行千余里其费数倍友方白防漕请节县造舟漕而出之公私两便】向士璧【湖南制置使兼知潭州元将乌兰哈达自交趾比还前锋至城下攻围急士璧极力守御又遣王辅佑率兵迎其后队通于南岳市一战有功潭州围遂解】李芾【徳祐初知潭州兼湖南安抚使元大军围潭芾与诸将分守以忠义勉励乘城死鬬凡七月余至除夕元大军登城衡守尹谷叅议杨震俱死芾召帐下沈忠曰吾分当死家人亦不可辱汝尽杀之而后杀我忠辞芾固命之乃如其言忠纵火焚其居还家杀妻子复至火所大恸自刎死潭民闻之多举家自尽事闻赠芾端明殿大学上谥忠节】元阿尔哈雅【以荆湖行枢宻院事移兵长沙防湘阴破潭州诸将欲屠之阿尔哈雅曰是州生齿数百万口若悉杀之非上谕巴延以不杀意也其屈法生之复发仓以食饥者其后田租茶税皆诣阙奏减郡民徳之】谢端【延祐中同知湘阴州事猾吏束手不敢舞文法豪民无頼者逺避去部使者行部旁郡滞讼皆委端谳端剖决如流绩誉籍然】虞槃【湘乡州判官有富民杀人使己者坐之上下皆阿从槃独不肯署杀人者卒不免而坐者得不寃有巫至其州言某方火某日大水以惑民槃乃断巫如法】杨处仁【皇庆间知湘阴州下车首停荒田之税兴学劝民越三月讼简狱空朞年逋赋皆足流农复业田野讴歌代去民爱慕不已】王文彪【知湘乡州伸寃抑强士庶仰之如父母奸点畏之如雷霆亷介之名振骇湖湘】本朝黄思让【洪武初以知州知湘阴县勤理庶政善断狱讼时兵燹之余孜孜教化县治公署皆其创置民不告扰觧印去至今思慕之】吴显【洪武初改湘乡州为县显亦以知州改知县事处心公正律己亷勤招还流民垦荒田八千余畆新建县治泽遗后人】滕揖【洪武中知长沙府公直亷能当防善断发奸擿伏如神在任六年讼简赋均民安盗息阖郡畏而爱之】刘清【洪武中知长沙府莅政勤谨躬表属邑必使赋役均平毋虐小民狱讼详明母枉良善去任民慕之如父母】朱诩【洪武间知湘潭县亷洁自守门无私谒每食粝饭盐蔬而已祷雨斋沭吁神三日即雨县尝有虎患吏请设槛穽诩曰猛兽虐人守令之过也惟修徳可弭之焚香致祝数日虎屏迹】海源善【洪武中知安化县新设县治勤于政事谓人肌肤受之父母何可毁伤乃以熟皮为鞭使知愧而已民爱敬之不忍欺焉】刘焘【永乐中知长沙府慈祥岂弟不施鞭朴有不善者但劝喻之人咸悦服秩满去父老拥路垂泣争挽其舟】洪钧【长沙知府政通人和有甘露凝于郡斋林木土人赋诗以彰厥瑞　省志】宋纶【宣徳中知湘隂县时有采木之役民甚苦之纶区画有方民不告劳而事克济邑人頼之祀名宦祠　省志】徐亨【正统中知茶陵县抑强扶弱卓有风裁嵗歉募民之富而义者得谷五千余石并出官帑以赈之多所全活又奏减田租民用頼以不匮　省志】韩璟【天顺中知湘阴县开辟荒秽劝民耕种积谷以偹不虞天旱躬勤祈祷甘雨随注至有年民頼以全活　省志】刘升【天顺中主湘阴县簿县旧惟务水耕升躬督开垦原野教以杂植民始知山原之利至今受其惠去之日囊无余赀君子以为难　省志】周钝【成化初知长沙府时藩王初就国防从者骄肆侵夺钝奋身执义伸士师之法以禁制之民乃安息　省志】陈钢【同知长沙府恺悌临民尝新崇道祠以祀朱张郡人薰徳多所造就去之日行李萧然士民立去思碑　省志】王一言【成化中知浏阳县为政以锄强安善为先尤加意士类公暇輙与诸生讲论经义无虚日多所成就政教俱善至今称之　省志】汪道【成化中知醴陵县莅政严肃奸猾束手吏抱案牍至多震慴不敢出声敝政一洗境内晏然　省志】邓万斛【治中知宁乡县民籍多诡入寄庒以避差役斛厘正之民徭用省乡有父子五人皆为盗访得其情遣人擒诛之盗乃息省志】董豫【治中知茶陵州州善讼捕其尤寘之法科举士弗振者三十年乃聘名士为之师迁学宫以善地士人自是兴起多文学矣嵗旱奏减租者再民甚徳之　省志】彭琢【治中长沙府推官以俸入岳麓书院置田养士清风苦节始终不异卒之日贫不能殓士民恸之　省志】李衍【正徳初知安化县明敏果断恩威并至时流民因旱为盗衍捕获正之以法余党皆遁境内晏然　省志】赵以敬【正徳中知茶陵州清慎有为抚字不倦部使督逋赋值饥馑之后民不聊生敬乃悉官帑所藏者贷之民感其徳不数月而上纳州无逋负民困亦苏去之日百姓遮道攀辕以数千计　省志】张宣【正徳中知茶陵州力祛前吏贪习亷静质直樽节爱养有古君子之风　省志】郑晃【正徳中长沙通判其母严于晃晃亦以清苦自持在官惟茹蔬啜粥一毫不敢茍取于人洁白之操始终如一　省志】
　　流寓裵休【孟州济源人唐干符间由太子少保分司东都歴荆南节度镇长沙因侨寓焉】朱葆光【南阳人朱全忠簒唐葆光与唐旧臣颜荛李焘数軰挈家南渡寓潭州毎正旦冬至必序立南岳庙前南望号恸殆二十年后焘北归葆光乐衡山之胜遂往家焉子昻仕宋为翰林学士】张浚【广汉人宋髙宗时为相封魏国公寓君潭州因家焉浚都督诸军事时奏以子栻主管权宜文字累官直秘阁后累迁秘阁修撰知江陵府】邓得遇【卭州人宋徙居湘乡累官靖江府元兵至得遇朝服南望拜辞书幅纸云宋室忠臣邓氏孝子不忍偷生宁甘溺死彭咸故居乃吾潭府屈公子平乃吾伴侣优哉悠哉吾得其所沉于水而死】
　　人物汉梅鋗【安化人髙祖时为长沙太守吴芮之称忠鋗力为多】古初【长沙临湘人光武时遭父防未葬邻家失火初匍匐柩上以身捍火火为灭太守郅恽甄异之以为首举】陈平子【长沙人为太学生病将亡谓其妻曰吾闻范巨卿烈士也可以托死吾没后但以尸埋巨卿户前乃裂素为书以遗式妻从其言时式出行适还省书见瘗怆然感之乃营防平子妻儿送防于临湘毕而归】祝良【长沙临湘人顺帝时为九真太守日南徼外蛮区怜等破象林杀长史良到单骑入贼中招以威信降者数万人岭外复平初良为洛阳令大旱良身阶庭引罪乃雨其诚信如此】桓阶【长沙临湘人父胜为尚书著名南方阶初为郡功曹太守孙坚举阶孝亷除尚书令父防还乡里防坚击刘表战死阶冐难乞坚防表义而与之阶后归魏武辟为丞相掾累迁尚书令封安乐乡侯卒谥曰贞子嘉嗣弟纂散骑侍郎爵关内侯】三国蒋琬【湘乡人从昭烈入蜀除广都长昭烈尝至广都怒琬众事不理诸葛亮曰蒋琬社稷之器非百里之才后为尚书郎亮驻汉中琬统留府事常足食以给军中亮毎言公琰托志忠雅亮卒以琬为尚书令时新防元帅逺近危悚琬举止如平日由是众望渐服后封安阳亭侯卒谥曰恭】晋邓骞【长沙人少有志气常推诚行已刺史谯王承命为主簿承为魏乂所败乂求骞甚急郷人皆惧骞笑曰彼新得州欲求贤耳乃往诣乂乂喜以为别驾歴武陵始兴太守迁大司农子粲少以髙洁不应州郡辟命刺史桓冲卑辞厚礼请粲为别驾乃起应召以父骞有忠信言而无知者着元明纪十篇】虞悝【临湘人王敦有异志谯王承为湘中刺史徴悝为长史敦遣其党魏乂防长沙悝被执遂死之弟望亦为谯王承司马督防诸军举兵讨王敦力战死及敦平诏赠悝襄阳太守望荥阳太守遣谒者至墓祭以少牢】桓雄【长沙人为谯王承主簿及承被王敦党魏乂执送武昌雄与西曹书佐韩阶从事武延并毁服为僮竪从承不离乂见雄姿貎长者因害之阶延执志愈坚敦遣其党王廙杀谯王于道阶延亲营殡殓送柩还都朝夕哭奠毕乃还】易雄【浏阳人少为县吏念无由自逹乃脱帻挂县门而去后举孝亷为州主簿张昌之乱执太守万嗣将斩之雄与贼争论曲直贼乃舍去雄后为舂陵令防王敦反雄首奋忠义起兵讨之力屈城防为魏乂所虏送到武昌抗词不屈敦遣人杀之】王矩【长沙人美姿容毎出游观者盈路初为南平太守预讨陈恢有功迁广州刺史将赴职忽见一人持奏谒矩自云京兆杜灵之矩问之荅称天上京兆奉使召君为主簿矩意甚恶之至州月余卒】南北朝孙普济【南齐临湘人居防未邻火将及舍普济号恸伏棺上以身蔽火邻人往救之焚炙已闷絶矣累日乃苏】欧阳頠【长沙临湘人少质直以言行著称慱通经史梁时从将军兰钦征讨夷獠以功为直阁将军湘衡五十余洞不賔頠为都督悉皆平殄封新丰县伯元帝尝令朝宰各举所知未对帝独曰頠公正有匡济才恐萧广州不肯致之乃授武州刺史后封始兴县侯陈天嘉中卒赠司空谥曰穆】唐欧阳询【潭州临湘人防敏悟絶人毎读书輙数行同尽遂慱贯经史仕隋为太常慱士唐髙祖防时数与游既即位累擢给事中询初仿王羲之书后险劲过之尺牍所传人以为法贞观初歴太子率更令文舘学士封渤海男卒年八十五】欧阳通【询子仪鳯中为中书舍人累迁殿中监封渤海子天授初转司理卿判纳言事防以武承嗣为太子通固争忤诸武意下狱死之神龙初追复官爵通蚤孤母徐教以父书通乃刻意临仿与父齐名号大小欧阳体】戴简【长沙人以文行累为连帅所賔礼贡之泽宫而志不愿仕好孔氏书旁及庄老莫不总统尝有堂因东城为池环之九里游览之胜于是为最桞宗元作记】五代徐仲雅【其先秦中人徙居长沙马希范辟置幕府年方十八因语及公府制度奢僣太过引典故以规正之后邉镐入长沙仲雅遂遯匿周行逢慕其名欲用为节度判官两以疾辞终身不仕】刘昌嗣【湘乡人汉时为磁相二州刺史汉隠帝遇害昌嗣愤之即避地衡山马氏招以賔礼不赴周行逢逼以伪禄昌嗣曰吾尝致身汉氏纵不能为夷齐独不可效梅福乎及改姓范号愚叟躬耕给粥饘以终身焉】宋徐伟【临湘人事母至孝母死毁瘠至呕血服除举孝亷不就去之陆浑县鲜落山中教授生徒依之以居者三百余家嵗荒贫不举子者伟资给之人感其惠所举子皆以徐为名伟有八子皆知名时号徐氏八龙】路振【湘潭人父洵美事马希杲署连州从事谢病终振淳化中举进士太宗试巵言日出赋就试者眙振所作独典曕擢甲科通判邠州后擢知制诰文词温丽屡奏赋颂为名軰所称尤长于咏诗有集二十卷】邓咸【湘阴人天禧间县未有学咸创义学于县南置书招师训族子弟及游学之士冯京郑獬尝肄业焉侄珙为丰城主簿夜闻库丁聚哭诘之曰失官钱三百贯恐获罪珙尽以钱代之还官其人感惠以二女献不纳时论嘉之】胥偃【长沙人少力学举进士甲科授大理评事屡迁翰林学士权开封府忻州地震偃言此阳不胜阴之效元吴叛请遣使问罪然后加兵未仕时家有良田数十顷既贵悉分与族人欧阳脩始见偃偃爱其文妻以女】胥元衡【偃子有学行能自立累官尚书都官员外郎并其子茂谌俱早卒偃妻直史馆刁约之妹与元衡妇韩茂谌妇谢凡三世皆寡居丹阳闺门有法江淮人至今称之】狄棐【长沙人举进士甲科累官太常少卿知广州迁龙图阁学士歴知河中河南府有贵人过河中言将援棐棐退谓所亲曰吾湘潭一寒士今官侍从可以老而自污耶弟栗歴官大理寺丞子遵度笃于学好为古文着春秋杂说有集十二卷】丁隽【醴陵人习春秋时称丁三传兄弟十七人义聚三百口家无间言大中祥符中诏旌表门闾】萧注【浏阳人豪迈不覊善属文诗尤清絶登庆厯四年乡荐授番禺尉值侬智髙反注募兵力战连挫贼锋累立竒功进官广帅西上閤门使】毕田【长沙人慱学有文尤工于诗真宗朝以吏部兼王府侍讲一日居经筵值天寒奏蠲临湘七都科调里人徳之因祀焉】李受【浏阳人治平中累官至天章阁待制兼侍读神宗立进给事中龙图阁直学士上言臣在先帝时年已七十不敢窃禄以自安今又加数年筋力惫矣惟陛下哀之于是拜刑部侍郎致仕卒年八十赠工部尚书】邓忠臣【湘阴人登熈宁三年第为大理丞以献诗赋擢正字迁考功郎中覆范宣公谥议防党论起以罪入元祐党籍后赠直秘阁别号玉池先生】彭天益【攸县人登元祐三年乡荐崇宁初为太学慱士以议论不合出为湖南提举大观初上封事力言权奸误国年五十即致仕居司空山翛然有物外意所着冇瑞麟集】邓渊【湘阴人登崇宁三年第为鄜延经畧司机宜入奏邉机徽宗嘉其敏防除国子丞迁虞部贠外郎大观初星变束直言渊上封事剀切蔡京恶之左迁监酒终知怀州】谭世勣【长沙人父章慱览经史散财赈贫封朝奉大夫世勣举进士教授郴州累迁中书舍人徽宗禅位东幸且还请辩正宣仁谤史迁给事中兼侍读金人内侵何防建言分置四道都总管世勣不可改礼部侍郎及张邦昌僭国令直学士院世勣称疾卧不起以忧卒建炎初赠端明殿学士谥端洁所着有文集奏议及师陶集】谭申【世勣从父政和五年进士为王府赞读张邦昌僭位以申为屯田郎中宣谕京东力却之防世勣死节申﨑岖兵间防柩归葬后守瑞州嵗饥民不能输租申罢催监司督愈急申坐降秩复致仕归昭潭】王以宁【湘潭人父长孺守靖州因言事落职以宁由太学任鼎澧帅幕溪蛮啸聚以宁单骑入贼巢覊致其酋靖康初金兵内侵羽檄召天下兵以宁至长沙走鼎州乞师躬率入援觧太原围建炎中以宣抚司叅谋制置襄邓招谕郡盗桑仲等来归】孙方武【长沙人为州学正金人入城方武率居民连日巷战金人四面纵火人皆窜伏惟方武挺身骂不絶口死之今祀于学】丁公膺【醴陵人绍兴初为髙邮尉拒金兵力战死之朝廷嘉其忠节官其子倚终衡山宰初靖康间倚弟公亿与兄公万避难于乡贼得公万防之将就炮烙公亿号呼愿以身代贼义而舍之一家获全】邓深【湘阴人绍兴中进士为太府丞出提举广东市舶汪澈荐其才擢潼川路都运使盐酒虚额久为民害深请蠲除之守令贪汚即劾奏虞允文贻书云不畏强御思济斯民挺然之操未见近比后以朝散大夫终于家】王容【湘乡人举进士第一累官至礼部侍郎卒赠银青光禄大夫】龚舆【湘阴人乾道五年进士刚介亷洁为浙东检法随宪按部郡馈遗皆不受宪闻大惭以其已受者还之后知萍乡民户逋官赋舆以己俸代输终福建运干身后家无儋石之储】袁显【益阳人矮身长髯勇敢过人建炎间湘宼杨么猖獗显请于县宰魏舜臣团乡兵以捍一日贼倾寨来战显极力鏖战为贼所得贼欲用之显骂贼不屈么置诸鼎镬而死舜臣哀之具礼以祭】李揆【浏阳人乾道二年领乡荐授宁逺县尉获强盗十数或谓曰可用赏脱选揆曰杀人以□荣显吾不为也后累官至中书舍人】汤璹【浏阳人淳熈中进士累官国子愽士时召朱熹为侍讲未防辞归璹上疏乞留由是见恶权相而璹之直声亦大闻于时出知常州入为大理少卿进直徽猷阁卒璹负节槩生平奉祠闲居之日多于歴其属辞务持大体不为阿曲史称其有清风峻节焉】易祓【宁熈人淳熈中释褐为翰林学士累官礼部尚书退闲三十年号山斋居士著书自娱有周礼周易总义易学举隅禹贡疆理记汉南北军制周礼释疑等书】吴猎【醴陵人登进士第刘焞经畧广西辟凖备差遣光宗时召试守正字上疏请觐重华宫后以秘阁脩譔知江陵府金人犯竟陵猎募死士分道夹击金人退去吴曦以反诛命猎充四川安抚制置使兼知成都府召还卒谥文定蜀人思其政画像祠之猎从张栻朱熹学有畏斋文集奏议六十卷】丁仁【醴陵人擢进士第累叅淮蜀制幕及髙沙之变仁谕以顺逆降之知无为军依城筑堰郡人感徳名曰丁公堰继解合肥之围进知太平军湖北漕使退居二十年卒年八十四】贺徳英【湘乡人七嵗能文淳熈间父以讼系狱乃诣县自乞廷试以赎父罪令问所习对以通毛诗春秋语孟策与诗赋令各出一题援笔立就遂荐于朝与金起岩等同试徳英第一卒年十四】皮龙荣【醴陵人淳祐四年进士歴官资善堂直讲入对言一过改而一善着百过改而百善融陞吏部侍郎封醴陵县男景定初拜叅知政事封长沙郡公寻罢为湖南安抚使判潭州奉祠有文集三十卷】杨大异【醴陵人从胡宏授春秋嘉定中登进士授衡阳主簿调龙泉尉皆冇惠政移逺安邑有峒宼扰民大异以一仆自随肩舆入贼峒谕以祸福皆愿自新出降以功陞四川制置司叅议官元兵入成都大异从制使丁黼巷战身被数创死诘旦复苏获免后入对极言时政进直秘阁封醴陵县男】杨霆【大异子少有志节授桂岭主簿有能声擢知监利县以荐通判江陵府庶务丛集随事裁决徳祐初为湖南安抚司叅议与李芾恊力战守善出竒应变城西北隅破霆麾兵巷战増筑月城复完策励将士以死守之城破霆赴水死】胡颍【湘潭人兄颛有拳勇善弓马以材武八官为赵范将数立战功颍防机警中童子科绍定间登进士第歴官知平江府兼浙西提刑移湖南所至毁滛祠后为广东经畧安抚使潮僧寺有大蛇能惊动人颍檄僧舁蛇至令曰尔有神灵当三日见怪及期蠢然遂杀之平生正直刚果愽学强记吐辞成文临政善断不畏强御】尹谷【长沙人性刚直庄厉为赋风裁典雅登进士第调常徳推官知崇阳所至亷正有声用荐擢知衡州需次于家潭城受围帅臣李芾礼以为叅谋城将破乃与妻子诀令弟岳秀出以存祀阖门纵火自焚数百人往哭之多感激死义者】陈道周【湘潭人少孤家贫奉母至孝母殁庐墓自陶砖日成五枚歴四年甃墓髙三丈墓成而道周继亡袝葬母傍乡人立碑表之】洞庭老人【夷坚志卓彦恭尝过洞庭月下有小渔舟过其傍卓呼问有鱼否应曰无鱼有诗卓喜曰愿闻一篇可乎老人鼔枻徐去髙吟曰八十沧浪一老翁芦花江上水连空世间多少乘除事良夜月明收钓筒欲邀唤之不可及矣】张康【湘潭人早孤力学旁通术数江万里留夣炎皆推重之辟置幕下宋亡隠衡山元世祖遣中丞崔彧祀南岳就访隠逸具以闻召康至上都亲试所学大验授著作佐郎礼遇殊厚迁秘书监丞】元欧阳【浏阳人八嵗即知属文举进士歴国子祭酒入翰林三拜承防脩实录大典三史凡朝廷制诰多出手文章道徳卓然名世羽仪斯文赞衞治具与有功焉卒追封楚国公谥曰文有圭斋文集】冯子振【攸州人愽洽经史其为文当酒酣耳热命侍者二三人润笔以俟子振据案疾书随纸多寡顷刻輙尽仕为承事郎集贤待制号海粟】刘畊孙【茶陵州人至顺初进士尹临武县大兴学校歴建徳徽州瑞州三路推官所至政绩卓然转寜国路贼攻宁国城防死之弟焘孙为常宁州学正贼防常宁亦死之其子硕为江夏县鲁湖大使起义兵援茶陵又死之】本朝张啓【善化人洪武中领乡荐入太学授吏部主事以勤能著称寻陞郎中操行愈慎官至浙江右布政使】刘声远【湘乡人洪武中领乡荐授梁山知县有政绩寻陞户部郎中才名益振永乐中进陞交阯左叅政复转山东所至能声赫然】周谟【浏阳人愽通经史为士类所推洪武中荐于朝试其材可以大仕拜河南布政使左叅政】张武【浏阳人豁逹有勇力稍渉书史为燕山防卫百户从靖难累功封成阳侯卒赠潞国公谥忠毅】周干【浏阳人洪武中贡入太学授山西布政司照磨亷慎有为大着才名永乐中歴陞浙江右布政使有惠政及民】夏原吉【湘阴人洪武中领乡荐授户部主事歴陞本部左侍郎永乐初进陞尚书兼太子少傅宣徳中特加少保原吉歴事累朝眷遇日隆政事多所禆益为人徳性寛厚居家孝友在任务存大体与物无竞公卿问雅量推其为最卒赠特进光禄大夫太保谥忠靖】何楚英【攸县人登永乐己丑进士第拜监察御史克效勤劳特陞陜西副使歴迁云南左布政使累赐勑褒之至今黔人犹称其善政】曹【益阳人登永乐己未进士第仕刑部主事寻陞员外郎恭慎有闻宣徳间进陞本部右侍郎廵抚淮南安静不烦逺近称之】易先【湘阴人永乐初由太学生髙等选授交阯谅山知府平易之政足以得民进交阯按察使仍治谅山宣徳初交阯叛贼攻城先奋志不囘婴城固守粮尽阖家同死事闻遣官谕祭追赠广西右叅政】王伟【攸人父戍燕时伟年十二献平敌颂文庙嘉之充翰林院秀才登进士为兵部主事有异才以征讨功进本部侍郎　省志】罗琥【茶陵人正统中通判南阳积粟麦三十万石抚绥禺民万余户筑封丘堤八十余里改衢州以擒贼功进南京户部郎中防尚书缺署部事诸司咸祗令焉　省志】贺勋【湘乡人景泰丙子乡荐第一人歴官云南叅政以直着闻与俗寡合引疾还家屏居一室环堵萧然　省志】李东阳【茶陵人曾祖以戎籍金吾遂居京师举顺天乡试第进士二甲第一选庶吉士授编修歴官侍讲侍读学士礼部尚书转吏部歴事四朝内沮权铛外殱巨防每抗疏论列皆人所难言而亦多见俞允焉卒赠太师谥文正　省志】刘端【宁乡人性至孝领天顺己卯乡荐授潮州府同知闻父讣即匍匐归庐墓三年服阕改西安府开泾阳广惠渠引泾水溉五邑田七千顷民立生祠祀之致仕归囊无遗帛而嵗享必丰洁事闻旌表其门　省志】黄寳【长沙人成化甲辰进士歴吏部文选郎中藻鉴洞朗累擢都御史廵抚陜西清壁叠逺烽燧且扼北方西戍之中吭以倚角之秦地用宁以忤逆瑾罢归瑾诛复起廵抚山东移疾卒　省志】罗安【益阳人成化戊戌进士授户部主事使两广以清干称累官贵州叅政所至亷能拜金帛之赐　省志】罗鉴【茶陵人成化进士授南刑科给事中累迁四川布政使所至均赋役练戎政抚孤独不为赫赫名而人被实惠进副都御史以忤瑾罢瑾诛复起廵抚寻以病致政　省志】夏崇文【原吉孙成化戊戌进士官至太仆少卿尝条陈时务五事属星变上言敬天惟在孝思用舍赏罚务守祖宗成法时论韪之　省志】刘宪【益阳人成化戊戌进士拜监察御史歴陞佥都御史廵抚宁夏值北军入境宪募土兵御之于花马池防闻赐金帛有差后忤逆瑾逮系诏狱卒　省志】邵敏【湘阴人事母孝母没庐墓侧三年一夕有虎来墓所敏了无惧色忽数鹿来逐之去墓傍产芝数本人以为孝感所致成化间旌其门　省志】徐廷用【醴陵人治癸丑进士授户部主事陞郎中尝焚香却金宣大用兵佐理军饷邉事克济以疾卒无以为殓所着有未斋稿东曹奏牍　省志】易舒【攸县人治乙丑进士选庶吉士授检讨词翰冠絶当时不屈逆瑾出为南京户部主事瑾败复入为翰林声称借甚寻以亲老归　省志】孙泰【醴陵人治乙酉乡举知铜梁多惠政隣邑民争讼子庭持身清苦在任十年惟一仆自随拜监察御史　省志】杨志学【长沙人治初进士授户部主事歴陞都御史入为户部侍郎陟尚书扈从圣驾大狩兴都督饷免租民防其泽子守谦守约守鲁俱中甲科省志】龙诰【攸县人正徳初知临川县时东乡盗起不烦兵而定擢户部主事歴郎中出知庐州府嵗荒出赈奏罢马价等赋全活者数百万人累陞广西叅政以病乞休卒于家所着有东洲奏议省志】张治【武陵人正徳庚辰防试第一人选庶吉士授编脩左赞善累陞南京吏部尚书入为文渊阁大学士进太子太保以疾卒洽有文词明习典故语及治乱毅然以经济自许人亦以此期之卒赐祭葬谥文毅　省志】杨守谦【志学子嘉靖中进士歴官兵部郎中擢督学副使累迁佥御史督保定军务防北骑南牧卒逼都城守谦拥兵横絶营塞京都遂定晋兵部右侍郎寻以逗遛诏狱伏辜时论惜之守谦以学行称闻虽赴敌蹈死不悔其朴忠足嘉云　省志】周采【宁乡人嘉靖己丑进士歴礼科都给事中端雅沉毅入奏务持大体出补防政歴四川左布政使时附和风炽采不能殉逾六年进副督御史廵抚云南以镇静得民病归卒　省志】魏焕【长沙卫人嘉靖己丑进士授嘉兴府推官歴兵部员外郎擢四川佥事贞夷简温不以才智自见明习当时之务所在毅然身任之留心邉防能言胜败之故至四川力振风裁无何卒所着有九邉图考蜀东抚夷录皇明拱衞録　省志】
　　列女尹虞二女【晋长沙人虞始兴太守起兵讨杜弢战败二女为弢所获并有国色弢将妻之女曰我父二千石终不能为贼妇有死而已弢并害之】赵淮妾【长沙人逸其姓名宋徳祐中从淮戍银树埧淮兵败俱执至洲元将使淮招李廷芝不从为所杀弃尸江濵妾伪入军帐中告曰妾夙事赵运使今其死不葬不能忘情愿掩埋之当终身事公无憾矣军校怜之使数兵舆至江上妾聚薪焚淮骨置瓦缶中自抱持操小舟至急流仰天恸哭跃水而死】于同祖妻【姓曹氏茶陵人父徳夫教授湖湘间同祖在诸生中因以女妻焉元至正末茶陵防曹氏闻妇女多被驱逐谓其夫及子曰我义不辱身以累汝也顾舅年老汝等善事之遂自刭死妾李氏惊抱持之不得亦引刀自刭死】段氏【刘颀妻茶陵人进士刘畊孙之子至正末红巾贼起段被执自沉于水贼救之得不死释之无何贼再至驱逐妇女段独骂贼死之数日家人得其尸面如生叅将许某为殓葬有司奏闻旌表　省志】邓氏【梁尚志妻名静邵阳人邓早寡姑以家贫欲夺其志邓指天泣誓抚防养姑终其身正统九年旌　省志】段氏【浏阳陈忠妻年二十三夫亡誓不改节孀居三十六年节行无瑕天顺初事闻旌表其门　省志】洪氏【诸生龙天衢妻攸人年十七归龙甫期年而天衢以病故无子洪葬夫之日即筑坟夫侧以死自誓隆庆间有司奏闻旌表　省志】罗氏【诸生曹道妻益阳人年二十四而道亡罗誓不再适守节五十余年虽至亲相见不逾阃阈万歴元年有司奏闻旌表　省志】
　　仙释缑仙姑【长沙人入衡山脩道年八十余孑然无侣居傍南岳魏夫人仙坛忽一青鸟飞来自言我南岳夫人使也以姑脩道精苦命我为伴毎有人游山青鸟必预言其姓名一日曰今夕有客至姑无怖果有羣僧持火挺刄将害姑姑在牀上僧不见而出俱为虎所害姑徙居湖南□亦随之后隠九疑莫知所终】邵琥【宋湘阴县人少与兄玘弟珪同游太学遇至人后归都峤山卓庵脩炼元符初苏轼自岭表归访琥庵中留旬余琥后立草庵西蜀峨眉山遁去不知所终留题壁间云往往来来三十年更无踪迹在西川功成行满升天去囘首山头月正圆】洪蕴【宋长沙人本姓蓝母翁初以无子专诵佛经生洪蕴年十三出家于郡之开福寺习方技书后游汴京以医术知名太祖召见赐紫方袍号广利大师咸平初补右街首座累转僧录洪蕴尤工于诊切毎先嵗时言人生死无不应汤剂精至贵戚人臣有疾者多诏遣诊疗】
　　寳庆府【东至衡州府衡阳县界一百四十里西至靖州绥宁县界三百一十里南至永州府东安县界一百二十里北至辰州府溆浦县界三百八十里自府治至南京三千七十五里至京师九千三百九十五里】
　　【粮五万五十石零】
　　建置沿革禹贡荆州之域天文轸分野春秋战国时皆属楚秦属长沙郡汉属长沙国东汉属零陵郡三国吴置邵陵郡属荆州晋宋齐梁并为邵陵国陈复为郡隋初罢郡以其地属潭州开皇中置建州治邵阳寻废唐置南梁州贞观中改为邵州天寳初又改邵阳郡乾元初复为邵州五代晋时改为敏州宋仍为邵州后陞寳庆府元改为寳庆路本朝仍改为府领州一县四
　　邵阳县【附郭本汉长沙国昭陵县地东汉析置昭阳县属零陵郡三国吴于此置邵陵郡晋改昭阳曰邵阳隋初郡罢以县属潭州后于县置建州寻罢唐置邵陵县后并入邵阳五代晋改邵阳曰敏政南汉复旧名宋为寳庆府治所元仍旧本朝因之编户四十六里】城歩县【在府城北一百四十里隋为武攸县地唐为城歩镇宋属武冈州元为武冈路儒林书院本朝初废书院置城歩廵检司属武冈州治中析武冈绥宁近城置城歩县编户一十三里】新化县【在府城北一百八十里本汉长沙国益阳县地隋唐皆属潭州宋以县之大猺洞地置为五寨熈宁中置新化县属邵州绍圣初迁治于白沙百石坪元仍旧本朝因之编户二十六里】武冈州【在府城西南二百八十里春秋战国皆为楚巫黔中地秦属长沙郡汉为都梁夫夷二县地属零陵郡三国吴属邵陵郡晋分都梁立武冈县隋初省武冈入邵阳县属潭州后复置武攸县唐改曰武冈属邵州以建兴县省入宋于县置武冈军元陞军为武冈路本朝洪武初改为府九年降为州以武冈县省入编户四十三里领县一】新宁县【在州城南九十里本汉零陵郡夫夷县地武帝时为夫夷侯国隋省入邵阳县宋绍兴中即其故地置新宁县治水头江北属武冈军元仍旧木朝因之景泰初又迁县治于旧县西四里编户八里】
　　郡名邵陵【吴名】邵阳【唐名】
　　形胜接九疑之形势据三湘之上游【宋开元寺塔记】东距洞庭西连五岭【邵州图经】旁通荆襄外接交广【舆地纪胜】控制谿峒弹压诸蛮【宋创武冈军勑牒】介长沙零陵之间有唇齿辅车之势【邵阳图志序】湖岭要冲【宋侯延庆脩州门记】溪山环郭【宋防凖邵州即事诗云溪山环郭莫穷端】接畛广西绵亘湖北【都梁记】
　　风俗尚气喜直节俭朴厚【邵阳志序其人尚气而贵信喜直而恶欺节俭而不奢朴厚而不恌】地接谿峒其俗好勇尚俭【图经】风俗陋俭狱讼稀简【都梁记】僻在万山其民团聚【旧志武冈之地僻在万山谿谷深邃其民徭或百十家团聚或六七十家聚居故曰团聚】板屋畬田【宋章惇开梅山诗人家迤逦见板屋火耕硗确名畬田穿堂之鼔堂壁穿两头击鼔歌声传长藤酌酒跪而饮何物爽口盐为先】
　　山川大禹山【在府城北屹如障屏上有禹庙】小佘湖山【在府城东二里上有唐建申防芝祠】洛阳山【在府城东北五里澬邵二水防流其下有石室唐申防芝往来其中明皇感夣以像求得之赐号大国师防芝世家洛阳故以名山】马鞍山【在府城东五里以形似名又新化县西南七十里亦有马鞍山】石门山【在府城北六十里】龙山【在府城东八十里秀峯四出望之面面相类顶有龙池泉如涌潮分为二一入湘乡为涟水一入邵阳为邵水】大佘湖山【在府城东南一百五十里上有台台侧有岩中有石如悬凡祷雨有水自悬石点滴而下则雨相传唐申防芝飞升之所】髙霞山【在府城南一百八十里根盘永州东安祁阳县界昔李真人于显庆初入山脩道白日升举山下旧有髙霞观】四望山【在府城南一百八十里与髙霞山接境周围四十里山极髙竣】七里花山【在邵阳县新宁乡山形髙耸常见白云生其下半山旧有望云亭】扶阳山【在邵阳县境一名文竹山上有石床四面緑竹扶疎常随风委拂此床】梅山【在新化县南五里宋章惇开梅山诗开梅山开梅山万仞摩星纒扪摩鸟道十歩九曲折持有僵木横崖颠负麻直上视南岳囬首蜀道犹平川】文仙山【在新化县西二十里一名文月山层峦叠山耸秀凌空上有三峯石壁峭絶半山间有石室石桥可陟而登旁有龙池相传晋髙平令文斤脩炼之地】金鳯山【在新化县西南一百里上冇雷神祠】牛栏山【在新化县境旧为控扼之所与此相连者又有海山枫岭】熊胆山【在新化县北一百里多出异兽其山迤逦延袤西接巴黔之山】火溪山【在新化县西一百里】清江山【在新化县西南一百里】石槽山【在新化县南一百三十里半山有飞瀑宋章惇尝经此有诗云瘴霭潜消瑞气和梅峯千里阔烟萝人逢双堠虽云逺路在好山宁厌多】武冈山【在武冈州城北五里东汉伐五溪蛮与民同保此山故又名同保二冈左右对峙州以此得名唐元和中黔巫蛮獠冦乱武冈潭帅桞公绰招降之桞宗元有武冈铭云黔山之防巫水之磻鱼骇而离兽犯而残户恐合窜彼攘仍乱王师未诛期死以缓公明不疑公信不欺怨号呻吟鳏寡有辞援师定命俾邦克正皇仁天施我反其性我涂四阖公示之门我愚抵死公示之恩既骨而完既亡而存奉公之训贻我子孙】古山【在武冈州城南五里上有瀑布泉宋陈与义诗层层石壁跂云端好景偏于静处安一飞泉如白练半空涡出碧光寒】雷霆山【在武冈州南五里上有石坛水旱民祷于此】寳方山【在武冈州城南五里旧名澬胜山有岩洞八所曰栖真上屏太保朝阳迎阳芙蓉隠山花乳其中龙甲神像皆滴乳所成陈与义诗石窦虚明略暗穿尘过此觉翛然洞门止在云深处谁想人间别冇天】南山【在武冈州城东南一十里山腰有泉溉田千顷】礼僊山【在武冈州南上有空峒莫测深浅】云山【在武冈州城南一十五里山有七十一峯宋郡守汪中立尝建七十一峯阁于上道书以此山为第六十九福地中有日华山月华山杏花坞投龙洞猿滕水道者岩俟公洞陈与义诗崒嵂竒峯百叠横山花开后暖风轻楚天曙色才分处一带烟光画不成】枫门山【在武冈州城西四十里势极髙峻陈与义诗丹枫如染带烟光幻出人间锦绣乡一段西山观不尽归鸦数点送斜阳】金城山【在武冈州城东南五十里道书以为第六十八福地石真人所治处宋李思聪诗试问金城山里事只言仙境似蓬壶】都梁山【在武冈州东一百三十里汉以此山名县】紫阳山【在武冈州城东一百五十里宋周仪读书于此有石室前瞰溪】竹坪山【在武冈州西南一百八十里山势髙峻环绕都梁为一州伟观】角尖山【在武冈州北一百八十里有二曰大角尖小角尖其状如角周廻森耸路通辰沅】唐紏山【在武冈州境舆地广记澬水出此汉志都梁县有路山湏水所出东北至益阳入沅】峎山【在新宁县西南一十五里上有一石如人状】樟木山【在新宁县西南四十里山下多猺民鸟言夷面】花溪山【在新宁县东南七十里猺獠环居其下水经石门与夫夷水合流】六亭岭【在邵阳县治前旧冇六亭在上为临眺之所】棊盘岭【在府城南五里相传诸葛亮宴兵着棊于此有石盘广六尺棊痕尚存】金钟岩【在武冈州城东一十五里】铜鼓岩【在武冈州城北三十里】桃花洞【在府城南一十里傍多桃花洞口髙丈余直入过小溪有石岩如屋内有石凳石牀石灶上有圆窍通明】圆通洞【在武冈州界其岩甚胜垂乳交结如寳葢】青云洞【在新化县熊胆山下洞深不可测有瀑水飞流数丈】青山洞【在新化县北苍石环起呀若洞府鸾鶱虎踞竒怪万状】都梁石【在武冈州治东南髙十丈余圆围丈余蕲然独峙人呼都梁石】和合石【在武冈州城东二石相合髙二丈上有秦卢生侯生二仙迹存焉】澬水【在府城北源出靖州绥宁县至此合邵水禹贡九江孔殷澬其一也】邵水【在府城北源出邵阳县龙山经马鞍山诸葛孔明庙下号相公潭深不可测流至此合澬水】都梁水【出武冈州城西南防夫夷水经新化益阳入于洞庭】夫夷水【在新寜县南源出广西全州界过此至邵阳防澬水】白香湖【在武冈州境】白羊滩　孔雀滩【俱在府城西其势峻急】茱萸滩【在府城北四十里澬江水势险恶昔人置铜柱于岸侧以固率挽俗谓五十三滩四十八难此其首也】慈惠泉【在府城内报恩寺前又有清泉在天庆观前】濓泉【在府城旧通道坊宋濓溪周敦頥来摄州事尝饮此泉故名】仙泉井【在府治东相传昔有曹媪卖酒尝有道人来索饮媪饮之不厌道人与药一丸云投井中则作酒媪如其言井水皆香美成酒后道人复来媪言无糟饲豕复与一丸投之则皆水矣以媪不知足故也】武陵井【在武冈州治西南旧传与武陵溪源相通】缷甲池【在六亭岭下相传汉张飞卸甲于此】明月池【在武冈州深百丈】龙池【有二一在邵阳县龙山一在新化县文仙山】状元洲【在府城西五里相传洪水没其洲必出状元】紫苑洲【在武冈州洲产紫苑故名】黄塘陂【在武冈州城西溉田四千余畆】彩塘【在府城东溉田三千畆】野鸡塘【在府城西三十里塘侧石崖断处峭壁上有二鸡形毛羽宛然】月塘【在新化县南五里临池絶壁上有石形如月故名】
　　土产银【府境出】丹砂【武冈州竹子口出永乐中尝开淘后以所出防少罢之】黒鹇【新化出】鹧鸪鲊【府境出】麝香【熊胆山出】
　　藩封岷王府【在武冈州治东洪熈元年以武冈千户所改建】江川王府　南渭王【俱在武冈州城内】善化王府　建徳王府　南安王府南丰王府　安昌王府　黎山王府　唐年王府长夀王府　汉川王府　遂安王府　绥宁王府祁阳王府　广济王府　青林王府【俱同城】
　　公署寳庆衞【在府治西本朝初立寳庆衞于长沙府益阳县洪武五年徙建于此】守御武冈千户所【在武冈州治东北旧在州治西后迁于此靖州衞】
　　学校寳庆府学【在府治东宋治平间周敦頥摄州事自府治左迁城外邵水东后迁于今所】武冈州学【在州城南即宋武冈军学旧址本朝洪武间重建】邵阳县学【在府城东即周敦頥所迁州学旧址】城歩县学【在县治东正徳丙子建】新化县学【在县治东南宋熈宁间建元燬本朝洪武间徙治西景泰成化间凡五迁定于此】新宁县学【在县治西宋绍兴间建本朝洪武间徙东南凡三迁而四易其地定于此】
　　书院东山书院【在府城东嘉靖中建祀周敦頥以张九成配享】
　　宫室清逺楼【在府城大安门上】横翠楼【在府治子城上】息民楼【在府城市中以上三楼皆宋建】昼锦楼【在府治北宋时郡人李杰为湖南帅归建此楼今邵阳县治即其故址】宣风楼【在武冈州治东宋建陈与义宣风雪霁诗楼逈云随□拱飞卷帘又映雪晴时千林冻解阴霾扫放出青山分外竒】虚逺楼【在武冈州后圃宋建】清风阁【在府治子城上即谯楼也】云汉阁【在府学宋徽宗御书云汉为章之阁】奎文阁【在武冈州学宋景定间知军杨巽建王亚夫书文天祥为记】水晶阁【在新化县治南亦名南楼本朝景泰五年重脩】思政堂【在府治宋建其在府治者又有进思镇雅荷恩松桂等堂】丰年堂【在府治宋建吕稽中记云其陆饶黍稷麻麦其水宜稻】议道堂【在府学宋建】防心堂【在府冈州治其在州治者又有平理净治归美燕香四堂皆宋建】申申堂【在武冈州治宋建取唐桞宗元武冈铭文儒申申之句为名】读书堂【在紫阳山宋谏议周仪读书处书堂在千寻石室陈与义谓为雷霆鬼神之所为非人力之所能就者】双清亭【在府城东五里江心石上宋建澬邵二水汇于下故名傍有康济祠祀水神元邵原性诗髙城木落见清秋亭馆丹青在上头落日逺邀孤鸟没苍山长夹两江流东西舟楫通荆楚咫尺防干近斗牛天地茫茫一杯酒登临莫问古今愁】望楚亭【在府治旧通判防宋建】翠防亭【在邵阳县金华山】望仙亭【在府城南冈阜上元欧阳识诗澬水西来兼邵水龙山横骛际梅山】袭芳亭【在武冈州治宋唐恪有诗又有朋簮晚静等亭皆在州治】渔父亭【在武冈州东五十里沧浪水相传渔父与屈原相见处又郡圃有招屈亭】问月亭【在武冈州治宋建】梅山亭【在梅山上宋建元燬本朝重脩】九曲亭【在武冈州东有流泉昔人作亭其上以流杯又名万玉亭】劝稼亭【在新化县治北正统十年重建】风月台【在府治旧通判防以周敦頥如光风霁月故名】法华台【在府城东三里东山絶顶下瞰长江乃邵阳之胜槩宋陈琰有登台诗今为太平兴国寺】鳯凰台【在武冈州鳯凰山上】
　　关梁巨口关【在府城北一十里】白马关【在府城东北五十里】石羊关【在武冈州东二十里】紫阳关【在武冈州东一百五十里】青龙桥【在府城东宋建冇銕柱銕犀兵后没于水本朝洪武间同知门思齐重建元鞠志元诗百丈青龙跨碧湍铁犀光照曲栏干马蹄踏月千门晓人影凌波六月寒】安济桥【在武冈州城南宋郡民唐日宣建】
　　寺观光孝寺【在府治西北唐建元燬本朝洪武末重建】天宁寺【在武冈州治西】紫极宫【在府治西北宋端平中建】妙观【在武冈州治南本朝正统间以观旧址为州治故迁观于此】
　　祠庙盘古庙【在府城西一十里】大舜庙【在府城北一里】大禹庙【在府城北四十里宋乾道间碑犹存】武侯庙【在府城东南二里祀诸葛亮又武冈州治西亦有庙宋淳祐间建】邓留侯庙【在府城东祀五代时刺史邓处讷】昭潭庙【在武冈州城南五里古山之麓祀昭潭龙神】渠渡庙【在武冈州城北宋封其神为灵济侯水旱赴祷輙应】濓溪祠【在府学宋朱熹记畧曰邵阳太守东阳潘侯焘以书来曰郡学故有濓溪先生周公之祠既又以故府张公九成之学为出于先生也则亦祠以侑焉窃惟先生之学实得孔孟不传之绪以授二程先生而道以大明然自再传之后则或仅得其髣髴或遂失其本真而不可以若是班矣乃更辟堂东一室时祀先生以致区区尊严道统之意又魏了翁亦有记】十先生祠【在新宁县学元县尹李文渊创始萧从周继成之祀宋周敦頥程颢程頥张载邵雍司马光朱熹张栻吕祖谦元许衡邑人许元龄献田一百畆以供祀事刘性有记】贺叅政祠【在府城东叅政贺兴隆也本朝甲辰年任湖广克寳庆与贼周文贵战殁有诏褒赠立祠祀之命有司嵗以六月八日致祭】张飞庙【在邵阳县治南庙前冇井俗传飞以鎗插地泉出为井】谢省祠【在府城内省守寳庆有惠政郡人祀之】
　　陵墓岷庄王墓【在武冈州城北同保山王本朝宗室景泰三年葬此】康信墓【在府城南枫山下信千户死国事勅葬】
　　古迹白公城【在府境内白公楚大夫白善也】建州城【在府城北二里隔澬水晋邵陵郡治此隋改为连州后移治水南今府治是也】都梁城【在武冈州城东五里汉为县长沙定王子定封都梁侯国于此】夫夷城【在武冈州城东北二百四十里汉为县长沙定王子义封夫夷侯国于此】髙平废县【在新化县永宁乡孙吴置晋属邵陵郡隋并入邵阳县】新城废县【在府城东九十里孙呉置晋并入邵阳县】建兴废县【在本府境晋置属邵陵郡唐省入武冈县属邵州】武冈废县【在武冈州治西南晋置唐属邵州本朝洪武九年省入州】临冈废县【在武冈州境本临口寨宋崇宁中置临冈县绍兴中复废为寨】文仙石榻【在文仙山上有石牀髙一丈四尺茂林脩竹防蔽左右半山间有石室去地五丈丹灶存焉】桃花源【寰宇记武陵地实在斯郡按郡国志此源有夫人祠在焉】宋十五寨【俱在邵阳县宋初蛮宼钞掠邵阳命将讨平置十五寨守之管土丁弩手其寨曰武冈真田白沙水竹界冈三堂罗尾盆溪塘儿古限查木新兴安定三门硖口今遗址俱存】淘金塲【在武冈州凡十处永乐间开五处淘之今俱无】硃砂塲【在武冈州安乐乡永乐间废】吕仙遗迹【在府城中宋贾宗奭倅郡冇古镜甚寳之时闻有囘处士善磨召见风骨轩昻乃取药堆镜上处士曰药少须归取去不复还遣人询其处乃见太平寺门上有诗云手内青蛇凌白日洞中仙果艳长春须知物外烟霞客不是城中磨镜人诗后题囘道人宗奭惊叹其镜上药已化惟所堆处一点表里莹彻】
　　名宦汉第五伦【建武中为夫夷长峭直无私】晋陶侃【为武冈令与太守吕岱有嫌弃官归为郡小中正】隋于玺【开皇间为邵总管州在州数年甚有恩惠后迁江陵州刺史人数千诣阙请留文帝嘉叹令还郡州父老相贺】唐李臯【为湖南观察使部将王国良戍武冈据县反臯乃自称使者造国良垒受其降尽焚其攻守之具】王锷【从李臯诱降王国良有功进官邵州刺史】桞公绰【元和中为潭部戎帅蛮獠杂扰公绰提卒五百屯武冈告以天子威命乱人大恐投刃顿服奉职输赋】宋李继隆【开寳中梅山洞蛮反冦潭邵继隆时为供奉官以雄武三百人戍邵州至潭州南蛮截其道继隆力战蛮乃遁去】朱夀昌【仁宗时使湖南或言邵州可置冶采金者有诏兴作夀昌言州近蛮金冶若大发蛮必争自此邉境恐多事且废良田数百顷诏亟罢之】郭逵【南路钤辖知邵州武冈蛮反逵讨平之】潘夙【仁宗时湖南转运使邵州蛮叛湖南骚动夙亲督兵破其团峒九十余】周敦頥【治平中以永倅摄邵州事释菜先圣讲明理学诱掖诸生其治民以仁爱为心政事以教化为急不逾月郡大治】杨勋【知新化县以善政闻金人内侵勋亲率民兵勤王民乐从之昼夜疾驰至襄阳以困踣于军邑人徳勋之深不容其柩归葬长沙愿留葬邑下争负土成坟】王彦【知邵州髙宗抚劳甚厚曰以卿能牧民故付郡便郡行即召矣彦在郡甚亷】张九成【绍兴中知邵州下车首兴学校延礼儒生为政不怒而威不严而肃发奸擿伏吏不能欺】潘焘【知邵州有学识始至即稽祀典脩建濓溪先生祠堂以祀周子朱子为之记】张球【绍兴间出知武冈军浚拓平田水利献助迎两宫钱数万缗时论伟之】郑汝谐【淳熈间出知武冈州脩军学建常平仓贷民以钱使市瓦覆屋民徳之】汪立中【嘉定间出知武冈军工诗好学作兴士类】史弥宁【嘉定间出知武冈军始行乡饮酒礼于学官】元欧阳【泰定间为武冈县尹有惠政峒獠相攻杀单骑抵其地谕之獠熟名罗拜曰我曹尝诉某事县不为直故发愤就死耳不意烦我清亷官自来谕以祸福为理其讼獠遂安】聂炳【元统中为寳庆路推官详慎刑狱民畏而怀之防峒猺防边左丞图沁讨之屯兵武冈以炳摄分省理问官释被俘无验者数千人】桞不华【武冈路总官元李之乱不华率义兵屯戍同保山控制蛮獠守境衞民防二十年邉防頼之后以疾卒邻郡闻之亦恸哭民尝颂之曰前冇公绰武冈父母今之郡侯无乃其后足我衣食安我田畆我子我孙与侯同久】许楫【湖南提刑按察使武冈富民有殴死出征军人者阴以家财诱其佃者代已欵伏楫审得其情释佃者系富民人服其明】李朝端【泰定间为新宁县尹有遗爱在民】本朝张原善【知新化县创建公署大兴学校持身亷谨敬神恤民人至今思慕之】叶宗【洪武中任新化县丞洁己爱民一考陞考功主事民恳请于朝仍俾复任仁惠之风逺近化之】萧岐【永乐初知新化县亷能才干守己敬神教民种植桑麻防桐等物民获其利陞寳庆知府至今有茶园三所民慕其遗爱】徐彛【永乐中武冈州判官时洞苖宼乱彛率民兵出战死之民至今哀慕】姜啓隆【永乐中知寳庆府抚字勤劳劝课不怠嵗饥劝僚属暨富民岀粟济活甚多复致政去民至今仰慕】何永芳【宣徳初知邵阳县持身亷谨勤于抚字尤作兴学校修整一新值嵗荒召富民恳情劝借谷米数万石以济饥民全活甚多邑人感慕不忘】薛得中【知邵阳县爱民敬士重建县学振作儒风】仪智【永乐中知寳庆府为政寛厚深得民心累擢本省布政使简易凝重尤得藩宣体　省志】白素【永乐中由生员以守城功授武冈知州莅事以厚风俗兴礼让省刑罚为务未防教化大行峒苗信服九年秩满父老保留复任至今有遗思焉　省志】周冕【永乐末知寳庆府体民利病凡有勾摄置木牌画兵禁于上令持至乡民无骚扰之患且多善政百姓怀之　省志】林继显【知新宁县尚教化省刑罚均徭赋秋毫无犯百姓思之立遗爱碑　省志】唐荣【正统中知新宁县时县治燬于兵燹荣奏徙今治城池坛庙学校道路皆其创造百废具兴规画咸当功迹着闻　省志】谢省【寳庆知府尝书真徳秀四事十害为僚属戒春秋行郊野劝耕省敛或给耕牛其不率者裁之以法新学校去佛老时称循良第一民立祠祀之　省志】刘逊【以监察御史知武冈州政持大体兴学劝士卓有能声　省志】吴辙【正徳间知城歩县时新创县治修理功剧辙抚循新附苗余威惠并至以老乞休至今民怀其惠　省志】田嵓【正徳中知寳庆府节周爱人均里甲课诸生嵗荒作粥疗饥多方赈济全活甚众　省志】
　　流寓李安国【宋熈宁间自洪都徙新化事母孝在位者以其行彰著请入学教邑子弟未防以奉菽水辞归邑民敬之有诗百余篇号梅山老人集】陈与义【洛阳人宋建炎初避地邵阳寓周氏之家有诗甚富后为叅知政事】芮【吴兴人仕宋为左从政郎尝和沈长卿诗云宁令汉社稷变作莾乾坤坐谪武冈军秦桧死始放还】
　　人物晋周﨑【邵陵人为湘州从事王敦之难谯王承使﨑求救于外与周该俱为魏乂所执乂责﨑临以白刃曰汝为语城中称大将军已破刘隗等外援隔絶我当活汝﨑伪许之既至城下大呼曰王敦军败于湖甘卓已克武昌即日分遣大众来赴此急努力坚守贼今散矣乂杀之】唐胡曾【邵阳秋田人长于才干天福间应举不第髙骈镇四川乃置门下时云南叛乗传入川辞防不逊使幕客各撰书答之曾辞曰四方之于中国犹众星之拱北辰百川之趋东海天地尚不能违况于人乎骈盛称之自是笺奏皆岀其手遂成安定集十一卷咏史诗百首】邓处讷【邵州龙潭人从江西闵顼防秋安南中和中还道经潭州黄巢之乱盗杀潭州观察使李裕城中无主众推顼留后请诸朝僖宗加顼节度使处讷为邵州刺史防顼为周岳所杀处讷率诸将哭之兴兵问罪积八年攻岳斩之累迁武安军节度使后为刘建锋所害】宋周仪【武冈人雍熈初进士及第官至谏议大夫为嘉祐名臣临终遗命以邵陵租田悉分宗族子湛天禧间进士】孙钦【武冈人宣和间洞獠讐杀钦挺身往谕即聴命郡守以闻徽宗嘉之召见官以文资后以武功大夫徳州刺史还守乡郡靖康末死金人之难】聂致尧【邵阳人事亲孝临财亷周给贫困邦人徳之列举孝行节义十事守宰以闻诏旌表其门张栻为题其额】李杰【邵阳人登熈宁初进士第后出帅湖南由邵阳拜松楸以己俸置书万卷以遗郡庠买田数千畆以赡宗族】王元春【邵阳人庆元中进士歴官吏部侍郎有清誉】金彦【邵阳人力学善属文天资敦厚喜振困窭而惇孝友邵人号义门金氏胡寅尝记其事后牧守奉诏举彦孝亷为天下第一】本朝刘必荣【武冈州人才识过人洪武间任鸿胪寺右少卿】李原暹【邵阳人才识逺大为监察御史持法有能名终云南按察司佥事】方观【武冈人性至孝年十四防母哭泣逾礼及父卒庐墓三年孝事继母母卒遂终身庐墓景泰中事闻旌其门　省志】杨海清【城歩人冇勇力为众推服景泰八年洞苖肆掠邵湘海清率其妻及其徒追战于龙王桥以后援不至与妻徒俱遇害今冇祠祀　省志】唐鳯仪【邵阳人事亲恤族内行纯备登正徳戊辰进士授行人拜监察御史岀按苏松浙江风裁凛然不避权势擢应天府丞进佥都御史廵抚四川上疏救荒止征勦擒获沙保振旅息兵蜀民大悦寻丁母忧以疾卒　省志】阳益【新化人正徳间应贡奏免本县加増税粮邑民頼之任桐城丞督兵拒宸濠以功钦赐银币　省志】康宪【寳庆人防孤事母雷曲尽其孝任广元知县寛洪简易恺悌循良兴学校惠小民民爱戴若慈母九载归田恂恂谦厚虽待小儿亦必以礼人有非义愧不以闻治家严而有法尤敦婣睦周患急年八十四齿徳推重乡评　省志】贺冕【邵阳县人有勇畧嘉靖十年流贼刼掠冕率弟璋并侄四人奋勇拒敌以后援不继死之　省志】
　　列女邹氏【武冈人段思礼妻孀时年二十四抚子肃领乡荐景泰中事闻　省志】董氏【邵阳人夏寅妻寅举乡试卒时董年二十无子妾刘氏年十八遗腹生子同心苦节抚孤成立以夀终　省志】余氏【新化人刘大庭妻庭病剧泣下不言余知其意以死自誓抚子成名　省志】杨氏【武冈人李録妻録为诸生杨归甫八月録病吁天割股比殁杨年十九矢心以守冇司嵗以官租赡之　省志】
　　仙释卢侯二仙【世传秦始皇遣卢生入海求神仙药不获卢与侯生谋隠入邵陵云山今山冇侯仙迹卢仙影秦人古道炼丹井飞升台扫坛竹皆其遗迹】申泰芝【唐洛阳人其母杨夣吞芝而孕故名与宗同诞日歴览胜地后居佘湖山修炼宗感夣求得之赐号大国师住京师真观屡着灵异白昼冲举】文斤【晋南昌人号超然子咸安中为邵州髙平令尝遇异人授以丹诀后弃官归康宁二年仙去】申仙翁【洛阳人母夣吞灵芝觉而有娠唐垂拱二年生稍长去俗修道尝游南岳遇异人授金丹术宗夜夣湖南有白云居士召至京师言论契合还山未防升仙宋封妙寂灵修真人】何大士【营道人弱冠悟佛学宋庆厯间吕仙访之相与指明宿植谓其为定光佛后身惟朝夕持念释迦观音名号有自来叅者率为偈以答之练提刑遇之言有所契大士云在家能出家火里生莲花后无疾而逝】






　　明一统志卷六十三
　　钦定四库全书
　　明一统志卷六十四
　　明　李贤等　撰
　　衡州府【东至长沙府茶陵县界一百五十里西至寳庆府邵阳县界一百二十里南至广东广州府连州界四百八十里北至长沙府湘潭县界一百三十里自府治至南京三千二百一十五里至京师六千六百六十里】
　　【粮二十二万四千七百石零】
　　建置沿革禹贡荆州之南境天文翼轸分野春秋楚地秦属长沙郡汉初属长沙国又分属桂阳郡东汉长沙桂阳二郡荆州三国呉分长沙为湘东衡阳二郡晋初湘州后荆州刘宋为湘东国南齐改国为郡寻复为国梁分湘广二州置衡州陈増置东衡州以衡州为西衡州隋初省衡阳湘东二郡置衡州大业初改衡山郡唐复为衡州江南西道天寳初改衡阳郡至德初复为衡州后置湖南观察使治此宋荆湖南路元置衡州路又置湖南宣慰司夲朝改为衡州府领州一县八
　　衡阳县【附郭夲汉承阳酃二县地属长沙国东汉改承阳曰烝阳属零陵郡酃属长沙郡三国呉析二县地置临烝县属湘东郡晋宋齐梁因之陈析置新城县隋以临烝新城重安三县省入衡山县唐初复置三县寻省重安新城入临烝开元中改临烝曰衡阳宋元仍旧夲朝因之编户五十二里】衡山县【在府城东北一百五十里本周麋子国秦属长沙郡汉为长沙国湘南县地三国呉置衡阳县属衡阳郡晋改曰衡山隋以湘西湘乡二县省入属潭州徙治白马峯下唐复徙治于此属衡州宋初属潭州复属衡州后又属潭州元属衡州夲朝属衡州府编户二十一里】耒阳县【在府城东南一百三十五里秦置耒县属长沙郡汉初改曰耒阳县属桂阳郡以在耒水之阳故名梁割湘东郡陈移县冶鷔山口隋改曰耒隂属衡州唐还旧治复改曰耒阳宋因之元陞为耒阳州属湖南宣慰司本朝仍为县改今属编户三十八里】常宁县【在府城西南一百二十里本汉耒阳县地三国呉析置新平新宁二县属湘东郡东晋以新平省入新宁刘宋更曰常宁陈复曰新宁隋属衡州唐改曰常宁宋因之元陞为常宁州属湖南宣慰司夲朝降为县改今属编户七里】安仁县【在府城东二百里夲唐衡山县之安仁镇属潭州五代唐陞为是仁塲衡州宋陞为安仁县治水安镇元仍旧夲朝因之编户二十八里】酃县【在府城东三百九十里夲汉长沙国茶陵县地晋属湘东郡隋废茶陵入湘潭县唐复置属衡州宋取古酃县为名元仍旧本朝因之编户一十九里】桂阳州【在府城东南三百里春秋战国楚地秦属长沙郡汉分置桂阳郡治郴县晋析郴县置平阳县陈复省入郴隋因之唐置平阳县又置桂阳监属郴州宋陞监为桂阳军属荆湖南路元陞军为桂阳路属湖南宣慰司本朝洪武元年改为桂阳府九年降府为州以平阳县省入编户六十三里领县二】临武县【在州城东南一百二十里夲汉旧县属桂阳郡隋属郴州唐改曰隆武寻复旧名五代晋时省入平阳县宋复置属桂阳军元属桂阳路夲朝因之编户二十五里】蓝山县【在州城西南二百里夲汉南平县属桂阳郡隋省入临武县唐复置属郴州天寳初改曰蓝山县因山为名宋属桂阳军元属桂阳路本朝初属郴州后改今属编户二十八里】
　　郡名湘东　衡阳【俱呉名】衡山【隋名】
　　形胜东傍湘江北背烝水【元和郡县志】潇湘带其左【图经衡之为郡直鴈峯之北潇湘带其左】湖右奥区【旧志】山川秀丽【宋欧阳修云山川之秀丽称衡湘人居其间得之为俊杰】襟带湘江控引交广【宋练亨甫桂阳五云观记】南连嵠峒东接桂阳【常宁图册】岭开越峤路转荆门【宋潘正夫桂阳诗岭开越峤通交趾路转荆门入九疑】山水甲天下【石林亭记湖南山水甲天下桂阳乂居其髙】
　　风俗人多纯朴【寰宇记地有舜之遗风人多纯朴】民丰士闲【南齐志湘川之奥民丰士闲】民以渔猎为业【地志】淳朴近古畏法少讼【桂阳志】俗重防祭士少宦情【同上】俗尚农桑民知教化【方舆胜览】刀耕火种【常寜图册州濵溪峒其民刚劲勇悍刀耕火种】
　　山川花药山【在府治西南俗传昔有神仙炼丹有五色禽尝栖于牡丹树因名】石鼓山【在府城东北三里有东岩西溪朱陵后洞水经注临烝县有石鼓髙六尺湘水所迳鼓鸣则有兵革事】花光山【在府城西南十五里上有花光寺宋时花光僧居此善画梅黄庭坚有诗】石窟山【在府城东三十里湘水记昔有人掘山作宂髙十丈长一里溪水过其下】伊山【在府城西三十五里晋桓伊读书处亦名桓山】清泉山【在府城东四十里山有清泉灌田数十顷】母山【在府城西一百里亦名云阜山上有石坛湘水记舜南逰经此后立祠毎祭有云气起豉江水出此山流防蒸水】石盘山【在府城西南一百二十里山有石盘】界浦山【在府城东二百里以其在耒阳县界上接浦口故名】芙蓉山【在桂阳州西南诸峯左右特出下有防泉其西有岩宋职方黄照隣父子尝读书于此】鹿头山【在桂阳州东山有石如鹿及有塔七层】大凑山【在桂阳州西旧经云出银鑛当其盛时炉烟蓊然上接云汉烹丁纷错商旅徃来辐凑因以为名今鑛絶】龙渡山【在桂阳州南三十里州之望山也有神甚灵宋陈传良尝为文记之下有源泉灌溉甚博】石门山【在桂阳州西北六十里山有岩宂如门岿水自蓝山穿石门西注舟筏皆经其下】晋岭山【在桂阳州南八十里相传此岭晋时出银铅砂矿】蓝山【在桂阳州西一百里跨临武蓝山二县界荟蔚苍翠浮空如蓝】衡山【在衡山县西三十里五岳之一也寰宇记云宿当翼轸度应玑衡故曰衡山舜南廵狩至于南岳周职方氏荆州之镇曰衡山即此其山盘绕八百里有七十二峯十洞十五岩三十八泉二十五溪九池九潭九井而峯之最大者五曰祝融紫盖云宻石廪天柱惟祝融为最髙唐李白诗衡山苍苍入紫下防南极老人星囘飚吹散五峯雪徃徃飞花入洞庭】马阜山【在耒阳县北二里山势髙大盘踞二十余里】虎踞山【在耒阳县南四里冈峦秀丽逺望之如屏几】石臼山【在耒阳县西二十里有石臼巨人迹旧传汉蘓耽尝逰此有蘓仙祠在焉】相公山【在耒阳县东北四十里蜀汉相诸葛亮尝驻兵于此因名】鷔山【在耒阳县东北四十三里其形独秀不与众山相连相传昔有白鷔翔于上故名】侯计山【在耒阳县东七十五里山有七十峯上有仙人亭观音阁亦名侯憇山谓诸葛武侯尝于此憇息筹计兵事】侯昙山【在耒阳县东南八十里一名侯堂山跨安仁县界有溪壕神祠傍有石井常涸乡人遇旱祀之则水出祀毕水仍干】城冈山【在耒阳县义兴乡冈峦秀防东西有银瓶皮防二峯对峙北有清溪水注白马渡】塔山【在常寜县治东山腰有白石七级相传昔阿育王叠石作塔于此】盟山【在常宁县北七十里】逍遥山【在常宁县东南一百六十里】熊耳山【在安仁县东南七十里山髙峻状若熊耳有逺天湖可容万家】青台山【在酃县北一十里形如笔架为一邑壮观】云秋山【在酃县西四十五里云烟黯惨常若秋时】万阳山【在酃县西南八十里周三百里上多古木恠石】韩张山【在临武县学后唐韩愈张署同时迁谪韩令阳山张令临武及北还防宿于此故名宋绍兴间佥判范寅因作韩张亭】舜峯山【在临武县西北二里旧名千仭上平而北垂邑民避难尝据其颠筑栅拒守】华隂山【在蓝山县东南一十五里跨临武蓝山两县髙秀如华岳】石柱山【在蓝山县北二十里亦名天柱下有岩洞石乳融结竒恠万状色如碧玉】九疑山【在蓝山县西南五十里九域志云有九疑水】黄蘖山【在蓝山县南九十里山出黄蘖故名亦谓之都厐山与连州分界即五岭从东第三都厐岭是也】囘鴈峯【在府城南雁至衡阳不过遇春而囘或曰峯势如雁之囘故名唐杜荀鹤诗猿到夜深啼岳麓雁知春信别衡阳徐灵期云南岳周廻八百里囘雁为首岳麓为足】碧云峯【在府城西南望云阳山如泼墨】华灵峯【在府城南二里旧传后汉华佗筑台其上修道辟谷年百嵗犹壮容人以为仙灵因名】岣嵝峯【在府城北五十二里髙一千五百丈湘中记岣嵝山有玉牒禹案其文以治水上有禹碑韩愈诗岣嵝山尖神禹碑字青石赤形摹竒科斗豢身薤叶披鸾飘凤泊拏虎螭事严迹秘鬼莫窥】防善峯【在府城北五十三里古名毛女峯乃十八髙僧相防处】白石峯【在府城北五十五里山多白石】祝融峯【在衡山县西北三十里位直离宫以配火德乃祝融君逰息之所上有青玉坛道书以为第二十四福地卢载诗五千里地望皆见七十二峯中最髙山颠有风宂雨将作隂风自宂而发又有雷池宋时祷雨有应建庙池上朱文公诗我来万里驾长风絶壑层云许荡胸浊酒三杯豪气发朗吟飞下祝融峯】紫盖峯【在衡山以形似名上有鹤泉仙人池翠麓岩及鹤鸣寳霞天寳至台唐韩愈诗紫盖连延接天柱石廪腾掷堆祝融】云宻峯【在衡山峯西北上有防仙坛丹霍仙人石室夜遇隂晦有光晀曜俗呼仙灯又有大禹岩桃花源峯半有禹碑皆科斗文字图经载即禹治水碑碑下有石坛流水萦之最为胜境】石廪峯【在衡山形如仓廪有二户一开一阖湘中记云开则嵗俭闭则嵗丰又有风穴雷鬼栽石诵经坛陈真人炼丹台遗迹】天柱峯【在衡山形如双柱耸防西北有香冈出香白芷又有石室呉时有李洞岩叟者居此自囘鴈至仙上七峯在衡阳县界自祝融至天柱五峯及巾子金简降真芙蓉等五十五峯俱在衡山县境其吐雾碧岫屏嶂日华岳麓则在长沙府界共为七十二峯紫盖云宻石廪天柱四峯皆去衡山县西北三十里】杨梅峯【在安仁县西一十里五代时马殷将欧阳方于此立寨屯兵以偹南汉宋沈通父子亦保障于此】东楼峯【在蓝山县南五十里其下有岿水宋刘接诗九疑山色瑞烟笼县占东楼第一峯古寺常多千嵗竹旧林元有万年松】天门岭【在耒阳县云峯乡其上石岩中有泉流下祷雨多应】樟隍岭【在耒阳县即罗训隠居此】凤冈岭【在安仁县治南岭形如凤】潭流岭【在桂阳州北一百三十里出银铅砂矿今废】懒残岩【在衡山后唐时有异僧懒残居此因名】靖居岩【在衡山县西二里有飞泉古木及罗汉菓树又有防洪亭宋张公绶诗潺潺石磴防洪泉路蹑丹梯入紫烟岩有髙人无问处庵罗双树碧参天】狮子岩【在耒阳县南三十里岩有石乳滴成狮子状宋隠士侯彭老尝避暑于此亦名侯公岩】秀岩【在临武县南一十五里东北有穴通明石乳绩聚下有两穴水出其左为大溪流二百余歩复入右穴】石龙岩【在临武县西二十里中有石如龙相传嵗旱洗之即雨】金粟岩【在临武县西北二十里石壁峭防下有溪流岩上石璀璨如垂珠珞】集雷岩【在酃县集雷山旧传有雷神集此其神最灵】马岭冈【在府城东南五十九里其形似马】曽青冈【在府界冈产曽青可合仙药】分水冈【在府城北一百一十三里与湘乡县分水】黄龙冈【在府城西一百三十里相传昔有黄龙见此】破冈【在衡阳县界湘中记宋大明中望气者云湘东有天子气遣谒者廵视斩冈石以厌之故名】朱陵洞【在衡山道书第三洞天曰朱陵洞天即此又名水洞宋毕田诗洞门千尺挂飞流王碎珠冷喷秋今古不知谁卷得緑萝为带月为钩】李朝洞【在安仁县南七十里其洞延袤数十里】锦石【在衡山县东江边有锦石数片云是区星遗锦于此化为石】秦石【在耒阳县东四十里旧传秦皇驱石塞海至今不去】热石【在临武县置物其上立焦】湘水【在府城东源出广西兴安县阳海山流至分水岭分流北流者谓之湘水经全永州至府城东又北流入长沙界宋文天祥诗潇湘一夜雨江海十年云相见皆成老重逢便作分】蒸水【在府城北水气如蒸源出寳庆府邵阳县耶姜山东北流至衡阳县界防清阳水又东流经府城北防于湘】上潢水【源出岣嵝峯屈曲流六十里可胜小舟府城东北又有下潢水】耒水【在府城北源出郴州之耒山西北流经耒阳衡阳县界至耒口注于湘】肥水【源出侯计山其水清澈】马水【在耒阳县东北百余里旧经云昔人于此水见白马跃出因名】湖屯水【源出龙渡山南流至湖屯折而东南流至鹿头山又东北流入郴州境】潭水【源出桂阳州流至常宁县与宜水防】舂水【在桂阳州北三十里源出道州舂陵山东流经蓝山县界又东北流至州界防岿水北至常宁县界入湘】樟水【源出常宁县流防宜水】呉水【源出永州府界流至常宁县注于湘】宜水【源出塔山一名宜溪水北流与□石水防又西北流注于湘】小江水【在安仁县南源出郴州北流经县界又至衡山县合茶陵洣水入于湘】永乐水【在安仁县南源出郴州清溪流经县境北流至衡山县义塘江北合洣水入于湘】云秋水【在酃县西四十里经云秋山下东北流经县东折而北流合洣水入于湘】武水【源出临武县西山下地名鸬鷀石经县前东流入郴州宜章县境防大小章水入广东界】岿水【在蓝山县南亦名舜水源出道州宁逺县九疑山东流经县界又东北经桂阳州防舂陵水】酃湖【在府城东二十里荆州记湖周廻三里取湖水酿酒酒极甘美湘中记湖水深八尺湛然緑色晋武帝尝荐酃酒于太庙呉都赋飞轻觞而酌酃醁即此】雨瀬滩【在耒阳县西南耒水中荆州记嵗旱百姓壅塞之即雨若一乡独壅雨亦偏应】桃源溪【在酃县西四十里源出云阳五洞北流至桃源江口合云秋水至茶陵县合洣水下流入于湘】金乌井【在府城北二十里井在道傍水浅不满旧传金乌井满状元出】金井【在衡山县西北】汤井【在耒阳县平阳五都有二泉其水春夏温和秋冬滚沸】玉砂泉【在云宻峯流洲岸下】浴丹泉【在石廪峯】洣泉【在酃县东其水合云秋水北流入长沙府茶陵县境水经注泉不常见遇邑政清明年谷丰稔则浙然如米泔瀑涌耆旧云病者饮此多愈宋时岸摧泉亦罕见】流杯池【在衡山县南五里石上有九曲引水萦廻为流觞逰赏之所旧有亭】洗鉢池【在衡山西】蔡子池【在耒阳县治西南汉蔡伦造纸处】
　　土产银【桂阳州出旧有九坑曰大凑冈大板源龙图毛夀九鼎小白竹水头石笋大当】铁【桂阳州并衡阳耒阳常宁三县出】锡【耒阳常宁二县出旧有坑】石碌【衡阳常宁二县出旧有坑今废】山矾【各县出】蜡【桂阳州并酃县出】万年松　仙人绦　长髪草龙须草【俱衡山出】纸【耒阳县出】
　　公署衡州衞【在府治西洪武五年建】镇守常宁中千户所【在常宁县治东洪武二十八年建衡州衞】守御桂阳千户所【在州治东洪武二年建】守御宁溪千户所【在蓝山县西二十里洪武三十年建以上二所俱茶陵县】
　　学校衡州府学【在府治东宋建】桂阳州学【在州治南宋建夲朝洪武三年迁治东治中徙此】衡阳县学【在府城西宋开禧中建夲朝洪武二年重建】衡山县学【在县治东北洪武三年建】耒阳县学【在县治北洪武二年建】常宁县学【在县治南宋建元燬本朝重建】安仁县学【在县治东南宋嘉定中建夲朝洪武三年重建】酃县学【在县治东元建】临武县学【在县治东北宋建】蓝山县学【在县治东宋建三学俱夲朝重建】
  </div>
  <div class="pagination">
   <a href="明一统志_page30.html">
    上一页
   </a>
   <span>
    ...
   </span>
   <a href="明一统志_page26.html">
    26
   </a>
   <a href="明一统志_page27.html">
    27
   </a>
   <a href="明一统志_page28.html">
    28
   </a>
   <a href="明一统志_page29.html">
    29
   </a>
   <a href="明一统志_page30.html">
    30
   </a>
   <span class="current-page">
    31
   </span>
   <a href="明一统志_page32.html">
    32
   </a>
   <a href="明一统志_page33.html">
    33
   </a>
   <a href="明一统志_page34.html">
    34
   </a>
   <a href="明一统志_page35.html">
    35
   </a>
   <a href="明一统志_page36.html">
    36
   </a>
   <span>
    ...
   </span>
   <a href="明一统志_page32.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
