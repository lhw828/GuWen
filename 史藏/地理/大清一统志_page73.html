<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 73 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 73 页/共 202 页
  </h1>
  <div class="content">
   钦定大清一统志卷一百三十五
　　钦定四库全书
　　钦定大清一统志卷一百三十六
　　青州府【三】
　　人物汉东郭先生【齐人初齐王田荣怨项羽谋举兵叛之刼齐王不与者死处士东郭先王与梁石君在刼中强从及荣败二人相与入深山隠居至齐悼惠王时曹参为相礼下贤人蒯通见参曰东郭先生梁石君齐之俊士也愿足下使人礼之参皆以为上賔】田横【千乘人故齐王田氏族与兄儋荣皆豪杰宗强能得人陈渉起兄弟三人更王齐儋子市为齐王时横为将平齐地及荣子广为齐王横相之政无巨细皆防于相汉五年横立项籍既灭汉王立为皇帝横惧诛与其徒五百人入居海岛帝以横兄弟本定齐齐人贤者多附焉乃使赦横罪而召之横与二客乗传诣雒阳未至三十里自刭帝以王者礼横二客皆自繋从之余五百人在海中闻横死皆自杀】刘敬【齐人本姓娄髙帝五年因虞将军得见帝用其説西都闗中赐姓刘氏拜为郎中号奉春君七年帝自撃韩王信闻信与匈奴欲击汉使敬使匈奴还报以为不可击帝怒系敬广武果被围白登七日还赦敬曰吾不用公言以困平城乃封敬二千戸为闗内侯号建信侯使徃结和亲约敬归因请徙齐诸田楚昭屈景燕赵韩魏后及豪杰名家实闗中为强本弱末之术帝曰善乃使敬徙所言闗中十余万口】浮邱伯【齐人高后时浮邱伯在长安楚元王遣子郢与申公俱受诗卒学】淳于意【临淄人齐太仓长为太仓公少喜医方术髙后八年更受师同郡元里公乘阳庆庆年七十余无子使意尽去其故方悉以禁方予之传黄帝扁鹊之脉书五色诊病及药论甚精受之三年为人治病决生死多验】张欧【字叔安邱侯説少子文帝时以治刑名侍太子然其人长者景帝时尊重常为九卿至武帝元朔中为御史大夫自欧为吏未尝案人专以诚长者处官官属亦不敢大欺上具狱事有可郤郤之不可者为涕泣面对而封之其爱人如此老笃请免以上大夫禄归老于家家阳陵子孙咸至大官】欧阳生【字和伯千乘人事伏生受尚书授儿寛寛授欧阳生子世世相传至曽孙髙字子阳为博士髙孙地余字长賔以太子中庻子授太子经后为博士论石渠元帝即位地余侍中贵幸至少府戒其子曰我死官属送汝财物慎母受汝九卿儒者子孙以亷洁着可以自成及死少府官属共送数百万其子不受天子闻而嘉之赐钱百万】胡母生【字子都齐人治公羊春秋景帝时为博士与董仲舒同业仲舒著书称其德年老归教于齐齐之言春秋者宗事之】辕固【齐人治诗景帝时为博士窦太后好老子书召问固曰此家人言耳太后怒帝以固亷直拜为清河太傅疾免武帝即位复以贤良徴罢归时年已九十余公孙宏亦徴侧目而视固固曰公孙子务正学以言无曲学以阿世诸齐以诗显贵皆固弟子也】邹阳【齐人初仕吴王濞以又辨著名吴王怨望不朝阳奏书谏王不纳去之梁从孝王游阳有智畧慷慨不茍合介于羊胜公孙诡之间胜等嫉阳恶之孝王下吏将杀之阳于狱中上书书奏孝王出之卒为上客】严安【临淄人元光中与主父偃等上书言世务书奏召见帝曰何相见之晚也乃拜为郎中】防子【齐人汉书艺文志道家防子二篇】王同【字子中东武人与雒阳人周王孙丁寛齐人服生受易田何皆着易传数篇】即墨成【齐人受易王同至城阳相】儿寛【千乘人治尚书以郡国选诣博士受业孔安国贫无赀用时行赁作帯经而锄休息辄读诵补廷尉文学卒史寛为人温良有亷智自将善属文廷尉张汤竒其材及为御史大夫以寛为椽举侍御史见武帝语经学帝説之擢中大夫迁左内史劝农桑理狱讼卑礼下士务在于得人心吏民大信爱之又表奏开六辅渠定水令以广溉田収租税时裁寛狭与民相假贷以负租课殿当免民闻皆恐失之大家牛车小家担负输租襁属不絶课更以最帝愈竒寛奉诏与司马迁等共定汉大初歴元符元年为御史大夫从东封泰山居位九嵗以官卒】周堪【字少卿齐人事大夏侯胜受尚书宣帝时论于石渠经为最高后为太子少傅元帝即位领尚书事甚见尊任与太傅萧望之等同心辅政为石显等所譛免官寻擢为光禄勲左迁河东太守后以灾异下诏褒堪征拜光禄大夫领尚书事卒】梁邱贺【字长翁诸人为武骑从太中大夫京房受易更事田王孙宣帝时求房门人得贺待诏黄门诏入説易帝善之以为郎以筮有应由是近幸为大中大夫给事中至少府为人小心周密帝信重之年老终官子临亦入学为黄门郎甘露中奉使问诸儒于石渠临学精熟琅邪王吉通五经闻临説善之时宣帝选髙材郎十人从临讲吉乃使其子郎中骏上疏从临受易】长孙顺【淄川人受诗王吉为博士】任公【淄川人为少府受公羊春秋于顔安乐】鲁伯【琅邪人为会稽太守受易施雠伯授邴丹丹字曼容琅邪人着清名】筦路【琅邪人为御史中丞受公羊春秋于疏广又事顔安乐】左咸【琅邪人为郡守九卿受公羊春秋于冷丰徒众尤盛】王中【琅邪人为元帝少府受公羊春秋于严彭祖家世传业中授同都公孙文文东平太傅徒众尤盛】贡禹【字少翁琅邪人以明经洁行着闻徴为博士复举贤良元帝即位徴为谏大夫上书崇节俭帝纳其忠下诏令减食谷马食肉兽省宜春苑又罢角觝诸戯歴御史大夫禹在位数言得失书数十上帝下其议令民产子七嵗乃出口钱自此始又罢上林公馆希幸御者及省建章甘泉宫等卫卒余虽未尽从然嘉其质直】诸葛丰【字少季琅邪人以明经为郡文学人特立刚直元帝时擢为司隶校尉刺举无所避京师为之语曰间何濶逢诸葛帝嘉其节加光禄大夫时侍中许章以外属贵幸奢淫不法丰欲奏其事适逢章欲收之章窘廹驰入宫门丰上奏于是収丰节旋徙城门校尉免为庶人终于家】伏理【字君游东武人八世祖胜字子贱所谓济南伏生者也后家东武理受诗于匡衡为当世名儒以诗授成帝为髙宻太傅】皮容【琅邪人受诗满昌至大官徒众尤盛】徐良【字斿卿琅邪人受大戴礼为博士州牧郡守家世传业由是大戴有徐氏之学】师丹【字仲公东武人治诗事匡衡举孝亷为郎建始中丞相翟方进等举丹论议深博亷正守道歴少府光禄勲侍中甚见尊重成帝末为太子太傅哀帝即位累迁大司空丹以师傅居三公位得信于上书数十上多切直之言谏封帝舅后父及傅太后求尊号博引经义开陈婉切已被劾免归平帝初封义阳侯卒諡曰节】伏湛【字惠公理子性孝友少傅父业成帝时以父任为博士弟子更始立为平原太守光武即位征拜尚书使典定旧制建武三年为大司徒封阳都侯彭宠反渔阳帝欲亲征以湛谏而止徐异卿等据富平连攻之不下惟言愿降司徒伏公帝知湛为青徐所信向遣到平原异卿等即日归降湛虽在仓卒造次必于文德坐事免六年徙封不其侯遣就国四传孙无忌亦传家学顺帝时为侍中屯骑校尉诏与议郎黄景校定中书五经百家艺术桓帝时复诏与景等共撰汉纪又自采集古今删着要事号曰伏侯注】邴汉【琅邪人以清行征用后为太中大夫王莽秉政乞骸骨】薛方【字容常齐人为郡椽祭酒王莽以安车迎方因使者辞曰尧舜在上下有巢由莽説其言不强致居家以经教授着诗赋数十篇光武即位被征道病卒又栗融字容卿亦齐人苏章字游卿禽庆字子夏皆北海人并去官不仕王莽】王璜【字平中琅邪人能传费直易璜又传古文尚书】儿萌【字子明齐国人王莽时萌兄弟见执于赤眉将食之萌叩头乞以身代贼哀而两释之】徐房【北海人与同郡逢萌平原李子云王君公相友善并晓隂阳懐德独行】牟长【字君高临济人少习欧阳尚书不仕王莽建武二年拜为博士稍迁河内太守诸生讲学者常千余人着録前后万言着尚书章句皆本之欧阳氏俗号牟氏章句坐事免复徴为中散大夫子纡隠居教授门生千人肃宗征之欲以为博士卒于道】淳于恭【字孟孙北海淳于人清静不慕荣名王莽末嵗饥兵起兄崇将为盗所烹恭请代得与俱免后崇卒恭养孤教学有不如法辄反杖自棰以感悟之儿慙而改过州郡连召不应幽居养志举动必由礼度建初元年下诏美恭素行除为议郎迁侍中骑都尉礼待甚优其所荐名贤无不征用进对陈政皆本道徳帝未尝不称善五年卒于官诏刻石表闾】伏隆【字伯文湛子少以节操立名仕郡督邮建武中张步兄弟拥重兵据齐地帝拜隆太中大夫持节使青徐招降郡国隆移檄以告羣盗惶怖即降步遣使随隆上书献鳆鱼拜隆光禄大夫复使于歩隆招懐绥辑多所附降帝嘉其功比之郦生即拜步为东莱太守步犹豫未决欲留隆共守青徐隆不聼步遂执隆而受刘永封隆遣间使上书愿以时进兵无以隆为念帝召隆父湛流涕以示之曰隆可谓有苏武之节其后隆遂被杀】伏恭【字叔齐湛兄子湛弟黯字稚文以明齐诗改定章句作觧説九篇位至光禄勲以恭为后恭性孝少黯学以任为郎建武四年除剧令视事十三年以惠政公亷闻青州举为尤异太常试经第一拜博士迁常山太守敦修学校教授不辍由是北州多为防氏学永平四年帝临雍于行礼中拜恭为司空儒者以为荣在位九年以病乞归诏赐千石俸以终其身十五年行幸琅邪引遇如三公仪建初二年年九十帝行飨礼以恭为三老元和元年卒子夀官至山东郡太守】甄宇【字长文安邱人清静少欲习严氏春秋教授尝数百人建武中为州从事征拜博士少迁太子少傅卒于官传业子普普传子承承尤笃学讲授亦尝数百人诸儒以承三世传业莫不归服建初中举孝亷卒于梁相子孙传学不絶】江革【字欠翁临淄人遭乱负母避兵备经阻险得全于难建武末年与母归乡里称之曰江巨孝母终至性殆灭尝寝伏冢庐服竟不忍除永平初举孝亷为郎补楚太仆建初初太尉牟融举贤良方正累迁五官中郎将毎朝会帝尝使虎贲扶持及进拜恒目礼焉时有疾不会辄令大官送醪膳恩宠有殊贵戚慕其行各奉书致礼革无所报受后乞骸骨转谏议大夫赐告归元和中帝思革至行诏赐谷千斛常以八月长史存问由是巨孝之称行于天下】周泽【字穉都安邱人少习公羊严氏春秋隠居教授建武末辟大司马府署议曺祭酒永平十年歴太常果敢直言数有据争十八年拜侍中骑都尉后数为三老五更建中初致仕卒】承宫【字少子姑幕人少孤年八嵗为人牧豕乡里徐子盛以春秋经授诸生宫乐其业因就聼经数年勤学不倦归家教授遭乱将诸生避地汉中后与妻子之防隂山肆力耕种永平中征诣公车帝临雍诏拜博士迁左中郎将数纳忠陈政论议切慤朝臣惮其节名播匈奴厯官侍中祭酒】吴良【字大仪临淄人习大夏侯尚书初为郡吏嵗旦入贺椽王望举觞上夀称太守功德良斥望佞邪欺謟愿勿受觞时太守敛容而止转良为功曺耻以言受进终不肯谒东平王苍闻而辟署西曺甚相敬爱上疏荐良公方亷恪宜备宿卫显宗以示公卿曰前以事见良须髪皓然衣冠甚伟萧何举韩信设坛而拜不复考试今以良为议郎后迁司徒长史每处大议辄据经典不希防偶俗以徼时誉后坐事免复拜议郎卒】牟融【字子优安邱人少博学以大夏侯尚书教授由茂才为丰令永平五年入为司校尉多所举正百僚敬惮之十一年为大司农显宗方勤万几毎延谋政事判折狱讼融明哲才髙善论议帝数嗟叹以为才堪宰相明年为司空举动方重甚得大臣节肃宗即位迁太尉建初四年卒】魏谭【字少闲琅邪人为饥冦所获等辈数十人皆以次当烹贼见谭谨厚独令主防暮则执缚贼有彞长公特哀谭宻为解缚令去谭曰谭为诸君执防恒得遗余余人皆茹草莱不如食我长公义之并得免永平中为主家令】刘毅【北海敬王子初封平望侯永元中夺爵毅少以文辩称元初元年上汉德论并宪论十二篇时刘珍邓耽尹兊马融共上书称其美安帝嘉之赐钱三万拜议郎】郎顗【字雅光安邱人父宗字仲绥学京房易善风角星算六日七分望气占候吉凶安帝徴之对防为诸儒表后拜吴令以博士徴顗耻以占騐见知悬印绶遁去终身不仕顗少父业隠居海畔研经占象朝夕无倦州郡举有道方正不就顺帝时灾异屡见阳嘉二年正月公车徴乃诣阙拜章帝使对尚书顗条便冝七事复条四事以对劝帝早宣德泽以应天功书奏拜侍中不就归其夏及明年灾冦果如顗言后复徴不行】滕抚【字叔辅剧人初任州郡稍迁涿令太守委任郡职兼领六县在事七年道不拾遗顺帝末盗贼羣起三公举抚有文武才拜为九江都尉助御史中丞冯绲合兵共讨抚前后撃破斩获无算东南悉平振旅而还以抚为左冯翊所得赏赐尽分麾下性方直不交权势防官懐忿及论功当封太尉胡广承防黜抚天下怨之卒于家】孙嵩【字賔石安邱人桓帝时赵岐逃难四方嵩年二十余见岐卖饼市中察非常人停车呼与共载岐素闻嵩名即以实告遂俱归嵩先入白母迎入堂上飨之极欢藏岐复壁中数年后因赦出献帝时嵩寓于刘表表不为礼时岐使荆州乃称嵩素行笃烈因共表上为青州刺史】童恢【字汉宗姑幕人父仲玉遭世凶荒倾家赈防九族乡里赖全者以百数早卒恢少仕州郡为吏灵帝时司徒杨赐闻其执法亷平乃辟之赐被劾当免椽属悉去恢独诣阙争之乃得理椽属悉归府恢防杖而逝由是论者归美除不其令一境清静狱中无囚流人归者二万余户青州举尤异迁丹阳太守卒弟翊字汉文名髙于恢宰府先辟之翊佯喑不肯仕及恢被命乃就孝亷除须昌长有异政吏人为立碑】赵祐【北海人灵帝时为宦官与济隂丁肃下邳徐衍南阳郭耽汝阳李廵等五人称为清忠皆在里巷不争威权祐博学多览著作校书诸儒称之】任旐【字子旟博昌人以至行称汉末黄巾贼起到博昌相谓曰宿闻任子旟天下贤人也可入其乡耶遂相帅而去由是声闻逺近州郡并举孝亷歴酸枣祝阿令】邴原【字根矩北海朱虚人少以操尚称辟命皆不就黄巾起原将家属入海住鬰州山孔融为北海相举原有道遂到辽东归原者数百家游学之士教授之声不絶积十余年遁还故土讲述礼乐吟咏诗书门徒数百服道数千时郑康成以博学洽闻注解典籍为儒雅所归原亦以髙逺清白颐志澹泊口无择言身无择行故英伟之士向焉海内咸称青州有邴郑之学曹操辟原为司空椽寻转五官将长史闭门自守非公事不出从曺征吴卒】三国魏管宁【字防安北海朱虚人长八尺美须眉与平原华歆同县邴原相交游学异国并敬陈仲弓黄巾之乱至辽东徃见太守公孙度语惟经典不及世事乃因山为庐凿坏为室越海避难者皆来就之旬月而成邑遂讲诗书陈俎豆饰威仪明礼让非学者无见焉由是度安其贤民化其德魏黄初中徴为太中大夫明帝时以为光禄勲并辞不受卒年八十四】任嘏【字昭光旐子八嵗丧母以至性见称年十四始学三年中诵五经皆究其义兼包羣言无不综览邑中争讼皆诣嘏质之其子弟有不顺者父母窃数之曰汝所行岂可令任君知耶其礼教所化率如此时访召海内至德嘏应举为临淄侯庶子相国东曹属尚书郎文帝时为黄门侍郎毎纳忠言帝嘉其淑慎累迁河东太守所在化行】王修【字叔治营陵人七嵗丧母母以社日亡修感念哀甚邻里为之罢社北海孔融召为主簿守髙宻令豪强慑服郡中贼发融谓左右曰能冒难来惟王修耳言终而修至复令守胶东融毎有难赖修以免后为袁谭别驾谭与尚兄弟相攻击曺公引军攻谭修时运粮在乐安将所领兵徃赴闻谭死下马号哭诣曺公乞收谭曺公嘉其义聼之既破南皮阅修家谷不满数十斛有书数百卷叹曰士不妄有名乃礼辟为司空椽迁魏郡太守魏国既建为大司农郎中徙奉常严才反攻掖门修闻变歩至宫门曺公在铜爵台望见之曰来者必王叔治也顷之病卒】徐干【字伟长北海人体道修行聪识洽闻与孔融陈琳王粲阮瑀应防刘桢称建安七子建安中特加旌命以疾休后除上艾长又以疾不行及卒文帝书与元城令吴质曰伟长懐文抱质恬淡】
　　【寡欲有箕山之志可谓彬彬君子矣着中论二十余篇】孙炎【字叔然乐安人受学郑康成之门人称东州大儒徴为秘书监不就王肃集圣证论以讥短康成叔然駮而释之作周易春秋例毛诗礼记春秋三传国语尔雅诸注又注书十余篇】吴孙邵【字长绪北海人为孔融功曹融辞曰廊庙才也孙权统事数陈便宜以为应纳贡聘从之黄武初为丞相封阳羡侯】是仪【字子羽营陵人本姓氏初为县吏后仕郡郡相孔融令改为是依刘繇徙会稽孙权徴仪到专典机宻拜骑都尉既定荆州都武昌拜禆将军封都亭侯黄武中大破曺休迁偏将军入阙省尚书事驾东迁使仪辅太子登留镇太子敬之事先谘询然后行从太子迁建业拜侍中中执法平诸官事典校郎吕壹诬故江夏太守刁嘉谤讪国政权怒収系騐问仪独云无闻辞不倾移嘉得免以尚书仆射领鲁王傅尽忠规谏仪事上勤与人恭不治产业数十年未尝有过吕壹歴白将相大臣罪独无以白仪权叹曰使人尽如仪尚安用科法为年八十一卒】滕允【字承嗣剧人少有节操美仪容弱冠尚公主起家丹阳太守徙吴郡防稽所在见称太元元年为太常与诸葛恪等俱受遗诏辅政孙亮即位加卫将军恪将伐魏允谏之为都下督掌统留事白日接賔客夜省文书或通晓不进爵髙宻侯孙峻欲城广陵朝臣知其不可而莫敢言惟允谏之不从而功竟不就】晋王裒【字伟元修孙父仪为司马昭司马东闗之败昭曰谁任其咎仪曰责在军师昭怒遂斩之襄少立操尚博学多能痛父非命未尝西向而坐示不臣于晋也隠居教授徴辟皆不就庐于墓侧旦夕至墓所拜跪攀栢哀号涕涙着树树为之枯母性畏雷母没毎雷辄到墓曰裒在此读书至哀哀父母生我劬劳未尝不三复流涕门人为废蓼莪之篇家贫躬耕及洛阳倾覆亲族悉移渡江东裒恋坟垄不去遂为贼所害】任恺【字元褒博昌人尚魏明帝女累迁员外散骑常侍武帝时为侍中封昌国县侯恺有经国之干以社稷为己任帝政事多谘焉性忠正恶贾充为人每裁抑之充计画令与帝疎因称恺才能宜在官人之责帝不之疑以为吏部尚书恺选举公平尽心所职然侍觐转希充党乘间浸润遂免官后起为太仆转太常以忧卒子罕字子伦幼有门风以淑行致称厯官大鸿胪】张载【字孟阳安平人父收蜀郡太守载性闲雅博学有文章太康初至蜀省父经劔阁以蜀人恃险好乱因着铭以作诫益州刺史张敏表上其文武帝遣使镌之劔阁又为蒙汜赋司校尉傅休奕见而嗟叹为之延誉遂知名起家佐著作郎歴官中书侍郎称疾归弟协字景阳与载齐名歴官河间内史亢字季阳亦有属缀为散骑常侍领佐著作时人谓之三张】左思【字太冲临淄人貎寝口讷而辞藻壮丽造齐都赋一年乃成复欲赋三都诣著作郎张载访岷邛之事遂搆思十年门庭藩溷皆着纸笔得句便疏之自以所见不博求为秘书郎赋成皇甫谧为其序张载等复为注解司空张华见而叹曰班张之流也于是竞相传冩洛阳为之纸贵齐王冏命为记室笃辞不就以疾终】徐苗【字叔曺髙宻淳于人累世皆以博士为郡守曽祖华有至行祖邵为魏尚书令以亷直称苗少家贫与弟贾就博士宋钧受业遂为儒宗作五经同异评前后所造数万言皆有意味性抗烈轻财贵义兼有知人之鉴数徴辟不就武惠时计吏至台帝辄访其安否永寜二年卒】光逸【字孟祖乐安人初为博昌小吏胡母辅之见而竒之呼与谈果俊器后举孝亷为州从事辅之荐于太傅越寻避乱渡江与辅之谢鲲等酣饮时人谓之八达元帝以逸补军谘祭酒为给事中卒于官】伏滔【字元度安邱人有才学为大司马桓温叅军深加礼接从温伐袁真以淮南屡叛著论二篇名曰正淮夀阳平以功封闻喜县侯太元中拜著作郎专掌国史迁游撃将军卒子系之亦有文才歴官侍中尚书】十六国前秦王猛【字景畧剧人家于魏郡少贫贱以鬻畚为业博学好兵书谨重严毅气度宏逺游邺都时人莫识髙平徐统见而竒之召为功曺不就隠于华山懐佐世之志桓温入闗猛被褐谒之扪虱而言旁若无人拜高官都防猛仍还山苻坚闻其名遣吕婆楼招之一见便若平生坚僭位以猛为中书侍郎转始平令一嵗中五迁厯尚书令太子太傅加散骑常侍后率军讨慕容暐军禁严明逺近帖然以功进封清河郡侯留镇冀州聼以便宜从事入为丞相宰政公平流放尸素防幽滞显贤才外修兵革内崇儒学秦国遂致富强坚尝勅太子宏长乐公丕等曰汝事王公如事我也其见重如此寻疾甚上疏言时政多所宏益坚览之流涕及疾笃亲临省问猛言晋正朔相承愿不以为图鲜卑我之仇雠宜渐除之遂卒子永幽州刺史苻丕立累进左丞相与慕容永战于襄陵死之】南燕晏谟【青州人婴之后慕容德时为秀才德如齐城问谟以齐之山川邱陵贤哲旧事谟厯对详辨画地成图德深嘉之拜尚书郎立铁冶于商山置盐官于乌常泽以广军国之用】南北朝宋王镇恶【猛孙以五月五日生故名镇恶初为天门临澧令武帝召至与语甚异焉谓诸佐曰所谓将门有将也即以为青州治中从事史行叅大尉军事屡战有功武帝讨刘毅加镇恶振武将军遣率百舸前发镇恶昼夜兼行破江陵后二十日大军方至以功封汉夀县子晋义熈十二年武帝将北伐转为咨议叅军行龙骧将军领前锋镇恶曰不克咸阳誓不复济江而还也及陷长安城武帝至劳之曰成吾霸业者真卿也以镇恶领安西司马冯翊太守委以扞御之任为叅军沈田子所害武帝受命追封龙阳县侯镇恶被害弟康携家出洛阳归武帝即以为相国求还视母值闗陜不守康唱集义徒坚守六旬武帝嘉其节封西平县男进号龙骧将军迎康家还京邑劝课农桑百姓甚亲赖之】魏贾思伯【字仕林益都人世父元夀中书侍郎有学行思伯释褐奉朝请累迁中书侍郎任城王澄之围钟离也以思伯为军司及澄失利思伯为后殿托言失道不伐其功昭帝时拜凉州刺使后转卫尉卿时议建明堂多有同异思伯上议学者善之后为侍讲中书舍人入授明帝杜氏春秋思伯少虽明经至是更延儒生夜讲画授性谦和倾身礼士卒諡文贞弟思同字仕明少励志行雅好经史元颢之乱思同不降庄帝还宫封营陵县男后为侍讲授静帝杜氏春秋拜侍中卒】王宪【字显则猛孙皇始中道武见之曰此王猛之孙也厚礼以待之以为本州中正太武即位迁廷尉卿出为上谷太守清身率下风化大行寻拜外都大官移中都歴任二曺断狱称旨进爵北海公天安初卒】孙益德【乐安人其母为人所害益德童幼为母复仇还家哭于殡以待县官孝文文明太后以其幼而孝决又不逃罪特免之】梁伏曼容【字公仪滔曾孙少笃学老善易仕宋为骠骑行叅军明帝好周易集朝臣于清署殿诏曼容执经曼容素美风仪帝以方嵇叔夜齐建武中拜中散大夫曼容宅在瓦官寺东施髙坐有賔客辄升坐讲説生徒常数十百人梁台建以曼容旧儒召拜司马出为临海太守卒于官】任昉【字彦升博昌人幼好学早知名宋丹阳尹刘秉辟为主簿齐永明初王俭雅钦重昉以为当时无辈为司徒竟陵王记室叅军以父忧去职性至孝居丧尽礼续遭母忧尝庐于墓侧哭泣之地草为不生髙祖克京邑霸府初开以昉为骠骑记室叅军及践祚拜黄门侍郎转御史中丞秘书监自齐永元以来秘阁四部昉手自讐校由是篇目定焉出为新安太守卒昉善属文尤长载笔当世王公表奏莫不请焉家聚书万余卷率多异本所着文章数十万言盛行于世好交结奬进坐上客恒有数十时人号曰任君第四子东里颇有父风官至为兵部尚书】伏暅【字元耀曼容子幼传父业与任昉刘曼俱知名起家奉朝请仍兼太学博士髙祖践祚累迁中书侍郎兼五经博士与徐勉等总知五礼事出为永阳内史在郡清洁治务安静髙祖善之厯豫章内史徴为给事黄门侍郎未及起卒于郡徐勉为之墓志子挺敏悟有才思好属文齐末举秀才对防第一高祖义师至见之甚悦谓曰顔子天监初除中军叅军事于宅讲论语聼者倾朝徴为京尹太清中卒】北齐王昕【字元景剧人少笃学北魏时太尉汝南王悦辟为骑兵叅军左右言其诞曼悦曰府望惟在此贤不可责也迁常侍武帝或时袒露毎见昕即正冠敛容昕体素甚肥遭丧后遂终身羸瘠杨愔重其德素以为人之师表齐文宣践祚拜七兵尚书以防徙幽州后防还判祠部尚书帝与朝臣酣饮昕称疾不至遂斩之昕母清河崔氏学识有风训生九子皆风流蕴籍世号王氏九龙】王晞【字叔朗昕弟幼而孝谨有器度淹雅好学北魏永安初释褐除员外散骑侍郎晞愿养母竟不受署齐神武访朝廷子弟忠孝谨宻者令与诸子逰晞与崔瞻等首应此选补中外府功曺叅军帯常山王演友及昭帝践祚除晞散骑常侍仍兼领吏部郎中晞与尚书杨休之等共举録厯代废礼坠乐职司废置朝飨异同舆服增损或道德髙儁乆在沈沦或巧言俗邪辟害政爰及田市舟车徴税婚有不便于时者悉令详思条奏寻拜太子太傅又兼中庶子帝欲以晞为侍中苦辞不受或劝晞勿自疎晞曰我阅要人多矣充诎少时鲜不败绩且性实疎缓不堪时务非不爱作熟官但思之烂熟耳性闲淡寡欲虽王事鞅掌而雅操不移在并州又谓之物外司马武平初厯官大鸿胪加仪同三司】隋髙构【字孝基北海人性智辨好读书工吏事厯官吏部侍郎有能声所举杜如晦房元龄等后并至公辅论者称构有知人之鉴焉】唐崔信明【益都人强记美文词隋大业中为尧城令唐兴窦建德僭号信明族弟敬素为贼鸿胪卿劝信明臣贼答曰昔申胥海隅钓师能固其节尔欲吾屈身贼中求斗筲耶遂逾城去隠太行山贞观六年有诏拜兴势丞迁秦州令卒】段志元【临淄人姿质伟岸隋大业末从父偃师客太原为秦王所识髙祖兴以千人从授右领大都督府军头下霍邑绛都攻永丰仓摧锋最刘文静拒屈突通于潼闗为桑显和所袭军且溃志元率壮骑驰杀中流矢突击自如唐军复振通败走蹑获之授乐游府车骑将军从破窦建德平东都迁秦王府右二防军隠太子尝以金帛诱之拒不纳秦王即位累迁左骁骑大将军封樊国公文德皇后勒兵卫章武门太宗夜遣使至志元所拒曰军门不夜开使者示手诏志元曰夜不能辨不纳帝叹曰真将军周亚夫何以加改褒国公厯镇军大将军卒三世孙文昌字墨卿疎爽任义节穆宗时拜平章事厯西川淮南荆南节度使子成式字柯古博学强记着酉阳杂爼官终太常少卿】房元龄【字乔临淄人幼警敏博综典籍善属文书兼革开皇中天下混一皆谓隋祚方永而元龄决其亡可立待年十八举进士授羽骑尉太宗以炖煌公狥渭北杖防谒军门一见如旧署行军记室叅军公为秦王授府记室封临淄侯征伐未尝不从独收人物致幕府军符府檄驻焉即辨髙祖曰若人机识是宜委任每为吾儿陈事千里外犹对面谈太宗即位为中书令进尚书左仆射帝曰公为仆射当助朕广耳目访贤才乃敕细务属左右丞大事闗仆射徙梁国公居宰相积十五年进司空仍总朝政累表固辞卒諡文昭】孙既【乐安人母丧庐墓哀毁骨立有醴泉涌于墓侧里人名之曰孝源泉】郭昈【齐人举进士为李师道判官宪宗时师道叛与髙沐等引古今成败前后谏説不能入及沐以欵结天子为师道所害井囚昈凡十年昈为绘书藏衣絮间使郭航间道见李愿请竒兵三千浮海莱淄及王师讨师道颇用其防航莱州人与昈世居齐】第五泰【字伯通益都人咸通中鄂州文学着左传事类二十卷】五代梁牛存节【字赞正博昌人为人忠谨太祖爱之以为小校屡战有功积官邢州团练使元帅府左都押衙太祖即位拜右千牛卫上将军晋兵攻泽州急存节入城自守晋人解去迁匡国军节度会朱友谦叛西连鳯翔同州水咸无井友谦与岐兵合围欲以渇疲之存节凿井八丈水甘可饮友谦卒不能下末帝立徙镇天平以功进太尉时梁晋方苦战而存节病痟忠愤弥激治军督士未尝言病将卒语其子知业曰忠孝吾子也不及其他】唐夏鲁竒【字邦杰青州人初事梁后奔晋为卫防指挥使庄宗以百骑觇敌遇刘寻伏兵围之数重几不得脱鲁竒力战手杀百余人身被二十余创与庄宗决围而出庄宗竒之以为磁州刺史从战中都擒王彦章迁河阳节度使为政有惠爱明宗时徙镇武忠又徙武信东川董璋反攻遂州鲁竒闭门拒之旬月救兵不至城内食尽鲁竒自刎死】晋石昂【临淄人家有书数千卷喜延四方之士士无逺近多就问学昂不求仕进节度使符习髙其行召为临淄令与监军杨彦朗忤即解官还家髙祖时诏天下求孝悌之士户部尚书王权等上昂行义召至以为宗正丞迁少卿出帝即位数上疏极谏不聼】
　　【乃称疾东归以夀终】汉苏禹珪【诸城人仕髙祖为观察判官累官至右仆射侍郎同平章事决断无留滞用舍黜陟所议必当帝倚重之】宋许仲宣【字希粲青州人汉干祐中进士仕周为淄州团练判官宋初赴调引对便殿仲宣气貎雄伟太祖悦之擢太子中允知北海军仲宣度其形势广袤可为州郡画图上之遂升为潍州从征并门掌给纳四十余州资粮悉能集事帝益知其强干开寳四年知荆南转运事及征江南又兼南面随军转运事供馈无阙南唐平拜刑部郎中太祖时厯西川广南转运使擢陞谏议大夫后迁给事中卒】齐得一【诸城人幼嗜学及长教授乡里士大夫子弟不逺百里就之肄业王万敢为宻州防御使性贪暴执乡民杀之而取其资产得一亲族死者十余人惟得一与兄脱身获免诣阙上诉按鞫得实削官坐死有差得一乃归布衣蔬食不乐仕进开寳中诏举亷退孝悌之士本郡以得一应诏防试中选授章邱主簿】张平【临朐人秦王廷羙领贵州署为亲使太宗即位诏补右班殿直监市木秦陇以功迁供奉官监阳平都木务兼造舡旧造舟既成偹漂失一舟调三戸守之嵗役数千平穿池引水舟繋其中不复调民雍熈初召还累迁盐鐡使卒平好史传防时遇异书或觧衣易之及贵聚书数千卷子从吉以防补殿直景徳四年宜州军校陈进叛命副曹利用为广南东西路安抚使将兵讨之以平贼功改庄宅副使】李觉【字仲明本京兆长安人唐之后裔其先徙家青州益都父成字咸别号营邱五代末以诗酒行公卿间善摹冩山水世传以为宝觉性强毅而聪敏太平兴国中举九经起家将作监丞通判建州迁知泗州转秘书丞命与孔维等校定五经正义奉使交州还迁国子博士端拱元年初令学官讲説觉首预为太宗幸监召觉对御讲泰卦从臣皆列坐觉因述天地感通君臣相应之防帝甚悦赐帛百匹俄献时务防帝颇嘉奬寻以本官直史馆迁司门员外郎卒觉累上书言时务述养马漕运屯田三事太宗嘉其详偹令送史馆】李宥【字仲严觉子防孤不好弄长读书属文不杂交游举进士调火山军判官迁集贤校理遂直院知蕲州歳凶令収养防委婴孩所活甚众后以谏议大夫知江寕府致仕起官太子宾客判留司御史台卒宥性清介然与物无忤好奬防士人既死家无余财官赐钱十万】张宏【字巨卿益都人太平兴国中举进士为将作监丞迁著作郎与修太平御览厯左拾遗太宗谓宏曰朕亲择羣材卿与吕防正皆中朕选累官吏部侍郎真宗朝与王旦知登闻院再举吏部卒】王曾【字孝先益都人咸平中乡贡试礼部廷对皆第一杨亿见其赋叹曰王佐器也由将作监丞累官参知政事真宗末入草遗诏黜丁谓之奸正色独立朝廷倚以为重仁宗初即位拜平章事每进见言利害事审而中理多所荐防尤恶侥幸既而太后不悦出知青州景祐元年复拜平章事封沂国公曾进退士人莫有知者范仲淹甞谓曾曰明掦士类宰相之任公之盛徳独少此耳曾曰夫执政者恩欲归已怨使谁归仲淹服其言宝元元年卒谥文正仁宗篆其碑曰旌贤之碑改其乡曰旌贤乡大臣赐碑篆自曾始】王子融【本名皥字子融后以字为名曾弟祥符中进士及弟累迁太常丞同知礼院甞论次国朝典礼因革为礼阁新编上之以其书藏太常权同纠察刑狱知河阳又集五代事为唐余录六十卷以献权判大理事乃取谳狱轻重可为凖者类次以为防例厯官兵部侍郎卒】张荷【寿光人少师事种放与呉盾魏野杨朴宋澥友善性高洁为文竒澁着过非九篇诗文三卷】贾同【字希得临淄人五代时杨光逺反同祖崇率乡里四百余家保愚谷山全活者二千人同初名冈字公疎笃学好古真宗时登进士命改今名王钦若方贵盛闻同名欲致之固谢不往居八九年始补厯城主簿厯判兖州天圣初上书言丁谓之奸既白宜明告天下正符瑞之谬罢宫观崇奉归不急之卫兵収无名之实费又言冦凖忠亮贬黜宜还之内地再迁殿中丞知棣州卒其友及门人諡曰存道先生】杨光辅【安邱人居莒州之马耆山学者多从受经真宗时州守王博文荐为太学助教孙奭知兖州又荐为太常寺奉礼郎州学讲书仁宗诏至命説尚书光辅讲无逸一篇时年七十余论説明畅帝悦欲留为学官固辞以国子监丞老于家子安国字君倚五经及第厯翰林侍讲学士在经筵二十七年仁宗称其行义淳质累迁给事中卒】傅霖【青州人少与张咏同学霖隐不仕咏既显求霖三十年不可得真宗时咏知陈州来谒阍吏白傅霖请见咏责之曰傅先生天下贤士吾尚不得之为友汝何人敢名之咏因问昔何隐今何出霖曰子将去矣来报子耳咏曰咏亦自知之霖曰知复何言翌日别去后一月咏卒】周沆【字子真益都人第进士知渤海县厯开封府推官湖广蛮唐盘二族冦暴以沆为转运使朝廷用沆防二族皆降侬智高乱定仁宗命安抚广西谕之曰岭外地恶非贼所至处毋庸行对曰君命仁也然逺民罹涂炭当宣布天子徳泽遂往徧行郡邑擢河北都转运使李仲昌建六塔河之议以为费省而功倍诏沆行视沆言此役若成河必泛溢齐博滨棣之民其鱼矣英宗时以戸部侍郎致仕卒】李之才【字挺之靑社人天圣中进士为人朴率从河南穆修受易修易受之种放放受之陈搏其图书象数变通之妙秦汉以来鲜有知者之才初为卫州获嘉主簿权共城令时邵雍居母忧之才叩门来谒劳苦之雍再拜愿受业于是先示之以陆淳春秋意欲以春秋表仪五经既可语五经大防则受易而终焉其后雍卒以易名世之才噐大难乎识者栖迟乆不调尹洙以书荐于叶道卿得应铨改大理寺丞世称刘义叟厯法逺出古今上实之才授之寳厯五年卒卲雍表其墓　按宋史本传之才青社人史记三王世家注齐在东方故曰】
　　【青社又益都县有青社驿古人文字类　　称青州为青社史文遂相沿不改附记于此】赵师民【字周翰临淄人九嵗能属文举进士第孙奭辟兖州説书领诸城主簿师民学问精博奭自以为不及年五十来京师宋郊韩琦等列荐至检讨崇正殿説书迁宗正丞赵元昊反上书陈十五事及请任方靣以图报効在经筵十余年甚见器异三迁刑部郎中复领宗正卒师民淳静刚敏防孤哀感年四十四始婚专以读书为事勤于吏治政有惠爱】赵禹【青州人仁宗时上书言赵元昊必反宰相以禹狂言徙建州后元昊果反禹讼所部至京自理宰相怒下开封狱陈希亮言禹可赏不可罪乃以禹为徐州推官】麻仲英【临淄人博学有行以亲不逮养不肯仕韩琦富弼守青州致书币荐其行义召为国子监助教东州学者咸尊师之】明镐【字化基安邱人进士补蕲州防御推官仁宗时迁太常博士还朝帝问镐所能薛奎称其沉挚有谋能防大事为陜西转运使常阅同州厢军得材武者三百人教以强弩奏为清边军最骁悍陜西河东颇仿置之王则叛命镐为安抚使副文彦博平贝州以功拜参知政事卒諡文烈】卢文宗【字公彦昌乐人举五经厯提防江西刑狱侍讲杨安国以经术荐之仁宗御延和殿诏讲官悉升殿聼其讲易明日复命讲泰卦授天章阁侍讲赐三品服累进银台司英宗时出知青州入辞帝曰学士忠纯之操朕所素知岂当久处外及见论知人安民之要勧帝守祖宗法熙寕初以礼部侍郎致仕文宗以儒者长刑名之学前后在刑部审刑十余年而主于仁恕】任颛【字诚之夀光人进士赐第擢盐鐡判官仁宗时陕西铸康定大钱颛曰壊五为一以一当十恐犯者众卒如其言夏人纳欵遣使要请十一事颛押伴晓以义辞折而去又遣使来欲自买卖且通青盐增嵗赐诏许置塲其义多颛所发厯判三司慿由司为谅祚册礼使采摭西夏风物山川道理出入攻取之要为治戎糒要三篇上之进直史馆迁河东转运使厯知潭州渭州徙徐州以太子宾客致仕积官戸部侍郎】孙唐卿【字希元青州人少有学行年十七以书谒韩琦琦甚器之景祐中以进士为举首有名通判陕州权府事于吏事若素习民有母再适人而死及其父盗母之防而同塟之有司论以法唐卿曰是知有孝而不知有法尔乃释之以闻未防丁父忧毁瘠呕血而卒诏赙其家】张择行【字行先益都人进士起家为北海临沂主簿厯右司谏与唐介包拯共论张尧佐除莭度宣抚两使不当语甚切又论河北兵多财不足愿分兵就食内地不报迁戸部郎中集贤殿修撰卒】朱夀隆【字仲山诸城人以防知九陇县所至有声以少府监知掦州终夀隆为人和厚而不屈于权贵狄青讨贼欲杀禆将不用命者数人夀隆论罪不当死青感其言而止】苏丕【益都人有高行少时一试礼部不中拂衣去居弥水之滨五十年不践城市欧阳修言于朝赐号曰冲退处士】王赟【青州人元丰元年赟父为人殴杀赟防未能复讐防冠刺讐防支首祭父墓自首论当斩帝以杀讐祭父又自归罪其情可矜诏贷死刺配隣州】韩晋卿【字伯修安邱人为童子时日诵书数千言长以五经中第由主簿厯知同州夀州奏课第一元祐中管大理卿晋卿自仁宗朝已典讼臬数与王安石等争议终持之不肯变用是知名元丰置大理狱多内廷所付晋卿持平考核无所上下神宗称其才诸州请谳大辟执政恶其多将劾不应谳者晋卿曰聼防求所以生之茍谳而获谴后不来矣议者又欲引唐日覆奏令天下庶戮悉奏决晋卿言可疑可矜者许上请祖宗之制也四海万里必系以聼明命恐自今瘐死者多于伏辜者矣朝廷皆行其説故世推其忠厚不以法家名之】赵挺之【字正夫诸城人举熈寕进士哲宗朝为监察御史除给事中时蔡京为相帝谋置右辅京荐防之随拜尚书右仆射既相屡陈京奸恶且请去位避之帝因尽除京诸蠧法罢京召挺之见曰京所为一如卿言加挺之特进仍为右仆射卒諡清宪】仇悆【字泰然益都人大观中进士授邠州司法所至有惠政南迁知庐州募兵复寿春张浚视师悆为画防不用以忠义勉牛臯臯奋勇所向披靡冦遂自溃以悆克复守御功加徽猷阁待制累迁宝文阁学士陜西都转运使秦桧以为异己落职后积官至左朝议大夫爵益都县伯】陈规【字元则安邱人中明法科靖康末为安陆令建炎元年知徳安府仿古屯田制条上营屯田事宜诏嘉奬仍下其法于诸镇屡立战守功迁直学士知顺昌府金兵将至会刘锜领兵赴京留守过境规迎至告以死守计布设粗毕而金兵薄城规与锜廵城督战累挫敌锋乌珠自将鐡浮图军来援规勉激请将军殊死闘斩获无算乌珠遂还奏功迁枢宻直学士移知庐州以疾卒有攻守方畧传于世规端毅寡言笑以忠义自许功名与诸将等而位不酬劳时共惜之　乌珠旧作兀术今译改】张所【青州人登进士第厯监察御史高宗即位遣所按视陵寝还上疏论还京师有五利又条上两河利害帝欲以其事付所会所言黄潜善奸邪责所团练副使安置江州李纲入相乃以所充河北招抚使一切以便宜从事所方招来豪杰以王彦为都统制岳飞为凖偹将而纲已罢相所落直龙图阁岭南安置卒于贬所】金刘珫【字伯玉防名太平益都人以功臣子补閤门只侯海陵忌宗室珫坐与往来斥居郷里世宗即位珫兼驰上谒帝大悦呼其小字而谓之曰太平庶防賛朕至太平矣累迁左宣徽使以疾求补外除定海军莭度使弟玑字仲璋举进士为国子祭酒太常少卿甞同知漕运言省费事又甞为戸部员外郎条上便宜世宗嘉纳之】元乐均用【字国宝益都人读书斥口耳之学中统中守臣强之仕不受徙岭南怡然就道岭南守臣复荐之亦辞不受】綦公直【乐安人初为益都勧农官至元十年世祖知其勇召见同行荆南等处招讨司使破宋军奉防从诸军南伐至隆兴宋军突出公直败之由是南安吉赣皆望风欵附公直又令第三子莽噶岱攻梅阅入广东至南海皆下之累功授辅国上将军都元帅宣慰使镇别十八里请父以行至家计乐安税课及贫民逋负悉以赐金代输之后诸王海都叛侵别十八里公直从丞相伯顔进战败之追击浸逺援兵不至第五子瑗力战而死公直与妻及莽噶岱俱防焉莽噶岱奔还为湖州万戸讨衢州山贼有功加昭勇大将军　莽噶岱旧作忙古台今改】王英【字邦杰益都人有大节膂力絶人袭父职为莒州翼千戸父子皆善用防刀人号刀王讨贼屡立战功厯官懐逺大将军至元三年贼李志甫起漳州刘虎仔起潮州时英已致仕平章政事伯撒里谓僚佐曰是非刀王不可乃使迎致英据鞍横槊精神飞动及贼平英之功既多至正中毛贵防益都英年已九十有六谓其子宏曰吾世受国恩今老矣纵不能事戎马以报天子尚忍食异姓之粟以求生乎水浆不入口者数日遂卒】于钦【字思容益都人由助教累官侍郎奉命山东周览山川考水经地纪厯代沿革着齐乗六卷】刘蕃【字君卿乐安人为西台御史弹劾无所避累官中奉大夫辽阳行省参政治书侍御史】傅公议【字子敬益都人元统初进士累官亚中大夫西台御史至正十年防者包布哈内恃太子外结斯佳勒骄恣不法公议劾之左迁松江知府　包布哈斯佳勒旧作朴不花搠思蓝今改】齐文郁【博兴人至正中任山东宣慰佥事明兵下益都郁自经死藁城外植枣树一株识之枝皆北向其孙振迁植榆树二株枝仍北向】明马愉【字性和临朐人宣徳中进士第一授修撰九年特简史官及庶吉士三十七人进学文渊阁以愉为首正统五年以侍读学士入阁参预机务愉以文学受知两朝端重简黙门无私谒甞奏天下狱乆者多瘐死宜简使者分道决遣帝纳焉边警方命将而别部所至众议执之愉言赏善罚恶为治之本波及于善非法乗人之来执之不武帝然之厚遣其使厯官礼部左侍郎卒】曹凯【字宗元益都人正统中进士受刑科给事中磊落多壮节英宗北征谏甚力帝不从果陷凯痛哭竟日与王竑共击马顺至死景泰中迁左给事中时令输豆得补官凯争曰近例输豆四千石以上授指挥彼受禄十余年费已偿矣乃令之世袭是彼取息长无穷也乞自今惟令帯俸不得任事传袭文职则止原籍俸帝以为然命未授者悉如凯议用荐擢浙江右叅政在浙数年声甚着初凯为给事甞劾武清侯石亨亨修前憾遂谪凯卫经厯卒】刘珝【字叔温夀光人正统中进士授编修成化十年厯吏部左侍郎充讲官如故每进讲反覆开导词气侃侃闻者为悚明年以本官兼翰林学士入阁预机务帝每呼东刘先生进戸部尚书加太子太保乞休翊初遭母忧卢墓三年比归父没复庐于墓宏治中卒諡文和子鈗字汝中八嵗时宪宗召见爱其聪敏命为中书舍人宫殿门阈高甞提之出入厯官五十余年嘉靖中至太常卿仍供事内阁鋭博学有行谊与长洲刘棨并淹贯故实时称二刘】赵鉴【字克正夀光人成化中进士除萧山知县擢御使按宣大时边帅乆不进鉴上疏劾之又陈方畧甚悉于是兵将奋勇连战皆防冦为遁去与刘瑾忤出知顺徳府正徳八年进右副都御史廵抚甘抚恤民募兵大修边务乃谕吐蕃复哈宻侵地帝玺书嘉劳嘉靖二年厯官刑部尚书命按治诸巨奸咸得其情宸濠之叛宗室坐繋者众鉴上疏请释其株连者获全二百余人五年致仕卒諡康敏】张文锦【字阇夫安邱人宏治中进士授戸部主事正徳初为刘瑾所陷逮系诏狱斥为民瑾诛起故官再迁郎中督税陕西条上筹边裕民十事迁安庆知府度宸濠必反与都指挥杨鋭为御偹计宸濠浮江下文锦等虑其攻南都令军士登城诟之宸濠乃留攻卒不能克玺书褒羙擢太仆少卿嘉靖元年拜右副都御史廵抚大同三年文锦议设五堡堡成欲徙镇兵戍之为乱兵所杀万厯初追諡忠愍】翟銮【字仲鸣诸城人家京师宏治中进士入翰林学优经济明习典章厯官至大学士时张璁桂蕚用事銮守职奉法不敢阿比卒諡文懿】冯裕【字伯顺临朐人以戍籍生于辽东师事贺钦有学行正徳初举进士授华亭令厯知晋州所至多惠政迁戸部郎数忤贵乃宻遣人侦摘裕阙失无所得益重之出守贵州迁副使先后七年屡建平蛮功觧官归卒】顾铎【字孔振博兴人正徳初流贼入境铎父殁未殓独居守见贼躃踊无惧容贼曰空城中惟此一人必孝子也舍去后登进士为刑部郎中率同官抗疏论大礼被廷杖出为汝宁知府厯官太仆卿】蒋旸【字文辉乐安人正徳中进士知沐阳县擢御史督盐河东及廵畿辅平羊山冦擒妖贼以千数时论伟之后忤权贵谪守吉州迁贵州兵偹致仕】陈经【字伯常益都人正徳中进士擢兵科给事中忠直敢言武宗末劾奏宁彬余党帝览疏顾左右曰此髯给事中也世宗时累迁兵部尚书加太子少保时边警日至经殚心筹画条上防御事宜帝皆允行边臣议复河套经力陈其不可忤宰执意因乞致仕卒】李舜臣【字懋钦乐安人生而警敏日记千言嘉靖中防试第一授戸部主事厯官尚宝卿日惟闭门读书考防六艺陞应天府丞均赋爱人有惠政时宰忌之致仕屡荐不起】冯惟讷【字汝言裕子嘉靖中进士除宜兴令厯浙江督学抚使累迁江西左布政入觐覈吏能否部称之曰凿然不存两可者独冯公也以老乞休进光禄卿归讷性孝友厯官所至皆奉母以行夜必侯戸外问寝食然后退所着有辑古诗纪等书】马文炜【字仲韬安邱人嘉靖中进士除确山知县折狱如神入为御史廵盐两淮上便宜六事报可积羡金十余万俱抵正额啇困乃苏厯守徳安表二千石尤异炜名居首擢副使治兵荆南帝谓江陵相张居正治第监奴横行文炜防置于狱中贵愧谢乃已后廵抚江西以十事要约属吏执法颇严中蜚语有防改南京遂归家居十八年卒】李用敬【字仲孚益都人由进士知县擢给事中嘉靖中劾仇鸾骄纵赵文华督师劾张经用敬复上疏救理廷杖落职隆庆时复起用】冀练【字纯夫益都人嘉靖中进士授长安知县以治行闻擢戸部主事以拒直乆不调严嵩败累擢光禄少卿神宗时至戸部侍郎生平严敬自持言笑必谨不为矫激喜容接后】
　　【进居官以清勤着卒諡端恪】傅应兆【字文聘临朐人嘉靖中进士授平凉训导以良知主敬主静之説皆空言无徴独主喻义以为士行凖绳归三十余年卒私諡清毅先生】石茂华【字君采益都人嘉靖中进士授濬县知县厯知掦州府有破倭功累迁右佥都御史廵抚甘肃辕门卒甞以赏不时给羣噪茂华至立诛渠魁数人一军慑服进右都御史总督陕西三边军务边外要市论以期额咸受约束其傍七十一部皆请命为外臣奏功拜兵部尚书致仕数年再总督三边值旱饥至人相食茂华日夜露祷得大雨复奏请蠲赋发仓全活者数千万居秦六月竟以积劳呕血卒将吏莫不流涕諡襄恭】丁应璧【字为章夀光人嘉靖中进士授兵部主事值振武兵变朝议欲分其党莫敢先发应璧假他事去其魁分置部位一军乃定陞南昌知府】卢廷器【乐昌人性勇烈起卒伍嘉靖中以把总征倭与子璿俱战殁诏防一子立祠祭之】臧惟一【字守中诸城人嘉靖中进士厯文选郎中万厯时累迁顺天府尹奏行寛恤十事廵抚河南诏取麒麟皮惟一疏谏忤防遂乞归终南京兵部侍郎卒子尔勧万厯中进士厯官有政绩开府宁夏大殱孛氏余冦于贺兰山入为兵部侍郎乞归侄尔令天启中进士擢礼部主事厯方靣以疾归崇祯十五年城破殉难】邱橓【字茂实诸城人嘉靖中进士由行人擢刑科给事中帝久不视朝橓言权臣不宜独任朝纲不宜乆弛严嵩深憾之隆庆中进大理少卿病免万厯中擢左副都御史陈吏治积八事疏入帝称善勅所司下抚按奉行不如诏者罪顷之又言积如故自劾不职请罢斥以儆有位帝优诏报之拜南京吏部尚书卒諡简肃】石继芳【字克肖益都人嘉靖中由猗氏学博擢桐城知县催科不扰聼讼平允迁锦衣卫经厯卫帅毛澄私鬻校尉官上章劾之擢宁夏副使总兵哱拜有叛志因収其权裁之以法并请增牙兵偹之未集而难作遂死焉】朱鸿谟【字文甫益】
　　【都人隆庆中进士授吉安推官识邹元标于诸生厚礼之擢南京御史元标及呉中行等以论张居正得罪鸿谟疏救语侵居正居正怒斥为民既归杜门讲学居正卒起故官出按江西抚应天苏州十府皆有政声厯官刑部右侍郎諡恭介】冯子咸【字受甫惟徤子少孤事母孝母疾不觧衣者逾年母殁哀毁骨立万厯初举于乡再防试不第遂不赴讲求濓洛之学尝曰为学须刚与恒不刚则隳不恒则退治家宗顔氏家训乡人率其教多为善良】冯琦【字用韫裕曾孙幼颖敏絶人年十九举进士授编修进侍讲充曰讲官厯庶子三王并封议起移书王锡爵力争之累迁吏部侍郎涖政勤敏力抑营竞万厯二十七年灾异数见琦草疏偕尚书李戴极言信用奸徒搜括民财之害拜礼部尚书东宫册立期廹中官以供费不给为词琦弟戸部主事瑗适辇饷银四万出都琦立追还给费事乃济三十年帝有疾谕停矿税既而悔之琦与同列合疏争湖广税监陈奉以虐民撤还琦言辽东高淮等肆虐不淢于奉并乞徴还帝将简琦入阁为沈一贯所阻寻病卒遗疏请励明作发章奏补缺官推诚接下収拾人心语极恳挚帝哀悼赠太子少保天启初諡文敏】刘璞【字柘山莒州人万厯中举人由鄠县知县擢御史熹宗时论魏忠贤有八可诛削籍家居著书卒】赵秉忠【字季卿益都人万厯中殿试第一官翰林分校礼闱得孙承宗典试江南得张玮姚希孟周顺昌充日讲官请加建文庙号累迁礼部尚书以忤魏忠贤削籍】曹珖【字用韦益都人万厯中进士授戸部主事卫军贷羣珰子钱偿以月饷珖命减息军因稍苏补兵部巨珰私人求大帅珖不可厯南京太常少卿红丸议起珖力言宜穷奸状天启初加光禄卿厯大理卿值魏忠贤乱政请告归御史卢承钦厯攻东林诋珖狎主邪盟遂削夺崇祯中拜工部尚书桂王重建府第议加江西河南等省赋十二万有竒浙江逋织造银十余万请编入正额珖皆持不可与中官张彛宪不恊乞归屡荐不起家居十四年卒】张僎【字立所夀光人万厯中进士授平阳推官性直亮平恕聼狱明允务期得情崇祯十五年城防死莭　本朝乾隆四十一年　　赐諡莭愍】顾颐
　　【博兴人万厯中进士累官辽东叅政殉　难　本朝乾隆四十一年　　赐諡节愍】成勇【字仁有乐安人天启初防试对防极言宦官之祸被放又三年成进士同年邀谒魏忠贤持不可厯任推官崇祯时擢南京御史杨嗣昌夺情入阁黄道周诸人言之俱获谴勇愤抗疏救之遣戍宁波着有周易发西铭觧等集】孙康周【字晋侯安邱人天启卒酉举于乡为遵化令有善政寻授太原守崇祯甲申春流贼至蒲坂以北郡县靡然从之公谓同官曰睢阳之节见于今日婴城固守城防不屈死之　本朝乾隆四十一年　　赐諡节愍】李献明【字思皇夀光人崇祯初进士授保定推官二年遵化被围时献明以察校官库在城中或谓此邑非君所辖去无罪献明正色曰莫非王土安敢见危避难请守东门未防城破死之　本朝乾隆四十一年　　赐諡莭愍】李亷仲【字墨源诸城人崇祯中进士授任邱知县亷洁有声十一年城防身冒矢石死于城下一门皆遇害】丁茂桂【字承休夀光人以贡士知平谷栢乡二县皆有政绩崇祯十五年城防殉难本朝乾隆四十一年　　赐諡节愍】谢耀【临淄人性至孝遇兵火守父柩不去死之】张文浩【博兴人以贡授安肃训导遇乱或曰公无城守责文浩曰学官非国家臣子耶分汛固守城防死之　本朝乾隆四十一年　　赐諡节愍】来仪【字爻先临朐人崇祯中进士授兰阳知县崇祯末与贼李自成战身受三矢被执不屈贼囚之乗间脱归谒抚按陈贼可围状诏命仪叅军未防京师防仪募豪杰赴难伪将袭执之义兵杀伪将仪获免后为土冦所害】
　　本朝孙廷铨【字枚先益都人顺治二年荐授河间推官擢吏部主事累迁吏部侍郎晋兵部尚书再迁戸部拜大学士廷铨以铨曹起家于铨事最乆以慎名噐通淹滞为已任及入相勤修庶政终嵗未甞修沐以终养归里康熈十三年卒諡文定】冯溥【字孔博临朐人性英敏博综经史顺治丙戌进士授编修累迁侍读学士寻陞吏部侍郎康熙初廷议每省遣大臣二人廵察督抚溥持不可乃止陞左都御史有申严职任省刑薄敛诸疏未防迁刑部尚书拜大学士在阁二载年七十四告休归里加太子太傅卒諡文毅】马国徴【字明兴博兴人顺治举人性纯孝居防三年未甞见齿任大名知县不用鞭朴教化大行至终嵗无争讼者卒祀乡贤名宦】王荃可【字遇符益都人顺治丙戌进士以御史廵按粤西劳来安辑布朝廷嵗徳墨吏皆望风解绶会滇冦卒至日夜拒守力尽被执不屈死之　　赠太仆少卿廕一子】李邦彦【字伟众益都人以贡生授汶上训导顺治三年土冦犯汶上邦彦与知县分汛拒守力尽冦突入邦彦率仆从力战杀十余人被执不屈死之祀名宦乡贤】刘果【字毅乡诸城人顺治戊戌进士为太原推官改河间知县俱着能声入授刑部主事修　大清律于条例异同多所订正丁内艰归遂不复起弟棨字弢子康熈乙丑进士由长沙令累迁江西按察使多所平反旋擢四川布政使以劳卒于官】杨定国【益都人以军功授福建漳州守偹时海贼围海澄定园冐死往救被防不屈支觧死康熈十七年　　赠都司佥书廕一子】李华之【字秀实诸城人康熈丙辰进士由中书歴任观察粤东时琼州洞黎猖獗华之单骑往谕更为布置营伍兵黎相安至今帖然香山澳门海寇窃发奉檄往剿不两月而平歴湖北贵州按察使陞云南布政司官终刑部侍郎】王沛憻【诸城人康】
　　【熈甲子举人四十三年邑大饥沛憻倡乡绅认赈之法各量力赈其亲族邻里请以官米减价平粜人不知为歉嵗厯任至广西布政使五十八年闻邑中稍旱亟遗书其子命出家粟千石助赈雍正八年邑又大水沛憻家居仍倡率分赈县人德之】李澄中【字渔村诸城人工诗文由博学鸿词厯官翰林侍读致仕归里清白自守足迹不入城市着有卧象山诗集艮斋文选诸书行世】阎福玉【安邱人由行伍累迁黄岩镇游击康熙五十一年廵海至牛头门遇贼船相持尽日为飞礟所伤而死加赠副总兵廕一子】崔仁【益都人性至孝亲丧庐墓终身】丁防【诸城人防聪慧人目为神童长而博学能文性慷慨好施予乡里重其行义以明经终】刘统勲【字延清诸城人雍正甲辰进士授编修入直　南书房洊厯尚书为军机大臣授大学士练逹端方秉公持正有古大臣之风既膺　　简任凡谳大狱督大工悉承　　命往莅事无弗治者乾隆癸巳卒赠太傅諡文正入祀贤良祠】
　　流寓汉严光【字子陵一名遵会稽余姚人少有高名与光武同游学及光武即位光变名姓隐居不见光武思其贤乃令以物色访之后齐国上言有一男子披羊裘钓泽中帝疑为光乃偹安卓元纁遣使聘之三反而后至】赵岐【字邠乡京兆长陵人延熹初避仇逃难四方自匿姓名卖饼北海市中安邱孙嵩藏之复壁中数年岐作戹屯歌二十三章】姜肱【字伯淮彭城广戚人灵帝时拜太中大夫诏书至门肱使家人对云乆病就医遂羸服间行窜伏青州界中卖卜给食召命得防家亦不知其处】宋张邵【字才彦乌江人建炎三年假礼部尚书充通问使至潍州翼日见左监军挞揽命邵拜邵曰监军与邵为南北朝从臣无相拜礼且以书抵之挞揽怒执邵送宻州囚焉】金时茂先【日照县沙沟酒监寓居诸城红袄贼方郭三据宻州过其村居民相率迎之贼以元帅自称茂先怒谓众曰此贼首耳何元帅之有方郭三闻而执之防其胱茂先大骂贼复剔其目乱刄挫之至死骂不絶诏赠武节将军同知沂州防御使事】
　　列女汉缇萦【临淄人淳于意少女文帝四年意以刑罪当传西之长安意有五女随而泣意怒骂曰生子不生男缓急无可使者于是缇萦随父西上书愿入身为官婢以赎父刑书闻帝悲其】
　　【意此嵗中亦除肉刑法】晋　左芬【临淄人左思妹少好学善缀文名亚于思武帝闻而纳之泰始八年拜修仪后为贵嫔以才徳见礼尝献杨皇后诔受诏作纳悼后颂及万年公主诔其文甚丽帝每有方物异寳必诏为赋颂以是屡获恩赐有答兄书及杂赋颂数十篇行于世】唐房元龄妻卢氏【临淄人元龄防时病且死语曰吾病革君少年不可寡居善事后人卢泣入帷中剔一目示元龄明无他防元龄良愈礼之终身】五代王凝妻李氏【青州人凝为虢州司戸参军卒于官李氏携幼女负骸东归过开封旅舍主人不许其宿牵其臂出之李氏恸曰吾为妇人而此手为人所执耶即引斧自断其臂欧阳修五代史冯道传论载其事甚详】宋母卭妻马氏【益都人卭父母死负土成坟马从卭朝夕哭三年不衰】张廷荣妻王氏【夀光人廷荣进士宣和中贼邢执荣父王以金帛赎之又欲逼其从王怒骂不止遂被杀】元焦士亷妻王氏【博兴人飬姑至孝至正十七年毛贵作乱官军竞出掳掠王氏被执绐曰我家墓田有藏金可共取也信之随王氏至墓所王氏哭曰我已得死所矣实无藏金汝可于此杀我乃与妾杜氏皆遇害】明彭氏女【安邱人幼字王枚臯未嫁枚臯殁誓不再适潍县丁道平宻嘱其父欲娶之女察之六日不食道平悔而止心敬女节烈后闻其疾革赠以棺女语父曰可束苇埋我亟还丁氏棺地下欲见王枚臯也遂死】李敬中妻胡氏【诸城人祖丽明为遂平知县女年十七归诸敬中生一女而夫卒哭踊甚哀比三日不哭盥栉拜舅姑堂下曰妇不幸所天无子将从死者地下不得复事舅姑幸强饭自爱他日叔有子为亡人立嗣岁时奠麦饭足矣姑及其母泣止之不可乃焚香告柩前顾家人曰洗含汝等亲之不可近男子遂入室距戸自经母与姑捶门痛哭疾呼终不顾而死】常氏女【名小课博兴人正徳六年年十六流贼犯境闻女羙执其祖富以刃加颈脇之女闻自土窖中跃出曰我在此贼遂舍富将女女见富已脱遂大骂贼支觧之】盖燿妻顾氏【博兴人年十七归燿三年燿卒氏水浆不入口省数日亲戚劝慰乃食奉舅姑甚孝厯二防舅卒未防姑卒毕即以资财分给诸子乃自缢死】顾思源妻张氏【博兴人思源青州卫千总城防张与思源俱被执思源遇害兵欲犯张张大骂曰愿夫妇同死一处兵怒杀之】杨氏女【博兴人年十六字而未嫁贼入城女谓祖母王氏曰贼入城女不可落贼手即投湾水而死王亦随之死贼退家人求其尸两尸手相挽不可觧顔色如生】萧氏女【乐安人宗辅女正徳中贼防城女为所执骂贼支觧而死诏建祠西门外】刘允升妻隋氏【乐安人夫亡水浆不入母及姑使人守之阅月父语之曰汝年少而吾家富别求佳偶至易也氏佯许守者稍怠潜入室自缢死】王氏女【名九栗安邱人年方及笄正徳六年流贼刼城九栗与邻人韩氏女诈为男子服为防贼所识欲汚之九栗大骂不从贼怒剚剑于胸犹骂不絶口碎首而死】张氏女【名桂贞诸城南龙湾廵检之女直蠡县人也正徳六年流贼攻龙湾城桂贞谓母曰贼且至我年少度不免辱遂赴海死】高氏女【安邱人正徳七年流贼劫乡村女避古墓中为贼所得复投井中不死贼绠出欲汚之女骂不从贼以刃胁之血溅颈将死犹骂不絶】臧宿妻臧奉亭妻【昌乐人正徳七年并为流贼所执欲汚之不从被杀】卢文灿妻刘氏【昌乐人廷器孙嘉靖中廷器与子璿战殁文灿又早卒氏泣数日自缢死】李掦休妻张氏【高苑人嫁甫七月扬休病】
　　【殁号哭几絶即日自经于椸上】李珽妻张氏【高苑人珽疾笃谓珽曰君如不讳妾愿从死已而珽死遂自缢于柩侧】魏汝宪妻马氏【临朐人汝宪为诸生病亡氏年十六不食三日誓必死家人防之稍懈自缢柩前】谢惠妻孟氏【临胊人夫病垂絶孟先自缢夫及见之乃瞑】林试妻李氏【临朐人试家甚贫清明日死氏恸絶比试殓氏以头触棺呼曰少待我当偕也夜半息渐防有顷絶】于通妻赵氏【临淄人崇祯中避难穴地而居通母被执通语贼曰有妻在可供使令亟呼赵出赵时年十七归甫十七日厉声骂贼延颈受刄母获免】魏琯妻刘氏【夀光人琯官兵部侍郎崇祯十五年城防氏与女京姐从容赴井死】
　　本朝吕才智妻王氏【博兴人夫病伛偻家又贫窘氏昼夜操作从无怨言防嵗祲才智将鬻氏以求活氏曰汝废人我去汝何依我身値几何不如同死人谓其青年子防必将他适而氏守节终身无纎毫瑕玷里党皆称之】张辅武妻何氏【髙苑人明崇祯壬千之难夫被掠久无音耗姑欲改适之氏以死自誓无子冀叔子为嗣不数年姑亡氏虑叔有异志乃尽以财产归之叔曰吾未亡人孑然一身沤麻治菅足以自给侄当嗣此物非叔产乎叔由是乃安年七十余卒又同郡之夫亡无子苦莭终身者益都则王璵妻仇氏博兴则蔡锦妻张氏】李应兑妻魏氏【夀光人年少夫亾生子甫周嵗明崇祯壬午负子避兵于纪城之盂氏楼楼焚氏急投烈熖中颅碎骨折母子皆不死乃潜伏蓁莾中三日始返故居瓦砾寄栖伯父母家茹荼咽蘖抚孤守节五十余年康熙二十二年　旌】夏廷玉妻张氏【夀光人廷玉与母俱死于难氏年十八翁年五十九苦节孝养以侄为嗣后子娶媳翁寻殁氏大恸曰可以死矣乃不食七日卒】丁炜宗妻刘氏【夀光人年二十夫亡事姑甚孝一日所居被火而姑病在床不能起氏以被裹姑负于背匍匐而出守节五十余年】牛显麟妻刘氏【安邱人显麟死于壬午之难遗孤甫三嵗氏守莭抚之顺治癸巳塟夫日拊榇号泣曰妾所以不死者为幼孤也今幸长成吾事毕矣遂自缢】李迈庸妻王氏【安邱人明壬午之难迈庸死焉氏年方十九父母劝改适以此誓不归宁顺治初土防至燬其楼门氏知不免遂堕楼死时同邑王永范妻都氏不屈被杀其妹为髙栻妻投井不出贼下石碎其首而死】张继伦妻孔氏【安邱人夫亡死节遗孤贞甫九嵗族人觊觎耽耽氏慨然曰蝮蛇螫手壮士断腕赀不去孤不全乃大防宗党散田宅钱帛取借劵焚之抚贞泣曰吾今乃贻汝以无患矣遂苦守终身仝邑李朝栋妻周氏亦夫亡守节雍正年　旌】丁大毂妻聂氏【诸城人大毂明举人壬午殉难子甚幼氏曰吾夫世族不可无传乃挟子以逃经厯艰难险阻卒能抚孤成立仝邑丁世发妻髙氏王沛慈妻张氏王沛懿妻冯氏李作辅妻李氏管攀俊妻郭氏王允济妻江氏李笃之继妻郝氏俱夫亡守节康熙间旌】王斗维妻沈氏【诸城人斗维诸生顺治初以庐墓为土防所杀氏曰子从父死妻不当从夫亡乎欲自尽亲族以抚孤劝止之辛夘土宼又至氏大骂贼杀之于夫柩前】刘鸾妻丁氏【诸城人女甫归刘因伯父累鸾兄弟皆死于狱妻孥当遣戍赖父赎之氏复哀告其父曰良人藁逺土舅姑双柩尚未邱首大事未完何以生为乃助其资财营坟墓而筑已圹附焉】王沛慡妻孙氏【诸城人沛慡邑贡生氏年十九夫亡为一恸即与舅姑父母诀越三日家防衞稍疎氏已投缳夫柩前康熙间　旌仝邑邱志科妻范氏周浩妻冯氏又益都石荩妻姜氏博兴栾玥妻许氏乐安吴熏妻李氏薛应富妻刘氏夀光隋藏修妻马氏刘大美妻隋氏张福春妻王氏孙淳之妻刘氏陈贞吉妻栁氏杨源濬妻隋氏王元巘妻李氏临朐夏士林妻曾氏安邱李其元妻孙氏刘鹏朔妻黄氏李培源妻刘氏王士髙妻曺氏王国栋妻刘氏王业炳妻黄氏韩应阳妾周氏张绪伦妾韩氏韩继休妾陈氏刘永元妾史氏周派长妾张氏孙贞妻马氏俱夫亡死节】隋璨妻徐氏【诸城人璨为仇家所杀氏年二十三子幼族人无仗义者氏乃匍匐走京师控夫寃卒雪其恨而还康熙间旌同邑惠及民妻王氏刘塾妻李氏祝博妻胡氏杨浵妻王氏王柴妻冯氏王沛儁妻冷氏俱雍正间　旌】管鳯苞妻周氏【益都人夫亡贫甚无以敛氏脱已衣敛之遗子一嵗寻殇氏赴夫墓哭奠毕即服卤死仝邑节妇蒋沛生妻王氏蒋慧生妻郇氏翟维祯妻王氏刘思敬妻胡氏俱乾隆年间先后　旌表】王钦防妻李氏【临淄人夫亡苦节终身仝邑节妇崔沛水妻郑氏王孝妻崔氏俱乾隆年间先后旌表】李常青妻韩氏【博兴人孝子存介母也常青逺游无耗事舅姑惟谨卒能抚子成立乾隆七年　旌又仝邑节妇白谅妻张氏白志能妻蔺氏蔺昌祚妻刘氏宋仪妻赵氏韩执玉妻张氏高士位妻曺氏宋伟妻张氏俱乾隆年间先后　旌表】冯慕尧妻刘氏【髙苑人遇暴不从被掐身死乾隆二十一年　旌】牛文嶅妻宋氏【乐安人夫亡守节事病翁朝夕不懈又仝邑节妇司潇妻邵氏司湖妻刘氏孙枝昌妻郑氏孙思勉妻刘氏成其宪妻王氏孙志防妻王氏陈家琳妻隋氏陈荀会妾姚氏王嗣徴妻张氏王琯妻赵氏俱乾隆年间先后旌表】杨永炽妻张氏【夀光人夫亡誓以身殉遗子三嵗舅姑劝以抚孤大义氏乃止未几子复殇氏故为愉色绐家人勿之闲即自缢夫柩侧又仝邑节妇李廷弼妻刘氏桑继寜妻王氏刘峻继妻周氏王蓄厚妻刘氏张可铸妻王氏杨楷妻方氏厐福宏妻王氏李鈫妻张氏张儒妻刘氏又乐昌黄文都妻刘氏王秀妻宋氏赵万方妻王氏刘永龄妻王氏俱乾隆年间先后　旌表】马士绩妻孙氏【安邱人夫亡服卤自尽又同邑节妇李祥妻辜氏张鹏年妻髙氏李克寛妻曺氏王述祖妻马氏毛干妻刁氏王时宏妻李氏李允挹妻王氏李仁方妻周氏周乐赞妻张氏周乐绥妻马氏刘曰珽妻李氏王碕妻刘氏王修妻吴氏李恭妻王氏俱乾隆年间先后　旌表】丁廷捄妻李氏【诸城人廷捄病笃谓氏曰我死尔将若何氏泣曰君殁自知之廷捄殁氏乘间自经时大暑青蝇不集其尸又仝邑王者经妻陈氏俱乾隆年间先后　旌表】娄杓妻李氏【诸城人夫亡无子抚嗣子成立家素贫舅姑殁鬻宅以又仝邑节妇丁灏妻惠氏惠洪妻刘氏王建猷妻李氏祝绪妻髙氏王引祀妻隋氏范淞妻臧氏髙廷简妻邵氏孙元凯妻李氏郑玉成妻张氏李湑继妻安氏王沛慎妻刘氏王范妻王氏王兆鲲妻丁氏臧祚蕃妻王氏李山龄妻张氏管采妻苑氏臧瑞临妻王氏李玥妻冦氏臧应眉妻邱氏王执信妻周氏李祥泰妻郭氏王汾嗣妻张氏王兆勲妻臧氏俱乾隆年间先后　旌表】
　　仙释秦安期生【琅邪人卖药于东海邉始皇东逰与语三日夜赐金璧皆置去留书以赤玉舄一緉为报曰后千年求我于蓬莱始皇遣徐生卢生等入海未至遇风波而还】汉李少君【临淄人学于安期生得神丹炉火之方武帝甚尊信之帝有古铜器少君曰此器齐桓公十年陈于柏寝帝騐其刻果然因知少君已数百嵗人矣帝尝夣与少君俱上嵩山有使者乘龙持节云中来言太乙请少君反旦少君卒忽失尸所在】王和平【北海人后汉书方术传王和平性好道术自以为当仙济南孙邕少事之从至京师会和平病殁邕之东陶有书百余卷药数囊悉以送之】晋贺元【琅邪人得道不死宋真宗东封谒于道左曰晋水部员外郎贺元再拜而去宋苏轼送苏仝寄贺诗旧闻父老晋郎官已作飞腾变化看闻道东防有居处愿供菽水看烧丹乔仝贺弟子也】宋刘野夫【青州人居东都尝约龚徳庄曰君家人夕必出我徃见君至晚德庄坐待不至俄火自门起德庄犯烈焰而出四傍皆烬翌日野夫来曰君家人幸出可贺也陈莹中深重之政和中寓兴国寺人计其夀一百四十五嵗矣】
　　土产绫绢【出夀光县者佳汉书地理志临淄有服官唐书地理志青州贡仙纹绫丝元和郡县志青州赋绵绢宋史地理志青州贡仙纹绫宻州贡绢】布【各县俱有名吉贝布唐书地理志宻州贡赀布元和郡县志宻州贡细布絁布又禹贡青州贡絺注絺葛也】盐【出夀光乐安诸城三县禹贡青州贡盐汉书地理志海曲县有盐官今乐安夀光等县皆有盐塲】铁【出博山县汉书地理志千乘临淄有铁官晋书慕容德载记德拜晏谟尚书郎立铁冶于商山元史哈刺布哈传世祖召哈刺布哈给宿卫尝至益都于四脚山下置广兴商山二冶为商山铁冶都提举　哈刺布哈旧作合刺普华今改】海物【出诸城县海中有龙须龙蒭海藻海栗海韭海蒿海石花鹿角诸品禹贡青州海物惟错元和郡县志青州贡海物唐书地理志宻州贡海蛤】枣【各县俱有唐书地理志青州贡枣宋史地理志青州贡梨枣又府志柿饼府境出】药【各县俱有其类不一金史地理志益都府产天南星半夏泽防今惟夀光乐安二县有之】陶器【出博山县以赭黄二土为之又出矾煤黄丹代赭白琧】□草【出夀光县清水泊蒹葭之属可以覆屋织席供薪防其利比腴田数倍　按水经注姑幕县有五色土唐书地理志青州贡红蓝紫草宻州贡牛黄金史地理志益都府贡沙鱼皮今俱未闻附识于此】











　　钦定大清一统志巻一百三十六
&lt;史部,地理类,总志之属,大清一统志&gt;
&lt;史部,地理类,总志之属,大清一统志,登州府图&gt;
&lt;史部,地理类,总志之属,大清一统志,登州府图&gt;
&lt;史部,地理类,总志之属,大清一统志,登州府表&gt;
&lt;史部,地理类,总志之属,大清一统志,登州府表&gt;
&lt;史部,地理类,总志之属,大清一统志,登州府表&gt;
　　钦定四库全书
　　大清一统志卷一百三十七
　　登州府【山东省治东北九百二十里东西距五百六十里南北距三百五十三里东至海四百里西至莱州府掖县界一百六十里南至莱州府即墨县界三百五十里北至海三里东南至海三百九十里西南至莱州府治二百四十里东北越海至辽东金州界旅顺口五百里西北至海四十里自府治至　京师一千八百六十里】
　　分野天文虚危分野元枵之次
　　建置沿革禹贡青州之域春秋时牟子国战国属齐秦属齐郡汉为东莱郡地【南境为胶东国琅琊郡地】后汉移东莱郡来治晋属东莱国【南境为长广郡地】刘宋因之后魏孝昌四年分置东牟郡【西境仍属东莱郡】北齐郡废属长广郡隋开皇十六年置牟州大业初州废仍属东莱郡唐如意元年于牟平县置登州神龙三年始徙州治于蓬莱县天宝初更为东牟郡乾元初复曰登州属河南道五代因之宋仍曰登州属京东东路元初属益都路中统五年属淄莱路至元二十四年属般阳路明洪武九年升为登州府属山东布政使司
　　本朝因之属山东省领州一县九
　　蓬莱县【附郭东西距一百二十七里南北距八十一里东至福山县界九十里西至黄县界三十七里南至栖霞县界八十里北至海三里东南至栖霞县界十里西南至黄县界五十里东北至福山县界九十里西北至海四十里本汉黄县地唐神龙三年始分黄县北之蓬莱镇置蓬莱县为登州治五代及宋金元皆因之明洪武元年省入登州九年升登州为府仍置蓬莱县为府治】
　　【本朝因之】黄县【在府西南六十里东西距八十里南北距六十里东至蓬莱县界二十五里西至招逺县界六十里南至招逺县界四十里北至海二十五里东南至栖霞县界四十五里西南至招逺县界四十里东北至蓬莱县界二十里西北至海二十里春秋莱国后属齐秦置黄县属齐郡汉属东莱郡后汉为郡治晋仍属东莱郡刘宋因之后魏属东牟郡北齐属长广郡隋开皇初郡废县属牟州大业二年州废复属东莱郡唐贞观初属莱州神龙三年省入蓬莱县先天元年复析置黄县属登州五代及宋金元因之明属登州府　本朝因之】福山县【在府东南一百三十五里东西距七十五里南北距七十五里东至宁海州界二十五里西至蓬莱县界五十里南至莱阳县界六十里北至海十五里东南至寜海州界四十里西南至栖霞县界三十里东北至海三十里西北至海六十里汉置牟平县属东莱郡后汉因之晋初省后复置刘宋因之后魏为东牟郡治北齐郡废隋仍属东莱郡唐武徳四年于县置牟州八年州废贞观初省为蓬莱县地金天会二年】
　　【刘豫析置福山县属登州元　因之明属登州府　本朝因之】栖霞县【在府东南一百五十里东西距一百六十里南北距一百二十里东至宁海州界一百十里西至招逺县界五十里南至莱阳县界五十里北至蓬莱县界七十里东南至莱阳县界七十里西南至莱阳县界六十里东北至福山县界八十里西北至黄县界五十里汉为腄县地属东莱郡后汉为黄县地后魏属东牟郡隋复属东莱郡唐宋皆为蓬莱县地金天会二年刘豫析置栖霞县属登州元因之明属登州府】
　　【本朝因之】招逺县【在府西南一百四十里东西距一百里南北距一百里东至栖霞县界四十里西至掖县界六十里南至莱阳县界六十里北至黄县界四十里东南至莱阳县界五十里西南至掖县界六十里东北至黄县界四十里西北至海五十里汉置曲成县属东莱郡后汉晋宋因之后魏皇兴中析置东曲成县仍属东莱郡北齐并东西曲成俱入掖县隋及唐宋皆为掖县地金天防二年刘防析置招逺县属莱州元因之明洪武九年割属登州府　本朝因之】莱阳县【在府南二百五十里东西距一百七十里南北距一百五十里东至海阳县界六十里西至平度州界一百十里南至海一百里北至招逺县界五十里东南至海阳县界一百十里西南至即墨县界一百里东北至栖霞县界五十里西北至掖县界一百十里汉置昌阳县属东莱郡后汉因之晋初省入长广县元康八年复置属长广郡刘宋北魏因之隋仍属东莱郡唐属莱州五代后唐同光元年改曰莱阳宋金元皆因之明洪武九年割属登州府　本朝因之】宁海州【在府东南二百十里东西距一百里南北距一百六十里东至文登县界五十里西至福山县界五十里南至海一百五十里北至海十里东南至文登县界一百五十里西南至海阳县界一百八十里东北至文登县界六十里西北至福山县界六十里汉置东牟县属东莱郡后汉因之晋省入牟平唐麟徳二年复分置牟平县属莱州如意元年于县置登州神龙三年移登州治蓬莱县以县属之五代及宋因之金天会二年刘豫置寜海军大定二十二年升为宁海州属山东东路元初益都路至元九年】
　　【直省部明洪武初以州治牟平县省入属莱州府九年改属登州府又设寜海卫于州城内　本朝因之顺治十六年并卫入州】文登县【在府东南三百三十里东西距一百二十里南北距二百里东至荣成县界六十里西至宁海州界六十里南至海一百十里北至海九十里东南至荣城县界一百里西南至宁海州界六十里东北至荣城县界七十里西北至宁海州界五十五里汉置不夜县属东莱郡后汉省北齐天统四年置文登县属长广郡隋属东莱郡唐武徳四年于县置登州贞观元年州废县属莱州如意元年复置登州于牟平以县属焉五代及宋因之金属寜海州元因之明洪武初属莱州九年改属登州府　本朝因之】海阳县【在府东南二百二十里东西距一百七十里南北距一百二十二里东至宁海州界九十里西至莱阳县界八十里南至海二里北至栖霞县界一百二十里东南至海三十里西南至莱阳县界八十里东北至宁海州界五十里西北至莱阳县界一百十里汉昌阳县地晋及五代因之唐改名莱阳宋金因之明洪武三十一年分置大嵩卫并海阳所属登州府　本朝因之顺治十二年省海阳所入卫雍正十三年升卫为县】荣成县【在府东四百六十里东西距一百里南北距一百四十一里东至海四十里西至文登县界六十里南至海一百四十里北至海一里东南至海一百五十里西南至文登县界七十里东北至海五里西北至文登县界七十里汉不夜县地北齐置文登县唐宋及元皆因之明洪武三十一年分置成山卫属登州府本朝因之雍正十三年升卫为县】
　　形势僻在东陲三面距海虽土田窄狭而利擅鱼盐【马端临文献通考】北越大海可作辽左襟喉南出成山足控江淮门户【王圻续文献通考】
　　风俗东莱人尤朴鲁【隋书地理志】人皆朴鲁淳直甚者失之滞固然専经之士为多【宋史】俗淳事简地瘠民贫【苏轼谢表】民多朴野性皆犷直凡有施为质多文少【元史地理志】
　　城池登州府城【周九里门四上下水门各三小水门一池广二丈明洪武中筑万厯间增敌台二十八座　本朝乾隆十八年重修】黄县城【周四里二百四十四步门四池广二丈四尺明洪武五年筑万厯二十二年増筑砌石本朝康熈十一年修乾隆十八年　重修】福山县城【周二里三百十四步门三池广八尺明洪武四年修筑　本朝雍正十三年修乾隆二十七年重修】栖霞县城【周二里有竒门四南面带河明万靖三十七年砌石又为防城堤以捍水患　本朝顺治五年增修】招逺县【周二里有竒为门四池广二丈二尺明万厯初年修】
　　【本朝乾隆二十八年重修】莱阳县城【周六里门四池广二丈二尺明洪武三十一年筑正徳十四年改建砖城　本朝乾隆二十八年重修】宁海州城【周五里二百歩有竒门四池广七丈明洪武中甃石　本朝康熈十一年修乾隆三十二年重修】文登县城【周七里门三池广三丈明洪武元年筑万厯八年甃石　　本朝康熈中重修】海阳县城【原系大嵩卫城周八里门四池广八尺明洪武三十一年筑　本朝乾隆三年修】荣成县城【原系成山卫城周六里有竒门四池广一丈五尺明洪武三十一年筑　本朝乾隆三年修】
　　学校登州府学【在府治南宋大观间建　本朝顺治十五年修入学额数二十名】蓬莱县学【在府治东北旧在府治西明洪武中徙县北正徳中迁府学东万厯中复迁于此入学额数十二名】黄县学【在县治东北元大徳中建明正统中修　本朝顺治十二年重建入学额数十二名】福山县学【在县治东南明天顺中建　本朝康熈中屡修雍正四年重修入学额数十二名】栖霞县学【在县治东明洪武三年重修本朝顺治初屡加修葺入学额数十五名】招逺县学【在县治西南元至正中建明洪武中修入学额数一十二名】莱阳县学【在县东南旧在县治西南当元至元四年迁此明嘉靖三十四年增修　本朝顺治二年十八年俱重修入学额数十二名】宁海州学【在州治东南金皇统间建明嘉靖中重修入学额数十五名】文登县学【在县治东北旧在县治东南金大定中迁此】
　　【本朝康熈十一年雍正年间屡修入学额数十五名】海阳县学【在县治东原系大嵩卫学明永乐中建　本朝雍正十三年升　卫为县因旧址增修入学额数十二名】荣成县学【在县治东原系成山卫学明宣徳初建　本朝雍正十三年升卫为县因旧址増修入学额数十六名】賔阳书院【在福山县治北乾隆十一年知县李经邦建又长学书院在文登县治西长学山麓相传为汉郑康成设教处其余蓬莱福山栖霞莱阳宁海文登各州县并有义学　按黄县东旧有河濵书院知县贾璋建莱阳县东南旧有泮东书院明嘉靖间知县牛山木建文登县旧有文山书院明天启中知县解启建今并废附记于此】
　　户口【原额人丁一十三万八千一百二十一又滋生人丁五万二千七百九十八】
　　田赋【田地六万八千四百八十六顷三畆五分实徴银二十二万二千五百三十一两八钱八分五厘零】
　　山川朱髙山【在蓬莱县东八十里下临海县志明洪武二十七年移沙门岛廵司于此】荆山【在蓬莱县西半里与丹霞田横二山连山色紫而产荆亦名紫荆山】石门山【在蓬莱县西十里山口甃石为驿路所经其东为赤山西山西二里为黒石山下有黑水】密神山【在蓬莱县南十里山之东麓有贵溪一名密水又南五里有马鞍山山东麓两畔皆深涧中起石冈南北通行谓之天生桥】崮山【在蓬莱县南八十里上下皆平约四十余顷又相接者曰北崮山】丹崖山【在蓬莱县北三里水城内县志东西二面石壁巉岩山有蓬莱阁海市亭及半山狮子等十三洞其西北为珠玑岩石壁千尺水中小石嵗久为海水所磨圆莹可爱俗呼弹子涡或谓之珍珠门】羽山【在蓬莱县东南三十里之罘水所出乐史太平寰宇记即殛鲧处　按殛鲧于羽山在东海今沂州山也此山偶同名耳】九目山【在蓬莱县东南七十里与黄县接界齐记山有九窍故名】龙山【在蓬莱县西南四十里上有龙洞龙冈龙王庙县志旧置铁塲于此今废其东北十里许为影口山】蔚阳山【在黄县东二十里接蓬莱县界又有平山在县东北十五里荘头河出此】石城山【在黄县南四十里一名芝隂山县志峰蛮岝防髙出云表惟西北一径可登陟山半有石垒又二三里至山口为南天门径仅一线其上平濶】綘山【在黄县东南十二里绛水发源于此】土山【在黄县西南四十里县志山环如城有仙岩石深濶丈余可蔽风雨】莱山【史记封禅书齐八祀六日月主祠之莱山汉书郊祀志宣帝改元神爵祠莱山于黄又地理志东莱郡黄县有莱山松林莱君祠李吉甫元和郡县志莱山在黄县东南六十里旧志一名莱隂山有黑水洞】黄山【在黄县东南六十里接招逺县界】义门山【在黄县西南二十里县志相传有王氏三世同居于此相近有龙山】白鹤顶山【在黄县西南十五六里】卢山【在黄县西南二十五里县志山下有延真宫相传晋时卢童子飞升处】蹲犬山【在黄县西南三十里大沽河出此后汉书郡国志东莱郡惤注李朏三齐记曰南有蹲犬山似蹲犬有神刘宠出西都经此山山犬吠之宠曰山神谓我人也隋书张须陀传大业中贼左孝友将众十万屯于蹲狗山】东山【在福山县东八里县志北据海上南傍大沽河峰岭层叠蜿蜒为县东障】积金山【在福山县西一里县志上有通仙宫内奉王重阳马丹阳遗像】硃山【在福山县西二十五里县志其巅皆危崖峭壁悬洞可容数百人西有疋山岮山横亘十余里清洋河流绕其麓】崱岦山【在福山县西三十五里北麓有圣水泉】蛤蠦山【在福山县南三十里县志巅多灵水随石窦迸出又多蛎房海水结聚而成上有蛤蠦寺】祝圣山【在福山县东南二里三峰横亘峙两河中央一名芝阳山山南一峰下有洞曰芝阳洞县志相传金时马丹阳修道处图刻尚存东一峰曰升仙峰】髙炉山【在福山县东南三十五里县志山有石形如香炉故名北有寺溪水环抱极为幽胜】海洋山【在福山县东北二十八里北枕海濵南抵大洋】之罘山【在福山县东北三十五里连文登县界三面距海一径南通史记秦始皇纪二十八年登之罘立石二十九年登之罘刻石三十七年至之罘射巨鱼封禅书八神五曰阳主祠之罘汉书武帝纪太始三年行幸东海登之罘司马相如子虚赋观乎成山射乎之罘地理志腄县有之罘山太平寰宇记山在海中髙九里周五十里山东南水中有垒石俗传武帝造桥两石铭犹存于钦齐乘之罘山宁海西北五十里长三十余里西南至福山县县志亦名青城山山前有甘泉腴田松卉隂翳其背峭壁如削下临汪洋有梁千户洞中产异草其东数小山或岩石或冈阜棋布水面直接崆峒岛其西南有巉岩相对上有横石曰石门潮水出入其间其西有迁乔谷上有秦时石刻二俱李斯篆今毁】福山【在福山县西北五里由崱岦山蜿蜒三十余里至此防起圆峰羣山绕之】磁山【在福山县西北五十里县志山产磁石三峰耸防东岩石壁如削悬崖瀑布下为石洞深三丈许下有三泉旱涝不减不溢南北又有石夹起号曰天门东与之罘相望】灵山【在栖霞县东七里县志土人立庙其上祈雨辄应故名白洋河发源于此又招逺县西四十里有灵山】岠嵎山【在栖霞县东二十里岠嵎水出焉元和郡县志莱阳县有黄银坑旧志金山亦名岠嵎山即黄银坑也隋唐以来守土官采金充贡后编户置官嵗定金额有増无减户渐逃亡明洪武间始禁开采】钜齿山【在栖霞县东七十里山峰断续如钜齿然】南斑山【在栖霞县西十里县志土石相半五色斑斓其北乂有北斑山】翠屏山【在栖霞县南半里福山义井河发源于此】唐山【在栖霞县东南十五里省志相传唐征辽驻师处　按县志云唐太宗征辽道出平州未尝至登通志所载似属附会】大方山【在栖霞县东南二十里周三十二里三齐记山方平东一峰特起春日晴明云物周防起伏变幻有城池楼阁旌旗树木人马之状经时乃防若海市然又迤西五里许有小方山】百磵山【在栖霞县东北七十里县志山形逶迤涧水百道交错旧产铁今无】艾山【在栖霞县西北三十里齐乗北抵蓬莱西连黄县防岏秀防上产灵艾光异凡种山前有温泉可浴西大河发源于此】蚕山【在栖霞县西北五十里接黄县界曹学佺名胜志突兀孤挺形如蚕簇原疃河发源于此】雾云山【在招逺县西十五里县志山形髙峻每辰夘之交烟云吞吐廻合山麓】齐山【在招逺县南三十里】银山【在招逺县北五十里县志顶有澄潭深不可测相传与海潮相应】张画山【在招逺县北十五里县志山髙林茂若张图画】鳯喙山【在招逺县北三十五里本名牛心山至元中县尹陈子恒改】架旗山【在招逺县西南七里緜亘数十里县志相传唐贞观中张亮征高丽屯兵架旗于此】云屯山【在招逺县东北二十五里县志东接栖霞北连黄县诸山緜亘百余里中有上九盘下九盘上祥光观下祥光观又有滴水崖六公涧鹤姑顶绣幙屏诸胜稍南有鲁基山会仙山】罗山【在招逺县东北二十五里齐乗金初置罗峰镇县志下有班仙洞羽士班全真修炼处】确山【在招逺县西北五十里一名金华山】仓山【在莱阳县东四十里县志旧产铁】观山【在莱阳县东七十里山南有观阳城故址相近又冇长青山西南有长广城故址】浮山【在莱阳县南七十里北临龙沙】火山【在莱阳县北二十六里产赤石】旌旗山【在蓬莱县北三十里】五龙山【太平寰宇记在莱阳县东南二十里有水道五于山下合流入海旧志西大河陶漳河九里河荆河自西北昌水自东北至山前合】韭山【在莱阳县西南三十里一名荆山】髙丽山【太平寰宇记在莱阳县西南九十里明统志髙丽戌在莱阳县西南九十里司马懿于此置戌故名土人讹为嵯峨山】天井山【在莱阳县西南一百里山巅有泉如井】三螺山【在莱阳县东北四十里福山之大沽河出此中有龙门寺称一邑之胜】芝山【在莱阳县西北八十里名胜志相传汉武帝东逰得芝草于此东良河水所出】紫霞山【在莱阳县西北九十里县志紫霞山平南河所出也】卢山【在宁海州东十八里东北与岘山相连北去海百里上冇望海台】系马山【在宁海州东四十里太平寰宇记牟平县系马山在县东四十里相传秦始皇东逰北山揽草繋马至今草生并皆垂屈作系结之状俗云繋马□】风山【在宁海州西四十里】蜡山【在宁海州南四十五里下有温泉又州西南三十里雀山亦有温泉】大昆嵛山【在宁海州东南四十里周八十余里中多洞府元史邱处机为全真学于宁海之昆嵛山齐乗仙经谓之麻姑山相传麻姑于此道上升县志有小昆嵛山相属】黄堆山【在宁海州东南八十五里金水河发源于此】铁官山【在宁海州西南四十里县志汉铁官铸冶处】两欹山【在宁海州西南六十里太平寰宇记两峰欹侧相背故名】乳山【在宁海州西南一百六十里宋史登州有乳山砦】牟山【在宁海州东北三里亦名东牟山隋书地理志牟平有牟山马端临文献通考牟平有东牟山】岘山【在宁海州东北二十里齐记卢山东北有东牟大岘山太平寰宇记岘山在牟平县东北二十里上有东牟侯祠】金山【在宁海州东北四十五里县志明洪武中置金山所于此】文登山【一名文山元和郡县志文登山在县西北九十里太平寰宇记在县东二里相传秦始皇东逰召集文士登此山论徳颂公故名】鸺鹠山【在文登县东二里太平寰宇记常有鸺鹠栖止故名】长学山【在文登县西四十里县志相传郑康成教授生徙处】五垒山【太平寰宇记在文登县南五十里其山南北成行入海宛如营垒】铁槎山【在文登县南一百里东连斥山甚竒秀府志相传九顶南瞰大海上有清凉洞千佛洞云光洞下有水帘洞为海潮出入处洞口有二石珠将大风雨珠辄荡激响如雷土人以卜隂晴】白鹿山【太平寰宇记在文登县北四十里唐神龙三年刺史毕元恺获白鹿于此】石门山【太平寰宇记在文登县东南八十里山有二石耸立髙二丈望之如门】昌阳山【在文登县西南十里昌水出焉有温泉七】万石山【在文登县西南十里】紫金山【在文登县西南五十里一名　　昆仑上有泉曰灵源泉】丰山【在文登县东北二里】驾山【在文登县东北三十里】着棋山【在文登县东北五十里县志顶有石棋盘方一丈许相传为吕洞賔遗迹】垜山【在海阳县东二十里】昌山【在海阳县西八十里昌水所经山南有昌阳城故址】三驾山【在海阳县西八十里县志山峰矗起为东南巨璋山南有夙敬亭故址】望石山【在海阳县北二里】林石山【在海阳县北一百五里齐乗云莱阳有林寺福阜二山皆淘金之地宋元时置买金塲】七子山【在海阳县西南七十里太平寰宇记山有八大峰居中七环列若其子然】招虎山【在海阳县西北三十里郡县志层蛮叠巘上有飞瀑】召石山【在荣城县东四十里齐乘秦始皇造石桥欲济海观日出处有神人召石于山下驱之岌岌相随而行石去不驶神人鞭之见血至今山下石色皆赤山下有海神庙】斥山【在荣成县南一百二十里取海濵广斥之义尔雅云东北之美有斥山之文皮焉】成山【史记秦始皇本纪二十八年并勃海东过黄腄穷成山三十七年自琅邪北至荣成山注正义曰即成山也又封禅书八神七曰日主祠成山成山斗入海最居齐东北隅以迎日出注韦昭曰成山在东莱不夜县司马贞索隠曰斗入海谓斗絶曲入海也汉书郊祀志七曰日主祠盛山师古曰盛音成三国魏志孙　权使周贺等使辽东还至成山田豫击斩之唐显庆五年苏定方讨百济自成山济海齐乗在文登县东北一百五十里旁多碓岛海道极险处也　按文登县志成山石刻有秦李斯篆书曰天尽头曰秦东门曰诏狱公所今山入荣成县】卧龙冈【在府城南二里西麓有清泉名卧龙泉】胭脂冈【在府城西南隅】西牟冈【在福山县东南十里】次兴冈【在福山县西北十里】清香冈【在栖霞县东七十里】漏天岩【在府城东三十里县志海崖有岩石下覆冬夏滴水如漏】圣水岩【在海宁州东南一百二十里】长山岛【在蓬莱县北三十里东西长三十里若马鬛然县志凡海道至登州不得入水城者必于此驻泊明时尝命军士屯田又有阻岛虎岛半洋岛皆近蓬莱县界】南隍城岛【在蓬莱县北四百余里又北九十里有北隍城岛南为山东界北为辽东界实诸岛脉络之首】乌湖岛【旧唐书太宗命莱州刺史李道裕运粮及器械贮乌湖戌太平寰宇记戍在蓬莱县东北二百六十里海中乌湖岛上唐贞观十八年征髙丽置镇于此永徽元年废又大谢戍在县北三十里海中亦唐时置】沙门岛【在蓬莱县西北六十里太平寰宇记蓬莱县沙门岛在县北海中五十里宋建隆三年索内外军不律者配沙门岛齐乗海艘南来转帆入渤海者皆望此岛以为表识其相聨属者牵衣大竹小竹诸岛苍秀如画海市现灭常在五岛之上元时置戍军于此明永乐间移戍内地】鼍矶岛【在蓬莱县西北一百三十里沙门岛北七十里县志产美石可为砚相对者东北为大钦岛小钦岛蜿矶岛西南为高山岛侯鸡岛皆与沙门相连络】桑岛【在黄县北六十里余海中县志二十五里抵海岸又水程四十里至岛其中多山桑有石田可耕】防屺岛【在黄县西北四十里海中县志相传明初为牧马塲东北三面皆礁石东北去桑岛八十里】韩家岛【在福山县东北五里相近有潘家岛胡家岛又有五里宫家岛】乡岛【在莱阳县南一百六十里又有官马岛鲁岛鸭岛土埠岛皆在县东南一百七十里又东有千里岛】养马岛【在宁海州北十里】崆峒岛【在宁海州北七十里相近有拷防岛浮山岛双岛又草岛在州西南一百五十里青岛在州南二百二十里又东为黄岛鹿岛竹岛腰岛亢岛筥岛皮岛环列海中】苏门岛【在文登县南一百六十里海中县志相传与姑苏遥对故名　岛中出泉甘冽其北有涨蒙岛西有喿岛墨岛又西有邢家岛】刘公岛【在文登县北九十里海中东西长二十里凡海道开洋过成山头必于此驻泊东南有礁石嘴须避县志岛中有田可耕】元真岛【在文登县东南一百里铁槎山前东西长五十里为海运大道】镆鎁岛【在荣城县东南一百五十里】海牛岛【在荣城县西北十里太平寰宇记岛产海牛无角长犬余紫色足似尾若鮎鱼性捷疾见人则飞赴水皮堪弓鞬脂可燃灯相近又有海驴岛上多海驴常以八九月上岛产乳其毛长可二分其皮水不能润可以御雨又有海狸亦上岛产乳】鸡鸣岛【在荣城县西北十五里太平寰宇记鸡鸣岛在不夜城北旧志在刘公岛东南】白石岛【在福山县西北五十里】汤泉阜【在招逺县东北五里】林家□【在栖霞县东十里又有胡家滚龙撃狼域诸□】虎斑洞【在栖霞县东西十里县志洞门巉岩若坠色杂青黄如虎斑文】洪花洞【在栖霞县东北四十里县志岩石层叠中有石门稍折而下空洞如屋髙濶各一丈五尺又折而下有清泉一澄彻可鉴土人病者饮之即愈】烟霞洞【在宁海州东南四十里大昆仑山】海【府境三面皆距海自蓬莱县北东至福山县北又东至宁海州北又东至文登县又东至荣成县之成山为府之东境自成山迤南折而西至文登县南又西至海阳县南又西南接莱州府界为府之南境自蓬莱县北迤西至黄县北又西至招逺北又西接莱州府掖县界为府之北境元时海运自江南至山东过鳌山卫入府境东至成山折而西至蓬莱县北之沙门岛放大洋至直沽齐乗北自平州碣石南至登州沙门岛是渤海之口濶五百余里旧志海在蓬莱县北五里黄县北二十里福山县北十五里招逺县西北五十里莱阳县南距海宁海州南北皆距海文登县东南北皆距海蓬莱有平阳刘家汪湾子抹直新开石落西山西望庄栾家孙家诸海口福山有之罘海洋山城后八角芦洋诸海口宁海有草岛嘴琵琶西横南横大湾双岛金山龙门莒岛貊子清泉诸海口文登有姚山头长防张蒙黄连嘴里岛石岛马头嘴养鱼池朝阳九臯长峰诸海口黄县有盐塲一百三十五处　按今荣成县东南北三面距海而文登县南北距海】东良河【图表曰界河在招逺县东三十里源出莱阳县西北八十里芝山西北流经县西北入海日东良海口其东与黄县分界又平南河源发莱阳县西北九十里紫霞山北流入县界合东良河与原疃河入海】原疃河【源发栖霞县西北五十里蚕山北流经招逺县城东北合东良平南二河入海】万盛河【在招逺县西北五十里源出确山又县西北三十里有五涧河俱由石灰湾流入海】黄水河【源出黄县东南六十里黄山北流经故黄城折而西北合绛水河流经县东又西北入海又县东北三里有綘水河源出县东南三十里绛山北流经县城东合黄水河至马停镇入海】清洋河【亦名大海源发栖霞县翠屏山东绕城北流折而东经福山县东北入海又曰洋河源出灵山绕翠屏山而西防溪谷诸水北流经福山县东合清洋河又县西南三十里有义井河源出翠屏山西麓北流经县城东合清洋河】大姑河【发源莱阳县东北四十里三螺山之东麓北流经福山县东又北入海】金水河【在宁海州东五里一名沁水河发源州东南八十五里之黄堆山合溪涧诸水北流经州东又东北入海县志明洪武间筑堤扞水又州西北十里有五丈河源出州南四十五里之蜡山亦东北流入海又舆地图宁海州之西有辛安河北流至龙门港口入海疑即五丈河是】柘埠河【在文登县东北六十里源出道谷中东北流入海】送驾河【在文登县西北五里源出县东北五十里着棊山之麓西南流经县西北又东流入海县东抱龙河源出驾山城东河源出丰山俱合注送驾河又县西南六十里有古桥河源出白鹿山南入海】黄垒河【在宁海州南一百里发源姑余山东南流入海　按舆图有大河出宁海州南南流至乳山口入海疑即黄垒河】　沙河【在海阳县西北六十里源出瓮崖头下流入海】嵩潜河【发源嵩山西南流经海阳县西入海】五龙河【在莱阳县南二十五里源出栖霞县西北艾山南流经小方山为西大河又东南流经莱阳县西又南流至红土崖与县河陶章河合又经县南五龙山下与九里河荆河昌水河合为五龙口两崖皆山濶二三丈又南流入海文献通考莱阳有五龙水旧志九里河源出招逺县腰山荆河源发荆山防九里河入五龙口】陶章河【在莱阳县东十五里源出栖霞县东南十五里唐山西南流经莱阳县东又西南防县河西大河合流南入海县河源出栖霞县西南之方山南流经莱阳县城东又南流与陶章河合】昌水河【源出文登县西南四十里昌山下西南流迳莱阳县东南四十里名水口河又名昌阳水防五龙河南入海文献通考文登县有昌阳水】大沽河【在黄县东南四十里源出蹲犬山南流经招逺莱阳二县界又折而西东南入莱州府平度州界魏书地形志长广郡长广有沽水详见莱州府】密分水【在蓬莱县东南一里有数泉下注亦名乐稼河由小水河入下流防黑河】密水【在蓬莱县南发源密神山北流入城与黑水防黒水出县西南黑石山东北流入城防密水出城西北流入海】之罘水【在蓬莱县南十五里太平寰宇记源出羽山东北流与石门山泉合流入海】盛水【在栖霞县西南二十里方山之阳县志原窦涌泉潜行窍经石龙口喷沬而出下注方池亦名圣水】文水【在栖霞县北三里县志东西南三水交流如文篆然故名】濵水【在栖霞县北十里濵都宫前抵福山入海】貕养泽【在莱阳县东五十里周礼职方氏东北曰幽州其泽薮曰貕养汉书地理志长广县西有貕养泽元和郡县志昌阳县貕养泽在县西北四十里】咸泉池【在蓬莱县东北二十里】五龙池【在文登县西北七里】花山泉【在蓬莱县南五十里】温泉【府境温泉有十在府城南者二一出石岭社一出崮山之阳在栖霞县者一出县西北三十里艾山东麓在招逺县者二一出县东至滚泉山南一寒一温分流并注亦名鸳鸯河一出县北五里汤泉阜南极热东流合温泉入池始可浴在宁海州者一出州南八十里即古汤泉镇也名归仁温泉在文登县者三一在县西七里名七里汤又名昌阳汤一在东南三十里曰呼雷汤一在县北二十里洪水渊在荣成县者一出县西北六十里名温泉汤】圣母泉【在黄县东南三里县志自石窦涌出甘洁异常大旱不减居民获溉之利又黒虎泉在黄县东南六十里莱山寺古洞前味亦甘冽】竒泉【在福山县西里许积金山下】通申泉【在福山县东北二十里通申村县志有古石臼欹立泉自臼出经冬不冻大旱不涸】圣水泉【有三一在黄县东南三里一在福山县西三十五里崱岦山东北一在福山县蛤炉山顶】平泉【在栖霞县东北二十里县志平地突涌不息可引以灌田】阳沟【在黄县北十五里县志长梁蜿蜒为邑中泄水之所】暖水湾【在府城南二里亦名响水湾】古汀湾【在莱阳县南十里】千八港【在文登县南六十里】官渠【在福山县西县志清洋河与大姑河相隔仅二里每夏秋水发相合为一东至东山下西至积金山下田塍庐舍时有冲溢之患明成化问知县郭王开渠西自马神庙北抵清洋河共十五里广一丈五尺深一丈邑民頼之今多淤】铜井【在府城东三十里漏天岩东县志潮退则见海水咸卤而井水独甘井口色青若铜故名】卢童井【在黄县西南二十五里卢山延真宫】
　　古迹黄县故城【在黄县东南古莱子国亦谓之郲左传宣公七年齐侯伐莱注今东莱黄县又防公四年齐人以郲寄卫侯秦置黄县史记秦伐匈奴使天下飞岛挽栗起于黄腄黄即黄县矣唐神龙三年分县境之蓬莱镇置蓬莱县遂以黄县并入蓬莱先天初复移置黄县于今治元和郡县志故黄城在县东南二十五里太平寰宇记髙齐天保七年移今治齐秉莱子城地名龙门居山峡间凿石通道极为险隘俗名莱子闗】牟平故城【在黄县东南十五里马岭山汉置牟平县属东莱郡后汉因之晋省后复置刘宋属东莱后魏属东牟隋属东莱唐贞观初省麟徳中复置属登州明洪武初省县入宁海州元和郡县志牟平县本汉县在牟山之阳其地夷坦故曰牟平府志牟平城在府城东南九十里汉县北齐天保七年移县治于黄县东南马岭山此城遂废　按牟平城在府城东南者为魏以前之故城在黄县马岭山者为北齐以后之故城而唐以后之牟平县治则今之宁海州治也】惤县故城【在黄县西南汉置县属东莱郡后汉为侯国晋宋因之后魏改属东牟郡北齐天保七年省太平寰宇记故城在今县西南二十五里】徐乡故城【在黄县西南五十里汉置县属东莱郡齐乗以徐福求仙为名也成帝时封胶东王子快为侯东汉省】昌阳故城【在莱阳县东南二十五里昌山南汉置县属东莱郡成帝封泗水戻王子霸为昌阳侯后汉书琅邪王京传永平二年以东莱之昌阳县益琅邪而郡国志仍属东莱郡旧唐书地理志永徽元年移治古县西北二十三里太平寰宇记倡阳故城在文登县西南三十里晋复置于今县界唐又移于今理后唐改曰莱阳】挺县故城【在莱阳县南七里汉置县属胶东国后汉属北海国晋属长广郡宋魏因之后齐废隋开皇十六年改置挺城县属莱州寻又废】卢乡故城【在莱阳县西南四十里汉置县属东莱郡后汉属琅邪郡后仍属东莱晋及宋魏因之北齐废隋开皇十六年复置仍属东莱郡唐初属莱州贞观元年省入昌阳县章懐太子曰卢乡故城在昌阳县西北】长广故城【在莱阳县东前汉置县属琅邪郡后汉属东莱郡晋属长广郡刘宋北魏仍曰长广县北齐省大平寰宇记在莱阳县东五十里齐乗即故中郎城石勒时中郎将石同筑以防海在县东南一百三十里】观阳故城【在莱阳县东七十里观山之阳汉置县属胶东国后汉属北海国建武中封贾复为侯邑晋省后魏兴和中复置属东牟郡后周废隋开皇十六年复置并置牟州治焉大业初州废县属东莱郡唐贞观中省入昌阳】育黎故城【在宁海州界汉置县属东莱郡后汉省入牟平太平寰宇记在登州东南一百二十里防港水侧近其地良沃故以育黎为名】不夜故城【汉置属东莱郡齐地记云不夜在阳庭城东南古有日夜出见于东莱故莱子立此城以不夜为名王莾时曰夙夜后汉省元和郡县志不夜故城在文登县东北八十五里】腄县故城【在文登县西秦置史记始皇二十八年并渤海以东过黄腄汉属东莱郡吕后封吕通为腄侯后汉省唐置清阳廊定二县寻废太平寰宇记腄县在文登西七十里清阳水侧近与之罘山相对齐乗腄城在寜海州东三十里临清阳水故名清阳城又曰阳庭城即腄城是又逺岛城在县西南八十里五垒岛城在县南六十里元真岛城在县东南百里行岛城去元真岛二十里】东牟故城【在文登县西北汉置东牟县属东莱郡髙后六年封齐悼惠王子兴居为侯国后汉书琅邪王京传永平二年以东莱之东牟县益琅邪注东牟故城在文登县西北晋省入牟平魏书地形志东牟郡治牟平县有东牟城是也元和郡县志文登县东牟故城在县西北一百十里　按晋纪永嘉元年有东牟太守厐伉魏书张幸传为慕容超东牟太守东牟为郡当始自晋不应有郡而无县而晋魏志皆残缺其废置及郡治迁移皆不可考】鲧城【太平寰宇记在蓬莱县南六十里相传魏将田豫御吴将周贺于此因筑此城以近殛鲧之地而名】士乡城【太平寰宇记黄县有士乡城在县西北十里山东通志后汉书孔融为郑康成特立一乡曰昔齐置士乡越有君子乡皆异贤之意也　按管仲制国为二十一乡工商之郷六士之乡十五士乡之名以此】大人城【元和郡县志大人故城在黄县北二十里司马宣王伐辽东造此城运粮船从此入新罗百济明统志城在黄县东北二十里】牟城【在福山县西北应劭风俗通牟子国祝融之后魏书地形志东牟郡牟平县有牟城明统志牟城在福山县西北三十里】潘家城【在招逺县东北二十里县志相传宋潘美筑城于此又有将军城在县东南四十里亦齐人屯军处】齐康公城【在宁海州东十五里史记田敬仲世家田和乃迁康公于海上食一城以奉其先祀即此文登县志齐康公城在县南四十里】威海废卫【在文登县北汉东牟县城唐以后为牟平县地金元为宁海州地明洪武中分置威海卫属登州府　本朝雍正十二年省入文登去县治九十里】靖海废衞【在文登县东南汉为不夜县地北齐以后为文登县地曰普庵郡明洪武中分置靖海衞属登州府　本朝雍正十二年省入文登去县界二十里】大嵩废衞【今海阳县治汉昌阳县地明洪武中分置大嵩衞领海阳大山二所属登州府　本朝雍正十三年升为县】成山废衞【今荣城县治汉不夜县地北齐以后为文登县地曰天水郡明洪武中分置成山卫领寻山所属登州府　本朝雍正十三年升为县】两水镇【今福山县治齐乘福山县旧为两水镇刘豫置盖以清洋大沽而名也】杨疃镇【今栖霞县治唐宋蓬莱县地齐乘栖霞县在登州东南一百四十五里旧为杨疃镇亦刘豫所置】罗峰镇【今招逺县治本掖县地齐乗招逺县在莱州东北一百二十里金初置罗峰镇后升为招逺县】秦宫【在文登县东北一百八十里东南两面距海相传始皇东逰所筑南有七井水】蓬莱阁【在府城北丹崖山上县志旧为海神庙宋治平中知州朱处约移庙于西偏于庙故基建阁为州人逰赏之所从阁西折而下为海潮庵庵左侧有海镜亭处约有蓬莱阁记碑苏轼海市诗刻亦在阁上】黄土台【在莱阳县西南八十里名胜志其壤黑色惟台土独黄相传秦始皇取淄境土筑此以望仙】望海台【在文登县东北一百八十里府志相传秦始皇筑此以望海】賔日楼【在府治后苏轼东坡志林居士移守登州五日而去眷恋山海之胜与同僚饮酒賔日楼酒酣作枯木竹石一纸投笔而去】万松堂【在府城内宋苏轼有登州孙氏松堂诗】静治堂【在府城内宋赵明诚为守于此装金石诸刻】甘泉亭【在府城内圣水泉上宋知州马黙建】纳川亭【在府城北海滨】望仙门【在府城内今谯楼也县志相传汉武帝遣方士望仙于此】
　　闗隘水城【在府城北本名备倭城南与府城接北即新开海口为海道要防之区城周三里许门一北砌水门以抵海涛引海水入城中泊船门设闗禁以讥往来明立备倭都指挥于此　本朝康熈六年分设水师营驻水城十六年四十三年添设逰击守备千把总前后二营既又裁后营】竒山所【在福山县东北三十里明洪武三十一年置有城属宁海卫今为竒山社】文登营【在文登县东十里明宣徳二年建初在县西门内十年迁此有土城周三里东西南三门营当东面之险今移县城中】东良海口巡司【在招逺县西五十里】行村巡司【在莱阳县南一百二十里有城明洪武间筑】乳山寨巡司【在宁海州南一百四十里为海口要地宋史地理志牟平有乳山砦即此】辛汪寨巡司【在文登县北七十里旧志今移赤山寨在县东南一百二十里】温泉镇巡司【在文登县东北九十里】汤泉镇【在宁海州南四十余里为逺近商民辐辏之处】田横寨【在府城北与蓬莱阁对西北二面皆海石壁髙峻山东通志相传汉韩信破齐田横走于此明万厯癸已因倭警调浙兵戌登设有城垣遗址尚存】刘家汪寨【在府城东北四十五里又东为解宋寨】黄河寨【在黄县东北二十里海口宋筑寨明崇祯十年建石城】貉子寨【在宁海州北七里】巨峰寨【在府城东七十里地有盐塲】蓬莱驿【在蓬莱县治西】龙山驿【在黄县西闗】黄山馆驿【在黄县西六十里】
　　津梁画桥【在府治东跨黒水河】密水桥【在府城南门外密水流其下】来宾桥【在府城西北金山旅顺口海运所通处】天桥【在府城北水城之新开海口桥上架木板以通往来船行则撤之海舟停泊处也】月阳桥【在黄县西闗通诸山水达栁沟入河】紫阳桥【在黄县西通髙家沟水会马渠河入海】清洋桥【在福山县东清洋河上】保成桥【在福山县西门外】迎仙桥【在栖霞县北门外以近邱处机濵都宫故名】折腰沟桥【在招逺县西南三里】东良河桥【在招逺县西北五十里】万栁河桥【在莱阳县东二十里跨陶章河】赤山河桥【在莱阳县东南六十里跨昌水】吕疃河桥【在莱阳县南十八里】五沽河桥【在莱阳县西南一百十里】沐浴河桥【在莱阳县东北二十里跨县河】瞻云桥【在宁海州西门外】沁水桥【在宁海州东五里跨金水河上】五丈河桥【在寕海州西门七里】跨海桥【在文登县东门外原名防仙桥】路公桥【在文登县南十五里石刻永安五年路公建】昆仑桥【在文登县西门外原名迎仙桥】
　　陵墓周牟子墓【在福山县西北三十里】齐康公墓【在福山县东北三十里之罘山】淳于髠墓【在黄县东北二十里蔚阳山下五代时其裔孙左仆射晏为立神道碑】汉刘宠墓【在宁海州北十里养马岛魏书地形志牟平有刘宠墓】宋李师中墓【在府城西门外师中治登州因家焉后此】张忭墓【在莱阳县北半里许】金郭长倩墓【在文登县西三十里许】元马丹阳墓【在莱阳县西南】邱真人墓【在栖霞县北滨都宫右】明戚继光墓【在蓬莱县芝山北麓】左懋第墓【在莱阳县北七里】丛兰墓【在文登县东北一里】范复粹墓【在黄县东北三十里】
　　祠庙日主祠【在成山之阳】月主祠【在莱山之麓】阳主祠【在之罘山下】广徳王庙【在府城北水城内丹崖山之阳县志祀海神唐贞观中建元中统间修明洪武万厯中皆重修】灵祥庙【有二一在府北水城内丹崖山之阳一在沙门岛县志祀天妃】汉牟平侯庙【在宁海州东二里汉王子侯表齐孝惠王子渫为牟平侯】唐禇遂良庙【在莱阳县东二十里望石山下】宋三贤祠【在府城内县志祀宋郡守苏轼马黙李师中春秋有司分祭】东坡祠【在蓬莱阁西侧】金史公祠【在文登县治前明统志祀金时县令史嗣贞】明大忠祠【在府城内鼓楼东县志祀明礼部尚书陈迪应天府尹陈鼎刑部尚书陈其学】忠烈祠【在府城北门内县志祀明御史浦铉浦之浩】古孝女祠【在招逺县南二十五里县志相传邑中有李氏女父为大蛇所吞女恸死官为立祠详后列女】
　　寺观开元寺【在府城内西南隅唐开元中建】石泉寺【在黄县西南二十五里其隂为王伯当庙县志伯当李密将也唐兵追密至此伯当以身蔽密遂遇害土人义之为立庙祷雨多应其墓即在庙旁】真定寺【在黄县东南六十里莱山之曲府志一名莱山院峰峦秀爽松栢蓊鬱山腰有仙人洞下有石井莲花池泉水自涌四时不涸】兴国寺【在莱阳县东南县志全皇统中建】崇福瑜珈寺【在海阳县东南八十里一名三驾寺县志中有石佛一尊背有魏武定二年字元皇庆二年僧通照修明宣徳元年僧庆端重修】福圣寺【在福山县治西金大定中建】延福寺【在栖霞县西元至正中建】弥勒寺【在宁海州治东宋熈寕中建】佑徳观【在府城南门内唐开元中建今名万夀宫】延真宫【在黄县西南二十五里卢山下府志晋卢童子得道之所隋曰升天观唐曰仙君观宋熙宁中郡守李良辅因嵗旱累祷有应疏请封卢仙曰冲禧真君赐额】积金观【在福山县西二里积金山上一名通仙宫金大定中建】朝元观【在宁海州治西金大定中建】神清观【在寕海州东南五十里金泰和中建】东华观【在文登县西五十里金大定中建紫金山东华洞前元马丹阳筑室曰契遇庵】滨都宫【在栖霞县北十里金明昌中建】迎仙观【在莱阳县南十里县志金大定间建】逰仙宫【在莱阳县西南金皇统中建】
　　名宦汉毛钦【桓帝时为黄令张俭亡命流转东莱止李笃家钦抚笃曰蘧伯王耻独为君子足下如何自専仁义叹息而去俭以得免　按俭传作外黄令外黄在陈留郡俭流转东莱东莱郡治黄则非外黄明矣】三国魏何防【阳夏人长广太守长广县人管承徒众三千余家为冦害夔遣郡丞为陈成败承等请服牟平贼从钱众亦数千夔率郡兵讨定之东牟人王营众三千余家胁昌阳县为乱夔遗吏授以计畧使离散之旬月皆平定是时魏武始制新科下州郡夔以师旅之后不可率绳以法魏武从其言】南北朝魏邢臧【河间人东牟太守时在职者少亷白臧独清慎奉法吏民爱之】隋辛公义【陇西狄道人开皇中迁牟州刺史下车先至狱中露尘騐问决防咸尽方还大防受领新讼问事若不尽应须禁者公义即宿防事终不还阁或谏之曰此事有程使君何自苦也答曰岂有禁人在狱而心自安乎罪人闻之成自欵服后有欲争讼者其郷闾父老遽相晓曰此盖小事何忍勤劳使君讼者多两让而止】唐韦俊【开元中为登州刺史渤海靺鞨冦登州后死之】五代周郭进【博野人广顺初登州刺史防羣盗攻刼居民进率镇兵平之部内肃清民吏千余人诣阙请立屏盗碑许之】李万超【太原人登州团练使有诏重均田租前牟平令马陶籍文登隠田不税命繋之将斩而后闻陶惧遁去由是境内肃然】宋侍其曙【真宗时知登州嵗饥请漕江淮米以赈贫乏活者甚众】刘涣【保塞人仁宗时知登州益治刀鱼船以备海冦冦不敢犯诏嘉奨之】李师中【椘邱人神宗时知登州在官不贵威罚务以信服】马黙【成武人神宗时知登州沙门岛囚众官给粮者才三百人每溢数则投诸海黙为奏请更定配岛法三十条溢数而年深无过者移登州其后苏轼知登州父老迎于路曰公为政爱民得如马使君乎】宗泽【义乌人通判登州境内官田数百顷皆不毛之地嵗输万余缗率横取于民泽奏免之】金赵鉴【章邱人大定初知宁海军秋禾方熟蛊生鉴出城行视蛊乃自死】完顔衷【大定初宁海州刺史平赋役无扰民立石颂遗爱】乌古伦荣祖【河间人宁海州刺史贞祐二年城破荣祖力战死之赠安武军节度使諡毅勇乌古伦荣祖旧译兀古伦改今译】吴邦杰【登州军事判官寓居日照之村墅为元兵所得驱令攻城邦杰曰吾荷国恩讵忍攻吾君之城与之酒食不顾乃杀之赠列大夫定海军节度副使】元张起岩【济南人年弱冠为福山教谕值县令捕蝗移摄县事聴防明允其民相率曰若得张教谕为真县尹吾属何患焉后除同知登州事】明张鳯【洪武初知文登县亷明刚防恵焭独兴学校士民戴之】林元美【闽人正统问知宁海州滨海两卫军多于民每习为暴元美禁戢之赈荒寛赋民赖以安有二僧入境执讯之乃他郡越狱大盗也众咸服其神】段坚【兰州人景秦中知福山县刋布小学俾士民讲诵俗素陋至是一变村落皆有诵声】刘渊【安肃人宏治间治黄县政尚寛和折狱以理民自恱服尝夜出闻纺绩诵读者俱召而慰劳之暇则出郭劝省厯问民间疾苦】徐问【武进人正徳初知登州府地濵海多盗问捕之尽民以宁居】申良【高平人正徳初知招逺县山东盗起良豫为战守具盗至追撃至黄县俘斩数百人民懐其政图像祀之】冯昆【苏州人正徳中知登州府土冦乱后比户空虚昆捐俸赈恤招集流亡给牛种复差徭民以苏息去官时有餽金十锭昆至淮上遣还】陈韬【大同人正徳间莱阳主簿土冦攻掠率众死守城防被执不屈死之赠登州通判】司廸【泽州人正徳中知莱阳县土冦防城迪易筑以砖石经理有方民不知劳】章诤【太湖人正徳中知宁海州土防方炽诤修城濬池演武偹以待之冦薄城下焚东门指挥王瀛欲弃城走诤按劒叱之众心遂定督兵奋击贼遁去】髙越【鳯阳人正徳中福山教谕土冦犯城越率士日夜防御退贼保城以功陞御史】郑漳【闽人嘉靖中知登州府政惟简静淡泊寡营客有以子孙不给为虑者漳正色曰天下饿死人岂皆清白吏子孙也防狱每戚然不怿以故狱无寃滞逾二嵗陞两淮盐运使郡人环泣挽留车不得行】钱大复【华亭人万厯间知蓬莱县以经术为吏治时诣学宫与诸生问难捐俸置学田四百五十畆着东牟试畧四书证议诸书】阎士选【江都人万厯中守莱州陞登州海防副使值浙兵鼓噪士选闻变兼程赴登捕治渠魁登民安堵】韦国贤【晋江人万厯中知福山县时矿使暴横国贤力抗中贵以庇民被逮廷杖】陶朗先【秀水人万厯中知登州府嵗大祲请帑金三十万舟运辽粮全活无算】王以仁【宁羗人天启中知宁海州多善政卒于官箧无余资州人醵金以殓之】吴世扬【洛阳人崇祯中知黄县李九成叛攻县世扬被执骂贼死赠光禄少卿赐祭县丞张国辅叅将张竒功守备熊渭皆力战死】陈显际【正定人崇祯末知莱阳县　大兵薄城显际死之】
　　本朝王大有【武进人康熈二十二年知蓬莱县修葺学宫勤于课士文教顿兴登之卫社差徭久为民累大有秉公编审絶民安每眷给牛种捐助贫民流亡皆得复业】沈朝楷【山隂人康熈三十八年授蓬莱县丞承委审献一秉虚公众皆悦服嵗饥分任赈事一无遗滥设躬必亲尝又为妇女请五日一折粥米老羸称便】刘士冠【祥符人康熈四十二年知蓬莱县捐公费以絶私请停徳麦另徴并入地丁徴解积困永苏民至今感颂之】
　　人物汉费直【字长翁东莱人治易为郎至单父令长于卦筮亡章句徒以彖象系辞十篇文言觧説上下经琅邪王璜平中能传之】李忠【字仲都黄人元始中为郎以好礼修整称更始立拜都尉官从世祖攻下属县至苦陉世祖防诸将问所得财物惟忠独无所掠王郎攻信都焉宠开城内之收忠母妻而令亲属招呼忠时宠弟从忠为校尉忠即格杀之世祖闻而美之建武初封中水侯以豫章太守病去官卒】刘宠【字祖荣牟平人齐悼恵王之后父丕博学号为通儒宠少受业以明经举孝亷除东平陵令累官司徒太尉清约省素家无货积尝出京师欲息亭舍亭吏止之曰整顿洒埽以待刘公不可得也宠无言而去时称长者弟方有二子岱繇岱字公山繇字正礼兄弟齐名称】李笃【黄人张俭亡命止笃家令操兵到门笃曰张俭知名天下亡非其罪忍执之乎令叹息而去笃因縁送俭出塞以故得免】三国吴太史慈【字子义黄人仕郡奏曹史防郡与州有隙慈诣公车门通郡章而为州家所疾避祸辽东北海相孔融闻而竒之及融为管亥所围慈到平原说刘备到曲阿见刘繇防孙策至繇使慈侦视轻重独与一骑卒遇策慈便前鬬防两家兵骑各来赴于是解散慈与繇俱奔豫章慈进往泾县策自攻讨遂见囚执策解缚捉其手曰今日之事当与卿共之即署门下督刘磐数冦西安渚县策以慈为建昌都尉拒磐磐遂絶迹慈美须髯援臂善射不虚发年四十一卒】刘基【繇子字敬舆年十四居父丧尽礼故吏餽饷皆无所受姿容美好孙权爱敬之权尝宴饮骑都尉虞翻醉酒犯忤权欲杀之基谏争得免累官郎中令权称尊号改为光禄勲分平尚书事】宋高敏【登州人为泾原指挥使数与西夏战范仲淹韩琦皆荐之厯利州路都监羗人以兵三十万来冦敏出战多所斩获次榆木援兵不至中流矢死诏赠嘉州刺史】孙思恭【字彦先登州人仁宗时累官天章阁待制性不忤物犯而不校笃于事上有所见必密疏以闻帝亦闸访以政殴阳修出攻府思恭尽力救觧出知江宁府思恭精闗氏易尤妙于大衍尝修天文院浑仪着尧年至熈宁长厯近世厯数之学未有能及之者】金郭长倩【字曼卿文登人登皇统经义乙科仕至秘书少监兼礼部郎中修起居注与施明望王无竞刘嵓老刘无党相友善所撰石决明传为时辈所称有昆仑集行于世】元隋世昌【栖霞人父宝徙居莱阳世昌涉猎书史善骑射身长八尺鍜鐡为鎗重四十余斤能左右击刺宋兵闻铁鎗名不敢近仕至安逺大将军改沂郯上副万户世昌前后厯数百战体皆金疮竟以是疾卒封定海郡侯諡忠勇】姜彧【字文卿莱阳人防颖悟好学济南守张荣辟为椽屡进参议官中统初李璮袭济南彧弃家招集散亡迎诸王哈布齐进兵讨之贼众出降或请于王下令诸军敢入城者论以军法璮就擒城中安堵如故彧以功授大都督府叅军累擢燕南河北道提刑按察使哈布齐旧作哈必赤今译改】郑将军【黄县人逸其名性忠烈元末率众屯士乡城明徐逹遣使封刃招之郑引颈就刃人即于其地墓旁赤沙深数尺传其颈血所溅也乡人神　之为立祠】明髙翼【栖霞人洪武中以才行卓异荐累官都察院左都御史佐征滇辽着勋绩】于守礼【莱阳人洪武中以通经举才识过人厯任有声绩累迁陕西按察佥事卒于官所遗图书衣衾而已】胡琛【字廷玺黄县人永乐举人正统间厯福建兴化太守讨平剧冦邓茂七建议大用而琛以终养告归子镛字大器宰永宁善决疑狱有神明之称】曲鋭【字朝仪莱阳人成化进士厯佥都御史巡抚宁夏刘瑾怒其不附已勒令闲住瑾诛复官阶鋭有吏能所至狱无滞囚其在四川土官马湖知府安鳌恣横诱执之置之法疏请改流官州人徳之】许鋭【登州卫人成化进士授行人擢御史宏治中中官梁芳専擅鋭劾罢之复以修省事劾罢刘吉徐等及按口北条边务六事陈时政十二事按畿南以星变上言修政弭灾八事后出为山西佥事卒】陈鼎【蓬莱人治进士为礼科给事中奏劾廖堂子侄夤縁郷荐后以条陈弭盗机宜忤权贵斥归嘉靖初用荐起授陕西防议迁延绥兵偹副使着有威绩累迁应天府尹亷介刚正为时推服】卜懐【宁海人防孤母教之严常击以杖母卒执杖而泣供其杖于母侧卢墓三年诏旌之后官勋阳通判】孙禄【登州人宏治进士厯户部郎中忤刘瑾禁锢瑾诛起知扬州有善政累官应天府尹】徐铭【莱阳人以贡生通判大名府乞休归正徳中土冦刘六等防城与马负图俱不屈而死】刘文萃【栖霞人正徳初为诸生率众御土冦不胜被执大骂死之】丛兰【字廷秀文登人防嗜读书自天官三式兵铃医术算数靡不讨索登宏治进士官户科给事中论中官梁芳陈喜汪直韦兴罪芳等以废正徳初进左通政出理延绥屯田奏陈十事刘瑾大恶之矫防严责瑾诛擢户部右侍郎巡视庐鳯滁和击斩赵景隆召还论功增俸一级厯迁南京工部尚书卒赠太子少保】浦鋐【字汝器文登人正徳进士知洪洞县擢御史时尚书林俊去国中官秦文已斥复用鋐疏争之且劾郭勋奸贪忤防夺俸岀按陕西连上四十余疏御史杨爵以直谏系诏狱鋐驰疏申救被逮下诏狱榜掠备至爵迎哭之鋐曰此吾职也子无然七日而卒穆宗初防赠光禄卿】王时中【字道夫黄县人宏治进士知鄢陵县寻擢御史以论劾刘瑾瑾衔之识其名于座已而时中巡按宣大瑾矫诏逮至京谪戍辽东铁领卫瑾诛用荐起累陞佥都御史世宗时进刑部尚书御史冯恩疏列大臣邪正最诋时中奏入诏下恩狱将致之死时中拟减戍上忤世宗意时中竟落职而恩亦得不死时人服其雅量】陈其学【鼎子嘉靖进士擢御史缇师陆炳倚势専擅其学列疏劾之累陞总督陕西宣大军务先后擒斩叛人邱富等九百有竒声振边塞退归田里门巷萧然课耕读外无一切声色之奉卒赐祭諡恭靖孙梦琛知思州府梦瑝训导崇祯末孔有徳破蓬莱俱死焉】李梅【字芳魁招逺人为武林防事嘉靖中海倭薄城梅固守贼百计攻之五旬不下引去巡抚叹异乃委以军事梅率师长驱斩首千级倭冦逺遁】郭宗臯【字君弼福山人嘉靖进士选庶吉士授御史以星陨上疏忤防下诏狱寻释累擢右佥都御史巡抚顺天条守边五事以不附夏言严嵩罢归后起抚大同宣府复以言事廷杖谪戍隆庆时擢兵部尚书致仕宗臯刚方严重言笑不茍性更友爱卒赠太子太保諡康介】王言【字代言登州卫人嘉靖进士以庶吉士除御史严嵩以通家致之不屈大计榜已定严世蕃书其名于驿丞后遂归】张梦鲤【字汝化莱阳人嘉靖进士以兵部郎中知开封府髙拱有所属辄持不行忤拱意秩满以治行最格不迁久之乃陞靖边兵备累陞佥都御史巡抚顺天入为大理卿时张居正秉政九卿多绌下之梦鲤独无加礼仕宦三十年家无赢资所居园荆扉槿落而已】沃田【登州卫人嘉靖中任都司御倭淮阳贼冦天长田赴援斩获甚众贼益兵攻之战死】戚继光【字元敬蓬莱人防倜傥负竒气家贫好读书通经史大义嘉靖中歴浙江防将以破浙东倭进秩三等倭犯江西福建皆命援击战功特盛寻陞福建总督屡平剧冦威振南方人号戚家军会蓟门多警命以都督同知总理三镇练兵事边备修饬节制严明军容为诸边冠万厯初进左都督加少保改广东谢病归所着纪效新书练兵事实谈兵者奉为金科玉律焉】王道一【黄县人万厯进士宰大名调魏县濬漳河归故道魏免河患擢工部郎中出知邠州府平阳冦起相戒不入境后乞归加副使所着有日省録画永编诸书】宋玫【字文玉莱阳人天启进士累官工部侍郎大兵攻登州玫与邑人赵士骥族兄应亨知县陈显际悉心城守城破并死之　本朝乾隆四十一年玫　　赐諡忠节士骥应亨额际并赐諡节愍】张瑶【登州人天启进士为开封府推官后左迁河州判官未赴旋里值李自成攻登州率家众御之城防被执骂贼遇害妻女四人俱投井死赠光禄少卿】左懋第【字萝石莱阳人崇祯进士知韩城县流冦三薄城练兵击却之寻擢户科给事中章数十上直声震中外福王立召为佥都御史巡抚应天时　本朝大兵连破李自成兵髙宏图议遣使通好懋第请行乃拜兵部右侍郎与左都督陈洪范偕至京洪范赴江南招诸将归顺懋第以不降诛　本朝乾隆四十一年　　赐特諡忠贞】姜采【字如农莱阳人崇祯进士厯官礼科给事中风采清峻以直谏忤防廷杖谪戍宣州卫将行而都城防后流寓苏州疾革时语其二子曰吾本奉命戍宣州死必我敬亭之麓二子如其言弟垓字如顺崇祯进士授行人见署中题名碑崔呈秀阮大铖与魏大中并列立拜疏请去二人名及兄采下狱尽力营防后闻乡邑已破父殉难一门死者二十余人垓疏请代兄系狱释采归不许垓即奔防奉母南走苏州大銊得志欲杀垓乃变姓名之宁波久之还至苏州卒】张国儁【宁海州人天启武举任抚标千总讨白莲贼战屡捷后在后冈山深入贼巢援不至被执不屈死　本朝乾隆四十一年　　赐入忠义祠】李日舒【栖霞人有勇力初为诸生崇祯中选将材日舒应募授河南守偹流贼防开封日舒力战死　本朝乾隆四十一年赐諡节愍】黄承宗【文登县威海卫人以贡生知庆都县崇祯中庆都兵变承宗同子朝瑄俱战死妻刘氏亦自缢　本朝乾隆四十一年　　赐諡节愍】单经翰【招逺人为诸生以节义自许崇祯末　大兵下招逺经翰偕妻王氏冋日自尽　本朝乾隆四十一年　　赐入忠义祠】
　　沈迅【莱阳人崇祯初进士知新城蠡二县厯都给事中寻以保举髙光斗不当谪国子博士乞假归
　　大兵破莱阳迅阖门殉节死　本朝乾隆四十一年　　赐諡烈愍】
　　本朝沈时化【蓬莱人父梦鲸明季建宁同知顺治四年土冦逼城梦鲸御之时化及兄时宜与家丁沈平等并出战梦鲸被鎗伤重时化负之以逃死于僧寺时宜及沈平等二十余人俱力战死后　大兵南下时化誓报父讐投充制府健卒斩闗斫杀无算贼众悉平乃扶父榇归里】孙扬声【字静来莱阳人由举人授郧阳府推官清操自励淡泊甚于家居顺治四年山冦猝发郡城失守扬声挺身力战被执不屈而死　　赠佥事】宋琬【字荔裳莱阳人顺治丁亥进士授户部主事迁吏部郎出为陇西道随督陇西学政累陞四川按察使所至人戴其徳致仕归琬敦孝友虚懐下士诗古文词盛名满天下时称南施北宋施谓施闰章也】李赞元【海阳人五嵗而孤事母尽孝家贫其母俭旧劵不下千金赞元悉焚之顺治乙未成进士由庶吉士改授御史出按三楚巡视两淮盐政凡所施行多恵绩累陞督捕侍郎条议分别窝逃及误娶逃人外生之女当免议刋入条例后以兵部侍郎告归卒】王隲【号辰岳福山人顺治乙未进士授户部主事厯任四川松茂道时滇贼刘起龙围建昌隲转饷济兵勦抚边寨贼平擢总督浙闽以户部尚书乞休归】髙启元【莱阳人性至孝友自甘淡泊初任昌乐教谕莱阳值冦凡族戚被焚掠者皆招来冷署衣食不足且称贷以继陞安阳令宦嚢所有悉以奉长兄不问出入解组归益笃孝友四世一堂家教肃然】赵作舟【海阳人康熈乙未进士选庶吉士改刑曺疏理寃抑甚多累陞佥都御史前后厯六任皆清要归时嚢槖萧然性嗜读书多才略辛丑于贼逼卫时作舟家居出钱谷为戌兵馈饷与守土者共固围危城得安皆其力也】李本涵【赞元子康熈戊辰进士事继母以孝闻兄弟姊妹十九人共处木尝有疾言遽色值莱阳饥本涵出钱谷以赈全活万余人卫城倾圮捐金倡修雉堞完固殁之日实家无长物也】鹿廷瑄【福山人康熈庚戌进士少以孝闻母病痈亲为吮防知吴桥县奔父丧跣足千余里哀毁骨立见者伤之后补承湘知县有恵政卒于官】滕国祥【蓬莱人由行伍累陞登州水师逰击体恤兵卒人皆乐为用号为鋭师康五十三年遇贼鸡鸣岛为贼药鎗所中负重创尚杀贼数十人气尽乃仆　赠骠骑将军】
　　流寓汉张俭【字元节山阳髙平人延喜中遭党事亡命流转蓬莱止李笃家】郑康成【髙密人家贫客耕东莱学徒相随数百千人】
　　列女汉太史慈母【慈避难辽东北海相孔融数问遗其母及融为管亥所围慈从辽东还母谓之曰孔北海为贼所围汝宜赴之慈单歩见融突围出求救于平原相刘备备遣精兵随慈至解围事毕还启其母母曰吾喜汝有以报孔北海也】明隋好信妻刘氏【栖霞人好信与弟好智相继殁刘氏与弟智妻李氏纺绩以育诸孤者四十余年时称隋氏双节】仲梦鲤妻张氏【黄县人年十八梦鲤亡不食十四日卒】张烈女【莱阳人张宣女初许字同邑黄生后黄贫宣背约叱辱黄生黄自缢死女闻之伏地恸絶欲奔丧宣不许遂自经救苏七日不食正襟而逝】史干妻吕氏【黄县人干客死于外弟坤迎丧归毕一恸而絶干无子坤有遗孤吕与坤妻赵氏同抚之娣姒同起卧一室樵汲与共六十年苦节如一日年俱八十余里人称曰史门双节】王相妻林氏【宁海州人年十七正徳中土冦破城逼之不屈先杀其婢以恐之又不屈缚而射之氏骂贼益厉遂支觧死同时有莱阳主簿妻阎氏髙尚徳妻朱氏于旦妻宋氏姜得仁妻髙氏董朝佐妻姜氏张震妻姜氏李注妻汪氏张信妻孙氏徐进妻吕氏皆遇贼不屈被害】迟应聘妻董氏【莱阳人正徳中土冦攻城被执绐云取首饰走至积水湾自沉死】李孝女【招逺人父石工采石山中为蟒所食女恸哭求见尸愿与俱死俄大雷震电蟒裂父尸见女负土掩埋毕触石而死有司立孝女祠祀之】刘烈女【莱阳】
　　【人刘寛女正徳中土冦破城欲污之女痛骂以木击贼贼剖其膓诏旌之又宁海州杜氏女许字王纩呉氏女许字杨志徳皆未嫁遇贼不辱见害】王汤臣妻康氏【招逺人正徳间土冦攻城汤臣出战上马惊跃康谓不利以微言止之不聴战殁于阵康闻之絶食而死】张瑶妻齐氏【蓬莱人崇祯中李九成叛大掠城中齐擕二子至东园井邉与瑶诀曰此我母子死所也君宜自为计于是先投二子而身从之乱平浚井尸僵立于擕二子面如生同时有威海卫诸生王宏基妻呉氏城防投井水浅从母孙氏欲生之吴不聴蹲水中死后尸出面色如生蓬莱民沙应鹤妻王氏城防赴东海黄县诸生林碧梧妻宋氏孀居闻城将防即投园井死卲扈妻逸其姓贼入城扈被害妻抱子投井死】陶致炜妻韩氏【蓬莱人李九成兵防城骂贼遇害其长女适诸生许焕被执投烈熖中死人叹为母女双烈同时死节者同邑诸生李长生妻范氏诸生刘见龙女诸生周之纲妻吕氏王三策妻密氏张毓秀妻王氏浦延禧妻王氏黄县进士徐九鸿妻赵氏李春曜妻邹氏义乐瞳妇李遇春妻丁氏赵维纯妻阎氏福山张起雷妻曲氏栖霞诸生王泽妻范氏武生马鉴妻衣氏衣润身妻吴氏郝延夀妻邹氏牟道中妻刘氏牟玉妻王氏王化源妻徐氏李濬妻牟氏牟国缙妻宋氏宁海州御史俞价妾辛氏指挥使王家栋妻赵氏诸生苏大奎妻姜氏诸生李襄妻王氏李崇起妻苗氏张光裕妻谢氏刘旂妻贺氏姜兆妻刘氏祝仑元妻林氏戚启宗妻王氏韩起欧妻孙氏董勲妻于氏林元芳妻髙氏王速城妻杨氏祝仑妻王氏李兆清妻祝氏曹琮妻姜氏苏民熈妻顔氏登州卫周道直女】单经翰妻王氏【招逺人李九成兵逼城单谓妻曰吾闻烈士捐驱今吾致身日也妻曰能如是乎与君同之城防夫妻相对经死】施王政妻姜氏【蓬莱人为李九成兵所掠抱至马上投地数次面被六七刅骂不絶口而死】刘煌妻王氏【文登人值孔有徳兵破城王逃避山谷为逰骑所获遂投身悬崖死】
　　本朝林岩妻郝氏【栖霞人岩与兄嵥皆诸生相继病亡嵥妻于氏欲以身殉郝诚之曰从一而终非轻生之谓也慷慨赴死易从容守节难我与若诗礼传家正当勉为其难者于服其言妯娌形影相依三十年各终其节】孙管住妻吴氏【招逺人年十五未婚夫死吴欲徃吊兄不许呉奔母墓自缢又文登陶某妻刘氏宋世传妻樊氏张廷珍妻刘氏俱未婚殉夫死蓬莱周廷椿妻何氏胡瑄妻孙氏黄县王宾仁妻林氏栖霞衣惟友妻王氏李赞妻林氏刘坦妻吕氏髙灏妻栁氏李埙妻王氏董道广妻孙氏李份妻牟氏进士牟国玠妻何氏栁映参妻刘氏孙厯妻尚氏刘思智妻周氏李瑾妻吕氏宁海州初皎妻姜氏孙枝员妻杨氏邹鋐妻曲氏于日章妻邓氏杨邛崃妻郭氏孙得亲妻张氏文登刘荣任妻李氏进士于瑛妻吕氏张相妻刘氏于承谦妻李氏刘蔡妻丛氏孙应第妻苏氏邹肇妻丛氏邹肇瑞妾孙氏毕宿焕妻李氏于廷任妻田氏王起防妻代氏王四妻赵氏于焕妻梁氏于璐妻王氏丛漪妻于氏王载福妻阎氏于其瑭妻王氏张君璞妻丛氏姚旒妻孙氏姜应辰妻孙氏韩谦妻侯氏侯思文妻丛氏周淕妻刘氏岳作法妻宋氏宋朗妻许氏于经妻李氏于永奉妻李氏唐国簪妻刘氏于珍妻李氏王镜妻张氏范磊妻髙氏李泮妻刘氏连可传妻潘氏常元福妻张氏胡士瑢妻王氏赵充美妻向氏于化有妻刘氏举人刘炳妾潘氏荣成陈汝新妻刘氏刘玉亨妻李氏毕缙妻卢氏李应本妻唐氏孙天锡妻刘氏张允琨妻李氏田永祚妻袁氏王纪肃妻袁氏李国选妻田氏周世瑛妻蔡氏田发生妻杜氏张谘妻田氏马秉儒妻孙氏俱夫亡死节者】曹廷秀妻宋氏【蓬莱县人同县节妇生员王永爵妻班氏王殿妻徐氏陆防妻王氏李霑妻蒋氏浦廷宾妻陈氏迟荣宗妻刘氏卢昭妻刘氏马牲麟妻沙氏俱乾隆年间先后　旌表】赵徳至妻李氏【黄县人庙见后未逾两月徳至死絶粒数十日不死遂自缢又同县陈元开妻徐氏归宁母家路遇强暴矢志不从气愤不食死又节妇李显集妻吕氏生员李琮妻王氏田国玉继妻马氏监生范琨妻郭氏与媳范任荷妻曲氏赵居寛妻邹氏王其佐妻冯氏生员王其琳妻姜氏崔作圣妻丁氏俱乾隆年间先后　　旌表】刘尧龄妻林氏【福山县人甫庙见尧龄病殁氏投缳死又同邑节妇王典妻滕氏生员王□妻陈氏刘琅妻姜氏王显素妻刘氏王殿元妻邹氏郭世宣妻吕氏张大观妻孙氏王希煜妻栾氏王祐妻刘氏生员牟起麟妻张氏俱乾隆年间先后　旌表】李元含妻孙氏【栖霞县人元含以苦学防贡遘疾没后氏跪辞其姑曰妇既无子夫幸有兄媳得死所不能长侍膝下矣遂投缳以死又同县生员郝鸿业继妻栾氏适鸿业未久卒氏善事舅姑抚前室子仕及翁姑没仕亦亡氏为仕立嗣并为翁姑与仕营丧毕乃自缢于夫栗主之侧又节妇生员范大伦妻崔氏生员林嵥妻于氏监生林岩妻郝氏俱乾隆年间　旌表】阎鸿衎妻孙氏【招逺县人夫疾芓自缢死又同邑刘继禄妻王氏通判温潮继室袁氏生员李廷璋妻温氏李延徳妻杨氏张献璞妻王氏知县王心继妻杨氏通政使杨观妾李氏又同县刘氏许聘王之濵未嫁夫卒诣柩前自缢死张朝珍妻郭氏夫亡守节事翁姑年俱八十相继卒停柩于家火发孙氏夺柩号泣不去自焚死举人呉祯继妻孙氏夫亡絶食死又李智妻王氏盛连喜妻曺氏兰林荟妻孙氏孙明祖妻王氏杨汝伦妻姜氏张秉彛妻杨氏李炌妻卲氏路浚明妻温氏温克敏妻王氏路圻妻张氏烈妇傅晋妻于氏俱乾隆年间先后　旌表】张体随妻姜氏【莱阳县人夫亡自缢同县梁恪妻丁氏邑中有强暴欲汚之氏正色詈之自尽董松儿妻孙氏路遇强暴不从身死又王继广妻李氏因邑令某欲图之羞忿投水死又节妇赵希妻姜氏张重缙妻董氏周止妻赵氏孙璋妻崔氏李孚先妻嵇氏张学敬妻刘氏姜阁妻宫氏宋思勰妻髙氏赵辰注妻周氏孙克坤妻张氏孙文成安张氏孙丰妾张氏王梦爵妻邴氏由永铖妻谭氏俱雍正年间旌表又刘诰妻周氏迟欲玥妻刘氏左寛敞妻姜氏左庭妻孙氏郭在寛妻张氏倪惟岓妻修氏左需妻李氏姜允执妻崔氏迟天信妻王氏姜铸妻孙氏生员吕絖继妻王氏沈亨陛妻吴氏监生李士训妻于氏监生宋煜妾刘氏烈女李兰俱乾隆年间旌表】刘缙妻孙氏【寜海州人夫死殉节投缳死又同县节妇张芝才妻乔氏生员李一明妻王氏生员李浡妻刘氏王执中妻姜氏生员李逺声妻李氏监生林国乔妻曲氏王仁蕡妻江氏曲圣瑞妻孙氏孙玥妻宋氏俱雍正年间　旌表又节妇生员李毓澄妻孙氏杨延荣妻孙氏孙汝翼妻吕氏苏欲时妻曲氏于惟镇妻李氏宫廷瑞妻常氏宫若峘妻贺氏姜焯妻李氏于惟鉴妻谷氏孙若桐妻杨氏贺模似妻常氏生员吕惟明妻曲氏监生宫箎妻乔氏俱乾隆年间先后旌表】刘荣任妻李氏【文登县人荣任故氏自缢以殉乂同邑于其璸继妻张氏夫亡殉节又王国平妻丛氏国平有族弟欲图之氏觉忿愧投缳自尽又节妇丛俨妻林氏刘一和妻蔡氏徐之沂妻孙氏于衍祖妻吕氏丛志仁妻毕氏生员陶申士妻吕氏李鳯文妻林氏荆东校妻孙氏生员丛遹驷妻黄氏邢瑨妻丛氏徐士彬妻王氏丛秉坚妻陈氏生员梁宏妻曲氏杨廷兰妻荣氏威海卫生员王宏基妻吴氏知县黄承宗妻刘氏阮希朝妻张氏烈女刘氏俱乾隆年间先后　旌表】胡文焈妻王氏【海阳县人与同邑胡晏妻李氏生员李承辉妻赵氏张凝元妻减氏黄庚年妻王氏赵永炜妻王氏车辉妻胡氏俱殉夫自尽又节妇李敏妻王氏马开逺妻李氏王加贞妻刘氏于友二妻李氏胡胜妻宋氏修念妻刘氏李孚先妻嵇氏黄抱赤妻梁氏田以复妻崔氏生员马之灿妻冯氏生员马思恭继妻张氏孙爟妻张氏鞫昕妻邓氏修玉树妻安氏髙元恺妻李氏赵文翰妻孙氏孙九盛妻减氏俱乾隆年间　旌表】卲学孔妻林氏【荣成县人氏居贫独处一日赴水次浣衣有强暴以言挑之抱忿归告学孔自缢乾隆年间　旌表】
　　仙释汉安期生【卖药东海上人皆言千嵗翁李少君谓武帝曰臣尝逰海上见安期生食巨枣大如安期生仙者逰蓬莱中合则见人不合则隠】麻姑【建昌人修道于牟州东南姑余山宋政和中封真人】金重阳子【姓王名嚞陕西盩厔人金大定初东逰海上楼息登州府城南修真观城有桥髙峻难登重阳子语人曰此桥逢何必壊人疑当为河水所冲激也大定初何彦邦来守郡恶桥不便因改造之其言始騐马丹阳邱长春王玉阳郝广陵谭处端皆其弟子修道号为七真】马丹阳【初名从义字宜甫后改名钰字元寳扶风人登金贞元进士大定间遇重阳子授以道术与妻孙氏同时出家孙光仙去丹阳后逰莱阳入逰仙宫羽化赐号丹阳顺化真人】任风子【状貌竒异少为酒家佣马丹阳授以仙术修链于莱阳之逰仙观或经旬不食隆冬单衣行乞气体充粹双目炯炯言休咎皆应大定甲辰端坐而逝后人于他郡见之】元邱处机【栖霞人自号长春子儿时有相者谓其异日当为神仙宗伯年十九为全真学于宁海之昆仑山与马钰辈同师重阳王真人重阳大器之金宋遣使来召不赴元太祖诏求之往见焉太祖问为治之方则对以敬天爱民为本问长生久视之道则告以清心寡欲为要太祖深契其言锡之虎符副以玺书不斥其名惟曰神仙赐宫名曰长春在京师顺天府西便门外明正统中改名白云观】
　　土产铁【汉书地理志东牟注有铁官明统志铁蓬莱栖霞二县出】盐【汉书地理志东牟惤注有盐官明统志登州土产盐各县俱出】圆石【出府城北珠岩下明统志石状如珠玑或似弹丸嵗久为海水所磨荡圆洁光莹可爱宋苏轼尝取数百枚养石菖蒲且作诗云】砚石【明统志砚石蓬莱县海中鼍玑岛下出名罗文金星砚又有雪浪石】滑石【明统志蓬莱县出】石膏【明统志蓬莱县出】牛黄【元和郡县志登州土贡牛黄宋史地理志登州贡牛黄明统志牛黄各县俱出】文蛤【唐书地理志登州土贡文蛤宋史地理志登州贡文蛤图经云宁海州境海出紫贝形似贝而圆大二三寸即砑螺也】葛布【文登县志葛布出县中】檿丝【登州府志出栖霞县文登招逺等县亦有之】天南星【明统志莱阳县出】蜡【明统志莱阳县出】海驴【明职方图登州产海驴府志海驴出文登海中】蜂蟹【明统志福山县出　按元和郡县志莱阳县有黄金坑登州开元贡水葱席唐书地理志登州土贡赀布皆旧志所载附注于此】






　　大清一统志卷一百三十七
&lt;史部,地理类,总志之属,大清一统志,莱州府图&gt;
&lt;史部,地理类,总志之属,大清一统志,莱州府图&gt;
&lt;史部,地理类,总志之属,大清一统志,莱州府表&gt;
&lt;史部,地理类,总志之属,大清一统志,莱州府表&gt;
&lt;史部,地理类,总志之属,大清一统志,莱州府表&gt;
  </div>
  <div class="pagination">
   <a href="大清一统志_page72.html">
    上一页
   </a>
   <span>
    ...
   </span>
   <a href="大清一统志_page68.html">
    68
   </a>
   <a href="大清一统志_page69.html">
    69
   </a>
   <a href="大清一统志_page70.html">
    70
   </a>
   <a href="大清一统志_page71.html">
    71
   </a>
   <a href="大清一统志_page72.html">
    72
   </a>
   <span class="current-page">
    73
   </span>
   <a href="大清一统志_page74.html">
    74
   </a>
   <a href="大清一统志_page75.html">
    75
   </a>
   <a href="大清一统志_page76.html">
    76
   </a>
   <a href="大清一统志_page77.html">
    77
   </a>
   <a href="大清一统志_page78.html">
    78
   </a>
   <span>
    ...
   </span>
   <a href="大清一统志_page74.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
