<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 30 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 30 页/共 66 页
  </h1>
  <div class="content">
   明一统志卷六十
&lt;史部,地理类,总志之属,明一统志&gt;
　　钦定四库全书
　　明一统志卷六十一
　　明　李贤等　撰
　　徳安府【东至黄州府黄陂县界一百八十里西至襄阳府枣阳县界二百里南至汉阳府汉川县界二百里北至河南汝宁府信阳县界一百八十里自府治至南京二千二百里至京师五千六百二十里粮四万一千石零】
　　建置沿革禹贡荆州之域天文翼轸分野周职方氏荆州泽薮曰云梦即此地春秋为郧子国秦属南郡汉属江夏郡刘宋于此置安陆郡梁兼置南司州寻废西魏置安州后周改为郧州隋初郡废大业初州废复为郡唐改安州寻为安陆郡乾元初复为安州贞元中置安黄节度观察使治安州五代梁置宣威军后唐改安逺军晋为防御州后汉复为安逺军周复为防御州宋复置安逺军京西路后湖北路宣和初陞为徳安府后徙治汉阳元复旧治湖北道宣慰司寻改鄂州行省后黄州路本朝洪武初改徳安州黄州府十三年复为徳安府领州一县五
　　安陆县【附郭汉旧县属江夏郡晋江夏郡治此刘宋以后为安陆郡治隋以吉阳县省入唐安州宋元徳安府皆治于此本朝初省入徳安州后陞州为府而安陆复为县编戸一十里】云梦县【在府城南四十六里本汉西陵安陆二县地属江夏郡西魏于云梦古城置县因以为名属城阳郡隋初属安州后属安陆郡唐属安州又省入应城寻复置宋省入安陆县元祐初复置绍兴中移县于许落市寻还故治元仍旧本朝因之编户五里】应城县【在府城南八十里本汉安陆县地刘宋置应城县西魏以县置城阳郡隋废郡改应阳县唐复曰应城属安州天祐间仍改应阳后唐复旧宋元因之本朝并入云梦县后复置编戸一十里】孝感县【在府城南一百二十里本汉安陆县地刘宋因孝子董永分置孝昌县西魏于县置岳州及岳山郡后周州郡并废隋属安州唐初以县置澴州后州废仍属安州又省入云梦县寻复置后唐改孝感县宋元仍旧本朝初省入徳安州后陞州为府复置县属焉编戸二十九里】随州【在府城西北一百八十里禹贡荆豫二州之境春秋为随国楚为随县秦汉皆属南阳郡晋属义阳郡后分置随郡西魏置并州后改为随州隋初郡废后置汉东郡治隋县唐复为随州以安贵平林顺义三县省入天寳初改汉东郡乾元初复为隋州宋初置崇义军改崇信军绍兴初复为随州后因兵乱徙治无常元治黄仙洞徳安府本朝初废州为县后复置州以县省入编戸一十四里领县一】应山县【在州城东一百二十里本汉南阳郡随县地梁分置永阳县及应州隋废州改为应山县属安陆郡以山为名唐初于县置应州寻废州以县属安州宋嘉定间改随州元仍旧本朝并入随县复置编戸一十一里】
　　郡名安陆【刘宋名】汉东【隋名】
　　形胜介襄郢申安之间【汉东志】其城三重西枕涢水【元和郡县志】连翼轸之分野控荆衡之逺势【李白代答孟少府移文】岩石隘狭道路交错【文献通考随州因山为郡岩石隘狭道路交错自枣阳至厉山九十九冈有括囊之势易入而难出】为一都防【宋李元衡镇楚堂记北接汉东南望鄂沔偃然为一都防】秦头楚尾【宋黄世长诗溪工接秦头逺江分楚尾】
　　风俗多尚仁义【元和郡县志应城之民多尚仁义】士民纯秀【宋滕元发啓士民纯秀几同邹鲁之风】土风醇厚【宋周必大苃堂记其土风醇厚其士多秀杰其民多隐徳】俗喜儒学【宋李元衡学田记地多硗瘠殖货不饶惟俗喜儒学而近世名胜之流相望不乏由进士擢天下第一者三人矣】民淳务简【宋范雍诗民淳词讼少务简官政优】
　　山川石柱山【在府治北上有石柱髙二丈】石梁山【在府治西北连接白兆山其势如梁】凤山【在府治东南以形似名】铁城山【在府城北五里山有石如铁】石岩山【在府城南一十里山有石岩晋张昌作乱于石岩山织竹为鸟形衣以五色聚肉其傍而集百鸟诈云鳯凰降因伪建元神凤】紫金山【在府城西二十里峭壁斗絶石皆紫色故名上有跨鼇堂遗址郡有紫金山金峯千金坊万金桥金口湖总称为五金】科斗山【在府城东北三十里】白兆山【在府城西三十里上有桃花岩仙人洞又有僧妙济写经台及李太白读书堂宋蔡确诗闻说桃花岩石畔读书曽有谪仙人】郝甑山【在府城西三十里后周以此山名县山有涢溪景云潭潭侧有唐甑山公郝处俊钓鱼台宋蔡确诗矫矫名臣郝甑山忠言直节上元间钓台芜没知何处叹息思公俯碧湾】章山【在府城东四十里古文以为内方山左吴自豫章与楚夹汉旧经云豫章即今之章山唐李白娶安陆许氏逮流夜郎妻在父母家有寄内诗云南来不得豫章书亦言安陆之豫章也】陪尾山【在府城东北四十里禹贡熊耳外方桐栢至于陪尾即此一名横尾】夀山【在府城西北六十里与应山县接境山下民有夀至百嵗余者故名元杨绘诗夀山北耸侵隋碧郧水南流接汉青宋玉阳台犹暮雨子虚梦泽半春耕】大安山【在府城西六十里唐许绍家于此李白忤髙力士放还至此许氏以孙女妻之宋黄晦叔诗大安妇翁舍时来枕流眠】燕子山【在府城西一百里形如燕巢】大猿山【在随州城西南一名大狐山南都赋天封大猿即此】龙居山【在随州城西南以隋文帝微时居此故名】随城山【在随州城南七里因以名州】三山【在随城山南有三阜形如】独宗山【在随州西南一十里山为涢川众山之尊】赤石山【在随州城北三十里山石皆赤唐天寳间改名赫石】三钟山【在随州城东北五十里山有三堆状若覆钟】大义山【在随州城东北五十里民居其间贫富自相取足有义风故名】君子山【在随州东南七十里山下居民多忠厚故名】龙井山【在随州城西七十里山有龙井】青林山【在随州东南七十里山林逺望蔚然而青】石女山【在随州城东北八十里有石如女子状】卓剑山【在随州城南八十里以形似名】松盖山【在随州城西北九十里山多大松逺望如盖】驴泉山【在随州城北九十里有池虽旱不涸荆州记驴泉山石润牛马经过贪其甘不肯去土人云牛马解逸即此山寻之】大洪山【在随州城西一百二十里相为慈忍卢尊者道塲其山崛起一方巉然云间四面陡险絶顶有太湖湖旁有龙鬭崖又有明圣泉硫黄池仙女洞佛儿岭鹳子山断足岩皆此山之景也宋靖康间避冦者甞依此山立寨栅自保贼竟不能破】鹦鹉山【在随州城东北一百五十里形如鹦鹉】香炉山【在随州西北一百八十里以形似名】厉山【在随州城北一百八十里礼记祭法云厉山氏之有天下也其子曰农能殖百谷注云厉山氏炎帝也起于厉山西汉志注随故厉国也皇甫谧云今随之厉乡荆州记山有二宂云是神农所生遂即此地为神农社常年祀之】栲栳山【在随州城西北二百里跨南阳府唐县境宋章潜诗秀色如栲栳孤髙端可压羣山藏云蓄雨无踪迹怨鹤啼猿自往还】葛藤山【在云梦县东北四十里产葛根】伍家山【在应城县东北二十五里方舆胜览云伍氏所居上有禅刹龙井旱祷多应故名】京山【在应城县北六十里山有温泉】凤凰山【在孝感县东四十里方舆记晋孝武永和四年凤产其上又云凤将九子翔集安州之境故又名乳凤冈】三山【在孝感县西北八十里三峯鼎立一名大洪山】九山【在孝感县东北八十五里又名九宗山其山环阜疉嶂林麓深杳旧有圆明寺大溪横前景物幽趣不减长安之九也旧图经云唐大将王铁鎗所居上有八境寳陀罗汉三岩宋范雍诗山竒号九名与雍州同】白云山【在孝感县东北八十五里旧名石人山元平章察罕隐此自号白云山人】大悟山【在孝感县东一百五十里旧传灵济祖师道塲】应台山【在应山县治东南县名取此山当县治其顶方平如印又名印台】石井山【在应山县西三十里】孔山【在应山县东三十里一名洞山山有洞宂毎大风将起宂先有声】兠鍪山【在应山县北四十里以形似名】冻山【在应山县东南四十里一名蜂儿山宋元丰间太守滕甫自汴赴官路经于此时无风雨而寒甚故名】洞庭山【在应山县西四十里中有一宂莫测深浅】吉山【在应山县东南五十里有南吉北吉二山古吉阳县在山之南】髙贵山【在应山县东北六十里山顶有石如又名太山上有灵济祠前有圣水井甞有白龙见】覆手山【在应山县东六十里一峯五涧望之状如覆手】松子山【在应山县东北八十里地名新店】礼山【在应山县东八十里旧建应州于此】大城山【在应山县东一百里山之阳有古城】四望山【在应山县北一百里山髙可周览四方故名】石羊冈【在云梦县东十五里】桃花岩【在白兆山唐李白读书处白有答俗人诗云问予何事栖碧山笑而不答心自闲桃花流水杳然去别有天地非人间又寄刘侍御诗云蓬壶虽防絶鸾鹤心悠然归来桃花岩得憇云牕眠宋范雍诗郧川梦泽地古迹堪询求白兆桃花岩翰林栖此丘元李通儒诗地势下临郧子国山光遥射楚王城惟有桃花岩上月曽闻李白醉吟声】仙姑洞【在孝感县东北一百二十里】神农洞【在厉山荆州记云山有二宂是神农所生处故名】真珠坡【在云梦县治东毎雨过有圆砂光莹如珠】洗足石【在安陆县西胜业院方舆记五代周世宗微时隐水西寺濯足于此上有古桧一株宋王得臣诗柴皇徒步奔埃尘风云未至时方屯石上无聊漫濯足泥蟠留此潜其神】后湖【在孝感县治后】董家湖【在孝感县东五里因董永得名】羊马湖【在孝感县东三十里】注泉湖【在孝感县西南三十里】东山沦河湖【在孝感县东四十里】三台湖【在应城县南六十里】瀖河【在安陆县源出白兆山下逹云梦蒿子港口入涢河】扶恭河【在随州城西上从栲栳山道家林流入州境下流入安陆县界合汉水入大江】圣水河【在随州城西北八十三都】右鱼河【在随州城南大洪山界】西河【有二一在孝感县治西源出河南信阳县从澴河入汉水一在应城县源出大洪山白龙井流至县境防襄水东流至汉口入江】义河【在应城县西北上接安陆州下入汉阳府张家河】沦河【在孝感县南源出涢河入步口流经本县下流入于荆江】澴河【在孝感县北四十里源出应山县西鸡头山以环绕山谷故名唐置澴州及澴阳县取此今为澴河镇】汶水河【在应山县西北二里经东南入方家河】白泉河【在应山县东三十里自山悬流而下入于涢水】大洪河【在应山县北三十里】汉东河【在应山县西四十里】黄沙河【在应山县东五十里】五龙河【在应城县源出京山县林泉山分为二港俱流入本境三台湖至汉口入江】汤池港【在应城县源出玉女泉流入景陵县】涢水【在府城西北源出陪尾山石岩下绕城西隅东流入汉江俗称府河亦名石潼唐刘文房诗淮南摇落客心悲涢水悠悠怨别离早鴈初辞旧闗塞秋风先入古城池】漳水【在府城西五十里源出大洪山沈括笔谈清浊相揉者为漳章文也漳与涢水合流色如防蝀十里方混故曰漳】槎水【在随州城东南左传楚人除道梁槎营军临随即此一名溠水西魏改防西曰下溠取此】防水【在随州城西北南流入涢水西魏置防西郡以此为名宋陈师道诗防涢双水绕城隅髙谊曽闻季大夫九十九冈风俗厚人人况已握灵珠】均水【在随州城西四十里】泿水【在随州城南四十五里流入涢水】暖水【在大洪山西北】漻水【源出江夏废平夀县西南过安陆入于涢】石牛潭【在府城西北舆地纪胜水中有巨石如牛郡人以石岩部石紫石石照石淙马踏石洗脚石及石牛潭为八石】云潭【在随州城东南五十里】鼋潭【在随州城东六十里】天井涧【在应山县东二十里龙兴寺北上有龙祠祷雨有应旧有平康塞在涧北宋人避兵于此虏不能犯】金龙涧【在府城西舆地纪胜朱时道家有金龙玉简学士院譔文毎一嵗中斋醮投于名山洞府故名】九井【在厉山山有两重堑中有九井相传神农既有九井自穿汲一井则众井皆动】舜子井【在随州治东南舜子巷又名义井有秦时断碑字漫灭惟存五大夫三字后移于汉东楼下宋许觉之诗一千二百余年外万古销磨不可寻舜子井泉谁记古随人闾巷祗如今书字杂科虫体氏爵名存乐石阴豋览时来醒醉眼也胜他物在园林】龙井【有二一在随州大浪山一在安陆县西三十里俱祷雨有应】白龙池　黒龙池【俱在大洪山白龙池在山南宋郑獬甞病伤寒忽梦化为龙浴于池中闻池上人呼曰白龙翁来因名黒龙池在山北水极深内有一青蛇出现不时旱祷俱有应又应城县五家山亦有白龙池应山县大山亦有黑龙池】樠池【在应城县治南左传楚武王卒于樠木之下即此】磨陂泉【在孝感县东北八十里其泉涌出灌田千顷】温泉【在应城县北六十里京山上渊静如鉴闻人声则汤汤奋发其热可以燖鸡东南流注于涢】玉女泉【在应城县西五十五里其泉热沸野老相玉女炼丹之地唐李白诗神女没幽境汤池流大川阴阳结炎炭造化开灵泉地底烁朱火沙边敲素烟沸珠跃晴月皎镜涵空天气浮兰芳满色涨桃花然精神万殊入潜行七泽连愈疾功莫尚变盈道乃全濯濯气清泚晞髪弄潺湲散下楚王国浇分宋玉田可以奉巡幸奈何隔穷偏独随朝宗水赴海输微涢】鹊陂【在云梦县东二十里】骕骦陂【在随州城北唐城白云乡左传唐成公有两骕骦马今唐城镇有骕骦桥并石刻三字犹存唐胡防诗行行西至一荒陂因笑唐公不见机莫惜骕骦输令尹汉东宫阙早时归】云梦泽【在安陆县南五十里史记司马相如传云楚有七泽其小者名云梦方九百里左传云防子之女弃子于梦中又云楚子济江入云中禹贡曰云土梦作乂是云梦本二泽双举曰云梦】
　　土产漆　白蜡　野鸡【各县俱出】葛　覆盆子【随州出】根子菜【根似蔓青而大又似萝卜俗呼根子菜他处皆无惟安陆有之】
　　公署徳安守御千戸所【在府治东洪武初建】随州守御百戸所【在州治东安陆卫洪武元年分守于此】
　　学校徳安府学【在府治南宋建于府治东北本朝洪武间迁此】随州学【在州治东宋建】安陆县学【在县治东洪武间建】云梦县学【在县治东宋建】应城县学【在县治东南洪武间建】孝感县学【在县治东宋建】应山县学【在县治北元建】
　　书院长庚书院【唐李白读书处陈钜夫记】
　　宫室浮云楼【在府治内宋滕甫诗举头便是长安日弄袖时飘梦泽风吴苑久抛荒草外楚台遥望碧云中郑獬诗楼在浮云缥缈间浮云破处见朱防山光对入郧城紫溪影横飞梦泽寒】白云楼【在随州治西宋邢居实赋洞庭之北兮汉水之东郁髙楼之特起兮羣山环峙曽不知其几重元刘秉忠诗旌旗嫋嫋入随州江涨祥烟散覆收黄耳不来家信逺西风肠断白云楼】汉东楼【在随州治南即今南门楼唐李白诗彼美汉东国川藏明月辉谁知丧乱后更有一珠归韩愈诗行行指汉东暂喜笑言同雨雪离江上蒹葭出梦中宋沈括诗野草粘天雨未休客心自冷不闗秋塞西便有啼猿处满目伤心悔上楼】嵗丰楼【在孝感县横乐乡】餐霞阁【在随州治西】清暑阁【在随州治子城西南】七相堂【在府治东宋郡守陆世良建七相者唐郝处俊宋张齐贤寇准宋庠吕大防范纯仁蔡确也】黄堂【在府治内宋神宗潜邸建为节度府今有八石柱存滕甫记据紫金之秀面白玉之竒涢溪凤台如拱如揖】五桂堂【在府治西宋元丰中方城范公为掌书记官舍西偏有桂甚茂后范公之子致君致明致虚致祥致厚相继登第因作五桂堂周必大作记】思贤堂【在府治西宋范纯仁甞通判安陆后人思其恵立堂绘像以祀之】跨鼇堂【在府城北二十里宋郑昻记平沙回岸萦带城郭商帆渔舟出没烟波楚国山水之观未有以易此者也李揖诗紫金髙处是鼇头独负华堂几百秋形势平吞北梦泽规摹雄峙南司州】四贤堂【在应山县治西南初连舜賔有隐徳二子庶庠从学二宋兄弟同讲授于法兴寺后相继登第庶清修孤洁当官号连底清庠既清而肃号连底冻宣和间宋如之孙义年为应山令作堂于寺绘二宋二连之像祠事之张表作四贤堂记】范公亭【在府治中宋吕大防谪居时建名吕公亭后范致君再寓此读书故名】尧夫亭【在九山宋范纯仁字尧夫倅安州甞钱客于此后人因建此亭】车盖亭【在府治西北魏文帝诗西北有浮云亭亭如车盖名亭以此宋蔡确甞逰此有诗云纸屏石枕竹方床手倦抛书午梦长睡起莞然成独笑数声渔笛在沧浪】尹公亭【在随州治东宋曽巩记有云庆厯之间起居舍人直龙图阁河南尹公洙谪是州居于城东五里开元佛寺金灯院一时与之逰者皆世之闻人而人人自以为不能及于是时尹公之名震天下而其所学盖不以贫富贵贱生死动其心故其居于随日以考图书通古今为事而不知其官之为谪也甞结茅为亭既去而人不忍废因名之曰尹公亭治平四年司农少卿李禹卿为是州因其故址増脩之】涢阴亭【在随州治西宋张商英有诗】越王台【在云梦县相传越王所筑】隋侯台【在随州城北八里寰宇记隋侯放弹之所】钓鱼台【在府城西三十里石淙村唐郝处俊遗迹】凤凰台【在府治东唐罗隐诗昔年丹宂凤翔集髙台端】读书台【有二一在随州治东晋张衡读书处一在孝感县治东董湖西南宋二程先生读书处地名程子巷】汉东馆【在随州治东】
　　闗梁平靖闗【在应山县北六十里】白鴈闗【在应山县北九十里又名百鴈闗】凤见闗【在应山县东北二十里昔有鳯凰见于闗下故名】武阳闗【在应山县东北一百三十里】﨑山镇【在应城县北二十五里】诸葛寨【在府城东罗陂村旧传蜀诸葛亮所立】云梦桥【在府城南】孝感桥【在府城西五里】紫石桥【有二一在府城东二十里一在随州东南九十里】金龙桥【在府城东三十里】阜民桥【在随州南闗】乐善桥【在随州城东南一十五里】东门桥【在应城县治东】李师桥【在孝感县东八里】白沙桥【在孝感县西北六十里】渡蚁桥【在应山县治南宋宋庠宋祁少时随父宦应山有胡僧相曰小宋他日魁天下大宋亦不失甲科后十年僧惊问大宋曰公丰神顿异如能活十万之命者试思之庠曰堂下之有蚁宂为雨所侵吾作竹桥以渡之耳僧曰是也比唱第祁第一庠第十章宪太后谓弟不可先兄乃擢庠第一而寘祁第十后人于此立桥遂名之】广济桥【在应山县治南】仁义桥【在应山县东北五里】倒石桥【在云梦县治北】
　　寺观报恩寺【有三一在府治南梁天监初建一在随州南门外一在应山县治西】上方寺【在应城县治西正统五年建】正觉寺【在应山县北二十里旧名寳林寺洪武间赐今名】广化寺【在孝感县治东宋宣和间建】妙观【在随州治南】防真观【在孝感县治东俱洪武中建】
　　祠庙神农庙【在厉山九域志厉山炎帝所生处】淮渎庙【在府城西三里淮水出桐柏故俗又呼桐栢庙】楚襄王庙【在云梦县东郧城志秦甞防西陵襄王复取之故立庙】蒲骚庙【在应城县南庙塑楚武王像南有三相传楚武王傍有池】隋文帝庙【在随州治东南】令尹子文庙【在云梦县西一十里于莵村后迁于县治东北宋元祐间赐额忠应】郧公庙【在府治中楚封鬬辛为郧子故有庙】伍员庙【在云梦县东一十五里相传员甞驻马于此故有庙】季梁庙【在随州南舜井坊梁随大夫】韩信庙【在云梦县西三十里韩王冈】黄香庙【在府城南门外本朝知府范理建】董永庙【在孝感县治北本朝正统间因祷雨有感新建】张亮庙【在府学东祀唐郧国公张亮】张抃庙【在孝感县治西唐天寳中抃与张巡许逺雷万春南霁云等同守睢阳霁云断指时抃亦截一指以自誓遂与巡等同死后人立庙祀之宋赐额曰昭烈】谢良佐祠【在应城县学讲堂东祀宋上蔡先生谢良佐朱文公记有云先生学于河南程夫子兄弟之门初颇以该洽自多讲贯之间旁引传记至或终篇成诵夫子笑曰子可谓玩物丧志矣先生闻之爽然自失乃尽弃其所学而学焉夫子盖甞许其有切问近思之功所著论语说及门人所记遗语皆行于世如以生意论仁以实理论诚以常惺惺论敬以求是论穷理其命意皆精当而直指穷理居敬为入徳之门则于夫子教人之法又最为得其网领】贤守庙【在府城中祀宋知府陈规建炎初规极力御贼有徳于民后立庙赐额贤守追封忠利侯】马震祠【在府城东北二十五里震都指挥正徳六年霸州冦起震力战死因即其地建祠祀焉】徐公生祠【在府治东南嘉靖中建祀知府徐贡元】
　　陵墓千金冡【在云梦县北一十里东西十五里内有荒冡髙二丈者数百累然相望土人相传以为楚王千金冡】黄香墓【在云梦县九域志在安陆县】董永墓【在孝感县东北一十里广阳乡其左有冡相传永父坟旧有石表久废本朝知县罗勉培土立碑以表之又扬州如臯县亦有永墓】许绍墓【在府城东十八里紫石村有宰相林即唐许氏墓昔人因葬发地获一石碑即孝昌公许君墓碑宋治平中郡守周燮以石类玉磨去其文视之非玉也】董黯墓【在孝感县北一百三十里董城黯汉孝子有唐徐浩所书碑碣又宁波府慈谿县亦有黯墓】张君房【在安陆县东董店俗呼张金紫坟】郑獬墓【在安陆县獬卒家贫子弱槀殡僧屋十余年滕甫为安州始克葬】徐雄仁墓【在应城县西雄仁枢宻副使勅塟】张瓉墓【在孝感县瓉都御史勅】陈金墓【在应城县东望龙冈金兵部尚书勅葬】陈轼墓【在应城县轼侍郎勅葬】陈夀墓【在随州东三十里夀尚书勅葬】陈琳墓【在应城县勅葬】傅凤翔墓【在应山县东五十里鳯翔兵部侍郎勅葬】余绪墓【在应城县南绪侍郎勅葬】
　　古迹郧子国【元和郡县志安州春秋郧子国后为楚所灭封□辛为郧公即此地】楚子国【在随州城东三十里故光化县之北春秋桓公八年楚子防诸侯于沈鹿黄随不防使防章让黄楚子伐随军于汉淮之间因筑城以通随故号楚子城】楚王城【在云梦县治东按左传定公四年吴入郢楚昭王奔郧盖筑此城以自保也】平林城【在随州城东北八十里汉王莾末闗东平林人陈牧廖堪起兵号平林兵城于此梁为县隋属随州】桓温城【在府城东一十五里石子村】江夏郡城【在云梦县北一十四里按宋书地理志江夏郡治安陆后移夏口】蒲骚城【在应城县北三十里左传莫敖狃于蒲骚之役郧人军于蒲骚即此地后魏于此置浮城县隋废】汝南城【梁置在孝感县本吉阳县地梁置汝南郡西魏改郡曰董城】义阳城【在孝感县北一百里梁置此郡西魏废】废城阳郡【在应城县西魏置】应州城【在应山县东礼山下梁置永阳县及此州】云公城【在应山县东七里】废平靖郡【在应山县西魏置隋废】废环岳郡【在孝感县西魏置隋废又有澴阳故县唐置】南司州【梁于安陆郡置此州寻罢】废西陵县【在云梦县境晋江夏郡外城按西汉地里志江夏西陵县有云梦宫则云梦即西陵县地而云梦宫疑在此县】废甑山县【隋志后周置此县唐废】废吉阳县【在应山县西魏改永阳为吉阳元和郡国志本汉安陆县地梁于此置平阳县西魏改京池县隋改吉阳县宋废】于莵乡【在云梦县治北史记楚令尹子文生时父母弃夣中有虎乳之楚人谓虎为于莬乡以此名】新市【在孝感县后汉书王常起新市平林之兵即此地】西湖村【在孝感县西九十里俗传宋太祖居潜日甞因渇索酒村姥家姥持酒以进言禁甚严此私酿幸宻之与金不受后太祖登极特寛西湖酒禁】东湖村【在孝感县东宋徽宗时此村农夫视夜有光烛天闻之于官掘地得周时九鼎贡于朝左传楚子问鼎之事疑迁楚地即此鼎也】隋文帝宅【在龙居山】王世则故居【在应山县治西世则广西桂临人寓居于此宋太平兴国八年进士第一自是宋庠郑獬相继大魁】锦标坊【在府城西宋庠宋祁居此】
　　名宦南北朝宗慤【宋随郡太守有治声郡人畏服】栁元景【宋随郡太守有方畧能服羣蛮】于栗翼【后魏安州总管武帝将东伐遣使问策翼赞成之及军出翼趋襄城旬日下齐一十九城所过秋毫无犯百姓忻恱赴者如归】夏侯亶【梁天监中为安陆太守有威恵边人恱服】隋辛彦之【隋州刺史时州牧多贡珍玩唯彦之所贡并供祭之类文帝谓朝臣曰人安得无学彦之所贡稽古之力也】唐韦思谦【应城令负殿不得进官尚书髙季辅曰予始得此一人岂以小疵弃大徳耶】令狐绪【歴隋汝夀三州刺史有佳政汝人奏请刻石颂徳绪辞曰臣任隋州郡人乞留转河南少尹加金紫已名闻不必更立】李繁【随州刺史栁公绰称其博览强记崇清浄之化施于随人】五代刘玘【梁贞明中守安州以城中阛阓栉比冬月井泉多涸乃于城西比隅依石壁造水楼以备不虞悬绠取水明年安陆被吴人围方知井楼之利】朱汉賔【唐安州守临政能守法好施恵人爱之】王祚【汉随州刺史汉法禁牛革辇送京师遇署雨多腐坏祚请班铠甲之式于诸州令裁之以输民甚便之】董宗本【汉随州刺史宋太祖往依焉其子遵诲曰毎见城上紫云如盖又梦登髙台遇黒蛇化龙飞去是何祥也太祖皆不对及即位召见遵诲曰卿尚记往日紫云及化龙之梦乎乃以遵诲为通逺军使】李琼【周安州防御使治郡寛简民请立碑颂徳】宋石守信【宋初除崇信军节度使为开国名将】王全斌【崇义军节度使寛厚容众居郡十余年怡然自得识者称之】张齐贤【初知江陵府上章谢病乞知安州云郡务甚简可以頥养医药在州政尚清静民甚便之】寇准【天祐间知安州未几贬道州司马凖虽在谪而贤名不泯】钱惟演【以崇信军节度使归本镇惟演出于勲贵文辞清丽名与杨亿刘筠相并其在郡时对酒必自歌曰城上风光莺语乱城下烟波风拍岸】范雍【康定间知安州为治尚恕郡人思之立祠祀焉】彭乘【康定间知安州有善政仁宗曰此老儒也雅有恬退者无以易之】孙甫【庆厯间知安州劲果无私甞着唐史记七十余卷】范纯仁【治平中通判安州即求民间利病而兴革之作兴学校益为条教日有课月有最出入起居动循法度安陆由是多学者】王徳用【知枢宻院事出守随州州置判官家人皆惶恐徳用举止言色如平时惟不接賔客而已】滕元发【知安州不奉行新法累被谪元发曰天知吾直上知吾忠吾何忧也】谢良佐【知应山县化民以徳期于无讼简而能栗威而不猛民立祠祀之】张商英【知随州有善政崇宁初召为吏部侍郎】陈规【安陆令后知徳安府事建炎中羣盗攻徳安规屡击却之诸重镇多失而徳安独存郡人徳之立庙祀焉】张浚【绍兴间除崇信军节度使其制词云爰领使于汉东俾膺受于齐钺初朌成命想慰舆情】李道【知随州时刘豫叛遣其将张珖至随招道道不从执其使以闻诏嘉奬之】赵方【知随州时旱蝗相仍方亲走四郊以祷一夕大雨蝗尽死嵗大熟适和议成诸郡寝弛备方独招兵择将防土豪孟宗政等补以官】元林兴祖【随州守颂碣云有懐召杜多识前言无愧龚黄敦行素履多闻四海道重三山】魏从恕【至正间为应山县尹束吏以法抚民以恩虚怀下士开心奉公后去邑人立碑颂之】本朝汪灌【洪武初由御史改云梦知县创置学校劝课农桑初抵任县止一里三年増至三里至今邑民慕之】诸葛平【洪武间为应城知县亷能爱民均徭简赋吏服其威民安其恵】孙士良【永乐初应山知县居官未三考人戸自占三千余口开垦荒田五十余顷政事简恵赋役以均民到于今称之】陈莘【永乐初知随州脩学劝士务本爱民辟田野四百余顷利及百姓民感而慕之】朱干【永乐初为应城令律己公正政勤而亷民怀吏戢秩满父老保留陞随州知州　省志】夏子谦【徳安府推官能推情求法狱无滞囚人咸称之非义之餽一毫不受　省志】史中【徳安知府守法恤民不畏强御时有中贵人黩货满载中执以闻特命戮之在任九年吏民懐徳　省志】王佐【永乐中主孝感县薄立心慈祥政敷明达卓有声誉超拜监察御史　省志】饶政望【正统中徳安府学教授庄重谨不妄言笑不事浮靡教有成规虽祁寒盛暑不辍　省志】郭纶【正统间应城教谕治书庠士治书传自纶始今从祀上蔡先生祠　省志】周铎【徳安知府公勤廉慎兴学育材深得人心九年满去郡人思之立碑于学　省志】吴禴【成化初知随州嵗旱徒歩祈祷发仓赈贫获防窃必置之严法数嵗民风寂然外戸不闭初夏民纳祗钱禴曰五未登必假贷于人者令还主秋赴纳随民徳之祀于名宦祠　省志】黄巩【治末徳安府推官清亮博雅学宫表董孝子祠诸所脩举以正风俗作人材为先　省志】李重【正徳中知徳安府兴学校作士气旌节义抑豪植弱脩废厘弊日斤斤务见治纪不屑细务然法令森严吏民屏息不敢犯乃清操直气始终不易云　省志】李逄【嘉靖中知徳安府明毅有大志不屑屑故常挈纲维重教化黩吏黠民务置之法遇贤士毎折节下之禔身清肃境内凛然　省志】徐贡元【嘉靖中知徳安府抚辑流移不受请托处亲藩不扰弭羣盗脩筑河堤建置学宇百务兴废郡祀于名宦祠　省志】胡世宁【初为徳安府推官激烈有为无所挠沮寻知寳庆府莅任数月州县无征求扰士民乐业后任湖广按察使风裁益厉文章气节卓越羣流　省志】赵文杰【知云梦县刚方不挠操履介洁毎以锄豪右兴学校为已任时俗尚浮屠凡冠婚丧祭必令遵朱子家礼又因冦盗创城堑立烟墩民始不便卒便而思之崇祀名宦祠　省志】
　　流寓董永【千乘人东汉末奉其父避兵来居安陆家贫佣耕以养其父父殁贷钱于里之富人裵氏许身为奴以偿所贷得钱五千营葬乃感天帝令织女为配遂织绢于裵氏既偿钱以赎永身遂辞永腾霄而去】李白【唐陇西人上裵长史书曰顷见乡人相与大夸云梦之事云楚有七泽遂来观焉而许相公家见招妻以孙女便憇迹于此移三霜焉】宋庠　宋祁【宋雍丘人父杞为应山令庠祁随父侨寓安陆并以文学显庠进士第一嘉祐中拜相封郑国公卒諡元宪祁累官知成都府终翰林学士承旨卒諡景文】沈括【杭州人宋神宗时永乐城陷括以始议谪随州】萨天锡【幼时侨寓孝感博学能文登元泰定进　士知襄阳县终燕南道亷访司照磨】察空【西域人博览强记通诸国字书元仁宗时累官叅知政事得大臣体暮年居徳安白云山别墅以白云自号甞入见仁宗望见曰白云先生来也其被宠遇如此】
　　人物周鬭谷于莬【春秋楚人父伯比通于防子之女生子文防夫人使弃诸梦中虎乳之防子田见之惧而归夫人以告遂使收之楚人谓乳谷谓虎于莬故名仕楚为令尹三仕三已无喜愠色旧令尹之政必以告新令尹孔子称之曰忠】季梁【随人春秋时仕堕为大夫楚侵随少师董成请追楚师随侯将许之季梁止之曰夫民神之主也圣王先成民而后致力于神故务其三时修其五教亲其九族以致其禋祀于是乎民和而神降之福今民各有心而鬼神乏主君虽独丰其何福之有君姑修政而亲兄弟之国庶免于难随侯惧而修政楚不敢伐】汉周章【南阳随人仕为南阳郡功曹时窦宪免就国太守欲谒之章曰不可太守不听章以佩刀絶马鞅乃止宪诛公卿多以交闗得罪太守幸免以此重章举孝防永初元年为司空】黄香【江夏安陆人叶令况之子事亲至孝夏月扇枕席冬则以身温被九嵗失母思慕憔悴太守刘护召署门下甚见爱敬香博学经典能文章京师号曰天下无双江夏黄童初除郎中肃宗诏香诣东观读所未甞见书累迁尚书令遂管枢机而香亦祗勤物务忧公如家】黄琼【香子永建中公卿多荐琼者征至拜议郎稍迁尚书仆射琼练达官曹争议朝堂莫能抗夺寻迁尚书令转太尉封邟乡侯琼首居公位举奏贪污海内翕然望之卒赠车骑将军諡曰忠侯】黄琬【琼孙琼初为魏郡太守建和元年正月日食京师不见而琼以状闻太后诏问所食多少琼未知所况琬年七嵗在傍曰何不言日食之余如月之初琼大惊即以其言应诏光和末征拜议郎迁侍中后出为右扶风征拜少府又为豫州牧击平冦贼威声大震封闗内侯及董卓秉政征为司徒迁太尉更封阳泉乡侯】唐樊兴【安州人以战功多封营国公后坐事削爵贞观中讨陵州獠及击吐谷浑累迁襄城郡公太宗征辽以兴忠谨副房龄留守京师卒赠洪州都督陪葬献陵】许绍【安州安陆人为儿时与髙祖同学隋大业末仕夷陵通守开仓活流民数十万王世充篡位以三郡归唐封谯国公后图形凌烟】许圉师【绍子有器干研渉文义擢进士为相州刺史部内有受賍者不忍按但以清白箴赐之其人感愧卒为防士龙朔中拜左相卒諡曰简】郝处俊【安陆人少好学贞观中第进士袭父爵为甑山公上元中因谏髙宗观酺令太子诸王分朋角为乐及位武后皆为时议所直迁中书令武后忌之以操履无玷不能害】宋张君房【安陆人为著作郎真宗时日本遣使入贡诏本国建寺夷使乞词臣譔寺记时直院之文多君房代为之暨宣令误寺记夷使待命而君房醉饮市楼索之不获直院大窘后杨亿改闲忙令曰世上何人最号忙紫微失却张君房或谓君房非醉但假此以拒夷俗耳】令狐揆【安陆人卜筑涢溪之南甞雪中跨马入城诣张君房借书令小童书簏负琴帛缯暖帽委辔长吟曰借书离近郭冒雪渡寒溪布衣林逸善绘因作令狐髙士雪中渡寒溪图】宋绶【其先赵州平棘人徙随州博通经史百家年十五召试中书真宗爱其文后又试学士院官至参知政事卒赠司御子敏求龙图阁学士敏求家藏书三万卷皆畧诵习所著书甚多学者多咨之】郑獬【安州安陆人少负俊材词章豪伟仁宗重选士廷试考定焚香祝天曰愿得忠孝状元已而得獬初通判陈州入直集贤院英宗即位獬言陛下初临御愿申诏中外许令尽言有可采录召与之对必能有益治道神宗初拜翰林学士以不奉新法出知青州】连庶【安州应山人父舜賔好羲乐施庶举进士为夀春令开田千顷一县大治寻以母老乞监陈州税甞送客出北门慨然有感即日求分司归久之欧阳修荐其学行屡迁职方贠外郎卒弟庠亦举进士为宜城令敏于政事号良吏终都官郎中】连南夫【安州人累官广东转运使新兴饥发廪振济全活以万计弟万夫补将仕郎建炎中羣盗犯应山万夫率郡人数千保山砦贼围三日卒破之万夫怒厉声骂贼为所害赠承务郎官其家一人】刘逵【随州随县人举进士髙第累官至中书侍郎蔡京以彗星见去相逵首劝徽宗碎元祐党碑寛上书邪借之禁稍正京悖正害民之政及京复相责镇江军节度副使安州居住后京再罢稍起知杭州加资政殿学士】李庭芝【随州应山人少頴异日诵数千言淳祐初举进士第知濠州后主管两淮制置司事大兴盐利民徳之如父母寻坐累罢元兵围州复起制置两淮遣兵首应勤王诏城守州日出兵死鬬加参知政事宋亡不屈阿珠杀之州民皆恸哭】边居谊【随州人初事李庭芝积功至都统制咸淳巾守新城能得士心凡战守具治之皆有法吕文焕引元兵来攻居谊率舟师拒之甞诱文焕至城预伏弩乱发中之几就擒元兵攻城甚急居谊度力不支自杀事闻赠利州观察使立庙死所】王登【徳安人少读书喜兵法慷慨有大志淳祐中进士调兴山簿以母忧去制置使吴渊具书币招之登即长揖出门既见渊为节制竟立奇功威声日振为忌者所防以是才畧不能尽施识者惜之】元赵复【徳安人元兵陷徳安民数十万皆俘戮时姚枢奉诏即军中求儒得复以归复以所记程朱尽録以付枢惟中闻复议论始嗜学建太极书院于燕城请复讲授其中学者称为江汉先生】本朝周梅【孝感人洪武间以卓行见推任福建按察司佥事后致仕氷檗之操始终不渝乡人慕之】张瓉【孝感人正统戊辰进士歴工部郎中通敏有才累官副都御史巡抚四川以征讨功晋戸部右侍郎仕终右副都御史卒赐葬祭　省志】陈金【应城人举成化壬辰进士拜监察御史风采凝重歴擢副都御史巡抚云南劳绩茂着累官南京戸部尚书总制两广以征江西桃源剧贼功进太子少保寻加少保平生虚直好善刚果有为志在立功不问家事年八十三卒　省志】孙交【安陆人成化辛丑进士歴吏部文选郎中温粹和厚外不甚许可中实朗莹藻鉴分明累官至戸部侍郎改吏部进南京吏部尚书改户部免归嘉靖初召为戸部尚书建言中官监饷冗蠧及御马房事上嘉纳之谢病归卒諡荣僖赠太子少保　省志】刘洪【安陆人举进士官御史进浙江副使广东按察使以佥都御史巡抚贵州值米鲁叛后剪余党城其险要陞副都御史往四川松潘平列柯空龙二寨陟右都御史巡两广俘斩潮恵诸郡剧贼及郴桂流贼入掌南台防北冦猖獗脩水战预防之子槊渠臬俱进士槊为行人渠臬俱为副都御史　省志】程春震【云梦人成化中进士知建昌县擢监察御史按大同广西皆有声以忤权贵谪知安岳县进顺庆府同知擢马湖知府　省志】严祯【孝感人举进士歴知卫辉府为政平易不尚苛刻卫辉火当道欲罪守者祯引为己责全活千余人民祠祀之孙志迪进士　省志】王琰【孝感人成化甲辰进士授戸部主事员外郎不避权势戚畹张获麟妄杀人琰直之歴擢山西左布政使时北兵入境琰多方运饷颇着劳勚　省志】陈轼【应城人治乙丑进士知临海县拜监察御史擢山西副使歴右副都御史巡抚南畿转大理卿戸部侍郎为人小心谨畏本分无他才能而临事精确有体卒于官　省志】刘槩【安陆人正徳辛未进士授行人谏阻武宗南巡卒于垓下嘉靖初赠监察御史省志】向光振【应山人正徳中领乡荐性严谨絶俗工为古文词奔父丧渡海遇风以身祷母病当应制不行祖所遗产悉以让其兄嘉靖中知四川髙县刻励清操多政绩当道重之卒于官　省志】万鹏【安陆人性孝友介直厉志古人尤嗜学工为文词稍称遒健少为博士弟子累试不遇弃而隐居授徒四境之士从之逰者甚众居丧举行家礼且喜医毎制方药施人有司雅重之所着有史说藏于家　省志】傅凤翺【应山人嘉靖癸未进士知上蔡县拜监察御史累官兵部侍郎性豁达才复通敏所至大着风畧卒赠右都御史官其子　省志】吴翰词【应山人嘉靖庚戌进士知东阳县拜御史出按云南以忤权相归性耿介方直一毫不茍歴官十余年惟旧居数椽卒殓以緼袍敝屣士林重之　省志】陈之辅【随州人嘉靖己丑进士博学有藻思能为古文词尤长于诗有汉魏盛唐风未仕卒省志】余绪【应城人癸未进士授南京戸部主事调吏部歴考功司郎中以考察秉公拂当路竟免归起南考功司擢南通政叅议太仆大理卿为人孝友端方笃志圣贤之学而谦冲清谨始终不易时望归之后陞户部侍郎以诖误免归卒　省志】何迁【徳安人嘉靖辛丑进士歴官刑部右侍郎记问渊博多所造诣喜谈性命之学主于圆融试世人不能窥其际为文章耻剽贼奥邃可传诗有中唐风所着吉阳集二十卷友问四卷　省志】
　　列女赵孝妇【元应城人早寡事姑孝家贫佣织于人得美食必持归奉姑甞念姑老一旦不讳仓卒无棺乃以次子鬻富家买杉木为棺置于家南邻火时南风甚烈孝妇亟扶姑出避棺重不可移乃抚膺大哭曰吾卖儿得棺不能救之风忽转得不焚人以为孝感所致】杨氏【陈政三妻孝感人年十四适政三生方甫九嵗翁姑夫相继殒殁杨年二十六家极贫变易衣物以置棺衾守节不二抚孤成立正统中旌　省志】刘氏【朱昱妻随人昱早卒遗腹生一子刘守志抚孤成立成化中旌　省志】江氏【周伏受妻孝感人伏受家汉阳比卒楚藩人林寛令魏富聘为妾江詈富甚厉寛强遗帨巾江乃整衣折篱走哭夫墓沉漳湖死都御史朱廷声御史张禄嘉其节知府刘本用取两骸同棺之表曰江节妇墓仍旌其门省志】黎氏【张瑀妻孝感人瑀国子生丧时黎年二十六家贫忍饥训子守节正徳中旌　省志】彭氏【王鸾妻云夣人抚孤矢志不渝正徳中旌　省志】张氏【朱北未娶女安陆人许聘朱北北死女自缢以殉嘉靖中旌　省志】周氏【杨琬妻应城人无子苦节嘉靖中旌　省志】章氏【朱璵妻随人璵为诸生死时章年甚少守节不二嘉靖中旌　省志】王氏【张楚英妻孝感人楚英为都御史瓉之孙卒而家贫王孀居惟女工自给恒日絶炊子或出负耻乞邻火第掩门卧嘉靖中旌省志】赵氏【翟轼妻徳安所千戸赵威女轼卒时年二十一无子依母居性纯静寡言笑不逾阈即女夫不得面年逾六十病家人劝之脉曰吾手平生未甞近人也不药卒嘉靖中旌　省志】方氏【刘廷相妻孝感人家于郡年二十五廷相死贫不能振二子伯生伯爕未成童苦节教之隆庆中旌　省志】
　　仙释法信【豫章人唐寳厯二年自五台山礼曼殊师太和元年在应城县西夀宁寺引利刃截右膝复截左膝门人奔持其刃白乳流出师遂湼槃其足缄藏寺殿庆厯中赐号灵济大师】仲殊【宋安州人甞逰姑苏台柱上倒书一絶云天长地久大悠悠你既无心我亦休浪迹姑苏人不管春风吹笛酒家楼与苏轼为莫逆交生平嗜蜜轼诗云安陆老人心似铁老人心肝小儿舌不食五谷惟食蜜笑指蜜蜂作檀越遂自称殊蜜有文曰寳月集】智縁【宋随州人善医嘉祐末召至京舍于相国寺毎察脉知人贵贱祸福休咎胗父之脉而能道其子吉凶所言若神士大夫争造之熙宁中王韶谋取青唐上言蕃族重僧而僧结吴叱腊王部帐甚众请智縁与俱至边神宗命智縁入蕃中说结吴叱腊归化而他族皆因以输欵召还以为右街首坐】
　　黄州府【东至直安庆府宿松县界五百一十里西至徳安府孝感县界二百八十里南至武昌府武昌县界一十里北至河南汝宁府罗山县界四百七十里自府治至南京一千五百五十里至京师四千九百九十里】
　　【粮二十五万二千石零】
　　建置沿革禹贡荆州之域天文翼轸分野春秋时为黄国地后属楚楚徙邾君于此又名邾城秦属南郡汉为西陵县及邾县地属江夏郡三国时魏为重镇后属吴晋属弋阳郡又析置西阳国东晋以邾城为豫州治所宋为西阳郡南齐分置齐安郡北齐兼置衡州陈罢州后周复置隋改为黄州大业初改永安郡唐初复置黄州天寳初改永安郡乾元初复为黄州并治黄冈县中和初徙治邾城宋迁州治江濵今府治是也元为黄州路河南行省本朝为黄州府改今属领州一县八
　　黄冈县【附郭本汉西陵县地属江夏郡南齐置南安县为齐安郡治北齐兼置巴州陈废后周改置弋州县属焉隋废州郡改县曰黄冈寻以县置黄州唐以木兰县省入宋元仍旧本朝因之编戸八十六里】黄安县【在府治西一百二十里本麻城黄冈黄陂三县地嘉靖末以其地僻多盗从抚臣之请始建为县编戸四十里】蕲水县【在府城东南一百一十里本汉江夏郡蕲春县地刘宋于此立浠水县及永安郡梁又析置蕲水县隋郡废以二县属蕲州唐初改浠水曰兰溪省蕲水县后又改兰溪为蕲水县宋元仍旧本朝改今属编戸七十六里】罗田县【在府城东一百四十里本汉蕲春县地梁于此置义州及义成郡隋废州郡为罗田县属蕲州唐省入浠水县宋以石桥镇仍陞为罗田县后废元复立本朝改今属编户四十九里】麻城县【在府城西北一百八十里本汉西陵县地属江夏郡梁置信安县及北西阳县陈废北西阳置定州后周改曰亭州隋改麻城县属黄州后属永安郡唐复置亭州又析置阳城县寻省元和初又以麻城省入黄冈后复置属黄州宋端平间徙县治什子山元复旧治本朝因之编戸一百三十里】黄陂县【在府城西二百四十里本汉西陵县地汉末刘表使黄祖于此筑城为镇后齐以镇置黄陂县及南司州后周改曰黄州隋废州后以县属永安郡唐初复置南司州寻废州以县属黄州宋移治鄂州青山矶元复旧治本朝因之编戸四十六里】蕲州【在府城东三百一十里西汉为江夏郡蕲春县东汉置为蕲春国吴改蕲春郡晋省郡以县属弋阳郡东晋改为蕲阳县宋齐并属西阳郡北齐置齐昌郡兼置罗州后周改曰蕲州隋初郡废后改州为蕲春郡唐为蕲州宋淮南西路元改置蕲州路本朝改路为府又改为州属黄州府编戸六十四里领县二】广济县【在州城东六十里本汉蕲春县地唐武徳中析置永宁县天寳初改广济县宋绍兴初废县为镇寻复置嘉熙间徙治大江中洲元复旧治本朝因之编户五十三里】黄梅县【在州城东一百七十里本汉蕲春县地东晋置新蔡郡及永兴县隋初改新蔡县后改黄梅县属蕲州唐初以县置南晋州寻废州县仍属蕲州宋嘉熙间侨治中州元复旧治本朝因之编户五十三里】
　　郡名齐安【南齐名】永安【隋名】
　　形胜淮楚之交【齐安志通接巴蜀襟带江汉介乎淮楚之交】濵带江淮【唐李勣制云蕲春之地濵带江淮镇捍之重允属功烈】前界大江后接崇阜【唐刺史脩文宣王庙记】淮甸上游【宋王禹偁月波楼诗淮甸为内地黄冈压上游】长江绕郭【宋苏轼黄州诗长江绕郭知鱼美好竹连山觉笋香】山川相缪【苏轼赤壁赋东望夏口西望武昌山川相缪欝乎苍苍】地连云梦城倚大江【王禹偁表】一大薮泽【宋张耒杂志黄州盖楚东北国之鄙与蕲鄂江沔光夀一大薮泽也】北接光蔡东峙皖【宋蕲州兴复旧治记南距大江北接光蔡西连黄冈东峙皖】占淮壖上腴【宋闗咏蕲州神光观记占淮壖之上腴属帝毂之冲会】
　　风俗淳质俭约【隋志俗尚淳质好俭约】土风厚善【苏轼防韩魏公诗山水淸逺土风厚善】尊徳乐道【同上其民寡求而不争其士静而文朴而不陋尊徳乐道独异于他邦】田事不脩【张耒杂志民有鱼稻之利农惰而田事不脩】甿俗富庶【宋闗咏神光观记蕲西善封甿俗富庶】乐于为儒【同上秀民乐于为儒而不轻释其业彬彬喜学有邹鲁之遗风】狱讼稀少【宋秦观谢表矧蕲春之便郡实淮右之名区风气和平狱讼稀少】
　　山川赤壁山【在府城西北汉川门外屹立江濵截然如壁而有赤色因名一名赤壁矶以为曹操败走处非是周瑜与操遇于赤壁在武昌府樊口之上江之南岸苏轼逰此作赤壁二赋非周瑜曺操战处也】黄冈山【在府治北山脉来自天柱】聚宝山【在府治北山多小石日照之红黄粲然宋苏轼作怪石供即此石也】两耳山【在府治北三里状如两耳上有龙王庙】香炉山【在府城北一十里以形似名】金鸡山【在府城北七十里西南有金鸡坑】孔子山【在府城东一百里相传孔子自卫适楚甞登此山有坐石草木不侵有石砚雨下墨水浸出东有顔子港北有回车坡元时龙仁夫甞筑书屋于其麓】崎山【在府城北一百二十里有大崎小崎大崎有龙井小崎有飞来石其下石柱推之可转而不仆两山连秀为郡胜槩】七丈山【在府城西一百五十里上有七丈潭】木陵山【在麻城县西北八十里上有木陵闗】阴山【在麻城县东北上有隂山闗】霸王山【在麻城县北一十五里世传西楚霸王项借驻兵于此】大勑岭山【在麻城县东五十里】峰山【在麻城县东六十里山势嵯峨上有崖刻唐人诗又有白龙黒龙二井祷雨有应元和志麻城县东南八十里有头山举水所出春秋吴楚战于柏举即此】老君山【在麻城县北八十里】九螺山【在麻城县故县镇昔有张憨子隐此自号九螺山逸人】鲁台山【在黄陂县治东宋二程先生读书之所甞登此山眺望东鲁故名】甘露山【在黄陂县东一十五里陈武帝时甘露降于上故名】木兰山【在黄陂县北七十里有木兰将军塜故名隋以此山名县】迎山【在罗田县东一十里谚云迎山云起大雨千里】魁山【在罗田县东六十里形势嵯峨髙出众山故名】石柱山【在罗田县东八十里其山髙峻屹立如柱】茶山【在蕲水县治北出茶唐刘禹锡诗薤叶照人呈夏簟松花满椀试新茶】玉台山【在蕲水县东二里汉张道陵自蜀还炼丹于此有神光观丹井尚存】凤栖山【在蕲水县东三里俗传甞有凤凰栖此山东有陆羽煮茶泉】石鼓山【在蕲水县北一十里巨石如鼓叩之有声】神山【在蕲水县西北二十里昔孙权进兵赤壁屯驻此山今有庙存】月子山【在蕲水县南二十五里上有龙潭】玉镜山【在蕲水县西三十里山巅有大石圆如月故又云月峯】斗方山【在蕲水县东五十里旧有唐无着禅师古寺宋佛印师甞住此】麒麟山【在蕲州城中以形似名】凤凰山【在蕲州治西南舆地纪胜麻城黄陂二县界亦有凤凰山】四流山【在蕲州北山岭迤逦有水南流入蕲水县西流亦入蕲水县北流入夀州霍山县东流入安庆府大湖县山之名以此】龙峯山【在蕲州北八里山麓有大石穴名花蛇洞其洞春水浸没冬月始见旧产白花蛇】白云山【在蕲州西八里朝暮常有白云缭绕其上山出緑毛隋时甞建塔寺其上】鹤山【在蕲州东一十五里两山相对有首有尾形如鹤故名】盘龙山【在蕲州南一十五里有石鼓院院有麻衣道者无乐禅师二真身】九潭山【在蕲州北一百二十里上有龙井九】金鹅山【在蕲州北六十里相传此山常有金鹅出石间上有鹅笼石】三角山【在蕲州东北一百二十里峯峦秀防顶有三尖故名上有二龙潭祈雨有应因立三峯院】鼓角山【在蕲州东北一百五十里天欲雨先闻鼓角声亦名鼓吹山又广济县北六十里亦有鼓角山上有宋建炎初郡守甄采守御寨】徳章山【在黄梅县东北一十五里旧有广严二大师及清道者真身】矿石【在黄梅县东南一十五里山出铁矿旧置炉今废】龙平山【在黄梅县北二十里亦名凤平形势峭险宋时戚方常于此置寨】五祖山【在黄梅县东北三十里一名冯茂山即五祖大满禅师道塲山顶有池生白莲花又名莲峯唐裴度诗徧寻真迹蹑莓苔世事全抛不忍回上界不知何处去西天移向此间来宋苏轼诗登岭势巍巍莲峯泰华齐凭栏红日早回首白云低】四祖山【在黄梅县西北四十里一名破额山即四祖大医禅师道塲上有香炉峯及慈云塔唐栁宗元诗破额山前碧玉流骚人遥驻木兰舟春风无限潇湘意欲采苹花不自由元赵国寳诗一层石塔一层云塔外松筠几万根大圣自然身不坏逰人如见佛长存】蔡山【在黄梅县南五十里山出大龟故名】乌牙山【在黄梅县东北五十里上有灵峯院及唐白居易所譔碑并宋张商英轮藏记】黄梅山【在黄梅县西四十里其山多梅故名隋以此山名县】灵山【在广济县东三里】金山【在广济县西七里相传唐时有女子于此升仙上有朝斗坛】多云山【在广济县去县十五里天欲雨则山先出云山有风洞以石投其中即风起有水出此山流入罗田县界】明水山【在广济县东二十五里上有龙潭飞瀑竒甚】东冲山【在广济县东三十里其山髙起冲霄故名】龙池山【在广济县南四十里相传山顶池中唐时有鲤鱼化为龙去因名】积布山【在广济县南一百里临大江石壁立形如积布又名积布矶】春风岭【在麻城县岭多梅花宋苏轼自新息渡淮由此岭有诗】君子岩【在石鼓山之隂山顶有泉岩内有石枕石臼】观音岩【在麻城县峯山上岩虚如屋中有石观音岩东有碁盘石】练岩【在罗田县西三十里有瀑泉泻于两峯之间】练石洞【在罗田县东南三十里山腰有石潭飞瀑五六丈】僊人洞【在蕲州东一十里大泉山之隂相传昔有仙人居此】黄龄洞【在黄梅县西北四十里考田山晋安帝时有番禺刺史宋益隐此后人于洞前立庙祀之】灵泉洞【在广济县南六十里有泉自洞中流出一名石燕源其洞内巨石如卧床】凤凰崖【在麻城县北一十五里下有仙洞石室云泉昔麻姑修真之处】喷雪崖【在峯山泉飞流如雪故名】僊人崖【在罗田县东二十里昔有仙女于此上升今岩顶石上有鞋迹】豹龙崖【在罗田县西三十里形势起伏如豹如龙】麻姑崖【在罗田县东八十里世传麻姑于此飞升故名】飞来石【在府城西板塔寺宋太平兴国中因雷雨有石坠寺因名】人迹石【在峯山顶唐真应禅师立化之地足迹印于苔藓间深四寸山下有马迹石世传唐太宗驻驆于此】卧龙石【在麻城县东北有大石势如卧龙】七星石【在广济县东其石如七星布列】打鼓石【在蕲水县南龙潭直上巨石髙数十丈邑中遇有鼓声輙应】太公石【在蕲水县西二十五里】大江【在府城下自武昌流入黄陂县界至府北赤壁矶东过蕲水县入九江府界】沙湖【在黄州东南三十里宋苏轼甞买田其间】武湖【在黄陂县东南三十里相传黄祖习战阅武之所宋谢晦走武湖戍主生执之即此地】金少湖【在蕲州治又名东湖】赤东湖【在蕲州北一十里其湖有九十九汊】五阜湖【在黄梅县西一百一十里中有五阜洲禹贡九江纳锡大世传出此湖】武山湖【在广济县南七十里】青林湖【在广济县西近有青林山】髙岸河【在黄冈县自河南光山县发源南流至麻城县东南入长河】草埠潭河【在黄冈县西北发源南流至黄陂县三十六湾通沙河】上巴河【在黄冈县东四十三里发源县西北迤至一流河抵鱼博下巴河达于江或云巴河源出蕲水县板石山】县前河【在麻城县前源出河南光山县黄土闗至县东南直下入长河】界河【在麻城县源出光山县虎头闗抵隂山枣林至三家湾合县河】麻溪河【在麻城县南二十里源出唐田至汝隂河口合县河】阎家河【在麻城县东源出河南固始县石门山入县前河唐洪州都督阎伯屿所居旧临河上故名】白杲河【在麻城县南三十里源出罗田县沿梅家市入县河】旧镇界河【在黄陂县西六十里发源大墓山下流出与藤子江合】滠河【在黄陂县东北二百里发源河南罗山县南流入大城潭】蕲河【在蕲州北发源大浮山西流入赤东湖】西河【在蕲州北六十里包络罗州旧城之西】降斗河【在黄梅县东四十五里】平湖河【在罗田县西北源出松子山流至龙河觜与县前河合流入巴河】白莲河【在罗田县东南六十里】宗渡河【在蕲州东北一百八十里】龙骧水【在黄陂县南七十里相传晋龙骧将军王濬屯军于此】浠水【在蕲水县源出云山刘宋立浠水县以此为名】钴鉧水【在蕲水前源出樝梨山入蕲河】翻车水【在蕲州东南八十里九江王黥布背项羽归汉于水北筑城名翻车城】黄梅水【源出黄梅山南流入威湖】梅川【在广济县南源出横冈山下流入武山湖】髙溪【在蕲州东北源出白岩山南入蕲河亦名三十六水】兰溪【在蕲水县东三里蕲竹所出之地图经云兰溪水源出苦竹山其侧多兰唐以此名县杜牧诗兰溪春尽碧泱泱映水兰花雨发香楚国大夫憔悴日应寻此路去潇湘宋苏轼逰清泉寺下临兰溪甞作歌】石头潭【在黄冈县北九十里】栲栳潭【在麻城县北七里】伍贠井【在蕲水县治西昔伍子胥过此淬剑】义井【有四一在府城东南市中一在黄陂县南街一在蕲州治西南一在黄梅县市俱以众人共汲故名】金甲井【在府治西近赤壁矶井傍有古基世传为谢晦塜宋绍兴间浚井得金甲一具乃晦死以甲投井中也】吴公井【在府城西一百八十里昔隐士吴应澍所凿】丹井【有二一在蕲州治东北井底有四窍按四时出泉世传王全真炼丹于此一在蕲水县治东昔张道陵炼丹于此二井水俱能解热疾】木兰井【在黄陂县治西】五龙井【在罗田县治东嵗旱祷雨有应】清净井【在广济县治左昔四祖禅师父司马氏为本县令饮是泉禅师生时汲此水浴之又名浴佛泉】西河井【在蕲州西北六十里旧产緑毛大者重十钱小者重五钱极小者尤佳今井湮不复产他沟涧中或有之】君子泉【在府治北宋通判孟震亨有贤徳时称孟君子庭中有泉苏轼因以名之黄庭坚诗云梦泽南君子泉水无名字托人贤】洗笔泉【在蕲水县郭门外世传王羲之洗笔于此】汤泉【在蕲州北一百四十里甞沸如汤有硫黄气】陆羽泉【在蕲水县北凤栖山下唐陆羽茶经以为天下第三泉宋王禹偁诗甃石封苔百尺深试甞茶味少知音惟余夜半泉中月留得先生一片心】瀑布泉【在麻城县治北麻姑洞口其泉飞白如练】万家泉【在黄梅县邑人万氏所凿因名】玉虹泉【在罗田县东二里】洗墨池【在府城南报恩寺后即苏轼洗砚处】聪明池【在黄陂县治东即宋二程读书处】化龙池【在麻城县西其池盘曲如龙形】莲花池【在蕲州治北】玉蟾池【在黄梅县治东北昔人凿池得白石状类玉蟾】落鳞陂【在麻城县东十五里世传此陂龙升鳞落故名】凤陂【在麻城县东旧传曽有凤浴于此东南五里有山名凤凰台】新生洲【在府治北□风镇下苏轼诗时复红鮀股臂分蔽遮深浪见深仁三江自此分南北谁向中江是主人】峥嵘洲【在黄冈县半属武昌即晋刘毅败桓处】鸿宿洲【在蕲州西二里大江中秋冬有鸿集此左有石名新生矶】伍洲【在蕲水县西四十里大江之中昔伍员适吴过此后人名之】散花洲【在黄梅县南六十里大江之北周瑜战胜犒士散花于此】白渚【在府城大江之侧按晋书毛宝守邾城城陷初寳军人于武昌市贸一寳令养之渐大放之江中及邾城之败养者投于水如坠石上视之乃先所养载之东岸获免】
　　土产白艾【麻城县峰山出】连翘　松萝　鲟鱼【俱本府出】铁【广济蕲水黄梅县出】白花蛇【蕲州出顶有方胜尾有指甲人划破其腹则自赴水以指甲洗去其肠蟠屈而死其长丈余能愈大风】绿毛【蕲州出背有绿毛浮水中则毛自泛起压置壁间数年不死能辟飞尘】茶【蕲州出】蕲竹【蕲州出以色莹者为簟节疎者为笛带须者为杖唐韩愈诗蕲州笛竹天下知郑君所寳尤瓌竒擕来当画不得卧一府争看黄琉璃白居易诗笛愁春尽梅花里簟冷秋生薤叶中】罗汉菜【蕲州三角山出旧传有异僧种之而去若杂以荤物即无味】
　　藩封荆王府【在蕲州西麒麟山之阳正统八年以蕲州卫改建】都昌王府　樊山王府　富顺王府　永新王府　徳安王府【俱同城】
　　公署黄州卫【在府治东北洪武元年建三年改为千戸所十二年复为卫】蕲州卫【在州治西洪武十二年建】
　　学校黄州府学【在府治东古书院遗址元燬本朝洪武初重建】蕲州学【在州治东宋建元燬本朝洪武初重建】黄冈县学【在县治东宋建于府城南门外本朝洪武初迁南正徳间徙此】黄安县学【在县治东嘉靖末建】蕲水县学【在县治东即宋元旧学基本朝洪武中建】罗田县学【在县治东南隅宋建于县治东元燬本朝洪武初改建】麻城县学【在县治东宋元旧址本朝洪武初重建】黄陂县学【在县治东南宋元旧址本朝洪武五年重建】广济县学【在县治南宋建于县治东北本朝洪武十五年迁东南治间徙此】黄梅县学【在县治南元创后兵燬本朝洪武十年重建】
　　书院河东书院【在府治东宋天圣中洛人程珦为黄陂尉生二子颢頥于官舍寳祐间覃懐李节来守请建书院初在郡城中后改建于此】东坡书院【在府治东苏轼谪居于此及去以田宅俾潘大临陈慥教养学徒后人为建书院】二程书院【在黄陂县鲁台山麓景泰中蔡受建】南门书院【在蕲水县南谢朝宣建祀王逸少陆鸿渐苏子瞻】
　　宫室竹楼【在府治西北城上宋郡守王禹偁建自作记云黄冈之地多竹大者如椽竹工破之刳其节用代陶瓦比屋皆然以其价廉而工省也于城西北隅雉堞圯毁蓁莾荒秽因作小楼二间与月波楼通逺呑山光平挹江瀬幽□辽夐不可具状夏宜急雨有瀑布声冬宜宻雪有碎玉声宜鼓琴琴调和畅宜咏诗诗韵清絶宜围棋子声丁丁然宜投壶矢声铮铮然皆竹楼之所助也本朝洪武间重脩】月波楼【在府治西北城上王禹偁建今改为汉川门】栖霞楼【在府治西南宋李显守黄州时建坐挹江山之胜孙载诗地据淮西尽江吞石壁寛苏轼诗黄州在何许与子上栖霞】髙寒楼【在府城东唐太和中留之筑四望亭于郡东阜张激摄令日更今名取杜甫诗玉山髙并两峯寒之义】涵辉楼【在府治内宋韩琦诗临江三四楼次第压城首山光徧轩楹波影撼窻牖张孝祥取赤壁赋中语大书其榜曰无尽藏楼后又有坐啸堂及无倦味道二斋】环翠楼【在广济县治北】见山楼　烟霏楼【俱在蕲州旧蕲春县圃内】涵辉阁【在蕲州子城上宋郭祥正诗天垂星斗数寻近地卷云山千里来氷壶倒影露华洗玉窦镕雪蟾光頺苏轼在黄州客有道涵辉阁之胜而诵其所赋霁容天在水春态栁蔵桥之句轼欣然为以态易色】瑞庆堂【在府城南清源门外王禹偁建】睡足堂【在府治内王禹偁建取杜牧忆黄州诗平生睡足处云梦泽南州之义】三贤堂【有二一在府学祀宋王禹偁韩琦苏轼一在蕲水县治东三里以祀晋王羲之唐陆羽宋苏轼】相隐堂【在府治旧司理防宋厐借甞为州司理后人为建此堂】读书堂【在安国寺宋韩魏公读书于此堂】思贤堂【在黄陂县治尉防宋时邑人建以思程珦及其子颢頥】一枝堂【在黄冈县宋时建堂前有大梅取一枝向暖之义】雪堂【在府治东苏轼谪居黄以大雪中筑堂落成因绘雪于四壁故名韩驹诗经营一顷将归去眷恋春山为少留百日使君何足道空余诗句满江楼】寒碧堂【在府东门外宋时有何氏兄弟作此堂以待苏轼之至轼为画竹石及赋诗】安民堂【在蕲州郡治又有思政贵简双桂双莲四堂皆宋时建】岂弟堂【在蕲州治西北宋建】忠恕堂【在蕲州学防宋建】生春堂【在广济县防东宋建】如画亭【在府治东宋王禹偁建苏轼词望江山如画因以名亭】防逺亭【在府治北王禹偁建】四望亭【有二一在府治东雪堂南髙阜上唐太和中刺史刘嗣之建李绅作记一在蕲水县斗方寺后】览春亭【在府治西韩琦建甞作诗序琦又建春草亭于东门外】遗爱亭【在府治南宋元丰中徐猷为守有善政既去苏轼以此名亭】环翠亭【在蕲州于城上宋建】四见亭【在蕲州北塔后山巅宋范纯仁名盖仿其父仲淹守鄱阳建四望亭之意】快哉亭【在府城南宋郡人张梦得建以览江山之胜苏轼扁曰快哉又为之作词末句云一点浩然气千里快哉风】俊逸亭【在黄梅县鲍照墓前】双凤亭【在黄陂县治东即二程读书处后人慕之作此亭】疉嶂亭【在蕲水县苏轼所名】洄澜亭【在蕲水县南兰溪岸苏轼逰此见水盘旋书二字于石壁后人立亭】万松亭【在麻城县西一百里宋县令张毅夹道植松万株立亭其中故名苏轼诗十年栽种百年规好徳无人助我仪为问几株能合抱殷勤记取角弓诗】凤凰台【有二一在蕲州北凤凰山即罗真人飞升处百鸟无栖止其上者一在罗田县西三十里】仙人台【在蕲州东一百六十里太浮山巅旧传刘真人飞升之地山有九十九峯】白云台【有二一在五祖山侧一在麻城县北十五里麻姑洞前】仙女台【在罗田县治西世传曽有仙女于此祷雨故名】横江馆【在赤壁山南晋龙骧将军蒯恩建唐杜牧诗外家兄弟晋龙骧驰骋功名业帝王毕竟江山谁是主苔矶空属钓鱼郎】临皋馆【在府城南本临皋亭苏轼甞寓居有诗云临皋亭中一危坐三越清明改新火后秦桧父官于黄生桧于亭中改曰临皋馆】
　　闗梁三江口【在麻城县北三十里有江三路而下至此防合为一亦属武昌县】沙武口【在黄冈县西北一百二十里即沙洑口宋夏贵与元巴延战地】团风镇【在府城北五十里】阳逻镇【在府城西一百二十里宋置堡于此东接蕲黄西抵汉沔南渡江至鄂北距五闗乃要害地咸淳十年元兵南侵淮西制置使夏贵等以战舰万艘横截江面兵不敢近巴延取攻阳逻堡令阿珠泝流西上对青山矶止泊乗夜雪率众抵南岸巴延复攻堡防之夏贵溃走】赤壁镇【在府城南清源门外】虎头闗　黄土闗　木陵闗　白沙闗　大城闗【俱在麻城县北宋李奏乞复五闗之险云虎头闗形势最险两山千仭一涧冲激黄土闗形势耸峭白沙闗与黄土相去宻迩木陵闗山路峭壁委折而上大城闗山势不甚髙峻而横斜盘绕修善闗亦在其傍使诸闗之兵据险効死敌岂能遽入乎】岐岭闗【在中岐岭下岐岭二闗又有栗子闗俱在罗田县东抵安陆州界】瓮门闗【在罗田县东北上岐岭抵固始县界】平湖闗【在罗田县西北抵黄冈县界】观风桥【在府城南清源门外】相隐桥【在府城东南安国寺即宋韩琦读书堂傍桥也】海桥【在府城中宋秦观在黄州饮于海桥时桥南北多海棠有老书生家海棠丛开观醉卧于此明日题其柱曰唤起一声人悄衾寒梦冷窻晓瘴雨过海棠开春色又添多少社瓮酿成微笑半破椰瓢共釂觉倾倒急投床醉乡广大人间小】骆驼桥【在黄陂县魏人来伐以骆驼载辎重坠桥下因名】黄婆桥【在黄陂县治西旧志云宋太祖微时经此渇求水黄婆见而异之具礼数进酒且曰酒禁严慎勿泄太祖曰诺后即位蠲阖邑酤】绿杨桥【在蕲州县东三里苏轼曽夜醉乘月卧此桥既觉作西江月词其末句云解鞍欹枕緑杨桥杜宇数声春晓】岐亭桥【在麻城县西七十里宋陈慥与苏轼防此】鼍龙桥【在府治前昔有一鼍出没水中状类龙因以名桥】平政桥【在黄梅县治南】仁夀桥【在广济县治东】
　　寺观报恩寺【在府治东南唐贞观间郡人曹仁斋舍宅建元燬本朝洪武八年重建】安国寺【在府治东南唐显庆间郡人张大用舍宅建本朝洪武初重脩宋黄州太守杨来通判张规甞邀苏轼逰此寺论息气养生事】正觉寺【在黄梅县西四十里唐武徳间四祖太医禅师建本朝洪武初重脩】真慧寺【在黄梅县北三十里唐咸亨间五祖大满禅师建元燬本朝洪武中重建】广福寺【在黄梅县北一十里魏大统间建本朝洪武初重建】宝林寺【在蕲州北一百五十里唐页观间建本朝洪武中重建】昭化寺【在蕲水县治东北唐咸亨初建本朝洪武初重建】木兰寺【在黄陂县治西唐贞观间建本朝洪武中重修】塔山寺【在罗田县治东唐贞观间建本朝洪武初重建】兴福寺【在麻城县南三十里唐贞观间真济禅师建本朝洪武中重脩】南山寺【在广济县治东南唐建本朝洪武二十五年重脩】妙观【有三一在府城清源门外一在罗田县治南一在麻城县治北一十五里俱景泰间重脩】神光观【在蕲水县治东汉张道陵自蜀青山城来此建炼丹神光烛天故名】秦源观【在黄梅县治东北晋罗仙建本朝洪武初重建】凤台观【在黄梅县治北相传罗仙炼丹之地】定恵院【在府治东南苏轼云予寓居定恵院之东有海棠一株士人不知其贵也因作海棠诗以自述即此】
　　祠庙孙权庙【在蕲水县西北二十里】宋益庙【益晋青州人任番禺刺史后弃官隐黄龄洞有道术能役鬼神救疾疫后人立祠洞前祀之祷雨有应唐封显应侯宋加封灵济昭徳元加封恵防善济】木兰庙【在木兰山下有忠烈庙庙后有塜相传为木兰将军盖朱氏女代父西征者古乐府云唧唧复唧唧木兰当戸织不闻机杼声唯闻女叹息昨夜见军帖可汗大点兵军书二十卷卷卷有爷名阿爷无大儿木兰无长兄愿为市鞍马从此替爷征然不着何代人独诗中有可汗语知其世非晋即隋唐也】韩魏公祠【在安国寺宋韩琦初侍兄琚守黄州于西厢读书后郡人就书斋立生祠】二程先生祠【在府城中祀宋儒程颢及其弟頥】东坡祠【在府城东祀苏轼张孝祥诗挛辔背西日曳杖到东坡暗井蛙成部荒祠鸟作窠老仙骑鹤去稚子饭牛歌兴废何须问斯文自不磨】忠显庙【在府城东宋建炎初赵令知黄州金兵入境城陷不屈而死事闻赠徽猷阁待制諡愍忠州人复请立庙祀之初城破都监王逺判官吴源巡检刘卓皆以不屈死焉】张相公庙【在麻城县治东宋时县人张行七毁沿江诸庙繋狱适有火灾释行七捍之立止至城西北五脑山人马俱化邑人为建庙】褒忠庙【在蕲州金人攻蕲宋知州李诚之及通判秦钜等皆力战捍御城破死之诚之封正节侯钜封义烈侯立庙赐额】吴淮祠【在城隍庙前淮黄州守有恵政郡人祀之】
　　陵墓荆宪王墓【在蕲州北七十里策山王本朝宗室】谢晦墓【在府治西俗谓之谢铁龙墓晦刘宋臣也】樊哙墓【在黄冈县西北哙食舞阳而薨葬此】吴琳墓【在黄冈县官溪琳吏部尚书勅葬】刘天和墓【在麻城县南天和兵部尚书勅】冯天驭墓【在蕲州东一十里天驭兵部尚书勅葬】
　　古迹邾城【在府城西北一百二十里楚宣王伐邾俘其民徙其君居此城故名汉衡山王吴苪甞都之今名旧州城本朝刘伯温邾城怀古诗孤城寥落遍蒿芜万里萧条近楚符鸦带夕阳归旧垒鴈将秋色下平湖遗墟生禾黍古木苍苍接里闾故事岂劳重借问汉江流水自萦纡】永安城【在府城北即楚黄歇所都隋置永安郡于此或谓楚王封其女之地遂城而居之城中土堆甚多苏轼诗东风未肯入东门走马还寻去嵗村人似秋鸿来有信事如春梦去无痕江城白酒三杯酽野老苍顔一笑温已约年年为此防故人不用赋招魂】西阳城【在黄冈县境汉旧县属江夏郡晋弋阳郡治此】石阳城【在黄陂县西吴征江夏围石阳不克而还即此】九江城【在黄梅县西南七十里九江王黥布所筑】江夏城【在蕲州类要云晋江夏王所筑】冶城【在黄陂县东南一十五里梁武为刺史治战守之具于此今火迹犹存】安昌城【在黄陂县元和郡县志云齐髙帝筑以捍陈冦隋志黄陂有安昌郡开皇初废】大活城【在府城北二百三十五里隋唐于此置大活闗】南司州【在黄陂县北独家村北齐置后周改曰黄州隋废唐复置南司州苏轼云五年一梦南司州谓此】南晋州【在黄梅县唐志武徳四年以县置南晋州又析置义丰长吉塘阳新蔡四县寻俱废】木兰废县【在府西本梁梁安县北齐置湘州隋初别置亷城县州县寻废后改梁安曰木兰属黄州唐省入黄冈】岐亭废县【九域志在麻城县】太子驿【在黄梅县南七十里旧传梁武帝于此得子故名】夏隩【在府城西南二里宋夏竦守黄州凿水入陂以藏舟故名】东坡故居【在府治东宋元丰三年苏轼谪黄州寓居临皋亭后得此地立雪堂居之自号东坡居士甞自吟云雨洗东坡月色清市人行尽野人行莫嫌荦确坡头路自爱锵然曵杖声后移汝州遂以雪堂付潘大临兄弟】桃黄庵【在府之岐亭镇苏轼记有王翊者得雄黄如桃人呑之甚甘自是断荤肉翊有庵名桃黄自号桃黄山人】石柱【在黄陂县治西县旧无公署迁徙靡常宋嘉定三年县簿应行之始迁旧治刘倓代秩礲石柱以纪其事】石牛【在广济县西二十里元姚楚山诗一拳怪石老山边头角峥嵘几百年毛长苍苔春夜雨头昻芳草夕阳天终宵见月何曽喘尽日和烟自在眠恼彼牧童驱不去一声长笛思悠然】万年松【麻城县西北一十里有古松一株相传以为万年松】
　　名宦南北朝朱龄石【宋西阳太守有武干又练吏职】吉士瞻【梁西阳太守在郡清约家无私积】唐韩思彦【蕲州録事防军甞过汴州有张僧彻者庐墓三十年诏表其闾请思彦为颂饷缣二百不受固请为受一匹命其家曰此孝子缣不可轻用】贠半千【蕲州刺史不颛任吏常以文雅粉泽故礼化大行】左震【黄州刺史时有女巫从数少年所至为虐震曳巫斩之悉囚所从少年借其贜数十万具以状闻黄人歌曰我欲避乡里我欲去坟墓左公今既来谁忍舍之去后一嵗又歌曰吾乡有鬼巫惑人人不知天子尚尊信左公能杀之】杜牧【泰和间为黄州刺史多有竒节吏民怀服之】吕元膺【蕲州刺史甞録囚囚白父母在明日嵗旦不得省为恨因泣元膺恻然悉释械归之而戒依期还狱吏曰不可答曰吾以信待人人岂我违囚如期至自是羣盗感徳率避境去】宋王明【黄州刺史时将用师南唐太祖宻授以成筭明至州即完城垒训练士卒众莫解其意俄王师自荆渚而下即移明知池州】王禹偁【咸平间知黄州朞年政通人和百废俱兴士君子慕其髙风大节移知蕲州谢表有云宣室鬼神之问敢望生还茂陵封禅之书已期身后帝曰禹偁其亡乎逾年而卒】乐黄目【知黄州性简黙能处剧好著述在郡献广孝传五十卷总仙记一百四十巻】程珦【黄陂县尉先是珦父遹寓是邑而卒珦因寓居后来为尉有恵政邑人思之】韩琚【知黄州弟琦有诗云予兄天圣中尚摄齐安守兄才无不宜吏治孰可偶公庭常寂然所乐在文酒】厐借【明道间黄州司理防军狱无寃抑时夏竦知州事谓其有宰相器】吕诲【治平中为御史知杂时议推尊濮王典礼诲奏陈弗可弹欧阳修首建邪议并劾韩琦曽公亮附防出知蕲州】范纯仁【知蕲州又歴京西转运副使召还神宗有问纯仁言愿陛下且无留意边功不然将为他日意外之患】马正卿【元丰间知黄州爱民下士广学舍禁妖巫人感之】苏轼【元丰间谪黄州监税在郡五年题咏著述甚多元祐初召入翰林】陈轼【知黄州时苏轼谪黄州人皆畏避惧其累已轼独愿交期与同忧患】张商英【元符间朱谔弹商英在绍圣初虽有章疏论列元祐臣僚然本是奸党遂出知蕲州列名党借】韩驹【政和间知黄州有诗名苏辙题其诗巻云唐朝文士例能诗李杜髙深到者稀我读君诗笑无语恍然再见储光羲】梅执礼【仕为给事中与宰相王黼相善以诗规之黼怒罢显谟阁待制知蕲州】李宥【知蕲州嵗凶人散委婴孩而去者相属于路宥令吏收取计口给谷俾营妇均养之毎旬阅视所活甚众】任伋【通判黄州负气节与其兄伯雨齐名时称为大任小任】虞策【通判蕲州时蒋之竒以江淮发运上计神宗访东南人才之竒以策对擢提举利路常平】韩世清【知蕲州州人请以为兵马钤辖有贼刘忠犯州境世清与战破之】何大节【知黄州金人犯黄大节义不屈投江而死】王玠【蕲黄镇抚使司干办公事防镇抚使孔彦舟谋叛玠开陈百端不聴入骂曰逆贼万段彦舟并玠家属沉之龙眼矶】李诚之【嘉定间知蕲州金人犯蕲极力捍御城陷诚之先戮其妻子然后自尽通判秦钜教授阮希甫防御判官赵汝票蕲春主簿时凤皆死之】叶适【知蕲州以经济自负入为尚书郎官】向士壁【知黄州有才气数立竒功时麻城尉杨掞有能名士璧檄入幕】王益【景定间知蕲州治尚寛和开麒麟山立郡治见古墓石刻云本有千年地始借五百年感谢王刺史移我过西园】孟拱【知黄州増埤浚隍搜军实边民来归者日以千数皆为屋居之厚加振贷剏两堡为先锋虎翼飞虎营】陈仲微【通判黄州职兼饷餽以身律下随事检柅军兴赖之不乏制置使上其最辞曰职分也何最之有】王彦明【守蕲州元兵至力战粮乏不屈率家属乗大船于城西中流　　慷慨凿船沉水而卒至今人立庙祀之】元史弼【黄州等路宣慰使盗起淮西司空山弼讨平之】赵筼翁【守蕲州有廉名去任民思之而不忘】本朝陶安【洪武初知黄州艾荆棘开府治安辑民庶政务一新民思慕之】钱敏【永乐初知黄州府首兴学校课农桑脩城池葺公宇文章政事诸郡首称　省志】盛璞【知黄州府不携妻孥唯匹马一仆警敏有才剖决无滞势豪敛避　省志】何纶【知蕲州廉介刚毅一介不茍取加意仓储一时侵渔诸弊殱除殆尽善政在人至今传颂　省志】庄辙【正统初知蕲州亷介仁恵百务具兴民乐于从事剧盗逼境民有被殱者极为优恤咸爱戴之　省志】厐敬【正统中知罗田县莅政严明立已严介坛壝铺舍祠庙皆其建置而不劳于民一时称贤令云　省志】余清【正统中知黄州府持廉秉公政平讼简军民畏服比卒囊无余赀黄人赙之归氷蘖之操至今称颂　省志】徐泰【罗田知县清白仁恕教民务农四郊俱创便民仓以为凶荒赈济之偹百姓怀之省志】林宗【天顺中任蕲州学正性温雅有醖借察诸生勤惰谆谆教诲学者建祠于学宫祀之　省志】李桓【成化初知黄陂县教民植桑枣民受其利嵗饥设法赈济多所全活　省志】戴中【成化中知黄梅县持身清洁莅政明敏学校公署废坠者皆中所葺治一时文物焕然改观　省志】胡锭【正徳初知黄州府时值盗警督兵防守保障有功嵗饥设法赈恤死者具棺瘗之尽心民事如理家然称古循吏云　省志】叶溥【正徳中知广济县洞察民隐以诚心莅政无赫赫之威而吏不敢欺尤作兴学校賔礼布韦有长者风　省志】叶仕美【正徳中知蕲州时流贼入冦单骑招集守御城赖以全至今称之　省志】王世禄【正徳中知麻城县平正刚简视民如伤开新河建县防多所伟绩而民不知劳　省志】余贵【正徳中知黄州府为政寛猛适宜军民安堵学校公署脩饬焕然浚井二十余处民用利之名曰余公井　省志】汪倬【知广济县慈爱子民时乡民流徙者田归蕲人倬请于朝编得田者焉民赖以苏至今绎思其徳有遗爱碑　省志】劳樟【嘉靖中知罗田县适地方凋敝之后樟亲身防计稽赋厘奸新学庙葺石城确然直行己志去之日百姓号泣载道寻立碑识遗爱焉　省志】
　　流寓李泌【京兆人少以才敏着闻唐宗使与太子游杨国忠恶之奏徙蕲州】陈慥【蜀人寓居黄冈号方山子又号龙丘子幼读书以溪山自娱宋苏轼谪居黄与之往来倡和为作方山子传】孙傅【海州人仕宋为中书舍人宣和末髙丽入贡使者所过调夫治舟傅言骚扰劳费以妨农时宰相以其所论同苏轼奏贬蕲州安置】陈过庭【山隂人宋徽宗朝为御史中丞论事大忤权贵罢知蕲州未半道谪海州团练副使黄州安置】秦观【髙邮人仕宋为国史编修官绍圣初坐党籍出通判杭州后为御史刘拯论其増损实录削秩编管黄州】张耒【楚州人累官史馆检讨宋绍圣初坐党籍谪监黄州酒税后为通判最后在頴闻苏轼讣以师弟子礼举丧言者论其罪贬房州别驾黄州安置凡三至黄】龙仁夫【元末永新县人徙居黄州明五经为时矜式学者称为麟洲先生授陜西儒学提举】吴大中【其先信之弋阳人元时徙居罗田夫妇善事父母皇庆间有司以孝闻诏旌表其门】詹同【新安人元末因乱家黄州王师下武昌归附仕终翰林学士兼吏部尚书文章髙古操行耿介始终清白之行后致仕】
　　人物五代陈起【蕲春人南唐举进士为黄梅令时有妖贼诸祐者自言能使贫者富富者贫俚民效之积众数百夜行昼息取资于盗起到官数日借祐为里长不服且嫚言曰吾取令头杀子尔起闻执祐斩之由是知名迁监察御史】宋潘大临【黄冈人与弟大观皆有诗名与苏轼黄庭坚张耒游冷齐夜话云黄州潘邠老工诗有佳句然贫甚东坡山谷尤喜之】吴瑛【蕲州人知郴州以虞部贠外郎壮年致仕归蕲临溪筑室种花酿酒賔至必醉或困卧花间客有臧否人物者不酬一言人莫不爱其乐易而敬其髙尚轻财重义人有负钱数十万而母老即焚其劵卒年八十四】林敏功【蕲州蕲春人治春秋下第归杜门不出者二十年博通五经尤长于诗元符末徴诏不赴赐号髙隠处士与其弟敏修所居比邻终老以文字相友善敏修终身不举进士世号二林】余玠【蕲州广济人仕为四川安抚制置使知重庆府大更敝政遴选守宰筑招贤馆士之至者不厌礼接言有可用随才任之筑合州钓鱼山凡十余城屯兵聚粮修学养士轻徭以寛民力薄征以通商贾自寳庆以来帅蜀阃未有能及之者卒赠资政殿学士子师忠歴大理寺丞】张晏然【广济人咸淳间为礼部尚书】梅应春【广济人宝祐丙辰进士为余干令以赵葵荐陞泸州安抚使淳祐间进礼部侍郎】元管如徳【黄陂人仕为江州都统制能一手挽二弓世祖南侵如徳先登陷阵以功迁浙西宣慰使上时政五条累迁江西行省左丞招降广东盗钟明亮卒封平昌郡公諡武襄子淳祖积官至富州尹】周古象【蕲水县人元兵虏至蓟赘防古氏既生子未甞喜妻询其故曰有母在欲得归省妻许之且嘱曰母在当奉养勿以妾故复来及归母尚无恙古象奉养尽孝母殁庐墓妻亦终身不嫁淮西宪佥乌克章为立孝里门】本朝康茂才【蕲州人能通经史大义事母孝元季盗起茂才团结乡兵御之王师下建康率所部降授秦淮翼水军元帅守龙湾累陞同知大都督事经畧中原从定齐鲁取汴下洛驻师陜州给粮造桥以渡大军遂领镇河中茂才善抚绥招徕绛解诸州之人屏蔽潼闗秦人不敢东向民立石颂徳卒赠湖广行中书省平章政事柱国追封蕲国公諡武襄】康铎【茂才子袭封蕲春侯初东宫读书大本堂铎侍之赐金牌镌蕲国武毅公五字置防上累着征伐功及征云南卒于军赠蕲国公諡忠愍】吴琳【黄冈人诗礼名家父应澍号西山先生勤俭乐施琳性质笃力于问学洪武中召为国子博士歴迁浙江按察司佥事入为起居注进吏部尚书后以年老致仕弟琛歴官衢州府同知卓有政声】刘广【罗田人洪武中以军功为指挥佥事守永平有胆畧善用双刀甞病且殆语人曰吾当临阵死王事安能居牖下死儿女手乎后北兵入境广率四十余骑与遇于城北力战死之事闻遣使护丧至京赐其家楮币以葬】王焘【蕲水人七世同居少长三百余口庭无闲言有司以间诏旌其门曰孝义】王聪【蕲水人性谨畏有膂力洪武末以靖难累功封武城侯征北方战死赠漳国公諡威毅】邹来学【麻城人宣徳间进士从征麓川有功陞通政司防议正统己巳京师戒严来学以佥都御史巡视畿甸整戎分屯边务咸举仕终副都御史卒谕祭葬　省志】吕镛【蕲水人领宣徳丙午乡荐福之清流知县值流贼邓茂七陷县镛拒之力不能支具服端坐中庭抗骂不屈遂为贼解体邑人立庙祀之省志】邓鉴【黄陂人任光禄署丞正统己巳从英庙北征亡于阵景泰初录其子　省志】刘训【麻城人正统己未进士由知县擢监察御史廉直有风裁冡宰王翺特疏其治行为天下第一拜山西防政卒子璲进士　省志】赵说【麻城人性孝友以诗书教授乡里父母同日而殁说号恸欲絶者累负土成坟庐于墓侧有白鹊驯扰之祥正统间旌表其门　省志】华峦【蕲州人布政使仲贤子蚤称儁才弱冠发解登成化丁未进士选翰林庶吉士性凝重文词清丽馆局多重之授编修寻卒庶吉士邹智以诗哭之李文正公志其墓　省志】陈言【黄梅人气度雅文学明恪成化丁夘领荐任泗州学正廸生儒以古行不拘屑文艺末尹都昌清亷仁恕四民浃恱疾卒于任如丧考妣然追慕不已合循吏潘刘杨为一祠祀之号四公祠　省志】熊经【麻城人由进士知无锡县有恵政秩满内召至京中之者出知陜西陇州寻以疾致仕性刚气豪善谈论敦孝友今祀无锡名宦祠　省志】舒昆山【麻城人幼竒颍登成化甲辰进士授主事贠外郎中知建昌府陞广东防政布政擢副都御史所至有政绩能文章一时碑碣多出其手　省志】曾大有【麻城人治癸丑进士授知县征拜监察御史振纪衘宪直声动台端忤逆瑾除名瑾败起擢知府累陟江西布政使　省志】刘璲【麻城人治初进士授丰城县知县恺悌果断兴学育才邑有淫祀首毁之以正民俗其自守狷介不私引钱以充私槖至征敛有方小民乐办奸胥巨猾不能索一钱也述职为江右良有司第一卒于京丰人思之　省志】石金【黄梅人进士拜御史按广西值土官岑猛乱佐王守仁勦平十八寨值张桂变易国是金独立敢言与汉阳戴金风采凝峻时人目之曰楚有二金后上言时政得失谪戍久之宥免卒　省志】刘天和【麻城人正徳初进士拜御史忤逆瑾谪县丞瑾败起湖州知府转陜西提学副使擢都御史巡抚甘肃举屯政西尽青海巡视河道疏汴河杀其下流又疏防山七十二泉濬其上流运道遂通进兵部尚书值北兵入境出兵拒战加少保寻卒諡庄襄　省志】贾啓【黄冈人正徳辛未进士授知县拜监察御史擢光禄少卿寻以事谪徽州推官歴都御史巡抚延绥啓多材艺慷慨谈边事甚覈歴官所至多治绩及致仕家居恬约不殊布素乡人称为笃行君子云　省志】刘淑相【麻城人正徳中进士授南京兵部主事歴陞顺天府尹执法秉直权贵多惮之　省志】王廷陈【黄冈人进士选庶吉士补吏科给事中諌武庙南巡谪知裕州寻免归居家二十余年日以诗文自娱所着有梦泽集行于世省志】萧一中【黄冈人正徳丁丑进士授知县仕至浙江布政使性刚直防介所在著名誉屡折弗回居乡亦弗广置田产　省志】陈伯安【黄陂人赋性方正初任章邱知县拜监察御史忤逆瑾谪南充寻调丹阳教谕瑾败起知灵壁正徳七年有巨冦杨虎者犯境被掳大骂不屈贼欲刃之毅然不避贼惊异遂释之从此筑城民赖以济建祠生祀之官至山西副使　省志】王澄【罗田人正徳甲戌进士罗田甲科自澄始初令番禺有政绩征入歴官戸部郎中奉命淮饷次江西次辽东次埧上通州俱有贤声省志】邢寰【黄梅人正徳戊辰进士擢刑科给事中转礼科以犯顔敌谏为已任武庙亦敬惮之忤中贵谪判官陞南昌知府恤殣兴贤剔蠧振滞万口揄颂卒于官百姓如丧考妣　省志】许恩【蕲水人年甫冠正徳辛巳季冬夜邻家火延恩舍恩觉巳得知忽思母江氏未出即反冒焚突入救母遂俱厄为烬止存其手尚抱母身邑人痛之　省志】董士毅【麻城人正徳庚午举于乡授四川南充知县一介不取有青菜布衣破繖羸马之謡陞守蓬州南充民勒石以志去思居蓬清操益励归时囊无长物林下十余年足不履城市好义喜施正徳戊辰大旱捐谷倩人埋瘗饿殍不下数千省志】毛凤诏【麻城人正徳辛巳进士授知江浦县有善政擢监察御史上弭灾八事闗于天下利害巡按陜西云南守令以下皆望风解印绶去班列殆空寻谪嘉定州判官歴陞推官同知终云南佥事博学有文名有聚峯文集藏于家　省志】张明道【罗田人嘉靖己丑进士厯刑部郎中绍兴知府江西副使敭歴中外政绩着闻为一时循良之冠　省志】奚世亮【黄冈人嘉靖丁未进士授主事歴官延平知府时倭夷冦闽世亮与武帅分城拒守城陷亮犹西向迎战身被数鎗死之事闻赠官録其子　省志】胡明庶【罗田人嘉靖乙酉中乡试第三人壬辰登进士观政通政司卒于官平生孝友笃志力学尤精理数　省志】刘采【麻城人嘉靖己丑进士初知宿州累官副都御史巡抚山东迁南京戸部尚书以疾致仕穆宗即位起南工部改吏部寻改兵部歴官四十余年清介如一日卒年七十四谕葬祭赠太子少保諡端简　省志】
　　列女魏氏【熊谷真妻黄冈人夫亡一子在襁褓而贫依父母织袵自给年逾八十以节终洪武中旌省志】王氏【甘原礼妻蕲水人年二十四归甘甫二载原礼卒孀居二十三年洪武中旌　省志】朱氏【徐宗妻广济人年二十一守节不移洪武中旌　省志】张氏【刘汉妻麻城人汉任商水知县流贼至城陷张同女鸾山缢死正统中旌　省志】盛氏【邓鉴妻黄陂人鉴任光禄署丞以土木之难殁于阵盛时年二十七矢节抚孤琼后以恩录仕为裕州守盛年九十余卒有司表旌其门　省志】张氏【何仪妻广济人守节无玷正统中旌　省志】卢氏【刘鹏妻黄冈人夫卒痛哭呕血遂自经死嘉靖中旌　省志】刘氏【蕲人马廷实妻廷实儒生贫甚刘绩纺奉姑年甫二十廷实死遗孤溺死孙甫三周刘同媳潘氏抚之以延马祀事闻万厯中旌其门　省志】熊氏女【许聘刘康未归而康卒女往哭之竟触柱而死事闻旌表其门仍复其家　省志】
　　仙释罗真人【黄梅人名致福晋时修道于县北凤台观丹成有老人来云某龙也有病愿求丹疗之致福赐之丹而愈后于观北水塘洗足飞升而去今遗飞升台并洗足池宋赐今号】麻姑【后赵石勒麻姑秋之女其父猛悍人畏之筑城严酷昼夜不止惟鸡鸣乃息姑贤有恤民之心假作鸡鸣羣鸡效声众工乃止父觉欲挞之女惧而逃入仙姑洞修道后于城北石桥飞升追者不及名其桥曰望仙】道信【姓司马氏其先世居河内后徙蕲之广济隋太业间领徒众抵吉州唐武徳中返蕲州往破额山永徽初卒广徳间赐号大医禅师即僧家所谓四祖者】忍【黄梅县人唐贞观间住县之东禅寺以养母咸亨中入冯茂山结庵上元中卒广徳间赐号大满禅师即僧家所谓五祖者】
　　明一统志卷六十一
&lt;史部,地理类,总志之属,明一统志&gt;
　　钦定四库全书
　　明一统志卷六十二
　　明　李贤等　撰
　　荆州府【东至承天府沔阳州界二百里西至四川夔州府巫山县界六百六十里南至岳州府澧州界一百九十八里北至襄阳府宜城县界二百四十五里自府治至南京二千七百一十五里至京师千一百三十里】
　　【粮一十九万四千石零】
　　建置沿革禹贡荆州之域天文翼轸分野春秋时为楚郢都秦防郢置南郡汉初改为临江郡寻复故武帝时置荆州刺史南郡焉三国初归蜀汉后属吴晋太康初改新郡寻复曰南郡为荆州刺史治所东晋以为重镇梁元帝都于此隋初州郡俱废寻复置荆州治江陵大业初罢州为南郡唐初复为荆州天寳初改江陵郡上元初又改江陵府号南都宋置荆湖北路淳熈初改曰荆南府寻复为江陵府元改江陵路天厯初改中兴路本朝改为荆州府领州二县十一江陵县【附郭本秦南郡之郢县地汉置江陵县为南郡治东汉省郢县入江陵唐以安兴县省入宋元仍旧本朝因之编户一百二十四里】公安县【在府城东南七十里本汉武陵郡之孱陵县地汉末以刘备为左公居此号公安晋置江安县刘宋为南平郡治所复改公安陈置荆州于此隋以孱陵县省入唐仍其旧宋陞为公安军寻复为县元仍旧本朝因之编户三十一里】石首县【在府城东南一百八十里本汉南郡华容县地晋置石首县以山为名刘宋省唐初复置属荆州宋因之熈宁中省建宁县入焉元仍旧本朝因之编户二十一里】监利县【在府城东三百一十里本汉南郡华容县地三国呉置监利县寻省晋初复置刘宋属巴陵郡隋属复州唐因之五代梁属江陵府宋初因之熈宁中以玉沙县省入寻复旧宋末县废元复置本朝因之编户三十三里】松滋县【在府城西南一百二十里本汉南郡髙成县地晋以庐江郡松滋县流民避兵至此乃侨置松滋县属河东郡隋初废郡以县属荆州唐属江陵府宋元仍旧本朝因之编户二十三里】枝江县【在府城西一百八十里故罗国地汉始置枝江县属南郡以蜀江至此分枝为诸洲故名唐析置长宁县以枝江省入大厯中复置枝江省长宁宋省入松滋后复置徙治澌洋州又迁治下沱市元仍旧本朝因之编户八里】夷陵州【在州城西三百四十里本楚国地秦伐楚烧夷陵即此汉为县属南郡三国魏于此置临江郡蜀汉改为宜都郡又改县为西陵晋复曰夷陵梁兼置宜州西魏改为拓州后周又改峡州隋初郡废后改州为夷陵郡唐初复为峡州天寳初改夷陵郡乾元初复为峡州宋因之元改为峡州路本朝初为峡州府洪武九年改为夷陵州以夷陵县省入编户七里半领县三】长阳县【在州城南九十里本汉武陵郡之佷山县晋属宜都郡隋改为长阳县属南郡开皇中置睦州寻废唐复置睦州寻省以县属东松州后属峡州宋元仍旧本朝因之编户三里】宜都县【在州城东南九十里本汉夷道县属南郡蜀汉置宜都郡刘宋析置宜昌县陈改为宜都县隋复曰宜昌属荆州唐复曰宜都置江州改东松州贞观中省州入宜都县宋元仍旧本朝因之编户四里半】逺安县【在州城东北二百里本汉临沮县地属南郡晋析置髙安县属汶阳郡后周改为逺安县属峡州隋初郡废唐宋元俱仍旧本朝因之编户四里】归州【在府城西五百二十五里周为防子国地战国属楚秦汉属南郡三国呉属建平郡晋因之刘宋属荆州南齐属巴州后周置秭归郡治长宁县隋初郡废改县曰秭归属信州唐置归州天寳初改巴东郡乾元初复为归州宋属荆湖北路建炎中属防路元至元中陞归州路寻降为州本朝洪武九年废州为秭归县属夷陵州后复为归州正统七年以兴山县省入编户六里领县一】兴山县【在州治西北一百里汉秭归县地属南郡晋置兴山县属建平郡后省隋为归州地唐武徳二年析秭归置兴山县宋元仍旧国初属归州正统七年省入巴东县成化七年复置兴山县寻废治二年复置属归州编户二里】巴东县【在州城西九十里本汉巫县地属南郡晋属建平郡梁为归乡县置信陵郡后周郡废改县曰乐乡属信州隋改为巴东县唐属归州宋元仍旧本朝洪武九年改属夷陵州后复属归州编户九里半】
　　郡名郢都【春秋时名】南郡【秦名】江陵【唐名】荆南【宋名】
　　形胜东连呉防西通巴蜀南极湘潭北据汉沔【蜀诸葛亮传】山陵形便江川流通【呉甘宁传】上流重镇【元和志荆州为上流重镇故有西陜之号】左吴右蜀前临江汉【宋王庶议】面施黔背金房【秭归志左荆襄右巴蜀面施黔背金房大江经其前香溪绕其后】距三峡之口介重湖之尾【郭见义三游洞辞】雄据上流表里襄汉【宋史杨霆传】
　　风俗敬鬼重祠【隋地理志荆州率敬鬼尤重祠祀之事昔屈原为制九歌盖由此也】衣冠薮泽【方舆胜览江陵衣冠薮泽谚云琵琶多于饭甑措大多于鲫鱼】十年一佃【夷陵旧志山田硗确民先期砍木火之名曰畬田以种麦麦登塲伺雨布茅又火之乗土热下粟既收即委其地比及八九年复一种俗云十年一佃】民俗险陋【宋欧阳脩峡州至喜亭记民俗险陋常自足无所仰于四方】质直好学【元志民质直好义不事夸诈宋大观中飬士至七百人学校之盛甲于荆湖故其民多好学】伐鼓以祭祀呌啸以兴哀【归州旧志荆楚之风夷夏相半巴人好踏蹄歌白虎人事道蛮蜑人与巴人事鬼伐鼔以祭祀呌啸以兴哀故人好巴歌名曰踏蹄】竞渡之戏【郡志屈原以五月望日赴汨罗土人追至洞庭不见因尔鼓櫂争归竞防亭上习以相传为竞渡之戏】防河之戏【郡志归州俗以麻絙巨竹分朋而挽谓之防河以定胜负而祈农桑】
　　山川掷甲山【在府城龙山门西北隅汉将军闗羽弃甲于此故名今有羽庙在焉】龙山【在府城西北一十五里晋桓温九月九日同叅军孟嘉登此山风落嘉防今有落防台唐李白诗九日龙山饮黄花笑逐臣醉看风落防舞爱月留人】纪山【在府城北四十里荆州之主山也西北与荆门当阳诸山相接】绣林山【在石首县西南二里旧名岐阳山汉昭烈娶孙夫人于此锦障如林因名上旧有綉林亭】望夫山【在石首县西二里汉昭烈常泊舟江北沙浦孙妹于此望焉因名一名楚望山】龙葢山【在石首县东二里县主山也形类龙盘寳葢故名】石首山【在石首县北江中有石孤立为北山之首因名】着紫山【在枝江县南五里汉昭烈初入蜀尝于此息马更衣后人因名昭烈爱其山水秀丽建景帝祠祠前有井人不敢防名曰神井】九冈山【在松滋县西九十五里昔人题松滋亭云江分三峡浊山带九冈青】狮子山【在监利县东一百二十里以形似名】杨林山【在监利县东一百三十五里其地多杨望之如云】石鼻山【在夷陵州西北三十里髙五百余仞下临江流中有巨石横六七十丈如簰筏因名石簰亦名石鼻后周尝移州治此】马鞍山【在夷陵州西北三十里汉昭烈为陆逊所败升马鞍山陈兵自绕即此地又石首巴东荆门俱有马鞍山】黄牛山【在夷陵州西九十里即黄牛峡峭壁间有石色如人牵牛状人黑牛黄此山既髙更江湍纡廻望之可见行者謡曰朝发黄牛暮宿黄牛三朝三暮黄牛如故】荆门山【在宜都县西北五十里大江南与虎牙山相对唐陶雍诗两崖开尽水廻环一叶才通石罅间楚客莫嫌山势险世人心更险于山】虎牙山【在大江北岸与荆门山相对状如虎牙昔公孙述遣将依二山作浮桥拒汉师下有虎牙滩又名武牙宋欧阳脩诗经年迁谪厌荆蛮惟有江山兴未防醉里人归青草渡夣中船下武牙滩今荆门州亦有荆门虎牙二山】将军山【在长阳县南隔江山势雄峻崖石如带铠甲状上有蔺将军庙因名】方山【在长阳县南三十里四面俱方有风穴口大如瓮夏则风出冬则风入春秋分则静又名重山】龙角山【在长阳县清江北山穴内有隂阳二石隂石常湿阳石常燥旱鞭隂石则雨潦鞭阳石则霁】鳯凰山【有二一在逺安县西三里相传唐韦臯为令有美政鳯凰集此山一在松滋县南九十里俱以形似名】破石山【在归州山有大石破为十字人登陟者咸经其间又冇蔵口曲尺朱雀麝香屈曲野猪等山皆在州境】楚台山【在归州城中旧説楚襄王建台于此因名今为长宁千户所治】卧牛山【在归州北五里形如卧牛上有翰林亭唐翰林李矗为刺史时建尝游晏于此】八学士山【在归州东山有八叠皆朝州治唐李矗建学士楼以对此山】巴山【在巴东县治南其在县境者又有鐡峯金葢青铜明月双城桐木蜀口覆磬诸山】石门山【在巴东县东北三十五里山有石迳深若重门汉昭烈初为陆逊所破走迳此门追者甚急乃焼铠断道然后得免】双剑峰【在松滋县南七十里上有炼丹台相传吕洞賔游处】走马岭【在松滋县西南十五里相传汉昭烈入蜀于此驰马】明月峡【在夷陵州西二十里悬崖间白石状如月唐李白诗春水月峡来宋欧阳脩诗江上挂帆明月峡】西陵峡【在夷陵州西北二十五里峡长二十里层崖万仞三峡之一也】白狗峡【在归州东一十五里两崖如削白石隐起状如狗唐杜甫诗白狗斜临北黄牛更在东】马肝峡【在归州东二十里峭壁间悬石如马肝状】空舲峡【在归州东三十里夏秋水泛必空舲乃可上其滩亦名空舲自归州至长阳四百里内峡水奔流石碛险恶唐杜甫诗峡中丈夫絶轻死少在公门多在水富豪有钱驾大舸贫穷取给行艓子朝发白帝暮江陵顷来目撃信有徴瞿塘漫天虎须怒归州长年与最能】诸倪冈【在府城东三十里五季时髙氏以将军倪福可有功分赐田土子孙多居于此故名】白马崖【在长阳县东南一十五里清江之南石状如马其色纯白故名】三游洞【在夷陵州西北二十五里唐白居易与弟行简及元三人游此作三游洞记刻石壁上后人因名宋苏轼与弟辙及黄庭坚三人亦曾游焉轼诗云冻雨霏霏半成雪游人屐冷苍苔滑不辞携被岩底眠洞口云深夜无月】玊虚洞【在归州城东北唐天寳中有人遇白鹿于此薄而窥之有洞可容千人石壁异文成龙虎花木之状有石乳结成物象皆温润如玉故名】龙门洞【在长阳县南隔江洞前两崖劒立岩穴幽邃泉瀑飞注嵗旱祷雨輙应】蔵书洞【在长阳县西三十里宋郭雍蔵书于此】鬼谷洞【在逺安县西南八十里相传鬼谷子尝游此】镇流砥【在府城东南一十五里沙市东捍激江水声如万雷一名象鼻觜】大沱石【在巴东县大江西北欧阳脩砚谱云巴东大沱石其色青黑斑斑其文微麄亦颇发墨】十二培【在荆门山宋王十朋诗楚国封疆六千里荆门岩岫十二培言山势与江路相背也】虾蟇培【在夷陵州西三十里江之南有石如虾蟇其大数丈石上出泉水过者必酌此水以防茗陆羽第水品居第四宋黄庭坚云从舟中望之頥项口吻甚类虾蟇寻泉源入洞中石气清寒流泉出石骨若虬龙吼陆游诗巴东峡里最初峡天下泉中第一泉】大江【在府城南源自蜀之岷山歴归州夷陵宜都枝江公安石首而东与汉江合流】鲁洑江【在监利县治东南即大马河南通荆江北入汉沔三国时鲁肃屯兵于此故名】清江【在长阳县南一名夷水源出旧施州开蛮界经建始县境流入本县至宜都县入大江以其流独清不混因名清江】川江【在松滋县北岷江至此分为三下流三十里复合为一逹于江陵入大江】赤湖【在府城西北一十里相传晋桓挟帝西幸刘毅等追袭败党血流水赤故名】东湖【在府城东五里广袤数十里为一郡胜槩】漕河【在府城北晋元帝时所凿自罗堰口入大漕河由里社穴逹沔水口直通襄汉江】浣纱河【在夷陵州城西冬月水涸水色如曽浣纱然故名】龙穴水【在石首县水经注大江右有龙穴水口昔禹济江黄龙夹舟故水地俱以龙名】赤溪【在夷陵州西北五里昔陆抗讨歩阐筑城之所东合大江】香溪【在归州东一十里源出兴山县流入江即昭君溪也】苍茫溪【在宜都县东五十里引以灌田二千余顷水生五色石类玛瑙玻璃】东瀼溪　西瀼溪【在巴东县大江东西旧志云唐杜甫尝居此今草堂基址尚存】五色潭【在府城西南隅水气上浮或成五色上有龙祠】鹤泽【在府境晋羊祐镇荆门泽中多鹤常取教舞以娱賔客】刘郎浦【在石首县北唐吕温诗吴蜀成婚此水浔明珠歩幛屋黄金谁知一女轻天下欲换刘郎鼎峙心杜甫诗挂帆早发刘郎浦疾风飒飒昏亭午舟中无日不沙尘岸上空村尽豺虎】咤滩【在归州西三里舟行至此多覆又名人鲊瓮黄庭坚诗命轻人鲊瓮头船】莲花滩【在归州】使君滩【在夷陵州西一百一十里大江中水经云昔杨亮为益州刺史经此覆舟故名】虎头滩　鹿角滩　狼尾滩【俱在夷陵州三峡中惟此数滩最险】马鬃碛【在宜都县廿三里大江之右夏没冬现行舟畏之】龙洲【在府城西南江中又名龙阳洲即晋李衡种橘处】百里洲【在枝江县东北周围百余里梁史陆法和有异术隐百里洲即此相传县有九十九洲洲不满百故不出王者宋文帝在藩忽生一洲未几嗣位】虎渡【在龙洲南先是其地多虎汉太守法雄命去防穽虎遂去】髙氏井【在府城中即五代时髙季兴后苑之井也慕容延钊兵至其子继仲以轿覆井诒内人多堕死后人植栢建祠于上】八角井【在府治东相传井底有海眼通江】亷泉井【在石首县治前】麻山井【在松滋县西南一十五里傍有汉景帝祠】竹泉【在松滋县南九十里苦竹寺傍宋至和初有僧浚井得笔后黄庭坚谪黔过之视笔曰此吾虾蟇培所坠也因知此泉与虾蟇培相通】赤鱼泉【在宜都县西二十里有赤鲤游其中祷雨多应】濯缨泉【在归州东南内有神蛇人秽其水蛇輙见】洗马池【在归州徳胜门外一里相传楚襄王时洗马之所】云池【在宜都县北五十里大江中水涸乃现中富鱼鰕民借其利】饮马池【在枝江县南五里相传汉昭烈尝饮马于此】洗墨池【在夷陵州治东晋郭璞注尔雅取水于此宋苏轼谪居亦常于此学书】莲花池【在枝江县治前池产白莲丰年之兆】平喜垻【在夷陵州西北二十五里蜀人出峡至此相庆故名宋刘长源诗蜀江雪浪初平处楚国金城欲尽头萧庭立诗山势低随巫峡逺水流初放蜀江平】寸金堤【在府城龙山门外五代梁将军倪福可所筑激水捍蜀谓其坚厚寸寸如金宋呉猎尝分髙沙东浆之流由此堤外厯南纪楚望诸门东滙沙市为南海】万石堤【在石首县西五里宋县令谢麟所筑用米万石因名】黄金堤【在石首县南五里元萨勒廸黙色所筑】
　　土产柑　橙　橘　栀子　贝母　覆盆　石龙芮【府县出】青緑石【松滋县鳯凰山出】箭竹　芒硝　杜若　鬼臼【夷陵州出】茶　蜡【俱夷陵州归州出】铁【巴东县出】
　　藩封辽王府【在府城内北永乐二年自辽东广宁移建于此】襄阳王府　逺安王府　巴东王府　松滋王府　益阳王府　衡阳王府　应山王府　宜城王府　枝江王府　沅陵王府　麻阳王府　蕲水王府　肃宁王府　长垣王府　光泽王府　广元王府【俱在府城内】
　　公署荆州卫【在府治西洪武二十三年建】荆州右卫【在府城南洪武中建】夷陵守御千户所【在夷陵州城内西北旧为峡州卫洪武初改为所】枝江守御千户所【在枝江县治东洪武初建】长宁守御千户所【在归州治东洪武初建】
　　学校荆州府学【在府治东南元至正间建后燬本朝洪武二年重建正统八年脩】夷陵州学【在州治东北宋建本朝洪武初重建】归州学【在州治东洪武三十二年因旧重建】江陵县学【在府城内东北隅旧在子城中洪武十二年迁今处】公安县学【在县治东北宋建元末燬本朝洪武二年重建】石首县学【在县治西南旧在今学东元大徳间迁今处本朝洪武三年重建】监利县学【在县治东宋建本朝洪武三年建正统间重建】松滋县学【在县治东宋建】枝江县学【在县治西宋建二学俱本朝洪武元年重建】宜都县学【在县治东宋乾道间建元燬本朝洪武五年重建】逺安县学【在县治西洪武七年建】长阳县学【在县治东洪武三十二年建】兴山县学【在县治东旧在迎晖门外治间迁今所】巴东县学【在县治西洪武三十二年建】
　　书院公安书院【在公安县东北宋宣抚使孟珙因蜀士聚于公安建为书院以没入田庐之使有所教飬元防希宪尝一新之】白水书院【在枝江县西三里元防都府抹温司建】
　　宫室渚宫【在江陵故城东南楚建梁元帝即位楚宫即此五代时髙从诲凿城西南隅为池起亭亦曰渚】曲江楼【在府学前旧名南楼唐长史张九龄尝登楼赋诗宋张栻重建因易今名朱文公记有云敬夫与客往而登焉则大江重湖萦纡弥一目千里而西陵诸山空蒙掩霭又隐现出没于云空烟水之外敬夫于是顾而叹曰此亦曲江公所谓江陵郡城南楼者耶昔公去相而守于此其平居暇日登临赋咏葢皆翛然有出尘之想至于寤寐咏叹则其心未尝一日不在于朝廷也】雄楚楼【在府城上五代时髙氏内城楼也今城虽迁改而名仍存按唐江陵节度阳城郡王新楼成杜甫为赋二诗其一云西北楼成雄楚都后人葢因此立名】楚塞楼【在夷陵州治后宋冦凖诗道路连巴塞风烟接楚丘许自诚诗雄当蜀道三千里巍压荆南十五州】望髙楼【在归州城南】万卷阁【在府城东宋咸平初朱昻与弟协致仕于所居建此阁蔵其手抄古今书万卷因名】清风阁【在归州宋晏殊类要云在州防门东南五歩】博古堂【在府城草市宋燕人田伟归朝授江陵令因家于此遂建此堂蔵书三万七千卷无重复者】绛雪堂【在楚塞楼前宋知州朱庆基防饮红梨花盛开命坐客赋诗欧阳脩一联云风轻绛雪樽前舞日暖繁香露下闻因名其堂曰绛雪】四贤堂【在夷陵州治东以祀宋欧阳脩苏轼苏辙黄庭坚】六一堂【在夷陵州治后宋欧阳脩号六一有碑记今移州学】调弦亭【在石首县东六十里俗传伯牙鼓琴于此】至喜亭【在夷陵州南宋守朱庆基建宋欧阳脩记有云夷陵为州当峡口江出峡始漫为平流故舟人至此者必沥酒再拜相贺以为更生尚书虞部郎中朱公再治是州之三月作至喜亭于江津以为舟者之留停也且志夫天下之大险至此而始平夷以喜夫人之去忧患而就乐易诗所谓岂弟君子者矣】南极亭【在松滋县东三十里旧名江亭唐杜甫诗乌防随鸥鸟扁舟繋此亭江湖深更白松竹逺还青一柱全应近髙唐莫再经今宵南极外甘作老人星】白云亭【在巴东县治宋县令冦凖建】秋风亭【在巴东县大江左冦凖建苏辙诗人知公惠在巴东不识三朝社稷功平日孤舟已何处江亭依旧傍秋风】令江亭【在宜都县治后元县尹谭文徳登览江表二水合流因建此亭】来丰亭【在楚塞楼后宋朱庆基为郡嵗屡丰后人作亭以志其思】钓台【在江陵县西南龙陂北相传楚庄王垂钓处】荆台【在监利县西三十里土洲之南孔子家语楚王游荆台即此】绛帐台【在府城西南汉马融教授之所】章华台【在府境有二一在府城外沙市一在监利县东北皆传以为楚灵王所筑其在监利者又名三休台按贾子曰翟王使使之楚楚王夸之飨于章华之台三休乃至台名三休疑取诸此唐胡曾诗茫茫衰草没章华因笑灵王昔好奢台土未干箫管絶可怜身入野人家】濯缨台【在监利县北七十里旧志楚屈原濯缨处】庾台【在百里洲北岸六十里世传庾亮讲经处一名讲经台又江陵县有庾信台】落防台【在龙山后人因孟嘉落防筑台其上唐李羣玊诗落防台邉菊半黄行人惆怅对重阳】呉相台【在宜都县西三里呉相陆逊领兵屯此因建】尔雅台【在夷陵州城北郭璞注尔雅之所后人祀之祠废址存】繋马台【在石首县南八十里相传岳飞取杨么繋马于此】
　　闗梁南津闗【在夷陵州南门外一里】西津闗【在夷陵州西大江右】白虎闗【在夷陵州东北六十里】古捍闗【在长阳县南七十里本佷山县地即楚肃王拒蜀处史记注在巴郡鱼复县】梅子八闗【俱在长阳县四临江南四临江北元时建以备峒蛮本朝改设为二巡检司】武安桥【在府城东】普济桥【在府城南】通防桥【在府城西众水之所防也下有鐡大渠】镇安桥【在公安县市】
　　寺观承天能仁寺【在府治西晋永和间建】山建寺【在夷陵州治北元建本朝重脩】二圣寺【在公安县治北晋惠逺法师建于江濵后徙此】开利寺【在松滋县治东唐天寳间建】大通寺【在枝江县治西北宋咸淳间建】罗汉寺【在监利县治西南】玅观【在府治西唐开元间建】弥罗观【在夷陵州治东北元皇庆间建】太平观【在公安县治北宋景定间建】脩真观【在石首县治南洪武间建】仁威观【在松滋县治东宋咸淳间建】上清观【在监利县治西北洪武中建】白鹤观【在长阳县治中唐建】
　　祠庙黄陵庙【在夷陵州西黄牛峡相传神尝佐禹治水有功蜀汉诸葛亮建祠兹土一名黄牛庙宋苏轼诗江邉石壁髙无路上有黄牛不服箱庙前行客拜且舞击鼓吹箫屠白羊山下耕牛若硗确两角磨崖四蹄脱青刍半束长苦饥仰看黄牛邈难及】楚庄王庙【在府城外东南沙市】屈原庙【在归州东一名清烈公庙原有贤姊名嬃闻原放逐亦来归喻令自寛全乡人冀其见从因名曰姊归后立女嬃庙于原之故宅】汉景帝庙【在松滋县麻山昔汉昭烈以景帝神主寓飨于此】汉昭烈庙【在绣林山下祀蜀汉先主】魏武帝庙【在宜都县西南三十里清江南岸昔有渔人见朽木逆流颇类人形上有曹字因立庙】马援庙【有二一在府城东草市一在监利县北八十里】闗羽庙【在府城石马头】三公庙【在府城西唐吕諲以晋羊祐杜预陶侃三公皆有徳泽于民故聚为一庙祀之元结有记】吕防庙【在公安县治中即孱陵侯祠】向王庙【在归州东相传有归州东阳人姓向名辅隋大业初于所生之地穿山凿石显著灵异人祠之】李卫公祠【在龙葢山昔李靖取江陵破萧铣屯兵于此后人祀之】髙季兴祠【在府城通防桥西】黄魔神庙【在归州峡中寰宇记唐咸通中萧遘自右史窜黔南沂三峡秭归梦神人曰我黄魔神也居紫极宫西北隅将祐助公出此境又庙记李吉甫自忠州除替峡涨汹怒忽有神人涌出水上为之扶舟李问是何神曰我黄魔神也宋冦凖经从咤滩亦有神扶船而下自号黄魔神云】冦莱公祠【在巴东县治西旧在江北旧县内祠有二栢民以比甘棠本朝徙建于此公安县亦有公祠】
　　陵墓梁元帝陵【在府城津阳门外唐刘禹锡荆州懐古诗南国山川旧帝畿宋台梁舘尚依稀马嘶古道行人歇麦秀空城野雉飞风吹落叶填宫井火入荒陵化寳衣徒使词臣庾开府咸阳终日苦思归】梁宣明二帝陵【在纪山唐刘禹锡诗玉马朝周从此辞园林寂寞对丰碑千行宰树荆州道暮雨萧萧闻子规】湘献王墓【在府城西大晖山】辽简王墓　松滋安惠王墓　益阳安僖王墓　麻阳悼僖王墓　应山悼恭王墓　枝江庄惠王墓【俱在府城西八岭山已上诸王俱本朝宗室】楚穆王冢【在枝江县西二十里长乐乡】楚庄王冢【在府城西龙山前后陪葬□十冢皆成行列】楚康王冢【在府境内旧志云在郢城西】楚平王冢【在府城东室丙庄蓼台湖】楚昭王冢【在枝江县西北楚江当阳两境间】楚懐王墓【在枝江县唐张説诗客死峣闗路返葬枝江阳以上诸王俱春秋战国楚君也】孙叔敖墓【在旧江陵城中白土里去郢城北二十里叔敖曰葬我于江陵后当为万户侯】曹王臯墓【在废佷山县西南六十里臯唐宗室为江陵节度使卒葬此】髙氏三王墓【在府治西龙山乡葬南平髙氏武信王季兴文献王从诲正懿王保融】唐介墓【在府城西龙山刘贽撰碑】张商英墓【在宜都县白羊驿后】杨溥墓【在石首县西一十五里髙陵冈正统十一年奉勅葬】
　　古迹句亶王国【在府境史记楚熊渠立其长子康为句亶王张莹云今江陵也】成都王国【在监利县晋割南郡之华容江陵监利丰都四县置成都王防国】丹阳城【在归州东七里北枕大江即屈沱楚王城也夏启封孟除于丹阳城元和志周成王封楚熊绎于荆丹阳之地即此后又移枝江亦曰丹阳】郢城【在府城东北三里即楚旧都楚文王自丹阳迁此未冇城后子囊将死遗言谓子庚必城郢及平王时遂城之元志又云郢城在安陆州盖安陆乃楚之郊郢闘廉谓屈瑕曰君次于郊郢以御四邑是也】纪南城【在府城北一十里史记注楚都于郢今江陵县北纪南城是至平王更城郢在江陵东北故郢城是荆州记昭王十年呉通漳水灌纪南入赤湖进灌郢城遂破楚则郢与纪南为二城云】郧城【在府城南二百里楚昭王封郧公所筑今松滋楚城亦号郧城】防子城【在归州东二十里春秋防子之国水经江水东经防城南注云熊挚始治巫城后移此城宋王十朋诗身乗荜辂思熊绎词诵离骚吊屈原城邑旧为防子国民人多是楚王孙】髙阳城【在归州境旧兴山县西楚自以为髙阳之裔故有此城】华容城【在府城东汉置华容县属南郡今监利县即其地也】刘备城【在归州蜀汉昭烈征呉连营七百里下至秭归此城盖当时所筑者】吕防城【在公安县治北唐杜甫诗野旷吕防营江深刘备城寒天催日短风浪与云平】江陵城【即府城蜀汉闗羽所筑晋时桓温增脩之】乐乡城【有二一在松滋县东七十里即呉陆抗与羊祜对垒处一在巴东县治东后周置县】孱陵城【在公安县一名孙夫人城乃汉昭烈妻夫人所筑夫人权之妹疑备故别作此城不与同居】陆抗城【在夷陵州西五里赤溪其址尚存】宜都城【在夷陵州境呉陆逊所筑晋于此置郡唐为县后废】临江城【在夷陵州南二十里魏武帝所筑梁置临江郡及县后周置临州隋州郡俱废】上明城【在松滋县境晋荆州刺史桓冲自襄阳退屯于此时所筑】安蜀城【在夷陵州境陈宣帝征江陵后周军于峡口筑垒以备陈名安蜀城】信陵城【在巴东县西一十五里梁为乐乡县置信陵郡于此】睦州城【在长阳县治东隋开皇中置寻废】基州城【在内方山东北马良口唐武徳中置州及章山县寻废】夷道城【在宜都县汉置县属南郡晋属宜都郡隋属峡州唐废入宜都】沙市城【在府城东南一十五里相传楚之故城元末增筑旧址尚存】夷陵州故城【初在下牢唐贞观中徙治歩阐垒宋建炎中徙治石鼻山绍兴中复旧端平初徙治江南元复徙于江北】归州故城【初在江北宋端平徙治江南曲沱次徙新滩又徙白沙又徙南浦本朝初徙丹阳】鲁宗之垒　司马休之垒【俱在江陵县东一十里】屈原【宅在归州北一百里方七顷累石为屋基今其地名乐平宅其东北六十里旧有原姊女嬃庙有捣衣石尚存唐杜甫诗若道士无英俊才何得此有屈原宅】宋玉宅【在归州旧治东五里唐杜甫诗摇落深知宋玉悲风流儒雅亦吾师江山故宅空文藻云雨荒台岂夣思】罗含宅【在府城内今承天寺即其故址庾信亦居之唐杜甫诗庾信罗含俱有宅春来秋去作谁家】胡安国宅【在江陵县北新店子孙世居之】挿灶【在空舲峡絶崖壁立数百丈有一火烬挿石间望见可长数尺相传尧洪水时行者泊丹崖侧炊防以余烬挿之至今犹曰挿灶】石函铁契【在府境昔荆州掘地得石函铁契云楚都郢邑代无絶】黄金蔵【在夷陵州有寳轴秘函蔵崖寳中宋陈膺访故老谓崖书皆金版出遗书之一得之以归乃古易传其书但曰易无周字经文与今经文絶异】廪君土舟【在府城西南境寰宇记夷水自施州开蛮界流入昔巴蛮有巴樊蟫相郑五姓未有君长各乗土舟约浮者当以为君惟巴务相独浮因共立之是为廪君务相乃乗土舟从夷水下及夷城因立城其傍而居之今水名清江在长阳县】钟离山石穴【在府城西南境巴蛮五姓皆出钟离巴氏子生赤穴四姓子黑穴俱事鬼神未有君长共掷剑石穴约能中者奉以为君巴务相中之众皆服】昭君村【在归州东北四十里昭君名嫱郡人王攘女入汉掖庭元帝以后宫人多使工毛延夀图其形按图召幸宫人多赂画工昭君独不赂延夀故毁其形及单于愿婿汉昭君以图当行元帝见之悔恨乃杀延夀籍其家昭君入胡于马上弹琵琶悲歌哀怨后死塟胡中其冡草独青乡人为立庙唐杜甫诗羣山万壑赴荆门生长明妃尚有村一去紫台连朔漠独留青冢向黄昏画图省识春风面环佩空归月夜魂千嵗琵琶作胡语分明怨恨曲中论】一柱观【在松滋县东丘家湖中按渚宫故事刘宋临川王义庆在镇于罗公洲立观甚大而惟一柱梁刘孝绰诗经从一柱观出入三休台唐杜甫诗孤城一柱观落日九江秋】息壤【在府境山海经鲧窃帝之息壤以湮洪水溟洪録云江陵府南门有息壤焉唐元和中裴宇牧荆州掘之得一石其状与江陵城同径六尺八寸徙弃之是年霖雨不止复埋此石乃止】海匮【在府城东北江陵以水为险陆抗筑大堰髙保融名为北海宋孝宗时知府呉猎刘甲皆脩筑之开禧初孟珙再筑引沮泽及诸湖水注之三海绵亘数百里遂为江陵天险又为八匮蓄泄水势金人尝犯荆门州距江陵才百里而去以有三海之险故也】地肺【在府境以荆州济江西岸洪潦常浮不没故云地肺】铁棺【在归州白狗峡东其地亦名铁棺峡唐将军王果为雅州刺史舟经三峡望见悬崖间有物似棺令人视之果棺也骸骨存焉傍有石志云三百年后水漂我将及长江垂欲堕欲堕不堕遇王果果视之怆然因为敛祭而去】莱公栢【在巴东县庭前宋莱公冦凖为令时手植栢二株人以比甘棠苏轼诗莱公昔未遇寂寞在巴东闻道山中树犹余手植松】莱公竹【在公安县冦凖贬雷州卒归塟西京道出公安邑人皆设祭哭于路析竹植地挂纸钱逾月视之植竹尽生笋众为立祠嵗时享之】
　　名宦周鬬谷于莬【春秋时楚令尹三仕无喜色三已之无愠色旧令尹之政必以告新令尹孔子许之曰忠】孙叔敖【春秋时为楚相施教导民上下和合吏无奸邪盗贼不起民皆乐其生故三得相而不喜知其材自得之也三去相而不悔知非已之罪也】汉萧育【建平间南郡太守时江中多盗帝命肓曰南郡盗贼为害朕甚忧之以太守威信素着故委南郡育至郡盗贼遂息】呉汉【建武中公孙述遣田戎据荆州汉将兵防岑彭伐蜀破其浮桥遂入江闗留守夷陵】刘昆【建武间江陵令时县有火灾昆向火叩头火寻灭后徴为光禄勲帝问前在江陵反风灭火行何徳政而致是昆对曰偶然耳帝叹曰长者之言也命史官书之】郭贺【荆州刺史有殊绩百姓歌之曰厥徳仁明郭乔卿忠正朝廷上下平明帝赐以三公黼黻冕旒勅行部去防帷露冕使百姓见其容服以章有徳】杨震【荆州刺史性公廉尝举江陵茂才王密为昌邑令后震迁莱州密暮夜懐金遗之不纳】法雄【南郡太守断狱省少户口增益郡多虎狼之暴前守赏募张捕反为所害者甚众雄遗书属县曰古者至化之世猛兽不扰皆由恩信寛泽仁及飞走其毁去陷穽不得妄捕自是虎暴遂息】李固【永和中荆州盗起以固为刺史固到赦前衅与之更始于是贼帅自缚归首固皆原之使自招集半嵗间州内清平】度尚【荆州刺史桂阳贼畏尚威烈徙入山谷尚穷追多获珍寳士卒骄富莫有鬬志尚乃潜焚其营珍积皆尽众涕泣尚因曰贼财寳足富数世诸君但不并力耳众咸奋一鼓平之】马融【南郡太守才髙博学教养诸生常以千数坐髙堂施绛帐前授生徒后列女乐】徐璆【荆州刺史董太后姊子张忠守南阳太后以忠属璆璆对曰臣身为国不敢闻命到州举奏忠贜亿万又奏五部太守及属县有贜汚者悉按其罪威风大行】三国张飞【蜀汉宜都太守曹操追及昭烈于当阳长坂飞后拒水断桥瞠目横矛叱之曰我张翼徳也可来决死无敢近者】鲁肃【呉奋武校尉尝屯兵监利至今名其地为鲁洑】陆逊【呉宜都太守尝攻破蜀将招降秭归大姓文布等合夷兵数千人且上疏请防用荆州士人孙权敬纳其言】陆抗【呉西陵都督歩阐据城叛遣使降晋晋羊祜率众向西陵抗使轻兵蹑之祜等引还抗遂诛夷阐族东还乐乡貎无矜色谦冲如常甚得将士心后拜荆州牧】雷谭【吴宜都太守拥遏上流号令严肃威震隣敌】吕【呉南郡太守封孱陵侯后公安人祀防为土主】吾彦【呉建平太守时晋王濬造舟于蜀木杮蔽江而下彦请增兵守建平皓不从彦乃为铁鎻以断江流逮晋师至者城皆溃惟彦不下】晋胡质【荆州刺史素廉防武帝尝谓其子威曰卿孰与父清威对曰臣父清畏人知臣清畏人不知是臣不及父逺矣】殷仲堪【荆州刺史孝武曰尝谓卿永为廊庙之寳而忽为荆楚之珍良以慨恨先是堪收塟江濵流棺其门前沟忽起为岸夜夣人自称徐伯来谢且曰水中有岸其名为洲君将为州也至是果临荆州】陶侃【荆州刺史楚郢士女莫不相庆侃勤于吏职逺近书疏皆手答引接防逺门无停客诸叅佐或以手谈废事者命取其酒器蒱博之具悉投之江中】周访【元帝时荆州刺史或説王敦曰荆州用武之国公宜自领改访梁州访大怒敦手书譬释因遗以玉环玉椀访投诸地曰吾岂贾竪可以寳悦乎】刘道规【荆州刺史桓谦冦荆州道规斩之又破徐道复在州累年秋毫无犯及归府库帷幕俨然若旧】谢安【征西司马桓温甚礼重之时温之叅佐又有习凿齿袁宏王坦之孙盛孟嘉王珣罗友郗超防淊顾恺之王徴之谢罗含范汪郝隆车韩伯康皆海内竒士】南北朝萧憺【梁荆州刺史军旅之后公私空乏憺励精为治广屯田省力役民有讼者决于俄顷曹无留事江水壊堤憺率将吏冐雨筑之雨甚或请少避憺曰王尊欲以身塞河我独何心言终而水退隄立】刘之遴【梁南郡太守好古爱竒聚古器数十百种又着春秋大意三十事上之武帝大悦诏答褒美】刘之亨【之遴弟累迁歩兵校尉尅复南郑有功封临江子不受拜南郡太守有异绩荆士懐之号其兄为大南郡弟为小南郡】萧秀【梁荆州刺史加都督立学校招隐逸小心畏谨文帝贤之】孔休源【梁时为晋安王长史兼领南郡太守行荆州事帝谓曰今以十嵗儿委卿善匡翼之乃勅晋安王曰孔休源人伦仪表汝当每事师之】韦叡【梁南郡太守防马仙琕自北还军为魏人所蹑三闗扰动诏叡督众军援焉叡至安陆魏人乃退】隋韦世康【荆州总管时天下唯置四大总管并杨益三州并亲王临统唯荆州委于世康时论以为美】唐许绍【初为隋夷陵通守流户归者数十万后入唐任峡州刺史武徳初萧铣遣兵来侵绍击破之后暨李靖进兵江陵铣降】苏良嗣【荆州长史髙宗遣宦者采恠竹江南将莳上苑宦者纵暴良嗣因之上书言状帝下诏慰奬取竹弃之】姚崇【荆州刺史在任三年受代阖境囚民泣拥马首不使去鞭镫皆截留之】张柬之【武后谓狄仁杰欲得一竒士用之仁杰曰荆州长史张柬之虽老宰相才也用之必尽节于国寻召为相】张九龄【宗时贬荆州长史常登南楼啸咏赋诗其心未尝一日不在朝廷又辟致孟浩然于幕府】崔日用【荆州长史入奏计因言太平公主逆节有萌帝曰畏惊太上皇奈何日用曰庶人之孝承顔顺色天子之孝惟安国家定社稷帝纳之】韩朝宗【荆州刺史李白与书曰白闻天下谈士相聚而言曰生不愿封万户侯但愿一识韩荆州】顔真卿【代宗时由刑部侍郎贬峡州别驾】元结【荆南节度使叅谋安史之乱结屯泌阳守险以讨贼迁荆南节度使甚有时誉】李臯【贞元中荆南节度使塞古堤广良田五千顷又规江南废洲为庐舍架江为二桥荆俗饮陂泽乃教人凿井人以为便】严绶【荆州节度使呉元济反佥以绶明恕可任大事加淮西招抚使】韦臯【逺安令有善政鳯凰双集于江洲】吕諲【上元初諲请于荆州置南都诏可于是更号江陵府以諲为尹自至徳以来处方面数十人諲最知名】段文昌【文宗时帅荆南州或旱禬解必雨或久雨遇出游必晴民为语曰旱不苦祷而雨雨不愁公出游】韩愈【永贞初江陵法曹叅军公正独立吏民爱敬之】李徳裕【宣宗时为荆南节度使孜孜民事无一日怠】宋卢懐忠【知江陵府王师伐蜀江陵当峡江防冲以供亿之劳迁客省使】冦凖【太平兴国中知巴东县每期防赋役未尝发出符移唯具乡里姓名掲县门民莫敢后者】郭防【知荆南府俗尚祀属久旱盛陈祷雨之具防始至命悉撤去投之江不数日大雨】张齐贤【淳化中知荆南府敏于吏道庭无滞讼】宋太初【咸平初知江陵府蛮冦扰动太初以便宜制遏诏奬之】马亮【大中祥符中再知荆南府有智畧敏于政事威惠兼济去冇遗爱】雷有终【知江陵府李顺之乱王师西征为峡路随军转运使同知兵马事调发兵食规画戎事皆有节制】张颉【江陵推官嵗旱饥朝廷遣使安抚颉条献十事活数万人】朱夀昌【通判荆州府时多水盗夀昌籍民船刻著名氏使相伺察出入必以告盗发验船所向穷讨之盗为少弭旁郡取以为法】陈尧咨【仁宗时知荆南府母冯氏问曰汝典名郡有何治効对曰稍精于射母曰汝父训汝以忠孝今不务仁政而颛卒伍末技岂汝父意耶以杖撃之金鱼坠地】欧阳修【贬夷陵令因取旧案反覆观之见其枉直乖错不可胜数于是仰天叹曰以荒逺小邑且如此天下固可知自尔遇事不敢忽也】徐的【以转运使摄江陵府事城中多恶少年欲为盗輙夜纵火火一夜十数发的籍其恶少年姓名使相保任火遂息】谢麟【知石首县县居江水为患隄不可御麟叠石障之自是人得安堵号谢公隄后又知荆南府】姚涣【知峡州宜都县执民为盗讯服以狱上涣移劾他有司居亡何获真盗大江涨溢涣前戒民徙储积迁髙阜及城没无溺者又筑隄岸江不为患民徳之】朱庆基【景祐间知峡州莅民有徳政嵗数丰稔民建来丰亭以彰显之】王皥【仁宗时知荆南府盗张海者纵掠襄邓至荆门皥阅州兵将迎撃之盗闻即引去】魏瓘【知荆南府时以下溪蛮叛将发兵致讨瓘上三防以招徕为上守御为下攻取为失】王质【以转运使摄荆南府事有讼婚者诉贫无赀故后期质出私钱与之吏捕盗人衣者盗叩头曰平生不为过廹饥寒故至此质命取衣衣之遣去】王回【知松滋县荆沔俗用人祭鬼回捕治甚严其风遂革】鲜于侁【江陵司理叅军有无辜者白太守出之所活甚众唐介称其贤上官交章论荐侁盛言左叅军李景阳枝江令髙汝士之美乞移与之介益以为贤】赵诚【皇祜间知归州先是山頽江石断流诚附薪石根纵火裂石不半载而功成江开舟济名曰赵江有磨崖铭】余良肱【荆南司理叅军属县捕得杀人者既自诬服良肱视验疑之曰岂有刃盈尺而伤不及寸乎白府请自捕未几果获真杀人者】杨时【江陵府学教授时安于州县未尝求闻逹而徳望日重四方之士不逺千里从之游】解潜【建炎中荆南府归峡州荆门公安军镇抚使时荆南残破寓治于峡之宜都不附和议公论称之】王庶【绍兴中知荆南府时荆南屡为盗残破庶至披荆棘治城隍缮府库辟市区流庸四集隐然为东南雄藩】程千秋【知公安县时羣盗欲犯公安千秋帅县民御之岳鄂鼎澧皆頼以安民间多绘像祀之就命通判荆南府】赵雄【知江陵府江陵无险可恃雄请城江陵城成而民不告扰】呉猎【知江陵府请出大农十万缗以赈饥者招商分籴减价发粜米价为平又脩髙氏三海以限戎】马宇文绍节【知江陵府统制官髙悦肆为杀掠逺近苦之绍节杖杀之兵民欢悦】范如圭【通判荆南府旧户口数十万冦乱后无复人迹时蠲口钱以安集之议者希秦桧意谓流庸防复责偿积逋甚急如圭悉奏蠲之】袁枢【知江陵府郡濒大江嵗壊为巨浸民无所托枢即楚观为室庐以备不虞种木数万以为捍蔽民徳之】张孝祥【知荆南府兼湖荆北路安抚使筑寸金隄以免水患置万盈仓以储漕运及卒孝宗惜之有用才不尽之叹】张栻【孝宗时知江陵府安抚本路礼遇诸将得其欢心又加恤士伍勉以忠义士咸感奋暇日召诸生告语民以事至庭必随事开晓具为条教】张洽【嘉定中为松滋尉湖右经界不正洽请行推排法令民自实其土地疆界产业之数投于匮乃筹覈而次第之吏奸无所匿】李大性【知江陵府充荆湖制置使郡当用兵后残燬饥疫大性首赈贷前官虚羡十四万缗率蠲放不督民流移新复业者皆奏免征】刘甲【知江陵兼湖北安抚使以威驭军以寛待民因髙氏三海遗址浚筑亘四十里】赵方【知江陵府增脩三海八匮以壮形势荆门有东西两山险要筑堡其上増戍兵以遏敌冲】孟珙【江陵府副都统制大败金人于吕堰御将用兵甚有方畧后又兼知江陵府复脩三海以拒敌】汪立信【荆湖安抚制置使知江陵府时襄阳被围危急立信上疏请益安陆府屯兵凡邉戍皆不宜抽减又移书贾似道极言时事似道怒中以危法废斥之】杨霆【景定初知监利县有疑狱久不决霆立决之人称神明后通判江陵府时庶事丛集霆随事裁决暇日诣郡庠与诸生讲学又选民强壮训练行赏以激励之未几皆为官用】元廉希宪【至元中以平章行省事于荆南禁剽夺通商贩兴利除害兵民安堵又大兴学选教官置经籍旦日亲诣学舍以励诸生后召还江陵民号泣遮留不得相与画像建祠】许楫【至元中亷希宪行中书于荆南以楫为左右司员外郎荆南父老舆金帛求见楫曰汝等已为大元民矣今置吏以抚字汝辈奚用金帛以求见拒不纳】王都中【荆湖北道宣慰副使适嵗祲躬履山谷以拯其饥民頼以全活者数十万人】卜理【山南亷访使治中兴中兴为江汉屏蔽卜理每按临所部威惠翕然正中冦犯中兴力战被执不屈而死】毕逊【逺安县尹清亷爱民多有美政】本朝周政【洪武初知荆州府招集流亡脩治学校政声逺闻功绩着于一时】陈献【洪武间知监利县雅饬不为华貎时有司造官楮民病之献奏减大半民获其利】刘永【知荆州府敏通亷介劝农兴学均赋简讼清吏遏强暴革郡政之为者数十事兵民共获其利戴之如父母后守制去阖郡恳请于朝仍复任寻致仕卒民立祠祀之】俞雍【正统初知公安县公恕亷勤脩举庶务抚恤鳏寡民懐其仁】刁鹏【永乐中知荆州府赋性耿介立志清苦在任九年门无私谒囊无嬴帛凡所设施调度绰有条理且劳来安集政教大行军民称颂　省志】张宏【宣徳中知荆州府持已清亷庭无留事吏畏民懐论者谓其羔羊之节无媿古人云　省志】范理【宣徳末知江陵县时荆土负租十四万石理为处分平徭役劝树畜恤穷弱禁豪猾陞知徳安府政声益着　省志】马祥【正统间石首知县公平仁恕吏畏民懐兴学劝农凡传舍堤圩之类靡不脩葺以忧去百姓涕泣载道如失父母　省志】张恺【正统中知江陵县兴学校建公署革厘奸吏民畏服祀太守刘公祠　省志】马思敬【正统中知安化县存心仁爱视民如子民亦不忍欺秩满奏留复任十三年上下相孚如一体去之日泣送载道祀于名宦祠　省志】钱昕【天顺间知荆州府亷敏有才时江陵潜江水溢乃筑黄潭堤以捍之长亘几千里暇则课诸生奬进之多知名士　省志】何盘【天顺中知逺安县忠信明决见义必为凡一日营建咸出自赎锾民不知劳财不告匮　省志】张嵓【天顺间知荆州府亷介有为苟利于民虽丛怨于身亦不之恤民归于善士风聿兴　省志】石敏中【成化中知松滋县嵗荒发赈江涨筑堤民頼全活且措置军需饷粮不匮而民不告病　省志】李芳【成化中知夷陵州律已清俭临民平易有古君子风至今称贤守以芳为最　省志】刘瑛【成化中知夷陵州政尚平易百姓悦服境多虎患尝祷于黄陵神驱获之其患遂息　省志】邉贡【正徳初以太常寺丞出知荆州府亷静自守行笃学优事集而民不扰政寛而下不欺　省志】蒋瑶【正徳中知荆州府公明亷介士民畏服闻母防即日就道荆民懐其徳立祠祀之　省志】姚隆【正徳末知荆州府在任七年民安事集以忤当路免荆民老防遮道泣送不忍其去后立祠祀之与刘防蒋瑶称三贤守　省志】李士翺【嘉靖中先知荆州府调知承天府时慈宫南祔供应浩繁翺区画有方民不为扰嵗饥多方赈恤民驯死疫疠损俸营地塟之比迁秩行李萧然士民感仰　省志】
　　流寓王粲【髙平人善属文汉献帝时召除黄门侍郎以西京未宁不就之荆州依刘表尝登当阳楼作赋建安中卒其赠文有曰迁于荆楚在漳之湄】司马芝【河内人汉末避乱荆州尝出遇贼同行者皆弃老弱走芝独守老母贼以剑临芝芝叩头言母老无养之者贼曰此孝子也杀之不义遂免后仕至河南尹爵闗内侯】罗含【晋耒阳人为桓温别驾于江陵城西立茅舍以居织苇为席布衣防食晏如也后徴为尚书郎】庾易【新野人徙居江陵志性恬静不交外物以文义自乐齐临川王表荐之饷麦百斛不受长史袁彖钦其风赠以鹿角书格蚌盘牙笔易以连理几竹翘书格报之建武中徴为司空主薄不就】刘虬【南阳湼阳人徙居江陵初仕刘宋为当阳令罢官归家齐建元以后累辟不就以西沙洲去人逺乃徙居之武帝临荆州惟与虬谈因见二子帝曰之遴必以文章显之亨当以功名著已而果然】李逊【陇西人客居荆州仕唐累官给事中故事天子以畸日聴政逊上书諌宪宗从其言后为武忠节度使为政抑强植弱有绩可纪弟建随兄客荆州事母以孝闻贞元问擢翰林学士初建苦贫兄造为营丏使成就之故逊建皆举进士后虽通显以清俭称】郑谷【宜春人唐干宁中寓居白社谷卒尝有渚宫乱后诗云白社已应无故宅清江依旧只空流】梁震【蜀依政人唐末进士寓江陵髙季兴欲署判官震耻之终身不受辟署止称前进士自号荆台处士】刘安世【宋魏州人哲宗朝为右正言尝论蔡确章惇等妄要定防之罪及惇入相落职责岭外徽宗朝既复职复贬峡州】张商英【宋新津人仕为御史里行以言事出监荆南盐商税又以忤蔡京安置归州量移峡州】胡安国【宋武夷人父渊寓迹荆湖间至安国为蔡京所恶退居当阳之漳濵后仕至寳文阁直学士卒三子寅宁宏皆以徳学著称寅仕至礼部侍郎宁为太常丞宏徙居衡山】郭雍【河南人父忠孝从程頥学得其传持宪陜西死于金人之难雍退居峡州放浪长阳县下鱼山宋乾道间徴不起赐号冲晦处士孝宗时封頥正先生雍传其父学纂遗书有易説中庸説行世其兄球有文学号白云先生】杜敏【汉嘉人其祖因避乱自蜀至公安因家焉兄弟六人好学不倦俱以儒业显敏仕元为著作郎欧阳赞其像】何廷兰【其先鳯翔人徙居公安仕元践登省台三十余年纳忠陈善秉节不阿】谢端【遂宁人宋末避兵江陵因家焉弱冠时与大都宋本同师王奎文明性理之学又同教授江陵城中时号谢宋后本擢进士第一仕至工部尚书端亦累官翰林直学士】
　　人物周伍贠【楚人郡志云贠监利人父奢兄尚为楚平王所杀贠奔呉呉伐楚既入郢遂出平王尸鞭之申包胥曰子之报雠不已甚乎贠曰吾日暮途逺所以倒行而逆施也】申包胥【楚人仕为大夫与伍贠友善平王杀贠父奢兄尚贠曰我必覆楚包胥曰我必存之及呉师伐楚入郢包胥乃入秦乞师救楚依庭墙而哭日夜不絶勺水不入口七日秦伯哀之乃出师至楚遂败呉师楚王赏功逃之不受】熊宜僚【楚人白公胜欲杀子西谓石乞曰市南有熊宜僚者若得之可以当五百人石乞告之固辞承之以剑不动胜曰不为利诱不为威惕去之】屈伯庸【楚武王子瑕之后食采于屈因氏焉生女嬃及子原】屈原【伯庸子名平别号灵均仕楚懐王为三闾大夫掌王族三姓入则图议政事决定嫌疑出则鉴察羣下应对诸侯谋行职脩王甚珍之同列蕲尚辈妬害其能共谮而踈之乃作离骚冀君觉悟襄王立复用谗谪原于江南原于是作渔父诸篇以见志遂自沉汨罗江而死】宋玉【楚人屈原弟子为楚大夫悯其师放逐乃作九辨述其志以悲之又作神女髙唐二赋皆寓言托兴有所讽也】老莱子【楚人尝著书十五篇言道家之用事亲至孝年七十身着五色斑斓之衣尝取水上堂诈跌仆卧地为小儿啼或弄雏于亲侧欲亲之喜也】汉胡刚【南郡华容人清髙有志节平帝时大司徒马宫辟之值王莾居摄刚解其衣冠悬府门而去遂亡命入交阯隐于屠肆之间后莾败乃归乡里】胡广【刚六世孙父贡仕为交阯都尉广少孤贫安帝时举孝亷为天下第一拜尚书郎累迁司徒定防功封侯进司空致仕复拜太尉迁太傅广练逹事体明解朝章虽无謇直之风屡有补缺之益故京师谚曰万事不理问伯始天下中庸有胡公在公台三十余年厯事六帝礼任甚优卒谥文恭】蒯越【南郡人刘表为荆州刺史时冦贼纵横道路梗塞表单马入宜城请南郡名士蒯良蒯越与谋越教其诱宗贼帅而袭之至者五十五人皆斩之而取其众遂徙治襄阳镇抚郡县江南悉平】三国霍峻【枝江人蜀汉昭烈时守葭萌城张鲁遣人诱之峻曰小人头可得城不可得以功迁梓潼太守及卒昭烈率羣僚吊祭留宿墓上子弋为太子璿中庶子璿好骑射弋引古义以规諌之】董和【南郡枝江人刘璋以为成都令时蜀土富实百姓僭侈和躬率以俭所在移风变俗转巴东都尉迁益州太守清约如前南士爱信昭烈定蜀与丞相亮并署大司马事外牧殊域内干机衡二十余年死之日家无儋石之储】董允【和子蜀汉黄门侍郎丞相亮出师表称其良实志虑忠纯宫中之事悉以咨之必能禆补缺漏有所广益延熈中守尚书令】南北朝刘凝之【南郡枝江人刘宋时隐居不仕时年饥衡阳王义季虑其馁毙饷钱十万凝之大喜将钱至市门观有饥色者悉分与之俄顷而尽】庾黔娄【易子少好学性至孝仕南齐为孱陵令政有异绩父在家遘疾忽心惊流汗即弃官归每夕稽颡北辰求以身代父亡庐墓仕终散骑侍郎】庾肩吾【黔娄弟兄于陵博学有才思仕梁为太子洗马终鸿胪卿肩吾八嵗能赋诗累官至太子率更令中庶子终义阳太守】庾信【肩吾子俊迈絶伦博览羣书尤善左传仕梁为抄撰学士与徐陵同僚词并绮艳元帝时以右卫将军使西魏被留长安后周时为洛州刺史信虽位望通显常有乡闗之思乃作哀江南赋以致意】庾曼倩【南郡人早有令誉仕梁为中録事元帝谓刘之遴曰荆南信多君子】严植之【秭归人少善庄老精解防服孝经论语及长徧习郑氏礼周易毛诗左传春秋性惇谨不以所长髙人梁天监中兼五经博士生徒常数百讲説有区叚次第析理分明后迁中抚记室叅军】殷不害【江陵人仕梁为中书郎后魏平江陵失母所在时甚寒雪冻死者填满沟壑不害行哭寻求举体冻僵水浆不入口者七日始得母尸路人皆为流涕】隋蔡允恭【荆州江陵人父大业后梁左民尚书允恭美姿容工为诗仕为起居舍人炀帝有所赋必令讽诵遣教宫人允恭耻之数称疾授内史舍人俾入宫固辞由是踈斥尝着后梁春秋】唐刘洎【荆州江陵人贞观中为治书侍御史拜尚书右丞洎勤于职务太子初立泊上言谓宜尊贤重道帝敕洎与岑文本马周日直东宫稍迁侍中帝忽谓羣臣曰朕今欲闻已过卿等为朕言之洎曰顷上书有不称防或面穷诘恐非所以进言者路帝曰卿言善朕能改之】岑文本【江陵人其先邓州人祖善方仕梁吏部尚书因家江陵文本仕唐为中书舍人累官中书令从伐辽东事一委倚筹不废手为人节俭事母孝或劝营产业文本叹曰吾汉南一布衣无汗马劳以文书位宰相俸已重矣尚何殖产业耶从子长倩官至文昌右相孙义为金坛令仲翔为长沙令仲休为溧水令皆有著绩】俞文俊【江陵人武后时有山出于新丰称为庆山文俊上书言陛下以女主居阳位反易刚柔故地气隔塞山变为灾以为非庆也后怒流之岭南】楚江渔者【楚江有渔者以鱼换酒輙自歌舞不言姓氏江陵守崔见而问之曰君之渔隐者之渔耶渔者之渔耶渔者曰昔姜子牙严子陵皆以为隐者之渔也殊不知不钓其鱼钓其名耳】五代李景威【长阳人五代时仕髙氏为水手都指挥宋建隆中假道江陵以讨张文表景威恐宋师袭巳欲伏兵攻之判官孙光宪不从景威扼吭而死太祖曰忠臣也命王仁赡厚防其家】宋朱昻【荆南人好学有清节时有朱遵度者好读书人号为朱万卷目昻为小万卷太宗时初为衡州録事叅军后累官翰林学士以工部侍郎致仕所着有资理论三卷弟协以纯谨著称仕至主客郎中雍王府诩善亦告老归时人比之二防昻子正彛正辞并登进士第】王延范【江陵人形貌竒伟喜任侠家富于财父保义为髙氏武泰军留复髙从诲奏署延范太子舍人后随从诲入觐荐为大理寺丞知泰州太平兴国中为广南转运使】夏侯嘉正【江陵人少有俊才举进士歴官著作佐郎使于巴陵尝作洞庭赋人多传冩端拱初召试辞赋擢右正言直史馆兼直秘阁元夕太宗御乾元门观灯嘉正献五言十韵诗卒年三十七子纡太子中舍】崔遵度【江陵人后徙淄州七嵗时受经于叔父宪举进士咸平初为太子中允改太常丞为编脩官改左司谏仁宗时迁吏部郎中兼左谕徳卒遵度与物无竞淳澹清素于势利泊如也善于鼓琴尝自着琴笺有文集二十卷】厐天祐【江陵人以经籍教授里中父疾天祐割股食之疾愈又复病目防明天祐号泣祈天防之父年八十余卒天祐负土封墓结庐其侧昼夜号声不絶真宗时诏旌表门闾】张景【公安人仁宗召见问曰卿在江陵地有何景对曰两岸緑杨遮虎渡一湾芳草防龙洲曰所食何物对曰新粟米炊鱼子饭嫩冬瓜煮鼈裙羮】髙怿【荆南人髙季兴四世孙十三能文通经史百家从种放受业知长安冦凖荐不起及范雍建京兆府学召怿讲授诸生席间常数百人仁宗时命为大理评事固辞赐号安素处士】乐京【江陵人为布衣时乡里称其行义嘉祐中以访遗逸为湖阳令神宗求言上防以畏天保民为请知长葛县不肯行助役法弃官而归元祐初召赴阙不至终于家】唐介【江陵人尝寓当阳读书漳水上登天圣八年进士为殿中侍御史论文彦博灯笼锦事贬英州别驾后以彦博荐入为叅知政事与王安石榻前论事不屈疽发于背卒谥质肃子淑问第进士擢监察御史里行多所建明后为吏部员外郎义问风力强敏累官集贤脩撰知广州】李尧言【江陵人熈寜中除侍御史未七十即上印绶其兄立言亦自澶州纳政时又有李竦亦引疾同时里居郡人为之语曰元丰济济移多士南郡堂堂有三李万钟于我何加焉一瓢乐在其中矣】刘蜕【荆南人时荆南嵗解举人多不成名蜕始及第号为破天荒】孙谕【江陵人元祐末挂冠同时退休者呉师道梁宏朱光复贾亨彦张景逹布衣唐愈为七老防五日一集时人荣之】唐恕【介孙崇宁初为华阳令以不能奉行茶法谢病免归其弟意方为南陵令亦以病自免兄弟杜门躬耕恕寻以宣教郎致仕靖康初许翰言其髙行诏起为监察御史意亦以呉敏荐召对而贫不能行竟饿死江陵山中】胡勉【长阳人建炎初冦钟相之徒犯其邑勉集豪勇斩二渠魁尝摄县事刘超将侵建平勉捍防蜀道贼不得进凡破贼所获金帛悉分其下亳厘无取】项安世【江陵人淳熈初进士为秘书正字在朝多所建明后累官至直龙图阁所着有易玩辞及他书多行于世子寅孙大理少卿容孙吏部侍郎】刘鼎孙【江陵人第进士累官翰林学士徳祐末从二王至崖山陆秀夫负王赴海死鼎孙亦驱家属并辎重沉海不死为元兵所执搒掠无完肤一夕得脱卒蹈海死】元向逊【宜都人自宋末及元九世同居共防人无间言称为义门其十世孙存仁存礼早卒存仁妻张存礼妻杜各一子二妇年皆未及三十坚守节义至元中旌表其门曰节义】本朝赵勉【夷陵州人洪武初进士才能著称累官至户部尚书】王贤【江陵人为监生与友王让同居让干往江南以故人所赠银十两故衣一箧托贤收之未几贤除盐城尹让囘除泌阳令寻卒后十余年贤致仕还家即以所寄之物与让子不受曰吾父彼时安有此物贤白于官拘其子与之】张秉彛【右首人骁勇有智畧初仕陈友谅为枢密院同佥守韶州王师克赣州遂以其军降授赣州卫指挥同知仍守韶州后改广州卫指挥同知调守雷州脩筑东洋圩岸六十余里以捍海潮又兴特吕塘水利民甚便之海冦黑面钟冦钦亷秉彛将兵讨捕追获之累迁水军右卫指挥使】刘儁【江陵人洪武乙丑进士歴户兵二部主事郎中迁右侍郎进尚书永乐间征安南督理军务有功既还余冦猖獗复命儁徃征提兵至大安海口援絶被执不屈而死洪熈初赠荣禄大夫柱国少傅谥愍节官其子奎给事中】何忠【江陵人永乐中进士拜监察御史谠言正色陞交阯政平知州专尚徳礼夷民懐服交阯叛忠在围中藩臬大臣谓忠有才智胆畧使告于朝乞师忠缒城出遇伏被执忠骂贼不屈死事闻诏旌其门谥忠节】杨溥【石首人湖广乡试第一人洪武庚辰进士授翰林编脩进洗马洪熈初陞翰林学士寻加太常寺卿宣徳初脩两朝实録为总裁官正统初拜少保兼礼部尚书武英殿大学士卒赠特进光禄大夫左柱国太师谥文定溥谨厚谦恭学术醇实与杨士竒杨荣同典机务时号三杨公】裴琏【监利人洪武间知剑州歴浙江江西佥事执法不挠被诬去寻起为御史以平冦功陞河南副使免官再起为御史改刑部主事官至刑部侍郎子纶永乐中进士歴翰林编脩脩撰终山东右布政使】傅启让【石首人永乐壬辰进士授河南佥事清慎有为吏畏民敬尝奏筑隄以御河水民皆徳之官至大理寺少卿】刘永清【石首人永乐辛卯进士歴官翰林编脩侍讲终广东右布政使】邹师顔【宜都人洪武间以国子生擢兵部主事永乐间陞大理寺丞洪熈初陞礼部右侍郎未几病疽卒家贫不能归防朝廷惜之给官舟载归师顔小心谨畏亷介自持莅事周密人不敢干以私云】余汝弼【宜都人勤学好问居家孝友能倾已济人里尝大疫率诸兄煮汤粥徃饮食之人徳其惠登永乐辛邜乡荐擢营缮主事陞屯田郎中居官俭约不改布衣盖棺之日家靡余蓄学士杨溥尝称其静澹知义人以为名言】张纯【江陵人永乐辛丑进士授监察御史嵗大旱乃捐银带簮珥易粟为粥活民累陞佥都御史巡抚畿内风纪丕振仕终兵部尚书】王询【公安人宣徳五年进士改翰林庶吉士授检讨博学工文操行简约后陞大理寺丞巡抚贵州蛮夷畏服官至国子祭酒】刘祥【监利人以左军都督府事死正统己巳之难天顺间録其子　省志】汪浩【石首人景泰辛未进士歴官四川佥事时成防潼嘉诸郡冦作浩多方经畧擒斩万余擢佥都御史巡抚四川平剧贼赵铎等加副都御史往讨都掌叛夷卒致底定所着有平西録　省志】王轼【公安人以进士授大理评事审録四川用刑平允陞四川副使寻擢按察使清决滞狱囹圄为空进副都御史总理京储巡抚贵州振扬风纪召入为大理卿陟南京户部尚书讨贵州酋妇米鲁事平加太子太保谥襄简　省志】刘懋【江陵人成化壬辰进士拜刑科给事中封驳无所避值权阉汪直用事懋首劾之寻论昭徳贵妃专宠杖繋诏狱出为浙江佥事忧归不起懋明爽遇事剖决不滞疾恶太严与人不茍合家居数十年足迹不至城市号不姤子　省志】赵銮【江陵人成化辛丑进士授大理评事亷恕详审擢云南佥事讼牒旁午治之无留滞土官不法及掣肘难治者立寘于法勦平菁寨邉境用安建昌与南诏土酋讐杀銮躬往处定士论伟之　省志】汪瑄【江陵人成化甲辰进士初知华亭拜监察御史时权阉李广败颇连大臣太宰屠滽以为不必深究瑄防劾之数其党防及壊选法数事人称其巡松江贪墨望风解印绶云　省志】刘涣【江陵人成化辛丑进士知鄱阳明毅有为吏治为称首以疾卒民立祠祀之　省志】赵文奎【江陵人少与弟文衡励志讲读举成化丁丑进士初知繁昌拜监察御史按鳯阳清戎两浙出知雷州府歴贵州右布政转应天尹致仕器识端谅不苟于官　省志】李昻【江陵人少有才名初知长宁县尚书周洪谟称之曰长宁能贤令四汤行以善政称胡谅以惠民称朱思明以贤能称昻则兼三子之长而有之考最陞潼州知州　省志】易忠【宜都人由太学生授四川内江知县莅政亷明声誉然擢监察御史正直不阿赞理军务令行禁止吏民畏服　省志】苏昭【宜都人童稚时日记千言为诸生后为南平令致仕一日江濵遇一孤子守骸而泣昭问其由对曰父知巴县殁于此死无所依昭遂出赀殓之助还成化间邑人杜姓者五人饥甚逼食于人执于官诬以盗罪昭上书当道得伸　省志】潘子秀【江陵人治初进士授户部主事有能声调文选员外郎精于品藻补江西提学副使振教作人卓有可纪省志】袁宗臯【石首人治初进士授长史谒献皇帝于邸特称徳意世宗入继大统扈跸行陞吏部左侍郎寻迁礼部尚书以疾卒于京谕祭京邸赠太子太保谥荣襄　省志】刘思贤【石首人治中进士歴户部郎中正徳间以忤逆瑾繋狱免瑾诛起重庆知府累迁工部侍郎恭慎端慤践履不茍嚢无余储　省志】刘寓生【石首人治乙丑进士选庶吉士拜监察御史抗直敢言以忤逆瑾免瑾诛起福建佥事寻致仕杜门寡交自奉类寒素然　省志】邹文盛【公安人治癸丑进士授吏科给事中歴官云南布政使时贵州土酋啸乱陞副都御史巡抚征勦克之进右都御史掌留台振风纪人不忍欺进南京户部尚书寻乞休卒赠太子少保谥庄简　省志】伍文定【松滋人治己未进士常州府推官歴知吉安府擒逆濠有功擢副都御史累迁兵部尚书　省志】王宗义【石首人五世同居长防二百余人蔼然雍睦诏表其门闾　省志】曽琏【江陵人正徳初以吏员任四川绵州判官时流冦廖麻子攻刼州县琏率兵御敌力屈死之事闻赠工林苑监丞防其子　省志】邓俊【石首人正徳初以吏员任泗州荣山县典史时鄢贼猖獗城陷俊示子曰我与贼不共戴天何以生为与子俱死事闻防其别子一官　省志】张璧【石首人正徳辛未进士选庶吉士授编脩晋侍读学士嘉靖初补学士掌翰林院事累进礼部尚书兼东阁大学士预机务壁恭恂雅直不近流俗喜文学所着多雅驯　省志】篮纯【江陵人应贡将赴南雍以父老不行知府呉彦华曰只此一念可当孝子父卒庐于墓侧不忍归士林韪之　省志】邓鋐【江陵人领正徳丁卯乡荐授南阳知县性狷介不阿治行茂着徴入为御史以直忤于时迁桞州守布徳施惠民夷懐服擢广东副使有遗爱及巡海防有采珠之令鋐焚香与诸从事誓一无所取致仕归家徒四壁清苦若儒生士林重之　省志】张诚【荆州卫人性质朴好施与能急人之难嵗大侵道殣相望出赀周赈多所全活且为瘗其暴露者有军人犯罪当赎家贫将鬻男以偿诚怜之代为出金亦不责报后泛舟公安遇风溺者甚众独诚不死人咸异之夀九十终　省志】髙嵩者【江陵人性至孝尝举嘉靖癸卯乡试一上春宫后以父母老更不再赴退居于野力田赡飬而已其家稍饶给嵩者乃折节为俭自奉亲甘防外供苦茹淡有寒畯所不能堪者父母既终髙竟不仕卒　省志】陈大賔【江陵人清介豁逹以直节自负由上虞县知县起家治行卓越累迁至工部侍郎所在宦茂着　省志】
　　列女子发母【楚将子发攻秦絶粮使人请王因见母母曰士卒得无恙乎对曰分菽粒而食之曰将军得无恙乎对曰豢黍足食子发败秦而归母闭门不纳使人数之曰子不闻越王伐呉客有献酒一器乃注之江使士卒饮其下流献糗一嚢分而食之故战自力也今虽胜非术吾不取子发谢罪然后纳之】樊姬【楚庄王妾王好猎姬谏不止乃不食禽兽之肉王遂改过勤于政事一日聴朝罢宴姬曰何宴也王曰与贤者虞丘子语也姬笑曰虞丘子相楚十余年所荐非亲则故未闻进一贤也王以姬言告之虞丘子不知所对遂进孙叔敖治楚而霸姬之力也】老莱妻【楚人老莱耕于防山之阳楚王闻其贤诣所居曰寡人愚昧独守宗庙愿先生临之老莱曰诺其妻载畚防而来曰何车迹之众也老莱曰楚王请吾守国政已许之矣妻曰妾闻可啖以酒肉者可随以鞭朴可饵以官禄者可继以斧钺妾不能为人所制投其畚防而去老莱从之】伯嬴【楚平王夫人呉败楚至郢昭王亡呉王尽妻其后宫伯嬴持剑曰妾闻诸侯者一国之表也而乱之可乎且男女坐不同席食不共器所以别也君弃仪表何以临国妾以死守不敢承命呉王慙而退】真姜【楚昭王夫人王出游留夫人于渐台闻江水大至急使人迎之忘持符夫人不从使者曰大水且至取符恐后矣夫人曰真女义不犯约守一节也宁畏死乎于是使者取符未返水大至台崩夫人流而死之】越姬【楚昭王姬昭王游猎与姬同乘驰逐登附社之台望云梦之囿顾谓姬曰乐乎姬对曰乐则乐矣不可久也昔先君庄王乐三年不聴政事终而能改卒霸天下君王若能法先君改之以勤其政可也不然乱无日矣王敬其言而礼之】向氏【长阳人宋建炎中保山栅以避贼冦皮仲破栅向义不辱被杀人见其白乳自吭流踵向之子后诱贼醉而杀之以复母雠】杜氏【王善妻江陵人夫卒生子伦甫二嵗姑以年少家贫密劝之嫁杜曰夫以老母孤儿托我所不死者以此耳遂痛哭以死自誓姑年八十卒以礼敛塟教子成立孀居四十余年正统中旌　省志】姚氏【张原泰妻石首人守节不渝姑病目防之愈比姑殁工女事以给殡塟三年不食肉正统中旌省志】魏氏【周镛妻石首人镛卒魏年二十四家贫誓守四十余年景泰中旌　省志】尹氏【张兰妻石首人兰为太学生卒尹年二十五姑老子防家贫尹躬勤纺绩以给衣食养姑九十而卒教子读书孀居五十余年天顺中旌　省志】于氏【沈彦清妻江陵人清卒于年二十八而贫养姑抚子守节四十余年成化中旌　省志】杨氏【何清妻枝江人清为太学生卒杨年二十四子存中时在襁褓杨抚孤砺节夀至九十嘉靖中旌　省志】翁氏【周通妻江陵人通卒断髪守节以死自誓嘉靖中旌　省志】张氏【汪寳妻冷锜妻邓氏逺安人二节妇俱嘉靖三十二年知县田时雍奏闻旌表省志】董氏【周宗义妻石首人宗义卒董年二十八生子鼎尚在懐乳中以死自誓纺绩以养舅姑教子读书成名事闻旌表　省志】刘氏【呙懋妻公安人年二十四夫卒誓不再醮抚遗孤文昌教之以贡入太学诸名士甚推重焉刘守节垂三十年有司亷其实特旌表其门　省志】骆氏【余鳯仪妻宜都人年二十八仪卒无嗣乡人劝之以刀自刭自是人不敢言日勤纺绩以养翁姑年六十有司覈实以闻旌表其门　省志】
　　仙释陆法和【隐于江陵百里洲有道术能先知祸福梁侯景之乱遣任约撃湘东王于江陵法和率蛮兵败约擒之封江乘县公虑梁室日衰尝大聚兵舰欲袭襄阳元帝使止之法和乃还州垩其城门麻衣苇坐及闻梁元败灭衰服终身】岑道愿【江陵人隋初避难沂三峡至万州江南山岩下脩炼食黄精百余嵗蜕迹而去唐贞观十八年以香属商人令徃所隐岩下然之商人不徃且归波涛雷怒不可上乃返诣岩然香遂平行无虞】司马子防【唐台州人隐内方山炼丹成仙后人因名其村曰马仙村李白云予昔于江陵见天台司马子防谓予有仙风道骨可与神游八极之表乃着大鹏遇希有鸟赋以自广】大通禅师【汴人姓李氏生而神秀隋仁夀时卓江陵玉泉谈经析理劝诱愚俗南北学徒几万人时有能禅师居曹溪学者宗之因号南能北李】僧融【住九江东林寺尝至江陵有一家奉崇神庙者见融礼之遂受戒奉佛后主人之母见一鬼欲缚之母惧请融诵经鬼怪遂息后融还庐山宿旅店众鬼曰君何谓鬼神无灵耶乃曵之下地将欲加手融黙念呪语即见一天将执金刚杵撃之鬼遂惊散不见】道穆【初入荆州神山忽风雷震吼蛇虎交侵穆心泰然不动七日蛇虎遂隐山神变形谢过云是由田伯玉也特来受戒自是诸毒潜亡旱则祷雨輙应居山三十余年道俗钦徳】智顗【荆州人七嵗闻诵法华便能记忆谒大苏山思禅师得其宗防思曰汝于陈国有縁顗即诣金陵随处阐化尝梦登髙山见一僧以手招之曰此天台山也遂徃天台居北峯螺溪之上陈宣帝闻之割始丰县以供其费储后以下并宗戒范】
　　岳州府【东至武昌府通城县界二百里南至长沙府浏阳县界二百九十里西至辰州府沅陵县界八百二十五里北至荆州府监利县界三十里自府治至南京二千二百二十五里至京师五千六百七十里】
　　【粮一十七万石零】
　　建置沿革禹贡荆州之域天文翼轸分野周以前为三苗地春秋为麇国罗国地战国属楚秦为长沙郡地汉因之三国呉为重镇晋分置建昌郡寻复省入长沙刘宋复分巴陵等县立巴陵郡属湘州南齐为巴陵国梁复为郡兼置巴州隋平陈郡废改巴州曰岳州治巴陵县大业初改为罗州寻复为巴陵郡唐初萧铣复置巴州武徳中改为岳州属江南西道天寳初复为巴陵郡乾元初复曰岳州宋荆湖北路宣和初置岳阳军节度绍兴问改州曰纯改军曰华容后复旧元置岳州路本朝初为岳州府寻改岳州后复为府领州一县七
　　巴陵县【附郭本汉长沙郡下隽县地孙呉置巴陵县晋于县置建昌郡寻省刘宋以后皆为巴陵郡治隋唐岳州皆治此宋仍旧元属岳州路本朝洪武九年以县并入岳州后仍置编户五十七里】临湘县【在府城东北九十五里本巴陵县地五代唐置王朝塲宋淳化初陞为王朝县属岳州至道初改临湘县元仍旧本朝因之编户八里】华容县【在府城西一百八十里本孙呉孱陵县地晋置南安县梁置南安湘郡寻罢隋开皇中改华容县属岳州以古华容城为名唐改曰容城神龙初复曰华容宋元仍旧本朝因之编户二十二里】平江县【在府城南二百四十里本春秋罗国地秦为罗县汉属长沙国孙呉析置汉昌县又改曰呉昌晋属长沙郡隋省入罗县唐省罗县入湘隂神龙初分湘隂置昌江县五代唐改为平江县宋因之元陞为平江州本朝复为县编户五十里】澧州【在府城西五百七十里春秋战国时并属楚秦为黔中郡地汉属武陵郡孙呉属天门郡晋置南平郡又析置义阳郡南齐为天门南平义阳三郡地隋初罢郡置松州寻改为澧州治澧阳县大业中改为澧阳郡唐初复为澧州属山南道天寳初改澧阳郡乾元初复为澧州宋属荆湖北路元陞为澧州路本朝初改路为府洪武中改府为州常徳府后改岳州府编户三十里领县三】石门县【在州城西九十里本汉武陵郡零阳县地孙呉以武陵分置天门郡治零阳晋因之陈为石门郡隋罢郡为石门县属澧州唐宋元皆仍旧本朝因之编户二十五里】慈利县【在州城西一百六十里本汉零阳充二县地属武陵郡孙呉析置溇中县晋又析置临澧县并属天门郡后周属衡州隋初又置崇义县改零阳曰慈利俱属崇州大业初州罢以县属澧州唐以崇义并入慈利县宋因之元陞为州属澧州路本朝复为县编户五十八里】安乡县【在州城东南一百二十五里本汉孱陵县地属武陵郡建武间置作唐县东晋置南平郡治此陈又析置安乡县为义阳郡治隋改作唐曰孱陵与安乡俱属澧州唐以孱陵省入安乡宋元仍旧本朝因之编户一十一里】
　　郡名巴陵【刘宋名】岳阳【宋名】
　　形胜左洞庭右彭蠡【史记】囊山带江【唐史囊山带江处百越巴蜀荆襄之防】倚连冈面长江【唐戎昱澧州新城颂倚连冈以起伏面长江以演漾】沅湘衡岳接其前汉沔荆岘带其后【宋澧州郡守题名记】兼有江湖之胜【岳阳志四凟长江为长五湖洞庭为最江湖之胜巴陵兼有之】巴陵胜状在洞庭一湖【宋范仲淹岳阳楼记】兰江前陈仙洲外蔽【澧州图经州宅有彭阜耸其西箫山列其东兰江前陈仙洲外蔽所谓神仙窟宅也】
　　风俗人性悍直士尚行义【旧志】士知义而好文俗信巫而尚鬼【郡志】民以网罟为业【旧经图】有楚遗俗【澧阳志旧属楚为黔中地至今有楚遗俗】有屈原遗风【唐刺史王堪制词】刀耕火种【永定卫志】
  </div>
  <div class="pagination">
   <a href="明一统志_page29.html">
    上一页
   </a>
   <span>
    ...
   </span>
   <a href="明一统志_page25.html">
    25
   </a>
   <a href="明一统志_page26.html">
    26
   </a>
   <a href="明一统志_page27.html">
    27
   </a>
   <a href="明一统志_page28.html">
    28
   </a>
   <a href="明一统志_page29.html">
    29
   </a>
   <span class="current-page">
    30
   </span>
   <a href="明一统志_page31.html">
    31
   </a>
   <a href="明一统志_page32.html">
    32
   </a>
   <a href="明一统志_page33.html">
    33
   </a>
   <a href="明一统志_page34.html">
    34
   </a>
   <a href="明一统志_page35.html">
    35
   </a>
   <span>
    ...
   </span>
   <a href="明一统志_page31.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
