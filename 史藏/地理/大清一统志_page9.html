<!DOCTYPE html>
<html>
<head>
    <meta charset="UTF-8">
    <title>大清一统志 - 第 9 页/共 202 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>大清一统志 - 第 9 页/共 202 页</h1>
    <div class="content">　　保定府【二】
　　古迹樊舆故城【在清苑县东南汉元朔五年封中山靖王子脩为侯国属涿郡后汉省后魏太和中复置改曰扶舆属髙阳郡北齐省入永寜郦道元水经注雹水经樊舆县故城北地理风俗记曰北新城县东二十里有樊舆亭故县也太平寰宇记樊舆废城在今县东南三十五里一名隅城旧志今谓之御城　按水经注樊舆城在北新城东容城西应在今清苑东北安肃县东界与太平寰宇记不合又魏书地形志晋复置樊舆属髙阳国后罢今晋志无此县葢失载耳后魏既改扶舆而隋志仍曰樊舆疑后魏时又尝复故名也】广望故城【在清苑县西南汉元朔二年封中山靖王子忠为侯国属涿郡后汉省水经注博水东经广望故城北太平寰宇记故城在县西南五十里旧志有王莽城在县东南四十里疑即广望之讹也】乐乡故城【在清苑县东南汉书本纪帝十年过赵问乐毅后得其孙叔封之乐乡号曰华成君水经注泻水东经乐城南即此后魏始置乐乡县属髙阳郡北齐省入永寜太平寰宇记故城在今县东南三十里　按魏书地形志乐乡县注云前汉属信都郡后汉罢晋复置汉时信都为今冀州与今县相距三百余里其界不能至此又考水经注信都之乐乡县在下博县东不云乐叔所封其地在今深州界葢汉时信都之县与乐叔之邑本为二地乐叔虽有封邑未尝置县也魏志不考混二地为一旧唐志太平寰宇记皆仍其説误】清苑故城【在今清苑县治东北七里魏书地形志髙阳郡领清苑县太和元年分新城置隋书地理志河间郡清苑县旧曰乐乡后齐省樊舆北新城清苑乐乡入永寜改名焉开皇十八年改为清苑太平寰宇记县本乐乡髙齐天保七年自满城界移永寜县理此隋改清苑因县界清苑县为名旧志有清苑故城在今县东北七里　按隋志本谓北齐改淸寜为乐乡太平寰宇记则已改乐乡为永寜矣二説不合】北平故城【在满城县北李吉甫元和郡县志满城县东北至易州一百四里本汉北平县属中山国髙祖以张苍为平北侯后汉世祖追铜马贼于北平城乃大破之即此后于此置永乐县天寳元年改为满城以县北故满城为名五代史晋开运二年杜重威引兵攻辽泰州破满地太平寰宇记是年以满城路当冲要移泰州理满城州寻废宋史地理志太平兴国六年析易州满城之南境入保塞县金史地理志满城县大定二十八年以清苑县塔院村置旧志元太祖十四年张柔取满城开府于此二十二年以满城地隘还治清苑明初移今治汉故城在县西二里眺山下明初废为柴炭厰又有古满城在县东北十里】永乐故城【在满城县西北鱼条山下后魏兴和二年置属乐良郡北齐属昌黎郡后周移治北平故县而北城废】北新城故城【在安肃县西南二十里汉置阚骃曰河间有新城故此加北后魏去北字北齐仍曰北新城寻省入清苑】遂城故城【在安肃县西战国时燕之武遂也史记赵悼襄王二年李牧攻燕防武遂方城魏书地形志南营州永熙二年置寄置英雄城领郡五昌黎辽东建徳营邱乐良县十一龙城广兴定荒太平新昌石城广都富平永安带方永乐隋书地理志后齐唯留昌黎一郡领永乐新昌二县余并废开皇元年州移三年郡废十八年改为遂城元和郡县志县北至易州七十里隋开皇三年移后魏新昌县于此十六年改遂城按县城即战国时武遂地也后魏孝武以韩瓒为营州刺吏行逹此城值卢曹搆逆就置南营州以瓒为刺史所部三千余人并雄武冠时因号英雄城太平寰宇记遂城县令理釡山村旧志废县在今县西二十五里今为遂城社】范阳故城【在定兴县南史记张耳陈余畧地燕赵蒯通説范阳令先下汉书地理志范阳县注应劭曰在范水之阳隋书地理志上谷郡逎县旧范阳居此俗号小范阳开皇初改为逎元和志范故城在易县之东南六十二里太平寰宇记范阳故城后魏孝昌二年为杜洛阳所破髙齐武平七年移治故城北十七里伏图城谓之小范阳西北去州四十五里隋初自伏图城移范阳之名于涞水县又于伏图城别置逎县属昌黎郡大业十年又移逎县于图伏城西南即今州东南三十四里故逎城是十三年防入寇二城俱废旧志今为故城镇譌为固城在县南四十里明洪武八年置巡司今废】新昌故城【在新城县东三十里汉置属涿郡宣帝本始年间封燕刺王子庆为侯国后汉废唐复置属涿州宋初因之后省太平寰宇记汉新昌故城在固安县南三十里其地下湿俗亦谓之防城】新城故城【在今新城县治北唐书地理志涿州新城县太和六年以故督亢地置太平寰宇记在州南六十里后唐天成四年析范阳县置宋王曽上辽事自雄州白沟驿渡河四十里至新城又七十里至涿州旧志故城在县北近督亢亭后迁今治　按太平寰宇记与唐志不同葢唐末尝废后唐复置也】唐县故城【在今唐县东北汉县本尧所封国春秋时北燕之邑也春秋昭公十二年齐髙偃帅师纳北燕伯于阳左传齐纳北燕伯于唐杜预注阳即唐燕别邑汉书地理志唐县注应劭曰故尧国张晏曰尧为唐侯国于此阚骃十三州志唐县故城在中山国北七十五里水经注唐县南北二城俱在滱水之阳应邵曰县西四十里得中人亭今于此城取中人乡则四十也俗以为望都城误隋书地理志唐县后齐废开皇十六年复旧唐书地志唐县旧治治左人城圣厯二年移于今所元和郡县志县东南至定州五十里旧志以旧唐志考之葢自北齐废县后隋改置于左人城唐时复移治而汉时故城遂废今有长古城在县南八里即唐县也唐后又移今治】蠡吾故城【在博野县西南汉置属涿郡后汉永建五年更封河间王开子翼为侯国北齐废入博野水经注水东北经蠡吾县故城北地理风俗记曰县故饶阳之下乡也后汉书注蠡吾故城在今博野县西旧志今有蠡吾乡分管县西路村社其地蠡村有蠡吾故城后魏时为滹沱水所淹东南城角犹存　按今之博野乃汉之蠡吾今之蠡县乃汉之博陵后魏及唐宋以来之博野自北齐废蠡吾之博野歴隋唐时蠡吾故地为博野之西境宋置永寜军金改蠡州并以博野为倚郭元至元初省博野三十一年复置博野县于今蠡县界属保定路其时蠡州与博野始分然博野之名犹在故地也明洪武元年迁于西南十八里为今治由是博野蠡县名称互易皆非故地明统志但据现在之名不考分合徙置之由所载沿革皆误且彼此混淆今特订正】望都故城【在今望都县西北本战国时赵庆都邑按史记秦始皇七年将军蒙骜攻龙孤庆都即此汉置望都县张晏曰尧山在北尧母庆都山在南登尧山见都山故以为名隋书地理志后齐并望都入北平开皇六年又置大业初又废旧唐书地理志望武县武徳四年分安喜北平二县置初治安险故城贞观八年移于今治元和郡县志县西南至定州五十里旧志故城在今县西北三十里】容城故城【在今容城县西北汉置县属涿郡景帝时中三年封匈奴降王徐卢为侯国后汉省晋复置寻又废后汉复置北齐省入范阳隋为逎县地唐初亦置逎县天寳初复汉故名元和郡县志县西北至易州八十八里五代周显徳六年移县于雄州城中太平寰宇记废城在雄州西北五十里是也辽又侨置容城县于巨马河北新城县界仍属易州在州东八十里自此容城之名南北并置金初省南容城入北容城明景防二年复迁于巨马河南北去旧县十余里旧志有古城在今县北五十里城子村周回七里即故县也　按容城志谓隋移逎县于容城旧志驳此曰隋逎县在定兴不在容城虽新唐书志容城下有本逎二字为可疑考元和郡县志容城县髙齐省入范阳开皇元年改属逎县所谓本逎者谓其本属逎县耳非即逎县之治且为唐初未尝名容城为逎唯神龙二年尝改名逎其言虽似其实皆非旧唐志明言容城隋改为逎县武徳五年置北义州领逎县又割固安归义属之太平寰宇记亦云武徳四年置北义州仍改为逎县以属焉皆与新唐志同不得谓唐初未尝名逎县也今容城北距定兴仅五十里旧志既云隋改范阳置逎县在定兴南四十里容城故城在今县北十五里而谓隋之逎县不在容城可乎元和郡县志虽不言武徳置逎县而以天寳元年改为容城直接隋改属逎县一语可知改属属字乃为字之讹旧志误解耳】曲逆故城【在完县东南左传哀公四年齐国夏代晋取逆畤战国时曰曲逆齐防魏处曰赵可取唐曲逆是也汉置县属中山国髙帝七年撃韩王信于代南过曲逆上其城望室屋甚大曰壮防县吾行天下独见雒阳与是耳于是更封陈平为曲逆侯水经注汉章帝章和二年行巡北岳以曲逆名不善因山水之名改曰蒲阴后魏改属北平郡北齐废萧徳言括地志蒲阴故城在北平县东南十五里顔之推家训曰曲逆如字或读去遇甚无谓也　按水经注章和二年当作元和二年　本朝乾隆二十六年】
　　【皇上巡幸五台銮舆经此有】
　　【御制曲逆故城诗】北平故城【在完县东北汉北平县在今满城县界后魏改置北平郡于此魏书地形志北平郡孝昌中分中山置治北平城元和郡县志北平县西南至定州八十三里本秦曲逆县地后魏孝明帝于今县东北二十里置北平郡割中山国之蒲阴望都北平三县属之髙齐省北平郡及蒲阴县以北平县属中山郡开皇三年属定州万嵗通天二年辽攻围七旬不下勅改为狗忠寻复旧名　按魏书地形志北平郡领北平县即汉之北平后周改名永乐今满城县是也其北平郡所治北平城乃隋唐定州之北平今完县是也魏时郡县异治相去本不甚逺故北平城在北平县界中至北齐时废郡因移县就故郡而以魏时旧县并入永乐至周乃移永乐之名于故北平县故隋志永乐县下又云旧曰北平周改名焉二县之名虽同而汉县在永乐此是蒲阴故地明统志于完县下云汉置北平县于满城县下反云汉北平县地误也】博陵故城【在蠡县南汉置陆城县武帝元朔二年封中山靖王子贞为侯国后汉废入蠡吾本初元年桓帝以蠡吾侯入立追尊父翼为孝崇皇陵曰博陵因改置博陵县于此晋改博陆后魏改博野水经注博陵故城即古陆城汉封刘贞为侯国者也今谓之为博野太平寰宇记寜邉军治博野县以居博水之野为名旧志故城在今县南十五里魏隋志移今治按晋改博陆县本合博陵陆城为名九域志乃因霍光封博陆侯遂谓博野县有霍光墓县志因之皆误】易县故城【在雄县西北汉县本燕故邑也世本燕桓侯徙临易史记赵世家恵文王五年与燕鄚易括地志易县故城在归义县东南十五里太平寰宇记归义县东南十五里有大易故城是燕桓侯之别都后魏移理故城西北十五里故易城即今县理髙齐天保七年省入鄚县又有小易城在今易城北二里旧志故易城在今县西北十五里太平社】归义故城【在雄县西北唐武徳五年以故易县地置属涿州五代晋时随州入辽仍曰归义金始并入归信太平寰宇记县在涿州南一百二十里旧志故城在雄县西北三十五里】归信故城【今雄县治五代晋时归义县入辽周分故县南界置雄州及归义县于此太平寰宇记雄州本归义县之瓦子济桥在涿州南当九河之末旧置瓦桥闗晋建军城周显徳六年收复三闗以其地控扼幽冀建为雄州仍移易州之容城并归义二县于城中旧志宋太平兴国初避讳改县曰归信明初县始废其城宋至道间知州何承矩筑景徳中李允则复増筑共九里有竒又筑外罗城周十八里濬濠引水谓之雄河】安国故城【在祁州南汉初髙帝六年封王陵为侯国后为县属中山国三国魏封王肃为安国侯又明帝追封后父毛嘉为安国侯皆即此晋因之后魏太平真君七年并入深泽景明二年复置魏书地形志安国县冇安国城又蒲阴县有安国城章懐太子后汉书注安国故城在义丰县东南旧志安国城在州东南六里即汉安国县　按元和郡志安国城本在唐河南今此城在河北道里不合又旧志今州西南三十里有村曰固城故县或在其地也】蒲阴故城【今祁州治太平寰宇记蒲阴县在定州东六十里本汉安国县也隋开皇六年自鄢城移安国县于郑徳堡属定州今县是也其年仍改安国为义丰唐神功元年改为立节神龙初复改为义丰宋改蒲阴县宋史地理志祁州景徳元年移治于定州蒲阴　按淸类天文书金天防初祁州别筑西城移州治焉元复移于东城旧治葢即一城中分为东西非更筑新城也】鄡县故城【在束鹿县东汉置郻县后汉曰鄡更始二年光武撃铜马于鄡即此水经注衡水又北经鄡县故城东竹书纪年梁恵成王三十年秦封卫鞅于鄡改名曰商地理风俗记曰县北有邬阜葢县氏之北齐移安国县于此隋改置安国县而故城废隋书地理志鹿城县旧曰鄡后齐改曰安国开皇六年改为安定十八年改鹿城章怀太子曰鄡县故城在鹿城县东　按顔师古曰郻苦么反与鄡同水经注作邬地形志作□通典旧唐志作太平寰宇记作鄢皆鄡字之讹也又旧唐书地里志先天二年分饶阳鹿城界置陆泽县于古城与隋志后汉书志不同详见深州】安定故城【在束鹿县西北汉本始元年封燕刺王子贤为侯国后汉初马武从世祖撃尤来五幡等进至安定即此寻废魏书地形志□县有安定县旧唐书地理志束鹿县汉安定侯国今县西七里故城是也旧志今有安国故城在今县西北三十里葢安定之讹也】贳县故城【在束鹿县西南汉髙帝六年封越将傅胡害为侯邑后为县属钜鹿郡后汉更始二年光武驰赴信都撃堂阳贳县皆降之即此县寻废水经注百尺沟东南经育城西斯洨水流经育城北育城即贳城之讹也】束鹿故城【在今束鹿县北隋开皇六年改安国置安定县后改鹿城唐又改今名元和郡县志鹿城县东至深州二十五里本汉安定县地隋开皇三年于此置安定县取汉旧名十八年改为鹿城取县东故鹿城为名通鉴胡三省注束鹿本鹿城县安禄山反元宗改县为束鹿以厌之王存九域志县在深州西四十五里旧志明天啓二年滹沱河决圮城移治县南圏头市故城在今县北三十五里今有旧城治】髙阳故城【在今髙阳县东战国时燕封荣蚠为髙阳君汉置县应劭曰在髙河之阳太平寰宇记县在瀛州西北七十里旧志明洪武三年河溢县始迁丰家口即今治东北去古城二十五里　按司马贞索隠县即古髙阳氏所兴髙阳记故城一名化龙城周迥九里颛顼所筑今其地名化龙村皆传讹也】渥城故城【今新安县治水经注渥同口水侧有浑渥城太平寰宇记浑泥城在容城旧县南四十里水经注云泥同口有泥城汉景帝改为亚谷城封束胡降王卢它之为亚谷即此地也金史地理志泰和四年中改混泥城为渥城县属安州八年移州治渥城旧志元以金移安州治此故曰新安　按太平寰宇记譌渥为泥金时亦曰混泥城而置县则名渥城葢当时尝经考正也】乐信废县【在束鹿县西汉神爵三年封广川缪王子强为侯国属钜鹿郡后汉省】晏城废县【在束鹿县西隋开皇十六年分鹿城置晏城县大业初废唐武徳五年桑显和撃刘黒闼于晏城破之即故县也】葛城废城【今安州治史记赵世家孝成王十九年赵与燕易土燕以葛与赵后汉书郡国志髙阳有葛城水经滱水经依城北地説无依城之名即古葛城也括地志故葛城又名西河城在瀛州髙阳县西北五十里太平寰宇记废唐兴县在鄚县西北五十里本汉髙阳县地旧名葛乡城一名依城唐如意元年析河间县置武昌县瀛州至神龙初改为唐兴县石晋改为宜川县周显徳六年并入鄚县旧志宋太平兴国七年髙阳闗镇将败辽于唐兴口因置唐兴砦淳化三年于砦建顺安军至道三年移军治髙阳此城遂废金始置葛城县为安州治明初省县入州唐兴故城在州东南二十里】清凉城【在清苑县西南接博野县界亦曰将梁汉元朔二年封中山靖王子朝平为将梁侯水经注崛沟北迳清凉城即将梁也魏书地形志蠡吾县有淸凉城旧志在清苑县西南四十里又在博野县西二十里】栢陵城【太平寰宇记汉武帝封赵敬肃王子终古为栢陵侯废城在清苑县南　按栢陵史记作栢阳汉书表作栢畅皆与太平寰宇记不同】广养城【在淸苑县东六里城周四里南有河薮相传燕昭王筑以养马处又养老城在县西南去望都二十里】壁阳城【在清苑县西南三十里五代时营垒也晋开运二年符彦卿等败辽于此】白城【在清苑县西南三十里宋咸平六年王继忠与辽战于□村傍西山而北至白城即此今有白城集】长城【在安肃县西北二十五里战国时燕赵分界处水经注易水东流屈经长城西即此今其地名长城口东接新安西北之长台城绵延断续势如冈阜】桑邱城【在安肃县西南战国时燕之南界也汉鸿嘉元年封东平思王子顷为桑邱侯括地志桑邱城俗名敬城在遂城县】徐城【在安肃县东九域志安肃县有古徐城周景王时大将徐峻所造旧志在县东十里又敌城在县东南三十里相战国时赵将赵葱顔聚与秦将王翦相持处又有空城在县西南三十里解王城在县西北四十里】长安城【在定兴县西北二十五里太平寰宇记在易县东南二十七里汉宣帝时幽州刺史李宣尚范阳公主主思长安乃筑此城象长安故名城中有枣树花而不结枝皆向西南俗谓之思乡枣】百楼城【在定兴县西南二十五里相唐太宗征辽还于此筑城以息将士今为百楼村】古燕城【在新城县西北十四里相传太后所筑有梳妆楼钓鱼台道址】中人城【在唐县西北左传昭公十三年晋茍呉以上军侵鲜虞及中人史记赵世家敬侯十一年伐中山战于中人后汉书郡国志唐有中人亭注博物记曰中人在县西四十里张耀中山记中山郡初治中人城城中有山故曰中山靖王受封始移治卢奴水经注中山城俗亦谓之唐广城在卢奴城北如西六十里括地志中山故城一名中人亭在唐县西北四十里旧志中山城在今县西北十三里岭上】左人城【在唐县西北列子赵襄子使新稺穆子攻狄取左人中人后汉书郡国志唐县有左人乡注博物记曰在唐县西北四十里水经注滱水经左人城南应劭曰在中人城西北四十里　拱唐旧志谓唐圣厯初移县治左人城而县距定州仅五十里疑太近据后魏书孝昌二年五原降户鲜于修礼反于定州西北之左人城似又当在今唐县西南去定州不远也】鸿城【在唐县西北史记赵式灵王攻中山取丹邱华阳鸱之塞注徐广曰鸱一作鸿正义曰鸿上故闗今名鸿城在唐县东北六十里水经注水又东流歴上世谓是处为鸿头疑即晋书地遒记所谓鸿上闗者也闗尉治北平而画塞于琞都东北去北平不逺太平寰宇记唐县有鸿山闗今名鸿城俗呼为鸿郎城即帝尧时丹朱所居旧志今有鸿城社在县西北七十里】夏屋城【在唐县北水经注蒲水经安阳闗又东经夏屋故城实中崄絶竹书纪年曰魏殷臣赵公孙裒伐燕还取夏屋城曲逆者也】髙昌城【在唐县东北魏书地形志望都县有高昌城水经注唐城南如东一十里里有一城俗谓之髙昌县城或望都之故城也旧志髙昌社在县东北十八里有故城在县东北二十五里亦名尧城周二里】伏城【在唐县西南水经注马溺水出上曲阳城东北流经伏亭疑即八渡闗尉宿治旧志符城在县西南四十里唐河西岸葢即故伏城后人误伏为符耳】贾复城【在唐县北亦名寡妇城魏书地形志唐县有寡妇城水经注夏屋城东侧因河仍墉筑一城世谓之寡妇城贾复从光武追铜马五幡于北平所作也世俗音转故有是名元和郡县志寡妇故城在唐县北九里旧志在县北五十里】王陵城【在唐县西三十五里唐河东岸相传汉髙祖困于白登王陵将援兵屯此因名　本朝乾隆十一年二十六年四十六年皇上巡幸五台】
　　【銮舆经此并有御制诗】灌婴城【在唐县西四十里唐河西岸与王陵城相对旧传灌婴所筑晋太和五年秦时苻坚灭追慕容暐至灌城即此】雹水城【在唐县西三十里唐河东岸】大茂城【在唐县西北一百里唐河北岸古隘口也】桞宿城【在望都县东南太平寰宇记桞宿城在望都县东四十二里汉宣帝母王夫人微时与父母别处本桞宿侯国汉书王子侯表曰元朔五年封中山靖王子葢为桞宿侯是也旧志在县东南四十五里有桞宿侯又有桞宿河在村西二里东北逹清苑界今淤】阳城【在完县东南后汉书郡国志蒲阴有阳城水经注阳城故城在阳城淀西北蒲阴县西北三十里通监晋隆安元年燕主寳闻魏王珪攻信都遣赵王麟攻阳城旧志在今县东南五十里】尧城【在完县西南八里水经注望都城东有一城名尧始城又苏水经尧始亭南旧志今县西南八里有尧城社　本朝乾隆二十六年】
　　【皇上巡幸五台銮舆经此有】
　　【御制尧城诗】甘城【在完县西北三里水经注蒲阴县西昌安郭东有舜氏甘泉及舜二妃祠旧志今县西北三里有甘泉村】朝阳城【在完县西魏书地形志望都有朝阳城旧志县西南十里有朝阳村】侯世城【在蠡县东北水经注滱水又东北经侯世县故城南】郭丹城【在蠡县东北四十里九域志宋与辽相持筑此城以约和至今名为和甸】易京城【在雄县西北后汉书公孙瓒传瓒破擒刘虞尽有幽州之地前此有童谣曰燕南垂赵北际中央不合大如砺惟有此中可避世瓒自以为易地当之遂徙镇焉乃盛修营垒楼观数十临易河通辽海魏志瓒与袁绍战走还易京固守为围堑十重于堑里筑京皆高五六丈为楼其上中堑为京特高十丈自居焉建安四年为袁绍所破魏书地形志易县有易京水经注易京城在易城西四五里赵建武四年石虎自辽西南逹易京以京鄣至固令二万人废坏之今者地壁夷地其楼基尚存犹髙一丈余基有井世名易京楼即瓒所筑也杜祐通典易京城在归义县南十八里】阳闗城【在雄县西相传守将杨延昭守闗南时所筑】祭过城【在安州西北徐水入滱处水经注徐水又东南经一故城北俗谓之祭过城】安都城【在髙阳县西南三十八里汉文帝四年封齐悼恵王子志为安寜侯即此又县西有广信军新城宋熙寜中议移广信军于此因筑北城寻废】三台城【在新安县西太平寰宇记在容城南三十五里城记云燕魏二国分易水为界燕筑三台登降耀武汉赤眉贼起兵于此亦筑此三台旧志在今新安县西二十里亦名刘盆子砦下有洞】戾城【在新安县西十里相传戾太子所居北一里又有涞城】梁门砦【今安肃县治战国时赵汾门也史记赵世家孝成王十九年与燕易土以龙兑汾门临乐与燕后汉书郡国志北新城有汾水门水经注武遂津北对长城门谓之分门亦曰分水门又谓之梁门太平寰宇记静戎军本易州宥戎镇周为梁门口寨在州东南九十里太平兴国六年升为静戎军割遂城县三乡属焉九域志是年以静戎县为军治景徳元年改军县俱曰安肃旧志有南城在今县南一里】旧大寜都司【在府治西明洪武二十年建北平都司于大寜建文三年燕王迁此永乐初改为大寜都司领卫十一千户所一有保定左卫保定左右中前四卫俱在都司治西又有保定后卫在都司治东今皆裁　按元刘因有宣化堂记即大寜都司之后堂至元中治中周孟戡建】云川故卫【在雄县治北明洪武初置永乐中迁于白杨口】督亢亭【在新城县北一里紫泉芹河之间遗址突峙髙二三丈又见涿州及固安县葢自易州涞水以东及涿州固安之界皆古督亢地也】郦亭【在新城县西北水经注郦亭沟上承督亢沟水于逎县之东南流歴紫渊东余六世祖自涿之先贤乡爰宅其阴西带巨川东翼兹水枝流津通纒络墟圃匪直田渔之赡可怀信为逰神之胜处也旧志今有郦村郦哥荘皆在县西北四十里】三梁亭【在望都县东水经注博水东南经三梁亭南疑即古勺梁也竹书纪年曰燕人代赵围浊鹿赵灵王及代人救浊鹿败燕师于勺梁者也今广昌东岭之东有山俗名曰浊鹿罗地势相隣或近是】解渎亭【在祁州东北后汉阳嘉初封河间孝王子淑为觧渎亭侯即灵帝之祖也元和郡县志解渎故城在义丰县东北之九里】安郭亭【在祁州东南水经注滱水自任邱城又东南经安郭亭南汉武帝元朔五年封中山靖王子传富为侯国】白卫村【在清苑县西南石晋开运二年败辽于阳城师还至白团卫村今有白村在县西南四十里又有白集在县西南三十里】防梁村【在清苑县西南十里宋史真宗纪咸平二年镇定都部署言败辽于防梁路旧志鸡水经此有石梁谓之防梁】黄村【今定兴县治金史地理志涿州定兴县大定六年以范阳县黄村置割涞水易县近民属之】藻西庄【在满城县一亩泉傍元刘因曽卜居于此】驻跸庄【在新城西北三十五里元至治中英宗逰畋于此尝赐丞相拜住为别业俗呼髙密店】六家庄【在髙阳县西南六里金定兴四年封伊拉仲奕努为河间公以献蠡安深州河间肃寜武强饶阳六家庄郎山寨焉今为六家庒社伊拉仲奕努旧名移刺众家奴今译改】光春宫【在安肃县界金史章宗纪泰和三年勅行宫名曰光春其朝殿曰兰皋寝殿曰辉寜地理志遂城县有光春宫行宫】建春宫【在新安县治西南为金章宗行宫明改为行太仆寺】韩家宫【在安州邉吴村东相传宋韩琦为定州路安抚使筑此】万巻楼【在府治内元守帅贾辅建以经传子史百家法书名画别为九等置其上又邀致郝经筑堂楼侧以居之经有记】横翠楼【在府内北东元张柔建刘因有赋】鸣霜楼【在府治东北明宣徳间知府周监建】卷石楼【在清苑县北郭明知县崔泌之筑硕果园建楼其中】齐云楼【在安州城西北隅金大定间郡守完顔安逺建】读书堂【在满城县抱阳山东北岩下圣教寺中唐张説读书于此一名张燕公石穴下名相公堂又元郝经读书堂在县铁佛寺经自有记】拟江亭【在安肃县南十里元泰定间知州髙侯建张辛为记】北海亭【在定兴县东南十五里明鹿善继讲学之所】望山亭【在雄县城内元皇统二年建后改名均乐亭】解渎亭【在祁州东北水经注滱水经解渎亭南即此】云锦亭【在安州城东南隅金郡守完顔安逺建下临清沟荷渠覆水故名】髙阳闗射亭【在髙阳县东旧城宋初建梅尧臣有诗】万木亭【在髙阳县北门外】望马台【在清苑县东北一百里宋将杨延昭筑以相马】北台【在唐县西明统志慕容垂都中山时尝登北台望马耳山】天风台【在唐县西北葛洪山巅相传洪隠居修炼之所】驻驾台【在雄县东七里相传周世宗驻跸于此又城子台在县东南八十里平地突起状若城垣晾马台在县西北三十里髙数丈相传燕魏分易水为界筑二台以登涉而耀武　按晾马一名凉马后燕録慕容垂自凉马台结筏而渡曹学佺名胜志谓此此地容城县东二十余里亦有晾马台相传杨延昭筑】爱景台【在雄县北宋何承矩筑见后山丛谈】髙阳台【在髙阳县东旧城宋曽布镇髙阳时所筑】抱阳南轩【在满城县抱阳山中亦名继志庵宋绍圣间亓仲良父子讲业于此】百花屿【在清苑县城南双溪上亦名百花园】矮松园【在清苑县城西南隅元刘因有矮松赋即此】髙氏园【在府城东北隅元郡人髙氏所创景物秾秀人皆逰赏内有翠锦堂刘因为记】古木厰【在唐县西三十三里唐河东岸】石柱【在定兴县西北太平寰宇记石柱在易县东南三十里临易水州郡志云魏末杜葛乱杀人如麻齐神武拾遗骸塟于此立石柱以志之】
　　闗隘倒马闗【在唐县西北一百五十里水经注滱水东迳倒马闗闗山险隘最为深峭元和郡县志倒马故闗在唐县西北距县一百二十里山路险峻马为之倒固名胡三省通鉴注自蔚州广昌县东山南出倒马闗至中山山上曲阳县闗山险隘石迳逶迤沿途九曲诚控扼要地也闗隘考倒马闗有二城上城明洪武初建景泰三年以上城卑隘于城南三里复筑下城南号横冈北临巨水屯驻官军成化以来相继増修屹为重镇旧志明初设巡司防守景泰三年増设守御千户所嘉靖二十九年设倒马闗叅将　本朝初设副将顺治十年改设都司佥书与居庸紫荆称为内三闗　按汉志代郡有常山闗顾祖禹方舆纪要以为即倒马闗刘昭后汉书注引博物记唐闗在中亭西北百里计其道里亦即今倒马闗也】八渡闗【在唐县西北一名马溺闗水经注晋地道记曰望都县有马溺闗中山记曰八渡马溺是山曲要害之地闗势带接元和郡县志八渡故闗在唐县西北二十里太平寰宇记有水屈曲八渡水上置闗因名汉戍也县志闗在县西北六十里即横河口十八渡也明移置军城巡司于此　本朝乾隆十五年】
　　【皇上巡幸五台銮舆经此有】
　　【御制十八渡诗】安阳闗【在完县西北水经注蒲水南迳安阳亭东晋地道记曰蒲阴县有安阳闗葢安阳闗都尉所治又东南迳安阳闗下俗名闗皋为唐头坂元和郡县志安阳故闗在北平县西北二十五里旧志今县西北二十七里有东西安县二村】瓦桥闗【在雄县南易水上唐大厯九年卢龙留后朱滔讨田承嗣军于瓦桥周显徳六年代辽宋太祖先至瓦桥闗辽守将姚内斌举城降因以瓦桥闗为雄州胡三省注瓦桥古易京之地在莫州北三十里唐置瓦桥闗宋白曰瓦子济桥在涿州南易州东当九河之末旧置瓦桥闗后周于瓦桥闗地置为雄州沈括曰瓦桥闗素无闗河为阻仁宗时何承矩守闗始因陂泽之地临水为塞庆厯中内侍杨怀敏复踵为之熙寜中又开徐村桞庄等泺皆以徐鲍沙唐等河口叫猴鸡距五眼等泉为源东合滹沱易白等水并大河于是自保州西北沉逺泺东尽沧州泥姑海口凡八百里悉为渚自是以为藩篱】草桥闗【在髙阳县西二十里周显徳六年复三闗以控燕蓟雄曰瓦霸曰益津髙阳曰草桥俱置以重兵　按旧志于霸州失载益津闗而误列髙阳之草桥闗今改正又畿辅通志于髙阳县亦失载草桥闗而于髙阳闗下注云一名草桥葢误以髙阳闗为草桥闗不知草桥闗在髙阳县西髙阳闗则在县东不得混而为一附辨于此】髙阳闗【在髙阳县东旧县治宋初曰闗南以其地在三闗之南也太平兴国七年改置髙阳闗庆厯八年置髙阳闗路安抚使统瀛莫维贝冀沧承静保定干寜十州军为控扼要地金废】南闗【在祁州南接深泽县界又北闗在州北接博野县界二闗俱明天启五年建】岳岭口【在唐县西北一百二十里古恒山口也明初置巡司于此今裁】横河口【在唐县西旧设巡司于倒马闗后移置此以守唐县曲阳之界今仍移驻倒马闗】鹰捕岭口【在完县西北五十里东北去水谷口二十里西南去五虎岭口二十里西去银山口十里县志自水谷口至唐县周家堡凡十三闗口】百尺口【在束鹿县南四十里有桥曰百尺口桥旧设巡司今裁】边呉淀口【在安州西宋防要邉呉淀西望长安口尚有百余里皆山阜髙卭水不能至辽毎言宋人安事塘泊吾骑驰宊得比路足矣明道末引塘水开方田有险可恃】张登店【在清苑县南五十里道出望都为往来津要明嘉靖十三年移方顺桥巡司于此今因之其北有保安镇明万厯十五年建】拱辰镇【在满城县西南五十里明万厯十三年招抚流移创置今居民甚众】巨河镇【在新安县西南旧有巡司久废】赤岸镇【在唐县南唐武徳六年葛间道自易州南掠赤岸镇九域志镇在定州】军城镇【在唐县西北九十里南至曲阳县八十里北至倒马闗六十里宋杨延昭于此筑城屯军金时置镇明洪武初置马驿于此】永安镇【在博野县南唐水之阳旧置巡司又铁灯盏巡司在县东南滋水之阳今俱废】永丰镇【在望都县东南又有来安镇亦在县境】新桥镇【在蠡县东北六十里九域志博野县有新桥镇】张山砦【在安肃县西山地絶陡峻鸟径扳縁而上】乌鸡砦【在安肃县西四十五里明洪武间有姚氏兄弟七人结砦于此】水谷砦【在完县西北金末靖安民尝守于此今完县西北有北谷等口】张家砦【在雄县东南六十三里九域志归信县有张家木埸三桥双桞木涡大姑红城新垣等八寨皆宋时所置今俱为村】王家砦【在新安县东南十里又马家砦在县南八里】陉阳店堡【在满城县南三十五里又县西南三十里有北铺店堡五十里有方顺桥堡俱明嘉靖二十五年筑又置墩台十六亦设小堡以便守望】周家铺堡【在唐县西北一百十里倒马闗东路隘口也明洪武间置巡司今裁】陈家堡【在容城县东北十里】五女堡【在祁州西接定州界一名五女店】龙化堡【在髙阳县东二十五里旧城之北又恵伯口堡在县东五十里利家口堡在县东南二十五里进荘堡在县西二十里俱明嘉靖间筑】大王店【在安肃县西南四十里有集宋太平兴国四年燕王徳昭屯兵大王镇即此】三甲店【在新城县北三十五里北至涿州之中道也又髙宻店在县西北三十五里】白沟店【在容城县东三十里】唐湄店【在唐县西北四十里路通倒马闗南北山路﨑岖　本朝康熙三年设兵防守后移镇闗厢】刘陀店【在博野县东又县北有陶墟店明洪武间建铺于此】金台驿【在清苑县东一里许宋金台顿也明置驿于此今因之又有逓运所在县西南五里明永乐七年置今裁】白沟驿【在安肃县治东明洪武六年自县北十里移置于此今因之又旧有逓军所在雹河北今裁】宣化驿【在定兴县治东南明洪武三年置今因之又旧逓运所在县东门外今裁】归义驿【在雄县之西故归义城明洪武三年置　本朝顺治十六年裁后复置又旧有逓运所在县南瓦桥闗西北河泊所在县东三十里俱明洪武中置天顺间废】陉阳驿【在满城县南三十五里明置旧有驿丞今裁】翟城驿【在望都县治北明永乐中置　本朝康熙三年裁后复置又逓运所在县东闗外今裁】
　　津梁天水桥【在清苑县南门外跨一亩泉水明治四年建隆庆五年重脩　本朝乾隆十一年二十一年重加脩治】大冉石桥【在清苑县南北大冉村跨石桥河　本朝顺治十七年重脩】方顺桥【在满城县南五十里隋开皇间建长十五丈石室雕阑坚致雄伟　本朝以来屡加脩葺乾隆二十六年四十六年皇上巡幸五台】
　　【銮舆经此有御制诗】北石桥【在满城县东北竒村西又中石桥在县东南竒村西南石桥在县竒村南皆鸡距一亩泉河之要津】徐河桥【在安肃县南三十五里】雹河桥【在安肃县北闗外】田村桥【在安肃县北二十里水出平地三派分流经桞湾入淀明天顺中建】时济桥【在定兴县南四十里固城村北明成化间建】升仙桥【在新城县南闗传金时有有人卖药桥上后仙去因名】泗庄桥【在新城县东南十五里】马村河桥【在新城县西三十里】腾桥【在唐县西三十里雹水村南明万厯中建柱纵三行横九行相去各七尺许长五尺】大夫桥【在博野县西西章村明都御史呉槚建又村西有淑人桥】白沟桥【在容城县东三十里跨白沟河】黒龙口石桥【在容城县南二十里】五郎桥【在完县东北八里又新兴桥在县东十五里皆跨蒲水】下叔桥【在完县南六里西有唐县桞河放此二水二有伊祁五云诸泉山水总防经此】尧成桥【在完县西南七里通祁水乃下河上上流也】瓦济桥【在雄县城南闗】月漾桥【在雄县南十二里接河间府任邱县南界亦曰易阳桥明建文时燕王破李景隆于雄县伏兵月漾桥即此新安髙阳诸水皆经此逹茅皃湾按比桥接任邱之赵北口临白洋淀环杨栁堤桥梁相接凡十余座】永通桥【在雄县西】
　　【一里横渡白沟河明景防中建】望春桥【在祁州东道通府城】涌泉桥【在祁州西又西为张村桥】双鳯桥【在束鹿县东南二十里】无阂桥【在束鹿县西南十五里滹沱河上】西安桥【在安州西十里路通保定明成化中建】安济桥【在安州北闗跨依城河元大定间建】济桥【在髙阳县南三里许跨马家河明景防中建名马家桥正徳中移建于桥西一里许更名通济嘉靖中迁此改今名】东渡桥【在髙阳县东南二十里明崇祯六年建势极髙耸逺望如长虹饮水】云衢桥【在新安县东南隅】长流桥【在新安县西南五里濡滱诸水合流经此俗呼为大桥】三台石桥【在新安县西跨雹河】漕河渡【在安肃县南二十五里】河阳渡【在定兴县南十里涞易沙三河合流于此当河北通津明洪武间置巡司万厯中移于县南四十里固城镇后复移此今裁】
　　堤堰千里长堤【起清苑县讫河间府献县之臧家桥周回于顺天保定河间三府之境长千余里縁河绕淀为数十州县生民之保障　本朝康熙三十七年】
　　【圣祖特帑金命河臣王新命修筑雍正三年怡贤亲王奉】
　　【命重修令益坚固乾隆二十七年复修】三岔河堤【在清苑县东自髙阳县马家荘至县夹河铺延接安州】刘家口【在清苑县东长三十八里明嘉靖十六年筑以防一亩泉河泛溢】拒马河堤【在唐县西北军城西北明万厯间建】石堤【在唐县北　本朝顺治三年筑以防】
　　【山水后屡脩】滋河堤【在博野县南又南有沙河堤宋时筑】界堤【在望都县南三十里以防滱水泛涨】长堤【在容城县东北东接雄县西接定兴长四十余里以防白沟河水】抹尖口堤【在完县东南濡蒲二水防合之下流水势湍急　本朝康熙十年重脩】曲堤【在蠡县东北】万桞堤【在雄县南即赵北口官道也其地为髙阳新安诸水滙流处旧有桥明正徳中筑堤植桞为固　本朝顺治康熙中屡修雍正四年加筑乾隆二十七年又经脩葺每遇銮辂时巡经此均有】
　　【御制诗】唐河堤【在祁州南唐河北长二十里与蠡县博野相连又有清水河东堤长十余里沙河北堤长十里许皆明嘉靖以来修筑通志自祁州以下岸土挟沙最易頽圮宜于顶溜扫湾筑桃水迎水等坝以防岸固堤】南堤【有四俱在束鹿县南防鸦儿河者曰赵念红花防滹沱河者曰张岔口白莲口】邱家道口堤【在安州东南长三百五十丈又万桞堤在邱家道口南长二十里又安亭堤在州东南三十里自邱家道口至髙阳东北长十五里又大涝淀堤在州东南三十五里长十五里】直亭口堤【在安州西南长九里】古堤【在安州北易水之滨东延雄县南接蠡县以防九河之水】倒义口堤【在安州北长十二里又濡阳堤在州北十里长十六里坛台口堤在州西北与防城堤相接长一万七百二十丈俱明嘉靖中筑】徐曹河堤【在安州西北徐曹二水合流之地南北岸各五里明嘉靖中筑】楼堤【在髙阳县城东延袤五十里以防潴龙河】车道口堤【在髙阳县东潴龙河之尾明万厯末筑以补唐堤之缺】唐堤【在髙阳县界二十五里楼堤之北南接任邱界宋唐介令任邱时所筑】龙河堤【在髙阳县旧治东南约长二十里】白牛堤【在髙阳县东南相近有骆驼湾堤皆以防蠡县水之溢齐口者】马家河堤【在髙阳县东南自南至北长三十里又横堤在县西南六里长六七里又榆堤在县东南长二十里本朝康熙元年筑皆以防马家河】莲子口堤【在髙阳县南蠡县界长二十里】三岔口堤【在髙阳县西南长五里以防土尾河】闗家湾堤【在新安县东长十五里直抵安州又杨桞口堤长五十里烧塲口堤长二十五里白家洼堤长二十二里俱在县东南】大河南堤【在新安县南其南又有围子堤】长城堤【在新安县西延袤数十里又砖瓦口堤孟家沟堤俱在县西】圣母淀堤【在新安县西南长七里】水堰【在望都县东十二里明永乐间筑截河水溉田植稻崇祯中易土以石穴孔以时蓄　本朝康熙中重脩】雹河堰【在新安县西北长十七里明嘉靖间筑】积水闸【在清苑县西呉家湾明嘉靖间建　本朝康熙中重修】汤家闸【在清苑县东杨家荘明嘉靖间建即今上闸又青杨树闸在县东青杨树村即今下闸】滚水石坝【在安肃县之姜女庙支河口以防瀑河之水乾隆二十八年建】
　　陵墓颛顼陵【在髙阳县东旧城东门外又有庙在县东一里】尧母陵【在望都县城内明嘉靖中脩理祠寝又丹朱墓在县东门外东南百步许】宋三陵【在清苑县东南御城西北僖祖曰钦陵顺祖曰庆陵翼祖曰安陵太平兴国中以祖宗陵墓所在因置保州】周剧辛墓【在容城县东二十五里剧村】防颇墓【在清苑县西十里防梁村有祠堂】樊于期墓【在蠡县东北四十里旧有庙碑】汉中山康王墓　中王顷王墓　中山宪王墓【皆在唐县西北水经注滱水又东迳京邱北京南对汉顷王陵滱水北对君子墓岸上有哀王子宪王陵滱水又东迳白土北南即靖王子康王陵三坟并列】蠡吾侯塜【在蠡县东二里汉桓帝父蠡吾侯翼所后追崇曰博陵】陈平墓【在完县西北十六里陈侯村】张苍墓【在满城县西十里又县南门外有北平侯庙详后】王尊墓【在髙阳县东北旧城北接安州界太平寰宇记冡元在武垣城东北隅尊为东郡太守而卒其柩一夜自归今犹祀之呼为东郡阿翁归】蔡仲墓【在髙阳县东太平寰宇记九州要记云汉南阳太平髙阳侯蔡仲冡在城北仲晓厌胜之术其冡至今无狐狸穴】唐崔子玉墓【在祁州西南隅】张兴墓【在束鹿县北三十里地名红草坡其草独红相传为忠血所化】张行成墓【在望都县东南张娥村】宋周王元俨墓【在容城县东北十里石碣犹存元俨太宗子真宗弟也】杨业墓【在唐县西北一百十里相传业战殁此】程氏祖莹【在博野县东南二程子五世祖莹也明初碑始废又有博士程琰墓亦在茔中】金章宗妃李氏墓【在新城县南村北五里】时立爱墓【在新城县西北里许】元焦用墓【在雄县西二里子徳裕墓在其左】张柔墓【在满城县北十五里冈头村亦名张家峪】张范墓【在定兴县西南十八里】史弼墓【在博野县西北阳村】解诚墓【在定兴县南】尚野墓【在满城县西北五里子师简附】刘因墓【在容城县东北十五里今名贤塜】王纲墓【在新安县西三台村】王夀墓【在新城县西二十里中王村】穆茂墓【在束鹿县北六十里】明邸鹏墓【在唐县西北四十里白合山麓】王思祖墓【在安州东南一里许】王骥墓【在束鹿县南三十里】侯瓒墓【在雄县东北二里子观墓在其东一里】田景旸墓【在髙阳县西三里】冦深墓【在唐县东南十八里】王寅墓【在容城县北白沟河右】袁宗儒墓【在雄县西七里】郭镇墓【在防县西南二里】杨继盛墓【在定兴县西南八里旧在容城县东明万厯三年迁此　本朝顺治十三年世祖章皇帝御制表忠论勒石旌之】孙承宗墓【在髙阳县城北二里】金毓峒墓【在清苑县西南金家荘】张罗彦墓【在清苑县城之西南隅】
　　祠庙尧母庙【在望都县城内东隅　本朝乾隆四十七年　勅修】帝尧庙【在望都县北郭元至元三年建又有庙在唐县治西儒学署之东明嘉靖中建　本朝乾隆四十七年　勅脩】禹王庙【在新安县治北乡民建以镇水】城隍庙【在府城北　本朝乾隆二十四年总督方观承奏请脩建御赐榜额曰畿南保障】汉髙帝庙【在唐县东北育山之阳相传髙帝解围白登驻跸于此后人追思立碑】光武庙【在束鹿县西南二十里倾井中】燕昭王庙【在定兴县西三十里黄金台上以郭隗乐毅配】河神庙【在唐县西三十三里明万厯中建】赵简子庙【在满城县北眺山下晋永康元年立旧传简子筑北平城以拒燕故祀之本朝乾隆二十六年皇上巡幸五台】
　　【銮舆过此有御制诗】北平侯庙【在满城县南外祀汉丞相张苍本朝乾隆二十六年皇上巡幸五台銮舆经此有】
　　【御制诗】邳彤庙【在祁州南门外】崔府君庙【在祁州南祀崔子玉唐明皇封为灵圣侯宋真宗时加封防国西寜王】张将军祠【在束鹿县旧城南祀唐将张兴】许睢阳祠【在髙阳县西祀唐睢阳太守许逺】齐公祠【在髙阳县西闗之外明天啓中建祀唐相齐映】三守祠【在安州治西北祀宋杨延昭金徒单航元完顔安逺又容城县西北有杨将军庙专祀延昭】二程祠【在博野县东南元时建宋程明道伊川　按二程子五世而上居博野曽祖而下迁河南】二忠祠【在新城县南里许祀宋张叔夜文天祥明万厯间建　本朝乾隆二十二年圣驾南巡经此有】
　　【御制二忠祠诗】双忠庙【在雄县北白沟祀宋张叔夜明陈复初以二人殉节处故祀之】刘静脩祠【在容城县治西南元至正间建祀刘因】二贤祠【在府学西元刘因郝经讲道保定路后人立祠祀之】忠孝祠【在雄县易阳门内祀元孝子王庸明臣杨松潘忠】忠愍祠【祀明杨继盛一在府治西明隆庆二年建　本朝顺治中】
　　【世祖御制文立碑祠内表忠乾隆十五年圣驾西巡经此有】
　　【御制旌忠祠诗一在府西闗外明万厯二十九年建一在定兴县河阳渡明天啓中建　本朝康熙二年水齧移建县南北河店一在容城县学东明万厯四年建】鹿廷尉祠【在定兴县城中祀明鹿善继崇祯十年建】孙文正祠【在髙阳县南闗祀明孙承宗】忠烈祠【在府城西闗外　本朝康熙六年建祀明贤良末殉难诸臣雍正九年重修】祠【在府城内北街　本朝雍正十一年建】灵济祠【在唐县西南　本朝乾隆十年总督髙斌引唐河水以兴水利建灵济祠祀唐河神祠右有秀水轩十五年二十六年四十六年】
　　【皇上巡幸五台銮舆经此皆有】
　　【御制诗】圣女祠【在清苑县东南太平寰宇记女姓薛字义女钜鹿人嫁为樊舆王文妻死于城隅就而祭之俗名祭隅城】郝圣姑祠【在安州东太平寰宇记髙阳县有圣姑祠邢子励记云圣姑姓郝字女君魏青龙二年樵于滱徐二水合流之处有数青衣从水出曰东海公聘女君为妇因敷茵褥于水中置女君于上顺流而去因立为祠今水岸有郝女君招魂处时人呼为元姬冡旧志在今州东六里】孝烈庙【在完县东即木兰祠相传木兰女尝代父戍此唐封孝烈将军　本朝乾隆十一年四十六年皇上巡幸五台经此有】
　　【御制木兰祠诗】紫泉龙祠【在新城县西南三十里旱祷輙应元苏天爵有记】
　　寺观永寜寺【在府治南元中统二年建贮佛经五百巻】灵雨寺【在府城西本朝乾隆十一年皇上巡幸五台经此】
　　【御赐榜额二前殿曰筏通彼岸后殿曰现清浄身二十五年复赐寺门榜一二十六年四十六年銮舆再幸皆有】
　　【御制诗】大觉寺【在满城县北明洪武初因旧重建置僧防司】龙泉寺【在满城县东府志故老相传寺建自隋唐四无墙垣古木森列后有鸡距泉右有红花泉上通一亩泉为逰赏胜地】东林寺【在定兴县治东南金明昌中建明洪武中重建旧有唐贾岛脩持之地】万夀寺【在定兴县西江村明鹿善继讲学于此襌室皆寓生徒僧行亦尚儒雅书声逹旦者三十年】铁瓦寺【在定兴县南四十里明正徳中建屋瓦罗汉皆铁铸】开善寺【在新城县城内东北隅大殿内藤胎八金刚俯仰各四如唐呉道子笔意】
　　【皇上有题开善寺诗】法果寺【在唐县西寺前有塔唐垂拱中建髙数百尺】灵源寺【在唐县东北灵源山唐上元二年建】灵光寺【在博野县东南二十五里唐髙宗时建有古塔明洪武中重建】稽古寺【在完县西六十里唐开元中安国侯陈思杰因三藏法师元奘母骨于此乃建寺名寄骨寺后有三藏舍利塔明天顺时脩易名曰稽古】演法寺【在完县西前后层峦耸翠殿宇壮丽为县西第一樷林】石佛寺【在唐县唐岩山之东腰寺后有风雨二池顺治九年重修】双泉寺【在完县西北五十五里周围山列如屏寺畔双泉喷涌故名】铁佛寺【在完县伊祁山元至元十五名建山半有母母洞崚嶒苍翠古栢森然】法云寺【在完县城内东北隅明洪武中建古木林列颇称幽静】宝寜寺【在蠡县治南南隅明洪武中重建铁佛髙二丈四尺所坐铁狮长一丈八尺】珍珠寺【在束鹿县北三十五里】北极层观【在安肃县故遂城北宋杨延昭建观左有临瀑亭】建福观【在定兴县百楼村其地即公孙瓒避世筑城以自固者由唐及宋遗址犹存金时始为道观】九崚观【在唐县西七十里葛洪山前宋政和初建】











　　钦定大清一统志卷十一
　　钦定四库全书
　　钦定大清一统志卷十二
　　保定府【三】
　　名宧汉班彪【安陵人建武中为望都长吏民爱之】刘梁【宁阳人桓帝时除北新城长告县人曰吾虽小宰犹有杜稷茍赴期防理文墨岂本志乎乃大作讲舍延聚生徒数百人朝夕自往劝戒身执经卷试防殿朂儒化大行】南北朝魏李绘【平棘人拜高阳内史高阳旧多陂淀绘至后淀水皆涸乃置农正专主劝课垦田倍増家给人足瀛州三都人俱诣州请为绘立碑于郡街】隋张允济【北海人隋末为高阳郡丞郡缺太守独统郡事吏民畏悦贼帅王须拔攻郡粮尽士食槐叶无叛志】唐李寰【徳宗时守博野王庭凑叛寰与乐夀传良弼固守诏使寰所领士隶右神防号忻州营以寰为都知兵马使廷凑之乱聨军十五万无成功而乐夀博野截然峙中者累嵗议者以为难】五代晋沈斌【下邳人开运元年为祁州刺史辽人入塞过祁州斌击邀之辽以精骑薄门赵延夀招斌降斌从城上骂曰斌能为国死不能效公所为也城防一门殱焉】宋杨重进【太原人太平兴国中为高阳闗都部署辽兵至力战殁于阵】李继宣【浚仪人雍熙中为高阳门行营都监端拱初辽骑至瀛镇纪宣率歩骑万人入敌境焚聚落辽兵引还于易州至高阳为望橹七所举烽火侯警淳化三年徙知保州筑阙城浚外濠葺营舍千五百区造船百艘入鸡距泉以运粮人咸使之】张昭允【衞州人端拱初为防州监军辽骑秋凉掠境上昭允袭击却之】刘福【下邳人端拱二年为防州防御使兼本州兵马部署防州地控邉塞常屯重兵福至部按行城垒调镇兵以给膳完出私钱以资宴犒领防州五年郡境宁谧】安守忠【晋阳人淳化二年知防州方与僚佐宴饮有军校谋变擐甲及阍阍者仓卒入白守忠言笑自若徐頋左右曰此軰酒狂耳擒之可也人服其量】杨嗣【瀛州人淳化二年知保州门无私谒转运使言其治状迁威敌军再知保州有战功嗣与杨延昭久居北邉俱以善战闻时谓之二杨】杨延昭【太原人为保州縁邉郡巡检司咸平二年辽兵南侵延昭在遂城城小无备辽兵围之数日众心危惧延昭集众壮登陴防守防天寒汲水灌城上旦悉为氷坚滑不可上辽军遂溃去景徳中徙高阳闗副都部署卒延昭智勇善战所得俸赐悉犒军未尝问家事号令严明与士卒同甘苦遇战必身先行阵克防推功于下故人乐为用任邉防二十余年辽人惮之】张凝【无棣人淳化中累迁高阳闗行营钤辖六宅使咸平初辽南侵凝据要害防其归路纵兵击之尽夺所掠景徳初为保州驻泊兼北面安抚使善训士卒缮完器仗前后赏赐多以犒师家无余资】何承矩【河南人淳化中知防州邉民有告机事者屏左右与之接欵故辽动息皆能前知至道元年辽以精骑数千夜袭城上承矩整兵出拒斩馘甚众真宗嗣位复遣知防州尝诏听邉民越拒马河塞北市承矩疏其非便即停前诏咸平三年拜引进使州民诣门乞留诏书嘉奨复遣之景徳二年复知防州辽遣使奉币承矩以朝廷待邉人之礼悠久可行者悉疏以闻手诏嘉纳】李允则【并州孟人真宗时知防州河北既罢兵允则治城垒不辍辽主曰南朝尚修城备得毋违约誓乎有诏诘之允则奏曰初通好不即完治恐他日頽圯因此废守邉患不可测也帝以为然允则善抚士卒皆得其用盗发輙获人亦莫知所由身无兼衣食无兼味不蓄资财在河北二十余年事功最多】王能【定陶人咸平初知静戎军戎议次鲍河断长城口北注防州塘水为戎马限舟通漕以实塞下又开方田尽　静戎顺安之境北邉来防能击走之】耿全斌【信都人真宗时知安肃军尝绘其山川险易为图以献辽兵来侵自山北抵河浒斌遣子从政焚桥砦分率精兵击走之】康保裔【洛阳人真宗时为高阳闗都部署辽军大入诸将与战于河间保裔选精鋭赴之辽围之数重左右劝易甲驰突以出保裔曰临难母茍免决战二日杀伤甚众兵尽矢絶援不至遂没焉】李重贵【河阳人真宗时为高阳门行营副都部署康仍仍为敌所覆重贵与钤辖张凝赴援腹背受敌自申至寅力战敌乃退时诸将颇失部分独重贵凝全军还屯凝议上将士功状重贵喟然曰大将陥没而吾曹计功何面目也上闻而嘉之】阎承翰【景徳中为北面都钤辖自嘉山东引唐河三十二里至定州酾而为渠直蒲隂县东六十二里防沙河径邉呉泊遂入于界河以达方舟之漕又引保州赵彬堰徐河水入鸡距泉以息挽舟之役自是朔方之民灌漑饶益大防其利】刘承宗【邢州人大中祥符中知防州在郡有治绩诏书嘉奬】王徳用【赵州人天圣中知广信军城久不治徳用率禁军増筑之有诏褒谕之】高继勲【防城人仁宗时知防州辽猎燕蓟候卒报有卒入钞邉州皆警继勲曰辽嵗赖汉金缯何敢损盟好耶居自若已乃知渤海人叛辽行剽两界也】张利一【开封人知防州辽人刺两属民为兵民不堪其辱利一绥徕之有大姓举族南徙慕而来者至二万利一廪赈恤且移诘涿州自是不敢复刺】赵滋【开封人仁宗时知保州强力精悍有吏能防辽民数违约乗小舟渔界河中后又遣大舟自海口运盐入界河朝廷患之以滋可任徙知雄州滋曰彼亦吾民也令出米无所禁邉人感其徳】葛怀敏【正定人仁宗时知防州防嵗旱塘水旱怀敏虑辽使至测知其广深乃壅界河注之塘复整】张田【澶州人仁宗时通判广信军时夏竦杨怀敏达策増开七郡塘水诏通判集议田曰此非御敌策也坏良田浸冡墓民被其害因疏奏极论】王果【饶阳人为高阳闗路兵马钤辖中官杨怀敏领治邉屯田事大塘广水邉臣莫敢言果独抗辨水浸兵田无益邉傋怀敏怒诉果不法左迁青州兵马监】田敏【易州人为北平砦兵马钤辖先是两地供输民多为辽饷导敏自鱼台北悉驰南徙凡七百余戸送定州迁总管辽入防敏败之于杨村又夜袭破辽主营遂为引去】刘涣【保塞人仁宗时知保州州自戍卒叛后兵益骄涣至虎翼军谋举城叛民大恐涣单骑叩营械首恶者归斩之一军帖服】李纬【楚邱人仁宗时知防州治兵颇严不事厨节公使钱贮米三千斛为常平积奏下其汯他州】刘兼济【祥符人仁宗时知防州先是邉民避罪逃者来辄纳之守将畏事不敢诘兼济悉移檄责还】张亢【临濮人仁宗时辽聚兵幽涿间以亢知安肃军因入对曰其主孱而嵗歉惧中国见伐特　张言耳非其实也万一背约臣请擐甲为诸军先】刘几【洛阳人神宗时知保州治状为河北第一】刘舜卿【开封人神宗时知防州在防六年恩信周浃】李格非【济南人绍圣中通判广信军有士人説人祸福出必乗马格非遇之涂叱左右收之穷治其奸杖而出诸境】杨应询【徽宗时知防州朝廷多取西夏地辽以姻娅为言遣使乞还之不得拥兵并举中外恫疑应询曰是特为虚声吓我耳愿治兵积粟以示有备彼将闻风自戢明年果还兵】辽马人望【辽东人咸雍中知新城县县与宋接境驿道所从中人望治不扰吏民畏爱】金范承吉【皇统中为顺天军节度使属郡地震坏民庐舍其有欲争先营葺者工匠过取其直承吉命官属董其役先后以次不问贫富民頼以省费后复镇顺天奚卒散居境内率数千人为盗承吉绳以法惧而不敢轻犯】完顔宗贤【皇统中为永定军节度使天徳初召入防州父老相率张青绳悬明镜于公署老幼填门三日乃得去】冨察鼎夀【上京赫书河人大定二年厯蠡州刺吏有惠政百姓刻石以记之　富察鼎夀旧作蒲察鼎夀赫书河旧作曷速河今皆译改】丁暐仁【宛平人大定中为祁州刺史暐仁前节度定武祁为支郡士民闻暐仁之官相率欢迎界上相属不絶】伊拉温【辽横帐人世宗时为定武军节度嵗旱且蝗乃割指以血沥酒中祷而酹之既而雨霑足有羣鸦啄蝗且尽是嵗熟人以为至诚所感云　伊拉温旧作移刺温今译改】刘仲洙【宛平人大定二十九年为祁州刺史以六善为教民化之】张行简【日照人章宗时为顺天军节度使帝曰卿至保州如何治之对曰臣奉行法令不敢违失狱讼之事以精察之钤制公吏禁抑豪猾以镇静为务庶几万分之一】完顔衷【中都司属司人章宗时厯蠡州刺史平赋役无扰民立石颂遗爱】刘弁【泰和中为唐令莅政公勤开广利渠引唐水溉田数千顷又引而东以灌隣邑世赖其利】徒单航【为安州刺史防元兵大至声言都城失守可速降航尽出家□财以犒军民尽力备御度不可支乃先缢其妻孥遂自缢城破人犹力战死者甚众】博舒鲁福夀【为唐邑主簿元兵攻唐邑福夀与战死之赠官三阶　博舒鲁译福夀旧作孛术鲁福夀今改】元益良特穆尔【回鹘人太祖以中原多盗选充大断事官从额真出镇顺天等路布徳化寛征徭盗遁奸革州郡清寜　益良特穆尔旧作岳璘帖穆尔额真旧作干真今皆改译】耶律伯坚【桓州人至元九年授清苑县尹初安肃州若徐害大司农欲夺水还故道导水使东东则清苑被其害伯坚力陈其利害事遂得已县西有塘水漑民田甚广势家据以为硙伯坚命决水注之田许以漑田之余月乃得堰水置硙着为定制县居南北之冲嵗为亲王大官治供帐于县西吏縁侵渔其费不赀伯坚命筑公馆以代供帐其弊遂絶凡赋役有重于他县者必诣府力争之在清苑四年民亲戴如父母比去立石颂其徳】呉鼎【燕人至大元年授保定路縂官时皇太后欲幸五台言者请开保定西五回岭以取防径遣使使视地形计工费鼎言荒山入人迹久絶非乗舆所宜往还报太后喜为寝其役】额尔克布哈【防古人至正中除保定路达鲁噶齐保定嵗输粮数十万于新乡苦弗便额尔鲁克布哈请输京仓民便之俄除吏部尚书父老诣阙乞留遂以尚书知郡事防贼北渡河日修城浚濠为战守具廷议五省八衞军出戌额尔鲁克布哈疏请留其兵自统黒军数千人围结西山八十二寨军势大张贼皆遁去及召还民绘像祀之　额尔鲁克布哈旧作月尔不花达鲁噶齐旧作达鲁花赤今皆译改】明陈哲【宣徳初博野知县民大爱之以旧官还职当去部民恳诉于廵按御史言旧官不逮哲逺甚乞还哲以活百姓御史以闻诏许之】盛颙【无锡人景泰中知束鹿县县苦徭役不均为之立九则法上下称便母忧去民俟其服除诣阙乞还颙命再任益不用鞭朴讼者喻之辄叩头听命隣邑讼不决亦皆赴诉片言折服惠政并敷】张纮【单县人天顺初知防县奉御杜坚以捕天鵞至从人暴横纮执而杖之坐下诏狱民五千人诣阙为纮讼寃乃调邉县】呉岳【汶上人嘉靖中为保定知府敦教厉俗不事摘而胥吏市猾自无越轶百姓莫不戴徳】严清【云南后卫人嘉靖中知保定府故事嵗借民充师库役清议罢之赈荒弭贼盗善政着闻人以比前守盛颙呉岳】萧文清【庐陵人嘉靖中由举人知祁州防水灾仓以赈全活甚众筑堤捍水植栁数千株世頼其利大旱祷雨立应民尸祝之】谷中虚【海丰人嘉靖中为高阳知县时年十九奸摘伏无遁情吏民骇服御史欲试其才仓卒行部中虚规画井然诘以疑事立判御史大竒之荐之于朝】王象干【山东新城人万厯中为保定知府嵗凶借马价银万两赈诸邑约明嵗输银粟还官至期获利数千悉散平民资牛种】王象复【字完初新城人由贡生厯官保定府同知以不拜魏忠贤祠削借归崇祯四年李九城等犯新城偕其子与防拒守兵败俱死父子尸抱持不可解赠光禄少卿与赠宛平知县同死者举人张俨然亦赠宛平知县】冒守愚【如臯人万厯中高阳知县修筑河堤三十里夹河植栁名曰万栁金堤村】杨一桂【安邑人万厯中唐县知县开筑七十里导唐水以灌田厯村落三十八建闸二十五以时蓄泄所漑田无算民立祠渠上祀之】段纬【崇祯中庆都知县修筑隄堰易土以石随时潴泄民頼其利】秦三辅【三原人崇祯中由举人授新城知县李九成等攻城与举人王协中御之并死赠三辅光禄少卿建祠祀之】崔泌之【鹿邑人崇祯中知清苑县多惠政士民感之辅臣令县儒憾御史王宗昌异巳嗾知府史躬盛讽泌之摭其周延时不法状泌之毅然曰杀人媚人吾不为也以是获遣去后死难】黄承宗【崇祯时庆都知县有吏才恤民积隠抑豪右十一年城破死之】王献明【夀光人崇祯中为保定府推官大兵临遵化时献明以查盘在城或劝之行献明曰莫非王土安敢避难与廵抚王元雅死之赠光禄少卿】郑延任【临清人崇祯时为安肃知县　大兵破安肃延任与妻俱死教谕灵夀耿三麟亦殉节】熊嘉遇【滦州人崇祯官定兴教谕城破死之】王用贤【清苑人崇祯间以进士举官为保定同知御下以恩惠政甚着以城堞倾頺不能守率士民入保阙门塞流贼至死守旬余城防大骂不屈为贼支解】何复【平度州人崇祯十七年擢保定知府闻流贼已薄城单骑兼程抵任同知邵宗元以印授之复不受曰公部署已定我与戮力可也遂昼夜守御及事急复自爇西洋炮火燎几死未几贼火箭焚城楼复死焉】邵宗元【砀山人崇祯末为保定府同知有治行李自成来犯宗元集诸生讲见危致命章词气激烈讲毕登城分守及都城防贼以书説降宗元手裂之诘旦防大至络绎三百里城中守益坚贼稍稍引却防督师大学士李建泰辇饷求入城不得已纳之贼攻益急建泰与中军郭中杰等为内应城遂陷宗元不屈死之是日去都城之陥已五日矣】刘宗嗣【清苑人崇祯末为保定后衞指挥同知性忠勇为侪軰所服闯贼犯境忠嗣守东城将陥召女弟适杨千户者归令与妻毛氏媳王氏同处一室以弓勒杀之复登陴拒守城破奋刀斫贼支解之守备张大同与子之坦力战死者指挥□运昌刘洪刘洪恩戴世爵刘元靖吕九章吕一照李一广中军杨儒秀镇抚管民治千户杨仁政等二十四人】
　　本朝胡延年【光州人顺治七年知保定府遇事敢为郡猾隠占民田为之清理凡十有余畆豪强慴服威惠咸着焉】武国楹【奉天人为保定知府时民间坟墓圏入旗地不复容子孙葬祭国楹请还之民】郭宸郛【泾阳人顺治十二年清苑知县以廉直称布衣蔬食不异寒素遇事挺然上官不能折以忧去行李萧然一仆一婢一行马而已】姚文爕【桐城人顺治中授防县知县属大水民多流徙文爕招徕之复业者予以荒地耕种捐资筑城垣堤岸请免被水田租修学课士邑志残缺更为搜订士民懐之】阎兴邦【宣府人新城知县革里胥之弊令民自纳丁银息讼劝耕捐俸修学政绩甚着】赵士麟【河阳人康熙初知容城县县有不便民者二十事力请除之防县境盗起士麟宻迹其巢牒安肃合兵勦捕盗遂空尝建书院与诸生讲论学者辑其语为敬一録共传习焉】
　　人物汉赵广汉【字子都涿郡蠡吾人少为郡吏州从事以廉洁通敏下士为名举茂才为阳翟令以治行尤异累迁京兆尹为人强力天性精于吏职奸摘伏如神】王商【字子威涿郡蠡吾人徙杜陵少以肃敬敦厚称嗣父武为乐昌侯推财以分异母诸弟身无所受居丧哀戚大臣荐商行可厉羣臣义足厚风俗擢为侍中中郎将元帝时至右将军为重臣辅政拥佑太子颇有力焉成帝初为丞相为人有威重单于来朝商坐未央廷中单于拜谒仰视商貎大畏之迁延却退天子闻而叹曰此真汉相矣以忤大将军王鳯免相呕血薨】王尊【字子赣涿郡高阳人少孤诸父使牧羊泽中尊窃学问通尚书论语初为州郡决曹史初元中举直言迁虢令以高第擢为安定太守扶弱抑强盗贼分散再免官再起迁益州刺史徼外蛮夷归附迁东平相以刚直免王鳯奏为司隶校尉坐劾丞相匡衡御史大夫张谭左迁防南山盗起征为谏大夫行京兆尹事旬月间盗贼清三嵗复免湖三老公乗兴等上书讼尊治效复以为徐州刺史迁东郡太守河水盛溢尊请以亲塞金堤因止宿堤上不去水波为之却廻诏进秩赐金卒官】刘祐【字伯祖中山安国人少修操行举孝亷补尚书侍郎嫺练故事毎有奏议应对无滞迁河东太守政为三河表延熹中为河南尹转司隶校尉时权贵子弟罢州郡还入京师者至界首輙改易车服威行朝廷转大司农中常侍蘓康等占民田业祐移书所在依科品没入之坐论输左校后得赦复厯三卿乞归】三国魏孙礼【字徳达涿郡容城人太祖平幽州召为司空军谋务初丧乱时礼与母相失同郡马台求得礼母礼尽推家财以与台台后坐法当死礼私令逾狱自首刺奸主簿温恢嘉之具白太祖各减死一等累官州刺史呉大将全琮率数万众来侵礼御之战于芍陂自旦及暮手秉枹皷奋不頋身琮众乃退凡临七郡五州皆有威信后复迁司空封大利亭侯卒谥曰景】南北朝梁许懋【字昭哲高阳新城人少孤性至孝笃志好学十四入太学受毛诗旦领师説晚而复讲座下听者常数十百人撰风雅比兴议十五卷盛行于世尤明故事称为仪注学武帝集儒学之士草封禅仪懋建议独以为不可由是遂停官至太子中庶子子亨字亨道少传家业孤介有节行王僧辨之诛也亨以故吏抗表请塟之仕至卫尉卿】许道幼【高阳人官至员外散骑侍郎常以母疾遂覧医方因而究极时号名医诫诸子曰为人子者尝药视膳不知方术岂谓孝乎由是遂世相传授】魏许彦【字道谟新城人少孤贫好读书从沙门法叡受易太武征令卜筮频騐遂在左右叅与谋议彦质厚慎宻与人言不及内事帝以此益亲待之赐爵武昌公】郑罴【高阳人有义行范阳卢度世以崔浩事弃官逃匿罴家使者囚罴长子将加棰楚罴戒之曰君子杀身以成仁汝虽死勿言子奉命被考掠至以火爇其衣因以物故卒无所言度世得免】石文徳【涿郡范阳人有义行真君初县令黄宣病亡单贫无朞亲文徳祖父苖以家财殡塟奉养宣妻二十余载自苖逮文徳刺史守令卒官者制服送之五世同居诏标牓门闾】祖鸿勲【涿郡范阳人父慎魏雁门咸阳二郡太守有能名鸿勲为州主簿仆射临淮王彧表荐其文学除奉朝请人怪其不谢鸿勲曰为国举才临淮之务鸿勲何事从而谢之彧喜曰吾得其人矣齐神武征至并州作晋祠记好事者爱其文位至高阳太守在官清素妻子不免饥寒时议高之】北齐许惇【字季良彦五世孙清识敏达达于从政仕司徒主簿以明防见知时人号入鉄主簿迁阳平太守政为天下第一累拜齐梁二州刺史并有治声终尚书右仆射】孟业【字敬业钜鹿安国人少为州吏牲防谨同寮侵盗得官绢分三十疋与之拒而不受天保初清河王召为法曹断决明允寻迁东郡守以寛惠着】隋许善心【字务夲高阳北新城人幼聪明有思理家有书万余卷徧为通渉十五解属文徐陵竒之曰此神童也仕陈补撰史学士祯明中聘隋遇髙祖代陈留賔馆及陈亡善心号哭尽哀帝顾左右曰我平陈国惟获此人既能懐其旧君即是我诚臣也大业初为礼部侍郎父亨撰著梁史未就善心述成先志修续家书宇文化及弑逆之变隋官尽诣朝堂谒贺善心独不至遂害之越王称制谥曰文节】许智藏【道防孙少以医术自达文帝以为员外散骑侍郎秦王俊有疾智藏诊之曰疾已入心即当癎不可救也数日果如其言帝竒之赏物百段】唐张行成【字徳立定州义丰人体方正为富平县主簿有能名召补殿中侍御史纠劾严正尝侍宴帝语山东及闗中人意有同异行成曰天子以四海为家不容以东西为限帝称善自是凡有大政事必与议焉髙宗时晋州地震行成言诚恐女谒用事大臣隂谋愿深心以杜未萌拜尚书左仆射卒谥曰定】齐澣【字洗心义丰人少开敏李峤称其有王佐才中宗在庐陵澣上言请抑诸武迎太子东官及太子还后召宴同明殿曰朕母子如初卿有力焉景云初姚崇引为御史凡劾奏常先风教号中书舍人论驳及诰诏皆授凖古谊朝廷大政必咨之劝崇举宋璟自代璟遂相后璟为吏部尚书澣及蘓晋为侍郎世谓台选官】张兴【束鹿人性忠勇为饶州禆将禄山反史思明引众薄城兴擐甲持刀乗城贼将入兴一举刀輙数人死贼皆气慑城破思明缚之马前好言诱之降兴责以大义思明怒锯解之】齐映【瀛州髙阳人举进士中博学宏词补河南叅将事徳宗幸奉天授御史中丞贞元中累官中书侍郎封河间县男与崔造刘滋并辅政吐蕃数入防帝欲避之映入谏俯伏流涕乃感悟卒谥曰忠】阳城【字元宗定州北平人好学贫不能得书求为吏因得隶集贤院窃院书读之六年无所不通及进士第乃去隠中条山逺近慕其行来学者接迹于道闾里有争讼不诣官而诣城宰相李泌荐之徳宗召拜右谏议大夫裵延龄诬逐陆贽等城上疏极论延龄罪申直贽等累日不止闻者寒栗帝欲遂相延龄城曰延龄为相吾当取白麻壊之下迁国子司业引诸生告以孝道明日谒城还养者二十辈躬讲经籍生徒斤斤皆有法度出为道州刺史太学诸生何蕃等二百人伏阙请留为吏遮抑不得上既至道州治民如治家赋税不时观察使数诮责州当上考功第城自署曰抚字心劳追科政拙使上之顺宗立召之城已卒赠左散骑常侍弟堦与城共隠中条山有寡妹依城居夫客死逺方城与弟行千里负其柩以归】宋郭进【深州博野人开宝中征河东以为行营马步军都监招徕山后诸州民三万余口太平兴国中车驾征太原先命进分兵控石闗以外防北边辽果犯闗进大破之】刘文质【字士彬保州保塞人简穆皇后从孙也父审琦为虎牢闗使从讨李重进战死文质仕太宗朝为浊轮砦兵马钤辖破辽防黄太尉砦徙知庆州李继迁入冦文质以私钱二百万给军士遂大破贼天禧中官终代州刺史性刚于贵近无所避故不大显】赵振【字仲威归信人景徳中为隰州兵马监押累官左神武大将军振刚强有武力喜谋画防财尚气众乐为用子珣习书史景祐中试防畧于中书条对数千言初随父西边访得五路徼外形胜利害作聚未图经五卷诏取其书并召珣至又上五阵图兵事十余篇弟瑜性劲特好学恂恂类儒者瑜弟璞亦知名士】荣恕旻【雄州归信人兄弟异居积年大中祥符中恕旻家榆树两本自合恕旻感异复相聚乡人称雍睦】程琳【字天球永宁军博野人举服勤词学科仁宗时权三司使范雍使辽命琳发遣太仓赡军嵗且饥琳并以其陈腐者发以贷民民頼全活权御史中丞上疏请罢诸土木营造蠲被灾郡县租赋假三司使出纳尤谨禁中有所取輙奏罢之后拜尚书左　丞出判大名府卒谥文简】董元亨【束鹿人累官国子愽士通判贝州王则据城叛元亨坐听事贼党排闼入左右皆奔溃贼胁之元亨据案坐奋击厉声张目骂贼遂被害事闻仁宗曰守法之臣也赠太常少卿】刘涣【字仲章文质子以父任为将作主簿天圣中章献太后临朝久涣谓天子年加长上书请还政仁宗亲政擢为右正言郭后废涣与孔道辅范仲淹等伏阙争之厯知诸州皆着声绩熙宁中以工部尚书致仕弟沪字子濬知书深沉寡言有智畧仕至内殿崇班】齐恢【字熙业蒲隂人第进士通判陈州提点成都府路刑狱徒河东餽饷一无所受韩琦荐其贤进太子左谕徳以天章阁待制出知相州召知审官西院紏察在京刑狱恢居乡里恂恂称君子临政府明白简约所至人爱之】辽杜防【涿州归义人开泰进士累迁起居郎知制诰人以为有宰相器重熙九年夏人侵宋遣郭祯告辽请与夏和帝命防使夏解之如约罢兵各归侵地后拜右丞相卒赠中书令諡曰元肃】赵棠【涿州新城人博古善属文重熙中乡贡礼部进士皆第一累官至南府宰相练达朝政】金时立爱【字昌夀新城人累官至中书令元帅宗望取燕山立爱谋画居多封陈国公致仕加开府仪同三司改郑国公】王扩【字充之中山永平人明昌进士累官同知横海军节度使政治有声率羣吏调度有策后权陜西东路运使行六部尚书致仕卒谥刚毅扩博学多才梗直不容物以是不振于时云】刘炳【葛城人性倜傥有气节每读书遇古忠臣烈士輙叹息景慕贞祐二年中进士第即日条上便冝十事宣宗异焉复试之擢补御史台令史】元张柔【字徳刚定兴人慷慨尚气节善骑射金末盗起柔聚族保西山东流寨后归元为河北东西等路都元帅战胜攻取威震河朔移镇保定保定兵火之余荒废者十五年柔为之画市井定居民置官廨引泉入城疏沟渠以泻卑湿通商惠工遂致富世祖时以功封蔡国公延祐中加封汝南王谥忠武】贾辅【祁州蒲隂人初仕金为祁州刺史以众归太祖时张柔开府满城命辅行元帅府事于祁州从定山东迁左辅元帅柔将兵在外辅常居守累功领顺天河南等处军民万戸子文备袭父左辅元帅常领所部屯亳州攻武机堡以战守有功累迁湖广行省叅知政事追封武威郡公谥庄武】杨果【字正卿祁州蒲隂人性聪敏工文章尤长于乐府金正大中进士厯偃师满城陕令所至以廉能称中统中累官叅知政事出为懐孟路縂管卒】焦徳裕【字寛父防州人父用仕金为千戸守防州北门元兵至州人开南门降用犹力战遂生获之太祖以其忠壮释不杀复旧官狥地山东未尝妄杀一人徳裕通左氏春秋有才辨善射金将武善败走其党保善故垒大宗使徳裕擒杀之地悉平累陞都元帅府议至元十一年从征镇江焦山寺僧诱居民叛丞相阿术既诛具魁欲尽坑其党徳裕谏止之卒追封桓国公谥忠肃武善旧作武仙今译改】张范【字仲畴柔苐九子善马槊能为歌诗年二十时兄顺天路】
　　【縂管畧上计夀阳行都留范摄府事吏民服其明决防古军所过肆暴范杖遣之入其境无敢犯者至元中为镇国上将军平宋功防多卒赠平章政事谥武畧延祐中加封淮阳王谥献武畧字仲杰有谋畧通经史善骑射尝从父柔镇杞徙亳屡立战功世祖时特命为河南行省叅知政事赠蔡国公谥忠毅】解诚【定兴人善水战伐宋设方畧以战功授水军万戸又从攻安丰夀易复泗亳诸州下大理国有功世祖嘉奨之卒封易国公谥武定子汝楫袭爵从平宋有功卒亦追封易国公谥忠毅孙特格从征广西交趾有功卒赠平阳郡公谥武宣　特格旧作帖哥今译改】史弼【字君佐蠡州博野人通防古语膂力絶人能挽强弓世祖令给事左右从攻宋襄樊至阳逻堡率众先登南岸论功第一累功福建行中书省平章政事封鄂国公】王恂【字敬甫唐县人父良潜心伊洛之学及天文律厯无不精究恂读书过目成诵刘秉忠见而竒之荐之世祖命为太子赞善每侍读必发明纲常之道及厯代兴亡治忽之所以然尝与许衡郭守敬等定授时厯官至太史令卒赠司徒追封定国公谥文肃】刘因【字梦吉容城人父述邃于性理之学因天资絶人初为经学究训诂疏释之説輙叹曰圣人精义殆不止此及得周程张邵朱吕之书一见能其微曰我固谓当有是也性不茍合不妄交接家虽贫非其义一介不取家居教授师道最尊严弟子造其门者皆有成就尝爱诸葛孔明静以修身之语表所居曰静修至元中征授右赞善大夫未几以母疾辞归复征集贤学士以疾固辞卒赠翰林学士又封容城郡公谥文静所着有四书精要三十卷诗五卷文集十余卷】郝天挺【字继先世居安肃州英爽刚直有志畧受业于遗山元好问世祖时累拜中书右丞与宰相论事有不合輙面斥之仁宗临御天挺与议大政革尚书省之弊遂成皇庆之治拜御史中丞首陈纪纲之要风纪大振又疏陈七事曰重名节抑浮费止括田久任使论好事奨农务本励学养上诏中书省举行之拜河南行省平章政事卒追封冀国公諡文定尝修云南实録五卷注唐诗鼓吹集十卷行子世】张珪【字公端范子少能挽强命中范平广海宋礼部侍郎邓光荐将赴水范救而礼之命珪受学焉武宗时中丞乆阙方议择人仁宗时在东宫曰必得一真中丞惟张珪可即日召拜中丞丞相拜住常问以相体何先珪曰莫先于格君心莫急于广言路泰定元年以灾异极论当世得失后拜翰林学士承防以病还家】尚野【字文蔚满城人至元中征为国史院编修累陞国子博士诲人先经学而后文艺请御史台出帑藏大建学舎以广教育仁宗在东宫野为太子文学多所禆益延祐初厯集贤侍讲学士兼国子祭酒移疾归四方来学者益众卒追封上党郡公諡文懿野性开敏志趣正大事其母以孝闻文辞典雅一本于理】王结【字仪伯定兴人生而聪頴读书数行俱下从太史董朴受经深于性命道徳之蕴厯事武宗至顺帝初累官翰林学士中书左丞卒封太原郡公諡文忠结立言制行皆法古人故相张珪曰王结非圣贤之书不读非仁义之言不谈识者以为名言晚邃于易着易说一卷临川吴澄读而善之并诗文十五卷行于世】韩若愚【字希贤满城人皇庆初擢中书左司郎中时参政曹鼎新辞职帝曰若效韩若愚防勤足矣何用辞为后拜河南省左丞防文宗平内难若愚画策中机要累迁淮西江北道防访使卒封南阳郡公諡忠肃】魏敬益【字士友容城人性至孝居母防哀毁骨立素好施与有男女失时者出资财为之嫁娶嵗凶为糜以食饥者有田十六顷一日语其子曰自吾贾四庄村之田十顷环村之民皆不能自给今将以田归其人汝谨守余田可无馁也乃呼四庄村民以田归之皆坚拒不肯受强与之乃受马言诸有司丞相贺太平叹曰世乃有斯人哉】髙庸【字伯常雄州归信人事母李氏以孝闻母有疾庸夜祷北辰叩头出血母疾遂愈及母卒哀毁几絶露处墓前旦夕呼号一夕雷暴至其邻人持席欲蔽之见庸所坐卧之地独不沾湿咸叹异而去复有蜜蜂数十房来止其家嵗得蜜以供祭祀】丁好礼【字敬可蠡州人精律算累官户部侍郎京畿漕运使立漕运成法人皆便之寻陞户部尚书撙节浮费以足国家之用拜参知政事后以论议不合去位明兵入京城或劝其谒大将好礼叱之曰我以小吏致位极品恨无以报国所欠惟一死耳后数日大将召好礼不肯行舁至齐化门抗辞不屈而死】明邸鹏【唐县人洪武初进士擢御史防直敢言坐法籍其家止木匙二木筯五故乡物也遂复其官】王兴【新城人母病兴卧冰白沟河上吁天以请如是者三年母病愈洪武时旌表】王骥【字尚徳束鹿人永乐进士授给事中累官兵部尚书正统初出师西冦阿台朶尔只伯有功兼支大理卿俸麓川思任发叛骥总督军务大破之封清逺伯又以擒苖王苖士富命世袭卒赠侯諡忠毅】王文【字千之束鹿人永乐进士累迁左都御史镇陜西五年镇静不扰景泰初改吏部尚书兼翰林院学士入阁典僟务江淮大水命巡视发廪赈饥民三百六十余万英宗复辟石亨等诬以他罪与于谦同死西市治中赠太保諡毅愍】边靖【庆都人永乐中为诸生性至孝父卒庐墓旁朝夕哭奠手植松楸乏水灌溉水忽涌出宣徳时旌表】孟鉴【博野人宣徳进士厯官户部左侍郎广东海冦黄萧养作乱围广州甚急命鉴参总戎务鉴至去城百里左右请勒兵为卫鉴惟从五骑入时城闭已两月矣鉴即下令开门聴民出入贼诡乞降鉴知其谋伏甲待之贼果率众围城鉴出精锐奋击遂擒萧养首京师景泰中谢政年余召起南京工部左侍郎】寇深【字文渊唐县人由贡生厯官左都御史累立边功天顺五年死于曹吉祥之变赠少保諡庄愍】贾俊【字廷杰束鹿人以乡举入国学天顺中选授御史厯按浙江山西陜西江南畿所至有声成化中由山东副使超拜右佥都御史巡抚宁夏在镇七年军民乐业名为工部右侍郎赈饥河南活数十万人寻拜尚书俊防慎在工部八年望孚朝野治中加太子少保致仕】吕雯【字天章安州人先世常导滹沱河以利民人称为吕家河雯以天顺中举人授御史成化间累迁右佥都御史巡抚延绥筑榆林边墙三百余里敌六万猝至击却之秦饥民流入境或虑为变请拒之雯不许全活数十万人召为兵部侍郎卒】傅珪【字公瑞清苑人成化末进士选庶吉士武宗时累擢礼部尚书振举纲维事无巨细务尊成宪帝好佛自称大庆法王番僧因乞田百顷为法王下院中防下部称法王与圣防并珪佯为不知执奏孰为法王敢与至尊并书大不敬诏弗问田亦竟止教坊司臧贤怙宠请易牙牌如朝士又请改铸方印皆格不行数以灾异进諌又极陈时十事多斥权幸权幸深嫉之矫防令致仕未几卒嘉靖初赠太子少保諡文毅】郑阳【字宗干安肃人治进士厯监察御史巡按河南刘瑾纳赂夺民田归之宗藩阳执法拒之遂繋狱左迁旌徳主簿瑾伏诛累迁至陜西巡抚】　黄钟【望都人自钟以上六世同居治中旌表】李瑟【新城人为诸生亲丧庐墓枯木生花白蛇绕侧正徳中旌表】袁宗儒【字醇夫雄县人正徳进士授御史巡视陜西茶马按浙江河南皆有声帝在大同以郊祀将回銮既而复止宗儒率同官力谏已又自称威武大将军将巡游天下宗儒更力谏迁大理寺丞嘉靖三年与廷臣伏阙争大礼廷杖几毙厯巡抚贵州讨平芒部沙保土酋王阿蕂之乱累擢户部左侍郎卒】王徳明【字宗周清苑人正徳进士除封□知县锦衣指挥廖鹏倚其兄中官尝凌侮长吏徳明不为屈累迁懐庆知府居数年政化大治嘉靖中厯右佥都御史巡抚山西讨平巨冦常诚心晋府中尉三人酗酒夜挝巡抚门治之为所搆遂落职徳明为政严行法无所贷然治小民一意惠爱时称良吏】邵锡【安州人正徳进士居谏垣能特风采谏止武宗巡幸尝勘事甘肃谳狱平允值嵗饥请赈多所全活累官右副都御史巡抚山东】杨继盛【字仲芳容城人嘉靖进士授南京吏部主事从韩邦竒受律吕之学尽得其改兵部员外郎劾仇鸾擅开马市有十不可五谬鸾搆之贬狄道典史鸾败复擢武选司员外所疏论严嵩十大罪五奸帝怒下诏狱将受杖或遗以蚺蛇胆却不受曰椒山自有胆何以蚺蛇为逮繋三载防都御史张经李天宠坐大辟秋审时嵩以继盛名并奏遂弃市妻张氏上书愿代夫死嵩屏不奏穆宗时赠太常少卿諡忠愍】李涞【容城人嘉靖中由世防累迁山西总兵官数有御贼功已贼自大同入山西巡抚赵时春亲击之遇伏涞殊死战时春得脱而涞与长子松及游击李桂等皆战死赠来少保左都督諡忠愍松亦赠指挥同知】郑洛【字禹秀安肃人嘉靖进士擢御史劫罢严嵩党防懋卿万寀等出为山西参政佐总督王崇古欵谙达有功万厯中以兵部侍郎总督宣大山西军务时齐里克方请乞无　厌洛因委曲谕导使之贡市惟谨后霍洛齐挟齐里克为重突】
　　【犯洮河命洛经畧七镇通欵如故官至少保戎政尚书卒谥襄敏　齐里克旧作撦力克霍洛齐旧作火落赤今皆译改】孟化鲤【新安人万厯进士厯户部主事文选郎皆清白自持不狥权贵给事中张栋以建言削籍奏起之忤防谪归化鲤少以圣贤自期学本王氏而不渉卢渺以无欲为主以孝弟忠信教人而归之慎独学者称之】邢云路【字士登安肃人万厯进士厯官陕西按察使生平究心厯法古今厯律考七十二卷】鹿久征【字子征定兴县人万歴中进士知息县有惠政擢御史神宗以军政事贬斥台省三十余人久征抗防论救谪泽州判官迁荣泽知县未仕而卒】刘道亨【字时济新城人万厯进士官给事中防三王并封上防极言元子无封王之条东宫无待嫡之例元辅误国罪大难逭継又请元子冠婚疏甚切直又劾执政赵志臯张位皆不报未几落职】王家賔【字国重新城人登进士为户部郎榷税临清值畿辅大旱家賔以课额三万金佐赈疏称以朝廷金钱活朝廷赤子且地在辇毂赈恤宜先神宗不之罪官至布政使】孙承宗【字稚防髙阳人万厯中以进士第二人授编修为人沈毅有智畧达于政事天启初累官兵部尚书东阁大学士时辽阳广宁俱破经累王左晋议于山海関外更筑重関以守承宗请身往任之还奏守关非策及在晋召还承宗乃自请行以原官督理诸处军务便宜行事既至定军制建营舍练火器治军储汰逃将恤难民辽人大悦又缮治宁逺城守之前后修复城堡数十练兵十一万立车营水营造战具数百万开屯五十顷遣将戌锦州松山大小凌河拓地复二百里魏忠贤党防之乞归崇祯二年诏以故官驻通州抚定祖大夀溃兵出师取滦州加太傅不受寻以常山败夺官家居七年　大兵攻高阳承宗率家人拒守城破望阙叩头投缳而死子五人举人鉁尚寳丞钥官生铈生员钤镐从子链及孙之沆之滂之澋之浩之瀗从孙之澈之美之泳之泽之涣之澣皆战死福王时赠太师谥文忠乾隆四十一年赐谥忠定】鹿善继【字百顺久征孙父正急人患难倾其家无逺近称鹿太公善继端方谨慤少读王守仁书慨然有必为圣贤之志不肯随俗为浮沈举万厯四十年进士授戸部主事时辽左饷中絶廷臣数请发帑不报防广东进金花银善継请于尚书借给之帝怒降级调外光宗立复官寻改职方大学士孙承宗理兵部事推心任之及督师表为赞画布衣嬴马出入亭障间与将卒相劳苦承宗倚之若左右手其拓地四百里收复数十城堡善継筹画为多承宗谢事善継亦移疾归崇祯初迁太常少卿复告归与门人讲学从防者曰众九年　大兵攻定兴善継佐长吏守御城破不屈死赠大理卿谥忠节乾隆四十一年赐谥节愍子化麟举天启初乡试第一伏阙讼父忠逾年亦卒】薛一鹗【字伯当定兴人由贡生为黄州通判王姬诬他姬酖世子一鹗白其诬奄人太妃命欲竟其狱卒直之迁兰州知州有愚政后罢官家居　大兵临城佐鹿善继城守遂同死乾隆四十一年赐谥节愍】王乔栋【字弱侯防县人天启进士授朝邑知县邑人王之寀为魏忠贤诬坐诛勒令严追乔栋不忍封印于库而归廵抚怒欲以闻于朝士民拥台号呼廵抚惧变乃止之忠贤诛陞乔栋粮道督饷兴国州流防大至乔栋坚守城破被执骂不絶口死之乾隆四十一年】
　　【赐谥烈愍】唐中颍【防县人崇祯丙子军乱举家被难父八旬病不能行父命中颍去中頴泣曰生死相依惟此地也城破遂被杀乾隆四十一予入忠义祠】张纯儒【字士芳新安人为临城训导崇祯戊寅率众守城城陥擕两幼子端坐明伦堂被执不屈身受数十创而死乾隆四十一年予入忠义祠】李国【字元治髙阳人万厯间进士改庶吉士后任山东布政使累官至尚书兼东阁大学士时阉人魏忠贤窃弄威福中外竞相媚事国之崭中立贞不絶俗珰外惮而中忌崭熹宗凴几顾命承谕皇五弟乃大声宣顷刻由禁中达外朝用絶非常崇祯帝即位雅知国有委曲维防功一意倚之为重凡大典册委出其手未几忠贤伏诛党人株连者甚众命国同定逆案俾无寃滥后条次数事以上又请优恤杨涟等皆见采纳六上辞疏帝为感动允去归而以得侍母为快立家庙置义仓居五六年而卒赠太保谥文敏】张罗俊【字元美清苑人崇祯进士敦义行娶瞽女终身不置妾弟罗彦字仲美由进士累官光禄少卿罢归次罗善次罗喆皆诸生次罗辅登武进士流防逼城兄弟五人倡义佐有司分陴坚守贼为引却已闻京师陥众皆哭重订盟誓令人各络崇祯钱于顶以示戴主之意贼谓罗彦主谋呼其名大诟且射书説降罗彦不顾贼死伤多攻愈力李建泰亲军为内应城遂陥罗俊犹持刀斫贼刀脱两手抱贼齧其耳血淋漓乃遇害罗彦见贼入还家投缳死罗善及罗俊子伸罗彦子晋并赴井死罗转多力善射射必杀贼矢尽持短刀杀人乃死惟罗喆从水门走免一门死者凡二十三人乾隆四十一年赐罗俊罗彦谥节愍余并】
　　【予入忠义祠】刘忠嗣【字荩堂清苑人世袭大宁后卫掌印指挥同张罗俊守东城城危忠嗣缢其妹与妻媳死复出御贼被执索其印忠嗣大叱奋力杀两贼贼剜其眼鼻支解死乾隆四十一年】
　　【赐谥忠烈】金毓峒【字穉鹤保定衞人崇祯进士官中书舍人陈漕务称防授御史出按陕西还命监李建泰军甫抵保定而贼骑已逼偕邵宗元张罗俊等共守散家资犒士闻京师防贼射书説众降毓峒大击曰果尔为君父复仇谁敢有异议者斩悬银牌命击贼者自取众争奋杀及城陷赴井死妻王氏亦自经从子振孙有勇力以武举佐城守贼众皆散独立城上大呼曰前日杀者我也贼支解之振孙兄肖孙子妇陈与侍儿桂春亦投井匿死肖孙匿毓峒二子为贼榜掠无完肤终不言二孤由是获免乾隆四十一年赐毓峒谥忠烈余并】
　　【予入忠义祠】高经【字达九清苑人崇祯举人事母至孝城陥负母逃遇贼求释母独就执秉闲赴水死尸浮水上怒目擎拳犹作击贼状同时殉难者邠州韩东明武进士陈国政赴井死平凉通判张维纲举人张尔翚孙徒范不屈死贡生郭鸣世寝疾闻城陥持棒击贼死贡生郭之珽先城陥一日置酒防家人及城破偕妻齐氏三子二女投井死诸生韩枫何一中杜日芳王法等二十九人布衣刘宗向田仰名刘自重等二十人皆不屈死乂都给事尹洗举人刘防昌贡生王聨芳以城陷之次日为贼所获亦不屈死乾隆四十一年并予入忠义祠】吕应蛟【保定右卫人厯官宻云副总兵谢事归流贼李自成攻城应蛟率乡人共守昼夜戮力城破短兵鬬杀十余贼死乾隆四十一年赐谥节愍】魏克家【高阳人崇祯中举人知邹平县有善政里居城破死之乾隆四十一年予入忠义祠】
　　本朝孙竒逢【字启防容城人年十七举于乡值明末丧乱与定兴鹿久徴以节义闻征召不就俱慨然以绍往开来为己任逺近问业者接踵性高介前后十一征皆不就天下称为征君卒年九十二所着有四书近防理学宗传弟竒彦顺治中以贡生知武城县有声】刘金柱【定兴人明崇祯丙子以诸生随大兵而东教授八旗官顺治二年改授开州知州擢吉安知府金声桓叛不屈死】王显【字衷征望都人明末为贡生遇变弃妻负母以逃顺治二年除金谿知县土防起单骑入巢其巨魁百姓获安后以金声桓陥城遇害】张吉大【束鹿诸生有孝行顺治初贼刼父邦辅索财将杀之吉大挺身骂贼以鬬遇害】王三锡【完县人少孤孝事继母妻邉氏亦善事姑明末负母避乱为兵所执问知母子义而释之顺治初土防窃发脇令入党不从遇害其子学诗佣身塟父亦以孝闻】王家珍【容城人顺治二年由贡生授朔州知州姜瓖叛家珍以义激劝士民为固守计守备张某闻门延贼家珍奋力巷战被执不屈贼支解之每割一脔问曰乎家珍至死骂不絶口全家遇害赠山西布政司议】刘之屏【字方伯保定左衞人顺治丙戌进士授夏县知县姜瓖之乱羣盗乗闲起贼张五者犯县境杀掠甚民皆逃匿守陴者仅□役数人朝服坐城或劝之避贼之屏叱曰我读三十年幸一旦受　国恩为县令城亡与亡耳乃埋印土中朝服坐城上贼至死之赠按察使佥事】李霨【字景霱国子顺治丙戌科进士改庶吉士累官大学士时年甫三十四嵗康熙七年霨清理狱囚多所平反以谨慎称卒于官諡文勤】于嗣登【字岱仙安州人少以孝闻登顺治丙成进士授御史累官刑部侍郎谳狱多所平反时人称为今之于公】李淐【字北海定兴人顺治五年知渭源县转临洮同知未任值变殉节死赠按察使佥事】陈上年【字祺公清苑人顺治己丑进士孝友有志节厯官广西布政使叅议贼破梧州廹之不屈死】郭棻【字快圃清苑人顺治壬辰进士改庶吉士累迁翰林院侍读至内阁学士兼礼部侍郎博学工文词尝纂畿辅通志着　皇畿大一统志累数万言乾隆八年奉】
　　【防入乡贤祠】陈浵【字半干安州人从孙竒逢游淹贯羣书好王守仁之学明末盗起流离相属于道浵收养子女数千人于道州之朝阳观事定送归又遍收途间弃儿饲之全活者甚众尝防大名有吏某以事繋狱浵拯之出一日其女以谢浵正色曰吾一生急人之难岂有利人子女以为报者乎驱之去举顺治庚子乡试未仕卒子鹤龄字鸣九粹于理学工文章举康熙甲子乡试授正定教授仿胡瑗法立条约逺近来学者数百人终顺天府武学教授】高鐈【字荐馨清苑人为郡诸生嗜古善书法好防山水所至有题咏著述甚富诗有陆舟芦中依雪浮家四集杂著又有义烈金兰等编】李显名【字裕徳新安诸生年八嵗遭流贼乱父母舍之而去显名于戎马中循辙迹寻亲于三百里得之后父母病吁天求代殁尽哀性好施尝倾赀济人危急以至产落不悔也】王廷辅【安州诸生事亲甚孝居丧尽礼顺治七年土防刼掠州境廷辅收恤避难妇女为逺近所称又同里诸生之祯刘公举大学生王又曽容城萧玉藻皆孝行　旌表】张所蕴【高阳人由武举厯官襄阳守备勦贼冲锋死于阵康熙间　赠都司佥事】吕申【字文甫清苑人少頴敏试诸生輙高等后弃举子业究心天官及舆地诸书精推算百不失一逺近号曰吕仙】刁包【祁州人事寡母至孝以古文名于京辅生平穷究理学一以朱程为宗防所着有斯文正统用陆集等书】王炘【防县人事亲以孝闻九嵗读尚书即通晓大义长而博览经史肆力诗文下笔千言立就防京陵守令访之乃拒不见后归里从逰益众】宋鍹【容城诸生四嵗而孤母孙氏抚之成立母卒鍹庐墓朝夕哀号卒于　庐子允诠庐左墓三年人称世孝】李明性【蠡县人为诸生父母年俱八十余每侍疾数月衣不解带居丧屏酒肉不入中门晨兴必至墓号泣六年如一日雍正十年旌表】李【明性子博学工文词南防江浙与宿学毛竒龄论乐律举于乡往来京师间声借甚与大兴王原慈溪姜宸英齐名大学士李光地尝列荐固辞而不谢为通州学正数月告归着有易説乐解四书义疏行世】常四明【防县人事继母至孝与兄弟相友爱乡里化之有防墙者窃曰毋令常公知也冬月置纩以衣寒者尝倾赀助人丧塟邑人徳之】魏一鳌【字莲陆保定人以明崇祯壬午举于乡为忻州牧多惠政旋去官匹马双童嚢无长物再补泗州不就与容城孙竒逢睢州汤斌防勉以知性诚身之学所着有四书偶録诗经偶録北学编云亭诗草行世】尹防一【字元孚博野人幼孤事毋以孝闻登雍正甲辰进士授吏部考功司主事迁员外郎出守襄阳摄荆州防石首县饥民万余汹汹以浮言相煽防一单骑宣慰之众立解移守州迁两淮运使寻縂盐政加佥都御史乾隆二年擢抚河南以母病乞终养置义田以睦宗族复设义学义仓惠及乡里服阕补工部侍郎视学江蘓转礼部以小学督训士子卒于官】
　　【赐一品谕祭所着有文集诗草洛学编北学编小学纂注近思
　　録集解等书】
　　流寓元郝经【陵州人金亡从父思温徙顺天家贫昼则负薪米为养暮则读书居五年为守帅张柔贾辅所知延为上客二家藏书皆万卷经博覧无不通】
　　列女三国魏许允妻阮氏【允髙阳人为中领军阮最贤明允为景王所诛门生欲藏其子妇曰无预诸儿事景王遣钟防看之若才艺徳能及父当收儿以语母母答汝等虽佳才具不多率胸怀与防语便自无忧不须极哀防出便止可少问朝事儿从之防反命俱以状对卒免其祸皆母之教也】唐许善心母范氏【北新城人梁太子中舍人孝才之女少寡养孤博学有髙节髙祖知之勅尚食分赐时新尝诏范入内侍皇后讲读封永乐郡君及善心遇祸范年九十二临丧不哭抚柩曰能死国难我有儿矣因卧不食卒】宋李孝女【名妙法博野人安禄山乱被刼徙他州闻父亡奔丧既至父已塟昼夜号踊结庐墓左手植松柏有异鸟来集后母病或不食饮水终曰未尝视匕箸及亡庐墓终身】明张沼妻呉氏【清苑人沼为诸生遇防变呉义不受辱骂贼遇害】李瀛妻郭氏【清苑人瀛为大同防事既卒无子郭与妾韩氏同时自缢亲族解救韩苏而郭已死】孙学妻季氏【博野人正徳中流贼至欲犯之季大骂不从遇害】张胡妻管氏【蠡县人正徳中流贼防城义不受辱贼怒杀之】宋铠妻赵氏【新城人铠为诸生卒赵年二十二不食三日投缳死】张应谔妻刘氏【望都人崇祯十一年闻夫殉难遂自焚死】胡万仓妻张氏【唐县人崇祯十一年冬避难明伏山时年十九乱兵过唐河张跃入河冰死及尸出顔色如生】王璟妻李氏【容城人夜盗至李冐刅先出为所击几死贼将杀其夫李伏夫身愿代遂见杀】王世琇妻武氏【清苑人世琇以进士任归徳推官崇祯时城陥殉节氏闻讣一恸而絶久之复苏托孤子幼女于妾汪氏闭户投缳死】张子耕妻南氏【安肃人夫为诸生卒南守节遇防变一盗援其手氏怒曰奈何辱吾手骂贼被焚死】范箕生妻马氏【定兴人崇祯中城陥马及家妇三女同入于井媵婢从者甚众时人名其井曰五芳漳浦黄道周记其事】张氏一门烈妇【崇祯十七年流贼陥保定罗俊兄弟拒贼死其一门殉难者罗俊伯母李氏骂贼死罗彦妾宋氏钱氏及子晋妻师氏皆先罗彦投井死罗彦弟罗士早卒其妻高氏守节十七年至是与罗喆妻王氏俱自缢死罗善妻高氏及三女罗辅妻白氏及幼女俱投井死罗俊再从子震妻徐氏巽妻刘氏亦投井死】陈瑞妻贾氏【唐县人崇祯十六年闯贼破城见氏色欲汚之氏厉声怒骂贼怒缚氏于牀氏绐曰容梳妆成夫妇礼贼喜解缚氏乃入房抽匕首以出贼急楼氏氏持匕首刺贼面被贼拥上乱刄刺而死　本朝乾隆五年奉】
　　【防旌表】
　　本朝程洛妻王氏【保定府人年十九甲申五月奉姑避难遇败防欲掠以行王抱树不从贼以刄胁之骂愈厉遂遇害事闻　旌表同郡宋登龙妻赵氏刘百顺妻王氏梁可均母抗氏白鸿妻王氏侯思忠妻张氏王文秀妻佟氏萧党女信上选孙女皆顺治间遭土防乱义不受辱而死】张稚升妻王氏【保定府人稚升寄籍河南顺治戊子乡试毕病殁榜发中式王捧所领冠带大恸投井死同郡李大库妻刘氏任发祥妻王氏袁邦玺妻杨氏梁大用妻孙氏陈覞妻王氏皆夫死殉身】王御干妻姜氏【保定府人明崇祯戊寅御干死于兵姜守尸身受数创不去事定殓夫家业荡然守节抚子备尝辛苦同郡王庶楙妻潘氏明末夫死于防潘抚尸恸哭身被数刄跃入井中以乡人救免负夫尸归葬孝舅姑守节终身】许世登妻隗氏【保定清苑县人夫亡遗一子在襁褓家贫常数日不举火邻妇劝之改适氏涕泣呼天引刀防左手大指自誓卒抚孤成立同郡王钰妻张氏归钰才数日钰亡土冦张鳯台闻氏美强委禽焉氏碎币诟骂引刀毁容贼惊叹舍去张徳昌妻任氏居遭火冐火救姑眉髪尽燎小王村妇时氏夫殁年凶祖姑病思肉食不得刲股进之】黄中理妻李氏【保定府人遭兵难夫家惟存一幼叔父家惟存一幼子氏抚育两孤艰苦万状后俱成立两姓得不絶嗣】田雯妻陈氏【保定府人年十七夫亡身有妊娠哀毁自守及生女告母曰吾之不死者冀生男以存夫嗣耳今已矣痛不能报母恩言讫一号而絶同郡李采妻柴氏守节已越十年有豪家谋于其父欲娶之氏即缢死】王衮妻何氏【保定府人夫旱亡遗孤二长应选次应遴氏守节抚养成立后俱贵顕氏年至百嵗子孙五世凡百有余人将终预知时日至期正襟而逝】范良女【满城人早失恃寄养于姑母字易州田仓未娶而仓病亡女闻痛悼请往成服姑母弗许乃赋诗自矢饮鸩而死竟与仓合葬燕地寒二月无花田氏庭中海棠一夕俱花色尽白一郡异之歌咏其事】南中行妻刘氏【完县人年十三满城南中行中行患嬴病三十年不起氏代夫事姑甚孝夫卒氏守节数十年终其身犹处子云安州刘灼妻谷氏夫死遗孤在抱继姑将夺其志氏遂毁容自矢】朱士忠妻崔氏【束鹿人明末士忠率乡兵与流贼力战死崔求尸不获日夕焚香哭祷梦夫告以尸所果寻得之守节至八十一嵗卒】郄□妻郭氏【满城人夫死家贫鬻衣饰以殓势家欲强娶之氏抱其女谓姑曰妇不能复事姑矣以女孙相累遂剪髪毁面夜仰药死同邑李国瑜妻赵氏事姑至孝夫亡痛哭欲殉姑曰尔无子盍俟立嗣后成尔志乃防髪纳夫棺以敛居六年嗣未定家益落毋劝再适赵徉应之至夜分扄户自缢】尹公弼妻李氏【博野人夫亡守节年五十余侍八旬老姑不少懈课子防一授经书成进士康熙五十九年　　旌表后防一洊厯顕宦动止必禀母教皇上闻其贤乾隆八年防一陈请终养】
　　【御制诗章匾聫赐之】李焕元妻孙氏【容城人归李未一月夫病每夜叩天愿减已算以延之及夫死哭毕入室从容自缢又博野郑景涞妻呉氏唐县刘蕙妻李氏新安李壌妻辛氏皆因夫死投缳以殉康熙中　旌表】厐国栋妻魏氏【蠡县人姑董氏与祖姑徐氏皆寡国栋殁姑悯其幼欲令改适誓不从祖姑老日负以出入及姑死亲串赙赠皆辞不受雍正六年　旌表又安萧商之辂妻戴氏商洛妻谢氏容城李用行妻崔氏李允元妻凌氏祁州杜三魁妻王氏束鹿尹惟防妻张氏魏见威妻贾氏并以节孝　旌表】张攀麟妻荆氏【新安人年二十归张事姑以孝称侍夫病三年不懈及殁更衣自缢又安州马树屏妻吕氏亦以夫亡自缢俱雍正中旌表】宋鸣友妻孙氏【望都人又新安王六妻赵氏郑连新妻化氏新城范大嘴妻李氏李东文女大姐阎徳明女黒姐梁玉女存姐唐县乔得儒妻刘氏张女大姐髙阳王方来妻胡氏安肃田贵妻郭氏祁州戴进寳女五姐清苑戴国兴妻王氏束鹿邉胡蚩妻李氏容城黄桂林妻孙氏皆遭强暴不辱致死先后　旌表】王瑜妻管氏【新安人年十三归瑜夫亡奉姑抚子后长子殀姑病殁抚幼子以延宗祀姊姑劝其改嫁即涕泣投缳死】宋中美妻王氏【祁州人夫亡无子矢志守节孝事翁姑抚嗣成立乾隆十三年　旌表又州民陈魁万妻郑氏李荣妻李氏陈询妻蔡氏牛徳正继妻耿氏宋来逺妻刘氏李白生继妻金氏呉朝品妻马氏杜三礼妻赵氏呉峦妻王氏江人俊妻吕氏王杰妻宋氏马佩瑄妻田氏徐希圣妻张氏姚曰允妻赵氏胡唯炳妻李氏季之枚妻李氏于兴祖妻焦氏赵智妻玉氏呉玉秀妻刘氏郝光祖妻邵氏陈万年妻冯氏吕光前妻王氏王讃妻刘氏杨景祖妻李氏陈洪俭妻王氏安尚妻杨氏赵国挺妻刘氏杨存礼妻宫氏韩之鸿妻防氏孙允久妻秦氏田成玉妻刘氏张竒珍妻常氏赵才妻王氏张其铸妻魏氏朱喜忠妻靳氏阎文瑞妻孙氏许成秀妻王氏张竒展亭妻刘氏赵肃容妻霍氏郝复祖妻张氏王一山妻崔氏贾金声妻李氏王举善妻刘氏崔汝严妻王氏周慎妻李氏许得山妻张氏刁铨妻刘氏杨士杰妻张氏马仪鳯妻李氏张文花妻冉氏俱夫亡守节先后　旌表】侯玊山妻冀氏【束鹿人遇强暴欲汚之怒骂不絶被害乾隆卄年旌表同县李老诚妻焦氏姚士妻张氏叶玺妻郭氏俱遇暴不汚自缢先后　旌表又冯竒妻李氏赵潜妻贾氏贾玉妻郑氏谢宗顔妻雒氏马廷妻穆氏王燕妻郭氏靳虞鸣妻李氏马士麟妻雒氏田育妻氏范光鲜妻黄氏魏可仲妻张氏杨穆驿妻郭氏张晟妻王氏谢鹤鸣妻王氏张翰标妻髙氏孟价斌妻赵氏张克仁妻刘氏魏名贤妻彭氏丁则哲妻纪氏张永安妻张氏张士元妻郭氏髙大璞妻张氏田士智妻王氏陶思明妻王氏李白相妻李氏呉涵遽妻张氏叚之钺妻李氏魏承孔妻尹氏焦馥兰妻郭氏赵洁妻冯氏周炽妻贾氏史凤仪妻孟氏董偦妻姚氏周杰妻李氏马荆妻赵氏杨球妻郭氏裴瑜妻姚氏马锡统妻周氏谢廷朝妻张氏刘余妻栁氏任延庆妻王氏郭经妻魏氏赵焕绪妻贾氏李齐世妻赵氏宿人杰妻韩氏俱以守节先后　旌表】邵柟妻王氏【安州人柟早亡氏絶食自缢乾隆五年旌表同县邵址妻刘氏夫殁自缢以殉又邵桂妻张氏刘朝英妻居氏頋天成妻魏氏頋肇祥妻王氏刘灼妻谷氏张秀芳妻王氏马树屏妻吕氏姬士奎妻杨氏马益妻周氏頋岱妻王氏张守业妻房氏章顔志妻胡氏凌兰征妻江氏张槢妻妻章氏陈寅妻胡氏梁邦英妻孙氏张文翰妻韩氏未聘贞四张氏俱贞节先后　旌表】刘兆曦妻李氏【髙阳人兆曦防京师病殁氏扶榇痛哭自缢以殉乾隆十五年　旌表同县李培申妻齐氏柴九万妻李氏韩重美妻张氏李总继妻胡氏韩企顔妻石氏韩企孟妻梁氏韩成徳妻张氏韩旬妻郭氏韩三锡继妻邉氏董敬述妻李氏李敏嘉妻朱氏刘煦妻石氏刘献防妻韩氏李学曽妻徐氏孙思谦妻王氏王国栋妻陈氏刘履恒妻韩氏俱夫亡守节先后　旌表】马勉志妻田氏【新安人夫亡劝嫁适氏截髪自誓乾隆三年　旌表同县朱标妻白氏张氏髙鉴妻辛氏辛禹祚继妻郭氏辛求可妻白氏张可法妻朱氏张嘉祯妻马氏梅周斌妻刘氏李士正妻张氏髙廷俊妻艾氏田生芋妻张氏李琰妻杜氏李均妻桑氏刘璧妻王氏谢起用妻赵氏杜防妻邸氏李基妻管氏杜璠妻李氏车得贵妻卢氏高秉锡妻赵氏高析妻张氏管握瓉妻杨氏王苞妻罗氏仇旭之妻马氏杜宪妻张氏辛无伪妻朱氏田五福妻刘氏杜人杰妻杨氏田君宠妻化氏辛行可妻陈氏辛枝昌妻朱氏刘之田妻王氏刘正妻单氏杨毓蛟妻孙氏王炘妻罗氏田绍曽妻朱氏杜钟妻韩氏俱夫亡守节先后　旌表】陈瑺妻邸氏【唐县人瑺官中书氏十七于归事翁姑尽礼姑患疯日侍汤药未尝少懈每夜焚香以祷姑渐愈康熈二十年地震阖家出避氏独负姑越数重门出墙屋即圯姑泣曰吾媳孝感天矣奉姑至八十嵗终乾隆五年　旌表】林翁挺妻李氏【清苑人夫亡投缳而死同县林天明妻李氏夫亡吞金自尽均于乾隆六年　旌表又徐氏女字举人朱钜未娶闻钜讣奔丧痛哭絶食而亡又许国隆妻魏氏戎守约妻李氏郭祭未妻常氏贾尔霖妻孙氏高翰妻王氏曹铨妻何氏胡恂妻冯氏朱馥妻张氏段超妻尹氏藏长龄妻何氏严岱妻孙氏石维岩妻何氏石田琏妻王氏石曰琬继妻张氏周维儒妻郭氏赵方炳妻李氏赵季妻李氏范丛莪妻王氏赵士竒妻朱氏张采之继妻郑氏孙蕃妻张氏董文澜妻申氏王廷璧妻刘氏尹从王妻王氏王逢元妻刘氏朱文宗继妻沈氏梁成徳妻解氏周照妻张氏童行义妻张氏童挺妻胡氏妾赵氏霍勲为继妻阃氏陈琬妻赵氏王礼妻李氏李辉祖妻张氏赵得贵妻贺氏贾国彬妻呉氏胡乔年妻柴氏张伯璋妻范氏张徳礼妻周氏妾康氏呉尚义妻丁氏缪志理妻张氏朱鸿勲妻陈氏黄肇基妻张氏张岐妻赵氏胡锟妻钱氏范浩妻王氏裴士溍妻刘氏俱夫亡守节先后　旌表】赵功妻高氏【安肃人遇暴不汚羞忿自缢乾隆十九年　旌表同县刘成勲妻梁氏谢年普妻周氏段炘之妻满氏王栻妻蔡氏赵明月妻张氏戴克章妻申氏诸生谢秉肃妻李氏李居敬妻楚氏王沛妻宋氏陈鳯鸣妻谢氏李士麒妻田氏田广珍妻张氏李逊妻季氏黄克基妻李氏谢之法妻孙氏王淑瑞妻韩氏姚炳妻王氏李兴棠妻于氏刘广基妻　商氏刘广采妻赵氏俱夫亡守节先后　旌表】张汝鳌妻梁氏【满城县人夫亡矢志守节乾隆二年旌表同县郝洁妻刘氏田文炳妻芳氏杨文璧妻田氏钱通妻黄氏王显徳妻高氏王世锡妻李氏刘光世妻杨氏刘玑妻张氏贾思明妻范氏赵临祖妻师氏俱以守节先后　旌表】张锡龄妻任氏【定兴人锡龄以家贫糊口四方不知所往姑忧成疾卧床五载氏奉姑备极辛勤抚侄为嗣乾隆二年　旌表同县任九成妻许氏张睿明妻陈氏张守才妻郝氏张守智妻刘氏耿祜妻田氏郭彩妻田氏郭仔栋妻张氏郝功妻房氏刘万年妻李氏姚际泰妻李氏任弘道妻赵氏娄谦妻冲于氏蔡文武妻马氏蔡振邦妻陈氏史克义妻蔡氏林邦仁妻赵蔡顕章妻马氏郭懐玉妻刘氏田廷瑜妻古氏李璸妻尤氏卢腾士妻王氏冯汝霖妻王氏黄敬妻申氏俱夫亡守节先后　旌表】吕三多妻李氏【新城县人夫亡矢志守节乾隆二年　旌表同县刘光前妻蒋氏王宏道妻张氏徐守身妻魏氏赵福昌妻刘氏赵礼昌妻黄氏王廷梅妻张氏孔伺妻何氏李昌妻张氏孔广鳌妻王氏傅瑞妻崔氏皆守节先后　旌表】马汝听妻防氏【唐县人夫亡而无子悲泣欲殉或慰止之抚飬嗣子成立乾隆二十年　旌表同县王彬妻王氏曹名治妻杨氏石廷文妻孙氏朱敏妻王氏柴徳任妻陈氏陈诰妻臧氏高立基妻梁氏刘名彦妻刘氏贾绍太妻刘氏于成賔妻曹氏刘维和妻种氏于思龙妻魏氏侯成功妻刘氏马可大妻刘氏张天麟妻娄氏贾绍普妻马氏王荣妻王氏张成富妻杨氏防名心妻杨氏俱以守节先后　旌表】刘之兰妻尤氏【博野人夫亡断指截髪坚守志节抚遗孤成名乾隆二十五年旌表同县徐曰彬妻顔氏李晖妻徐氏王干行妻张氏程学云妻董氏蔡文举妻王氏顔奕焕妻宋氏诸生刘谘妻杨氏李如梅妻胡氏顔士效妻傅氏王廷宣妻张氏曹云防妻闫氏王九龄妻蔡氏尹徳一妻韩氏韩祥妻刘氏郑中岳妻赵氏杨承贵妻戴氏周仁福妻彭氏杨承武妻安氏杨经妻胡氏呉成美妻卢氏呉机妻顔氏胡举妻王氏韩防妻髙氏魏乔妻李氏尹濒淳妻徐氏王爵一妻姚氏李鸣高妻陈氏杨福夀妻冯氏俱以守节先后旌表】李士林女正姐【望都县人遇恶少欲汚之坚拒不从被杀乾隆二十年　旌表同县徐熙然妻史氏于防妻余氏周士达妻麻氏刘兆熊妻周氏李可昌妻樊氏杨灿妻焦氏耿采妻刘氏李柱妻高氏陈嘉训妻顔氏耿均妻冯氏朱绩熙妻梁氏周廷龙妻郝氏赵济妻尚氏朱允谦妻张氏王勲臣妻刘氏杨继时妻刘氏俱夫亡守节先后　旌表】刘氏女【容城人字李师舜未嫁师舜外出音信久絶翁姑令氏父母别字女闻之数日不食自缢乾隆十一年旌表同县顔大成妻萧氏牛斗光妻陈氏殷寳柱妻路氏高林妻张氏魏连成妻范氏孙锦妻赵氏郭实妻李氏郑学妻曹氏孙法宗继妻刘氏孙兴宗妻刘氏胡炜妻周氏萧琰妻李氏杨应龙妻杨氏王炖妻李氏张珍妻胡氏郑安妻张氏王以柱妻杨氏刘甫□妻张氏何锯妻陈氏隂平妻杨氏俱夫亡守节先后　旌表】焦兰妻姚氏【完县人夫亡欲投缳自尽姑救止之抚遗成立乾隆十五年　旌表同县索云章妻赵氏赵玉妻翟氏郝英妻刘氏韩进礼妻徐氏李酉妻李氏杨天爵妻李氏石敬儒妻马氏薛士俊妻赵氏张斌李氏杨茂仁妻李氏张有纯妻张氏马龙昌妻妻陈氏张仁魁妻赵氏高仑妻李氏裘耀宗妻马氏王名儒妻氏郭良策妻赵氏唐楫贤妻王氏俱夫亡守节先后　旌表】呉濂妻刘氏【蠡县人夫亡矢志守节乾隆十年　旌表同县李寅妻梁氏齐淑妻李氏傅企仁妻孙氏刘仁瑞妻张氏崔妙妻张氏崔福全妻张氏杨明纯妻赵氏傅机妻余氏刘存仁妻康氏赵秉贵妻李氏未聘贞女高氏魏湘妻王氏崔立正妻相氏李建续妻孙氏郭棻妻王氏郑洪妻刘氏王三刚妻范氏魏廷焯妻王氏俱以守节先后　旌表】常玿继妻张氏【防县人夫亡家贫无子竭蹶甘防以事孀姑抚嗣成立干阳二十年　旌表又同县韩芮妻倪氏郭来仪妻杨氏袁钺妻刘氏马廷弼妻杨氏马谭妻王氏蘓登第妻任氏马琳妻于氏郭为骊妻刘氏赵璟妻袁氏孟自荣妻刘氏马为均妻张氏董铨妻陈氏陈师平妻徐氏萧范妻金氏张士林妻薛氏孙李棠继妻刘氏张自平妻李氏张达妻吕氏陈士玉妻赵氏李果妻姜氏焦福亮妻王氏范振宗妻高氏张致棋妻徐氏宋兴妻安氏韩职泰妻李氏张可大妻呉氏谢伯墉妻李氏何来鳯妻成氏高善道妻陈氏耿凌云妻梁氏穆璟谦妻陶氏胡绍绮妻郭氏田灏妻张氏张惠中妻达氏李长安妻张氏张万里妻朱氏常秉忠妻仇氏张师骞妻刘氏杨福才妻常氏薛致旺妻张氏萧广玉妻胡氏赵时敏妻郭氏郭师泰妻李氏崔端林妻石氏梁兴妻石氏王璞妻汪氏王会荣妻张氏王立妻沈氏郭相正妻赵氏刘加兴妻李氏董嘉防妻韩氏贾文聨妻张氏郑文相妻李氏刘訚妻赵氏蘓廷荣妻段氏刘文明妻文氏髙万杰妻杨氏马伊妻钱氏张灼妻李氏侯宁妻刘氏王尔礼妻张氏王尔棓妻彭氏王尔楦妻髙氏侯毓泰妻王氏俱以守节先后　旌表】
　　仙释元通辨【防县人七嵗慕浮屠法礼空为为师皇庆初万山和尚奉防大作斋防请师演法忽从法座放大光明良久方灭及示寂白光四达得舍利无数】苑至果【号悟真子满城人元丙申嵗修炼葛洪山漆峪中采薇而食年九十一嵗沐浴更衣谓众曰今日酉初刻吾必去矣至期端坐而卒】刘道秀【安肃人少往盘谿山礼和光道士为师役省家见庄客暴死与之符立活又刘氏妻暴死治立愈尝有羣盗夜刼道秀遽呼大风歘起皆溃去】保定老姑【居葛洪山之西南隅尝谓人曰吾在世二百年遂投崖下不堕飞翔而去后人名其崖曰舍身崖又曰老姑峪】
　　物产羢【府志束鹿之氊羢最为纯细】苁蓉【明统志唐县出】菘【安肃县出俗谓之黄芽菜甲于诸蔬御冬为上御制集内有安肃菘诗】西【唐县出见府志】鱼【府志保定出黄姑鱼而塘河之鲤皆美而今无新城之石连鱼香味絶佳然不可多得】蟹【府志防县出蟹最多　按汉书地理志北平县有鐡官太平寰宇记保州贡绢宋史地理志防县贡防祁州贡花絁安肃军贡素絁元志祁州宋村有蟾酥以上所载物产皆旧志所载今不常见附记于此】
　　钦定大清一统志卷十二
<史部,地理类,总志之属,大清一统志>
<史部,地理类,总志之属,大清一统志,永平府图>
<史部,地理类,总志之属,大清一统志,永平府图>
<史部,地理类,总志之属,大清一统志,永平府表>
<史部,地理类,总志之属,大清一统志,永平府表>
<史部,地理类,总志之属,大清一统志,永平府表>
　　钦定四库全书
　　钦定大清一统志卷十三
　　永平府【在　京师东五百五十里东西距三百四十里南北距二百二十里东至　盛京锦州府寜逺州界一百八十里西至遵化州界一百六十里南至海岸一百六十里北至承徳府平泉州界六十里东南至海一百四十里西南至遵化州丰润县界一百三十五里东北至承徳府建昌县界一百九十里西北至遵化州边界二百二十里】
　　分野天文尾箕分野析木之次
　　建置沿革禹贡冀州之域有虞分为营州地商为孤竹国周为幽州地春秋为山戎肥子二国地战国属燕秦为辽西右北平二郡地二汉至晋因之后魏太武徙置平州及辽西郡【州郡皆治肥如　按汉末公孙度自称平州牧取襄平县为名在今奉天府辽阳州界魏晋置平州治昌黎即和龙在今口外旧大宁卫界崔鸿十六国春秋晋义熙三年后燕慕容懿以令支降魏魏以为平州牧自是始移平州于今府界魏书延和元年冯文通子崇以辽西内属时崇鎭肥如世祖遣李继拜崇为幽平二州牧封辽西王盖自是肥如始有平州之名】又分置北平郡【治新昌县】后齐省辽西郡入北平郡隋开皇初郡废大业初复曰北平郡唐武徳二年复曰平州天宝初仍曰北平郡乾元初复曰平州属河北道后唐同光初入于辽【时为辽天赞二年】置辽兴军节度【本纪作卢龙军通考作辽兴府】属南京道金天辅七年建为南京【是年张觉以州降宋寻复入金宋志平州宣和四年赐名渔阳郡抚寜军节度属燕山府路在前一年张觉传又作防宁军】天防四年复曰平州置兴平军节度属中都路【贞祐三年尝侨置临潢府寻入防古】元太祖十年改兴平府中统元年升平滦路置总管府大徳四年改曰永平路属中书省明洪武初曰平滦府属山东行省二年改属北平行省四年又改曰永平府永乐十八年直京师
　　本朝因之领州一县六
　　卢龙县【附郭东西距六十五里南北距八十里东至抚寜县界三十五里西至迁安县界三十里南至昌黎县界三十里北至迁安县界五十里东南至昌黎县界二十里西南至滦州界二十五里东北至抚寜县界五十里西北至迁安县界二十里本商孤竹国春秋为肥子国汉置肥如县属辽西郡后汉至晋因之后魏延和初为辽西郡及平州治又侨置新昌县为北平郡治北齐废辽西郡入北平隋开皇六年省肥如县入新昌十八年改新昌曰卢龙大业初复为北平郡治隋末移郡治临渝复改卢龙曰肥如唐武徳二年仍改曰卢龙移平州来治辽因之宋宣和四年改曰卢城金复故元为永平路治明为永平府治　本朝因之】迁安县【在府西北四十里东西距一百七十里南北距七十五里东至卢龙县界二十里西至遵化州界一百五十里南至滦州界三十五里北至承徳府建昌县界四十里东南至卢龙县界二十里西南至滦州界七十里东北至卢龙县界五十里西北至遵化州边界一百八十里春秋山戎令支国汉置令支县属辽西郡后汉因之晋初没于鲜卑为辽西郡治后魏真君八年省入阳乐后为肥如县地五代时入辽改置安喜县属平州金大定七年改曰迁安元至元二年省入卢龙后复置属永平路明属永平府　本朝因之】抚宁县【在府东七十五里东西距七十三里南北距九十五里东至临榆县界四十里西至卢龙县界三十三里南至昌黎县界二十五里北至边界七十里东南至海四十里西南至昌黎县界五十里东北至临榆县界四十五里西北至卢龙县界五十里汉置阳乐县属辽西郡后汉为郡治晋因之后魏仍属辽西郡北齐省隋为卢龙县地唐武徳二年分置抚宁县七年仍省入卢龙金大定二十九年复置抚寜县属平州元至元二年省入昌黎县三年复置四年又省七年复置属永平路明属永平府　本朝因之】昌黎县【在府东南七十里东西距九十五里南北距九十里东至抚宁县界二十五里西至滦州界七十里南至海七十里北至抚宁县界二十里东南至海七十里西南至乐亭县界六十里东北至抚宁县治四十里西北至卢龙县界五十里汉置絫县属辽西郡后汉省入临渝晋以后为海阳县地隋唐为卢阳县地后侨置营州栁城县五代时入辽曰营州邻海军改县曰广宁金皇统二年废营州以县属平州大定二十九年又改曰昌黎元至元七年省入抚宁十二年复置属滦州寻属永平路明属永平府　本朝因之】滦州【在府西南四十里东西距一百二十里南北距一百四十二里东至昌黎县界十里西至遵化州丰润县界一百十里南至海一百三十里北至卢龙县界十二里东南至乐亭县界五十里西南至海一百五十里东北至卢龙县界十里西北至遵化州丰润县治一百四十里汉置海阳县属辽西郡后汉晋魏皆因之北齐省入肥如隋唐为卢龙县地五代时辽始析置滦州永安军属平州世宗又置义丰县为州治金仍曰滦州属中都路元属永平路明初以州治义丰县省入属永平府　本朝因之】乐亭县【在府南一百二十里东西距五十五里南北距七十五里东至昌黎县界三十里西至滦州界二十五里南至海四十五里北至昌黎县界三十里东南至海接昌黎县界四十五里西南至海接滦州界五十五里东北至昌黎县界十五里西北至滦州界二十二里汉置骊成县属右北平郡后汉省唐为石城县地金大定末置乐亭县属滦州元初于县置溟州寻废仍属滦州明因之　本朝属永平府】临榆县【在府东一百七十里东西距一百一十里南北距八十里东至　盛京锦州府宁逺州界十里西至抚宁县界一百里南至海十里北至义院口关七十里东南至海十里西南至抚宁县戴家河七十里东北至栁条边蒙古界七十里西北至抚寜县码防岭界七十里本汉阳乐海阳二县地隋为卢龙县地开皇三年城渝闗辽圣宗平大延琳置迁民县为迁州治金州县俱废为迁安鎭明洪武十四年置山海卫本朝乾隆二年析抚寜县滦州地改卫为县属永平府】
　　形势负山带河为形胜之地【辽史记理志】肥水之西洞山之北赤山之东方山之南四塞险固实东北之雄邦【地志集畧】碣石之依长城之枕防燕蓟为京师屏翰拥雄关为辽左咽喉【畿辅志】后背羣山前阻大海可谓冀北之神臯燕东之天府【府志】
　　风俗人尚义勇节俭务农【元志】士重名节恶浮华农务本力作不为奸伪然不习水利旱潦悉听之天【旧志】地鲜物产工艺甚寡【府志】
　　城池永平府城【周九里有竒门四小水门一濠广五丈明洪武四年因旧土城甃筑　本朝康熙中屡修雍正五年间又修乾隆十九年复修】迁安县城【周五里门三濠广三景防二年因旧土城甃砖成化四年拓筑　本朝顺治广熙中相继重修】抚宁县城【周三里有竒门四濠广五丈明成化三年筑万歴十四年于城外周筑拦马墙　本朝屡经修筑乾隆十九年复修】昌黎县城【周四里门四濠广四丈明隆庆元年因旧重筑　本朝顺治康熙中重修】滦州城【周四里有竒门四濠广三丈辽时遗址明景防以来修筑　本朝乾隆二十一年复修】乐亭县城【周三里门四濠广三丈五尺外有堤明成化以来修筑　本朝康熙二十四年重修】临榆县城【周八里有竒门四水门三濠广二丈旧为山海关城明洪武中筑　本朝乾隆三年十八年重修西门上有御书榜额曰祥霭榑桑又有东罗城西罗城南新城北新城连环五座亦名五花城】
　　学校永平府学【在府治西北元至正中因旧修建本朝屡经修葺入学额数二十三名】卢龙县学【在县治南明洪武二年建入学额数十八名】迁安县学【在县治东明洪武二年建入学额数十八名】抚宁县学【在县治东南明洪武十一年建入学额数十八名】昌黎县学【在县治西南元大徳中建明永乐十五年重建入学额数十八名】滦州学【在州治西辽清宁五年建明洪武四年修入学额数十五名】乐亭县学【在县治西北金天防中建入学额数十八名】临榆县学【在县治西旧为山海卫学明正统元年建　本朝乾隆二年改为县学十五年重修入学额数十八名以上各州县学　本朝歴年修葺】敬胜书院【在卢龙县　本朝乾隆十一年知府卢见曾建三十一年知府吴兆基重建　按卢龙旧有北平书院在府学之南滦州旧有横渠书院又州之榛子鎭旧有育贤书院俱废今昌黎县有向往书院滦州有敬义书院乐亭有集英书院其余各州县俱有义学】
　　户口【原额人丁十万九千四百八十一又滋生丁七千三百三十七】
　　田赋【田地二万三千三百九十四顷六十八畆共征银六万八千二百二十五两八钱一分零米一万三千一百六十四石四斗三升零豆三千二百十七石一斗二升零草九万四千四百三十六束】
　　山川铜鼓山【在卢龙县东二里】孤竹山【在卢龙县西郦道元水经注孤竹祠在山上城在山侧肥如县南十二里水之防也旧志洞山古孤竹山也距城西十五里山椒产金沙半产银鑛底产鐡冶其防有洞孤竹国城在其隂】泥沟山【在卢龙县西二十五里又西曰赤峰山西南为狼窝圣水源出焉又有烽火山一名西安山安河源出于此连峯数十里】南台山【在卢龙县南三里左为阳山右为孤竹山南台中峙形如印亦名印山有井下通滦河右为龙王坡以祠名山腰有白石俗传李广射虎处其下滦漆交焉】窟窿山【在卢龙县南三十里一名佛洞山为昌黎滦州分界处】北安山【在卢龙县北三十里下临河常起白云日出方散有白云寺松崖堡】三角山【在卢龙县北五十里迤西为梦山下为井里凹后为黒崖子有河西流入漆水其南十里曰人首山竒石万片歴落踪横如人累而成民多取以供用其北为龙王岩正北为亭子岭狼望山】阳山【在卢龙县东南二十五里説文首阳山在辽西即此中多谿谷相传古阳乐县在焉有狮子岭迤东为黒石坻茄子山与昌黎接界　按古之言首阳者一在渭源一在蒲坂一在洛阳今河南偃师县有首阳山各详见本县】笔架山【在卢龙县西南十里其西为常福山又西为涧子山淘金河经三山之隂入滦水】周王山【在卢龙县西南二十里滦水绕之又五里为灰山下有龙潭】裂坡山【在卢龙县西南二十五里下有龙潭嵗旱于此祷雨】清凉山【在卢龙县西南九十五里】瓦礲山【在卢龙县西北二十五里相近有独子山其水防圣安之流及清凉山泉为横河入滦州界】鹿尾山【在卢龙县西北五十五里峯髙四围悬絶】桃林山【在卢龙县东北五十里自三角迤东至此羣山参差盘折险峻有桃林口关关西口外为瞭望山又西里许有甑山皆高峻关东百歩许有山高三里余】都山【在迁安县东北一百五十里一名乌都山唐开元十一年郭英杰与契丹战于乌都山即此山髙三十里周倍之杰出塞外为卢龙之鎭山雪集其巅经夏不消其水中分东归渝西入滦】牛山【在迁安县东二十里有石状如牛南为野孤峪有水东入于漆】黄山【在迁安县西魏书文成帝纪太安三年将东巡诏定行宫于辽西黄山地形志肥如有黄山旧志山在县西五十里横亘十余里有灰窰峪旧闗寨遗址也左为长峯莲池山又西经崖儿口为还乡河源黄山之右为三茅山迤西为双顶山下为鸣盆涧隔马蹄诸峪迤西为鸡冠岩龙堂鹰嘴诸峪及大小岭还乡河经其北焉】贯头山【在迁安县西三十里三峯连属如珠巉岩苍翠山半多窦黒鹰巢之又西为平顶山上有地顷余可容万人】龙泉山【在迁安县南十五里山腰有泉甚清冽乡人每于此祷雨号曰圣泉相近有村山产白土】团子山【在迁安县东南十八里一峯独秀望如覆钟旧名覆釡山隋书地理志卢龙县有覆舟山疑即此旧志一名次君山有孤竹次君墓】黄台山【在迁安县西南三里山色黄状如台下临滦水】蓝山【在迁安县西南郦道元水经注素河出令支县之蓝山乐史太平寰宇记卢龙县西四十九里有蓝山其色蓝翠重叠故名旧志今有岚山在今县南少西三十里盖岚蓝声近而讹也南为羊角双山沙河经流其下】松汀山【在迁安县西南三十里壁立沙河中山半有三洞梯而上每洞可容二百人】岳野山【在迁安县西南四十五里前有龙虎二峯后有蛊蛇诸峪西过七家岭连峯二十里为福山距县六十五里为滦州界】城山【在迁安县西少南五十里接滦州界介羣山中层蛮耸翠中多花果山西为罗家岭大岭一名馆山其泉为厐牛河源】要孤山【在迁安县东北三里四无聨属屹然独峙一名耀孤山下有三里河】蟒山【在迁安县东北十五里山形蜿蜒旧产鐡尝冶铸于此】晒甲山【在迁安县东北二十里相传汉李广尝驻师于此】蔵龙山【在迁安县西北四十里其北为龟口山两山夹峙滦水经其间水中有龟龙影亦谓之龟龙津】尖山【在迁安县西北五十里羣峯攒立顶有石寨环以二泉相近有横山其下寺曰赤崖有泉南流为沙河前为血石岭有泉为石河之源】太平山【在迁安县西北六十里下有太平营南北两山去营二里许河流囘绕慿高可眺又西北十里有银矿山其相接者曰鹞鹰崖峯峦髙峻谷口仅容两马又西北十余里有小黑大黒诸山参差林立】九山【在迁安县西北七十里下有九泉防流入滦水旁有洞如团盖可容数百人】障楼山【在迁安县西北八十里层耸如楼环峙如障因名又三角山在县西北九十里山有三角屹临边界相近又有老君禅山】五峯山【在迁安县西北九十里山有五峯羣山环接左右为龙虎二峯下有唐寺前有天桥】白龙山【在迁安县西北九十里滦河之滨】中峯山【在迁安县西北一百里相近有十八盘山山谷﨑岖囘环旋转皆隘口所慿也】景忠山【在迁安县西北一百二十里接遵化州界髙八里矗立云表旧有二名南曰阳北曰隂明正徳中总兵马永建祠于上祀蜀诸葛亮宋岳飞文天样因名景忠后复建泰山行宫商民祈祷踵】
　　圣　　【至　本朝康熙十六年祖御题灵山秀色四字】六宝山【在迁安县西北一百三十里旧有银矿后塞】游乡山【在迁安县西北董家口北两山夹溪如锦歩障】勒马山【在迁安县西北一百七十里潵河之隂明万歴中总兵戚继光改名夀星山东有五老台莲花峯西有平台】临渝山【在抚宁县东南三十里髙千余仞旧为关隘乐史太平寰宇记在卢龙县东一百八十里旧志一名马坡头】横山【在抚宁县东八里山势横亘如屏障然又县东南八里有黄家山产石可供民用】耳山【在抚宁县西七里双峯尖耸如耳絶顶有潭云气常防其上防径屈曲盘折而登山上平广容数万人宋宣和五年张觉据平州归宋败金将伸披于兔耳山明建文二年燕将谷祥败辽东兵于部落岭遂克耳山寨即此伸披旧名阇母今译改】卢峯山【在抚宁县西十五里旧置卢峯驿于此】紫荆山【在抚宁县南二里下临洋河麓有立石如妇人旧志谓魏书地形志海阳有新妇山疑即此然海阳之地不在县境内】天马山【在抚宁县北二十里崇岩突兀如控马首于云霄三伏常有积雪亦名马头崖明万歴中改今名】八角山【在抚宁县北二十里天马山之东又名茶芽山顶有洞如盘泉不盈勺饮之不竭名曰圣水】溥塘山【在抚宁县北七十里有洞深十余丈相近有房山亦髙峻】冯家山【在抚寜县西南二十五里两峯峙峙廹返大海与昌黎县接界相近有对嘴崖二崖相对山寨险峻】双顶山【在抚宁县西南四十里其隂为松流河源相近有银峒峪旧产银矿】云峯山【在抚宁县东北五里数峯绵亘如云】羊角山【在抚宁县东北三十里髙峻有小城曰南】
　　【岩又东北五里有塔子山山西南五里为偏顶山髙挿云霄偏顶之北为青阳山亦名青山下有涧水甚清涟又东为挝角山其尖峯秀出者曰孤石峪有温泉能愈疾】黄崖山【在抚宁县东北五十里府志凡边内之山盘礴于外者黄崖为大髙可十里陡立﨑岖山半有舍身崖深三四十丈石径仅可容足东有二石穴水冬夏不涸名双龙眼又东有三洞相去各里许髙二寻广仞余其东有池不竭名卧龙滩】铧山【在抚宁县西北十里松流河逆流绕其下】雕崖山【在抚寜县西北三十里怪石直立旁峯平漫其东北靣卓立如削旧因险为寨周里许其南即台头营】背隂山【在抚宁县西北三十里与卢龙县接界其北有熊山】严家山【在抚宁县西北三十里熊山北山下有水流入松流河】半壁山【在抚宁县西北三十里东去滴水崖五里形如刀削】将台山【在抚宁县西北七十里青山河西连界岭闗】孤山【在临榆县南六里去海四里屹然如砥柱石河经其东入海】角山【在临榆县北六里有前后二山相去二十里其山由居庸古北喜峯诸山而东延亘千余里至此耸峙如角长城枕其上为直】
　　【盛京边界】洞山【在临榆县北十里孤峯峭抜樵径萦纡】连峯山【一名莲蓬山在临榆县西南七十里渝水经其西入海】围春山【在临榆县东北十五里角山东五里屹若环堵其西为拦马山壁立万仞】尖山【在临榆县西北八里下有龙潭甚深其北五里为五泉山有泉五道北入石河】云防山【在临榆县西北二十五里一峯髙出四时云气变幻无常亦名团云山山之南为黑山产煤又西南即平山也】平山【在临榆县西北四十五里其南十里为平山营】椒果山【在临榆县西北五十里其东为六罗山上庄坨其西为石岭皆产煤】箭笴山【在临榆县西北七十里辽史地理志迁州有箭笴山府志今名茶盆山凡边外之山盘礴内向者茶盆为大其峯万仞林壑幽靓自昔为胜逰舍在韦子峪外半舍东北为胜水岩迤西其巅尤挟置木梯以行俗呼为背牛顶以山后有石如牛故名】石门山【在临榆县西北自鸭子河西至水峪东连崖对峙处汤石二河上防亦名曰门峡】芙蓉山【在临榆县西北旧名裂头山有二自挝角山东髙广倍出羣山而尖顶分三四者为前裂头山中有水峪其迤车十余里有七峯相连极东而尖者为后裂头山居边外】安山【在昌黎县西三十里山有避兵堡饮马河经其下东入海又西三十里有龙山】驻驆山【在昌黎西七十里一名五山絶顶四顾边海在目有遗垒雄峙滦河滨或以为唐太宗征髙丽时驻驆处府志太宗驻驆山在辽东安市县界其班师也飞骑入渝闗未尝游幸海隅兹山或因元魏文成幸碣石而名之耳】书院山【在昌黎县西少北四十里两冈合抱相传为夷齐读书处山半有洞后有石岩滴水名洗心泉有井名龙泉】仙人台山【在昌黎县北十里絶壁万仞上凌霄汉其台崇广台后曰韩仙洞右为锯齿山左为欢喜岭直南丙下为辟王鼻两山夹峙翳不见日前为黒鹰峪稍下为龙潭有洞在絶壁瀑布飞空而下西为浩然台东为望海亭稍下为龙潭寺又东即五峯仙台南麓为寳峯台台左为香山峯灵异不可胜纪府志以此为碣石山】桃花山【在昌黎县北少东五里其上有洞其下有石壁有泉水涌出亦名桃源】五峯山【在曷黎县北十二里有东西二山西五峯如笔架秀丽逈出云表】碣石山【在昌黎县西南书禹贡夹右碣石入于河孔安国传碣石海畔山禹挟行此山之石而入河山海经碣石之山绳水出焉战国策蘓秦曰燕南有碣石雁门之饶史记秦始皇三十二年之碣石刻碣石门汉书武帝纪元封元年东巡海上至碣石地里志骊成县大碣石山在西南文颖曰在辽西絫县絫县今罢属临榆此石着海傍魏书文成帝纪太安四年东巡平州登碣石山望沧海改碣石山为乐游山地形志肥如县有碣石郦道元水经注濡水东南至絫县碣石山今枕海有石如甬道数十里山顶有大石如柱形立于巨海之中世名天桥柱韦昭亦指此以为碣石也萧徳言括地志碣石山在卢龙县南二十三里唐书地理志石城县有碣石山明统志碣石山在昌黎县西南五十里离海三十里府志即今昌黎县北仙人台也　按古言碣石者不一孔安国书传但云海畔山不详在何郡县汉志在骊成县西南今骊成亦无的所其言在卢龙者后魏书隋志括地志通典通考説説相承似乎可据然卢龙南不滨海今县志亦无此山其言在絫县即今昌黎县者始自文颖郭璞注山海经谓在临渝南水中盖因絫县已废入临渝亦即文颖之説也水经注宗文颖兼引汉志又采王横之言以为沦于海中至濡水注则又曰枕海明统志则曰在昌黎西北五十里府志又以为即今县北十里之仙人台诸説皆言在昌黎境而又不同如此至史记索隠别引太康地志云乐浪遂城县有碣石长城所起刘昭郡国志补注言常山九门县有碣石山王应麟地理通释又云在遂城者为左碣石在平州者为右碣石益逺而无据矣今姑详列之以备参考】石门山【在昌黎县西北五里两山峙立如门】驾鳌山【在昌黎县西北八里相近有黒石山】茟峯山【在昌黎县西北八里直挿云霄亦名尖山有二洞洞下有玉砚池】观音山【在昌黎县西北十五里其岩有矿洞】凤凰山【在昌黎县西北十八里形如凤舒两翼多产花木有堡可避兵相近为虎皮山亦名虎牢关】道者山【在昌黎县西北二十里下有云峯寺寺西即凤凰山】中峯山【在昌黎县西北二十余里其顶有浄影池】茶芽山【在昌黎县西北五十里绕湾河源出此】双山【在滦州西十里小沂水经其下入大沂水】五子山【在滦州西十二里上有五子洞龙溪源出此】洞山【在滦州西三十五里有洞深大雨迅骤能容数里湍亦名吞流山】白云山【在滦州西七十里一名自来峯其岭有大湫曰湫岭其南为水峪王子峪北为秣轴峪】围山【在滦州西八十里上有飞泉四五防流下入泉河】严山【在滦州南五里状如虎踞其东絶壁百仞有洞十八其三洞最大而深在絶壁间攀援莫上下有石桥一郡水口也西麓为蚕箔峪又西二里为卸甲峪送甲峪】紫金山【在滦州北三里旧有赤石脂因名】横山【在滦州北魏书地形志海阳县有横山旧志在州北四里耸列如屏州人凿其崖以达郡为往来捷径山之北有榆山宛如重屏东麓临滦河】芹菜山【在滦州西南十八里南二里有莲池十畆大沂河源出焉】媳妇山【在滦州西南二十五里魏书地形志海阳县有新妇山疑即此】庙儿山【在滦州西北十五里又西北十里为烽火山】偏山【在滦州西北九十里涧谷逶迤草木丛茂土厚居繁多榛栗枣梨之利】部落岭【在卢龙县东十八里相传唐时居黒水部于此】孤孤岭【在卢龙县东南六里岭北有孤峯岭南为范家峪大小岭接昌黎界】千松岭【在卢龙县东北里许其相近有马兰坡桃花峪又东为双望堡去孤峯一舍迤北十余里为红山即抚宁县界】分水岭【在卢龙县西北二十里与迁安县滦州接界水之从西北来者其左由挝角山盘头山入于漆右由塔盘山马鞭山入于滦层峦叠嶂多竒胜其东十二里为宜安峪西北十里为城子山又西一里为龙盘山】鹿儿岭【在迁安县一百二十里景忠山之隂接遵化州界亦名芦儿岭北有层翠峯塔儿山月城山接遵化州山口界其外为长城岭诸山】欢喜岭【在临榆县东二里许山海闗志言逺戍者去而悲还而喜也】罗家岭【在滦州西北九十里】长岭峯【在迁安县西北五十里二峯南北夹峙通道所经】牛头崖【在临榆县西以形似名其东有望海冈西南有连峯山西北有满井大旱不涸明时置牛头营于此】刀崖【在抚宁县北台头营南顶平可容千余人惟北有防径可陟号为絶险】滴水崖【在抚宁县西北二十五里犬马山西五里髙千丈】傍水崖【在临榆县西北五十五里层峦屏立石河带绕前案峭壁数仞内平外险】临河崖【在昌黎县西八十里一名阇黎洞壁立千仞山腰有洞可容二百人又南为磨山其石坚致可供器用下临渝河】秦皇岛【在临榆县西南二十五里入海一里四靣皆水相传秦始皇尝驻驆于此】祥云岛【在乐亭县西南四十里迫近海滨方舆胜覧云岛中时有祥云涌出因名】李家岛【在乐亭县西南海滨相近有桑坨岛】大崇峪【在抚宁县西亦名大虫峪其石皆横生可为碾磨】玉□峪【在临榆县北二十里五泉山东北明嘉靖中尝产银矿命官采取寻罢亦名玉王山下有突泉为沙河源】安乐峪【在昌黎县西五十里其山东西横峙北接卢龙西近滦州界】元阳洞【在临榆县北盘桃峪孤峯峭拔悬崖空洞倒蘸深潭】牡丹坡【在抚宁县东北六十里多产牡丹】月坨【在乐亭县西南五十里海中形如半月广数十顷其间草木繁植雉充斥冰合时居民常射猎于此泮则棹艇樵采旧志滦人谓平坡而蓄水者曰坨】十九坨【在乐亭县西南四十里海中大数十顷饶给与月坨相似一名石臼坨相传漕运时店市民居也】金山嘴【在临榆县西南六十里山如鸟嘴半入于海】渤海【在府南一百六十里东连辽海西抵天津南通山东登莱浩瀚千有余里自直沽之北折而东去丰润滦州之南各一百二十里乐亭县南四十五里又迤逦东北绕昌黎抚宁二县东南厯临榆县接宁逺州界其在昌黎县南者又名溟海去县三十余里又北去七里而赢名曰七里海亦名七里滩延袤三十余里有菱芡鱼蟹之利又抚宁县南有黒洋河亦曰黒洋河海口即明时海运道也】滦河【自遵化州流入东南迳迁安县西又东南迳卢龙县西又南迳滦州东又南迳乐亭县西又南入海即古濡水也汉书地理志肥如县濡水南入海阳水经濡水从塞外来东南过辽西令支县北又东南过海阳西南入于海注濡水自卢龙又东南迳令支县故城东魏氏土地记曰肥如城西有濡水南流注迳孤竹城西右合元水又东南迳主乡北匏沟水注之又迳牧城南分为二北水枝出世谓之小濡水又东南迳乐安亭南东与新河故凟合又东南至絫县碣石山南入海而不迳海阳西盖经误耳元史河渠志滦河源出金莲川中由松亭北经迁安东平州西濒滦州入海大徳五年平滦路言滦河与肥如三河并溢冲圯城郭防定二年永平路屯田总管言马城东北五里许龙湾头昔筑堤以防滦水西南连清水河至公安桥皆本屯地分去嵗霖雨水溢冲荡屯田方今农隙宜预修筑从之旧志滦河自开平界流七百里为九流河至喜峯口外有栁河寛河鐡门关水俱流入之东南过潘家口入亭下与潵水合又至中峯山与恒河合又过唐山与长河合又南流经迁安县西三里转而东至分水岭入卢龙界过府城西合漆水又南四十五里入滦州界经州东三里又南五十里至岳婆港入乐亭县界自此分为二支一曰葫芦河在县东北三十里流迳县东二十里南流入海谓之东滦河一曰定流河在县西北三十里流迳县西十里至县南四十里刘家墩入海明景防中东滦淤塞而定流河遂独承滦水入海海水青黒而滦河水清碧入海五十里不溷亦曰緑洋沟土人又名强河】三里河【在迁安县东三里源出县北小寨庄平原南流迳耀孤山麓又西至卢沟堡南注滦河盛夏愈冷严冬不冰】沙河【在迁安县东三十五里即古小沮水也水经注小沮水发冷溪世谓之冷池又南得温泉水口水出东北温溪西南流入于小沮水小沮水又南流与大沮水合卢龙县志沮水源出境外都山东南龙王庙豹崖之三岔又二十里合寺儿崖之温泉又十里入冷口闗冬暖夏凉谓之冷池又南防暖河及白洋河至峯山入青龙河其暖河自刘家闗西流经徐流营北又西南入沙河即郦道元水经注所谓温泉方舆路程考沮水今曰沙河】白洋河【在迁安县北四十里自口外流入东南迳石门白道至建昌营而涸雨溢时东通青龙河】青龙河【源出口外自桃林口流入经迁安县东北界又南经卢龙县西门外为漆河南合滦河即古卢水也汉书地理志肥如县有卢水南入元水郦道元水经注卢水出肥如县东北沮溪南流谓之大沮水又南左合阳乐水又西南与小沮水合而为卢水又南与温水合又南入元水隋书地理志卢龙县有卢水卢龙县志漆水源从境外十八盘北哈拉乌蘓百五十里阿拉克泉至蔡家峪合流而下二百三十里为三岔口又二十里土人呼为乌塡河入桃林关鹿尾山诸水防之又南流至峯山名青龙河南防小沮水又南至孤竹故城之隂中流有石如砥柱又南入滦河　按此水源出桃林口北二百五十里防古哈拉沁界山曰成格勒岱水曰顾沁即青龙上流也府境入滦之水惟此颇大旧志以在迁安者为青龙河在卢龙者为漆河遂谓青龙河入漆河不知即一水也新通志又辨此为元水非卢水汉志卢水入元似乎元大于卢当为元水然攷水经注元水又在卢水之东上云出元溪下即云迳肥如县界则其源之不逺可知矣大小沮合为卢水而大沮较长与今青龙河沙河水道皆合其为卢水无疑云入元者或据水之上下言之未必以此分大小也　哈拉乌蘓旧作旱落兀素阿拉克泉旧作阿老各泉哈拉沁旧作喀喇沁成格勒岱旧作长吉尔岱今皆译改】寛河【在迁安县西北一百七十里一名豹河产金砂源出口外西南流二百余里入滦河】鐡门关河【在迁安县西北一百六十里源出口外自铁门闗入口西流出喜峯口关转西至潘家口入滦河所谓水绕三闗者也】潵河【辽史地理志泽州有潵河旧志在迁安县西北一百六十里源出口外东流入龙井关亦名龙井关河至县西七十里汉儿庄南二里东注滦河】恒河【在迁安县西北源出三屯城西北景山之隂合县北狮子峪诸流至中峯西入滦河】长河【在迁安县西北九十里源出口外自董家口流入迳青山营东又南迳太平寨西二十里许至稔子口入滦河郦道元水经注洛水出卢龙寨西南流注濡水即此】清河【在迁安县西　北七十里源出口外自大岭寨流入至太平寨前又有蛤螺河亦出口外自城子岭流入至此合流又南入滦河　按郦道元水经注有润水敖水并自卢龙西注濡水隋志卢龙县有润水湼水疑即此】白沟河【在卢龙县北源出阳山之隂绕城东北西流入青龙河　按汉书地理志肥如县元水东入濡水水经注元水出肥如东北元溪西南流迳其县东东屈南转西回迳肥如县故城南俗又谓肥如水西南流右防卢水又西南迳孤竹城北西入濡水地理志曰元水东入濡葢自东而注也隋书地理志卢龙县有元水明统志有肥如河在府城东二十里源出部落岭下流至城西入漆河今皆无可攷惟白沟河从县北入滦旧志详攷地理谓郦道元水经注元水迳肥如城南此水虽经县北实在古肥如之南知为元水无疑府志称为大沮水新志又以为阳乐水皆非也】黑崖子河【在卢龙县北源出县东北山谷中西流入青龙河旧志郦道元水经注阳乐水出东北阳乐县西南入沮水谓之阳口疑此即古阳乐水也】温河【在卢龙县北郦道元水经注温水出肥如城北西流注于元水县志温泉在县北十二里亦曰肥如水初由上水关入城中出下水关注漆后以数经水患塞上关堤水由城外西行南流入漆】淘金河【在卢龙县西南源出笔架山东北诸山峪中西流入滦河】渝河【在抚宁县东汉书地理志临渝县渝水首受白狼东入塞外又有侯水北入渝又交昌黎县渝水首受塞外南入海郦道元水经注白狼水自黄龙城又东北出东流为二水右水疑即渝水也西南循山迳河连城又南流东屈与一水防世名之曰防伦水疑即地理志所谓侯水也又东南迳女罗城东又南迳营邱城西又东南入海明统志渝河在抚宁县东二十里源出古阳州南流至莲峯山入于海旧志源出口外迳县东北平台又南迳桃儿峪又南合驸马寨前水亦曰狮子河又曰蒲泥河出菱芡蒲鱼为民利　按汉志水经注渝水源出白狼白狼水即今口外之老哈河去府界尚逺亦不闻有分流明统志云源出瑞州在今宁逺州界今彼地之水惟大凌河似之然亦不近府境至旧志所称狮子河其流又甚防不足以当古水或疑即今之石河亦与汉志不合古今水道变迁郦道元已不能明所当阙疑今以渝关及临渝县名皆由此姑存诸説以备考】阳河【亦曰洋河在抚宁县西一里许源出界岭口外列坨山西南流入口东有箭杆水自箭杆岭口流入注之又西南至台头营南有黑岭水自青山口流入注之又南至县西南转东南流至紫荆山南入海】松流河【在抚宁县西南三十里源出双顶山北流经滑子山后入阳河】汤河【在临榆县西四十里源出汤前寺山南流经海阳店又南经秦皇岛入海又张果老河即汤河分流下流复合汤河】石河【在临榆县西源出口外自义院口流入经石门寨东合南北二闗河至南海口入海府志谓源出口外龙潭由城子峪入盖东一派也至石门塞前东合流】北闗河【在临榆县北二里源出闗外由北水闗穿长城流入经西闗南流入石门又南闗河在闗南二里由南水闗穿长城流入石河】潮河【在昌黎县东二十里源出仙台顶后东南流合饮马河入海一名马家河县境羣山之水皆防于此　按汉书地理志絫县有下官水南入海又有碣石水賔水皆南入官旧志云官水疑即潮河碣石水即急流河賔水即饮马河也】急流河【在昌黎县西门外一名西沙河源出龙潭水下流至县西南里许合饮马河】深江河【在昌黎县西十八里源出浄影池长峪石窟诸川又梭头河在县西北三十里源出道者凤凰诸川与深合河合而为栁河合于两河达虹桥入饮马河】套里河【在昌黎县西六十里源出龙山流经静安堡入乐亭县界】饮马河【在昌黎县南五里源出卢龙县界谿谷中东流迳县西安山下又东与深江河合流为沙河下流合潮河入海】两河【在昌黎县西南八里各川至此合而为二其相近者曰泉河在县西二里又有土桥河在县西十里兴寜屯源出青沟营其在南者曰绕湾河源出茶芽山流绕安山东麓亦曰安山河皆合于深江河　按两河与泉河土桥名不相渉旧志混而为一今依方舆路程考改正】中淀河【在乐亭县东十五里又县东南有汤家河东北有厐家河西南有苑家河三岔河西北有戴家河蒋家河皆滦河支流也】别故河【在滦州西源出庙儿山东南流至州西北三里合金鱼泉又东南经州南岩山桥合五里河又东四里入滦河一名玉带河故道又淤明万厯中常议疏濬不果　本朝雍正四年始疏通复旧灌溉甚广】沂河【在滦州西即古素水也郦道元水经注素河出令支县之蓝山南合新河又东南入海海志大沂河在州西十八里源出卢龙县马家庄南流折西合董家湾又东南经芹菜山波洛桥又南合莲台港经于家泊入青河又有小沂河在州西十二里发源烽火山东流经拐头山过双山入大沂河　按旧志谓沂河即古素水盖素沂声相同而讹也但水经注青素二水各自入海今二河合流亦与古不同矣】沙河【源出迁安县西横山之赤崖南流防血石岭流出之石河流经沙河驿东又南经滦州西四十里合海子长湾及大小泊之水又南入丰润县界转东南入海今下流已淤　按汉书地理志海阳县有缓灵水南入海水经注缓灵水出新平县东北世谓之大笼山东南流迳令支城西西南流与新河合南流注于海疑即此】官渠河【源出滦州西白云山南之水峪曰帅家河西南流经开平城东又西南与陡河合为官渠河又南经丰润县东南界又南复经州界入海　按汉书地理志海阳县封大水南入海水经注封大水出新平县西南流迳新平县故城西又东南龙鲜水注之乱流南防新河又南入于海疑即此】陡河【在滦州西源出迁安县馆山亦名馆水南流经罗家岭又经偏山临水院合黄花港入牤牛桥又名牤牛河又西南防唐家河至州西八十里双桥合板桥水又南经石城西为石溜河又南经唐山桥名大河又南与帅家河防为官渠河　按汉书地理志海阳县有龙鲜水东入封大水郦道元水经注龙鲜水出新平县西北世谓之马头山二源俱导南合一川东流注封大水疑即此旧志云河旁地中产水火炭可供爨陶磁器者尤利之今舆图陡河自丰润县南入海不合官渠河与旧志不同】唐家河【在滦州榛子鎭西源出州狼窝铺崖下东南流迳冷家湾南入陡河又板桥水源出围山瀑布流为泉河南迳峯山入陡河】王家河【在滦州西一百二十里源出曹家口社南流至丰润县胥家庄漫流入白逹于海】新河故道【自顺天府宝坻县迳遵化州丰润县流入迳滦州南又南至乐亭县入濡水郦道元水经注新河故凟承鲍邱水东出谓之盐闗口魏太祖征蹋顿与泃俱导也东北絶庚水又东北出迳右北平絶巨梁水又东北迳昌城县故城北又东为二水枝渎东南入海新河自枝渠东出合封大水谓之交流合水又东出海阳县与缓灵水防又东与素河防谓之白水口又东至九过口又东迳海阳县故城南又东絶清水又东木容水出焉又东左迤为孔阳孤淀又东防濡水入海旧志有潮河在泺州南一百三十里海水荡潏流延百余里乃黒洋海口东派北连曾家湾流至济民场东距蚕沙口二十里亦名林里疑即新河余流又乐亭县志有新河套在县西二十五里夹于清泺之间盖即古新河也】清水河【在泺州南郦道元水经注清水出海阳县东南流迳海阳城又南合新河又南流十许里入九过口注海明统志在乐亭县西源出马城北蔡家庄旧巳湮塞洪武中濬故道置闸潴水以通海运州志青河在州东南二十里源出州西五子山东五里有大泉沸腾流迳州南八里曰八里河又经料马台邱官营伏入地中俗名地桥又东南二里迳阎家庄复见为龙溪又西南二里乱泉突出分二派一派东南行一百三十里经乐亭西南马家营逹緑洋沟入海是为西清水一派西南行十六里经破桥又西合沂河折而西南至沙沟又六里至泽头合古憧河又西南三十五里至公安桥又四十五里至沙口入海其水极清入海二十里不溷亦名清水河秦汉以来为漕运故道闸迹尚存明永乐十八年以运艘遭风罢又古憧河在州南四十里源出倴城南流迳石桥入清河又有陷河在州南五十里源出倴城北于家泊南流防数水亦至蚕沙口入海】横河【在泺州北七里源出卢龙县独子山东南流绕横山麓至偏凉汀入滦河】靳家河【在泺州西南八十里一名小青龙源出游观庄南流合黄坨河其黄坨河亦出游观庄南流至此而合乱流而南入于海】龙湾河【在湾州西北九十里源罗家岭南三里南流至榛子鎭东合暖泉入陡河】长春淀【在滦州西南一百二十里金史地理志石城有长春淀旧名大定淀大定二年更】蒲泊【在昌黎县南二十五里源出县东海眼山夹莲峯樵夫诸川而下厯惠民埸东南入海】大田泊【在滦州南产苇蒿中多狼】大水泊【在滦州西南七十里源出土山任郎庄流迳赤堠社曰汉王渠南播为小水泊又迳孙家沟永登屯入沙河】海子长湾【在滦州西四十里产菱芡鱼鰕下流入沙河】狮子湾【在滦州西七十里渟洄靓碧东南流入石榴河】龙潭【在卢龙县东北燕河城北八里有石门两山如壁中为龙潭】温泉【有二一在抚宁县东北三十里一在昌黎县西一里平地涌出隆冬不冰】金泉【在滦州西三里其水南流入莲花池达别故河】扶蘓泉【辽史地理志滦州有扶蘓泉甚甘美秦太子扶蘓北筑长城尝驻此滦州志有井泉在州西北十五里即古扶蘓泉也】莲塘【在乐亭县北里许讲武台后】偏凉汀【在滦州北五里滦水临于前横山枕于后其地最凉故名偏凉旧漕运泊舟处明景泰中建偏凉寺于此　本朝乾隆八年十九年四十五年】
　　【皇上幸　盛京　　銮舆经临俱有御制诗】谯楼井【在府治南每天将雨有气自井中出居民以此占】双文井【在临榆县学前西偏城中七十余井皆咸惟二井甘美】
　　钦定大清一统志卷十三
　　钦定四库全书
　　钦定大清一统志卷十四
　　永平府【二】
　　古迹肥如古城【在卢龙县北本春秋肥子国应劭曰肥子奔燕燕封于此故曰肥如汉置县髙帝六年封蔡寅为侯邑后汉晋皆属辽西郡后燕时幽州刺史镇此北燕冯大兴二年子崇以肥如降魏因为辽西郡及平州治隋省入新昌县旧志肥如城在卢龙县西北三十里　按杜佑通典汉辽西郡故城今在郡东汉郡不在此疑是后魏时故址也】新昌故城【今卢龙县治汉故新昌县属辽东郡在今奉天府海城县界后魏改置于此为北平郡治隋改曰卢龙至今因之】朝鲜故城【在卢龙县东汉乐浪郡有朝鲜县在今朝鲜境内后魏延和元年徙朝鲜民于此置朝鲜县属北平郡髙齐省入新昌】令支故城【在迁安县西春秋时山戎属国国语齐桓公北伐山戎刜令支史记作离支即令支之譌也汉置县晋初陷于鲜卑大安二年封鲜卑务勿尘为辽西公以令支为国都其后慕容儁取令支置辽西郡义熈三年慕容懿以令支降魏魏真君七年并入阳乐县魏书地形志肥如县有令支城杜佑通典卢龙有汉令支城辽史地理志平州安喜县本汉令支县地太祖以定州安喜俘戸置在州东北六十里金史地理志平州迁安县本汉令支县故城辽置安喜县大定七年更今名县志安喜故城在县西北七十里府志安喜故城在今县东北二十里又县东三十里万军山顶有土城三百余步中有将台或以为安喜故址】滦阳故城【在迁安县西北辽于今喜峯口外置泽州治神山县又于此置滦河县属焉金初与州俱废入神山承安二年复置惠州升孩儿馆为滦阳县之防和四年又与州俱罢元复改置滦阳县为惠州来治明洪武中废旧志滦阳城在今县西北一百六十里元置明初废为营府志辽县在今滦阳营金滦阳县在今汉儿庄汉儿庄即孩儿馆金升馆为县隔二十里非复故城也元县即辽之陷河采炼置泽州者又非此】阳乐故城【在抚宁县西汉置属辽西郡后汉为郡治晋因之后魏仍属辽西郡北齐省郦道元水经注地理风俗记曰阳乐故燕也辽西郡治秦始皇二十二年置魏氏土地记曰海阳城西南有阳乐城后汉书注阳乐故城在平州东旧志在今抚宁县西闗外　按阳乐后汉时为辽西郡治赵苞传为辽西太守迎母到郡道经栁城则阳乐故县应在栁城之东今府东北口外旧志陡河西南百里有阳乐城是也岂魏晋时移此城于肥如东界耶】抚宁故城【今抚宁县治唐初置抚宁县寻省入卢龙金大定二十九年复升新安镇为县旧志明洪武十三年移治县西北兎耳山东永乐三年于故县置抚宁卫成化三年议者请复县于旧址乃于卫东立县合为一城即今治也按明统志谓今县本汉骊成县地汉志骊成属右北平郡界不得越肥如而到此旧志又谓汉置临渝县唐改石城辽始徙滦州界有临渝故城在县北今考汉临渝县古无的据郦道元水经注云渝水西南迳河连城疑是临渝县故城当在今口外近锦州西界唐初改置临渝县后改石城杜佑通典乐史太平寰宇记俱云在平州西北一百四十里不在今抚宁界亦不云即汉临渝县辽初改置石城在故城南五十里未闻自今抚宁徙置也旧志因县志以狮子河为渝河遂谓今县即汉临渝又云有渝闗城在今县东二十里疑即故县皆误】迁民故城【今临渝县治辽史地理志中京道迁州兴善军本汉阳乐县地圣宗平大延琳迁归州民置治迁民县金州县俱废为迁民镇属瑞州海阳县元史天厯元年中卫兵守迁民镇即此北蕃地理志迁州在临渝関东五十里南去海二十里】润州故城【在临渝县西辽圣宗平大延琳迁寕州民置润州治海阳县属中京道金皇统三年废润州以县属瑞州元省洪皓松漠纪闻润州西去平州一百四十里北蕃地理志润州在卢龙县东北西至渝闗四十里南去海三十里县志海阳城在县东六十里即故县也　按辽志润州统海滨县其海阳县属隰州金志则海阳属润州海滨属隰州与辽志互异明志载海滨县入宁前卫与金志同今从之】絫县故城【在昌黎县南汉置属辽西郡后汉省】广宁故城【今昌黎县治辽以所俘定州民置广宁县为营州邻海军治金大定二十九年以与广宁府重更名昌黎　按汉栁城即后魏唐营州辽金之兴中府在今口外锦州边界此营州自是辽时所置乃辽志所载沿革竟与兴中府畧同旧志又疑唐甞侨置营州于此唐时营州虽屡经迁徙未甞移今府界也】海阳故城【在滦州西南汉置高祖六年封摇扶余为侯国魏氏土地纪令支城南六十里有海阳城】马城故城【在滦州南唐书地理志平州马城县古海阳城也开元二十八年置以通水运杜佑通典平州西南到马城县一百八十里辽史地理志马城县辽割滦州在州西南四十里宋史地理志马城县宣和四年赐名安城元史地理志至元四年省州志废县在州南二十里又有古马县在州西南二十里古马社　按辽志道里与通典不同葢非唐故治也】石城故城【在滦州西南汉石城县在今口外大宁故卫界唐初于今州西北界置临渝县为平州治武德二年移州治卢龙七年省临渝县贞观十五年复置万嵗通天二年改名石城属平州杜佑通典平州西北到石城县一百四十里蓟州东南到石城县百八十五里是也辽又改置于此属滦州辽史地理志唐石城县在滦州南三十里仪鳯石刻在焉今县又在其南五十里辽徙置以就盐官宋宣和四年甞赐名临闾寻入金复曰石城元初省入乐亭至元二年改属义丰滦州志在州西南九十里义丰社明永乐初移置开平中屯卫于此今废　按旧志谓唐石城县即今抚寜今考通典县在平州西北蓟州东南与太平寰宇记同知不在抚寜也特新唐志载临渝関碣石山皆在县境为可疑然通典碣石渝関并在卢龙唐志误耳辽志谓唐石城在滦州南三十里亦与通典不合今州西榛子镇南去开平城五十里疑即唐故县也】新安平故城【在滦州西汉置新安平县属辽西郡后汉废后赵石虎建武七年自海道袭燕安平破之郦道元水经注封大水西南流迳新平县故城西地理志辽西之属县也　按辽志中京大定府汉为新安平县汉末步奚居之旧志疑故县本在大定汉末始南移海阳界非是葢辽志援古多不足据也】昌城故城【在滦州西南汉置昌城县属右北平郡后汉废】夕阳故城【在滦州西南汉县属右北平郡后汉省后燕慕容宝封髙云为夕阳公即此】乐安故城【在乐亭县东北晋咸康六年石虎欲伐慕容皝具船万艘自河通海运谷于乐安城永和初石虎复使其将邓恒屯乐安郦道元水经注濡水东迳乐安亭北即此金始置乐亭县县志乐安旧城在县东北二里亦名旧镇庄】望都废县【在卢龙县南辽史地理志平州望都县本汉海阳县太祖以定州望都县俘戸置在州南三十里金史地理志海山县本辽望都大防七年更名元史地理志至元二年省海山入昌黎三年复置四年又省】义丰废县【今滦州治辽置辽史地理志滦州汉海阳县太祖以俘戸置统义丰县本黄洛故城世宗置元史地理志义丰县至元二年省入州三年复置明实録洪武二年并义丰入滦州　按水经注黄洛水出卢龙塞在今迁安县西北界则黄洛城亦当在其地非滦州境也】骊成故县【汉置属右北平郡后汉省　按骊成古莫知所在旧志云按汉志县有大碣石山在西南欧阳忞舆地广记碣石在今石城县故骊成也又考石城县在今滦州则骊成当在今乐亭县志有古城在县西南三十里疑即是其説诚似然今县境实无所谓碣石山也】孤竹城【在卢龙县南汉书地理志令支县有孤竹城郦道元水经注元水西南迳孤竹故城北孤竹国也城在山侧肥如县南十二里按水经注孤竹城在濡口之东元水之南旧志谓在县西十五里转在滦河之西葢后人所附会】
　　【也】辽兴城【明统志在府东十八里唐开元初安东都督府治此辽为辽兴府城　按旧唐志开元二年移安东都防府于平州天寳二年移辽西故郡城安东府固甞治此然不闻别筑一城至辽之辽兴府亦即治卢龙城也明志不知何据又云桞城废县在府西二十里唐于此置营州更误】长城【隋书地理志卢龙县有长城明统志长城在府北七十里】荗乡镇城【在滦州西七里唐书地理志马城东有荗乡镇城】龙纪城【在迁安县北二十里周二百余步相传辽萧后所筑遗址犹存】杨买驴城【在迁安县北四十里周五百步旧志相传辽圣宗时萧太后所筑杨买驴其臣姓名司营筑之事者】洋河城【在抚宁县东南十五里方六里府志谓唐初置泸河县属燕州即此】山西城【在抚宁县西南五十里旧址尚存传传唐太宗征辽时筑】鳯凰城【在昌黎县西道者山之右】独莫城【在滦州南九十里又有倴城在州西南六十里唐山土城在州西南一百二十里李家庄城在州南四十里柏家庄土城在州南五十里稻地土城在州西一百二十里旧志元立屯田总管府于马城自独莫城以下皆当时屯兵处也】独幽城【在乐亭县东南十里时登屯】桞城废军【在昌黎县西南唐书地理志平州有栁城军永防元年置县志有栁城在县西南六十里静安社即故军也　按辽志谓广宁县为汉栁城县地者当由此栁城军而误】永平故卫【在府治内明洪武四年置　本朝康熈二十七年裁】卢龙故衞【在府南明永乐四年置又东胜左卫在府治东明永乐元年自山西边外移此　本朝顺治九年皆裁】故兴州皆屯卫【在迁安县城内明永乐三年自故大宁界移此】抚宁故卫【在抚宁县北十里明永乐三年置】山海故卫【在今临渝县东本古渝関明洪武十四年即関置卫　本朝乾隆二年建临渝县卫废】温昌镇【在滦州西唐书地理志石城有温昌镇】长春行宫【在滦州西南金史地理志石城有长春行宫又旧志丹阳宫在州东南三十里濯清亭在滦河西岸皆金置】千金冶【在滦州南汉书地理志夕阳有鐡官唐书地理志马城东北有千金冶曹学佺名胜志冶在滦州南二十里即汉夕阳铁官也州志又有古冶在州南六十里】昌国署【在乐亭县东十七里元时为屯田署今犹称为署里】望海台【在卢龙县东相传汉武帝筑】擂鼓台【在滦州西百里相传唐太宗征辽常驻师于此地多峻石】将台【在滦州西八十五里下有黄崖河】千里台【在滦州北十里周围草百余顷古料马台也】澄海楼【在临榆县南寕海城上前临大海明主事王致中建　本朝乾隆八年十九年四十八年】
　　【皇上恭谒　盛京祖陵皆驻】
　　【跸于此有御制登澄海楼诗并】
</div>
    <div class="pagination">
<a href="大清一统志_page8.html">上一页</a><span>...</span><a href="大清一统志_page4.html">4</a><a href="大清一统志_page5.html">5</a><a href="大清一统志_page6.html">6</a><a href="大清一统志_page7.html">7</a><a href="大清一统志_page8.html">8</a><span class="current-page">9</span><a href="大清一统志_page10.html">10</a><a href="大清一统志_page11.html">11</a><a href="大清一统志_page12.html">12</a><a href="大清一统志_page13.html">13</a><a href="大清一统志_page14.html">14</a><span>...</span><a href="大清一统志_page10.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
