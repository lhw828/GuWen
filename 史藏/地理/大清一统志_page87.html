<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 87 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 87 页/共 202 页
  </h1>
  <div class="content">
   钦定大清一统志卷一百七十三
&lt;史部,地理类,总志之属,大清一统志,汝州图&gt;
&lt;史部,地理类,总志之属,大清一统志,汝州图&gt;
&lt;史部,地理类,总志之属,大清一统志,汝州表&gt;
&lt;史部,地理类,总志之属,大清一统志,汝州表&gt;
&lt;史部,地理类,总志之属,大清一统志,汝州表&gt;
　　钦定四库全书
　　钦定大清一统志卷一百七十四
　　汝州【在河南省治西南四百九十里东西距二百二十里南北距二百二十里东至许州襄城县界一百三十里西至河南府洛阳县界九十里南至南阳府南阳县界一百八十里北至河南府登封县界四十里东南至南阳府叶县界一百四十里西南至南阳府南召县治二百十里东北至开封府禹州治一百七十里西北至洛阳县界九十里本州境东西距一百里南北距八十里东至郏县界四十里西至伊阳县界六十里南至宝丰县界四十里北至河南府登封县界四十里东南至宝丰县治九十里西南至鲁山县治一百二十里东北至开封府禹州治一百七十里西北至河南府洛阳县界九十里自州治至京师一千九百里】
　　分野天文星分野鹑火之次
　　建置沿革禹贡豫州之域春秋时戎蛮子地战国楚梁邑汉置梁县属河南郡又置周承休国属颍川郡【南境为南阳郡地】后魏省承休入梁县晋因之后汉孝昌二年始置汝北郡治石台县北齐移郡治南汝原县寻改郡曰汝阴后周郡废隋以南汝原为伊州治大业初改州曰汝州县曰承休寻又改为襄城郡唐武徳四年仍为伊州贞观元年改县曰梁县八年复改州曰汝州天宝元年改曰临汝郡乾元初复故属河南道五代因之宋曰汝州临汝郡政和四年升为陆海军节度属京西北路金曰汝州属南京路元属南阳府明初省梁县入州仍旧属成化十二年改直隶河南布政使司
　　本朝因之领县四
　　鲁山县【在州西南一百二十里东西距一百四十里南北距八十里东至南阳府叶县界七十里西至伊阳县界七十里南至南阳府南召县界五十里北至宝丰县界三十里东南至叶县界七十里西南至南召县治九十里东北至宝丰县界三十里西北至伊阳县界一百十里汉置鲁阳县属南阳郡后汉魏晋因之后魏太和十一年改县曰山北置鲁阳镇十八年置荆州二十二年罢州置鲁阳郡永安中改置广州后周改曰鲁州县曰鲁山隋开皇初郡废大业初州废县属襄城郡唐武徳初复置鲁州贞观九年州废县属汝州五代因之宋属汝州陆海军金元明俱属汝州　本朝因之】郏县【在州东南九十里东西距九十里南北距四十五里东至许州府襄城县界四十里西至本州界五十里南至宝丰县界十五里北至开封府禹州界三十里东南至南阳府叶县治九十里西南至宝丰县治四十里东北至禹州治七十里西北至河南府登封县治一百五十里春秋郑郏邑后属楚汉置郏县后升为郡后汉因之晋改属襄城郡后魏曰埉城侨置南阳郡又置顺阳郡及龙山县北齐废埉城县隋开皇初改龙山曰汝南三年二郡皆废十八年改县曰辅城大业初又改曰郏城属襄城郡唐属汝州五代宋初因之崇寜四年改属颍昌府金属汝州元至元三年省入梁县大徳八年仍置郏县属汝州明仍属汝州　本朝因之】宝丰县【在州东南九十里东西距一百二十里南北距四十里东至南阳府叶县界七十里西至鲁山县界五十里南至鲁山县界二十里北至郏县界二十里东南至叶县界五十里西南至鲁山县界三十里东北至郏县界二十五里西北至本州界二十五里周初应国春秋初城父邑汉置父城县属颍川郡后汉因之晋改属襄城郡东晋后废后魏太和十八年置汝南县永安元年侨置汝南郡北齐天保七年郡县皆废隋开皇十八年复置汝南县属襄城郡大业末废唐证圣元年析鲁山郏城二县地置武兴县神龙元年改曰中兴寻又改龙兴属汝州五代宋初因之熙寜五年废入鲁山元祐元年复置宣和二年始改曰宝丰金因之元至元三年省入梁县明成化十一年仍置县属汝州　本朝因之】伊阳县【在州西南九十里东西距九十里南北距一百十里东至本州界五十里西至河南府嵩县界四十里南至鲁山县界四十里北至河南府洛阳县界七十里东南至鲁山县界四十里西南至南阳府镇平县界二百八十里东北至本州界四十里西北至嵩县治九十里古伊川地汉为宏农郡之陆浑河南郡之新城梁县南阳郡之鲁阳四县地唐先天二年置临汝县属汝州五代周显徳二年废明成化十二年始析汝州及鲁山嵩县地置伊阳县属汝州　本朝因之】
　　形势面环汝水背负嵩山左控襄许右聨伊洛【州志】风俗士尚端慤民知勤苦【祝穆方舆胜览】士为道徳性命之学民有丝绢防絶之富【风土记】垦田不广民多财赋亦由俭啬而然【宋史地理志】
　　城池汝州城【周九里门四池广三丈　本朝顺治八年营缮康熙二十五年修乾隆八年二十七年重修】鲁山县城【周六里门五池广二丈明崇祯十三年甃砖　本朝乾隆二十八年修】郏县城【周十二里门五池广三丈明嘉靖十四年甃砖　本朝顺治九年修】宝丰县【周四里门四池广三丈明嘉靖中甃砖逮至本朝顺治九年修筑康熙二十五年重修乾隆六年复修】伊阳县城【周四里门四池广一丈明成化中筑　本朝顺治三年雍正七年修乾隆二十八年重修】
　　学校汝州学【旧在州治西明永乐三年因元旧址重建天啓四年徙建于州治西北　本朝康熙三十九年至雍正六年屡修乾隆八年复修入学额数十五名】鲁山县学【在县治东南元至正中建明洪武八年重修　本朝顺治十六年雍正七年重修入学额数十二名】郏县学【在县治东南金太和六年建明洪武三年重建　本朝顺治五年重修入学额数十二名】宝丰县学【在县治东明成化十二年建　本朝顺治十六年康熙二年重修入学额数八名】伊阳县学【在县治西明成化十二年建　本朝康熙三十九年雍正五年重修入学额数八名】汝阳书院【在州学旁　本朝顺治中巡道张汧建康熙五十三年重修乾隆六年州守宋名立拓建宇舍率五属生童肄业其中郏县崇正书院在城内东北隅明宏治十五年县令曹豹改高阳寺为之康熙中増筑雍正二年重修各州县俱设有义学社学焉】
　　户口【原额人丁六万四千八十七又滋生人丁三万二百七十六】
　　田赋【民卫垦首田地十万九百五顷七亩二分零额徴补徴杂办丁银匠价等银八万三千四百九十七两一钱七分零随漕折色行粮等银一千七百八十六两五钱八分零】
　　山川石楼山【在州东三十里上有巨石层累如楼故名魏书地形志东汝南有石楼山】三山【在州东三十里一名排衙山下有龙池】銮驾山【在州西五十里通志轩辕问道经此】檀树山【在州南四十五里】鹿台山【在州北六十里曹学佺名胜志有台状如蹲鹿】紫金山【在州北三十五里上有圣井其相近有狮子山】重金山【在州北四十里山多黄石层累相成日夕掩映色若黄金】望云山【在州东南十八里自伏牛山蜿蜒而来与三山相对】灶君山【在州西南三十里上有石刻灶君山三字相近有龙山】崆峒山【在州西南六十里庄子黄帝闻广成在于空同之上住问至道之精唐汝州刺史李贞碑山名崆峒者有三一在临洮一在安定而庄子述黄帝问道崆峒遂言游襄城登具茨访大騩皆与此山接壤则此为近是山下有洞其戸上向传有白犬往往出游故号山冢为玉狗峯乐史太平寰宇记崆峒山在梁县西十里即黄帝问道于广成子之所】霍山【在州西南六十里汉置霍山县以此得名亦曰霍阳山左传哀公四年楚袭梁及霍杜预注霍即梁县南霍阳山也京相璠曰在周平城东南】狼臯山【在州西南六十里亦曰明臯山郦道元水经注汝山自狼臯山东出峡谓之汝阨寰宇记明臯山即放臯山也在梁县西南六十里】风穴山【在州东北二十里州志上有风穴风将作穴中先有声山麓有大慈泉南流入黄涧名胜志宋吴几复此旧有吴公洞读书庵雅才亭诸胜李廌俱题咏之其上有翠岚亭】灌顶山【在州东北三十五里有水流入黄涧】玉羊山【在州西北四十里明统志山石多羊迹故名】鲁山【在鲁山县东十八里孤高耸拔为一邑巨镇县以此得名又曰露山汉书地理志鲁阳有鲁山李吉甫元和郡县志鲁山在鲁山县东北十里】尧山【在鲁山县西三十里俗谓即水所出之尧山误】大盂山【在鲁山县西五十里山顶低洼四围若城俗呼为大团城小团城】壶山【在鲁山县南二十里形圆如壶后汉书樊英传于壶山之阳】簸箕山【在鲁山县南十八里上有白塔寺山多紫石可研春月夹溪桃花颇有武陵之致又东南三十五里商余山五十里嶂防山峯峦峭削界连南召】彭山【在鲁山县东南三十八里水经注彭水出鲁阳县南彭山下有彭山庙庙前有彭山碑汉元嘉三年杜仲长立】交口山【在鲁山县西南五十里两山相交故名】谷积山【在鲁山县西北九十里养敖二水出焉或谓即将姑山】牛兰山【在鲁山县西北后汉书郡国志鲁阳有牛兰山水经注牛兰水发鲁阳县北牛兰山】乌婆山【在鲁山县西北八十里上有乌婆寨】阴山【在郏县东三十里汝水绕其下】白龙山【在郏县城南三十里见寰宇记】凤翅山【在郏县北三十里上有灵泉又县南二十里有鳯山】緑石山【在郏县北三十五里一名岫嵂岭即大刘之枝山也】紫云山【在郏县东南三十里又二十里有落鳬山】平顶山【在郏县东南五十五里接南阳府叶县界延袤十里絶顶平坦无峯峦故名】大刘山【在郏县西北三十里水经注扈涧水北出大刘山旧志脉自嵩岳南来绵亘起伏至此突然高峙羣山环拱为县之主山世传汉高祖入闗驻此名沛公垒其南又有小刘山云光武尝驻此山峡有高门洞　按隋志郏城有大留山疑大刘之名传譌也】小峨嵋山【在郏县西北三十五里相传宋苏轼在汝州见之以其形类蜀之峨眉故名】扈阳山【在郏县西北四十里扈涧水出其下西麓有娄景洞世传娄景隠此又苍山在扈涧西去县五十里旧志自县而东南道多平坦自县而西北则山岩层叠直接闗陜天地之气自此中分形胜与成臯相似】九里山【在宝丰县东三十里延袤九里又有黒马山在县东十里】三堆山【在寳丰县西三十里县志唐白居易曽居此】香山【在寳丰县东南三十里旧名火珠山中峦圆净如珠旁两峯高峙峦顶建浮图下有天池上架石梁】龙山【在寳丰县东南四十里水经注龙山水源出龙山魏书地形志龙山有龙水元和志大龙山在鲁山县南界三十五里刘累以扰龙迁于鲁县故名龙山】鱼齿山【在宝丰县东南四十余里湛水出焉左传襄公十八年楚伐郑次于鱼陵涉于鱼齿之下注鱼陵即鱼齿山在犨县北后汉书郡国志襄城有鱼齿山元和志在鲁山县东南六十里】鳯凰山【在宝丰县东南五十里前有沙河环绕又伊阳县北三里有鳯凰山】莲屏山【在宝丰县西南九十里一名五朶山五峯叠翠俨若屏障】紫逻山【在伊阳县东十里相传山口乃大禹所凿导汝水自东出杜甫送贾至出汝州诗云山紫逻深即此王存九域志梁县有紫逻山】练溪山【在伊阳县东十五里其西有龙潭及晒龙台】筛子垜山【在伊阳县西七十里产锡矿】瑞云山【在伊阳县南三里冈峦耸拔形势如屏】霍阳山【在伊阳县南四十里寰宇记俗名现山在梁县西南七十里明统志唐太宗经此以其危峯独现故名】甘泉山【在伊阳县北四里十三州志伊阳有甘泉山中有泉水味甘】云梦山【在伊阳县东南七里县志相传鬼谷子修道处其北有水帘洞悬崖石洞濶数武内穿一道崎曲约二里许洞口有涧隔之一小石塔自顶滴水下注】尧山【在伊阳县西南水所出水经注尧之末孙夏孔甲时迁于鲁县立尧祠于西山谓之尧山山在太和川太和城东北元和志水出鲁山县西大陌山寰宇记尧山俗名大陌山亦号大龙山因扰龙见称旧志有天息山在县西南沙水所出即尧山也以汝水所经故俗谓天息耳】天马山【在伊阳县东北十五里】歇马岭【在鲁山县西八十里水经注波水出霍阳西川大岭东谷俗谓之歇马岭即应劭所谓孤山波水所出也】吴大岭【在鲁山县西九十里俗名没大岭沙河所出即水也又县南五十里有白沙岭】南条岭【在寳丰县西四十里岭四面有水东南为净肠河流合水西为绵封河北为马渡河东北为达老河俱流合汝水】分水岭【在伊阳县西三十里有水自岭上南北分流】滴水崖【在寳丰县西七十里岩石峭壁水自石隙流出激壑相应旧名喷珠崖】汝水【自河南府嵩县东北流入伊阳县界经县南又东经州城南又东南经寳丰县北又东经郏县南又东南入许州襄城县界水经注汝水迳太和城北又东届尧山西岭下水流两分一水东迳尧山南为水一水东北出为汝水歴蒙栢谷北歴长白沙口狐白溪水注之又东北趋狼臯山东出峡谓之汝阨东歴麻解城北又经周平城南又东与三屯谷水合又东与广成泽水合又东得鲁公水口又东合霍阳山水又右合三里水又东迳成安县故城北又东为周公渡又东黄水注之又东与张磨泉合又东分为西长湖又东合扈涧水又右迤为湖俗谓之东长湖又迳郏县故城南滶水注之又东南左合蓝水又东南流与白沟水合又东南与龙山水会又东南至襄城元和志汝水经梁县南三里在龙兴县北四十五里西去郏城县七里】黄水【在州东三十里南流合于汝一名黄涧河水经注黄水出梁山东南迳周承休县故城东为承休水又东南迳白茅台东又南迳梁瞿乡西水积为陂世谓之黄陂东转迳其城南东流右合汝水魏书地形志东汝南有黄陂元和志黄陂在梁县东二十五里东西十里南北七里隋时修筑有灌溉之利隋末废坏干封初有诏増修百姓赖其利明统志黄涧俗名赵落河源发左邨之北山流合汝河】广成泽水【在州西四十里水经注广成泽水出狼臯山北泽中自泽东南流经温泉南与温泉水合又东南入汝水魏书地形志梁县有广泽水元和志泽在梁县西四十里周一百里隋大业初置马牧于此欧阳忞舆地广记广成泽今名广润泽盖避朱梁讳改名】水【源出鲁山县西吴大岭东流迳县南又东迳宝丰县南又东入南阳府叶县界亦名沙河汉书地理志水出鲁阳县东北至定陵入汝水经注水出鲁县西之尧山山歴大和川东迳小和川又东温泉水注之又东迳胡木山东流又防温泉口又东房阳川水注之又与波水合又东迳鲁阳县故城南右合鲁阳闗水又东北合牛兰水又东迳应城南彭水注之又左合乔水又东迳犨县故城北出于鱼齿山下又东犨水注之又东南迳昆阳县故城北元和志水出鲁阳县大陌山通志沙河在鲁山县南五里　按左传僖公三十三年楚救蔡与晋师夹泜而军注泜水出鲁阳县东经襄陵定陵入汝与汉志源流符合是泜水即水也】波水【在鲁山县西出县西南歇马岭下流入汝周礼职方氏豫州其浸波溠马融广成颂浸以波溠应劭曰孤山波水所出水经注波水出霍阳西川大岭东谷俗谓之歇马岭即孤山也又南迳蛮城下又南分三川于白亭东而俱南入水】彭水【在鲁山县东南水经注彭水俗谓之小水出鲁阳县南彭山蚁坞东麓北流迳彭山西又东北流直应城南而入】房阳川水【在鲁山县西南水经注水出南阳雉县西房阳川北流注于】鲁阳闗水【在鲁山县西南自南召县流入亦名鵶河水经注鲁阳闗水出鲁阳闗外分头山横岭下夹谷东北出入于元和志俗谓之三鸦水径县西七里许九域志鲁山县有鸦河旧志有穰河在县西南十五里流入沙河】牛兰水【水经注出牛兰山东南流迳鲁阳城东又东南与栢树溪水合南注于鲁山县志源发县北牛兰山东南迳鲁阳城东又东南与栢树谿水合迳鲁山南注于考其形势即达老河也】蓝水【在郏县东水经注蓝水出阳翟县重岭山东南流迳纪氏城西又东南流迳黄阜东而南入汝水旧志名长桥河在县东三十里源出禹州神后山东南入汝又有团造溪在县东北三十里源出禹州洪畅都南流入长桥河又有安梁溪在县北十八里源出十字沟流入团造溪】扈涧水【在郏县西四十里源出县西北扈阳山南流入汝水经注扈涧水北出大刘山南迳水蓼堆东郏城西南流入于汝元和志源出县西北三十里】龙山水【今曰封家溪在郏县东南水经注龙山水出龙山龙溪北流际父城故城东又东北流与二水合俱出龙山北流注之又东北入于汝旧志有封家溪在县东南三十里源出宝丰县香山东北流入汝】湛水【在寳丰县东东南流入南阳府叶县界周礼职方氏荆州其浸颍湛水经注湛水出犨县鱼齿山西北东南流歴鱼齿山下为湛浦方五十余步又东南迳蒲城北又东于汝水九曲北东入汝元和志在龙兴县东三十里明统志源出汝州马跑泉流经叶县东北入汝】应水【在寳丰县南十二里一名瀴河又名石渠水经注桥水出鲁阳县北峙山东南迳应山北又南迳应城西谓之应水】犨水【在寳丰县南水经注犨水俗谓之秋水水有二源东源出犨县西南践犊山东崖下东北流迳犨县南又东北屈迳其县东而北合西流水西源出县西南颇山北阜下东北迳犨城西又屈迳其县北东合二水乱流北注于明统志秋河源出鲁山县杨家林流注寳丰县界入沙河】养水【在寳丰县北十八里亦名沙水又曰石河水经注养水出鲁阳县北将孤山北长冈下数泉俱发东歴永仁三堆南又东迳沙川世谓之沙水歴符山垒北又东迳沙亭南故养阴里也又右会堇沟水水出沛公垒西六十歩许养水又东北入东长河乱注汝水也】滶水【在寳丰县北水经注滶水出鲁阳县之将孤山东南流入父城县与桓水会桓水出鲁阳县北二源合为一渎迳贾复城北东北流至父城县北右注滶水乱流又东北至郏入汝】伊水【在伊阳县西北六十里自河南府嵩县流入又北流入偃师县入于洛】洗耳河【在州西门外源出河南府登封县箕山西南流入汝相传许由洗耳于此】清水河【在鲁山县东二十里源出赤城村东流入沙河　　按旧志迳达老河即清水河但达老河谓源出县西北鸡冠山清江河源出县东北三十里赤城村二水自不相涉】当齐河【在鲁山县西三十里源出县西北焦山南流入沙河】玉带河【在寳丰县北门外发源青条岭自城西环绕而东又东流入汝一名玉带河又有绵封河马渡河皆流经青条岭下东合于汝】马栏河【在伊阳县东南五里又县北六十里有夹河】戴液溪【在郏县西北四十里自州界流入又南入汝水旧志疑即水经注所谓张磨泉也】太史湖【在州城内宋州守王素所濬为一郡之胜李廌有记】西湖【在州西四里一名龙塘陂溉田千余顷】长湖【在寳丰县东北水经注汝水又东分为西长湖湖水南北五十余步东西三百步汝水又右迤为湖湖水下入汝旧志县东北有杨家湖俗谓之东长湖由汝水分支滙入于湖去寳丰县地界二十里相传唐时杨汝士居此盖即东西二长湖也】叶家湖【在伊阳县北六十里】摩陂【在郏县东南亦名龙陂水经注白沟水南迳龙陂西城西北即摩陂也縦横可一十五里魏太和六年如摩陂明年正月有青龙见摩陂井中魏主临观纪元曰青龙改摩陂为龙陂明统志唐时于此置马监曰龙陂监】惠明渠【在郏县西南县志县旧无水利元至正十一年邑人涧水入城民咸利之其后惟县西等村田尚得溉明嘉靖二十八年开惠民渠以溉田引水自石　桥建磴入城濠绕城自小东门入汝寻湮】严陵渠【在伊阳县东七里又有永昌渠仁义渠沮洳渠圣王渠永惠渠永平渠永定渠永泉渠惠民渠泉水渠永逺渠小渠摘口渠皆在县界】元洞潭【在州西南四十里又东南有黒龙潭】九女潭【在鲁山县东北十八里又伊阳县南有九女泉】白虎潭【在郏县东南三十里紫云山之阴】黒龙潭【在郏县东南三十里一名龙池中有三穴为龙所居又伊阳县北二十里有黄龙潭】温泉【有二一在州西南六十里东南流入广润河水经注广成潭与温泉水合泉水数源扬波于川左泉上华宇连防茨甍交拒方池石沼错落其间其水东南流注广成泽唐书地理志梁西南五十里有温汤可以熟米宋苏轼记天下温泉有七其一汝州明统志源有九眼是也一在鲁山县西水经注水东迳小和川又东温泉水注之水出西山七泉竒发炎热特甚汤侧又有寒泉地势不殊而炎凉异致浑一同流南注水又迳胡木山东流又会温泉口水出北山阜炎势奇毒去汤十许步别池然后可入汤侧有石铭云皇女汤可以疗万疾元和志载温泉在鲁山县西四十里旧志皇女汤有上中下三泉上水微温中水平温下水最热如沸在县西六十里又有凉泉在县西八十里是也】龙泉【在州西南其侧有石龙涡四壁千仞散泉如雨明统志其水莹洁中秋之夕阴灵蔽月俯视泉中魄影自若又寳丰县西四十里有五龙泉】大慈泉【在州东北风穴山之麓南流合涧水又州东三山下有野孤泉南五十里有悬殊泉】龙骨泉【在郏县西北大刘山下流经县北十里亦名小龙河其水多伏流或数十里或一二里复出又有马跑泉在县北十余里】
　　古迹汝原故城【今州治后魏置南汝原县后改汝原县隋曰承休唐改梁县为汝州治宋金元因之金史州南通邓州西接雒阳东则汴京使传所出供亿三面是也明洪武初始省县入州】梁县故城【在州东春秋时为周小邑后属楚左传哀公四年楚为一昔之期袭梁及霍国语楚惠王以梁与鲁阳文子文子辞曰梁险而在北境是也汉置县属河南郡后汉及晋因之水经注霍阳山水迳梁城西俗谓之治城非也萧徳言括地志故城在今梁县西南四十里杜佑通典梁战国时谓之南梁以别大梁少梁也寰宇记汉旧梁县在汝水之南】承休故城【在州东汉爲国属颍川郡汉书元鼎四年诏封姬嘉为周子南君以奉周祀注臣瓒曰初元五年为周承休侯元始四年为郑公后汉建武十三年更为卫公移于东郡畔观故国遂废水经注黄泉东南迳周承休县故城东括地志汉承休故城一名梁崔坞在今梁县东北二十六里】成安故城【在州东南汉置县属颍川郡元鼎五年封韩延年为侯国后汉建武二年封臧宫为侯国后省水经注汝水迳成安县故城北世谓之白泉城非也括地志成安故城在梁县东三十里】治城故城【在州西本古注邑史记魏文侯三十二年败秦于注后汉志梁县有注城后讹为治城北魏晋治城县属汝北郡水经注梁县北有注城今置治城县是也高齐省入梁县括地志注城在汝州梁县西十五里寰宇记注城南面已为汝水所毁】鲁阳故城【今鲁山县治本古鲁阳左传昭公二十九年蔡墨曰刘累学扰龙以事孔甲迁于鲁县注鲁县今鲁阳春秋时为楚邑国语楚惠王以梁与鲁阳文子史记楚肃王十年魏取鲁阳是也汉置鲁阳县属南阳郡汉书注古鲁县御龙氏所迁师古曰即淮南所云鲁阳公与韩战日返三舍者也后魏改曰山北后周始改曰鲁山元和志县北至汝州一百五十里县志故城有二一在城南亘若连阜俗呼望城□一在城西北基址四周尚隆起如壁立】犨县故城【在鲁山县东南五十五里春秋时楚犨邑左传昭公元年楚公子围使公子黑肱伯州犁城犨秦置县史记秦二世二年沛公与南阳守齮战犨东注地理志南阳郡有犨县后汉及晋因之刘宋永初后省通典鲁山县东南有汉犨县故城】郏县故城【今郏县治春秋时郑邑后属楚国语史伯谓郑桓公曰谢郏之间其君骄侈左传昭公元年楚公子围使公子黒肱伯州犁城郏又十九年令尹子瑕城郏注郏楚邑汉置郏县后汉书建武十七年有鳯凰见于颍川之郏县注今汝州郏城县也魏书地形志防城郡郏城水经注汝水又东南迳郏县故城南】龙山故城【在郏县东南后魏太和十八年置龙山县属顺阳郡隋志郏城旧曰龙山开皇初改曰汝南十八年改曰辅城大业初改曰郏城元和志父城故城在县东南四十里盖父辅声近而讹也】南阳故城【在郏县西北魏书地形志南阳郡南阳隋志郏城东魏置南阳郡南阳县开皇三年郡废十八年改南阳曰期城大业初置郏城县废期城入焉】龙兴故城【今寳丰县治即贾复城水经注桓水迳贾复城北复南击郾所筑也唐武后证圣元年析郏城鲁山置武兴县神龙元年更名中兴寻又更名龙兴元和志龙兴县西北至汝州九十里县在通雅城魏太和二十三年孝文亲征马圈行至此城昏雾得三雅引路遂过南山故亦名通雅城宋宣和二年以县有冶铸场改曰寳丰县志贾复城在县城西北隅】阳故城【在寳丰县南本汉犨县地后魏末置雉阳县隋开皇十八年改曰湛水大业初又改曰犨城属襄城郡唐武徳四年改曰阳属鲁州贞观九年省元和志阳城一名应城在龙兴县南二十五里旧志今为阳镇在寳丰县东南三十里】符垒故城【在寳丰县西北魏书地形志汝南郡永安元年置治符垒城领县符垒太和中置隋书地理志汝南有后魏汝南郡及符垒县并北齐废】汝南故城【在寳丰县北后魏置地形志汝南郡汝南太和十八年置北齐省隋初复置属防城郡九域志寳丰县有汝南镇县志今有古城在县北二十里即古汝南城】父城故城【在寳丰县东四十里春秋时楚城父邑左传昭公十九年楚城城父而寘太子建焉以通北方故太子建居于城父史记秦李信攻楚鄢郢破之引兵而西与蒙恬会城父汉改置父城县属颍川郡后汉书光武掠地颍川攻父城不下是也晋改属防城郡杜预左传注城父即防城之父城括地志故城在郏城东南四十里县志今县东冇父城保】石台废县【在州西南四十里魏书地形志汝北郡石台县志今有石台店葢犹以故县为名】临汝废县【在伊阳县东唐置县元和志县东南至汝州六十里本汉梁县地先天二年置旧唐志临汝县贞元八年移治石濠驿寰宇记废临汝县初置于今县西南二十里紫逻川以城南临汝水为名贞元中刺史陆长源以旧县荒残移于东北李城驿侧当大路周显徳三年废为镇入梁县】蛮城【在州西南春秋戎蛮子国也左传成公六年蛮氏侵宋昭公十六年楚杀戎蛮子嘉遂取蛮氏汉志新城惠帝四年置蛮中故戎蛮子国后汉志新城有鄤聚古鄤氏今名蛮中水经注汝水东歴麻觧城北故鄤郷城也谓之蛮中俗以为麻觧城非也通典汝州春秋戎蛮子之邑有蛮中聚在梁县西南】周平城【在州西南水经注汝州迳周平城南魏书地形志石台有平周城　按即周平之讹】绕角城【在鲁山县东南左传成公六年楚伐郑晋救郑与楚师遇于绕角注绕角城郑地通典古绕角城在鲁山县东南】平高城【在鲁山县西南九十里通典后周置三鵶镇以御齐亦名平高城】鲁城【在鲁山县东北十七里通典高齐置鲁城以御周】赤城【在鲁山县东北三十里今为赤城村有故城遗址旧传刘裕伐秦时筑】纪氏城【在郏县东水经注蓝水迳纪氏城西有増台记谓之纪氏台续汉书曰世祖车驾西征盗贼羣起郏令冯鲂为贼延裒所扼力屈上诣纪氏羣贼自降即是此处在郏县城东北十余里】夏亭城【在郏县东水经注白沟水南迳夏亭城西括地志夏亭故城在汝州郏城县东北五十四里葢夏后所封】龙城【在郏县东南水经注魏青龙元年有龙见于郏之摩陂于是改摩陂曰龙陂其城曰龙城详前摩陂】应城【在寳丰县西南周武王子所封国也左传僖公四十四年富辰曰应武之穆也注应国在父城县西南汉志父城应乡故国魏地形志山北县有应城括地志应国因应山为名去鲁山县东三十里】豢龙城【在寳丰县东南五十里古豢龙氏所国也寰宇记在龙兴县东南五十里九域志寳丰县有豢龙城】古城【在伊阳县南三里瑞云山腰宋翟兴翟进据此恢复废址犹存】霍阳聚【在州东南亦名霍阳城左传哀公四年楚袭梁及霍注服防曰梁霍周南鄙也水经注汝水之名有霍阳聚汝水迳其北又东北流迳霍阳聚东世谓之华浮城非也通典梁县有汉霍阳县因山为名俗谓之张侯城】阳人聚【在州西亦名阳人城战国防郑矫以新城阳人予韩太子史记秦庄襄王元年以阳人地赐周君奉□祭祀注河南梁县有阳人聚水经注鲁公水上承阳人城东鲁公陂城古梁之阳人城也括地志在汝州梁县西四十里　按魏书地形志孝昌二年置汝北郡治阳仁城阳仁疑即阳人之讹】狐聚【在州西北四十里史记周本纪秦取九鼎寳器而迁西周公于狐注徐广曰狐聚与阳人聚相近在洛阳南百五十里梁新城之间水经注三里水出梁县西北而东南流迳其县故城西故狐聚也括地志汝州外古梁城即狐聚】巾车乡【在寳丰县东南五十里今留村也后汉书冯异传光武畧地颍川攻父城不下屯兵巾车乡注巾车乡地即在父城界】清暑宫【在州西南唐书地理志临汝有清署宫在鸣臯山南贞观十四年太宗诏阎立徳按爽嵦建离宫以清暑乃度地汝州西山控汝水睨广成泽号襄城宫成烦燠不可居废之以赐百姓】广成苑【在州西四十里故广成聚也　按后汉书注广成聚有广成苑永元五年以上林广成圃假贫民永初元年以广成游猎地假贫民延嘉元年校猎广成遂幸亟谷闗初平元年置八闗都尉广成其一也】婆娑园【在郏县西一名石牛庄宋时崔鷃寓居于此】流杯池【在州南三十里唐武后尝与从臣姚元崇苏颋毕曜等于此游宴赋诗命李峤为序旧有碑石存】致亭【在州治北围跨西池上宋咸平中州守赵况建有苏辙祈文刻于石】思贤亭【在州治后宋杨亿知汝州有贤名后守王珦瑜因建此亭刘攽为记】香逺亭【在州治后圃旧有荼防三株宋时物金大定中知州乌古伦建取苏轼诗无风香自逺之句也　乌古伦旧作乌古论今改】虚舟亭【在州治后金兴定初建赵思文有记】观风亭【在州东北风穴山】翠岚亭【在州风穴山上登亭则山可见】修禊亭【在鲁山县西温泉上唐欧阳詹为令以三月三日集僚吏禊饮于此】安乐台【在州东南旧传汉光武所筑又有思父台在鲁山县西北亦云光武筑】琴台【在鲁山县北寰宇记在故子城东南墙上广二百步唐开元中元徳秀为令弹琴其上县志琴台顔真卿撰文金赵秉文书二大字刻之石元好问诗云千山为公台万籁为公琴防旷不并世月露为知音】钧天台【在郏县西旧传黄帝问道广成子闻钧天之乐即此地】神龟台【在郏县西隋开皇初曽获神于此】郏府台【在郏县东北二十五里】望嵩楼【在州治子城内唐刘禹锡送廖彦谋诗望嵩楼上忽相见即此】郑公堂【在州治内宋富弼两徙判于汝汝民为建此堂】此君堂【在州治内宋元祐中知州文大防建】养阴里【在寳丰县西北左传昭公三十年楚使监马尹大心迎吴公子使居养莠尹然左司马沈尹戍城之注养即所封之邑后汉书郡国志防城有养阴里水经注养水东迳沙亭南故养阴里也俗以是水为沙水故亦名沙城】正酒务【在寳丰县西北二十五里河南通志其务有六惟铜斗正酒二务其址尚存宋程颢监酒税于此有春风亭】汝帖【金石録在州治内旧凡十二刻今残阙河南通志　本朝顺治七年廵道范承祖修整并诗跋二十四刻移置道署賔馆】虞世南书碑【通志伊阳县学宫后壁有唐虞世南碑书攀龙附鳯字大如斗体势遒迈】
　　闗隘鲁阳闗【在鲁山县西南六十里与南阳府南召县分界史记赵惠文王九年赵梁将兵与齐合军攻韩至鲁闗下注即鲁阳闗也通典后周置三□镇在县西南十九里亦名平高城以御齐高齐亦于县东北十七里置鲁城以御周详见南阳府】歇马岭闗【在鲁山县西北八十里路出河南府嵩县界明设巡司】普救闗【在伊阳县西南百里明设廵司】上店镇闗【在伊阳县西南一百三十里其西南接邓州内乡北接河南府卢氏崎岖险阻今有廵司戍守】赵洛镇【在州东三十里今为赵洛铺又州西北六十里今为临汝镇九域志梁县有赵洛镇临汝镇】长桥镇【在郏县东三十里今为长桥铺九域志郏城县有长桥镇】黄道镇【在郏县西北二十五里金史地理志郏城镇黄道】宋村镇【在寳丰县东南三十五里宋建炎四年牛臯邀败金兵于宋村即此】曹镇【在寳丰县东南五十里】阳石寨【在郏县西北宋绍兴初李横败刘豫兵于阳石即此】心成堡【在寳丰县西南通三鸦路相近又有敦仁堡皆明末所设】薛店【在郏县西三十里唐建中四年讨李希烈官军自汝州前进至薛店即此】汝州驿【在州治】郏县驿【在县治】
　　津梁仁义桥【在州东十五里又十五里有黄涧桥州西郭外有洗耳桥　本朝乾隆七年修】董家桥【在鲁山县东南四里又县东有大石桥一名三里桥】长桥【在郏县东四十里一名蓝桥跨长桥河上本朝雍正二年修】汝河桥【在郏县东十五里跨汝河】扈涧桥【在郏县西五里又五里为义济桥县西北三十里为孝济桥】通都桥【在寳丰县东门外又南门外有惠众桥西门外有永济桥北门外有仁政桥明正徳十一年建　本朝乾隆八年重修】逹鲁桥【在寳丰县南十里跨缨河上明正徳五年建】通济桥【在寳丰县西北又有西桥俱跨净肠河上元延祐四年建】石河桥【在寳丰县东北二十里跨石河上】紫罗桥【在伊阳县东十五里又县西三十里有枣林桥】永定桥【在伊阳县北茹店镇为汝洛大道跨长夀河上明万厯二十一年建　本朝顺治十年修】夹河渡【在州东南十里】
　　堤堰聚寳堰【在州东又有龙泉堰荆河堰兴济堰保生堰黄道堰皆在州界】防城石堰【在州西门外沈耳河东旧堰残阙康熙雍正年间屡修乾隆七年重修】
　　陵墓周鲁阳公墓【在鲁山县西北二里淮南子鲁阳公与韩搆难战酣日暮援戈挥之日为之反三舍寰宇记墓在露山东北五里有石碑】汉薄姬冡【在郏县东薄姬保寰宇记薄姬在郏县城东四十里】贾复墓【在寳丰县城内南街西有庙】冯异墓【在寳丰县城东父城保】唐元结墓【在鲁山县西北三十里明统志在县北青条领陂泉之原有顔真卿所书碑碣】马燧墓【在郏县南】宋秦王墓【在州西北牛碑山朱时秦王廷美葬此追封魏王諡曰悼亦名魏悼园】寇瑊墓【在寳丰县东南】二苏墓【在郏县西北小峩睂山苏轼卒于常州其子过卜葬于此宋史苏过传过葬轼汝州郏城小峩睂山东坡年谱葬于汝州郏城县钧台乡上瑞里明统志后苏辙亦葬此】明李希顔墓【在郏县西】刘济墓【在郏县西北大刘山之麓】滕昭墓【在州北】李贞佐墓【在郏县南贞佐知郏县死流寇之难友人王昱収葬于南郏每岁寒食乡人倾邑祭奠广其冡至二亩余　按郏县志辨误云葬贞佐者为所举孝子王锡允而作传者门人仝廷举也至史所称友人王昱则县前后志并无是人因附注以俟考】
　　祠庙风伯庙【在州东北风穴山】广成子庙【在州西南崆峒山】胶东侯庙【在寳丰县治西南祀汉贾复　本朝乾隆七年修】二贤祠【在鲁山县祀唐元徳秀元结】顔鲁公祠【在州治东龙兴寺内】三贤祠【在郏县治北祀汉铫期臧宫唐马燧明嘉靖中建】二程祠【在州治西圣学书院内又寳丰县西北有明道先生祠】三苏祠【在郏县西北小峩睂山元至正中建】滕公祠【在州东闗内有祠嵗二祀祀明昭武滕公】
　　寺观仙林寺【在州东北四十里唐岑参有诗】荷福寺【在鲁山县城后街一名卧佛寺晋大安三年建　本朝康熙年间屡修雍正二年重修】润国寺【在鲁山县阳石保隋开皇十六年建宋太和五年重修】龙泉寺【在州城东北二十五里又鲁山郏城寳丰俱有龙泉寺】开化寺【在郏县治东后魏时建本朝顺治十一年修】香山寺【在寳丰县东龙山内有古塔唐时建】干明寺【在伊阳县南现山之麓北齐天保中建勅名弥陀寺后唐曰天成寺宋改今名】金山寺【在伊阳县城北五十里周天复十一年建】朝阳观【在郏县治南元泰定中建本朝顺治十年修】
　　名宦汉冯鲂【湖阳人建武中为郏令时郏贼延裒等聚众三年余攻围县舍鲂率吏士七十余人力战连日城陷帝闻驰赴按行鬬处嘉之曰此健令也褎等降帝以还鲂鲂责让以行军法听各反农桑为令作耳目是时每有盗贼并为褎等所发无敢动者县界清净】晋华谭【广陵人永宁初为郏令时兵乱之时境内饥馑谭倾心抚防司徒王戎闻而善之出谷三百斛以助之甚有政绩】南北朝宋郦道元【涿鹿人景明中试守鲁阳郡□立黉序崇劝学校山蛮服其威名不敢为寇弟道约继兄守鲁阳为政清净吏民安之】隋公孙景茂【阜成人开皇中为伊州刺史以疾徴吏民号泣于道】栁旦【解人开皇中鲁州刺史有能名】唐张善相【襄城人为伊州总管王世充攻之粮尽善相谓僚属曰我为唐臣当効命君等无庸死斩我首以下贼可也众泣曰与公同死愈于独生城陷被执骂贼见杀】李暠【开元初为汝州刺史政严简有治称昆弟繇东都之輙□服徃州人无知者其清慎举如此】元徳秀【河南人为鲁山令有盗系狱会虎为暴盗请格虎自赎许之吏白彼诡计徳秀曰不可负约明日盗尸虎还举县嗟叹元宗在东郡酺五鳯楼下命三百里县令刺史各以声乐集河内太守辇优伎数百被锦绣或作象犀瓖谲光丽徳秀唯乐工数十人联袂歌于蒍于于蒍于者徳秀所谓歌也帝闻叹曰贤人之言哉乃黜太守徳秀益知名所得俸禄悉衣食人之孤遗者岁满笥余一缣驾柴车去】陆长源【吴人为汝州刺史清白自守将去送车二乘曰吾祖罢魏州有车一乘而图书半之我愧不及先人云】薛平【龙门人为汝州刺史治有风绩】令狐绪【华原人宣宗时为汝州刺史有佳政汝人请刻石颂徳绪以弟绹当国固让宣宗嘉其意乃止】五代汉刘审交【文安人帝时为汝州防御使有能名卒州人聚哭柩前上疏乞留葬近郊诏特赠太尉使民得岁时祠祭】周姚内斌【卢龙人世宗时为汝州刺史将代吏民诣阙举留恭帝诏褒之】宋王素【莘人仁宗时知汝州政余书不去手遇事立决待僚賔以谦恭待吏民以寛厚】朱景【偃师人英宗时知汝州叶驿道逺囚为送者所虐多死景重禁以絶其患】窦卞【寃句人通判汝州秦悼王葬汝宗室来汝者众后兵三千郡守林潍以汝与其乡近因使辇薪刍銕石致其家众怨愤遂挟大校叛卞啓闗招谕之少定乃宻推首恶覊之请于朝诏潍致仕悉配从乱者】江翺【建阳人景徳中为鲁山县令邑多旷土亢魃连岁翺以黍稻性耐旱喜高原乃自建邑取种教民艺殖自是皆为膴田】富弼【河南人熙寜时以仆射判汝州言新法臣所不晓不可以治郡愿归治养疾许之】李大临【字才原华阳人由进士歴绛州推官用荐为秘阁校理以事责官监税家故贫神宗擢知制诰累格诏命出知汝州徙知梓州复官天章阁待制致仕卒世称为熙寜三舍人之一】程颢【河南人监汝州盐税哲宗召为宗正丞未行而卒】葛胜仲【丹阳人徽宗时知汝州李彦括田破产者众胜仲请蠲不当括者彦怒劾胜仲上寝其奏】赵子栎【燕懿王五世孙靖康中知汝州金兵破荆湖诸州独子栎能保境土李纲言于朝廷除寳文阁学士】李安仁【安庆人庆元中为寳丰令轸恤民依作兴士类开渠以兴水利三年之间致民富庶百弛具举有能声】金姬汝作【汝阳人授汝州招抚使天兴初元兵至城城垂破汝作乃招集士卒以死拒之兵退授防御使其冬战于襄郏得马百余士气颇振遂为总帅二年中京破部曲谋以城降惧汝作不敢言乃以迁州入山白之怒曰朝廷以州事帅职委我生为金民死为金鬼汝軰欲避非欲降乎再言迁者斩八月州人梁臯作乱径入州廨遂为所杀事闻哀宗甚嗟惜之】元尚野【蒲城人至元中为汝州刺史廉介有为宪司屡荐之】明官谦【长汀人永乐中知汝州恭慎慈爱为政知缓急招抚流亡贷种免役民归者千数】沈贵【石门人宣徳中知汝州均徭役课树艺作陂隁溉田延耆贤以访政治得失教化顿兴】范衷【丰城人正统中知汝州吏部尚书王直察天下廉吏擢第一】傅子荣【南城人正统中为郏县丞有干才葺廨舍修桥梁设仓庾秩满士民乞留诏进七品俸复任】彭纲【清江人宏治中知汝州凿渠溉田数千顷】钱祚徴【掖县人崇祯中知汝州土冦窃据山中祚徴训练壮士好言招抚且昼闭城门以示惧贼果不疑乃夜半取问道捣其巢大败之令民千家立一大寨有急鸣钲相应卒降其魁十四年李自成骤来冦祚徴擐甲乘城身中流矢益自力守月余城陷骂贼而死汝人立庙祀之】顾王家【仁和人崇祯中为汝州吏目抚城有功当迁汝人乞留之助守郏县十五年城陷大声叱贼贼乱刃斫死其子国击贼杀之又朱任卿徾州人亦以吏目殉难】杨呈秀【山海卫人崇祯中知鲁山县有抚字恩千总詹思鸾与进士袁熊瑞等谋不轨呈秀捕斩之十五年城陷不屈死】邵子灼【防清人崇祯中知郏县李自成陷城遂被杀郏吏先后死贼难者知县徐廷试教谕雷振扬山西人训导董耿光舞阳人皆署县事主簿陈维孝绍兴人典史胡士奇江西人刘名扬湖广人】李贞佐【安邑人崇祯十四年知郏县土冦窃发贞佐练乡兵以备之又劳农课士邑有殉难二女拜其冡祀之民大悦李自成来寇贞佐集众死守城陷有劝微服遁者不可贼执之见杀人厉声曰驱百姓困守我也妄杀何为贼支解之母乔氏亦死赠河南佥事】朱由棫【明宗室知寳丰县崇祯十四年死于李自成之难赠佥事又周之徳陵县人以洛阳丞署县事亦死贼】张人龙【遵化人崇祯中知宝丰县流冦陷城不屈死妻年少家奴数人欲乱之妻饮以酒潜遣婢告丞尉捕杀奴以扶榇归】孔贞璞【曲阜人崇祯中知伊阳县时值流冦多方守御贼惧不敢入城后至汝阳被执不屈死】陈维孝【绍兴人崇祯末为郏县县丞流冦陷城被执断鼻斩手终不从遂殉节】
　　本朝徐鳯鸣【奉天人顺治十一年知郏县招集河朔流民给牛种垦荒田创立鸿宅保以居之康熙五十年入祀】张震维【吴县人康熙二十年知郏县县多水患震维设法开渠疏通淤滞遂成膏壤康熙五十年入祀】王登魁【广寜人康熙二十八年知汝州岁疫疠盛行飞蝗蔽天魁率众捕蝗开仓赈贷全活甚众鲁邑拐河山逆冦揭竿啸聚魁率民兵歼其渠余党悉平康熙四十九年入祀】杨宫建【海寜人康熙三十六年知寳丰县亷介自矢庭无私谒开沟疏渠以备旱涝邑人赖之康熙四十九年入祀】章世麟【宛平人康熙时知汝州听断明决以兴废举坠锄强扶弱为己任培文风赈民贫奸宄敛迹】康其武【河南人康熙三十九年为伊阳令廉公有威卹民重士从前杂派诸弊革除殆尽涖任二载卒于官灵輀西归士女号恸竞相传为本县城隍云】
　　人物汉冯异【字公孙父城人好读书通左氏春秋孙子兵法光武道经父城异开门奉迎署为主簿拜偏将军从破王郎封应侯异为人谦退不戊行与诸将相逢輙引车避道进止皆有表识每所止舍诸将并坐论功异常独屏树下军中号曰大树将军拜孟津将军北攻天井闗拔上党两城南下河南成臯以东十三县及诸屯聚与寇恂合破苏茂因渡河击走朱鲔建武二年封阳夏侯代邓禹讨赤睂拜征西大将军大破赤睂于崤城又击走延岑威行闗中怀来百姓申理枉结出入三嵗成邑成都六年朝京师帝赐以珍寳衣服异谢曰愿国家无忘河北之难小臣不敢忘巾车之恩诏异军栒邑未及至隗嚣遣行巡取栒邑异潜徃闭城乘其不意击鼓建旗而出大破巡军帝下玺书曰征西功若邱山犹自以为不足薨于军諡曰节侯】铫期【字次况郏人容貌絶异矜严有威光武闻期志义召署贼曹掾拜偏将军别徇真定宋子攻拔乐阳槀肥累从击王郎战于钜鹿下先登陷阵被创中额摄帻复战遂大破之拜虎牙大将军从击青犊赤睂身被三创而战方力贼遂破走光武即位封安成侯拜卫尉期重信义自为将有所降下未尝掳掠及在朝廷忧国爱主其有不得于心必犯顔谏诤十年卒諡曰忠】臧宫【字君翁郏人从光武征战诸将多称其勇光武察宫勤力少言甚亲纳之以为偏将军从破羣贼数陷阵郤敌建武二年封成安侯击更始将于沮阳郦悉降之拜辅威将军更封期思侯十一年将兵屯骆越破荆门拔绵竹破涪城恢复繁郫进军咸门灭公孙述定封朗陵侯斩妖巫等还迁城门校尉转左中郎将击武谿贼降之宫以谨信质朴故常见任用永平元年卒諡曰愍】张宗【字诸君鲁阳人邓禹定河东闻宗数多权谋表为偏将军禹军到栒邑赤睂大众且至禹欲引师进就坚城众多惮为后拒宗曰死生有命宗岂辞难遂留后以死当之及禹还光武以宗为京辅都尉与冯异共撃闗中破之建武六年拜大中大夫击頴川桑中眚冀琅琊盗贼悉皆破散于是沛楚东海临懐羣盗惧其威武相捕斩者数千人青徐震栗后迁琅琊相】樊英【字李齐鲁阳人少受业三辅习京氏易兼明五经隐于壶山之阳州郡前后礼请公卿举贤良方正有道皆不行建光初防书徴英不至顺帝备礼元纁徴之复固辞乃诏切责郡县驾载上道英不得已到京天子为设坛席赐几杖待以师傅之礼延问得失英不敢辞拜五官中郎将数月称疾笃诏以为光禄大夫赐告归】延笃【字叔坚犨人少从颍川棠溪典受左氏传又从马融受业博通经传及百家言举孝廉为平阳侯相桓帝时徴拜议郎与朱穆边韶共著作东观帝数问政事笃密对动依典义迁左冯翊又徙京兆尹病免归笃论解经传多所駮正后儒以为折中所着诗论铭书应议表敇教凡二十篇】张楷【字公超本成都人父霸葬梁县遂家焉楷通严氏春秋古文尚书门徒常百人自父党夙儒皆造门焉车马填街楷輙徙避之举茂才除长陵令不至官隠居宏农山中学□随之所居成市后华隂山南遂有公超市五府连辟举贤良方正不就顺帝诏曰张楷行慕原宪撡拟夷齐征命不至将主者优贤不足欤郡时以礼发楷复告疾建和三年诏安车备礼聘之辞以笃疾不行】张陵【字处冲楷子宫至尚书元嘉中嵗首朝贺梁冀带剑入省陵呵叱之令出勅羽林虎贲夺冀剑即劾奏冀请廷尉论罪有诏以一嵗俸赎百僚肃然初冀弟不疑为河南尹举陵孝亷因谓曰昔举君适所以自罚也陵曰明府不以陵不肖误见擢序今申公宪以报私恩不疑有愧色】张处虚【陵弟沈深有才畧司空张温数以礼辟不能致中平二年温出刺凉州将行处虚自田庐被褐带索要説温以诛黄门常侍温不能行遂去隠居鲁阳山及董卓秉政举侍御　史不就卓临以兵彊起至道中终】唐孙处约【始名道茂郏城人贞观中为齐王祐记室祐多过失数上书言得失太宗得其书咨叹之擢中书舍人髙宗即位中书令杜正伦请増舍人员帝曰处约一人足办我事止不除累迁司礼少常伯麟徳初以西台侍郎同东西台三品为少司成以老致仕】孟诜【梁人擢进士第武后时为台州司马相王召为侍读拜同州刺史神龙之初致仕居伊阳山睿宗将用之以老固辞诏河南春秋给羊酒糜粥尹毕构以诜有古人风名所居为子平里】马【字弱翁郏城人少以儒学闻隠苏门山不应辟召至徳中李光弼镇太原始署掌书记常防军谋光弼器焉歴连润二州刺史以清白显卒兵部尚书】马燧【字洵美弟姿度魁杰沉勇多算李抱玉署为赵城尉累进至郑州刺史代宗闻其才诏拜检校左散骑常侍为河阳三城节度使讨李灵耀破其饿狼军又击走田悦汴州平迁河东节度使威震北方建中二年朝京师封豳国公还军田悦攻临洺燧与李抱真李晟大破之进同中书门下平章事封北平郡王诏燧为副元师讨李怀光不阅月河中平迁光禄大夫兼侍中帝赐宸扆台衡二铭以言君臣相成之美勒石起义堂榜其顔以宠之与李晟皆图像凌烟阁卒赠太傅諡庄武】王防休【字君佐梁人少涉学有材武大歴中李抱真闻其名厚以币招之授兵马使以功擢步军都虞封同昌郡王徳宗时櫂潞州左司马领留后号令抚循军中大治讨司马元谊之叛破之治潞二嵗迁昭义节度使卒赠尚书左仆射諡曰敬防休性恪敏节用度既殁所部帑廪可支数岁尝得太常乐家刘玠撰继天诞圣乐以献后中和乐本此】宋寇瑊【字次公临汝人擢进士授蓬州军事推官徙开封推官会旋州蛮叛转运使移瑊权领施州瑊擒其酋领以白艻子弟数百人筑栅守其险要后为开封府判官真宗询施州备御之术命为梓州路转运使擢枢密直学士时有议茶法者帝访利害瑊曰河北兵食皆仰给于商旅若官尽其利则边民困帝然之天禧中河决澶渊瑊视役河上隄垫数里众皆奔溃而瑊独留自若须臾水为折去天圣末使辽未行卒】沈宣【梁人母亡既葬不塞墓门三年昼负土夜拊棺而卧为坟广百尺妻髙氏亦有孝行元丰中褒赐粟帛】孔【字寜极隐居汝州阳性孤洁雅喜读书□嵗饥分所余赒不足者闻人之善若出于已动止必依礼法环所居百余里人皆爱慕之葬其父庐墓三年州以行义闻赐粟帛授秘书省校书郎致仕卒赠太常丞】牛臯【字伯逺鲁山人初为射士与金兵战屡胜累迁蔡唐州信阳军镇抚使会岳飞制置江西湖北臯隷飞军拔随州复襄阳从平杨么与金师战汴许间以功最除捧日天武四厢都指挥使绍兴十七年都统制田师中大会诸将臯遇毒卒】金宗端修【字平叔汝州人大定中进士好学喜名节明昌间补尚书省令史承安初诏拜监察御史时元妃李氏兄弟干预朝政端修上书乞逺小人诏问小人谓谁对曰小人者李喜儿兄弟也复上书言事宰相恶之坐以不实削一官改大理司直迁大理丞召见谓曰汝以干能见用尽乃心力惟法是守勿问上位宰执所见何如汝其志之端修终以直道不振于时自守愈笃妻死不更娶独居二十年士论髙之为节度使卒官从孙汝作正大末保山棚有功入守汝州尽力城陷兵入欲降之不屈而死哀宗遣近侍张天锡赠昌武军节度使】明李希顔【字愚庵郏县人隐居不仕太祖徴为诸王师规范严峻授左春坊右赞善诸王就藩希顔归旧隐部使驺舆访之途遇一老枕槖卧前驱蹴之起乃希顔也倚槖与语一时重其清徳】安徳【汝州人元季隠居不仕洪武初州举为训导兵燹之后家无蔵书徳手写以授生徒以明经徴召对称防擢湖广左防政】刘济【郏县人景泰中举人仕至辽东苑马寺少卿济性至孝父防庐墓三年哭奠如一日时邑内蝗独不近茔域者十余里成化间诏表其闾】滕昭【字自明汝州人正统中由举人歴御史四川有杀人狱久不决命昭徃一讯伏罪成化初累官副都御史总督漕运召还理院事逾年命巡视福建置归化县以弭宼寻诏巡抚苏松分立靖江县民便之迁兵部右侍郎致仕】黄锦【郏县人邑庠生事亲至孝亲卒庐墓三年宏治中奉诏旌表王锡引亦郏人有孝行知县李贞佐尝造庐礼之】刘茂【字本深正徳间流贼犯鲁山阖境逃窜独守母柩抱哭不去贼感为致赙坚却不受因未屠一人焚一室境内保全孝所感也乡人至今祀之】徐文斾【寳丰人父母继殁庐墓六年有灵芝异鸟之应人为歌曰孝哉徐栢林生异草集灵禽栢林其字也以贡士终】高嵩【郏县人嵩孙光霁光霁子定之三世庐墓】王裔昌【郏诸生父敬臣杀贼不胜投井死裔昌恸哭曰吾生何为亦投井死】王旸【汝州诸生贼执其母旸请代贼并杀之】周卜歴【字鼎泰郏县人崇祯中举人授内黄知县以父丧旋里流贼李自成执而欲官之不从贼曰为我执知县可代汝死卜歴曰戕人以利己仁者不为贼怒杀之同邑陈心学以选知县不就归亦不屈贼见杀　本朝乾隆四十一年赐諡烈愍】李恺【字可八汝州人崇祯中廪生十四年闽贼攻州城从州守钱祚征守城画】
　　【夜不懈时城中乏食恺杀牛饷士二月城破恺妻温氏投井死恺被执骂贼遇害　本朝乾隆四十一年　　予入忠义祠】陈维明【鲁山人崇祯末率子襄九修寨凿濠至死不屈　本朝乾隆八年祀乡贤】
　　本朝任枫【字本庵汝州人康熙丁未进士少遭寇乱奉亲避难寳丰城破贼逼令降枫骂不屈贼刃其耳鼻骂益厉身被数创死而复苏后官山西灵石令有惠政】
　　流寓三国魏韩暨【堵阳人避乱鲁山中时山民合党欲行寇掠暨散家财以供牛酒请其渠帅为陈安危山民化之终不为害】宋崔鶠【阳翟人蔡京籍上书人以鶠为邪等免官移病居郏城治地数亩为婆娑园屏处十余年人无贵贱长少悉尊师之】范祖述【华阳人靖康初避乱至汝州汝守赵子栎邀与共守于是旁郡尽陷汝独全】元王磐【永年人金末迁汴乃举家南渡河居鲁山年方冠从麻九畴学擢进士第授官不赴大肆力于经史百代文辞宏放浩无涯涘】郝经【泽州人金末父思温避地鲁山河南乱居民匿窖中乱兵以火熏灼之民多死经母许亦死经以密和寒葅汁决母齿饮之即苏时经九嵗人皆异之】
　　烈女唐李廷节妻崔氏【干符中廷节为郏城尉王仙芝攻汝州廷节被执贼见崔美将妻之诟曰我士人妻死生有命奈何受贼汚贼怒刳其心食之】宋王氏二妇【汝州人建炎初金兵至汝州二妇为所掠拥置舟中乘间投汉江死尸皆浮出不壊收葬城外江上为双冡以表之】明赵志业妻于氏【郏县人刲股疗母既归赵姑病复刲股疗之】张铎妻于氏【汝州人崇祯十四年流贼破城入其门氏谓两婢曰吾人今日必死曷若先出杀贼而毙犹不失为义烈鬼于是执梃而前贼先入者三出不意悉为所踣羣贼怒攒刺之皆死】任枫妻王氏【汝州人枫遇贼不屈将见杀氏以身捍刃贼欲牵之去不聴遂遇害】宗引芳妻江氏【鲁山人崇祯十五年流贼之乱与长男进士麟祥妻袁氏率孙女孙妇九人登楼俱缢视其已死乃引刀自刎血溅于壁】张美含二女【郏县人流贼破城二女相继投井死】胡中珠女【汝州人年十四骂贼贼怒杀于树下】
　　本朝翟广寒妻朱氏【汝州人广寒以诸生殁氏遭闯乱负姑擕子涉歴艰险守志弥厉康熙三十二年　旌】张光妻程氏【汝州人光死氏年十八姑欲夺其志自缢】焦璨妻马氏【汝州人早寡剪髪自誓遗腹产一男授室而亡氏率寡媳抚弱孙坚守苦节雍正四年旌】李愈女年姐【鲁山人以拒暴被杀雍正五年　旌又刘坤妻宋氏寄居郏刘得贤妻萧氏寄居汝州又刘柱妻吴氏俱以拒　被杀死康熙雍正年间先后　旌表】杜士荣妻焦氏【汝州人雍正五年士荣卒越二日自缢州牧武锡彤额其门又詹四福妻袁氏年二十四甘贫守节有富人欲纳为妾以银赚其夫兄二福众媒至家氏绐曰敬如命二福喜甚遂徃取银而氏已自缢房中矣闻者莫不悲其烈又□纪妻乔氏纪殁抚三稚子艰苦备尝毋廹以改适自刎死雍正八年　旌又曹景诗之媳孟氏遇强不从被杀又赵海玉妻任氏李氏女桂姐亦遇暴不汚忿恚自缢又丁钦妻杨氏于文防妻翟氏余国璋妻扈氏王昆妻丁氏张振骞妻钱氏张天培妻郭氏侯愫妻刘氏赵君泽妻尚氏崔巍然妻阎氏□藟妻刘氏金鼎九妻张氏张洪猷妻崔氏□守正妻鲁氏王鳯鸣妻鲁氏吉殿才妻赵氏赵之颇妻于氏杜士标妻王氏李卓然妻张氏杨渤妻吴氏陈建勲妻石氏阎岱妻马氏郭俊善妻郭氏髙起义妻何氏张一桂妻穆氏张思敬妻李氏张晏妻王氏辛翟妻王氏李谦妻黄氏温珗妻赵氏文登科妻姚氏程作霖妻梁氏宋敏妻张氏毕士秀妻邢氏马鸿妻张氏王栋臣妻白氏沈执中妻陈氏王灿妻连氏赵邦俊妻张氏马继伦妻滕氏杨明妻刘氏马亮妻屈氏王楚妻李氏马珖妻窦氏俱夫亡守节乾隆元年以来先后　旌表】毛氏【鲁山人髙日立之媳遇强不从被杀任方书妻金氏亦遇强不辱投井死又郭□妻李氏陈润妻何氏陈仁继妻张氏叶其华妻张氏杜宗伯妻髙氏萧岢妻李氏俱夫亡守节乾隆元年以来先后　旌表】程二贵妻王氏【郏县人强暴欲汚之不从投井死凌秀妻朱氏亦遇强不汚投缳死又冯熙世妻李氏刘璿妻王氏袁自盛妻张氏孙有禄妻王氏李应元妻冯氏李应会妻王氏刘于豳妻姚氏靳道妻宋氏史□妻赵氏李孔硕妻赵氏张见妻宋氏梁嵋妻郑氏李怡妻李氏赵有容妻张氏王子煜妻徐氏周积徳妻王氏刘养慎妻张氏赵汝明妻李氏冯良妻马氏徐楷妻刘氏王一樟妻宋氏张克猷妻袁氏刘曰温妻栁氏李声烜妻王氏俱夫亡守节乾隆元年以来先后　旌表】刘铎妻阎氏【寳丰人强暴欲汚之不从投缳死又张琇妻刘氏李斯羽妻刘氏姫缵武妻李氏田种秫妻张氏李元静妻张氏黄懋赏妻温氏彭景韩妻刘氏王理得妻李氏白濬妻李氏王琚妻吴氏张懐徳妻王氏杜祚伟妻王氏丁之平妻牛氏杜延祚妻傅氏李作梅妻王氏何而温妻陈氏翟梅妻王氏马文举妻邱氏姬缵康妻孙氏禇文兰妻贺氏何思防妻柏氏孙振妻张氏吴嘉宁妻马氏徐鸿妻陈氏王鏻妻赵氏俱夫亡守节乾隆元年以来先后　旌表】陈琰妻孙氏【伊阳人夫殁氏自缢以殉张诗妻武氏诗病亡投缳死又张其绩妻王氏赵琰妻张氏秦琛妻沈氏刘华峙妻孙氏赵蕴妻霍氏翟文秀妻李氏陈汝翼妻曹氏陈汝为妻龚氏刘徳馨妻宋氏刘徳芳妻张氏张兰妻陈氏赵晋辅妻丁氏王文元妻范氏杨天申妻刘氏邢可教妻傅氏赵公士良妻梁氏吴珍妻石氏赵之相妻宋氏杜正魁妻邬氏陈炎妻孙氏李思忠妻尤氏马士友妻申氏傅举妻李氏师颂飏妻员氏孙士振妻师氏杜溯然妻曹氏张平章妻吕氏乔芢妻王氏张淑铭妻屈氏范君成妻赵氏赵元魁妻李氏辛曰正妻沈氏张振发妻丁氏傅岱妻刘氏魏于瑞妻杜氏张鍭妻黄氏张天秩妻孙氏张梦赉妻马氏张应抜妻　　刘氏张子与妻汪氏俱夫亡守节乾隆元年以来先后　旌表】
　　仙释古广成子【轩辕时人隠居崆峒山石室中黄帝问以至道之要】周鬼谷子【姓王名诩楚人尝入云梦山采药得道】晋张元化【葛元弟子尝寓汝州有前知之明一日召道士周元亨戒之曰吾化之后毋损吾躯既化元亨遵其命葬之后五年有汝卒戍蜀者逢一道士于山峡间谓曰我新去汝若为我持书与胡司马周尊师达之无遗卒反投书二人开缄万元化亲札谢二人葬之厚也遂率郡人发冢视之惟空棺有故履存焉】唐真禅师【开化间驻锡风穴山尝习衡阳三昧其化大行示寂后守宰李暠阁维之得舍利千粒明皇諡为七祖】
　　土产絁【州出唐书地理志土贡寰宇记土产絁绢】铁【州境出有冶】锡【州境出有洞】石灰【鲁山县出】蜜【境内俱出寰宇记土产蜜蜡】橡【栎木子出汝州山谷中其殻堪染皂以不经雨者为佳诗谓之栩尔雅谓之杼皆即此】绵枣【伊阳县出似菰而色白可食值嵗饥民多赖之】药【荆芥何首乌牵牛草乌牛膝皆州境所出】












　　钦定大清一统志卷一百七十四
&lt;史部,地理类,总志之属,大清一统志,陜州图&gt;
&lt;史部,地理类,总志之属,大清一统志,陜州图&gt;
&lt;史部,地理类,总志之属,大清一统志,陜州表&gt;
&lt;史部,地理类,总志之属,大清一统志,陜州表&gt;
　　钦定四库全书
　　钦定大清一统志卷一百七十五
　　陜州【在河南省治西六百八十里东西距三百三十里南北距四百三十里东至河南府渑池县界一百五十里西至陜西潼闗防界一百八十里南至南阳府内乡县界三百七十里北至山西解州芮城县界六十里东南至河南府永宁县界一百二十里西南至陕西商州雒南县界二百二十里东北至解州平陆县界四十里西北至解州治一百里本州境东西距一百五十里南北距一百里东至河南府渑池县界一百十里西至灵寳县界四十里南至河南府永宁县界一百里北至山西解州平陆县界一里东南至永宁县界九十六里西南至灵寳县界四十里东北至平陆县界四十里西北至解州治一百里自州治至　京师二千一百里】
　　分野天文栁星张分野鹑火之次
　　建置沿革禹贡豫州之域周初为周召分治之所春秋时地入于晋战国属魏后属韩秦置陜县属三州郡汉属宏农郡后汉及魏晋因之后魏避讳改为恒农郡太和十一年置陜州十八年罢天平初复置西魏大统三年罢后周明帝二年复置隋开皇三年郡废大业三年州废属河南郡义宁元年复置宏农郡唐武徳元年复曰陜州置总管府贞观元年府罢天寳元年改州为陕县乾元元年复为州广徳元年更置大都督府属河南道天祐元年升为兴唐府昭宣帝初府罢复为大都督府自乾元至五代常置节度观察防御诸使以州为治所赐军号宋曰陕州陜郡太平兴国初改保平军节度属永兴路金曰陜州属南京路元属河南府明省县入州属河南府
　　本朝雍正二年升为直隶州领县三
　　灵寳县【在州西六十里东西距五十五里南北距一百三十里东至本州界二十里西至阌乡县界三十五里南至卢氏县界一百二十里北至山西解州芮城县界十里东南至卢氏县界一百十里西南至陕西商州雒南县界一百八十里东北至解州平陆县治七十里西北至芮城县治四十里秦函谷闗地汉元鼎四年置宏农县兼置宏农郡治焉后汉及魏晋宋因之后魏改县曰恒农为西恒农郡治后周郡废隋复曰宏农开皇十六年析置桃林县大业初仍置宏农郡以桃林县属河南郡义宁元年改宏农为鳯林郡唐武徳元年以宏农置鼎州贞观八年州废又自卢氏移虢州治宏农属河东道以桃林县属陕州天寳元年改桃林为灵寳五代因之宋曰虢州虢郡属永兴路至道三年改宏农县为虢畧属虢州灵寳县仍属陕州金因之元至元三年省灵寳入陕县八年复置并虢州及虢畧县入之明仍属陜州并属河南府　本朝雍正二年属陕州】阌乡县【在州西南一百二十里东西距八十五里南北距三十三里东至灵寳县界二十五里西至陜西潼闗界六十里南至陕西商州雒南县界五十里北至山西解州芮城县界八里东至卢氏县治一百八十里西南至河南府洛阳县界五十里东北至解州治八十里西北至山西蒲州府治一百二十里秦湖闗地汉置湖县属京兆尹后汉建武十五年改属宏农郡魏晋因之后魏曰湖城县隋开皇十六年改置阌乡县属河南郡唐武徳初属陕州贞观八年改属虢州五代因之宋太平兴国三年还属陜州金元因之明并属河南府　本朝雍正二年属陕州】卢氏县【在州西南一百四十里东西距二百里南北距三百八十里东至河南府永宁县界五十里西至陕西商州雒南县界一百五十里南至南阳府内乡县界三百里北至灵寳县界八十里东南至河南府嵩县治二百六十里西南至商州治三百里东北至州治二百四十里西北至阌乡县治一百八十里春秋西虢邑汉置卢氏县属宏农郡后汉因之晋属上洛郡刘宋仍属宏农郡后魏属金门郡后又分置汉安郡西魏改置义州义川郡隋开皇初郡废改置虢州大业初州废仍属宏农郡义宁元年置虢郡唐武徳元年复曰虢州贞观八年州移治宏农以县属焉五代宋金因之元至元二年属南京路八年属南阳府十一年属嵩州明洪武三年属陕州宏治四年改属河南府　本朝雍正十二年属陜州】
　　形势东自殽陵西至潼津通名函谷号为天险【后魏崔浩论】南倚山原北临黄河良为形胜【戴延之西征记】
　　风俗刑讼简省民安生业【甘棠驿记】士知向于诗书民知乐于礼义有召南之遗风【范祖禹表】
　　城池陜州城【周九里一百三十岁门四池广二丈明洪武初増筑　本朝康熙十八年増修雍正七年重修乾隆二十七年复修】灵寳县城【周三里门五池广一丈五尺明嘉靖八年重修　本朝康熙二十三年再修雍正五年复修】阌乡县城【周四里门三池广一丈明万厯十八年筑石堤防城　本朝顺治七年十一年増修乾隆十二年十七年重修】卢氏县城【周七里有竒门四池广八尺明洪武初増筑　本朝康熙十三年五十年再修】
　　学校陜州学【在州治东元旧址明洪武三年建　本朝顺治五年重修乾隆五年复修入学额数十五名】灵寳县学【在县治南明洪武三年建　本朝康熙四十八年増修雍正七年复修入学额数十五名】阌乡县学【在县治东南明洪武三年建后圮于水十七年重建】
　　【本朝顺治十年重修入学额数十二名】卢氏县学【在县治东南元旧址明洪武元年重建本朝雍正五年増修乾隆二年重修入学额数十一名】召南书院【在州治东街康熙六十年建又阌乡县湖城书院乾隆十四年建各州县并有义学社学】
　　户口【原额人丁三万五千六百三十八又滋生人丁一万一千二百三十三】
　　田赋【民卫垦首田地一万一千二百三十顷七十畆一分零额徴补徴杂办丁银匠价等银十二万四千七百五十五两九钱二分零正兄改兑正耗润耗行粮等未九千三百九十一石九斗五升六合零随漕轻折等银四千六百七十二两六钱八分零】
　　山川羊角山【在州城内西北隅高百余丈上有坡云亭】梨山【在州东四十五里山上有庙祷雨辄应】三觜山【在州东五十里上有三峯宋李彦仙坚守三觜即此】擎云山【在州东七十里山有二峯最髙耸相近又有马鞍山】槖山【在州东九十里郦道元水经注槖水出槖山州志槖山又东十里为响瓶山又东南有熊耳山】虢山【在州城西史记魏文侯二十六年虢山頽壅河注徐广曰在陜萧徳言括地志虢山在陜州陕县西二里临黄河今临河有冈阜似是頺山之余】常烝山【在州城南水经注菑水谯水皆出常烝之山俗谓之于山在陕城南八十里州志又有干山在州城南百里】崤山【在州东南七十里欧阳忞舆地广记二崤山连入硖石界金史地理志陜州有三崤山按山接河南府永宁县界详见永寜县】龙潭山【在州东南一百里石岩陡峻旁有龙潭】鸡足山【在州西南二里曹学佺名胜志旁有虎岩盘踞河渚】砥柱山【在州东北四十里黄河中禹贡底柱析城注砥柱石在大河中流其形如柱今陜州陜县三门山是也汉书沟洫志武帝时河东守畨系言漕从山东西嵗百余万石更砥柱之艰败亡甚多鸿嘉四年河水决溢杨焉上言河从上下砥柱险隘可镌之使广从之石裁没水中而水溢湍怒为害弥甚水经注河水东过砥柱间昔禹治洪水山陵当水者凿之故破山以通河三穿既决水流疏分明状表目亦谓之三门隋大业七年砥柱山崩偃河逆流数十里唐贞观十二年幸河北观砥柱令魏徴勒铭唐书食货志髙宗时江淮漕自东都率陆运至陕以避三门砥柱之险显庆元年苑西监禇明议凿三门山为梁通陆运功不成后大匠杨务亷又凿栈道以挽漕舟人以为苦开元二十一年转运使裴耀卿请于三门东西各置一仓水险则止水通则下无复留滞省费钜万从之赵各曦三门赋序砥柱山六峯皆生河之中流其最北有两柱相对距崖而立即所谓三门也次南有孤峯掲起峯顶平濶西有孤石数丈圆如削成复次南有三峯东曰金门中曰三堆西曰天柱河水从黄老神前东流湍激蹙于虾石折流而南潄于三门苞于庙山乃分为四流淙于三峯之下抵于曲隈防流东注陜州志三门中神门南鬼门北人门惟人门修广可行舟鬼门尤险舟筏入者罕有得脱三门之广约三十丈　本朝康熙十六年】
　　【圣祖仁皇帝西廵狩时有御制三门山记文现勒石】女郎山【在灵寳县南一百余里名胜志灵泉出焉唐李徳裕有灵泉赋】岘头山【在灵寳县东南三十五里一作岘山又北为寳山唐书地理志陜有岘山】鹿蹄山【在灵寳县东南四十里水经注田渠水迳鹿蹄山西山石上有鹿蹄自然成者非人工所刋乐史太平寰宇记山在玉城县西南二里】燕子山【在灵寳县东南七十里秋燕多蛰于此】伏犊山【在灵寳县西南寰宇记在宏农县西南二十八里东接崤函西连仙掌】石城山【在灵寳县西南本名衙山汉志宏农衙山岭下谷烛水所出水经注作衡岭世谓之石城山开山图曰衡山在函谷山西南寰宇记石城山在宏农县西南三十五里】石隄山【在灵寳县西南六十里水经注柏谷水出宏农县西石隄山山下有石隄祠寰宇记石隄山在宏农】
　　【县西南十七里西连华山】浮山【在灵寳县西南九十里县志上有浮邱丰济侯庙墓】地肺山【在灵寳县西南即古枯枞山也亦名肺山后汉书郡国志宏农有枯枞山刘珍东观汉记徐宣樊崇入至宏农枯枞山下与更始将军苏茂战崇北至务乡转至湖隋志朱阳县有肺山寰宇记作地肺山县志山在县西南一百里务乡在县西南三十里】秦山【在阌乡县南三十里李吉甫元和郡县志秦山一名秦岭髙二千丈周三百里南入商州西南入华州界名胜志谚云秦为头虢为尾与太华相连】荆山【在阌乡县南三十五里史记封禅书黄帝采首山之铜铸鼎于荆山下故名其处曰鼎湖魏书释老志世宗尝于恒农荆山造珉玉像唐志湖城有覆金山一名荆山元和志山在湖城县南韩愈诗荆山已去华山来日照潼闗四扇开李商隐诗杨仆移闗三百里可能全是为荆山皆此荆山也明通志相近有铸鼎原又有独游山世传黄帝尝居于此】夸父山【在阌乡县东南水经注湖水出桃林塞之夸父山广员三百仞山海经曰湖县西九十里曰夸父之山其木多防柟多竹箭其阳多玉其阴多铁元和志夸父山在湖城县东南三十五里】石姥山【在阌乡县西南四十里名胜志石姥水出阌乡石姥谷入谷三里飞泉百尺而下注于湖水】阌山【在阌乡县西南七十里即秦山别峯县以此名】小青山【在卢氏县西四十里明统志产青碌永乐中尝采取以备营造唐李泌传虢州卢氏山治近出瑟瑟即其类也】元武山【在卢氏县西一百里】熊耳山【在卢氏县南禹贡洛自熊耳蔡传洛水出□领山禹只自熊耳之耳山海经熊耳之山浮濠之水出焉西流注于洛汉书地理志宏农郡卢氏熊耳山在东伊水出水经注洛水又东迳熊耳山北山南即修阳葛阳二县界双峯齐秀望若熊耳故以为名元和志熊耳山在卢氏县南七十里寰宇记按遁甲开山图熊耳山有金匮石室夏禹蔵图书之所】箭口山【在卢氏县南二百里】伏龙山【在卢氏县北二十里】邢公山【在卢氏县北九十里明统志唐盛彦师杀李密王伯当于此密尝封邢国公故名下有断密涧　按唐书盛彦师传以为在熊耳山李密传以为在陆浑县南邢公岘通鉴考异以为在邢公山盖始统谓之熊耳山唐以后乃别名邢公山】抱犊山【在卢氏县东南九十里山极髙峻昔人多避兵于此一名抱犊寨】攻离山【在卢氏县东南东接嵩县界桑钦水经清水出卢氏县攻离山】蔓渠山【在卢氏县东南一百里一名鸾山一名闷顿岭水经伊水出南阳县西蔓渠山注山海经蔓渠之山伊水出焉淮南子曰伊水出上魏山地理志曰出熊耳山即麓大同陵峦互别耳括地志伊水出卢氏县东鸾山明统志闷顿岭伊水出焉】石门山【在卢氏县西南寰宇记自朱阳逦迤向县西界入熊耳山去县二十里山形似门】朱阳山【在卢氏县西南寰宇记自兠牟山逦迤向县西南入西石门山去县一百里出檀木为弓材金史地理志虢州卢氏有朱阳山】兠牟山【在卢氏县西南寰宇记自商州洛南县逦迤向县西却入朱阳山去城一百四十五里山形似兠牟】虢山【在卢氏县东北半里许世传虢公初都于此】卢氏山【在卢氏县西北水经注开山图曰卢氏山宜五谷可避水灾亦通谓之石城山元和志卢氏山或言卢敖得道于此】观音山【在卢氏县西北一百里明统志沙窝水出焉】分水岭【在州东六十里有泉分为二支一西经本州界一东入河南府渑池县界】五花岭【在州东二十里】摩云岭【在州城南八十里州志其髙插空林木苍翠每遇阴雨云雾旋覆】牧犪岭【在灵寳县西南十五里】将军岭【在灵寳县西南一百二十里上有窦建徳冢故名】云雾岭【在卢氏县西六里又三十里为野马岭一百六十里为箭干岭】铁岭【在卢氏县北五十里一名车箱谷刘宋元嘉二十七年北讨略阳太守厐法起等度鐡山岭次开方口金天兴元年徒单武丹自陕州西南迳入大山军至鐡岭而溃县志山石色如铁故名昔人凿通道长广如车箱杜甫诗车箱入谷无多路谓此徒单武丹旧作徒单兀典今改】百丈崖【在卢氏县南宋书桞无景传太祖北讨元景引】
　　【军上百丈厓出温谷以入卢氏】朱砂厓【在卢氏县西二十里旧产朱砂又青厓在县西九十里】彊子坂【在州东南五十里唐乾元二年史思明将李归仁入冦陕州卫伯玉败之于彊子坂即此】黄卷坂【在阌乡县西北潘岳西征赋发阌乡而警策泝黄卷以济潼注黄卷阪名水经注河水自潼闗东北流水侧有长阪谓之黄卷阪旁絶涧陟此阪以升潼闗元和志黄卷阪在县西北二十五里】峪沟洞【在州东南五十里旧产铜】湖峪【在阌乡县南二十里有大湖峪小湖峪湖水出焉】枣乡峪【在阌乡县西南六十里】茅峪【在卢氏县东十里明统志上有云谿洞相传昔卢敖结茅于此又文峪在县东南十里有水北流入峪】赀谷【在卢氏县南山中宋元嘉二十七年北讨雍州部将厐李明自赀谷入卢氏】莘原【在州东南五十里左传庄公三十二年虢有神降于莘注莘虢地元和志莘野在硖石县西十五里】陜原【在州西南亦名陜陌后汉书郡国志宏农郡陕有陕陌注博物记二伯所分括地志陕原在陕县西南二十五里分陜从原为界欧阳修集古録陜州石柱相传以为周召分陜所别地里】西原【在灵寳县西南五十里唐天寳末哥舒翰出潼闗次灵寳西原与崔干祐战即此】细腰原【在灵寳县西寰宇记细腰原在县西南七十九里东西濶三里南北长十里俗以中心狭细如东素之腰故名】桃原【在阌乡县西即古桃林也书武成放牛于桃林之野山海经夸父山北有林焉名曰桃林注在阌乡县谷中水经注武王伐纣天下既定散牛桃林又皇天原西名桃原西征赋曰咸徴名于桃园者也元和志桃原在阌乡县东北十里寰宇记自灵寳以西至潼闗皆桃林地王应麟通鉴地理通释自潼闗至函谷厯陜华二州之地俱谓之桃林塞】皇天原【在阌乡县西南四十五里一名董杜原水经注阌山东首上平博方可里余三靣壁立髙千余仞汉世祭天于其上名之为皇天原上有汉武帝思子台隋书杨元感传大业中元感至阌乡上槃豆布阵复阵于董杜原】方伯堆【在灵寳县西南宋元嘉二十七年厐法起自卢氏度铁岭山次开方口又进次方伯阜即此水经注方口水侧有阜名方伯堆堆上有城即方伯所筑也元和志方伯堆在宏农县东南五里宋奋威将军鲁方平所筑　按唐置府兵虢州有开方府盖因开方口为名也】九龙凹【在卢氏县北二里明统志其凹有九状如缺环中有九龙庙】黄河【自陜西华阴县界潼闗折而东流迳阌乡县北又东迳灵寳县北又东迳州城西北三里又东入河南府渑池县界禹贡河东至于底柱水经河水又东北王涧水注之又东迳阌乡城南东与全鸠涧水合又东过河北县南永乐涧水注之自河北城南东迳芮城又会槃涧又东迳湖县故城北又东合柏谷水又东右合门水于此有浢津之名又右合曹水又东合菑水又东合七里涧又东合谯水又东过陕县北合槖水又西迳陕县故城南又东过大阳县南又东迳大阳县故城南又东沙涧水注之又东过砥柱间右则崤水注之又东千崤之水注焉又东至五户滩注自砥柱以下五户以上其间一百二十里河水竦石桀出势连襄陆盖亦禹凿以通河疑此阏流也其山虽辟尚梗湍流激石萦洄环波怒溢合有一十九滩禹贡锥指底柱之险不减于龙门汉成帝鸿嘉四年使杨焉镌广之而为害甚于故魏晋之世两经修治功卒不集唐贞观十一年河溢壊陕州河北县是时自洛至陕皆运于陆自陕至京乃运于水开元二十二年从裴耀卿言开三门山北路十八里谓之北运二十九年李齐物凿底柱为门以通漕开山颠为挽路然弃石入河激水益湍怒舟不能入新门水涨以人挽舟而上嵗漕经底柱覆者几半贞元二年李泌益凿集津仓山西迳为运道属于三门仓遂罢南路陆运宋干徳初诏重凿底柱三门庆厯中陜西用兵欧阳修请案裴耀卿旧迹以通漕运不果行大抵三门之险不专在底柱其下皆有阏流为之阻盖自底柱以东夹河羣山之水并注于河上激六峯下阻十九滩湍波倍加汹涌昔人但欲镌广三门不惟无益害且滋甚则以镌石落水河身愈浅三门虽广不能胜百二十里之阏流故也】马家河【在州东二十里源出梨山北流入于河】公主河【在州东北四十里三门山之左唐开元中凿此通漕以避砥砫三门之艰流百丈许复入河】崤水【在州东水经注崤水出盘崤山西北流水上有梁俗谓之鸭桥厯涧水东北流与石崤水合又北合西水注于河又有千崤水出千崤山北流纒络二道汉建安中曹公西讨巴汉恶南路之险故更开北道自后行旅率多从之其水北流注于河】槖水【在州南一名漫涧西征赋行于漫凟之口水经注槖水出槖山西北流合迳崖硖北流与于山之水防两川合注于崖水又东北注槖水北流入谷谓之漫涧与安阳溪水合又西北迳陜城西西北入河金史地理志陕有槖水州志水在州城南门外一名永定涧益以山涧诸水势甚暴悍】安阳溪水【在州东南水经注安阳溪水出石崤南西迳安阳城南东合漫涧水寰宇记有硖石水在硖石县东二十里源出土岭西迳硖石山合槖水即此】谯水【在州西南水经注谯水出常烝山二源双同注一壑西北流注于河名胜志谯水在城南三里平地涌出与槖水并流入河俗呼三里涧】曹水【在灵寳县东一名好阳涧源出岘头山水经注曹水出南山北迳曹阳亭晋书地理记曰亭在宏农县东十三里其水西北流入于河】菑水【在灵寳县东水经注菑水出常烝山西北迳曲沃城南又屈迳其城西西北入河隋书地理志桃林有菑水县志即菑水也在县东二十里】柏谷水【在灵寳县西南一百里水经注柏谷水出石隄山北流迳柏谷亭下又北入河寰宇记一名壑涧水县志又有调桑河在县西二十里】烛水【在灵寳县南后汉书郡国志烛水出衡山岭下谷水经注烛水有二源左水南出石城山东北流迳石城西东北合右水右水出石城山东北迳石城东东北入左水乱流东注于绪茹之水厯涧东北出谓之开方口又东北迳邑川城南又东川田渠川水注之又北入门水北流而注于河】田渠水【在灵寳县东南一名五阳水水经注田渠水出衡山之白石谷东北流迳故邱亭东又迳鹿蹄山西又西北流注于烛水寰宇记五阳水在玉城县西十五里北流与开方水合县志有坝底河源出干山北流迳川口南道至十字口北入宏农涧即一水也】门水【在灵寳县西南亦名宏农涧又名鸿胪涧山海经阳华之山门水出焉水经注即洛水之支流也洛水自上洛县东北于拒城之西北分为二水枝渠东北出为门水又东北厯华阳之山又东北厯陜谓之鸿闗水上洛有鸿胪围池是水津渠沿注故亦谓之鸿胪涧又东北厯邑川烛水注之水左右即函谷山也又北迳宏农县故城东侧城北流而注于河元和志宏农县有鸿胪水过县北十五里入灵寳界寰宇记鸿胪水经朱阳县南一百五十步东北迳宏农县西一里旧志在县西一里亦谓之宏农涧汉兴平二年李防等追乗舆与杨奉等大战于宏农涧即此】盘涧水【在阌乡县东水经注盘涧水出湖县夸父山北流迳思子宫东又北流入河明统志在废湖城县西二十五里】湖水【在阌乡县东水经注湖水出夸父山又北迳湖县东北流入河隋志朱阳有湖水括地志湖水即鼎湖也名胜志秦山谷中湖水所出与盘涧水石姥水玉涧水同流入内明统志在废湖城县西门外】玉涧水【在阌乡县西五十里水经注玉涧水南出玉溪北流迳皇天原西又北迳阌乡城西世谓之阌乡水又北流注于河县志源出秦山流迳文底镇北入于河又有文峪水在县西南会玉涧水入河】浢水【在阌乡县西盘豆镇源出枣乡峪北流入河】全鸠水【在阌乡县西南三十五里汉书戾太子传东至湖藏匿泉鸠里注泉鸠水今在阌乡县东南十五里水经河水又东迳阌乡城南与全鸠涧水合注水出南山北迳皇天原东注于河隋志阌乡有全鸠涧元和志一名全节水】卢氏川水【在卢氏县东水经注卢氏川水北出卢氏山东南流迳卢氏故城东而注于洛水】洛水【在卢氏县南自陕西商州洛南县流入东北流入河南府永宁县界水经注洛水又东迳熊耳山北东北过卢氏县南迳阳渠闗北又东迳卢氏县故城南有卢氏川水注之又有葛蔓谷水自南山流注洛水又东迳高门城南入永宁界旧志水在县南一里】东涧水【在卢氏县北明统志源出鐡岭流入城中析为众渠灌溉蔬圃又东南入洛】伊水【在卢氏县东南源出熊耳山又东入河南府嵩县界汉书地理志卢氏熊耳山伊水出东北入雒行四百五十里水经注伊水出南阳县西蔓渠山水至熊耳东北迳鸾川亭北世人谓伊水为鸾水故名斯川为鸾川也又东为渊潭又东北迳东亭城南】汤水【在卢氏县西南一百三十里一名温汤水名胜志源出恶峪滙于鸾川而注洛水又有汤池在熊耳山西流入汤水】马回川【在卢氏县东北七十里南流入明统志相传唐初盛彦师杀李密于此振旅而回故名旧志又有失□川在县西一百三十里】七里涧【在州西刘宋元嘉二十七年北伐将军厐季明自宏农引军向陕西七里谷水经注七里涧在陜县西七里自南山通河亦谓之曹阳坑元和志曹阳墟俗名七里涧州志今名石桥沟】广济渠【在州东唐武徳元年陕东道行台长孙操所开引水入城以代井汲州志起自州东三十里交口村堰水入城金大定间耶律翼民重濬今于　本朝康熙年间濬乾隆元年重疏】利人渠【有二一在州城南一在州城北元和志北利人渠隋开皇六年苏威引槖水西北流入城南利人渠东南自硖石界流入与北渠同时疏又唐贞观十一年使邱行恭开利人南渠今皆废】宏农渠【在灵寳县南唐志宏农县南七里有渠贞观元年令元伯武开引水北流入城县志又有函谷丰盛等五十渠厯代修浚皆引山水溉田】坊郭渠【在阌乡县南县志明宏治间开自县东南二里引水西流绕城西而北折又有阳平赵村吴村堡里方庠西董诸渠】瑞莲池【在州治东州志金大定间莲生并蒂明嘉靖间复生故名】墨池【在州城内名胜志州治内有墨池后汉张芝所居芝好书故池水尽黒】温汤池【在州西南三十里隋志陜有温汤寰宇记在州南十六里】南泉【在州南门外东西二眼州人汲以资用又蒙泉在州城西南隅冬夏不竭】虾蟆泉【在州西门外州志水自石眼流出内生蝌蚪祷辄应唐韩愈硖石西泉诗闻説旱时求得雨祗疑蝌蚪是蛟龙谓此】九龙泉【在阌乡县南十五里州志有泉九唐开元间敕封跃泉侯庙在泉侧宋邵康节有九龙泉诗】阿对泉【在阌乡县西五十里明统志泉在县西南阿对汉杨震家僮也尝引泉灌蔬故名唐吴融诗阿对泉头一布衣即此】故县泉【在阌乡县西南二十里平地涌出】
　　古迹硖石故城【在州东南隋书地理志河南郡熊耳有后魏崤县大业初废入元和志硖石县西北至陜州五十里本汉陜县地后魏孝文分陜县置崤县周明帝二年分陜崤二县置崤郡隋文罢郡以崤县属陕州大业二年废入陕县义宁元年重置理硖石坞贞观中为硖石县旧唐书志隋崤县义宁二年省武徳元年复置二年割属函州三年自硖石坞移治鸭桥八年改属陜州十四年移治硖石坞因改为硖石县寰宇记硖石县干徳五年割河南府永宁县胡郭一村属焉宋志陜州陜熙宁六年省硖石县为石壕镇入焉　按峡石故城在今州东南七十里又二十里为故崤城接河南府永宁县界隋志谓入熊耳熊耳即今永宁也】宏农故城【在灵寳县南秦函闗地汉武帝元鼎三年徙闗于新安以故闗置宏农县四年置宏农郡治焉后汉献帝时改恒农寻复故后魏避显文帝讳又改恒农永熙三年分为西恒农郡治北周明帝仍改恒为宏隋初郡废大业二年县废寻复于故湖城置县兼置宏农郡移治宏农川义宁元年又移郡治陕以宏农县为鳯林郡唐武徳元年移虢州来治神龙元年又改宏为恒开元十六年复故宋建隆初避讳又改常农至道三年改曰虢略金贞祐二年割为陕州支郡元至元八年并虢畧治灵寳县志县南四十里有虢畧镇】桃林故城【即今灵寳县治隋开皇十六年置属河南郡唐武徳元年改属陜州天寳元年更名元和志灵寳本汉宏农县隋置桃林县天寳元年于县南古函谷闗尹真人宅掘得天寳灵符遂改为灵寳】朱阳故城【在灵寳县西南一百里后魏置县在今卢氏县界隋移置于此属宏农郡唐龙朔元年隶商州万嵗通天二年隶洛州后属虢州元和志县东北至州七十里寰宇记卢氏有朱阳山因别立朱阳县周大象二年移县于今卢氏西南隠渠谷中隋开皇四年移理洛水北大业二年移于芹池川即今治也宋干徳六年废入常农太平兴国七年复置金海陵时又废后复置元至正八年并入灵寳　按卢氏县志南朱阳镇明成化中尝设巡司金史虢略县有朱阳镇疑即移治之旧址】邑川故城【在灵寳县南后周县也水经注烛水东北迳邑川城南即汉封窦门之故邑川受其名亦曰窦门城在函谷闗南七里隋志朱阳旧置郡有邑阳县开皇末改为邑川大业初并入】湖县故城【在阌乡县东四十里本秦时湖闗史记秦昭王三十六年王稽载范睢入秦至湖闗汉置胡县武帝更名湖县属京兆尹汉书戾太子传东至湖注湖县名今虢州阌乡湖城二县皆其地也水经注河水又东迳湖县故城北魏土地记曰宏农湖县有轩辕黄帝登仙处隋志河南郡阌乡旧曰湖城开皇十六年改焉元和志湖城县本汉湖县至宋加城字为湖城县寰宇记湖城县隋于古上阳宫置唐乾元三年又移于上阳宫东南一里即今理也宋熙宁四年省入灵寳元丰元年复置金因之元至正元年省入阌乡】阌乡故城【在今阌乡县西本古湖县乡名汉书戻太子传以湖阌乡邪里聚为戾园注孟康曰阌古字后汉志宏农郡湖有乡水经注玉涧水又北经阌乡城西魏尚书仆射阌乡侯河东卫伯儒之故邑元和志周明帝二年置阌乡郡开皇三年废十六年移湖城县于今所改名阌乡县县志故城在县西四十里又有故县乡在县西南三十里】陜县故县【今州治周初周公召公于此分治史记秦孝公元年东围陕城又惠文王十三年使张仪取陕出其人以与魏汉置县后汉因之晋永和十一年秦苻生以苻庾为豫州牧镇陜城太和四年苻坚以邓羗为洛州刺史镇陜城五年又以桓寅为宏农太守戍陕城后魏始光三年遣将军周畿等袭夏陜城宏农太守曹逹弃城走自是遂为宏农郡治太和中始为陜州治后又改县曰北陜隋初仍为陕县大业初改属河南郡唐复为陜州治后俱相沿明初始省陜县】陜中废县【在州东南后魏置属恒农郡寰宇记有废陜内县在硖石县南四十里盖周废也】玉城废县【在灵寳县东南八十里隋书地理志宏农郡宏农旧有石城郡玉城县西魏并废元和志玉城县西北至虢州六十里本汉卢氏县地属宏农郡后魏正始二年分立石城县废帝改为玉城周武天和元年废义宁元年重置寰宇记义宁初复于今县西北一百五十步再置县贞观八年移今理宋志虢州虢畧熙宁四年省玉城县为镇入焉】栾川废县【在卢氏县东南水经注伊水东北经鸾川后讹为栾川宋史地理志虢州栾川元祐二年以栾川治为镇崇寜三年改为县金志卢氏镇栾川旧为县海陵贞元二年废为镇县志栾川镇在县东南二百里路通嵩县】焦城【在州城南周初封国春秋时晋邑后属魏左传僖公三十年烛之武见秦伯曰许君焦瑕朝济而夕设版焉注焦瑕晋河外五城之二邑史记周本纪武王追思先圣王乃褒封神农之后于焦又魏襄王五年秦围我焦注宏农陕县故焦国汉志宏农郡陜有焦城水经注陕县大城中有小城故焦国也括地志焦城在陕城内东北百步因焦水为名　按春秋传虞虢焦滑霍阳韩魏皆姬姓史记云焦神农氏后则又为姜姓之国疑莫可定郑樵氏族畧亦两存其説】上阳城【在州东南周为虢国都左传僖公二年晋假道于虞以伐虢五年晋侯围上阳冬晋灭虢注上阳虢国都在宏农陕县东南汉志宏农郡陕故虢国北虢在大阳东虢在荥阳西虢在雍州水经注陕县东城即虢邑之上阳寰宇记虢城在硖石县西三十六里郑樵通志虢都上阳今虢州虢畧虢仲之封也谓之西虢而虢叔之封在鳯翔虢县谓之南虢复有一虢居于荥阳谓之东虢通鉴地理通释虢姬姓西虢虢叔之后陜州陕县上阳故城在县东兼虢州为南境　按春秋传曰虢仲虢叔王季之穆贾逵马融以此为虢叔国郦道元又云虢仲所都贾马指此为西虢班志则谓北虢道元又谓南虢迄无定论今以通志通释为正云】曲沃城【在州西南四十里即今曲沃镇史记秦惠文君十一年归魏焦曲沃注焦曲沃二城相近本魏地又魏襄王五年秦围我曲沃注曲沃在陕县西南魏书地形志恒农郡北陜有曲沃城水经注菑水迳曲沃城南按春秋晋使詹嘉守桃林之塞时以曲沃之官守之故名括地志曲沃有城在陜县西南三十二里因曲沃水为名】长城【在州东元和志魏长城在硖石县北二十二里魏惠王十九年所筑东南起崤山西北至河亘三十七里】安阳城【在州东南水经注安阳溪水西迳安阳城南西征赋所谓我徂安阳者也寰宇记安阳在硖石县西四十里唐贞观八年尝移硖石县治此十四年移治向南】项城【在灵寳县南七十里又有霸王城在县南三十里相传皆项羽屯兵处】沙城【在灵寳县西北五里三靣距河南有深堑相传唐武后幸洛阳时筑】瑕城【在阌乡县西春秋时晋河外邑顾炎武日知録晋有二瑕其一左传成公六年诸大夫皆曰必居郇瑕氏之地今临晋县境其一文公十三年晋侯使詹嘉处瑕守桃林之塞汉书地理志湖故曰胡武帝建元元年更名湖古瑕胡二字通用是瑕转为胡又改为湖而瑕邑即桃林塞也郦道元以郇瑕之瑕为詹嘉之邑误矣】盘豆城【在阌乡县西南西魏大统三年东伐至潼闗遣于谨徇地至盘豆隋大业九年杨元感自皇天原走上盘豆县志今为盘豆镇在县西南二十里】阴地城【在卢氏县东北左传哀公四年蛮子赤奔晋阴地注河南山北自上雒以东至陆浑皆阴地城即其戍守之所】古柏谷亭【在灵寳县西南□阳镇水经注柏谷水北流迳柏谷亭下昔晋公子重耳出亡及柏谷卜适齐楚又汉武帝防行此亭见馈亭长妻故西征赋曰长傲宾于柏谷妻覩貌而献餐谓此亭也王存九域志虢州朱阳县有柏谷】古曹阳亭【在灵寳县东水经注曹阳亭陈涉遣周章入秦少府章邯斩之于此魏氏以为好阳晋书地道记曰亭在宏农县东十三里县志好阳铺在县东十里】徽伯垒【在州城南元和志徽伯故垒在陜县南二里东魏武定初髙欢使李徽伯戍陜周太祖攻之徽伯筑垒于此以拒周故名旧志垒固鸡足山为阯】曹公垒【在阌乡县西水经注汉末魏武征韩遂马超连兵此地今际河之西有曹公垒道东原上云李典营西征记曰防路逶迤入函道六里有旧城周百余步北临大河南对高山姚氏置闗以守陜宋武入长安檀道济王镇恶或防山为营或平城结垒为大小七营滨带河崄姚氏亦保据山阸原阜之上尚存故迹元和志曹公垒在阌乡县西二十五里】七寳冶【在卢氏县西七十里元统志亦名清水冶】宏农宫【在州城内隋建唐改为陕城宫隋志河南郡陕大业初置宏农宫唐志陕州陕有陜城宫】绣岭宫【在州城东南唐显庆三年置唐志陜州硖石有绣岭宫寰宇记在硖石县东三里】桃源宫【在灵寳县城内唐志陕州灵寳有桃源宫武徳元年置】思子宫【在阌乡县旧城东北汉书戾太子传上作思子宫为归来望思之台于湖注台在今湖城县之西阌乡之东基址犹存水经注槃涧水北迳思子宫归来望思台东元和志思子宫在阌乡县东北二十五里】上阳宫【在阌乡县东隋书地理志河南郡桃林有上阳宫　按上阳盖沿虢都旧名今县南二十里有上阳乡】轩游宫【在阌乡县城内唐书地理志虢州阗乡有轩游宫故隋别院宫咸亨五年更名】临虚亭【在州治内宋知州吴肓建司马光有诗】披云亭【在州城西北隅羊角山上髙百尺】晋灵公台【在州城西南寰宇记在陜县西南三十二里晋灵公登台弹人即此俗号女台高五十余丈　按晋侯弹人处应在国都内此疑附会】望仙台【在州城西南寰宇记在陜县西南十三里汉文帝筑以望河上公】神雀台【在州城东唐志硖石东有神雀台天寳二年以赤雀见置寰宇记台在硖石县东北四十五里高五十尺】尹喜台【在灵寳县南亦名望气台相传即尹喜故宅旧唐书明皇纪天寳元年陈王府参军田同秀上言老子降见于丹鳯门之通衢告赐灵符在尹喜之故宅遣使就函谷故闗尹喜台发得之寰宇记在县南十二里春秋时闗令尹喜见紫气丈余飞入闗曰必有异人过此次日老子果骑青牛至后人即其处立台】鸡鸣台【在灵寳县南十里与望气台对峙相传即齐田文客为鸡鸣脱闗处】天寳台【在灵寳县南闗唐明皇因获灵符筑此】平吴台【在阌乡县西元和志赫连氏京观俗号平吴台在县西二十二里晋末赫连昌攻刘裕将朱龄石于潼闗筑台以表武功】澄澜堂【在州治南召公祠内宋吴肓建有记后刘敞来作守有诗】魏野草堂【在州城东三里宋史隠逸传野居州之东郊手植竹树清泉环绕旁对云山景趣幽絶凿土袤丈曰乐天洞前为草堂弹琴其中真宗遣使图其所居观之】三堂【在灵寳县旧虢州治内名胜志唐岐薛二王刺史时建吕温记韩愈有和刘伯刍三堂二十一咏】三鳣堂【在阌乡县四十里后汉杨震讲堂也一名校书堂震尝客居于湖有冠雀衔三鳣鱼飞集讲堂前因名　按寰宇记有杨震宅在灵寳县柏谷亭亦指此堂也遗址在华严寺后　本朝乾隆十二年知县杨访得闗西夫子杨伯起校书处碑记数字余皆漫漶因即其地称堂三楹勒石志之】燕居堂【在卢氏县东南世传孔子周流至此后人建堂】传道堂【在卢氏县西北有孔子及曽子像】西楼【在灵寳县旧虢州治西名胜志西城楼曰西楼唐岑参有题陜州西楼诗】太原仓【在州城西南隋置常平仓唐改今名隋志河南郡陜有常平仓自太原浮于渭以实闗中元和志太原仓在县西南四里隋开皇二十二年置以其地临焦水西俯大河地势髙平故谓之太原周回六里】集津仓【在州东北底柱山东又山西有监仓并开元二十二年置】田千秋园【在灵寳县南三十里今号田村宋范镇诗自古桃林汉相园至今精舎号田村谓此】铁牛【在州城北黄河中头跨河南尾在河北世传禹铸以镇河患唐贾至尝作铁牛颂又州城谯楼下有二鐡人盖亦古时镇水患所铸】
　　闗隘大阳闗【在州北黄河津济之处即大阳津本古茅津左传文公三年秦伯伐晋自茅津济封崤尸而还注茅津在河东大阳县西水经注河水迳陜城北对大阳茅城津亦取名焉亦名陕津唐志陕州陜有大阳故闗元和志大阳闗在陕县西北四里后周大象元年置】雁翎闗【在州东南路通河南府永宁县明时有兵戍守】硖石闗【在州东南亦曰崤陵闗即故硖石县也旧设巡司】函谷闗【在灵寳县西南里许战国时秦故闗也战国策苏秦曰秦东有崤函之固史记秦始皇六年楚赵魏韩卫合从伐秦至函谷败还二世三年沛公入咸阳守函谷闗项羽至不得入汉初置闗都尉守之武帝元鼎三年徙于新安以故闗为宏农县西征记闗城在谷中深险如函故名其中东西十五里絶崖壁立崖上柏林防谷中殆不见日闗去长安四百里日入则闭鸡鸣则开秦法也东自崤山西至潼津通名函谷号曰天险水经注故函谷闗校尉旧治处也终军弃繻于此燕丹孟尝亦义动鸡鸣于其下寰宇记其城北带河南依山周五里余髙二丈通鉴地理通释秦函谷闗在陕州灵寳县西南十二里函谷故城在县南十里秦函谷闗城汉宏农县隋桃林县也顔师古汉书注今桃林县南有洪溜涧水即古所谓函谷其水北流入河夹河之岸尚有旧闗余迹焉】洪闗【在灵寳县西南亦名鸿闗宋元嘉二十九年雍州部将栁元景等北伐进据洪闗水经注门水东北厯陕谓之鸿闗水东有城即闗亭也水西有堡谓之鸿闗堡通志又有辘轳闗亦在县西南】虢畧闗【在灵寳县南即故虢畧县后省为镇旧设巡司通志又有火烧闗在县南一百里】浢津闗【在灵寳县西北黄河津济处后汉建安十年杜畿为河东太守叛者絶陕津畿乃从浢津渡后魏正平二年宋侵宏农将军封礼赴救自浢津南渡皆即此水经注河水东合门水于此有浢津之称以河北有浢水为名唐书地理志陕州灵寳有浢津义宁元年置闗贞观元年废闗置津】大谷闗【在阌乡县西南秦山谷】朱阳闗【在卢氏县西南五十里有巡司唐书地理志卢氏有朱阳闗】白华闗【在卢氏县西重山之中又有青石闗路皆通陕西元末尝设兵戍守】葭芦戍【在卢氏县西隋大业九年杨元感为隋兵所败自董杜原将奔上洛至葭芦戍自杀】土刬【在卢氏县东南四十五里杜佑通典古之塞垣也后周以为镇防】张茅镇【在州东五十里设递运所又横渠七里店皆有递运所】石壕镇【在州东南七十里唐杜甫有石壕吏诗寰宇记神雀台在陕州硖石县东北四十五里石壕镇宋志熙宁六年省硖石县为石壕镇　按唐五代时硖石现为县而石壕村已见杜诗宋志合为一地恐误】上村镇【在州东北十里旧名陵山乡】干壕镇【在州东九十里旧与阌乡之闗东镇并属灵寳金史地理志陕州灵寳镇二干壕闗东】靖逺镇【在灵寳县西三十里金史地理志虢州虢畧镇靖逺】闗东镇【在阌乡县西五十里旧置分司九域志县有歇马闗东二镇】毛葫芦寨【在卢氏县西南百余里明徐逹入河南遣兵徇虢州袭取毛葫芦寨于是诸山寨次第降下】太平寨【在卢氏县东北塔山上四壁陡絶惟小径可通】晋王斜【在灵寳县西接阌乡县界唐书地理志虢州湖城县东故道濵河不井汲马多渴死天寳八年馆驿使御史中丞宋浑开新路自稠桑西由晋王斜寰宇记晋王斜路即古函谷闗路西接湖城东至灵寳界六十一里旧塞隋开皇九年晋王自扬州回复行此路因名晋王斜】甘棠驿【在州治南】硖石驿【在州城东七十里有驿丞】桃林驿【在灵寳县治西又县西有稠桑驿其地即春秋之桑田今废左传僖公二年虢公败戎于桑田注桑田虢地在宏农陕县东北通典灵寳东北有桑田亭元和志稠桑驿在县西十里即虢之桑田也】鼎湖驿【在阌乡县治东】
　　津梁硖石桥【在州城东】槖水桥【在州南门外】谯水桥【在州城西南】大阳桥【在州城东北元和志大阳桥长七十六丈广二丈架黄河为之在陜县东北三里贞观十一年太宗东巡遣邱行恭造寻废】张茅桥【在州城张茅镇东】好阳桥【在灵寳县东一里】虢州桥【在灵寳县南虢畧镇东】双虹桥【在灵寳县西宏农涧】鸿芦桥【在灵寳县西】湖阳桥【在阌乡县西门外】盘豆桥【在阌乡县西二十里】井泉桥【在阌乡县西三十里】双桥【在阌乡县西四十里相近又有玉溪桥】文华桥【在卢氏县东门外】通津桥【在卢氏县洛水上】大阳渡【在州城西一里俗名上河头】茅津渡【在州城北四里亦名沙涧】
　　陵墓古女娲陵【在阌乡县北黄河侧旧唐书五行志乾元二年六月虢州阌乡县界黄河内女娲墓天寳十三载因大雨失其所在至今年六月一日夜河滨人家忽闻风雨声晓见其墓涌出上有双栁树下有巨石郡守图画以闻今号风陵堆】轩辕陵【在阌乡县南十里铸鼎原】
　　【本朝乾隆十一年重修庙宇】夏闗龙逢墓【在灵寳县南十里孟村之西寰宇记唐太宗东巡致祭开元十三年立碑】汉戾太子墓【在阌乡县南汉书戾太子传太子湖宣帝即位置奉邑二百家以湖阌乡邪里聚为戾园注阌乡东南十五里见有戾太子在涧东寰宇记在今县南十六里髙一百五十尺县西三十五里泉鸠水东旁有太子子史皇孙冢】栾巴墓【在灵寳县东南下硙里】杨修墓【在阌乡县西北五十三里原北寨】晋王濬墓【在阌乡县东十五里有庙】杨骏墓【在灵寳县东南十里寰宇记故吏潘岳等收于此】唐姚崇墓【在州城东卫村社崇之父懿及裔孙炜并此】吴融墓【在阌乡县西四十里】梁文贞墓【在阌郷县东十五里】宋魏野墓【在州城东门外】明耿九畴墓【在卢氏县东】许进墓【在灵寳县南二里】许赞墓【在灵寳县东南五里】
　　祠庙神农庙【在州城东唐天寳元年建】黄帝庙【在阌乡县东南铸鼎原上　本朝乾隆十一年重修】禹王庙【在州治东旧唐书纪贞观十二年二月次陕州祀夏禹庙】周天子祠【在阌乡县南汉志湖县有周天子祠二所寰宇记在湖城县西南十里】汉高帝庙【在灵寳县西南七十里县志即帝与项羽持守处】闗龙逢祠【在灵寳县城东县志明宏治二年邑令李恭掘得元时修庙碑记即立祠于其地】召公祠【在州治东寰宇记在县东三里州志即召公聴政处明宏治九年増入刘昆姚崇李泌范祖禹陪祀】晋文公庙【在卢氏县东北】虢仲庙【在卢氏县东北宋咸平二年建】老子庙【在州城东有隋薛道衡碑记】岘山庙【在州城西南宋正隆二年知州徐文建】石隄祠【在灵寳县西南水经注石隄山下有石隄祠铭曰魏甘露四年散骑常侍征南将军豫州刺史宏农太守南平公之所经建也】灵泉庙【在灵寳县西南女郎山遇旱祷雨辄应】扁鹊庙【在卢氏县东】河上公祠【在州城南鸡足山唐明皇曾经其祠作诗】姚崇庙【在州城东即崇故居也宋元祐八年建】二贤祠【在州城南闗为唐姚崇宋魏野建】义烈祠【在州城南门内祀宋死事李彦仙宋绍兴九年宣抚使周聿请即陕州立庙明嘉靖中重建】昭忠祠【在州城东门外祀郡人死事崔儒秀】五户祠【在州城东北水经注五戸滩名也有神祠通谓之五户将军】三圣姑行祠【在阌乡县盘豆镇明杨智碑记景泰间为修殿一所相传唐开元时有媪生三女孟曰仲曰威季曰裒少孤俱未适人而死其后皆为神】
　　寺观寳轮寺【在州东南隅唐僧道秀建金僧智秀复置砖塔焉记见藏经】洪崖寺【在州城东二十里上有仙人洞】大通寺【在州城东唐建】开元寺【在州东四十里三门山】空相寺【在州城东一百里熊耳山西即初祖逹摩葬处】兴国万夀寺【在州城东南隋开皇中建】法云寺【在阌乡县南二里明杨英梦游轩记法云寺唐武后时国师万回所建寺有万回井】临髙井【在阌乡县西三十里】奉慈寺【在灵寳县东五底村唐永徽中建　本朝乾隆十年重修】延夀寺【在灵寳县朱阳里涃头村元至正六年建中有鱼塘谷雨三日鱼从穴出又名鱼窟】御题寺【在灵寳县南门内相传唐徳宗为雍王征史朝义过此题诗于壁后即位僧请寺额诏以御题为名】佑圣观【在州城南门内建有混元图碑】祥符观【在阌乡县西即轩游宫唐开元中建有明皇御书道徳经二碑旧名承天观宋真宗改今额】紫防宫【在州城东硖石镇内有石洞】太初宫【在灵寳县南十二里即尹喜故宅河南通志唐天寳初敕建天寳观宋崇宁间因甘露降正武殿改为太初宫元大徳四年重修】老祖宫【在灵寳县北二里即老故宅】
　　名宦汉冯阳【魏郡人宣帝时为宏农太守多善政】尹翁归【平阳人宣帝时举荐为宏农都尉】翟义【上蔡人丞相方进子平帝时为宏农太守政有父风】金钦【哀帝时擢宏农太守着威名】刘昆【东昏人建武中迁宏农太守先是崤黾驿道多虎灾行旅不通昆为政三年仁风大行虎皆负子渡河】刘兴【齐武王縯次子建武中迁宏农太守有善政宏农县吏张申有伏罪兴收申案论郡中震栗时年旱兴分遣文学循行属县理寃狱宥小过应时甘雨降防】沙穆【胶东人为宏农令县界有螟虫食稼百姓惶惧穆乃设坛请以身祷于是暴雨既霁而螟虫自消百姓称曰神明永夀元年霖雨大水三辅以东莫不淹没穆明晓占乃豫告令百姓徙居髙地故宏农人独得免害】皇甫规【安定朝那人永康元年迁宏农太守】三国魏贾逵【襄陵人操征马超过宏农曰此西道之要以逵领宏农太守召见计事大悦谓人曰使天下二千石悉如贾君夫复何忧进封阳里亭侯】孟康【安平人正始中为宏农太守领典农校尉康到官凊已奉职息狱讼縁民所欲因而利之】令狐邵【太原人为宏农太守清如氷雪妻子希至官省举善而教不好狱讼时郡无知经者乃厯问诸吏有欲行就师辄假遣令诣河东就乐详学经粗明乃还因设学由是宏农学业转兴】南北朝魏盖寛【东武城人髙宗时为宏农太守后拜陕城镇西将崤地险民多冦刼寛诱结豪右宿盗魁帅与相交结倾襟待遇不逆防细是以民庻忻心又宏农出漆蜡竹木之饶路与南通贩贸来徃家产丰富而百姓乐之号为能政】刘道斌【灌津人宣武时为恒农太守修立学馆建孔子庙堂图画形像去郡后故吏追思之复立道斌形于孔像之西而拜谒焉】周庾信【新野人闵帝时出为宏农太守为政简静吏民安之】赵煚【天水郡人闵帝时迁陜州刺史蛮酋向天王以兵攻信陵秭归煚袭击败之二郡获全】隋杨智积【高祖弟整之子大业中授宏农太守委政僚佐清静自居杨元感自东都引军而西智积谓官属曰元感欲西图闗中当以计縻之使不得进及元感军至城下智积登陴詈辱之元感怒甚留攻之城门为贼所烧智积乃更益火贼不得入数日宇文述等军至合击破之】杨义臣【代人高祖时拜陕州刺史性谨厚能驰射有将领之才由是上甚重之】唐许绍【安陆人高祖时授陕州刺史萧铣围陕绍击走之】长孙操【洛阳人髙祖时徙陕州刺史城中无井人勤于汲操为酾河溜入城百姓利安】崔善为【武城人贞观初为陕州刺史时议戸猥地狭者徙寛乡善为奏畿内戸众而丁壮悉籍府兵若聴徙皆在闗东虚近实逺非经通计诏可】姜师度【魏人神龙初为陕州刺史太原仓水陆运所凑转属诸河师度使依髙为廥而贮未于舟以故人不劳】卢奂【骨州人为陕州刺史开元二十四年帝西还次陕嘉其美政题赞于聴事曰专城之重分陕之雄外既利物内存匪躬斯为国寳不坠家风】李齐物【天寳初陕州刺史开底柱通漕路发重石下得古铁防铭曰平陆上之诏因以名县】韩休【长安人明皇时为虢州刺史虢于东西京为近州乘舆所至常税廐刍休请均赋他郡中书令张説曰免虢而与他州此守臣为私惠耳休复执论吏曰恐忤宰相意休曰刺史幸知民之敝而不救岂为政哉虽得罪所甘心焉讫如休请】魏少游【钜鹿人肃宗时陜州刺史王师溃于邺河洛震骇少游镇守自若】卫伯玉【肃宗时领神防兵马使出镇陕州行营乾元二年贼将李归仁以骑五千入防伯玉与战彊子坂破之史思明遣子朝义夜袭陕伯玉迎击破之】崔衍【安平人虢州刺史虢居陕华间而赋数倍入衍白太重裴延龄领度支方聚敛私谓衍前刺史无发明公当止衍不聴复奏州部多岩田又邮传剧道属嵗无秋民举流亡不蠲减租额人无生理徳宗诏度支减赋】李泌【京兆人贞元元年拜陜虢观察使泌始凿山开车道至三门以便饟漕】卫次公【河东人顺宗时为陕虢观察使蠲横租钱嵗三百万】薛苹【寳鼎人厯虢州刺史宪宗时奏最擢湖南观察使】崔郾【武城人敬宗时为虢州观察使先是上供财乏夺吏俸助输郾曰吏不能瞻私安暇恤民吾不能独治安得自封即以府常费代之又诏赋粟输太仓者嵗数万石民困于输辇而致之河郾乃傍流为大厫受□窦而注诸糟民悦忘输之劳】崔咸【博平人敬宗时为陜虢观察使日与賔客僚属饮夜分辄决事裁剖精明无一毫差吏称为神】韦温【万年人为陕虢观察使民当输租而麦未熟吏白督之温曰使民货田中穗以供赋可乎为缓期而赋办】李商隠【河人开成中调宏农尉以活狱忤观察使孙简将罢去防姚合代简谕使还官】髙少逸【渤海人宣宗时为陜虢观察使中人责硖石驿吏供饼恶鞭之少逸封饼以闻宣宗怒召使者责曰山谷间是饼岂易具耶谪隶恭陵中人皆敛手】宋杜审进【安喜人干徳中知陕州就改保义军节度累加开府仪同三司镇陕二十余年劝农敦本民庻便之】李若谷【安喜人宋真宗时知陕州盗聚青灰山乆不散遣牙吏持榜招谕之盗杀其党与自归】师顽【内黄人真宗时知陜州时西鄙用兵餫道所出军士多亡命啸聚为盗颃严其巡捕盗越他境】赵良规【洛阳人真宗时知陕州嵗饥百姓请阁残税二分为官伐芟以给河埽或以为须报乃可行良规曰若尔无及矣檄县遂行而以擅命自劾】查道【休宁人真宗时知虢州蝗灾民歉道不报出官廪米赈之又设粥糜以救饥者给州麦四千斛为种于民民頼以济所全活万余人】孙唐卿【青州人仁宗时通判陕州于吏事若素习民有母再适人而死及其父盗母之防而同之有司论以法唐卿时权府事乃曰是知有孝不知有法耳释之以闻】李及之【濮人知陜州吏事精明居官称职】刘永年【并州人仁宗时为陜州都监郭邈山等为盗永年密遣壮士夜渡河杀其凶桀二十余众遂散】李彦仙【彭原人靖康初为石壕尉坚守三觜民争依之分兵四出下五十余壁复陜州乘胜渡河郡邑皆响附事闻即命知陕州尽取家属以来曰吾以家徇国与城存亡金再攻陕彦仙极力御之将士未尝解甲城防率众巷战矢集身如猬左臂被刃不断战愈力金人惜其材以重赏募人生致之彦仙投河死金兵害其家屠其城全陕遂没禆将邵云吕圆登宋炎贾何阎平赵成皆死并赠官】邵兴【靖康初李彦仙知陕州兴在神稷山以其众来愿受节制彦仙辟为统领河北忠义军马屯三门頼其力复虢州】赵叔凭【宋宗室建炎中陕州都监金兵围陕既乆援兵不至城危遂死之通判王浒职官刘效陈思道冯经李岳杜开县令张圯将佐卢亨等五十一人俱死无降者】金尼玛哈富勒瑚【明安人贞祐四年为陕州宣抚副使元兵取潼闗戍卒皆溃富勒瑚御战兵败死焉尼玛哈富勒瑚旧作尼厐古蒲噜虎明安旧作猛安今并改】完顔仲徳【海兰路人天兴元年行尚书省事于陕州时武丹新败陕州残破仲徳复立山寨安抚军民　海兰旧作合懒武丹旧作兀典今并改】元陈祐【宁晋人中统元年除陜洛总管时州县官以未给俸多贪暴祐独以凊慎见称在官八年如始至之日】明康茂才【蕲州人洪武初留守陕州规运馈饷造浮桥招徕解绛诸州扼潼闗秦兵不敢东向茂才善抚绥民立石颂徳焉】史记言【当涂人崇祯中迁知陕州陜当贼冲记言出私财募士训练之屡有战获老回回率数万人攻城不得志去乘雪夜来袭而所练士方调他郡城遂陥贼欲降之叱曰有死知州无降知州也遂被杀赠光禄少卿】吴茂徴【浙江人崇祯中为陕州判官十四年流冦入死之里人葬于大南闗旧寺之西有碣】
　　本朝金镇【山阴人顺治七年为阌乡知县秋旱步祷霖雨霑足士民咸谓至诚所感十年春山南渠贼杨结子聚党刼掠大为民患鎭请发兵防勦卒皆就抚邑頼以宁】江蘩【湖广汉阳人知灵寳县能持亷遇事敢言时军兴旁午蘩督运粮饷军食无缺而民不为累戸有逋赋逃亡者绘图以请悉获蠲免】刘澜【覇州人顺治初为卢氏知县时葛党余孽未平澜夜袭贼巢于鸡冠山获贼献防民始安堵既而清地畆均赋税劝文学课农桑建文庙立县治张天泽谋叛袭城澜登埤守御左膊带箭请兵勦除从此大定终陕西固原道】
　　人物汉公乘兴【京兆尹王尊坐免吏民多称惜之公乗兴等上书讼尊】成瑨【字幼平宏农人南阳太守下车欲振威严闻岑晊高名请为功曹又以张牧为贼曹吏瑨委心晊牧褒善紏违肃清朝府】杜众【宏农人延熹中为五官椽时白马令李云送北寺狱众伤云以忠諌获罪上书愿与云同日死帝愈怒遂并下廷尉俱死狱中】张芝【字伯英宏农人少持髙操勤学尤好草书家之衣帛必书而后练临池学书水为之黒韦诞谓之草圣】三国魏董遇【字季直宏农人明帝时大司农遇善治老子为老子作训注又善左氏传更为作朱墨别异人有从学者遇云必当先读百遍而义自见学者云苦无日遇言当以三余或问三余之意遇言冬者嵗之余夜者日之余阴者晴之余也】晋董景道【字文博宏农人少好学千里追师所在惟昼夜诵读畧不与人交通明春秋三传京氏易马氏尚书韩诗皆精防大义三礼之义专遵郑氏着礼通论非驳诸儒演广郑防永平中隠于商洛山弹琴歌啸以自娱】王濬【字士治宏农湖人恢廓有大志州郡辟河东从事守令有不亷洁者皆望风自引去后参征南军事羊祐深知待之累迁益州刺史加龙骧将军监梁益诸军事上疏请伐吴濬自率师兵不血刅攻无坚城夏口武昌无相支抗于是顺流鼓棹迳造三山入于石头皓乃备亡国之礼造于垒门濬收其图籍封其府库军无私焉转抚军大将军开府仪同三司卒谥曰武】隋刘士龙【宏农人开皇中官考功称为明干】杨尚希【宏农人少孤入太学周文帝释奠令讲孝经竒之擢为国子博士隋受禅拜度支尚书出为河南道行台上表罢天下诸郡奉诏廵省淮南还授上仪同尚希性惇厚兼以学业自通甚有雅望为朝廷所重拜蒲州刺史卒官谥曰平】张须陁【阌乡人性刚烈有勇畧弱冠从史万嵗讨西防以功授仪同后从杨素击平汉王谅加开府大业中为齐郡丞贼帅王薄冦掠郡境须陁大破之贼裴长才石子河等纵兵大掠须陁简精兵倍道进击斩数万级贼左孝友等众各万计悉讨平威振东夏以功迁齐郡通守转荥阳通守李密取洛口仓逼荥阳须陁拒之密先伏数千人邀击须陁败乃仰天曰兵败如此何面见天子乎乃下马战死】唐常达【陕人从高祖征伐命为统军拜陇州刺史时薛举方强逹败其子仁杲举遣将仵士政绐降伺隙刼之并其众归贼达不为慑仁杲平帝见逹劳曰君忠节正可求之古人为执士政杀之终陇西刺史】张士贵【卢氏人本名忽峍弯弓百五十觔左右射无空发从征伐有功又从平洛授虢州刺史帝曰顾令卿衣锦画游耳进封虢国公贞观七年为龚州道行军总管破反獠还太宗闻其冐矢石先登劳之曰尝闻以忠报国者不顾身于公见之】上官仪【字游韶陕人贞观中擢第召授文馆直学士迁秘书郎髙宗时进西台侍郎仪工诗其词绮错婉媚人多效之谓为上官体麟徳元年坐梁王忠事下狱死初武后专威福帝不能堪将废为庻人召仪与议使草诏左右犇告后后自申诉帝曰上官仪教我后由是深恶仪】张齐贤【陕人圣厯初为太常奉礼郎议告朔礼乆之迁博士时东都置太社皆齐贤等参定中宗即位因武后东都庙改为唐庙议满七室以凉武昭王为始祖齐贤上议不祖武昭王诏可累迁谏议大夫】杨元琰【字温阌乡人汉太尉震十八代孙居父防七日不食服除补平棘令载初中为荆州刺史有风绩初张东之代为荆州共乗舻江中私语外家革命元琰悲涕慷慨志在王室东之执政故引为右羽林将军与李多祚等定计斩二张进云麾将军封宏农郡公敬晖为武三思所搆元琰知祸未已悉还官封不许睿宗立徙太子賔客俄致仕卒谥曰忠子仲昌以通经为修文生对防擢第一累迁监察御史坐累为孝义令终吏部郎中仲昌资长于吏常分父租赈宗党御身以约善与人交士乐从之游】姚崇【字元之硖石人父懿贞观中为隽州都督崇少倜傥尚气节长好学举下笔成章授濮州司仓参军迁夏官郎中辽兵扰河北兵檄丛集崇奏决如流拜侍郎垂拱后以告言为功号曰罗织甚于汉之钩党崇请以一门百口保内外百官无反者进同鳯阁鸾台三品张东之等谋诛二张崇参计议先天二年明皇讲或新丰密召崇崇至帝曰卿宜遂相朕崇因奏十事帝曰朕能行之迁紫薇令时承权戚干政后纲纪大壊崇常先有司罢兄职修制度择百官各当其材开元中还宰政引宋璟自代授太子少保卒谥文献】独孤信【陕州人特逹髙材为河南刺史有惠政】张彖【陕州人力学有名时杨国忠权倾天下人劝彖修谒彖曰君軰倚右相如泰山吾以为氷山耳皎日一出得无失所恃乎后及第授华阴尉勤于政事毎有伸举辄受抑制遂拂衣长徃】杨凭【字虚受一字嗣仁宏农人善文词与弟凝凌皆有名大厯中踵擢进士第时号三杨凭重交游尚气节然诺召为监察御史累迁湖南江西观察使入拜京兆尹与李夷简有隙劾凭不法宪宗以凭治京兆有绩但贬临贺尉以太子詹事卒凝字懋功为兵部郎中凌字防履最善文终侍御史】杨敬之【字茂孝凭弟凌之子元和初擢第累迁屯田户部二郎中文宗尚儒术以宰相郑覃兼国子祭酒俄以敬之代未几兼太常少保是日二子戎戴登科时号杨家三喜转大理卿检校工部尚书兼祭酒卒敬之尝为华山赋示韩愈愈称之士林一时传布爱士类得其文章孜孜翫讽人以为癖雅爱项斯为诗所至称之由是斯擢上第】梁文贞【阌乡人少从军守边逮还亲已亡自伤不得养即穿圹为门晨夕泛扫庐墓左瘖黙三十年家有所问画文以对会官改新道出文贞庐前行旅见之皆为流涕有甘露降茔木白兔驯扰县令刋石纪之】陆扆【字祥文嘉兴人宰相贽族孙客于陕遂为陕人累进翰林学士工属辞敏速若注射然一时书命同僚自以为不及昭宗优遇之栁防附朱全忠杀之白马驿】五代髙季兴【硖石人梁初拜荆南节度使十州当唐之未为诸道所侵季兴始至江陵一城而已兵大之后井邑凋零季兴招缉绥抚人士归之】宋鱼崇谅【字仲益其先楚州山阳人后徙于陜幼能属文厯仕至学士周祖践阼书诏繁委皆崇谅为之以母老求解官归飬讫太祖朝不起太宗即位诏授兵部侍郎致仕】魏野【字仲先陕人嗜吟咏不求闻达有草堂集十卷大中祥符初辽使至言本国得其上帙愿求全部诏与之与李凟并被荐遣陕令招之野上言愿守畎畆永荷帝力诏州县长吏常加存抚卒赠秘书省著作郎】韩州【字元伯陕人进士上第元祐初为监察御史极论市易之害迁殿中侍御史疏言近制嵗举守臣遇大州阙率在京师驰骛请求者得之至于淹厯郡县治状应法者顾出其下于是诏吏部更立法改太常少卿进吏礼二部侍郎厯知颍虢坊鄜青囊州卒】宋炎【陕人蹶张命中补秉义郎金师围城炎射死数百人比再围炎以劲弩数百发毒矢杀千余人城陥金师声言求善射者贵之炎不应力战死】元岳藏斋【陕州人防笃志勤学丞相史天泽征西过其家访以治体具陈方畧天泽以闻厯官河南总管终国子监祭酒】明耿九畴【字禹范卢氏人永乐进士天顺初累迁右都御史石亨用事九畴将率属劾之为所诬出之外亨败召为南京刑部尚书卒谥靖惠子裕字好问景泰进士孝宗朝官礼部尚书时公私侈靡裕随事救正归于节俭改吏部卒谥文恪】许进【字季升灵寳人成化进士除御史陈钺激变辽东进率同官论之忤汪直廷杖几殆宏治初巡抚大同邉防修整与分守中官石岩相讦坐谪官土鲁畨攻陥哈密使其将雅兰守之马文升荐进巡抚甘肃进谋潜师袭冦亲率四千人出嘉峪闗奄至城下雅兰已先遁去余八百人守台未下总兵官刘宁耳语曰斩之即封侯可得也进不聴抚降之西域遂定正徳间代刘大夏为兵部尚书改吏部卒谥襄敏次子诰三子赞皆知名诰官至南京户部尚书赞官至文渊阁大学士　雅兰旧作牙兰今改】崔儒秀【字儆初陕州人万厯进士厯官户部郎中迁开原兵备道时开原已失儒秀募壮士携家辞墓而行经畧袁应泰以兵马甲仗不足恃为忧儒秀曰恃人有必死之心耳辽阳被围分守东城矢集如不少却会兵溃北向拜自经事闻赐防　本朝乾隆四十一年　　赐谥节愍】张我徳【陕州人崇祯六年贼入陕州我徳驱一家二十七人登楼自焚　本朝乾隆四十一年　　予入忠义祠】许煇【灵寳人为县阴阳官崇祯六年为贼所掠大骂见杀　本朝乾隆四十一年　　予入忠义祠】梁可栋【陕州人仕平定知州家居值陕州陥骂贼死　本朝乾隆四十一年　　赐谥烈愍】赵良栋【陕州人仕蓬莱教谕罢归防渑池冦陥渑城父子挺身骂贼死其媳及孙亦赴井死本朝乾隆四十一年　　予入忠义祠】张我正【陕州人素豪侠集众保乡里一方頼之崇】
　　【祯十四年勒众御贼贼大至众悉奔奋臂独战贼爱其勇欲生致之诟骂自刎死　本朝乾隆四十一年　　予入忠义祠】萧大成【陕州人尝官淮安同知陕州防投井死　本朝乾隆四十一年　　赐谥节愍】李中正【卢氏人官车驾司主事以抗贼死　本朝乾隆四十一年赐谥烈愍】
　　本朝蔡金鹏【陜州人性孝友嫡母早防事父及继母克尽子之道殁后各庐墓三年墓故在深山多猛兽或劝之归弗聴为□以祭之虎狼屏迹金鹏有同母弟异母弟各二人俱交欢无间乡里称焉】张鹍【陕州人康熙乙未进士淹通经史尤邃于易仕古浪知县旧属卫所时新改为县察土俗民情政简而寛邑人祀名宦祠勒石志之】张鹫【陕州人康熙时厯官芜湖霍邱知县并有惠政致仕归修广济渠竭力为州人倡有四书精解鸡足山诗集道善堂文集】
　　流防汉刘茂【晋阳人会王莾簒位弃官避世宏农山中教授】郑兴【开封人好古学建武中客居阌乡三公连辟不肯应】杨震【华阴人尝客居于湖不答州郡礼命数十年众人谓之晚暮而震志益笃】唐吴融【山隂人昭宗时进户部侍郎鳯翔刼迁融不克从去客阌乡】王适【幽州人善诗尤好读书怀竒负气闻金吾将军李惟简年少喜士见之语合遂荐为卫叅军嵗余若有所不乐一旦载妻子入阌乡南山时中书舎人王涯独孤及诸人发书讯固辞不起】宋张庭坚【广安军人蔡京欲引为己用先令乡人谕意庭坚不肯往京大恨遂编管虢州】
　　列女晋王濬妻徐氏【刺史燕国徐邈女才淑择夫未嫁邈乃大防佐吏令女于内观之女指濬告母邈乃妻之】陕妇人【不知姓氏年十九刘曜时婺居陕县事叔姑甚谨其家欲嫁之妇毁面自誓后叔姑病死其叔姑女诬妇杀其母有司不察诛之其境经嵗不雨曜遣呼延谟为太守知其寃斩叔姑女以少牢祭其墓谥曰孝烈贞妇是日大雨】吕纂妻杨氏【宏农人纂被吕超所杀杨与侍婢十数殡纂于城西柩将出宫超虑赍珍物出外搜之杨厉声曰我旦夕死人何用金寳超将妻之谓其父桓曰后若自杀祸及卿宗桓以告杨曰大人本卖女于吕以图富贵一之已甚其可再乎乃自杀】吕绍妻张氏【宏农人年十四绍死即请为尼吕隆见而悦之欲秽其行张升楼自投于地二胫皆折而死】元亢起鳯妻张氏媳韩氏【皆灵寳县人起鳯殁张鞠弥月子甫受室而夭流冦至张挈韩避砦中韩恐砦破受辱绐姑出取薪火自焚死张孤守至九十七嵗卒】明陈所见妻薛氏【阌乡人弱龄防夫姑强受他聘薛置毒衣袵间服之至中途死衣履皆纫不可解事闻旌表以守节旌者吕材妻李氏苏六妻屈氏皆灵寳人以殉夫旌者唐情妻李氏陕州人康栗妻杨氏杨宋妻康氏灵寳人又任宏道妻王氏李双印妻员氏陕州人任民妻杜氏卢氏人皆以死殉夫李嘉实妻朱氏王图昌妻林氏田有采妻申氏张星铎妻王氏刘曰仕妻杨氏皆阌乡人均遭乱死节】张琨妻李氏【灵寳人守节至九十余嵗卒子悦庐墓哀恸而死】李门三烈【灵寳人崇祯末流冦破城生员李明阮妻季氏廪生李明防妻张氏生员李明龙妻陈氏同心死节各以线密缝衣裙共投井而死季年二十八张年二十陈年十九　本朝雍正十年　旌表】
　　本朝张玉衡妻史氏【陕州人玉衡殁史年十九死之康熙二十五年　旌】王居谦妻黄氏【陕州人早寡奉姑育子子殁又抚嗣孙雍正八年　旌表】贾见虎妻李氏【陕州人遇强不污忿恚自缢又赵崇仅妻聂氏赵三妻刘氏亦遇暴不从投缳死又唐京妻张氏李廷辅妻刁氏霍文升妻髙氏赵文焕妻曹氏韩璵妻张氏王训妻赵氏刘熏妻张氏刘焜妻李氏石嵋妻王氏张成贵妻孙氏刘曰瑜妻荆氏范家祥妻张氏俱夫亡守节乾隆元年以来先后　旌表】母知前妻阎氏【灵寳人强暴欲污之不从忿恚自缢葛延枢妻杜氏年十九夫亡守节有欲夺其志者氏闻投缳死又王隆治妻史氏齐卿孟妻王氏王杰妻杜氏王大议妻张氏茹大顺妻康氏李鳯林妻张氏常松龄妻吕氏许防妻韩氏焦经纲妻苏氏王依中妻曽氏葛延夀妻辛氏孟清儒妻何氏何承清妻张氏赵文锦妻常氏薛大临妻张氏许朝宾妻张氏亢天相妻张氏俱夫殁守节乾隆元年以来先后　旌表】李茂缨妻蒋氏【阌乡人遇暴不污忿恚自缢又蒋梅妻张氏马曰校妻蒋氏王顺天妻杨氏王文章妻严氏马震妻张氏张宏妻王氏屈绍祖妻杜氏赵世杰妻许氏郭光昭妻薛氏任信妻刘氏杜有诗妻薛氏李洋妻周氏王选妻薛氏屈防祖妻尚氏赵世杰妻张氏赵铎妻张氏张云妻刘氏杜源妻髙氏吴应才妻许氏尹承竒妻蒋氏焦自省妻赵氏张三知妻荀氏贞女王氏俱夫亡守节乾隆元年以来先后　旌表】孙蕙妻杜氏【卢氏人年十八蕙病殁氏矢志守节又常钟妻李氏王縚妻杜氏李允秀妻任氏常士俊妻郭氏李秉敬妻常氏王允祚妻赵氏罗升亮妻王氏九叙妻张氏张其琰妻刘氏王图逺妻刘氏常廷琨妻王氏常文浡妻王氏苏仁妻张氏王宏绪妻权氏蔡国英妻李氏贾名时妻权氏王泽溥妻李氏杜兴祚妻雷氏俱夫亡守节乾隆元年以来先后　旌表】
　　仙释汉河上公【居河之滨文帝读老子有疑义遣使问之曰道徳尊重非可遥问帝枉驾问之遂授道徳经注解二卷】唐万回【姓张氏阌乡人兄戍役安西父母忧思回曰此甚易耳乃裹衣糗朝往视之暮持兄书返其家宏农抵安西万余里故号曰万回】宋柴通元【字又元阌乡人为道士于承天观年百余嵗善辟谷真宗时召对语无文饰多以修身慎行为説祀汾阴召至行在命坐问以无为之要作诗赐之】
　　土产防絁【州出唐书地理志虢州土贡絁宋史地理志陕州贡防絁】麰麦【境内俱出唐书地理志陕州土贡麰麦】棃【灵寳县出唐书地理志虢州土贡棃】药【唐书地理志陕州土贡括蒌柏实虢州贡地骨皮麝河南通志陕州出柏子仁卢氏出鹿茸】瓦砚【唐书地理志虢州贡瓦砚説郛虢州澄泥砚唐人品之以为第一砚理细如泥色紫可爱发墨不渗】瓷【明统志陕州出】锡【明统志灵寳县出】麢羊【河南通志卢氏出】







　　钦定大清一统志卷一百七十五
  </div>
  <div class="pagination">
   <a href="大清一统志_page86.html">
    上一页
   </a>
   <span>
    ...
   </span>
   <a href="大清一统志_page82.html">
    82
   </a>
   <a href="大清一统志_page83.html">
    83
   </a>
   <a href="大清一统志_page84.html">
    84
   </a>
   <a href="大清一统志_page85.html">
    85
   </a>
   <a href="大清一统志_page86.html">
    86
   </a>
   <span class="current-page">
    87
   </span>
   <a href="大清一统志_page88.html">
    88
   </a>
   <a href="大清一统志_page89.html">
    89
   </a>
   <a href="大清一统志_page90.html">
    90
   </a>
   <a href="大清一统志_page91.html">
    91
   </a>
   <a href="大清一统志_page92.html">
    92
   </a>
   <span>
    ...
   </span>
   <a href="大清一统志_page88.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
