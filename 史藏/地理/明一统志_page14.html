<!DOCTYPE html>
<html>
<head>
    <meta charset="UTF-8">
    <title>明一统志 - 第 14 页/共 66 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>明一统志 - 第 14 页/共 66 页</h1>
    <div class="content">　　风俗人多侨居俗各异好【圗册】性悍善骑射【元志】人性淳实务农桑粗习文礼【广寜志】有中国之风【旧志箕子所封之地俗渐敎化人不为盗自汉以防沦入东夷流民杂居俗寖浇薄然久被声教颇有中国之风】
　　山川首山【在都司城西南十五里连海州衞界山顶平石之上有掌指之状泉出其中挹之不竭晋司马懿围公孙渊于襄平有星从首山坠城东南即此唐太宗征髙丽尝驻驆其颠数日勒石纪功因改为驻驆山】平顶山【在都司城东一百里山周三十里其顶平敞可耕稼有泉涌出以石八角甃之其中有鱼】千山【在都司城南六十里峯峦丛宻中有龙泉祖越中会香岩等寺下有罗汉洞龙泉】华表山【在都司城东六十里因丁令威化鹤而得名俗呼为横山】通明山【在都司城南九十里俗名窟龙山下有洞】安平山【在都司城东南一百里上有铁塲】龙凤山【在都司城东南大虫江源于此】敖拉山【在都司城东北五百里大梁水源于此】鳯凰山【在都司城东三百六十里上有垒石古城可容十万众唐太宗征髙丽尝驻驿于此又金州衞东亦有之】石城山【在盖州衞东北一十五里上有石城城中有泉世传唐太宗征髙丽土人居此以避兵】灶突山【在盖州衞东北一十五里羣山环绕中有孤峯特起若灶突然故名】布雾山【在盖州衞东南一百一十里其山最髙尝有云雾在其上】明山【在复州衞东一十里元志有明王山在辽阳东三十里谓髙句丽王之子曰东明葬其上以地考之疑即此山】屏风山【在复州衞西海中五十里】大黑山【在金州衞东一十五里絶顶有城四面悬絶惟西向一路可通其中有井昔人多避兵扵此】医巫闾山【在广寜衞西五里舜封十有二山以此山为幽州之镇自是遂为北镇其山掩抱六重故又名六山上有桃花洞其中可容五六人又有圣水盆三其水自悬岩下防虽冬不氷又有仙人岩飞瀑岩山下有北镇庙庙内有吕公岩蔡珪诗幽州北镇髙且雄倚天万仞蟠天东又云但恠林稍防鸟背不知身到碧云中】鞍山【在广寜衞北一百二十里】十三山【在广寜右屯衞北三十里山下有洞山上有池五代史胡峤北行记东行过一山名十三山云此西南去幽燕二千里又辽史燕王淳讨武朝彦至干州十三山皆此金蔡珪诗闾山尽处十三山溪曲人家画幅间】嘉福山【在义州衞北三十五里下有龙潭嵗旱祷雨輙应】木叶山【在广寜中屯衞东三十里上建契丹始祖庙竒善汗在南庙哈屯在北庙绘塑二像并八子像相传有神人乗白马自马盂山浮土河而东有天女驾青牛车由平地松林泛潢河而下至木叶山二水合流相遇为配偶生八子其后族属渐盛分八部每行军及时祭必用青牛白马云】紫荆山【在广寜中屯衞东八十里其山多荆故名】宏螺山【在广寜中屯衞西六十里一名虹螺大小二山绵旦东西百余里今因其势筑长城为一方之障塞】三首山【在寜逺衞东二里三峯相峙状若人首其上有泉四时不竭】八塔山【在寜逺衞西南二十五里上有八小塔】大团山【在寜逺衞西北三十里中髙四下四守之可断北骑出没之途】万松山【在广寜前屯衞西北一十五里绵亘东西四百余里连山海永平界山多松故名】五指山【在万松山北五峯秀防若手指然】三山【在广寜前屯衞北二十里】牛心山【在三万衞东北二百　五十里艾河北土河东】阿尔罕山【在三万衞东北三百五十里古信州东】东牟山【在沈阳衞东二十里唐髙宗平髙丽渤海大氏以众保挹娄之东牟山即此万嵗通天中为契丹尽忠所逼有乞乞仲象者度辽水自固武后封为震国公】辉山【在沈阳衞东北四十里层峦叠嶂为诸山之冠又有蛇山狼山黑山巾子山皆在衞境】龙首山【在铁岭衞东二里上有龙王庙】刁跸山【在三万衞西南一百五十里辽河西岸】金山【在三万衞西北三百五十里辽河北岸绵亘三百余里】长白山【在三万衞东北千余里横亘千里其巅有潭周八十里渊深莫测南流为鸭渌江北流为混同江】马鞍山【在三万衞东北四百里建州衞东】蒙溪山【在三万衞东七百四十里松花江东岸】分水岭【在盖州衞东一百四十里绵亘数百里山下有泉东西分流故名乂三万衞东北亦有分水岭】牵马岭【在广寜衞西北六十里山脉与医巫闾山相接势极险峻中通驿路过者必下马攀縁乃可上故名】欢喜岭【在广寜前中衞西七十五里】万滩岛【在复州衞东海中陆路二百四十里水路六十里】莲花岛【在金州衞东三十里又有金线岛杏园岛共七十二岛环列于海濵其东北一百五十里名肃家岛有兵戍守】桃花岛【在寜逺衞东一十五里濵海每嵗海舟漕运皆泊扵此】觉花岛【在寜逺衞东南二十里海中上有海云龙宫二寺】连云岛【在盖州衞西一十五里有戍兵】孤石【在广寜前屯衞西南七十里屹立海中髙百余尺周围三十余歩上有仙人石棊盘下有黑白棊子每潮落人多取之以为竒玩】渤海【在都司城南七百三十里齐都赋海之傍出者为渤辽东延袤二千里其南皆临渤海】太子河【一名东梁河又名大梁水源出敖拉山西流五百里至都司城东北五里许折而西南流至浑河合为小口会辽河入于海】浑河【一名小辽水源出塞外西南流至沈阳衞合沙河又西南流至都司城西北入于太子河】辽河【源出塞外自三万衞西北入境南流经铁岭沈阳都司之西境广寜之东境又南至海州衞西南入海行一千二百五十里按唐书太宗征髙丽至辽泽泥淖二百余里人马不可通布土作桥既济撤之以坚士卒之心即此至今辽地遇雨则多淖其亦天造之险与】散水河【源出塞外西流经海州衞北入于太子河】沙河【源出复州衞东得利嬴城山经流本衞城南合麻河西流入海】清河【源出盖州衞分水岭西南流经城南名州南河又西流合泥河入于海】泥河【一名□水又曰蓒芋泺水多蓒芋之草】五重河【源出分水岭东流经城东北合杓子河入于海】毕里河【源出盖州衞东南山谷间南流经复州衞入海】板桥河【出医巫闾山源有二其一流经广寜城北其一流经城南俱至城东南合芦沟及双峯河入海】珠子河【源出广寜衞东北一百里白云山南流入于辽河】大凌河【源出大寜自义州衞西六十里入境南流经广寜左右屯衞界入海】小凌河【源出大宁自广寜左屯衞西入境合女儿河及哈喇河南流入海】寜逺河【源出寜逺衞西北山谷间南流至城西分为二环抱城郭复合为一南流入海】大清河【源出三万衞东北分水岭南流经城东南十五里合小清河入辽河】急水河【源出万松山南流经广寜前屯衞西五十里入海】慢水河【源出欢喜岭南流经广寜前屯衞西七十里入海】六州河【大寜建州等六州之水合流自广寜前屯衞东北七十里入境南流至蛇山务入海】蒲河【源出辉山西流经沈阳衞界入于浑河】乌兰河【源出沙漠南流合洮尔河诺尼江入混同江东流入海】涂河【源出塞外自三万卫西北二百五十里入境南流入辽河】柴河【源出沈阳衞东诸山西流金经城北入辽河】线河【源出三万衞东北隅西流出西水关南流入清河夹堤多桞境颇清幽】亮子河【源出三万衞东北枪干岭南流入辽河】龙安伊屯河【在三万衞西北金山外元将纳克楚分兵为三营一曰榆林深处一曰养鹅庄一曰龙安伊屯河本朝大将军冯胜征纳克楚兵驻金山遣副将于此受其防】混同江【源出长白山北流经五国城又北合松花江东注于海】大虫江【在都司城东南四百里源出龙鳯山南流入鸭渌江】鸭渌江【在都司城东五百六十里按唐书东夷列传有马訾水出靺鞨之白山色若鸭头故名鸭渌西南流至安市入海唐太宗征髙丽耀兵于鸭渌水即此所谓白山即今之长白山也】松花江【源出长白山湖中北流经南京城合灰□江至海西合混同江东流入海】南北通江【源出海州衞东二十里滑石山自东而西横渡辽河折而南流又折而东复入于辽其间洲渚方十余里可以耕稼】鸳鸯湖【在沈阳衞西三十里】月下湖【在都司城西北六十里】锦川【在锦州城西一曰锦水州以此名】莲花泊【在都司城北九十里】萨水【在鸭渌江东平壤城西隋将辛世雄战死于此】沓渚【水名辽东有沓氏邑】温泉【凡六一在都司城南五十里千山一在东南五十里桞河一在西南七十里鞍山一在曹庄驿东一十五里一在寜逺衞东南二里一在广寜前屯衞东北七十里土人皆甃石为池引以澡浴】古老无名泉【在广寜城北二泉涌出自城西南流入城中至东南隅达于濠其水四时不竭汲者便之】小山泉【在义州衞西北本朝遣将北征闻其主托果斯特穆尔在捕鱼儿海遂由大寜庆州兼道而进次逰防南道无水军士渇甚其地忽闻有声如驳使人视之则四泉涌出士马就饮得不困乏余流溢出如溪众咸欢呼曰此朝廷之福天之助也先是上尝夣殿西北隅有小山流泉直下至御足所履而止至是小山泉涌适与夣符】鸿胪井【在金州衞旅顺口上有题云唐开元时靺鞨使鸿胪卿崔析所凿】
　　土产盐　鐡　榛【各衞皆出】松子【三万衞出】茶【海州衞出】海丝菜【复州衞出】人参　荆芥　白附子　五味子【俱都司出】暖木　桦木银木【俱海州各衞出】箭【各衞皆以木为干雕羽为翎最工制而坚劲其出三万衞者尤佳】
　　滑石【海州衞出】水獭皮【东寜海州各卫出】貂防皮　青防皮【俱东寜衞出】八稍角【金州衞出】黄防【海州衞出】蛎房　肋鱼【俱金州衞出】
　　公署辽东行太仆寺【在都司治西南洪武三十一年建】辽东马寺【在都司治西本定辽衞永乐五年改建】
　　学校都司学【在司治东南洪武十四年建正统十一年脩景防五年重脩】海州衞学【在衞治西洪武八年建正统四年重脩】盖州衞学【在衞治南洪武十六年建】复州衞学【在衞治东南洪武十八年建正统元年徙于衞治西北】金州衞学【在衞治南正统元年建】广寜衞学【在中衞治北旧在右衞治西洪武二十七年重建正统六年徙建于此】义州衞学【在衞治西南洪武二十一年建正统八年重脩】广寜中左屯衞学【在中屯衞治西正统元年建】广寜右屯衞学【在衞治西北景防三年建】广寜前屯衞学【在衞治西北正统七年建】寜逺衞学【在衞治东宣徳五年建景防四年重脩】沈阳中衞学【在衞治西北正统元年因旧学重建】鐡岭衞学【在衞治东南正统元年建】三万衞学【在衞治北洪武二十五年因旧基建永乐四年重脩】
　　宫室辽宫【在都司城内东北隅宫墙髙三丈周围八里四隅有角楼中有二殿外城谓之汉城分南北市中为防楼晨集南市夕集北市】东丹王宫【在都司城内东北隅内有让国皇帝御容殿有大东丹国新建南京碑铭在宫门之南】金宫【在三万衞城内金天眷初以此为上京后止称会寜府其宫室有庆元明徳兴圣永等宫皇极敷徳董风等殿不可殚举】西楼【在都司境内辽主按巴坚所建辽之先无城郭宫室按巴坚称制始建此楼其门东向月朔则会部落于此其东千里建东楼北二百里建北楼木叶山建南楼嵗时射猎四楼之间】五云楼【在三万衞城内金皇统初建前有殿曰重明重明后东殿曰龙夀西殿曰奎文以上俱久废】景迁堂【在都司城内元权辽阳府事洪革所建革本夷人迁居中华有志于学景慕慈母三迁之敎故建斯堂山东周止为记】望海堂【在医巫闾山辽东丹人皇王性好读书不喜射猎购书数万卷置山之絶顶筑堂曰海望山南去海一百三十里】辽海亭【在都司城内金髙士谈诗残雪楼台山向背夕阳城郭水西东末云自叹不如华表鹤故乡常在白云中又张觧诗晴光摇碧海逺色带沧洲】览秀亭【在医巫闾山麓其地髙爽可以登覧山河之秀故名金李适诗檐前无数好峯峦醉眼诗肠氷雪寒不识闾山真靣目请君来此凭阑干】誓台【在广寜城东三十里唐太宗征髙丽筑此台以誓师】仙人台【在千山故香岩寺内登者俯瞰沧海如在祍席之下】钓鱼台【在都司城南三十里相传为渤海游观之处】障鹰台【在广寜城西二十里闾山西南第一峯】蝎台【在故东京城东北隅金大定中脩城役夫毁台取土及半得石函启之中有块石圎滑天成摇撼作动物声破之二大蝎尾梢相钩不解见风即死】
　　关梁连山关【在都司城东南一百八十里朝鲜入贡之道】大片岭关【在海州衞东一百一十里】梁房口关【在盖州衞西北九十里海运舟由此入辽河】连云岛关【在盖州衞西一十五里】石门关【在盖州衞东七十里】栾古关【在复州衞南六十五里】旅顺口关【在金州衞南一百二十里海运舟至此登岸】萧家岛关【在金州衞东北一百五十里】山头关【在三万衞南六十里】清河关【在三万衞西南六十里以上各关俱有官军戍守】首山堡【在都司城西十五里自西北转东又有南沙河鞍山桞寨北沙河莲泊奉集长勇长胜长安长寜凡十堡】永封堡【在海州衞西南六十里过西又有临清广积保寜镇海凡四堡】背隂寨堡【在盖州衞西北一十五里自西北转东南又有平山八角湖梁房口汤池熊岳五十寨凡六堡】盘谷堡【在复州衞东二十里过东南又有冨川秀山临溪凡三堡】石河堡【在金州衞北六十里乂城南有木塲堡】镇安堡【在广寜衞北三十里自北转东南又有镇邉青石团山双树北安东安南安西安中安髙庙倒塔板桥平洋四塔闾杨栁河十三山丰安沙窝沙墩海湖大觉凌河双峯凡二十四堡】黑林堡【在广寜右屯衞西北五里自东北转南又有枯树东海凌河防榔常丰女贞凡六堡】年丰堡【在广寜中屯衞东四十里自东转南又有广积顺阳常丰仁和大有广盈嘉和顺寜乐安丰稷春华西杏时和永丰临川冨有锦昌丰稔兴稼得安南阳福寜秀頴蔡家西寜凡二十五堡】杏林堡【在广寜前屯卫东六十里自北转东南又有战歌安家庆春永丰古城广积积粮长安镇安永安蛇山海泉海山新安林树秦新监塲三山塔山海濵刘兴兴安城南老军凡二十四堡】永宁堡【在义州衞东三十里自东南转西北又有辽镇三家杵头塔山塔山南塔山北五里庄鹅食团山栾家开州泥河城南石家八塔楡林万佛凡一十七堡】永盈堡【在沈阳衞南六十里近城又有常丰庆稔嘉禾大有土母河五堡又有浑河塔下二堡在抚顺城西南】常裕堡【在铁岭衞南三十五里东南又有永登秀頴丰平大有富丰安福团山康嘉凡八堡】瓦峪堡【在三万卫东三十里又自东南转西有实秀实頴迎阳扣可长城东川福兴关东嘉禾雍康石门常宁上饶团山甘泉糓城向阳周粮古城仙女永庆长乐山冈三山劝农富川聚贤梁山髙梁中塞众安黑穗丰乐莲湖永丰凡三十五堡已上各堡皆军屯】杨湾墩【在都司城西北三十里自西转北又有新城等凡十七墩】麻崖墩【在海州衞北一十里自西北转东南又有杨家桥等凡七墩】松观山墩【在盖州衞东三十五里自东南转西北又有大王山等凡二十一墩】龙山墩【在复州衞东北五里自东南转西又有沙河等凡六墩】卢家岛墩【在金州衞东三十里自东南转西北又有马防等凡二十七墩】望海墩【在广宁衞西北二十里自西北转东又有韩家岭等凡十一墩】望城冈墩【在广宁中屯卫北八里自北转东南又有孤山等凡八墩】欢喜岭墩【在广宁前屯衞西七十五里自西北转东又有髙岭等凡九墩】营城山墩【在义州衞西北六十里自西北转东又有寨山等凡十一墩】辉山墩【在沈阳衞东北四十里自北转西又冇浑河等凡七墩】东山墩【在铁岭衞东南五里自此转西北又有芦野等凡十墩】扣河墩【在三万衞东南六十里自东南转西北又有庆云等凡二十二墩已上各墩俱有戍兵】女直苦屯【在金山西北本朝来国公冯胜率兵征纳克楚其部将全国公观童防于此】升平桥【在都司城西闗外】升仙桥【在都司城平夷门外】镇逺桥【在都司城镇逺门外】沙河桥【在海州衞城西】来逺桥【在广宁衞潮沟铺东三里】紫河桥【在铁岭衞城北】
　　寺观白塔寺【旧名广祐寺在都司西北二里内有古塔髙数丈】龙泉寺【在千山方丈前有大石如屏松迸石丛出竒秀可观】崇兴寺【在广宁城内寺有二塔】奉国寺【在义州城内一名七佛寺佛宇髙七丈中有佛像七其髙与屋穪以上二寺俱辽时建】普慈寺【在广宁城内正统初建赐额】通观【在沈阳中衞西北隅永乐中建】
　　祠庙北镇庙【在医巫闾山下祀北镇医巫闾山之神元季庙毁本朝洪武中重脩载在祀典事详济南府东岳庙】天妃庙【在金州衞旅顺口海舟漕运多泊庙下正统间命有司春秋致祭又辽河东岸亦有庙】得胜庙【在海州衞城南望海埚永乐十七年倭贼防边海宁伯刘江帅师御之尽俘其众自是倭贼不敢北向江因立庙以祀真武以得胜为名今有司春秋致祭】
　　陵墓辽太祖陵【在木叶山】显陵【在医巫闾山辽东丹人皇王突欲并萧太后世宗以人皇王爱医巫闾山水竒悉因焉山形掩抱六重于其中作影殿制度宏丽】干陵【在医巫闾山上辽景宗旧有凝神殿】王珣墓【在义州衞南四十里】穆呼哩墓【在广宁左屯衞东北二十里元翰林学士掲傒斯撰碑】
　　古迹徒河城【在广宁中屯衞境内虞舜之时已有此城汉置徒河县慕容廆析置神水县辽改徒河为安昌县元并废又有永乐兴城二县皆辽置元省】平壤城【在鸭緑江东一名王险城即箕子之故国城外有箕子墓汉为乐浪郡治晋义熈后其王髙琏始居此城后号西京元为东宁路】古长城【即秦将蒙恬所筑其在辽东界者东西千余里东汉以来城皆湮没本朝时加脩筑】开元城【在三万衞西门外元志开元城西南曰宁逺县又西南曰南京又南曰合兰府又南曰防城直抵髙丽上都正西曰谷州西北曰上京即金之会宁府京之南曰建州西曰濵州又西曰黄龙府金改为利渉军又西曰信州治武昌县北曰肇州治始兴县东曰永州曰昌州曰延州东北曰哈州曰奴儿下城皆渤海辽金所建元废城址犹存】干州城【在广宁衞西南七里本汉无虑县地辽置干州广徳军】钟秀城【在广宁衞西南五里本辽奉先县地金置此县属广宁府元省入闾阳县后置千户所本朝省】闾阳城【在广宁衞西南五十五里本汉无虑县地辽置奉陵县金改闾阳元省县置千户所本朝置驿】九莲城【在三万衞东北九十里纳穆川东岸城连属有九故名国初征纳克楚驻兵于此】五国头城【在三万衞北一千里自此而东分为五国故名旧有宋徽宗于此】得利嬴城【在复州衞东八十里元季土人筑之以避兵】大宁城【在都司城北潢水之南汉为新安平县地唐属营州贞观中置饶乐郡都督府辽号中京大定府金改北京元改大宁路领大宁和众富庶金源惠河武平龙山七县本朝废】婆娑府【在都司城东四百七十里金置总管府元省阎长言婆娑道中诗云泉源疏地脉田垅上山腰败石平危径枯柴补断桥】废惠州【在汉右北平土垠县地辽为泽州金改置惠州治神山县元属大宁路本朝废】废懿州【在广宁衞北二百二十里辽置及置广顺军后改军曰宁昌金因之元初以所领同昌灵山二县省入顺安县寻并入本州本朝初尝置衞于此永乐八年废】废耀州【在海州衞西南二百里本渤海椒州地辽置耀州领岩渊一县属海州】鹤野废县【在都司城西八十里汉为居就县地渤海为鸡山县辽改为鹤野金属辽阳府元省入辽阳县】辽隧废县【在海州衞西六十里汉置公孙渊禆将拒司马懿于此渤海为永丰县辽改曰仙乡因仙人白仲理能炼丹防黄金以救百姓故名】安布废县【在盖州衞东北七十里汉置唐太宗征髙丽攻之不下薛仁贵白衣登城即此渤海置铁州金改为汤池县属盖州元省】望平废县【在广宁衞东北一百五十里汉置乆废辽置山东县金复汉名元省入钟秀后复置本朝省】海濵废县【在广宁前屯衞西八十里本汉阳乐县地慕容皝为集宁县地属营丘郡辽为隰州海平军治海濵县金属瑞州元废本朝于此置山海东关逓运所】奉集废县【在抚顺千户所南八十里古郫离郡地汉为险渎县髙丽为霜岩县渤海改为奉集县置集州金属贵徳州】析木废县【在海州衞东南四十里本汉望平县地渤海置花山县辽改曰析木置铜州广利军金属澄州元省】政废县【在义州衞东北二十五里本汉絫县地又有安化县皆辽置以居所掠汉人元省】开义废县【在义州衞南四十里辽置为海北州广化军治所金属义州元省又有同昌县本辽成州兴府军金亦属义州元省】宜丰废县【在都司城西南一百里辽置衍州广安军治宜丰县金属辽阳府元省入辽阳】章义废县【在沈阳衞西南六十里辽置广州金改为县属沈州元省】辽濵废县【在沈阳衞西北一百八十里本佛湼国地渤海置东平府唐李世勣拔辽城即此辽为辽州始平军治辽濵县金贞祐兵乱时废】熊岳废县【在盖州衞南六十里本渤海杉卢郡辽置此县为卢州徳军治所金属盖州元省】临溟废县【在海州衞东一百八十里辽置金属澄州元省】唐垒【在广宁衞东南三十二里唐太宗征髙丽屯兵于此又闾阳故乡西有髙城亦太宗屯兵之处】华表柱【在都司城内鼓楼东旧有石柱湮没有道观乆废为仓昔丁令威家此学道得仙化鹤来归止华表柱以咮画表云有鸟有鸟丁令威去家千年今始归城郭虽是人民非何不学仙累累】
　　名宦商箕子【纣之庻兄周武王封之于朝鲜廼作八条之教尚礼义富农桑人不为盗外户不闭】汉杨仆　荀彘【武帝时燕人衞满防有东夷地传至孙右渠诱汉亡人滋多武帝遣楼船将军杨仆及左将军荀彘从齐浮渤海出辽东讨之朝鲜人祋右渠来防遂定其地】祭肜【建武中辽东太守防三十年破大敌招防甚众边无防警及卒乌桓鲜卑每朝京师必过其塜号泣辽东吏民为立祠祀之】马续【度辽将军典边日乆深晓兵要防右贤王部万三千口】李膺【度辽将军羗胡望风畏服先所掠男女悉诣塞送还】陈龟【为度辽将军州郡震栗嵗省经用亿万计】陈襌【辽东太守胡惮其威强退还数百里襌不加兵为说道义以感化之单于怀服】种暠【辽东太守时辽东乌桓反叛暠至乌桓望风率服迎拜于境上】叚颎【辽东属国都尉时鲜卑犯塞频即率所领驰赴之既而恐惊去伪退潜于还路设伏虏人追频因大纵兵悉斩获之】张奂【度辽将军正身洁己威化盛行在职数年幽并清靖】三国司马懿【魏景初间公孙渊自立为燕王魏遣懿追之屡战皆捷进围襄平起土山射城中渊窘急溃围而走懿追斩之辽东悉平】隋麦铁杖【炀帝征髙丽进至辽水敌兵阻水拒守时麦铁杖为左屯衞将军谓人曰丈夫性命自有所在岂能饿死儿女手中乎乃自请为前锋奋勇登岸力战而死诏赠宿公】唐张俭【太宗征髙丽时俭为营州都督诏遣俭先击辽东以观其势】李世勣【太宗征髙丽世勣以辽东道行军大总管自通定济辽水攻拔盖牟城进攻辽东城克之后累征髙丽皆有功】长孙无忌【从太宗征髙丽攻安市城敌将率兵十五万拒战无忌将精兵万余冲其后悉撤桥梁断敌归路诸军合围敌众遂防】李道宗【辽东道副大总管从太宗征髙丽进攻辽东敌兵四万来援道宗将四千骑逆之诸将皆不欲战道宗曰贼恃众有轻我心逺来疲顿击之必败遂策马趋敌所向皆靡】薛仁贵【从太宗平髙丽以功拜安东都防总兵二万镇其地太宗尝谓之曰朕不喜得辽东喜得卿也】张亮【平壤道行军大总管与总管王大度自东莱泛海袭卑沙城拔之俘获甚多又分遣邱忠孝等曜兵于鸭緑水】苏定方【以左衞中郎将征髙丽及平百济有功拜辽东道行军大总管】程名振【以营州都督征髙丽髙丽见其兵少开门逆战名振等奋击大破之焚其外郭及村落而还】契苾何力【以辽东道行军总管击髙丽敌以精兵守鸭緑水军不得度忽值冰合何力引众乗冰鼓噪而进贼众大溃追奔数十里斩首三万级余众悉防】辽刘伸【崇义军节度使政务清简民用不扰致鸟鹊同巢之异优诏褒之】萧孝穆【东京留守治辽阳为政务寛简抚纳流徙其民安之】韩应凝【开防中以崇义军节度使镇广徳秩满部民请留从之】金赵文昌【辽东路盐运使博学好持议论】李完【同知广宁府初辽濵民崔元入城饮不归求得尸于水中有司执同饮者讯之皆诬服提刑司疑其寃以狱畀完完亷得其贼乃舟师也遂免同饮人】王维翰【大定中为永覇令县豪欲尝试维翰设事陈诉维翰穷竟之遂伏其诈杖杀之徤讼衰息】元穆呼哩【封忠武王经略辽东民甚戴之】亷希宪【辽东中书省平章政绩着闻】王居礼【知锦州劝农兴学善政为多有去思碑】王伯胜【辽阳行省平章政事省治懿州州陋民不知学伯胜为增弟子贠择师敎之度闲田百顷募民耕种以廪饩之嵗大旱斋戒以祷神祷毕即雨人谓之平章雨】胡秉彛【知锦州政务寛简敎民耕桑民戴之如父母去后见思】贺惟一【辽阳行省左丞相籴粟以给京师处置有法所致甚多而民不扰】王结【防定中辽阳行省叅政辽东大水糓价翔涌结请粟数万石以赈之】本朝叶旺　马云【洪武初俱为辽东都指挥使时辽东新附反侧尚多旺与云由登莱渡海顿兵金州招防元叅政叶庭秀攻走平章髙嘉努遂进至辽东完城缮兵屯田兴学政治一新已而纳克楚犯金州二人合谋既定云乃留守而旺出兵征之设竒出伏追击三百余里殱其众殆尽上嘉其忠义遣使劳之俱陞都督佥事总制辽东军马】
　　流寓管寜【本北海人汉末避地辽东公孙度虚舘以待乃庐于山谷与度语惟经典不及时事讲诗书陈俎豆礼让崇于海表】王烈【本北海人汉末避地辽东有行谊东域人多归之有争讼者将质之于烈或至途而反或望庐而还皆相推以直不敢使烈闻】伊克纽尔【其先夲永古特部人徙临洮金畧地尽室迁辽东祖徙静州之天山以财雄邉父锡喇济蘓累官鳯翔判官死国事伊克纽尔好负气仕元累迁礼部尚书卒追封梁郡侯曽孙祖常居浮光累官至御史中丞】
　　人物汉公孙度【辽东襄平人父延避吏居莬度初为莬吏后举有道累官辽东太守东伐髙句骊西击乌桓南越海取东莱诸县威行海外自立为辽东侯平州牧曹操表度为永康乡侯度曰我王辽东何永康也藏印绶武库卒子康嗣魏封为襄平侯】三国公孙恭【度弟康死子晃渊皆小众立恭为辽东太守魏文帝拜为车骑将军封平郭侯初恭病隂消劣弱不能治国渊长乃胁夺恭位后自立为王寻爲司马懿所灭自度至渊三世凡五十年】晋李【辽东襄平人祖敏汉河内太守去官还乡里公孙度欲强起之敏乗舟浮海莫知所终父信追求积年情若居丧而不聘娶或劝之曰不孝莫大于无后乃娶妻既生遂絶房室数年而卒防孤及有识追念其父以孝闻智度沉邃言必有则仕封广陆侯进尚书仆射迁太子少傅家至贫约儿病无以市药武帝闻之赐钱十万拜司徒】南北朝李元护【八世孙少有武力颇覧文史仕魏爲齐州刺史州内余荒表请赈贷蠲其赋后卒赠青州刺史】晁清【辽东人祖晖魏济州刺史頴川公清袭爵例防为伯为梁城戍将梁师攻围粮尽城防清抗节不屈为贼所杀宣武褒羙赠道陵太守谥曰忠子荣賔袭】髙谦之【辽东人专意经史而于天文筭歴圗纬之书亦多该渉仕北齐行河隂令屡上防论事多见施行】髙恭之【谦之弟学渉经史所交皆名流隽士仕北齐为御史紏擿不避权豪帝姊夀阳公主犯清路恭之令卒破其车上知其清直亦不责也】隋李衍【辽东襄平人父弼周太师衍少专武艺慷慨有志畧仕隋以行军总管讨叛蛮平之进位柱国从秦王俊伐陈有功拜安州总管颇有惠政】辽耶律托云【太祖安已坚长子东丹人皇王也居辽东好学覧外寛内恕立为皇太子太祖问侍臣事天敬神祀孰为先众以佛对托云曰孔子万世之所尊太祖大恱即命立孔子庙后太祖取渤海多其谋画太祖薨以位让弟徳光景宗追谥为文献钦义让国皇帝其后子孙歴代蕃衍】姚景行【兴中人重熙中进士性敦厚亷直累官翰林学士叅知政事道宗时为北府宰相大康初以上京多滞狱命为留守不数月狱空卒追封栁城郡王谥文宪】夏行羙【渤海人太平中大延琳叛时行羙总渤海军于保州延琳使人来诱行羙执之婴城自守以功加同政事门下平章事锡赉甚厚累迁副部署致仕】大康乂【渤海人开防间累官南府宰相出知黄龙府善于绥抚东部怀服尝言蒲卢毛朶界多渤海人乞取之诏从其请康乂领兵至大石河駞凖城掠数百户以归】马人望【医巫闾人曾祖廷煦辽南京留守祖渊中京副留守父诠中京文思使人望以才学称咸雍中第进士为松山县令知新城县皆有善政后歴保静彰义军节度使迁南院枢宻使人不敢于以私请老加侍中卒谥文献】大公鼎【辽阳率賔人咸雍中进士累官兴国军节度副使徙长春州钱帛都提防后为中京留守所至皆有善政时称循吏】金张浩【辽阳人其先世有功于邉歴方镇者十人浩通经史尤长于诗以防谒太祖即命承应御前文字官至大师南阳郡王浩好贤乐善所着有华表山人集五子汝霖官至平章政事汝为转运使汝翼举进士汝方汝猷俱仕至宣徽院使】刘仲尹【盖州人第进士仕为潞州节度副使终都水监丞诗乐府俱蕴籍有龙山集】大防【本名托卜嘉辽阳人从侵宋屡有大功封太傅汉国王及卒海陵亲临哭之赠赙甚厚赠太师晋国公】张九思【锦州人皇统中同知易州三迁亳州防御使世宗时为刑部侍郎改工部所守清约后迁工部尚书】邓俨【懿州冝民人大徳中进士明事机有心力世宗时擢户部侍郎即累迁中都路都转运使明昌初为户部尚书后出知归徳府致仕】髙衎【辽阳渤海人敏而好学自少有能赋声登进士第调漷隂丞世宗时为吏部尚书每季选人至部托以检阅旧籍乆滞留衎三为吏部知其弊嵗余铨事脩理选人便之子守义亦举进士】李经【锦州人作诗极刻苦喜出竒语李纯甫见其诗曰真今世太白也由是名大震再举不第拂衣去南迁后其乡帅有表至士大夫识为经笔朝议就命倅是州后不知所终】斡勒忠【葢州人习女直契丹字大定中为监察御史歴沧滕州刺史入为同佥枢宻院事承安初以宁武军节度致仕忠信敦慤通法律以直自守不交权贵故时誉归之】梁肃【广宁牵马岭人早有大志勤于文墨为彰徳节度会世宗怒宋使就驿中取国书选朝臣孰堪为详问使不辱君命者宰臣以肃对使还穪旨拜参知政事】张景仁【辽西人仕为翰林学士承防每国书与宋徃复者多出其手世宗穪为能文后兼御史大夫廷论宰臣元忠之非人以儒者之勇许之】李献可【辽东人父石辽末状元官至太师封金原郡王献可大定间举进士官至山东东西路提刑使衞绍王即位赠特进道国公子道安符宝郎】髙竑【渤海人以防补官调贵徳县尉累迁安州刺史知河南府充安抚使同知大名府所至皆有政绩后为河北西路按察转运使】冀禹【利州龙山人至宁初进士仕歴州郡有能声归徳受兵禹锡为行院都事经画守御一府倚重闻变或劝以微服免不从遇害】王庭筠【盖州熊岳人父遵古举进士官至翰林直学士庭筠早有重名大定间甲科登第词翰文采照耀一时官至翰林脩撰晚爱郓州黄华山卜居其下号黄华山主有文集传世子曼庆仕至行尚书省左右司郎中】厐铸【盖州熊岳人少登第仕为翰林待制博学工诗文世多传之】髙德裔【辽阳鹤野人才髙学愽弱冠登进士第官至西京转运使】刘光谦【沈州人举进士天资明敏处事详雅官至少司农】马知刚【广宁人性敏慧善属文为时軰所推仕为凤翔府尹有诗名】髙宪【辽东人衎孙天资頴悟博学强记防和三年乙科登第为博州防御判官后辽阳城破死于兵】髙祯【辽阳人少好学虽甚暑未尝解带对妻孥如賔友尝以尚书仆射判广宁尹吏畏而民怀之入为御史大夫以刚明自任官至太子太师】髙仲振【辽东人愽极羣书尤深于易及皇极经世书隐居嵩山安贫乐道足不渉城市山野小人亦知敬之尝终日燕坐所谈皆世外事有扣之者輙不复语云】完顔闾山【盖州人明昌初进士累官沁南军节度使入为工部尚书后知凤翔平凉府召为吏部尚书】耶律履【托云七世孙家广宁通易太精防厯数仕为翰林直学士拜参知政事进右丞卒谥文宪有集传于后子辨材善材楚材皆有名】耶律辨材【履之子家义州天资倜傥躯干雄伟每以志节自负仕为中京兵马副都指挥使宣宗问以军政利害辨材言将相多非其材遂忤权贵出为许州兵马钤辖】耶律思忠【履之侄同知归徳府防汴京信戒以都水监使充镇抚军民都弹金主召见思忠乞留死汴梁金主幸和议可成固遣之君臣相视泣下竟投城濠赠工部尚书金法最严惟思忠从事四十年未尝有笞赎之玷】髙守约【辽阳人大定中进士累官观州刺史元兵狥河朔郭邦宪以防从至城下呼曰当计全家室守约弗顾至再三守约厉声曰吾不汝识也城破被执不屈而死赠官谥忠敬】元髙宣【辽阳人太宗时以元帅统兵从攻大名劝睿宗以不杀民心恱服又从破金兵三峯山累迁都总管及卒追封营国公谥简僖子天锡孙谅皆积官至兵部尚书追封营国公】李守贤【大宁义州人金大安初与兄庭植等归欵穆呼哩朝蒙古太祖命庭植为右副元帅守贤为临海军节度寻为兵马都总管镇河东多惠政　子彀以功累官河东路总管孙伯温见忠义传】刘世英【辽东人时金元争河朔民物空竭世英言于穆呼哩曰自古建国以民为本今杀掠殆尽异日我师复来孰给转饷収存恤亡此其时也穆呼哩绶以绛州节度使弟亨安嗣其位累立战功为时骁将】石天应【兴中永乐人善骑射豪爽不覊穆呼哩授以兴州府尹从南征临机应变防出如神以功累迁兵马都元帅屯河中金兵来攻天应力战死之】赵炳【惠州滦阳人父宏为征行兵马都元帅炳侍世祖扵潜邸恪勤不怠以为抚州长中统间累官京兆路总管兼府尹后改安西王相子仁荣官至中书平章事】刘润【瑞州人穆呼哩举为都统使军旅之事多谋焉子秉忠避难邢台从浮屠后出仕为太保】耶律楚材【履子身长八尺羙髯雄声少好学博洽羣书尤邃天文星歴世祖闻其名召置左右凡制度典章军旅政事皆其经画仕终尚书令赠太师广寜王家藏惟琴书金石遗文而已子铸聦敏善属文尤善骑射嗣父领中书省事卒封懿寜王】王克敬【大寜人防竒頴孜孜力学元统初为江浙省叅政年五十九即请老谓人曰穴趾而峻墉必危再实之木必伤其根无功徳而忝富贵何以异此其歴官所至俱有政绩可纪所着有诗文　奏议卒谥文肃子时官至翰林学士承防】耶律希亮【楚材孙武宗时累官翰林学士承防兼脩国史希亮以职在史官乃类次嘉言善行以进为人性至孝虽疾病不废书史或中夜起坐取烛以书所着有愫轩集三十卷卒谥忠嘉】孙秀实【大寜人性刚毅喜周人急里人王仲和尝托秀实贷冨人钞贫不能偿逃去数年其亲思之秀实日馈薪米存问终不乐秀实乃悉为代偿取劵还其亲复命奴访仲和使归父子欢聚闻者莫不叹羙】耶律有尚【辽东丹王十世孙祖父官东平因家焉有尚资识絶人笃志于学受业许衡邃于性理累官国子祭酒迁至昭文舘大学士前后五居国学其教法一遵衡之旧海内宗之以年老致仕卒谥文正】王明之【盖州人累官翰林学士卒追封太原郡公】王珣【义州开义人武力絶人善骑射尝行凌水中得一古刀常佩之每有警必先鸣故所向皆捷金末归防古穆呼哩累官至兵马都元帅镇辽东为政简易为当时所倚重子荣祖官至招讨使仪形魁杰望之若神人】刘廷让【大宁武平人至顺初北方兵起民被杀掠廷让挈家避山中有幼弟方乳母王氏置于怀兵防廷让弃己子一手抱幼弟一手扶母疾驱得免事闻旌之】崔敬【大宁惠州人通刑名之学后至元中为刑部主事累迁监察御史在朝多所建明后歴兵刑二部尚书官至参知政事卒谥忠敏】郭全【辽阳人幼丧母哀戚如成人及壮父廷玉又卒居庐三载事继母唐古氏甚孝唐古氏生四子皆幼全躬耕以养既长娶妇各求分异全不能止凡田庐噐物悉自取朽者奉唐古氏以居甘防无乏唐古氏卒全年六十余哀痛毁瘠庐墓终丧诏褒表之】本朝童信【三万衞人洪武末从靖内难勇敢负气每出战輙有竒功累官至都督】王麒【建州松花江人壮勇善射洪武末从平内难小河之战跃马冲阵矢无虚发累陞至辽东都指挥同知进都督同知】贺钦【辽东广宁衞人成化初进士官给事中时闻白沙先生议论觧官去执弟子礼为白沙所重尝寄诗以写懐想云志略】陈夀【辽东宁逺衞人成化中进士官至南京刑部尚书平生建明树立多可述而亷名为尤着居恒布衣防食如寒士然通纪】
　　列女王氏【辽阳人李君进妻元大徳中君进病卒卜将发引亲隣咸防王氏谓众曰夫妇死同穴义也因抚棺大恸呕血升许即仆于地死众为敛之与夫连柩出送者数百人莫不洒泣】赵氏【大寜人名哇儿年二十夫萧病剧谓哇儿曰我死汝年少若之何哇儿曰君幸自寛脱有不可讳妾不独生遂命匠制巨棺夫没即自经死家人同棺敛焉其同郡又有赵儿妻安氏陈恭妻张氏武夀妻刘氏宋敬先妻谢氏并早寡以死从夫事闻悉命褒表】











　　明一统志卷二十五
　　钦定四库全书
　　明一綂志卷二十六
　　明　李贤等　撰
　　河南布政司
　　河南古豫州地汉置豫州刺史察举颍川河南等郡而不常所治东汉置司隶校尉治洛阳而别置豫州于谯郡唐于此置河南道开元中置都畿河南河北三道采访处置使而都畿道治东都河南道治陈留河北道治魏郡宋都于汴置京东东西二路安抚使以开封河南守臣兼领元于此置河南江北等处行中书省河南江北道肃政防访司本朝置河南等处承宣布政使司领开封彰徳归徳卫辉懐庆河南南阳汝宁八府置河南都指挥使司领宣武南阳信阳彰徳农陈州懐庆河南颍川睢阳十卫并颍上守御千户所置河南等处提刑按察司分河南河北二道兼察诸府州卫所三司并治于开封云
　　开封府上【东至直隶鳯阳府宿州界五百一十五里西至河南府巩县界三百六十里南至汝宁府上蔡县界四百里北至卫辉府汲县界一百七十里自府治至京师一千五百八十里至南京一千一百七十五里】
　　【粮七十一万九千三百石零】
　　建置沿革禹贡兖豫二州之域天文角亢分野春秋郑卫陈三国之境战国魏都于此号为大梁秦为三川郡地汉为陈留郡地晋改为陈留国东魏废国置梁州及陈留开封二郡北齐以开封省入陈留郡后周改梁州为汴州隋初废陈留郡州如故大业初废州以其地并入荥阳梁颍川等郡唐武徳初于此置汴州天寳初复改为陈留郡乾元初又为汴州兴元初自宋州徙宣武军于此五代梁都于此号为东京置开封府后唐复为汴州及宣武军晋汉周皆为东京开封府宋因之金以此为汴京贞元初又改为南京宣宗南迁复都焉元初改为南京路至元中又改为汴梁路本朝洪武元年仍改开封府领州四县三十祥符县【附郭汉为浚仪县属陈留郡魏晋以后皆因之东魏于此置梁州后周改汴州隋废陈留郡以县属郑州唐于此置汴州以开封县省入寻复旧宋初改祥符县金元因之本朝复以开封县并入编户一百五十八里】陈留县【在府城东五十里古有莘城春秋为留地属郑后为陈所并故曰陈留秦始置陈留县汉为陈留郡治晋末郡县皆废隋初复置属宋州后属梁郡唐初属杞州又改属汴州五代属开封府宋金元仍旧本朝因之编户三十九里】杞县【在府城东一百里古雍国黄帝之后殷周皆以封夏后为杞国汉置雍丘县属陈留郡后魏属阳夏郡隋初置杞州大业初废州以县属梁郡唐复置杞州寻废五代晋始改杞县汉周至宋仍曰雍丘金复为杞县元仍旧本朝因之编户八十四里】通许县【在府城东南九十里本汉陈留扶沟二县地宋初始置通许镇咸平中陞为咸平县属开封府金改通许县元仍旧本朝因之编户一十二里】太康县【在府城东南二百一十里本夏太康所筑城汉置阳夏县属淮阳国东汉属陈国晋属梁国后魏置阳夏郡隋改县曰太康属匡城郡后复置阳夏郡改县曰匡城县隋末废唐初复置属陈州五代梁属开封府宋宣和初属拱州金属开封元属汴梁本朝仍旧编户三十五里】尉氏县【在府城南九十里本春秋郑大夫尉氏之邑秦始置尉氏县汉属陈留郡晋及后魏因之北齐省隋复置属许州后属颍川郡唐属洧州后属汴州宋属开封府金元仍旧本朝因之编户二十里】洧川县【在府城西南一百五十里本春秋郑之曲洧汉为淮阳国扶沟县地唐置洧州贞观初废宋为宋楼镇属尉氏县金始置洧川县属开封府以洧水为名元仍旧本朝因之编户一十七里】鄢陵县【在府城南一百六十里春秋郑邑郑伯克段于鄢即此战国谓之安陵汉始置鄢陵县属颍川郡东魏属许昌郡北齐省入许昌县隋复置属许州唐因之宋属开封府金元仍旧本朝因之编户二十六里】扶沟县【在府城南二百里本汉旧县属淮阳国以小扶亭有洧水之沟因名东汉属陈留郡晋省后魏复置东魏属许昌郡隋属颍川郡唐于此置北陈州寻废以县属洧州后属许州五代梁属开封府宋金元仍旧本朝因之编户二十里】中牟县【在府城西七十里本春秋郑邑汉始置县属河南郡晋属荥阳郡后魏省寻复置东魏增置广武郡后周徙县治圃田城隋初废郡改县曰内牟属郑州后又徙旧治唐复改中牟县并置牟州寻罢州以县属管州龙朔初属郑州五代梁属开封府唐属郑州宋属开封金元仍旧本朝因之编户二十六里】阳武县【在府城西北九十里秦为博浪沙地汉始置阳武县属河南郡晋属荥阳郡东魏属广武郡北齐省隋复置属荥阳郡唐属郑州五代属开封府宋元仍旧本朝因之编户四十五里】原武县【在府城西北一百二十里汉置属河南郡晋省后魏属荥阳郡东魏改置广武县北齐省隋置原陵县唐改原武县属郑州宋省入阳武县元祐初复置金元属郑州本朝改今属编户一十四里】封丘县【在府城北七十里本古封父国汉始置封丘县属陈留郡寻析置平丘县晋省平丘以县属陈留国后魏省入酸枣县寻复置北齐省隋复置属滑州后属东郡唐属汴州五代属开封府宋元仍旧本朝因之编户二十六里】延津县【在府城西北九十里本春秋郑之廪延战国尝为韩所都秦置酸枣县汉属陈留郡后魏并入小黄后复置属东郡北齐并入南燕县隋初复析置酸枣县属滑州大业初属荥阳郡唐复属滑州五代梁属开封府宋改延津县金置延州后废元仍旧本朝因之编户八里】兰阳县【在府城东北九十里本秦东明镇地汉为东昬县地属陈留郡三国魏废县为镇宋初复置东明县属开封府金析东明六郷为县取其首郷曰兰阳以为名元仍旧本朝因之编户二十九里】仪封县【在府城东北一百一十五里春秋时卫邑仪封人见夫子即此汉为东明县地后魏为考阳县地属北梁郡北齐郡县并废金为通安堡元始置仪封县属睢州本朝改今属编户一十五里】陈州【在府城东南三百五十里古伏羲所都周封舜后于此为陈国秦为颍川郡地汉置陈县淮阳国治此晋于此置豫州后魏置陈郡又置北扬州治项县北齐改为信州后周改曰陈州隋废陈郡改县曰宛丘后改州为淮阳郡唐复为陈州五代晋为镇安州周为镇安军宋宣和初陞淮宁府金元复为陈州并以宛丘县为附郭本朝省县入州编户四十五里领县四】商水县【在州城西九十里本汉汝阳县地属汝南郡晋属汝南国后魏属汝阳郡隋置溵水县属陈州唐属溵州后属陈州宋改商水县金仍旧元末徙治旧南顿县本朝因之编户一十二里】西华县【在州城西北九十里汉为长平西华二县地属汝南郡晋省西华以长平属梁国宋复置西华北齐省长平入焉隋初改为鸿沟县后复名西华属淮阳郡唐改箕城县属陈州长夀初改曰武城景云初复曰西华宋属淮宁府金属陈川元仍旧本朝因之编户二十二里】项城县【在州城东南九十里古项子国汉置项县属河南郡晋属陈国复属梁国东魏置北扬州及秣陵县北齐信州后周陈州皆治此隋始改为项城县属陈州宋属淮宁府金仍属陈州元初省入商水县后复置本朝因之编户一十五里】沈丘县【在州西南一十五里本朝分置编户一十三里】许州【在府城西南二百二十里周为许国秦属颍川郡汉为韩国寻置许县属颍川郡东汉末献帝都于此曹魏改曰许昌晋徙颍川郡治此北齐于此置南郑州后周改许州治长社县隋改县因颍川州为颍川郡唐复为许州长社县五代梁置匡国军唐改忠武军宋陞颍昌府金复为许州昌武军元为许州属河南路本朝以长社县省入改今属编户四十八里领县四】临颍县【在州城南六十里本汉旧县属颍川郡以在颍水之上故名隋属许州唐属溵州贞元初仍属许州宋金元皆仍旧本朝因之编户一十八里】襄城县【在州城西南九十里本春秋郑泛地以周襄王出居此因名襄城汉始置襄城县属颍川郡晋置襄城郡后周置汝州隋俱废唐复置寻废以县属许州宋属汝州金元属许州本朝因之编户三十二里】郾城县【在州城南一百二十里本古郾子国汉置郾县属颍川郡北齐置临颍郡隋置道州改县曰郾城县后废道州以县属许州唐复置道州寻废以县属溵州又属许州宋属颍昌府金元属许州本朝因之编户二十二里】长葛县【在州城北五十里本春秋郑邑宋人伐郑取长葛即此汉为颍川郡许县地晋省隋始置长葛县属颍川郡唐属许州宋属颍昌府金元仍属许州本朝因之编户二十二里】禹州【在府城西南三百二十里本夏禹所封地春秋时为郑之栎邑战国为韩国秦为阳翟县兼置颍川郡汉因之晋属河南郡东魏置阳翟郡隋废郡以县属襄城郡唐废嵩州后属许州宋属颍昌府刘豫置颍顺军金改为州又改钧州以州有钧台故名元仍旧本朝以阳翟县省入万厯三年避御名改禹州编户六十四里领县二】新郑县【在州城东北九十里周封黄帝后于此为郐国春秋时为郑武公之国名曰新郑秦属颍川汉始置新郑县属河南郡晋省刘宋复置属荥阳郡后魏省隋复置唐宋皆属郑州金属钧州元仍旧本朝改属本府编户十九里】密县【在州城西北一百二十里本古密国亦郐国地汉始置县属河南郡晋属荥阳郡后周属荥州隋属郑州唐初于县置密州寻废州以县属郑州后属河南府宋属郑州寻属河南府金属郑州元属钧州本朝因之编户二十三里】郑州【在府城西一百四十里周管叔鲜封于此后为郑国秦属三川郡汉属河南郡东汉分置荥阳郡后魏为东恒农郡东魏置广武郡后周置荥州后改为郑州隋于管城县置管州后改为郑州寻为荥阳郡唐初于武牢置郑州贞观中移治管城天寳初又改为荥阳郡乾元初复郑州宋置奉宁军金复为郑州元因之本朝以管城县省入编户三十三里领县四】荥阳县【在州城西七十里本古东虢国春秋为郑京城秦置敖仓于此汉始置荥阳县属河南郡其治在今县西五十里晋置荥阳郡后魏郡县并徙今治北齐改郡曰成臯隋废郡存县唐析置武泰县属洛州神龙初复省入荥阳县属郑州五代宋金元仍旧本朝因之编户一十里】荥泽县【在州城北五十里本古泽名春秋卫侯及狄人战于荥泽即此地秦三川郡尝移治于此汉为荥阳县地晋属荥阳郡隋置广武县仁夀初改为荥泽县属郑州唐因之宋省入管城元祐初复为县元属汴梁路本朝属郑州编户一十里】河隂县【在州城西北五十里秦置平隂县在广武山汉徙治濒河山下始曰河隂县晋属河南郡唐又徙治输场之东渠口开元初属河南府会昌初属孟州宋以泛水县省入金属郑州元移治广武山之大峪口本朝初又徙今治编户七里】泛水县【在州城西一百一十里古东虢国地春秋时为郑岩邑又名虎牢秦属三川郡汉置成臯县属河南郡东汉废县为闗三国魏复置县晋属河南郡刘宋于此置司州后魏北豫州及成臯郡同治于此隋始改县曰泛水属荥阳郡唐初析置成臯县贞观中又省入泛水属郑州后属孟州宋初属洛州元丰初复属孟州金属郑州元仍旧本朝因之编户一十里】
　　郡名大梁【战国魏名】陈留【汉名】汴梁【元名】
　　形胜天下要冲【郦生説汉髙祖云陈留天下要冲四通八达之郊】水陆都防【旧图经汴京舟楫车马商贾辐辏为一大都会又唐李勉传汴州水陆一都防】咽喉九州阃域中夏【唐贾至虎牢闗铭】锁天中区控地四鄙【唐吕温成臯铭】冈阜缭转龙盘虎伏【李清臣汴都记】浊河限其北清洛贯其内【同上】提封万井【宋周邦彦汴都赋芒砀涣涡截其面金堤玉渠累其脊雷夏灉沮绕其肠星丘訾娄夹其胰分疆十同提封万井】处四达之防【宋志浚郊处四达之防故建为都】
　　风俗人禀中和之气【周礼注豫州豫之为言舒也言人禀中和之气性理安舒也】俊髦儒雅【汉地理志梁魏之墟人多俊髦好儒雅杂以游豫有魏公子之风难动以非易感以义】右武习豪【唐刘禹锡汴州刺史防壁记地为四战故其俗右武人具五都故其气习豪】重礼义勤耕纴【宋志】俗尊年齿学尚经术【寰宇记】风物繁伙【图经】人皆有忠义【异闻集人皆有忠义之风其本于张巡许逺之表倡欤】习俗淳厚喜勤尚质【元志】
　　山川夷山【在府城安逺门内以山平夷而名】黑阳山【在原武县北二十里连阳武县界黄河经其下】酸枣山【在延津县东南二里俗称土山】黑山【在封丘县北三里曹操防袁术粮道处】首山【在襄城县南五里史记申公曰天下名山八而三在夷狄五在中国皆黄帝所尝游首山其一也】令武山【在襄城县西南五里上有令武将军祠】仙翁山【在襄城县西南十八里一名葛仙山上有葛仙翁成道庵】邢山【在新郑县南三十里上有郑大夫祭仲墓一云子产冢】抱獐山【在新郑县北三十里宋陈尧佐于上筑驻节台】具茨山【在新郑县西南四十里又名大隗山水经注云黄帝登此山升于洪堤受神芝图于黄盖童子今其山有轩辕避暑洞】禹山【在禹州城北颍水之南其下有禹庙与山相向】三峰山【在禹州城西南二十里上有三峰】杏山【在禹州城北二十里洛阳记仙人刘根尝隠此】荆山【在禹州城西北五十里洛阳记齐武帝于此采玉】三磴山【在禹州城西五十里其山上下俱有龙潭】狗脊山【在中牟县治后其上产黄麻】云珑山【在密县北三十里一名侵云山其西南又有承云山东南有石楼山】梅山【在郑州西南三十五里春秋楚蒍子冯率师侵费滑还师于此】嵩渚山【在荥阳县东南二十五里一名小陉山其西又有万山】灵源山【在荥阳县治西其间生灵芝石菌石髓紫菊往往人闻长啸之声】广武山　三皇山【俱在河隂县北一十里二山相连其上有东西广武二城即楚汉相拒处】大周山【在荥阳县南三十五里】敖山【在河隂县西北二十里秦时敖氏筑仓于上因以名山汉郦食其劝高祖据敖仓之粟又髙祖因敖山筑甬道下汴水即其处】三山【在泛水县界山有三峯故名】方山【在泛水县南四十里泛水出焉】开阳山【在密县西北一十二里】彭祖冈【在鄢陵县北二十里或云有彭祖墓】伯牛冈【在泛水县东北三十里有冉伯牛庙】潘冈【在陈留县东北四十里宋名臣潘美尝居此因名】黄河【旧在府城北四十里自西北泛水县入境东至虞城县下达山东济宁州界洪武二十四年决原武县黒阳山下东经府城北五里又东南至项城县出境入淮而故道遂淤永乐八年复疏入故道自是河分为二正统十三年又决荥阳县东经府城西南又东南至项城县出境入淮而城北之新河又淤元陈孚诗千载金汤拥上流只今惟有荻花秋江南客子笑无语闲看黄河绕汴州】汴河【源出荥阳县大周山合京索须郑四水东南至中牟县北入于黄河详见古迹】金水河【在郑州城西南二十五里宋时引入汴京故名】伯俞河【在府城南二十里以孝子韩伯俞故居在因名】石梁河【在临颍县北三十里东南入黄河】巴河【在陈留县东北三十五里东入宁陵县界】汝河【在襄城县南东流入黄河】双洎河【在洧川县南即溱洧二水之下流】铁里河【在杞县西南三十五里】西河【有二一在许州城西北周九里一在鄢陵县城西周二里】大囘湖　小囘湖【在郑州城东三十里二湖相连下达中牟县迤逦入黄河】防冈湖【在扶沟县东北】睢水【在陈留县东北四十里东经睢州达宁陵县】泛水【源出泛水县西方山东南入黄河】溵水【在郾城县有大小二水大者在县治南一里小者在县治北一里隋溵州以此水名】郑水【源出郑州城东二十五里东北至中牟县溉田千余顷其余水下入于汴】京水【源出嵩渚山经郑州西南十五里东北入郑水】索水【源出荥阳县小陉山北流入京水】湏水【源出荥阳县万山北流入汴河】颍水【源出河南府登封县颍谷东经郑州至襄城县为渚河又东经临颍县西合沙河入淮】潩水【源出大隗山名鲁固河一名清流河东南经长葛县西又东至临颍县入颍水】溱水【源出密县一名浍水东北至新郑县与洧水合】洧水【源出密县东至新郑县防溱水为双洎河至西华县入黄河】圃田泽【在中牟县西北七里周职方豫州薮曰圃田即此其泽东西五十里南北二十六里西限长城东极官渡髙者可耕洼者成滙今为泽者八若东泽西泽之类为陂者三十有六若大灰小灰之类其实一圃田泽耳】甘泉井【在府城内本朝魏国公徐达故宅洪武间河水入城诸井苦不可食永乐初忽涌此泉色莹而味甘因名】八角井【在府城西南水苦不可饮宋刘敞诗谁凿八角井不方亦不圆此地饶美水此井独苦泉泉甘常不竭泉苦更永年浪得世上名对之还慨然】冰井【在延津县西南二十里世传韩襄王蔵冰之所】厄井【在泛水县东南七十里风俗通云汉髙祖与项羽战败于京索遁入此井鸠止鸣其上追者以为无人遂得脱因名】漆井【在鄢陵县汉陈寔祠前】圣水井【在禹州义让里遇旱祷雨皆应】湫水井【在禹州灵泉里三井泉源相通虽大旱不涸涝亦不溢】龙井【在尉氏县世传金时有石如羊首自天而坠遂成井嵗旱祷雨辄应】鸣井【在陈州城东三里以物投下声应如钟】灵仙井【在荥阳县南元延祐间龙见于此】神井【在防县西北每嵗旱于此取水祷雨辄应】龙华井【在许州城北】禁沟泉【在禹州西闗其味最甘】马跑泉【在禹州城东北四十里世传汉光武驻兵于此马跑其地有泉出焉】青龙泉【在洧川县西北东南入双泊河】涌泉【在禹州玲珑山谷中涌出东流入颍水】东门池【在陈州城内东北隅水至清不生草木诗陈风东门之池可以沤麻即此】蓬池【在府城东北本春秋之蓬泽后因为池晋阮籍诗徘徊蓬池上囘首望大梁唐宗改为福源池禁渔采】蛟龙池【在襄城县北七十里左传郑大水龙鬬于时门之外洧渊即此】黄池【在封丘县南一十里春秋公防吴子干黄池即此】凝碧池【在府城东南平台侧唐为牧泽宋真宗时凿为池后为河水淤塞】金明池【在府城西周世宗时凿宋太祖幸此观习水战前贤题咏甚多王安石诗宜秋西冠碧参差忆看郷人禊饮时斜倚水开花有思缓随风转栁如痴青天白日春长好绿鬓朱顔老自悲跂马未堪尘满目夕阳偷理钓鱼丝】灵池【在长葛县西一名葛仙池世传吴人葛寓居于此池有石甃每遇旱祷雨辄应】黑龙池【在密县西北香峪山元至正间县人祷雨于此有黒龙见因名】长明沟【源出长葛县界经尉氏县西南滙为大陂东南与大沟合流】大沟【在尉氏县西南一十五里东北合康沟入于黄河】笔沟【在尉氏县东北四十里端直如笔故名】五梁沟【在陈州城西南一十五里沟有五桥因名】陈陀沟【在陈州城北一十里世传为陈公子佗所开】驿马沟【在商水县西南一十三里其湍急如驿马因名】鸿沟【在河隂县东即楚汉分界处北接广武山与荥泽连宋吕正诗沟中流水已成尘沟畔荒凉起暮云大抵华夷须一统何能天地更平分】漻堤【自府东至归徳府三百余里世传汉梁孝王徙都睢阳时所筑今俗讹为蓼堤】金堤【自荥阳县东至千乗海口千余里厯代筑之以御河患通谓之金堤汉孝文时河决酸枣东溃金堤即此】隋堤【在汴河故道隋炀帝所筑】湛渠【在府城外唐载初元年引汴水注白沟以通漕】牵渠【在郑州界内魏牵招为广武太守时郡城井苦不可食始为凿渠引城外清泉注之民以为便因名】仆射陂【在郑州城东南四里后魏孝文帝以此陂赐仆射李冲后人因名唐宗更名广仁池】
　　土产红花【鄢陵扶沟二县出】麻黄【中牟县出】瓷器　铁【俱禹州出】逺志【祥符县出】
　　藩封周王府【在府城内正北洪武十一年即宋故宫遗址建】祥符王府　封丘王府【俱在府城南薫门内街东】永宁王府【在府城内灵应街西】汝阳王府遂平王府【俱在府城安逺门内街东】镇平王府【在府城内端礼街西】宜阳王府　胙城王府【俱在府城内上市子街东】内郷王府【在府城大梁门内北】原武王府　鄢陵王府　河隂王府　颍川王府　义阳王府　临汝王府　沈丘王府　上洛王府　鲁阳王府　临湍王府　堵阳王府　河清王府　新防王府　义宁王府　崇善王府　海阳王府　曲江王府　博平王府　汾西王府　鲁山王府　信陵王府　邵陵王府　莱阳王府　东防王府　富阳王府　防稽王府　浦江王府　益阳王府　奉新王府　华亭王府　汤溪王府　瑞金王府　应城王府　南陵王府　京山王府　寳氐王府　商城王府　柘城王府　脩武王府　安吉王府　汝宁王府　彰徳王府　顺庆王府　保宁王府　仪封王府　安昌王府【俱同城】
　　徽王府【在禹州城内】太和王府　遂昌王府　景宁王府建徳王府　阳城王府　嘉定王府　新昌王府庆云王府　太康王府　阳夏王府　徳平王府荥阳王府　懐庆王府　咸平王府　延津王府【俱同城】
　　公署宣武卫【在都司西】陈州卫【在州治西俱洪武六年建】
　　学校开封府学【在府城内东南隅旧在城内南洪武二十四年改建于此】陈州学【在州治东南宋熙宁间建本朝洪武四年重建】许州学【在州治东南洪武三年建正统九年重脩】禹州学【在州治西南洪武三年因故址重建】郑州学【在州治东元建本朝洪武二十八年重建】祥符县学【在府城大梁门内洪武五年建】陈留县学【在县治西北旧在县治西洪武十年改建于此】杞县学【在县治西】通许县学【在县治东】太康县学【在县治东北】尉氏县学【在县治东南以上俱洪武三年因旧学重建】洧川县学【在县治东南金正大间建本朝洪武三年重建】鄢陵县学【在县治东洪武三年因故址重建】扶沟县学【在县治东南元延祐间建本朝洪武三年重建】中牟县学【在县治东洪武八年建】阳武县学【在县治西南洪武三年因故址重建】原武县学【在县治东永乐十年因故址重建】封丘县学【在县治东南元至正间建本朝洪武五年重建】延津县学【在县治西洪武三年建】兰阳县学【在县治东洪武三年因故址重建】仪封县学【在县治东南洪武二十三年建】商水县学【在县治东宋大观初建本朝洪武四年重建】西华县学【在县治东南洪武三年因故址重建】项城县学【在县治东南洪武三年建正统九年重建】沈丘县学【在县治南本朝建】临颍县学【在县治东南】襄城县学【在县治西北】郾城县学【在县治东】长葛县学【在县治东北以上俱洪武三年因故址重建】新郑县学【在县治东南】密县学【在县治东】荥阳县学【在县治东】荥泽县学【在县治东南】河隂县学【在县治西南】泛水县学【在县治西以上俱洪武三年建】
　　书院儒林书院【在禹州城南二十里元州人杨可道建】
　　宫室韩宫【在延津县韩王相建】逍遥宫【在陈留县南六里隋大业二年建】汴故宫【在府城内正北本宋之大内金人广之皇城南外门曰南薰南薰之北新城门曰丰宜桥曰龙津桥北曰丹凤门丹凤北曰文武楼东曰太庙西曰郊社正北曰承天门双阙前引东西左右掖门承天之北正殿曰大庆殿东庑曰嘉福楼西庑曰嘉瑞楼大庆之后曰徳仪殿正内曰隆徳殿隆徳之次曰仁安殿仁安之次曰纯和殿纯和之次曰宁福殿宁福之后由苑门而北曰仁智殿有二大石左曰敷锡神运万嵗峰右曰玉京独秀太平岩苑门东曰仙韶院北曰涌翠峰东连长生殿又东曰涌金殿曰蓬莱殿西曰浮玉殿曰瀛州殿南曰阅武殿又南曰安泰门东则夀圣宫北曰徽音院又北曰燕夀殿徽音夀圣东曰太后苑苑有庆春殿本朝洪武十一年即其故址建周王府】龙徳宫【在府城内西北隅本宋徽宗潜邸及即位广之易今名中有壶春堂】延福宫【在府城安逺门内宋徽宗建规制精巧莫与为比二宫皆燬于金兵】东景灵宫　西景灵宫【在府城内端礼街之东西宋建置艺祖以下御容于内】升平楼【在府城宋大内需云殿东旧名紫云乃宫中观宴之所明道初改今名】凤凰楼【在禹州治南汉黄霸守颍川时凤凰集其境郡人建楼以志其瑞】夕阳楼【在荥阳县唐时建李义山诗花明栁暗绕天愁上尽重城更上楼欲问归鸿向何处不知身世自悠悠】望嵩楼【在襄城县城中唐时建刘禹锡送廖彦谋诗九陌逢君又别离行云别鹤本无期望嵩楼上曽相见看过花开花落时】望京楼【在府城西门楼旧无名唐令狐绹登楼诗有望京字因名】莲花楼【在府城西郑门外宋时士大夫于此饯别】丰乐楼【在府城内宋徽宗时建刘子翚诗梁园歌舞足风流美酒如刀解防愁忆得承平多乐事夜深灯火上樊楼樊楼汴都酒楼也旧在城内景明坊】遇仙楼【在府城内金时有狂僧李菩萨者尝就杨广道赵君瑞侍宿一日大寒杨生与之酒若媿无以报主人者晨起僧持酒盌出闻其噀酒声入曰増明亭前花开矣已而牡丹开两花时正大四年十月也来观者车马阗咽酒尊为之一空赵秉文尝作满庭芳词以记之】三槐堂【在府城仁和门外宋兵部侍郎王祜手植三槐于庭曰吾子孙必有为三公者其后子旦果为相遂号三槐王氏后子孙因建三槐堂苏轼有铭】拱奎堂【在府治宋钱藻尹开封时建】清虚堂【在府城东宋王巩建苏轼有记】志古堂【在新郑县治宋刘伯夀建尹洙为记】梅花堂【在许州治北宋苏轼建轼尝为咏梅花诗】信陵亭【在府城内相国寺前本魏公子无忌胜游之地旧有亭】徳星亭【在许州西湖上汉荀淑故宅陈寔尝诣淑子弟咸在太史奏徳星聚后人因建亭】溵亭【在郾城县溵水南唐裴度讨吴元济时建】新亭【在府城内唐汴州刺史令狐楚建刘禹锡有记】颍亭【在禹州西唐阳翟令陈寛建宋范镇重脩镇尝作颍溪三亭记】聴水亭【在许州西湖上宋苏轼卜宅其南辙尝有诗】驻跸亭【在陈州城北门外洪武初乗舆幸汴驻跸于此因建亭】奉天台【在布政司治后洪武初车驾幸汴筑以为祭天之所】封台【在府城南薰门外亦车驾幸汴时筑以为祭神之所】钧台【在禹州城北门外左传夏啓有钧台之享即此】厄台【在陈州南世传为孔子絶粮之所宋王禹偁尝作铭其序云天地厄于晦防日月厄于薄蚀山川厄于崩竭圣人生而肖天地之貌禀日月之灵钟山川之粹得无厄乎所以虞舜厄于厯山帝禹厄于洪水成汤厄于夏台文王厄于羑里我先师夫子厄于陈蔡其道一也又曾巩有记】章华台【在商水县西北三里初楚灵王筑章华台于华容城及襄王为秦将白起所迫北保于陈更筑此台】灵台【在府城南二十里战国魏侯防所筑俗名梁恵王台】青陵台【在封丘县界宋康王欲夺其舍人韩凭之妻乃筑台望之凭妻作诗曰南山有鸟北山张罗鸟自髙飞罗当奈何遂自缢死】凤凰台【在禹州城内西南汉黄霸为颍川守凤凰数集其地】南拒台　北拒台【在太康县南二十里相去一里间即汉王追项羽至阳夏相拒处】霸王台【在太康县北五里世传为项王将台】灌台【在许州城南汉颍隂侯灌婴故宅今名思故堂】平台【在府城东南梁园内本古列仙吹台汉梁孝王武増筑之易今名刘宋谢恵连于此赋雪又名雪台】光武台【在项城县西北二十里汉光武幸南顿时筑此】尚书台【在临颍县东南四十里汉马融尝讲书其上因名唐髙宗于此阅兵更名讲武台】曹公台【在中牟县官渡口又名官渡台其南有城即魏曹操与袁绍相拒之处】迎秋台【在府城堌子门外后唐荘宗时筑宋都人九日于此登髙】扶台【在扶沟县治后宋程颢知扶沟时所筑】拜郊台【在府城南一十里其东又有东拜郊台并宋时筑】望湖台【在陈州之西园宋知州张咏筑尝有诗云昨日凭髙向西望满川烟树雨蒙蒙范镇诗台上望城下迢逓知几寻湖光隠隠见多碍栁烟深】百花台【在府城堌子门外宋徽宗所筑】
　　闗梁古崤闗【在泛水县西二里本周之虎牢汉置成臯隋为虎牢闗唐改武牢闗厯代累经战守宋司马光诗天险限西东难名造化功路邀三晋防势压两河雄本朝始易今名置巡检司】天汉桥【一名州桥】金梁桥　浚仪桥　龙津桥　青晖桥　云骥桥　宣化桥　白虎桥【以上在府城汴蔡故道上】安济桥【在太康县南门外】惠民桥【在鄢陵县北二十里】迎春桥【在郑州城东】和义桥【在郑州城西门外】清颍桥【在禹州城北门外】惠政桥【在襄城县南门外】
　　寺观相国寺【在府城内东南隅北齐天保间剏建本朝永乐初重建】寳相寺【在府城大梁门外五代唐长兴初建本朝洪武间重建】上方寺【在府城内东北隅宋庆厯中建俗名铁塔寺】兴国寺【有二一在许州治西南一在尉氏县东俱宋建本朝洪武中重脩】洪福寺【有二一在陈州治北一在通许县治东俱洪武中建】天宁寺【在禹州城内西北隅又扶沟太康鄢陵三县亦有天宁寺俱宋建本朝重建】崇圣寺【在郑州治东北宋崇熙间建本朝洪武初重建】大吉寺【在项城县东南唐建本朝宣徳初徙于此】卧佛寺【在新郑县治西隋开皇间建本朝洪武初重建】端璧寺【在长葛县治东宋大中祥符间建本朝洪武中重脩】法海寺【在密县治西宋咸平中建本朝洪武中重建】观音寺【在杞县治西南唐建本朝洪武中重建兰阳阳武二县皆有观音寺】圣夀寺【在陈留县东元建】堤城寺【在西华县治西北元建】干明寺【在襄城县南首山晋清泰初建以上三寺俱本朝洪武中重建】善护寺【在原武县城东洪武中因废址重建】大觉寺【在延津县西北唐建本朝永乐中重建】万夀寺【在临颍县治西北元建本朝洪武初重建】彼岸寺【在郾城县治西宋建本朝洪武中重建】天王寺【在泛水县治南永乐初因废址重建】延庆观【在府城内浚仪桥西】逍遥观　遇仙观【俱在府城仁和门内以上二观皆元建本朝洪武间重建】天寳观【在密县治西元泰定中建本朝洪武初重脩】太虚观【在封丘县北正统间因废址重建】清防万夀宫【在禹州西南元至元间建本朝洪武中重脩】
　　祠庙伏羲庙【在陈州宋张耒诗日落狐狸号草莽年丰父老荐鸡豚】禹庙【在杞县西北祺城内汉光武时移置雍丘城及魏曹植封雍丘王复置于此賛曰悬仰圣业功济唐虞微君之勤吾其为鱼】光武庙【在陈州城东汉光武生南顿后人为立庙宋南顿令江惇裕重建张耒作记】郑庄公庙【在荥阳县东二十里】子产庙【在新郑县西每首夏有司致祭】冉伯牛庙【在杞县东北】列子祠【在郑州祀列御冦宋苏辙尝题御风诗】子房庙【在陈留县西南】纪信祠【在荥泽县西二十五里宋建本朝正统三年追封信为荥泽侯諡忠烈命有司春秋致祭】李左车庙【在通许县西永乐七年重建】樊将军庙【在祥符县仁和门外祀汉樊哙】黄霸祠【在禹州治西】卓茂祠【在密县东三十里】鲁恭祠【在中牟县西】张飞祠【在许州古城】祖逖祠【在杞县北晋永嘉末逖以豫州刺史镇雍丘故为立祠】尉迟恭祠【在府城南】裴度祠【在新郑县北四十里唐裴度平淮西时驻节于此后人立祠祀之】七先生祠【在许州学祀宋周敦頥程颢程頥张载司马光邵雍朱熹】明道祠【在扶沟县学祀宋知扶沟程颢】许衡祠【在新郑县学元许衡生新郑阳缓里故为立祠】
　　陵墓伏羲氏陵【在陈州城北三里本朝祀典有祭】夏太康陵　少康陵【俱在太康县西】商髙宗陵【在商水县长平郷本朝祀典有祭】周平王陵【一名平丘在太康县金堆郷】汉髙祖陵【在禹州城西】隠帝陵【在禹州玉桥里二陵俱五代汉也】周太祖陵【在新郑县西韩保】世宗陵【在郑州西曹保二陵俱五代周也】周宪王墓【在府城南四十五里朱僊镇】周简王墓【在荥阳县东南四十五里】汝阳王墓　固始王墓　胙城王墓　河隂王墓【俱在府城南朱僊镇以上六王俱本朝宗室】仓颉墓【在府城东北二十里禅通纪仓颉居阳武而葬利郷即此】陈胡公墓【在陈州城北城濠水尝啮其趾见有铁锢之俗谓之铁墓胡公舜之后周所封】陈灵公墓【在西华县西三里】陈懐公墓【在商水县西二十里二公俱春秋陈君】颍考叔墓【在许州城北二十里又有庙在洧川县西南】子产墓【在新郑县邢山之巅】徐君墓【在襄城县北一十七里即季札使郑还挂劒而去者】子羽墓【在通许县东子羽郑行人】髙柴墓【在太康县西】子禽墓【在太康县西】澹台子羽墓【在陈留县北六十里以上俱孔门弟子】段干木墓【在府城西北二十里干木战国时贤者】信陵君墓【在府城东南】张仪墓【在府城东北七里】范睢墓【在尉氏县北六十里二人俱秦相】张耳墓【在祥符县母寺保其侧有庙】郦商墓【在杞县西二十八里其弟食其墓在县西南三十六里按食其烹于齐而此有墓未详其故】陈平墓【在阳武县东三十里】鼂错墓【在许州城东三里】汲黯墓【在陈州城东北三十里】韦贤墓【在尉氏县东北五十里贤汉丞相】邓禹墓【在太康县西二十里禹东汉髙密侯】冯异墓【在太康县北三十里】岑彭墓【在尉氏县东二十里】鲁恭墓【在中牟县北门外】陈寔墓【在郾城县西三十五里又有祠在鄢陵县故宅】李膺墓【在襄城县北五十里】蔡邕墓【在府城东北四十五里】八龙墓【在许州北葬汉荀爽兄弟八人】阮籍墓【在尉氏县东四十五里】杜预墓【在尉氏县西南五十里预晋当阳侯】毕卓墓【在府城内宋刘敞诗蓬蒿道旁冢云是晋时贤名声与陵谷共尽亦千年】李靖墓【在府城西南墓有祠】裴度墓【在郑州城南三十里】刘禹锡墓【在荥阳县西檀山原】吕防正墓【在新郑县北四十里防正宋相】陈省华墓【在新郑县北三十里省华宋人子尧佐尧叟尧咨皆葬墓侧】韩亿墓【在许州城西北三十里】晏殊墓【在禹州城东南二十里】王旦墓【在府城东】蔡齐墓【在禹州城西南保宁里】王曾墓【在新郑县东三十里】吕公着墓【在新郑县北一十里】曾公亮墓【在新郑县东二十里】欧阳修墓【在新郑县西二十里】范镇墓【在襄城县西北一十里】许廓墓【在令武山之阳本朝宣徳七年奉勑葬】
　　古迹栁城【在西华县南一名娲城世传为女娲氏之都魏邓艾营稻陂时栁舒为陂长后人因名为栁城】髙阳城【在杞县西二十九里颛顼髙阳氏佐少昊有功封此】空桑城【在陈留县南一十五里帝王世记云伊尹生于空桑郡志伊尹母既孕梦神告曰臼若出水即东走明日臼果出水乃东走十余里顾其邑尽为水遂化为空桑有莘氏女采桑得婴儿于空桑中即此又云生于伊水之上】陈留故城【在陈留县北二十里相传内旧有汉武帝元狩元年所建行宫】祭城【在郑州城东北一十五里周公第五子所封地】外黄城【在杞县东北左传恵公败宋师于黄即此汉置县属陈留郡】莘城【在郑州国语谓史伯对郑桓公虢郐十邑莘其一也十邑谓虢郐鄢蔽补母依防厯莘也】召陵城【在郾城县东四十五里春秋盟于召陵即此隋置邵陵县唐省】邲城【在郑州城东六里左传晋荀林父帅师与楚子战于邲即此】向城【在尉氏县西南五十里左传诸侯伐郑防于北林师于向即此】斗城【在陈留县南三十五里左传子产葬伯有于此】圉城【在杞县南五十里春秋晋韩起如楚送女于杞旋过郑郑伯劳诸圉即此汉置县属淮阳国】免氏城【在尉氏县西北四十里左传郑伯劳楚屈生于免氏即此】平丘城【在陈留县西北九十里春秋晋防诸侯于平丘即此风俗传平丘城卫灵公邑】老丘城【在陈留县北四十五里左传郑罕达败宋师于老丘即此】仪城【在兰阳县西北二十里即仪封人请见孔子处今县北有仪封郷】大索城　小索城【大索在荥阳县西五十里小索在大索东北即六国时二索也汉韩信收兵与汉王会复与楚战荥阳南京索间破之谓此而汉荥阳城周苛死节处亦此地】武疆城【在郑州城东三十一里曹参击项羽攻武疆即此】长平城【在西华县东北汉置县属汝南郡晋属梁国】博浪城【在府城北三十里一名博浪沙亭即张良令力士击秦始皇处一云在阳武县东南三里】小黄城【在府城东北汉置县属陈留郡晋陈留国治此北齐废】官渡城【在中牟县北汉末曹操与袁绍相持于官渡口即此】卷城【在原武县西北汉置县属河南郡】新平城【在陈州城东北汉置县属淮阳国】繁昌城【在临颍县西北魏置县隋属颍川郡唐省入临颍】新里城【在府城西南隋置此县后省入陈留】八卦坛【在陈州城北一里昔伏羲于蔡水得因画八卦于此坛旧有张济贤文】南郊坛【在府城南薰门外其侧又有南青城即宋祭天之斋宫】北郊坛【在府城封丘门外其北又有北青城即宋祭地之斋宫】轩辕丘【在新郑县境古有熊氏之国轩辕黄帝生于此故名】晋丘【在祥符县界内一名清丘又名池昔简狄浴于晋丘之水有鸟遗卵吞之遂生契】梁园【在府城东南一名梁苑汉梁孝王游赏之所唐李白梁园吟我浮黄云去京阙挂席欲进波连山天长水濶厌逺涉访古始及平台间平台为客幽思多对酒遂作梁园歌却忆蓬池阮公咏因吟渌水扬洪波】芳林园【在府城东北宋太宗在潜邸时太祖赐此地为园及即位号曰潜龙后改曰奉真又改曰芳林】同乐园【在府城东北宋徽宗置金师拓诗晴日明华构繁隂荡绿波蓬丘沧海远春色上林多流水时虽逝迁莺暖自歌可怜欢乐极征鼔散云和】玉津园【在府城南宋都人游赏之所刘敞诗垂杨冉冉笼清籞细草茸茸覆路沙长闭园门人不见禁渠流出雨残花】西园【在陈州城西宋知州张咏创中有七亭曰流芳中燕流杯香隂环翠洗心望京有阁曰冷风堂曰清思晏殊以故相守此于此得隙地有莎丛生殊爱护之为莎场既成作庭莎记】曲水园【在许州城北有大竹二十余亩潩水贯其中以入西湖最为佳处宋文彦博为守时买得之贾昌朝来代一日往游题诗壁间云画船载酒及芳辰丞相园林潩水滨虎节麟符抛不得却将清景付闲人】宜春苑【在府城丽景门外宋人号东御园王安石诗宜春旧台沼日暮一登临解带行苍藓移鞍坐绿隂树疎啼鸟逺水静落花深无复増脩事君王惜费金】琼林苑【在府城西郑门外宋尝宴进士于此】衡雍【在荥泽县西北一十五里左传晋文公败楚师于城濮遂至衡雍作王宫于践土今故城西北有践土台即诸侯盟处】互郷【在商水县论语云互郷难与言即此】桑落【在陈州界即孔子絶粮处宋刘敞诗四海栖栖一旅人絶粮桑落死生邻自是天心劳木铎岂闗陈国有愚臣】沙海【在府城西北一十二里战国防齐欲卒取周九鼎顔率説曰夫梁之君臣欲得九鼎谋于沙海之上为日久矣谓此隋文帝疏凿旧迹引汴水习舟师平陈后立碑其侧以纪功今塞】夷门【史记大梁城其东门曰夷门魏有隠士侯嬴年七十家贫为夷门监者为公子无忌画计厚遗之不受】固陵【在陈州城西北三十里史记项羽南走固陵即此】古战场【在广武山下即汉楚战处唐李白诗有云秦鹿奔野草逐逐若飞蓬项王气盖世紫电双明瞳呼吸八千人提兵起江东赤精斩白蛇叱咤入闗中楚灭无英图汉兴有竒功按剑清八极归酣歌大风伊青临广武连兵决雌雄战争有古迹壁垒頽层穹】系马树【在荥阳县东七里本一古槐树形甚竒怪世传汉髙祖为王时系马于此金赵秉文诗荥阳县东千古槐人言曾见汉朝来不知几觉南柯梦直到如今唤不囘】汴河故道【汴河旧自荥阳县东经府城内又东合蔡河名茛菪渠又名通济渠东注泗洲下入于淮累因河决其蔡河湮没无迹而汴河自府城中牟县入黄河矣】髙阳里【在许州城内汉荀淑所居里旧名西豪颍隂令苑康以为髙阳氏有才子八人今荀氏亦有八子改其里曰髙阳】关圣故宅【在许州俗云一宅分两院今有祠存焉】陈桥驿【在府城北四十里即宋太祖为众所立处】夀山艮岳【在府城东北隅宋徽宗所筑初名凤凰山后改夀山艮岳其上有华阳宫山周回十余里峯峦嶂巘洲渚池沼怪石古木珍禽竒兽宫殿馆阁堂亭台榭名有名号不可殚纪悉为金兵所毁唯土山尚存】蔡邕防碑【在延津县治邕尝为酸枣令刘书譔去思碑防碣存焉唐王建诗苍苔满字土埋风雨销魂絶妙词不向图经中旧见谁人知是蔡邕碑】张敬因碑【宋欧阳修集古录云碑是顔真卿撰并书在许州长社县民田中庆厯中稍稍有模之者民家患其践田稼击碎之予在滁阳遣人求之得大碑阙一段其文不可次第独其名氏存焉曰君讳敬因南阳人也乃祖乃父曰证曰运其字画尤竒】
　　名宦周孙叔敖【楚荘王破陈既而又封之乃使叔敖为相叔敖絶汝坟之水作塘以溉田民获其利】汉周苛【以御史大夫守荥阳项羽破城苛骂不絶口羽怒烹之唐李观碑称其能立节显主】汲黯【武帝召为淮阳太守黯以病辞上曰顾淮阳吏民不相得吾徒得君重卧而治之在郡十载政清民安】卜式【武帝时欲使治民自缑氏迁成臯令厯有政声】韩延夀【昭帝时淮阳太守治甚有名徙颍川太守民多豪强难治乃教以礼让定嫁娶丧祭仪品畧依古礼百姓遵用之尤纳善聴谏防狱大减为天下最】赵广汉【昭帝时翟阳令治行尤异后迁颍川太守大姓原褚宗族恣横广汉诛之又豪姓为党乃为缿筩使相告讦以散之威名流闻】何并【颍川太守郡掾钟威倚兄廷尉势与轻侠渔食闾里至奸人妇女持吏短长纵横郡中并至捕杀之表善好士一郡清静】薛宣【成帝时临淮太守政教大行后徙陈留盗贼禁止吏民敬其威信】焦延夀【小黄令辨别奸细爱养吏民化行郡中举最当迁民上书留之诏増其秩】卓茂【成帝时为密令视民如子吏人亲爱不忍欺有言亭长受遗米肉者茂曰律设大法礼顺人情且归念之数年教化大行道不拾遗后迁京部丞密人老少皆涕泣随送】冦恂【光武时颍川太守密人贾期为乱众数万恂平之寻迁汝南时颍川盗起恂从车驾南征百姓遮道曰愿借冦君一年乃留恂长社镇抚】乐俊【建武中浚仪令时阳武令张汜上言河决积久宜改脩隄防俊复上言元光间人庶繁盛而瓠子河决尚二十年不即壅塞今新被兵革宜须平浄更议其事乃止】郭伋【建武中除颍川太守帝劳曰贤良太守去帝城不逺河润九里冀京师福时盗贼羣起伋招懐之降者悉遣归农余党闻伋威信降者络绎不絶】玊况【建武中陈留太守务行徳教一嵗蝗大起过郡界不集五谷独丰玉音宿】鲁恭【肃宗时为中年令専尚徳化不任刑罚时螟伤稼不入中牟河南尹遣掾防之与恭坐桑下雉过儿童傍曰何不捕之儿曰雉方将雏掾瞿然曰蝗不犯境化及鸟兽竪子有仁心此三异也即具状白府】马严【建初时陈留太守明赏罚奸慝盗贼屏息郡界清宁】秦彭【建初末颍川太守郡有凤凰麒麟甘露嘉谷之瑞章帝巡行辄赏赐钱谷】戴封【永元初为西华令蝗不入界时督邮行县蝗忽大至督邮去蝗亦顿除一境竒之嵗大旱祷雨不获封乃积薪自焚火起而大雨至逺近叹服】周举【顺帝时为平丘令上书言当世得失辞甚切正尚书郭防等见之叹息称其忠直】韦义【顺帝时为陈县令政甚有绩官曹无事牢狱空虚】雷义【南顿令清白持身吏有贪墨者闻风窜逸】李祥【淮阳太守时经丧乱民多流徙祥抚巡有方归者万余家】刘矩【桓帝时雍丘令以礼让化民其无孝义者皆感悟自革民有争讼者矩引喻之皆感悟罢去有得路遗者皆推寻其主】枣祗【陈留太守时嵗旱军食不足祗建置屯田以致所在仓廪积粟军国以饶】三国司马岐【魏陈留相梁郡有繋囚多所连及数嵗不决诏徙狱于岐属县请预治牢具岐曰岂当久处囹圄及囚至诘之皆不敢匿诈一朝决竟】傅祗【魏荥阳太守时郡有水患祗筑沉菜堰以防之自是兖豫无水患百姓立碑颂功】殷裒【魏荥阳令兴学教民民知礼让歌曰荥阳令有异政立学校人易性令我子弟耻争讼】晋陆云【浚仪令下不能欺市无二价人有见杀者主名不立云录其妻十许日遣出密令人尾之得一男子与语者缚之乃与所通而共杀其夫者一县称为神明】曹摅【恵帝末为襄城太守时屡经寇难摅抚绥经理旬月克复】祖逖【以豫州刺史镇雍丘爱人下士克己务施百姓感悦大兴攻讨黄河以南悉为晋土及卒豫州士女若丧考妣为之立祠】郭诵【阳翟令阻水筑垒且耕且战为灭石勒计贼至设伏破之】隋郎基【郑州刺史兼守颍川时侯景乱后人多犯法积嵗留滞基数日间剖防殆尽】刘旷【开皇间为临颍令清名善政为天下第一帝召见劳之迁营州刺史】房彦谦【仁夀初为长葛令甚有恵化百姓号为慈父吏能为天下第一】张须陀【荥阳通守有勇畧李密説翟让取洛口仓共率兵逼荥阳须陀拒之让惧而退须陀逐北为密伏兵邀击须陀溃围出左右不能尽出复跃马入救众皆败散仰天叹曰兵败如此何面目见天子乎下马战死】刘帜【成臯令政有恩恵大业末长吏多賍汚帜清节逾厉风教大洽狱无系囚】唐狄仁杰【贞观中汴州参军为吏诬诉阎立本召讯异其才谢曰君可谓沧海遗珠矣子光嗣为许州刺史罢不切之征奏毁淫祀时论韪之】冯淑元【浚仪令不挈妻子俸余给贫穷右善去恶人称神明】王珣【许州长史嵗大旱珣乃假刺史事开仓赈民即自劾宗赦之】倪若水【开元初为汴州刺史政清静增修孔子庙兴州县学庐劝生徒身为教诲风化兴行】齐澣【汴州刺史地当舟车凑集事浩繁前刺史数不称职唯倪若水与澣以清毅闻吏民颂美】李邕【陈州刺史拯孤恤穷救乏赒急宗封泰山还邕见帝汴州献词赋帝悦】陆景倩【扶沟丞河南按察使毕构覆州县殿最有吏言状曰某强清某诈清惟景倩真清】张巡【天寳末为真源令起兵讨贼至睢阳与许逺等合贼将尹子竒攻之巡励士屡战贼溃寻复围城士多饿死巡杀爱妾以飨之围益急巡西向拜曰生不能报陛下死为鬼以疠贼城遂防巡与许逺南霁云雷万春姚訚等俱被执遇害】厐坚薛愿【天寳末坚为颍川太守安禄山反南阳鲁炅表坚为长史而以愿为太守共守颍川贼攻之急二人死守久之粮乏援絶城防而死】李勉【开封尉汴俗厐错号难治勉摧奸决隠大有能名】裴度【贞元初为河隂尉元和末以宰相都统诸军讨蔡州戒诸将无得妄杀数州之人多所全活】韩愈【为汴宋亳颍等州观察推官宪宗时裴度讨蔡州奏愈行军司马先入汴説韩使叶力淮蔡平迁刑部侍郎】髙承简【溵州刺史治郾城始开屯田列防庸濒溵绵地二百里无复水患皆为腴田】狄兼谟【文宗时郑州刺史嵗旱粟赈饥民不流徙】崔安濳【忠武军节度使干符初王仙芝冦河南安潜募人增陴缮械号令精明贼畏之不敢犯境】五代王彦章【梁郑州防御使与唐将战马踣被擒荘宗爱其骁勇欲全活之彦章曰朝事梁暮事晋生何面目见天下之人乎终不从遂见杀】王朴【周汴京留守广新城通道路及脩汴口斗门东京之制多其规画】薛居正【汉开封府判官干祐初史肇部下吏告民犯盐禁法当死居正疑不实捕吏鞫之具服抵法】宋吕余庆【初仕周为许州推官秉正不阿临事有防入宋知开封府弟端厯知浚仪开封二县临事果决待民以寛】宋琪【干徳中开封府推官时太宗为府尹甚加礼遇后通判府事京府置通判自琪始】程羽【开寳中开封判官性淳厚涖事恪谨时太宗尹京颇以长者待之后知开封府】曹彬【太祖时忠武军节度使又徙天平军子璨亦为忠武军节度使名重当时】张咏【太宗时赐绯鱼知浚仪县防李沆宋湜冦凖连荐其才以为荆湖北路转运使后知陈州】王明【知鄢陵县时吏多受赂嵗有常数明至民以例有所献明曰可人致数束薪刍水际民不喻其意即得十数万取以筑隄由是民不被水患后又为陈州判官】雷有终【淳化中知许州长于吏事细微必察以故人无寃滞从子孝先知宛丘县亦有政绩】王旦【太宗时通判郑州表请天下建常平仓以塞兼并之路弟旭知雍丘县亦有能声】杨砺【真宗尹开府时砺为推官尽心民事无敢干以私者】李穆【知开封府剖判精敏豪右屏迹权贵无敢干以私太宗益知其才】梁颢【景徳初权知开封府子适亦权开封府又知郑州有风采明于法令教条严而难犯】毕士安【真宗时知开封府时近臣有强取民间定防女士安奏还之子仲衍为阳翟主簿邑子马宏横闾里仲衍捕治之一县相贺】王彬【雍丘尉皇城司隂遣人下畿县刺事多厉民彬捕鞫之得所受赂致之法自是诏亲事官母得出都城】钱昆【知许州为治尚寛简每有一毫伤民之事则毅然不为】乐黄目【咸平中知浚仪县上言知州县令引见御前试时务第取其明于吏治达于教化者充选则官得其人矣后权知开封府持正奉法吏民畏而爱之】石普【知许州筑大流堰引河通漕时真宗崇符瑞普请罢天下醮设省缗钱以赡国用】薛奎【权知开封府为政严敏击防无所贷仁宗重之】魏瓘【开封仓曹参军持法精审明吏事弟琰通判陈州适嵗饥百姓以强取人粟坐死者甚众琰曰此迫于穷饿耳止坐其首黥之】王平【许州司理参军有女骑驴单行盗杀之驴逸入他家吏捕得驴并致其人于狱平力争久之果得盗】李若谷【长社县尉时许州葺兵营课民输木吏以不中程多退斥欲苛苦输者因以取赇若谷为程置庭中使民自输】李防【开封府推官后又知应天府凿府西障口为斗门泄汴淤旁田数百顷民甚利之】吕夷简【真宗时权知开封府为治严辨有声仁宗时两以宰相判陈许州子公绰公弼公儒皆相继知开封府】陈尧佐【仁宗时与弟尧咨相继知开封皆有政绩】石扬休【知中牟县地瘠民贫赋役烦重富人隶太常为乐工侥幸免役者凡六十余家扬休请悉罢之】钱明逸【知开封府平居乐易无崖岸而居官独立守绳墨为政简静有条理不肯狥私取显】韩【仁宗时开封府推官子忠彦亦为开封判官俱有恵政】曾公亮【仁宗时知郑州为政有能声盗悉窜他境至夜户不闭后又知开封府有恵政】范仲淹【仁宗时通判陈州上言罢脩寺观减市木之数以蠲积负又知开封府明敏通达决事如神都民谣曰朝廷无忧有范君京师无忧有希文】李士衡【知陈州州大水筑大隄以障水患居官防静不为矫激】厐籍【开封府法曹参军擢迁判官尚美人遣内侍传防免工人市籍籍言祖宗以来未有美人敢挠府中者于是仁宗杖内侍诏禁宫中传命】贾昌朝【仁宗时两判许州在官视事専以恵爱存心境内无盗】郑戬【知开封府敏彊善聴决政有能迹府吏冯士元素为奸利奉权贵戬其奸流海岛】荣諲【开封府判官太康民事浮屠法相聚祈禳号白衣会县捕数十人送府尹贾黯疑有妖请杀其为首者而流其余諲持不从各具议上之中书是諲议但流其首而杖余人】包拯【仁宗时知开封府刚毅不挠令讼牒径造庭下辨曲直吏不敢欺凡势族筑园榭侵民利者劾奏毁去之京师语曰闗节不到有阎罗包老】欧阳修【知开封府承包拯威严之后简易循理不求赫赫京师亦治】王拱辰【权知开封府不以词章自骄终日究心民事治声赫然】蔡襄【知开封府精于吏事谈笑剖决破奸隠吏不能欺】王畴【皇祐中为开封府推官内侍李允良诉其叔父死疑为仇家所毒请棺验视畴曰安知非允良有奸穷治果与叔父有怨】孔道辅【仁宗时知许州徙知应天府遇事即剖防不狥私请】冯京【知开封府数月不诣丞相府京富弼婿宰相韩语弼以京为傲京闻之曰公为宰相从官不妄造请乃所以为公重非傲也】王素【至和中知开封府秋大雨蔡河裂水入城诏军吏障朱雀门素曰兵民庐舍多覆压众心怦怦然奈何更塞门以动众违诏止其役水亦不害】韩璹【开封府司录嘉祐寛恤诸道璹曰京师诸夏本顾独不恵乎乃具徭役利害上之诏司马光等详定条式遂革大姓渔并之】吴奎【仁宗时通判陈州后权开封府达于从政应事敏捷吏不敢欺豪猾畏敛治声赫然】范镇【知陈州嵗方饥擅钱粟以贷即自劾诏原之是嵗大熟所贷悉还】杨绘【开封府推官遇事迎刃而解诸吏惟日不足绘未午率沛然后又知应天府】李淑【知许州嵗饥取民所食五种上之帝恻然为蠲其赋】滕甫【知开封府时三狱皆满甫视事未几决遣殆尽京师翕然称之】李绚【为开封府推官尽心民事后为知府京师多老奸宿猾吏不能擒绚推迹其物色起居一时录治畧尽威令大行】陈希亮【仁宗时开封府司录先是青州人赵禹上书言元昊必反被流及昊反禹至京自理时相怒下禹狱希亮言禹不可罪上释禹赏为徐州推官】窦卞【开封府推官方禁销金为衣皇城卒捕得之属卞治以中禁为言奏曰真宗行此制自掖庭始今不正以法无以示天下英宗从其请】杜衍【英宗时知开封府权要闻衍名莫敢干以私其为政以聴防盗贼为能否】沈遘【知开封府蚤作视事逮午而毕从容燕笑沛然有余暇士大夫交称其能】范纯仁【知襄城县劝民植桑有罪情轻者视其所植多寡除其罚后又知襄邑县卫士牧马践民稼纯仁捕杖之言恤兵当先恤民朝廷以为是弟纯礼尝知开封府务去苛刻一切以寛处之】陈襄【知陈州濬沟以泄水患州人赖之忽州瓦屋冰文皆作鸟兽花果状属官请奏瑞襄曰此非瑞但有此异不可不奏人以为知大体】孙览【知尉氏县有屯遇下严酷士卒欲谋杀之以叛览闻之往谕曰将诚无状然天子何负汝辈欲为族灭计众皆感谢帖服】吕公着【熙寜初知开封府率五鼓视事宾僚至者不拘时见以故府无废事下情易达】李琮【知阳武县役法初行琮处画尽理旁近民相率挝登闻鼓愿视以为则】章衡【熙宁中知郑州奏罢原武监弛牧地四千二百顷以予民】吴育【知襄城县请母容使者妄索羊豕民省供费殆半异时宗子所过纵鹰犬暴民田入襄城境毋敢縦者】蔡延庆【开封府推官有卫士告黄衣老卒筒火入直延庆察卒词色疑焉询之果为所诬即反坐告者事闻神宗器重之】吕溱【知开封府时为京兆尹者比不称职溱精识过人辨讼立防豪恶敛迹】王存【知开封府京师并河居人盗凿汴堤以自广或请令培筑复故又按民庐侵官道者使撤之已有诏存入言之即日弛具役都人欢呼相庆】赵瞻【开封府推官神宗问青苗法便乎对曰唐行之于季世扰攘中掊民财诚便今欲为长久计爱养百姓诚不便】刘庠【知开封府奏论新法不便神宗谕之曰卿奈何不与大臣协心济治对曰臣知事陛下不敢附安石】程颢【知扶沟县广济蔡河在境内濒河恶子胁取行舟财货颢捕一人使引其类贳宿恶分地处之令以挽繂为业且察为奸者自是境无焚剽患】乐京【知长葛县助役法行京曰提举常平官言不便使之条析又不报且不肯治县事自丏去】苏轼【神宗时以言事忤王安石命权开封府推官以困之轼决防精敏声闻益逺弟辙为陈州教授又签书南京判官】王安礼【知开封府事至立防前滞讼几万人安礼剖决未三月囚繋皆空】吕大防【哲宗时权开封府有僧诳民取财因讼至庭下验治得情命抱具狱即其所杖之他挟奸者皆遁去】范百禄【知开封府勤于民事狱无系囚僚吏欲以圄空闻百禄曰此至尊之仁非尹功也】钱勰【元祐初知开封府老吏畏其敏欲困以事导人诉牒至七百勰随即剖决简不中理者缄而识之戒无复来阅月一人又至呼诘之曰汝前诉云云啓缄信然上下皆惊咤】王岩叟【知开封府都城羣偷所聚渊薮诡僻岩叟令掩捕随轻重决之根株一空】任伯雨【知雍丘县御吏如束湿抚民如伤县枕汴流旧多盗伯雨下令网舟无得宿境内自是外户不闭】向子諲【知咸平县豪民席势犯法狱具上开封尹盛章方以狱空觊赏却不受子諲以闻诏许自论决】吴择仁【元祐中雍丘主簿后畿内饥多盗以知太康县择仁曰民穷而盗非天性也我以静镇之若故犯者弗贷羣盗相戒不入境】王襄【崇宁中知开封府府事浩穰讼者株蔓千余人缧系满狱襄昼夜决遣四旬俱尽又阅月狱再空】霍端友【知陈州为政以寛不立声威陈地久雨则积潦时防新河去淮尚逺水不时泄端友请益开之达于淮自是水患遂去】蒋兴祖【知阳武县县土脉脆恶大河薄其南尝积雨泛溢兴祖躬救护露宿其上弥四旬隄以不壊治为畿邑最】叶梦得【徽宗时帅颍昌府时旁郡纠民输镪就籴京师独颍昌赖梦得获免内侍李彦括公田以黠吏告讦籍属县隠田数千顷梦得捕吏按治之郡人大悦】宗泽【靖康初知开封府时敌骑留屯河上盗贼縦横楼橹器械无一存者泽乃捕盗贼抚军民修武备累挫敌兵由是盗贼屏息民赖以安】金程震【兴定初陈留令农桑有效徴科均平治为河南第一】李晏【中牟令防海陵方营汴京运木于河晏领之晏以经三门之险前后失败者众乃白行台以其木散投之水使工取于下流人皆便之】王浩【哀帝时为扶沟令时民多执县官送欵于元以浩有恩不忍加刃劝之降终不聴于是杀之弃尸自春徂夏俨然如生乌犬不敢近如有神护者】刘仲杰【郾城令筑隄以防溵水民得安居时境多军垒无敢侵渔于民者】元杨惟中【河南道经畧使治汴梁先是以万户刘福为总管贪鄙残酷虐害民二十余年惟中召福至击仆之数日死河南大治】陈祐【南京总管兼开封尹吏多震慑失措祐曰何必若是前为盗跖今为顔子吾以顔子待之前为顔子今为盗跖吾以盗跖待之由是吏知脩饰不敢弄法】袁裕【开封府判官洧川县达噜噶齐贪暴盛夏役民捕蝗禁不得饮水民不胜忿击之而毙有司当以大逆寘极刑者七人裕议止诛首恶一人余各杖之有差中书从其议】史天泽【河南路经畧使兴利除害政无不举诛郡邑长贰之尤贪横者二人境内大治】王忱【汴梁路总管政清讼简吏民懐之尝籍羌族之不供公役者万余以筑河防民赖其利】齐克中【扶沟县簿陞延津县尹嵗凶民多流亡克中抚慰招徕咸得其所及代去数嵗过延津百姓犹感泣而迎送之】商梦弼【至元中原武县尹莅政勤敏按无凝滞决狱明信人无敢轻犯者】赵志【至元中长葛尹为政寛和抚字有方流民咸归焉邑地下湿累嵗不登志相其宜使为水田旱则决潩水灌之民获其利】刘天孚【知许州有治绩嵗大旱天孚祷即雨野有蝗天孚令民出捕俄羣乌来啄蝗为尽】韩守中【至正中洧川县尹兴学教民盗贼屏息邑人立碑颂之】路义【顺帝时郾城簿劳心字民凡蠧政挠法者必治之】本朝安然【洪武初河南行省叅政时蔡河壅塞自开封抵陈州漕运不通然亲督工师疏导之不逾月而功成官民两便】王博【洪武初开封知府时流移新复反覆未定博寛其徭役禁其侵攘教民辟土地艺蚕桑期年之间民获其利遂安生理】周榘【洪武初知中牟县为政防明废事悉举先是民居数有火灾禁其夜作榘弛其禁但俾储水以防民翕然称便】徐士涓【洪武初河南按察副使风纪振肃年髙行笃出巡南阳值大旱斋沐防祷甘雨随注嵗大熟至蓬池郡忽生竹一枝于防侧土产所无人以为异】刘恭献【洪武初陈州知州平徭均税抚绥劳来不期年间流民复业者至五百余户复立社学择贤师以教幼稚由是民知向学】陈霖【洪武初许州知州嵗歉民多流徙霖使民导湖水注别壑縦民取鱼藕自给赖以全活者甚众满去民思】齐勉【洪武初尉氏知县清慎莅职先是双洎河水为患筑堤六十余里又康沟河淤塞复疏通之自是尉氏并邻邑俱免水患】齐原芳【洪武初郾城县丞元末兵燹城邑丘墟原芳缮城邑脩室庐督农事通商贾流民闻风而归者九百余户】刘茂【洪武初河隂知县公防有为力行善政时兵革之余能尽心抚绥凡廨舍庙宇皆经营创置吏民悦服有古循良风】郭敦【洪武初河南布政司叅政防明勤约才识超迈时京师营造敦率民赴役民闻敦行皆欢趋之无后期者】王平【洪武中河南按察佥事防介明敏为政有声行部至孟津有司敛财以赂平械其人并所赂以闻朝廷嘉其得宪体赐文绮袭衣钞定仍降玺书劳勉之进陞左佥都御史】刘绍【洪武中延津知县教民垦田树桑枣惰农及犯轻罪者俾伐材木以脩学宇自是讼简田辟而学校兴又教民蚕织每妇女令月织布二端官为防视由是民知务本无饥寒之叹】李子仪【洪武中陈州知州务勤俭敦礼让孜孜兴学州地多卑下督民筑堤以防水害俗尚奢侈教民量出入戒暴殄于是州无水灾而人知节俭】李本中【洪武中知通许县清谨公平遇徭役必验丁力亲为编遣吏胥缩手贫民无耕具者必为借贷使不失业邑人慕其徳】黄福【洪武中项城主簿临政防公吏民懐畏邑有好讼者福拘而寘之法由是讼平政简】孙仁【洪武中商水县丞导民以徳不尚刑罚尤兴学课农能声籍籍有兄弟争田乃以言化之遂感泣相让由是政化大行】孔秉忠【洪武中郾城典史沙河水嵗为患秉忠率民筑堤四十余里其患遂息以至治民事神各得其道以能陞信阳知县】许誉【洪武中仪封知县俗多游民誉榜禁之且曰不遵告戒是谓弃民由是民皆自服田野辟盗贼息境内熙然】李遵义【洪武中新郑知县性明敏有果防睱则巡行于郷民之贫富丁之壮弱记忆无遗尝有富民妄诉其贫者遵义诘之其人惊服又防讼曰某也诈某也实人服其明】余崇瞻【洪武末祥符知县清慎防勤邑民宋义避水他所及归亡其所瘗金诉为邻人所取崇瞻防知为义甥马斗保取之乃以计令人绐其妻拘问尽得金给义人称其明】娄观【洪武末鄢陵知县民多豪猾难治观选邑中老成人素信服者使陈徳义以劝谕之遂皆感化又贫民负税者捐俸置酒殽请其富者贷输之民懐其徳】马文烱【永乐初扶沟知县莅政防谨抚民寛和不尚刑法専务徳化民之奸恶者自劝流移者自归盗贼亦皆自息逺近称之】程新【永乐初河南布政司右叅议临事不徐不亟讼者至庭一言取决人服其明公暇观书不辍或问之新曰古人为政之方尽在是何可一日舍去】章以善【永乐初知杞县初小民困于输赋以善第为三等量贫富以定其程之逺近役之轻重民皆称便】陈琏【永乐初许州知州俭约防平俗多淫祀琏谕戒之民遂更俗暇则编集古书所载明人伦厚风俗励士劝善之语为志以传】周文褒【永乐中河南左布政司励志勤政察官民利病陈奏尝曰方面当以劝惩为先故有过恶不改者必重惩之】白瑜【永乐中钧州判官防勤有为均平赋役凡利于民者即兴之妨于众者即去之恤其饥寒惟恐一民不得其所秩满民不忍其去保留复任终始如一】傅啓让【永乐中河南按察佥事贼杀长葛教谕吴晋劫其财经年不获啓让微行得生员胡昭者拘鞫之初未服潜令人绐其家曰已招矣令取当时衣来而血渍犹存昭始服罪并同谋五人悉寘于法人服其明】刘咸【永乐中河南按察佥事律已清防用法平恕巡厯郡县凡忠孝节义可激厉风俗者必表而题咏之文章政事时为首称】徐正【永乐中知陈留县莅政仁恕济贫民招逃移屯军扰民者严禁之又置集塲以通商货民赖其利而懐其徳】万信【宣徳间开封知府守职防勤夜梦一男子裸身称寃曰某为样符民耿羊儿所杀尸埋荘后信惊悟明日至其家果得尸考騐具服人皆异之在任嵗久一夕澡毕燃烛防事呼酒独酌召二子曰强毅可建事功忠孝可通神明我去汝勉为之言讫遂逝是夜巡抚侍郎梦信来辞仪卫甚盛黎明报信卒人以为神】曾泉【宣徳中以御史谪任泛水典史莅政勤能频课生徒校官厌之泉乃选四郷俊秀自教之三年多有成材邑临黄河教民结网捕鱼大得其利时督民开荒田伐材木耕无牛者助之颠连者得棺以送死贫乏者得财以成防民感其恵为立生祠】于谦【正统初巡抚河南兴利除绰着成绩尝因河决汴隄告天誓以身殉其决遂息民为立庇民祠以祀之　省志】喻茂坚【初以监察御史巡按河南清理戎政剔奸刮蠧宿弊一清陞去军民号泣攀援于道者络绎不絶　省志】张志道【正统初知陈州劝课农桑教民耕织嵗大蝗邻邑被灾志道遍祷于神蝗不入境　省志】贾威【正统初知荥阳县扶善惩恶在任九年无一民越诉者巡抚侍郎于谦署其考曰究心民事克举厥职且榜谕阖治县僚观法比卒官民痛惜之省志】周庠【正统末知陈州时陈民流徙甚众庠招来抚绥授田给种俾之耕植民皆安业省志】王暹【景泰间巡抚河南筑隄置堡以捍河溢沁泄为漕河之助暹之力也　省志】甄完【景泰中任河南布政使政尚平恕时嵗大祲首仓廪赈恤民赖以全活　省志】王亮【景防间任河南右布政使脩筑河防绰有成绩　省志】陈纪【天顺初知许州取法程明道为政着四事六戒等箴以自励　省志】郑贤【天顺间新郑知县以疾引致仕去囊无长物　省志】周斌【天顺末知开封府锄强扶善一无所惮柔懦者赖生全焉　省志】张岫【成化中知开封府养贤育民以绩最寻陞去省志】王珣【成化中知睢州以绩着赐币旌劳秩满民乞留陞授四品禄仍任三年　省志】何经【成化末巡抚河南兼抚荆襄抚循有道南阳流徙之民赖以生活者甚众　省志】邵寳【成化末知许州绰有治绩至今百姓歌之　省志】韩文【治中巡抚河南有声民祠祀之　省志】毛伯温【正徳中巡按河南弹劾不避贪墨者望风解绶而去　省志】徐赞【嘉靖初以副都御史巡抚河南抚流移锄奸恶均赋役善政缕缕在民　省志】王慎中【嘉靖初以佥事提学河南拔淹振滞甄别靡不明确士类为之输诚　省志】
　　流寓韩思彦【唐邓州人举下笔成章志烈秋霜科累官蕲州录事参军尝客汴州有张僧彻者庐墓三十年诏表其闾请思彦为颂饷缣二百不受固请为受一匹命其家曰此孝子缣不可轻用】钱惟演【本杭州人父吴越王俶归宋赐第开封遂家焉惟演少有俊才累官翰林学士兵部尚书枢密使从弟昆进士及第累官右谏议大夫易累官翰林学士】王旦【本大名人父祜官汴京因家焉旦举进士累官右仆射三迁至太尉天下称为贤相三子雍司封郎中冲左賛善大夫素尚书左丞以工部尚书致仕】冯元【本始平人三世仕岭南为日官随刘鋹归宋遂家开封博通五经举进士累官国子直讲真宗召讲周易泰卦元推君臣交感之义上大悦仕终户部侍郎】杨亿【建州蒲城人宋太宗时以童子召对授秘书省正字终翰林学士以从祖徽之尝知许州亿依焉遂家颍川】田京【本沧州人徙鹿邑举进士累官兵部郎中知沧州拜右谏议大夫卒京为人尚气节喜论议着天人流术论通儒子十数书】韩亿【真宗灵夀人徙雍丘亿以文学起家致位政府葬其父保枢于许之长社遂为许人八子纲综绛绎维缜纬缅人称八凤】杜衍【防稽人寓家睢阳宋庆厯中为宰相出知兖州后以太子少师致仕衍清介旧无居第既退方葺舍南都出入如平日无轩冕者】范纯仁【苏州人仲淹子以前宰相三守颍昌弟纯礼尚书右丞纯粹户部侍郎兄弟并居于许】苏辙【眉山人宋元符间归自岭海崇宁中降朝请大夫罢祠居许州筑室于许号颍滨遗老兄轼亦尝寓颍昌】程颢程颐【河南人颢以御史言新法失职后起知扶沟县与颐奉其父珦皆往及任满韩维兄弟招延之举家寓颍昌上蔡谢良佐建安游酢林大节南劒杨时皆尝至颍昌从二程学】














　　明一统志卷二十六
<史部,地理类,总志之属,明一统志>
　　钦定四库全书
　　明一綂志卷二十七
　　明　李贤等　撰
　　开封府下
　　伊尹【耕于有莘之野汤以币三聘之遂幡然而起相汤伐夏救民以天下为己任一夫不】
　　【获其所曰时予之辜又相太甲而放之使之处仁迁义卒成令主孟子称其圣之任者也】周颍考叔【春秋时颍谷封人闻郑庄公誓不见母有献于公公赐之羮食而舍肉公问之对曰小人有母请以遗之公感其言遂为母子如初】甯越【中牟人苦耕之劳问其友曰如何可以免此苦也友曰其学乎勤三十年可免越曰然人将休吾不敢休人将卧吾不敢卧如是十五年亦足矣乃愤学十三年而齐威公师之】子皮【郑人为郑大夫知子产贤以政授之宋人得玉以献辞之或曰寳子皮曰子以玉为寳我以不贪为寳若受之丧吾寳矣及卒子产哭之曰吾无与为善矣】烛之武【郑人晋侯秦伯围郑郑伯使之见秦伯而説之秦伯説与郑人盟使人戍之而还】泄冶【陈人仕灵公时为大夫以谏而死】逢滑【陈人吴入楚而召陈侯滑进曰国之兴也以福其亡也以祸今吴未有福楚未有祸未可从也晋为盟主盍托晋以辞陈侯从之】国侨【郑人即郑卿子产也作封洫不毁郷校制叅辟铸刑书上下有服都鄙有章孔子过郑因与之厚及卒泣曰古之遗爱也】子太叔【郑人美秀而文熟于典故为郑大夫继子产为政不忍猛而寛郑国多盗取人于萑苻之泽太叔于是兴徒兵以攻之尽杀乃止】司城贞子【陈人仕为大夫孔子过陈主于其家】颛孙师【陈人即子张孔门弟子才髙意广晚年进徳后世追封陈伯进宛丘侯】田基【晋中牟人赵简子屠中牟以基不从佛肸之畔欲官之不受而之楚楚王髙其义以为司马】列御冦【郑人荘子重其为人多称道之自云居郑圃四十年人无识者其学本于黄帝老子着列子一书多寓言与荘子书相类非秦汉而下作者所可及但因散轶不完有附益之者其真伪亦不可乱也】尉缭【尉氏人有贤名魏恵王时着兵书五卷号尉缭子】公子无忌【魏诸公子号信陵君仁而下士食客尝三千人诸侯以公子故不敢加兵于魏】侯嬴【大梁人魏隠士尝为夷门监者公子无忌延为上客秦攻赵魏遣晋鄙救之按兵不进公子患焉嬴教之夺晋鄙兵大破秦师于邯郸】朱亥【大梁人有力隠于屠肆侯嬴荐之魏公子无忌使奉璧谢秦秦王怒置之虎圈亥发上冲冠瞠目视虎虎不敢动遂以礼遣之】秦韩非【韩之诸公子与李斯俱事荀卿善刑名法律之学作説难孤愤五蠧説林五十余篇】吕不韦【阳翟人荘襄王以为相封文信侯作月令集着所闻为十二纪八览六论合十余万言名曰吕氏春秋悬千金于市能增损一字者与之】陈余【大梁人好儒术与张耳为刎颈交秦灭魏购求耳余两人变姓名俱之陈为里监门后从陈胜起兵余自立为代王】张耳【大梁人尝亡命游外黄后从汉髙帝定天下以功封赵王子敖嗣立尚髙帝长女鲁元公主】汉张良【其先韩人也家世相韩秦灭韩良为韩报仇不果乃佐髙帝灭秦天下既定封留侯寻弃人间事从赤松子游卒谥文成侯先儒谓其有儒者气象】陈平【阳武人少家贫好读书有田三十亩与兄伯居伯尝耕田纵平游学后佐髙帝定天下凡六出竒计官至右丞相封曲逆侯】郦商【陈留髙阳人髙帝为沛公畧地商以四千人属沛公从击项籍又从击黥布以功封曲周侯】郦食其【商之弟以儒者见髙帝使説齐下齐七十余城及韩信破齐齐以食其为卖己遂烹之汉封其子疥为髙梁侯】张苍【阳武人好书律厯尝仕秦为御史后归汉从攻臧荼以功封北平侯孝文初为丞相年百余嵗乃卒著书十八篇専言隂阳律厯事】贾山【颍川人涉猎书记孝文时上书言治乱之道借秦为喻名曰至言其后文帝除铸钱令山复上书谏遂复禁铸钱】鼂错【颍川人学申韩刑名以文学为太常掌故文帝遣受尚书于伏生迁太子家令号智囊数上书言边事皆见嘉纳景帝时迁御史大夫】灌夫【颍隂人父张孟尝为灌婴舍人故防灌姓吴楚反时孟以校尉战死吴军夫奋曰愿取吴王若将军头以报父仇遂披甲持防而往大破吴军以此名闻天下后为淮阳太守】郑当时【陈人少任侠自喜武帝时为内史以贵下人性防不治产闻人之善辄荐引之唯恐后】韩延年【颍川人父千秋封成安侯延年袭父爵与李广同伐匈奴以战死】任安【荥阳人尝为大将军卫青门客后青日衰故客多归霍去病安独不肯故人司马迁为中书令尊宠用事安遗之书责以进贤之义】黄霸【阳夏人习文法温良有让善御众武帝末以入钱赏官复察防迁河南太守丞宣帝召为廷尉正数决疑狱庭中称平累迁颍川太守霸外寛内明得吏民心户口嵗增治为天下第一天子下诏称扬赐爵闗内侯征拜京兆尹后为丞相封建成侯】李充【陈留人家贫兄弟同居妻挟其私欲分异充黜之后为博士迁左中郎将年八十余平帝时为国三老时被进见赐以几杖】孙寳【颍川鄢陵人初以明经为郡吏累官京兆尹后为大司农时廷臣称王莽功徳寳独非之坐免】彭宣【阳夏人治易事张禹禹荐其明经有威重可任政事入为右扶风累官大司空封长平侯王莽専政宣上书言三公鼎足承君一足不任则覆乱鼎实臣年毦昬乱乞骸骨归郷里】郑兴【开封人学公羊春秋兼通左氏尝与刘歆条列章句传诂及校三统厯建武间征为大中大夫子众传父学永平中累官大司农以清正称孙安世亦知名于时】虞延【陈留东昬人为细阳令每嵗时伏腊辄遣徒系归家并感其徳应期而来有疾者亦自载归狱百姓説之累官至司徒从曾孙放亦知名于时】刘昆【陈留东昬人以施氏易教授弟子恒五百人光武闻其名授江陵令反风灭火后守农虎北渡河去召拜光禄勲上问何以致是对曰偶然耳以骑都尉致仕子轶传其业门徒益盛累官宗正世嗣其官】王霸【颍阳人从光武为王郎所逼将至滹沱时河水流澌众恐难济霸即诡曰冰坚可渡遂前至河冰果合乃济后以功封淮阳侯】祭遵【颍阳人恭俭好学从光武征河北有功拜将军封颍阳侯弟彤为黄门侍郎累迁太仆居官三十年衣无兼副显宗美其清约赐钱百万】坚镡【襄城人以吏能从光武为偏将军以功封合肥侯】傅俊【襄城人光武徇襄城俊以县亭长迎军拜为校尉累从征伐有功拜积弩将军】侯霸【河内密人矜严有威容治谷梁春秋累官淮平大尹更始徴霸百姓号哭遮道乞留光武初征拜尚书令积善清洁明习故事进大司徒封闗内侯薨諡哀侯】董宣【陈留圉人为洛阳令时湖阳公主苍头杀人宣格杀之帝怒强使叩头谢主宣两手据地终不肯俯因勑强项令出赐钱三十万宣悉以班诸吏及卒帝遣使临视唯见布被覆尸大麦数斛帝曰董宣防洁死乃知之子并官至齐相】薛汉【淮阳陈人世习韩诗父子以章句著名尤善説灾异建武初为博士当时言诗者推汉为长迁千乗太守有异迹】张兴【鄢陵人治梁丘易举孝防累官太子少傅明帝数访以经术既而声称着闻子弟从游者前后至万人子鲂世其业位至张掖属国都尉】楼望【雍丘人治严氏春秋累官中郎将教授不倦称为儒宗诸生著录者九十余人】郭躬【阳翟人家世衣冠父习小杜律为决曹掾防狱无寃躬传父业讲授徒众常数百人累官至廷尉决狱多所矜恕终河南尹子孙至公者一人廷尉七人侯三人刺史侍中二十余人御史至监平者甚众】丁鸿【颍川定陵人父綝从光武以功封陵阳侯鸿少受尚书于桓荣父殁当袭爵让于弟而教授里中章帝诏鸿与诸儒校五经于白虎观累官至太尉】蔡衍【项人少明经讲授以礼让化郷里郷里有争讼者辄诣衍决之其所平处皆无怨举孝防累官冀州刺史征拜议郎梁冀闻其贤请欲相见衍辞疾不往】应顺【南顿人举孝防累官冀州刺史防直无私事后母至孝异树忽生防事人以为孝感所致十子皆有才名】缪彤【召陵人少孤兄弟同居及娶妇各求分异彤掩户自责弟及妇闻之悉谢罪更为雍睦仕至中牟令有异政】李膺【颍川襄城人举孝防累官青州刺史守令闻风解印绶去后为司校尉有被其容接者名为登龙门坐党锢免官】夏馥【陈留围人少为书生言行质直同县髙氏蔡氏并皆富植郡人畏而事之唯馥比门不与交通后与范滂张俭俱为党魁】贾彪【颍川定陵人志节慷慨为新息长党事起士皆寒心彪入洛阳讼之遂赦党人兄弟三人并有髙名天下称曰贾氏三虎伟节最怒彪字伟节故云】应奉【顺孙读书五行俱下仕为武陵太守迁司隶校尉桓帝欲立田贵人为后奉谏止之党氏起称疾而退子劭举孝防累官泰山守曹操専政劭弃官归作春秋防狱二百五十篇献帝召为军谋校尉着汉官礼仪】颍容【长平人博学多通善春秋累徴不起着春秋条例五万余言】杨匡【陈留人初为杜乔掾乔与李固坐党锢死匡卫其尸都官从事执诣梁太后太后义之因上书乞送二人骸骨归葬之遂隠不仕】边凤【陈留人为京兆尹有能名郡人记曰前有赵张三王后有边延二君】陈翔【召陵人以孝防髙第拜侍御史迁扬州刺史举劾赃吏威名大振终御史中丞尝党籍】荀淑【颍川颍隂人少有髙行博学而不好章句桓帝朝补朗陵侯相莅事明理称为神君寻弃官归子八人俭绲靖焘汪爽肃専并有才名时谓八龙靖有至行不仕号行先生爽年十二能通春秋论语仕为郎中遭党锢隠海上日以著述为事后征起累官司空】韩韶【长社人就辟为泰山嬴长贼闻其贤相戒不入境流民入县界者甚众韶愍其饥开仓赈之主者争不可韶曰长活沟壑之人而以此伏罪含笑入地矣子融少能辨理累官至太仆】杨伦【陈留东昬人少师事丁鸿习古文尚书请辟皆不就后拜侍中以上书直辞不逊免归后为将军梁商长史谏诤不合出补常山王傅以疾自止坐稽王命免】陈寔【颍川许人隠居好学桓帝时为太丘长修徳清静百姓以安寔在郷闾平心率物有争讼辄求判正晓譬曲直退无怨者夜有盗止其梁上寔起呼子孙训戒曰不善之人习与性成梁上君子是也盗惊自投伏罪寔遗以绢自是一县无盗卒諡文范先生子纪以至徳称遭党锢隠海上著书数万言号陈子仕终大鸿胪谌与纪齐徳父子并着髙名时号三君】钟皓【颍川长社人以笃行称九辟公府皆不就以诗教授门徒千余人侄瑾好古慕学有退让风其内兄李膺谓之曰无是非之心非人也瑾以白皓皓曰保身全家尔道为贵】李昙【颍川人少孤事继母至孝陈蕃等荐之曰昙徳行纯备擢登三事必能賛宣盛美增光日月桓帝以安车纁征之不起】爰延【陈留外黄人为侍中桓帝尝问朕何如主对曰中主帝曰何以知之曰尚书令陈蕃任事则治中常侍黄门预政则乱是以知之帝嘉其言后拜大鸿胪】茅容【陈留人年四十余耕于野避雨树下众皆夷踞容独危坐愈恭郭泰见而异之因留寓宿旦日容杀鸡为馔泰意谓为己设既而供母自以草蔬与客同饭泰起拜曰卿贤乎哉因劝令学卒以成徳】庾乗【颍川鄢陵人少为县门士郭泰劝游学宫遂能讲论自以卑弟每处下坐诸生博士皆就讐问由是学中以下坐为贵征不起号征君】边韶【陈留浚仪人教授数百人才思敏捷应口成章尝昼日假卧弟子私嘲之曰边孝先腹便便嬾读书但欲眠韶潜闻之应时对曰边为姓孝先字腹便便五经笥但欲眠思经事嘲者大慙官至尚书令著作东观着诗颂碑铭书策凡十五篇】符融【浚仪人少为都官吏耻之委去后游太学师事李膺时郭泰始入京师融一见叹其贤尝知益州以清节名】许慎【召陵人性惇笃少博学经籍马融尝推敬之时人语曰五经无双许叔重叔重慎字也初慎以五经传説臧否不同于是撰为五经异义又作説文解字十四篇】申屠蟠【陈留外黄人九嵗丧父哀毁过礼蔡邕深器重之蟠隠居精学博贯五经见汉室夷陵累征皆不就】陈留老父【桓帝时党祸起士大夫有去官者相抱而泣老父过之叹曰夫龙不隠鳞凤不蔵羽网罗髙悬去将安所虽泣何及乎众欲与语不顾而去竟不知其名】范丹【一名冉陈留外黄人桓帝时为莱芜长不到官议者欲以为侍御史遂遁去徒行敝服卖卜于梁沛之间居徒四壁处之裕然三府累辟不就卒谥贞节先生孙粲髙亮清正累官武威太守】刘翊【颍隂人累官陈留太守及归惟乗车马不载他物道遇士大夫病死辄以马易棺葬之逢贵人困馁又杀所驾牛食之或止之翊曰视死不救非义士也】服防【河南荥阳人有雅才善着文作春秋左氏传解行世又着赋碑诔书记连珠九愤凡十余篇灵帝时累官九江太守】吕彊【河南成臯人为人清忠奉公灵帝时例封官者以彊为都郷侯彊辞让因上疏陈事言中常侍曹节等徼宠宜止封赏又诏书于河闲故国起解渎之馆未见其便书奏不省】蔡邕【陈留圉人六世祖勲平帝时为郿令王莽欲臣之逃匿山中父棱有清白行邕性至孝同居三世仕为议郎较正六经亲书于碑置之太学门外及卒缙绅诸儒莫不流涕】刘陶【颍川颍隂人通尚书春秋举孝防累官侍御史封中陵郷侯三迁尚书令拜侍中数切谏为权臣所惮徙京兆尹不就征拜谏议大夫上书言时务八事】荀悦【淑孙家贫无书每于人家见篇牍一览即记官至秘书监侍中时政移曹氏悦作申鉴五篇奏之又依左传体删汉书为帝纪三十篇】典韦【陈留人形貌魁梧膂力过人尝从曹操讨吕布于濮阳操募陷阵者韦手持防十余大呼起所抵无不应手倒者布众退拜韦都尉其后张绣反袭操营韦战殁】郭嘉【颍川阳翟人少有逺量深通筹畧达于事情曹操召见论天下事曰使孤成大业者必此人也表为司空祭酒屡从征伐有功及卒追諡贞侯】阮瑀【陈留尉氏人少受学于蔡邕曹操辟为司空军谋祭酒管记室凡书檄多出于瑀】徐庶【长社人尝荐诸葛亮于昭烈及曹操获其母庶谓昭烈曰本欲与将军图事今失老母方寸乱矣请从此辞遂归操】荀彧【淑孙闻曹操有雄畧归之与语大悦曰吾子房也以为奋武司马军国事悉以咨之董昭谓操宜进爵国公彧曰曹公本兴义兵不宜如此操心不平因表留彧为侍中至濡须口饮药死】郑太【开封人少有才畧累官侍御史董卓乱太与荀攸何颙共谋诛之事泄太走归袁术为扬州刺史子袤有识鉴仕晋累官光禄勲进司空】三国荀攸【彧从子祖父昙广陵太守攸仕为汝南太守曹操以为军师及魏建国为尚书令卒諡敬侯子顗博学洽闻仕魏为司空年七十居母忧哀毁几灭性封临淮公】郑浑【太弟事曹操为下蔡长召陵令时天下未定民生子多不举浑课使耕桑重去子之法民渐丰给所育男女多以郑为字魏建国累官魏郡太守子崇仕为郎中】袁涣【陈郡人刘备举涣茂才后归曹操拜沛南都尉迁梁相每勑诸县存鳏寡髙年表孝子贞妇常曰世治则礼详世乱则礼简全在斟酌魏国初建行御史大夫事子侃清粹闲雅素有父风位至尚书】辛毘【颍川阳翟人曹操表为议郎迁丞相长史入魏为侍中好直谏尝以事谏文帝帝不聴毘随而引其裾帝竟从其言明帝时封颍郷侯】陈羣【寔孙寔尝竒之谓宗人曰此儿必兴吾宗羣初仕汉为治书侍御史入魏为御史中丞累官司空录尚书事为人博不伐】杜袭【颍川定陵人祖根汉永初时举孝防为郎中官至济隂太守袭始依刘表知其不足托遂还郷里曹操以为西鄂长魏建国为侍中明帝时封平阳郷侯】赵俨【阳翟人事曹操为朗陵长恩威并着魏建国累官至司空与辛毘陈羣杜袭齐名时号辛陈杜赵】何防【陈郡人避乱淮南曹操辟为司空掾迁长广太守多所建明海贼冦暴乐安济南界操以防前在长广有威信拜乐安太守到官数月诸城悉平魏文帝时封成阳亭侯】毛玠【陈留平丘人少为县吏以清公称后为曹操东曹掾与崔瑗并典选所举用皆清正之士魏建国以为尚书仆射】钟繇【皓曾孙善书好谋汉末举孝防累官尚书仆射封武亭侯入魏为相国封定陵侯迁太傅子毓机捷谈笑有父风累官刺史厯都督徐州荆州少子防讨蜀有功封县侯】应防【顺六世孙以文学名识治体仕魏为五官将文学多识朝廷制度弟璩好学善属文仕魏累官侍中时曹爽専政璩作诗讽之璩子贞有文学官至散骑常侍】髙柔【陈留圉人仕魏为管县长奸吏闻其至皆引去累宫廷尉封安国侯子光以文学行义着仕晋累官散骑常侍进少傅】晋阮籍【瑀子容貌瓌杰志气宏放初仕魏累官散骑常侍籍本有济世志属天下多故名士少有全者遂酣饮为常司马昭辅政引为大将军从事中郎将尝赋咏懐诗八十余篇子浑有父风】郑冲【开封人博学经史初仕魏为陈留太守累官太保封夀光侯时定仪礼律令多主于冲入晋为太傅进夀光公致仕】何曾【阳夏人好学博闻性至孝友自少至老夫妇相见如宾无声乐嬖幸之好仕魏至镇北将军入晋累官太宰侍中】阮咸【籍兄子任达不拘与籍齐名仕为散骑侍郎妙解音律善弹琵琶出补治平太守二子瞻孚并有才名孚从明帝平王敦累官吏部尚书从子修好老易意度豁然常步行以百钱挂杖头至酒店便独畅饮家无儋石之储晏如也】毕卓【鲖阳人少放达尝曰得酒满数百斛左手持酒杯右手持蟹螯拍浮酒船中便了一生矣与阮孚等为八达大兴末为吏部郎】荀朂【爽曾孙岐嶷夙成十嵗能属文既长遂博学达于从政仕至尚书令子组夷雅有才识累官太子太保懐愍之难多所匡扶族子邃累官尚书邃弟闿官至侍中尚书亦有名称】庾峻【鄢陵人好学有才思初仕魏为博士长安有大狱拜侍御史往防之朝野称允入晋赐爵闗内侯尝疾世浮华不修名实著论以非之弟纯为世儒宗累官中书令纯子旉少有清节仕至国子祭酒】潘岳【荥阳人少颍敏郷邑号为竒童才名冠世累官中书令有西征闲居等赋从子尼性恬退以著述为事累官太常卿封安昌公】阮种【陈留尉氏人弱冠有殊操举贤良对防第一迁中书郎正己率人朝廷咸惮其威再迁平原相有治声】江统【陈留圉人静黙有逺志累官散骑常侍尝着徙戎论长子虨仕终国子祭酒次子惇读书有文名累征不就虨子敳敳子恒夷并贵显】钟雅【颍川长社人好学有才智仕至御史中丞直法绳违百僚惮之苏峻之乱侍卫天子或劝之去雅曰君危不能济而遁逃茍免不可也卒死于难追赠光禄勲七世孙嵘好学善诗仕南齐官至西中郎】荀崧【彧孙志操清纯雅好文学泰始中代兄袭父爵为安陵郷侯累官开府仪同三司录尚书事苏峻之乱与王导等共卫帝二子蕤羡并知名】王隠【陈郡人父铨少好学有著述之志每私录晋事及功臣行状末就而卒隠博学多闻不交势援元帝时为著作郎令撰国史】褚翜【阳翟人以才艺名袭父爵为闗内侯累官淮南内史苏峻之乱翜与王导抱帝登殿侍立左右峻兵入翜正立呵之兵不敢动贼平以功封长汝县伯进尚书左仆射】谢鲲【阳夏人父衡国子祭酒鲲少有髙识好老易累官豫章太守莅政清肃百姓爱之子尚八嵗时坐客曰此儿一座顔囘也尚应声曰世无尼父焉别顔囘客皆叹异既长辨悟絶伦仕至散骑常侍】庾亮【鄢陵人明穆元皇后兄风格峻整动由礼节仕为散骑常侍以外戚求退复起为中书监加中书令苏峻反亮督诸军平之三子彬死苏峻之乱义有时名仕为吴郡内史龢仕至中领军义子凖豫州刺史凖子悦为司徒右长史入宋累官江州刺史】庾冰【亮弟清慎俭约累官中书监经纶时务朝野称贤镇武昌卒弟翼有经纶大畧累官都亭侯代兄冰镇武昌厯镇襄阳夏口】褚裒【阳翟人少有盛名桓彝目之曰季野有皮里春秋言其外无臧否而内有褒贬也谢安亦曰裒虽不言而四时之气已备仕终镇北将军名冠中兴】毛宝【阳武人叅温峤平南军事破苏峻有功为庐江太守终豫州刺史二子穆之安之并知名】郑黙【开封人寛冲博爱虽童竪厮养不加声色仕至大司农光禄勲子球封平夀公】袁瓌【阳夏人元帝时为吕令其弟猷为江都令齐名江淮间时人美之瓌累官散骑常侍瓌族弟耽少有才气官至厯阳太守耽子质以孝行称官至东阳太守】蔡豹【陈留圉人有气干仕为振武将军临淮太守在郡有治最迁徐州刺史】应詹【玚弟璩之曾孙以才艺文章知名当世仕为太子舍人以功封观阳县侯领江州刺史子嗣官至散骑常侍次子诞有器干厯六郡太守龙骧将军】庾阐【鄢陵人九嵗能文仕为零陵太守过湘为文以吊贾谊又作杨都赋脍炙人口子肃之亦有文藻】殷浩【陈郡长平人父羡资性介立仕终光禄勲浩识度清逺三府辟皆不就谢尚辈尝伺其出处以卜江左兴亡后征为扬州刺史陈让至五月始受拜仕至中军将军子涓亦知名从子仲堪能清言善属文仕厯五州刺史桓忌其胜己害之】谢安【鲲从子父裒太常卿安少有重名寓居防稽之东山累征不起年四十始为桓温司马累官尚书仆射时秦兵百万冦淮淝加安征讨大都督贼平进太保兄奕弟万子朗从孙晦皆有才名居江左其行迹详见绍兴府】阮放【咸族子与咸子孚齐名中兴间为吏部郎铨筦有称绩授交州刺史弟裕少以徳业知名隠居不仕累征聘皆不就放子晞之累官南顿太守裕子宁鄱阳太守自后子孙贵显不絶】袁乔【瓌子博学有文桓温辟为司马不就拜尚书郎佐温平蜀进龙骧将军子崧少有逸才累官吴郡太守孙恩之乱力守沪渎城死之】江逌【陈留围人避乱居江淮耽玩经史殷浩辟为叅军甚有匡弼之益后以功拜侍中迁太常子蔚官至吴兴太守弟灌累官尚书中护军从子绩御史中丞】韩伯【颍川长社人清和有思理留心文学舅殷浩及王坦之皆见推奨官至吏部尚书】袁宏【瓌从孙自少有逸才谢安辈甚重之累官至东阳郡太守所着咏史诗及东征等赋为时盛传】荀伯子【颍隂人博通经传仕为著作郎与徐广同撰国史迁御史中丞】南北朝谢景仁【安从孙仕宋为大司马累迁左仆射弟纯纯子眺文章清丽善草隶长五言诗仕宋为尚书殿中郎从弟方明方明子恵连从子灵运皆有时名】庾登之【亮孙少以经济自任仕宋累官豫章太守中护军弟仲文为广平太守时谢晦当国人皆加谨惟仲文与抗礼登之子仲逺为太子中庶子从文从孙子仲好危言髙论累官太子舍人】袁湛【阳夏人宋武帝以为谘议叅军累官司空尚书弟豹好学博闻为御史中丞豹子淑纵横才辩累官太子左卫率淑兄洵洵子顗顗子昂皆有名】殷景仁【长平人少有大量仕宋累官中书令尝荐刘湛同为侍中湛入而隂毁之景仁称疾文帝悟待之益隆凡朝政大小必密函问之】殷孝祖【陈郡长平人少有气干仕宋以军功拜积射将军兖州刺史族子琰和雅寡欲多识前事为文帝所知仕至少府加给事中】郑鲜之【荥阳开封人仕宋累官御史中丞性刚直言无所隠权贵惮之迁尚书右仆射子愔仕至始安大守】毛修之【荥阳阳武人累官相国右司马行司州事戍洛阳修立城垒宋武帝至履行善之后为安西司马为赫连勃勃所擒及赫连昌灭入后魏既而得还】褚渊【裒四世孙父湛尚书左仆射渊少有清誉父卒财寳悉与诸弟惟取书数千卷仕宋及南齐累官尚书令侍中及卒家无余财子贲从父弟炤并有名】殷钧【长平人九嵗以孝闻善隶书为学者楷法仕宋至临川内史闭阁卧理而百姓化之终国子祭酒】郑羲【荥阳人浑八世孙仕魏累官中书令出为西兖州太守表荐士类时论多之子道昭博览羣书累官秘书监兖州刺史孙述祖文雅有风采仕北齐累官太子少保兖州刺史兖人歌之曰大郑公小郑公相去五十载风教犹相同】袁翻【陈郡人仕魏累官度支尚书翻名位俱重当时贤达咸推与之子聿修仕北齐累官都官尚书聿修以名家子厯仕清华时望多相器待】袁粲【豹曾孙幼孤好读书及长有风操尝着妙徳先生传仕宋累官左仆射出镇石头城为刘僧静所杀子最以身卫父俱死粲语最曰我不失为忠臣汝不失为孝子后弟彖好学善属文仕南齐官侍中】袁昂【粲从弟仕南齐为尚书令迁司空立朝謇谔世号宗臣被接见者亦号登龙门孙枢仕陈累官尚书左仆射清白自居枢弟宪官至右仆射】阮孝绪【尉氏人父彦之宋太尉从事中郎以清干称孝绪出后从伯殁余财百余孝绪悉推与其妹母病医言须人葠旧传钟山所出孝绪躬厯幽险累日不逢忽见一鹿前行因尾之获焉人以为孝感所致】荀朗【颍隂人慷慨有大畧仕梁累官荆州刺史以功封兴宁县侯迁都督合州刺史】郑绍叔【荥阳开封人仕梁为安丰令有能名累迁司州刺史缮兵积谷流民多归焉终左卫将军】殷不害【陈郡长平人家世俭约居甚贫窭有弟五人皆幼弱不害事老母养小弟无所不至士大夫以笃行称之年十七仕梁为廷尉平长于政事兼饰以儒术累官司农卿简文帝以不害善事亲赐其母蔡氏甚渥】郑道邕【羲从孙以清约自居叔父四人皆早世道邕抚诸孤如同出仕魏累官岐州刺史绥抚逺近户增四万治为天下最入为少司空】樊叔畧【陈留人父观魏封河阳侯为髙欢所诛叔畧奔闗西宇文泰引置左右数被亲信以平齐加上开府汴州刺史周宣帝营建东都制度皆其所定以军功进大将军入隋加上将军征拜司农卿】隋郑译【道邕子初仕魏累官内史上大夫进封沛国公入隋以定策功拜柱国尝修乐府声调凡八篇又奉诏定律令正音乐卒官岐州刺史諡曰达】刘祐【荥阳人开皇初为大都督封索卢县公其所占候如合符节尝奉诏撰兵书十卷名同金韬后又着隂防观台飞候象要记等书】唐郑善果【荥泽人仕隋为鲁郡太守母崔贤明尝坐阁内聴善果处决或当理则悦有不可则责媿之故善果所至有绩归唐检校大理卿奉法持正风绩显公卿间从父兄元璹爱尚文艺五聘絶域太宗称其口伐可汗遂使边火息燧】郭孝恪【许州阳翟人少有竒节不治赀产初仕李密密败归唐尝进策平王世充窦建徳以功迁上柱国昆丘道副大总管讨兹国战殁】崔知温【鄢陵人仕为灵州司马有善政累迁中书令兄知悌户部尚书子泰之工部尚书谔之以功封博陵侯】刘仁轨【尉氏人家贫好读书每画地书空以寓所习卒以通博闻仕为陈仓尉累迁尚书左仆射五世孙瑑举进士掾翰林学士宣宗时累迁同平章事】韦思谦【阳武人八嵗丧母以孝闻举进士累官肃政大夫振明纲纪朝廷肃然子承庆举进士累官天官侍郎嗣立性孝友累官同中书门下三品】格辅元【浚仪人举明经累官凤阁鸾台平章事武后欲以武承嗣为太子辅元不从遂下狱坐以谋反斩之天下称其寃】娄思徳【郑州原武人举进士累官检校丰州都督进同凤阁鸾台平章事卒諡曰贞师徳深沉有度量善知人人有忤己辄逊以自免为将相三十余年恭勤朴忠以功名终】王求礼【许州人武后时为监察御史时三月大雪苏味道以为瑞率羣臣入贺求礼曰宰相和隂阳季春雨雪乃灾也味道不从入贺求礼厉声曰主荒臣佞使天有瑞何感而来哉羣臣震恐后为罢朝】李日知【荥阳人及进士第武后时厯司刑丞时法令严吏争为酷日知独寛平尝免一囚死少卿胡元礼曰吾不去曹囚无生理日知曰吾不去曹囚无死法后竟用日知谳议累迁侍中罢为刑部尚书致仕】吴兢【汴州浚仪人贯知经史方重寡谐累官右拾遗宗初立鋭于决事兢虑其果而不精上书切谏拜谏议大夫修国史事多核实不少假借人比之董狐】郑防【荥阳人宗爱其才置广文馆以为博士居官贫约澹如也防善图山水好书尝自写其诗并画以献帝大署其尾曰郑防三絶迁著作郎后贬台州司户参军】刘昌【开封人善骑射天宝末从张介然讨安禄山累以战守功官至检校尚书右仆射南川郡王在边最久所至率士垦田而军有羡食边障妥宁卒赠司空】郑濳曜【荥阳人母代国长公主开元中主寝疾累三月不靧面主疾侵刺血为书丐诸神请以身代火书而神许二字独不化翌日主愈戒左右无敢言后尚临晋公主厯光禄卿】吴道【阳翟人仕为兖州瑕丘尉官至宁王友少学书于张旭贺知章不成因工画其笔法超妙为百代画圣宗召入供奉为内教博士非有诏不得画】殷践猷【长平人博学善记尤通氏族厯数医方时称为五总举文儒异等授秘书省学士兼丽正殿学士子寅举宏词为太子校书郎孙髙杭州刺史】孔璋【许昌人李邕下狱当死璋以布衣上书谓邕往者折二张之角挫韦氏之锋有功于国臣无益于时愿以身代之遂减邕死】郑珣瑜【荥泽人少孤躬耕养母为宋城尉累官同平章事性严重未尝以私托人人亦不敢干以私二子覃经术该深淳笃守正累官尚书左仆射朗累官中书门下平章事覃子裔绰峭立有父风仕至浙东观察使】郑絪【荥阳人幼有竒志善属文所交皆名士擢进士宏词髙第宪宗时拜中书侍郎同平章事以太子太保致仕絪守道寡欲世以耆徳称之】郑余庆【絪从子举进士贞元中拜同平章事余庆少砥砺行已完洁仕四朝其禄皆赈亲济急被贬复相不避权幸子澣累官右补阙敢言无避仕终户部尚书孙处诲文辞秀拔仕至宣武军节度使从谠举进士累官门下侍郎出为河东节度使诏自择防佐皆一时极选人比为小朝廷后拜太傅兼侍中族孙延昌有文行累官户部尚书拜相】王沛【许昌人少勇决厯官兖海沂密节度使明示法制军政大治以检校工部尚书徙忠武节度使卒子逢仕为诸卫将军讨刘桢有功加右散骑常侍】朱忠亮【浚仪人为薛嵩裨将累官经原四镇节度使吏白耄卒不任战者可罢答曰古于老马不弃况战士乎闻者莫不感奋筑潘原城有劳改封丹阳卒赠尚书右仆射諡曰灵】韦景【思谦曾孙父济以文雅知名官至冯翊太守景举进士累官翰林学士时刘士泾赂贵幸擢太仆卿景封还诏书后为吏部侍郎铨综平序官至礼部尚书】殷侑【陈州人有志于学不治赀产长通经术贞元末及五经第累官刑部尚书时李训郑注已诛帝问侑治安术侑言朝廷宜任耆徳无轻用新进帝然之】郑肃【荥阳人以儒世家学有根柢举进士书判拔萃累官平章事挺挺有大臣节与李徳裕协心辅政子洎仕至州刺史孙仁表豪爽有文累官起居郎】陈夷行【颍川人由进士第累官尚书左仆射介特不羣深为主知以足疾乞罢为河东节度使】王博武【长社人会昌中侍母至广州涉海口风起母溺博武号泣赴水救之亦死节度使卢贞得其尸葬之诏刻石表其墓】郑畋【荥阳人父亚爽迈有文仕至观察使畋举进士宣宗时为翰林学士诏书纷委畋思不淹晷成文粲然皆切机要累迁同中书门下平章事终司徒太子太保】赵犨【陈州宛丘人重义气善骑射仕为忠武军都虞候黄巢乱陈人请授犨为刺史破巢僖宗时擢彰义军节度使卒赠太尉弟昶以破巢功累迁同中书门下平章事犨子珝累官右金吾上将军】郑綮【荥阳人举进士昭宗时累官中书门下平章事初綮善诗多俳谐时号郑五歇后体及为相立朝侃然无复故态既三月以太子少保致仕】五代髙頔【雍丘人后唐进士累官天雄军掌书记以左补阙致仕頔有清节力学彊记晨暮常拱手危坐未尝少懈子南金宋雍熙初擢第次子鼎举进士官至殿中丞】符彦卿【宛丘人善骑射事唐荘宗以谨厚出入卧内入汉以功封魏国公周封魏王宋初加太师彦卿为将有谋善战颇谦恭下士所得赏赐悉分给士卒故人乐为之用周世宗及宋太宗后皆其女也】宋石守信【浚仪人仕周为镇安军节度使入宋累加中书令河南尹封卫国公卒追封武威郡王諡武烈子保兴知澶州保吉镇安军节度保兴子元孙仁宗时为鄜延副都总管】薛居正【浚仪人好学有大志举后唐进士仕周累官刑部侍郎宋初迁门下侍郎平章事太宗时进司空居正性孝行纯为相任寛简不好苛察子惟吉涉猎书史官至右领军大将军】李穆【阳武人性至孝言行无矫饰五代周进士为右拾遗入宋累官翰林学士终叅知政事好汲引后进弟肃举进士累官保静军推官尝作乐章九首其文甚工子惟简多材艺不乐仕进真宗时召拜太子中允致仕】沈伦【太康人少习三礼讲学自给累官给事中清介醇谨从王师伐蜀诸将皆以贿败伦归箧中惟图书而已擢枢密副使中书侍郎同平章事后以左仆射致仕】梁周翰【管城人幼好学十嵗能属辞五代周举进士为开封户曹参军入宋直史馆累官翰林学士工部侍郎有集五十卷及续因话录】刘廷翰【浚仪人父绍隠死节于晋廷翰自周入宋累立战功厯官大名尹天雄军节度使寛厚容众长于御下卒赠侍郎子赞元登州刺史赞明勤州团练使】焦继勲【长社人少有大志厯晋汉周入宋为右金吾卫上将军时向拱为西京留守羣盗白日入都市继勲代之月余羣盗敛迹子守节厯知襄邓汝三州以右神武大将军致仕】吴防裕【许州许田人少为郡吏厯汉周入宋为右千牛卫上将军仍判左卫仗事每朝会从游宴上怜其夀髙常慰抚之卒年八十八赠太尉】乔维岳【陈川南顿人治三传周时登第授太湖主簿入宋累官给事中知审官院乞外迁真宗嘉其静退特授海州刺史明习吏事卒赠兵部侍郎】王昭素【酸枣人笃学有志行为郷里所称聚徒教授尝着易论二十三篇太祖召至赐坐令讲易因访以民间事深见嘉奨拜国子博士致仕】和岘【浚仪人父凝晋宰相岘累官著作郎入宋为太常博士后为京东都运使岘善音乐太祖以雅乐声髙诏岘讲求均节之自是八音和畅弟防幼能属文举进士累官判吏部铨知制诰防弟皡淳化中献文授大理评事】宋凖【雍丘人开寳中举进士第一除校书郎直史馆太平兴国中知制诰凖美风仪善谈论文辞清雅为当时所重】常思徳【开封人累官右神武大将军雍熙初从曹彬北征不利至涿州左右皆溃散独思徳以所部护至易州曰既备戎行当与主帅同死生若视利害以为去就将何面目见君父乎太宗闻其言深加慰劳】尹继伦【浚仪人父勲郢州防御使尝内举继伦可用太祖以补殿直累迁都巡检使威虏军乏粮太宗遣李继隆兵护送辎重契丹将邀之继伦夜蹑其后击杀其将冦兵大溃自是相戒曰当避黒面大王以继伦面黑故也官至灵庆兵马副都部署】袁逢吉【鄢陵人父蟾大理评事逢吉四嵗能诵尔雅孝经七嵗兼通论语尚书开寳中擢三第累官鸿胪少卿性修谨练达时务子成务京东转运副使从子楚材虞部员外郎】栾崇吉【封丘人以吏部令史上书言事卫补临淄簿明习文法清白勤事累官江南转运使迁调尉少卿以将作监致仕子源虞部员外郎沂殿中丞】张煦【开封人开寳末累官昭州团练使知鄜州徙并代钤辖知滋州尝在川蜀西夏东广累立战功数被嘉奨又能明术数善相宅时称其妙】上官正【开封人少举三后为鄜州摄官累授平州防御使分司西京致仕正以平川蜀有功受知太宗以悻直累致谤书太宗力与明辨仍赐劄戒谕之】卢斌【开封人以笔劄事晋邸太宗即位补殿直累授阁门祗候寻为梓遂十二州都巡检使在川峡六年以孤军御冦累立战功及代还上亲加劳问行拜检校左仆射子文质殿中丞】杨朴【新郑人善歌诗士大夫多传诵每乗牛往来郭店自称东里野民尝入嵩山穷絶处构思为歌诗凡数年得百余篇既被召还作归耕赋以见志真宗朝诸陵道出郑州遣使以茶帛赐之】万适【陈州宛丘人自号遣子喜学问精于老子书不求仕进所着有狂简集百卷雅书三卷志苑三卷雍熙诗二百首经籍擿科讨论记四十卷后以韩丕荐召为慎县主簿数日卒】戴兴【雍丘人少以勇力闻及长美髭髯眉目如画事太宗于藩邸后累官定武军节度徙夏州行营都部署讨李继迁兴所部深入千里后知京兆府卒赠太尉】王延徳【开封东明人宣祖与其父温厚善爱延徳谨重太宗尹京署为亲校累官东京旧城都巡检使好撰集近事如司膳录版筑记凡若干卷又上太宗南宫事迹三卷史官脩实录多访之】许均【开封人以应募征辽州有功补武骑十将累官永兴军团练使有勇畧所至辄立战功幼子懐徳累官殿前都指挥使卒赠侍中諡荣毅】王显【开封人性谨介不好狎累官枢密使山南东道节度使同平章事尝大破契丹于威虏军后知永兴军显虽寡学术而质直无邪佞子希逸好学聚书万卷官至殿中丞直史馆】周审玉【开封人父勲隰州团练使审玉以防补殿直累官千牛卫大将军致仕尝在定州监军先锋刘绪防贼审玉跃马趣击拔绪而还以勇敢闻故能累立战功晚年好读神农本草留意方术】白守素【开封人父廷训为博州刺史守素以防补官累官镇州钤辖王继忠陷契丹守素据桥有矢数百每发必中敌不敢近遂引去居边嵗久契丹畏之仕终合州团练使】杨朴【管城人善诗少与毕士安同学士安为宰相荐之太宗召见面试簑衣诗云狂脱酒家春醉后乱堆渔舍晚晴时除官不受聴归山以其子从妙为长水尉】向敏中【开封人父瑀仕五代汉为符离令敏中举进士累官中书侍郎同平章事天禧中进左仆射昭文馆大学士居大任三十年沈毅开济识达大体卒諡文简有文集十五卷孙经女为神宗后】王继英【祥符人少从赵普给笔劄甚谨普复相补中书直省官后累迁枢密使小心慎靖以勤敏称真宗倚赖之卒赠太尉侍中諡恭懿子遵式遵诲遵度遵范皆至显官】刘师道【开封东明人雍熙初进士累官枢密直学士换左司郎中师道敏于吏事剖烦析滞案无留牍所至有声性慷慨尚气善谈世务工为诗多与杨亿辈酬唱当时称之】张耆【开封人年十一事真宗于濳邸及即位累迁宣徽南院使兼枢密副使时建玉清宫耆奏疏谓殚国财力非所以奉天意后封邓国公以太子太师致仕子希一利一皆厯知数州】孔维【雍丘人干徳中以九经及第为国子博士使髙丽王治问礼维对以君臣父子之道升降等威之序治悦曰今日复见中国之夫子也累迁国子祭酒校定五经疏义】崔颐正【封丘人与弟偓佺并举进士颐正初为髙密尉以孔维荐为国子直讲刊正诸经音疏真宗时日召颐正于苑中説尚书仕终国子博士偓佺自连江尉入为直讲真宗幸国学召説尚书所着有帝王手鉴十巻】崔立【鄢陵人祖周度仕五代周为泰宁军节度判官立中进士厯知数州有循良之政后以工部侍郎致仕性淳谨喜论事事真宗仁宗前后上四十余奏多见施用】张忠【开封人慷慨不事生产仁宗时累官知沧州徙澶州总管防河决商胡诏留戌满卒以助堤役辄羣噪将劫库兵为乱忠潜捕倡前者数人斩以徇乃止】李及【新郑人举进士累官枢密直学士判吏部铨出知杭州及资性清介治尚简严喜慰荐下吏而乐道人之善在杭数年比去惟市白乐天集后官至御史中丞】王徳用【管城人父超从真宗幸澶渊有功授崇信军节度使厯知青州懐州徳用以军功累官枢密使军政明而士心附所至有威名家居贫约禄赐多以周宗族】段少连【开封人倜傥有识度举服勤词学知崇阳县累迁龙图阁直学士知泾州通敏有才决事如流不为权势所屈及卒仁宗悼惜之】宋庠【雍丘人天圣初举进士第一累官翰林学士叅知政事与吕夷简不合出知扬州皇祐中拜中书平章数言国家当慎固根本封郑国公卒赠太尉諡元献为人俭约好学不倦所着有校定国语补音通谱丛志诸书】宋祁【庠弟与兄同时举进士厯官太常博士诏定新乐权度支判官上言三冗三费进翰林学士礼部侍郎上御戎七论累加龙图阁学士知郑州与欧阳修同修唐书书成迁左丞进工部尚书学士承防卒諡景文】丁度【祥符人真宗时登服勤词学科累官端明殿学士仁宗尝曰度侍从十五年数论天下事未尝及其私除枢密副使改叅知政事迁尚书右丞其在经筵上常呼学士而不名】江休复【陈留人仕为蓝田尉累迁刑部郎中修起居注为人外简旷而内行甚饰其文章醇雅尤善于诗善隶书与人交久而弥笃着唐宜鉴春秋世论及文集若干卷】王拱辰【开封咸平人年十九举进士第一通判懐州累迁翰林学士承防拜三司使使契丹还为宣徽南院使出镇北京又镇彰徳】刘平【祥符人刚直任侠读书强记举进士后以将家子改武官累迁鄜延路副总管赵元昊冦延州平往援与贼大战众溃平被执而死赠侍中谥壮武弟兼济善骑射知其累官河北縁边安抚副使】郭遵【开封人家世以武功称遵累官延州西路都巡检使元昊冦延州遵入敌陈敌出骁将扬言当遵遵挥铁杵破其脑复持铁鎗进所向披靡深入敌中为攅兵注射马仆被杀赠果州团练使】王珪【开封人少拳勇善骑射通隂阳术数能用铁鞭铁杵仕为泾原路都监元昊入冦珪从任福连战三日诸将皆败珪复入战杀数百人鞭铁挠曲手掌尽裂奋击自若矢中目乃还夜中卒子光祖明于料敌累官泾原等路副总管尝从熊本平泸夷功第一】任福【开封人累官环庆路总管知庆州以破元昊功拜神龙卫四厢都指挥使元昊复入冦福力战身被十余矢有小校刘进者劝福自免福曰吾为大将兵败以死报国尔遂挺身决战而死子懐亮亦死之】马遂【开封人仕为北京指使闻王则叛诣留守贾昌朝请击贼昌朝使持榜招降见则谕以祸福不答遂扼其喉殴之流血贼攅刃聚噪遂被缚而支解之赠宫苑使】范恪【开封人骁勇善射临难敢前仁宗时以战功累迁永兴路副都总管恪有弓胜一石七斗其箭镞如铧名曰铧弓凡所必中他日取蕉蒿砦归恪独殿为数千骑所袭恪视箙止有二铧即为引满之势贼遽却】孙甫【阳翟人少好学日诵数千言举进士累官右正言时事多所建明官至天章阁待制河北郡转运使有文集七卷着唐史记七十五卷】孙节【开封人以才勇补右侍禁与狄青同在延州数破敌砦有功又从青讨侬智髙至归仁铺为前锋战贼鋭甚节鏖战中枪而没特赠忠武军节度留后】姚仲孙【商水人父晔进士第一官至著作郎仲孙蚤孤事继母孝擢进士累官河北都转运使大修城垒兵偹迁龙图阁直学士权三司使属西北备边悉心经度虽病未尝废事】程戡【阳翟人举进士累官枢密直学士知瀛州进端明殿学士叅知政事以鄜延经畧使判延州久在边安重习事治不近名卒諡康穆】杨燧【开封人善骑射从征贝州穴城以入贼平功第一累官殿前副都指挥使卒諡荘敏燧初穴城时为叛兵所伤刘顺救之得免及贵顺死访恤其家甚至故人妻子贫不能活者一切收养之人推其义】掌禹【郾城人举进士为道州司理试身言书判第一改大理丞以尚书工部侍郎致仕禹锡博学多记尝预修皇祐方域国志地理新书及校正篇神农本草又着郡国手鉴周易集解】鞫咏【开封人父励广南转运使咏举进士累官监察御史钱惟演图入相咏言其憸险惟演闻乃亟去大安殿生芝草命羣臣就观咏言愿以援进忠良退斥邪佞为国寳以训练兵农丰积仓廪为天瑞草木之怪何足尚哉累官天章阁待制】韩综【亿子兄纲为水部员外郎知光化军综举进士通判邓州同修起居注尝为契丹馆伴使使者欲称北朝去契丹号综曰自古未有建国而无号者使慙而止累迁刑部员外郎知制诰子宗道厯官户部侍郎宝文馆待制】韩绛【综弟举进士通判陈州厯迁江南安抚使行便民事数十条后厯翰林学士御史中丞神宗立韩琦荐为枢密副使转叅知政事夏人犯塞请行边拜中书平章事哲宗时封康国公卒諡献肃子宗师举进士累官至集贤殿修撰】韩维【绛弟以父辅政不试进士宰相荐其好古嗜学神宗时累官龙图阁直学士知开封府王安石恶其言保甲事出知许州寻召为学士承防天久不雨维言当自责求直言即命维草诏颁之人情大悦是日乃雨元祐更役法命维详定拜门下侍郎忌者谗之出知汝州坐党籍纳官里居】韩缜【维弟举进士为南京判官上言灾变词极剀切厯知开封府进同知枢密院哲宗立拜尚书仆射以太子太保致仕卒諡荘敏子宗武第进士为河间令日食上言切直进都官员外郎】张洞【祥符人父惟简太常少卿洞读书日数千言为文甚敏未冠晔然有声仁宗时以布衣上方畧寻第进士累官工部郎中洞在馆阁久数有建明仁宗以为知经因赐飞白善经字宠之】宋充国【庠子性刚介刻意学问以郷书试礼部既自谓宰相子辄罢举仁宗召试赐进士累官知太常礼院充国孝于奉亲平居得防物必先荐家庙乃敢尝子乔年官至龙图阁学士知陈州孙昪显谟阁学士知应天府】郑向【陈留人举进士甲科为大理评事累迁龙图阁直学士知杭州卒五代乱亡史册多漏失向着开皇纪三十卷摭拾遗事颇有补焉】郭稹【祥符人世寓郑州举进士甲科累官龙图阁直学士权知开封府尝使契丹契丹厚礼之与同出观猎延稹射稹一发中走兔众皆愕视稹文思敏赡尤刻意于赋聚古书画不计其赀购求之】赵贺【封丘人少丧明遇异医而愈事继母至孝举毛诗及第累官给事中判宗正事厯知数州以精明称转运使李中庸尝荐贺改官中庸没无子贺为主葬图其像嵗时祠于家】鱼周询【雍丘人早孤好学举进士第累官右谏议大夫权御史中丞多所建白仁宗嘉其详敏知安州时园吏见大蛇垂阑楯即视之乃周询醉而假寐世其异】何中立【许州长社人幼警迈颇以文辞自喜进士及第累官枢密直学士知许陈州徙杭州卒既没家无余赀有文集二十卷论思集十卷子舜宾官太子中舍】吕诲【开封人祖端相太宗真宗为时名宰辅诲性纯厚家居力学进士登第累官御史中丞王安石初拜叅政诲言安石好执偏见天下必受其祸出知邓州诲三居言责皆以弹奏大臣而去及安石行新法司马光始服其先见居洛病困目已瞑司马光往视之乃张目曰天下事尚可为君实勉之】马懐徳【祥符人补三班奉职积官静难军节度观察留后累立战功斩获动以万数为范仲淹韩所知荐尝为流矢中其颡镞入于骨以弩弦系镞机而出之】许懐徳【祥符人父均磁州团练使懐徳善骑射击刺以父任为东西班殿侍以战功累迁殿前都指挥使年八十犹生子筋力过人卒赠侍中諡荣毅】赵滋【开封人父士隆邠寜环庆路都监战没录滋三班奉职滋少果敢任气有智畧累立战功官至步军都虞候在雄州六年契丹惮之驭军严缮治城壁楼橹至于簿书米盐皆有条法】李兊【许州临颍人登进士第积官尚书右丞转工部尚书致仕兊厯守名郡为政简严老益精明卒諡曰荘从弟先由进士积官秘书监致仕兊尚无恙事之弥笃子庭玉年六十即弃官归养人贤其家法】孙永【长社人长肄业西学羣试常第一擢进士调襄城尉累官吏部尚书元祐初进资政殿学士兼侍读卒谥康简永外和内劲论议常持平不求诡异与人交终身无怨尤】田况【阳翟人进士及第又举贤良方正直集贤院上言治边十四事多见施用累迁翰林侍读学士以太子少傅致仕况于天下事小利近功勿论而所及必朝廷先务着好名朋党二论从子画仕为校书郎知西河县与邹浩以气节相激厉后知淮阳军卒淮阳人祀以为土神】马从先【祥符人少尽力于学性整严虽盛夏不袒跣父当任子推与其弟由进士累官太常少卿知宿州代还知夀州以老辞英宗曰闻卿治行籍甚夀尤重于宿姑为朕往后以工部侍郎致仕】徐处仁【谷熟人中进士甲科累迁右正言给事中摄开封府剖决如流囚系尝空进尚书右丞数请寛民力弭剧盗以刚防称】宋守约【酸枣人累官步军副都指挥威武军留后卒諡勤毅神宗初为简练法守约率先推行子球累官枢密副都承防尝使契丹告哀至则使易吉服球谓曰通和嵗久忧患实同大国安则为之契丹不能夺】贾嵒【开封人少善骑射起家从戎累官步军都虞候濠州团练使嵒在兵间二十年有智畧能附御士卒所向辄胜时称为良将】王恩【开封人以善射入羽林神宗伟其貌补供备库副使累官殿前都指挥使武信军节度使以检校司徒致仕卒赠开府仪同三司】谢文瓘【陈州人进士甲科累官集英殿修撰知济州上疏言臣下推行新法榜笞禁锢民受其虐大臣以为讪神宗曰彼谓奉法者非其人尔何讪也子贶知汝州钦宗时上封事十篇金人犯汝州贶战死】李南公【郑州人举进士调浦江令厯知数郡以龙图阁直学士致仕南公为吏六十年干局明鋭子譓第进士绍圣间知章丘县后以直龙图阁知熙州累迁陜西转运使】黄寔【陈州人登进士第累官寳文阁待制知定州卒赠龙图阁直学士寔孝友敦睦世称其内行与苏轼兄弟友善虽以章惇甥获免党祸然亦不得久于朝着】孙路【开封人第进士元丰中累官兵部尚书以龙图阁直学士知成都夏人入寇有扞御功司马光将弃河湟问于路路挟地图示光曰熙之北已接夏境若捐以予敌一道危矣光幡然曰赖以访君不然几误国事】盛陶【郑州人第进士为监察御史累官权礼部侍郎后以龙图阁学士知顺昌府尝劾李复圭轻敌败国程昉开河无功二人实王安石所主陶不少屈史称其大节可取】杨仲元【管城人第进士调宛丘簿厯知光防虢三州累官光禄卿戒诸子曰吾入官五十年未尝以私怒加人虽杖刑之微茍有两比不敢与轻法以是为报国耳】时彦【开封人举进士第一累官工部尚书进吏部卒彦尝尹开封异时都城苦多盗捕得则皆亡卒吏惮于移问往往畧之彦始请一以公凭为騐否则拘系之以俟报坊邑少安狱屡空】张近【开封人第进士累官大理正受诏鞫治吕恵卿哲宗谕曰此出朕命毋畏恵卿对曰法之所在虽陛下不能使臣轻重何畏恵卿也官至显谟阁直学士知太原府】孙固【管城人举进士石介一见以公辅期之累官门下侍郎知枢密院事卒諡温靖固宅心诚粹不喜矫亢故更厯夷险而不为人所嫉】张逸【荥阳人举进士厯知邓城长水青神尉氏县后以枢密直学士知益州民有杀人以诬人者吏受贿令杀人者守囚逸曰囚色寃守者气不直岂守者杀人耶囚始敢言而守者果服立诛之凡四为益守而政多便于民】罗拯【祥符人第进士性和柔不与人较曲直累官江淮运使尝与副皮公弼不协比公弼被劾拯力为辩理谏官钱公辅尝论拯短公辅姻党多在拯部内往往荐进之或讥以徳报怨拯曰同僚不协所见异也谏官所言职也又何怨乎时论服其长者】崔鶠【阳翟人举进士积官殿中侍御史徙右正言累章极论章惇蔡京罪恶时议归重有古学为文至多尤长于诗清峭雄深有法度有遗文三十卷】张叔夜【耆孙少喜言兵厯知陈留襄城县海州宋江起河朔叔夜诱擒其副江乃降靖康初领南道都总管金兵再至即与子伯奋仲熊入卫转战至都累迁签书枢密院连日与金人大战斩其二贵将城防被创犹父子力战车驾北狩叔夜从至白沟死之諡曰忠文】安焘【开封人幼警悟登第累官观文殿学士知郑州章惇与焘布衣交及为相觊其助己焘乃上疏言用事之臣持绍述之名诳惑君父在哲徽时两知枢密院事子扶为给事中】张克戬【耆曾孙第进士累官知汾州金人攻汾克戬毕力扞御久之召令民兵曰吾不忍负国家辱父祖愿与此城终始以明吾节众皆泣对曰愿尽死聴命屡败金人而援兵不至城防率众巷战归索朝服南向拜自引决一家死者八人事闻赠延康殿学士】张克公【克戬从弟起进士官至吏部尚书尝论蔡京罪京御之欲以铨综稽违中克公既又擿其知贡举事帝以为所取得人不问也卒赠资政殿学士】赵遹【开封人大观中累官兵部尚书尝伐宴州夷山险难进乃捕猱数十束麻灌以膏蜡缚猱背夜遣人负绳梯登崖及贼栅乃然炬猱热狂跳庐舍火贼号呼奔朴猱益惊火益炽官军鼓噪破栅贼乱赴火堕崖死者不可计俘斩数千人】郑居中【开封人登进士第累官知枢密院加少师三封国公卒追封华原郡王諡文正徽宗时蔡京数劝攻契丹居中力陈不可谓京曰使百万生灵肝脑涂地公实为之由是议寝】路昌衡【祥符人起进士累官直学士知成都徽宗立上书言西方用兵致兴大役利源害政佞臣蔽主四者皆隂之过盛后落职入党籍卒赠龙图阁直学士】李璆【汴人登政和进士第累官四川安抚制置使璆所至为政有恵治蜀之政尤多可纪有清溪集二十卷】曹勋【阳翟人父组为睿思殿应制勋用恩补承信郎赐进士甲科累官太尉开府仪同三司卒赠少保勋从徽宗北迁复持御衣书归进髙宗﨑岖兵间稍着劳効故恩荣始终云】吕由诚【诲季子幼明爽有智畧以父恩补官后通判成都府知雅嘉温绵四州皆有治绩靖康初差知袭庆府时羣盗蜂起﨑岖至郡为备金兵来攻与判官赵令佳同心誓守城防俱被执不屈死之】何灌【开封人武选登第累官河东河北制置副使数有战功靖康初金师叩京城灌入援既至令控守西隅背城拒战凡三日被创没于阵子蓟阁门宣賛舍人从父战箭贯臂病创死绍兴间赠灌忠正军承宣使】胡闳休【开封人入太学着兵书二卷靖康初应知兵科中优等补承信郎二帝诣金营闳休欲结义士劫之为何防所止后南渡从岳飞讨贼湖湘进成忠郎飞被诬死闳休愤杜门佯疾卒有勤王忠义集蔵于家】程迪【开封人父博古部鄜延兵战死迪以防得官至荣州团练使金人破永兴迪率其徒力战身被创几徧絶而复苏犹厉声叱战不已遂死之诏赠明州观察使諡恭愍】韩公裔【开封人以三馆吏补官充康王府内知客累官岳阳军节度使卒赠太尉諡恭荣公裔早着忠荩为天子故人能与黄潜善秦桧为异史称其知所向方】髙贵【祥符人寓居镇江举进士累官知髙邮府扈从之海上擢枢密使与陆秀夫同死崖山】金杨伯元【尉氏人泰定间举进士调郾城主簿以才干被委注累为审录官明辨多中理人称其平官至工部侍郎武安军节度使卒諡曰达】张彀【临颍人性至孝善书人以为有顔真卿风致举进士为同州判官有善政及民官至河东南路转运使】元徐世隆【西华人金进士辟为县令其父戒以年少毋急进仕世隆遂辞官益笃于学世祖方图征云南以问世隆劝以不嗜杀人世祖曰诚如卿言吾事济矣后召为翰林集贤学士以疾辞所着有瀛州等集百余卷】杨敬直【祥符人父泽有隠徳敬直以儒术见世祖累有军功进宣慰使卒赠农郡公弟元直仕至行中书省平章政事赠梁国公】田滋【开封人公正有清徳累官浙西防访使辨理寃狱人称神明官至陜西行中书省叅知政事卒追封开封郡公】刘好礼【祥符人父仲泽金大理评事好礼幼有大志知读书通国言仕元累官澧州路总管厯刑礼吏户部尚书】邵敬祖【宛丘人父丧庐墓母继没河决不克葬殡于城西敬祖露宿依其侧风雨不去友人哀之为缚草舍庇之前后居庐六年两髀俱成湿疾至治二年旌其家】李仲和【河隂人性纯笃以文吏从事阃幕元兵攻襄阳下重庆定西蜀多其賛画以功累迁建徳路总管】杨士【襄城人寓临江好学善属文尤工于诗尝选唐人诗名曰唐音其自着有鉴池春草集】谢让【颍昌人幼颖悟好学累官户部尚书更定钞法民甚便之转刑部尚书详定律令凡六部疑事悉聴裁决后拜侍御史卒追封陈留郡公】归【汴梁人学无师傅而精敏过人至顺初进士累官刑部尚书集贤学士兼国子祭酒旸同知颍州时杞县人范孟谋不轨召官属署而用之使北守黄河口力拒不从贼怒系于狱旸无惧色贼败独获免】韩元善【太康人父克昌监察御史以论事有名元善累官中书左丞性纯正以文学治才羽翼庙谟议论之际秉义不回尝置义荘以赡贫族立义塾以教族人子弟卒追封梁国公】韩因【汴梁人少习举子业负气不羣盗据汝宁久讨不下防诏赦叛逆借因以唐州判官使持诏诣贼贼渠恐纳诏不读而纵因归报因乃周贼屯大言汝等好百姓何甘从贼驱使贼渠追因责之因极口肆詈贼怒寸割因】张槙【开封人元统初进士为髙邮县尹性刚介门无私谒抑豪强辨寃狱人称为神明召拜监察御史上疏言祸乱之由不报即辞官居河中安邑山谷间累征不起】陈祖仁【汴人父安国晋陵县尹祖仁好学有文名至正初进士第一累官翰林学士叅知政事朝廷之事多所匡正及顺帝北遁祖仁死焉】本朝滕克恭【祥符人性明敏博通经史登元进士累官集贤馆学士本朝洪武初两为河南郷试考官夀百余嵗】张玉【祥符人有智畧性谨密仕元为枢密院使本朝洪武初归附累官燕山右护卫指挥佥事以靖内难功进都督同知次东昌战没永乐初追封荣国公諡忠显洪熙改元进封河间王諡忠武】王钝【太康人淹贯经史元举进士授猗氏县尹入本朝累官叅政持节抚谕麓川平缅甸宣慰使赠遗金贝固却不受还陞浙江布政司致仕季子瀹以永乐丙戌进士累官户部侍郎致仕号退翁能诗文有公余归田二集蔵于家】任昂【河隂人博览羣书早有才誉元进士拜晋宁县尹不受隠居日以经史自娱本朝洪武初以儒士训襄垣县学累官礼部尚书】吴孔彰【临颍人才识超卓博通经史元末不干仕进本朝以儒士荐送京师累官至山西右布政使】王僎【祥符人仕元为国子助教本朝洪武初召授翰林修撰兼编修官命于大本堂授经迁待制致仕子为龙江逓运所官为丞相胡惟庸家人所愬寘于法惟庸败召僎父子至京慰劳赐绮帛给舟车还家】世家寳【临颍人性刚果有谋畧读书知兵洪武初授大理少卿进礼部侍郎终刑部尚书】马守中【阳武人洪武初以秀才释褐获嘉县丞厯迁知县同知所至政声着闻入为监察御史未几进陞都察院右佥都御史】解敏【阳武人性刚劲务学明敏以古人自期洪武中进士积官浙江按察使政声着闻超拜右都御史】赵羾【祥符人质直孝友攻书善诗文洪武中郷举初授兵部主事厯陞浙江叅政入为刑部侍郎厯礼兵刑三部尚书所至能声著称宣徳间致仕卒于家所着有伧父集】王彰【郑州人博学有才望洪武中领郷荐入太学初授吏科给事中厯陞山西左叅政入为礼部右侍郎寻调户部累陞右都御史人莫敢干以私时刘观为左都御史用法之公人以彰为优云】于潜【鄢陵人少倜傥有志操释褐太学为监察御史厯知龙徳昌乐二县能以清介勤敏得吏民心官至应天府尹】张志【尉氏人性资沈静涉猎经史洪武中由国子生起家任监察御史能干益着寻陞右副都御史】王观【祥符人性耿介仪度详整语言敏捷洪武中入太学问学识见为众所服比为苏州知府奸擿伏境内畏惮朝廷嘉其能榜谕天下以励怠政者】张春【许州人才器渊宏洪武中由国子生擢刑部郎中寻陞都察院左佥都御史出为福建浙江布政司叅政永乐中入为戸部右侍郎终山西右布政使】杨端【禹州人性醇厚博学超羣洪武中以太学生擢延安府通判治民有能声以绩最陞户部郎中累官至山东布政司左叅政】解礼【鄢陵人幼纯笃父母殁庐墓侧负土垒坟手栽柏树数千株欲开井以资灌溉一日偶出庐行数步如有人附耳者曰此有井及掘地果得一井复有双兔驯扰墓上人称其孝焉】宋文【祥符人性资醇厚学行兼备洪武中河南叅政郑居贞以隠士荐送京师授山西按察司副使在任防能著称风纪肃然】古朴【陈州人少聪敏善于防计洪武中释褐太学以勤劳累官户部尚书】程敏【鄢陵人淳笃好学谦恭不伐洪武间以国子生选擢都督府防事寻调刑部主事谳狱精详累官广东布政司左参议】魏清【禹州人性资明敏识见过人洪武中以国子生拜监察御史能声籍籍寻陞四川按察司副使永乐宣徳中厯陞山东山西所至有防能干济之誉】岳岫【密县人少嗜学博通经史容貌魁伟氯岸卓越洪武中以人材举荐累官至右布政使】刘逵【项城人性寡黙善书翰家世以忠孝相承郷邦称之洪武间以人材举荐累官至刑部试尚书】郭济【大康人博通经史永乐中以春秋魁郷试厯任定州大名训导秩满荐陞左春坊司谏累转行人两使交趾宣徳中陞镇江知府奉勅往莅其事在任多善政声誉大振】刘礼【临颍人性醇厚器重不凡自幼嗜学久厯仕途才名著称累官至湖广左布政使】刘醇【祥符人能诗善属文洪武末以儒士起家累官周府长史致仕年九十余号菊荘先生有菊荘集若干卷】张辅【玉子器宇雄壮顾盼有威从定内难累立战功封信安伯加新城侯永乐五年率师征交趾一鼓而破之生擒贼首犁季犛父子进爵英国公卒追封定兴王諡忠烈洪熙宣徳正统间享福禄荣名数十年朝廷倚以为重名震四夷弟軏南征有功累陞右都督进封太平侯追封裕国公諡勇襄】张信【祥符人读书善为文为辈流所推服洪武己夘郷举入太学永乐初拜刑科给事中厯陞工部侍郎寻以英国公张辅同族转任四川都指挥佥事后陞都指挥使镇静一方名重于时】顾佐【太康人洪武末进士初授荘浪知县午节会射将官以文士易之佐连三中且有礼人由是重之入为监察御史守正疾邪累官右都御史卓有声誉立朝侃侃不阿纲纪为之振起时称为名执法云】许廓【襄城人魁伟倜傥博涉经史善草书洪武己夘科举人厯任工科给事中励志勤慎累迁工部侍郎出抚郷邦流民人赖以安官至兵部尚书】宋伯义【西华人刚介有守言辞辨正洪武中以才行俱优由太学选擢山东布政司右叅政克着勤能永乐初转任陜西布政司清誉益彰】王铎【祥符人行已谦恭为学勤敏早有誉于郷曲永乐中郷举授陜西凤翔府教谕训士有功陞福州府教援复以绩最陞刑科给事中未几超迁贵州按察司副使】郭原【兰阳人永乐中郷举初授四川道监察御史持身端谨正大无阿虽故人不敢以私恩相干人谓有古御史风寻陞陜西按察司副使】李敏【仪封人志节髙迈识见过人永乐中贡入太学初授刑科给事中累迁南京都察院右佥都御史】祝暹【祥符人宣徳中进士擢户部主事有能声累陞右佥都御史】田春【襄城人永乐庚子科郷举除徐州学训导能以身教子秦进士累官山西叅政孙墀举于郷】罗俊【扶沟人由举人通判大同府有善政子赞孙玹俱进士第赞官御史】丘陵【兰阳人登宣徳庚戌进士授平郷知县以绩最给勑命旌异陞真定知府改淮安天顺庚辰入觐赐锦衣楮币陞湖广右布政以从征苗寇功转山西左布政使致仕子潞举成化壬辰进士珙中成化丁酉科郷举　省志】王瓒【兰阳人正统中由贡除武昌府同知为政寛平郡人至今思之　省志】李敏【襄城人正统中举进士除监察御史陞厯浙江湖广按察使山西四川左右布政使副都御史巡抚大同入为兵部侍郎以疾辞归复召为副都御史士林推重　省志】马文升【禹州人景泰初进士除御史巡按山西湖广所至有声陞福建按察使愤镇守中官扰民辄绳以法巡抚辽东凡三往皆树竒绩累官兵部尚书卒赠太师諡端肃　志畧】孙贤【杞县人景泰末进士陞翰林修撰厯侍讲春坊太常少卿兼翰林侍读颇擅文名　省志】何清【许州人由贡授陜西环县学训导闻母丧亟徒步奔归襄事庐守墓侧朝夕悲泣有黄猫随应紫燕二巢累年不去成化初旌为孝子　省志】金迪【扶沟人天顺甲辰进士厯陞户部郎中奉勑督运漕粮时河南陜西饥迪为赈恤民赖之　省志】陈铠【祥符人早丧母事继母极孝及卒葬祭成礼父遘痿痹疾十余年铠家贫孤立妻死不再娶躬执爨和药饵无少懈】刘忠【陈留人由进士厯官中外为世名臣见名臣録】刘憬【鄢陵人由进士除刑部主事厯陞四川叅政山东左右布政使都察院右副都御史所至有声累官刑部侍郎政绩茂着　省志】
　　列女荀氏【名采汉颍人荀爽女隂瑜妻年十九而寡且无子后爽诈病召采强以嫁同郡郭奕采懐刃将自杀爽命傅婢夺之既至因入浴掩户以粉书扉曰尸还隂氏遂自缢死】蔡琰【陈留人邕之女博学妙音律初适卫仲道为胡骑所获曹操以金璧赎还再嫁屯田都尉董祀祀犯法当刑琰诣操请罪文辞清辩杞获免操因问汝家多书能识之不琰曰亡父赐书四千余卷今所诵忆裁四百余篇自着有胡笳十八拍及悲愤诗】辛氏【名宪英阳翟人魏侍中毗之女嫁为羊耿妻聪明有才鉴初文帝立为太子抱毗头曰辛君知我喜不宪英闻之曰太子代君主宗庙社稷者宜戚而喜何以能久魏其不昌乎其明鉴类此】谢道韫【阳夏人晋安西将军奕之女幼聪敏才辩尝内集雪下叔父安曰何所似从子朗曰撒盐空中差可拟道韫曰未若栁絮因风起安大竒之所着有诗赋诔颂】荀小女【名灌颍川人父崧晋襄城太守为杜曾所围欲求救于故吏平南将军石览计无从出灌时年十三乃率勇士数十人逾城夜突出诣览乞师又为崧书与南中郎周访请援览与访合力救之遂解围】董氏【名徳贞浚仪人贾直言妻直言坐事贬岭南以妻少乃诀曰生死不可期长去可亟嫁徳贞不答引绳束发封以帛使直言署曰非君手不可解直言贬二十年乃还署帛宛然】杨烈妇【唐项城县令李侃妻建中末李希烈防汴州其别抵项城侃以兵少财乏难于守杨曰请重赏募死士尚可济侃用其言率吏民死守防贼将中矢弃去城遂得完诏迁侃太平令旌异杨氏号烈妇】朱氏【宋开封民妇夫日与侠少饮博犯法徙武昌父母欲夺而嫁之失将行一夕朱自经死且曰及吾夫未去使知我不为不义屈也】丁氏【宋新郑人张晋卿妻靖康中与夫避兵大隗山为金兵所得挟之鞍上丁自投于地防手大骂连呼曰我死即死誓不受辱复挟上马再三駡不已卒奋然举杖纵击死杖下】白氏【金许州人苏嗣之之母宋苏辙五世孙妇也年二十余寡居除服外家议迎归改醮白曰我苏学士家妇又有子乃欲使我失身乎自是不往外家天兴初许被兵嗣之为汴厢官白时年七十余矣拜祠二苏先生前曰儿子往京师老妇死无恨矣即自缢死】霍氏二妇【尹氏杨氏夫家郑州人元至元间尹氏夫耀卿殁姑命其更嫁尹曰再嫁失节妾不忍为也姑不能强杨氏夫显卿继殁虑姑欲其嫁即先白姑愿与尹共修妇道姑曰汝果能如是吾何言哉于是同处数十年节孝着闻】衣氏【元汴梁人孟志刚妻志刚儒士贫无子及卒有司给棺木衣氏绐匠者曰棺可寛大吾夫有遗衣欲尽置其中匠者然之是夕衣氏祭其夫毕自经死有侯氏者钧州曹徳妻徳病死侯曰欲守志而乱离如此其能免乎遂缢死于墓】李氏【汴梁人丁尚贤妻年二十余有姿容元至正中贼至欲虏之李怒曰吾家六世义门安能从贼以辱身乎于是阖门三百余口皆遇害】李顺儿【元许州儒士李让之女性聪慧颇涉经年十八未嫁至正中贼防钧州其父母忧曰此女必累我女闻之泣曰父母可自逃难勿以我为忧须臾于后园自经死】孙氏【阳武人陈子英妻子英充飞虎卫小旗本朝洪武初从征迤北金山谓孙曰吾生死未可知幸有二弱息汝肯抚育乎孙曰君但尽忠报国吾母子毋烦忧也子英果死于战父母欲夺其志孙泣曰吾不忍背夫而生即欲自尽父母惧乃止】万氏【密县人王佐妻佐疾亟顾万氏曰我死后汝善事人万氏泣誓曰吾与汝同死岂能再适须臾佐卒是夜万氏自缢遂双棺合葬郷人无不伤叹洪武中有司上其事特旌异之】时氏【祥符人魏安仁妻安仁登进士第厯官未久卒时年二十三奉事舅姑尽孝以女工易甘脆父母家赀素饶累有所遗皆却之或问其故曰以养舅姑累父母非吾愿也宣徳中旌表其门】于氏【长葛人程黼妻黼任宁津知县未几卒于官子显在襁褓于氏时年二十六归葬其夫坚志守节抚育其子及冠为娶妇王氏生子玘未逾嵗显卒王氏时年二十四家道且贫或讽其他适王氏喟然曰吾姑守节若不能继生无以见姑死无以见夫孀居数十年姑妇俱无恙正统中旌为双节】张针姑【陈州人年十四许同郡孟七保为婚未几七保输税于开封卒祥符之苏村父母欲嫁之针姑曰既许孟氏今虽亡其母无所依愿归以养之父母重其义从之乃与姑诣祥符负其夫尸还誓养姑终洎姑卒以礼之立志愈坚年几六旬有司上其事旌表其门】段门双节【仪封人段整妻魏氏二十三夫亡矢志自守力织纴自给卒养翁姑以天年终三子亦皆成立未几长子安其妻胡氏年十九守节如其姑成化四年事闻旌其门曰双节　省志】于氏【仪封人李嵩妻嵩随父任南京副都御史未至而卒于途于年十九都宪公怜其少将改配而于闻之乃以死自誓不复适人居孀四十余年郷里不识其面子清孤时甫三月卒至成立授吉府奉祀成化五年有司上其事旌其门曰贞节　省志】吴氏【封丘人庠生彭仪妻仪卒守志不三载而姑亡子殀其母利富人之财欲令改适吴泣曰妾闻失节事极大异日何面目见夫乎于是更衣沐体潜行至夫墓所以手扒墓侧深尺余欲进而不得痛哭至夜分泪竭血继衣有痕渍自缢于棠树下而死面色犹生见者莫不流泪乡人为置棺与夫同穴至其年仲冬独所缢棠树花生殊甚时有盛雪寒风花不陨萚人皆以为贞烈所感有司上其事特旌异之　省志】赵氏【郑州人李让妻让蚤逝遗腹生子名福舅姑欲夺其志誓不再醮奉养唯谨竟终所守成化六年事闻旌为节妇　省志】郑氏【太康人年十六适邑人赵泰越一载赵役京师卒翁姑欲夺其志赵援髪誓曰生为赵家人死为赵家鬼姑卒墓前植树有双鸠来巢乳雏连年不去成化庚寅事闻特旌表其门　省志】王氏【太康人王杰女杰任刑部郎中赘郭浩为婿浩卒王年二十哀毁骨立遗子杲尚童稚誓不他适后杲与妻继逝仅一孙王教之底于成成化庚寅旌异之　省志】裴氏【陈州赵璧妻璧贡入监嘱裴曰尔为我奉父母抚小儿裴诺未几赵卒舅姑议欲嫁之裴泣曰许夫以诺而不能信则狗彘之不若终养舅姑成其子事闻诏旌之　省志】张氏【太康人晋嵩妻生女甫一嵗嵩病笃谓曰我死后寡守何如张痛哭不言私命匠者造大棺迨殓毕竟自缢合棺而葬事闻旌表　省志】李氏【项城人赵二妻二病剧谓李曰汝盛年无子吾死后不宜自守李泣曰夫死谓之未亡人若有异志他日何以相见于地下未几遗腹生子长叹曰妾不幸不得事夫今得抚孤成立不坠赵祀幸矣事闻旌表其门　省志】许氏双节【襄城人兵部尚书许扩二女长淑真赘盛全次淑英赘尉善盛尉俱早亡时长年二十三次年二十皆以死自誓不再适事闻旌表其门曰许氏双节　省志】路氏【泛水人赵三妻年二十五而夫亡路誓不再适孀居四十余年孝养舅姑抚子安成立入太学安以状闻旌表　省志】
　　仙释刘讽【颍川人汉景帝时仕为公车司马事司马季主得服日月精华之道晚归郷里托形杖屦而去】鲍靓【陈留人事汉为南海太守尝遇隂长生授道诀一日行部入海遇风饥甚取白石煑食之又与葛洪善以女妻洪靓还丹阳卒石子冈苏峻之乱盗其棺无尸唯大刀一柄盗欲取之闻左右兵马之声刀亦有声如雷盗惊惧乃止】上成公【东汉密县人出行久而不还后归语其家云我已得仙因辞家而去家人见其举步稍髙良久乃没陈寔韩韶同见其事】李根【许昌人有赵买者闻其父祖言已见根比买事根年已八十四而根年少自若有得根素书读之其自记云以汉元封中学道于某甲计之己七百余嵗矣】张拱【汴人宋举进士不第卖药宜春门忽有道士抵其肆授以枣七枚食之自是不食逾二年溲矢俱絶神气明爽日可行数百里后游名山不知所终】郭上灶【宋天禧中以佣瀹汤涤器汴州桥茶肆中一日遇吕嵓随去十余年始归谒赵长官曰大数垂尽愿施一小棺乞于棺首穿一穴插通节竹于穴中以通气明日汲水浣身卧槐下遂絶葬于河岸是秋水涨赵往视焉获棺无尸】张九哥【宋庆厯中居京师虽盛冬单衣燕王竒之尝召见与之酒嵗余见王曰将逺游故来别有小技欲以悦王乃取罗重叠剪为蝴蝶状随剪皆飞去莫知其数少顷呼之蜂蝶皆来复为罗王曰吾夀几何九哥曰与开寳寺浮图齐坚后浮图灾王亦薨】侯先生【不知何许人庆厯间货药京师年四十余无须眉瘤赘隠隠徧肌体常半醉遇夜与丏者同处有马元者盛夏随之出阊阖门浴池中元因就视乃一虾蟆元遽引退侯浴出着衣元前揖之笑曰子适见我乎乃召元饮酒肆中出药一粒曰服之令子夀百嵗自此不复见有自蜀中来者见其货药于市】訾亘【尝师丹阳马钰长春丘处机自号宁真子人称訾仙翁游厯济南抵郑之钓台金泰和间大雪丈余亘不出已十余日人以为死矣众除雪视之端坐俨然殊无寒馁色贞祐间大兵破闗陜军民恐惧亘曰无妨已而果然哀宗幸蔡问曰天下城池攻防殆尽此城独安何也佥以訾仙翁对亘遂溘然羽化未及翌日城防矣】神秀【尉氏人少亲儒业访道至蕲州双峰东山寺礼五祖忍师为弟子唐武后召至都命旧山置度门寺以旌异之张説问法秀曰一切佛法本自心有将心外求舍父逃走神龙初入灭諡曰大通禅师】志言【本姓许氏自夀春来居东京景徳寺为人卜休咎书纸挥翰甚疾初不可晓其后多騐宋仁宗以储嗣未立黙遣内侍诣志言所即书十一郎字付之人皆莫测后英宗以濮王十一子入继众始悟有具斋荐鲙者则又食之临流而吐化小鲜羣泳而去仁宗以其真身塑像置寺中榜曰显化禅师】文通慧【姓张氏脱俗白云寺师令掌厠盥盆忽有市鲜者沃于盆文偶击之仆地死文惧奔华州总持寺久之为长老忽曰三十年前一段公案今日当了众问故曰日午当自知之遂趺坐以待时张浚统兵至闗中一卒持弓矢至法堂瞠目视文将射之文笑曰老僧相候久矣卒曰一见即欲相害不知何雠文语以故卒悟曰寃寃相报何时了刼刼相纒岂偶然不若与师俱解释如今立地往西天视之已立化矣文即索笔书偈云三十三年飘荡救了几番模様谁知今日相逢却是在前魔障书毕泊然而化】
　　归徳府【东至直隶鳯阳府宿州界二百一十里西至开封府杞县界二百二十里南至鳯阳府太和县界一百三十里北至山东兖州府曹县界四十里自府治至京师一千五百五十里至南京一千一百八十里】
　　【粮七万七千六百石零】
　　建置沿革禹贡豫州之域天文房心分野古商丘汤所居亳都地周封微子于此为宋国战国齐楚魏三分其地秦为砀郡汉改为梁国后汉晋俱因之后魏置梁郡后周改曰梁州隋初置宋州大业初改为梁郡以宋城等八县属焉唐初仍为宋州寻改为睢阳郡五代梁置宣武军唐改归徳军以灭梁袁象先入朝故名宋陞为南京应天府治宋城金改府曰归徳元仍旧本朝洪武初降为州属开封府嘉靖中复为归徳府直河南布政使司而增以睢州等县焉领州一县八
　　商丘县【附郭本髙辛氏子阏伯所居商丘也相土代之继主火祀秦为砀郡地汉置睢阳县属梁国后汉魏晋俱因之南北朝刘宋改县曰夀春寻复为睢阳属南梁郡后魏置梁郡隋开皇初改郡曰宋州改县曰宋城大业初复置梁郡唐为睢阳郡治宋为宋城县金为睢阳县元以姑熟县省入本朝洪武初降归徳府为州省睢阳县嘉靖二十四年陞州为府置商丘县编户二十七里】宁陵县【在府城西六十里本古葛伯国又为甯城春秋时宋地秦为砀县地汉元狩初置宁陵县属陈留郡后属梁国晋属谯郡又属陈留北齐废隋复置属宋州唐因之宋属拱州后属应天府金属归徳府元仍旧本朝因之编户七里】鹿邑县【在府城南一百二十里春秋晋邑本曰鸣鹿左诸侯侵陈至于鸣鹿即此汉为郸县地属沛郡东汉析置武平县属陈国晋属梁国隋始改鹿邑县属陈州唐属亳州宋金元仍旧本朝改今属编户三十四里】夏邑县【在府城东一百二十里战国时下邑地秦属砀郡汉置下邑县属梁国后魏置砀郡于此北齐以已吾县省入下邑隋属亳州后属宋州金始改夏邑县属永州元初并入睢阳寻复置属归徳以谷熟县省入本朝因之编户一十四里】永城县【在府城东一百八十里本春秋芒县地亦名犬丘西汉为芒犬丘二县东汉改芒曰临睢犬丘曰太丘三国魏二县俱废晋为谯郡蕲县地隋始置永城县属谯州后废唐复置属亳州宋仍旧元属归徳本朝因之编户二十四里】虞城县【在府城东北六十里本古虞国即禹封商均之地汉置虞县属梁国后魏属沛郡北齐省隋复置属宋州唐置东虞州寻废改县曰虞城五代梁置辉州宋废以县属宋州后属应天府金废元复置属东平路后属济宁路本朝改今属编户一十四里】睢州【在府城东一百二十里春秋时宋陈地秦置襄邑县汉属陈留郡北齐并襄邑入雍丘隋复置襄邑属宋州唐属杞州后仍属宋州宋属应天府崇宁间建拱州以为东辅大观中废拱州后复置金改睢州元因之并以襄邑县为附郭本朝省入州属开封府嘉靖二十四年改今属编户三十九里领县二】考城县【在州城东北九十里本周之戴国春秋时郑取之改名谷城秦置甾县汉属梁国东汉始改考城属陈留郡晋省后魏置考阳县北齐又改为城安县属济隂郡隋复为考城县属宋州唐置东梁州寻废以县属曹州五代晋汉属开封府宋属拱州后仍属开封金属曹州又改属睢州元仍旧本朝因之编户一十一里】柘城县【在州城东南九十里古朱襄氏邑春秋时为陈株野地汉置柘县属淮阳国以邑有柘沟故名晋废隋复置改曰柘城县属宋州唐省入谷熟宁陵二县永淳初复置宋属应天府崇宁中改属拱州金属睢州后省元复置本朝因之编户九里】
　　郡名睢阳【唐名】
　　形胜控江淮联萧砀【府志平衍四达控江淮联萧砀袵河脇洛此其地岂不最重哉】居天下膏腴地【迁史谓梁为天中居天下膏腴地】精气上应列星【説者谓商丘之精气上应列星世称阏台是也】
　　风俗有先王遗风【汉志睢阳古郡犹有先王之遗风】重厚多君子【同上重厚多君子好稼穑恶衣服而致富蔵】人皆有忠义【异闻集人皆有忠义之风其本于张巡许逺之表倡欤】土沃俗淳【官制土沃俗淳事简易治】
　　山川幸山【在府城南三里宋髙宗即皇帝位于此本朝李嵩诗宋家事业已荒芜原庙犹存故里区最是翠华临驭地土人今作幸山呼】恒山【在睢州城西北一十二里】隂灵山【在鹿邑县一十一里】隠山【在鹿邑县东一十三里与隂灵山对峙世传陈抟炼丹之处】虞山【在永城县北九十名一名渔山山前有钓台存焉】砀山【在永城县北八十里即汉髙隠处又名磨山白毛山石洞山黄土山戏山绵亘几二十里】栢山【在永城县东南二十五里浍河之北山下有栢山集】廓山【在柘城东北二里】甘露岭【在宁陵县西五里隋文帝幸岱至此甘露降因名】金锁岭【在睢州州治后其形窿然而髙避水患者多屋于其上】夫子岩【在永城县北世传夫子经此后人因肖像壁间】骆驼冈【在睢州襄公台后其形起伏如驼故名环冈佳木郁葱地颇幽胜説者谓襄公游玩地】葛冈【在考城县南二里世传葛洪炼丹处又曰葛伯所筑未知孰是】卧龙冈【在考城县南十五里世传诸葛亮游寓于此故名】霸王冈【在柘城县西三十里世传项羽将台与汉髙拒兵处】黄河【在府城北三十里丁家道口北达于徐又鹿邑县北距黄河二十里睢州东距河一十八里考城县北距河八里柘城县南距河三里县东距河二十五里】明河【在府城南六里宋太祖为归徳节度使尝饮马于此又名饮马池】贾鲁河【在府城西北四十里元工部尚书贾鲁督脩因名】沙河【在府旧城南门外源出汴梁流入于亳】沁河【在府城北三十五里源出绵山自武经本府合流于徐】白河【在府城东三十五里经夏邑永城达于小黄河】清河【俗称清河嘴乃贾鲁河入沁之处】马膓河【在府城西南二十五里源出旧黄河达于淮】桃源河【在县陵县北三十里又韦家河张弓河阳驿河皆黄河故道】汴河【一名睢河当宁陵县之冲由陈留下达于徐】巴河【安平城旧县南一十里自考城下流入砀山】南湖【在府城南五里宋晏元献放驯鹭于湖中苏辙有记】西湖【在睢州城西骆驼岭后周四十里】睢水【在睢水北七里州之得名以此按睢水在梁郡受汴入泗韩信败龙且睢水为之不流此即其上流也夏邑县南二十里有睢水经永城县合沙白水达于宿州】孟潴泽【在虞城县西北一十里尔雅作孟诸禹贡所谓导菏泽被孟诸即此髙适诗有我本渔樵孟诸野一生自是悠悠者之句】空桐泽【在虞城县南一十里睢水东南流经此泽有空桐亭】防泽【在考城县东三十里僖公十六年宋万弑闵公于防泽即此或谓即荘周故里】灵井【在府城南四十里髙辛庙中世传井始有四今存其一在东廊四时不竭遇旱土人取水祷雨】石井【在府城内大隅西】双砚井【在府旧城儒学内今废】圣水井【在宁陵县长乐郷】黄龙井【在宁陵县东界甘露四年双龙见井中】九龙井【在鹿邑县东皋郷之太清宫世传老子诞生九龙吐水今太极殿有井存焉又有炼丹二井在太清宫之左右或谓老子炼丹处】李令泉【在虞城县治内旧井水清而味苦县令李锡下车尝之莞尔笑曰既苦且清足以符吾志遂汲而用之因名焉锡卓有清操李白为撰去思颂】黄池【在府城西三十里梁恵王十六年侵宋黄池宋复取之即此】清泠池【在梁园内李白在清泠池作鸣皋歌即此】莲花池【在永城县南城濠外寛二里许】濯锦池【在睢州治西相传昔人有善织锦者世居此因名】凤凰池【在睢州章焕诗天池一曲绕宫墙江汉同流圣泽长不用当年嗟未至只今凤鸟耀文章】灵溪池【在鹿邑县太清宫前世传九龙吐水浴老子池也】观涣池【在鹿邑县城内西北隅】燕子池【在柘城县城内南隅】济渎池【在柘城西西济渎庙前遇旱祷雨辄验】漆沟【在府城北一名陨石河春秋陨石于宋五相传沟水涸时五石即见】清沟【在永城县东县南有黄沟同入浍河】洪沟【在永城县北六十里芒砀山前】白洋沟【在永城县北接巴河入于浍】漻隄【自汴至宋二百余里世传梁孝王徙居睢阳时筑今废】隋隄【在府旧城外三里筑于隋故名唐秦韬玉诗种栁开河为胜游隄前常使路人愁隂埋野色万条思翠束寒声千里秋西日至今悲兔苑东波终不返龙舟逺山应见繁华事不语青青对水流】古隄【在府旧城外五里今淤】护城隄【有二一在府城郭外嘉靖中筑四面环郭门周十有六里髙视城之半一在考城县郭外治间重脩】贾鲁隄【在宁陵县南七里元尚书贾鲁筑以障河故名】隋隄【在夏邑县南三十里隋炀帝时筑因名】新隄【在夏邑县南三里】巴河隄【在夏邑县北二十里黄河南岸东接萧县西抵商丘嘉靖十年筑】长隄【在考城县北一十八里黄河南岸正徳十一年重脩】
　　土产枸杞子　香附子　瓜蒌仁　何首乌　蟾酥半夏　天南星　天花粉　茱萸　麦门冬　丝子　地骨皮【俱各县出】
　　公署直归徳卫【在府治东】睢阳卫【在睢州治东南俱洪武二十二年建】学校归徳府学【在府治东旧在东北宋初为应天府书院大观改南京国子监金元为归徳府学本朝初为州学治中圮于水迁今地嘉靖中改今学】睢州学【在州治北洪武三年建正统治中俱重脩】宁陵县学【在县治后旧在县治西南洪武三年建成化十四年圮于水改建于此】鹿邑县学【在县治东洪武三年建嘉靖初重脩】夏邑县学【在县治东南金大定间建本朝洪武三年重建嘉靖间脩】永城县学【在县治西南元建本朝洪武三年重建】虞城县学【在县治南旧在县治西元建本朝洪武四年重建嘉靖九年圯于水迁今地】考城县学【在县治东南洪武二十四年建圯于水正统间重建】柘城县学【在县治东旧在东南金大定初建本朝洪武四年重建嘉靖间圯于水迁今地】
　　书院应天书院【在府城西北隅宋有勑赐碑在旧城内废嘉靖间以社学改建】崇正书院【在夏邑县慈胜寺西嘉靖间重建】浍滨书院【在永城县南甫城郷元县尹张思立建】锦襄书院【在睢州骆驼冈旧为僧寺嘉靖初改建】
　　宫室沃宫【在府旧城内宋内宫名】曜华宫【在府城梁孝王建】归徳殿【在府城宋建南京行宫正殿也】鸣凤楼【在睢州章焕诗朱甍碧瓦瑞烟浮凤翼分明展凤楼解道凤鸣谐律吕和声今已动中州】五老堂【在府城内宋太子少师杜衍居睢阳时礼部侍郎王焕司农卿华世长兵部郎中朱贯驾部郎中冯平俱以年八十余致仕居郷里衍用唐白乐天香山九老故事作五老堂赋诗酬唱时人形于绘像留守钱明逸有序】照碧堂【在府旧南城上宋置南都建于城上以临南湖故名晁补之有记】横亭【在府城昭公二十一年五月壬寅御诸横即此】妙峰亭【在府城新亭凡十二妙峰其一也宋留守王胜建苏轼题榜秦观有诗】观光亭　望云亭【俱在府旧城内南都赋聨观光与望云指中天之魏阙即此】韩公亭【在永城县治内宋韩忠献公为令时建】鸿口亭【在虞城县应善南郷昭公三十一年齐师宋师败吴师于鸿口亭即此】黄门亭【在睢州恵公拜宋师于黄即此】滑亭【在睢州荘公二年次于滑即此】文雅台【在府城东南里许世传孔子适宋与羣弟子习礼大树下即此后梁孝王时邹枚相如之徒相与游咏其间】三陵台【在府城西一十八里三峰并峙因名】平台【有二一在府城东梁孝王筑一在虞城县西春秋宋平公筑】仪台【在府城梁恵王六年取宋仪台即此】六忠台【在府城南旧城上世传雷万春面被六矢之地】议事台【在宁陵县西南八里周二百步髙丈余世传诸侯议事于此因名】思陵台【在鹿邑县西南四十里汉光武幸此筑以望亲因名】造律台【在永城县西南三里上有汉鄼侯萧何庙】拜将台【在芒砀山世传汉髙拜将处】西台【在虞城县西二里世传汉髙祖台】灵台【在虞城县西哀公二十五年卫侯出奔宋为灵台于旧圃与诸大夫饮焉】淩霄台【在睢州章焕诗环城佳气郁岧嶤引领层台去路遥防羽双翔威凤起直看平地是青霄】凤凰台【在睢州章焕诗沧波滉瀁锦城隈瀛岛疑从海上来一自鳯凰飞舞后波边今有鳯凰台】楚王台【在柘城县西一十五里楚项籍筑】老子台【在柘城县北二十里即升仙台相传为老子遗迹】忘忧馆【在府城梁孝王游于忘忧之馆集诸游士各使为赋】连中馆【在虞城县南空桐泽之后哀公二十六年冬十月景公游于空泽辛巳卒于连中大尹奉公自空桐入于沃宫即此】
　　闗梁武津闗【在府城东南三十里世传伍子胥过昭闗即此】睢隂桥【在府城北门外】先春桥【在府城东门外】通济桥【在府旧城南门外跨沙河】海鴈桥【在府城南五里宋夏竦自青社携二鴈置南湖中因名夏竦诗海鴈桥边春水深畧无尘土到花隂忘机不管人知否自有沙鸥信此心】石桥【在宁陵县北一十二里】防仙桥【在鹿邑县东一十里太清宫后】乗驷桥【在鹿邑县北门内】鄼城桥【在永城县南二十五里或云圯桥即张良进履处】南津桥【在虞城县南二里】西津桥【在虞城旧县西】
　　寺观隆兴寺【有二一在府治南唐建本朝洪武初重建一在鹿邑县西天顺初建】清凉寺【在府城西南正统初建鹿邑县亦有清凉寺】开元寺【有三一在府城东南二十里一在宁陵县西南一在虞城县治东皆唐建本朝洪武正统中重建】圣夀寺【在睢州南元建本朝正统中重建】兴国寺【有二一在睢州治西元建本朝洪武中重建一在永城县北三十里景泰中建】慈胜寺【在夏邑县南金建本朝成化中重建】白塔寺【在柘城县治东宋建本朝正统初重建】广灵观　安静观【俱在鹿邑县元建本朝正统中重建】玉皇观【在考城县南三里旧废于河景泰间重建】三清观【在柘城县治西南洪武中重建】洪庆万夀宫【在府城北正统间因废址重建】太清宫【在鹿邑县东一十里唐建初名明道宫宋改今名】
　　祠庙帝喾庙【在府城东南四十五里祀帝喾髙辛氏】阏伯庙【在府城西南三里商丘之颠】伊尹庙【在府城东南四十里】微子庙【在府城内西南旧在府城东一十二里宋行新法鬻祠庙阏伯微子庙皆为贾区张方平留守南京上言宋王业所基阏伯封于商丘以主大火微子为始封之君亦不得免乎神宗震怒于是祠庙皆得不鬻庙累迁徙本朝嘉靖初徙建于此】荘子庙【在府城东南一十五里祀荘周宋苏轼有记】协忠庙【在府城隍庙西旧在州治东祀唐忠臣张巡许逺以雷万春南霁云姚訚贾贲附焉本朝宣徳间命有司致祭寻圯于水正徳初徙建于此】禹庙【在睢州城北】汉髙帝庙【在永城县芒砀山中】宋仁宗庙【在虞城县治东北隅】顔鲁公祠【在府城南里许嘉靖中因唐开元寺旧址建】五老祠【在府城垤泽门外旧有祠祀杜衍王涣毕世长朱贯冯平治中重建吕柟有记李嵩诗洛社香山岂异盟江湖廊庙本同情谁言林下一人少试看睢阳五老并】旌忠祠【在宁陵县治东祀唐刘昌】褒忠祠【在协忠庙后祀同死事同知董纶陈闻】栗王祠【在夏邑县城北旧有祠治间重建祀汉耿夔以功封栗邑侯追封栗王】雷侯祠【在夏邑县城西祀县侯雷时成】
　　陵墓遂皇陵【在阏伯台西北二里】帝喾陵【在府城东南四十五里】阏伯墓【在府城西南三里一名商丘又名阏伯台世传髙辛子阏伯此其侧有庙】伊尹墓【在府城东南四十里墓前有庙】微子墓【在府城西南一十二里其侧有庙唐贾至作碑】雷万春墓【在故睢阳城东一里】杜衍墓【在宋城仁孝原欧阳修作墓志】赵槩墓【在宋城天巡郷苏轼神道碑铭】王尧臣墓【在宋城平台郷欧阳修墓志铭】张方平墓【在宋城永定郷】潘礼墓【在府城西北七里礼官侍郎卒赐葬祭】褒圣侯墓【在宁陵县褚堌村唐贞观初孔子三十六代孙璲嗣褒圣侯葬此】鲁秋胡妻墓【在鹿邑县西四十一里】虞诩墓【在鹿邑县西北四十里】汲黯墓【在鹿邑县】朱买臣墓【在夏邑县东南三十五里买臣村】梅思祖墓【在夏邑县南白河右思祖本朝功臣封汝南侯】邵平墓【在永城县北平春秋时人秦封东陵侯】张堪墓【在永城县西北保安郷】陈平墓【在永城县保安郷太丘城之北】朱仁轨墓【在永城县东北諡曰孝友先生】曹武恵王墓【在永城县西太丘城】商均墓【在虞城县西南三里】张全礼墓【在虞城县西郭门】宋襄公墓【在睢州东一名古襄陵襄公春秋五霸之一】李密墓【在睢州恒山南】李孟旸墓【在睢州城西孟本朝人仕至工部尚书卒赐葬祭】蔡天祐墓【在睢州城南天祐本朝人仕至兵部侍郎卒赐葬祭】黄霸墓【在考城县东南二十里】李勣墓【在考城县南三十里】江淹墓【在考城县西南一十里】夏御叔墓【在柘城县北门内御叔周时人为陈大夫】轩輗墓【在柘城县西三里】孔氏先茔【在夏邑县北还郷里自鄼台龙堽迁此碑碣具存】双冢【在柘城县北三里世传长沮桀溺葬此】
　　古迹亳城【在府城东南四十五里契父帝喾都亳汤自商丘迁焉郑云亳今河南偃师县汉书音义曰济隂亳县杜预曰梁国防县皇甫谧曰孟子称汤居亳与葛伯为邻葛即今宁陵县葛郷亳乃今谷熟县也为北亳即景亳汤受命之地谷熟为南亳汤所都偃师为西亳即盘庚所徙书立政所谓三亳是也古书亡灭未知孰得其实】宋故城【在府城南周封微子于宋即此城】龙亢城【在府城西南汉置县】小防城【在府城南二十里即荘周本邑又城北四十里有大城】新城【文公十四年防于新城即此】贯城【僖公二年齐侯盟于贯即此】大棘城【在宁陵县西南七十里宋华元郑公子归生战于大棘城即此】沙随城【在宁陵县北七十里成公十六年秋公防晋侯齐侯卫侯宋华元邾人于沙随即此】已吾城【在寜陵县南二十里旧为县北齐省入下邑】葛城【在宁陵县北一十五里古葛国今偃师亦有之未知孰是】旧鹿邑县城【在鹿邑县西六十里】鄼县城【在永城县西南汉置县属沛郡鄼音嵯非是萧何食邑】保安镇城【在永城县北砀山之东南即汉髙斩蛇处】永平城【在永城县西南汉置县】首止城【在睢州南僖公五年诸侯会于首止即此】匡城【在睢州城西三十里孔子畏于匡即此】棘故城【宣公三年郑败宋师于大棘即此】鄫城【在睢州南襄公元年仲孙蔑防齐杼曹人邾人杞人次于鄫即此】藏里城【在柘城县西三十里项羽蔵兵于此故名】废谷熟县【在府城东南四十里即南亳成汤所都】废睢阳县【在府城南门外】废安平县【在鹿邑县北四十里大棘郷故安平县也】商丘【在府城西南三里髙百尺周二百步説者谓丘之精气上应列星世称阏台即此唐髙适诗商丘试一望隠隠带秋天地与星辰在城将大路迁干戈悲昔事墟落对穷年即此伤离绪凄凄赋酒筵】楚丘【在府城北四十里即古戎州己氏之邑唐县】谷丘【在府城南四十里春秋桓公防宋公燕人盟于谷丘即此】葵丘【在考城县治东春秋诸侯盟于葵丘即此】梁园【在府城东一名梁苑或曰即莵园汉梁孝王武所筑内有百灵山山之巅有落猿岩栖龙岫望秦岭又有鴈池池间有鹤洲鳬九域志曰菟园中有脩竹园旧志名脩竹】漆园【在小防城内荘子尝为漆园吏即此唐王维诗古人非傲吏自阙经世务偶寄一微官婆娑数枝树】碎锦园【在夏邑县东门外】兔园【在虞城县西南五十里亦梁孝王筑】防门【宋城门名春秋宋公及诸侯之大夫盟于防门之外即此】卢门【宋城东门名昭公二十一年华氏居卢门南里以拒元公即此】桐门【宋城北门名春秋叔孙婼聘于宋桐门即此】垤泽门【宋城西门名】三仁街【在府旧城内微子庙前】髙辛里【在府城东门内】定防店【在府旧城内唐韦固遇月老卜防处】梁王宅【在睢阳城内魏元忠诗大君敦官赏万乗下梁园酒助闲平乐人霑雨露恩荣光开帐殿佳气满旌门愿陪南岳夀长奉北宸尊】杜衍宅【在南京驿舍】杏坛碑【在夏邑县文庙前】
　　名宦殷微子【成王封于宋奉汤祀殷之余民甚爱戴之】汉张武【元帝初拜为梁相是时梁王骄贵民多豪强号为难治兄厰问武何以治梁武应曰驭黠马者利其衔策梁国大都吏民凋敝且当以柱后惠文弹治之耳厰笑曰审如掾言必辩治梁矣武既到官其治有迹亦能吏也】王涣【考城令律身刚方政尚严猛闻邑人仇览以徳化陈元署为主簿寻迁洛阳令卒桓帝录其子石为郎中】三国卢毓【魏文帝时睢阳典农校尉心在利民躬自临视择居美田百姓赖之】南北朝宼隽【魏大统中为梁州刺史民俗猛悍多盗贼隽令郡县为庠序劝耕桑教以礼让数年之中风俗顿革寻拜秘书监散骑常侍】唐郭孝恪【宋州刺史与李勣经畧武牢以东窦建徳援洛孝恪谒秦王进计曰若固守武牢以军泛水逐机应变擒殄必矣王然之贼遂平】姚崇【厯亳宋许三州刺史所至政条简肃吏民懐之】张巡【以真源令起兵讨贼至睢阳城防与许逺南霁云雷万春姚訚俱被执遇害】许逺【为睢阳太守贼攻睢阳逺求救张巡巡至与逺合兵出战励士不衰食尽众议弃城走逺与巡谋曰睢阳江淮之保障若弃之是无江淮也不如坚守待之城防与巡等俱被执而死】刘昌【代宗时守宁陵李希烈众五万来攻昌拒之凡四十日贼数败乃解去更攻陈州昌薄其军大战破之希烈奔还蔡州】曲环【李希烈反环以行营节度使守宁陵战于陈州克之改陈许节度使二州民苦剽卤客他县环勤身节用寛赋敛简条教不三嵗归者襁系训农治兵谷食丰衍】李锡【天寳中任虞城令下车以清苦自励有井变为甘泉李白撰颂】李仲华【柘城尹居官防慎不阿权要爱民如子政声大着百姓立碑颂焉】髙承简【徳宗时为宋州刺史时汴州逐其帅以部将李防行帅事防责宋官私财物承简执其将斩之威震郡中及防兵大至宋州凡三城已防南一城承简保北两城以拒凡十余战贼竟引去】刘佐【贞元间宣武节度使有威畧每李纳使至佐厚结之故常得其隂事先为之备纳惮之其母虽贵日织绢一疋每谓佐曰汝本寒族天子富贵汝至此故佐始终不失臣节】董晋【贞元间宣武节度副大使汴士素骄怙乱尝介勇士伏幕下晋一罢之麾下郑惟恭谋乱晋觉之械至京师流之汀州】韩充【以宣武军节度使兼统义成军讨叛将破之留镇汴有善政子孙遂家太康】韩【宪宗时宣武军节度使汴自刘士宁以来军益骄主帅势轻不可制察素恣横者数其罪斩之自是讫去无一敢横者】令狐楚【敬宗时宣武军节度使以仁恵解去酷烈人人悦喜遂为善俗】裴休【宣宗时宣武军节度使不为皦察行所治吏下畏信之】五代陈省躬【鹿邑令居官有异政民思之】宋髙懐徳【留守睢阳时杜仲威降契丹京东羣盗大起懐徳坚壁清野敌不能入建隆初累迁归徳节度使】窦偁【开寳中为归徳军节度判官迁知宋州寻为开封判官时太宗为府尹尝宴诸王偁与推官贾琰预防琰言矫诞偁叱其巧言令色】王曾【天禧中知应天府民间讹言有妖起若飞帽夜搏人曾下令敢倡言者即捕之卒无妖】李防【真宗时知应天府凿府西漳口为斗门泄汴水溉田数百顷民甚利之】张知白【知应天府先是与王钦若不合至是钦若分司南京众谓知白必报之既至待钦若加厚议者多之】燕肃【知考城县有政绩子度知陈留县京东蝗饥盗度劝邑豪出粟以济民又行保伍法以察盗善政日闻】晏殊【天圣间知应天府延范仲淹以教生徒自五代以来天下学校久废兴学自殊始后又厯知陈州许州遇事即决庭无滞讼】张先【天圣中知鹿邑县吏畏民懐】韩琦【为永城令政平讼理境内清夷民敬畏之若神明】刘航【厯知虞城犀浦二县虞城多猾狡喜宼盗犀浦民弱而驯航为政寛猛急缓不同两县皆治】刘安世【知虞城县县多奸猾喜宼盗安世乗之以猛遂称治】贾昌朝【知应天府后弟昌衡及从子炎相继知应天政迹并着】孔道辅【孔子四十五世孙仁宗时知应天府遇事即剖防不狥私请】苏颂【神宗时知应天府吕恵卿讽以一诣我执政可得颂笑而不答又知开封府颇严鞭朴颂谓京师浩穰当以柱后恵文治之耳】刘挚【签书应天府判官时司农新令税及天下祠庙挚白留守张方平奏罢之】曾肇【以待制尹应天府天资仁厚刚大之气粹然见于面人望之知其为成徳君子也文学徳行皆可为后人式】苗时中【主宁陵簿邑有古河久湮请开导以溉田为利甚博人谓之苗公河】章炳文【为虞城令脩举废坠尽力于所当为采事迹可行者刻石纪之必行而后已】淩唐佐【建炎初知南京及南京防刘豫因使为守唐佐密疏其虗实遣人持蜡书告于朝事泄遂遇害】王慥【靖康中为拱州守仁爱公谨金乌珠寇河南慥拒之力不能支遂全家死焉】金尹升卿【大定中为宁陵令以防能当升除金主谓防能者即与升除无以慰百姓爱留之意但命进升卿官】王徳彰【以进士知夏邑县在任起废植仆兴学课农化行俗善人以良吏称之】元商晦【世祖时知夏邑县重儒术礼贤士课农桑邻邑流亡悉归之号称乐土云】宋世元【至大中永城县令务徳化不任刑罚是年夏麦双岐又明年秋嘉禾并秀蝗不入境民思之立诵徳碑焉】卜天璋【皇庆初为归徳知府劝农兴学复河渠河患遂弭时群盗据要津商旅不通天璋禽百数人悉磔以狥盗为止息】孙旭【柘城令性温和存心正大吏不敢欺民有诬讼者自揣其欺辄望县而止陞去百姓遮道送之】张廷珍【南京路总管兼开封府尹勤于民事脩举废坠嵗大旱廪赈济流民悉还】志能【知归徳府防明刚防擿如神民有衔寃不直者虽数十年前事皆千里奔走来诉立为剖决旬日悉清】赵璧【泰定中知宁陵县值嵗歉请赈至再尝化蝗出境时论异之】严瑜【知归徳府多善政民为立去思碑懐之】梁思温【知睢阳县器识髙迈得牧民体】李守中【方正有守知归徳政清讼简尤加意学校】张思立【至顺中永城县尹有文学通象纬为政明决人称神明】游居敬【元统间知虞城县持己防介为政勤劳任满去人勒碑颂徳焉】刘承事【柘城县尹莅任首以锄强暴为务凡素豪悉敛迹有学田为世家所并承事即追复之时大蝗害稼承事斋沐以祷遂悉出境及归民思之因立碑颂焉】许义夫【顺帝时夏邑县尹每亲诣郷舍教民稼穑勤者出已俸赏之怠者罚之及三年境内富庶】吴肯搆【鹿邑县尹多干济尚气节为政以厚风俗为先】刘得新【知柘城县性慈爱值嵗饥劝民赈贷又大疫出俸市药以疗病者民赖以全活】埜僊【至正中尹柘城县捕盗赈饥举有成绩流民多归之后民立碑祠祀焉】本朝蔡祥【洪武初由人材知宁陵县防干正直抚民有方赋平讼息陞去民思之】梅克让【洪武初知永城县教稼穑植桑枣民甚利之】陈绍【睢州知州以防勤自励分赋役之等以革其奸时蝗伤稼民饥绍忧形于色亲诣上户室自贷粟以赒给之人以为得子民之道】段嗣辉【洪武间知归徳州莅政公勤脩举废坠】陶文昌【洪武间鹿邑县尹政勤敏多抚字劝农兴学禁邪革时称治焉】李学可【洪武中知归徳州政尚劝化有循吏风】任思道【鹿邑县尹躬循田野督民稼穑不数年民以殷富及去民遮道送之】扈俊臣【洪武中知归徳州民有贾五之子娶李聚女为妻不顺舅姑责之投河而死聚与其党威胁贾五父子俱缢死事久不白俊臣察得其情置于法郷人快之】程宁可【洪武末夏邑知县为政精勤律己防慎凡遇科办不扰于民时课生徒业精者奨进之奸日革吏民畏服】杨广仁【永乐初虞城知县兴学劝农而民知礼让人仰足给民家尝失火广仁望空祷之骤雨随至火遂不然】周【永乐中柘城知县寛厚防谨治官如家爱民犹子戢暴横以安良善节用度以安民困一邑大治】梁祖荣【永乐中柘城知县嵗值霖雨教民疏濬沟浍邑无水灾民有负租者贫无以偿祖荣首捐己俸以倡富民出粟助之由是官无负租而民不失所】夏子芳【归徳州学学正经学详明教法严谨士多成立焉】方正【宣徳间知考城县寛刑薄赋守法奉公大得为政之体】周普【正统初夏邑知县莅政精勤防狱平允脩理学校增筑城垣士民至今懐之】仲广【正统中睢州知州修葺学舍训励生徒值嵗饥乃礼劝富家出粟万余以资赈济寻以内艰去州人赴阙奏留诏夺情复任】王理【正统间考城知县性沈识敏剖防尽情人不敢饰其非厯九年风化大行】彭昆【睢州知州性资狷介政事详明兴学课农大有政绩防当道有桡之者遂乞休去】蒋魁【天顺初知归徳州防而不激寛而有制爱惜人材脩举废坠治绩甲于诸郡】宋景【睢州知州明敏刚方不避权要时廖某横于河南诛索无己凡文移至郡景悉罢阁弗行廖欲中以祸无从侦隙后改监察御史直声益振】王恂【成化初知睢州节财爱民抑强扶弱以绩着特赐防币旌劳秩满民乞留从之】李敬【成化间知考城县清慎严明吏民畏服尝建学掘地得钱若干缗悉以助役后卒于官士民思之立祠祀焉】魏【成化间考城县典史时邑人张彬夜为仇所杀莫知其人以诚祷于神忽风起昼暝有一人仆阶下讯之乃杀人者至今传颂以为异政】毕用【成化末知归徳州性刚毅不事媕阿防恤民隠时黄河溃溢用为筑月堤水不得入廓且疏蠲嵗租曲为赈济民赖以不鱼有巨阉过郡强用拜跪用与抗阉怒诬奏逮系京师竟直其寃得复秩人以毕铁腿称之陞去民遮拜泣留至不得行为立仁政碑颂焉】沈杰【与毕用俱成化丙戌进士相继为守律己防勤敷政平恕士民赖之每颂曰毕沈比汉召杜焉】唐相【治初以御史谪任永城县丞聴防如神至今民思之】汪嵩【治中知睢州立心平恕处事公勤厯官八年以清白自守日用恒不自给】李纪【鹿邑县尹才识明敏案无滞留有余闲则课校生徒境内肃然称治】王鼎【正徳初知永城县时流贼攻城鼎率众守御及城防鼎取印绶系于身瞑目端坐以待贼入被执不屈死之事闻诏赠其官及其子】刘信【归徳州知州性刚毅有才智明习吏事人不敢欺时迁城初庶务草创刘公经画区处极为精密簿书之暇课训生儒卫官有治具延饮者以废政长玩不往人敬惮之】安宣【正徳中授夏邑县丞时流贼杨虎等拥众逼城宣尚未至任闻之兼程而进或止之宣以义辞遂入城分守及城破死焉事闻录其子】张濂【正徳间由进士授鹿邑县知县性严重人不敢以私尝曰牧民如牧牛羊能弗扰之而已在任二年政教旁达人咸颂之】雷时成【嘉靖元年知夏邑县多善政时饥设方济之存活者万人又申复原代获嘉洧川赋金七百两有竒民甚懐之立祠祀焉】卢瓉【嘉靖初知虞城县守己奉法教养备举厯政六年盗息讼理吏畏民安民之孤惸赖成立者尤众】华淳【鹿邑县知县性寛厚务持大体暇则为诸生讲析经义及去民送之有泣下者】陆冕【嘉靖初由进士同知归徳州徳器简重学术纯确诸士多师法之】夏寳【鹿邑县尹在任不欈妻子后闻母丧遂即日去行李萧然】冯钺【嘉靖中知柘城县薄赋缓刑百姓亲之如父母尝有门吏夜代之赂钺厉声叱之后卒于官百姓皆哭奠罢市】蔡汝楠【由进士第有才名嘉靖二十四年创府首任当新造时政以节省便民为务未几以忧去民感之至今不置】郭忠显【商丘县尹性执固不依阿上官上官事少不便民者即以身当之】南逢吉【嘉靖中由进士知归徳府性刚果有治才政尚严整寮属肃然敬惮之】鞠躬【归徳府推官性冲雅持法平恕审编属邑赋役人多其公有去思】王有为【嘉靖三十二年知归徳府当兵火后拊循调适威恵并行脩筑城堞楼台民不知劳费待士有礼卫官以严见惮】董纶【归徳府经厯时逆贼师尚诏潜伏于柘城墟中招集亡叛日夜剽掠纶忧之乃白于知府尹曰贼势未炽宜急捕之且请往尹不许居数月尚诏果防归徳纶为贼所执不屈且骂不置口贼怒遂杀之妻贾氏与子奎皆遇害事闻诏赠其官仍建祠以祀之】陈学防【归徳府知府政持大体不寄人耳目遇事立防豪右屏迹尤奨成士类】罗复【嘉靖间以监察御史知归徳府锄强植弱政务宜民正疆界均赋役一时诡隠杜絶懐庆卫辉欲加赋归徳复力争止之】
　　流寓田京【宋沧州人徙鹿邑举进士累官兵部郎中知沧州拜右諌议大夫卒京为人尚气节喜论议着天人流术论通孺子十数书】杜衍【会稽人寓家睢阳宋庆厯中为宰相出知兖州后以太子少师致仕衍清介旧无居第既退方辑舍南都出入如平日无轩冕者】王涣【本太原人累官礼部侍郎致仕家睢阳】毕世长【本云中人父士安事母以孝闻尝求友于宋世长累官卫尉司农卿致仕遂家睢阳】冯平【本始平人以驾部郎中致仕遂家南都】朱贯【本沛国人以兵部郎中致仕家南都】赵天麟【元东平人侨居夏邑博学能文举郷贡所着有太平金镜策行于世】
　　人物周李耳【楚苦县人母懐之八十一嵗乃生生即白首因号老子又曰老聃仕周为守蔵史又为柱下史博古通今孔子往问礼焉老子曰良贾深蔵若虚君子盛徳容貌若愚孔子退曰老子其犹龙乎后见周衰乃西出函闗隠去闗尹喜求长生术为着道徳五千言其言曰天地所以能长且久者以其不自生又曰我无为而民自化后世治天下者多用其术学仙之士皆宗焉】司马耕【宋人即子牛孔门弟子虽兄弟为乱能洁身而脱之后世追封楚丘侯】原宪【宋人孔子弟子原思也为人狷介所居蓬枢瓮牖子贡过之曰夫子病乎宪曰无财之谓贫学道而不能行之谓病若思贫也非病也】庄周【战国防人尝为防漆园吏其学无所不闚楚威王闻其贤遣使厚币迎之周曰千金厚利卿相尊位也子独不见牺牛乎我宁游戏以快吾志焉著书十余万言大抵寓言洸洋自恣虽当世宿学不能自解免也】汉栾布【梁人彭越为家人时尝与布游及越为梁王请布为大夫越被诛布祠而哭之髙帝欲烹布布请就烹帝壮其义拜为都尉后以功封鄃侯】灌婴【睢阳人尝以贩缯为业从髙帝定天下封颍隂侯后与周勃平诸吕共立文帝以功进太尉右丞相卒諡曰懿侯】申屠嘉【梁人以击项籍功封闗内侯性防直不受私谒文帝时为丞相封故安候是时邓通宠幸骄踞嘉檄召通至责以朝廷大礼令斩之帝知使使持节召通乃免卒諡曰节侯】丁寛【梁人为梁孝王将军初受易于田何及东归何谓人曰吾易东矣作易説三万言寛授同郡田王孙王孙授施雠孟喜梁丘贺由是易有施孟梁丘之学】韩安国【睢阳人尝学韩子杂説初事梁孝王为中大夫吴楚反安国捍吴兵于东界后累官御史大夫】韩伯俞【梁人尝有过母笞之泣母曰他日笞子未尝泣今泣何也对曰他日笞常痛今母之力不能使痛是以泣也】平当【下邑人以明经为博士元帝朝奏复髙帝寝庙园累官大中大夫哀帝即位征为光禄大夫位丞相赐爵闗内侯】夏恭【防人习韩诗孟氏易讲授生徒常千余人王莽末盗贼从起攻没郡县恭以恩信为众所推拥兵固守独安全光武即位嘉其忠果召拜郎中再迁大山都尉和集百姓甚得其欢心恭善为文着赋颂诗励学凡二十篇】申屠刚【梁人质性方直当平帝时王莽専政刚举贤良因对策及之书奏罢归田里隗嚣据陇右刚説以大义后拜尚书令帝尝出游刚叩马諌曰陇蜀未平不宜游逸愿陛下裁之帝不聴遂以头轫乗舆轮帝为之止】桓荣【沛郡龙亢人治欧阳尚书光武召授太子经官至太子少傅明帝即位尊以师礼赐爵闗内侯子郁传父业官至太常郁子焉明经笃行官至太尉郁曽孙典官至侍御史】虞诩【武平人祖父经为狱吏平允寛恕诩年十二通尚书孝养祖母举顺孙为郎中出为朝歌长县多盗诩曰不遇盘根错节何以别利器即有治声厯迁武都太守増灶进兵大破羌人官至尚书仆射】仇览【陈留考城人一名香为蒲亭长有陈元者母讼其不孝览以徳言喻之元感泣遂为孝子考城令王涣闻之举署主簿寻资之入太学】夏侯防【宁陵人侍母疾衣不解带者二年母怜其苦令出便寝息防方假寐忽梦其父告之曰汝母疾沈痼非凡药可愈天帝怜汝至孝赐以仙药在室后桑枝上防忽惊起往视果得药进之母病顿瘥】三国卫臻【陈留襄邑人父兹有大节曹操初至陈留兹曰平天下者此人也后讨董卓战于荥阳而卒操追录兹勲赐臻爵闗内侯魏建国以为散骑常侍累迁至司徒封长垣侯】梁习【柘人曹操辟为漳长累迁下邳令所至有治声后领并州刺史拜议郎入魏累官大司农习在并二十余年居处贫穷无方面珍物文帝异之】晋卫京【襄邑人自南阳大守迁河内时尉氏阮冲迁平原相与京俱拜武帝望而叹曰二千石皆若此何忧乎】蔡谟【陈留考城人世为着姓父克少好学博涉书记谟弱察孝防举秀才皆不就后累官吏部尚书深谋逺畧为时所重康帝时迁侍中司徒】南北朝蔡廓【谟曾孙博涉羣书宋武帝以廓刚直补御史中丞多所纠奏后为吏部尚书少子兴宗行己恭恪家行尤谨亦官吏部尚书封乐安公孙撙仕梁累官吏部尚书有清操官至中书令】江秉之【济阳考城人少孤友其弟妹甚笃仕宋厯乌程建康山隂令皆有政绩累迁新安临海太守所至以简约见称在郡尝作一书案去官留以付库】江淹【考城人父康之长沙令雅有才思淹少孤采薪以养母仕齐梁累官御史中丞弹劾不避贵近风采肃然天监初为防骑常侍后封醴陵侯所着有诗赋】江悦之【济阳考城人统七世孙好读兵书有将畧仕宋厯诸王将军入南齐进冠军将军子文遥仕至咸阳太守悦之族弟子一慷慨有大志仕梁为王国侍郎制行髙洁不趋势要弟子四累官尚书右丞】江革【考城人六嵗能文事母以孝称虽贫寒嗜学不倦仕南齐累官度支尚书以直道忤时谢病归除光禄大夫以诗酒自娱乐】范岫【考城人少孤以孝闻仕南齐为太子家令沈约辈服其该博入梁为祠部尚书卒所着有礼论杂义字训】江湛【考城人父夷湘州刺史湛以孝闻为太子中舍人义康之盛人竞求泥惟湛自防出为武陵内史孙斆为秘书监斆子蒨雅有风格终光禄大夫蒨子紑有孝行紑子总笃学有文仕陈累官左户尚书】蔡景厯【考城人俊爽有孝行家贫好学攻草隶为文不尚雕琢长于叙事仕梁累官度支尚书子征聪敏强记事后母至谨擢中书令入隋为给事中】李彦【夏邑人少有节操好学慕古仕陈拜尚书左丞在尚书十有五载属军国草创庶务殷烦彦留心省阁未尝懈怠防决如流畧无疑滞台阁莫不叹其公勤畧迁兵部尚书卒谥曰敬子升明仕隋终齐州刺史】朱昌宁【永城人有孝行母病思瓜时初四月瓜未熟昌宁于瓜田中号泣一夕瓜尽熟取之以奉母母病顿瘥开皇中有司上其事诏旌之】翟普林【楚丘人事亲以孝闻州郡辟皆不就躬耕色养郷闾称为楚丘先生父母疾亲易燥湿不解衣者七旬及卒庐于墓侧负土成坟盛冬不衣缯絮唯着单缞而已家有乌犬随墓所普林哀痛犬亦悲号见者嗟异有二鹊巢庐前栢树入庐驯狎无所惊恐大业初司隶巡察奏其孝感擢授孝阳令】唐盛彦师【虞城人隋末为澄城长髙祖兵至汾阳彦师率宾客上谒授行军总管镇宜阳以斩李密功封葛国公】魏元忠【宋州宋城人为太学生少学兵术髙宗时吐蕃数盗边元忠上封事言命将用兵之要累官御史中丞以直道自立中宗时拜中书令封齐国公】朱仁轨【亳州永城人隠居养亲尝诲子弟曰终身逊路不枉百步终身逊畔不失一段及卒諡为孝友先生弟敬则好学重气节累官同凤阁鸾台平章事每以用人为先务以直忤时出为郑州刺史敬则与三从昆弟居四十年赀产无异】郑惟忠【宋州人天授中以制举召见武后问举者何所事为忠惟忠曰外扬君之美内正君之恶后曰善擢黄门侍郎时议禁岭南酋户不得蓄兵惟忠曰善为政者因其俗禁之得无扰乎乃止】程袁师【宋州人母病十旬不榹带药不尝不进母终因负土筑坟号防人不复识尝有白狼黄蛇驯墓左每哭羣鸟鸣翔】曹华【宋州楚丘人宪宗时拜兖海军观察使身见儒士春秋祀孔子祠立学官讲诵斥家赀佐赡给人乃知教成就诸生徙镇义成军虽出戎伍而动必由礼爱重士大夫至厮竖必待以诚信人以为难】五代张廷蕴【襄邑人仕唐尝从庄宗征伐先登力战金疮满体荘宗壮之以为指挥都虞侯后以破李继韬功迁羽林都指挥使左监门卫上将军开运中以疾卒廷蕴性防重士厯刺七州卒之日家无余赀】张谊【襄邑人幼孤好学诸父使督耕陇上谊阅书树下举后唐进士仕晋累官中书舍人初和凝拜端明殿学士署门不接宾客谊即致书以为四方利害所宜询访若不接宾客聋瞽耳目坐亏职业凝大竒之】宋楚昭辅【宋州宋城人有才干善心计初隶太祖麾下陈桥推戴时遇入京安母后累官枢密使性勤介不可干以私卒赠侍中从孙随咸皆进士及第】刘熙古【宁陵人博通经史旁究隂阳象纬算书五代时擢第仕周为髙州推官入宋累官叅知政事虽贵显不改寒素所着有厯代纪要五十卷】刘防叟【熙古子兄正善骑射累官内蔵库副使后出知沧冀棣三州防叟好学善属文干徳中进士厯知庐亳滁汝四州以太常少卿致仕所着有五运甲子编年厯子宗弼宗诲皆进士】李惟清【夏邑人开寳中以三史解褐涪陵尉累官京西归运使太宗将大举取幽州惟清以为兵食未丰不可轻动至道初同知枢密院事子永锡光禄寺丞永徳殿中丞】戚同文【楚丘人幼孤养祖母以孝闻师邑人杨慤不终嵗毕诵五经从其学者不逺千里而至既卒门人号坚素先生有集二十卷二子维以文行知名举进士累官太常少卿纶笃于古学善训子弟虽至清显不改纯俭】陈抟【亳州真源人幼聪悟读书一见成诵不求禄仕隠武当山移居华山寝处百余日不起周世宗召至拜谏议大夫不就宋太宗时来朝待之甚厚宰相宋琪曰先生得脩养之道可以教人乎抟曰假令白日冲天何益于世今君臣同徳兴化勤行脩炼无出于此帝益重之赐号希夷先生所着有指篇及寓言钧潭等集】许骧【睢阳人风骨秀异师事戚同文年十三能属文善辞赋太宗朝中进士甲科累官右諌议大夫知单州骧虽无他材畧而人以儒厚长者称之子宗夀殿中丞】宗翼【虞城人笃学恭谨负米养母经籍一见即能黙写学欧阳虞栁书俱得其楷法能属文隠而不仕戚同文称其有古人风子度举进士至侍御史厯京西转运使预脩太祖实录】盛度【应天府人父豫终尚书度支郎中度举进士累迁尚书屯田员外郎尝奉使西域绘图以献条陈边计十事真宗每嘉纳之仕终叅知政事卒赠太子少保諡文肃度好学家居列图书每归未尝释手兄京有吏能以尚书工部侍郎致仕】张去华【谊子幼励学敏于属辞建隆间举进士甲科累官工部侍郎致仕去华善谈论尚义节尝献元元论大防以养民务穑为急真宗命写其论列置龙图阁四壁有文集十五卷子师古师顔皆国子博士师锡殿中丞】侯义【楚丘人贫无产佣田以事母卒葬不掩圹昼则负土筑坟夜则恸哭柩侧逾年坟间木连理野鸽驯而不去尝遇盗刼其衣服既而知为义物悉还之】郭贽【开封襄邑人干徳中进士累官叅知政事时曹彬为弭徳超所譛贽辨其诬尝对太宗曰臣受遇不次惟以愚直报上太宗曰愚直何益贽曰犹胜奸邪仕终礼部尚书所着有文集十三卷】张师徳【去华子最见器重真宗祀汾隂献大礼颂于行在是嵗举进士第一累官至右諌议大夫孝谨有家法时相颇不悦之有文集十卷】石延年【宋城人少以气自豪遗落世事自顾不合时乃隠于酒真宗时为太子中允尝进备边策不报已而西北用兵帝思其言欲召用之而延年死矣其为诗文尚劲健称其意气】赵槩【虞城人少笃学自力器识宏逺中进士仁宗时累官枢密使叅知政事以太子太师致仕退居十五年尝为諌林百二十卷上之神宗诏褒之卒年八十八諡康靖槩秉心和平虽在事如不言然隂以利物者不少】李纮【宋州楚丘人第进士知歙剡县治有恵爱累迁龙图直学士知秦州其从父昌龄太宗时进士累官叅知政事昌龄兄昌图国子博士弟昌言太子中舍昌言子晋卿仲卿耀卿并进士及第】王尧臣【虞城人举进士第一累官翰林学士陜西用兵为体量安抚使使还上书言边事又荐种世衡狄青有将帅才后拜枢密副使务裁抑徼幸寻叅知政事卒諡文安】王洙【宋城人举进士累官翰林学士泛览博记至图纬算数音律诂训篆隶之学无所不通着易傅十卷杂文千余篇子钦臣清亮有志操赐进士及第累官集贤殿待制知成徳军平生为文至多蔵书数万卷皆手自讐正】刘随【考城人进士及第通判益州后迁右司諌终天章阁待制随为言官以清直闻在蜀临事明鋭人号为水晶灯笼比卒帝怜其家贫赐钱六十万】嵇頴【宋城人父适石首主簿有仁政颖天圣中进士累官翰林学士王曾张知白尝见颖谨厚笃学谓其子弟曰若曹师表也张尧封尝从頴学文其女入禁中甚被宠求编次其父藳为序以献之頴竟不答】李师中【楚丘人年十五上封事言时政举进士累官河东都转运使在官不贵威罚务以信服人包拯叅知政事或云朝廷自此多事矣师中曰包公何能为王安石眼多白他日乱天下者必斯人也后二十年言乃信】蔡抗【宋城人中进士自广东转运召为三司判官都城大水抗推原变异大臣畏其諌列白为知制诰迁龙图直学士知定州弟挺擢进士厯知数州在庆州夏人大入知有备乃引却神宗时知渭州甲兵整习常若冦至熙宁中拜枢密副使卒諡敏肃】张方平【宋城人少颖悟絶伦书一阅不再读累官叅知政事南京留守知陈州以太子少师致仕卒諡文定初守蜀时得苏洵与其子轼一深器异之尝荐轼为谏官晚受知神宗王安石方用事嶷然不小屈以是望髙一时】郑雍【襄邑人进士甲科累官御史中丞以资政殿学士知陈州徙北京留守坐元祐党夺职知郑州政和中复资政殿学士】许翰【拱州襄邑人元祐三年进士累官翰林学士同知枢密院髙宗时拜尚书右丞终资政殿大学士翰通经术正直不挠厯事三朝致位政府论议剀切然横遭口语志卒不展所着有论语解春秋传】滕康【应天府宋城人崇宁中进士累官中书舍人建炎初权端明殿学士同签书枢密院事孟太后如江西康以权同知三省枢密院事从行卒年八十四有文集二十卷】元孔全【鹿邑人父成病刲股肉啖之愈后卒居丧庐墓负土为坟三年起坟髙三丈余又有夏邑人陈乞儿年九嵗母丧哀毁亲负土为坟人欲助之则泣拜而辞并表异焉】陈奕【永城人倜傥有直气善骑射累官沿江大都督赠金紫光禄大夫二子岩累官中书左丞嵩归徳路总管】陈思济【柘城人以才器称为左司都事出为髙唐州同知以清最闻拜监察御史累迁同知浙东道宣慰司事】盛昭【归徳人由儒学官累迁淮南行省照磨遣入髙邮谕张士诚士诚拒不聴拘之舟中昭语所从吏曰吾之至此有死而已既而官军逼髙邮城士诚授昭以兵使拒官军昭叱曰吾奉命招谕汝岂从汝为贼耶駡不絶口而死】本朝梅思祖【夏邑人从相国徐达屡立战功进封汝南侯后署云南布政司事民夷安之从子殷驸马都尉】吴伯昂【归徳州人问学该博元末隠居不仕洪武初以儒士征至京师仪度老成特拜国子监祭酒造就人才有法居数年卒于官】杨睿【柘城人洪武初举进士累迁平阳知府防介公平处事详敏不数月政教大行刑清讼简尝嵗旱祈祷甘雨随注致仕归吏民遮道泣留殁而祀于郷贤祠】樊镇【考城人赋性刚直博通经史洪武中登进士第授监察御史振风纪有能声特陞山西按察司副使转浙江左叅政复陞山西右布政使所至防干勤敏大得时誉】李从义【归徳人洪武中上疏言黄河泛溢为患有可塞之法朝廷从之水患遂除民从安居既而试事有能擢监察御史执法不挠久之出知晋州为政得民心引年致仕】吕仲和【归徳卫人少丧父事母路氏至孝路因疾丧明百药罔疗仲和叩天泣祷防之遂愈后卒庐墓三年鸠雀驯集墓所正统初诏旌其门】徐永达【归徳人洪武末举人厯官翰林编脩左春坊中允鸿胪寺卿三使交趾出为湖广按察使转任山西】张麒【永城人为人严重乐善好义洪武末授指挥使卒于官以外戚累赠为彭城侯子升淳谨朴俭任府军卫指挥佥事封恵安伯守法循理不以贵戚自居】杨敬【归徳卫人父昱洪武间死于阵时敬甫十嵗闻讣即哭踊每思求父遗骸不果乃取衣冠葬于先茔之次事母艾氏极孝谨凡母意所向无少违之暇则读经史开家塾以授生徒每阅战阵事辄流涕不已时人以王褒拟之母卒哀毁逾礼方殓在堂而西邻不戒于火将及柩敬仰天大哭俄风反火息郷里异之事闻诏旌其门子愍举人仕至知州】冀凯【鹿邑人以文才贡入太学授广西禄州判官在任防干有为正直不挠举陞兵科给事中寻陞工部左侍郎清誉益振】陈亨【归徳人为人勇敢有膂力累从战伐着竒勲永乐初授金吾右卫指挥使厯陞后军都督府佥事同知复陞前军都督府左都督】任贵【归徳卫人父恭义早卒贵恒以不逮父养为恨事母孙氏曲尽孝敬母年八十终贵哀毁骨立既庐墓三年】轩輗【鹿邑人永乐末举进士擢监察御史出按福建摘奸伏如神正统中陞浙江按察使所至山岳动摇豪猾屏息居九年布袍蔬食而已闻亲丧即日就道寮属有未及知者服阕陞副都御史总理南京粮储清声益励天顺改元进刑部尚书寻告归久之起都察院左都御史厯六年前后所上三百余防皆闗军国大计后以致仕卒赐祭于家】潘礼【归徳卫人天顺中举进士授户科给事中刚直敢言中外震慴累迁工部左侍郎奉勑理易州厰厰故有园圃果蔬之利为守者所侵渔嵗时馈遗中贵人礼取其直需国絶馈遗中贵人疾之礼即乞休去归时箧惟敝衣数袭图书数卷而已武庙命有司给月米特加慰问年八十四卒】朱谦【夏邑人以防补指挥佥事累陞都督佥事镇守宣府会敌入边谦斩俘甚众久之敌不敢犯论功进抚宁伯卒諡武襄子永屡平剧寇进爵保国公治间卒追封宣平王諡武毅】李孟【睢州人成化中进士授给事中厯官南京工部尚书宪宗时尝奉使占城逺夷向化朝廷有清慎老成之褒卒赐祭葬】蔡天祐【睢州人治末举进士改翰林庶吉士累迁山西按察使时大同五堡军叛杀抚臣用荐擢右佥都御史巡抚其地既至乃集乱军谕以朝廷威徳众志稍定会侍郎胡瓉率兵讨叛众疑惧围总兵桂勇宅天祐冒白刃往援之复示以逆顺祸福众悟泣愬天祐疏戮其首恶胁从者弗问人心始帖然寜未几进兵部侍郎诏还民感徳为立生祠祀之】沈忠【归徳卫人初父疾吁天愿以身代及父卒母姚氏丧明忠送死养生靡不尽礼未几姚亦卒庐墓手自封植成化间旌表后忠患痈其长濙吮之忠卒季子瀚庐于墓侧人谓之一门三孝云】朱洪【归徳人举进士知唐县治豪族除黠吏人心快之选诸生才者授以经义后多显达三载考绩拜监察御史出按浙江风裁益着】任镗【夏邑人母早卒育于嫡母赵氏赵卒庐墓时黄河冲溢将侵齧茔域镗仆地号哭不已俄而河南徙郷人以为异事闻诏旌其门】陈闻诗【柘城人性纯笃举嘉靖丁酉郷试以亲老未仕及亲没哀毁骨立人以孝称之癸丑秋贼帅尚诏乱被执欲屈之不从乃自絶饮食誓以必死后三日得间自经焉事闻诏旌表之封凤阳府同知仍为立祠与检校董纶并祀】沈瀚【忠子举进士厯礼部员外郎出知建宁府以诚信爱民养士绩最当迁时逆瑾索贿瀚耻之致仕】贾时【归徳卫人举进士厯刑部主事员外郎旧志谓有懐金谒者时正色斥之陞山西佥事分理宣府边计多所裨益晋副使致仕】郑东【商丘人进士性温谨不规势利尤勤于学虽寒暑不易登第后尹良郷良郷当京师孔道东日夜酬劳竟致疾当道惜之改临邑未赴而卒】许勇【归徳卫百户嘉靖末征倭至泗州义井山力战死之事闻陞其子千户令世袭】
　　列女伯姬【春秋宋共公夫人鲁襄公之女归于宋十年共公卒伯姬寡居夜火左右曰夫人盍少避火乎伯姬曰妇人之义保傅不在夜不下堂顷之左右又曰夫人盍少避火乎伯姬曰越义而生不如守义而死遂逮乎火而死】鲍女宗【宋人鲍苏妻养姑甚谨苏仕卫三年而娶外妻甚宠厚女宗姒谓曰夫既有所好可以去矣女宗曰妇人以専一为贞以善从为顺岂有专夫室之爱为贤哉吾姒不教吾以居室之礼而反欲使为见弃之行将安所用遂不聴事姑愈谨宋公闻之表其门号曰女宗】蔡人妻【宋人之女既嫁于蔡而夫有恶疾其母将改嫁之女曰夫之不幸乃妾之不幸也奈何去适人之道一与之醮终身不改不幸遇恶疾不改其志且夫采采芣苢之草虽其臭恶犹始于捋采之终于懐撷之浸以益亲况于夫妇之道乎彼无大故又不遣妾何以得去终不聴】乐羊子妻【梁国谷丘人羊子尝行路得遗金以归妻曰志士不饮盗泉之水防者不受嗟来之食奈何拾遗以汚行乎羊子乃捐金游学一年来归妻因趋机防织曰夫子积学以就懿徳若中道而归何异于是羊子复终业七年不反妻纺绩以养姑兼馈羊子后盗欲犯之乃引刀自刎太守礼葬之号曰贞义】寡髙行【汉梁之寡妇色婉而性淑夫早逝梁人多欲娶之者不能得梁王闻之遣使聘焉髙行曰妾夫不幸早死妾为养其幼孤贵人多求妾者幸免今又辱王命妾闻妇人之义一醮不改以全贞信之节今忘死趋生是不信也贵而忘贱是不贞也弃义从利无以为人乃援镜持刀以割其鼻曰王之求妾以其色也今妾刑矣何以事王使还报王重其义复其身号之曰髙行】木兰【随宋州人姓魏氏恭帝时兵御戎木兰有智勇代父出征厯年一纪阅十有八战人莫识之凯还天子嘉其功除尚书不受恳奏省亲及归释戎服衣旧裳同行者骇之遂以事闻于朝召赴阙欲纳之宫中木兰曰臣无嫓君之礼遂自尽帝惊悯赠将军諡孝烈郷人为之立庙祀焉杜牧之诗弯弓征战作男儿梦里曾经与画眉几度思归还把酒拂云堆上祝明妃刘禹锡诗出寨男儿勇还家女子身尚能降北虏防不慕东邻】张氏【宋蔡人之妻值蔡人家属死畧尽张为鬻首饰截发毁容力营一十八丧详见徐积睢阳篇】苗子荣妻【张氏归徳人元末夫亡事姑抚幼厯兵变中以节自励人无间言洪武中诏旌其门】曹氏【归徳人张琮妻琮卒曹因绐匠氏曰夫尝嘱我作棺必寛大匠如其言是夜竟自缢合棺而葬景泰中诏旌其门】宋氏【陜西咸宁人父翚知归徳州宋适归徳卫千户赵琳琳卒宋年十九抚其子逊教之甚严事姑谨姑病疽宋日一防濯之竟愈成化初诏旌其门】黄氏【睢州人张贵妻夫卒守节成化初旌表】程氏【睢阳卫人百户姚通妻通以疾卒于京程自缢以殉成化初旌表】石氏【虞城人范俊妻俊举郷进士早卒石誓节抚孤子贤任顺天通判成化七年旌表】潘氏【睢州人曹文道妻文道领郷荐上春官不第而归卒于途潘闻讣日号泣不食比丧至并出已所服衣尽焚之自缢而死又州学生皇甫迪妻潘氏迪卒潘亦自缢俱成化二十二年旌表】丁氏【虞城人吴皥妻夫死守节成化末旌表】张氏女【字玉兰归徳卫人指挥金之妺也正徳中贼破城玉兰为贼所执欲犯之不屈乃裂其尸有司上其事旌其门曰烈女】张禄女【永城人正徳中贼防城女投井死贼怒出其尸磔于市有司奏之旌其门曰贞烈】楚氏【睢州人御史髙安妻安病卒楚泣引刀刲其右耳誓不二志正徳中诏旌其门】李氏【睢州人王庑妻庑贡士以疾卒李守节不二又考城盛讷妻李氏夫死守节俱正徳十六年旌表】杨氏女【名桃儿鹿邑人嘉靖元年贼至境桃儿年十六从兄世威避之遇贼被执逼令上马女不从且厉骂不絶贼怒杀之兄亦被害事闻旌表】阎氏【鹿邑人李浩妻夫亡守节嘉靖初旌表】孙氏【鹿邑人夫卒自缢又史纶妻樊氏考城刘遵妻冯氏俱嘉靖二十年旌表】范氏【字蟾香归徳人郡校士王辅妻辅临病三年范侍医药久而不怠辅尝谓范曰吾先世皆不夀吾之年未可知如有不讳汝何如范以死许之又焚香吁天愿代夫死及辅卒从容自缢于柩侧遂同葬焉督学杨维总扁其门曰贞节】蔡氏【睢州人天祐孙女也适汤希富富病革蔡自制新衣一袭着之谓希富曰万一君不讳愿衣此偕行希富曰倘如此吾目瞑矣及卒蔡遂自缢诏旌表其门】李氏【宁陵人举人黄嘉猷妻嘉猷疾卒李自缢于柩侧嘉靖中特旌表】邓氏　张氏【俱睢州人邓恵汝贤妻张熊威妻】贺氏【虞城人段镒妻】解氏【宁陵人乔文光妻以上四氏俱夫死自缢嘉靖二十二年同旌表】孙氏【考城人孙同人妻夫死自缢以殉嘉靖二十五年诏旌表之】淡氏【夏邑人曾泰妻又考城人董讲妻李氏俱夫死自缢嘉靖二十六年旌表】
　　仙释寇先【春秋宋人以钓鱼为业居睢水旁百余年得鱼或放或鬻或自食之冠带不去体好莳荔枝日取葩实食焉宋景公召见之问其道不告公怒而杀之后数十年踞于宋城鼓琴十余日而去】墨子【名翟宋人仕宋为大夫外治经典内脩道术著书十篇号曰墨子世多宗之公输子尝为楚造云梯以攻宋墨子説楚王而罢之年八十有二乃叹曰世事已可知荣位非常保将委弃流俗与赤松游耳入周狄山精思道法想像神仙于是数闻山间诵书之声夜卧有人以衣覆之墨子起曰君岂非山岳之灵乎愿诲以道教神人曰子有仙骨志且好道故来相候耳乃授以秘书墨子遂隠居以避战国至汉武帝时遣使者杨伟来聘不出视其顔色常若五十许人周游五岳不知所终】丁少微【亳州真源人为道士隠华山潼谷密迩陈抟所居志尚清洁善服气多饵药百余嵗康强无疾宋太宗召赴阙以金丹巨胜南芝芝为献留数月遣还山卒】
</div>
    <div class="pagination">
<a href="明一统志_page13.html">上一页</a><span>...</span><a href="明一统志_page9.html">9</a><a href="明一统志_page10.html">10</a><a href="明一统志_page11.html">11</a><a href="明一统志_page12.html">12</a><a href="明一统志_page13.html">13</a><span class="current-page">14</span><a href="明一统志_page15.html">15</a><a href="明一统志_page16.html">16</a><a href="明一统志_page17.html">17</a><a href="明一统志_page18.html">18</a><a href="明一统志_page19.html">19</a><span>...</span><a href="明一统志_page15.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
