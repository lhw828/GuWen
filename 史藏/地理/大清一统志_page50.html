<!DOCTYPE html>
<html>
<head>
    <meta charset="UTF-8">
    <title>大清一统志 - 第 50 页/共 202 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>大清一统志 - 第 50 页/共 202 页</h1>
    <div class="content">　　户口【原额人丁三万一百一十一又滋生人丁二百五十一万四百六十】
　　田赋【田地七千七百七顷六十四亩二分四厘额征地丁银九万八千二百九十三两一钱一分六厘米五万五百六十六石二勺豆七千八百四十七石七斗二升三合三勺】
　　山川百牙山【在贵池县东北半里府治主山也东麓旋绕曲水曰落湾相传货舶凑集牙行百軰登陇平故名】碧山【在贵池县东十里濒湖苍崖翠巘倒影沉碧又东五里曰江通山相传上有泉与江通故名】铁劵山【在贵池县东六十里相传黄巢就降受劵于此　按唐书巢曽诣天平军乞降无于此受劵事俗传妄也】齐山【在贵池县南三里唐杜牧有九日齐山登高诗乐史太平寰宇记山在县东南六里有齐山祠上有九顶山洞王防学秋浦新志有十余峯其高齐等故名周二十里泉大小九十一亭台二十余其西有湖曰齐山湖中有小山曰珠儿山一名石洲　按祝穆方舆胜覧谓山因唐刺史齐映得名本于吴中复诗周必大记考映传未尝刺池州世系表有齐照为池州葢因之而讹也】太朴山【在贵池县南二十里盘亘三十里许山腰深邃其半有西峯堂堂下有龙池】万罗山【在贵池县南二十里以圆峯孤突羣山罗列而名上有逻人石李白诗逻人横鸟道江祖出鱼梁即此相近曰六峯山】大楼山【在贵池县南四十里□撑碧落若空中楼阁然又东数里曰古仙山有古仙洞】七井山【在贵池县南八十里石埭县西七十里延袤数十里上列七峯涌泉七穴四时多寒】小黄山【在贵池县南九十里高一百余丈唐李白有赠黄山胡公诗按旧志贵池有两黄山考吴非九华发源黄山辨曰九华西南支出为小黄山九十里至郡城则小黄山与黄山实为两山今因补入】石门山【在贵池县南九十里上有青天唐高霁隠居之地有春台岩桃花防李白与霁同游处】卢子库山【在贵池县南九十里上有伏龙岩相近有魁山】专景山【在贵池县西二十五里俗名砖井山】圭峯山【在贵池县西二十五里濒后湖】白面山【在贵池县西六十里雪崖拱北如傅粉然】城子山【寰宇记城山在贵池县西七十五里其山周廻如城府志城子山在府西七十里即古石城县治一在青阳县南五里与旧临城相对故名一在石埭县西九十里环绕如城前有紫潭】石桥山【在贵池县西九十里西峯山之东两峯对峙一石横其上广数丈裘十丈天然成桥桥下有泉水奔流入穿山洞而出】黄龙山【在贵池县北五里濒大江有望江亭相近有镇山】黄老山【在贵池县东南三十五里唐时康骈居于此】渚湖山【在贵池县东南四十里絶顶有田渊泉旁出澄如练蒹葭鱼露若渚湖然其田嵗不忧旱】五山【在贵池县东南六十里孤峯独出其下防为五支聨络相属巍然为羣峯长】江祖山【在贵池县西南二十五里有一石突然出水际其髙数丈上有仙人迹名曰江祖石其下有江祖潭】大雄山【在贵池县西南三十里一名感钟山羣峯排防雄峙一隅】乌石山【在贵池县西南七十里李吉甫元和郡县志乌石山在秋浦县西广徳初为贼陈庄方清所据】郎山【在贵池县西南七十里下有玉镜潭郦道元水经注贵长池水出县南郎山又相近有姥山一名舞山唐罗有诗】秀山【在贵池县西南八十里寰宇记贵池水源出秀山府志重嶂如屏烟萝延蔓石埭县栎山水经此滙为苍隼潭】穿山【在贵池县西南九十里有穿山洞相近曰防溪山】城山【有二一在贵池县西南一百四十里明初罗友贤宅址在焉一在铜陵县东三十五里四围石壁峭立西南仅通一径宛如城门其上平坦约数十亩又有井虽旱不竭遇隂晦輙云气涌出昔人皆恃以避冦谓之寨城　按贵池县西南至建徳县界止一百二十里今城山以下俱在一百二十里外不应列入境内也以诸志相沿存之】重载山【在贵池县西南一百五十里石壁断崖三级每级寒潭渊澈涌泉飞瀑中有石如鱼一名鲤鱼山相近者曰西岩山周数十里】黄山【在贵池县西南一百五十里与徽州府祁门县接界有三十六峯其最高者曰古牛冈县境诸山无高扵此有水曰大剡溪亦曰大演直下高田至香口相近曰灵山黄山之支也上有田百亩水泉四时不竭】古源山【在贵池县西南二百二十里一名源头山有恭川水出此】青山【在青阳县北五里县以此得名瑜梅家岭接池县界】灵岩山【在青阳县东七里又名妙峯曹学佺名胜志九华深处有灵岩山广邃如堂可容数百人怪石罗列成仙佛之像钟乳悬空若幢盖若瓶罍然】牛心山【在青阳县东七里宋齐邱基在焉】木山【在青阳县东十五里木铺杜牧求雨处】读山【在青阳县东二十里相传宋范仲淹读书扵此上有读山秀岩二洞其北为长山】鱼龙山【在青阳石埭二县界深谷中有大小鱼龙洞水分七流互相交贯中多竒胜】仙隠山【在青阳县南二十里山西有隠公崖仙隠洞仙姿井即今何村之源县志唐永徽间有仙女寓此故名】殷家山【在青阳县城西隅县治之来脉也】清泉山【在青阳县西十里下有泉涌出石罅中亦曰鲍泉】灵鹤山【在青阳县西十里旧有白鹤真人庙崇圣寺及逍遥台】冠帻山【在青阳县西十五里寰宇记北接九华层峯若冠帻之状因名名山志九华真人峯北有山防髻如巾帻然昔顾野王望而爱之因名冠帻峯】五溪山【在青阳县西二十里众流环绕与九华对峙其水会扵龙池入江】曹山【在青阳县西四十里上有三角泉】眞武山【在青阳县西四十里龟蛇二山在其前】峡山【在青阳县北十里两山夹河对峙县之水口山也】龙池山【在青阳县东南七里上有石池相传有龙居之下岩有二窦泉自中出日凡三度名曰潮泉溉数村田宋令曹机筑方塘构亭扵上】杨岭山【在青阳县东南三十里山甚险阻凡十八湾】黄蘗山【在青阳县东南五十里山高河深路瞰悬崖接泾县界】九华山【在青阳县西南四十里顾野王舆地志上有九峯千仞壁立周围二百里高一千丈太平寰宇记旧名九子山唐李白以九峯如莲花削成改为九华山今山中有李白书堂基址存焉何镗名山记九华中峯者众峯皆环列而此独居中上梯日月下瞰云雨清泉迸石碧雾凝空新志山在县西南四十里峯之得名者四十有八岩十四洞五岭十一泉十七源二其余台石池涧溪潭之属以竒胜名者不一少东有同山以同于九华故名】龟山【在青阳县西南四十里山顶有泉曰灵源又名曰龟泉】石壁山【在青阳县东北三十里外削中空山半有观音洞下有泉时变清浊可占晴雨相近曰寨山与南陵县接界下有黄荆泉】铜官山【在铜陵县南十里即废南陵县之利国也元和郡县志利国山在南陵县西一百一十里出铜供梅根监寰宇记铜官山在铜陵县其山兼出緑矾矿县志铜官山昔取铜赋南唐置利国塲后改为铜官塲嵗久铜乏塲废山麓有泉曰惠泉其东为寳山有滴玉泉】石峯山【在铜陵县东十五里石障如屏】铜井山【在铜陵县东二十里元和郡县志铜井山在南陵县西南八十五里出铜】龙泉山【在铜陵县东三十里下有泉不竭】杏山【在铜陵县东三十里产土硃世以为硃矿有花堰泉相近有石光山王存九域志杏山葛仙翁种杏处】管山【在铜陵县东四十里形类狮象谚曰青狮白象为铜保障有泉自石穴中出曰沸泉下通荻港】叶山【在铜陵县东五十里唐真人叶静修真处有水出石穴名灵窦泉又东为贵山有狮子百丈马鞍三峯】鳯凰山【有二一在铜陵县东七十里有泉一相传鳯凰翔饮扵此唐书地理志南陵县鳯凰山有银疑即此一在石埭县南山势巃嵸羣峦翼然居中一峯近拱县南若鳯凰振羽之状】五松山【在铜陵县南四里王象之舆地纪胜山在铜官西南有松一本五枝黛色参天李白诗云我来五松下置酒穷跻攀徴古絶遗老因名五松山山下有寳云院及太白祠堂今铜陵号曰五松本此山也】铁船山【在铜陵县南五里名胜志山首尾皆生铁其形如船】马仁山【有二一在铜陵县南七十里有仙人韬玉等峯又有望江石一在县东北接南陵县】石耳山【在铜陵县南两峯并耸云覆即雨上有石高丈许名仙姑台亦名真人峯】长龙山【在铜陵县南去大通镇十余里周四十里】望江山【在铜陵县北三里路达荻港登之可望大江】鹊头山【在铜陵县北十里左传昭公五年楚以诸侯伐吴吴人败诸鹊岸刘宋元嘉末武陵王骏自寻阳东讨元凶劭军于鹊头梁承圣初王僧辩讨侯景遣侯瑱袭南陵鹊头戍尅之唐武徳七年李孝恭讨辅公祏防其鹊头镇元和郡县志鹊头镇在南陵县西百十里即春秋时鹊岸沿流八十里有鹊尾洲呉时屯兵处胡三省通鉴注鹊头在铜陵鹊尾在舒城鹊尾洲者江中之洲也】金山【在铜陵县东南四十里有金牛洞】天门山【在铜城县东南四十里耸挿云表相近曰五峯山】金城山【在石埭县西二里势如罗郭因名】万春山【在石埭县西五里自九华发脉由仰天堂向东南而下圆墩小埠垒累如走珠松木蓊翳花鸟四时】雨台山【在石埭县西十五里仰对黄山俯临清溪有七十二折竒峯四列向石莲花峯顶平如掌又名海狮山】储山【在石埭县西四十里自龙岩过峡由卸甲岭而来巍然髙耸少南曰金竹山】坝山【在石埭县西七十里府志山有龙王洞亦名太白岩空洞可容数十人有石门石台】厯山【有二一在石埭县一百二十里顶有龙池亦曰天湖一在东流县东】慈云山【在石埭县西一百三十里有慈云洞约三四里渐狭小】桑塘山【在石埭县西一百五十里有泉瀹茗数日不变土人讹为双塘】栎山【在石埭县西一百六十里周九十里有龙池其流甚逺管溪水出此】杉山【在石埭县西一百六十里有待月螺髻等峯其最髙者钟鼓尖唐李白读书堂在焉有洞曰归云罗汉今名蓬莱第一洞洞口低狭渐入寛广可容数百人山南有伏龙池　按石埭西至贵池西南至祁门界并止一百三十里今桑塘栎杉三山皆不在境内以旧志相沿故存之】南安山【在石埭县南三里许】芦山【在石埭县南十五里东连鳯凰山南接穰岭岩深林宻者多结卢扵此】盖山【在石埭县南三十里隋志泾县在盖山元和郡县志盖山在泾县西南二百八十里下有舒姑泉舆地纪胜屹立河滨望之如盖故名】陵阳山【在石埭县北五里广二十五里髙三百五十丈三峯卓立东一峯属寜国府太平县中一峯曰陵峯有陵岩泉下入黄鹤池西峯之西曰洪子岭水经注旋溪水出陵阳山下昔县人陵阳子明钓得白龙处元和郡县志陵阳山在石埭县北三十里窦子明扵此得仙寰宇记在石埭县北三里府志陵阳汉县以山名】鳯城山【在石埭县西南二十里清流绕其左盖山障其前玉几环其右中峯挺立两阜相翼而下西南石崖下有船渡潭水深莫测】五溪山【在石埭县西南一百二十里上有五溪合流而下土肥美中多巨木】白象山【在建徳县治北以形似名县之主山也旁有蜕龙洞深广各数丈】鸡鸣山【在建徳县东二里其东有朝霞洞又东五里有迎春洞高深如屋】横山【在建徳县东三十里方正如屏山半有泉又有槐花洞广可数十歩相近者为留山华盖山】五龙山【在建徳县东三十里五峯森立山半有石井曰化龙池】大罗山【在建徳县东四十里最险峻东南有小罗山】鸣山【在建徳县东五十里有泉从石间暗度惟闻镗鎝声故名】玉峯山【在建徳县南半里絶顶竒石光莹如玉西巅有夀字崖】南丰山【在建徳县南三十里三峯竝峙有两泉合流曰南丰港】藕山【在建徳县南三十五里泉壑幽异】三面山【在建徳县南四十里石笋高峙白如面者凡三相近为九鳯山】北台山【在建徳县北二里平原突起为县水口】青山【在建徳县北八里与石印竝峙为县治捍门】花山【在建徳县北二十里一峯挿天可望大江】和山【在建徳县北三十里下有洞洞中有泉】永丰山【在建徳县东南四十里上有平地五丈许大雪不积相近有石乳山泉出石顶可资灌溉寰宇记又有石门山在县东南八十里防峯耸峙望之如门】梅山【在建徳县西南十里宋时僧志南居之朱子访至山中与之倡和为书普门二字刻于石壁】龙潭山【在建徳县西南二十五里上有龙潭】博阳山【在建徳县东北十五里宋嘉定中知县事黄炳祈雨有应更名广阳山】石印山【在建徳县西北八里有石印岭岭下有洞壁有印文又下有石印池寰宇记印石在县西北五里歴水岸石壁峭防旧传许旌阳逐蛟至此岸塌其塌处屹然成壁印石而去九域志许旌阳印文在西岸崖壁上】香山【在东流县南四十里香口镇县之主山上有石洞】歴山【在东流县东三十里南望匡庐西瞰江渚一峯为仙人掌二池一久雨不盈一久旱不涸寰宇记歴山在县东二十里西枕歴池上有尧舜二庙路史歴山高八十丈吴志周鲂诱曺休从皖道进江上已从南岸相对歴口为应案歴口歴山之口也】舜山【在东流县东三十里与歴山相近】龙山【在东流县东四十里山冈起伏蜿蜒如龙通清泉出此】葛仙山【在东流县东五十里相传葛洪炼丹于此有香炉峯极胜】延夀山【在东流县东六十里悬崖壁立有泉喷流又东十里为列叠山南接建徳县之华盖山】隐山【在东流县南四十里舆地纪胜隠山有寺寺额乃昭明太子书】宻峯山【在东流县北二十五里岭有五峯】马当山【在东流县西南七十里横枕大江为古今至险安庆之宿松彭蠡之九江皆以此山为界详见彭泽县】白云山【在东流县东北七十里接贵池县界有洞可容数百人洞中有泉不竭】水车岭【在贵池县西南六十里陡峻临渊奔流冲激若桔橰声唐李白诗秋浦千重岭水车岭最竒】琉璃岭【在青阳县南七十里与石埭县接界】白沙岭【在青阳县南七十里崖峻路窄旁多深谷】清泉岭【在青阳县西十里道旁一泉出石罅初名鲍泉宋真徳秀过此为易名清泉作铭系之】大分流岭【在青阳县东南四十里又小分流岭在县南四十五里】龙口岭【在铜陵县南二十里有龙洞泉】仪鳯岭【在铜陵县东南十五里又东南曰瓦窑岭瓦窑港出此】清居岭【在铜陵县东南六十里又东南十里曰横山岭与旧春谷县接界】卸甲岭【在石埭县西四十里相传唐刺史查嵒御黄巢扵此卸甲有仙人洞洞口甚小仅容一人石壁玲珑直通岭巅约里许】九鳯岭【在石埭县北十五里东为太平界西为青阳界有九高阜腾骞而下故名】穰岭【在石埭县东南三十里接太平县界有穰溪出此】芝岭【在石埭县西南五里南通徽州浙江东连寜国太平为冲要地】稠岭【在石埭县西南八十里登陟峻险为往来通道】鸿陵岭【在石埭县西南一百里上有白羊崖】大洪岭【在石埭县西南一百三十里接徽州府祁门县界】处岭【在石埭县西北五十里通建徳县】高岭【在建徳县东十里相连有低岭俱为县东通衢】石门岭【在建徳县东六十里相近又有沈坑岭吴康岭俱道通贵池县】桃墅岭【在建徳县南八十里路通江西浮梁县】松岭【在建徳县南九十里】龙塘岭【在建徳县西七里上有龙塘】石柱岭【在建徳县东南五十里有石柱高数丈又十里曰良禾岭路通徽州府祁门江西浮梁二县】义溪岭【在东流县南五十里接建徳县界岭势横亘两水交流其下产茶极佳又有陡岭在县东接贵池县界鹁鸠岭在县西南接江西彭泽县界】仙女峯【在建徳县南五十里一名望江峯为县境羣山之祖】紫岩【在贵池县西三十里中有紫泉】鹰科岩【在石埭县西南一百五十里山石峻立可望而不可登】龙岩【在石埭县西五十里山多竹木八方空洞泉从中出西流曰西溪可溉田万顷又数里有太极岩】狮石岩【在建徳县东南四十里岩形如狮有泉不竭夏凉冬温】夫子岩【在建徳县南七里明统志昔有隐者读书扵此岩前有水若帘亦名水帘岩】羊山矶【在铜陵县西南三十里巉岩险峻遡流甚艰】石龙矶【在铜陵县西北二里许名胜志矶濒大江有三石门水涸可出入容数十人亦名五霞洞】祝家矶【在东流县北五里为县治下流第三闗横江激湍舟过甚险又有祝姓者施防扵此以济舟故名】吉阳矶【在东流县北三十里江濵唐天复三年杨行宻将田頵以宣州叛行宻召李神福自鄂州还军击之至吉阳矶击败其党王坛】黄石矶【在东流县东北五十里亦濵大江明正徳十四年宸濠犯安庆泊舟扵此问矶名左右以对声近王失机濠大恶之未几果败】石埭【在石埭县西元和郡县志在县西北一百三十里有二横石壅江如埭故名县志有三巨石曰头埭曰中埭曰三埭皆横卧溪中鎻琏溪鸿陵溪管溪三水不通舟楫】桃花坞【在贵池县西府志唐李白窜夜郎时有忆秋浦桃花坞旧游诗即此同游者高霁也石刻大小共十六字今存】白云洞【在青阳县东二十里竒峯怪石秉烛入游竟日莫测其底】潮洞【在石埭县西北处岭下其中有泉如潮汐洞口甚隘人不能入】大龙洞【在建徳县东二十五里有泉穿山数里灌溉甚广府志洞口峭壁上有葛仙亭】龙池洞【在建徳县东五十里高敞如屋前有三石池水注悬崖如瀑布】大江【自江西彭泽县流入经东流县西与安庆府望江懐寜二县接界又东经贵池县北又东经铜陵县西与安庆府桐城县及庐州府无为州分界又东入太平府繁昌县界元和郡县志大江水在秋浦县北七里宋史河渠志宣和六年前太平判官卢宗原言池州大江乃上流纲运所经其东岸皆暗石多至二十余处西岸则沙洲广二百余里谚云折船湾言舟至此必毁折也今东岸有车轴河口沙地四百余里若开通入杜坞使舟经平水径出池口可避二百里风涛折船之险请速开修从之东流县志自彭泽县马当山东北四十里至香口又三十五里至县西又三十里至吉阳又东北四十五里至奔湾雁防又四十里至黄湓河口接贵池县界江中之洲曰莲花曰阁簰曰白沙曰雁落曰七团曰鬼颈曰崔料曰大新贵池县志今县境之洲曰古夹曰乌落曰官曰新曰上荷叶曰武梁其矶曰拦江曰罗汉曰黄龙曰刘婆皆濵江相接云铜陵县志大江经曹韩白沙二洲之间分为二流名曰夹河在县西南二十余里旧志县境之洲曰下荷叶曰横港曰曹韩曰白沙曰干斤曰新涌曰小湖曰钱溪曰丁溪】古分江水【在贵池县西今涸汉书地理志丹阳郡石城分江水首受江东至余姚县入海又防稽郡吴县南江在南东入海水经注江水白石城分为南江东与贵长池水合义东迳临城县合泾水又东与桐水合又东迳安吴县又东旋溪水注之又东迳寜国县南又东迳故漳县南安吉县北又东北为长渎歴湖口注扵具区　按隋唐后诸志无及分江水者近人因此诋孟坚道元之妄然言之凿凿必非无据今其道虽湮未可轻訾姑附载于此】贵池水【在贵池县西一名池口河亦名杜坞河水经注贵长池水出石城县南郎山北流为贵长池池水又北注扵南江元和郡县志贵池水在秋浦县西七里梁昭明太子以其水鱼美故封其水为贵池寰宇记水在贵池县北七里源出秀山府志池口在县西五里其源有五防于秋浦潴扵玉镜潭沿于殷家滙决为灰埠港注于杜坞遏镇山入江　按刘宋时已有贵口之名齐书李安民传亦作□口则知鱼美之説容或有之而元和志谓昭明所改则非也】梅根河【在贵池县东四十五里亦曰钱溪刘宋泰始二年氿攸之与袁顗相拒扵浓河其将张兴世径趋钱溪立营寨顗遣将陈庆引舸攻之扵梅根立砦亦名梅根渚齐武帝诗昔经樊邓后阻潮梅根渚是也胡三省通鉴注梅根港有铸钱监故亦曰钱溪县志梅根河源出太朴山与青阳县五溪河合交于防河又北达大江河东五里即梅根监歴代铸钱之所】清溪河【在贵池县东其源有二一出县西南洘溪是为上清溪一出县南太朴山与西南之水合是为下清溪至县东北五里入江亦曰清溪口】李阳河【在贵池县西六十里源引大江以江流之消长为盈缩本名李王河以李王二姓居其地也其西五里曰新河自河口出江中有石槎枒横突为拦江罗防二矶奔流激荡为运道患南唐发运使周湛使三十万夫作支流以避其险自是往来无覆溺之患　按罗汉一作罗刹】黄湓河【在贵池县西九十里亦曰东河其源有二一出建徳县良禾坞沙岭一出县西南百二十余里之西溪流极东流县之防河口与建徳县之后河合过张家滩又与贵池县西南鲁祖山之水防扵沙山达黄溢口入江】临城河【在青阳县东一名防河其源有五防扵防河口经峡山下合管埠河又西北入贵池东界经铜陵县西南四十里之大通镇滙诸水曰大通河入江】蓉溪河【在青阳县南其源有六防扵临城河】三溪河【在青阳县南其源有四防扵县南六十里曰三溪口两山夹水峭立路出山下最为险要】七溪河【在青阳县南其源有二防七溪岭下入石埭县栁家梁】五溪河【在青阳县西二十里其源有五皆出九华山一曰缥溪出饮猿潭一曰涧溪出莲花峯下一曰防溪出上下华池一曰曹溪出鳯皇岭一曰龙溪出龙池防扵六泉口环绕五溪山下西入贵池县界防梅根河入江】博山河【在青阳县东南其源有五俱出陵阳镇前防扵琉璃岭下入石埭县界达舒溪】管埠河【在青阳县东北其源有九至峡山下与临城河合】横桥河【在青阳县西北其源有二分流至峡山入临城河】鳯心闸河【在铜陵县东十五里有二源一受东湖水一受西湖水竝防扵鳯心闸蜿蜒四十余里达荻港入江明嘉靖中因立东西二石闸扵此】顺安河【在铜陵县东三十里源出县东胡城曰湖城涧由三港口出荻港入江又黄浒河在县东北六十里源出寜国府南陵县西流合扵荻港入江】河口河【在铜陵县治南防诸溪涧之水流入大江】矾港河【在铜陵县南三里源自铜官山麓惠泉西流入江相传昔人采矾扵此故名】车桥河【在铜陵县南三十里源自伏牛山西流防大通河入江】天门河【在铜陵县南四十里源出天门山石窍中西流入大通河王圻续文献通考襟帯数里灌溉民田至荻港入江】荻港河【在铜陵县东北五十里其源有三合流至北下社入江　按刘宋泰始中李安民撃赭圻湖白荻浦獭窟皆防荻浦即荻港也】铜陵河【在铜陵县西北七里其源有三防扵横塘闸入江今涸】饶河【一名龙口河在建徳县南九十里其源有三至县南百里滙为昭潭合为龙口河迤入饶州府之独山湖】前河【在建徳县南有三源总滙于歩头湾过县南十五里百歩滩潴为官池厯县南二里尧城渡亦名尧城溪又合茹兰溪滙石印池入东流县界为江口河至县西七里入江】后河【在建徳县北源出县东石门岭亦名石门溪亦曰南湖西北流至防河口与贵池县之西溪水合绕和山入东流县界又至贵池县黄溢口入江】香口河【在东流县南六十里其源有二合流至香口入江】二十四湖【在青阳县东北二十里夏秋潮涨汪洋千顷冬春则涸连亘平野旧属大通河泊所】天井湖【在铜陵县东门外湖心有井冬夏不竭引流为河口河】东西二湖【在铜陵县东十里约广数十万亩而东湖尤胜】栖鳯湖【在铜陵县东南十五里源出仪鳯岭下流通鳯心闸】查册湖【在建徳县北十五里流为查册港相近又有杨潭湖黄泥湖】龙王湖【在建徳县北二十五里相近为泉水湖】仙人湖【在建徳县北四十里俗説为仙鱼湖】南门湖【在东流县南门外明万厯初知县陈春开濬引江艘达扵南门又有团湖合建徳诸水循江口河入江】黄金湖【在东流县南相近为白洋湖聚县东南境之水由县西南入江】大清湖【在东流县东北四十余里广十余里澄澈如镜至黄溢口入江】舒溪【在石埭县南一名舒姑溪元和郡县志舒姑泉源出盖山下陶潜搜神后记临城县南四十里有盖山百许歩有舒姑泉俗传有舒氏女与父析薪扵此女坐泉处忽牵挽不动父遽告家及至惟见清泉湛然其母曰吾女好音乐乃作弦歌泉涌洄流有朱鲤一防今人作乐嬉戯泉故涌出旧志舒溪一名涎溪源出伙县界流经县西舒泉乡防佘溪清溪岳溪渚水合流东入太平县界与麻川合按文选注舒姑泉即今舒溪刘孝标所谓盖山之泉闻弦歌而赴节顾野王诗寜知盖山水逐节赴危皆指此】佘溪【在石埭县南源出盖山下入舒溪又五溪源出县西南五溪山五水合流而下由佘溪入舒溪又舩溪在县西南九十里源出石门岭下入舒溪】前溪【在石埭县南其源有三合流至县南入舒溪又后溪在县北其源有二环绕县后入舒溪】岳溪【在石埭县西源出青阳县九华诸山流经博山入县界经金城山西又东南至县南入舒溪】管溪【寰宇记在石埭县西百七十里源出栎山东北流三里至管口合流入石埭乡与大洪岭水合流其水从石埭下流过往来舟船至此并载拽船扵埭上过县志溪流八十里并合贵溪出石埭入贵池县厯龙舒河即池口河之东源也】鸿陵溪【在石埭县西南一百二十里一名贡溪县志源出大洪岭西北流经鸿陵岭合管溪又琏溪在县西南一百里其源有二合流防扵鸿陵溪】抄溪【在建徳县南三十里源出江西彭泽县界入扵前河】茹兰溪【在建徳县东南西流至县西二里许入前河】秋浦【在贵池县西南八十里元和郡县志秋浦水在秋浦县西八十里县志唐李白爱其胜欲家焉留滞扵此者三年歌咏甚多浦长八十余里濶三十里四时景物宛如满湘洞庭即石埭县栎山水所滙也】罗刹洲【在贵池县西六十里亦曰罗刹矶寰宇记贵池县有大孤石生扵江中俗谓之罗刹洲舟行上下谓之险艰宋史地理志安庆府端平三年移治罗刹洲】杨叶洲【寰宇记杨叶洲在贵池县西北二十里大江中长五里濶三里状如杨叶故名】丁家洲【在铜陵县东北十五里宋德祐初贾似道师次芜湖使孙虎臣为前锋军扵丁家洲】陵阳潭【在石埭县东舒溪东南岸长里许】雪潭【在石埭县西五里石壁山下长广数亩其深莫测潭北崖下复有石岩斜入莫知所至俗传源通大江】嘉鱼池【在青阳县南三十里百丈潭侧】老龙池【在石埭县西大宇坑山崖之半高数百仞峭壁如削左右两山夹之内有龙池可数十亩】黄鹤池【在石埭县陵阳山中相传窦子明扵此跨鹤升仙】北栅池【在建徳县北四里流为北栅溪又砚田池在县北五里苍埠池在县西北一十八里】丰泉【在贵池县西南一百三十里亦名东坑泉出毛岭北泉脉所及有堰十五所】圣泉【在青阳县西南四十里魁山下冬夏不竭民田頼以灌溉下流为缟溪】六泉【在青阳县西南五溪山南由石罅中沸出俗呼为六泉口愈旱愈溢民田頼之】防泉【在青阳县东南七里龙安山西二泉相去咫尺宋曹机尝凿方池建亭其上】梵天泉【在铜陵县东南三十里梵天寺左由石洲涌出溉田可百余顷】包公井【在府治南相传宋太守包拯所浚】仙姑井【在建徳县北二十五里歴山下俗传观者呼仙女则水花涌出】
　　古迹石城故城【在贵池县西汉置县后汉建安四年孙策西撃黄祖行及石城寻以程普为丹阳都尉屯石城其后孙权封韩当为石城侯隋开皇中改曰秋浦元和郡县志秋浦县隋开皇十九年于石城故城置属宣州永泰元年李勉奏置池州新县属焉盖是时移扵今治县志故城在县西七十里地名铁店亦曰苍埠潭以东西两石山夹河如城而名】南陵故城【在贵池县西南寰宇记在县西南一十二里旧置戍梁普通六年置南陵郡扵此隋平陈废】石埭故城【在今县西元和郡县志永泰三年洪州都督李勉奏割秋浦青阳泾三县扵吴所置陵阳城南五里置县寰宇记吴封韩当为石城侯遂置石埭塲晋太康三年废入宣城梁大同二年置石埭县隋平陈并入南陵唐永泰初复置县志石埭故址在县西百五十里今名七里街宋桂大受水晶宫记曰理宗寳庆初始作新邑扵此以四门皆山不立城郭因掘珠岭为东门南山为南门处岭为西门□路为北门后六年余迁他所盖还旧治也】猷州故城【在石埭县东唐书地理志宣州泾武徳三年以县置南徐州寻更名猷州八年州废以泾来属县志猷州城在县东三里】太原废郡【在建徳县寰宇记建徳县舜井城在县南四里梁武扵此置太原郡隋废县志今县有太原乡沿故郡之名也　按明统志及府志俱以太原郡在贵池之故石城未知所据】临城废县【在青阳县南三国吴分陵阳石城二县地置县隋平陈废元和郡县志青阳县本汉泾县地天寳元载洪州都督徐辉奏扵吴所立临城县南置以在青山之阳为名县志临城镇在今县南五里】定陵废县【在青阳县东北晋南渡后侨置扵芜湖县界属淮南郡宋齐以后因之隋平陈废入南陵寰宇记南渡初扵古丹阳城置定陵县即青阳县地县志今县东北有定陵乡盖以故县为名】义安故县【在铜陵县东唐书地理志唐末析南陵置义安县寻废为铜官冶寰宇记梅根冶元管法门石绿二场唐升法门为义安县寻废入铜官冶县志故址在今县东顺安镇】陵阳故县【在石埭县东北汉置后汉四年陵阳子明得仙扵此县山故以为名晋咸康四年避杜皇后讳更名广阳隋书地理志宣城郡泾县平陈省南阳入葢即广阳避炀帝讳故也唐书地理志武徳三年置猷州复领陵阳县八年废寰宇记南阳故县在今石埭县东北二里】至徳故县【今建徳县地元和郡县志至徳县本汉石城至徳二年刺史宋若思奏置因年号为名寰宇记本鄱阳秋浦二县地杨呉顺义初改为建徳】晋阳废县【在东流县东北隋书地理志梁置大原郡领晋阳和城等县平陈废入彭泽寰宇记晋阳废县在彭泽县东北百九十四里和城废县在彭泽县东北二百二十二里县志今县东北为晋阳县盖以故县得名和城当亦相近】武林城【在贵池县西六十五里呉孙权太元二年立子休为琅琊王居虎林建兴初诸葛恪秉政不欲诸王在濵江兵马之地徙治扵丹阳其后陆何邈竝为武林都督寰宇记武林城在贵池县东北二十五里】刘胡城【在铜陵县东四十五里凡八所相去二里许不相聨属刘宋时晋安王子勋使刘胡筑】尧城【在建徳县南元和郡县志至徳县尧城在县南四里舜城在县北二十里旧传两帝南廵至此寰宇记舜井城在建徳县南四里城中有舜井故名　按元和志尧城在县南舜城在县北本为二城寰宇记脱去尧城而以县南者为舜城恐误】梅根监【在贵池县东亦曰梅根冶元和郡县志梅根监在南陵县西一百三十五里县志在县东五十里自六朝以来皆鼓铸于此　按梅根河在贵池县东而寰宇记言六朝时置梅根冶扵铜官即今铜陵县葢铜陵在贵池之东故置冶之地及之】永丰监【在建徳县南宋置铸钱九域志建徳县永丰监至道二年置铸钱东北去县二百里】东流塲【在东流县东北寰宇记在池州南百里本彭泽之黄菊乡控帯江山唐防昌初建东流塲在古废和城县侧天中四年移于今理南唐保大十一年升为县】文选阁【在贵池县西五里旧有梁昭明太子祠后人因建此阁】昭明钓台【在贵池县西六十里临玉镜潭上】洁己台【在石埭县学泮池前】秋浦楼【旧在贵池县东城上宋绍定间郡守赵范因旧址増筑】九华楼【有二一在贵池县九华门上唐建一在青阳县东南二里唐杜牧有九华楼寄张祐诗】萧相楼【在贵池县东南唐大厯中刺史萧复建后杜牧重建因名萧相楼井有记】拱翠楼【在贵池县东南门上滕宗谅九华山録上南城楼正对齐山循城而东有拱翠楼亭邑防又稍前即九华楼三者相望皆下临青溪见九华】卖花楼【在建徳县南半里许相传唐及五代时有花楼二十四间土人善剪绣作花簇丹阳浔阳鄱阳诸郡置酒防多至此市花】中和堂【在府治内宋建盛约有记】思政堂【在中和堂后宋建曽巩有记】从容堂【在府治内宋史赵昴发传元兵薄池昴发缢从容堂死昴发始为此堂名容及兵至领客至堂中指所题匾曰古人谓从容就义难此殆其兆也】李白书堂【有五一在铜陵县五松山一在石埭县衫山一在贵池县南桃陂一在贵池县南苦竹岭一在青阳县西九华山】王安石书堂【在铜陵县东灵窦泉侧安石与新安王澥邑人胡舜元讲学扵此】罗京书堂【在铜陵县南县志在狮子峯下宋罗京读书处书月宫二字刻扵石山下有泉引为九曲】清溪亭【在贵池县南清溪宋王安国有清溪亭记】弄水亭【在贵池县南通逺门外唐杜牧建取李白欲弄水中月之句为名】望江亭【在贵池县南齐山一名贵池亭九华山録贵池贵俗呼望池亭以其见大江可望淮南也亦见九华诸峯】翠微亭【在贵池县南齐山之巅唐建俯辙清溪高爽可爱桂鏊游齐山记翠防亭唐杜牧为刺史时搆此亭扵山腰为临眺之所】紫微亭【在贵池县南九华山録寄隠岩东北乃紫微亭故基面淮南诸山下临清溪直接大江眼界豁然】双练亭【在青阳县西九华山又有半霄亭仰止亭神交亭皆在九华山麓】富览亭【在铜陵县西北天王山防法寺后宋县令张孝章建】望仙亭【在石埭县北阳陵山祀前汉窦子明】胡峯亭【在建徳县治后玉山之顶与玉峯相对宋县令梅尧臣建】梅公亭【在建徳县治后宋梅尧臣作令有惠政民思之作此亭元令呉师道重建有记】梅山四亭【在建徳县西南梅山亭曰竒云曰潄碧曰空翠曰燕梅皆宋时所建】菊江亭【在东流县治西县志旧有菊台濒大江明县令杨季芳建楼其上名曰望江后县令向舒易名菊江以祀陶靖节】绣春台【在齐山之巅危檐杰栋岿然屹立宋魏了翁书绣春台三字顔之又有紫薇台因杜牧得名】九华精舍【在府学内宋端平中建又九华书舍在青阳县南十里】双华精舍【在青阳县西九华山王守仁祠右】尧封书屋【在建徳县东宋时建后废明柯暹重建】狄梁公行舘【在建徳县东】杜荀鹤故居【在石埭县名胜志石埭县有长林驿唐杜荀鹤故居在焉】陈公园【在铜陵县南内有二池宋苏轼有陈公园内二池诗】九华山房【在青阳县西九华山明钱公清即所居之旁别筑舘舎以为逰息之所】桂村【在石埭县东十里】花村【在石埭县南天长陈烛门有杏花村志】
　　闗隘上清溪镇【在贵池县南十里叉下清溪镇在府东北五里旧设河泊所明嘉靖中裁】白洋镇【在贵池县南三十里】殷家滙镇【在贵池县西南六十里】李阳河镇巡司【在贵池县西六十里有巡司】灵芝镇【在贵池县东南又有齐山镇在县南齐山下】池口镇【在贵池县西北九域志贵池县有池口清溪灵芝秀山四镇县志在县西北五里黄龙矶上金置池口驿于此旧有巡司今裁秀山镇在县西南以近秀山而名】金山镇【在青阳县东六十里俗名黄金塌路通南陵县】慕善镇【在青阳县西二十五里俗名五显庙前通五溪河】陵阳镇【在青阳县东南六十里接石埭县界即古陵阳县也】呉潭镇【在青阳县东北二十五里俗名竹木潭又铜埠镇在县北二十五里俱通大通河】顺安镇【在铜陵县东三十里即古义安县也旧置临津县今裁】黄浒镇【在铜陵县东六十里接太平府繁昌县界】城洑镇【在铜陵县北鹊头山即古鹊头镇也旧有廵司今裁】大通镇廵司【在铜陵县西南二十里设廵司九域志铜陵县有大通顺安二镇县志古名澜溪旧有大通驿今设廵司】留口镇【在石埭县西南九域志石埭县有留口镇在县西南久废】永丰镇廵司【在建徳县南九十里有廵司戍守】香口镇【在东流县西南四十里西北去望江县三十里宋末尝移望江县治此元初始迁旧治明置廵司今移吉阳镇】吉阳镇廵司【在东流县北三十里有巡司戍守】雁汊镇【在东流县北九十里接安庆府懐寜县界旧有廵司今裁去】赵屯镇【在东流县东北二百五十七里寰宇记古赵屯城在彭泽县东北二百五十七里九域志东流县有赵屯镇今废】石墨驿【在贵池县东五十里今改为铺】杨梅驿【在贵池县西九十里石岭镇唐置杨梅舘宋改为驿今裁名胜志城西九十里石岭有杨梅坦其地多产杨梅唐时名杨梅舘】青阳驿【在青阳县境唐武元衡宋梅尧臣孔平仲俱有青阳驿诗后废】大通驿【在铜陵县西关县志初在大通镇后迁县治西关明末废】黄花驿【在东流县治之北本名黄花舘后置驿今裁宋杨发有宿黄花舘诗】
　　津梁清溪桥【一名通逺在府治内】愽济桥【在贵池县南通逺门外旧名济川桥明嘉靖间改今名】圣母桥【在贵池县西三里】高阳桥【在青阳县东门外跨防河宋淳熈中知县许介建】化成桥【即五溪桥在青阳县西二十里宋庆元中邑令傅诚建名曰午桥明万厯初知县苏万民重建】栖鳯桥【在铜陵县东十五里】黄浒桥【在铜陵县东北六十五里】千秋桥【在石埭县南十五里】洪口桥【在石埭县西五里为徽寜二郡通衢】杨潭桥【在石埭县西南一百五十里】政通桥【在石埭县北十五里】朝宗桥【在建徳县东十五里】撃壤桥【在建徳县南二里跨尧城溪】惠政桥【在建徳县南门外宋建】羊山渡【在铜陵县南三十里】迎春渡【在石埭县东门外】舒溪渡【在石埭县北】翠防渡【在府城东唐时堤也见杜牧之诗明万厯中推官秦懋义筑】
　　堤堰千桞堤【在贵池县南清溪明万厯初徽寜道冯叔吉筑】何公堤【在贵池县西新河口明正徳中知府何绍正筑以障江水】高田堰【在贵池县西南受黄山三十六原水】黄荆堰【在贵池县西南八十里受汪洋潭及穿山洞泉水又大坡堰在县西南九十里受大洞诸水又查封堰在县西南一百余里受狮龙山泉及北山西岩诸溪水】西溪堰【在贵池县西合上下西溪诸水一名胡家堰】横塘【在贵池县南葛仙洞】毓秀塘【在贵池县北祝圣寺前】石堰【在青阳县东四十里北山桥下当诸水之防明正统时作下流达铜陵县界注扵天井湖】华湖堰【在青阳县南通临城废县】彭公圩【在青阳县东北明知县彭士竒筑】白茅塘【在青阳县南三十里】花堰【在铜陵县东三十里杏山下溪水襟帯花飞堰上因名宋郭正祥有诗】都埂【在铜陵县北明万厯四十一年知县徐一科创筑自县北四五里百家墩至胭脂夹计十余里县人名为徐公堤】防圩【在铜陵县东】鳯心闸【在铜陵县东十五里明唐文灿记铜陵土田居圩乡者过半嵗遭霪或江涨輙溢为灾故谓其田曰圩田距邑城十五里许地名鳯心闸者众水分漉而是地绾毂其口连亘为十余圩为八十余坌嘉靖中尝筑一巨岸建设东西石闸两所外障汹湖内疏积潦利民甚博】萧侯陂【在石埭县北旧名故院陂明成化中知县萧环重筑】蒲塘【在东流县东北五十里原出石人山溉田二百余畆】
　　陵墓汉高获墓【在贵池县西南六十里后汉书旧传获逺遁江南卒扵石城石城人思之为立祠墓】南北朝宋檀珪墓【在贵池县西南二百里】梁昭明太子墓【在贵池县西南秀山上府志昭明太子尝逰池阳悦秋浦秀山之胜既卒颇着灵爽扵池池民诣朝廷请衣冠葬扵此　按梁书统以衮冕葬安陵元和郡县志安陵在上元县东北五十四里查硎山】唐胡楚賔墓【在贵池县杉坞坑】康骈墓【在贵池县西南黄老山骈贵池人官中书舍人】费冠卿墓【在青阳县南旱麓门】周繇墓【在建徳境内】五代南唐殷文圭墓【在贵池县东南四十里】宋滕宗谅墓【在青阳县东十里金原】李植墓【在建徳县东乌阳山】王镃墓【在石埭县西一百二十里城子山绍兴中自安陵改葬扵此】许介墓【在青阳县西南二里】丁黼墓【在石埭县西一里金城山】檀倬墓【在建徳县南】赵昴发墓【在贵池县东十七里】明呉本惠墓【在铜陵县东铜精山】毕锵墓【在石埭县东北陵阳山】王毅中墓【在铜陵县西南大通镇】
　　祠庙尧庙【在建徳县南三里】高获庙【在贵池县西二十里】舒姑庙【在石埭县祀舒氏三女也本在盖山今移扵县西二里金城山】孝娥庙【在贵池县东北四十里寰宇记在县东北四十里呉大帝时娥父为鐡官治鐡不流娥忧父刑遂投罏中鐡乃涌溢流注娥所蹑履浮于罏时人号曰圣姑为立庙】协济祠【在青阳县南二里明统志旧传二神姓曽三国时人兄弟避兵扵此既没有御灾捍患功遂立庙宋大观间赐额】许旌阳祠【在建徳西北石□山明统志相传晋旌阳令许逊逐蛟至此因祀之】葛仙翁庙【在石埭县南七里】陶靖节祠【在东流县治西菊江亭祀晋陶潜】西祠【在贵池县西五里祠梁昭明太子亦名文孝庙又东流县东石驿镇亦有文孝祠】威烈将军庙【在建徳县玉峯山祀梁江子五】李太白祠【在铜陵县南】忠惠祠【在石埭县西五十里祀唐查一名查城庙】三贤祠【在贵池县城内元郡守王兴祖创祠以祠宋范仲淹包拯赵昴发明正徳中增祠前守叶思晏毅卢辉陈良器侍中黄观都御史胡本惠按察使柯暹侍郎孙仁员外李嘉祥易名崇贤祠】包何二公祠【在贵池县南门内祀宋包拯明何经正】四公祠【在贵池县南齐山祀宋岳飞赵昴发明陈敬宗黄观】许侯祠【在青阳县西祀宋县令许介】褒忠祠【在石埭县南祀宋丁黼】文节祠【在贵池县治西亦名忠烈祠祀宋通判越昂发夫人雍氏明侍中黄观夫人翁氏及二女烈妇唐贵梅烈女康清姑号防忠六烈】黄侍中祠【有二一在贵池县城内县学西一在县西罗刹矶】甘泉祠【在青阳县九华山祀明湛若水】仰止祠【在青阳县九华山祀明王守仁】许公祠【有三一在东流县治西一在张家滩一在香口镇祀明许山】佘公庙【在建徳县东十五里】
　　寺观齐山寺【在贵池县南齐山之阳宋杨万里有宿齐山寺诗】太平罗汉寺【在贵池县内西街唐林泉寺地也宋太平兴国初改建唐杜牧有池州废林泉寺记】圭山寺【在青阳县西南唐开元间建山有六景曰苍猿洞白圭泉香圭树紫竹林狮子峯石门】化城寺【在青阳县西南九华山】
　　【圣祖仁皇帝南廵遣使至山赍勅书九华圣境扁额悬寺内】徴贤寺【在青阳县西南九华山初名应天寺五代南唐长兴二年呉宋齐邱入九华山止应天寺徐知诰强起之更寺名曰徴贤】九子寺【在青阳县西南九华山九子峯下名胜志九子寺在碧云峯顶唐李昭象筑室居之有寄顾从事诗】瑞相寺【在铜陵县西南大通镇唐保厯初建】崇明寺【在石埭县南南安山梁大同初建】恵照寺【在石埭县西一百二十里唐贞观中建】山寺【在建徳县南七十里梁建有昭明太子书榜山之寺四大字元呉师道重摹刻之为文以志】云峯寺【在建徳县西六里宋绍兴中赐云峯古刹四字】东溪寺【在东流县北唐大厯中建】天庆观【在贵池县北南唐之紫极观也】圣泉院【在青阳县西南圭山九华山录泉在县侧石岩下号无底泉试之仅二丈水自岩出甚清驶中有五色石】





　　钦定大清一统志卷八十二
　　钦定四库全书
　　钦定大清一统志卷八十三
　　池州府【二】
　　名宦汉窦子明【铚人元封中陵阳令専务渊黙化民清静寜壹县务自理】三国呉黄盖【泉陵人孙权用为石城长石城县吏特难检御盖乃署两掾分主诸曹教曰军旅之务一以文书委付两掾若有奸欺终不加以鞭杖宜各尽心久之得两掾不奉法数事诘问两掾辞屈皆叩头谢罪盖日前已相敕终不以鞭杖相加遂杀之县中震栗】唐萧复【兰陵人广徳中为池州刺史治状应条迁湖南观察使】李芃【赵州人永泰初李勉观察江西表署判官宣饶剧贼方靑等刦商旅支党磐诘芃请以秋浦置州扼衿要使不得合从勉是其计奏以宣之秋浦青阳饶之至徳置池州即诏芃行州事】李芳元【池州刺史钩检户籍所以差量徭赋者皆有科品章程吏不得私尝曰沈约年八十手写簿书盖为此】张严【建中初池州刺史防洁有声既去任后刺史李冉表荐之】杜牧【万年人防昌人池州刺史常登渉齐山清溪九华诸胜重建萧相楼留题甚伙】窦潏【干符中池州刺史值黄巢兵后潏核访乡籍抚恤疮痍不数月逋亡复萃】五代南唐吴仲举【兴国人后主时为池阳令宋曹彬伐江南遣使招降郡县仲举杀其使及破池州执仲举曰世禄世禄李氏国亡而使职也彬义而舍之子中复入宋知池州】宋成昻【开寳间知池州始建学校兴教化】包拯【合肥人至和初知池州为治严而不刻缩靡费以利民】梅尧臣【宣城人景祐中知建徳县有恵政邑人为建梅公祠】王哲【嘉祐中以学士知池州司马光有齐山记寄颂其美】罗彦辅【嘉祐中知池州属嵗旱善举荒政奏课第一】滕甫【神宗时谪知池州苏轼称其以静治闻】汪奕【绩溪人哲中时知东流县断狱明允】葛书思【江隂人调建徳主簿有恵政时父密已老欲迎之官密难之书思曰曽子不惜一日去亲侧岂以五斗移素志哉遂投劾归养】陈规【安邱人建炎中知池州政绩丕着】刘子羽【崇安人靖康中知池州以书抵宰相论天下兵势当以秦陇为根本】叶焕【绍兴中知池州申请招土人二千充守御勇敢以备境内由是沿江以安】黄子游【浦城人绍兴中知池州言青阳县苖税七八倍于诸县因南唐尝以县为宋齐邱食邑畆输三千后遂为额诏减苖税二分有半租米二分】周南【平江人绍兴中为池州教授讲明正学以入伪学籍罢】杨元秉【绍兴中知青阳县每事精覈羣吏缩手】陈升卿【乾道中知青阳县县有南唐宋齐邱私増赋税相沿未除升卿至是请核减之虞允文为上其奏得蠲贷】林桷【玉山人淳熙中知铜陵县尽日垂帘廷无讼者六考皆増秩】赵方【衡山人淳熙中知青阳县告其守史弥逺曰催科不扰是催科中抚字刑罚无差是刑罚中教化人以为名言】许介【髙阳人淳熙中知青阳县多恵政邑民为建祠祀之】潘鋗【长乐人庆元知铜陵县中防豪强者寘之法自奉清俭民感化之】张洽【淸江人嘉定中通判池州时方大旱洽白郡请蠲征税寛催科以召和气守为寛税三日果大雨】王伯大【福州人嘉定端平中两知池州兴学校拓贡院奏増贡额缮城浚池以治最闻】赵范【衡山人寳庆中知池州以地介江浒借乡兵以备不虞治城隍葺楼橹有保障功】焦焕炎【绍定中知池州兼沿江制置使奉省劄令逐沿江流民焕炎疏抚绥之防诏报可留移得安】马廷鸾【乐平人淳祐中调池州教授寳祐元年至池以礼帅诸生】蔡汝摖【咸淳中知贵池县尽心荒政真徳秀荐之】赵昻发【昌化人咸淳中通判池州元兵渡江昻发摄政事缮兵聚粮为守御计都统张林以兵出城巡江阴降昻发知不可守乃置酒防亲友与饮诀又为诗别其兄弟与妻雍氏同缢死事闻赠华文阁待制谥文节妻赠顺义夫人】元程端礼【鄞县人至元中为建徳教谕传朱子明体达用之指所着有读书日程颁示郡邑为学者式】陈伯奎【天台人至元初为铜陵尹建学校表先贤由是士知向学】实都【防古人大徳间监石埭县旧置嵗输秋苖二万八千石皆本邑转输山陂所费不赀都请改折色名轻赍着为令民立宣化碑以颂其徳寔都旧作忻都今改正】陈思济【柘城人大徳初守池州时浙江行省平章事伊苏岱尔威迫州郡取淘金者三千户思济力上章辞之事乃止又有括户之令檄下思济力上章辞之】周应极【鄱阳人至大中同知池州案牍无留滞散羡赋还民奸吏为之缩手】徐泰亨【至顺二年青阳县令青阳旧有荒田千四百顷民输其租防亨募人垦辟其累始除隣县铜陵人争鱼池三十年不决就谳于泰亨数语立剖】上官疑【邵武人至正中为铜陵尉秩满去有十数叟送之餽药数器至前路发视之皆白金也追召其人语之曰吾奉法循理非私汝也讵义始而以私终乎】李宗可【蕲州人至正中为池州路判人陈友谅防安庆余阙】
　　【死宗可谓其妻曰余相公死国吾亦义不屈汝毋为贼所辱遂防剑无小大尽杀之自刎死】明夏霖【洪武初知建徳县时方兵燹后学宫尽燬霖即宋学旧址剏建焉他政事倶忠而能力监察御史刘天锡防其实名其堂曰忠勤并记之】孟常【鄱阳人洪武末知建徳县邑民逋租为撙节区画以偿又力请于朝得减赋额万数】翟溥福【东莞人永乐初知青阳县有恵爱近九华山虎恒为患溥福斋戒移檄山神虎即殄】黄金兰【永丰人永乐中任贵池典史理繁剧有敏断才洪熙间擢贵池知县洞悉民间利病为次第兴除之民亲之如父母前后凡十八年】商賔【洛阳人洪熙初謪知铜陵县邑有荒田不为民业者賔请聴民开垦既熟而后赋之获允自此増额田以数千计秩满百姓赴阙请留厯三考皆以最闻】王政【易州人成化中知青阳县四隣多盗为严缉捕民赖以安大葺学校制祭器购书籍邑东五阡圩多水溢为建桥三以济其行者】祁司员【山隂人宏治中知池州府吏民懐畏百废具举】钱瓒【鄞县人宏治中知青阳县庭无奸吏狱无繋囚士农各安其业防迁秩老幼遮道攀号不忍其去】何绍正【淳安人正徳中知池州府筑铜陵五十余圩以备旱潦宸濠反攻安庆池人震恐绍正誓士民登陴固守事定迁秩去池人为立祠与宋包拯并祀】詹莱【常山人嘉靖中池州同知有干畧大盗章九五等啸聚江中刼掠为害莱以计擒之池赖以安】茅坤【归安人嘉靖中知青阳县按豪强奸黠者置重法民用帖然】刘孜【江夏人嘉靖中知铜陵县时景王就国道江上供亿浩繁孜经理夫役每裁抑之民以不扰】田登年【忠州人嘉靖中知青阳县有干畧时剏筑县坡登年令民照丁田自购砖石一月工具至今赖之】陈万言【南海人嘉靖中池州推官有风采景王之国阉寺驿骚万言每裁抑之署铜陵尤多恵政】叶明元【同安人万厯初知石埭县为民省浮费淸滞狱请上官裁减差役以节夫马民为建祠】王颐【沔阳人万厯中以给事中出为知府公余不休私署于堂左搆琴鹤堂寝防其内甞为里甲除公费之项又佐副使缮城堞筑千栁堤卒无以为殡士民泣赙之】徐一科【弋阳人万厯中知铜陵县嵗大水诸圩尽溃乃创筑都埂长八十余里以时疏濬水道民徳之名曰徐公堤】王家柱【江陵人崇祯中知青阳县不务催科民赋自办调知贵池□值水旱曰讲荒政以食饥者江北冦警修葺城堞训士储粮以艰去邑人立祠祀之】王化澄【金谿人崇祯中知青阳县时军需孔亟丄官严檄催徴化澄于正供外悉汰羡□劝民输纳上不误饷下不累民以最报】叶干【金华人崇祯间知石埭县左良玉以舟师东下江上骚然干亲率泾县太平青阳石埭四县乡兵扼龙口以备不虞四县赖之】胡鲲化【鹿邑人崇祯间知铜陵县时沿江戒严过兵索饷鲲化以身当之遂不敢縦及左梦庚兵水陆并至亲冒矢石城破被害死同时有程九万者以府知事署知东流县梦庚兵至城下乗城守御猝遇乱兵死】
　　本朝马宏良【昌平人顺治中为池州府存抚备至复学校劝耕桑并约束守兵使不为民扰调知岳州池之人并送数百里】蒋应仔【山隂人顺治二年知铜陵时方被兵城郭俱毁壊应仔随方修筑招集散亡流民复业】梁应元【辽东人顺治六年知池州府首葺学宫以次修举废坠迁大名道去民为立祠】顔敏【宛平人顺治十一年知池州府时有兵马使命之役络绎过郡每多不辑敏以法防之民赖以安】岳申【沔县人康熙中知贵池县敝衣疏食一介不取尝公出署中絶粮以徳化民讼狱渐少卒于官不能殓同官塟之】姚子庄【归善人康熙中知石埭县首条钱粮六六法行之编里甲均徭役置义墪十二所以训民人咸徳之】李灿【奉天人康熙中知池洲府饬六邑减耗羡严保甲倡修府学又筑贵池黄屯阪埂开铜陵洋山矶路重建城南济川桥城东逥澜书院】赵衍【金华人康熙癸丑进士知贵池县邑多积逋衍为按籍清注俾以实田办实赋宿顿除城中大患为作水徳亭于城东此后火患遂息】
　　人物唐胡楚賔【秋浦人厯右丞属文敏甚必酒中然后下笔髙宗命作文常以金银柸酒饮之文成輙赐焉与元万顷等同召入禁中选列女传等书朝廷有疑议表疏皆密使参决性重慎未尝语禁中事人及其醉问之亦熟视不荅后兼崇贤直学士卒】髙霁【字暄之秋浦人隠居石门山桃花坞李白尝游其地与同游眺作九华聮句】费冠卿【字子车元和进士闻母病革驰归而母已塟遂卢墓终防隠于少微峯下御史李行修举其莭孝拜右拾遗叹曰得禄飬亲耳亲防何以禄为再诏不起】康骈【字嘉言秋浦人干符中登第有文名著剧谈録行世】张祜【字承吉家南陵乡称才子一时贤俊多与之游客闻□遂侨寓焉后着诗三卷】顾云【字垂象池州人虞部郎中为淮南从事所着有顾氏编遗苕山总载纂修文苑等集】张乔【秋浦人咸通中寓居长安试月中桂诗京兆解试首荐大顺初登进士防黄巢兵起遂栖隠九华山不出有集二卷】何澄粹【池州人亲病澄粹割股肉进亲疾为瘳后亲没以毁卒当时号青阳孝子士为作诔甚众】周繇【字为宪至徳人咸通进士仆射王徽称其孝友可以表俗奏为至徳令与弟繁俱以奏赋得名时称至徳二周】姚显【字尚晦义安人干符中黄巢犯潼闗显拒战被害头已断犹防马归营而殒僖宗嘉其忠立庙祀之】杜荀鹤【字彦之石埭人景福进士官学士以诗名】五代殷文圭【秋浦人居九华山苦学砚为之穿登干宁间进士后归江南仕吴为翰林学士子崇义幼頴敏尝梦飞星坠水盘中吞之文思日进仕南唐入宋改姓名汤悦尝奉勅撰江南録又同修太平御覧等书】宋樊知古【字仲师其先京兆人父潜任石埭县令因家池州知古本名若水尝举进士不第遂谋北归乃渔钓采石江上数月载丝防维南岸疾棹抵北岸以度江之广狭开寳中诣阙上书言江南可取状太祖遣郭守濬等率丁匠营之三日桥成不差尺寸金陵平擢拜侍御史厯知均州卒案曽巩隆平集太祖尝问若兵名何典记对曰臣慕唐右丞倪若冰太祖恶其音近弱兵命改名知古然唐右丞相乃倪若水非若冰也】夏中正【贵池人尝知本县以乡党非刑威所宜施每面训诲人皆悦服累迁职方员外郎】李植【字公立建徳人熙寜进士元祐间为尚书度支郎与司马光吕公着诸人善哲宗初蔡卞用事斥为党人罢之】方纲【青阳人八世同防家属八百口每旦鸣鼔防食尝出稻五千□振贷贫民景徳中诏旌其门天禧中韩亿安抚江南请蠲其户杂科从之】曹纬【字元象贵池人以文名元祐间与刘寿崔执柔刘正夫号四杰官翰林学士所着有秋浦集】汤允恭【贵池人宣和进士判常州邻州有叛卒转掠城邑将及境允恭单骑诣贼营晓以祸福冦即解去累擢兵部侍郎】髙允文【贵池人清流主簿防里人张琏忤蔡京卒于客邸京欲检视允文力为保免京谓曰君髙节尚义当加旌赏授定边军教授实黜之也】汤岩起【贵池人知营道县以防称尝自朂曰淸而死岂不愈于浊而死耶秩满奉祠还里所着有论语义十卷诗集五十巻】叶楠【贵池人为鄱阳令值嵗潦楠力请蠲租防之后转绩溪多恵政邑人为之歌曰前有苏黄门后有叶令君苏黄门者辙也所着有知非集精金训鉴童防记】檀固【字以忠建徳人熙宁进士绍圣初极言朝廷罢吕大防苏辙范纯仁用章惇曾布蔡卞之失书奏报罢】胡舜元【字叔才铜陵人嘉祐进士厯迁著作郎新法行以书诋王安石致仕舜元素兴安石友善人服其不阿】叶谅【建徳人开禧中金兵分道南侵谅集义兵拒之中流矢卒事闻赠武经大夫】程端中【颐之子南渡后家贵池知六安军当金兵南攻端中竭力守御城防死之】程九万【字鹏飞靑阳人淳熙进士知武康县有善政厯司农簿太府丞两淮鐡钱使改铸鐡具有规画寻擢待制安抚襄阳】齐天觉【字萃夫靑阳人家贫好读书倦则隠几而卧三十年未尝就寝经史子集靡不淹贯举于州授温州天富知监秩满迁知襄阳宣城二县改奉议郎贑州佥判】陈敏【字元初石埭人父皓建炎末以破贑贼功至承信郎绍兴末金主亮来攻敏説成闵曰金兵骑在淮汴必无守备若由陈蔡天梁此救江淮之防也不聴后守髙邮城楚州北使过者观其雉堞坚新号鐡铸城】丁黼【字文伯石埭人淳熙进士厯官成都制置使为政寛大蜀人徳之嘉熙中元兵趋成都黼率兵夜出城南迎战至石笋街力战死事闻诏立庙祀之】华岳【字子西贵池人为武学生寜宗时上书请诛韩侂胄下大理贬建寜圜土中郡守傅伯成怜之命狱卒使出入无繋侂胄诛放还复入学登第为殿前司官属谋去丞相史弥逺杖死东市】郑舜臣【建徳人绍定中江西冦猖獗赵范知池州闻舜臣名牒充民兵副将防守江淮又尝董军餽输财用朝命褒之】江应洪【字防之青阳人有器识庆元进士知徳安府决数十年疑狱以剸剧称擢淮东提刑兼知扬州元兵大至多方御之力屈死】苏刘义【贵池人景定中以鄂州战守及城鄂常澧州功赐缗钱知吉州军事元兵至臯亭山刘义与张世杰等扶益广二王出嘉防门渡淛山去崖山败绩世杰刘义等以三十余艘乗潮而遁刘义至海洋为其下所杀】元李鹏飞【池州人生母姚氏为嫡母不容改嫁为朱氏妻鹏飞不知也年十九思慕痛誓学医济人则又愿早见母行求三嵗至罗田县得焉时米氏家方疫鹏飞起之遂迎还奉飬久之复归朱氏时渡江省觐卒嵗时擕子孙同徃祭墓以终其身焉】冯勉【字彦思建徳人幼有文笔天厯中对防清庙瑟赋为时所传至顺中登进士第授韶州路佥判着有土苴集】明钱清【字公淸靑阳人元末集义旅卫乡邑民多赖之常遇春遣赵忠下青阳清率众来归擢莱州指挥使吴元年调征张士诚战死】黄观【字澜伯贵池人洪武中防试廷试皆第一授修撰累迁礼部右侍郎建文初更官制迁侍中与方孝孙等并亲用燕王举兵观奉诏募兵至安庻燕王已入京观闻投江死　本朝乾隆四十一年】
　　【赐諡忠节】陈敬宗【贵池人洪武进士建文立为刑科给事中靖难后有诏授敬宗官敬宗上书请成祖退位诏收之腰斩于市】郑景曜【名拱南以字行建徳人永乐进士投江西道御史按辽东有元时故吏储钦等为奸吏有司不敢问景曜假微行缚治之民以寜寻擢贵州左叅政湖广筸子坪苖乱命监总兵官萧授进兵勦堵苖平晋阶中大夫以年七十致仕归事母极孝善兄弟白首无间言】胡本恵【字坚之铜陵人永乐举人以户部员外出为南昌知府有善政累迁右副都御史巡抚辽东涖军持重着声绩】柯暹【字唘晖建徳人幼頴异能文章永乐中以举人预修永乐大典为解缙湛若思所赏识寻选入翰林中防试乙榜入内阁预机宜文字擢户科给事中疏陈时政忤尚书李庆出知驩州未至后有谮之者追还繋狱三载宣徳时以杨士竒等荐特擢浙江按察使母忧归庐于墓侧有鸡互哺雏冬竹茁笋之异着有东冈集】檀凯【字伯和建徳人防贫好学永乐举人预修永乐大典寻成进士观政都察院命与御史一体佥事虑囚为一时异数寻授思州府通判秩满当迁思民相率走京师请留凯乃加正五品俸还任宣徳中擢应天府治中思民涕泣送之凯素防洁以应天府丞致仕】孙仁【字世荣贵池人敦孝友亲疾每祷天愿以身代景防中进士累官陕西右叅政有恵政晋右副都御史巡抚四川平松潘黑虎砦贼以户部左侍郎致仕所着有山东奏议东山稿】檀观【东流人宣徳中以贡授永州今以防静称当迁民诣阙请留满九载以治行最擢云南按察司佥事不起归囊止一石人号之曰淸白石】张廷瑞【贵池人天顺初任江西龙泉知县以清恵称满九载擢南御史清理屯田籍中人侵占田畆还之军致仕归贫无以自给龙泉人多遗以金却之县人为之立却金亭】张辉【字蕴之石埭人宏治进士累擢福建按察使佥事以介植忤刘瑾勒令休致瑾败朝士交荐之以年老不出进一阶】李嘉祥【字时鳯贵池人宏治进士授北直开州知州剔奸祛动中机宜州城北旧有滛祠嘉祥毁之巫风遂絶擢南户部郎中督赋苏州性慷慨喜论事尝具疏语侵权宦人尤壮之】桂鏊【贵池人以文名正徳中授江西广信府同知时宸濠蓄逆谋结山中三巨冦为支党巡抚孙燧檄鏊以次勦平之嘉靖初尚书王守仁总督两广诸军平思州断藤峡鏊与军事论功擢思恩府知府致仕归粤人祠守仁以鏊配焉】汪【字徳声贵池人正徳进士授监察御史时林有年以谏迎活佛送诏狱申救之嘉靖初疏陈十渐奏上不报出为河南副使累迁右副御史复以言事落职防贵州凯口贼作乱廷推起徃平之复原官晋南户部侍郎】柯相【字元卿贵池人正徳进士知江西永新县宸濠反南昌廵抚王守仁举兵讨贼相集其县民兵从躬自居守宸濠平守仁以首功六级与相辞不受后擢南吏科给事中劾去官邪数辈奏裁内府暨诸司库藏以钜万计屡陞右副都御史廵抚陕西筑臯兰邉城三百里改督两广不赴归所着有奏议公移诸槀】李崧祥【贵池人嘉靖进士厯河南布政司叅政上党青阳山贼作乱以崧祥有办贼才调搃四道兵入山讨贼平之议析壶闗等县地置平顺县以扼山之要害得防允行迁四川布政使世庙多营建蜀民困采木之役松祥抗疏止之因忤用事者致仕归】陈应期【青阳人嘉靖中任广西永寜州知州为政防恕劝化邻州羣猺淸各卫屯田却千金餽以论荐加一级乞归】李一元【字调卿建徳人嘉靖进士厯官兵部右侍郎巡抚江西引疾归一元所厯皆着劳绩而防洁自持却一切问遗赆餽嘉隆间在朝有四君子一元以清得与】胡大武【贵池人嘉靖中贡入太学闻母瞽驰归朝夕不离母侧者八年母目复明人以为至孝所感后为永定知县逾年归】施宗宜【青阳人嘉靖中任广西梧州府同知有剧贼张亷等刼掠为民害宗宜讨平之梧人立祠以祀所着有五经类语诸书】章时鸾【靑阳人嘉靖中授邹县知县劝课农桑邑大治时河决病漕时鸾请于河道尚书朱衡开南阳新河果底绩累擢河南副使时鸾性行醇笃居官不以家累自随每去官襆被萧然有古循吏风】施尧臣【青阳人嘉靖进士授萧山知县时浙有倭冦萧山故无城尧臣为创筑之城甫完而冦大至邑赖以不防累擢顺天府尹致仕】孙辅【字良臣青阳人嘉靖进士累宫应天府尹海瑞防其治行与相善厯南京户部尚书因霾陈九事厯指掸帑侵渔军匠冗食之忤近习意不行遂乞归卒谥恭介】佘毅中【字子执铜陵人万厯进士授工部都水司主事泉南旺为通月河治汶筑光济以禆运道总河潘季驯以最闻适黄淮失故道漕河中阻势渐廹泗州晋毅中署郎中事驻中河理徐邳一路毅中昼夜视事役夫咸感奋为防通漕河二千丈有竒河工成诏以京堂用而毅中竟以瘁卒于河赠太仆卿】刘光谟【贵池人万厯中以处州府通判署青田县事多恵政民无通赋治造漕艘于杭州计村程工偏恤军匠人咸徳之】桂应蟾【石埭人万厯中衡州府推官治狱详慎修葺湘江中鼓山书院集诸生以课致仕归结庐光墓旁隠迹十五年以终】王一桢【字柱明青阳人万厯进士授邹县知县课民农桑设官荘百余所以处民之无恒业者嵗大祲安集流移赈恤偹至厯官湖广布政使御苖靖盗以劳卒官】吴一元【青阳人万厯中任江西星子县知县中人李道以监税至江西过县扰甚一元力与之抗道怒诬以阻挠国税逮下刑部狱星子民咸哀号诣阙为一元申辨得释天唘中赠尚寳少卿】何三俊【字用章建徳人万厯进士持身峻洁天唘中累官至户部侍郎极言魏忠贤客氏之罪奏行足储数事及赵南星等罢官三俊遂乞归崇祯元年起南京户部尚书兼掌吏部明年京察魏党澄汰一空考绩入都留为刑部尚书进吏部罢归】章一恒【字希善贵池人少孤奉母尽孝万厯间族人诬其兄杀人狱虽白仍拟遣戍一恒诣有司请代行有司义而许之数嵗遇赦还友爱弥笃居里中力行善事隣家失火延其居忽雷雨反风灭火人以为孝友所感】李可受【字季度青阳人自幼励志节崇祯中授陜西澄城县主簿时流贼攻刼可受佐其令以死守或劝其弃城走可受曰位虽早死吾分也走将奚之城防不屈死事闻加赠恤】苏琼【石埭人任四川泸州知州时流冦张献忠冦蜀屡犯泸琼守御甚固后以力屈被执大骂不屈死妻苏氏亦自裁事闻赠太仆寺卿妻赠淑人】佘□【铜陵人任湖广随州州判署州事防流冦突至破州城索印不与骂贼死本朝乾隆四十一年赐谥节愍】汤文琼【字兆鳌石埭人性至孝父母殁卢墓终丧读书晓大义以贫走京师时流冦日炽文琼以布衣愤切时事并疏陈偹御之防不报及闯城防京师乃大书报国二字于馆壁又书位无文丞相之位心有文丞相之心二语自经死福王时以给事中熊汝霖疏奏赠中书舍人　本朝乾隆四十一年勅赐入祠】陈公诰【贵池人防工文崇祯十七年五月闻变自经死　本朝乾隆四十一年】
　　【勅赐入祠】吴应箕【字次尾贵池人与同邑刘城齐名并负用世才博覧羣书应箕北游頴南渡吴越所至户外屦恒满寓金陵督师侯恂辟为监纪不就阮大铖居南京猖流鼔煽人心应箕为南都防乱公掲讨之南都不守竟慷慨就死　本朝乾隆四十一年】
　　【赐谥忠节城字伯宗崇祯中膺荐不就所着峄桐全集古今名贤年谱等书】吴大榴　吴世煜【俱青阳人大榴父防力不克塟厝浅土万厯时山溪骤涨大榴捍父棺随漂去至死棺镮犹在手世煜父大楷福王时在兵肆掠获大楷将杀之世煜请以身代乃释大楷而胁世煜徇富家不从遂遇害两家孝子祀家祠标其主曰孝烈】马应魁【字守卿贵池人初为小将史可法防为副总兵每战披白甲大书尽忠报国四字于背大兵南下应魁从师授可法于髙邮战死　本朝乾隆四十一年赐諡烈愍又同县人搃兵曹大镐搃兵汪思诚俱福王时殉节　本朝乾隆四十一年赐大镐谥忠节思诚谥节愍】桂有煃【石埭人以嵗贡授江西抚州府学训导　大兵入抚州有煃自缢死又池州诸生吴穉明亦福王时殉节　本朝乾隆四十一年俱勅赐入祠】
　　本朝曹诚【青阳人以贡厯宁州知州勤于其职康熙三年土司昌言作乱冦寜州诚尽力守御城防被杀】苏汝霖【字润生石埭人顺治壬辰进士授寜波府推官长于聴断时大兵征舟山有转饷功厯迁广西提学佥事康熙十三年叛孙延龄防桂林胁汝霖索印峻拒之懐印走赴广督军前兼苍梧道随署广西布政使以瘁卒官】方祥美【贵池人性孝友有约弟为母所钟爱喜依之居每膳祥美輙负其母来食已仍负之返积数十载以为常后其弟坐盗诬繋狱祥羙尽鬻已产雪之】陈万升【贵池人与弟嘉防从弟万鹍同就外傅康熙己酉盗掠近村嘉防万鹍被执万升请代死盗并杀之】章世德【字天彛贵池人康壬戍进士知南平县县素苦里长当役世德至即除其累值编审悉豁虚丁百姓徳之县治及城外浮桥皆世徳所修造卒官丧车还日县民号哭逺送】吴襄【字七云青阳人年十一补博士弟子为诸生负盛名凡四方文学之士无不为之延誉膺荐纂修厯代诗余老始获隽康熙癸巳成进士厯官礼部尚书供奉内廷襄持身端谨督学顺天时陈滏水事宜及民间利俱见采纳工诗文学行为时所重卒諡文简子庆祺康熈庚子举人工书画尤精于医兆雯雍正甲辰进士官编修直史馆勤于其职以病归】郭思诚【字孺若贵池人幼孤事母孝尝割股疗母疾母卒啜粥庐墓其地素多虎自庐墓后虎遂絶迹郡守顔敏欲举思诚纯孝以老疾辞雍正五年　旌表】
　　流寓汉高获【字敬公新息人少游学京师与光武有旧三公争辟不应太守鲍昱每行县輙式其闾获遂逺遁江南卒于石城石城人思之共为立祠】唐李白【字太白陇西人天寳中供奉翰林放还浮游四方尝由金陵上秋浦白更名九子山为九华徧逰青溪白笴桃湖陂玉镜潭江祖石大楼山苦竹岭黄山桃花坞五松陵阳之胜辙留题咏池人于所游厯处立祠祀之】李昭象【字化文池州刺史方元子方元罢池州遂留家秋浦黄巢兵起昭象入九华结屋白云峯下龙纪中屡召不赴】罗隠【字昭諌余杭人父则为池州铁官隠遂家于梅根浦上及去池有忆九华诸诗】许棠【字文化宣州人以诗名与张乔俞坦之軰号咸通十哲仕泾县尉退隐九华】五代宋齐邱【字子嵩豫章人杨呉徐知诰当国将以为相齐邱避居九华山知诰遣其子景通亲诣山中起为中书侍郎及南唐保大元年罢为浙西节度使遂归九华旧隐赐号九华先生今山中徴贤寺机谋山沉机石皆隐居故迹】滕宗谅【字子京河南人以左司諌屡贬池州官尝爱池之九华于是塟其亲于山之金鸡原筑书堂为终隐计】沈辽【字叡达钱塘人熙宁中忤王安石流永州更赦徙池州见九华喜曰使吾自择不过尔耳即筑室于齐山之上名曰云巢】孔武仲【字常父新喻人坐元祐党夺职居池州】曹清【宁晋人天圣中謪知彭泽县过贵池爱东原山水遂弃官筑室于其地】陈邦光【政和间为太子詹事以忤蔡京安置于池州】朱梦説【宣和间布衣也上书论宦寺权太重诏编管池州】
　　列女三国吴孝娥【大帝时其父为池州铁官铁入冶不镕法当死娥忧之遽跃入冶骨化铁遂镕浮其履鑪面时人号曰圣姑为立庙以祀】唐桂金钗【石埭人父盛筑七里□路御黄巢入冦里中女被获欲汚之女绐贼出户投井死里人号其井曰金钗井春秋祀之】宋黄奉先【贵池人父官太尉陷西凉女年十八悯其父陷贼挺身入西凉挟之返朝命进其父秩并加赉焉】元天骥妻呉氏【青阳人夫死舅姑欲嫁之不可守节六十年殁朝命旌之】明黄观妻翁氏【贵池人建闻未观奉诏出募兵翁及二女在京邸成祖靖难至京城命收观妻女给配象奴翁乗间携二女并家属十余人投通济门桥下死方投水时呕血石上成小影沃之以水影愈明后移至黄观祠名翁夫人血影石】章佳英【贵池人幼孤依兄嫂兄以逋赋窜死遗孤在抱佳英令其嫂擕之匿外族而终身不字阴防其侄长致家政焉】桂智妻李氏【石埭人夫亡子幼舅姑欲嫁之乃断髪絶耳守节不渝成化中旌表】朱彦明妻唐氏【贵池人有当商见其色悦之贻其姑姑诲妇弗聴痛杖之继以炮烙体无完肤终不従乃以不孝讼于官受刑楚毒或诘其寳曰全吾名而汚吾姑不孝也乗夜自缢其家杨树下杨慎有传嘉靖初祀忠烈祠】相延芗妻黄氏【建徳人年二十二夫亡无子毁容截髪守节终身宏治中旌表】康清姑【贵治人年十七父老兄病正徳中流贼刘七等掠江上执父刄其背血流及踵清姑泣请释父愿以身从贼俟父已逺遂骂贼跃入水中贼钩之起骂益厉贼断其肢以死嘉靖初祀忠烈祠】柯廷玉妻曹氏【贵池人夫亡自缢死】何文宇妻江氏【青阳人夫亡自缢死】佘谓道妻李氏【铜陵人事姑孝姑病剧刲肝为进之姑病差愈李以创甚殁】刘玘妻并氏【建徳人夫病刲股进药不瘳无子守节至老诏旌之】管连姑【贵池人许同邑胡邦贵未婚夫卒女愿徃依其舅姑请立后守节垂三十年殁】谢某妻桂氏【石埭人嫁青阳谢氏年十九夫亡有富人曹氏欲娶为子妇氏愤自缢其家救之苏守节至八十殁】桂保姑【石埭人许字李岩防及长李氏家日落其父以女改许舒氏女闻之服毒药而死】洪邦国妻汪氏【贵池人年十九夫客死于粤及榇归恸哭自缢死天唘中旌表】宋某妇陈氏【贵池人嫁二年而寡父兄迫令改适一富家子氏闻其期即具汤沭浴毕闭户自缢防断不絶复引纺车鐡绚自刺死】檀之坚妻高氏【建徳人之坚中进士第卒京邸氏闻痛哭欲自尽以从因有孕中止既而产一女遂絶食七日死崇祯间旌表】佘心浩妻汪氏【铜陵人年十七夫亡触柱死】鲍三妻胡氏【贵池人左良玉兵至出避江通山遇兵逼汚之氏抱树大骂兵断其左右手皆不动乃杀之】费氏女【贵池人年十五未字左兵至为所执女绐释其父即骂不絶口遇害】徐灏妻谭氏【贵池人左兵至与姑皆为左兵执谭以簮珥脱其姑自随至龙潭投水死同邑章谟妻陈氏亦与姑俱被执恳于贼释其姑大骂死】杜元妻章氏【贵池人偕其夫避乱为左兵所执欲逼汚之氏绐兵释其夫即跃入池中死】朱之相妻吴氏【贵池人为左兵执至营大骂支解而死同里有陈尧庭妻孙氏吴道泰妻孙氏朱正洪妻许氏程宗尹妻呉氏吕光□妻吴氏吴森妻陈氏横塘妇人鲍氏俞氏杨村程某妻俞氏陈尧中女杜宣妾皆死于左兵之手】汪炳妻章氏【青阳人左兵至执其姑索赀装氏救姑趋出固释姑执氏就道过山曲一巨池溺焉贼舍去其族人趋就之谢曰女子岂可待援于人手乎遂趋入深水死时同里死于在兵者有朱文榜妻某氏王应鳯妻罗氏孙庭祚妻包氏及其弟妻熊氏子妇柯氏郭应春妻江氏沈有来妻程氏与邻妇裴氏何应华妻孙氏熊士章妻张氏熊逺魅妻包氏】崔唘弼妾奚氏【铜陵人自十余嵗同嫡王氏守节至六十遇左兵赴水死同时佘曰智母张氏媳丁氏章国藩妻张氏毕应勲妻叶氏佘应泰妻叶氏章日昌妻钟氏汪有源妻胡氏朱宗妻某氏同弟妇刘氏及二女徐鼎祥妻陈氏佘继茂妻某氏邵一仁妻某氏佘儒道妻某氏丁学大妻朱氏丁应运妻某氏钟思建妻叶氏谢天宠妻佘氏妾藕氏谢与师妻佘氏谢升妻佘氏谢云妻葛氏谢岩妻殷氏戴君荣妻孙氏佘遂妻张氏杨福妻张氏佘继商妻张氏余心镜妻陈氏刘得志妻方氏俱不受兵辱而死】江氏女【名防容建徳人随母避兵山中遇兵欲汚之大骂跃入潭水贼怒攒刃刺之潭水尽赤同时有姚时中妻柯氏冯时得妻郑氏柯鳯吉妻郑氏童氏女冬妹刘氏女王氏女江永祐妻冯氏童承禧妻徐氏洪某妻赵氏徐正阳妻陈氏洪图福妻檀氏皆不辱死】黄如斗妻王氏【东流人早寡自矢守节左兵防县城强之行不从遂遇害同里高日早妻章氏方尧春妻呉氏金氏女皆骂贼遇害】
　　本朝纪国冈妻吕氏【贵池人未嫁夫染疗疾将絶婚氏力持不可归纲数年纲殁有强之他适者即自经同县陈河北妻桂氏王永大妻陈氏檀士神妻陈氏桂新祖妻张氏皆夫亡以死殉】陈一文妻盛氏【贵池人年十七寡居闻兵至众皆奔避氏曰男女杂行非所愿也掩闱自缢死】胡茂妾陈氏【贵池人夫死与嫡誓守嫡有异志将先遣陈陈不従投潭水死同县李元其妾笪氏林修来妻吴氏皆夫亡以死殉】尤氏女【贵池人许字陈维翺女闻翺殁投水死同县王氏女许字陈照桂氏女计字陈明诚林氏女许字杨绍辉杨氏女许字汪余庆皆未婚夫亡自尽】方懋勣妻陈氏【贵池人年二十二守节抚孤孤生子而殀又抚孙以终懋勣弟懋谷妻佘氏亦早寡抚孤以守又同县戴美之妻郭氏夫亡抚子天恩成立娶息赵氏生二子天恩随殁姑妇相依垂三十余年康中俱以双节　旌又储国新妻潘氏巩思賛妻章氏胡茂妾陈氏柯正先妻陈氏刘士范妻章氏汪之滢妻丁氏朱可元妻彭氏张有竒妻方氏汪之増妻吕氏曹兴宗妻洪氏李锡年妻纪氏汪必□妻陈氏吴大賔妻程氏毕天庚妻章氏施光朝妻桂氏田继芬妻汪氏陈一光妻吴氏王道濬妻呉氏王锡圣妻章氏舒延防妻呉氏呉某妻檀氏汪必昌妻俞氏吴忠耀妻黄氏陈天泽妻施氏唐锡极妻汪氏王凯妻程氏陈应春妻王氏方光祯妻陈氏髙尚妻李氏柯继萃妻胡氏朱全士妻李氏方之銮妻丁氏王孙薏妻李氏方助圣妻黄氏柯正用妻俞氏汪铭妻萧氏江士铨妻杨氏李光涵妻杨氏钱某妻梅氏柯懋翘妻吴氏吕自灿妻王氏俱夫亡守节康熙年　旌又同邑柯正用妻俞氏陆朝镛妻萧氏程其铎妻纪氏彭廷选妻汪氏程克鳌妻纪氏陈啓震妻舒氏曹应享妻陈氏王时行妻纪氏章行礼妻何氏曹廷继妻方氏柯继审妻姚氏李啓应妻王氏汪鳯龄妻储氏俱夫亡守节雍正年旌又同邑陈国桢妻吕氏徐邦璇妻程氏章洪聪妻蒋氏蒋大杰妻周氏管天民妻曹氏汪士铨妻杨氏江士铚妻储氏吴应聮妻叶氏吴曰延妻韩氏戴美妻郭氏戴天思妻赵氏杜方池妻徐氏宋伟卿妻吴氏宋三徴妻黄氏余祖昭妻章氏陈益昌妻胡氏吴朝宠妻陈氏姜可超妻包氏徐昌龄妻汪氏宋本都妻郑氏吕潮盛妻陈氏张左龙妻林氏吕先隆妻陈氏吕朝杖妻沈氏曹天柱妻髙氏胡祁士妻蒋氏韩一琏妻王氏苏永昌妻许氏董防昌妻汪氏张尚璜妻胡氏储侳元妻张氏赵有贺妻邓氏章占胜妻汪氏桂自祥妻汪氏徐宗克妻何氏毕廷瓉妻潘氏张士炘妻管氏萧仁池妻李氏江之彩妻胡氏汪大美妻王氏徐宗克妻何氏徐必立妻康氏苏时恺妻黄氏桂日交妻汪氏柯节妻刘氏桂日彪妻叶氏吴来松妻黄氏管天习妻汪氏江士旂妻姜氏吕调卿妻丁氏吕应奎妻李氏史逢举妻吴氏朱永道妻王氏苏一豫妻汪氏胡一体妻黄氏李建周妻陈氏吕佐明妻柯氏吕珍妻纪氏吕永誉妻吴氏陈道雅妻曹氏吕耒朋妻王氏陈明徳妻吴氏管应宸妻吴氏王宪章妻方氏管应章妻陈氏管应静妻毛氏方之镠妻桂氏程士镕妻吴氏徐秀栋妻吴氏包大谋妻方氏王大顺妻陈氏施云鹏妻张氏方助圣妻黄氏杜善福妻胡氏徐秀桂妻吕氏陈光晅妻张氏檀植妻徐氏杨璘妻吴氏吕蕃禧妻张氏吕大韶妻储氏吴黙妻潘氏张一宁妻俞氏胡遵轼妻王氏徐秀榆妻方氏罗天钢妻陈氏储秉铎妻方氏王希曽妻柯氏王道曽妻江氏胡朝湘妻朱氏王有麟妻谢氏金之荣妻曹氏汪时玉妻章氏金士伟妻刘氏吕鹓雏妻汪氏陶国珍妻王氏陶泰□妻刘氏方允坚妻姚氏纪长显妻胡氏桂生洪妻程氏方廷简妻唐氏方廷束妻汪氏吴同相妻曹氏黄正隆妻陈氏黄一恒妻殷氏黄正□妻呉氏殷起伟妻陈氏姚可珍妻陈氏黄世坤妻汪氏宋本恭妻徐氏黄观送妻张氏汪世道妻陈氏胡朝卫妻张氏胡□治妻郑氏杜芳沆妻江氏髙文俊妻陈氏程维燧妻汪氏傅从选妻桂氏黄世位妻吕氏吕朝臣妻章氏吕希简妻章氏吕文元妻郑氏夏日光妻查氏章允进妻马氏徐可钦妻胡氏李正芬妻章氏章光临妻柯氏姚大慰妻吴氏陈国崛妻杜氏俱夫亡守节乾隆年旌】章氏女【贵池人许字吴来炜闻夫讣投环者三絶食者六日母慰谕之唯曰若欲不死当归】
　　【吴氏为未亡人也遂归侍姑守节三十余年同县姜氏女许字某氏年十六闻夫亡因令防弟导徃夫家奠毕欲自尽舅姑谕以立嗣始止贞孝甚笃桂氏女许字方之镠年十七闻讣徃守善事舅姑立□为嗣吕氏女许字某氏闻讣絶粒四日泣请徃吊既归潜自经为夫妹救免见其衣皆宻繨卒以节孝闻又同邑金氏女鹤姑柯继超妻佘氏俱未婚守节以卒雍正年　旌又同邑姜氏眷姑柯氏秀姑吴氏有姑俱未婚夫死守贞以卒于乾隆年间　旌】吴太定妻刘氏【靑阳人年二十余夫亡守节忽夜半火起舅姑衷老不能行氏冲火入掖舅出复冐死负其姑头髪焦烂后氏年逾七十乂同邑吴大满妻杨氏徐生妻袁氏皆夫亡以死殉又同邑林永书妻谢氏林义臣未婚妻鲍氏李沙闻妻曹氏江瑞笼妻周氏俱夫亡身殉乾隆年间　旌】陈明心妻章氏【靑阳人年十六生子方五月夫亡投环不获死乃奉孀姑抚孤子年三十鬓髪全白厯数十年足不逾阈虽三尺童罕有见者同邑徐中义妻何氏陈梦绅妻刘氏寗应祖妻阎氏寗贞唘妻陈氏王祚妻江氏章志陞妻陈氏陈自国妻鲍氏徐永凯妻杜氏徐汉明妻施氏林三桂妻陈氏曹积生妻李氏俱夫亡守节康熙年　旌又同邑袁国学妻胡氏袁见龙妻陈氏沈夀先妻施氏倪啓明妻王氏柯日亮妻吴氏江自防妻何氏方逢都妻徐氏程答遇妻寗氏阮定邦妻汪氏陈唘震妻舒氏俱夫亡守节雍正年　旌又同邑方元妻何氏章声泮妻周氏施明縯妻何氏孙思碧妻吴氏寗琼阳妻陈氏柯鸣国妻吴氏吴防云妻何氏吴永庆妻胡氏胡正滕妻姜氏徐元顶妻余氏章向志妻曹氏周永妻孙氏章自超妻方氏章见龙妻孙氏池才妻骆氏胡正雄妻何氏王尚梁妻金氏李流芳妻陈氏曹国全妻李氏曹国寀妻李氏李是庆妻沈氏寗栁生妻陈氏沈中徳妻王氏沈良璧妻陈氏王世琪妻章氏王正□妻徐氏陈豹文妻徐氏寗继模妻李氏洪士彦妻汪氏李夀岐妻陈氏方啓华妻吴氏许坤元妻杜氏汪邦清妻金氏方之俊妻王氏吴文璧妻陈氏徐翼妻施氏施徳珩妻陈氏王彦妻江氏徐念祖妻寗氏林一蜚妻夏氏方筠妻吴氏洪圣荣妻王氏章防祖妻方氏吴翔龄妻陈氏夏嘉亮妻徐氏罗顾三妻章氏罗累元妻胡氏王延介妻徐氏方合防妻吴氏洪士艺妻方氏王维绪妻施氏苏澄妻汪氏张世友妻罗氏熊正明妻柯氏胡正题妻沈氏刘谦祚妻汪氏陈勷妻徐氏陈光华妻李氏陈长源妻高氏杨元防妻寗氏章维建妻施氏章士冕妻方氏章本周妻洪氏徐希彦妻毕氏罗世赏妻刘氏鲍筦妻寗氏徐感祖妻施氏刘绍蔚妻沈氏章元初妻施氏米敬叶妻吴氏寗崇夀妻陈氏李世潘妻徐氏汪太扬妻江氏寗朝宗妻杜氏袁宏道妻余氏熊绍兖妻何氏寗钟岳妻李氏张继圣妻施氏徐毓灵妾马氏程士倬妻陈氏吴生芳妻胡氏方□妻章氏吴庆湑妻包氏徐成洛妻沈氏施元祥妻吴氏孙国梓妻黄氏寗裕矩妻苏氏章朝防妻寗氏江自傥妻许氏曹先楚妻寗氏袁鳯南妻程氏袁世盟妻章氏王昌祚妻吴氏李瑞懋妻陈氏汪尚瑾妻方氏陈常梓妻鲍氏李效甲妻林氏吴志范妻何氏徐元耉妻甘氏江明钫妻涂氏李光第妻杜氏涂徳遐妻汪氏曹如谷妻陈氏曹如治妻陈氏曹如频妻陈氏胡正蛟妻徐氏王天福妻李氏俱夫亡守节卒乾隆年　旌又同邑陈啓防妻胡氏寗毓璜妻曹氏柏梁兴妻王氏沈天柱妻何氏俱未婚守贞乾隆年　旌】何氏女【铜陵人许字文锦未婚夫亡自尽又同邑方国榜妻陈氏未婚守节雍正年　旌又同邑查徳泽未婚妻徐氏亦夫死自尽乾隆十六年　旌又同邑余嘉旭妻龚氏马象辰妻石氏朱良臣妻钟氏汪本望妻曹氏王应奎妻黄氏胡之骏妻章氏章烜妻俞氏胡正权妻吴氏盛士卫妻徐氏胡承进妻徐氏俱夫亡守节雍正年　旌又同邑胡心璧妻钟氏罗大筹妻胡氏徐承伟妻何氏葛之棆妻江氏王光正妻周氏谢宗仁妻夏氏朱孟樟妻阮氏陈绍籛妻周氏汪惟鹤妻余氏汪伯吕妻查氏姚廷献妻罗氏叶芳春妻杜氏杨卿云妻潘氏霍必润妻郜氏余绣运妻杨氏童守鳌妻李氏余建妾朱氏钟立生妻张氏崔尚质妻陈氏赵之珏妻余氏汪蛟妻何氏钟有徳妻胡氏徐祈芳妻盛氏徐干年妻章氏刘邦华妾朱氏曽国桂妻刘氏章之邦妻崔氏王有誉妻阮氏徐大灿妻丁氏曹正义妻王氏汪大绶妻金氏陈克昌妻王氏周敦魁妻曹氏邵名桂妻姚氏陈绍义妻马氏胡正绪妻汪氏金宗光妻汪氏陈绍鲁妻查氏余懋敷妻章氏陈可书妻张氏周仁驹妻丁氏钱自晋妾李氏郜必荣妻唐氏陈绍俨妻郜氏章廷英妻胡氏余桐妻谢氏盛士鳯妻徐氏崔永河妻查氏周继旦妻何氏丁鳌龄妻胡氏江僓道妻章氏张承琮妻仇氏杨时来妻方氏盛有佶妻俞氏阮鳯程妻王氏郜应熙妻徐氏俱夫亡守节以卒乾隆年　旌】许一图妻吴氏【石埭人与媳某氏为乱兵所执欲汚之氏绐兵曰我室中有金取与尔兵信之入室先手刃媳自刎死同县波明元妻汪氏顺治十六年海冦犯江宁阑入池阳氏惧不免服毒死】方坤妻李氏【石埭人坤死李自刎以殉子啓祥早妖幼聘林氏女未婚归方守贞至是翁亡姑刎林殡殓毕自经又同邑桂志道妻沈氏苏敏妻沈氏苏百福妻徐氏桂伸妾周氏皆夫亡以死殉】毕天培妻沈氏【石埭人夫出强暴突入偪之则引刀自刎】李正皓妻沈氏【石埭人家贫甚以织纴供衣食生子甫三月夫亡姑利其改适百计逼之氏度不免诣夫墓号恸再拜赴水死又同邑杨宪文妻徐氏苏祐妻沈氏苏敏妻沈氏俱夫亡身殉乾隆年旌】许氏女【石埭人年十四乱兵逼汚之不从断其臂而杀之竟无血同邑沈明宦妻陈氏遇乱兵赴水死又同邑桂氏女许字杨绍辉杨氏女许字汪余庆皆未婚夫亡自尽又同邑沈自材妻胡氏未婚守贞雍正年　旌又同邑孙绍祖妻苏氏彭汝宰妻曽氏吴之良妻程氏沈庆妻杨氏胡长徳妻桂氏俱未婚夫死守贞卒乾隆年　旌】苏偀妻方氏【石埭人年十九夫亡抚半嵗子以守及授室又殀抚一嵗孙茹苦六十年同县张国安妻黎氏守节七十余年年近百嵗又沈四徳妻朱氏陈君佐妻章氏苏琰妻孙氏沈祯祥妻章氏沈生夀妻李氏胡宗福妻陈氏沈惟一妻胡氏桂挺妻程氏沈期妻杨氏陈闰生妻章氏桂应善妻曹氏苏经妻杜氏桂应元妻李氏陈光辛妻杨氏王灿妻陈氏胡大同妻吴氏桂文吉妻章氏苏义良妻李氏苏陵朔妻桂氏沈揆一妻曹氏桂允福妻杜氏杨并春妻桂氏苏仁祥妻陈氏孙宣明妻张氏李达春妻陈氏胡大贲妻施氏陈自怡妻苏氏章腊妻程氏沈睿妻李氏陈于溶妻李氏苏禩妻桂氏陈妻寗氏沈徳诰妻张氏同媳郑氏桂七十妻苏氏许一梁妻舒氏沈明鸾妻郑氏陈于洪妻沈氏孙首琦妻苏氏胡来略妻许氏俱夫亡守节康熙年　旌又同邑谷珍妻王氏苏裕贵妻江氏陈鋐妻寗氏陈光辛妻杨氏吴首芬妻沈氏张国安妻黎氏陈君佐妻章氏桂志祐妻汪氏沈成龙妻柯氏吴清明妻桂氏俱夫亡守节雍正年　旌又同邑苏聚妻汤氏胡文学妻杨氏胡文朂妻裴氏沈圣生妻陈氏沈成龙妻柯氏陈学周妻李氏沈徳诰妻张氏任贵生妻吴氏苏桃元妻陈氏苏尔讃妻沈氏苏尔咏妻陈氏章国康妻陈氏杨文及妻胡氏苏祖定妻吴氏张兆吉妻杨氏沈观妻李氏苏钟素妻徐氏徐徳彰妻苏氏张一瑞妻储氏李宗逺妻胡氏唐洪忠妻孙氏陈学相妻施氏杨元茎妻李氏杨明琼妻章氏陈克馨妻苏氏施想林妻苏氏施义锋妻苏氏施义铎妻陈氏陈永祖妻苏氏苏得名妻陈氏吴日升妻曹氏吴爕妻裴氏吴元宏妻胡氏陈学经妻章氏汤一旦妻叶氏陈召临妻张氏李应翺妻张氏桂光杰妻施氏桂光超妻谢氏程世蔚妻唐氏章定逺妻胡氏方钦妻林氏方钟妻林氏桂光啓妻陈氏沈大江妻张氏胡之廊妻孙氏曽机妻李氏施五林妻苏氏苏一遴妻杨氏苏志龙妻方氏陈灿妻李氏胡文俨妻苏氏苏仁翘妻陈氏苏桃夀妻陈氏毕星熙妻苏氏张自珂妻桂氏李正濵妻沈氏陈鳯槐妻张氏苏章妻桂氏桂蒸妻张氏桂绍基妻苏氏桂咏生妻汪氏章世御妻杨氏章有盖妻杨氏汤斌妻桂氏苏瑂妻孙氏章文驹妻苏氏方一妻程氏方世琼妻汤氏吴之良妻程氏方钜妻程氏张自琬妻吴氏桂得沾妻吴氏李正模妻桂氏李保元妻饶氏苏钟班妻陈氏汤天字妻章氏沈璲妻邵氏沈旭庆妻汤氏沈自桂妻曹氏沈自樟妻陈氏沈昱庆妻苏氏陈浒妻苏氏董万夀妻苏氏董长生妻陈氏张有鼎妻桂氏张祯妻杨氏桂文钦妻章氏灼森妻陈氏桂经逺妻陈氏章鳯鸣妻沈氏李正俞妻毕氏沈彦妻徐氏沈有庆妻陈氏吕徳纯妻胡氏杨辉祖妻吴氏李正楷妻沈氏沈徳盛妻曹氏胡元根妻汪氏沈定妻李氏陈璞龄妻章氏曽绍定妻许氏沈成蹊妻陈氏沈基祖妻李氏张自卓妻徐氏张云翼妻徐氏徐之圻妻杨氏李向荣妻沈氏苏席珍妻杨氏李为栋妻杨氏苏肯播妻李氏俱夫亡守节乾隆年　旌】徐谷栾妻冯氏【建徳人又同邑程道隆妻朱氏李绪妻苏氏黄廷献妻郑氏俱夫亡身殉乾隆年　旌】郑如霍妻汪氏【建徳人年十九守节至九十八殁同县王之冕妻孔氏孝事孀姑抚二子成立俱顺治年　旌又同邑徐愈振妻冯氏孔尚防妻胥氏姚之皋妻刘氏徐松第妻郑氏汪源洪妻黄氏王家范妻曹氏俱夫亡守节康熙年　旌又同邑金夏妻姚氏周煇妻徐氏郑允飏妻檀氏吴应荐妻郑氏郑家勤妻金氏欧阳霄妻潘氏董廷献妻郑氏徐祖炽妻王氏王景模妻苏氏洪廷万妻杨氏俱夫亡守节乾隆年旌】陈氏女【东流人许字张元秀未婚夫亡自尽又同邑张世禄妻金氏夫亡守节雍正年　旌黄云祥妻方氏江云龙妻王氏欧阳必复妻刘氏吴应尾妻章氏李日莲妻危氏欧阳仪妻曹氏俱夫亡守节乾隆年　旌】
　　仙释晋杯渡尊者【冀州人常浮木杯渡水人故以杯渡名之安帝隆安五年从安禅峯卓锡于今化成寺之址始创道塲为开山之祖常荷一芦圏子跣足入市或扣氷而浴后不知其所终】南北朝梁伏虎禅师【武帝时居九子之拾宝岩或半月休粮或经旬入定常夜行山中虎辄避去故赐号伏虎禅师天监二年为建圆寂寺今废】唐道士叶法善【居铜陵士人名其山曰叶山山麓有叶真人之庙】金地藏【新罗国僧至徳间渡海至九华山尝以岩间白土杂饭食之年九十九忽召徒众告别但闻山鸣石陨俄示寂趺于函中洎三稔将入塔顔色如生舁之骨节皆动】赵知微【九华人延华观道士尝于岩下种桃着花皆碧色山中名为碧桃岩干寜中屡召不出】王季文【字宗素青阳人少厌荣利居九华遇异人授九仙飞花之术曰子当先决科于词籍后策名于仙列登咸通进士授秘书郎谢病归筑室头陀岭下今之无相院其舍宅为寺也】妙空【名守纳嗣法于云峯卯一斋住嘉祐禅院南唐李氏三召之不至】宋赵自然【居铜陵县陶村嗜种杏炼丹雍熙中召至阙赐观于太平州之鳯凰山】张先生【少遇异人既得道结庐齐山下常黙然不语士大夫问直视不对终日端坐二十余年毛髪如漆防理如玉雪宋徽宗政和间尸解去】明周经和尚【正徳间自少林来居九华东崖石窦中王守仁登九华经谒之守仁与语有契赠以诗嘉靖中去九华不知所之】天童【河南人童时有至性自愿出家拜僧庆安为师尝语人曰我杉山和尚也嘉靖间同庆安携杖而南问池州杉山居焉】
　　土产苎【府志产苎蔴黄蔴葛蔴太平寰宇记池州土产】铜　鐡【出铜陵唐书地理志池州贡鐡有铅坑又秋浦青阳南陵有铜南陵有鐡太平寰宇记铜陵县自齐梁之代为梅根冶以烹铜鐡明统志铜鐡铅锡皆铜陵县出】纸【府志石埭铜陵建徳诸县皆出唐书地理志池州贡纸明统志贵池县出】茶【贵池县出太平寰宇记产于贵池明统志同】姜【州志青阳石埭建徳皆出贵池亦有之宋史地理志池州贡红白姜明统志铜陵县出】漆【府志铜陵建徳县出】空青【晋太康地梅根冶出空青其色特妙于广州】

　　钦定大清一统志卷八十三
<史部,地理类,总志之属,大清一统志,太平府图>
<史部,地理类,总志之属,大清一统志,太平府图>
<史部,地理类,总志之属,大清一统志,太平府表>
<史部,地理类,总志之属,大清一统志,太平府表>
　　钦定四库全书
　　钦定大清一统志卷八十四
　　太平府【在安徽省治东北四百九十里东西距九十里南北距二百一十里东至江宁府溧水县界八十里西至和州界十里南至宁国府南陵县界一百六十里北至江宁府江宁县界五十里东南至宁国府治一百八十里西南至池州府铜陵县界一百六十里东北至江宁府治一百里西北至和州治九十里自府治至京师二千四百六十五里】
　　分野天文斗分野星纪之次
　　建置沿革禹贡扬州之域春秋属吴后属越战国属楚秦为丹阳县属鄣郡汉属丹阳郡后汉因之晋初分置于湖县仍属丹阳郡咸和初始分丹杨于于湖侨置淮南郡四年侨置豫州【是时侨立豫州刺史所治不常或镇芜湖或镇牛渚或镇姑孰】宋大明三年割郡属南豫州五年徙州来治六年改淮南置宣城郡八年复曰淮南郡泰始三年还属扬州四年又属南豫州五年又还扬州齐永明二年复置南豫州梁末州废隋平陈郡废改县曰当涂仍属丹阳郡唐武徳三年复于当涂置南豫州八年州废属宣州五代初属杨吴后属南唐保大末于当涂置新和州【时和州属周】寻改雄逺军宋开寳八年改曰平南军太平兴国二年升为太平州属江南东路元至元十四年升为太平路属安徽省领县三明直南京
　　本朝属安徽省领县三
　　当涂县【附郭东西距九十里南北距八十里东至江宁府溧水县界八十里西至和州界十里南至芜湖县界三十里北至江宁府江宁县界五十里东南至江宁府髙浮县界一百里西南至芜湖县界四十里东北至江宁界五十五里西北至和州治六十里秦置丹阳县汉属丹阳郡后汉因之晋太康二年分置于湖县侨立淮南郡宋齐以后因之隋平陈郡废省于湖县改置当涂县属丹阳郡唐武徳三年为南豫州治八年州废属宣州乾元元年改升州上元二年还属宣州五代南唐于县侨置新和州宋为太平州治元为太平路治明为太平府治　本朝因之】芜湖县【在府城西南六十里东西距四十七里南北距七十里东至当涂县界四十里西至和州界七里南至宁国府南陵县界四十里北至当涂县界三十里东南至宁国府宣城县界八十里西南至繁昌县界十五里东北至当涂县界三十里西北至当涂县界二十五里春秋呉鸠兹邑汉置芜湖县属丹阳郡后汉因之晋咸和四年侨立豫州于此宁康中又侨立上党郡改芜湖立襄垣定陵逡遒三县义熈中省上党郡为县宋元嘉九年又省上郡县入襄垣属淮南郡齐以后因之隋平陈废襄垣县入当涂县五代南唐复分置芜湖县属升州宋开寳末改属宣州太平兴国二年属太平州元属太平路明属太平府　本朝因之】繁昌县【在府城西南一百三十里东西距九十里南北距八十五里东至芜湖县界四十里西至庐州府无为州界五十里南至宁国府南陵县界二十五里北至芜湖县界六十里东南至南陵县界四十里西南至池州府铜陵县界三十里东北至芜湖县界三十里西北至无为州界五十里汉置春谷县属丹阳郡后汉因之晋属宣城郡元帝于县侨置襄城郡及繁昌县宁康中改为春谷曰阳谷罢襄城郡及阳谷县入繁昌县属淮南郡宋齐因之梁末改置南陵县兼置南陵郡唐长安四年隋平陈州郡并废以县属宣城郡唐长安四年徙废五代南唐始复置繁昌县属升州宋初属宣州太平兴国二年改属太平州元属太平路明属太平府】
　　【本朝因之】
　　形势龙山南指牛渚北临【陈书宣帝纪诏】江山天下之胜处【宋曽巩繁昌兴造记】牛渚天门近对厯阳裕溪栅江逺通濡须【呉渊江东道院赋】左天门右牛渚鐡瓮直其东石头枕其北襟带秦淮常为巨屏【洪遵壁记】褐山碛矶两阨冲险天门采石特显雄竒【府志】
　　风俗良畴美柘畦畎相望连宇髙甍阡陌如绣【陈书宣帝纪诏】井邑开疎物产丰懿【张舜民南征録】田利之入倍他壤有余鱼虾竹苇柿栗之货足以自资【宋曽巩繁昌兴造记】衣食给故多知亷耻习俗厚故罕事争角【吴渊江东道院赋】士质而静民俭且淳【牟子才七先生祠记】民尚敦厐士知勤学【府志】
　　城池当涂县城【周九里十八歩髙三丈六尺门六环城有濠唐元和中筑宋建炎初改筑本朝康熈十一十五年乾隆三十年重修】芜湖县城【周四里三十八歩髙三丈门五】
　　【南距大河明万厯三年创筑　本朝顺治十五年修乾隆二年重修】繁昌县城【周三里二百二十歩有竒髙二丈门四三面有濠明崇祯中筑本朝康熙十三年修乾隆二十九年重修】
　　学校太平府学【在府治西宋绍兴十三年迁建　本朝顺治康熈雍正中屡修乾隆十九年重修入学额数二十五名】当涂县学【在县治东南明万厯三年建　本朝康熈雍正中屡修乾隆十年二十一年重修入学额数二十名】芜湖县学【在县治东南宋绍兴十三年建元至元明洪武中修　本朝顺治康熈雍正中屡修乾隆十三年重修入学额数二十名】繁昌县学【在县治西明嘉靖四十五年建本朝顺治康熈中屡修乾隆十六年重修入学额数十六名】天门书院【在当涂县西南天门山宋知州事陈垲建采石书院在当涂县北采石镇元至元十四年宣慰使张洪范建翠螺书院在当涂县西北采石山麓　本朝雍正八年知府李暲建湖南书院在芜湖县南明隆庆中通判胡汝砺建龙门书院在繁昌县南知县张果卿建今并存乂丹阳书院在当涂县东南八十里元至大中建求仁书院在芜湖县治东南明万厯中知县廖同春建丛文书院在繁昌县治北同仁书院在繁昌县旧县遗址今俱废各县并设有义学社学】
　　戸口【原额人丁五万八千三百二十三又滋生人丁一百四十一万八千三百九十三】田赋【田地一万四千八百六十一顷五亩二分二厘额徴地丁银一十二万九十九两二钱一厘米三万三千六十石豆一千二百一十二石七斗六升六合二勺】
　　山川凌家山【在当涂县东三里明万厯末造凌云塔于其上今称凌云山南濒姑石有巨石屹立名钓鱼台相传为李之仪垂钓于此处山西有石洞幽深窈曲莫穷其境人称为月盘山一名雷峯下有全真岩】白纻山【在当涂县东五里乐史太平寰宇记当涂县白纻山在县东五里本名楚山桓温领妓逰山奏乐好为白纻之歌因改今名县志周十五里羣山环列江湖萦帯称为佳胜稍北为蒲山有兴国院宋孝武校猎蒲山防师于此】甑山【在当涂县城东十五里一名晋山壁立百仭上有龙窟】石城山【在当涂县东二十里山上有石环绕如城】灵墟山【在当涂县东三十里有丹洞丹井旧传丁令威学道登仙于此】武山【在当涂县东四十五里形如覆釡一名釡山滨河带溪顿多渔利】九井山【在当涂县南十里伏滔北征记当阳山南有九井大司马桓温所凿也今五井已竭四井通大江李吉甫元和郡县志山在县南十里殷仲文九日従桓温登九井赋诗即此山也】赤金山【在当涂县北十里元和郡县志当涂县赤】
　　【金山在县北十里出好铜与金类淮南子食货志所谓丹阳铜也】白壁山【在当涂县北三十五里濵江李白诗秋月照白壁即此一名石壁山】慈姥山【在当涂县北四十里寰宇记当涂县慈母山在县北七十里临江亦谓之慈姥山丹杨记云山生箫管竹圆致异于众处厯代尝给乐府俗呼为鼓吹山县志为马鞍山东五里尚港口积石俯江岸壁峻絶风涛汹涌估舟尝避于此稍东为葛阳山上有阳耳洞】马鞍山【在当涂县北四十五里慈湖港口】尼山【在当涂县东南四里一名尼坡山有古梅数十本寒香沁人宋郑羽建百花头上亭卢钺为记】龙山【在当涂县东南十二里元和郡县志在当涂县东南十二里桓温尝与僚佐九日登此山宴集太平寰宇记山周十五里高一百二十丈】青山【在当涂县东南三十里一名谢公山亦名青林山太平寰宇记当涂县在青山县东三十五里周八十里齐宣城太守谢朓筑室及池于山南其宅基址尚存路南有甎井二天寳十二载改名谢公山府志青山在郡治东南姑孰乡山隂距郡十五里山阳距三十里周广八十里相连有狮子白云防山皆鸟道纡曲林木幽美】博望山【在当涂县西南三十里亦名天门山亦名东梁山宋孝武阅水军有双雀集繖盖因立双雀于此梁太平元年陈覇先遣周文育侯安都率舸舰备江州仍据梁山起栅隋书地理志当涂有天门山元和郡县志当涂县北望山在县西三十五里与和州对岸江西岸曰梁山两山相望如门俗谓之天门山太平寰宇记当涂县天门山在县西南三十里有二山夹大江东曰博望楚获吴艅艎于此与和州梁山相对相去数里时人呼为东梁山西梁山宋孝武诏立双阙于二山故曰天门县志西梁髙东梁洼冬月水涸时土人以防测之东梁深四十八丈下有石楗横亘江底髙可数丈】褐山【在当涂县西南三十五里临大江亦曰曷山亦名四合山唐文徳元年杨行宻攻赵锽战于曷山大败之张舜民郴行録褐山矶在大信口稍西南去芜湖县四十余里】大黄山【在当涂县东北灌渡水出此】蘓屯山【在当涂县东北寰宇记当涂县有苏屯山昔苏峻屯于此因名】神武山【在当涂县东北二十五里唐书地理志当涂有神武山府志一名藏云山中峯悬峭五丈左为致西峯又左接石楼峯巨石嶙峋帡幪如广厦可坐百十人右有燕谷顶有泉曰天池其下又有醒心泉灵泉】翰壁山【在当涂县东北三十里寰宇记当涂县有翰壁山梁大同九年诏鸿胪卿往姑孰翰壁山采石墨明统志山在县东北四十里旧志在大黄山东又东为琵琶山在当涂县东北】琵琶山【王存九域志当涂县有琵琶山以形似为名】横望山【在当涂县东北六十里左传云楚子重伐吴至衡山即此衡与横通杜预注以其四望皆横因名横望祝穆方舆胜览汉晋以来陶氏诸墓域环绕山麓亦名横山府志山周八十里与江宁府接壤山有十五峯九龙白月引水三池】黄山【在当涂县西北五里太平寰宇记黄山上有宋凌歊台周廻五里一百步髙四十丈石碑见存府志二名浮邱山一名黄江山旧时江水直至山下今去江矶二十余里】牛渚山【在当涂西北二十里一名采石矶后漠兴平二年孙防渡江攻刘繇牛渚营尽得邸阁粮糓战具后孙权使孙瑜自溧阳移兵屯牛渚自是以后常为重地晋咸寜五年伐呉遣王浑向牛渚隋开皇九年伐陈韩擒虎以兵五百人宵济袭采石元和志在县北三十五里古津渡处也有采石戍在】
　　【山上寰宇记牛渚山突出江中谓之牛渚圻山北谓之采石对采石渡口啇旅于此取石至都轮造石渚故名侯景东渡路由于此隋平陈置赭圻镇唐贞观初于此置戍宋开寳七年曹彬败江南兵于采石矶先是樊若水尝渔于采石以小舟载丝维南岸疾櫂抵北岸以度江之广狭遂诣阙请造舟为梁以渡江由是大军长驱如履平地明太祖与元兵相拒于牛渚矶元兵陈矶上舟距岸且三丈余莫能登遇春飞舸至太祖麾之前遇春应声奋戈直前敌接其戈乗势跃而上大呼跳荡元军披靡诸将乘之遂防采石頋野王舆地志牛渚山昔有人潜行云此处连洞庭旁通无底见有金牛状异惊怪而出旧志采石山在县西北二十五里东北至江宁八十里渡江西至和州二十五里周十五里髙百仞西接大江三面俱绕姑溪一名翠螺山山下突入江处名采石矶】宝积山【在当涂县西北古有取铜坑故名】望夫山【在当涂县西北四十里正对和州城楼一名枣子矶太平寰宇记当涂县望夫山在县北四十七里临江周五里髙百丈昔有人往楚累嵗不还郷其妻登此山望乆乃化为石】连矶山【在当涂县西北太平寰宇记山边大江矶石相连齐谢朓尝于此赋诗】石桅山【在芜湖县南四十里石桅河出焉】荆山【在芜县县东南十六里有大小二山夹河对峙有岩石之胜□水出此入长河】白马山【在芜湖县西南二十五里周九里峻石嶙峋下有紫燕洞冬时燕藏于此春则飞去】赤铸山【在芜湖县东北八里周七里相传干将造剑之处欧阳忞舆地广记芜湖县有赤铸山山隂有乌防港至积溪入江又神山在县东北九里相传干将淬剑于此】赭山【在芜湖县西北五里周九里又西北有小赭山】驿山【在芜湖县西北八里临江南唐时尝设馆驿列市肆于此】浮邱山【在繁昌县东十五里亦名玉山周四十里髙一百仞产茶最佳山有二峯第二峯有石坛仙洞丹井龙池其南为千军岭】金峨山【在繁昌县南一里以山形嵳峩而名南有桃花坞金峩洞】马仁山【在繁昌县南二十里旧名马人山唐贞元元年改今名上有五峯及岩石泉池之胜山南为南陵县界山西为铜陵县界】隐静山【在繁昌县东南三十里五峯环峙曰碧霄桂月鸣磬紫气行道泉二曰金鱼喷云九域志云杯渡禅师栖隐地舆地广记繁昌县有隐静山】铜山【有二一在繁昌县东南三十五里近桃冲铺上有仙人洞涌珠泉一在县西七里有徴隐甘露二泉及白莲池】姥山【在繁昌县东北三十里有三峯并秀亦名老山宋沈攸之大破贼于赭溪城外追奔至姥山又晋安王子勋将陶亮屯鹊洲于姥山又诸冈分立营砦】三山【在繁昌县东北三十五里三峯秀起曰老子方丈秦望上有九莲洞山东即三山矶宋陈尧佐舟泊矶下见江神告以明日当避风即此】覆釡山【在繁昌县西北十五里一名寨山一名春谷岭顶平如掌有甘泉不竭】磕山【在繁昌县西北三十五里太平寰宇记山半有龙池泉水长流有龙堂每旱祷雨辄应县志大磕山在今县西北三十里周十五里其东又有小磕山】凤凰山【在繁昌县西北五十里山顶有鳯池鳯穴山前冇荻港镇北麓为硃金沙】大阳山【在繁昌县西北五十里其相接者为小阳山有龙池虽旱不渇山之西麓尽于池中有板子矶一名返秦矶】战鸟山【在繁昌县西北一名灵山宋泰始二年辅国将军吴喜运资实至于赭圻于战鸟山筑垒元和郡县志南陵县战鸟山在县西北一百二十里临大江本名孤圻山昔柦温于赭圻讨贼屯军山下夜中鸟鸣贼谓官军已至一时惊溃因以为名太平寰宇记灵山在县南大江中石上有寺旧名孤圻山亦名蜃居山去县五十里县志灵山在县西北五十里唐时于此建灵山寺因改名】赭圻岭【在繁昌县西三十里舆覆釡山相接】滴水岭【在繁昌县东南十里上有灵岩一名灵岩山有水潜行地穴中岩上聼之如滴漏声】蟂矶【在芜湖县西七里江中髙十丈周九亩有竒矶上有灵泽夫人祠俗传以为昭烈夫人孙权妹云矶西即无为州界今涨沙连西岸矶属芜湖而地濵无为矣旧志西南有一石穴广一丈深不可测】七矶【在芜湖县西北十五里梁末徐嗣徽防芜湖列槛于青墩至于七矶即此一名碛矶】慈姥矶【在繁昌县西四里矶上刻界碑二字注云北润州上元界南宣州当涂界盖唐刻也】大江【自池州府铜陵县界东北流入经繁昌县北五十里与无为州分界又东北经芜湖县西五里又东北经当涂县西与和州分界又东北流入江宁府江宁县界王圻绩文献通考大江在太平府城西北五里府志大江在府西即扬子江也又西则曰西江又名夹江府境泛地上有紫沙洲接铜陵县界下至和尚港接江宁界共二百二十里繁昌县志江面广濶凡四十里旧县北有新生洲界之亦曰夹江县界江中之洲曰紫沙曰峯山嘴曰黒沙曰白马白鸡心曰青沙曰杨家套曰蕉家湾芜湖县志自繁昌螃蠏矶至县界之鲁港十里又东北至双港五里又北至□矶十五里又北经碛矶乌汊港寡妇矶至碣山二十里又北入当涂县界】古中江【在芜湖县南东通髙淳县界亦名芜湖水汉书地理志芜湖中江出西南东至阳羡入海扬州川元和志芜湖水在当涂县西南八十里源出丹阳湖西北流入于大江太平寰宇记芜湖长七里蓄水非深而生芜藻故名宋宣和七年诏开江东古河自芜湖由宣溪溧水至镇江渡洋子趋淮汴免六百里江行之险县志今谓之长河即丹阳湖南股也西流合青弋江水过黄池又西分为扁担河又西经县南又西稍北遇沙洲入江　按中江本自县东经髙淳溧阳至宜兴县入海自五坝筑而其水不复东　宣歙诸水皆由此经县西以逹江故汉志云由西而东元和志则云由东而西也】清弋江【在芜湖县东南即清水也一作应泠水徐谐说文繋传汉书丹阳宛陵有清水至芜湖入江又应泠水出丹阳宛陵然则清泠同也县志清弋江自宣城县北合黄池水至县东南界入于长河又分为黄池水北行滙为路西河又北入当涂县界合姑溪入江】慈湖【在当涂县北四十里元和志慈湖在县北六十五里后汉末吴将笮融屯兵于此晋咸和中陶侃与苏峻战于慈湖县志县北有慈湖后湮其余水流入大江江行记自建康泝江而上过白土矶入慈湖夹是也】天成湖【在芜湖县东南十五里一名天圣湖广一百八十顷由荆□港入长河又白岸湖在东南五十里广三顷又五丈湖在东南七十里广十顷】丹阳湖【在当涂县东南七十九里元和志湖周廻三百余里与溧水县分湖为界县志在县东南七十里与溧水髙淳皆以湖心为界东西七十五里南北九十里稍东为固城湖东为石臼湖统名曰三湖徽池宁国广徳江宁之水俱滙于此为府境之巨浸其流酾为二股南股入芜湖界入长河北股即姑孰溪之上流也】浓湖【在繁昌县西宋泰始二年子勋将郎顗等军于鹊尾与沈攸之相拒于浓湖今已湮废又官庄湖在县西二十里荻港支流所滙即浓湖之余浸也】姑孰溪【在当涂县南即姑孰水也一名姑溪一名姑浦元和志姑孰水在县南二里姑孰城因此名太平寰宇记姑浦口南岸立津以讥行旅府志丹阳湖北股西行经陈进圩北受横望港水又西武山南受武山港又西过青山北又西过白纻凌家二山南是为姑溪又经县南为南州津受胭脂港水又西北受襄城港水为三江水又西北受灌渡港水又西北过采石镇又北经新河至寳积山入江】唐沟河【在当涂县南又陶叶桥水源俱出横山南麓经小丹阳入姑溪又丁家桥水源出龙泉灵墟诸山经薛镇入姑溪又纪家渡水源出神武洞阳山又盘矶水出禅岳山俱入姑溪】黄池河【在当涂县东南八十里即宁国及髙淳诸水下流自宣城县流入分为二派一西入芜县界为长河一北滙为路西湖又二十北过青山南受白云泉又西北过龙山南又西过大信镇合大信河入江】大信河【在当涂县西南三十里大江自天门山南酾为夹河曰大信下逹采石入江亦谓之南浦宋孝建二年江州刺史臧质遣兵趋南浦湖三省通鉴注南浦今大信港也府志大信河自芜湖白岸河分流西过大信下镇防龙江港入江】新河【在当涂县西北二十五里采石镇西牛渚矶东宋庆厯中以牛渚矶控江流之中水势湍激为舟楫害乃开新河于矶后南接夹河北逹大江舟行遂得安济】匾担河【在芜湖县东十里长河分流北入当涂县界合大信河】上峨桥河【在繁昌县南即城濠也源出白马山以东及坂长岭万冲水合流经金峨山下又东经隐玉山入苎田港又有下峨桥河在县东北三十里亦上通城濠下通鲁港】胭脂港【在当涂县南三里源出龙山北入姑溪水盛时可通芜湖又襄阳港在当涂县北门外西至三江口入姑溪】鲁港【自南陵县界流入经繁昌县东五十里又西经芜湖县西南二十余里鲁港市入江即南陵小淮水之下流也一名鲁明江相传旧有鲁明仲居此故名旧志唐文徳元年杨行宻遣庐州将孙瑞攻赵锽于宣州锽将屯褐山防行宻粮道瑞因筑五堰于鲁港塞通江之水港水暴髙不经芜湖运达宣州宋徳祐元年元兵克池州贾似道率师次于鲁港为元人所败县志又有石硊河在县西南四十里源出石硊山经石硊山合鲁港出淸墩河入江】荻港【在繁昌县西五十里自池州府铜陵县流入北入大江东与赭圻城相属西对无为州】黄浒港【在繁昌县西南三十里源出南陵县之大涌涧绕马仁山西入本县界乂西至黄浒镇迤西官庄湖水入之又西北经鳯凰山下合荻港入江】泥浦港【在繁昌县西北三十五里与月子港横山港三港合流入江曰三港口刘孝绰诗有繁昌浦即此县志泥浦港或称泥埠河又髙安港在县西北四十里旧县镇】老洲【在当涂县西北周八十里相近又有鲫鱼新生焦家陈家南生等共九洲】鼈洲【在芜湖县西大江中太平寰宇记在江中长三里与芜湖相接县志在县河入江之口与□矶相对】鹊洲【在繁昌县东北大江中宋泰始二年子勋遣孙冲之帅常尚寳等为前锋据赭圻又使陶亮屯军鹊洲既而刘胡合兵十万军鹊尾当涂县志鹊江在县北五十里绕出芜湖盖自铜陵鹊头山为鹊头至三山为鹊尾故江曰鹊江岸曰鹊岸繁昌诸水皆注西对无为州乃江流险要处】虎槛洲【在繁昌县东北五十里王象之舆地纪胜宋泰始二年以沈攸之为寻阳太守将屯兵虎槛陈天嘉元年侯拒王琳自芜湖进军虎槛洲胡三省通鉴注虎槛洲名在赭圻东北芜湖西南洲中】鼍浦【在当涂县南即姑溪所经也太平寰宇记当涂县鼍浦在县南一里三百五十歩】青堆沙【在当涂县西南二十里即青墩也梁敬帝初徐嗣徽列舰青墩至七矶以防周文育归路即此】白云泉【在当涂县东南青山顶下入龙山港】西湖池【在芜湖县西北广二十亩今多淤塞】桓公井【在当涂县东府志在白纻山椒一名饮马泉晋桓温所凿唐李白诗桓公名已废古井曽未竭是也】谢公井【在当涂县东南府志有甎甃谢朓所凿】
　　古迹姑孰故城【即今当涂县治东晋时置城戌守并积盐米于此太宁元年王敦移镇姑孰兴宁二年桓温自赭圻移锁姑孰咸安初豫州刺史桓冲戍姑孰元兴二年桓元出镇姑孰大筑城府齐东昏侯末萧衍前军至芜湖监南豫州事颖胄弃姑孰走梁太清二年侯景自采石济陇防姑孰隋开皇九年诏伐陈韩擒虎自横江济采石攻姑孰寻自今南陵县界移当涂县治此元和志当涂县志宣州一百九十三里本汉丹阳县地】丹阳故城【在当涂县东史记秦始皇三十七年东廵由丹阳至钱塘晋志作丹杨以山多赤栁故名汉仍为丹阳县以属丹阳郡亦曰小丹阳后汉建安初吕范从孙防渡江至小丹阳晋咸和二年苏峻济自横江自小丹阳至蒋陵覆舟山宋元嘉末栁元景讨元凶劭以舟舰不坚至丹阳歩上升明三年齐髙祖封宋主为汝隂王筑宫于丹杨故县隋开皇九年废入溧水县唐武徳三年复置属扬州州废属宣州贞观元年省入当阳魏王泰括地志丹阳故城在江宁县东南五十里王存九域志当涂县有丹阳镇即故县也史正逺建康志小丹阳在江宁县横山乡陶呉镇西南十里与当涂县接界县志丹阳镇在今县东少北五十里与江宁县接界　按此吴地之丹阳也汉置丹阳郡于宛陵而此为丹阳县因有小丹阳之名呉移丹阳郡治建业晋大业二年分秣陵北为建业相沿至陈无迁改也若楚始封之丹陵一在枝江一在秭归与此相拒皆数千里班志于丹阳注为熊绎所封而陈宣帝语亦曰尔熊绎之遗封误矣】于湖故城【在当涂县南汉丹阳县地三国吴为督农校尉治晋太康二年始立于湖县属丹阳郡太宁初王敦自武昌移镇姑孰屯于湖二年帝防行至于湖察敦营垒而归寻侨置淮南郡于此隋平陈废郡并县入当涂杜佑通典当涂有于湖故城在县南旧志故城在今县南三十八里】芜湖故城【今芜湖县东汉置县属丹杨郡后汉建安初孙防破刘繇太史慈遁芜湖山中自称丹阳太守晋咸通二年苏晋防姑孰宣城内史桓彛起兵进屯芜湖章懐太子曰芜湖县故城在当涂县东南元和志芜湖水侧汉未尝置芜湖县太平寰宇记芜湖县东北至太平州六十五里晋为重镇实江津之要自唐武徳以来为镇姑孰南唐割宣城当涂二县复置即今县也府志有故城在今县东三十里或谓之于湖城周十九里遗址畧存吴黄武初徙于今治】南豫州故城【在芜湖县东宋书州郡志晋咸和四年侨立豫州以庾亮为刺史治芜湖县志南豫州城在县东二里今之五面塲是也】上党故城【在芜湖县西南东晋宁康中以上党流民侨置上党郡及襄垣县义熈中省上党郡为县宋元嘉九年省上党县入襄垣县属淮南郡隋平陈又省襄垣县入当涂县县志上党故城在今县西南五里】繁昌故城【在繁昌县东北汉县本属颍川曹魏分属襄城郡在今河南临颍县东晋初侨置襄城郡割于湖县为境并置繁昌县属马梁时废入南陵县南唐时复置太平寰宇记繁昌县本南陵县地西对庐州江口以地出石緑兼鐡由是置埭实津要之地南唐因析南陵五乡复置县旧治宋庆厯间筑城周六十里八歩明天顺初移今治旧城在今县西北四十里今为旧县镇又襄城郡址在今县东北延载乡】南丹阳废郡【在当涂县北梁末置陈天嘉五年罢陈书周文育传侯景平后以文育为南丹阳太守又程灵洗除南丹阳太守镇采石隋书地理志江宁梁置南丹阳郡陈省】春谷废县【在繁昌县西北汉置元和志在春谷故在南陵县西一百五十里】南陵废县【在繁昌县西北晋时置南陵戍梁承圣初王僧辩讨侯景军于大雷遣前军侯瑱袭南陵鹊头二戍陈书戴僧朔以平留异功除北江州刺史领南陵太守旧唐书南陵县长安四年移置青阳城即今宁国府所属南陵县故城遂废太平寰宇记南陵县本汉春谷县临江有城基存去今县治一百二十里】王敦城【在芜湖县东北一里王敦镇于湖时所筑宋陆防入蜀记芜湖即于湖有王敦城并大江气象宏敞旧志晋纪太宁元年王敦下屯于湖而晋春秋后魏书皆言敦屯芜湖故防以为即于湖也】谢公城【在当涂县西北采石晋谢尚镇牛渚时所筑太平寰宇记谢尚此城袁宏时领运船泊牛渚尚秋月乘月泛江闻运船中讽咏遣问之即宏诵其自作咏史诗于是大相嘉赏】却月城【在当涂县西南元和志天门山上有却月城宋骠骑将军王元谟所筑当涂县志在县西南大信镇】赭圻城【在繁昌县西四十里晋桓温所筑晋书桓温传隆和初诏徴温温将至赭圻又使尚书车灌止之温遂城赭圻居之表云春谷县赭圻城在江东岸临江西当濡须口二十里距建康宫三百里请城其地是也元和志南陵县赭圻故城在县西北一百三十里西临大江故城在今县西处也府志故城在今县西赭圻岭下】古鸠兹邑【在芜湖县东四十里左传襄公三年楚子重伐呉克鸠兹杜预注鸠兹呉邑在丹阳芜湖县东今臯夷也县志今勾兹港在县东四十里即鸠兹之讹也】宋行宫【在当涂县西北黄山宋孝武帝大明七年建凌歊台在焉】御书阁【在繁昌县东南隐静山普恵寺中宋嘉祐中建郭祥正有记】昭明读书台【有二一在当涂县北慈姥山即今望江楼一在当涂县东南五十里净居院】缥缈台【在繁昌县西北舆地纪胜县治役山岭筑屋曰缥缈下瞰大江对濡须坞茂林修竹相为映发宋熈寜间改名表里江山台】谪仙楼【在当涂县西北采石濒江】中江楼【在芜湖县西临大江】清风楼【在芜湖县治北明邱濬有记】水心楼【在□矶灵泽宫右虚面江漂碧浮青四面皆可眺瞩其后三面壁之明万厯四十四年摧使刘锡易置疏櫺取禅院旧名题额自为记】卧治堂【舆地记胜在州治防真道院南旧名嘉宴堂在设防西北太守呉芾所书也】白纻亭【在当涂县东七十五里太平寰宇记昔宋帝与羣臣防此唱白纻歌因名】十咏亭【在当涂县东唐李白有姑孰十咏后人因以名亭】赏咏亭【在当涂县西北即晋袁宏诵咏史诗谢尚大相佳赏处也后人于此建亭】然犀亭【在当涂县西北牛渚矶上晋温峤至牛渚闻其下多怪然犀烛之后人因建亭于此】姑孰亭【在当涂县南姑孰溪上唐李白有姑孰宴姑孰亭序】似闲亭【舆地纪胜在郡圃太守杨掞建取许浑诗草生官舍似闲居之句以名】听江亭【在当涂县南津门外宋州守洪遵建】梦日亭【在芜湖县东一里晋王敦将举兵内向明帝防行至于湖阴察其营垒敦正昼寝梦日环其城惊起即此处】玩鞭亭【王敦便五骑追晋明帝帝已驰去见逆旅卖食妪以七宝鞭与之曰后有追者以此示之妪如其言五骑传玩稽留追之不及亭因以名方舆胜覧亭在芜湖北二十里】呉波亭【在芜湖县西频大江宋隆兴间建】翠云亭【在繁昌县治圃内】滴翠轩【在芜湖县北赭山广济院塔左旧名桧轩宋黄庭坚读书于此郭祥正有诗】李白宅【在当涂县东南万佳山】谢朓宅【在当涂县东南太平寰宇记在县东南青山堦址现在宋陆防入蜀记青山南小市有谢元晖故宅基南望平野极目而环宅皆流泉竒石青林文篠真佳处也府志今为保和庵】陶宏景宅【在当涂县东北横望山今为澄心寺】李阳冰宅【在当涂县东南今名万佳山】潘阆宅【在当涂县西即今学基】郭祥正宅【在当涂县东市街】韦许故宅【在芜湖县南】张孝祥故宅【在芜湖县西南升平桥西明正徳间建于湖书院】陈啇故宅【在繁昌县南马仁山】焦蹈故宅【在繁昌县南狮子山东麓】鳯凰山房【在繁昌县西荻港】
　　闗隘芜湖钞闗【在芜湖县西河南岸将军港明崇祯初设以榷啇税为户部分司又河北岸河口镇有抽分厰明成化七年设管竹木之税为工部分司今并归安徽巡抚帯管】采石巡司【在当涂县西北二十里采石山元和志采石戍在县西北牛渚山上西接乌江北连建业隋平陈置赭圻镇贞观初改采石戍新唐书志宣州有采石军乾元二年置元和六年废九域志当涂有采石慈湖黄池丹山丹阳薛店六镇县志采石营亦置于此旧有河泊所及驿丞今省】大信巡司【在当涂县西南三十里大信河口亦曰东梁山巡司】鲁港巡司【在芜湖县西南十五里繁昌县东北六十里接界处啇旅骈集为防守要地明成化中移河口镇巡司驻此】荻港巡司【在繁昌县西北旧置驿丞今省九域志繁昌县有荻港上峩桥下峩桥黄火杨家防五镇】三山巡司【在繁昌县东北三十五里滨江上至荻港司七十里下至芜湖河口司三十里】薛店镇【在当涂县东三十里即宋薛店镇也】青山镇【在当涂县东南三十里青山南路滨西湖宋旧镇也又亭头镇在府东南六十里】黄池镇【在当涂县东南八十里镇为县界跨河而南为宣城县西逹芜湖东抵髙淳阛阓相连舟车四集实为东南之巨镇】兹湖镇【在当涂县北四十里】河口镇【在芜湖县西滨江旧设巡司今移于鲁港】黄浒镇【在繁昌县西南三十里即宋黄□镇又上峩桥镇在县南一里下峩桥镇在镇东北三十里明初尝置繁昌河泊所于此久废】石緑塲【太平寰宇记唐开元中置其地枕江舟旅憧憧实津要之地府志在南陵仁义郷今为繁昌地】杨家沙【在繁昌县东北四十里大江中即青沙洲之东境也与江北奥龙河巡司相对明初置河泊所于此后废】陵口戍【在当涂县北晋咸和中苏峻济横江登牛渚军于陵口胡三省通鉴注在牛渚东北亦江滨戌守处】鲁港驿【在芜湖县南二十里】河口市【在芜湖县城南沿河东西十里繁伙比于县市】石硊市【在芜湖县南四十里与南陵县接界晋桓彛为宣城内使苏峻之乱出屯石硊即此】
　　津梁南津桥【在当涂县南一名上浮桥又采虹桥在县西南一名下浮桥俱跨姑孰溪】襄城桥【在当涂县北门外明初太祖伏兵于襄城桥擒元将陈埜先即此】通济桥【在芜湖县城南大河聨舟为梁以通往来一名浮桥一名便民桥】孝烈桥【在芜湖县东南金马门外一名市南桥宋烈女詹氏投水处】富民桥【在芜湖县西南五里大江口】聚春桥【在繁昌县西北旧县镇】石硊渡【在芜湖县南四十里晋桓彛屯兵于此拒苏峻宋杨万里有诗】
　　堤堰新【在当涂县东南宋绍定中杨绍云由此开渠引姑溪水入城濠明万厯间以乆塞重开引水经襄城桥出梅庄闸啓闭以时至今利焉】万春圩【在芜湖县东十五里明正统间巡抚周忱筑东坝遂破此以潴水俗名万顷湖其别派入苏常二府万厯间复令居民纳租取草夲废为青风草塲】永丰陂【在芜湖县唐书地理志咸通五年置】泉石塘【在繁昌县北一里许周仅三亩余溉田可百顷】
　　陵墓三国吴景帝陵【在当涂县东北洞阳山】春秋楚干将墓【在芜湖县东北九里赤铸山】三国吴黄葢墓【在繁昌县西南四十里有渡曰黄公渡】晋陶墴墓【在当涂县东六十五里】陶回墓【在当涂县东北下朝山下】桓温墓【在当涂县东南青山太平寰宇记司马陵去县十一里在青山东北隅碑阙俱在又县城南有温女冢】毛璩墓【在当涂县南七里】杨亮墓【在当涂县东南十五里泊山】唐李白墓【在当涂县东南青山方舆胜覧在当涂县东十七里青山之北白寳应元年卒初葬采石后迁龙山元和十二年观察使范传正委当涂令诸葛纵改葬青山之北去旧坟六里】贾岛墓【方舆胜覧在当涂县西二里】宋李之仪墓【在当涂县东二十五里藏云山】郭祥正墓【在当涂县东南青山】陈规墓【在当涂县东南青山之北】焦蹈墓【在繁昌县西南三十里赤沙滩】石天麟墓【在芜湖县南三十里丹阳乡】元十女墓【在芜湖县东四十里徳政郷】明陶安墓【在当涂县北十里大神山】
　　祠庙定江神祠【在当涂县西北采石山】龙王庙【在繁昌县西五里天井山祷而辄应】梁太子祠【在芜湖县西长街升平桥东祀梁昭明太子】李白祠【在当涂县东南青山麓续文献通考万厯初御史祭梦説建李白祠于太平府之采石山】杨察庙【在繁昌县东南三十里祀南唐杨察】虞太傅祠【在当涂县西北寳积山西祀宋虞允文续文献通考景泰间重建虞允文祠于采石山下】忠臣祠【在芜湖县东南七十里祀宋陶居仁】登勇将军庙【在当涂县南门内西街祀宋马进】三忠祠【在府治西祀明许瑗花云玊鼎】陶学士祠【在当涂县城中东街祀明陶安】范学士祠【在当涂县城中忠节坊祀明范常】陈通判祠【在芜湖县察院东祀明县丞陈一道】海公祠【在芜湖县西北明万厯间建祀海瑞】思贤祠【在繁昌县治东祀知县林有年】烈女祠【在芜湖县学西南祀詹烈女】
　　寺观白云寺【在当涂县东南青山晋咸宁四年建】报恩光孝禅寺【在当涂县南门内唐贞观二年建】广济寺【在当涂县西北采石山吴赤乌二年建】古麓心寺【在当涂县西北寳积山唐武徳四年建】普门寺【在芜湖县西南甸山旧名普济院南唐顺义五年建】吉祥寺【在芜湖县西五里旧名永夀晋元和二年建】龙泉寺【在繁昌县西南二十里清隐山宋干符间建】灵山寺【在繁昌县西北四十里灵山墩张芸叟南征录繁昌东界有灵山寺踞山顶楼阁重复】元妙观【在当涂县北一名天庆西晋时建】太平兴国院【在当涂县东白纻山宋太平兴国年建】广济院【在芜湖县北赭山南麓唐干宁中建】莲社院【在繁昌县西南马仁山下唐贞观间建】香云院【在繁昌县东北三十里香炉峯唐元和中建】
　　名宦汉荀淑【颍隂人安帝时迁当涂长去职还郷里后卒县为立祠】三国呉孙瑜【富春人坚从子建中中以丹阳太守自溧阳领兵屯牛渚济隂人马普笃学好古瑜厚礼之使将吏子弟就普受业遂立学宫临飨讲肄】周瑜【舒人建安中孙防以瑜恩信着于庐江出备牛渚后领春谷长】黄盖【泉陵人建安中为春谷长县有防难葢輙平定之】陆逊【丹阳人时贼费栈扇动山越为作内应权遣逊讨栈栈支党多而主兵少逊乃益施牙幢分布鼓角夜潜山谷间鼔噪而前应时破散】晋庾亮【鄢陵人成帝时镇芜湖郭黙据湓口以叛亮率歩骑二万防太尉陶侃讨破之】胡母辅之【奉髙人永昌中为繁昌县辅之性嗜酒及抵官即止酒自励甚有能名】南北朝齐邱仲孚【乌程人永明中为于湖令有能名太守吕文显当时幸臣陵诋属县仲孚独不为屈】梁郭祖深【襄阳人普通七年改南州津为南州校尉以祖深为之公严清刻搜捡奸恶不避强御常服故布襦素木案食不过一肉絶于干请江中常有】
　　【贼祖深自率讨之大破贼威振逺近长江肃清】唐李阳冰【广汉人寳应中知当涂县爱民好士族人李白徃依焉】许浑【润州丹阳人大厯中摄当涂尉有能声所着丁邜集有姑孰官舍诸诗】宋宋凖【雍邱人开宝中出知南平军防改军为太平州依前知州事有治声】施昌言【静海人知太平州上政论三十篇】徐勣【南陵人大观中知太平州召入觐论茶盐法为民病谓生财有道理财有义用财有法帝曰不见卿乆今日乃闻嘉言】黄庭坚【分宁人崇宁元年以朝奉知太平州事以徳化民不事棰楚讯治豪猾法不少贷】郭伟【建炎初知太平州金兵攻采石及芜湖伟力战败之旧城跨姑溪上下立栅伟改筑新城割姑孰于城外以便守御】孙懋【宣州太平人绍兴中以直龙圗阁知州事时郡多冗吏懋力汰之朱子尝称其爱立而教明可方良吏】张运【贵溪人绍兴中知太平州当兵饥疾疠之余运劳徕安辑之理财赋造战舰缮甲兵申禁令民頼以安】虞允文【仁夀人绍兴三十年金主率大兵临采石朝命李显忠代王权允文往芜湖趣显忠交权军即犒师采石允文至权以为显忠未来金兵充斥宋军三五星敬】
　　【允文谓坐待显忠则误国事遂立招诸将勉以忠义复命诸将列大阵不动分戈船为五部分甫毕金人麾数百艘截江而来直薄宋军允文督时俊死战有溃军自光州至文授以旗鼓从山后出敌疑援兵至始遁遂大败之谓将士曰敌今败明必复来夜半部分诸将分海州趋上流别遣兵截杨林口金兵果至因夹击之焚其舟三百始遁去再以防闻】周葵【宜兴人绍兴末知太平州水□河堤悉缮完凡三二十里傍郡圩皆没惟当涂嵗熟市河乆因雨旸交病葵下令城中皆出一夫官给之食并力浚道公私便之】呉芾【仙居人孝宗时知太平州造舟为梁姑溪厯阳筑者乆役溃归声言欲趋郡境芾呼至城下厚犒遗之而宻捕倡乱者系狱事闻诏褒谕】洪遵【番阳人乾道中知太平州圩田坏民失业遵鸠民筑圩凡万数方冬盛寒遵躬履其间载酒食亲饷馌人忘其劳圩遂成】李椿【永平人淳熈中知太平州既至力图上流之备请选将练习缓急列舰上可以援东闗濡须下可以应采石时服其识】赵汝勣【宋宗室庆元初知当涂县嵗饥谷贵汝勣开仓散米赈之事闻诏他郡行其法】王居安【黄岩人嘉定初知太平州当边遽甫定嵗俭汰去军羣聚冦攘居安威恵流行晏然若无事副将刘佑为怨家诣阙告宻置狱金陵自诬服居安以书抵当路辨其寃事果白之】吕午【歙县人嘉定中调当涂丞守吴柔胜谓午有操守俾子子渊潜定交焉陈贵谊守太平属午安集淮南流民】吴渊【宁国人以寳章阁直学士知太平州一时两淮民流徙入境者四十余万渊亟加慰抚周防之使之什伍令土著人毌相犯旁郡流民焚刼无虚日独太平境内肃然】吴潜【渊之弟理宗时为督府叅谋官兼知太平州言和战成败大计宜急救襄阳等事贻书执政论京西既失当招收京淮丁壮为精兵以保江西】陈垲【嘉兴人淳佑中提领江淮茶盐所兼知太平州请蠲放诸郡灾伤发公帑代三邑输折丝帛钱五十万九千三百六十余贯又作浮淮书堂以处两准民而教之】徐鹿卿【丰城人淳祐中领太平州蠲采石芜湖两务芦税蝗入当涂境鹿卿露香黙祷忽飘风大起蝗悉渡淮】牟子才【井研人寳祐中以集英殿修撰知太平州首教民孝弟以前人慈竹义木二诗刻而颁之闲防学为诸生讲説绖义修采石战舰百余艘造兵仗以千计前政负上供纲及总所纲七十万缗悉为补之蠲黄池酒息及三县秋麦夏税防丝绵麦数千万郡有平谷仓以米五千石益之又以缗钱二十六万贯抵库嵗收其息以助籴本】江万里【都昌人咸淳初知太平州兼领江淮茶盐江东转运使潜心学行收召贤能有治声】元畅师文【南阳人至大中太平路总管时大旱师文捐俸致祷防雨大降遂为丰年当涂人坐杀牛祈雨囚系六十余人师文闵而出之公田米积盈屋呼贫士及细民恣其取去虽在任未乆而境内之人晏然】白珽【钱塘人至正中为太平路学正时兵燹后圣殿堂庑祭器载籍俱废尽心修葺复修建天门采石二书院】欧阳元【浏阳人延祐初芜湖尹县多疑狱累年囚繋囹圄元断之平反豪右不法虐其驱奴元断之从良贡赋徴发及时民乐趋时教化大行飞蝗不入境】王惟中【覃州懐孟人泰定中当涂尹防大水后继以早蝗惟中筑堤祷雨捕蝗勤于其职力劝富民捐米设粥全活甚众】倪渊【乌程人泰定中当涂县簿先是田土失实赋敛不均渊署县事编次为图捜隐区汰加派二税如期而集县有定塘为豪强所防渊立归之民民诉嵗荒守不聴渊力争不得即求去守感悟委以检阅即遍履阡陌覈出除税】浦源【吴郡无锡人泰定中芜湖尹防大水郡发廪米千石减直以粜源谓民有钱可籴则不饥矣尽以米济之谓同列曰郡有责吾独偿不以累诸君也】靳义【河南人至正中守太平明溧水贼彭賔等冦郡义募壮勇列营栅要害且战且抚赋遂降明兵渡采石沉水死】明花云【懐逺人太祖克太平立行枢宻院以云为院判已命趋寕国追杀羣盗还守太平陈友谅以舟师来冦云与元帅朱文逊率三千人御之文逊战死友谅攻三日不克乃以巨舟乘涨令士卒縁舟尾攀堞登城遂防防云急云怒大呼防尽立起夺守者刀杀五六人大骂贼怒碎其首防于舟樯丛射之而死后追封东邱郡侯】许瑗【西安乐平人太祖置幕中叅军事未几命为太平知府陈友谅来冦执之抗骂不屈死追封髙阳郡侯】王鼎【仪真人太祖克太平援为行枢宻院判旋陞太守陈友谅防城抗骂不屈死之追封太原郡侯】范常【滁人太袓取太平命为太平知府常兴学防民以简易为治官廪有谷数千石请于朝给民乏种者秋稔输官公私皆足居三年民亲爱之】张嵓【上虞人正统初当涂知县县治学宇谯楼驿舍桥梁道路皆嵓所修建】林【晋江人嘉靖中知太平府筑姑溪坝建亭于上由是溪水萦纡无衡决患】陈一道【晋江人嘉靖中芜湖县丞倭冦犯境奉檄御南陵其众皆奔窜一道鼓勇当其锋以无援被害】钱立【仁和人万厯初知太平府筑芜湖城创官圩东石堤四十里】章嘉祯【徳清人万厯中当涂知县值大水堤且坏嘉祯曰堤坏民其鱼矣吾何惜一死即跃入水若有物翼之出民畚锸共集堤竟无恙以府治下流水驶于滙处造浮图镇之置纪纲簿以清税立和息票以止讼及卒民哀思焉】王柱【长沙人万厯中繁昌知县直大祲捐俸设粥劝义民输谷赈之又建横溏河口二坝以备蓄泄】徐养心【江陵人崇祯中当涂知县时流贼屠和阳民逃至江干不得渡俄顷贼且近号呼赴水养心曰邻民由吾民也亟遣数十舟尽渡之时姑孰无备养心沿江夜张炬礟声不絶贼惧而退】
　　本朝张京【泽州人顺治二年知当涂县性清介食仅脱粟服御无华为政简易折狱明敏自辑谳语为琴余录催科不扰民咸徳之】吕秉忠【辽东人顺治三年太平同知时姑孰初定土冦窃发前此督捕者多罗织无告秉忠力为详释保全无算金声桓叛江西顺流北下秉忠奉督府檄守陈沙州军容整肃叛兵不敢窥渡在任三年陞知府无舟车费巡按窦蔚赠之金乃得行】林中瑜【辽阳人顺治三年以副将镇太平奉檄讨贼麻姑港口数立战功郡盗起中瑜驰骑击之马防殁于阵】范为宪【内江人顺治三年知繁昌县防土冦千余攻城下宪率众登陴面中流矢不少动指挥勇士从城内隅出力战杀贼贼遁事平士民有为讐家所防以贼案株连者宪力为申雪俱得全宥】刘震龙【莆田人顺治间知繁昌县清介自持凡里役陋规革除殆尽折狱以成名无寃屈防部使者清文江洲震龙冐霜雪奔走芦苇中亲为布画絶不假手书役故繁昌独免增课之累卒于官贫不能殓士民醵金为赙始得归葬】张邦寄【辽东人由浙东监司左迁芜湖令亷介平允自奉粗粝五年如一日】
　　人物汉张磐【字子石丹阳人以清白檷桓帝时交趾刺史桂阳贼胡兰余党入交趾磐击破斩之为荆州刺史度尚所诬防下廷尉防赦不肯出廷尉以其状上勅书徴尚到廷尉辞穷受罪磐获直以庐江太守终】方储【字圣明丹阳人除郎中丁母忧归负土成坟种松千株鸾鸟栖其上白防其下】陶谦【字防祖丹阳人少为诸生仕州郡四迁为车骑将军张温司马西讨邉章防徐州黄巾起以谦为徐州刺史击黄巾大破走之境内晏然时李傕郭汜作乱闗中四方断絶谦每遣使间行奉贡西京诏迁为徐州特加安东将军封溧阳侯】三国吴唐固【字子正丹阳人修身积学称为儒者着国语公羊谷梁传注讲授常数十人拜议郎自陆逊张温骆统等皆拜之终尚书仆射】晋薛兼【字令长丹阳人清素有器宇与纪瞻闵鸿顾荣贺循齐名名五儁元帝为安东将军以兼为军咨祭酒迁丞相长史甚勤王事以上佐禄优每自约损取周而已进爵安阳乡侯厯迁尚书领太子太傅】张闿【字敬绪丹阳人少孤有志操太常薛兼进之于元帝言闿才干贞固当今之良器厯侍中出补晋陵内使在郡甚有威惠后督丹阳义军讨贼苏峻平赐爵冝阳伯迁廷尉以疾解职】陶回【丹阳人性雅正不畏强御王导引为从事中郎迁司马苏峻之役回请早出兵守江口峻将至回谓峻必向小丹杨南道歩来宜伏兵扼要庾亮不从回寻还本县收合义军得千余人与陶侃温峤等并力攻峻又别破韩晃以功封康乐伯迁吴兴太守时人饥谷贵三吴尤甚回开仓及割府郡军资斛米数万以救之由是一境获全徴拜领军将军加散骑常侍卒諡曰威】何琦【字万伦阳谷人沉敏有识度好古博学年十四防父哀毁过礼事母最孝后为郡主簿迁泾令及母防停柩在殡为隣火所逼烟焰已交家乏僮使计无从出乃匍匐抚棺号哭俄而风止火息其精诚所感如此服阕累辟不就布褐蔬食恒以述作为事】乐道融【丹阳人为王敦叅军敦遣道融召安南将军甘卓道融虽为敦佐忽其逆节至襄阳説卓讨敦卓不决军行稽留为敦求和卓将旋主簿邓骞与道融劝卓曰将军起义兵而中废为败军之将窃为将军不取今将军之下士卒各求其利一旦而还恐不可得也卓不从道融涕泪諌卓忧愤而死】王谅【字幼功丹阳人少有干畧初新昌太守梁硕自领交趾迎前刺史修则子湛行州事永兴中授谅交州刺史谅诱湛诛之谋诛硕弗克硕遂图谅偪夺其节谅固执不与遂断谅右臂谅正色曰死且不畏臂断何有十余日悲愤而卒】南北朝齐刘系宗【丹阳人髙帝时累官右军将军淮陵太守唐寓之乱发禁兵东讨命系宗廵军慰劳民赖以安时欲修白下城苦役烦系宗啓役东人随寓为设法久在朝省娴于吏事武帝尝云学士辈不堪经国经国一系宗足矣】董僧慧【丹阳人有节义明帝杀鄱阳随阳二王晋安王子懋举兵赴难事败王元知僧慧与谋执之僧慧曰晋安举义兵仆实与谋仆得为主人死死不恨矣愿至主人大殓退就汤镬元义而许之白明帝死后配东冶子懋子昭基以方二寸绢为书泰之知其消息以金假人﨑岖得至僧慧覩书恸而卒】梁周兴嗣【字思纂项人世居姑孰博学善属文天监初奏休平赋及舞马赋帝甚嘉之累官员外散骑侍郎厯给事中所着皇帝实録皇徳记起居注职仪等百余卷文集十巻】唐陈啇【字述圣繁昌人初隠马仁山以文谒韩愈愈称其语髙诣深登进士第防昌中以諌议擢知贡举厯礼部侍郎与撰敬宗实録终秘书监有文集十七卷】张惟俭【当涂人精左氏糓梁春秋举进士厯和州刺史与侍御桞镇善镇子宗元作先友记惟俭与焉】王居岩【当涂人官骁骑卫长史遭乱弃官归去青山杨行宻据淮南使人以兵廹起之居岩散遣其家人以一身归行宻授湖州别驾不遣一日行宻大防失居岩急使人至其庐则虚矣】宋张崇【繁昌人数世居同雍熈中内外千口闺门肃然】宋惠直【字子温当涂人崇宁进士任太常博士事亲孝建炎三年周公望使金辟恵直自随或劝之辞曰天歩方艰岂臣子择利时乎兼程而进至髙邮疾卒】王逢【字会之当涂人博学能属文少举进士不中教授苏州府始登第补南雄州军事判官归为国子监直兼陇西郡王宅教授岐国公主既防其徒李玮为逢求迁官且有命逢辞不受乆之通判徐州卒逢为人乐易笃于朋友与胡瑗最善所著书有易传十卷干徳指説一卷复书七卷】郭祥正【字功父当涂人母梦李白而生少有诗声梅尧臣方擅名一时见而叹曰天才如此真太白后身也熈宁中举进士累官知端州弃去隠于县之青山着有青山集】韦许【字深道芜湖人志尚冲洁读书通大义不事科举苏轼黄庭坚皆与逰元符中轼等贬逐虽宻不相闻许独独承接欵曲且周其急士大夫以此多之髙宗欲受以官不许拜命不署防自号芜隂居士】唐敏求【字好古当涂人宣和进士调徳化主簿盗起敏求挺身率众捍贼度力不能支谕以祸福贼愤抵触遂遇害事闻加赠升朝官仍补其子楠将仕郎】李柽【字与机当涂人宣和进士以易学名绍兴中乱贼通权要欲为变柽直前谕之众素敬柽曰官吏掊克故至此惟公哀怜之时已捽太守于庭以柽言得不杀迁监察御史忤秦桧出知信州柽善占知郡将有变预为备俄贵溪贼起即日遣将分击俘贼首以归桧忌罢职复知饶州着易记】张伯麟【字庆符当涂人绍兴初以明春秋入太学时秦桧主和议伯麟尝题斋壁曰夫差而忘越人之杀而父乎同舍生请圬之伯麟不可防元夕复题于中官白谔门谍者以闻大狱搒掠无完肤流吉阳军不为沮】马俊【或曰名进领太平州慈湖砦兵绍兴二年砦军陆徳周青张顺等据州叛青为谋主约翌日尽掠城中之少壮而屠其老弱然后拥众渡江俊青左右得其谋隂结其徒十人杀贼然后谕众开门其徒许之俊归语其妻孙氏与之诀至南门伺青出上马斫中颊九人惧不敢前俊与妻子皆遇害青被伤卧旬日官军至捕贼党収得青遂伏诛三年贼平进修武郎更立祠号登勇】陶居仁【号菊存芜湖人以行义闻仕为镇江录事叅军北军攻镇江统制官石祖忠举城防居仁见执不屈遂见杀乡人为立祠】石天麟【字文祥芜湖人时南北江有事募勇敢士天麟与李资同应募由陜州入谕蛮长动以祸福皆相率防防有谋复叛者天麟止之不从蛮复叛天力战死】赵时赏【字宗伯和州宗室居太平州咸淳进士知旌徳县徳祐元年北军至境时赏拥民捍战有功升为直宝章阁军器太监从二王入闽中文天祥以为江西招讨副使有防谋天祥重之空坑之役兵败走吴溪为遣兵所执不屈死之】吕武【太平州歩卒文天祥召使武应募从行偕脱镇江之难沿淮东走海道赖武力为多天祥开府南剑武以武功补官遣之结约州县起兵应挺身犯难化贼为兵以环卫官兵将数千人出江南死于横逆一军挥泣葬之】元胡光逺【太平人母防庐墓一夕梦母破食鱼晨起号天将求鱼以祭见生鱼五尾列毋墓隣里惊异方共聚观有獭出草上浮水去众知是獭所献以状闻于官表其闾】李叙【字彦伦当涂人家贫寄食于友友家火遗一箧叙持而还之授江宁教谕新庙学置祭器严讲课调建康书院山长及代余粟千石一无所私迁平江学正秩满归】姚和中【当涂人世传儒学不应徴召从防甚盛婺源汪泽民同邑李习李翼皆出其门】芮世通【芜湖人十世共居朝廷旌之】明陶安【字主敬当涂人少敏悟有大志博渉经史从耆儒李习逰元至止初举江浙乡试授明道书院山长避乱家居太祖渡江安与习率父老出迎与语太祖善之留叅幕府授左司贠外郎厯知饶州吴元年召为翰林学士为议礼总裁官又为议律官洪武元年命知制诰兼修国史尝与帝论前代防乱之源由于骄侈又言邪説害道帝皆嘉纳之既命安为江西行省叅知政事卒于官帝亲为文以祭追封姑孰郡公安所学尤长于易筮验若神方国初之议诸礼也宋濓以外艰家居其仪率安裁定】李习【字伯羽当涂人以文学名太祖取太平习与陶安出迎遂擢为本府判官年八十余矣卒于官习与弟翼齐名江左目为二李】王恺【字用和当涂人通经史元时为府吏太祖防太平召恺为掾从下京口抚定新附民及建中书省用为都事克衢州命总制军民事常遇春守金华部将扰民恺执挞之遇春让恺恺曰民者国之本挞一部将万民安将军所乐闻也遇春乃谢寻迁左右司郎中佐胡大海治省事苖军作乱害大海执恺欲防之恺正色曰吾守土义当死宁从贼耶贼遂并其子行杀之追封当涂县男】吴晟【当涂人至正庚子陈友谅防姑孰晟为所执不屈被杀长子兴先屯兵城南合攻解赵元帅之围赐银币未几与友谅第五宰相战于采石死之兴弟振袭领父兵同大兵取建昌守江西战死漳江门并御制文以祭】潘庭坚【字叔闻当涂人太祖驻太平陶安入谒太祖询人才以庭坚对为太平翼元帅府教授叅机宻庭坚以慎宻谦约为太祖所称擢中书省博士同知金华府事太祖为吴王召为侍读学士年老致仕归洪武四年复召主防试】潘黼【字章甫庭坚子防师陶安授太平府学教授累陟中书省左司郎中吴元年除江西湖东道按察使防修律令留为议律官书成卒黼谨饬类父而文采清雅过之】刘允【字子允当涂人洪武进士授懐庆通判以直谏忤谪瑞安县丞多善政超拜北平按察使副使考绩留授教亲王于内以老归卒允博学侃侃善持论每召对多称防】严升【字仲升繁昌人建文时进士厯官大理寺少卿清军苏松执法不挠调南京佥都御史刚果自信尝为神羊赋以见志焉】李衡【字秉钧当涂人永乐进士除户部贠外郎以亷介勤慎为尚书夏原吉所任寻陞湖广叅政抚和邉方翕然归化原吉荐为兵部右侍郎卒于官衡为人老成端重而有理繁治剧之才着有澹轩诗集】杨壁【字应奎当涂人正统进士擢监察御史劾石亨乆之为陜西叅议改平凉守致仕归】吴琛【字舆璧繁昌人景泰中进厯云南道监察御史抚按四川明逹果断有声英宗复位石亨専权自恣琛与同官劾之出知瑞安县五日天变骤雨雹命还台赋果陞右佥都御史巡抚甘肃厯两广湖湘总督两广卒于官】钟成【当涂人少頴敏苦志积学景泰进士厯官大理寺正着声明允门舍萧然厯擢江西副史两广学政士经品题者多为令器晚归乡于里门下执经问难踵接】黄让【字用逊芜湖人景泰进士授御史因天变与御史倪敬等陈十事皆触忌讳以浮薄谪四川营山县典史至则冁然笈曰此岂不可以行志耶上官重其才厯陞中府都事雅有风裁锦衣门逹用事役皆席横势甚让榜掠其黠悍者逹怒摭其所役聴事人为赇遣邉戍广西后诏以原官致仕】李赞【字雅诚芜湖人成化甲辰与弟贡同登进士赞授吏部文选主事正徳中厯浙江左布政推太仆卿忤刘瑾致仕瑾败起巡抚顺天陞兵部右侍郎致仕性孝友家居不易言笑服御质素训子弟严而有礼】汪宗器【字鼎夫繁昌人成化进士授监察御史巡抚湖广广东进贤斥贪得激杨体陞南京大理少卿莅狱平恕时刘瑾挠法动多掣肘遂决志以母老乞终养疏五上允之特进光禄卿致仕】胡爟【字仲光芜湖人治六年进士改庶吉士授户部主事十年灾异求言爟应诏疏言中官李广杨鹏引左道刘良辅辈乱圣聴而不肖士大夫方乞怜于其门交道请托隂甚阳防灾何由弭因陈戚畹方士传奉冗员之害疏留中未几广死爟得无罪】邢珣【字子用当涂人治进士正徳初厯官南京户部郎中忤刘瑾除名瑾诛起南京工部迁赣州知府招防剧盗满总等授庐给田抚之甚厚后讨他盗多借其力王守仁征横水桶冈玽常为先锋功最増二秩宸濠反珣同守仁讨平之迁江西右叅政世宗录功増秩二等】喻智【字晴江当涂人正徳进士厯湖广按察使断椘藩英燿狱陞光禄卿以副都御使巡抚南赣秩满归严嵩使者过县横甚智执而挞之且谕之曰归语而主挺尔者喻都堂也】端廷赦【字思恩当涂人嘉靖进士授髙安令擢监察御史首劾武定侯郭勋骄横贵戚敛手避之巡茶马于西陲劾去贪墨者数人屡陞佥都御史巡抚山东河南陞户部右侍郎转南京右都御史有大侠善结纳要路侵害客啇擒治之以正典刑钱法滥出令禁治中外凛凛】倪嵩【字仲卿当涂人嘉靖进士由御史厯陞户部侍郎时曽铣议复河套夏言主之为严嵩所怒诏逮铣下狱嵩争甚力调南京右都御史讽使更名嵩曰命名自父何可易后廷推吏部尚书严嵩厉声曰庙堂可使有两嵩耶即日乞休去】徐元贡【号紫岩繁昌人嘉靖进士由户部郎中出知徳安府厯两司治狱多所平反羡金尽入公帑累迁戸部侍郎总督粮储性刚介始终一节与海瑞齐名】周易【字时伯芜湖人嘉靖进士授兵部主事擢御史疏救吴彦条论邉务词皆侃直督学北畿执政以私牍投焚之于门官至布政使司叅议】王懋【字徳儒芜湖人嘉靖中由郷荐任湖州府同知调彰徳以卓异陞刑部员外郎恤刑畿辅卒于官懋佐郡日定武康民变均徭薄赋甫三月而化行其在西曹爰书十余上活囚四百余人】张杞【当涂人与韩良直为宻友韩疾剧以三十金授杞嘱之曰妻方有孕若男也可以此抚之韩忘后妻果得子杞给衣食得成立及杞抱病将殁呼韩氏子启箧金三百付之皆积年营息所致也子感泣闻者之皆髙其义】陈一简【字上敬繁昌人万厯进士任戸部郎中理宻云饷搜剔积弊殆尽擢昌平佥事大珰张经以非法杀人手疏劾奏抵经罪官终河南副使】萧云从【字尺木芜湖人崇祯己邜副榜専以诗文自娱有梅花当遗稿并易存离骚图兼工画得倪黄笔法】沈爱蒲【字男玉当涂人以荐授横州知州陞防州同知调成都贼张献忠入蜀城防死之家属无一人还者乂同县人金鼎祚任知县亦殉节死　本朝乾隆四十二年并　　赐谥烈愍又太平人州同覃天明诸生覃璞陈朂冉学还邓明才俱明末殉节并　　赐入祠】史记言【字司直当涂人崇祯中由长沙知县迁知陜州陜当贼冲记言出私财募士聘少室僧训练之斩贼数十级生擒二十余人老回回愤出数万人乘雪夜来袭城防记言纵火自焚两僧掖之出曰死此何以自明乃越女墙下贼追获之令降叱曰思死知州无防知州也遂被杀事闻赠光禄卿本朝乾隆四十二年　　赐諡忠烈】倪瑞允【字青崖当涂人以嵗贡任当阳县张献忠犯楚瑞允主防守军饷不足破产以断报最行取杨嗣昌爱其才留军前贼攻城率兵拒守中留矢死】吴士琇【字君玉当涂人崇祯中以防贡任徽州府训导教士重大节　国朝兵下徽州士琇署祁门县事城破不食死子继生宜生相随死】
　　本朝杨璜【字希周当涂人防兵扰其郷璜匿妻子林中身守祖墓兵将执之遂赴水死子甫十龄见父溺号哭亦奔投水乆之父子两尸携手浮出见者嗟异】孙啓纶【字君受当涂人事母以纯孝闻尝负母避盗盗识之曰此孙孝子也遂解去】杨世学【字尔合当涂人顺治丁亥进士由评事擢御史有请严采买杜骚扰诸疏部覆允行又请濬淮河下流海口河患自息时论□之出为武昌分守道招抚山贼郑鸿等十三砦厯衡永叅政所至皆以清操闻】韦嗣贤【芜湖人顺治乙未进士授抚州推官剖决精敏擢吏部主事厯郎中清介有守居乡尤以仁厚得时誉】张竒【字嘉防芜湖人顺治六年以乡贡知广东琼州府文昌县十一年正月徴粮城外遇城守杨殿臣搆通海贼韩昌时谋叛刼粮夺印不屈死之弟意次子仲景仆张乔同时遇害】陈三齐【繁昌人农家子十二岁母死朝夕上食哭泣尽哀既葬庐墓侧三年时称孝童】宋真儒【芜湖人少孤与弟绳武事母尽孝母卒兄弟庐墓哀号不辍池莲变为白色且有双茎之异四世同居置田赡族康熈五十三年　旌】
　　流寓齐谢朓【阳夏人为宣城太守爱青山有终焉之志筑室其南唐天宝中改名谢公山】唐李白【陇西成纪人李阳冰为当涂令白依之肃宗时以左拾遗召而白已卒】宋石待问【眉山人仁宗时通判太平乐其风土致仕后遂家芜湖黄庭坚题其墓曰有宋贤良方正赠金紫大夫九谪而不悔自下劘上眉山石公之墓】李之仪【无人坐为范纯仁遗表作行状编管太平遂居姑孰着有姑溪集】杨宏中【福州人赵汝愚窜永州与林中麟等六人上书送太平州编管】张祁【厯阳人晚年卜居芜湖之升仙桥筑堂曰归去来吟咏自适所居池多蛙即以砚掷之蛙声遂息至今名池曰禁蛙】
　　列女唐李白二孙女【元和末宣歙观察使范传正祭白冢禁樵采访后裔惟二孙女嫁为民妻进止仍有风范因泣曰先祖志在青山顷葬东麓非本意传正为改葬立二碑焉告二女将改嫁士族辞以孤穷失身命也不愿更改传正嘉叹免其夫徭役】聂氏【当涂人年十三随母采薪虎撄母去女持刀刺虎杀之母尸得全】宋詹氏女【芜湖人绍兴初淮冦一窠蜂破县欲杀其父兄女趋前拜曰妾愿执巾帚赎父兄命贼释父母防女麾使亟去随贼行过市东桥跃入水死贼相顾骇叹】元葛通甫妻丁月娥【当涂人元末南北兵起月娥携诸妇诸女僦居郡城沔防至城失守月娥抱所生女赴水死诸妇诸女凡九人皆相继入水无一敢后者】明花云妻郜氏【繁昌人洪武初云守太平陈友谅来攻云战急郜祭家庙挈三嵗儿泣与家人曰城破吾夫必死吾义不独存然不可使花氏无后若辈善抚育之云被执郜赴水死侍儿孙氏瘗郜毕抱儿行被掠得脱复逃渡江为溃军捽入水浮断木至苇洲采莲实哺儿七日不死夜半有老父号雷老挈之行逹太祖所孙抱儿拜泣太祖亦泣寘儿膝上曰此将种也赐雷老衣忽不见赐儿名炜累官水军左卫指挥佥事嘉靖初赠郜贞烈夫人孙安人立祠致祭】陶安妻陈氏【当涂人安殁前妻子昱坐法遣戍陈叩阍泣奏免昱罪】徐俊妻周氏【繁昌人俊卒无子周厉志守节成化初旌表】白氏【当涂人妇与夫俱失其名未嫁守贞父母卒倚叔白都以女工度日年七十余一日忽更　衣簮髻拜木主前家人惊骇礼三终而气絶】夏邦枓妻孙氏【当涂人二十而寡家贫无子终嵗瞽目祝天曰吾以鍼纫为命可夺耶忽双灯自梁下目顷复明】吴宝妻芮氏【芜湖人年十六归宝明年夫亡父母偶讽之遂不归宁姑疾刲股以进年七十余卒】张屺女【繁昌人正徳中流贼标掠里人皆奔窜女年十七以母卧病不去贼刼以行女抱树痛哭大骂不屈贼不能夺乃众磔之】孙士毅妻陶氏【当涂人守节十年值南都覆为乱卒所掠防其手以刅临之氏不从寸磔死】吴昌祚妻谢氏【当涂人乱卒掠太平得之田间氏以手抱树大骂卒怒支解之】某氏【当涂人乱兵屠郡妇数十辈匿敌楼撤其梯氏至呼众欲上众恐兵至伏不应兵随至执之讯及楼上氏曰无人胁以刅无异辞遂被杀楼上妇获免白其义众为瘗之同县陈衷韫妻张氏张元喆妻倪氏芜湖旌必韶聘妻葛氏农家妇邹氏繁昌李横聘妻周氏宣璧妻王氏章其阁妻陈氏并女耀姑殷曰盘妻杨氏殷曰新妻彭氏柯茂昌妻萧氏谢智妻柯氏从大恩妻朱氏从大懋妻陈氏徐宗宏妻张氏徐国斗妻葛氏从大新妻张氏姚之基聘妻从氏俱兵至不辱死】
　　本朝豫章烈妻【不知姓名顺治戊子江西兵掠妇藏舟中逼之不从至郡界翠螺山马王庙前杀之截尸为四】汤徳符妻芮氏【当涂人顺治初土宼窃发氏三嵗女与夫相失恐遭俘属抱女投沟水死同县人郎应秀妻王氏郎遇采妻王氏徐守伦妻周氏暨女及媳并殉节死】朱还淳妻谢氏【当涂人年二十夫殁事其姑尽孝教□嵗子葵思领乡荐年七十余卒同县人吴学道妻嵇氏唐秉及妻曹氏并顺治年　旌端揆妻唐氏费嘉奏妻钟氏杨惟楼妾焦氏许启豸妻杨氏闗大元妻吴氏彭应带妻陈氏夏以礼妻吴氏傅之恒妻刘氏郭际云妻孔氏凌有亮妻张氏孙继祖妻江氏并康熈年　旌晋执珪妻朱氏朱时鳯妻李氏周之国妻吴氏张正大妾杨氏王应抡妻吴氏鲍一鸣妻庾氏端木鏄妻朱氏晋徳超妻彭氏林春选妻髙氏盛于唐妻王氏王朝鼎妻葛氏晋行妻张氏李润翰妻黄氏李基宏妻张氏金其式妻张氏陈国晋妻晋氏李云茎妻彭氏蒋六御妻胡氏刘遇武妻许氏殷尚球妻崔氏周文燔妻蒋氏陶国梁妻杨氏陶正标妻梁氏赵宣继妻吴氏朱正明妻亷氏杨世基妻鲁氏沈向善妻谢氏钟煜妻吴氏朱大经妻成氏朱大纶妻徐氏程象梓妻陈氏王枢妻朱氏纪大普妻赵氏邢纯一妻祖氏吴有坤妻张氏邢广任妻髙氏陶崇恵妻徐氏尚大寅妻陈氏张成宪妻杨氏王禹年妻蔡氏张世昌妻何氏鲁徳升妻唐氏王承白妻陈氏杨成郊妻徐氏祝超妻濮氏信可陞妻胡氏王慧先妻鲁氏陶润国妻沈氏沈允祖妻刘氏杨明林妻殷氏胡之御妻王氏杨维绶妻钟氏王朝绅妻倪氏傅世源妻张氏魏光琰妻王氏并雍正年　旌宋学伯妻芮氏徐开先妻黄氏谢遴宸妻倪氏宋学易妻孙氏夏鼎升妻戴氏何如川妻頋氏朱銮妻祝氏王援妻万氏盛澄清妾江氏李序妻胡氏陶成化妻王氏孙正心妻吴氏汤世洪妻陈氏王廷勲妻觧氏刘开云妻张氏杨恺生妻侯氏杨世夀妻纪氏借三道妻周氏王永训聘妻徐氏钱卜逺妻夏氏夏叔麟妻秦氏汪云骍妻张氏朱侨惠妻王氏徐眘枢妻吴氏吴尚錞妻张氏周洪灏妻頋氏徐賛臣妻李氏曹可朶妻杨氏唐嘉杓妻陶氏崔焕妻程氏张侃妻朱氏吴大侯妻胡氏谢继曽妻王氏马象干妻梁氏汪大元妻吴氏戴国玉妻陶氏陈世符妻芮氏龙元涛妻奚氏桞志遂妾陈氏王耀妻丁氏谢志锡妻罗氏陈万璋妻孙氏岳鳯妻杨氏车明升妻陈氏李开鬯妻朱氏戴元极妻王氏徐鸣铎妻王氏马藻儒妻黄氏张玿妻陈氏江日荣妻王氏杨国伸妻王氏膝尚慜妻邹氏夏明一妻李氏葛璟璵妻王氏徐佳南妻孙氏陈邦嘉妻吴氏陶能道妻彭氏鲁志刚妻陈氏孙起中妻陈氏夏防囿妻陆氏陶有富妻徐氏陶成琏妻钟氏郭履超妻杨氏李元沆妻尹氏杨伯妻郭氏倪日遇妻杨氏马之骄妻庾氏于效昌妻吴氏王尚懋妻郝氏汪一源妻陈氏徐廷发妻芮氏杨日进妻赵氏夏明廸妻王氏杨建春妻袁氏杨维升妻赵氏程象璠妻王氏徐之英妻陈氏何万铭妻张氏巫徳馨妻周氏王尔詹妻周氏李尔治妻甘氏戴朝绅妻娄氏夏月伯妻李氏郭日亨妻胡氏汪首春妻王氏陈世隆妻黎氏陈勋妻杨氏刘应承妻杜氏金抃妻赵氏杨怀泰妻邹氏曹正弼妻陶氏王大章妻鲁氏陶学道妻任氏许万春妻唐氏史国裕妻沈氏杨起鸿妻髙氏徐士潢妻唐氏许世梁妻杨氏徐世徳妻李氏葛仕荣妻张氏李徳先妻甘氏周子明妻潘氏周万成妻蒋氏陆翽千妻张氏王之琏妻邢氏韦继宗妻郭氏陶之骕妻巫氏赵允系妻王氏刘继殷妻钮氏吴炎妻程氏陈鸣岐妻潘氏盛国选妻王氏袁啓识妻丁氏江芷春妻周氏杨九锡妻储氏吴之愈妻虞氏韦延祀妻郭氏孙维新妻戴氏孙有谥妻林氏王宪之妻郭氏李长春妻杨氏马重逺妻叶氏孙仕翼妻纪氏赵求妻懋氏唐嘉论妻邱氏谷徳生妻邹氏孙可逵妻汤氏鲁僖隆妻徐氏尚秉益妻吴氏尚秉亨妻华氏张维五妻陈氏陶国干妻汤氏陶鸣爵妻陈氏王道开妻鲁氏尚秉喆妻沈氏陶起鲲妻丁氏王啓基妻唐氏戎士育妻芮氏周兆春妻石氏谷仲修妻邹氏黄国英妻王氏陈绍普妻钟氏沈人伟妻江氏吴绍仁妻王氏沈绍黉氏王氏吴继猷妻钱氏谷钟吕妻李氏鲁纯士妻王氏姚炳妻谢氏齐廷元妻庾氏史国佑妾葛氏沈自珍妻崔氏戴尚遐妻沈氏方承鳯妻王氏朱世文妻石氏张永命妻王氏徐徳明妻李氏李世新妻尹氏经可烈妻张氏夏可桅妻陈氏尹起宣妻赵氏汤尔调妻王氏崔应迁妻杨氏杨之皑妻丁氏刘士寛妻金氏娄雄妻徐氏张大训妻缪氏钟鸾妻张氏谷之瓒妻崔氏嵇之岚妻李氏吴寅明妻王氏陈茹侯妻黎氏徐必忠妻朱氏王三都妻朱氏王仲绅妻赵氏孙元鼎妻鲁氏戴上选妻沈氏张自瑜妻谷氏髙正谊妻王氏谷某妻朱氏汪藩春妻仇氏陶伦彩妻夏氏王禹年妻蔡氏汪起烱妻邓氏徐焯妻陶氏孙韬妻汪氏汤学莱妻杨氏夏端士妻孙氏汪大器妻沈氏韦国卿妻杨氏芮以怀妻汤氏钟起宗妻江氏魏麟标妻陈氏费如松妻汪氏贾成勲妻凌氏王继兴妻唐氏王时灏妻唐氏陈尚瑾妻胡氏頋汉椘妻吴氏信之賛妻刘氏张文奎妻汪氏寗之冕妻汪氏朱道继妻王氏张可颂妻寗氏朱大贤妻薛氏赵仁敕妻吴氏闗起鸾妻陈氏陶子志妻徐氏费绍书妻夏氏王国经妻张氏周是□妻魏氏陶奚升妻陈氏夏名昺妻陈氏陶克绎妻郭氏朱光璁妻吴氏王文耀妻丁氏吴文仲妻□氏郭士功妻王氏陈定逺妻鲁氏武来方妻蔡氏赵士臣妻姚氏张成枢妻故氏陈如望妻郑氏杨维纯妻王氏汤道里妻髙氏李文道妻冯氏梅士懿妻程氏李士应妻冯氏邢盛坊妻祖氏丁以谦妻周氏程守明妻陈氏林中裾妻邢氏费成积妻夏氏蒋公先妻姜氏李元佐妻王氏谢有亮妻耿氏任风穆妻吴氏周有功妾张氏孙成荣妻陈氏夏名盾妻朱氏任思伯妻吴氏朱焕文妾周氏章为昶妻邵氏徐家驹妻夏氏唐嘉成妻朱氏唐嘉隽妻王氏陶世登妻史氏周帝麟妻黄氏汤文公妻】
　　【芮氏王玉章妻张氏孙云之妻林氏戴元吉妻王氏葛如增妻张氏周式琼妻夏氏夏之□妻孙氏夏可显妻李氏夏国英妻李氏傅玉妻张氏赵士頴妻谢氏孙明转妻吴氏吴大侯妻胡氏赵时茂妻徐氏周从逺妻贡氏陈绍新妻郭氏朱其干妻徐氏吴宗仁妻史氏唐廷灏妻徐氏章宗懋妻朱氏邵肇玢妻朱氏王世允妻梅氏李之玺妻夏氏赵仁益妻刘氏迟公侃妻吴氏丁九益妻张氏徐衡占妻唐氏徐徴宪妻芮氏何一魁妻常氏刘子奕妻陶氏吴尚朝妻侯氏张维恒妻梁氏成景亮妻孙氏刘于京妻储氏朱明忠妻徐氏崔守福妻夏氏杨防妻彭氏尹显祖妻夏氏杨元明妻庄氏黄道性妻晋氏何有琏妻沈氏刘起进妻陈氏庾守鲸妻鲍氏胡遵徳妻陶氏汪洪化継妻吴氏杨士元妻潘氏杨应秦妻朱氏吴秉祚妻费氏王一敷妻刘氏徐必贤妻朱氏孙儒应妻陶氏陶明嵩妻吴氏王永诰妻严氏袁斌生妻周氏袁徳妻髙氏陈于经妻徐氏戎士挺王氏陶云苍继妻沈氏王锡瑚妻籍氏张时化妻奚氏王成化妻谢氏丁应铎妻汤氏张彦士妻徐氏张天璜妻曹氏陶圣谟妻何氏陶允伦妻周氏章成璵妻张氏汪起源妻于氏张自森妻陶氏钟谭妻吴氏王作徳妻李氏烈妇朱照干妻成氏陶允金未婚妻徐氏杨之嘉未婚妻芮氏并乾隆年　旌】林珏妻孙氏【当涂人珏死罄衣饰以养姑及姑殁哀毁而逝】俞廷耀妻陶氏【芜湖人夫殁陶絶粒七日死又繁昌于斯光妻汪氏夫殁哀恸七日死何焕妻郝氏焕溺死郝擕子女俱投水】李愆妻陈氏【芜湖人年二十夫殁手治防具后携二子庐墓侧晨炊不继二子拾蕨佐之年八十七卒同县人杜琏妻丁氏张政善妻汤氏并顺治年　旌俞一中妻韦氏查时懋妻叶氏刘复妻唐氏杨可侯妻施氏康熙年　旌王国勷妻潘氏王尚观妻罗氏计绍麒妻李氏朱有辂妻侯氏髙攀龙妻陶氏万尚相妻齐氏汤圣翼妻佘氏耿时行妻袁氏黄佳色妻汤氏并长子惟妻戚氏次子惟功妻盛氏甘时泽妻王氏戴必鹄妻范氏吕九仪妻夏氏王用中妻戴氏马正国妻濮氏陶快士妻张氏宋国鸣妻杜氏陶世泰妻髙氏陈于圣妻方氏丁文明妻葛氏姚厯佳妻王氏侯枝蔡妻李氏范九臯妻施氏施有应妻周氏王元铨妻俞氏尚万祖妻张氏张頋问妻范氏韦大级妻葛氏髙映妻倪氏汪士惟妻陈氏汪士升妻洪氏髙礼妻毕氏邱有家妻侯氏邱梦鸾妻晋氏奚祖添妻张氏杨忠徴妻王氏朱万成妻李氏邹冇焘妻陶氏晋天凯妻赵氏陶诩妻茅氏黄景武妻王氏甘睿妻汪氏马继琯妻赵氏许大蕴妻胡氏赵必孝妻朱氏朱万旻妻晋氏涂坤古妻熊氏张令宗妾武氏戴遐龄妻蔡氏汤时俊妻蔡氏蒋学厚妻王氏雍正年　旌薛国柱妻周氏韦圣聪聘妻张氏薛元璋妻毕氏薛元宰妻黄氏韦一恒妻张氏茅庚辰妻陶氏甘庚生妻张氏滕宗普妻黄氏周自敦妻李氏髙昌防妾汪氏张星耀妾郑氏胡廷璐妻潘氏茅明棣妻谈氏方防富妻李氏方文球妻王氏周天贤妻杨氏丁应选妻王氏方俊宏妻吴氏江培蛟妻许氏髙升闻妻周氏汪洪泰妻程氏陶以□妻强氏黄涧公妻郑氏胡大凯妻陶氏周乔妻黄氏邹元魁妻乐氏陈以懐妻奚氏谈振京妻吕氏邹万井妻石氏黄禹锡妻汪氏陶广生妻李氏罗天和妻陶氏陶可□妻王氏陈一竒妻潘氏闗秉宪妻万氏奚惟海妻骆氏杨士寉妻髙氏刘大经妻杨氏张之逹妻杨氏俞中行妻宋氏朱世成妻胡氏罗素园妻王氏戴有玉妻孙氏周羲祚妻方氏汪绍蕙妻刘氏黄灏妻鲍氏马徳贤妻陈氏甘长庆妻沈氏侯枝荩妻谢氏陶廷宿妻潘氏杨荣祚妻夏氏和三通妻周氏谈啓学妻郑氏滕文昭妻周氏宋时富妻张氏宋逵妻唐氏张之廸妻陶氏茅炘辰妻施氏沈有麒妻张氏髙书闻妻汤氏李天洽妻陶氏李道周妻俞氏沈畧卿妻陈氏茅廷教妻毕氏黄芝兰妻许氏俞信祚妻和氏乾隆年　旌】吴烱然妻汪氏【繁昌人未嫁夫殁蓬垢不饰与节母胡氏共惟第者三十四年先是其兄士戬十嵗时刲股愈祖当时奬曰至孝格天嵗辛亥女五十邑令吴升东拜其庐叹曰一门节孝可挽頺风又赠以诗有梦不知夫面目无縁空订汝婚姻句一时感诵同县从尧阶妻梁氏杨将妻胡氏蒋应奎妻徐氏吕焜妻朱氏吴光麒妻骆氏余开彪妻强氏毛大聘妻张氏鲍君榜妻张氏李承恩妻杨氏古风上妻魏氏刘逢辰妻黄氏鲍涛妻朱氏洪誉妾贾氏徐之玫妻从氏谢国儒聘妻张氏徐九成妻宣氏周荣显妻李氏鲁成老妻凌氏徐寅亮妻王氏沈士昻妻萧氏操大鹏妻丁氏陈模妾朱氏蒋昊妻吕氏徐应庾妻汪氏曹元鼒妻徐氏郝上贵妻姚氏金鲤妻芮氏胡士龙妻刘氏朱景錞妻余氏汪应皇妻万氏朱永寛妻汪氏鲍灿妻赵氏李蕙枝妻邢氏陈明达妻李氏陈鸿志妻董氏徐应煜妻林氏杨骢生妻姚氏鲍荐妾程氏潘升妻杨氏徐之璁妻陈氏方济羲妻徐氏汪永晨妻周氏章天赤妻王氏汪文健妻朱氏徐绍瑂妻朱氏马士纯妻姜氏徐宗宝妻强氏张懋仪妻髙氏孙云鸑继妻李氏沃尤忠妻蒋氏桂灿妻俞氏方国佑妻黄氏汤国俊妻李氏方寅妻马氏王可球妻陈氏朱国政妻李氏徐绍穉妻汪氏陈正琦妻吕氏杨有鉴妻彭氏李孟武妻潘氏江世良妻俞氏徐克荐妻张氏陈璠妻吴氏徐克荃妻何氏章天修妻许氏髙正如妻王氏毕玉福妻朱氏艾中亿妻邹氏徐志平妾翟氏谢士鋗妻髙氏胡士馠妻邓氏徐日来妻于氏方国佐妻王氏姚允胡妻古氏徐国耀妻朱氏朱鼎爌妻吴氏姚宗伊妻胡氏汪尚志妻郑氏赵时蛟妻王氏杨永文妻徐氏桂正实妻从氏徐志掲妾汪氏骆尚佶妻杨氏徐克劼妻吴氏杨永龄妻骆氏蒋之兰妻汪氏周之恂妻马氏汪道棠妻魏氏章李义妻李氏仇瑞芝妻汪氏汪源妻吴氏桂文元妻强氏王徳新妻髙氏潘起麟妻杨氏李天炌妻郝氏张之恵妻王氏姚国宇妻刘氏陈鸿济妻梁氏张文述妻邢氏朱懋赏妻刘氏髙尚遽妻章氏汪茂林妻王氏汤明诏妻洪氏万维致妻赵氏张兴烈妻秦氏方可逹妻钱氏髙必巍妻陶氏俞梓妻李氏汪元选妻胡氏杨茂芝妻潘氏陈道妻殷氏髙国治妻赵氏陈琚妻李氏曽硕英妻李氏桂可渠妻陈氏吕积宏妻李氏彭良俊妻刘氏陈傅保妻周氏鲍光映妻王氏王允宝妻陈氏谷正学妻汪氏朱士鋭妻陈氏桂应勉妻葛氏魏益林妻李氏俱乾隆年间　旌】陈吉士妻章氏【繁昌人有强人者不辱而死】甘氏女【芜湖人许字丁国瑞国瑞死女年十六父母怜其年少且贫讽以改适女不从侍父母以女红资衣食及父母殁女自缢死雍正八年　旌又当涂钟蔡义两婢一姓陶一姓王其主母皆孀居守志二婢及笄命嫁不从愿奉侍终身各长斋数十年以室女终】
　　仙释宋赵自然【本名王九太平兴国中尝为元道歌言修炼之要知州王洞表荐之太宗召赴阙赐道士服改名自然以母老求还侍养许之一夕梦真君授以篆法便能篆又梦与以柏枝遂不□后赐观于鳯凰山】
　　土产铜【唐书地理志当涂县有铜元和志县北赤金山有好铜与金类淮南子食货志所谓丹阳铜也】鐡【新唐志当涂县有鐡】纱【宋史地理志大平州贡纱】石緑【太平寰宇记繁昌县出石绿及鐡】莼菜【明统志各县出】鲥鱼【明统志大江出】乌昧草【明统志宋范仲淹以太平州所食乌昧草进呈乞宣示六宫戚里用抑奢侈】银硃　鐡剪



　　钦定大清一统志卷八十四
<史部,地理类,总志之属,大清一统志>
<史部,地理类,总志之属,大清一统志,庐州府图>
<史部,地理类,总志之属,大清一统志,庐州府图>
<史部,地理类,总志之属,大清一统志,庐州府表>
<史部,地理类,总志之属,大清一统志,庐州府表>
　　钦定四库全书
　　钦定大清一统志卷八十五
　　庐州府【在安徽省西北五百里东西距三百一十里南北距三百六十里东至和州含山县界一百九十里西至六安州界一百二十里南至安庆府桐城县界二百四十里北至凤阳府定逺县界一百三十里东南至和州界三百里西南至安庆府潜山县界三百四十里东北至滁州治二百八十里西北至鳯阳府夀州界一百八十里自府治至　京师二千四百六十里】
　　分野天文斗分野星纪之次
　　建置沿革禹贡扬州之域古庐子国又巢伯国春秋时舒国及羣舒诸国战国属楚秦属九江郡汉初为淮南郡地文帝十六年分置庐江国而合肥县属九江郡【西境置六州国】寻改庐江为郡后汉因之三国属魏晋仍属淮南庐江二郡东晋于合肥侨置南汝隂郡属南豫州宋齐因之【南齐书州郡志南汝隂属豫州而庐江属南豫州】梁天监五年于合肥置豫州改南汝隂曰汝隂郡【其西南郡置霍州】普通七年改南豫州太清元年又改合州后魏因之北齐又分置北陈郡隋开皇初废汝隂北陈庐江等郡于合肥县置庐州大业初改州为庐江郡始治合肥唐复曰庐州天宝初复曰庐江郡乾元初复曰庐州属淮南道五代初属杨吴置徳胜军后属南唐置昭顺军周改保信军宋曰庐州属淮南西路【宋史地理志庐州旧领淮南西路兵马钤辖建炎三年兼本路安抚使绍兴初寄治巢县乾道五年复旧治】元至元十三年立淮西总管府明年改庐州路总管府明初立江淮行省于此寻改庐江府直隶南京
　　本朝属安徽省领州一县四
　　合肥县【附郭东西距二百四十里南北距二百二十里东至巢县界九十里西至六安州界一百二十里南至舒城县界八十里北至鳯阳府定逺县界一百三十里东南至巢县界一百八十里西南至舒城县界一百二十里东北至定逺县界一百八十里西北至鳯阳府夀州界一百八十里汉置合肥县属九江郡后汉为合肥侯国三国属魏晋属淮南郡东晋于此地置汝隂郡改县曰汝隂宋齐因之梁初为豫州治后为合州治后魏因之隋开皇初复曰合肥为庐州治大业初为庐江郡治唐复为庐州治五代宋因之元为庐州路治明为庐州府治　本朝因之】庐江县【在府城南一百六十里东南距一百二十里南北距一百二十里东至巢县界八十里西至舒城县界四十里南至安庆府桐城县界五十里北至合肥县界七十里东南至无为州界一百八十里西南至桐城县界九十里东北至合肥界一百五十里西北至舒城县界九十里古庐子国春秋时舒国汉初置舒县属淮南国文帝十六年分置庐江国治此后为庐州郡治后汉因之三国时废为吴魏境上地晋复置属庐江县宋因之南齐建元二年复为郡治梁为湘州治北齐州废隋开皇初郡废改县曰庐江大业初属庐江郡唐属庐州五代因之宋改属无为军元为州明初还属庐州府本朝因之】舒城县【在府城西南一百二十里东西距八十五里南北距一百里东至巢县界六十里西至六安州界二十五里南至安庆府桐城县界六十里北至合肥县界四十里东南至庐江县界九十里西南至安庆府潜山县界二百二十里东北至合肥县治一百二十里西北至六安州界一百二十里春秋羣舒地汉置龙舒县属庐江郡后汉晋因之宋省唐开元二十三年析合肥庐江二县地置舒城县属庐州五代宋因之元属庐州路明属庐州府　本朝因之】无为军【在府城东南二百六十里东西距一百七十五里南北距一百四十里东至太平府芜湖县界一百二十五里西至庐江县界五十里南至安庆府桐城县界九十里北至巢县界五十里东南至太平府繁昌县界九十五里西南至桐城县界一百七十里东北至和州界一百四十里西北至庐江县界一百八十里春秋时巢国地汉初置防安临湖二县属庐江郡后汉晋初因之后省为南谯郡蕲扶桑等县地隋为庐江郡防安县地唐为巢县地宋太平兴国三年始分巢县无为镇建无为军寻废淳化中复置属淮南西路熙寕三年又析巢庐江二县地置无为军为军治元至元十四年升无为路二十八年降以为州属庐州路明洪武初以州治无为县省入属庐州府　本朝因之】巢县【在府城东一百八十里东西距一百十五里南北距一百十八里东至和州含山县界二十五里西至合肥县界九十里南至无为州界三十八里北至合肥县界九十里东南至无为州界三十五里西南至庐江县界一百五十里东北至和州界一百二十里西北至合肥县界一百八十里夏啇时南巢地周为巢伯国后属楚为居巢邑秦置居巢县汉属庐江郡后汉为居巢侯国晋仍为县太元中侨置南谯郡改居巢置蕲县属焉宋齐因之梁为南谯郡治东魏因之北齐郡废隋开皇初改蕲县曰襄安属庐江郡唐武徳三年于县置巢州七年州废改县曰巢属庐州五代因之宋太平兴国三年分属无为军绍兴五年废六年复置十一年属庐州十二年还属无为军景定三年升为镇巢军元至元二十八年罢军复曰巢县属无为军明不改　本朝属庐州府】
　　形势南临江湖北达夀春【三国魏志满宠传】腹巢湖控涡颍膺濡须枕潜皖【宋韩元吉风鹤亭记】龙眠蟠其前紫金跨其北淮右襟喉之地江北视为唇齿【曹明之新城记】
　　风俗人物语音风土明茂皆胜淮左其性躁劲风气果决【隋书地理志】率性真直贱商贵农【祝穆方舆胜覧】
　　城池庐州府城【周二十五里八百十二歩门七跨金斗河北立水闗二后汉末建元末重修】庐江县城【周四里二百二十四步门六池广五尺明治中改筑　本朝顺治中修雍正八年重修】舒城县城【周五里二百七十八步门六环城有濠明治中重筑　本朝顺治中修雍正七年重修】无为州城【周九里有竒门六东以花林河为池广五丈九尺明初筑　本朝顺治六年修雍正九年重修】巢县城【周十二里门四东西有濠明嘉靖中重筑本朝康熙七年修雍正七年重修】
　　学校庐州府学【在府治东明宣徳中因唐宋故址建本朝顺治三年重建康熙雍正中屡修入学额数二十二名】合肥县学【在县治东南宋淳熙中建本朝顺治三年重建雍正九年重修入学额数二十名】庐江县学【在县治东明洪武初建本朝康熙六年重建雍正九年重修入学额数十六名】舒城县学【在县治西明洪武初建　本朝康熙三年重建入学额数二十名】无为州学【在州治南明洪武初因宋故址建　本朝顺治康熙中屡修入学额数二十名】巢县学【在县治西明洪武初因元故址建　本朝顺治康熙雍正中屡修入学额数十六名】庐阳书院【在府城内　康熙三十五年建即明嘉靖中正学书院旧址又舒城县有桃溪书院乾隆八年建无为州有芝山书院乾隆十八年建巢县有牛山书院雍正十二年建又旧志孝肃书院在府城南濠内香花墩祠宋包拯青阳书院在合肥东六十里即元余阙读书处毛公书院在庐江县东北七十里即汉毛义读书处杨林书院在庐江县白湖东七十里明嘉靖中建水濓书院在庐江县南门外明嘉靖中建龙眠书院在舒城县治东即李公鳞龙眠山故址文翁书院在无为州学前祀汉文翁林泉书院在无为州西桐山宋王之道读书处今并圯各州县并设有义学社学】
　　户口【原额人丁二十七万七千三百四十九又滋生人丁三十三万七千九百八十】
　　田赋【田地六万九千一百七十二顷二十九畆二分三厘零额徴地丁银二十万二千二十五两一钱七分二厘米四万二十七石五斗七升一合九勺麦八百四石八斗三升九合七勺】
　　山川龙泉山【在合肥县东五十里絶顶有龙泉】青阳山【在合肥县东六十里巢湖东北元余阙读书其上有青阳山房】方山【有二一在合肥县东六十里山顶四平南宋时居民尝结寨保聚于此一在舒城县西南五十里】小岘山【在合肥县东七十里齐永元二年萧懿讨裴叔业于夀阳将步军屯小岘梁天监初魏小岘戍主党法宗袭大岘破之五年韦叡攻魏小岘拔之遂进至合肥胡三省通鉴注六朝都建康自厯阳西趋夀阳自夀阳建康大小岘为往来要路而小路尤为险阨舆地志小岘山在合肥之东大岘山在小岘之东县志岘山黄山之支陇也全山口曰余椒道出全椒】四鼎山【在合肥县东七十里与巢县接界隋书地理志防安有四鼎山方舆胜览亦名四顶山县志山俯瞰巢湖上有四峯特起又有魏伯阳链丹池唐罗隐诗一山分四顶三面瞰平湖】浮槎山【在合肥县东八十里上有浮槎寺梁建先有梵僧过是山曰此阇耆一峯也隋书地理志浮阁山在慎县乐史太平寰宇记亦名浮槎山在慎县西四十五里县志一名浮巢山俗传山自海上浮来顶上有一泉味最甘冽欧阳修有浮槎山水记其支陇为伏义山】黄山【在合肥县东一百二十里接巢县及和州含山县界周百余里其峯三百有六十上有泉不竭俗亦呼龙泉山亦名王乔山道书所谓第十八福地者也寰宇记昔王子乔采药于此遂曰王山后人讹为黄山唐天宝初改为王乔山】大蜀山【在合肥县西二十里尔雅释山蜀者独也屹然孤立逺见二百里一郡之镇上有开福寺唐贞观中慧满禅师道场其西二十里有小蜀山】周公山【在合肥县西七十里相传周瑜有庙处上有庙又西为千字山】大山【在合肥县西百里山巅有泉不涸其山为龙鳯山道通舒城及六安州】姥山【在合肥县东南百里巢湖中晋太康中勅建显圣妃祠此郡治水口也宋书云晋安王子勋兵攻庐江沈攸之等大破之追至姥山又孤山亦在巢湖中突然孤起魏邢峦破梁将桓和于此界合肥巢庐江三邑间】石佛山【在合肥县西南五十里两旁皆石中有路通人行元末设竹林闗于此】紫蓬山【在合肥县西南七十里肥水出此一名良余山又名蓝家山水经注肥水出良余山俗谓之连伽山亦或以为独山也寰宇记肥水出县西南蓝家山方舆胜览紫蓬山亦名李陵山县志山周十余里上有李陵庙其近者为马鞍山又西三十里有莲花山皆以形名】鸡鸣山【在合肥县西北亦名鸡鸣冈唐书食货志李纳田悦兵守涡口梁崇义扼防邓南北漕引皆絶江淮转运使杜佑以秦汉运路出浚仪疏鸡鸣冈首尾可以通舟方舆胜览鸡鸣山在县西北四十里肥水所经上有龙井】百药山【在庐江县西南十里山多药草相传李百药防此故名一作白若山为此邑镇山】东顾山【在庐江县东五里俗名马家山为县左防有黄荆金狗诸窝泉出此灌溉田畞与无为州接界其旁为石屋山】暖塘山【在庐江县东十里下有温泉】三公山【在庐江县东七十里山有三峯相去一里山势深峻与铜罗尖白云岩连接周数百里明季为羣盗薮穴隋书地理志庐江有三公山与无为州接界】黄铜山【在庐江县西二十里亦名黄土山下有小闗口以其次于冷水闗故名相近为鸭池山】闗山【在庐江县西二十五里曹魏守隘之所石门犹存冷水闗置于此稍西为八窖山】王跸山【在庐江县西三十里旧传魏武驻此相近有石龙山岩石如龙可容数十人有泉出其中】檽山【在庐江县西三十五里上有龙池一名龙池山其麓有甘泉寺亦名甘泉山相近为狮子山其尖亦有龙井明统志以檽山为即栭山误】马槽山【在庐江县西四十里大小二山形势相连山半各有石槽故名上有寨垒相传曹魏所筑】白茅山【在庐江县西四十里亦名白茅岭路达舒城】福泉山【在庐江县南十里下有泉饮之可以愈病又南十里为菖蒲山】秀山【在庐江县南五十里上有分水岭一流为黄泥河一流为瓦洋河迤西数里为白云山】抱龙山【在庐江县南五十里上有龙井祈雨輙应】塔山【在庐江县北三里上有塔故名其北有石鱼长五丈】齐山【在庐江县北七十里北瞰焦湖相近曰白石山山多白石巅有龙池仙人洞对峙者为鼔角山其子山曰梵罗曰小山曰牙山皆下瞰焦湖】凤台山【在庐江县东南十里五峯排列中髙如台其旁子山世传出铜曰铜坑北三十五里亦有铜坑山下则出铁今俱无】石被山【在庐江县东南二十五里黄陂湖邉山峯竒胜】梅山【有二一在庐江县东南三十里山多梅俗传即曹操行军望梅止渴处一在舒城县西南七十里上有梅仙洞汉南昌尉梅福弃官后隐此】龙门山【在庐江县东南四十里中有洞】矾山【在庐江县东南四十五里与无为州分界出矾山下有矾蓬硃砂涧一名昆山王存九域志庐江有昆山矾即此旧志山上有清水潭山下临江】钟鼎山【在庐江县东南五十里一名钟子山巅有龙池东南有龙潭西亦有泉其水嵗迭为盈缩溉田甚广】蓝家山【在庐江县东南六十里隋书地理志庐江县有蓝家山县志一名郎官山亦名黄屯山上有寨殿址相传黄巢屯兵之处相近为岳山接无为州界】寨基山【在庐江县东南七十里山顶四围如城旧传为金华寨其饮马池与寨址犹存相近为黄石山】大凹山【在庐江县西南四十里其山四围髙而中畀一名女罗山山势险怪尖斜不一山腰有风洞岩】发洪山【在庐江县东北十五里下有三泉中曰笑泉闻人笑声则泉水涌出】冶父山【在庐江县东北二十里隋书地理志庐江有冶甫山唐更名冶山县志峯岩峻峭林峦森宻盘亘数十里自麓至巅防五里余上有龙湫亦曰铸剑池相传欧冶子铸剑处又有百丈防虎白佛三岩诸葛白兎二岭凡有三百六十四子山罗列其下清冽之泉不可胜计为县境名山寰宇记以为即春秋桓公十三年楚羣帅自囚处考杜预注其地在江陵不至此也】栖凤山【在庐江县东北三十里相近曰蜃山下瞰白湖】铅山【在庐江县东北七十里其山出铅下有洞两旁皆水流注溪中】毛公山【在庐江县东北七十里与巢县接界相传汉毛义隐此上有毛公洞明嘉靖中建毛公书院又北半里为莲花洞石莲下垂巧侔追琢】天井山【在庐江县东北七十里与无为州分界顶有黄龙白龙二泉亦名双泉山其下有楚云洞少南为雾露山】马头山【在庐江县东北七十里按晋书云毛宝援桓宣于此上有桃花仙人二洞山口曰石龙】金牛山【在庐江县西北四十五里山岭有塔吴赤乌二年造下有金牛城】鹿起山【在舒城县东南三十里昔有名僧过此一鹿自山跃出故名上有试心防洗剑池是县镇山】响山【在舒城县东二十五里人行其下輙有声】并坐山【在舒城县东三十里两山并峙故名】王姥山【在舒城县西九十里其近者为栲栳山】板山【在舒城县西四十里崇嶐竒秀如翔鸾舞凤】孟潜山【在舒城县西六十里相传孟将军隐此故名】春秋山【在舒城县南二十五里其上为宋李公麟读书堂有洗砚池望湖尖鳯凰台仙人峯絶顶有洞可容数千人】华葢山【在舒城县南四十里周二十五里髙百丈三峯并峙望如华葢又三十里为髙峯山】鼓乐山【在舒城县南八十里与法华山对王象之舆地纪胜旧传梁武帝末冇僧宝志云冇髙人隐此山中三生前乃伶官作乐可致后生昭明太子以是得名】凤翥山【在舒城县南二十里上有大鳯石小鳯石】竹石山【在舒城县南二十五里上有竹峯庵极幽胜】七门山【在舒城县西南三十五里山滨大溪下有石洞如门者七】磨剑山【在舒城县西南三十五里上有大石为仙人磨剑处】云雾山【在舒城县西南四十里山髙耸云出必雨上有水帘洞】龙眠山【在舒城县西南八十里古龙舒山也接安庆府桐城县界寰宇记龙舒山今号龙山在县西一百里龙舒水南方舆胜覧形如卧龙故名龙眠旧志山隂为龙眠寨中有洞可容数百人屯驻】南峡山【在舒城县西南一百里一曰夹山寰宇记山有两峯夹道故曰夹山连峯叠嶂绵亘甚逺北至舒城东至庐江南至桐城西至夀州盛唐界】三角山【在舒城县西南一百二十里与霍山潜山二县接界寰宇记髙五里三峯似角一名多智山其山出水饮之益人神智其近者为阳山】蟂虮山【在无为州东一百十五里大江中与太平府芜湖县接界】白石山【在无为州西四十里髙崖白石有泉出焉上有龙湫其右为黒石楚歌桃花诸岭接巢县界又二十里为孤鼻山又名胡避山宋绍兴中邑人王之道保聚其上相近曰豹儿寨山亦之道结寨处】青檀山【在无为州北五十里产青檀北魏防仆兰设伏檀山破宋将鲁爽即此】五畞尖山【在无为州北五十里州志云顶平五亩许面临巢湖羣山背峙登岩望之万顷皆碧回顾则重峯叠嶂隐见争竒乃州中极髙处】紫芝山【在无为州治西南隅图经紫芝山在锦绣溪之西土冈也宋皇祐中产紫芝故名又有孔山鐡山太山俱在城中】双泉山【在无为州西南八十里山麓有观音洞泉自洞出】桐山【在无为州西南九十里有水道通白湖渔人用网取鱼故又名上箔山即隋书地理志庐江县上簿山也又有下箔山相近】眉山【在无为州西南百里两山连曲如眉】七宝山【在无为州东北十五里与巢县接界对峙者曰濡须坞为东闗此山为西闗相距十里魏人筑闗以拒吴】朝喜山【在无为州西北四十里嵗旱时朝有云气是日必雨又名谎陈山昔有冦至土人陈氏虚立旗帜退之故名】银瓶山【在无为州东一百十五里大江中一峯特起州之主山也】吕泉山【在无为州西北五十里其形似龙一名龙孔山相近为曹家山相对为轩车山俱与巢县接界】卧牛山【在巢县治后以形似名为邑镇山世传巢许隐此】东山【在巢县东一里世传即许由之箕山宋史刘锜传绍兴十一年刘锜等败金人于石梁河又追败之于东山即此】亚父山【在巢县东十里隋书地理志防安有亚父山寰宇记汉时范増死于山傍故名以形似旗亦名旗山又有鼓山与旗山相对】大秀山【在巢县南三十里山峯耸秀訾家河出焉其侧有黄谷岭蒋家河出焉】黒象山【在巢县南三十里相传旧名喝将山即项王瞠目叱赤泉侯人马皆辟易处形势极髙俯视县境】蜘蛛山【在巢县南三十七里一名坻箕山舆志巢县东闗口有蜘蛛山春秋昭公五年楚子观兵于坻箕山即此陈书荀朗传侯景平朗又别破齐将郭元建于蜘蛛山盖坻箕蜘蛛音相近今散兵湾即其处又南六十里有髙休山七十里有九峯山寰宇记山北临濡须港】紫防山【在巢县北十里隋书地理志防安有紫防山寰宇记王仙君洞在紫防山中山有山顶旁有小山是即洞所也昔王子侨洪厓先生并于此得道晋初会稽道人游先生拨开洞门亦得仙去本名翠防山游先生时有紫云在其上故名少东为金庭山上有金庭洞外有曲水曰杏花泉按此与合肥之黄山盖一山而异名也】万家山【在巢县北二十里当四防之冲上有止渇泉】割股山【在巢县东南二十五里与无为州接界一名马鞍山巢湖水出其间又五里为白牡山多产白牡丹故名髙峻盘旋顶平坦寛数里畆有天池】龟山【在巢县东南三十里一曰东龟山上有石池不竭又有龟山在县西南十五里隋书地理志防安有龟山】姥乌山【在巢县西南五十里尖峰峭出北瞰焦湖下有桃花岭通无为州路有众曰小甘泉】居巢山【在巢县西南八十里寰宇记本名如墨山溪谷间有石研之如墨因名唐天宝六年敕改为居巢】半汤山【在巢县东北十五里有二泉一冷一热合流其初冷热仍异数里之外始相混鱼自冷泉触热即回按隋书地理志防安有半阳山今或以为汤池故譌为半汤】小陇山【在巢县西北十五里南瞰巢湖寰宇记巢县西有小陇山龟头城存焉一名黄沙城】栭山【在巢县西北寰宇记去县西十八里栭者小栗也其山昔有小栗故名项有天井县志在县西北柘臯下乡下有白龙洞】八公山【在巢县西北七十里上有淮南王庙以名同夀州之八公山也亦名紫金山宋刘铸败金人于东山敌走保紫金山即此】扬旗岭【在舒城县西南七十里相传土人因防乱结寨于此旗聚众故名相近曰巨壁峯临溪有巨石壁立】天台岭【在舒城县西南一百里幽胜可拟天台】芙蓉岭【在无为州北六十里一名附农山曹学佺名胜志附农山一名浮农即芙蓉山也州志本名浮农岭无为州与巢县分界于此髙耸为羣山冠其上怪石交峙地势险阻明正统中开凿】天仓岭【在巢县东南四面如碗芙蓉河出此】小佛岭【在巢县西北十五里两山夹峙中通一路曰孔子回车衖自岭径槖臯过钟离徐沛达鲁境为南北大道】蕊珠洞【在无为州北巢县南旧名崔仙洞唐崔自然所居后易名蕊珠有石林石梁石臼】白龙洞【在巢县西北四十里尝有白龙出入其中】大江【在无为州东南自安庆府桐城县流入州界为石灰河口又九十里抵泥汊河又三十里抵栅港口又六十里抵蟂虮又三十里抵裕溪口入和州界上下二百余里与池州府铜陵县太平府繁昌县对境江中之洲曰牛门沟曰长河垄曰杨林洲曰万家滩曰万兴洲曰鲤鱼套等旧共五十二埸统名曰芦洲州志自州城抵江邉蟂虮山一百一十五里水势绎络凡境中之水在州东者花林河一箭河栅港河奥龙河在州东南者三溪河直皂河泥汊河夹江河在洲东北者运河裕溪河马肠河在州北者黄洛河在州西者里河永安河在州南者石灰河悉入于江】巢湖【在合肥县东北六十里庐江县北七十里舒城县东北一百三十里巢县西十里周回四百余里港汊大小三百六十纳诸水以注大江为淮西巨浸一名巢湖亦曰焦湖后汉书明帝纪永平十一年巢湖出黄金庐江太守以献注巢湖湖名在今庐州合肥县东南三国吴志孙亮传太傅恪率军遏巢湖陈书宣帝纪大建十一年中领军樊毅领水军自东闗入焦湖王应麟通鉴地理通释巢湖本名为巢县地后防为湖今与巢县庐江县分湖为界旧志在巢县西十里有东口在县西南十里其水由此入江】肥水【源出合肥县西南紫蓬山北流二十里分为二其一东流经合肥县又东南入巢湖其一西北流二百里至夀州入淮尔雅释水归异出同曰肥三国魏志武帝纪建安十四年军至谯自涡入淮出肥水军合肥郦道元水经注肥水出九江成徳县良余山北流分为二水施水出焉又北经荻城东又北经荻邱东右防施水枝津首受施水于合肥县城东西流经成徳江注于肥水唐书地理志淮南道其大川肥寰宇记肥水出合肥县西南八十里蓝家山东南流入于巢湖舆地纪胜古巢湖水北合于肥河故魏窥江南则循涡入淮自淮入肥由肥而趋巢湖吴人挠魏亦必由此司马迁谓合肥夀春受南北湖即此水耳王圻续文献通考肥水在庐江府东南七十五里水出鸡鸣山北流二十里分为二其一东南流入巢湖其一西南流入淮水南畿志肥水北流有洗马湾黄连门二河合流而北至夀州界】施水【在合肥县东即肥水分流之一也亦名金斗河水经注施水受肥于广阳乡东南流经合肥县盖夏水暴长施合于肥故曰合肥施水又东分为二水枝水北出焉下注阳渊施水又东经湖口戌东注巢湖谓之施口续文献通考金斗河在庐州源出鸡鸣山东流至府城自西水闗流入城中至东门外厯金斗驿流入巢湖】三防河【在合肥县南九十里防庐江航埠水舒州城下水桃城水合归巢湖亦曰三河梁书韦叡传魏攻防肥水堰城乗胜至叡堤下诸将请走保三义即此】派河【在合肥县南三十里源出大蜀山又县东有店埠河源出圆疃俱东南流入巢湖】茅埠河【在合肥县北一百十里东南流经和州含山县境下流达大江】沙湖【在庐江县东南十里经七里与黄陂湖相连又沙溪河在县东南十五里源出大凹诸山作枋河县东北三里河源出冶父东顾塔山等山绣溪在县西十五里源出马槽山俱流入沙湖】黄陂湖【在庐江县南十五里经八里西连沙湖俱受县湖及四山之水东出缺口又瓦洋河黄泥河俱在县东南三十五里源出秀山石槽河在县东南四十里源出矾山俱流入黄陂湖】白湖【在庐江县东北三十里周七十余里其北为排字河与巢湖相连东南合西河由无为州界入江又顺江河在县东北三十五里源出栖鳯诸山盛家桥河在县东北五十里源出冶父诸山闗河在县东北七十里源出毛公诸山俱流入白湖】曹王河【在庐江县西三十里源出甘泉诸山合流过曹王庙至县西四十里曰髙子河又经白兎河至安庆府桐城县界入江】罗昌河【在庐江县南五十里源出大凹诸山南流入江】西河【在庐江县东南七十里即沙黄二湖水自县东南三十里小鈌口渡防白湖入无为州界由泥防河口入江】黄屯河【在庐江县东六十里源出黄屯诸山北流注濡湏水入江一名黄墪河】泥防河【源出庐江县黄陂湖东流入无为州界至州东南五十里入江又有永安湖在州西四十里源出白石山里河在州西十里源出青檀山三溪河在州东南十里直皂河在州东南二十里夹江河在州东南六十里皆合于泥河】马槽河【在庐江县西四十里源出马槽诸山北流合板桥闸头二水曰双河至县西北四十五里曰金牛湖又北入巢湖又防市河在县西北四十五里源出大马槽山罗埠河在县北二十五里源出黄独诸山清野河在县北三十里铜闗河在县北三十五里源出冶父山谷胜河在县东北七十里源出塞山俱北流入巢湖】龙舒河【寰宇记在舒城县南三里左传杜预云庐江西南有龙舒即此水是也源从三角山东北流经此县志有南溪一名欧溪发源县西孤井东经七门堰又经县城南入巢湖盖即龙舒水也】石塞河【在舒城县西一百二十里源出阳山东流入汉溪又有下七里河在县东南七里上接南溪下达巢湖上七里河在县西九里西山诸水所汇经南溪而入巢湖】花林河【在无为州东门外即泥防河下流上接三溪河下接黄金闸大河出裕溪入江州志环城皆水有西北二源合流出龙潭湾西滙为花林河旧时河在黄土墩外泄于裕城明治中以黄洛河防于兑运疏凿墩口改城濠为巨河以达运舟而花林大河遂塞】黄洛河【在无为州北四十里源出焦湖东流合栅港入江】马肠河【在无为州东北六十里濡须水分流也其上流二十里有运河合流焉元至正十五年明太祖自巢湖出湖口至铜城闸已脱险元将曼济哈雅集楼船塞马肠河口以阻后军太祖设防败之尽发舟师入湖口入江即此　曼济哈雅旧作蛮子海牙今改正】裕溪河【在无为州东北一百二十里与和州分界亦濡须水分流也又名新裕口】石灰河【在无为州南九十里源自昆山竹丝湖流入大江亦名土桥河】濡须水【在巢县南源出巢湖东南流经无为州东入江一名栅口水又名石梁河三国魏志武帝纪建安十八年进军濡须口水经注栅口水导巢湖东经乌江城北又东经南谯侨郡城南又东絶塘经附农山北又东左防清溪水又东左防白石山水又东经石塘至东闗城又东注于江寰宇记巢县濡须水源出县西巢湖亦谓之马尾沟东流经亚父山又东南入江与含山县分中流为界宋史刘锜传锜与金人夹石梁河而军河通巢湖广二丈锜命曳薪叠桥须防而成通鉴地理通释濡水与和州含山县分中流为界濡须山在含山县西南七十五里与无为军七宝山对峙中为石梁凿石通水山川险阻旧志亦名天河自巢湖东口流经巢县南又东南经七宝濡须两山间亦曰东闗水无为州志栅水出东闗口为海子口河又东南经黄洛河运漕河过新裕口又东南入江曰栅口在州东五十里东北去河州一百五十里今坍入江】界域河【在巢县西南一百里与庐江县分界又县西南三十里为散兵河少北为喝将河三十五里为姥乌河四十五里为鳯舒河五十里为鸡啼河六十里为髙林河七十里为石次河八十里为皂河一名马尾河九十里为孙家河皆入巢湖】柘臯河【在巢县西北三十里源出合肥县浮槎山流经柘臯镇汇下阁河水入巢湖又县西四十里为鸡鱼河五十里为铜河六十里为白露河七十五里为巧溪河八十里为花塘河九十里为金塘河皆入巢湖】清溪河【在巢县东北十五里源出和州含山县清溪镇迤逦而南入天河即清溪水也水经注清溪水出东北马子砚之清溪也东经清溪城南屈而西南厯山西南流注栅水谓之清溪口宋史刘锜抵庐州引兵出清溪即此】芙蓉河【在巢县东南十五里源出天仓岭及石壁山经芙蓉岭下汇众流成河水满可逹天河】逍遥津【在合肥县东肥水津济处也水经注逍遥津水上旧有梁孙权之攻合肥也张辽败之于津北桥不撤者两版权与甘寕蹴马趋津谷利自后着鞭助势遂得渡梁】筝笛浦【在府治内后土庙侧寰宇记合肥县筝笛浦续捜神记云浦中昔冇大舶覆水内渔人宿旁闻筝笛之声及香气氤氲传是曹操载妓船覆于此】藏舟浦【在合肥县北有金沙滩寰宇记合肥县藏舟浦即魏帝与孙权藏舰于此唐贞观十年刺史杜作午门与肥水接浦内有岛屿花竹颇为佳境】小吏港【在合肥县东寰宇记合肥县小吏港即后汉建安中庐江府小吏焦仲卿妻刘氏投水处今讹为小史港】龙潭【在合肥县东北方舆胜覧在梁县治十歩有蜃母居焉旧志在废梁县防事侧即滁水之源也又舒城县西亦有龙潭】花屏涧【在合肥县南七十里】铁索涧【在合肥县西北八十里涧东穷处有潭甚深渟不竭】金斗池【在府治西按天文一星在南斗曰合肥对九江星夹辅黄道而合肥入斗度最多故号金斗其池之名亦取此义东北有冈亦曰金斗】饮马池【在庐江县西三十里相传曹操屯军伐吴常饮马于此】桃溪【在舒城县东北三十里源出六安州淠河流至巢县入巢湖】鹊尾渚【在舒城县东北旧有鹊亭左传楚伐吴吴人败诸鹊岸杜预注舒城有鹊尾渚是也按鹊尾渚与同陵县鹊头山对岸当在无为州界无为旧属舒城故名】孤井源【在舒城县西百五十里俗称孤静源其水经七门三堰旋绕通于南溪入巢湖】羡溪【在无为州东北亦谓之中洲三国吴黄武初朱桓戍濡须其部曲妻子皆在羡溪魏曹仁兵向濡须先声欲东攻羡溪分遣将军常睢等别袭中州即此杜佑通典羡溪在濡须东三十里通鉴地理通释濡须在歴阳郡南八十里羡溪在其东三十里州志又有锦绣溪在州西南十里亦名双溪】嘉莲池【在无为州北池中红莲弥望故名】洗耳池【在巢县东门外相传为巢父洗耳处】汤泉【在巢县东北二十里寰宇记其泉涌出四时常热】铁防井【在合肥县城中旧常铸铁为阑】状元井【在合肥县城中宋马亮擢进士第一因名】左慈井【在庐江县治南相传魏左慈尝置丹一粒于井中宋政和间每清夜气肃輙红光烛天】亚父井【在巢县治内亚父祠前】
　　古迹合肥故城【在今县北汉书地理志九江郡合肥注应劭曰夏水出城父东南至此与淮合故曰合肥水经注夏水暴长施合于肥故曰合肥通鉴地理通释淮水与肥水合故曰合肥梁书武帝纪天监五年豫州刺史韦叡克合肥城普通七年合肥改为南豫州太清元年诏改合肥为合州又韦叡传天监四年迁豫州于合肥隋书地理志合肥后齐分置北陈郡开皇初郡废寰宇记合肥故城在合县北宋曹明之记曰合肥入斗度独多故号金斗元至正二十四年明师克庐州立江淮行省于此府志故城在今治东北名金斗遗址尚存】浚遒故城【在合肥县东北汉县也属九江郡后汉因之晋属淮南郡宋后改宋书州郡志逡遒令汉作浚遒晋作逡遒后分芜湖为境旧唐书地理志慎汉浚遒县属九江县故城在今县南寰宇记逡遒故城在慎县西二十五里魏武伐吴尝修此城以屯守亦名曹城府志今其地名清水桥】慎县故城【在合肥县东北刘宋侨置宋书州郡志南汝隂领县慎魏书地形志南梁郡领县二慎南髙隋书地理志庐江郡慎东魏置平梁郡陈曰梁郡开皇初废寰宇记慎县在州东北七十里本汉逡遒县地绍兴三十二年避讳改曰梁县从旧郡名也元因之明初省入合肥今为梁县镇相近有白公城楚白公屯兵处接古慎城在县北寰宇记以为春秋哀十六年吴人伐慎即此考杜注慎在汝隂今为颍上县此当别是一城非春秋之慎也】赭城【在合肥县西北唐光启二年夀州刺史张翺遣兵防庐州杨行宻将田頵等败之于赭城是也】舒城故城【在庐江县西春秋时舒国春秋僖公三年徐人取舒注舒国今庐江舒县汉文帝十六年封淮南厉王子赐为庐江王都舒后汉建武四年马成围李宪于舒三国吴时庐江治皖魏庐江治六安而舒县废晋仍置舒县齐仍为庐江县治永明四年冠军长史沈宪请以庐江属西豫七年豫州别驾殷弥仍请还属南豫州章瀤太子曰舒县故城在今庐江县西寰宇记庐江县本汉龙舒县地故城在今县西一百二十里梁武置庐江县义寜元年移于石梁东南景龙二年移于今所县志有大城在县西南三十里又有金牛城在县西北金牛山下按旧説及府县志皆以舒城为古舒县而以庐江为古龙舒考之萧齐志庐江郡舒县注建元二年为郡治隋书庐江县注齐置庐江郡梁置湘江据隋志所云置郡之地与齐志合是舒与庐江皆为郡治而今之庐江即古之舒县明矣又按汉志庐江郡所领有舒龙舒二县左传文公十二年杜预注今庐江南有舒城舒城西南有龙舒明是舒县在东龙舒在西今龙舒在庐江之西则舒城之为龙舒尤为明证且其县唐时所置上取古舒城为名后人泥其名以为即古舒县遂反以庐江为龙舒误矣】襄安故城【在无为州南汉县也南北朝宋省隋改蕲县为襄安在今巢县九域志无为州襄安镇即汉故县也州志镇在州南四十里西对临湖东下繁昌旧置廵检司于此】临湖故城【在无为州西南汉县也后汉书曰成靖王子苌改封为临湖侯国于此宋废州志临湖废县今为临湖圩在州西南八十里临壁山下】居巢故城【在巢县东北五里尚书成汤放桀于南巢又周武王时巢伯来朝芮伯作旅巢命春秋文公十二年夏楚人围巢昭公二十四年吴灭巢史记楚平王十年太子建母在居巢秦为居巢县亦曰居鄛后汉永平中徙封刘般为居巢侯国建安二十二年曹操军居巢东晋后废寰宇记古居巢城陷为巢城旧志有桀王城在县治卧牛山北今为紫防观】槖臯故城【在巢县西北春秋吴邑哀公十二年公防吴于槖臯汉置槖臯县属九江郡后汉省三国吴志朱桓传黄武元年曹仁遣其子秦攻濡须城自将万人留槖臯杜预左传注槖臯故城在逡遒县东南括地志在巢县西北五十六里今为柘臯岭有巡司按宋绍兴十六年乌珠防庐州屯柘臯为刘锜所败索柘音相近而讹后人又因拓类柘而再讹也乌珠旧作几术今改正】蕲县故城【今巢县治汉蕲县在今宿州界晋侨置南谯郡治山】
</div>
    <div class="pagination">
<a href="大清一统志_page49.html">上一页</a><span>...</span><a href="大清一统志_page45.html">45</a><a href="大清一统志_page46.html">46</a><a href="大清一统志_page47.html">47</a><a href="大清一统志_page48.html">48</a><a href="大清一统志_page49.html">49</a><span class="current-page">50</span><a href="大清一统志_page51.html">51</a><a href="大清一统志_page52.html">52</a><a href="大清一统志_page53.html">53</a><a href="大清一统志_page54.html">54</a><a href="大清一统志_page55.html">55</a><span>...</span><a href="大清一统志_page51.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
