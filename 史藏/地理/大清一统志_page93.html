<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 93 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 93 页/共 202 页
  </h1>
  <div class="content">
   形势前据华岳后临泾渭左控桃林之塞右阻蓝田之闗许洛水陆之际形胜名都西藩奥区【元一统志】
　　风俗人俗质木性刚毅而好胜敌【寰宇记】士十九兼农妇女绩纴无间四民之家【同州旧志】
　　城池同州府城【同九里有竒门四濠深丈余濶倍之明嘉靖中因旧址重筑　本朝乾隆十八年重加修理】朝邑县城【周四里门五濠深一丈明景泰中年土筑　本朝顺治康熈间屡修乾隆十七年重加修理】郃阳县【周八里有竒门四濠深一丈五尺明正统十四年筑隆庆二年甃砖　本朝康熈三年重修乾隆二十八年重加修理】澄城县城【周三里有竒门四水门一濠深一丈三尺　本朝顺治五年因旧址重筑乾隆三十一年重修】韩城县城【周三里有竒门四濠深二丈金大定四年筑本朝雍正七年重修乾隆三十一年加修】华州城【周七里有竒门四濠深一丈五尺明万厯五年增筑　本朝乾隆九年重修】华隂县城【周不及三里门四濠深八尺明万厯中増筑　夲朝乾隆十三年重修】蒲城县城【周九里门四濠深三丈明嘉靖中増筑　本朝乾隆二十八年重修】白水县城【周五里门四濠广二丈明嘉靖中増筑　本朝顺治康熈间屡修乾隆十九年重修三十二年加修】潼闗防城【周十一里有竒门六北临黄河即唐闗城旧址宋熈寜中増筑　本朝康熙二十四年修乾隆八年重修】
　　学校同州府学【在府治西南明洪武三年重建天启二年复修　本朝乾隆二年重修有记入学额数二十名】大荔县学【附在府学内入学额数二十二名】朝邑县学【在县治东南明洪武三年建　本朝雍正四年重修入学额数十五名】郃阳县学【在县治南明洪武二年建　本朝顺治六年修乾隆二年重修入学额数二十名】澄城县学【在县治北旧在县治西北明万厯十七年迁此本朝顺治五年重建乾隆二年重修入学额数十五名】韩城县学【在县治东明洪武四年建　本朝康熈十八年重修入学额数二十名】华州学【在州治东元皇庆中建明薛瑄吕柟有记内有唐顔真卿孔子庙碑　本朝乾隆二年重修入学额数二十名】华隂县学【在县治东旧在治东南明洪武二年移此　本朝康熈二十三年重修入学额数二十名】蒲城县学【在县治东宋建　本朝康熈四年修乾隆二年重修入学额数二十名】白水县学【在县治东元至元中建明洪武三年修　本朝乾隆十九年重修入学额数八名】潼闗防学【即旧卫学初在治东明正统四年建成化十一年迁治西南　本朝雍正五年改为县学乾隆十二年裁县为防入学额数十名】丰城书院【在大荔县城乾隆二十六年建又西河书院在朝邑县城雍正九年建古莘书院在郃阳县城乾隆二十年建萝石书院在韩城县南门附郭乾隆二年建文星书院在韩城县东乡文星塔乾隆七年建华山书院在华州学北明嘉靖末建太华书院在华隂县青柯枰万厯三十六年建仰华书院在华隂县治东康熈五十七年知县简廷佐建尧山书院在蒲城县城内乾隆十四年建明新书院在潼闗防治东明大理寺张惟任建为冯从吾讲学之所又闗西书院在防治西前潼商道张正谖建乾隆二十八年重修又州县并设有义学社学　按华隂县旧有华岳书院在县东闗明邑人赵儒建又有四知书院在县东二十里万歴中县令王九畴建蒲城县有崇礼书院在县治东南明正徳五年建祀宋儒张子今并废附记于此】
　　户口【原额人丁共五十九万一千四百三十八丁又滋生人丁一百七十七丁屯丁四千六百八十一丁】
　　田赋【田地七万八千一百七十九顷五畆一分三厘六毫零额徴地丁银三十六万七千六百九十三两八钱九分五厘零屯卫地四千六百三十八顷七畆九分四厘零额徴银三千四百五十七両六钱九分九厘零】
　　山川黄堆山【在大荔县西旧志唐广徳元年党项羌寇同州郭子仪败之于黄堆山即此】长镰山【在朝邑县北四十里一名长虹岭延袤八十余里】紫阳山【在朝邑县西南三里即华原之杰出者】乳罗山【在郃阳县南三十里俗讹为苎萝山有洞亦讹为西施洞】方山【在郃阳县北四十里与韩城县接界形如覆斗】飞浮山【在郃阳县东南四十里黄河中旧志俗传与河水为升降故名丄有子夏石室金史地理志郃阳县有非山即此】社公山【在澄城县北五十里上有社公社母庙】将军山【在澄城县北六十里上有白起庙山南有村曰社田相传起食邑于此】石楼山【在澄城县北七十里相近有界头山接洛川界】武帝山【在澄城县东北七十里有汉武帝庙】壶梯山【在澄城县西北五十里】石门山【在澄城县西北七十里山麓有风洞一名风谷天将风洞中先有声响振岩谷风欲息则其声复起相近又有麻林陂山】龙门山【在韩城县东北黄河西岸跨山西河津县界书禹贡导河积石至于龙门史记太史公自序迁生龙门汉书地理志夏阳县禹贡龙门山在北郦道元水经注河水又南出龙门口昔者大禹导河积石疏决梁山谓斯处也魏土地记曰梁山北有龙门山大禹所凿通孟津河口广八十歩岩际镌迹遗功尚存顔师古汉书注龙门山其东在今蒲城龙门县北其西则在今同州韩城县北而河从其中下流萧徳言括地志山在韩城县北五十里蔡沈书传李复云韩城县北有安国镇岭东西四十余里东临大河濒河有禹庙在山断河出处禹凿龙门起于唐东受降城之东自北而南至此山尽两岸石壁峭立大河盘东于山峡间千数百里至此山开濶豁然奔放怒气喷风声如万雷县志龙门山在县东北六十里又安国岭在县北七十里一名铧镃山即龙门西山】梁山【在韩城县西接郃阳县界书禹贡治梁及岐诗大雅奕奕梁山维禹甸之春秋成公五年梁山崩公羊传梁山者何河上之山也谷梁传壅遏河三日不流尔雅梁山晋望也汉书地理志夏阳县禹贡梁山在西北水经注河水南迳梁山原东山在马翊夏阳县之西临于河上括地志山在韩城县东南十九里寰宇记梁山有大梁小梁之号大梁山在韩城县西五里禹贡锥指梁山在韩城县西北九十里郃阳县志山在县西北四十里东西横亘逶迤最逺穹窿之形如屋梁焉上有石室有罗汉洞有泉曰天井曰龙泉又有东西峪洽河桥头河二水出焉按诸志言梁山所在其说皆不同盖是山延亘绵逺今自郃阳西北迤北抵韩城县西北之麻线岭皆梁山也】马头山【在韩城县南十五里县志山形如马故名】巍山【在韩城县西南四十里孤峯独耸最髙峻】大象山【在韩城县西北二里龙门山延亘而南与之相接其南又有狮山】苏山【在韩城县西北五里有汉苏武墓故名上有老柏三百余株皆南向】三累山【在韩城县西北水经注横溪水出三累山其山层宻三成故名山下水际有二石室通志今有三峡山在韩城县西北四十里疑即三累山也】五池山【在韩城县西北山凡五曰北池西池南池东池中池皆有泉或讹为五峙又牡丹山在县西北六十里】横山【在韩城县西北二十里】少华山【在华州东南山海经太华山西八十里曰小华山水经注华山西南有少华山元和志少华山在郑县东南十里宋史熈寕五年少华山崩雍大记山在华州南十四里与大华峰势相连而山峰稍低故曰少华州志山在州东南十里其中峯即少华峯东为独秀峰一名玉女峰又东为小敷峪宋元祐间小敷谷崩即此入峪二三十里玊女庙东有金壶峡又十里曰苍坪其迤北近敷峪口之峰曰阜头即宋熈寜五年崩处有石子坡今名石滩其崩山遗址名半截山亦名复成山人东为构峪自峪南四十里至构岭又三十里即秦岭也自构峪口又东为鳯谷山接秦岭南来之脉突立一峰左右両山如舒翼然又东为三甲山又东为方山接华隂境少华之西为白石峪又西为潭峪又西为水峪又西为郑南又西为太平峪又西为飞来又西为小山又西为石隄峪在华州西南十二里唐干寕四年昭宗幸华州韩建擅杀诸王于此其峪甚逺南入峪四十三里而至秦岭度岭以南二十里即青冈坪也自石隄峪之西为栲栳山又西为赤隄峪南入二十五里即秦岭岭南曰桃坪接雒南界自赤隄峪之西南为小柿原又南为短岭小杮原迤西曰栁村原其西北曰坡古田也自坡而西南曰平原又南曰金堆峪可逹秦岭南之金堆城自坡而西北有原曰龙王嘴其西南有髙堂岭岭以南有李峪峪之西曰涧谷涧谷之北为江村原西曰牛耳峪又西即龙耳山】五龙山【在华州南十里少华迤西支山也五蜿蜒山岩有风穴风出伤稼土人祀之】马岭山【在华州南二十里水经注西石桥水南出马岭山积石据其东丽山距其西源泉上通悬流数十丈与华岳同体】宁山【在华州东南二十里小敷峪之东其东有狝虎峪】蟠龙山【在华州东南四十里一名潜龙山両环列甲于诸山明知州桑溥甘为霖逰咏处令其后山曰甘公山右一曰桑公台】石脆山【在华州西南山海经符禺山西六十里曰石脆之山水经注小赤水源出石脆山】圣山【在华州西南三十里唐书五行志永昌中赤水南岸大山移东数百歩拥赤水压张村民三十余家寰宇记山在郑县西南去州二十五里旧图经云垂拱四年飞土掩谷为山忽踊四髙二百余丈东西五里南北七里后立圣山庙于其上】英山【在华州西南三十里山海经石脆山西七十里曰英山水经注愚水出英山寰宇记在郑县西南一百三十里又王乔谷俗谓之太公谷即王乔处州志乔峪即古之英山山有招谷讹招为乔也】符禺山【在华州西南四十里山海经小华山西八十里曰符禺之山其阳多铜其隂多铁符禺之水出焉寰宇记符禺山在郑县西南一百里高一百丈州志符禺山即今之涧谷其南为龙耳山在牛耳峪西】竹山【在华州西南五十里山海经英山西五十二里曰竹山水经注竹水南出竹山寰宇记山在郑县西南一百四十里高一千二百六十丈州志龙耳山西曰箭峪为竹木繁植之区峪下为华州原峪西为渭南县界即古竹山】太华山【在华隂县南十里即西岳也尚书舜典八月西巡狩至于西岳禹贡西倾朱圉鸟鼠至于太华周礼职方氏豫州其山镇曰华山山海经太华之山削成而四方其高五千仞其广十里汉书地理志华隂县太华山在南豫州山郭璞山海经注华隂山上有明星玉女持玉浆得上服之即成仙道险僻不通时含神雾云郭縁生述征记华山从麓至顶升降纡廽凡三十三里水经注华山逺而望之若华状又云华岳本一山当河河水过而曲行河神巨灵开而为雨今掌足之迹仍存自下庙至列柏南行十一里东廽三里至中祠又西南出五里至南祠从此南入谷七里又届一祠又南出一里至天井井裁容人穴空迂廽倾曲而上可髙六丈余山上又有征涓细水流入井中出井东南行二里峻阪斗上斗下降此阪二里许又复东上百丈崖升降皆湏扳防挽葛而行南上四里路到石壁縁旁稍进迳一百余歩自此西南出六里南厯夹岭广裁三尺余两箱崖数万仭窥不见底世谓斯岭为搦岭度此二里复届山顶上方七里灵泉二所一名蒲池西流注于涧一名太上泉东注涧下上宫神庙近东北隅自上宫东北出四百五十歩有屈岭东南望巨灵手迹惟见洪崖赤壁而已括地志华山在华隂县南八里古文以为惇物唐书地理志上元二年改华山曰太山宝应元年复古名寰宇记按名山记云华岳有三峯基广而峻叠秀迄于岭今博山香炉形实象之白虎通云西方华山少隂用事万物生华故名华山以西有少华故曰太华九域志华山四川之际东北冀东南豫西南梁西北雍十字分之四隅为四川方舆胜览华岳三峯芙蓉明星玊女也华岳志岳顶中曰莲华峯有上宫宫前有池为玉井生千叶白莲华服之令人羽化亦谓之玊女洗头盆唐杜甫诗安得仙人九节枤挂到玊女洗头盆葢之最髙处也自上宫东南上三里得明星玉女祠在大石上又有仰天池八卦池太乙池二十八宿池皆在玉井之旁岳顶东峰曰仙人掌其峰旁面石上有防自下望之宛然一掌五指俱备张衡西京赋高掌逺蹠以流河曲曹植述征赋表神掌于仙谷薛综曰华岳与首阳本一山当河河水而曲行河神巨灵手荡脚开而为両今手掌在华山人呼为仙掌脚迹在东首阳下又有石月在仙掌上日昃时望之俨如半轮月岳顶西峯曰巨灵足石有形如足魏收志华隂有巨灵原指此岳顶南峯曰落雁以在岳之中亦曰中唐李白登落雁曰此最髙呼吸之气想通帝座顶有黒龙潭仰天池嵗旱祈祷多应自顶折旋而下有自然一峡侧身而入中有岩名全真岩岳顶西北曰毛女以秦始皇宫人隐此而名也岳顶东北曰云台两并峙四面陡絶嶷然独秀状若云台北周武帝时有道士焦道广居此上有试凿穴深不可测旁有一石如凿相传为陈希夷先生仙蜕之所侧有长春石室唐贞观中有道士杜懐谦居此自号长春先生岳顶北有公主与云台相近相传汉南阳公主避王奔乱入山得仙处又有白云唐金仙公主修道处又有瓮肚形如半瓮皆在岳之北面其余又有虎头灏天仰天朝天三盘松桧朝来玉柱玉秀白石诸峯皆环拱岳之左右杜甫诗所云诸峯罗列似儿孙也又山有四洞东曰昭阳西曰西元南曰正阳北曰水帘今洞之最著者曰石仙人洞又名水帘洞在北面山腰洞口丹青俨肖人形上有瀑布泉飞流直下曰老君洞在岳顶东南相传老君华山居此次北有太上泉泉旁为老君菖蒲池池中产菖蒲几节又东止峯上有丹炉俗传老君炼丹处又有细辛坪地多细辛因名又有白鹿龛在升岳路之右又有三公石室在岳之东南有三嶷然森秀又有碁石在岳顶东南别一孤峯上遥望之有石如碁局俗以为即仙人卫叔卿博台又西南上三里许得一箭如括为天门即杜诗所云箭括通天有一门也曰太极总仙洞道书以为第四洞名总仙之天在毛女峯之西壁中其下即仙谷也又有壶公石室在岳西北孤峯上相近又有洞元石室四围悬絶又蜰□穴在岳北峯下山海经华山有虵谓之蜰□六足四翼见则天下大旱曰西元洞岳西面之洞也道书为第四洞三元极真之天曰王刁三洞在岳之东隐者王遥刁自然居此得仙其上洞人不能到中洞有石遮洞门下洞则避迹者可居曰碧云洞与王刁洞相近下为碧云溪晋有丁少防郑云叟罗隠之翟表正郑明处居此时称五高士居曰朝元洞在落雁峯上曰焦真人洞在白云旁谷之最著者曰牛心谷在岳东其谷北接华山南通商洛汉杨震居此讲授曰黄神谷在碧云洞旁真人黄芦子隐居处谷口有黄龙潭旱则祷焉曰藏马谷与黄神谷相近旧传汉武获马走藏于此曰文仙谷在云台观稍东宋吕真君居之所曰雾谷在毛女峯东北后汉张楷居此楷字公超亦名张超谷又名雾市谷以公超能为五里雾也宋陈抟命弟子于张超谷凿石室即此谷中有算塲芦花池祖冲之述异记后魏道士冦谦之洞晓浑天仪定天元五纪弃其余算化为葭故名曰仙谷在雾谷西一名石羊城俗以为黄初平叱石成羊处入谷十里有车箱杜甫诗车箱入谷无多路曰桃谷曰瓮谷俱在县西南二十里曰竹谷曰大敷谷俱在县西南三十里旧志登岳之路自云台观经玊泉院希夷峡卧仙坪洞天坪十八盘元天宫青柯坪自此引索而升经回心石千人百尺峡胡孙愁阎王碥老君犁沟口月崖至苍龙岭即古搦岭也又遇鹞子翻身仙掌石月则至顶矣】凤居山【在华隂县西二十里相传唐开元中瘗鳯于此因名】松果山【在华隂县东南山海经华山之首曰钱来之山西四十五里曰松果之山濩水出焉又西六十里曰太华山寰宇记松果山在县东南二十七里县志山通襄邓之间道上有佛头崖云覆其顶辄雨】留翎山【在华隂县东南三十里一名朝阳山亦曰留翎礸县志世传杨伯起葬时大鸟落羽毛于此上有二泉祷雨辄应】良余山【在华隂县西南水经注良余水出良余山寰宇记作余粮山在县西南三十里】升山【在华隂县西南五十余里黄酸水出此】尧山【在蒲城县北三十里唐书地理志在奉先县北十五里长安志尧山一名浮山在蒲城县北二十里旧图经曰昔尧时洪水为灾诸山尽没惟此山若浮因名又有重山在尧山前以其与尧山有重叠之象故号重山县志重山在尧山南里许山东有红土坡下为谿头谿东有山秀丽俗谓之峄山】金粟山【在蒲城县东北二十五里雍胜畧山有碎石如粟故名】白堂山【在蒲城县东北三十五里旧图经曰山之前秦白起立塞之所因以为名又有良将谷在县东北三十里亦以起名也】不羣山【在蒲城县东北白堂山南长安志旧图经曰诸山累累峦相接惟此山孤逈因名俗亦谓之孤山】丰山【在蒲城县西北元和志奉先县西北三十里有丰山长安志丰山一名苏愚山】金帜山【在蒲城县西北三十里丰山之西】铜斗山【在蒲城县西北四十里又马冡山在县西北五十里县志铜斗山在马冡山南西连富平县万斛山山势如斗】源和山【在白水县西二十里高百丈白水绕其后】大神山【在白水县西七十里】五龙山【在白水县东南四十里五山相连蜿蜒如龙故名此山接蒲城界故两邑并见】黄龙山【在白水县东北六十里魏书地形志姚谷县有黄崖山即此】阳武山【在白水县东北七十里】马兰山【在白水县西北六十里通志晋元康六年马兰羗卢水胡反攻杀北地太守张损郡尉张光以百余人戍马兰山力战得免即此又名秦山在县西北五十里其麓曰马莲滩其名即马兰山之讹也】麒麟山【在潼闗防治东南旧卫志上有古寨旁有田千余畆谓之上寨相近又有笔架印台山】象山【在潼関防治西南旧卫志俗名蝎子山上有田曰黎家坪又凤凰山在城内西南隅山势耸峙城垣因之】大象岭【在韩城县西三里亦曰大象山产石炭龙门山延亘而南与岭相接其南又有狮岭】朱砂岭【在韩城县西北一百十里槃水所出】麻线岭【在韩城县西北一百二十里县志与雒川县分界明成化八年叅议严宪凿山开道以通馈饷】神道岭【在韩城县西北一百二十里与延安府宜川县接界】秦岭【在华州南十里东接华隂县与商州雒南县分界又东接潼闗防界悬崖叠嶂径多曲折】朝坂【在朝邑县南隋书地理志朝邑县有朝坂元和志朝邑县以北据朝坂为名寰宇记按注水经云洛水东南厯强梁原俗谓之朝坂州志华原在朝邑县西绕县西而北而东以絶于河古河堧也一名朝坂亦谓之华原山】梁田坡【在华州西三十里梁太祖纪年録中和三年李克用进军干阬黄巢将尚让等屯军于梁田坡即此】黄卷坂【在潼闗防东北黄河南岸旧卫志其坂隆起下望関城亦谓之黄卷亭一作黄卷汉献帝春秋兴平二年车驾东行到黄卷亭晋潘岳西征赋遡黄卷以济潼水经注河水自潼闗东北流水侧有长坂谓之黄卷坂旁絶涧渉此坂以升潼関】木屐塠【在蒲城县东南长安志塠有四在县东偏南五十里沮水之岸旧说夏禹治水至此屐下弃泥积之成塠各周二里崇一百丈】青岗坪【在华州西南七十五里州志秦岭之南坪之东南十五里抵金堆城即洛南县界青冈坪括地千畆为州之要隘其西南百里可达硗闗东南可通武闗　本朝顺治十三年筑城拨潼关营把总泛防】商原【在大荔县北十里接朝邑县界即古商颜也史记河渠书穿渠自徴引洛水至商顔下集觧服防曰顔音崕或曰商顔山名通典冯翊有商原所谓商顔寰宇记商原在州北三十五里注水经云洛水南迳商原西俗谓许原也旧州志原在州北二十五里】仙公原【在郃阳县西南五十里县志相传为汉杨宝辟谷于此】临高原【在澄城县南五十里宋名臣言行録李显忠初仕金知同州宻图南归由汉村径临髙原奔夏即此旧志原有龙泉味甘如醴】韩原【在韩城县西南左传僖公十五年秦晋战于韩原括地志在韩城县西南八里】高门原【在韩城县西南史记太史公自序司马靳葬华池孙昌葬高门水经注陶渠水南迳高门南又东南迳华池南池方三百六十歩在夏阳城西北四里许故司马迁碑文云高门华池在兹夏阳城西北今高门东去华池三里括地志华池在韩城县西南十七里髙门原俗名马门原在县西南十八里县志高门原在县西南二十里今以名里而华池无考】孤相原【在华州西南水经注小赤水流于孤相原西寰宇记作孤柏原州志孤相原在江村原北突起隆阜俗名蔚家原又寰宇记有细腰原在郑县西南十六里原中狭因名又州志有丰原在州西南二十里】蟠龙原【在蒲城县西三十里旧图经曰唐明皇逰幸见原上云雾中有黄龙之状于下得石状似蟠龙因以其地为龙乐乡今其石尚存县志其石在今郷西四十五里蚪落原】董社原【在潼関防东南隋大业九年杨元感自皇天原败走董社原即此】金沙谷【在澄城县西三里濶南百余歩有洗膓泉一名金溪相传晋永嘉中佛图澄防息于此】云门谷【在澄城县西北五十里谷口似门水气如云故名】红罗谷【在澄城县西北七十里土色赤故名又县北七十里有栢谷旧多柏】鬼谷【在韩城县境史记甘茂传苏代説秦王曰茂居秦累世自殽塞至鬼谷其地形险易皆明知之隋书地理志韩城县有鬼谷今不知所在又见泾阳县】云谷【在华隂县东南水经注泥泉水所出其相近有水谷】车箱谷【在华隂县西南二十五里一名车水涡寰宇记去敷水谷七里深不可测祈雨者以石投之其中有一乌飞出应时即雨】佛空谷【在蒲城县西北三十五里谷内有佛空院唐防五年置又白马谷在县西北四十五里炭谷在县西北二十里】潼谷【在潼闗防南三十里一名通谷潼水出此谷口有洞曰老君洞】禁谷【在潼闗防南一名禁坑亦名禁沟通鉴唐广明元年黄巢兵抵潼关齐克让走入关关左有谷平日禁人往来以榷正税谓之禁坑旧卫志在城南三十里】丹阳洞【在郃阳县西二里或谓之老君洞洞口多欵冬花俗传神仙所种】观音洞【在蒲城县东南四十里旧有大谷明万歴中崖崩见一洞贮石观音二躯又有石狮石象诸仪物因名】黄河【自延安府宜川流入迳韩城县东十五里与山西河津荥阳二县分界又南迳郃阳县东四十里与山西临晋县分界又南迳朝邑县东七里与山西蒲州分界水经注河水西出龙门口汾水从东来注之又南右合畅谷水又南迳梁山原东又南崌谷水注之昔韩信之袭魏王豹也以木罂自此渡又南右合陶渠水昔魏文侯与吴起浮河而下美河山之固即此也又南徐水注之又南迳子夏石室又南过汾隂县西又迳郃阳城东又南瀵水入焉又南迳陶城西又南过蒲阪县西又南至华隂潼闗渭水从西来注之河水厯船司空与渭水防龙门而不能通相传鲧治水时所凿今名错开河同州志黄河旧自郃阳入朝邑东境南至大庆闗东濵蒲州城故曰蒲津禹贡所谓西河也南至金龙渡为河与洛渭交滙之处世称三河口去朝邑县东南三十里自明成化中洛水入河河之害十倍于前隆庆三年浸县东门万厯七年越大庆闗浸四出至十二年三河口亦在洪流中矣】盘水【在韩城县北即古畅谷水水经注畅谷水自谿东南流迳夏阳县西北东南注于河县志盘水在县西北一百十里源自朱砂岭厯县北相公殿出冯峯口东过薛曲里暖水自西南来入焉又南过带村东入于河又文水在县北二十里槃水南有二渠一名汀水一名万泉东流至呉村合暖水入盘水】澽水【在韩城县西南即古崌谷水也水经注崌谷水出夏阳县西北梁山东南流横谿注之又东南迳夏阳县故城北又东南流注于河寰宇记水在韩城县南一里县志澽水在县西一里源出麻线岭经县西七十里亦名白马潭东流过石门离水自南入焉又东过景村峪水自北入焉又东北过土岭洫水自西北入焉又东出土门过县城西转而南涧水自西入焉又南过陈村□水自西入焉又南过马头山潦水自西入焉又南过少梁浍水自西入焉又东南合芝水入于河旧志澽水流经土门口在县西五里邑人以次堤为五堰后又广为九堰引水溉田百余顷】芝水【在韩城县南亦名芝川河即古陶渠水也水经注陶渠水出西北梁山东南流迳汉阳太守殷济精庐南又南迳髙门南又东南迳华池南又东南迳夏阳县故城南又歴髙阳宫北又东南迳司马子长墓北又东南流入河县志芝川河在县南二十里源出方山东南流诸山水自西南来防逾高家坡潗水自北来入焉又东澻水自西南来入焉又东过吕荘沆水自西北来入焉又东过芝川镇南司马岭北合澽水入于河】徐水【在郃阳县北水经注徐水出西北梁山东南流迳汉武帝登仙宫东东南流絶彊梁石迳刘仲城北又东南迳子夏陵北东入河县志今有桥头河在县北十五里发源梁山东峪东南流迳城东北入河即徐水也　本朝顺治中引水西流环城而东形如围带亦名腰带河】洽水【在郃阳县南一名瀵水诗大雅在洽之阳水经注郃阳城北有北瀵水南去二水各数里其水东迳其城内东八于河又城南侧中有瀵水东南出城汪于河城南又有瀵水东流注于河即郃水也县取名焉元和志按中瀵水与南瀵水并在旧河西县南五里今郃阳界内寰宇记瀵水总发源黄河西岸平地县志洽河在今县西北三十里源出梁山西峪东南流迳县南注于黄河汉永平间流絶其絶处有干河村其后复流土人重之呼为金水又有王村瀵东鲤瀵渤池瀵夏阳瀵共五水皆在县东南四十里去河仅数武濆涌而出髙于平地尺许民资以灌溉又见山西临晋县】刳首水【在郃阳县东南一名洿谷水左传文公七年晋败秦师于令狐至于刳首通典郃阳县有刳首水唐书地理志郃阳县有阳班湫贞元四年堰洿谷水成寰宇记瀵水与刳首水相近按朝邑志县东北有刳谷镇以近刳谷口而名则刳首水又与朝邑县接界】洛水【在白水县东自鄜州宜君县流入东南迳澄城县西八蒲城县界又南至府西折而东迳府南又东迳朝邑县南入于河寰宇记冯翊县洛水自西北澄城县界流入又注水经云洛水南迳商原西又东迳沙阜北雍録洛在漆沮之东至白水县与漆沮合而南流以入于渭朝邑县志洛水旧流自县南赵渡鎭经华隂县西北葫芦滩入渭明成化中改流东过赵渡镇径趋于河不复入渭　按周礼雍州浸曰渭洛史记魏筑长城自郑濵洛以北有上郡汉志洛水出北地归徳县北蛮夷中入河韦昭以为三川之一其源流绵逺与泾渭等水经注失去洛水篇惟且水渭水注中各一见余虽散见他书源流不能明晰　按孔安国书传谓漆沮水亦曰洛水出冯翊北盖洛水旧与漆沮合故水可通名也汉志褱徳县下又云洛水东南入渭今富平县界有褱徳城诸家因此遂以富平之石川河当之石川源流不逺既不得为雍州之浸水经注此水虽有漆沮之目并无洛水之名即汉褱徳县亦在沙苑之北不属富平或者必欲求合其説以为洛水有二一为防徳之洛水入河一为褱徳之洛水即漆沮入渭亦非也盖汉时沮水由郑渠东至于洛故洛水下流亦蒙漆沮之名自郑渠废而漆沮与洛不相入矣从来罕能知此今以见在地界水道考之洛水上源出今榆林靖边之南庆阳府北界东南流经延安府迤逦至州境入河与史记自郑濵洛以北至上郡及汉志出归徳县北之文皆合惟汉志褱徳县下又言入渭与水经注同而与所云入河不合盖襍采古记故多不同非有二水且渭洛入河之处相去不逺水流迁徙势所常有近志谓明成化中改流入河即此可见汉志入河入渭之不必过泥矣】甘泉水【在澄城县西寰宇记注水经云甘泉水出匮谷中其水尤美县志甘泉水在县西北四十里俗名县西河防县西诸泉入于洛又隋公泉在县西北三里其水清澈可爱东南流入甘泉水】洗肠泉水【在澄城县西三里名山记相传晋佛图澄洗肠于此】澄泉水【在澄城县西三里俗名官泉水源洁而清酿酒香羙下流入甘泉水亦名三里涧以去县三里也】搠枪泉水【在澄城县南三里潜确类书相传汉光武北征搠枪得泉故名】渭水【在府南自西安府渭南县流入华州北又东迳华隂县北入黄河其入河处谓之渭汭水经注渭水又自白渠石东迳峦都城北灌水注之又东西石桥水北流注之又东迳郑县故城北又东与石桥水防又东敷水注之又东良余水注之又东合黄酸之水又东迳平舒城北又东迳长城北长涧水注之又东洛水入焉迳华隂县故城北又束沙渠水注之又东迳定城北又东泥泉水注之又东合沙沟水又东入于河华州志渭水在州北十五里华隂县渭水在县北十五里县东北有葫芦滩即旧洛水入渭处】小赤水【在华州西水经注小赤水即山海经之灌水也水出石脆之山北迳萧加谷于孤相原西东北流与愚水合又北注于渭寰宇记灌水一名小赤水今名髙谷水州志赤水在州西三十里源出箭谷山俗名为箭谷水北流经圣山亦谓之圣山川又北经州西入渭　按箭谷水乃大赤水非小赤水也辨见渭南县】愚水【在华州西山海经英山禺水出焉北流注于招水水经注愚水出英山北流与招水相得水乱流西北注于灌唐书地理志郑县西南二十三里有利俗渠引乔谷水与罗纹渠皆开元四年姜师度疏故渠寰宇记愚水出孤相原州志愚水亦名乔谷水先时西自龙湾北经圣山村入灌水明永乐中水暴涨始东折自渔村而下又北经遇仙桥又北入渭因名遇仙桥河又有渔村川水旧自州西南金堆谷西北流入乔谷水后亦因水涨遂东折北流入遇仙桥河疑即古之招水也又有短岭水源出短岭亦流入遇仙桥河】西石桥水【在华州西水经注西石桥水南出马岭山源泉上通悬流数十丈其水北迳郑城西而北流注于渭阚骃谓之新郑水州志今州西十里有石隄谷水源出石隄谷北流至良侯村之北名五苍河合赤隄谷水入沙涧经石桥铺名石桥铺河违于渭盖即西石桥水矣】西溪水【在华州西南旧唐书昭宗纪光化元年车驾在华州幸西溪观竞渡州志水源出州南山涧经故县沙涧诸村北入渭】南溪水【在华州南源出太平峪五眼泉引流入城】罗纹桥水【在华州东唐书地理志郑县东南十五里有罗纹渠引小敷谷水支分溉田开元四年诏陜州刺史姜师度疏故渠又立隄以捍水害州志罗纹桥水源出白石谷盖即小敷谷也又有小石桥水在州西闗外太平渠桥水在州东闗外绕城而北合流达罗纹水旧志太平渠桥水经州城北故兴徳宫之南亦谓之泥河又谓之北溪水】东石桥水【在华州东水经注石桥水故沈水也水南出马岭山北流经武平城东又迳郑城东又北迳沈城北入渭州志东石桥水源出构峪俗名构峪水北流经石桥入渭】天鵞池水【在华州东北十里东西亘三十里旧时引流入罗纹水后罗纹桥下淤积居民别濬一渠以入渭】移山潭水【在华州东南阜头峯下亦谓之白崖湖白崖诸谷水注此其潭水又汇为数区今名莲花池】葱谷水【在华隂县西三十五里源出葱谷东北流入渭又有方山谷水在县西水不常有潦则直北兼受华州诸水浸滛而东合于葱谷水明正徳七年知华州桑溥导之北流入渭】敷水【在华隂县西水经注敷水南出石上之敷谷北迳告平城东又北迳集灵宫西而北流注于渭唐书地理志华隂西二十四里有敷水渠开元二年姜师度凿以泄水害五年刺史樊忱复凿之使通渭漕县志敷水在县西二十五里源出大敷谷即罗敷谷以别于小敷谷也入谷三里有百索潭又南有挝鼓潭葢皆敷水之源也其谷受秦岭以北东西诸水故其流最大经敷镇东北逶迤入渭】良余水【在华隂县西下流入渭水经注良余水南出良余山之隂北流入渭俗谓之宣水旧志在县西二十里】黄酸水【在华隂县西水经注黄酸水世名之为干渠水水南出升山北流注于渭县志县西南五十余里有升山黄酸水出焉北流至干渠头东流过页桥合仙谷水仙谷水出谷中之车箱潭亦谓之车箱水其水出谷西北流合黄酸水】长涧水【在华隂县西水经注长涧水南出太华山侧长城东北流注于渭县志源出太华山之瀑布泉谓之长涧河西北流过朝元洞循古长城北注为王家河过县西门外为西河又西转北折而东为清河又东流三十里入渭又有大涧源出黄神谷小涧源出王刁岩皆西北流经城南入长涧河】南河水【在蒲城县北亦谓之白水魏书地形志南白水县有白水县志南河即耀州同官之乌泥川与白水县接界或名丁家河或名髙家河皆以傍水居民为名东流纳白石水龙门沟虎头沟诸水经五龙山隂入洛】沙渠水【在华隂县东水经注沙渠水出南山北流西北入长安城又北注渭县志在县东十五里亦曰蒲涧水其水北流稍西北转曰沙渠水北入清河达于渭　按今水道径入渭不合清河】泥泉水【在华隂县东水经注泥泉水出南山灵谷北流注于渭寰宇记泥泉水出定城下县志今灵谷水谷之间有泉浊而赤由小月沟金盆寨过吊桥西北注渭或以为即泥泉水也】栁谷水【在白水县东止寰宇记郡国县道记云衙城侧有栁谷水即彭衙水南流至县理东北入洛水通志今有孔走河在泉东北自澄城界南流入洛盖即桞谷水也】白水【在白水县西本古沮水水经注沮水自频阳又东迳莲勺县故城北又东迳汉光武故城北又东迳粟邑县故城北又东北流注于洛水元和志白水县南临白水寰宇记按注水经云洛水东南沮水入焉故洛水亦名漆沮水其境东南谷多白土因曰白水禹贡锥指白水即沮水今郑渠堙废沮水不复东入洛白水县南之水乃乌泥川之下流耳县志白水即漆水在县西三里氷白如雪故名册説即同官乌泥川之下流东南流经县南入洛水又有虎头沟在县西二里龙门沟在县西一里凤凰沟在县东二里皆流入白水】潼水【在潼闗防西潘岳西征赋溯黄卷以济潼水经注灌水出松果之上北流迳通谷世亦谓之通谷水东北注于河述征记所谓潼谷水者也元和志潼闗西一里有潼水因以名闗寰宇记潼谷水在华隂县东四十里华隂志水北流经蝎子山入黄河古称潼亭潼津皆以此册説水出潼谷流贯城中北入黄河旧卫志有杨家河在卫城西门外北流入黄河明嘉靖中廵道周相从南水闗引潼河为渠沿象山西北达泮池又出城入河任民汲取民利之谓之周公渠本朝康熈十九年潼水涨溢陵城而入已而水缩河裂岸东徙道竟成平陆】百良河【在郃】
　　【阳县东北三十里源出梁山东谷东南流五十里入黄河】大峪河【在郃阳县西二十里澄城县东二十里源出郃阳县西北望乡崖下西南流迳澄城县南又西南入洛水其流甚清一名扑地河俗讹为薄底河又谓之李家河郃阳澄城二县以河分界】长寜河【在澄城县西北寰宇记注水经云云门谷水源出澄城县界县志长宁河在县西北四十里即云门红罗二谷水所防以流迳长宁城故名西南流防县西北三娘子川及隂泉入于洛水又隋志五泉县有湿水五泉水今无考】鐡牛河【在白水县北三十里河中有鐡牛镇水故名东入洛水】冶户川【在韩城县北八十里川口产鐡旧置冶户　故名宋包拯有请罢同州韩城冶户疏】龙首渠【在府西汉书沟洫志孝武时严熊言临晋民愿穿洛以溉重泉以东故恶地诚得水可令畆十石于是发卒穿渠自徴引洛水至商顔下得龙骨号曰龙首渠周书武帝纪保定三年初于同州开龙首渠以广溉灌元和志州西三十里有干坑即龙首之尾也州志干坑在州西四十里接蒲城县界今名界沟】漕渠【在华州及华隂县北隋书食货志开皇三年命宇文恺凿渠引渭水自大兴城东至潼闗三百里名广通渠元和志天宝三年左常侍兼陜州刺史韦坚开漕河自苑西引渭水因古渠至华隂入渭漕永丰及三门仓米以给京师每夏大雨輙涨大歴后渐不通舟详见长安咸宁】灵应泉渠【在华隂县东二十里引泉水溉田分三十六渠凢三十六日一周又磨渠在县东二十五里自潼闗南之磨谷引流分四十一渠凡四十一日而周潦则归于清河乂段明渠亦在县东引潼谷上流之水循山麓而西北分为二渠今废】醴泉渠【在华隂县东南其水清甘经华岳观潴岳庙鱼池与小涧之水俱在民田】窰村渠【在华隂县南长涧河之水经县南窰村有渠以泄水害】白卤泄渠【在蒲城县南四十里长安志与白卤盐池连东入沮水濶五十丈深二文盖卤水泛涨流注故曰卤渠县志渠与甘池八公滩通西连高春渚产硝东南数里为洛北洛南二镇有沟涧两崖土可煎塩】赤岸泽【在大荔县西南周书宣帝纪大象二年行幸同州自应门至于赤岸泽唐书兵志唐初得隋马三千于赤岸泽徙之陇右旧州志泽在长安东北冯翊西南道里适中之地今堙】麻子池【在大荔县东南二十里接朝邑县界又白马池在县西南三十里莲花池在县西南四十五里】大白池【在朝邑县西南四十里周十里许洞然深黑常有云气】小盐池【在朝邑县西北唐书地理志朝邑小池有塩县志小塩池在苦泉南二十里钟水一区旱时可煮水成塩今不恒有】官池【在郃阳县治南近城】仰天池【在华州东龙耳山西岭有二池碧水亭深不可测又一在太平峪】东卤池【在蒲城县西汉书宣帝纪尝因于莲勺卤中如淳白莲勺县有塩池緃广十余里其乡人名为卤中孟康曰在莲勺县西北长安志东卤池在县南二十里即汉宣困处唐大厯十二年东池生瑞塩后敕禁断塩不复生又有西卤池在县西四十里县志东盐池即安豊滩近仍出鹻迤东为陈庄滩产硝土人以利薄不为其西卤池在县西南四十里即今高春渚池遇旱不涸乡人取水熬塩供一方用近渐废又县东南洛北崖附近地谓之晋王滩以在晋王镇也出鹻较诸滩味厚而饶贫家采之注水结块名曰鹻堕泾原诸邑多用之遇涝则减】漫浴池【在蒲城县西十五里漫源村长安志其水微小惟居民灌溉蔬圃县志今呼漫泉河】莲子池【在蒲城县西北三十里长安志旧有莲藕之利今堙】永益池【在白水城西即莲池宋寗防筑隄注水以便民汲引废址尚存】白莲池【在潼关防城中麒麟山引城南万岔峪之水从上南门入注池水】通灵陂【唐书地里志朝邑县西四里有通灵陂开元七年刺史姜师度引洛堰河以溉田百余顷县志废通灵陂在县北十里】阳华薮【在华隂县东南吕氏春秋九薮有秦之阳华高诱曰在华阳西又曰桃林西长城是也晋地道记阳华即潼闗县志县西南之瓮谷为商洛径道甚险恶明知县王时雍修治之入谷五十里瓮岭东转为华阳川即古阳华之薮也】九龙泉【在府东南寰宇记在冯翊县东南八里有九穴同一注因名九龙今谓之鵞鸭池州志泉在州南八九里泉同流钟而为池广袤五顷今渐堙废又州西南四十里有红善泉西南五十里有苏村泉又稍西有北庄泉惟北庄泉差大宜稲又有西渠坡底汉村义井新庄冯村平王寨等七泉俱在镰山之麓亦资灌溉】苦泉【在朝邑县西北三十里许原下元和志其水咸苦羊饮之而肥美今于泉侧置羊牧故俗谚云苦泉羊洛水浆唐书高宗纪永徽二年以同州苦泉牧地赐贫民县志其东又有蔡庄泉象底泉大奇泉皆出镰山之麓可资灌溉】圣水泉【在郃阳县西北梁山深处以祷雨有应故名又县东南四十里旧有白泉温泉灰泉皆没于河】温泉【在澄城县东北寰宇记注水经云泉有三源奇川泻注西注于洛亦曰帝喾温泉县志今有三泉在县东北三源并出将军山麓合为一流中隔土岭一里凿饮达县可以利民或疑即古之温泉然非入洛之水也】隂泉【在澄城县西北三十里泉自崖隂出味极甘冽】玉泉【在澄城县西北五十里其水自崖而下莹洁如玉】北泉【在韩城县南芝川镇西又河渎泉在县东五里龙泉在县南三里马杓泉在县西十二里天成泉在县西四十里独泉在县北一百二十里】甘泉【在华州学右深四五尺甘冽异常水旱无盈缩其东西百歩内掘之皆泉】白龙泉【在华州西南山谷山麓相近又有黑龙泉又有白泉在龙王嘴之龙王庙中澄清见底喷玉溅珠势若龙涌】镐泉【在华隂县东十九里其水或涌或止深不可测括地图云是河眼亦谓之镐池又有好女泉在永豊原下】福泉【在潼闗防城中西北隅天将雨则溢又有四眼泉亦在城中水清甘民资汲饮又酒泉在县西门外酿酒香冽故名】蟹眼泉【在潼闗防东北河将涨则泉充溢】野狐泉【在潼闗防西南部新书旧传云野狐掊而泉涌旧衞志广明元年黄巢攻潼闗张承范率众脱走至野狐泉】温汤【在蒲城县东六十里长安志源出沮水之岸西流二里入沮水县志在县东五十里出落崖石眼中水温可浴亦有温塘旁有太湖山平地突起周五六里髙十余丈左右危石流泉为一邑之名胜】溢井【在郃阳县西南二十里井溢寨县志寨有眢井明嘉靖二十年忽溢出地自下而上三百尺许盖瀵水之旁出者】龙泉井【在华州东南蟠龙南岭之东深二尺许极旱不涸】











　　钦定大清一统志卷一百八十九
&lt;史部,地理类,总志之属,大清一统志&gt;
　　钦定四库全书
　　钦定太清一统志卷一百九十
　　同州府【二】
　　古迹冯翊故城【今府治本古临晋也史记魏世家文侯十六年伐秦筑临晋又秦本纪恵王后十二年与梁王恵临晋汉书地理志左冯翊临晋县故大荔秦获之更名臣瓒曰旧説秦筑髙垒以临晋国故曰临晋魏畧建安初诏分冯翊以东数县为冯翊郡治临晋魏书地形志华州太和十一年分秦州之华山澄城白水置领华山郡治华隂县又安定王爕传世宗初除华州刺史表曰州治李润堡居冈饮涧井谷秽杂未若冯翊面华渭原湿井浅池平樵牧饶广遂诏聼移周书魏废帝三年改华州为同州隋书地理志冯翊县后魏曰华隂西魏改武乡置武乡郡开皇初郡废大业初改名冯翊置冯翊郡萧徳言括地志冯翊县汉临晋县地故城在县西南二里李吉甫元和郡县志同州东至蒲津闗六十里南至华州八十里乐史太平寰宇记同州所理城即后魏永平三年刺史安定王爕所筑其东城正光五年刺史穆弼筑西与大城通其外城大统元年刺史王熊筑自今鳯仙县东北五十里李润镇分秦州置华州理于此其城自后魏以后修筑非汉之临晋县也葢后汉于此置临晋县取今朝邑界故临晋城为名晋武帝改为大荔后魏初复名临晋太和十一年改为华隂孝昌二年以名重又改武乡属武乡郡也】褱徳故城【在朝邑县西南郦道元水经注渭水东迳平舒城北水之阳即褱徳县界也城在渭水之北沙苑之南即褱徳县故城也世谓之髙阳城非矣括地志褱徳故城在朝邑县西南四十三里寰宇记在县西南三十二里县志今为髙城镇在县西二十里　按今西安府富平县亦有懐徳城汉志禹贡荆山在懐徳南今富平有荆山据水经注括地志诸书及汉志洛水东南入渭之文又当在朝邑禹贡锥指亦主朝邑今以去汉已逺古迹难寻姑两存之以备考】南五泉故城【今朝邑县治魏书地形志澄城郡领南五泉县太和十一年置元和志朝邑县西至同州三十五里本汉临晋县地后魏置南五泉县西魏改朝邑以北据朝坂为名旧唐书地理志乾元五年割朝邑县入河中府改为河西县以盐坊为理所唐书地理志大厯五年复曰朝邑还同州】郃阳故城【在今郃阳县东南史记魏世家文侯十七年西攻秦至郑还筑雒隂合阳汉书王子侯表合阳侯喜髙帝兄八年封地理志左冯翊领郃阳县应劭曰在郃水之阳也魏书地形志郃阳县晋后罢太和二十年复水经注河水迳郃阳城东魏文侯伐秦还筑合阳即此城也古有莘邑为太姒之国括地志郃阳故城在同州河西县南三里元和志郃阳县西南至同州一百二十里本汉旧县寰宇记郃阳县隋开皇十六年自古城移于今理州志郃阳故城在今县东西十里县志今县东南西河乡有郃阳里】徴县故城【在澄城县西南左传文公十年秦伯伐晋取北徴国语楚范无防曰秦有徴衙汉书地理志在冯翊徴县顔师古曰即今之澄城县也左传所云秦取北徴谓此地耳元和志澄城县南至同州一百里汉徴县也韦昭曰征音惩惩澄同声后人误为澄后魏太武七年分郃阳县置又于今县理置澄城郡开皇三年罢郡以县属同州寰宇记澄城县唐长庆四年割奉先县以奉先陵梁割属河中府后唐同光初复旧徴城在今县西南二十二里即汉县今俗名避难堡县志故城在澄城县西南二十五里接蒲城县界】夏阳故城【在韩城县南古梁国也左传桓公九年虢仲苪伯梁伯荀侯贾伯伐曲沃僖公十九年梁伯好土功亟城而勿处民罢而勿堪秦遂取梁文公十年晋人伐秦取少梁史记魏文侯六年城少梁秦恵文王八年魏纳河西地十一年更名少梁曰夏阳汉书地理志夏阳县故少梁后汉书邓禹传建武元年禹定河东遂渡汾隂河入夏阳杜预左传注梁国在夏阳县括地志夏阳故城在韩城县南二十里少梁故城在县南二十三里韩城县志夏阳故城在县南二十里芝山镇北基址犹存其地曰西少梁里又东少梁里在县东南澽水东即古少梁城也】韩城故城【即今韩城县治元和志县西南至同州二百里古韩国及梁国汉为夏阳县地隋文帝分郃阳于此置韩城县县志旧韩城在今县西北四十里薛峯岭东麓元至元二年尝徙县治于此复还今治】郑县故城【在华州北诗谱初宣王封母弟友于宗周畿内咸林之地是为郑桓公系本曰桓公居棫林徙拾宋忠曰皆旧地名自封桓公乃名为郑史记秦武公十一年初县杜郑汉书地理志京北尹郑县周宣王母弟郑桓公邑后汉书更始三年赤眉樊崇等进至华阴前及郑求刘氏得城阳景王裔盆子遂于郑北设坛场立为帝魏书地形志郑县有郑城括地志郑县故城在今县北二里元和志华州东至潼闗一百二十里东北至同州八十里治郑县本秦旧县汉属京兆后魏置东雍州其县移在州西七里大业二年州废移入州城属雍州至三年以州城屋宇壮丽置太华宫县即权移城东四年宫废又移入城古郑县在县理西北三里兴元元年新筑罗城及古郑城并在罗城之内寰宇记郑县郑桓公封邑今郡北故县城是按郡国县道记云古城连接今州城齐天保中官路经其中东西相连有三小城至宇文周县移于西南九里隋开皇三年又移理于州北故郑城四年又移于废华州城唐武徳四年又自州城移于州东一里兴元元年筑罗城仍移县于州西三里官路南即今县治也州志北周所移废县在州西南今其地名故县里】武城故城【在华州东北左传文公八年秦伐晋取武城以报令狐之役史记秦厉公二十一年晋取武城汉书地理志左冯翊领武城县水经注沈水经武城县东汉之武城县也魏书地形志敷西县冇武平城括地志故武城一名武平城在郑县东北十三里州志武平故城在州东十七里逶□邱阜俗讹为烈女冢】沈阳故城【在华州东北汉书地理志左冯翊领沈阳县水经注沈水北经沈城此固沈阳县也葢借水以取称矣寰宇记沈阳故城在州东北十五里驿路南石桥东此城与故武城并后汉省　按汉京兆尹渭南郡所管诸县多在渭水南此二县并是冯翊属县据三辅地界言之皆合在渭水北合在同州及髙陵泾阳之北界葢因后汉安顺间西羗櫌乱闗中县人移于渭水南郑县界权修壁垒以居年代绵逺因而称为汉县】隂晋故城【在华隂县东南史记魏世家文侯三十六年秦侵我隂晋秦本纪恵文君六年魏纳隂晋隂晋更名宁秦曹叅世家从定三秦破章平赐食邑扵寜秦汉书地理志华隂县故隂晋髙帝八年更名华隂三辅黄图汉初京辅都尉治华隂元和志华隂县西至华州六十五里隋大业五年移于今理寰宇记县东南五里有古城即六国时隂晋】船司空故城【在华隂县东北汉书地理志京兆尹领船司空后汉省水泾注渭水东入于河水防即船司空所在三辅黄图有船库官后改为县顔师古曰本主船之官遂以为县通典汉船司空故城在今华隂县理东北五十里是】重泉故城【在蒲城县东南史记秦简公六年堑洛城重泉汉书地理志左冯翊领重泉县魏书地形志华隂县有重泉城括地志重泉故城在蒲城县东南四十五里元和志秦重泉县后魏省寰宇记今蒲城县南五十里有重泉故城县志今曰重泉里】南白水故城【即今蒲城县治后魏置县魏书地形志白水郡南白水太和十一年置元和志奉先县西南至京兆府二百四十里本秦重泉县后魏省孝文分白水县置南白水县西魏改蒲城开元四年以县置桥陵改为奉先县寰宇记蒲城县东南至同州九十里后魏置南白水县以在白水之南为名西魏废帝三年改蒲城以县东故蒲城为称唐改奉先宋元嘉四年复曰蒲城属同州长安志天禧四年改属华州南至州一百四十里】粟邑故地【在白水县西北汉置汉书薛宣传粟邑县小僻在山中民谨朴易治后汉书耿防传永元三年封粟邑侯魏书地形志白水县有粟邑城元和志粟邑故城在白水县西北二十八里县志粟邑废县在今县西北八十里】衙县故城【在白水县东北春秋时秦彭衙邑左传文公二年晋侯及秦师战于彭衙史记秦武公元年伐彭戏氏汉书地理志左冯翊领衙县皆即彭衙也晋时县废杜预左传注郃阳县西北有彭衙城魏书地形志澄城郡三门县有衙城括地志故衙城在白水县东北六十里】白水故城【在今白水县南魏书地形志白水郡治白水县皆太和二年分澄城置元和志县东南至同州一百二十里本汉粟邑及衙县地后魏文成帝于此置白水县白水郡南临白水因以为名寰宇记后魏永平三年移郡于今县西南三十五里奉先县界隋开皇三年罢郡以县属同州邑有防賔乡唐长庆四年割属奉先县州志元末寄治县南五里明洪武初还今治】潼闗故城【在潼闗防东南古桃林也左传晋使詹嘉处瑕以守桃林之塞后汉书杨震传顺帝初华隂潼亭魏志建安十六年闗西诸将马超韩遂部众屯潼闗杜预左传注桃隂在华隂县东即潼闗通典潼闗本名冲闗河自龙门南流冲激华山故以为名　按秦函谷闗在汉宏农郡宏农县即今陜郡灵寳县界西汉元鼎三年徙于新安县界至后汉献帝初平二年帝西幸出函谷闗自此以前其闗并在新安县建安十六年曹操破马超于潼闗中间徙于今所其曰潼谷闗者因水立称隋大业七年移于南北镇城间坑兽槛谷置去旧闗四里余至唐天授二年移向北近河为路开元十三年于华岳寺南通道立碑是新闗南路也自后牧是州者多带防御潼闗使衘元和志潼闗在华隂县东北二十九里古桃林塞上跻髙隅俯视洪流盘纡峻极实为天险河之北岸则风陵津北至蒲闗六十余里河山之险迤逦相接寰宇记自函谷至于潼闗髙出云表幽谷秘防深林茂木白日成昬又按今潼闗即隋大业七年所移卫志入闗中有三道潼入闗之正道也商之武闗入闗之孔道也昔汉祖破秦由此入咸阳及后往来闗中常由临晋乃今之朝邑又入闗之隙道也今有古城闗在城东南四里】白水废郡【在蒲城县西北魏书地形志白水郡太和三年分澄城置领县三姚谷白水南白水隋书地理志蒲城魏置白水郡开皇初郡废寰宇记后魏永平三年自白水废移白水郡于今白水县西南三十五里奉先县界隋开皇三年罢】临沮废县【在府西南旧唐书地理志武徳九年分冯翊置临沮县贞观元年省】河濵废县【在朝邑县东唐武徳三年分朝邑置属同州贞观元年省旧志葢在大河之滨】唐夏阳废县【在郃阳县东本郃阳县地唐时析置元和志夏阳县西南至同州一百三十里武徳三年分郃阳于此置河西县在河之西因以为名又割同州之郃阳韩城二县于今县理置西韩州取古韩国为名以河东有韩州故此加西贞观八年废西韩州以县属同州乾元三年改为夏阳县唐书地理志同州夏阳县乾元三年河中后复来属九域志熙宁三年省夏阳县为镇入郃阳县金史地理志郃阳县有夏阳镇县志唐夏阳镇县在县东南四十里又名河西城】三门废县【在澄城县西北后魏真君七年置属澄城郡魏周间废县志今有三门村在澄城县西北三十里又后魏澄城郡所领有宫城五泉二县皆真君七年置或谓今郃阳县东三十里有宫城村即故宫城县五泉北周并入澄城今无考】长宁废县【在澄城县西北旧唐书地理志武徳三年分澄城置长寜县贞观八年省县志长寜城在县西北四十里长寜河南今遗址犹存】敷西废县【在华西县西南魏书地形志华山郡领敷西县太和十一年分夏阳置寰宇记郭縁生述征记云苻坚姚苌时有敷西县寻省在华隂县西南县志敷西城在县西三十里即唐之敷水驿】姚谷废县【在白水县东北魏书地形志白水郡领姚谷县太和二年置后废旧志在县东北近黄龙江】潼津废县【在潼闗防西唐置旧唐书地理志天授二年析华隂置潼津县于闗口长安中废寰宇记废潼泮县唐则天割仙掌县置属虢州葢因潼川为名圣厯二年割虢州潼津县入太州神龙三年废卫志潼闗城内有潼津桥葢以故县为名后废为闗西驿哥舒翰自首阳山渡河入闗至闗西驿掲榜収散卒即此地也】雒隂城【在府西史记魏文侯十七年西攻秦筑雒隂括地志雒隂在同州之西】长城【在府西史记秦孝公元年魏筑长城自郑洛滨以北旧州志长城在沙苑以北至澄城白水间往往有故址澄城县志长城在县西南三里韩城县志长城在县南三十里即秦晋分界处俗谓之界城】芮城【在朝邑县南诗大雅虞芮质厥成左传桓公三年芮伯出居魏史记秦穆公二十年灭梁芮汉书地理志临晋有芮乡故芮国括地志芮乡在朝邑县南三十里又有北芮城县志古芮国在雷首山正西今洪河西岸是半入于河】王城【在朝邑县东左传僖公十五年晋隂饴甥防秦伯盟于王城史记秦厉共公十六年伐大荔取其王城杜预左传注临晋县东有王城今名武乡元和志大荔国今朝邑县东三十歩故王城是也寰宇记朝邑县东一里有王城葢大荔戎王国】辅氏城【在朝邑县西北左传宣公十五年秦桓公伐晋次于辅氏晋魏颗败秦师于辅氏获杜囘襄公十一年秦伐晋济自辅氏战于栎县志辅氏城在县西北十三里】香城【在朝邑县东通鉴晋义熈十三年刘裕伐秦王镇恶率水军自河入渭趣长安秦将姚难自香城引兵而西胡三省注香城在渭水之北蒲津之口】莘国城【在郃阳县东南诗大雅纉女维莘括地志古莘国城在河西县南二十里寰宇记世本及诗莘国姒姓夏禹之后武王母太姒即此国之女县志县东南有莘里即古莘国　按孟子伊尹耕于有莘之野赵岐注不许所在史记正义引拈地志云在汴州陈留县东五里今县志近夏阳村有伊尹耕处县境又有伊尹庙恐属传防又左传僖公二十八年晋楚战于城濮晋侯登有莘之墟以观师皆别为一莘非郃阳渭涘之莘也】覊马城【在郃阳东左传文公十二年春秦伯伐晋取覊马元和志覊马故城在县东北六十六里】刘仲城【在郃阳县西水经注徐水经刘仲城北是汉髙祖兄刘仲之封邑也杜佑通典河西县有刘仲城县志刘仲城在县西二里与水经注不合】石谷城【在郃阳县南魏书地形志五泉县有石谷城县志今有石崇城亦名赤城在县南二十里石城村或以为即石谷之讹也】新城【在澄城县东北左传僖公十八年梁伯益其国而不能实也命曰新里秦取之十九年遂城而居之又文公四年晋侯伐秦围祁新城春秋地名考略新城即梁国之地秦取之战国时已为秦国子封邑县志新城在县东北二十里】王官城【在澄城县东北左传文公十年秦伯伐晋济河焚舟取王官及郊括地志王官城在澄城县西北六十里又南郊城在县北十七里又有北郊西郊城皆即孟明代晋所取县志在县西北四十里故址尚存　按此城又见山西临晋县传云济河焚舟则二城当在河东为是】元里城【在澄城县南史记魏文侯十六年筑元里恵王十七年与秦战元里正义元里故城在澄城县界县志在县南十五里】韩国城【在韩城县南诗大雅溥彼韩城左传富辰曰防晋应韩武之穆也国语四伯曰应韩不在韦昭曰宣王时命韩侯为侯伯其后晋灭以为邑以赐桓叔之子万是为韩万竹书纪年平王十四年晋文侯灭韩博物记夏阳有韩原韩武子采色括地志韩国故城在今韩城县南十八里】繁厐城【在韩城县东南史记魏文侯十三年使子击罔繁厐出其民县志繁厐城在县东南】籍姑城【在韩城县北史记秦灵公十三年城籍姑括地志籍姑故城在韩城县北县志在县北三十五里】峦城【在华州西北亦曰赤城魏书地形志郑县有赤城水经汪渭水东迳峦都城北故蕃邑殷契之所居世本曰契居蕃阚骃曰蕃在郑西然则今峦城是矣俗名之曰赤城苻坚入秦据此城以抗杜洪】彤城【在华州境尚书顾命乃同召彤伯史记魏世家惠王二十一年与秦防彤胡三省通鉴注彤即彤伯之国当在郑县界旧志州西南有故彤城】古长城【在华州东南接华隂县界史记秦本纪孝公元年楚魏与秦接界魏筑长城自郑濵洛以北水经注渭水东迳长城北长涧水侧长城东而北注元和志长城在华州东七十二里或説秦晋分境祠华岳故筑此城又云长城在华隂县西春秋时秦晋分界处寰宇记长城在华隂县西二里州志州东南小张村西北有古城迹逶迤东绕或断或连华隂县志魏长城东临长涧河至今城基犹存又有长城在华隂县东水经注沙渠水西北入长城城自华山北迳于河华岳铭曰秦晋争其祠立城建其左者也又蒲城县东亦有长城寰宇记云秦孝公九年筑三秦记云在蒲城东九十里】告平城【在华隂县西一曰髙平城晋书刘沈传河间王颙顿于后县之髙平亭魏书地形志敷西县有髙平城水经注敷水北迳髙平城东相传武王伐纣告太平于此故城得厥名旧州志告平城在州东二十五里今桞子镇东县志有故城在县三十余里敷水之西即古告平城也俗讹为窦建徳城】平舒城【在华隂县西北史记秦始皇三十六年使者从闗东夜过华隂平舒道有人持璧遮使者曰为吾遗滈池君水经注渭水迳平舒城北城侧枕渭滨半破沦水南面通衢即神返璧处也括地志平舒城在华隂县西北六里】定城【在华隂县东晋义熙十三年刘裕伐秦檀道济等攻潼闗秦将姚绍出战而败退屯定城水经注渭水东迳定城北西征记曰城因原土述征记曰定城去潼闗三十里夹道各一城隋书开皇八年伐陈车驾饯师行幸定城陈师誓众寰宇记定城或云汉末镇逺将军段煨所造后魏孝武永熙三年于城中置定逺驿旧县志定城在县东十里新志今沙渠水之东官道南有废址俗譌为康王城】古蒲城【在蒲城县东即寰宇记所称县东故蒲城也长安志蒲城在县东三十里】贾城【在蒲城县西南左传桓公九年贾伯伐曲沃寰宇记蒲城县有贾城即古贾国长安志贾城在县西南十八里有贾大夫塜县志在县西南十五里今名贾曲当漫源渠曲处故名】晋城【在蒲城县东南五十里县志旧传晋公子重耳所筑或云晋败孟明建城于此以拒秦】鲁王宫城【在蒲城县西南四十里大统记曰即鲁哀王城也县志鲁王宫或谓之卤土宫】双古城【在潼闗防南三十里旧传元将李思齐守此相近又有泗州城因泗州军守此故名】十二连城【在潼闗防南禁沟西旧时每三里设一城凡设十二城以防御禁沟之潜越谓之十二连城后废】同州宫【在府城南旧志西魏太师宇文泰故居泰以洞州扼闗河之险既专政犹恒居此闵帝受魏禅谓之同州宫明帝有幸同州故宫诗大象二年改为天成宫又北史后魏大统八年起万夀宫于沙苑北今无考】兴徳宫【在府南元和志在冯翊县南三十二里义旗将赵京师军取于忠武园因置亭子名兴徳宫属家令寺】长春宫【在朝邑县西北隋书地理志朝邑有长春宫元和志长春宫北周武帝置大业十三年髙祖起义兵自太原舍于此宫休甲养士而定京邑武徳二年于此置陜东大行台太宗居藩作镇四年山东平乃移行台于洛州寰宇记长春宫在强梁原上周武帝保定五年宇文防所筑初名晋城建徳二年置长春宫隋开皇十二年增构殿宇唐时牧此州多带长春使旧志宫在朝邑县城西北隅五代初废又有望仙观在县东南渭水濵与华隂县接界】登仙宫【在郃阳县西北水经注徐水迳汉武帝登仙宫东县志今有宫城村在县东北三十里又有仙宫乡仙宫里在县北皆以故宫名也】避暑宫【在澄城县东北五十里相传隋文帝避暑处后改为治平寺】祗宫【在华州境内州志穆天子传云吉日丁酉天子入于南郑郭璞注云今京兆郑县也纪年穆王元年筑祗宫于南郑传所谓王以是获没于祗宫者】神台宫【唐书地理志郑县东北三里有神台宫本隋普徳宫咸亨二年更名】集灵宫【在华隂县西北汉书地理志华隂有集灵宫武帝起水经注敷水北径集灵宫西张昶华岳碑称汉水慕其灵筑宫在其后寰宇记集灵宫存神殿存仙殿望仙台集仙宫望仙观皆汉宫观名也】金城宫【唐书地理志华隂县东十三里有隋金城宫武徳三年废显庆三年复置】琼岳宫【唐书地理志华隂县西十八里有琼岳宫故隋华隂宫寰宇记大业四年置本名敷水宫五年改为华隂宫义熙二年移宫置长监贞观六年改为华隂宫显　庆三年改为琼岳宫今废】看花台【在府城南旧州志传隋筑之雒岸者下有运池上有驰道今其址犹存】鳯凰台【在郃阳县东南三十里】沙苑【在府南接朝邑县界元和志沙苑一名沙阜在冯翊县南十二里东西八十里南北三十里后魏大统三年周太祖与髙欢战于沙苑大破之其时太祖兵少伏于沙土之间以竒胜之后于兵立之处人栽一树以表其功今树犹存仍于战处立忠武寺今以其处宜六畜置沙苑监唐六典沙苑监掌牧养陇右诸牧牛羊寰宇记沙苑监在同州冯翊朝邑两县界唐末废周显徳二年于苑内牧马在州南十五里又沙苑古城在朝邑县南十七里从冯翊县东界沿洛水南岸入朝邑县界又南至渭水其城广四十八里宋史兵志沙苑古田九千余顷嵗费缗钱四十余万牧马六千凡诸监兴罢不一而沙苑监独不废旧州志沙苑在州南洛渭之间亦名沙海亦名沙溪其中坌起者曰沙阜东跨朝邑西至渭南南连华州其沙随风流徙不可耕植唐置沙苑监宋初置牧龙坊寻复改沙苑监明初为郭驸马草地今为马坊里居民茭牧其中多树果蓏佳于他产】白楼【集古录同州有白楼唐贤眺咏之所令狐楚作赋刻其上元稹寄白居易诗云烟入白楼沙苑暮谓此】齐云楼【在华州城内旧唐书昭宗纪轧寜四年帝与学士亲王登齐云楼西望长安令乐工唱御制菩萨蛮词州志城中有隆阜相传此地为齐云楼故址今州治建马左右台址尚存或云古昭庆院有齐云楼是时假之为驻跸地后建州治于此】山河一览楼【在潼闗防东南麒麟山上明兵备道张维新建】南溪池亭【在府东南十五里唐刺史王龟建御史中丞蔡曙作记】游春亭【在华州西南五里西溪上一名西溪亭唐杜甫诗郑县亭子涧之滨即此】应亭【在府境史记秦昭襄王五年魏王来朝应亭集觧徐广曰魏世家云防临晋】利阳亭【在白水县东北后汉书郡国志衙县有利阳亭刘昭注皇覧曰苍颉冢在利阳亭南县志有阳武村在县治东北八十里村西三里有利县今为史官村有仓颉墓仓颉生阳武而利乡即此二地也】吏隐亭【在白水县城西唐令白行简送杜甫诗冇吏隐道性情兹焉其窟宅即此】李润镇【在府西北亦曰李润堡姚秦时为镇戍后魏太和十一年置华州及华山那于此世宗时移治冯翊古城寰宇记李润镇在奉先县东北五十里】子夏石室【在韩城县西南礼记子夏退而老于西河之上水经注横溪水注于崌峪侧溪山南有石室面西有两石室北面有二石室皆因阿结牖连扄接闼所谓石室相距也东厢石上犹传杵臼之迹庭中亦有旧宇处尚髣髴前基北坎室上有微涓石淄丰周瓢饮似是栖游学之所昔子夏设教西河疑即此也寰宇记韩城县有子夏石室又水经注河水又南迳子夏石室东南北有二石室临侧河涯即子夏庙室也郃阳县志有子夏洞在县东南飞浮山相传子夏读书处】隂济精庐【在韩城县西水经注陶渠水东南流迳汉阳太守殷济精庐南俗相传为子夏庙】张超庐【在华隂县雾谷后贾志后汉张楷结庐此地学者如市】万年乡【在蒲城县西寰宇记栎隂县有万年郷元和元年敕割属奉先以奉景陵】广通仓【在华州东隋书食货志开皇三年诏西至蒲陜东至渭汴水次十三州募丁运米于华州置广通仓】京师仓【在华隂县东汉书王莽地皇四年郭钦陈翚成重収散卒保京师仓顔师古注仓在于华隂灌北渭口】永丰仓【在华隂县东北隋大业九年杨元感园东都其党李子雄劝元感直入闗中开永丰仓以赈贫乏十三年唐公起义师引军而南华隂令李孝常以永丰仓降唐至徳中郭子仪讨安庆绪据永丰闗陜始通元和志永丰仓在县东北三十五里渭河口隋置义宁元年因仓置监唐书地理志华隂县又有临渭仓旧志隋开皇三年置广通仓大业初改曰永丰仓】钱监【九域志有钱监二皆在州南一里一熈寕四年置铸铜钱一八年置铸铁钱后废】伏龙府【在澄城县南五十里唐置折冲府肃宗时太原王荣为伏龙府折冲是也今地仍名伏龙里】相原府【长安志蒲城县有唐折冲府五曰相原孝徳温汤宣化怀仁县志相原府在县东二里孝徳等府亦皆在县境葢唐所建以卫五陵者】郭令公故宅【在华州东其乡曰将相乡里曰将相里有井曰汾阳王之井】王宿庄【华州志宜氏族谱云宜氏世居华城东北二十里地曰王宿庄古传周太子宜臼出奔曾宿汾阳之滨即此暨践祚后以封庶子赐姓宜氏】姚武璧【在郃阳县西北通典河西县有姚武壁伏陆壁皆险固寰宇记夏阳县有姚武璧苻坚二十一年姚苌奔渭北西州豪杰推为盟主僭号于此以武功立因名县志姚武壁伏陆壁并在县西北】曹公垒【在潼闗防西北述征记汉末之乱魏武征韩遂马超连兵此地今际河之西有曹公垒道东原上云李典营义熈十三年王师曾据此垒水经注宋武入长安檀道济典军兵或据山为营或平地结垒为大小七营濵带河险今皆无考】姚鸾屯【在潼闗防南十五里晋义熙十三年宋武伐秦秦将姚绍守潼闗使姚鸾屯大路以絶晋粮道即此又有姚氏屯在城东晋书绍遣姚讃屯河上以絶水道西征记沿途逶迤入函道六里有旧城周百余歩北临大河南对髙山姚氏置闗以守峡卫志城东门外有金陵城或以为即姚讃河上之屯也】干坑【在大荔县西北十里唐李元谅败李懐光于干坑即此】桃林野【在潼闗防雍录春秋时晋侯使詹嘉守桃林之野杜预曰桃林潼闗是也书着武王事曰归马于华山之阳放牛于桃林之野孔颖达引杜预语亦以桃林塞为潼闗】石阙【在华隂县南华山汉永和中农太守常山张勲于西岳作石阙一今已废】汉碑【郃阳令曹全碑八分书中平二年立今在郃阳县】唐碑【金石文字记禇遂良书圣教序顔真卿奉使蔡州帖及骑都尉李文墓志铭今俱在同州府】仓颉塜碑【在白水县黄龙山下仓颉冢前下方丄鋭面通一孔髙四尺七寸濶二尺四寸文计二十四行凡九百一十余字字皆磨灭不可读亦无譔书人姓名止仓颉四日灵光为左史及熹平年十余字可见府志载闻人牟凖衡觊碑云仓颉冢碑觊大篆书在左冯翊利阳道旁丹铅总录亦云觊金针八分书也觊汉灵帝熹平光和时人碑文中有熹平年号则此碑为汉时所立无疑其为觊书亦足信俗谓蔡中郎书者谓其字体是八分故误传也而碑首又笺嘉祐庚子五月仓圣祠下十字考嘉祐乃宋仁宗年号葢此碑初立于汉在坟道旁至宋仁宗时乃移于庙檐下耳】
　　闗隘大庆闗【在朝邑县东即古蒲津闗史记曹参以中尉从汉王出临晋闗正义即蒲津闗也在临晋县故言临晋闗隋书地理志朝邑县有闗官元和志朝邑县东南有蒲津闗续通典蒲津闗战国时魏所置自河东而言亦曰蒲坂津自闗中而言亦曰夏阳津寰宇记蒲津闗因在蒲坂又以河津之凑为名旧志宋大中祥符四年改蒲津闗为大庆闗在县东三十里黄河西岸明置廵司及税课局旧有蒲津城乆圮明嘉靖二十年复筑万厯后河决城毁故闗反在东岸今河西亦称新大庆闗在县东七里巡司税课司皆在焉有防兵】龙门闗【在韩城县东北隋书地理志韩城冇闗官元和志龙门戍在县东北极险峻北周于此置龙门闗今废寰宇记龙门闗西魏大统元年置在龙门山下闗口有龙门城即戍所也】渭津闗【唐书地理志华隂县有渭津关】周闗【在华州境圣山南秦家庄杜实材记闗为周处所建】潼闗【即今潼闗防治东薄山东南接河南阌乡北渡河接山西蒲州府厯代最为要地今设副将都司驻守余详见于建置及古迹】石门闗【在潼闗防南二里又巡底闗在县南十里相近有杨家湾闗】禁谷闗【在潼闗防南十里即禁峪口也旧亦谓之小闗西魏大统三年髙欢军蒲坂遣其将窦泰趣潼闗宇文泰潜军出小闗尽俘其众至马牧泽击泰杀之胡三省通鉴注小闗在潼闗左唐时谓之禁峪又沟西闗在县南十五里以在禁沟西而名又汉津闗在县二十五里五庄闗在县南二十五里】角营闗【在潼闗防东三十五里又车谷闗在县东南十五里西谷闗在县东南四十里俱在烽堠】潼谷闗【在潼闗防南三十里相近有麻谷闗丄闗】□闗【在潼闗防东五里路通河南阌乡山径险狭蔽亏天日因名】沙苑镇【在大荔县南十二里贾志即沙苑监地宋置镇今因之】羗白镇【在大荔县西二十里】潘驿镇【在大荔县西三十里】坊头镇【在大荔县西北三十里一名坊舍镇旧有城堡】新庄镇【在大荔县西北二十里】赵渡镇【在朝邑县南十五里濵渭河为商贾辏集之处又有伯士安仁双泉三镇皆在县西】白塜镇【在朝邑县西北二十里有堡城明嘉靖二十六年建乂西北冇苦泉镇又两女镇在县东北四十里】新市镇【在朝邑县南九域志朝邑县有新市延祥二镇企史地理志朝邑镇西朝邑新市延祥洿谷县志新市镇在县南十里延祥镇在县西南今名仓头村洿谷镇在县南北六十里亦曰洿谷堡三面陡絶其险足恃】夏阳镇【在郃阳县东南四十里即唐夏阳县也】寺头镇【在澄城县东南九域志澄城县有寺前良辅二镇县志寺头镇在县东南四十里即寺前镇明嘉靖二十五年筑城名曰遵义堡又摇头镇在县西二十里名曰长闰堡王庄镇在县西北三十里名曰太平堡皆明嘉靖二十五年筑又冯原镇在县西北五十里】良辅镇【在澄城县北五十里旧有唐魏郑公庄故名】芝川镇【在韩城县南二十里有城明嘉靖二十二年筑】华岳镇【在华隂县东三里又泉店镇在县东二十里】赤水镇【九域志郑县有赤水东镇华州志在华隂县西三十里赤水旁又少华镇在州南少华峰下为入闗之道】闗西镇【在华隂县东以在潼闗之西故名唐天寳末哥舒输败于灵寳至闗西驿掲榜収散卒欲复守潼闗九域志华隂有闗西镇今废】敷水镇【在华隂县西即唐敷水驿也唐元和中元稹自河南还京次敷水驿与中官刘士元争防至以棰伤稹面九域志华隂县有敷水镇县志镇在县西三十里敷水西又落村镇在县西北四十里县境四镇皆有集敷水岳镇最大】汉帝镇【长安志在蒲城县东南十八里又长乐镇在县东南四十里】车度镇【在蒲城县东南五代梁乹化初李茂贞遣温韬防长安梁兵击韬于车度走之长安志车度镇在县东南五十里县志又有晋城镇在县东南五十里即故晋城也又孝同镇在县南四十里】冯雷镇【在白水县东十里又西北镇在县东二十里雷村镇在县东南三十里】雷衙镇【在白水县东北二十里又武庄镇在县东北六十里】新村镇【在白水县东南五十里旧名新民堡】新窰镇【在白水县西北三十里鉄牛镇在白水县西北四十里】桞子镇【在华州东二十里又台头镇在州东三十里与华隂县接界】荆姚镇【长安长在蒲城县西南三十里县志又有兴市镇在县西二十里髙阳镇在县西北四十里】马莲镇【在白水县西北五十里泰山堡有城北出鄜延必由之路甚险窄明嘉靖间设巡司今裁】金龙堡【在朝邑县西门外金龙寺下又县西有泰安堡又县西北一里有东长春堡西长春堡县志为隋长春宫故址】焦篱堡【在郃阳县东二十五里唐书贞元初马燧讨李懐光入长春宫进营焦篱堡即此】彭衙堡【在白水县东北四十里杜诗夜深彭衙道月照白水山即此县志明正徳七年洛川妖贼邵进禄等由黄龙山进据白水彭衙堡兵备张禴讨走之】春城堡【在韩城县西七十里又天成堡在县西南四十里】避难堡【长安志在蒲城县东北八十里县志其地去今县六十里去故重泉八十里详见同州澄城县】神道岭营【在韩城县西北一百二十里地名柳沟界西安延安二府居万山中　本朝顺治十二年筑城设逰击驻守】戈社寨【在朝邑县北四十里元戈平章所筑】东防寨【在郃阳东二十里又虎山寨甘峪寨俱在县西南五十里防难寨在县西北二十里青云寨在县东北三十里皆昔人避兵之所】亲邻寨【在郃阳县北二十里元末李思齐筑】胡家寨【在韩城县东北十三里一名周原堡三面陡絶有洞通黄河元末尝屯兵于此】罗纹寨【在华州城东罗纹渠上五代梁贞明六年同州降于晋梁遣刘鄩围之晋兵驰救鄩败退保罗纹寨即此州志有罗纹桥逓运所在州东十里明置今废】晋穆公寨【在蒲城县东长安志在沮水东岸相去五里又有晋太子虚粮寨在县东北六十五里沮水西岸】白起寨【长安志在蒲城县东北十三里】华山县【在华州北东至华隂县七十里西至渭南县五十里明置今属本州管理】潼津驿【在华隂县治东南东至潼闗驿四十里明置今属本县管理又太华驿在县南太华山麓宋置长安驿在县西十二里今废】潼闗驿【在华隂县治西南东至黄河接山西界明置今有驿丞】
　　津梁洛水桥【在府西南】河桥【在朝邑县东旧大庆闗前左传昭公元年秦伯之弟鍼出奔晋造舟于河史记秦昭襄王五十年初作河桥正义此桥在临晋县东渡河至蒲州今蒲津桥也元和志朝邑县有河桥通秦晋之道今属河西县县志唐开元中作蒲津桥施铁牛两岸各四以维浮梁自宋以来皆经修治明万厯中河徙桥遂不复今以舟檝济名铁牛渡】抚济渡【在郃阳县东南二十五里跨洽水明万厯中建】崆峒桥【在澄城县西十里又天险桥在县西北十八里】澽水桥【在韩城县南一里又县南十里有陈村桥俱跨澽水上】芝阳桥【在韩城县南芝州镇跨芝水上】龙门桥【在韩城县东北六十里渚北村西】平正桥【在白水县东三里跨白水】圣女桥【在白水县东南三十里县志相传有三女一夕成此桥今有庙在】漆水桥【在白水县南五里近桴山麓跨白水俗讹白水为漆水故名】张家船【在白水县东北三十里相近为麻池湾渡马家船又东北五里有齐家筏皆洛水湋济处以船筏为渡故名】罗纹桥【在华州东十里跨罗纹渠上】东石桥【在华州东二十里跨构谷水上水经注沈水径郑城东水有故石梁述征记郑陈东西十里各有石梁者也】小石桥【在华州西门外跨西溪】西石桥【在华州西十里跨石桥河晋义熙中刘裕伐秦秦将姚难自香城引兵而西秦主自防上还屯石桥以为之援水经注西石桥东去郑城十里唐中和初昭义帅义浔合河中兵讨黄巢収华州寻败于石桥皆此西石桥也】遇仙桥【在华州西二十里跨乔谷水又赤水桥在州西三十里赤水上接西安府渭南县界】莱公桥【在华州北王立渡南旧跨渭水上宋冦准题之因名后渭水北流桥为水所湮】东平桥【在华隂县东门外又县东十五里有沙渠桥跨沙渠水】驻马桥【在华隂县西门外明统志过者多于此驻望华山故名】潼津桥【在潼闗县治西跨潼河分潼闗阌河两县境桥以西属华隂桥以东属阌乡】城南渡【在大荔县西南五里洛河濵旧州志南通华隂又下庙渡在县西五里西通泾阳渭南船舍渡在县西北三里西北通蒲城皆洛河渡也】渭河渡【在朝邑县南三十里又有洛河渡在县东南赵渡镇皆南通华隂】茶峪渡【在郃阳县东四十里黄河上通山西荣河县又夏阳渡在县东南四十里通临晋县亷庄渡在县东南五十里通蒲州皆黄河要津】洛河渡【在澄城县西二十里通蒲城县】禹门渡【在韩城县东北六十里详见山西河津县】浮梁渡【在韩城县东南二十里亦谓之罂浮渡即汉韩信渡兵处也又有谢村渡去县二十里渔村渡去县十里皆黄河津济处】王立渡【在华州北十五里渭水渡处】望僊渡【在华隂县东北三十里又上村渡东栅渡皆在县北二十里落村渡在县西北三十里寺南渡在县东二十五里皆渭水渡处】晋城渡【在蒲城县东南晋城镇道出同州又冇祭邓渡在县东北迫出登城皆洛水没处】风陵渡【在潼闗防东门外元和志潼闗北防则风陵津北至蒲闗六十余里又见山西蒲州】
　　堤堰张公堰【在潼闗防城内明万厯中大理卿张惟任建以涨潼河】山阳堰【在蒲城县北十里见长安志旧图经曰唐因置诸陵修此堰今废】土门堰【在韩城县西五里为土门口水源出麻绿岭迢逓而下一百二十余里名为澽水其堰有第一至第九之名利用甚饶居民頼之见县志】陶渠村堰【在韩城县西南陶渠村地本瘠明中城澽濵张公凿石引渠以溉之遂与上地等又东为西陶庄堰东起庄堰郭家庄堰栢香村堰髙门村堰又东为吕庄堰皆由陶渠村而衍之溉田甚富】
　　陵墓风陵【在潼闗县西北三里黄河中九域志云风墓在今潼闗口屹然介河有木数株虽暴涨不漂泊今俗名为风陵堆详见山西蒲州府】周太姒陵【在郃阳县东南四十里夏阳镇】唐睿宗桥陵【在蒲城县元和志在奉先县西北三十里丰山又惠庄太子陵在桥陵东南三里恵宣大子陵在桥陵东六里恵文太子陵在桥陵东三里并在栢城内】明皇泰陵【在蒲城县唐书地理志在奉先县东北二十里金粟在长安志在县东北三十里下宫去陵五里陪一髙力士】让皇恵陵【在蒲城县西北唐书三宗诸子传睿宗将建东宫宪嫡长固让明皇时薨追谥让皇帝号其墓曰恵陵地理志陵在鳯仙县西北十五里长安志陪诸王三郑王筠宁王琳安王珣】宪宗景陵【在蒲城县唐书地理志在奉先县西北二十里金帜山长安志在县东北十三里陪后妃三】穆宗光陵【在蒲城县唐书地理志在奉先县北十五里尧山长安志在县北二十里尧山西案岭下宫去岭五里陪后妃二寰守记又有僖宗靖陵在县界去长安一百五十里】古苍颉墓【在白水县东北黄龙山下有祠】夏伯成子髙墓【在澄城县东十里西下村县志墓上古柏森然生棘无曲刺墓前有庙碑碣无存】商伊尹墓【在郃阳县旧志称县南二十里为莘国尹所耕处】周公孙杵臼墓程婴墓【俱在韩城县西南县志韩城西南保安村麓有巨冢三相传为公孙杵臼程婴赵武墓何景明着雍大纪以国君鼻祖必不从婴杵而葬不载赵武不为俗惑也】郑桓公墓【在华州西三里西宫路南】战国荆轲墓【在郃阳县东北三十里墓旁有庙】汉苏武墓【在韩城县西北五里县志在苏山有石碣一题为汉苏子卿墓】刘仲墓【在郃阳县西二里】司马迁墓【在韩城县南水经注陶渠水东南迳司马子长墓北括地志司马迁墓在县南二十二里故夏阳城东南县志在县南芝川镇东南司迁岭岭以墓名】东方朔墓【明统志在华州西南二十五里】班超墓【在华隂县西二十五里】杜康墓【在白水县西十五里】杨震墓【在潼闗防西后汉书顺帝即位诏改震于华隂潼亭先十余日冇大鸟髙丈余集震防前俯仰悲鸣泪下拈地毕乃飞去郡以状上帝威震之枉使太守丞以中牢具祠于是时人立石鸟象于其墓侧寰宇记墓在今潼闗西道北唐贞观十一年幸墓所因亲为文以祭之华隂县志墓在今县东三十里潼闗西七里】孔僖墓【在朝邑县东北洿谷镇】季儿墓【在邵阳县东南四十里华里村县志季儿任延夀妻】晋符秦王猛墓【在华隂县东寰宇记猛墓与杨太尉墓相近唐贞观十一年致祭禁樵牧明统志在县西三十里】唐李思训墓【在蒲城县西二十五里唐云麾将军祔桥陵有碑李邕撰并书】乌承玼墓【在华隂县西告平里韩愈有碑】魏謩墓【在蒲城县南十五里】员半千墓【在白水县唐书本传半千济州全节人睿宗初表丐骸骨有诏聴朝朔望开元九年逰尧山沮水间爱其地遂定居卒年九十四即焉吏民哭野中】严善思墓【在朝邑县西北一里长春宫南】王仁皎墓【在大荔县西二十里羌白镇西唐书本传仁皎元宗后父封祁国公卒赠太尉益州大都督谥昭宣张説文其碑帝为题石】宋窦贞固墓【在蒲城县北十里宋史本传开寳二年病困自为墓志】雷徳骧墓【在郃阳县北三十里子有邻有终祔】陈墓【在华隂县南华山下】侯可墓【在华隂县西二里】郑骧墓【在府城内金塔寺左】金张建墓【在蒲城县西三里有碑剥落】师节妇墓【在澄城县南雷荘村有金明昌三年碑】元王理墓【在蒲城县东北三十里韦村县志以七世同居勅旌先萤二顷有欧阳元碑危素书】防天祐墓【在大荔县义井村西北旧州志学士萧撰碑并书】赵良墓【在朝邑县韩邦靖人物志治中沮水啮赵氏之墓墓崩有石曰皇庆二年旌表孝子赵良】岳崧墓【在郃阳县东北十五里叶梦熊郃阳县志隆庆六年四月二十一日夜梦有神告华云子曰岳先生香火事次日有史执掘岳墓者按之】明潘友直墓【在澄城县北遮路村东县志立庙同州额曰愍节】蔚能墓【在朝邑县华原西】韩邦竒墓【在朝邑县西华原南】韩邦靖墓【在朝邑县洛水南阳洪】马自强墓【在华州北二十里镰山麓】卫景瑗墓【在韩城县渚北村西南】姬文廕墓【在华州西】侯洵墓【在白水县北子佥事自明祔】王朴墓【在大荔县北】张潜闗键墓【俱在潼闗防东十里正徳中阵亡】
　　祠庙河水祠【有二一在朝邑县南汉建一在韩城县东宋建汉书地理志临晋有河水祠又括地志在朝邑县南三十里唐书地理志朝邑县有河凟祠西海祠韩城县志河凟庙在县东五里渔村宋大观中以河清勅建】西岳庙【在华隂县东五里汉书地理志太华山有祠县志岳庙旧在黄神谷口后移于此　本朝载之祠典屡遣官致祭康熙四十二年】
　　【特发帑金重修御制碑文立石金石文字有宇文周岳庙颂唐岳庙精享昭应之碑其颂碑并存庙中有汉延禧碑在庙东亭】少华山神庙【在华州东闗】南北二庙【在华隂县南华山下水经注华山有汉魏文帝二庙庙有石阙数碑一碑是建安中立汉镇逺将军煨更修祠堂碑文汉给事黄门侍郎张昹造昶自书之魏文帝又刋其二十余字】
　　【二书有重名于海内又刋行中司校尉钟繇农太守毌丘俭姓名广六行晋太康八年宏农太守河东卫叔始为华隂令河　裴仲恂役其逸力修立坛庙夹道树栢迄扵山隂事见永兴元年华百石所造碑寰宇记华山有南北二庙北庙有古碑九所其一即叚煨更修之碑南庙是华北君祠今有北君灵台上仙下仙四神童院其庙外有栢树二千余株北周文帝所植县志今皆废其地尚有古栢根】商山神庙【在澄城县北三十里邑人许英有记】法王庙【在韩城县北三十里西庄县志神房姓寅名以宋真宗梦中治疽显勅封五岳法王】神禹庙【在韩城县北三六十里禹门元至元元年因旧地重建又有庙在郃阳县西南三十里乳罗山之右又潼闗防东门外黄河南岸有禹王庙】伊尹祠【在郃阳县南四十里】太任祠　太姒祠【俱在郃阳县东南水经注瀵水南有文母庙庙前有碑去城十五里通志大任大姒二圣母祠在县东南四十里夏阳镇】九龙庙【在大荔县治东南十余里九龙泉县志唐干寜中连帅李公塘建有碑记】三仁君祠【在郃阳县城北街县志祠范志懋李国政秦镜三人皆保全郃民者】晋文公庙【在郃阳县南三里】赵文子庙【在大荔县黄家庄】郑桓公祠【在华州西关】韩侯庙【在韩城县西北一里祀春秋韩万又有奕应侯庙在县西南二十里保安村祀春秋赵武】子夏庙【在韩城县西南二十里西河村明崇祯初知县左懋第重修又有庙在县东五里　本朝康熈三十七年建】汉髙帝庙【在朝邑县东南五里桞村】汉武帝庙【在郃阳县西北梁山之右】纪信祠【在华州东二十里桞子铺祀汉纪信】司马迁庙【在韩城县南墓前水经注子长墓前有庙庙前有碑永嘉四年汉阳太守殷济建石室立碑树栢县志今庙旁尚有古栢盘结悬崖风雨不能摧折】苏武庙【在韩城县西北五里又有墓在县西五里葢因庙以传疑今别见兴平县】伏龙祠【在府西北括地志伏龙祠在冯翊县西北四十里汉时穿渠得龙骨其后立祠因以伏龙为名府志又有庙在澄城县东南五十里北周保定四年建宋皇祐四年重修】魏郑公祠【在澄城县南门外祀唐魏征】郭汾阳庙【在韩城县北十七里汾阳王祠在华州西闗】裴晋公祠【在华州西泥古村祀唐裴度】顔鲁公祠【在府治西祀唐顔真卿】冦莱公祠【在华州西闗外祀宋冦准】张横渠祠【在蒲城县治西祀宋张子载明万厯中重建】愍节庙【在府治内祀宋知州郑骧朱文公熹撰庙碑今废】王御史祠【在府学东祀明王朴】双忠祠【在朝邑县治东初名表忠明嘉靖中建祀御史髙翔万厯中以程济并祀易今名】马文庄祠【在大荔县治西苍祀明马自强祠即马氏家庙先是有司图立祠以嵗诎不果暂奉祀于家庙至今因之】三烈祠【在朝邑县城西北隅祀明刘李张三烈女】
　　寺观兴国寺【在府治东隋文帝故宅后为寺唐改名隆兴】金塔寺【在府治东隋建唐禇遂良书圣教序碑在内】龙光寺【在大荔县西北四十里贾家庄宋文帝元嘉五年建】龙兴寺【一在大荔县西北一在县正西宋有重修龙兴寺塔碑】渭源寺【在大荔县西南五十里唐开元年置】安靖祠【在朝邑县三十里王林村县志故址没于渭水明正徳间改建殿前悬宋寜宗时钟乃自渭水浮来者时将有变叩之辄不鸣】饶益祠【在朝邑县南十里新市镇创自梁天监唐贞观二年起十三层浮屠】金龙寺【在朝邑县西一里唐贞观初建】竹林寺【在朝邑县桞枝村】光国寺【在郃阳县治西唐贞观中建】精进寺【在澄城县东门外唐肃宗时建有浮图九级】普济寺【在澄城县西北金沙谷晋时佛图澄自西域来栖息于此初为灵泉寺宋大观中赐今名】治平寺【在澄城县东北四十里即隋时避暑宫】回銮寺【在澄城县南四十里隋文帝避暑驻跸于此故名】至徳寺【在澄城县南四十五里南伏龙村宋大观间赐额】圆觉寺【在韩城县北门外唐建髙爽宏丽为一邑胜槩　本朝顺治中重修】庆善寺【在韩城县治东南唐贞观中年建宋仁宗时赐额】开化寺【在韩城县东二十里昝村唐勅建赐名弥勒下生寺宋兴国九年勅改今名】观音寺【在华州西南二十里州志蔵经二十四□】甘露寺【在华州东南八里少华西唐张乔郑谷并有逰少华山甘露寺诗】昭光寺【在华隂县东南本武帝拜祠之所名拜岳坛故址唐为镇岳灵仙寺一名胜防院今为昭光寺】慧彻寺【在蒲城县治西南县志唐贞观元年建寺东有塔】海源寺【在蒲城县东南五十里县志唐贞观二年建冇塔】雷牙寺【在白水县东北十五里雷牙镇有金时赐额金大定八年重修有记】白牙寺【在白水县北六十里梁太平年建】元通寺【在潼闗防治西南】清和观【在府城内宋建】紫防观【在大荔县西南三十里又县西二十里有栖霞观】灵应观【在朝邑县西南三里宋祥符中建县志在建阳山又一名紫阳观张三丰冇诗题壁】太清观【在郃阳县治东南金建】崇寿观【在澄城县北门外唐建】修真观【在澄城县东南二十里府志汉武帝求仙东游梁山栖息于此故名】玉虚观【在韩城县西闗金承安三年赐名　本朝康熙二十年重修】华岳观【在华隂县东南八里有石勒元世祖赐号勅书】承天观【在华隂县西三十里敷水镇县志创自唐贞观时相传罗敷真人蜕化于此】报恩观【在华隂县东二十里泉店铺旧名太虚庵明慈圣太后赐道经改今名】云台观【寰宇记在华隂县南山下六里图经云为险峻难登先置下方于山下天寳元年敕于熊牢岭置中方号曰太清宫朱子年谱淳熙十二年主管华山云台观号云台真逸易学启防及孝经刋误成县志云台观以云台名在县南有二其一北周为道士焦道广建其一宋建隆二年为陈抟建其相近有玉泉院宋皇祐三年陈抟建旁有山荪亭无夏树睡庵石皆以搏名熊牢岭即今苍龙岭】仙台观【长安志在蒲城县西二十里桥岭南唐金仙玉真二公主入道置此观】三清观【在白水县南五里南河镇又名玉清观】玉皇观【潼闗防治东宋明道中建】朝华宫【在府西北二十里唐太和初建】太防宫【在韩城县治东北元至元二年建】金天宫【在华隂县华山南峯有】
　　【圣祖仁皇帝御题瑞凝仙掌四大字扁额】抱真洞【在华隂县治县志】
　　【圣祖仁皇帝西巡道出华隂御题隂符寳字适三百道徳灵文只五千今古上仙无限
　　数尽于此处达其诠又赐额曰抱真】















　　钦定大清一统志卷一百九十
　　钦定四库全书
　　钦定大清一统志卷一百九十一
　　同州府【三】
　　名宦汉冯野王【杜陵人宣帝时徙夏阳令】孔僖【鲁国鲁人肃宗时拜临晋令崔骃筮之不吉骃曰盍辞乎僖曰学不为人仕不必择官吉凶由己而由卜乎在县三年卒官】华阴守丞嘉【元帝时上封事言治道在于得贤御史之官宰相之副九卿之右不可不选平陵朱云兼资文武忠正有志畧可试守御史大夫以尽其能】龚胜【楚人为重泉令病去官何武阎崇荐胜哀帝自为定陶王已闻其名徴为谏大夫】王阜【为重泉令时大旱收夺强吏按察豪猾由是天防霖两有鸾集县屋阜为雅乐应声而舞旬日而去】葢延【渔阳人建武十一年拜左冯翊视事四年人服其威信】延笃【南阳犨人举孝亷迁左冯翊其政用寛仁忧恤黎民擢用长者与叅政事郡民欢爱】三国魏杜畿【杜陵人为郡功曹守郑县令县繋囚数百人畿亲临狱裁其轻重尽决遣之】邢颙【河间人太祖时为行唐令劝民农桑风化大行迁左冯翊时人称曰德行堂堂邢子昻】晋范晷【南阳顺阳人为司徒左长史转冯翊太史甚有政能善于抚绥百姓悦之】索綝【敦煌人为冯翊太守有威恩华夷向服贼不敢犯】欧阳建【世为翼方右族为朝邑尹为政刚果时人为之语曰勃海赫赫欧阳坚石厯冯翊太守善于抚绥百姓悦之】南北朝魏薛辨【河东汾阴人位平西将军东雍州刺史明元深加器重曰朕委卿西藩志在闗石卿宜克终良算与朕为长安主人辩务农教战恒以数千之众摧抗赫连氏帝甚褒奨之】郭琰【京槃人孝武时除洛州刺史孝武西入授行台尚书潼闗大都督齐神武遣窦泰龚宏农时琰众少战败奔洛州力穷为东魏将髙敖曹所执谓敖曹曰天子之臣乃为贼所执敖曹送并州见神武言色不屈见害】宇文深【阳夏人性鲠正大统中厯东府州别驾使狩节大都督东雍州刺史为政严明示民以信抑挫豪右吏民懐之】王彦【河津人文中子通之曽祖也为通州刺史着政小论八篇言王霸之业通称内难而能正其志云】裴宣明【闻喜人太和中为华州刺史有政】元爕【安定王休子世宗初除华州刺史时州治李润堡燮以其地非宜奏迁冯翊诏従之】李叔虎【渤海蓚人世宗时除假节行华州事为史民所称】杨津【宏农华隂人延昌末为华州刺史先是受调绢疋度尺特长在事因縁共相进退百姓苦之津乃令依公尺度其输物尤好者赐以杯酒而出其所输少劣者亦为受之但无酒以示其耻子是人竞相劝官调更胜旧日】王罴【京兆霸城人孝武西迁除华州刺史尝修城未毕梯在外齐神武遣韩执司马子如従河东宵济乗梯入城罴时尚卧未起闻阖外汹汹有声便徒跣持白刃大呼而出逐至东门轨遂遁走时闗中大饥徴税民间敕食以供军费或隠匿者令逓相告以是人有逃防惟熊信着于人莫有隠者得粟不少诸州而无怨讟少苑之役神武士马甚盛至城下谓罴曰何不早防罴大呼曰此城是王罴死生在此欲死者来神武不敢攻】髙干【蓚人歴白水太守以亷平著称】宋稚【敦煌人景明二年拜白水令在县十一年颇得人和】泉仚【丰阳人永安二十二年特除东雍州刺史豪右无敢犯者性清约纎毫不扰于人在州五年每于郷里运米自给后复为刺史蜀人张国隽聚党劫剽州郡不能制仚悉捕戮之阖邑清肃】周薛善【河东汾阴人文帝欲广置屯田以供军资除善司农少　领同州夏阳二十屯监又于夏阳诸山置鐡冶复令善为监每月役八千人营造军器善亲自督课兼加慰抚甲兵精利而皆忘其劳苦焉】逹奚武【代人保定中以太保出为同州刺史嵗旱武帝勅武祀华岳岳庙旧在山下常所祈祷武谓僚属曰吾备位三公不能爕理阴阳不可同于众人在常祀之所于是攀藤而上稽首祈请晚不得还借草而宿梦一白衣人执手慰劳至旦云雾四起俄而澍雨逺近沾洽武帝玺书嘉之】达奚震【代人武平初除华州刺史导民训俗颇有治方秩满还朝为百姓所恋】杨纂【广宁人天和中为华州刺史性质朴莅职但推诚信吏以其忠恕颇懐之】郑伟【开封人天和六年为华州刺史以威猛为治吏民莫敢犯禁盗贼休止】隋杨智积【文帝弟子封蔡王为同州刺史在州未尝嬉戯游猎聼政之暇端坐读书门无私谒侍读公孙尚义府佐杨崇英萧德言并有文学时延于坐所设惟饼果酒才三酌家无伎女惟年节嘉庆奏于太妃前其简静如此】崔宏度【博陵安平人开皇初拜华州刺史御下严急吏人訾气所至之处令行禁止盗贼屛迹】栁机【河东解人周宣帝时拜华州刺史髙祖践祚徴为纳言复出为华州刺史前后作牧俱称寛恵】荣毗【无终人开皇中杨素荐为华州刺史素田宅多在华隂左右放纵毗以法绳之无所寛贷晋王在掦州令人密觇京师消息于路次置马坊以蓄牧为辞毗遏絶其事上闻而嘉之】唐云得臣【武德时为西韩州治中自龙门引河慨田六千余顷民便利之】王珪【郿人贞观中为同州刺史】褚遂良【钱唐人髙宗初出为同州刺史】裴琰之【闻喜人永徽中为同州司户叅军年甚少不主曹务刺史李崇义内轻之吏白积案数百崇义让使趣防琰之曰何至逼人乃命吏连纸进笔为省决一日毕既予夺当理而笔词劲妙崇义惊曰子何自晦成吾过由是名动一州号霹雳手】苏瓌【雍州武功人武后时为同州刺史嵗旱兵当番上者不能赴瓌奏宿卫不可阙宜月赐増半粮俾相给足则不阙番又宜却进献罢营造不给者不见省时十道使括天下亡户初不立籍人畏搜括即流入比县旁州更相廋蔽瓌请罢十道使专责州县豫立簿注天下同日阅正尽一月止使柅奸匿嵗一括实检制租调以免劳后善其言】姚崇【陜州硖石人为同州刺史先天二年明皇讲武新丰故事牧守在三百里者得诣行在时帝亦密召崇崇至咨天下事遂大用】李朝隐【京兆三原人开元中为同州刺史帝东幸召见慰劳赐以衣帛】姜师度【魏州魏人开元中为同州刺史洛灌朝邑河西二县阏河以灌通灵陂収弃地二千顷为上田置十余屯帝嘉其功下诏褒美】韦济【阳武人天寳中为冯翊太守有治称】萧贲【为冯翊太守至徳二载安庆绪防冯翊贲死之】颜眞卿【万年人至德中出为冯翊太守】敬括【河东人大歴初周智光伏诛以才选为同州刺史】萧复【兰陵人大歴中为同州刺史嵗歉州有京畿观察使储粟复辄发以贷人有司劾治诏削阶停刺史或吊之复曰苟利于人胡责之辞】裴向【闻喜人建中初署同州判官李懐光叛河中使其将赵贵先胁吏督伇不及期将斩以狥民皆骇防向独诣贵先垒开谕之贵先乃防同州不防向力也】王【掦州人咸通中为同州刺史牙将白约素暴横尝哗言月廪薄以动士心为乱捕杀之人皆震栗】郭璋【光启初为同州刺史王重荣及李克用防同州璋死之】崔琮【博陵人德宗时自长安令擢同州刺史嵗歉设里仓三百所赈救俗尚奢致乆暴骸骨琮戒谕恳至俗为顿易凡豪强不法者尽置以法修筑城隍民情大悦】成大琬【为同州刺史先天二年太上皇命有司颁赏诸州朝集使有善政者遂以大琬为陜州刺史赐物一百段】李懐远【邢州栢仁人徙同州刺史治尚清简累迁鸾台侍郎】赵慈景【陇西人帝美其姿故妻之帝起兵或劝亡去对曰母以我为念且安徃吏捕繋狱帝平京师为华州刺史讨尧君素战死谥曰忠】崔隠甫【贝州武城人开元九年严自守明史治在职以疆正称】崔希髙【仁友孝悌迁冯翊令贫乏荷其矜恤时有云气如葢当其防事须臾五色错杂偏于州郭状闻勅编入史】蒋钦绪【胶水人为华州长史萧至忠自晋州被召过之钦绪本姻家戒曰以君才不患不见用患非分而求耳至忠竟及祸】杜暹【濮阳人为郑县尉以清节显华州司马杨孚每重暹防乎迁大理正暹适以累当坐孚曰使若人得罪众安劝乎以状言执政由是擢大理评事】张敦【江浦人为重泉令民悦其化】袁滋【朗山人德宗时为华州刺史政清简流民至者给地居之名其里曰义合专以慈惠为本未尝设条教民爱向之召为左金吾卫大将军以杨于陵代之滋行耆老遮道不得去于陵使谕曰吾不敢易袁公政人皆罗拜乃得去】李夷简【唐宗室补郑县丞德宗幸奉天朱泚外示迎天子遣使东出闗至华候吏李翼不敢问夷简谓曰向发幽陇兵五千救防城乃贼旧部是将追还耳上越在外召天下兵未至若凶狡还西助泚危祸也请騐之翼驰及潼闗果得召符白于闗大将骆元光乃斩贼使収伪符献行在】郑珣瑜【荣泽人贞元初诏择十省即治畿赤珣瑜以检校吏部员外郎兼奉先令】髙郢【卫州人顺宗时为华州刺史政尚仁静初骆元光自华引军戌良原元光卒军入神防而州仍嵗饷其粮民困输入累刺史惮不敢白郢奏罢之】李綘【赞皇人元和中为华州刺史吐哭承瓘田多在部中主奴扰民綘捕繋之防遣五坊使帝戒曰至华宜自戢綘大臣有奏即行法矣州有捕鹞户嵗责贡限綘以为言并劝止畋猎有诏泽潞太原天威府并罢之】孔戣【孔子后宪宗时为华州刺史明州嵗贡淡菜蚶蛤之类戣以为自海抵京师道路役凡四十三万人奏罢之后择岭南节度帝问裴度尝论罢蚶菜者度以戣对即拜之】崔戎【博陵人宪宗时为华州刺史民有兄弟讼产于州庭戎垂涕自责一门感化不复析居于是州无虚讼吏以故事置钱万缗为刺史私用戎不取及去召吏籍所置钱享军民拥留于道不得行乃休传舍夜单骑亡去民追不及止】李景温【文水人元和中为华州刺以美政着闻】五代晋叚思防【择州晋城人开运中刘继勲节制同州辟为掌书记继勲入朝会契丹入汴军士请立思防为州帅思防谕以祸福拒而不従乃止】汉扈彦琦【雁门人仕汉授镇国军节度华商等州观察使干祐初李守贞赵思绾王景崇并叛周祖为枢宻使总兵征之从彦琦计遂平河中】宋张美【贝州河清人太祖时拜定国军节度县官市木闗中同州嵗出缗钱数十万以假民长吏十取其一谓之率分钱嵗至数百万美独不取】高保寅【荆南人太祖时知同州钱若水为従事保寅许以逺大议者多其知人】陈文颢【仙游人端拱初知同州钱若水为従事文颢深礼之委以郡政】钱若水【河南新安人雍熈中为同州观察推官聼决明允郡治頼之】防准【华州下封人咸平初知同州】韩晋卿【宻州安邱人神宗时同州奏课第一名】唐重【眉州彭山人宋徽宗末知同州金人已防晋綘将及同重度不能守乃开门纵州人使出自以残兵数百守城以示必死金人疑有备不复渡河而返在州时凡三上防乞早临闗中以符众望防诏奨谕】郑骧【信州玉山人髙宗初知同州金将罗索攻同州及韩城骧遣兵拒险击之师失利金人乗胜径至城下通判以下皆遁去骧曰所谓太守者守死而已翼曰城防骧赴井死赠枢宻直学士諡忠愍　罗索旧作娄宿今改】张晖【大城人宋初为华州团练使在郡颇冇治状时太原未下诏入觐问计晖对泽潞疮痍未复不若戢兵育民俟富庶而后为谋赐袭衣金带鞍勒马令还州】卢斌【开封人端拱中为华州巡检贼刼兴平栎阳斌率兵掩袭擒斩并尽以劳诏还面加奨慰】李绎【万年人知华州蒲城民李蕴诉人盗其从子亡去绎因宻刺蕴蕴有阴罪侄觉之惧事暴杀之以灭口遂收蕴致法】司马旦【夏县人为郑县主簿郑有妇蔺讼夺人田者十年不决旦取案一阅情伪立见黜吏十数辈寃者以直吏捕蝗因縁骚民旦言蝗民之讐宜听自捕后着为令】吕大防【蓝田人熈宁中知华州华岳摧自山属渭河被害者众大防奏疏援经质史以騐时事】张戬【郿人尝摄蒲城令邑民悍不畏法令防盗倍他邑异时令长以峻法治之奸愈不戢戬悉寛条禁有讼至庭必以理敦谕间召父老使之教督子弟服学省过作记善簿民有小善悉以籍之月吉以俸钱为酒食召邑之髙年聚于县令以劳之使其子弟侍侧劝以孝弟之道不数月邑人化之讼狱为□】吴时【卭州人徽宗时知郑县转运使檄州运米五万输长安郑独当三万时贻书使者曰防三万斛之费以车则千五百乗以卒则五万夫县民可役者才二百五十八户耳古者用师则赢粮以养兵无事则移兵以就食诚能移兵于华则前费可免华雍相去百六十里一旦欲用朝发而夕至矣使者从其言】张汝明【庐陵人为华阴主簿县修岳庙费钜财窘令以属汝明汝明严与为期民德其不扰相与出力佐役如期而成他庙非典祀妖巫慿以惑众者毁而惩其人】明镐【宻州安邱人知同州尝阅厢军材武者得三百余人教以强弩奏为清边军号防骁悍镐所至安静有体而遇事不苟为世所推】梁彦通【郓州须城人知华州事时鄜延修城调七州保甲华在调中众耸惧彦通版示众曰浃旬之役近在边隅不与顷嵗入界同也众乃趋命属嵗不登彦通括廪得数十万斛平价逾半躬视粜老防癃寡皆得食所活以万计民颂其惠】赵曕【厔人宁三年知同州七年朝廷患钱重议以交子权之命瞻制置瞻曰有本缗足恃法乃可行如多出空劵是罔民也议不合移知陜州】王睦【汴人华隂尉为官防洁清慎不忍鞭扑而心性明敏】张甫【为华州推官日用仓粟恶吏当追赔钱数百万转运使李以吏属甫甫乃令斗米舂之可弃者十才二三又试之亦然吏遂得弛繋所赔钱才数十万而已因荐甫迁职】陈尧佐【阆中人明道中知同州复徙永兴军有善政初太后遣宦者起浮屠城中前守尽毁古碑碣充砖甓用尧佐奏敕州县完防之】司马池【夏县人温公子仁宗时知同州性质易不饰廨传以清勒仁厚闻】范祥【邠州三水人自干州推官歴知华州提举陜西银铜坑冶铸钱祥晓逹财利建议变盐法后人不敢易稍加捐益人辄不便】马掦【东平人宣和中为御史以直言废皇统间起蒲城令博学才辨为政简静】吴元亨【歴冯翊令冯翊华隂以漆沮为境中间洲上有羙田民相与争之五十余年吏不能决元亨檄华阴令会境上尽按两乡之籍徧履其田执度以度之皆得其实自是民不敢复争】金李完【马邑人大定中调澄城主簿有遗爱民为立祠】李革【河津人大定末迁韩城令同知州事纳富商赂以嵗课军须配属县革独不听提刑司以为能】张彀【许州临頴人章宗时为同州观察判官时出兵备边州徴箭十万限以雕雁羽为之其价翔跃不可得彀曰矢去物也何羽不可节度使曰当须省报彀曰州拒京师二千里如民急何万一有责下官身任其咎一日之间价减数倍尚书省竟如所请】李复亨【河津人宣宗时为国军节度使元光年中城破自杀】郑建充【为同州节度使性明果勇于任事在州多所兴除时河冲蒲坂民不任修防嵗役冯翊兵数千人建充条罢其役闗辅饥人鬻于军者等驱虏诏许放良多务掩匿建充阅遣数百人又以帑缗葺庙学士民爱戴有像祀泮宫】张可用【滏阳人大定末为定国军节度副使兼同州观察副使提举河防亷静明决政尚威严境内民安盗息】张铉【河东人明昌三年为定国军节度副使兼同州观察副使提举河防正平讼理士民悦服】完颜额珂【为同州节度使宣宗兴定时元兵取同州完顔　额珂死之　完颜额珂旧作完顔讹可今改】赵规【中都安次人大定间尉澄城劝课农桑安集疲民察奸慝杜请托邑人立祠祀之】艾元老【大兴人任澄城知县寛严并济百事具举前主簿马炳亨物故遗六女一孙甫防咸择婚而配之秩满民为立祠】乔君章【平阳人正隆中任蒲城县丞冇异政碑】钮祐禄温绰【仕至桢州刺史被行省牒徙州人于金胜堡已而大兵至钮祐禄温绰拒战中流矢病创卧花防军张提控言兵势不可当宜速防钮祐禄温绰曰吾曹坐食官禄但当力战死耳至夜张提控持兵仗入胁钮祐禄温绰钮祐禄温绰曰聼汝所为吾终不屈也遂杀之执其妻子出防初桢州人迁金胜堡多不能至军事判官王谨收遗防别屯周安堡兵至谨拒战十余日内溃被执亦不屈死之　钮祐禄温绰旧作女奚烈干出今改】乌色【宗室玛奇子从攻陜西有功师还正授谋克迁华州防御使属闗中嵗饥盗贼充斥乌色募兵讨平之部以无事郡人列状丐留　乌色旧作沃侧玛奇旧作麻吉今并改】元吕□【河内人至元中为华州知州劝农兴学具有成效及代民争留之】董抟霄【磁州人顺帝初为陕西行台掾从侍御史郭贞谳狱华阴时天大旱有李谋儿累杀商贾于道为贼十五年至百余事觉狱已具贿赂冇司五年不决抟霄言于贞即尸诸市而天乃大雨】张玉【固始人至正中为蒲城尹有干畧不事表暴明兵西掠至华州旁邑多蹂躙玉修保伍严警备民赖以安】完顔逊卓【从太宗攻下鳯翔同州有功赐号巴圗尔佩银符为同州管民逹鲁噶齐　完颜逊卓旧作完颜石住巴圗尔旧作八都儿逹鲁噶齐旧作逹鲁花赤今并改】雅格【为同州逹鲁噶齐值乆旱祷雨祝神曰得雨蘓民愿以己女给侍在右雨果随注霑足稍霁报女暴死州民感其徳愿以遗貌肖像于后殿每嵗本州享祭必有雨应　雅格旧作亚哥今改】珠尔噶岱【至正十九年为澄城县逹鲁噶齐是嵗夏五月大旱徧祷羣神获甘六月县南飞蝗害稼公奉币告奠蝗入他境不为灾　珠尔噶岱旧作赤只儿瓦歹今改】薛文曜【丹阳人至元二十七年知澄城县事　刚方清慎着有劳绩尝捐俸金修庙学】郝思仁【平阳人元贞元年知澄城县事嗜经史重儒术临事有决甚有能声】窦本【奉先人至正四年冬为澄城县尹洁己奉公以政绩着】吴惟敬【长安人任澄城主簿持己清正处事公平两仕闗中俱有政绩】明胡惟俊【洪武初知华州时闗西初定生理未复惟俊招流亡给耕具营建廨舍公私充实】孙浩【永乐中知郃阳县亷公有为遭防去官洪熙初陕西按察使请调任咸宁县宣宗从之】范斌【榆次人永乐中知华州谨条教躬为劝谕有犯法者不少贷奸豪屏息鞭扑不施】姚厚【其先兴化人永乐二年调掌潼闗卫事秦王入朝夜至闗呼门甚急厚曰深夜不得启也王诉于上上防哂未浃旬适厚至上顾左右曰姚指挥鎻钥臣也奸细撤伏腊假僧过関厚斩之言官交论不当先诛上曰诛之则军威大振指挥是也十八年四月卒上悼惜之甚】伍箕【安福治中知华州以本州地当冲要请自潼津沿河以上画免杂徭俾得力田供役教民种桑枣劝耕织设条告令里民书于牌月朔儆戒之且令书其勤惰善恶以闻俗为之变】张纶【黄县人正徳间知郃阳县刚正有为防流贼防洛川警报甚急邻邑皆为避兵计独纶矢死守偹邑頼安堵】桑溥【濮州人正徳中知华州城北积水万顷溥相视开恵民渠州及华隂俱頼其利】何祥【内江人嘉靖中知华阴县时华山诸峪水暴溢祥疏渠筑堰逾年工竣引水溉田遂成沃壤】沈玮【大兴人嘉靖间为韩城主簿奋身杀贼而死赠韩城知县廕一子】郑璧【内江人万厯间以佥宪左迁知同州下车尽罢一切私徴捜剔奸蠧嵗省数千金时议行条鞭璧奏记极言不便而尤不便于同遂不果行民感服以察防内陟】王乔栋【雄县人天启时朝邑知县县人王之寀为魏忠贤党所恶坐以赃贿下乔栋严追乔栋不忍封印于库而去巡抚怒将劾之士民拥署呼号乃止】左懋第【莱阳人崇祯中知韩城县有异政】许嗣复【北直隶人崇祯末为潼闗卫学教授闯贼入闗嗣复分守上南门城陷众溃持梃击贼而死妻女皆自杀】王无逸【寜陵人崇祯间知白水县明防不挠大修城陴后冦陷城无逸犹着公服駡贼死】朱一统【平定人崇祯末知蒲城县闯贼陷西安属邑望风降一统独谋拒守防衙兵畔夺印趋降叱曰吾一日未死印不可得也日暮左右尽散知事不可为乃赴井死县丞姚启崇沁源人亦同徇节死】朱迥【滼沈府宗室知白水县习法律吏不敢欺贼防城犹手弓射贼与学官魏箴典史刘进并被难】张禴【北直平谷人任潼闗兵宪时值李午之乱禴斩擒甚众建东西重门闗设兵道自禴始】张问行【内黄人兵备潼闗时南山矿冦大发问行勦灭之建察院道治并潼河石桥祀名宦】何鼇【绍兴人兵备潼闗建南北水闗潼人赖之】周相【宁波人兵备潼闗引水入城修渠便民至今称周公渠】聂豹【永丰人兵备潼闗有直节时阉官在闗税豹揭防被逮是日玊山观风穴白昼飞沙障天人惊异之】边询【任邱人兵备潼闗法纪严明揭防暴弁七十人罗侍郎清文屯田扰民询力抗之又濬　河夫役以阙京半俸余粮给之民戴其徳】范懋和【四川富顺人兵备潼闗严除蠧役出赎金建城铺五十一所时韩邑山冦蒲渭桀盗华洛矿徒悉就荡平】黄河【兖州人兵备潼闗清直刚毅甄别卫弁贤否嵗饥请减屯粮三分之一严禁矿徒山盗平息】胡其俊【孝感人兵备潼闗常按部车骑出署人莫知所之嵗饥屯粮请折每石六钱韩城抚贼赏给千缗与其俊嫌者诬以得贼赂故重酬贼逮鞫锦衣卫闗人泣送之并合赀送家眷归楚事得雪多有至原籍问者】张维世【泰康人兵备潼闗风采岩肃有司畏之时阉官巡茶马藩臬皆折节事之维世不为礼其直节如此】乔迁髙【定襄人由知府署潼闗道事监孙传庭军孙于河南失利退守潼闗迁髙分捍南南城城陷挺身巷战杀数贼而死于诸生象观同妻史氏俱自缢】陈仲秩【巴县人知华州莅政精明专以徳治杖人只以示辱母夫人有贤徳每临政辄聴于屏后决事失平即撃屏以警之故尢多仁恕云】谢如尚【莱阳人令朝邑县时督织宦者檄丝商邑故少贸于南破家者多如尚抗不应又上官属如尚欲陷故保定通判如尚曰杀人媚人壮夫不为竟忤上挤之去论者惜之】范志懋【虞城人知郃阳县性刚毅尚名节甫至郃流冦环攻城十七日不下先是邑设有韩郃营费民财万三千余金志懋力请撤去后以懐来防议殉国难】
　　本朝汤斌【睢州人精研理学博通经济任潼闗兵备道时经兵燹斌振兴学校抚驭兵民弊革利兴豪滑敛迹仕至工部尚书祀贤良祠】金培生【奉天正白旗人任潼闗道筑城浚隍兴教化励风俗着有治绩】马呈祥【奉天人顺治初知同州有强干才时兵燹后百务未举呈祥招集流亡修城堡清粮地劝耕植民以复业北山余防未息兼行抚州属获安】俞卿云【陆凉人以能荐授同州清严自砺兴利剔奸有碑颂其事】赵瀚【榆社人顺治初以同州州同摄白水县事贼至被执不屈死之】王廷用【奉天人顺治二年知华州时防乱甫定征役尚烦廷用申请台司计合州粮石每里均十甲输差粮不扰】靳榜【祁州人顺治二年为澄城县敷政寛平与民休息防郃阳魏天命倡乱澄城被防榜死之】索应运【德州人顺治二年为白水县典史循声大着流防防城不屈自缢死】王用杰【阳城人顺治三年授澄城县时澄方被寇用杰请兵亲执贼魁康姬卫戮之余皆就抚四境帖然】姚钦明【江宁人顺治中知澄城县平余贼招集流亡旧有荒粮为民累钦明佭列诸申请再三卒得免】翟世琪【益都人顺治间任韩城县性严决有政声防王辅臣反柳沟营游击李师膺以裁饷鼓噪抚慰不从世琪及二子皆遇害】秦宗尧【奉天人顺治六年知华州山右姜瓌之变华当孔道宗尧悉力转输山防盘踞石脆率民兵捣其□殱之】张舜举【绵竹人顺治六年知蒲城县邑先为王永强窃防舜举招集流亡抚恤备至率兵讨山防平之余党解防】胡有德【奉天鐡岭人知华州慈惠明决顺治甲午旱具文城隍深自刻责须臾风雨骤至秋禾有成尝悯所属寒士嵗给谷至数百石人咸戴之】罗人琮【湖南桃源人康熙初知朝邑县田圯于河者冇千余顷人琮勘实申请减赋三千七百余两驿马旧令里民牧飬潼闗卫弓兵廪食私取之朝邑至是皆申革之以亷干擢御史】赵焕文【懐宁人任白水县典史康熙十七年大将军图海下平凉给劄令招抚逺近至栈口遇贼不屈死之】钮琇【吴江人康熙三十一年以白水县摄篆城蒲时奸民以嵗祲刼掠琇擒乱首沉诸河复置蠧吏二人于法民遂安辑】
　　人物汉李必　骆甲【俱重泉人汉王西収军于荣阳楚骑来众乃择军中可为骑将者皆推故秦骑士李必骆甲习骑兵乃拜灌婴为中大夫令必甲为左右校尉将郎中骑兵遇楚骑于荣阳东大破之】司马谈【夏阳人秦蜀守司马错八世孙学天官于唐都受易于杨何习道论于黄子建元元封之间为太史令愍学者不逺其意而师誖乃论隂阳儒墨名法道德六家之要指】司马迁【字子长谈子生龙门耕牧河山之阳年十嵗诵古文二十而南游江淮上防稽探禹穴窥九疑浮沅湘北渉汶泗讲业齐鲁之邦过梁楚以归仕为郎中奉使巴蜀还为太史令遭李陵之祸被腐刑为中书令作史记始自黄帝迄于汉太初凡百三十篇】杨敞【华阴人给事霍光幕府为军司马光爱厚之后迁御史大夫拜丞相封安平候与光共立宣帝薨谥敬候子忠嗣】田恽【字叔都兄威都左冯翊人俱纯懿叔都冣知名郡尝欲察授之恽耻越兄贤遂托病瘠积四嵗威都果举迁安定长史叔都始语司太尉大将军同时并辟为侍御史举茂才早殒威都官至武都太守大尉掾】杨恽【字子防敞次子始读外祖太史公记颇为春秋以材能称好交英俊诸儒名显朝廷擢为左曹以与诛霍氏功封平通侯迁中郎将即谒者有罪过辄奏免荐举其髙第有行能者絶请谒货赂之端令行禁止擢光禄勲居殿中亷防无私郎官称公平】杨寳【敝曽孙习欧阳尚书哀平之世隠居教授王莾居摄二年与两龚蒋诩俱徴遂遁逃不知所处光武髙其节建武中公车特徴老病不到卒于家】杨震【字伯起宝子少好学明经博览诸儒谓之闗西孔子年五十始任州郡四迁荆州刺史东莱太守当之郡道经昌邑故所举荆州茂才王宻为令谒见至夜懐金十斤以遗震震不受宻曰暮夜无知者震曰天知神知我知子知何谓无知宻愧而出后转涿郡太守故旧或欲令为开产业震曰使后世称清白吏子孙以此遗之不亦厚乎永宁初为司徒延光二年为太尉时乳母王圣及中常侍樊丰等更相扇动震屡上疏切諌丰等谮之诏遣归本郡行至城西夕阳亭饮酖卒顺帝即位诏令改有大鸟集防前悲鸣涙下毕飞去时人立石鸟像于墓所】刘寛【字文饶华阴人父崎顺帝时为司徒寛性缓有人失牛者就寛车中之寛无所言下车歩归州里服其不校延熹八年徴拜尚书令歴典三郡温仁多恕虽在仓卒未尝疾言遽色吏人有过但用蒲鞭罚之示辱而已嘉平五年为太尉夫人欲试寛令恚伺当朝防使侍婢奉肉飜汚朝衣寛神色不异乃徐言曰烂汝手否其性度如此海内称为长者后封逯郷侯】杨秉【字叔节震中子少传父业兼明京氏易博通书史四十余应司空辟拜侍御史频出为豫荆徐兖四州刺史迁任城相皆计日受俸余禄不入私门故史赍钱百万遗之闭门不受桓帝即位以明尚书徴入劝讲迁侍中尚书帝防行私过幸梁冀于舍秉上疏諌冀用权秉称病冀诛后徴拜太尉时宦方炽任人及子弟为官竞为贪滛秉奏免牧守以下五十余人天下肃然每朝廷有得失辄尽忠规谏多见纳用卒赐茔陪陵】杨赐【字伯献秉子笃志博闻不荅州郡礼命后以司空髙第迁侍中越骑校尉建宁初灵帝当受学三公举赐侍讲于华光殿中厯拜司徒帝好微行逰幸外苑赐上疏諌光和元年行辟雍礼引赐为三老五年拜太尉黄巾贼起赐被召防议诣省阁切諌免归后帝感悟诏封临晋侯卒谥文烈】杨彪【字文先赐子以博习旧闻公车徴拜议郎中平中厯拜司徒董卓欲迁都彪坚争不止兴平初为太尉録尚书事及李傕郭汜之乱尽节卫主崎岖危难之间几不免害及曹操秉政彪见汉祚将终称疾不出卒于家子修字德祖好学有俊才为操主簿操忌之见杀自震至彪四世太尉德业相承为东京名族】张芝【字伯英父奂自酒泉徒属华隂始为华阴人芝少持髙操以名臣子勤学太尉辟公车有道徴皆不至尤好草书为世所宝韦仲将谓之草圣弟昶字文舒亦善草书】杨奇【震曽孙灵帝时为侍中帝尝问朕何如桓帝对曰亦犹虞舜比德唐尧帝曰卿强项真杨震子孙死后必复致大鸟矣后为侍中卫尉从献帝西迁有功勤及李傕胁帝归其营奇诱傕部曲将令反傕傕由此孤弱帝乃得东后徙许都追奇功封子亮为阳城亭侯】杨众【父敷震之孙能世其家众亦传先业以谒者仆射从献帝入闗累迁御史中丞及帝东还众率诸宫属歩从至南阳拜侍中后封蓩亭侯】三国魏严干　李义【干字公仲义字孝懿皆冯翊东县人二人器性皆重厚义仕魏为执金吾卫尉干以功封武阳侯明帝时迁永安太仆始义以直道推诚于人故于时陈羣等与之齐好干后更折节学问善春秋公羊钟繇不好公羊而好左氏数与干辨祈长短】晋董景道【字文博宏农人少好学明春秋三传京氏易马氏尚书韩诗三礼专遵郑氏着礼通论永平中隐商洛山屡徴不起以夀终】南北朝魏杨播【字延庆华隂人父懿为选部给事中有公平誉播少修饬累迁卫尉少卿出漠北击蠕蠕大致克获从南攻至钟离师廽诏播为圎阵御之相拒再宿播领精骑三百歴其船大呼曰我今欲渡能战者出遂拥而济敌莫能动从后破崔慧景于邓城赐爵华隂伯卒諡曰壮播家世纯厚并敦义让毘季相事有如父子日昕则聚于防堂终日相对未尝入内有一美味不集不食防堂间往往帏幔隔障为寝息之所一家之内男女百口缌服同防庭无间言】杨椿【字延夀播弟性寛谨为内给事与兄播并侍禁帏后为中部法曹折讼公正孝文嘉之累迁梁州刺史永安初位大保庄帝时请老诫子孙曰吾兄弟三人并居内职十余年中未尝言一人罪过汝等脱若防明主知遇宜深慎言语不可轻论人恶也】杨津【字罗汉椿弟少端谨以噐度见称迁符玺郎中津以身在禁宻不外交逰至宗族姻表罕相参后迁长水校尉仍直阁咸阳王禧谋反直阁半为逆党津不豫因迁骁骑将军孝昌中除定州刺史元颢内逼庄帝以津为中军大都督颢败津封闭府库迎帝于北芒帝深嘉慰之寻为司空卒諡孝穆长子遁字山才性静退仕至尚书左丞次子逸字遵道有当世才为光州刺史政绩尤美】杨侃【字士业播子好计画袭父爵萧寳夤反雍州长孙承业讨之除侃为行台左丞次宏农白承业曰须北取蒲坂飞棹西岸诸处既平长安自克承业从之长安平侃颇有力元颢内逼诏行北中郎将孝庄徙河北执侃手曰卿尊卑百口若随朕行所累甚大盍还洛圗之侃曰宁可以臣微族顿废君臣之义固求陪从及车驾南还以功进爵济北郡公】徐遵明【字子判华隂人防孤好学与平原田猛畧就范阳孙买徳受业指其心谓猛畧曰吾今知真师所在不出门院凡经六年因手撰春秋义章授教门徒每临讲坐先持执防然后敷讲遵明讲学于外二十余年海内莫不宗仰】周薛端【字仁直魏雍州刺史汾阴侯辨六世孙祖麟驹徙居冯翊之夏阳端冇志操居父防合礼年十七司空髙干邕辟为叅军以世乱居郷里魏孝武西迁东魏遣将守杨氏壁端招喻村人多设奇兵以临之东魏将东遁端收其器械复还杨氏壁文帝征为丞相府户曹叅军从擒窦泰复农战沙苑并有功累迁吏部郎中性强直不避权贵贵逰子弟才劣行薄者未尝升擢之进吏部尚书端乆处选曹雅有人伦之鉴其所擢用咸得其才孝闵时出为蔡基二州刺史有吏政卒进封文城郡公諡曰贤】北齐杨愔【字遵彦津少子孝庄末濳窜累载属齐神武至信都引见言辞哀壮神武为之改客即署行台郎中转右丞文檄教令皆自愔出遭罹家难常以防礼自居所食惟盐米而已及韩陵之战愔每阵先登顷之表请觧职还风雪严厚愔跣歩号哭见者无不哀之后封开封王愔早着声誉夙标鉴裁为朝野所称典选二十余年奬擢人伦以为己任】隋薛胄【字绍元端子少聪明每览异书便晓其义周明时袭爵文城郡公髙祖受禅为兖州刺史发奸摘伏人称神明堰沂泗二水决令西注陂泽尽为良田又通转运百姓赖之徴拜大理卿持法寛平迁刑部尚书以雪明高颎狱忤防被系后检校相州卒】薛濬【字道颐冑从祖弟少孤养母以孝闻开皇中厯尚书虞部考功侍郎丁母忧归夏阳时隆冬极寒濬哀经徒跣五百余里足涷堕指创血流离哀动朝野寻起令视事帝见其毁瘠过甚顾羣臣曰吾见薛濬不觉悲感伤懐寻病卒濬性清俭死之日家无遗财】郭均【冯翊人为兵部尚书明悟有干畧】杨伯丑【冯翊武郷人好读易隠于华山开皇初徴入朝髙祖与语不答赐之衣服舍之而去被髪佯狂游行市里有张永乐者卖卜京师有不能决者伯丑亦为分析文象寻幽入微永乐鉴服伯丑亦开肆卖卜多奇验国子祭酒何妥尝诣之论易所説辞义思理元妙论者以为天然独得非常人所及以夀终】杨智积【华阴人髙祖弟整之子整从周武平齐力战死髙祖时追封蔡王以智积袭授同州刺史听政之暇端坐读书门无私谒或劝为产业智积曰昔平原露朽财帛苦其多也吾幸无可露何更营乎有五男止教读论语孝经亦不令夹通宾客意恐儿子有才能以致祸也大业中拜宗正卿】杨尚希【隋宗室少孤入太学专精不倦同辈皆推伏周太祖尝亲临释奠尚希时年十八令讲孝经词防可观擢为国子博士歴东京司宪中大夫抚慰山东河北文帝受禅拜度支尚书尚希见天下州郡过多请存要去闲并小为大国家则不亏粟帛选用则易得贤才帝嘉之遂罢天下诸郡歴兵礼二部尚书卒谥曰平】杨异【字文殊华阴人九嵗丁父忧哀毁过礼免丧后闭户读书数年博渉书记周闵帝时以军功封昌乐侯文帝践祚拜宗正少卿蜀王秀之镇益州也朝廷盛选纲纪以异方直拜益州总管长史歴宗正卿刑部书尚】杨武通【华阴人性果烈善驰射数以行军总管讨西南夷以功拜左武卫将军党项姜屡为边患朝廷以其有威名使镇边厯岷兰二州总管】杨素【字处道华阴人父敷周天和中为汾州刺史齐叚韶攻州被执死之素好学善属文工草隶书髙祖受禅数进取陈计拜信州总管及大举伐陈以素为行军元帅陈平封越国公寻为尚书右仆射与髙颎专掌朝政素多权畧乗机赴敌应变无方驭戎严整由是战无不胜其从征伐者微功必録士愿从焉突厥侵塞素连破之碛南无复虏庭大业中改封楚公】杨善防【字敬仁华阴人大业中为鄃令以清正闻俄山东饥盗起善防讨之徃皆克防后贼帅张金称破黎阳而还善防邀破之前后抗贼七百余阵未尝负败拜清河通守后为窦建德所防建德释而礼之善防肆骂临之以刄辞气不挠乃害之】王辩【字警畧蒲城人少习兵法善骑射从杨素讨平汉王谅累迁武贲郎将山东盗起辩发歩骑三千击败之复击髙士逹郝孝德等所向皆防后击李宻渉水至中流坠马溺死】唐徐齐【字将道湖州长城人世客冯翊八嵗能文太宗召试赐以佩金削刀髙宗时厯崇文舘学士时姑为帝媫妤嫌以恩进求出为桃林令累进西台舍人长孙无忌死家庙毁顿齐言于帝曰齐献公陛下外祖虽后嗣有害不宜毁及先庙今周忠孝公庙反崇饰逾制恐非所以示海内帝悟复献公官以无忌孙延主其祀齐善文诰帝爱之令侍太子坐事流钦州卒】乔知之【冯翊人有俊才所为诗人多传诵武后时累除右补阙迁左司郎中为武承嗣所害】严善思【名譔朝邑人以字行父延通儒术该晓圗防善思传延业禇遂良上官仪等奇其能高宗时调襄阳尉居亲丧庐墓因隐居十年武后时擢监察御史数言天下事方酷吏搆大狱以善思为详审使平活八百余人原千余姓长夀中按囚司刑寺罢疑不实者百人来俊臣等疾之诬以罪谪交趾后以著作佐郎兼太史令睿宗立拜右防骑常侍】徐坚【字元固齐子举秀才及第圣厯中东都留守杨再思王方庆共引为判官属文典厚再思每目为鳯阁舍人様与徐彦伯等修三教珠英睿宗时进东海郡公迁黄门侍郎初太平公主用事武攸暨屡邀请坚坚不许又以妻岑羲女弟固辞机宻羲败不染于恶明皇时歴集贤院学士副张説知院事坚于典故多所谙识凡七当撰次髙选齐姑为太宗昭容仲为高宗媫妤皆明圗史议者以坚父子如汉班氏】李抱玉【朝邑人本安兴贵孙为人沉毅有谋尤忠谨安史之乱屡立战功至德二载上言耻与贼臣同姓诏赐姓李位至鳯翔陇右节度使卒谥昭武其从父弟抱真沉虑而防亦以勇畧着闻】严郢【字叔敖华阴人大歴末拜京兆尹严明持法盗贼一衰减官匠数百人号称职宰相杨炎请屯田丰州发闗辅民凿陵阳渠郢奏浚渠营田扰而无利炎恶之讽御史劾郢繋金吾长安中日敷千人遮建福门讼寃帝出为费州刺史】殷尧藩【同州人有才名工诗元和九年登第是年韦贯之掌文衡尧藩被黜尚书杨汉公盛言其屈贯之重收焉初为李翺长沙幕后为永乐令治绩风采甚着有诗集传世】杨收【字藏之冯翊人七嵗而孤处防若成人母长孙亲授经十三通大义善属文号神童及壮博学强记他艺无不通觧擢进士懿宗时为中书舍人翰林学士以中书侍郎同中书门下平章事进尚书右仆射兄发字至之累官左司郎中宣宗追加顺宪二宗尊号有司议改造庙主发以为求古无文执不可累官兵部侍郎从子涉哀帝时进同中书门下平章事为人端重有礼法遭唐之乱以谦请免官子凝式有文词善笔札官至太子少保少傅】杨宏礼【字履壮素弟岳之子太宗征辽东拜兵部侍郎领歩骑二十四军跳出贼背所向摧靡帝自山望其众袍甲精整人人尽力壮之还迁司农卿弟宏武仕终同东西台三品谨慎自守居职以清简称】杨烱【华阴人举神童授校书郎永隆二年充崇文舘学士薛元超荐之迁詹事司直厯盈川令烱与王勃卢照隣骆宾王以文章齐名称为四杰】严挺之【名浚以字行华隂人少好学举进士并擢制科姚崇执政引为右拾遗先天二年正月燃灯赐酺阅月未止挺之疏谏帝纳焉开元中累进给事中典贡举时号平允厯濮汴二州刺史召为刑部侍郎宰相张九龄雅知之用为尚书左丞知吏部选李林甫恨之下除洛州刺史天寳初终员外詹事子武字季鹰肃宗时官劔南节度使封郑国公】王忠嗣【郑人父海宾讨吐蕃为先锋战死忠嗣时年九嵗始名训入见帝伏地号泣帝抚之曰此去疾孤也赐名养禁中及长雄毅寡言有武畧萧嵩出河西引为麾下尝以精鋭数百袭虏斩数千人获羊马万计累迁朔方节度使突厥不敢盗塞忠嗣本负勇敢及为将能持重安边不生事尝曰平世为将抚众而已吾不欲竭中国力以幸功名训链士马时出奇兵所向无不克俄为河西陇右节度使权朔方河东节度佩四将印李林甫忘其功诬以罪贬汉阳太守寳应初追赠兵部尚书】杨防【字瑶光华阴人为麟游令名显当世累擢侍御史谋劾京兆尹崔日知贪防不法反为日知先搆防廷奏曰肃防之司一为恐胁所屈开奸人谋则御史府可废明皇直之逐日知防进厯户部侍郎宇文融建检脱户余口时融方贵公卿啽黙独防抗言不便出为华州刺史入为国子祭酒表大儒王逈质尹子路白履忠等教授又奏今习春秋三家仪礼者才十二恐遂废请能通者稍加优宦奬孤学诏以三家传仪礼出身不任防官遂着令改左防骑常侍卒谥曰贞防常叹士大夫不能用古礼因其家冠婚防祭据旧典为之节文揖譲威仪哭踊哀杀无有违者】吴筠【字贞节华阴人美文词性高鲠不耐沉浮于时颇究老子术明皇召见敕待诏翰林尝问神仙治链法对曰此非人主宜留意筠每开陈皆名教世务髙力士短之恳求还嵩山所善孔巢父李白歌诗畧相甲乙】郭子仪【字子仪郑人以武举异等累迁振远军使安禄山反充朔方节度使率本军东讨收云中马邑下井陉与李光弼合军数破贼方北圗范阳防肃宗即位灵武诏班师同中书门下平章事仍总节度平河曲攻潼闗蒲津收永丰仓于是闗陕始通进司空充闗内河东副元帅从广平王克复长安大破安庆绪遂收东都河东河西河南州县悉平以功加司徒入朝帝迎劳曰国家再造卿力也经畧北讨破贼河上执安守忠进中书令鱼朝恩谮之遂解兵寻复为朔方等处节度行营兼副元帅封汾阳王屯綘州代宗立程元振搆之罢副元帅仆固懐恩引吐蕃入防遽拜子仪为阁内副元帅时虏已并南山而东帝幸陕子仪收兵屯商州威震闗中吐蕃遂溃帝以子仪为京城留守乗舆还赐鐡劵圗形凌烟阁永泰初懐恩説吐蕃囬纥等三十万分道入子仪驰数十骑至囬纥军结欢誓好遂合军破吐蕃十万于灵台德宗嗣位诏摄宰赐号尚父进太尉中书令卒諡忠武配享代宗庙庭子仪事上诚接下恕赏罚必信以身为天下安危者二十年子八人四以才显曜朴简自处居防以礼歴官太子太保晞从征伐有功复两京战甚力累官御史中丞领朔方军援邠州击破吐蕃囬纥朱泚乱南走山谷贼舁致之欲汚以官佯瘖不答露兵胁之不动数以贼中事胎书李晟至奉天改太子宾客暧尚升平公主朱泚逼署官辞以居丧被疾既而与公主奔奉天德宗嘉之官至太常卿曙为司农卿德宗幸奉天曙领家兵扈乗舆帝还擢金吾大将军暧子钊太和中为西川节度使钊弟鏦尚汉阳公主厯官太子詹事】杨燕奇【字燕奇华阴人父文诲为平卢衙前兵马使世掌诸蕃互市恩信着明禄山之乱燕奇率诸将校子弟勤王拜左金吾大将军累迁御史大夫爵清边郡王结髪从军四十余年从讨平刘展李希烈敌攻无坚城守必完临危蹈险欷歔感发乗机应令防出神怪其事君无疑行其事上无间言】杨绾【字公权华阴人少孤家贫事母谨甚举词宏丽科擢右拾遗肃宗即位累迁中书舍人故事舎人年乆者为防老其公防杂科独取五之四至绾悉均给厯礼部侍郎建复古孝亷力田等科迁吏部品裁清允人服其公元载忌之改国子祭酒载得罪拜中书侍郎同中书门下平章事制下士相贺于朝时诸州悉带团练使绾奏罢之又减诸道观察判官员御半髙选州上佐定上中下州差置兵员诏郎官御史分道廵覆又定府州官月廪复承平时旧制未几卒谥文简绾俭约始辅政御史中丞崔寛毁城南别墅京兆尹黎干减从驺郭子仪在邠州方大防除书至音乐防五之四】杨于陵【字逹夫汉太尉震之裔擢进士德宗时拜中书舍人京兆李实恃恩横暴于陵不附为所譛短徙秘书少监元和中厯迁吏部侍郎请修甲厯南曹置别簿相检实吏不能为奸居四年凡调三千员时谓为适穆宗立迁户部尚书以尚书左仆射致仕于陵器量方峻进止有度节操坚明始终不失其正卒谥贞孝子嗣复字继之八嵗知属文后擢进士博学宏辞尤善礼家学开成中同中书门下平章事】严绶【挺之从孙擢进士第以侍御史副刘赞为宣歙团练使擢河东节度使宪宗立杨惠琳反夏州刘辟反蜀绶建言始即位不可失威请必诛选鋭兵遣李光顔助讨贼二贼平进司空后节度荆南封郑国公】郭承嘏【字复晞孙防秀异通五经元和中及进士第居母防以孝闻太和六年为谏议大夫文宗以郑注为太仆卿承嘏极论其非进给事中俄出为华州刺史卢载言承嘏数封駮称职宜在禁闼乃复留迁刑部侍郎帝常称其儒素无贵骄气每进对恩接特厚】杨煚【字公隠于陵曽孙累擢左拾遗昭宗初立数逰宴上疏极諌厯户部员外郎朱全忠入京师煚挈族客湖南终諌议大夫】五代梁杨凝式【华阴人善文词工颠草居洛下十年凡琳宫佛祠墙壁间题纪殆遍】敬翔【字子振冯翊人少好学工书檄从梁太祖为舘驿廵官谋画多中帝即位以为崇政院使迁兵部尚书金銮殿大学士翔深沉有大畧从帝用兵三十余年细大之务必闗之勤劳昼夜不寐末帝即位赵岩等并用事翔遂不用唐荘宗入汴自经死】宋雷德骧【字善行郃阳人周广顺中举进士为三司判官受均定随州诸县田屋税称为平允宋初判大理寺防宰相赵普擅增刑名因求见太祖以白其事未引对直诣讲武殿奏辞气俱厉太祖怒黜为商州司户叅军寻削籍徙灵武数年召为秘书丞端拱初累迁户部侍郎】杨克让【字庆孙冯翊人晋末举进士不第初任为西川转运副使蜀民懐其善政后为两浙西南路转运使讨平泉州盗徙知广州卒克让少好学手冩经籍厯官亷谨所至有声每视事断决如流子希闵字无间生而失明令诸弟读经史一厯聴辄不忘属文善缄尺赵普守西洛牋疏皆希闵所为有集二十卷自教三子日华日严日休皆登进士】雷有终【字道成德骧次子初署莱芜尉发知监左拾遗刘祺奸赃代知监事太宗闻其名召为大理寺丞淳化中厯度支盐鐡副使江南岭外茶盐制置使李顺之乱命为峡路随军转运使规画戎事皆有节制眞宗初王筠据蜀为乱以有终知益州率众讨平之景徳初徙并代副都部署契丹入防帝幸澶渊有终赴援威声甚振召拜宣徽北院使检校太保卒赠侍中有终沉敏善断轻财好施厯典藩阃能抚士卒家无余财奉身甚薄兄子孝先累官领军卫大将军分司西京孝先子简夫隠居不仕京兆府荐治三白渠厯知雅州终职方员外郎】安俨【郃阳人负奇节善属文学进士授大理评事多所平反厯秘书省著作郎帝谓曰卿文章纯粹为时名器宜懋乃德启沃朕心加右司谏出知鄜州蘓州皆多羙绩】李行简【字易从冯翊人家贫刻志于学读六经每至夜分寒暑不易又聚木叶学书笔法遒劲举进士为待御史陕西旱蝗命徃安抚发仓粟救乏絶又蠲耀州积年逋租还擢龙圗阁待制厯尚书刑部郎中帝数幸龙圗阁命讲周易问访大臣能否行简无怨昵各道其所长人以为长者干兴初改给事中厯知虢州卒】张升【字杲卿韩城人举进士王曽称其有公辅器厯知杂御史张尧佐縁恩骤用内侍杨懐敏夜直禁中而卫士为变皆极论之拜御史中丞指切时事无所避嘉祐中厯叅知政事枢宻使升爱惜官资凡内防所与多持不下屡进言建储事卒与韩琦同决策英宗立请老帝曰太尉勤劳王家讵可遽去命五日一至院后以太子太师致仕卒赠司徒兼侍中谥康节】王吉甫【字邦宪同州人神宗时累迁刑部员外郎持论寛平遇事不可必力争之厯知齐梓同邢汉等州以中大夫卒吉甫老于为吏亷介不囬为时所称】李周【字纯之冯翊人登进士第调长安尉厯知云安县通判施州皆有政绩司马光将荐为御史欲使来见周曰闻荐而徃所谓呈身御史也卒不徃哲宗立召为职方郎中朝廷议和西夏欲弃兰州周以为非秦蜀利遂不果弃官至集贤殿修撰周自为小官沉晦自匿未尝私谒执政以是不偶于世】边珝【字待价郑人晋天福中解褐秘书省宋初为仓部郎中太平兴国中拜右谏议大夫领吏部选事移知开封府珝精力有吏材帝方欲倚用及卒叹惜数四】韩丕【字太简郑人防孤穷有志操通周易礼记太平兴国三年举进士擢著作佐郎直史舘端拱初拜右諌议大夫厯知河阳濠州丕起寒素以冲淡自处不奔竞于名宦太宗甚嘉重之召入为翰林学士官至工部侍郎】赵湘【字巨源华州人进士甲科厯迁大常博士上补政忠言十篇召判宗正寺眞宗亲制五箴以自警湘因言宗室风化所本宜有以训厉帝为制宗室座右铭赐宁王元偓以下并及湘且谕之曰卿宗姓也故赐卿后为集贤院学士】侯可【字无可华阴人少以气节自许既壮笃志为学孙沔征侬猺请叅军事奏功得官调华原主簿韩琦镇长安荐知泾阳县厯官至殿中丞可与田顔为友顔无子不克葬可鬻衣相役卒葬之天寒单衣以居有馈白金者顾顔之妹处室举以佐其奁具一日自远归适友人郭行叩门曰父病医邀钱百千卖吾庐而不售可恻然计槖中装悉与之】蒋偕【字齐贤郑人父病曽刲股以疗举进士厯大理寺评断官陕西用兵数上书论边事用厐籍范仲淹荐为环庆路兵马都监侬智髙反为广南东西路钤辖】李廌【字方叔华州人其先自郓徙华六嵗而孤能自奋立以学问称郷里谒蘓轼于华州轼拊其背曰子之才万人敌也轼典贡举遗之赋诗自责与范祖禹谋将同荐诸朝未几相继去位轼殁廌哭之恸走许汝间相地卜兆作文祭之元祐求言上忠谏书忠厚论并献兵鍳二万言论西事当时韪其言】吴革【字义夫华阴人从泾原军以秉义郎干办经畧司公事金兵南攻帅兵觧辽州之围车驾幸金营革与孙傅募士民万计将攻金营既而有立张邦昌之议革谋先诛范琼琼党绐革入帐执之胁以从逆革骂之极口引颈受刄顔色不变其麾下百人皆死】侯仲良【字希圣可孙学于程頣未悟访周敦颐敦颐留对榻夜谈越三日乃还颐□异之曰非从周茂叔来耶客荆胡安国留与为隣称其覊苦守节朱子亦称其清白劲直所着有论语説侯子雅言】金党怀英【字世杰冯翊人大定进士能属文工篆籀当时称第一累除翰林待制充辽史刋修官章宗即位求文学之士以备侍従谓宰臣曰近日制诏惟党怀英最善永安中厯翰林学士承防卒谥文献】张建【字吉甫蒲城人有诗名明昌初授綘州教官召为官教应奉翰林文字以老请致仕章宗爱其纯素不欲令去授同知华州防御使仍赐诗以宠之自号兰泉冇集行于世】杨邦基【字德懋华阴人天眷二年登进士第迁太原尹徒单防托名铸金佛属县输金邦基独不与徒单防召至府将以铁柱杖撞邦基靣邦基不为动以亷为河东第一迁秘书监兼左谏议大夫出为永定军节度使致仕卒邦基能属文尤以善画名当世】元郭寳玉【字玉臣郑人子仪之裔通天文兵法善骑射金末封汾阳郡公穆瑚黎引见太祖言建国之初宜颁新令于是颁条画五章従帝伐西蕃讨契丹遗族收契丹渤海等诸国皆有功累迁断事官　穆瑚黎旧作木华黎今改】郭德海【字大洋寳玉子姿貌奇伟亦通天文兵法従先綘札卜西征攻破鐡山逾雪岭西北万里进军次特里衮悉平之从霍克入闗中破南山八十三塞陕西平提孤军转战连破金军以功迁右监军子侃字仲和弱冠为百户鸷勇有谋畧屡破金军従宗王旭烈兀西征破防诸部世祖即位防上疏陈建国号筑都城省防兴学校等二十五事及平宋之防后皆如其言累擢万户知寜海州　托卜旧作拓伯特里衮旧作荅里国霍克旧作濶濶今并改】郭均【字叔平朝邑人至正时尹郿课农兴学有蠧民者悉伏法又引斜谷水溉田建常平仓积粟民甚戴之】王由义【朝邑人王亨孙为御史累有献替従幸上京抗章论卫士纵牧践民田行营肃然至大元年除彰德路总管多善政徴兵部侍郎】张思孝【华州人母防以孝闻父疾调防甚至不愈以父涕洟半器垂泣尽饮之复洁斋致祷乞以身代未几遂痊至顺中表其门】吴好直【蒲城人父殁事继母孝兄弟尝求分财好直劝谕不能止即以已所当得悉推与之出从师学淡泊三十年无少悔】明王朴【初名权同州人洪武进士授吏科给事中以直谏忤防罢旋起为御史陈时事千余言性鲠直数与帝办是非不肯屈一日遇事争之彊帝怒命戮之至市复召还曰汝改乎朴对曰陛下不以臣为不肖擢官御史使臣无罪安得戮之有罪又安用生之臣今日愿速死耳帝大怒竟戮死】周彧【朝邑人洪武时以人材征为给事中举劾无所避迁通政使有谮其贪者帝怒下狱死籍其家惟米数斗及布衣而已召讯其妻曰夫常恐溺职不敢受俸今皆寄司库顷之所司以彧俸进帝始知枉立诛谮者以俸金给其家命有司致祭】髙翔【朝邑人洪武中以明经为监察御史建文时僇力兵事成祖闻其名召翔欲用之翔防服入大哭语不逊遂族诛福王时赠太仆卿谥忠愍】程济【朝邑人有道术洪武末为岳池教谕建文初上书言北方兵将起逮至京将杀之济入见大呼曰陛下幸囚臣臣言不騐死未晚乃下之狱已而燕兵起帝释济以为翰林院编修叅北征军淮上败召还或曰金州门破济亡去或曰事急时帝召济问计济曰惟出逺可免难立召僧为帝落髪济从之出每遇险以济术脱相从数十年后莫知所终】蔚能【字惟善朝邑人初为吏以能授光禄典簿累进本寺卿天顺初拜礼部右侍郎仍掌寺事能居光禄逾三十年清慎守法未尝私取一脔先后官光禄者皆不及】侯智【同州人天顺间以孝行闻又同州人张鼎成化间以孝行旌】李茂【澄城人为诸生母患疮茂日吮之夜则叩天祈代及卒结庐母墓旁朝夕悲泣天大雨惧冲其墓杖墓哭雨即止父卒庐墓如之成化二年旌二子表森森为国子生茂卒兄弟同庐于墓宏治五年旌表子俊亦国子生表卒俊方弱冠庐墓终防母卒亦如之正德四年旌】侯自明【白水人宏治进士学问博给尤饬名节与康海吕柟逰官户部主事忤刘瑾谪判安庆官至川南兵备】韩邦奇【字汝节朝邑人正德进士厯吏部员外郎上疏极陈时政阙失忤防谪平阳通判迁浙江佥事中官王堂等在浙爪牙四出民不聊生邦奇数裁抑之堂奏邦奇沮格上供斥为民嘉靖初厯副都御史廵抚宣府调辽东又调山西皆着威望进南京兵部尚书致仕归地震殒焉赠太子少保谥防简邦奇性嗜学自诸经子史及天文地理乐律术数兵法之书无不通究著述为世所称】韩邦靖【字汝度邦奇弟与邦奇同登进士授工部主事木浙江辄轻其课进员外郎上疏言时政夺职世宗即位起山西叅议分守大同嵗饥请发帑不许复抗疏千余言不报遂告归寻卒邦靖兄弟孝友邦奇尝庐居得疾邦靖药必分尝食饮皆手进后邦靖病急邦奇曰夜持弟泣衣不觧带及殁衰经蔬食终防勿懈郷人为立孝弟碑】马自强【字体干同州人嘉靖进士改庶吉士授捡讨隆庆中厯国子祭酒振饬学政请寄不行神宗时累擢礼部尚书礼官所掌宗藩事最多先后条例自相抵牾黠吏得恣为奸利自强择其当者俾僚吏遵守每藩府疏至榜之部门明示行止吏无所牟利俺答通贡市赏有定额边臣狥其求额渐溢自强请申故约嵗省费不赀进太子太保文渊阁大学士叅机务卒赠少保谥文庄】王维桢【字允宁华州人嘉靖进士选庶吉士厯官南京国子祭酒读书好经丗畧备知闗塞要害及守御方畧所着有槐野存笥稿】张逹【白水人由指挥厯建边功性慷慨负奇节膂力絶人遇敌好离营防阵所向有功嘉靖中俺答大举入犯逹力战死之】盛纳【字敏叔潼闗卫人父德世职指挥讨洛南盗战死纳年十七号泣请于当事勺水不入口者数日为发兵讨斩之隆庆中举进士由庶吉士厯官吏部侍郎与尚书陈有年共厘铨政母忧归以笃孝闻卒谥文定子以宏字子寛万厯进士厯官礼部尚书】李朴【字继白朝邑人万厯进士厯户部主事朴以朝多朋党清流废锢疏请破奸党録遗贤因为顾宪成于玉立李三才孙丕杨辨谤而荐吕坤姜士昌邹元标赵南星帝不能用迁郎中时齐椘浙江党势盛稍持议论者羣噪逐之朴性戅积忿不平上疏极论帝为下诏切责言官党人益怒排撃无虚日遂落职天启初起用厯官叅议卒赠太仆少卿】张春【字泰宇同州人万厯中举于郷天启初擢永平兵备佥事崇祯四年以监军救大淩河新城被执不屈妻翟氏闻之六日不食自缢死】王之宷【字心一朝邑人万厯进士为刑部主事首发张差挺击事天啓初上复讐疏言方従哲崔文升等误用药之罪累迁刑部侍郎魏忠贤窃柄首翻挺击案逮下诏狱死】杨呈秀【字实甫华阴人万厯进士歴官顺庆知府罢归流防侵掠郡县呈秀结郷勇迎战力竭被执为贼所害赠光禄少卿弟呈芳字泗源见兄被执单骑入贼营身被重创而死敕并旌表】杨愈懋【潼闗防人万歴末佥书中军都督府天啓四年蜀防乱命总兵征之五战皆防遂帅师深入至江门贼围之数重愈懋部军筑堑以守援兵不至乃遣人间道赍敕印至成都力战死之赠太子太保赐祭塟妾王氏闻讣亦絶粒死】姫文廕【字士昌华州人万歴举人天啓二年知滕县视事甫三日白莲贼徐鸿儒薄城文廕绯衣坐堂上切齿骂贼遂自经赠太仆少卿諡忠烈】盛以恒【字勉南潼闗防人万歴举人崇祯时授商城令视事月余流贼至却之张献忠防防樊以恒迁开封同知尚未去遂留御贼身被数矢里创力战城防被执不屈贼支觧之赠河南按察司副使　本朝乾隆四十一年　　赐谥节愍】卫景瑗【字仲玉韩城人天啓进士崇祯擢御史劾首辅周延儒吏部侍郎曽椘卿又言杨嗣昌建议加赋之非给事中傅朝祐李汝璨以佥都御史廵抚大同声绩甚着李自成防山西大同总兵姜壊开门迎贼景瑗被执不屈自缢于僧寺福王时赠兵部尚书谥忠毅　本朝乾隆四十一年　　赐谥烈愍】刘孔晖【郃阳人天启初举于乡为新郑知县李自】【成兵至固守不能支遂死之士民祀之子产祠　本朝乾隆四十一年　予入忠义祠】王道纯【字懐鞠蒲城人】【天启进士崇祯初擢御史疏言铨除举劾考选甲乙科太低昻宜变通帝命所司郎行流贼躏闗中道纯请给赈饥民勿使从贼报可巡按山东以莱州事忤周延儒谪为民蒲城防道纯抗节死本朝乾隆四十一年赐谥忠节】王励精【蒲城人崇祯中选贡授广西府通判仁恕善折狱迁知崇庆州张献忠防成都励精自焚死本朝乾隆四十一年　　予入忠义祠】张尔猷【字定逺童闗卫人崇祯末为本卫指挥使善骑射李自成攻潼闗急尔猷守南城矢石俱尽城防策马冲突杀数十贼复张弓矢入重园身被数十创死同时指挥盛昶之亦卫人为贼所执不屈缢杀之本朝乾隆四十一年并　　赐谥节愍】
　　本朝李楷【字叔则朝邑人少聪敏博渉羣书兼工书畵明天启中举于卿　国初知寳庆县罢归所着有河滨集一百卷】贾宏祚【字永赐韩城人顺治进士歴知章邱尉氏元氏三县皆有恵政擢御史出视长芦鹾政商人餽金悉屛弗纳期满告归性孝友自以禄养未遂终身不衣裘帛不置酒张乐以终其身】卫引嘉【韩城人弱冠值流贼乱父之琯叔之琚从兄引文俱被执引嘉挺身赴贼愿以身代备罹楚毒卒不屈顺治中成进士知石首县平山防民德之引文于鸿亦以孝友着】程毓槐【韩城人少防父哀毁几絶母殁未葬值流贼至郷人皆走匿毓槐与弟毓槚守柩不去贼以刃胁之兄弟争就死贼义而释之】卫执蒲【字禹涛韩城人顺治进士知新乐县有惠政迁户部主事擢御史疏请裁所归驿复役延安廵抚皆报可方西南用兵秦民困于输挽执蒲请改水运自湖广直逹汉中公私交便先后疏凡数十上官至左副都御史】党湛【字子澄同州人性至孝父病狂家人莫敢近湛独晨夜侍侧父没庐墓三年家贫不营生产屛居古窑中读书谈道终身又同里嵗贡生李士璸进士张珥并里居不仕潜心理学士璸着有玉山集大学证谱等书】许占魁【字文元蒲城人顺治初为阳平闗叅将摧破张献忠余党擢山西平阳副将擒巨防张武等有功康熈中陞延绥总兵朱龙叛进逼榆林遣逆党投以伪劄占魁立集文武僚属发其事晋都督同知时縁边城堡多防占魁誓众固守防援兵四集朱龙伏诛东路神木未下占魁督兵园之遂乞防论功授世职为骑都尉袭二次卒赠太子少保諡恪敏】王凝【蒲城人父汝璜明末任河南息县丞卒于官以防阻未归榇顺治初凝祚徒歩求之至潼闗足茧不能前卧旅舍夜梦神为摩足次日大愈星驰至息负骸归塟】杨仕显【字明卿蒲城人顺治进士性防谨虽盛暑必衣冠终身无戯容媟语汤斌为潼商道慕之数至蒲相访谈道选授雩都令以母老归养终】陈九畴【华州人性孝友事继母屈氏承欢四十年屈忘其非己出也与异母弟友锡相友爱尽以美田宅让之汤斌分守潼商髙其行谊为铭其墓】孙苍【华州人康熙初年十七随父樵西石门虎突至攫其父苍夺呼而前挥手中斧裂虎项虎逸父得脱同里刘诰亦以孝谨闻亲卒负土成坟庐墓三年】雷防【字剑华蒲城人副贡性笃孝友亲防哀毁骨立所遗产悉让两弟僦居数椽季弟客死山左防徃求遗榇为人佣书得金始扶归榇】宋希寅【蒲城人性笃孝父母相继逝既葬庐于墓所穿土穴以居有两狼蹲伏其傍驯扰不去又乌啄隣境希寅所种乌不食时以为孝感】杨长【华阴人歳荒尝负粟隣境忍饥奉亲家贫卧无衾禂尝身先温席抱父足竟夕父病为尝粪祈以身代父卒庐墓旁不去康熙二十年　旌表】苏亿【华阴人七嵗防母哭泣至恸水浆不入口者数日后父疾尝抱坐懐中七昼夜无转侧随父寝处三十余年父殁负土成坟庐墓三年雍正五年　旌表】
　　流寓汉高恢【京兆人隐于华阴山中与梁鸿为友鸿东逰思恢作诗】孔长彦【鲁人父僖为临晋令卒官遗令即塟长彦及弟李彦并十余嵗蒲坂令许居然劝令反鲁对曰令载柩而归则违父令舍墓而去心所不忍遂留华阴】张楷【成都人顺帝时隐居宏农山学者随之所居成市】张奂【酒泉人永康初愿徙属宏农华阴旧制边人不得内移惟奂因功特听防党罪禁锢归田里闭门不出养徒千人着尚书记难三十余万言董卓慕之使其兄遗缣百匹奂深恶卓之为人乃絶而不受】
　　列女汉杨敞妻【司马迁女霍光谋废立议既定使田延年报敞敞惊惧不知所言延年起至更衣敞夫人遽从东厢谓敞曰此国大事犹豫无决先事诛矣延年从更衣还敞夫人与延年叅语许诺请奉大将军教令】晋吕纂妻杨氏【宏农人有义烈纂为吕超所杀杨氏殡于城西超将妻之杨氏乃自杀时吕绍妻张氏亦有操行年十四绍死便请为尼吕隆见而悦之欲秽其行张氏曰钦乐至道誓不受欲遂升楼自投于地二胫俱折口诵佛经俄然而死】唐杨绍宗妻王氏【华阴人在褓而母亡继母鞠爱父征辽殁继母又卒王氏年十五乃举二母柩而立父像魂招以塟庐墓左哀感行路】金许古妻刘氏【定海节度仲洙女贞祐初古挈家侨居蒲城仕于朝元兵围蒲刘氏谓二女曰汝父在朝而兵势如此事不可保若城破被驱为所汚不若俱死以自全已而攻城甚急刘氏与二女相继自尽事闻諡刘氏曰贞洁长女谥定姜次女肃姜】李文妻史氏【白水人夫亡服阕誓死弗嫁父强取之许邑人姚乙为妻史氏亦不聼姚诉之官被逮遂自缢死诏有司致祭其墓】元雷沂妻氏【生同州沂殁于军氏孀居三十年以节孝着闻至元中诏旌其门】马宅妻王氏【朝邑人宅卒氏年十九守节不渝延祐元年旌表】孙谦妻陈氏【韩城人生子景仁甫一嵗而谦卒氏方十九守节不渝至元十六年旌】明王德懋妻李氏【华阴人年十八夫亡人以少艾争娶之李断髪自誓元季兵乱携嗣子入萧山张超谷以避难事定乃归人钦其节洪武八年旌表】王慎妻髙氏【韩城人崇祯二年贼犯髙寨慎以捍贼中流矢死髙氏与女小桂俱投崖死又吉氏与其孙女王黒女亦投崖死又王欣妻薛氏子真心端心俱死之县令左懋第祭以文所谓一门男女节见者九是也】解居干妻师氏【韩城人崇祯中遇流贼环刃相向氏顔全不为动又逼之氏骂贼而死七日色如生又诸生王名世妻李氏被贼掳欲犯之数以智免拥至堡城以手批贼面而死又赵翔鳯妻孙氏抱防子夫妇并投崖死又薛匡王妻赵氏翔鳯女也亦投崖死又薛中允妻孙氏与二女坠城死又王国纯妻程氏卫思德妻吉氏烈士梁飬民母韩氏诸生张尔逹妻孙氏皆死之】韩登第妻髙氏【朝邑人生二子登第病死翁欲嫁之氏与二子俱投井死】刘小桂【韩城刘氏伶籍也誓愿从良毎伶氏问聘辄涕泣不食既长父母竟纳伶氏聘小桂服毒药死】吴文英妻孟氏【郃阳人文英亡无子以叔之子为嗣叔荡产不顾孟且欲嫁之以为利孟依其兄兄徐劝之孟辞归絶其兄后叔鬻其子与妻徙他郷而死孟恒苦饥兄遗之粟力却不受竟转展以饿死又同邑秦国寳妻马氏侯三仕妻赵氏赵大彦妻魏氏李光被妻秦氏魏屛翰妻王氏田光谦妻秦氏雷起蛟妻赵氏雷翀妾杨氏杨继炳妻贾氏俱夫亡殉节】东羣芳妻郭氏【华州人羣芳病亟谓郭曰我死汝择人事之郭誓以死其妾王氏曰我非妇人耶何勿及我羣芳死郭命俱三棺为羣芳立嗣行防三日俱缢死又同里曺士魁妻王氏郭宏祖妻东氏李铉妾孙氏王氏适逹妻严氏皆夫亡殉节】宋尧妻髙氏【华州人尧卒氏年二十服毒死尧弟宰妻东氏年二十五宰卒守莭五十二年里以双节称】李耀如妻樊氏【蒲城人中丞东谟女字李耀如未娶而耀如死欲徃吊以殉母不可有委禽者恚恨而卒时年十四又同邑诸生郭国瑾妻王氏诸生赵念劬妻王氏王馨徴妻张氏李应书妻原氏王建绩妻单氏葛寛妻郝氏皆夫死殉节又同邑张蝉云者张尚纪女许字李俞桧桧被诬繋狱女闻可贿脱谋诸母不可自缢死】王迁妻吴氏【同州人迁为佣嵗饥僵卧而死氏哭一昼夜殉之又张思静妾田氏亦夫死殉节】单惟钦妻张氏【蒲城人崇祯末夫妇避乱钦坠崖死氏塟之遂自经又王自懐妻薛氏遇贼不辱死】白麟妻张氏【澄城人夫亡葬祭毕饮毒死又李朱荩妻呼氏杜一崖妻杨氏路从度妻党氏俱澄城人崇祯八年城防俱骂贼死】张春妻翟氏【同州人崇祯间春防阵殁氏投缳死事闻赠恤有加】奚洪斗妻李氏【白水人崇祯间斗病殁李擗踊投缳死与斗同殡】王三聘妻薛氏【韩城人三聘赴选授太守未任而殁榇归氏服毒死又诸生薛维绪妻觧氏孙一龙妻刘氏颜问仁妻王氏诸生张文轨妻师氏杨先楼妻陈氏皆夫死殉节】李春炜妻马氏【蒲城人名兰香镗之孙女许聘李春炜春炜罹官刑讣至兰香沐浴易衣自缢时七月十六日也停尸三日蝇不侵肌事闻旌表】王秉钧妻车氏【同州人孝养祖姑与秉钧弟景妻孙氏崇祯间同日骂贼被害秉钧女棠姐年十五亦自缢死】刘烈女【朝邑人成化时许字杨氏子未婚而杨死女哭欲徃父母不従遂投缳死又同邑李德澄女至孝父死母不安其室女觉之大哭三日仰药死时年才十四又万厯初有张烈女许字同县魏珠珠死女年十六誓以身殉家人防之乃佯饮食乗间自经邑令郜相建三烈祠并祀之】安尚起妻李氏【郃阳人尚起啇于河南病亡氏闻讣尽变产完夫所贷且置棺以待夫榇归跪告族党曰烦举二棺入地闭户将自缢邻妇欲生之排逹曰尔尚有所逋何遽死氏启门应曰然吾赀已尽柰何请复待一日乃纫履一双徃畀之曰得此足偿矣归家自缢死】王烈女【名巧儿同州人王璋女许序张氏子张死女父母徃吊归女已自经于室讣于张遂合葬焉嘉靖中建坊】任世威妻阎氏【朝邑人嘉靖时世威死阎誓守节舅姑利富民赀欲夺其志阎愤恚以衾防面自刎死又隆庆中王思谦妻杨氏孀居亦以舅姑逼嫁自缢死又万厯中诸生何大庆妻翟氏夫病革先自经死】赵守曽妻恵氏【同州人守曽死亲老无后族人促之嫁氏泣曰彼利吾产耳愿以归之吾以手力养翁姑余年可也翁姑死氏葬以礼守节终身】曹烈女【名粉容郃阳人未嫁而夫死女投缳以殉又同邑李白妻张氏雷一滋妻严氏皆以夫殁不食死】潘思忠妻王氏【同州人思忠死氏甘贫守节万厯中嵗大祲闭户饿死】杨专妻张氏【朝邑人夫家贫万厯时嵗饥专与其一子皆毙张耻乞食走赴水见者止之张曰我义不行乞故自溺非有所忿也乃従容结衣履而死】李焕妻薛氏【韩成人焕客死河南舁榇归里氏絶粒者八日乃尽出簮珥鞶帨与其姑而死】石防妻张氏【朝邑人防死氏自缢以殉】刘长庚妾雷氏【同州人长庚崇祯时诸生流贼防潼闗将及同州庚召妻及二子曰汝年长且有子当逃召雷及生女曰汝年少当从吾死雷曰妾志也长庚与之酒欣然引满长庚且饮且歌夜半防刀示雷曰可以行乎对曰请先之夺刀自刎长庚乃解所系绦缢于梁女方七嵗横刀于壁以颈就之而死】雷运泰妻党氏【郃阳人流贼破寨氏自缢死邑令范至懋为立节烈祠同时有侯在庠妻雷氏吴学文妻杨氏雷楩妻侯氏楩女彩英皆投井死又有杨丕仲妻袁氏被掳不屈遇害】郭恒妻杨氏【潼闗卫人万厯初恒客游湖南乆父议纳他聘女不可断髪自守家有岩壁穴墙居之垂槖以通饮食歴二十六年恒归乃成礼又有同邑吴锦妻史氏姚镇妻刘氏朱英妻张氏陈瑞妻李氏余翰明妻何氏贲妻张氏孙元妻韩氏盛徳妻刘氏振徳妻张氏盛郎之妻袁氏卢滋妻郑氏孙元袓妻韩氏俱先后以节着】孔杰儒妻蒋氏【潼闗卫人崇祯末闯贼破闗刼之去不従被杀又徐学礼妻张氏投火死盛光之妻关氏投峪死周鼎防妻徐氏袁升基妻翟氏投黄河死尹君极妻任氏袁茂官妻周氏杨以贵妻某氏千搃田勇妻常氏自缢死又邓重光妻范氏骂贼贼支觧之宋果妻王氏欧苏妻李氏张文运孙女俱以不受辱被杀】许昌言妻杨氏【白水人昌言殁氏年二十一子尚儒在襁褓翁姑相继殁仲兄利其产欲夺节氏坐卧佩刀以死自誓年八十卒又同邑江四妻李氏武定继妻景氏田开稷妻李氏髙思温妻厐于仁妻郭氏李向春妻武氏吕经妻王氏李崇恩妻髙氏吴贤孟妻李氏俱以节着】董芳继妻潘氏【同州人初适芳芳已病笃未几殁潘年十五抚芳前妻子如己出有谋夺节者即引刀自裁太守马材作传记其事又王琛妻赵氏王维德妻赵氏张汝愚妻胡氏李芳春妻马氏李文郁妻马氏李梦穂妻马氏李汉妻马氏李滂妻马氏皆殉烈王珪继妻张氏王昻继妻李氏孙仲时继妻郑氏张体诗妻钱氏雷世兴妻杨氏胡珪妻雷氏赵守曽妻惠氏李宗权妻马氏马芳继妻张氏王有相妻杨氏张璠妻杨氏晆爵妻雷氏呼景原妻武氏尚矩妻刘氏董邦靖妻马氏张嘉猷继妻路氏董三成妻王氏王养心妻张氏李嘉客妻王氏王选士妻张氏马涵妻李氏俱年二十以前守节尚澄妻畅氏王无邪妻马氏李纬妻王氏王养正妻雷氏邢守节妻赵氏雷世恩妻杨氏韩舜清妻陈氏王友妻董氏董三才妻王氏张登蛟妻王氏阎守让继妻张氏李传教继妻王氏成孟礼妻马氏李汝枨妻王氏张汝明继妻范氏李来举继妻黄氏俱年三十以前守节皆旌于有司】韩继宗妻雷氏【朝邑人年二十五继宗卒继姑暴虐辄以簮刺其股肱流血淋漓又遭叔凌害昼夜痛哭终不易节有司上其事勅赐旌表又同邑韩邦仁妻许氏张腾霄妻王氏徐福妻岳氏韩廸妻杨氏王来召妻梁氏张信妻史氏井继妻仇氏井奈强妻丑氏翟可教妻孙氏王之翰妻井氏谢登辅妻李氏王学让继妻雷氏申养情妻杨氏霍养孝妻丑氏马文彬妻赵氏雷子忠妻王氏党元第母张氏樊臣芳妻赵氏李尚平妻张氏张俶载妻开氏韩仲诇妻樊氏王宏绪妻张氏徐发母亲孙氏李天夀妻雷氏李腾琨妻王氏雷仕贞妻王氏何承禄妻溤氏皆先后以节着】王节女【郃阳人名田阿许字某未嫁而某死父欲嫁之不从断髪毁容以死自誓终身不渝其志其墓尚在黒池里又同邑王节女年十三字比村赵氏子臣儿三年臣儿殁女求临防至则括髪枕股而哭请成服父母不得已乃笄归赵氏毁容独居以飬舅姑为臣儿立后以终其身】李文蘂妻马氏【郃阳人年二十夫亡其叔欲嫁之马以防割其耳讼于有司乃得终其节又党中极妻王氏李昆妻贺氏马君和妻魏氏潘衍泗妻曹氏寗仕报妻雷氏马现瑞妻王氏王元琛妻马氏梁奠翠妻王氏寗杜妻雷氏候建裴妻某氏许朝宗妻李氏赵兴妻胡氏李永兴妻雷氏王大楹妻刘氏魏恩宜妻杨氏党某妻李氏寗濬妻范氏雷翀女淑史继鲁妻雷氏宋宏道妻王氏媳安氏贺渊明妻张氏媳李氏党克俭妻秦氏李廷玺妻乔氏李瑶妻防氏雷谦妻赵氏党桐妻李氏康邦成妻褚氏魏思寄妻赵氏赵昌苻妻雷氏寗洵妻李氏赵镔妻寗氏赵润妻雷氏皆先后以节着】郑炳妻孙氏【澄城人年十八夫殁氏郎坠井姑救得免矢志守节有司表其门又同邑梁孝防妻王氏郑伯玉妻王氏石恺妻蔡氏姚连妻周氏李吉妻亷氏亷仲祥妻马氏白洪妻孙氏杜冕妻陈氏闗冕妻路氏马鹗妻路氏路世荣妻瓽氏田逹妻和氏王之楫妻张氏马律妻氏马御妻任氏扈九髙妻袁氏路仕季妻韩氏石韩妻亷氏郭现妻桞氏韦光祖妻曹氏申起龙妻白氏皆以节着旌表】吉自松妻张氏【韩城人自松被冦掠死无棺氏自负尸出葬途遇贼氏抱尸痛哭贼欲加害旁一贼止之得免既塟欲自经而以孤在忍死时年二十五屡值饥荒兵燹苦节数十年年九十二终子耀明頼以成立又杨庸妻陈氏晋四妻赵氏王伯占妻窦氏何承禄妻冯氏贾梧妻李氏髙文运妻薛氏赵芳妻薛氏赵惟伟妻同氏张星耀妻强氏薛自强妻李氏强不息妻薛氏史节妻王氏吉黄裳妻史氏吉来敬妻薛氏王养粹妻刘氏秦惟翰妻张氏李澽妻陈氏张光裕妻梁氏吴自文妻周氏薛之奎妻髙氏张自洁妻王氏薛元賔妻王氏赵于阶妻师氏陈经纶妻刘氏康懋典继妻觧氏献猷母孙氏晋一鳯媳燕氏解居元妻薛氏刘蓍妻杨氏刘氏治妻杨氏程宠受妻王氏梁若砺妻陈氏张毓瓒妻郭氏刘国极妻张氏樊慎妻秦氏薛世与妻王氏王居彩妻杨氏赵壁妻吴氏薛彩鳯妻郭氏薛珠琬继妻溤氏吴自亮妻鱼氏觧乱槐妻陈氏焦逊妻觧氏吴自省妻刘氏徐德厚妻阮氏赵承先妻觧氏先后皆以节着】杨廷元妻觧氏【韩城人副宪经逹女廷元殁氏年十九无子哀毁欲殉以姑无养立嗣子宪副公死平阳无子氏亲诣河东滴血寻尸抶榇归为之立嗣营葬晋人士哀而奇之年八十五卒】东允妻宋氏【华州人读书秉礼允卒苦节抚子子亦卒媳宋氏事姑以孝闻亦以节着有司表其门为节孝双全又东野妻王氏张之榘妻康氏李子健妻东氏刘朝妻王氏王锦继妻王氏李道妾陈氏媳刘氏黄宗宪妻王氏王拭妻陈氏郭甸妻王氏王梦熊妻东氏郭承实妻杜氏何溢妻薛氏媳王氏李茂妻宋氏郭循规妻席氏赵龄妻郭氏刘奉祀妻王氏武朝臣妻桞氏武稷妻李氏安天器妻杨氏宜民妻管氏皆以节着】王之祚继妻马氏【华阴人事舅姑以孝闻之祚殁悲痛逾月卒其侍姬杨氏痛哭不食自缢以殉时父母已老无子媵妾张氏矢志守节以孝养舅姑为己任已日餍糟糠甘防必极丰洁守节歴四十余年又陈宗大妻徐氏　良妻张氏杨佶妻黄氏陈虞防继妻阎氏霍霞妻杨氏王之宠妻鲍氏贠伟妻孟氏陈星斗妻赵氏杨自□妻李氏杨训妻张氏前后皆以节着】贺约礼妻张氏【蒲城人约礼亡氏抚男应科入学娶媳张氏应科客死于京张有娠闻讣辄自经救免生遗腹子姑妇共抚孤入学万歴中旌表双节又孙直甫妻马氏李琳妻尚氏张良玉妻王氏单伟妻孙氏王启劳妻夏氏郭清妻曹氏常清妻王氏马廷襄妻郑氏董秋妻王氏姜濓妻杨氏魏涤妻张氏魏汪妻张氏李自强妻原氏原永吉妻井氏杨惟琦妻王氏阎顾行母王氏王光毓妻杨氏杨体干妻田氏赵逢祥妻王氏单则从妻杨氏权取宦妻原氏王泝妻李氏王凝圗妻郭氏皆以节着】姜溢妻赵氏【蒲城人溢为山阳椽正德戊寅八月贼防山阳击伤溢将掠赵去赵抱溢骂不絶口遂遇害】罗询妻党氏【朝邑人嘉靖间大饥穷民刘曹邦寄为盗诱询及冨民数人于河尽杀之还刼询室子亦遇盗氏匿积草中得脱事宁氏独出诉当道初不为理氏益愤至以豖秽涂口面肩夫胫骨号寃道旁官为捕作乱者二十人置之法】金养全妻杨氏【郃阳人养全贫居土窑以补敝箕为业一日养全未归杨三日不举火子啼号有隣族无頼子假以麦三升夜款其门杨知为无赖也不应旋以纺织资偿其直越数日无赖子持刃入欲强犯之杨不辱遂遇害养全诉于官无頼子坐死】张维任妻叚氏【潼闗人维任亡氏苦节三十年妾文氏初任卒文氏不食七日姻戚劝慰乃与叚相依及叚没仰鹤死鹤乃七日不食时所预蓄者】
　　夲朝王烈女【名玉郃阳人王又旦之妹字韩城张氏子未婚顺治五年为盗所掠乗间投道旁井中死】阎邦计妻薛氏【韩城人夫死抚前妻子长既娶子妇俱殀复抚孙成立顺治七年防至被掠骂不絶口遇害同邑薛自通妻晋氏年二十守节抚子成立防至惧为所辱投崖死】李与堦妻张氏【同州人夫亡家贫事翁姑甚谨嵗大饥朝夕不给鬻次子及女以养翁姑抚长子成立同里南永福妻姚氏嵗饥挈家就食河南中途夫病死抵邓州翁又殁氏日夜织衽以抚遗孤比嵗丰率子扶两榇归塟又强有礼妻杜氏亦以歳饥全家走襄阳翁夫俱客死氏纺绩养姑及子女后归葬拮据累年遣子附估客扶两榇归葬事　闻俱　旌表】觧氏【韩城人中书舍人亷贞女许字同里阎衍绪未嫁而衍绪卒女闻之不食死同里程氏女字孙绍曽未嫁绍曽殁闻议婚者至自经死】张璠妻樊氏【朝邑人年十七夫亡父母欲嫁之氏痛哭呕血死同邑孙崇朴妻薛氏夫死其家利富人赀强嫁之饮药死】王文祥妻张氏【朝邑人以贤淑闻里中强暴乗夫出潜入室欲汚之氏忿骂胁以刅骂不已断臂而死】王慎猎妻雷氏【朝邑人年二十二夫亡无子夫弟慎余甫八嵗雷善视之比长乞父母以妺妻之生子门臻慎余死妺年二十八同抚入孤成立娶妇郭氏门臻又死郭年二十四依二姑为生一门三节郷里重之】杨奉魁妻雷氏【同州人生一子一女奉魁逺出邻人李延梅入其室欲逼之氏厉骂不从延梅害之并杀其子女事　闻旌表】王助芳妻张氏【同州人生而端重寡言笑父以女孝经授之能识大义既嫁生子甫三月夫亡未几翁又殁氏甘贫抚孤姑患恶疮十余年时吮之以出其毒见者皆感动守节六十余年雍正十年　旌表】李子燽妻孙氏【同州人年二十七而寡事姑尽孝抚前妻二子堘圻如已出塂为诸生甚孝又早卒妇张氏与姑同守抚子芾成立为娶妇王氏生二子芾又亡王亦矢节不移竝雍正十年　旌表】陈其诚妻薛氏【韩城人年二十八夫亡姑病疫防危薛昼夜扶持目尽肿流血姑见之大惊一汗而愈家贫日事缝纫以资供养守节四十余年雍正九年　旌表】王正国妻汪氏【同州人夫亡遗腹一子母怜其少讽使改适氏断指以示姑两目失明汪出入扶持不少懈守节五十余年雍正十年　旌表】张端妻胡氏【同州人端家贫而貌寝又病瘫无舅姑伯叔氏织纺为日用计端念已乆病累氏求自尽氏救归由是坐卧不稍离忧苦万状不萌怨心端每以父母未及合葬为言氏志之及端卒众劝氏改适氏绐曰势固应尔但夫嘱塟亲事未了耳众为营塟毕遂自经死年二十二雍正八年事也又李昌世妻单氏陈汝极妻王氏郝造贤妻王氏王夺标妻李氏大荔李魁枝妻梁氏刘仕仁妻石氏刘有守妻马氏赵文通妻王氏雷发鳯妻李氏许长豫妻眭氏许长谦妻曹氏辛化盛妻王氏俱以节着】李聪妻马氏【大荔人夫妇避荒河南聪死越二年氏负骸携二龄防子归无可存活寄食马门守节四十余年又同邑吴若瑗妻王氏董芝妻单氏王羙聪妻雷氏王尔灵妻张氏雷与田妻王氏石之起妻髙氏王奉正妻瓽氏陈于陛妻李氏张淑士妻路氏李党妻刘氏张治邦妻王氏李天祐妻乔氏麻从讱妻李氏□士敏妻董氏温良妻纪氏董再昌妻温氏李蕴秀妻任氏李延枝妻梁氏孙行彰妻李氏媳栢氏叚义安妻李氏皆先后以节着】周文兴妻武氏【蒲城人顺治初氏与文兴妹东妹为贼所执俱不従被害同县米贞颐妻常氏贞颐为贼所杀氏自缢以殉】杨中涵妻马氏【华阴人中涵弟中渼妻雷氏俱少寡无子事姑守节值闯防奉姑避山中孝养备至姑殁竭力庀防营葬雷更事马如姑康间并　旌表又同邑杨宏泰妻崔氏张必仲妻史氏袁瑛妻张氏章际庆妻张氏陈国起妻曹氏陈宏继妻姚氏孝子赵振翼振翼母晁氏先后以节着】王楠龄妻李氏【蒲城人夫亡无子投缳者再舅姑密防之得不死终身不事膏沭足不逾阈事父母翁姑咸尽孝雍正四年　旌表】郭宗儒继妻刘氏【潼闗人夫亡抚前室子鞠育备至当嵗歉以饼饵饲子而已及所生二女啖糠籺曰此郭氏宗姚所繋脱不虞无以见吾夫地下雍正十年　旌表】孙述妻郭氏【蒲城人値嵗大饥述语妻改适圗活氏自缢死同时戴茂宇妻杨氏夫欲鬻之投井死】张顺妻刘氏【白水人与两小姑春儿八儿刈豆田间为恶少髙所逼以刃胁之氏不従被害两小姑亦遇害有司以　闻　旌表门曰一贞二烈】何之英妻张氏【朝邑人年二十七夫死截髪纳棺矢志抚孤防至掣其耳取环去氏即截耳以示不汚子亡又抚孙成立年七十七卒又同邑韩泱妻李氏王报春继妻侯氏马毓宗妻闗氏张颂音妻蘓氏郭藩母张氏王琛母张氏李萌妻张氏杨魾妻上官氏赵攀诏妻上官氏樊玉湖妻上官氏雷福有妻朱氏孙维干妻黄氏周士熊妻谢氏贺昌祚妻雷氏张辰斗妻佀氏李应春妻赵氏樊王佐妻马氏张经济妻徐氏王所进妻于氏樊中鹏妻刘氏仇允忠妻都氏张罗俊妻王氏樊良弼妻王氏黄三省妻王氏严呈端妻王氏安济继妻员氏杨东昱妻任氏杨三尚妻谢氏吴兴让妻田氏王大猷妻田氏麻士羣妻王氏麻值妻王氏韩可愿妻井氏韩知来妻李氏孙日知妻阎氏薛景安妻武氏陈王道妻张氏张□如妻祁氏张防如妻朱氏张琬妻秦氏先后皆以节着】赵鳯苞妻张氏【郃阳人鳯苞殁于外氏年少无子鳯苞弟殁其妇他适氏留其四嵗儿抚之如己出日夜绩麻以奉舅姑甲辰军扰郃阳氏负姑匿林壑间奉以里粮以槐叶榆皮自食得免卒年六十二又有同邑李□桃妻卢氏王元珍妻马氏康朗诣妻范氏康紫宸妻路氏秦贞妻行氏雷秉阳妻宋氏雷尔预妻党氏雷延寿妻张氏雷晓妻寗氏王斯诜妻康氏雷畏天妻李氏媳雷绂妻吕氏王自升妻雷氏李之行妻王氏寗栋妻范氏髙宏奎妻党氏李佩玉妻雷氏雷炘妻赵氏太雷康妻杨氏王家楼妻雷氏康懋绩妻张氏前后皆以节着】杨太清妻王氏【澄城人夫殁母若姑以年少欲令更适氏防髪守志四十余年又同邑张梦説妻郑氏鱼天冲妻王氏皆以节着雍正乾隆间旌表】吴之音妾张氏【韩城人之音夫妇俱亡张为之抚嫡子及孙劬劳三世卒年八十又同邑刘翕顺妻范氏王秉干妻薛氏刘廷仕妻觧氏刘学龙妻姚氏陈振兴妻祁氏薛隆世妻张氏陈朝英妻杨氏师正学妻孙氏觧登位妻雷氏刘述古妻薛氏李梦春妻赵氏秦文炜妻吴氏卫士竑继妻薛氏张文輐妻强氏张文輨妻薛氏薛丕基妻孙氏吴无隐妻刘氏程谦光妻梁氏卫广生妻史氏史序官继妻丁氏史可志妻贾氏薛印淑妻觧氏卫执瑞妻郭氏卫执珪妻李氏觧自性妻髙氏晋星妻程氏刘昌引妻孙氏薛生德妻卫氏程殷辂妻薛氏杨之鸿妻薛氏文宗舆妻屈氏王成基妻张氏陈忠印妻阎氏陈瑢妻程氏溤翀南妻薛氏皆先后以节着】郭志祥继妻李氏【华州人夫殁家贫氏年二十孝事舅姑防葬如礼抚前妻子数十年如一日以己遗腹子嗣夫兄后苦节四十七年乾隆四年题旌同邑姬鋍妻曺氏黄元贞妻顔氏黄应元妻王氏皆以节着】刘士瑜妻曹氏【蒲城人年二十一夫殁事姑以孝闻姑病十余年氏侍汤药无稍懈以侄彤为嗣苦节三十四年康五十四年　旌表又同邑许允籓妻刘氏刘汉兴妻米氏程丕昌妻梁氏原溍长妻雷氏屈宁妻张氏王来宾妻张氏原于素妻常氏刘克忠妻徐氏陈采妻吴氏车国祥妻赵氏王秉干妻刘氏杨圻妻张氏张所懐妻刘氏杜昌荣妻李氏王恪妻髙氏屈自端妻原氏张希戴妻董氏杨景瑞妻李氏李复蓊妻王氏梁云廷妻　氏王经邦妻原氏王复创妻张氏张枢越妻罗氏杨灿晖妻王氏原澋长妻郭氏王翀妻李氏王赐诰妻张氏屈瑶妻曹氏屈宏妻窦氏梁正妻寗氏原永命妻郭氏屈天宠妻徐氏王垂祥妻刘氏郭声浩妻魏氏雷赞坤妻赵氏梁义妻王氏张宗韦妻李氏李合璧妻王氏王至妻屈氏曹大谟妻杨氏王师旦妻雷氏王民寳妻翟氏田端隆妻李氏屈基妻刘氏刘宏量妻郭氏皆先后节着】马宁妻张氏【潼闗人字马景援子宁宁天张闻讣欲徃吊父母许之抚柩恸絶舅姑父母曲谕之遂留侍舅姑曲尽孝道三十余年嗣子双印雍正十一年　旌表又同邑毕懋笃妻周氏陶绪武妻徐氏吴克振妻陈氏徐洵妻姚氏王邦直妻吴氏丁执鋭妻贲氏盛升之妻孙氏盛表妻赵氏梁建中妻朱氏梁建儒妻毕氏杨自茂妻刘氏陈黎隐妻杨氏林树櫆妻孙氏杨辉妻余氏刘彦妻王氏萧让妻李氏周铭妻王氏李克印妻党氏王国臣妻司氏皆先后以节着】郭干城妻杨氏【潼闗人氏翁继室生二子遂逐氏夫妇干城殁翁姑欲其改节二叔欧逼之氏以剪自戳又服毒竟不得死二叔贫窘流落氏事翁姑不辞劳瘁勤纺绩以鬻诸子歴苦节三十三年康三十三年　旌表节孝】雷镇妻李氏【白水人镇殁氏矢志存孤先是姑死遗子钰八阅月氏抚之钰后事李如其母继姑武氏病瘫痪氏朝夕侍奉不辞劳瘁守节三十年又同邑杨鳯仪妻种氏问炜妻郭氏李□妻党氏奚浩妻张氏李润妻侯氏董秀妻王氏吕贡妻恵氏吕月韵妻邱氏侯宪祥妻张氏皆先后以节着】张笃敬妻董氏【大荔人夫亡守节又同县节妇王来徴妻张氏宋守焕妻潘氏牛鸣璋妻吴氏张会攵妻刘氏杨果妻王氏朱学芳妻潘氏赵席义妻李氏吕继德妻杨氏杜玠妻王氏路秦妻康氏扈重润妻刘氏扈世干妻董氏王公相妻郑氏李典妻将氏贺学信妻石氏王示着妻张氏王永寳妻张氏王世儋妻张氏张世绵妻田氏张大猷妻章氏李茂辉妻张氏郑树题妻党氏马宗贤妻吕氏郗克固妻董氏李寒妻马氏刘跻圣妻桞氏长秘妻路氏周毓本妻王氏郗克承妻申氏张曰德妻崇氏杨至秀妻李氏王自洗妻刘氏左宏吉妻张氏李席妻雷氏吕功妻李氏蔺玉英妻李氏吕绍德妻杨氏钱昌文妻薛氏田俊英妻王氏黄殿元妻郭氏张典妻孙氏沈光祖妻董氏李中俊妻张氏曹希孟妻李氏俱乾隆年间　旌表】董志成妻张氏【朝邑人夫亡守节又同县节妇雷学海妻王氏秦宁妻翟氏白克益妻杨氏马丕振妻李氏马龙祥妻薛氏东其成妻阎氏李学诗妻张氏倪慥妻师氏倪恂妻张氏张之醋妻郝氏王九思妻田氏杨廷楝妻徐氏上荣宗妻王氏张好直妻何氏陈大经妻韩氏赵炳妻王氏葛守圻妻雷氏葛瑗妻赵氏王宗悌妻党氏阎容妻赵氏赵明顺妻王氏赵永泽妻佀氏萧舒恒妻叚氏李维业妻张氏阎庶成妻田氏孙文奎妻王氏雷兆荣妻姚氏史麟经妻张氏郭志学妻吴氏俱乾隆年间　旌表】赵尧裔妻张氏【澄城人夫亡守节又同县节妇雷统长妻东氏生员白雷飞妻路氏李澄妻氏生员成周栋妻韦氏申三乐妻白氏王伯但妻杨氏俱乾隆年间　旌表】张本畅妻雷氏【郃阳人夫亡守节又同县节妇雷敬修妻李氏生员田种嘉妻寗氏王涵儒妻康氏魏印忠妻王氏雷飞正妻贾氏王景泰妻郝氏雷文金妻王氏吕云荣妻孙氏何栋充妻刘氏李先梱妻屈氏雷曰元妻李氏俱乾隆年间　旌表】樊士宏妻薛氏【韩城人夫亡守节又同县节妇胡廷粟妻王氏阎玉光妻李氏郭永枢妻薛氏王忠显妻陈氏王尽忠妻陈氏薛维烈妻杨氏孙帝望妻亷氏胡安廷妻王氏贞女孙氏周盘妻曹氏张宏适妻高氏陈秉忠妻李氏杨天全妻陈氏卫芬妻吴氏高謦梿妻刘氏张尔显妻李氏薛秉午妻杨氏梁士琛妻许氏高峻妻何氏杨贞域妻刘氏薛定周妻史氏张养防妻薛氏薛性贤妻张氏张成妻孙氏俱乾隆年间　旌表】仇文献妻杨氏【华阴人夫亡守节又同县节妇张鹏飞妻宋氏李鹤鸣妻师氏党干生妻冯氏溤彦妻李氏杨效儒妻屈氏刘鋭妻王氏史续曽妻贾氏辛炳运妻结氏王庭试妾徐氏杨辅妻赵氏仇大勲妻倪氏裘蕴妻雷氏杨立本妻张氏杨钦之妻贾氏杨顺之妻孙氏张聚深妻尹氏刘瑞邦妻郗氏庸宜辉妻王氏郗一唐妻李氏王时聘妻蘓氏郗登云妻冯氏俱乾隆年间　旌表】贡生文熿妻张氏【蒲城人夫亡守节又同县节妇陈起妻徐氏生员李天保妻王氏孙成祥妻周氏张廷云妻李氏梁中库妻杨氏齐光基妻颜氏李克让妻冯氏窦暄妻孙氏王学尹妻陈氏维元妻刘氏原慰祖妻王氏唐継实妻何氏杜养心妻景氏王文澄妻冉氏俱乾隆年间　旌表】陈志妻车氏【华州人夫亡守节又同县武桂荣妻马氏生员武濬妻郑氏郭再造妻白氏魏镃妻郭氏陈元璜妻刘氏张志良妻叚氏孙文楼妻贾氏郭鹏展妻张氏郭卫国妻宋氏李永嘉妻张氏俱乾隆年间　旌表】史进妻靳氏【白水人夫亡守节又同县节妇李廷吉妻景氏郭寛妻侯氏高应功妻吴氏梁奎斗妻吴氏冯宗闵妻刘氏杜必畧妻赵氏吴敬賔妻张氏问浩进妻魏氏马理妻朱氏俱乾隆年间　旌表】杨鹤妻史氏【潼闗防人夫亡守节又同邑节妇盛炽妻席氏毕世占妻金氏刘其汉妻李氏生员李天定妻薛氏生员彭诗妻溤氏刘文玉妻王氏茹有临妻杨氏生员张栋梁妻杨氏俱乾隆年间　旌表】
　　仙释秦茅蒙【始皇时于华山中乗云驾龙白日升天】毛女【字玉姜在华阴山中形体生毛自言始皇宫人秦亡入山食松叶遂不饥寒身轻如飞又有古丈夫秦时驴山役夫入华山食木实日乆能凌虚而翔】汉卫叔卿【中山人常乗云车驾白鹿见武帝将臣之叔卿不言而去武帝悔求得其子度世令追其父度世登华见父与数人博于石上敕度世令还】晋佛图澄【西域人诵经至数百万言晋永嘉间入中国息于澄城其左乳旁有一孔通彻腹内常塞以絮至夜欲诵经则防絮一室洞明或至水边引肠洗之还复纳入今县有洗肠泉】南北朝魏成公兴【不知何许人世祖时至冦谦之家佣赁谦之算七曜有所不了兴俄然便决谦之叹服请师事之兴固辞乃共入华山令谦之居一石室自出采药与食不复饥】修羊公【在华阴山石室中有悬石榻卧其上石尽穿防畧不动后以道干景帝语未讫化为白石羊其背有字云修羊公谢天子后置石羊于通灵防上羊复去不知所在】宋陈抟【眞源人服气辟谷居华山云防观太平兴国中赐号希夷先生后化形于莲华峯下张超谷】丁少微【真源人隐华山潼谷与陈抟齐名志尚清洁善服太平兴国中召赴闗留数月遣还山】元吉志通【郃阳人防頴悟师乔潜道及潘清客博学洽闻后居武当山十年不火食但饵黄精苍术精神清澈行步如飞一日召弟子戒以珍重修道言讫曲肱而逝时元中统甲子嵗也】
　　本朝韩可精【朝邑人明末避乱去乡里晚归动止有异栖息沙中后居安昌村村水苦不可饮为指地凿井获甘泉天旱祷雨立应有司礼请谢不徃士大夫与谈文史欣然辨析叩以道术即不语年八十余一日众见一僧曵杖至可精麾之曰尔去余即来遂入室端坐而逝】
　　土产绢布【元和志同州开元赋绢布】皮革【元和志同州开元贡皱文吉莫皮二十张元和贡皱文靴唐书地理志同州土贡鞾鞹二物】蠒耳羊【明统志同州沙苑出其羊耳小味甚羙】麝香【唐书地理志同州土贡麝】凝水石【唐书地理志同州土贡凝水石元和志同州贡寒水石】矾红【通志出澄城县西长闰里】紫草【明统志郃阳县出】龙莎【唐书地理志同州土贡龙莎】绵绢【寰宇记华州土产】漆【出州南山】五粒松【寰宇记华州唐时贡五粒松一名乳毛松十二月采出蒲谷】朱柿【寰宇记朱柿子出华州丰原郷】药【宋史地理志贡茯苓茯神】细辛【华州本草别録细辛生华山谷中又黄精一名鹿竹华山为多元和志同州元和贡地黄麻黄蒺藜子宋史地理志同州贡白蒺藜又本草沙苑蒺藜出同州沙苑牧马草地】











　　钦定大清一统志卷一百九十一
&lt;史部,地理类,总志之属,大清一统志&gt;
&lt;史部,地理类,总志之属,大清一统志,商州图&gt;
&lt;史部,地理类,总志之属,大清一统志,商州图&gt;
&lt;史部,地理类,总志之属,大清一统志,商州表&gt;
&lt;史部,地理类,总志之属,大清一统志,商州表&gt;
　　钦定四库全书
　　钦定大清一统志卷一百九十二
　　商州【在陜西省治东南三百里东西距四百六十里南北距四百三十里东至河南陜州卢□县界三百三十里西至西安府蓝田县界一百三十里南至湖北郧阳府郧西县界二百四十里北至同州府华阴县界一百九十里东南至河南南阳府淅川县界三百二十里西南至兴安州汉隂县界四百三十里东北至河南陜州阌乡县界二百三十里西北至西安府渭南县界二百里本州境东西距三百里南北距一百六十里东至商南县界一百九十里西至西安府蓝田县界一百一十里南至山阳县界九十里北至雒南县界七十里东南至山阳县界一百二十里西南至山阳县界一百十里东北至雒南县界一百九十里西北至蓝田县界一百四十里自州治至　京师二千八百里】
　　分野天文栁星张分野鹑火之次
　　建置沿革禹贡梁州之域春秋晋上洛邑战国属秦汉置上洛县属宏农郡后汉为上雒侯国改属京兆尹三国属魏晋太始二年置上洛郡后魏太延五年兼置荆州太和十一年改曰洛州后周改曰商州随开皇初郡废大业三年改州为上洛郡唐武徳元年复曰商州天宝元年曰上洛郡乾元元年复为商州属山南西道后京畿【唐书方镇表至徳元载置兴平节度使治上洛郡上元二年废按旧唐志属山南西道新唐志属京畿葢后改属也】五代因之宋曰商州上洛郡属永兴军路【马端临文献通考绍兴十二年金割商州之半存上津丰阳】金初属京兆府路贞祐四年改陜州兴定二年复故元光二年改属河南路元省上洛县入州属奉元路明洪武七年降州为商县属华州成化十三年复升为州属西安府
　　本朝雍正三年升为直州属陜西省领县四镇安县【在州西南三百四十里东西距四百八十里南北距二百十里东至山阳县界一百三十里西至西安府长安县界三百五十里南至兴安州洵阳县界一百二十里北至西安府咸寜县界九十里东南至湖北郧阳府郧西县界一百三十里西南至兴安州汉阴县界三百里东北至州界二百五十里西北至长安县界一百六十里汉汉中郡洵阳县地晋以后为丰阳县地唐万嵗通天元年析置安业县属商州景龙三年属雍州景云元年仍属商州乾元元年改曰乾元县属京兆府寻还属商州五代汉干祐二年改曰干祐县属京兆府宋因之金省入咸宁县元至元二十九年复置干祐县三十一年废明景泰三年始置镇安县属西安府成化十三年改属商州　本朝因之】雒南县【在州北少东九十里东西距一百五十里南北距一百三十里东至河南陜州卢氏县界一百二十里西至州界三十里南至州界三十里北至同州府华阴县界一百里东南至商南县界二百一十里西南至州界二十里东北至河南陜州阌乡县界一百二十里西北至西安府渭南县界一百一十里汉上洛县地晋太和三年置拒阳县属上洛郡寻废后魏复置仍置上郡后周置拒阳郡隋开皇初郡废改县曰洛南属商州大业初属上洛郡唐属啇州五代初改属华州周还属商州宋金元因之明洪武七年改属华州成化十三年复属商州天啓初改洛为雒　本朝因之】山阳县【在州南少东一百二十里东西距二百二十里南北距一百五十里东至商南县界一百二十里西至镇安县界一百里南至湖北郧阳府郧西县界一百二十里北至州界三十里东南至郧西县界一百三十里西南至郧西县界一百五十里东北至州界七十里西北至州界七十里汉商县地晋泰始三年析置丰阳县属上洛郡后废后魏太安二年复置皇兴四年置东上洛郡永平四年改郡曰上庸寻废后周复置丰阳县隋属上洛郡唐属商州宋绍兴十三年改属金州金贞元二年省入上洛县明成化十三年始置山阳县属商州　本朝因之】商南县【在州东少南二百五十里东西距九十里南北距三百五十里东至河南南阳府浙川县界四十里西至州界五十里南至湖北郧阳府郧西县界二百七十里北至河南陜州卢氏县界八十里东南至浙川县界九十五里西南至陨阳府郧县界二百五十里东北至卢氏县界六十里西北至雒南县界四十三里汉商县地隋以后为商洛县地金为上洛县地元为商州地明初为商县地成化十三年析置商南县属商州　本朝因之】
　　形势北接熊华南临汉江东据武关西连秦岭屏倚金鳯襟带丹流【州志】
　　风俗习尚清髙有四皓之遗风【祝穆方舆胜览】其民甘辛苦安俭素而不厌简略【元郭松年文庙碑】人性质实士风简朴男务耕猎女事蚕桑【州志】
　　城池商州城【周五里有奇门四南近丹江东西北三面有濠深二丈元至元中筑明成化嘉靖间甃甎　本朝顺治二年重修乾隆三十一年复修】镇安县城【周四里有奇门三北倚山濠深八尺明景泰三年筑　本朝乾隆十七年修建乾隆三十一年重修】雒南县城【周三里有奇门三北近山南临水濠深一丈金兴定二年筑明嘉靖十三年甃石　本朝康熙元年修乾隆三十二年重修】山阳县城【周二里有奇门三濠广一丈明成化十三年筑正徳八年甃甎　本朝雍正六年修乾隆三十一年重修】商南县城【周三里门四濠广一丈明成化十三年筑万歴七年甃甎　本朝康熙五十六年修改城门乾隆十三年重修】
　　学校商州学【在州治西金承安三年建明洪武十四年重建　本朝顺治十五年重修入学额数十六名】镇安县学【在县治西明洪武三年建　本朝康熙八年修乾隆二年重修入学额数八名】雒南县学【在县治西明洪武三年建　本朝顺治十八年重建乾隆六年重修入学额数八名】山阳县学【在县治西明成化十三年建十五年重修　本朝康熙二十四年增建雍正八年重修入学额数八名】商南县学【在县治西北明成化十三年建在县治南　本朝康熙五十一年移建今所乾隆三年重修入学额数八名】商山书院【在州城北明嘉靖中建　本朝乾隆十九年二十年増建重修又州县并设有义学社学】
　　户口【原额人丁二万五千一百四十七又滋生人丁七万九千二百六十二】
　　田赋【田地二千七百八十三顷四十四畆五分一厘零额徴地丁银一万六千五百四两八分六厘零　更名地五顷八十畆九分八厘零额徴银一十四两三钱三分五厘零】
　　山川商山【在州东史记苏秦説韩宣惠王曰西有商阪之塞帝王世纪南山曰商山又名地胏山亦名楚山髙士传秦始皇时四皓共避世于商山盛宏之荆州记上洛县有商山其地险阻林壑深邃四皓隠焉史记正义商阪即商山在商洛县南一里王维诗商山包楚邓旧志山在州东八十里丹水之南形如商字路通武闗俗以四皓隠此有避世之智亦名为智亭又汉书王莽始建国初命前军王级曰绕霤之固南当荆楚颜师古注言四面阨塞其道屈曲谿谷水回绕而霤即今商州界七盘十二防是也地理通释七盘十二防即商山岭也】爬楼山【在州东二十里为州东镇水口所出旁有莲花池肇峪】燕子山【在州东五十里两山相合俗谓之燕子龛秋燕多蛰于此迤南百余步为雕崖山】棣花山【在州东七十里以山多棣花得名相近有罗汉山老君峪又州东七十五里有朝阳山】鸡冠山【在州东九十里一起一伏形如鸡冠峯峦攒簇多岩洞之胜相近有白鸦谷又名伯牙山】菟和山【在州东左传哀公四年楚人临上洛左师军于莬和杜预注菟和山在上洛县东郦道元水经注丹水自苍野又东歴菟和山州志菟和山在州东一百十里亦名资峪岭或曰资峪莬和之南岭也】武关山【在州东一百八十里接商南县界山道险阨为自楚入秦要隘详见关隘】西岩山【在州西十里山麓有西岩洞甚深邃其对峙者曰吸秀山一名仙娥峰乱山中特起一峰縦横百丈下临大江谓之仙娥溪】熊耳山【在州西隋书地理志上洛县有熊耳山萧徳言括地志山在上洛县西四十里州志两峰挿汉以形似名丹江经此谓之麻涧山水环抱厥地宜麻故名　按禹贡导洛自熊耳在今河南卢氏县与雒南县界汉志上洛县有熊耳山是也此别是一山或谓即禹贡之熊耳非是】白石山【在州西六十里山产苦竹居民器用资之相近有鸡头山与熊耳相对】秦岭山【在州西接雒南县界汉书地理志上洛县甲水出秦岭山三秦记秦岭东起商雒西尽汧陇东西八百里乐史太平寰宇记山在上洛县西南一百里髙九百五十丈地理通释在上洛县西八十里岭北为秦山南为汉山州志山在西百里雒南县志秦岭在县北即终南山隋地易名横亘三百里自绕山入界山之阴即太华稍东即潼关重峰垒嶂自县西抵北而东为洛水发源处即冡岭山矣】文笔山【在州南二里山对学宫旧名文屏山迆东有三台山又州南一里有峨嵋山又南有丹崖山】天柱山【在州南五里宋邵康节爱其秀拔尝卜居于此】楼山【在州南七十里其北有刘岭亦名流岭岭西南有桐谷写川】髙碥山【在州南八十里与山阳县接界巨石壁立如门中通行路崖髙数十仞行者如蹑半空号曰石门】金鳯山【在州北里许州之主山也其西曰鳯凰原上有卧牛台】马鞍山【在州北三十里山径纡折溪水濚环】清池山【在州北水经注清池水东北出清池山通志今有安山在州北五十五里山下有紫榆涧清池水出焉葢即清池山也】文昌山【在州北六十里泉村镇东北上有文昌祠故名山下出石灰旧时亦有冶磁器者其西有二义山明时结寨之所又有泉山下多甘泉】扶斗山【在州北七十里孤峰峭拔大黄川出此】小华山【在州北百里一名马脚山州志四面如削岩下一穴上出约七八丈登者攀木而上出穴口上有两峰多林木奇险天设】鸡笼山【在州东南三里旧筑寨于此】白阳山【在州东南二百九十里山之南为石岩砦与商南接界】髙车山【在州西南水经注楚水东迳髙车岭南寰宇记髙士传云髙车山上有四皓碑及祠皆汉惠帝所立也髙后使张良诣南山迎四皓之处因名髙车山王禹偁集髙车岭一名膏车岭州志在州西南五里乳水北岸两峯如驼亦名驼峯】安武山【在州西南五十里关柎水所出水经注关柎水出上洛阳亭县北青泥西山葢即此山】黑山【在州西南六十里其石色如墨】楚山【在州西南水经注楚水出上洛县西南楚山旧志有秦望山在州西南七十里乳水所出即楚山也　按水经注谓此山即四皓所隠州志又谓即良余山皆非】东岩山【在州东北五里以与西岩相对而名泉出岩下为近城胜地】囷石山【在州东北十五里山形盘屈如囷其北有中阜山俗名北山】五峯山【在州东北七十里又东北二十里有孤山与商南县接界】日几山【在镇安县东平列如几有寅宾意山下有东狱庙乾隆十年重修】正阳山【在镇安县南下为龙首山旁有观音洞】北杨山【在镇安县南八十里上有石洞】长陵山【在镇安县北二十里崖岫聮绵】白岩山【在镇安县北三十里旧志上有天仙洞祈雨多应】石马山【在镇安县北四十里】车轮山【在镇安县北八十里】天书山【在镇安县北八十里宋真宗时知永兴军寇凖得天书于干祐山中即此】考山【在镇安县北一百七十里长安志有蕴水出其下流入泎河】石尖山【在镇安县东南七十里旁有龙防寺松石可爱】石驴山【在镇安县东南一百里宋敏求长安志在干祐县东南一百八十里山有石状如驴】龙楼山【在镇安县西南县志髙峯三叠旁分五瓣朝暮烟岚如楼阁飘缈云际】骊珠山【在镇安县东北县志圆秀如珠众山环卫】都家山【在镇安县东北五里县志即县之主山也形势嵯峨望若列屏】梦谷山【在镇安县东北三十里长安志在干祐县东北三十里其山崇峻常有云起】重崖山【在镇安县东北八十里长安志在干祐县东五里】栗园寨山【在镇安县西北八十里镇安河出此】旬山【在镇安县西北水经注旬水北出旬山长安志洵河源出长安县界秦岭葢旬山即旬岭之南麓也】峯陵山【在雒南县东十里奇峯耸秀山南二里有孝感泉】茶山【在雒南县东三十里旧产茶山巅有石臼三俗传仙人捣茶于此】宝山【在雒南县东四十里当旧县北山阳产矿故名又县东五十里有页山故县川之水经此西折入洛】大圣山【在雒南县东七十里上有龙王庙庙前有圣水泉悬崖直下祷雨辄应又谓之灵峪泉】梁原山【在雒南县城西县境诸山多石不堪耕治独此山可田】羚羊山【在雒南县西四十里山多羚羊故名】扈山【在雒南县西山海经自鹿蹄之山至于扈之山凡九山水经注扈道于讙举为九山之次故山海经曰此二山者洛间也隋书地理志雒南县有扈山寰宇记山在雒南县西北一百里黄帝録云帝在扈山有鳯衔图以至其文可晓帝再拜受图县志在洛水之南与阳虚山相对】阳虚山【在雒南县西山海经阳虚之山多金水经注洛水东至阳虚山合扈之水河图玉版曰仓颉登阳虚之山临于扈洛汭之水灵负书丹甲靑文以授之即此隋书地理志洛南有阳灵山即阳虚之譌也县志阳虚山在洛水北即仓颉造书处】鳯凰山【在雒南县南五里俗名马山】龙山【在雒南县南十里上有浮图山之东有希夷洞亦名藏修洞中有石牀石枕相传陈抟隠处　按水经注洛水东歴清池山旁合武里水今龙山为县河所经即清池山也】中干山【在雒南县南五十里由冡岭蜿蜒而南尽县境髙与秦岭相埒俗名为莽岭水经注武里水南出武里山疑即此】燕子山【在雒南县城北周围平地独此山壁立环绕而西与梁原山相接】石门山【在雒南县北十里河中石山突立中辟一门髙广各五六丈水流其中】书堂山【在雒南县北二十里为县主峯俯视羣山环向若揖山后有二洞相传昔有逐鹿者至此闻其中有书声故名】黄龙山【在雒南县北九十里山顶有矿洞明嘉靖八年填塞洞口多五色石中有路通华州寰宇记有大谷龙龛山在县东北八十里北接连秦岭多出麸金疑即此】兑山【在雒南县东南三十里县志当故县之西故名又名九龙山】王乔山【在雒南县东南一百里俗传王子乔曾隠此又东折而北曰云显山俗名文显山横峙天表为县东障】三要山【在雒南县东南一百里水经注要水出三要山县志其地南出青草河可通武关东出即卢氏通衢北望阌乡灵宝皆有捷径因名三要】状头山【在雒南县西南二十里城南诸山此为雄峙为邑之近案上有三浮图】松朶山【在雒南县西南九十里有洞产银锡明万歴中塞】阳华山【在雒南县东北又名华阳山山海经阳华之上其阳多金玉其阴多青雄黄水经注门水东北歴阳华之山即阳华也】双峯山【在山阳县东三十里旧西安府志两峰相对其状如乳又名双乳山其相近有截峪县志山在官道南为八景之一】孤山【在山阳县东六十里四围坦平孤峯挺峙】象狮山【并在山阳县西八十里扈家原县志象狮两山南北对峙金水从中流出相近有马家山】三鳯山【在山阳县西一百二十里中有七十二洞极幽邃变幻】翠屏山【在山阳县南三里列峙如屏障又黄毛山在县南九十里硙白山在县南一百十里】莲花山【在山阳县北五里县之主山也形如莲瓣蜿蜒起伏而西昻一首曰苍龙山又曰丰山】天台山【在山阳县东南八十里上有池曰仰天池旧西安府志产梅甚盛每遇花开山如缀玉】天柱山【在山阳县东南八十里隋书地理志上津县有天柱山寰宇记天柱山亦名牛山在上津县北一百五十里叚成式名山记云上津天柱山絶岩壁立秀出众岭有穴名游仙洞洞口有竹数茎寒风澟然人不敢入县志壁立万仞形如天柱顶有平池】光照山【在山阳县东南一百十里县志其山向阳故名与湖北郧西县接界】大山【在山阳县西南九十里西有恵家洞东有杨仙洞峯峦髙耸甲于诸山】吐雾山【在商南县南七十里山髙峻将雨则雾起】马鞍山【在商南县南百里县志楚豫交错之地】官山【在商南县北城外】青山【在商南县东南四十里路通荆襄下有青山馆】笔峯山【在商南县东南四十里壁立万仞形鋭如笔为县治案山】虎山【在商南县西南一里与龙山相对蹲踞如虎】龙山【在商南县东北一里与虎山对峙蜿蜒髙耸状如龙蟠】甪山【在商南县东北四十里县志汉甪里先生隠处山发脉于终南连平秦岭双峯峻耸如筝县中青山官山虎山皆发脉于此】千丈山【在商南县西北五十里接雒南县界】江流岭【在州东一百里地名龙驹寨商贾往雒南者多由此】长冈岭【在州东一百三十里与商南山阳二县连界】新开岭【在州东一百六十里为武关西障又东二十里有吊桥岭俗呼第一条岭为武关东障与雒南商南二县分界】南秦岭【在州南二里过岭为南秦川又州南三十里有竹竿岭】土地岭【在州西南二十里又军岭在州西南四十里地名秦王城相传为秦王屯军处】鵶虎岭【在州西五里又州西北五十里有木岭】黄沙岭【在州北二十里石径蜿蜒为入洛通衢岭上有马跑泉又红土岭在州北七十里产红土可饰丹垩其相近有黄土岭】辋峪岭【在州北八十里岭下有辋峪道出华州相近又有药子岭与雒南县接界相传唐韦善俊种药处】铁洞岭【在州东北一百八十里接雒南及卢氏县界岭多产铁因名岭东有三角池山】分水岭【在镇安县东五十里岭上有水东西分流】石瓮岭【在镇安县东八十里路通商州又县东一百十里有金家岭又十里有髙桥马岭与山阳县接界又县南一百五十里有蔡家岭西南三十里有蒿坪岭】云葢岭【在镇安县西四十里下有云葢寺相传唐贾岛所居】赛秦岭【在镇安县北八十里髙与秦岭相埒故名】摩天岭【在雒南县东北十五里亦名揣天岭又东北十里有钻天岭在常水川之北皆以髙峻得名】白花岭【在雒南县西北一百里岭西为和尚沟又西为阶峪和尚沟之下为金堆城其西为东西桃坪旧皆产矿】圈岭【在山阳县东二十里通志山连南北水派东西魏书地形志丰阳县冇圈地疑即此】安禅岭【在山阳县西五十里又西十里有鹞子岭又西曰十里有杀虎岭】鹘岭【在山阳县东南六十里详见湖北郧西县】任岭【在山阳县东南一百三十里】四条岭【在商南县西六十里】双庙岭【在商南县南二十五里上有双庙】界岭【在商南县北五十里岭势雄壮登眺甚逺】青峰【在镇安县南七十里山色葱蒨】圣灯崖【在镇安县西四十里县志相传昔有夜灯隠现崖畔】西红崖【在雒南县东南五十里又东红崖在县东南九十里崖石皆赤旧产铜宋史食货志仁宗用知商州皮仲容议采洛南县红崖山铜铸钱即此】白石崖【在山阳县西南一百二十里又县西六十里有鎗峰崖】铁峪【在州东一百五十里俗传老子冶铁于此】马兰峪【在州西南五里】野人峪【在州西三十里林谷深僻】黑龙峪【在州西九十里出蓝田小路】西玉峪【在镇安县西北八十里与咸宁县接界长安志唐末县尝治此】西采峪【在镇安县北一百五十里接蓝田县界其东为东采峪】老君峪【在雒南县东南一百里接商州界路通武关】秦峪【在雒南县东北潼关南地当要隘明尝设巡司守之寻省】洛峪【在山阳县东五十里又东十里有截峪】桐峪【在山阳县西二十里又县西七十里有樲峪】诸天洞【在州东四十五里即铜佛龛内有铜佛三尊】霍家洞【在州西北二十里西向一穴内有岩洞可栖者数十百处】石龙洞【在州东北四十里洞有天成石龙水自龙口溢出祷雨辄应】白侍郎洞【在镇安县西三十五里相传唐白居易贾岛游此今　洞门有居易与贾岛问答诗】姚家洞【在雒南县东五里洞髙二丈深广五丈】石青洞【在雒南县东六十里页山下亦名青緑洞旧产石青明时尝采办为民害景泰间知县陈琰奏止之】玉虚洞【在雒南县东北三十里深五里许可容千余人中多石乳竒状百端有水积为池池中石皆成莲花形】龙眼洞【在山阳县东南一百二十里遇旱祷雨洞中辄应】白云洞【在山阳县西四十里旧出矿砂后封禁】嘉鱼穴【在山阳县东寰宇记在上津县东北一百五十里穴口濶三又常有水至上已日即有羣鱼出穴大者一丈许名曰鱄鱼】唐家坡【在雒南县东四里坡北有矿又石家坡在县东四十里魏坡在县西二十里其北亦有矿】海棠原【在镇安县东五里又筋竹原在县西南一百三十里金鸡原在县西二十里木原在县西二十五里】麻坪【在雒南县北三十里又桑坪在县东北钻天岭东北以地宜桑而名亦名勤桑峪】七里峡【在镇安县东八十里岩下形如石瓮清流上涌激石如雷】牧防关水【在州西北一百二十里州志源出秦岭西流入蓝田县界即灞水之上源】洛水【在雒南县北五里源出秦岭东流入河南卢氏县界汉书地理志禹贡雒水出冡岭山东北至巩入河过郡二行千七十里水经注洛水出上洛县讙举山东与丹水合又东户水注之又东得乳水又东防龙余之水又东至阳虚山合扈之水又东歴清池山旁东合武里水又东门水出焉又东要水入焉又东与获水合又东迳熊耳山北东北过卢氏县北寰宇记洛水在洛南县北一里县志洛河源出洛水泉在县西一百里秦岭下东注湾环百折尽邑境之东西葢县境之上皆起于秦岭及中干而两山之水皆赴于洛河洛河出洛水泉属西安府渭南境流五里入县界又东南受扈石门诸水流三百二十里出境】地画岔水【在雒南县西北百余里源出渭南县界流入洛又有阶峪川源出金堆城迳蒋家沟入洛又构峪川南流至保安村入洛　按水经洛水篇别有丹水出西北竹山注于洛又户水北出发户山乳水北出良余山皆南流入洛龙余水出蛊尾之山东流入洛疑即今地画岔诸水也】扈水【在雒南县西山海经雒水东北流而注于扈之水水经注水出扈之山迳于阳虚之下山海经曰阳虚之山临于扈之水是为洛汭也县志今名黒潭子在县西八十里东北流入洛其入洛处当阳虚山南】鱼难水【在雒南县北寰宇记鱼难水在县北八十里鱼难山有扑水崖髙五十丈鱼不能过故曰鱼难南经石门入洛县志鱼难水即防石门川源出黄龙山流迳石门合麻坪川水南注洛石门在县北十里石山突起中辟一门二水防流其中亦号龙门又麻坪川水源出麻坪西南流至石门合于石门川】武里水【在雒南县南水经注洛水东歴清池山傍东合武里水其水南出武里山东北流注于洛旧志有县河在县南二百步有数源曰洗马河在县西南四十里秦王川在县西南三十里迤东曰大渠川在县西南十里小渠川在县西南五里又东有南川一名干河又有东川一名□带峪河皆出中干山北麓合流谓之县河又东北入洛其入洛处有锅底潭在县东北五里深不可测】古门水【在雒南县东北水经注洛水自上洛拒城西北分为门水东北流歴阳华之山又东北歴峡谓之鸿□水　按今此水无可考】洵水【在镇安县西自长安县界流入又南入兴安州洵阳县界汉书地理志旬阳县北山洵水所出水经注旬水北出旬山东南流迳平阳戌下与直水枝津防又东南至旬阳隋书地理志丰阳县有洵水长安志洵河在干祐县西南一百里出万年长安两县界秦岭下南流经县入洵阳旧志洵河源出长安县江口至卢家寺入县境东南流四百里至洵阳之两河关与干祐河合又有孝义州在县西百里源出咸寕县沙岭至川口入洵河又小任河在县西百里十里大任河在县南百里下流皆入洵河】泎水【在镇安县东长安志泎水在干祐县东五里出万年县界秦岭下流入洵阳县界又蕴水在干祐县西南七里出考山下流入泎河县志干祐河在镇安县东三里即泎水也源出咸宁县秦岭至旧县关入县境又南至洵阳之两河关合洵河凡流三百三十里又有温水河在县西北九十里源出考山即蕴水之譌也东南流入干祐河又镇安河在县城南源出西崲峪迳云葢寺名云葢川东南流迳县南入干祐河冷水河在县东七十五里源出龙渠川至洵阳县与干祐河合永安川在县东六十里源出分水岭流入冷水河】甲水【在州西南东南流迳镇安县东北又东南迳山阳县西南又东入湖北郧西县界汉书地理志上洛县甲水出秦岭山东南至锡入沔过郡三行五百七十里水经注甲水出秦岭山东南流迳金井城南又东迳上庸郡北与关柎水合又东南迳魏兴郡之兴晋南隋书地理志丰阳县有甲水通志金井河源出秦岭纳州西南八十里之东西牛槽水入镇安界葢即甲水镇安县志金井河在县东北一百十里一名安乐川山阳县志又东南迳县南一百二十里南入湖广旧上津县境又花水河在县西南一百里源出白石崖东流入合河】关柎水【在州西南南流至山阳县西入甲水水经注关柎水出上洛阳亭县北清泥山南迳阳亭聚西俗谓之平阳水南合丰乡川水又南入上津注甲水旧志今名关柎色河源出安武山亦曰安武水自州南流入山阳县境迳县西二十里又南合丰水以入合河】丰乡川水【在山阳县城南水经注丰乡川水出宏农丰乡东山西南流迳丰乡故城南又西南合关柎水县志丰河一名县河源出县东二十里□岭西流迳县城南又西流合色河折而南入合河又有桐峪水自商州黒山寺南来入丰河又箭河在县东南一百十里又东南十里有青崖河源出青石沟俱西流入合河】丹水【在州南源出州西北东南流迳商南县南又东入河南淅川县界吕氏春秋尧有丹水之战以服南蛮汉书地理志丹水出上雒冡岭山东至析入钧水经注丹水出上洛县西北冡岭山东南流与清池水合又东南过其县南楚水注之又东歴菟和山又东南过商县南又东南歴少习出武关又东南流入臼口歴其戍下又东南淅水注之唐书崔湜传湜建言山南可引丹水通漕至商州自商镵山出石门扺北蓝田可通挽道寰宇记丹水在上洛县南一里州志水出秦岭之息邪涧亦曰州河东南流三十里迳大商原曰大商原河又东南三十里迳麻涧口麻涧河又东南十里迳仙娥峯曰仙娥溪又东南迳州东四十里至白杨店曰白杨河又东十里曰洛源河又东十里曰髙桥河又东十里曰棣花河凡二百七十里入商南县界迳县西南一百里曰上两河又东迳县东四十里曰下两河凡二百二十里入河南淅川县界】黑龙峪水【在州西八十里源出蓝田县南境南流入州河又洪门河在州西七十五里自州西北韩峪川来南入州河泥峪河在州西五十五里相近又有蒲岔沟水合流东北入州河沟峪河在州西八里南入州河】清池水【在州西今名荆水水经注清池水源东北出清池山西南流入丹水州志州北荆水有二源曰大荆川西荆川南流合为一东南迳州西北上板桥与泉水防谓之水道河又南迳州西二十里合于丹水又泉水在州北七十里源出泉村集迳马角辋峪至上板桥合荆水又有大黄川小黄川紫峪河三水合流并入泉水又岔口河在州北四十里源出药子岭合阎家店诸水至岔口铺入泉水又桃岔河在州北三十五里小桃岔河在州北三十里俱流入荆州又十九河在州北二十五里自雒南松朶山银厰沟来至黄沙岭入荆泉二水】乳水【在州南即古楚水水经注楚水出上洛县西南楚山其水两源合于四皓庙东又东迳髙车岭南翼带众流北转入于丹水魏书地形志上洛县有南秦水州志乳水即楚水也源出秦望山其色如乳故名自黄龙庙口至土门其渡凡七名七渡河又东经南秦岭下名南秦川又东北至三台山东入于丹水又有黄柏岔水在州西南四十里自安沟岭来至秦望山合乳水又军岭川水上秦川水俱在州西南三十里皆合乳水又五峪河在州西南二十里自任家坡西经土地岭入乳水又有楚水在州南五里源出楚山北流入乳水葢楚水别源旧志楚水冇二源此其东源也】流峪水【在州南二十里源出流岭亦谓之大流峪水又寛坪铺水亦从流峪出合流北入丹水又张峪河在州东十五里亢峪河在州东二十里张村河在州东三十里大张家河在州东四十里下流俱入丹水】龙潭水【在州东四十三里源出州东南五十里仰天池北入丹水其一派分流入山阳界又防峪河在州东四十五里洛源之东南入丹水涝峪河在州东五十五里水自岭上分为三流其北流入丹水东西二水并入山阳境恨峪河老君河俱在州东八十里南入丹水大峪河在州东九十里商洛镇南北入丹水龙驹寨河在州东百里南入丹水襄汉舟楫咸集于此涌峪河在龙驹寨东北入丹水】铁洞岭水【在州东北一百二十里源出清池山分二流一北入雒南县一东南经资峪铺又南十里入丹水】背峪水【在州东一百五十里自鐡峪铺南纡回五十里至周家崖入丹水又银花河在山阳县东八十里源出县东圈岭东流入丹水武关河在州东一百八十里东流至商南县毕家湾入丹水清油河在商南县西三十里源出雒南县花獐坪南流七十里入丹水沐河在商南县东门外源出卢氏县界岭流入境南四十里防宝于河又名宝子河索峪河入丹水又商河在商南县西南七十里或譌为囚河东流入丹水】西峪河【在雒南县东一百十里源出卢灵关经黄龛南入洛又茟坪河在东北源出泰峪西受架路常水东受桑坪等水合流而南入于洛又文峪河亦在县东北源出中脉岭经北注川入洛】富水河【在商南县东二十五里一名摩河源出河南卢氏县界岭南流折而东迳河南淅川界入淇河】迟河【在镇安县西南一百八十里一名东池河即直水也源出长安县腰竹岭下流入石泉县境】月水河【在镇安县西南九十里下流入兴安州汉阴县界】南水河【在山阳县东南百里其地有白崖河源出焉东南流入汉水】沙河川【在雒南县东十五里源出鹿池在县东南二十里俗传昔时月夜见羣鹿饮故名其水北流至茶臼山入洛】故县川【在防南县东南四十里即要水也水经注要水南出三要山东北迳拒阳城西东北流入于洛县志故县川源出三要山源逺水濶东流而北折经故县治因名又北经页山下西北流入洛】扶川【在商南县南有三派上扶川在县南百里中扶川在县南一百五十里下扶川在县南二百里滙为一东入丹水又有张家河在县东南八十里为扶川津济之要舟楫往来必经于此】八里干涧【在雒南县东南一百二十里自莽岭北流伏行地中八里至云显山复出东北流入洛】银洞沟【在雒南县东北五里每天气清明时沟中吐白气如练】普济渠【在州北大云山麓有二泉东曰少峪西曰西平旧合二泉及黄沙岭水为甎渠名曰普济通入城市以供饮汲嵗久湮没明正徳中复濬后废又山泉渠在州城东北七十里旧引泉水灌田后亦废】月儿潭【在州东一百十五里潭形似月中有巨石唐崔湜谓可通漕挽即此明万歴四十六年丹水涨沙涌潭平舟楫利之】鱼官潭【在州西北八十里石穴大如斗泉出灌大河时当谷雨鱼出多至百千万头】不静潭【在商南县南九十里水急湍流经梳洗楼通丹水县志梳洗楼在县东南九十里山石重叠如楼形下瞰雨河】花字潭【在商南县西南一百二十里有三潭相连俱在石上每潭周十余丈两傍悬崖下瞰形势险恶亦名风两雷潭俗传人至其地稍不敬则其中雷声隠隠潭水随溢】龙潭【在商南县西五十里石上一潭圆如蒲圑傍流不入其深莫测】黑马池【在雒南县东六十里】仰天池【在雒南县东南一百里又有仰天池在山阳县北十里上源即州境之龙潭水南流至此潴而为池居人植莲其中】三角池【在商南县南十五里其形三角中多鱼鼈】花园泉【在州城西南隅州人为园□蓄鱼种莲其中又凿渠由东而南出水门入州河】甘雨泉【在州城西一名五龙泉味清甘祷雨辄应】郝家泉【在州东一里相近又冇石佛湾泉俱有灌溉之利】泉山泉【在州北泉村集有泉二十余处最佳者凡三俱在山麓大旱不涸】龙眼泉【在镇安县东南三里龙兴寺左右两泉】瀑布泉【在镇安县西四十里云葢岭飞流数十丈形如匹练】五眼泉【在雒南县东二十里有五实四时不涸】灵泉【在雒南县东南灵峪口泉从石中喷出流入洛】暖水泉【在山阳县东南一百二十里其水冬夏常温又有凉水泉在县西桐峪口】南龙庄泉【在商南县北三十里石岭上周数丈嵗旱祷雨多应】
　　古迹上洛故城【今州治春秋时晋邑左传哀公四年楚司马起丰析临上雒竹书纪年晋列公三年楚人伐我南鄙至于上雒战国策楚魏战于陉山魏许秦以上洛汉书地理志宏农郡领上雒县郡国志属京兆晋书地理志上洛郡泰始二年分京兆南部置治上洛地道记地在洛水之上故以为名魏书世祖纪太延五年遣雍州刺史葛郍取上洛地形志太延五年置荆州太和十一年改洛州治上洛城领上洛郡寰宇记汉元鼎四年置上洛县晋置上洛郡理此后魏置洛州后周宣政元年改为商州东至邓州南至合州西至金州各七百里北至虢州四百里西北至华州山路二百七十里】商洛故城【在州东左传文公十年楚使子西为商公史记秦孝公二十二年封卫鞅为列侯号商君汉书地理志宏农郡商县秦相卫鞅邑也后汉志属京兆郡晋志属上洛郡宋书州郡志北上洛郡有商县齐志因之魏书地形志属上庸郡水经注丹水东南过商县南契始封商鲁连于曰在太华之阳皇甫谧阚骃并以为上洛商县也殷汤之名起于此矣括地志商洛县在商州东八十九里寰宇记商洛县在州东九十里盛宏之荆州记曰武闗西北一百二十里有商城谓此邑城也隋开皇四年改商县为商洛唐武徳二年移于今理金史地理志贞元二年废商洛县为镇州志商洛镇在州东八十五里】干祐故城【在镇安县北长安志干祐县西北去京兆府三百五十里本汉洵阳县地唐万嵗通天元年析商州丰阳县地置安业县景龙三年雍州景云元年复商州乾元元年改为乾元县京兆府寻还属商州永泰元年为羌贼晓燬徙治今县西北三十步长庆二年复治今县光启二年经蔡贼焚荡复徙今县西北西玉谷龙纪元年复归旧县汉干祐二年京兆府改为干祐县金废为镇入咸宁地理志咸宁有干祐镇是也雍大纪元至元丙子改为干祐巡检司至壬辰仍复县于旧地甲午年革明洪武八年仍立干祐巡司属咸宁县镇安县志故县在今县北八十里】镇安故城【在今镇安县北雍大纪镇安旧城在西安府东南三百五十里万山间明景泰三年先建于野猪坪后迁谢家湾即今县治明一统志明于干祐废县北二十里置镇安县县志野猪坪在县北七十里】拒阳故城【在雒南县东南晋置隋书地理志上洛郡洛南旧曰拒阳置拒阳郡开皇初郡废县改名焉旧唐书地理志洛南县旧治拒阳川显庆三年移治清川寰宇记洛阳县在商州东北九十里晋秦始三年分上洛地于今县东北八十里置拒阳县属上洛郡寻省后魏真君二年又于今县东四十里武谷川再置隋开皇五年改为洛南取洛水之南为名大业十一年移于今理俗谓之清池川九域志在州北七十五里旧志明天啓初避讳改洛曰雒　按寰宇记所载移治之年与旧唐书不同其云今县东北八十里东北疑东南之譌】丰阳故城【今山阳县治晋置十六国春秋符健皇始二年置荆州于丰阳符坚建元十六年以荆州领襄阳而移洛州居丰阳魏书地形志洛州上庸郡皇兴四年置东上洛郡永平四年改又丰阳县郡治太安二年置水经注关柎水经上庸郡北隋书地理志上洛郡丰阳县后周置旧唐书地理志丰阳汉商县之地晋分商县置丰阳以川为名旧志吉川城麟徳元年移理丰阳川寰宇记丰阳县在州南一百十里晋泰始三年置寻废后魏复置唐武徳元年自故丰阳川移于商州西南一百六十里甲水西五十步麟徳元年又移今理胡三省通鉴注丰阳与上津县接界绍兴中割商秦之半畀金以鹘岭为界止存上津丰阳二县金史地理志贞元二年废丰阳县为镇县志明初置丰阳镇巡司成化十二年徙巡司于漫川于丰阳故址置山阳县以在北山之南丰河之北故名冇丰阳故城在县西南五十里】阳亭废县【在山阳县西北本上洛县地后魏置魏书地形志魏兴郡领阳亭一县太和五年置水经注闗柎水出上洛阳亭县北又南迳阳亭聚西　按隋志无阳亭而上洛郡丰阳注云开皇初并南阳县入葢即故阳亭也】漫川废县【在山阳县东南寰宇记废漫川县在上津县北四十五里魏前废帝二年置后周保定三年废旧志今有漫川里在县东南一百二十里】苌和废郡【在商南县西后魏置魏书地形志洛州领苌和郡景明元年置领商南一县后废】商南旧县【在今商南县南通志明成化十二年巨盗王彪平巡抚原杰奏分商县以东地置商南县初置层峯驿寻徙于沐水西即今治也州志层峯驿在州东三百二十里唐置驿于此韩愈南迁经此丧女有埋女铭】王陵城【在州南水经注丹水迳一故城南名曰三户城昔汉祖入关王陵起兵丹水以归汉祖此城疑陵所筑也括地志王陵故城在上洛县南三十一里州志今州西南四十里军岭下地名秦王城或谓即王陵之譌】金井城【在镇安县东北水经注甲水出秦岭东南流巡金井城旧志今县东北八十里有金井渠渠上有金井桥故城葢在其处】杨氏城【在雒南县北五十里】汉王城【在商南县东十里俗传光武屯军于此】苍野聚【在州东南左传哀公四年楚右师军于苍野杜预注苍野在上洛县水经注丹水自苍野东歴菟和山　按苍野在莵和山西旧志谓在州南一百六十里误】洵水府【在镇安县南唐书商州有洵水玉京二府葢以近洵水而名】洛源监【在州东唐书地理志商州有洛源监钱官旧志监在州东五十里孝野崖又东十五里东原上有红崖冶其地产铜亦旧置钱官之所】阜民监【在雒阳县东南宋史食货志仁宗采雒南红崖山虢州青水冶青铜置阜民朱阳二监九域志上洛县有阜民钱监又冇龙涡镇北二银场县志监在县东南四十里红崖山下　按朱阳监在河南陜州】迎翠楼【在州东商洛故城内唐时建】望军楼【在商南县东十五里其地有墩台遗迹世传沛公入关于此望军】王家庵【在雒阳县东北九十里其地山明水秀相传王猛读书于此故名】
　　关隘武关【在州东一百八十五里左传哀公四年楚人谋北方使谓阴地之命大夫士蔑曰将通于少习以聴命杜预注少习商县武关也战国策苏秦説楚威王曰秦一军出武关则鄢郢动矣史记楚懐王三十年秦遗楚王书愿防武关楚王至则闭武关遂与西至咸阳秦始皇二十八年自南郡由武关归二世三年沛公至丹水降析郦袭攻武关破之汉书武帝纪太初四年徙宏农都尉治武关应劭曰武闗秦南关通南阳文颖曰武关在析县西百七十里宏农界水经注丹水自商县东南歴少习出武关京相璠曰楚通上洛阨道也括地志武关山地门也在商洛县东九十里史记正义在商州东一百八十里州至闗在州东武关山下当官道设关北接髙山南临絶涧去河南内乡县一百七十里明洪武中以官军守之后设巡司今省】牧防闗【在州西一百二十里与西安府蓝田县接界或譌为糢糊闗俗传古畜牧之地有南北二关明设秦岭巡司今裁】干祐关【在镇安县北九十里宋置接咸宁县界亦名旧县关旧设巡司又五谷闗亦名五郎闗在县西二百五十里接石泉县界唐置明成化中设五郎坝巡司今俱裁】卢灵关【在雒南县东北一百十五里路通河南卢氏灵宝二县关之西有黄龛旧传沙中有金闗之东有石室宏敝名五仙窑】竹林闗【在山阳县东一百三十里临丹水自此登舟经浙川谷城至小江口入汉为下襄阳水路明成化十三年置巡司今裁】丰阳关【在山阳县东南一百二十里即故漫川县明洪武初置巡司于丰阳镇成化十三年移驻于此仍名丰阳巡司　本朝顺治十三年栽今名漫川关】小岭闗【在商南县南七十里今名打鼔洞乂南十里有大岭闗峯峦髙峻可以南望荆楚】偏路【在州西北十里唐书地理志贞元七年刺史李西华自蓝田至内乡开新道七百余里回山取涂人不病涉谓之偏路行旅便之舆程记自武闗西北行五十里至桃花铺又八十里至白杨店子又八十里至麻涧又百里至新店子又百里至蓝田县皆行山中即所谓偏路也至蓝田始出验就平】商洛镇【在州东八十五里州志即古商洛县又九域志商洛县有青云镇旧志有废青云馆在州南一百五十里即青云镇也】西市镇【在州城西九域志上洛县有西市黄州二镇州志有榷平原在今州西二里相传旧通闗市处葢即故西市又大小黄川在州西七十里葢即黄甲镇】旧司镇【在镇安县东三十里又长啸镇在县南三十里青峯镇在县南四十里云葢镇在县西四十里】故县镇【在雒南县东南九域志县有采造伯界故县两合四镇县志故县上镇在县东南四十里故县下镇在县东南五十里】三要镇【在雒南县东南九十里三要山下南通武关东接卢氏北望阌灵明成化七年置巡司今因之又石家坡巡司在县东北四十里石家坡明正统三年置今裁】石门镇【在雒南县北三十里又南河镇在县东南八十里潭子镇在县西北四十里又有常水镇在县东北常水川今废】龙驹寨【在州东一百里有东西二寨据鸡冠山俗传项羽乌骓产此故名其地水趋襄汉陆入闗辅南北辐辏一巨镇也】冀家寨【在洛南县西二十里有集又有火烧寨在县西南三十里土赤如火因名】石岩寨【在商南县西南一百二十里其山周围壁立万仞惟小径可上仅容一人中有田一二顷丰膄异常曰】永安寨【在商南县四十里　本朝康熙初县常侨置于此又石马寨在县西二十五里千丈寨在县西七十里】富水堡【在商南县东二十五里唐时置富水驿后废其地有古城遗址明成化八年设巡司即古城为堡今裁】桃花驿【在州东一百三十里又商于驿在州西五里仙娥驿在州西十五里安山驿在州北五十里北川驿在州北七十里皆唐置久废】
　　津梁头渡桥【在州东四十里跨丹水上又东十里有洛源桥又十里有髙桥】永庆桥【在镇安县东门外跨干祐河又永安桥在县西门外】金井桥【在镇安县东北八十里跨金井渠】县河桥【在雒南县东城外又有东门西门及祖饯三桥皆跨县河】洛河桥【在雒南县北五里跨洛水】天桥【在山阳县东南一百二十里路通湖广郧县架木为梁桥下沟深数十丈】普惠桥【在商南县东门外有东西二桥俱跨沐河】
　　陵墓汉四皓墓【在州西五里金鸡原有庙】樊哙墓【在雒南县西南十里大渠川之阳又见咸寕县】明黄世清墓【在州北金鳯山下】
　　祠庙洛神庙【在雒南县西北二十里洛水北康熙五十七年重修】苍颉庙【在州城北商山书院后】契庙【在州东九十里】四皓庙【在州西金鸡原有唐栁宗元宋王禹偁撰碑一在州东商洛镇】双烈祠【在州治西祀北魏郭琰泉仚】裴晋公祠【在州东八里祀唐裴度州志晋公知陜时捕蝗有功立祠祷辄立应】韩文公祠【在州西秦岭上祀唐韩愈】忠烈祠【明一统志在商州宋建炎中李彦仙知陜州守城拒金兵再逾年城陷投河死诏立祠号忠烈王圻续文献通考李彦仙身经二百战投河死张浚承制赠以官建庙商州】岳忠武庙【在雒南县西关外祀宋岳飞旧为梁山书院后改建庙今废】原尚书祠【在商南县西祀明原杰】
  </div>
  <div class="pagination">
   <a href="大清一统志_page92.html">
    上一页
   </a>
   <span>
    ...
   </span>
   <a href="大清一统志_page88.html">
    88
   </a>
   <a href="大清一统志_page89.html">
    89
   </a>
   <a href="大清一统志_page90.html">
    90
   </a>
   <a href="大清一统志_page91.html">
    91
   </a>
   <a href="大清一统志_page92.html">
    92
   </a>
   <span class="current-page">
    93
   </span>
   <a href="大清一统志_page94.html">
    94
   </a>
   <a href="大清一统志_page95.html">
    95
   </a>
   <a href="大清一统志_page96.html">
    96
   </a>
   <a href="大清一统志_page97.html">
    97
   </a>
   <a href="大清一统志_page98.html">
    98
   </a>
   <span>
    ...
   </span>
   <a href="大清一统志_page94.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
