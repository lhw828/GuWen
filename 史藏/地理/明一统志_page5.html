<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 5 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 5 页/共 66 页
  </h1>
  <div class="content">
   形胜背涡口之曲流望马丘之髙澨【魏王粲浮山赋】东连三吴南引荆汝【晋伏滔正淮论东连三吴之富南引荆汝之利外有江湖之阻内保淮淝之固】钟离天险【元魏邢峦表】建邺肩髀【隋书夀春形胜建邺之肩髀】淮海内屏东南枢辖【唐罗珦徳政碑】长淮横北石梁环西【宋连南夫修城记濠之为城也长淮引桐栢之源横其北石梁会众山之流环其西】淮南一都会【寰宇记夀春淮南一都会地方千里有陂泽之饶】北接中原南通江淮【泗州图册】梁宋吴楚之冲齐鲁汴洛之道【泗州郡志】阻淮带山为淮南之险【元史地理志】
　　风俗文词并兴【宋钱文子修学记濠水之上江淮之间恵荘隠士昔所游处淮南賔客集而著书流风所被文词并兴】性率真直贱商务农【寰宇记】尚武勤农知慕孝行【夀州图经其俗尚武稍习文词务俭勤农知慕孝行】民俗醇厚以信行为先【泗州图册民俗醇厚以信行为先与洙泗接壤雍容文雅有士君子之风】喜学问従教化【元宿州志喜学问従教化虽兵革之余犹有是心】风俗清丽【颖州旧志山川流峙风俗清丽人才皆间气所钟】人备文武全才【同上】不事末作【同上汝隂之俗不事末作男勤耕桑女勤织絍】
　　山川万嵗山【在皇城北城垣经其上山之东西有二峯对峙东曰日精西曰月华】盛家山【在万嵗山东大龙兴寺在焉】马鞍山【在万嵗山西以形似名又有山在旴县南四十里亦曰马鞍唐天寳中改曰旴山】凤凰山【在府治北即府之主山也又有凤凰山在灵璧县西五里皆以形似名】独山【在府东观星台在其上】栏干山【在旧府城西二十里相连如栏干然】曹山【在府西北三十里相传魏曹操尝驻兵于此】画山【在府西五十里山有木枝如杨栁可用为画故名】石膏山【在府西南五十里山出石膏今采取无时】陡山【在府西南六十里又有陡山在旴县东北五里皆以险峻得名】镆铘山【在府南八十里相传人尝于此铸剑故名】云母山【在旧府城西南四十里相传山出云母彭祖取服之宋苏轼诗跨厯商周看盛衰欲将齿发鬭蛇空飱云母连山尽不见蟠桃着子时】升高山【在旧府城西南五十里俗以正月登此山防乐】化明山【在旧府城东六十里隋志化明县葢以此山得名】乌云山【在旧府城东南六十里又名乌雾山与定逺县接境山上常有曀雾】钟乳山【在旧府城南六十里山穴中出钟乳又名濠塘山以濠水之源所出】白沙山【在旧府城东八十里其山遍是白沙】荆山【在懐逺县治西南城经其上山之西北有玉坑乃卞和采玉之所白石异常其他处石皆青黑东有卞和洞又名抱璞岩唐胡曽诗抱玉岩前桂叶稠碧溪寒水至今流空山落日猿声呌疑是荆人哭未休】涂山【在懐逺县东南八里与荆山对峙禹娶于涂山即此山西南有禹墟及禹会村葢禹会诸侯之地唐栁宗元铭涂山岩岩界彼东国惟禹之徳配天无极宋苏轼诗川鎻支祁水尚浑地埋汪罔骨应存樵苏已入黄能庙鸟鹊犹朝禹会村】韭山【在定逺县东北四十里以山暖多韭故名山上有石城兵火时尝保聚焉山下有洞穴其中涧水常流不絶石形如器物者甚众左右多唐人题刻深处有石观音像后为峻崖防者莫能至逾水而还】剑山【在定逺县旧传山有寳剑骤雨过或倚立路傍夜中黒气多见光又天长县北四十五里亦有剑山】华葢山【在定逺县东南二十五里山顶似葢】相公山【在定逺县东七十里以令狐子伯立庙山傍俗呼令狐相公因以名山】横涧山【在定逺县西北七十里上有石累城及涧泉兵火时尝屯御于此】朱山【在虹县东北四十里以有汉朱买臣祠墓故名】鹿鸣山【在虹县西三十里】八公山【在夀州东北五里淝水之北淮水之南汉淮南王安与其賔客八公俱登此山学仙今山有安故台及石上有人马迹晋谢御苻坚阵淝水坚望见八公山上草木皆为旌旗状秦师遂败】紫金山【在夀州东北一十里山有车辙马迹谓淮南王安賔客之遗迹世传昔有人获小金牌可以疗病疑为丹砂所化周世宗大破南唐军于紫金山即此】硖石山【在夀州西北一十五里山两岸相对淮水经其中禹凿旧迹犹存山上尝立二城以防津要】黄闾山【在夀州东北五十里相传楚春申君黄歇尝防于此】舜哥山【在夀州东北八十里旧名舜王山俗传舜尝耕于此山石上有大人足迹】大别山【在霍丘县西南八十里接河南固始县界】髙祖山【在霍丘县西八十里近固始县旧传汉髙祖追顶羽尝过此】九仙山【在霍丘县南一百里上有九臼旧传尝有九仙人药于此】望到山【在霍丘县南二百五十里山形峭峻遥望似近而行实难到故名】北狼山　南狼山【俱在防城县西北二十八里二山对峙】甓山【在泗州西四十里今作碧山上有祠】第一山【在盱眙县治东其下有石刻宋米芾书第一山三大字芾诗云莫论衡霍冲星斗且是东南第一山司马光诗都梁一别周星久白首重来一梦间来去浑无功可纪但栽桃李满空山】台子山【在盱眙县治东刘宋将臧质守旴以拒魏师魏造弩台于山以射城中因名】清风山【在盱眙县治南以山髙而风清故名】东山【在盱眙县治东山有石洞左曰灵闗右曰剑壁洞中曲折相通宛若仙界南山十景此居其首山上有北望亭】寳积山【在盱眙县西南三里山麓有碑书道徳二大字】望州山【在盱眙县南五里自南而登可见泗州城】长围山【在盱县北七里刘宋臧质守盱眙后魏太武遂于都梁山筑长围围城造浮桥絶水路即此】军山【在盱眙县北六里魏邓艾尝堰涧为塘以溉田后魏太武筑长围以围臧质于此】山【在盱眙县有二上山在县治西南下山在县东北三十里相传禹治水锁涡水神巫支祁于此山之足山西南上有絶壁下有重渊即其处唐永泰中李汤以牛五十引锁出之锁末有一青猿髙五文许复拽牛没水宋周知防回文诗潮回暗浪雪山倾逺浦渔舟钓月明桥对寺门松径小槛当泉眼石波清迢迢緑树江天晓霭霭红霞海日晴遥望四山云接水碧峯午点数防轻】斗山【在盱眙县西南与都梁相连枕当淮水之险峻】九头山【在盱眙县南三十五里山有九丘因名】都梁山【在盱眙县东南五十里山广袤甚逺隋建都梁宫于此山产都梁香草古诗博山炉中百和香郁金苏合与都梁】云山【在盱眙县东七十五里一名东阳山上有天子洞又有池名曰天井冬夏水深五丈】牧羊山【在盱眙县西南八十里相传有龙女牧羊于上栁毅为之传书遂成姻媾】青山【在盱眙县西八十五里宋绍兴间刘泽尝保聚于此金人不敢近其城旧迹尚存】紫阳山【在盱眙县南一百里相传昔人尝于此铸剑上有试剑石磨剑池】浮山【在盱眙县西一百四十里北临淮水一名临淮山山下有穴去水一丈淮水泛溢其穴即髙水减其穴还低上有灵岩寺名人多有题咏又有浮山在天长县南】嘉山【在盱眙县西南一百五十里上有神庙元时碑刻存焉遇旱祷雨多应】三台山【在盱眙县西南一百五十里山有三峯东西南鼎立上可屯十万众】道人山【在天长县东三十五里】冶山【在天长县南五十里汉吴王濞铸钱之所上有天井白龙池铁牛洞】横山【在天长县南五十里山形四平望之若横然宋建炎间刘纲尝保聚于此】相山【在宿州西北九十里相城乡旧有相山碑记云巍巍相山盘纡穹崇上应房心与天灵冲】齐眉山【在灵璧县西南二十里本朝永乐中车驾渡淮驻跸于此】潼山【在灵璧县北七十里旧有南华观荘子尝隠于此】磬石山【在灵璧县北七十里山出磬石朝廷用则取之民间或有私取者则无复磬声】陈疃山【在灵璧县北八十里又名陈山相传希夷尝寓于此】绣谷【在盱眙县普济院南白虎坡其石岩多花木春日如锦绣因名】断梅谷【在懐逺县周世宗以荆涂二山有王气断之时有梅族居此因名】响洞【在泗州崇福院后洞方圆丈许语响辄应】水帘洞【在旧府城清流门外相传中有宋皇甫斌书水帘真洞四字刻于石石没于水深浅莫测洞上有宫观】淮水【发源桐栢山入颍上界至夀州西北合肥水至懐逺县合涡水东流厯府北境又东北入泗州至清河口会泗水东入于海府境诸源之水皆入焉宋范仲淹淮上遇风有诗云一棹危于叶傍观亦损神他年在平地无忽险中人】濠水【有二源东源出钟乳山西源出镆铘山二水至升髙桥合流至府旧城西南有石絶水谓之濠梁又号石梁河荘子尝观鱼于此又东流经新河口入于淮】洛水【自定逺县西白望堆流入夀州界屈曲北流八里至新城村南十五里入于淮】涡水【自黄河东流经蒙城县沿懐逺县东北与淮水合流至临淮县蚌阜东入于海唐李吉甫云濠有涡口之险即此五代时为控扼之地】淝水【源出宿州龙山湖东流至懐逺县入淮又有东肥河在夀州城东北西流十里入淮西肥河在下蔡废城西南境东流十里入淮】丰水【在霍丘县西南一十里源出穷谷旧名穷水今名丰水】濉水【在宿州北二十里今名小河源出河南夏邑县白河东流至清河口入于淮】颍水【旧自河南项城县界流入太和颍上等县经陈州西华境宋刘敞诗有世乱颍水浊世治颍水清之句本朝洪武八年黄河分决合流经颍州北门外宣徳五年西北淤塞俗称小河上通古汴下达淮泗】汝水【在颍州南一百二十里源发汝州天息山经新蔡朱皋东流入淮又有小汝水在沈丘废县北】黄河【旧自太和县界流入经颍州北门城下东流至夀州正阳镇注淮正统十二年上流淤塞惟西华境一支入颖合流下达于淮泗】市河【在旧府城中濠水旧従清流门外与此河通入于淮】池河【自庐州府界流入厯定逺县南境一百四十里北流入于淮】沱河【在五河县治西北通虹县五河口入于淮】浍河【源出河南永城县马长河东流厯宿州南境至五河县西北入于淮】漴河【在五河县东南二里源出南湖东流入于淮】潼河【在五河县东北三里通沱河经天井湖北至虹县石防子入于淮】河【在霍丘县东二十五里源自六安州香河岭分流入东河】史河【源出河南光州固始县界经霍丘县北境入于淮】汴河【自宿州流入虹县至泗州东西两城之间入于淮隋大业中开道又名通积渠】直河【在泗州东北二十里宋崇宁间开由汴河达于淮】新河【在盱眙县彭城乡宋发运使蒋之竒开浚以避淮流之险又霍丘县北二十五里亦有新河宋宣和前不通舟楫建炎后湍流冲激河岸渐广遂名何宋英诗自従二水分新旧南北烟波各自愁】得胜河【在天长县北七里旧传汉髙祖自将兵击淮南王英布获胜于此因名】赤栏浦【在盱眙县城南旧于浦上作赤栏桥因名】洪泽浦【在盱眙县北三十里旧名破釡涧隋帝幸江都经此时亢旱至则遇雨下水泛遂更今名】明月湖【在旧府城东南北通淮河】万安湖【在虹县宋朱弁诗离汶未逾千里道渡淮先泛万安湖】万嵗湖【在盱眙县西二里方圆三十里昔周世宗驻跸于此民皆呼万嵗因名】塔影湖【在泗州西北四十里日照山寺塔影落于此因名】西湖【在颍州西北二里长十里广二里景象甚佳宋晏殊欧阳修苏轼相继为守皆尝宴赏于此题咏甚富】鳯凰池【在旧府城西北隅相传尝有凤凰宿于此又定逺县治东亦有凤凰池】莲花池【在旧府城西门外通逺坊】饮犊池【在夀州城西南隅汉时苗为县长时留犊饮水之所】曲阳池【在定逺县治西】安丰塘【在寿州南安丰废县即芍陂也楚相孙叔敖所筑与阳泉陂大业陂并灌田可万顷汉王景魏邓艾宋长沙王义欣皆尝修之】清陂塘【在颍州南一百五十里灌溉民田为利甚博】龙井【在旧府城开元寺中又防城县西四十里亦有龙井又名圣水井嵗旱祷雨辄应】五眼井【在府西南隅初淤塞洪武间复浚治之水甚甘美】八角井【在八公山上又山海经注夀春有九井汲一井诸井皆动】圣母井【在盱眙县山寺中俗泗州僧伽降水母于此】罗汉井【在盱眙县先福寺又有罗汉泉在寳积山下】芦龙井【在天长县东二十里相传古有异人汲水用芦化龙于井中故名】乳泉【在府西二十五里栖岩寺味清美为灵泉之亚】灵泉【在府西南六十里识者谓视惠山谷帘几可无愧唐元桓作灵泉賛】真珠泉【在夀州北三里世传淮南王炼丹之所旱暵不竭每闻人声则珠泉涌集或呼为噉泉】咄泉【在夀州东北一十里其泉一无波浪若人至其傍大呌即大涌小呌即小涌咄之则涌弥甚一名女泉】白泉【在荆山东南宋苏轼诗泉木杪出牛乳石池漫】汉泉【在定逺县西五十里世传楚汉屯兵汉兵渇因大呼泉遂出其旁又有楚泉其流稍微宋吕夷简诗地与分双派天方鬬二雄】玻璃泉【在第一山崖下有石龙虎口中喷水注石池中宋张耒有诗】磬泉【在盱眙县古离宫西南杜家山侧有石刻曰磬泉俗名七眼泉又县西二十里鱼勒村有清眼泉】乗龙洲【在旧府城北二十里淮水中周世宗征濠夜遣兵持炬乗槖駞絶淮濠兵惊以为鬼乗龙也因以名洲】邵阳洲【在旧府城东北八十里淮水中魏云英围钟离梁命韦献救之夜趋于此截洲为城】荆山堰【在旧钟离县西八十里梁天监中筑壅淮水以灌夀阳又旧招信县西北六十里有浮山堰乃周时修筑者】
　　土产墨【府及旧城俱出】云母石【云母山出】磬石【磬石山出】都梁香【都梁山出夲泽兰草也以山得名】紫色艾　石斛【俱夀州出】鹤　苜蓿【泗州出】白鱼【淮水出】
　　公署英武卫【在定逺县北四十五里】飞熊卫【在定逺县东北五十里俱洪武十一年建】夀州卫【在夀州城内旧为安丰卫洪武三年改守御千户所十三年改夀州卫】泗州卫【在泗州城东北隅洪武十三年建】宿州卫【在宿州城内稍西洪武十年建守御千户所永乐七年改为卫】颍川卫【在颍州城西北隅洪武元年建】武平卫【在亳州城内稍北旧为熊韬卫洪武二十二年改建】颍上守御千户所【在颍上县城西洪武元年建】
　　学校凤阳府学【在府治西南本中都国子监旧基洪武二十七年始自旧城移建于此景泰二年及成化中俱重建】夀州学【在州治西元泰定间建本朝洪武三年重建正统七年重修】泗州学【在州治西元至治间建本朝洪武三年重建景泰元年重修】宿州学【在州治东元泰定间建本朝洪武三年重建正统七年重修】颍州学【在州治南土城内洪武十年建正统七年及成化五年俱重修】亳州学【在州治西南旧县学在州东洪武五年建治中陞州学正徳中迁于此】凤阳县学【在县治东南洪武十三年建正统十四年重建】临淮县学【在旧府城内本府学旧基洪武二十七年移府学于新城始自涂山门内移建于此正统五年重修】懐逺县学【在县治东南洪武三年建正统六年重脩】定逺县学【在县治东南洪武三年建正统二年重脩】五河县学【在县治西北洪武三年建景泰五年重修】虹县学【在县治东洪武三年建正统七年重修】霍丘县学【在县治东洪武五年建宣徳五年重修】蒙城县学【在县治东南洪武四年建正统七年重修】盱眙县学【在县治西洪武五年建景泰二年重修】天长县学【在县治东洪武十五年建正统七年重修】灵璧县学【在县治东洪武二年建二十六年重修】太和县学【在县治东南洪武五年建正统十四年重修】颍上县学【在县治西洪武四年始自县城南门外移建于此正统十四年重脩】
　　书院崇圣书院【在第一山旧传西汉孔安国父子相继为临淮守后人因建书院于此上有先圣燕居殿遗趾】西湖书院【在颍州西湖之濵宋欧阳修守颍乐其风土晚年终老于此遂筑书院本朝洪武间沦于河】独山书院【在府治东南独山麓嘉靖初御史张维恕建】
　　宫室开国元勲阁【在府治西南本朝洪武八年为开国功臣徐达等建】含桃阁【在府之旧濠州廨宋祥符中梅询为守吕夷简为倅相得甚欢以此为憇宴之地】皷楼【在府中云霁街东】钟楼【在云霁街西俱本朝洪武八年建】清淮楼【在府旧濠州治后子城上唐建张诗观鱼惠子台芜没夣蝶荘生冡木秋惟有清淮供四望年年依旧背城流】望仙楼【在旧府城内市楼东唐蓝采和仙去人于此楼望之】观风楼【在旧府城本丽谯门楼宋郡守樊仁逺改今名】太清楼【在亳州宋真宗幸亳建此楼以尊事老子】望先楼【在宿州城北三十五里元刘湛建此楼以望先茔】同乐楼【在盱眙县旧军治又有淮山楼亦在军治皆宋时所建】大飨堂【在亳州魏文帝幸谯父老于帝故宅立大飨碑曹植文梁鹄书钟繇篆时称为三絶】静正堂【在府旧濠州治堂后又有清风堂皆宋建】思贤堂【在府旧濠州治东北隅宋建有南华堂与此相接】聚星堂【在颍州治宋欧阳修守郡日建有聚星堂集】会老堂【在颍州宋蔡寛夫诗话欧阳修与赵槩同在政府相得懽甚后相继谢事归槩单骑过修于汝隂时年几八十留逾月日游汝水之隂因名其堂修诗公能不逺来千里我病犹能釂一钟】威信堂【在府旧濠州治宋淳熙间郡守王囘陛辞上曰守边之道无出威信二字因以名堂】澄碧堂【在亳州宋宇文虗中知亳州时建嵗旱蝗虗中祷而得雨尝宴于此堂】翠屏堂【在旴县起秀亭前宋陆游记方国家承平时边郡游观有雅歌之堂万栁之亭而翠屏之盛又非万栁雅歌之所可及】枕淮亭【在府旧濠州治子城上宋建旧名望淮后易今名】四望亭【在旧府城本唐刺史刘嗣之建李绅记云云山左右长淮萦带下绕清淮旁阚城邑绅短小后人因名短李亭宋苏轼诗頽垣破础没柴荆故老犹言短李亭敢请使君重起废落霞孤鹜换新铭】藏春亭【在府旧濠州治子城东北隅宋郡守樊仁逺建】翛然亭【在府旧濠州治倅防本名观澜宋元祐间王雍为通判有言晋简文游华林园谓左右曰会心处不必在逺翛然临水便有濠濮间趣雍喜遂易此名】一品亭【在旧府城西南隅宋王钦若父郁为郡判官作亭天圣初钦若来典郡亭尚存钦若孙仲徽为守因増大而名之】双栁亭【在颍州宋晏殊守郡日尝手植双栁至欧阳修为守则双栁成隂遂建此亭作诗有树犹如此我何堪之句】清颍亭【在颍州西湖上宋晏殊建苏轼尝与弟辙别于此有别泪滴清颍之句】起秀亭【在玻瓈泉上本会景亭也宋郡守吴説改曰淮山伟观王渥复易名东南起秀章纲记云郁郁葱葱之气萃于东南而东南之秀实起于此后有石壁刻名人诗甚多】浮空亭【在浮山顶上宋建苏轼诗人言此地是鳌宫升降随波与海同共坐船中那得见乾坤浮水水浮空】绣谷亭【在盱眙县旧崇福寺凡五亭曰托根曰竹荘曰香雪曰杏村因其有梅竹荼防红杏而榜之也】庆丰亭【在夀州古安丰驿下瞰芍陂】庄周台【在旧府城东门内开元寺后亦名逍遥台唐刺史梁延嗣所筑仍置祠刻像于其上】观鱼台【在府旧钟离县西南七里昔荘子与惠子游于濠梁之上荘子曰鯈鱼出游従容是鱼乐也惠子曰子非鱼安知鱼之乐荘子曰子非我安知我不知鱼之乐宋苏轼诗欲将同异较锱铢肝胆犹能楚越如若信万殊归一理子今知我我知鱼】春申台【在夀州城内东北隅相传楚春申君黄歇所筑遗迹犹存】凤凰台【在夀州城南门之左相传尝有凤凰至因名】读书台【在夀州南隠贤镇董李二生所居之地台基犹存】鬬鸡台【在夀州东北一十里俗传昔有二金鸡鬬于此】八角台【在亳州东南三里旧传魏曹操所筑尝大飨军士于此】都梁台【在旴县西南三里相传隋帝所筑遗址尚存】八仙台【在盱眙县东三里上有八仙坐石下有神仙洗肠池宋米芾诗山径重重鎻緑苔松花曽见几番开神仙费尽招呼力那得休官一个来】义台【在定逺县东二十里五代时有梅氏宗族聚居冈下鸣鼓会食南唐李主为筑台以表之】判虎台【在定逺县治后相传宋包二为县令虎伤人捕虎系于台前石判之其石犹存】秋风台【在亳州城中】看花台【在秋风台北俱元万户张柔所筑为息游之所遗址尚存】髙唐馆【漫叟诗话濠州西有此馆俗以为楚之髙唐也宋阎钦爱诗借问襄王安在哉山川此地胜阳台葢言其非耳】水馆【旧志在濠州唐张祐诗髙阁去烦燠客心遂安舒清流中浴鸟白石下游鱼秋树色雕翠夜桥声捣虗南轩更何待坐见玉蟾蜍】
　　闗梁铜城镇【在天长县西北四十五里汉吴王濞即大铜山铸钱后因名镇】连珠寨【在夀州城北五里山腰有石甃大路遗迹尚存周世宗攻夀州屯兵于此】凤阳桥【在洪武门外亦名凤凰桥】大通桥【在府东南一十里洪武三年勅造赐名大通】东湖桥【在府左甲第门外稍东去城一十里】西湖桥【在后右甲第门稍西去城一十二里】升仙桥【在旧府城撒金街东南旁有酒楼相传蓝采和登楼而饮乗云仙去今桥石上足迹犹存】望仙桥【在旧府城崇儒坊相传蓝采和登仙时人聚此桥望之故名】广运桥【在旧府城涂山门外洪武三年勅造赐名广运】通会桥【在泗州城内西街跨汴河】永济桥【在宿州北二十五里旧名符离桥亦名埇桥】七星桥【在颍州南乡五十里形似北斗】九虹桥【在临淮县西南七里桥有九梁望之若虹】迎安桥【在临淮县东二十里元造】红心桥【在临淮县东南六十里旁有马驿】曲阳桥【在定逺县治西攀桂坊】顺阳桥【在定逺县南门外】太平桥【在定逺县东六十里洪武八年勅造赐名】阛阓桥【在虹县治南宣化坊跨汴河乃民物辏集之处】洪泽桥【在旴县孝弟乡】寳积桥【在盱眙县治北以寳积山水通其下故名】广化桥【在蒙城县北三十里跨淝河】九里桥【在亳州西九里沟】
　　寺观大龙兴寺【在盛家山南本朝洪武初勅建有御制碑及御书第一山三大字刻于碑】开元寺【在旧府城东门内又名庄台寺唐开元间建本朝洪武十五年重建】大圣寺【在泗州治西即古香积寺也唐龙朔间建本朝永乐初重建又懐逺县治南亦有大圣寺宋雍熙间建本朝洪武五年重建】报恩寺【在夀州治东宋天圣间建本朝洪武中重建】圣果寺【在宿州城东北宋治平间建本朝洪武初重修】资福寺【在颍州土城西南宋建本朝洪武中重修】栖岩寺【在凤阳县西二十五里寺有石室宋髙宗尝颁御书于此兵燹不存】罗汉寺【在天长县治东唐贞观间建本朝洪武初重修】上山寺【在盱眙县治西南宋天禧间建本朝洪武间重修】咸平寺【在亳州北门内旧名崇因寺宋改今名】禅窟寺【在定逺县西北三十里旧名虎窟寺永乐四年重修】福昌寺【在霍丘县治西北宋治平间建本朝洪武中重修】西寺【在定逺县治西旧名西祥寺宋咸淳间建本朝永乐七年重修】圣夀寺【在五河县治西宋徳祐间建本朝洪武间重建又灵璧县治东北亦有圣夀寺元建本朝洪武初重修】慈氏寺【在蒙城县治东南旧为院元建本朝洪武中重建改为寺】释迦寺【在虹县治东南二里洪武中建】龙兴寺【在颖上县北门外洪武中建】瑞岩庵【在盱眙县治西其石岩中有穴出泉清泠可饮岩下有小石池以畜水有瑞岩泉三篆字刻于石元余阙有诗】通真观【在旧府城南即唐蓝采和升仙之地有碑刻采和踏踏歌于上元至治间建寻燬本朝洪武六年重建】妙观【在泗州城中宋咸淳间建本朝洪武中重建】迎祥观【在颍州治南元泰定间建本朝洪武间重建】庆真观【在蒙城县治东元至顺间建本朝正统三年重建】天静宫【在亳州东一百二十里老子所生之地后人建宫以尊奉之元至顺三年重建张起岩撰碑】玉清万夀宫【在亳州治北街之东相传为曹操故宅】
　　祠庙禹庙【在涂山絶顶昔禹会诸侯于此后人立庙相传禹以六月六日生本朝命有司是日奉祭百姓皆至焉】西楚霸王庙【在定逺县西六十里相传项羽败还至此后人为立庙】魏武帝庙【在亳州东祀魏武帝操宋穆修作记州东五里又有魏文帝祠】单父侯庙【在寿州南祀宓子贱俗传子贱为鲁使吴而卒于此宋封单父侯有墓号青塜】老子祠【在亳州老子所生之地后人为立祠汉桓帝尝命边韶为文】庄子庙【在蒙城县西北】孙叔敖庙【在夀州南芍陂上叔敖相楚筑芍陂功徳及民故立庙祀之】九江王庙【在夀州安丰故县东南八十里祀汉九江王英布】马将军庙【在旴县东南八十里相传汉马援行军至此后人立庙祀之】陈思王庙【在夀州南祀魏陈思王曹植】邓公庙【在夀州南芍陂上又泗州白水坡上亦有庙俱祀魏邓艾艾尝于此置屯田故祀之】忠显庙【在夀州子城内即宋武帝内殿基南唐刘仁赡守夀州死节后人为立庙】黒水将军庙【在旧府城临淮门外宋嘉定间郡守柴将军铸铁像刻云濠州之北淮河之边于汝镇守亿千万年本朝洪武间重建】显济王庙【在相山神姓字莫详代加封襃凡祈祷辄应自洪武初州奉春秋二祭】灵佑祠【在朱山祀汉朱买臣宋县令舒焕具灵应之迹会民列状请封号赐曰灵祐之神】中都城隍庙【在留守司后本朝洪武五年建】甓山祠【在泗州西甓山旧传隋有赵徴君者于此读书后人慕其行为立祠】忠义祠【在旧府城西宋嘉定间金人攻城路钤石吴统制韩仔秦允以所部血战死之后人为立祠】功臣庙【在中都城隍庙西本朝洪武五年建祀开国功臣常遇春等】瞿相公庙【在县西南二十里洪武六年建】
　　陵墓十王四妃坟【在府西北二十五里有白塔在焉十王本朝夀春霍丘安丰蒙城下蔡六安寳应来安都梁英山王也四妃夀春王妃刘氏霍丘王妃翟氏安丰王妃赵氏蒙城王妃田氏也洪武间修建祠祭署世掌祀事又有曹国长公主坟在旴县灵迹乡太原长公主坟在旴县太平乡二坟亦洪武中所修】杨王坟【在盱眙县西南八十里太平乡王姓陈县人本朝外戚洪武三年修学士宋濂撰神道碑】徐王坟【在宿州北七十里闵子乡王姓马州人本朝外戚洪武四年于坟前建庙永乐九年重建立华表柱嵗时有司祭祀设坟户九十余家】滁阳王坟【在左甲第门外王姓郭名子兴定逺县人元末率义兵保障乡曲有功于民本朝封王】东瓯王墓【在府西北三十里王姓汤名和凤阳县人国初累立战功追封王爵】安平侯墓【在懐逺县西九十里侯姓李名逺国初以功封侯】霍叔冡【在霍丘县淮水岸上霍叔名处周公弟也封霍丘其冡在焉】徐君冡【在泗州东北一百二十里安河西岸有土类台昔吴延陵季札带剑赠徐君已死挂于徐君冡上树而去相传即此】宓子贱冡【在夀州南六十里旧有碑云子贱为鲁使呉死于道因葬焉】甯戚冡【在宿州西一百九十里戚齐人尝饭牛车下扣角而歌后为齐相】伍奢冡【在亳州东南八十里春秋楚平王处太子建于城父伍奢傅之有冡在焉】倚相冡【在夀州南五里俗称相王冡倚相楚左史能读坟典者】范蠡冡【在蒙城县西六十里蠡仕越既灭呉遂乗舟入湖海而去卒于此】庄子冡【在旧府城开元寺后即逍遥台】防颇冡【在八公山下颇战国时赵将】甘罗墓【在颍上县东五十里罗秦卿】陈胜墓【在丘疃山麓胜秦末起兵称楚王后为荘贾所杀汉髙帝为置守冡三十家】虞姬墓【在定逺县南六十里俗称嗟虞墩又灵璧县东二十三里亦有墓相传灵璧其身定逺其首宋苏轼诗帐下佳人拭泪痕门前壮士气如云苍黄不负君王意只有虞姬与郑君】英布墓【在安丰故县东八十五里旧有碑云汉九江王英布墓】刘安墓【在夀州安汉淮南王也庙亦在焉】窦融墓【在霍丘县西成家阜融东汉安丰侯】张元伯墓【在盱眙县东二十里张范荘元伯名郡尝与山阳范式期鸡黍会者】桑维翰墓【在盱眙县招隠洞北维翰当石晋亡时为张彦泽所害契丹耶律徳光还其尸于此】王钦若墓【在府旧钟离县西五里钦若宋相独山在其墓之前】李敏墓【在颍州西瓦店敏官尚书洪武中勅】郁新墓【在临淮县东新官尚书永乐初赐】顾佐墓【在临淮县佐官尚书】苗衷墓【在定逺县清澄湾龙冈之原衷官少保天顺中勅】
　　古迹当涂城【在涂山北麓下即古涂山氏之国汉为县属九江郡武帝封魏不害为当涂侯即此】蓼国城【在夀州南安丰乡故皋陶国杜预曰安丰桐邑有蓼城汉有蓼县属六安国】相城【在虹县西北即商之先相土所居宋共公徙都于此汉沛郡治相】徐城【在泗州北五十里古徐国也】胡城【在颍州城西北二里即春秋胡子国】义城【在泗州西北四十里晋置义城县属淮南郡或以为管鲍让金之地】钟离城【在旧府城东六里晋县属淮南郡隋置钟离郡于此土人呼为鲁城又有废鲁城在旴县南三十里】荆山城【在钟离废县西八十三里梁魏战争时筑】东阳城【在盱眙县东七十五里秦县陈婴为东阳令即此晋属临淮郡】济隂城【在旴县西五十八里刘宋泰始初筑置淮隂郡后废唐初置济隂县寻省】阳城【在宿州南秦县陈胜生于此汉属汝南郡后为岑彭封邑】东城【在定逺县东南五十里项羽败走东城即此汉置县属九江郡东汉滕抚传隂陵人徐凤反攻烧东城或云东城废县在和州境】隂陵城【在定逺县西北六十里汉书灌婴追项羽失道即此县属九江郡晋属淮南宋梅询诗龙虎相驰逐干戈事战争千重汉围合一夜楚歌声又云失道欺田父穷途遇灌婴天亡终不悟览古一伤情】曲阳城【在定逺县西北九十五里秦县汉属九江郡又有西曲阳故城在夀州东北八十三里晋县属淮南郡】山桑城【在蒙城县北三十七里汉县属沛郡光武封王常为山桑侯即此晋隋属谯郡今城内有亭基陵阜髙峻】细阳城【在颍州西北四十里汉县属西南郡】慎县城【在颍上县西北汉县属汝南郡晋属汝隂郡】考城【在懐逺县东南四十五里本汉考城县遗址尚存】僮城【在虹县东北七十里汉潼县也又有僮都城在县北　一百二十里即汉之取虑县】三牛城【即旧府城有三石牛葢郡介淮濠多水灾牛土畜故以厌之宋郡守梅询尝梦三牛鬭于庭有人称相公来上谒及梅得濠州则廨有三石牛既而吕夷简来为倅恍如梦中】公路城【在旧府城东又有城在旴县境亦名公路相传皆袁术所筑】淮阳城【在泗州故徐城东北一百五十里晋义熙中置郡】青冈城【在夀州西二十五里晋谢等御秦军时所筑】龙亢城【在懐逺县西北八十五里汉为县属沛郡晋属谯郡北齐置郡于此】闾城【在定逺县西北一百五十里相传后魏太武南征时筑梁于此置西沛郡】新城【在宿州北境本北齐所置睢南郡】吴城【在泗州旧徐城北三十里陈将吴明彻于此置髙平郡隋废】清丘城【在颍州东五十六里隋大业间置县属汝隂郡唐武徳间废】任城【在颍州治北陈将任蛮奴于颍水北岸筑城以围汝隂】淮陵城【在盱眙县旧招信县西北二十五里汉为县晋属临淮郡】睢陵城【在盱眙县唐武徳初所置县寻废】石梁城【在天长县北二十五里后周时筑】涡口城【在懐逺县东北一十五里今名□城唐自贞元后涡口对岸置两城即此刺史常带两城使】下蔡城【在夀州北三十里汉为县属沛郡隋属汝隂郡其城周世宗筑遗址尚在】废临濠郡【隋志梁于定逺置此郡齐改曰广安隋初废】废陈留郡【在安丰县东北五里梁置郡及县隋废郡改县曰颍阳唐省入汝隂】废九江郡【隋志于定逺县下载云北齐废为曲阳县县亦寻废】废雩娄县【在霍丘县西南八十里春秋楚人侵吴及雩娄即此汉为县属庐江郡】废城父县【在亳州东南七十里春秋陈之夷邑亦曰城父汉属沛郡晋属谯郡隋属亳州元废为村有文庙碑存】废夀春县【在夀州西四十里秦置汉为九江郡治晋隋为淮南郡治内有楚王祭淮坛】废符离县【在宿州北二十五里秦置汉属沛郡晋属沛国】废蕲县【在宿州南四十六里秦置汉属沛郡晋属谯郡】废临涣县【在宿州西南九十里本汉铚县属沛郡晋属谯郡梁改临涣隋因之】废义成县【在霍丘县北四十里汉置属沛郡】废安丰县【在夀州南六十里汉属六安国隋属淮南郡今为安丰乡】废谯县【在亳州城汉属沛郡晋为谯郡治隋因之唐为亳州附郭有尉廨碑存已上二县俱汉置本朝省】废招信县【在旴县西六十里本后周招义县宋改曰招信】郪丘【去颍州治八里魏安厘王时秦拔郪丘汉置新郪县属汝南郡章帝时徙宋公于此今呼为颍阳城】流星园【在亳州天静宫南碑云有星突流于园老子因而降诞即此元有圣母殿遗趾尚存】漆园【在定逺县东三十里相传即荘生为吏之处又山东曹县有漆园城】梦蝶巷【在旧城梦蝶坊荘周云周梦为蝴蝶栩栩然蝴蝶也俄然觉则蘧蘧然周也不知周之梦为蝴蝶与蝴蝶梦为周与后人因名其地为梦蝶巷云】垂花坞【在旧府城逍遥台南上有樛藤垂花唐刺史独孤及爱之命以名作诗云紫蔓青条覆酒壶落花时与野风俱归来自负花前醉笑向游鱼问乐无】垓下【在虹县西五十里汉兵围项羽垓下大败之即此】奕坛【在府东北一十六里有石临河刻成棋局又凿窊可置棋子上刻烂柯二字】韩信坛【在泗州东南七里有坛基存】龙凤砖【在旧府城开元寺南唐主李升微时尝寓寺中故寺有潜龙殿而砖尚存】金梭堆【在夀州东一十里俗传淮南王遗金于此人多于雨后得之】
　　名宦周孙叔敖【战国时为楚令尹尝作芍陂大兴水利夀人至今徳之】汉孔安国【临淮太守以诗书教化一郡称治】路温舒【临淮太守多着异迹】萧咸【睢阳泗水内史所居有政绩】王嘉【鸿嘉中为九江太守治甚有声】薛宣【临淮太守政教大行】何武【沛郡太守善声着闻】侯霸【淮平令政理有能名逮王莽败保国自守卒全一郡更始初遣使徴之百姓号哭遮道曰愿乞复留朞年使者具以状闻】朱晖【临淮太守好节槩有所拔用皆励行士吏人畏爱为之歌曰强直自遂南阳朱季吏畏其威人懐其惠】虞延【建武初细阳令每嵗时伏腊辄休遣徒系各使归家莫不感其恩徳应期而还】许慎【沛县长尝作説文解字十四篇传于世】马宫【九江太守有治声召为大司徒】时苗【夀春令令行风靡始之官乗黄特车嵗余牛生一犊逮去曰犊是淮南所生非我有也留之而去】宋均【九江太守郡多虎暴数为民患均务退奸贪进忠善去槛穽虎自东游度江去】卢植【熹平中九江蛮反四府选植才兼文武拜九江太守蛮冦賔服】何比干【汝隂县决曹掾平活数千人时号何公】宋登【汝隂令为政明能号称神父后卒于家汝隂人配社祠之】孙坚【盱眙丞又徙下邳丞所在有称】三国卢毓【魏谯郡太守文帝以谯旧乡大徙民充之以为屯田而谯土地硗瘠百姓困穷毓上表徙民于梁国就沃衍】郑浑【魏下蔡长时天下未定民皆剽轻不念产殖浑课使耕桑兼开稻田民以丰给】王棊【魏明帝时安丰太守为政清严有威惠明设防备敌人不敢犯】邓艾【仕魏屯田于芍陂人蒙其利】徐邈【魏谯郡相有政绩著称】晋王浑【以安东将军镇夀阳不尚刑名处断明允虗懐接纳士悦附之】邓殷【汝隂太守先是梦行水边见一女子猛兽从其后占曰水边女汝字兽守也当作汝隂果然】南北朝刘湛【宋武帝以其子义康为豫州刺史留镇夀阳以湛为长史义康弱年未亲政府州事悉委湛】沈璞【宋元嘉末盱眙太守魏大武南侵与臧质共守旴太武攻之三旬弗克而去质使上露布璞固辞归功于质】沈庆之【宋元嘉末以南兖州刺史镇旴】张冲【南齐旴太守美声着闻】昌义之【梁天监中以北徐州刺史镇钟离魏元英来侵昼夜攻城战日数十合魏军死者与城平会援兵至魏军遂败】夏侯亶【梁南豫州刺史夀久罹兵荒百姓多散亶轻刑薄赋务农省役人户充复】李崇【后魏将守夀春十年常养壮士数千人冦来无不摧破邻国谓之门虎】隋赵轨【夀州总管长史芍陂旧有五门堰芜秽不脩轨劝课吏人更开三十六门灌田五千余顷人赖其利】元胄【濠豫二州刺史翼亮隋室济王基有佐命之勲】唐卢祖尚【高祖时为夀州都督有能名】高智周【髙宗时夀州刺史治尚文雅行所部先见诸生质经义及为政得失既乃録讼考耕饷勤惰以为常】栁寳积【永徽中颍州刺史修椒陂塘引润水漑田二百顷民利之】顔元孙【垂拱间为濠州刺史有文名即杲卿之父也】苏晋【泗州刺史以仁恕为政吏民信服久之父老解职归养】韦知人【泗州刺史政尚平易以恤民为务有治声】李岵【颍州刺史在郡兴利除害得民欢心】张公度【夀州刺史有去思颂大厯间立碑】张镒【大厯初濠州刺史政条清简延经术士讲授生徒大厯中条天下牧守课绩镒理行第一】张万福【徳宗时李正已反江淮漕船不敢逾涡口以万福素有威名拜濠州刺史万福至濠驻马于岸悉发漕船相衔进贼兵睥睨不敢动】李繁【亳州刺史有机畧遇剧贼为患繁出兵擒之民用得所】贠半千【濠州刺史不専任吏以文雅粉泽故礼化大行】独孤及【濠州刺史嵗饥邻郡流亡什四已上而州人独安其治因俗为理人用爱戴】刘茂复【濠州刺史政无他门赋无横敛人人知教濠人多不茂复下令过期不者笞之其不能者以俸钱与之】杨凝【判亳州増垦田决圩堰筑隄防水患讫息】李则【定逺尉假领他县令严而行富豪并贫民之产而不税者尽以法治贫民用安】罗珦【夀州刺史后刺庐州其徳政碑曰夀春距庐江三百里公尝牧守兹郡夀人望而爱之赤帏即路夀人自理】侯固【大中间濠州刺史奏乞増植桑无加税刻石定逺县门】郑恽【下蔡长至县夺民渔猎之具使务耕桑】杜慆【泗州刺史厐勋反攻城或劝出家属慆曰死生与将士共之贼易慆驰勇士欲入封府库慆阳出迎劳伏甲士皆殱焉被围凡十月拊循将士皆殊死战贼累攻不克卒定一州】五代王祚【汉颍州刺史均部内税租补实流徙及防导通商渠湮塞以通舟楫郡无水患】司超【周时为宋宿亳二州游奕巡检使改宿州固镇守御都指挥使移屯颍州下蔡镇屡与淮人战有功】朱景【杨吴霍丘守将梁遣兵袭之为景所败初梁兵渡淮表识其可渉之津景宻徙表于深处梁兵望表而涉溺死者大半】郭全义【南唐濠州观察使有能名子廷谓仕为濠州监军后加本州团练使周师两至不能下】江梦孙【南唐天长县令民有争马讼久不决梦孙令纵马于郊马奔入主家其讼遂决】刘仁赡【南唐清淮军节度使镇夀州周师攻围久不能下既而南唐割地于周而仁赡独坚守其子崇幸其父病谋出降仁赡命斩之病甚其副使以城降仁赡是日卒世宗因移城下蔡而复其军曰忠正军曰吾以旌仁赡之节】宋叚思恭【知泗州太祖尝面谕之曰卿在泗州百姓称仁雍熙中知夀州克着勤迹】王郁【为濠州判官将死告家人曰吾厯官逾五十年慎于用刑活人多矣后必有兴者其孙钦若果大显】朱昻【知泗州尝聚淮水流尸三千为冡瘗之有戍卒谋乱昻诛其首恶凡支党诖误者悉贳之】王审【为中正军节度在镇八年为政寛简嵗得租课量入为出未尝有所诛求】韩丕【端拱中知濠州虽不优于吏事能以清介自持时称其长者】杨覃【淳化中同判夀州廵抚使潘慎脩上其政绩有诏嘉奨就命知州事】李迪【真宗时知亳州亡卒羣剽城邑发兵捕之久不得廸至悉罢所发兵隂聴察知贼区处部勒骁鋭士擒贼斩以徇】俞献卿【安丰县尉有僧贵宁积财甚厚其徒杀之诣县绐言师出游矣献卿曰吾与宁善不告而去岂有异乎其徒色动因执之得其所瘗尸一县大惊】崔立【知安丰县大水壊期斯塘立躬督缮治逾月而成政以循称后又知濠州】毕士安【知颍州有治政以严正见称】王旦【通判濠州以贤达著名弟旭亦尝知颍州卓有政绩】乔惟岳【真宗时知夀州表陈彭年通判州事甚有治声】李若谷【知夀州豪右多分占芍陂陂皆美田夏雨溢壊田辄盗决若谷擿冐占田者逐之每决辄调濒陂诸豪使塞堤盗决乃止】栁植【知颍州后又厯知寿亳州所至官舍蔬果亦不妄采家无长物时称其防】张知白【知亳州守道徇公当官不挠】蔡齐【知颍州卒于官故吏朱寀至颍吏民见寀泣指其所尝更厯施为曰此蔡使君之迹也其仁恩如此】陈尧佐【知夀州嵗大饥出俸米为糜粥食饿者吏人悉献米至振数万人】夏竦【知颍州以不苛为政革去前人甚徳之又知亳州立保伍法有政声盗贼不发田里晏然】晏殊【知颍州以政事闻于一时公余手不释卷时邵亢为推官殊诿之以事】段少连【仁宗时知蒙城县通敏有才遇事无大小决遣如流】陈希亮【知宿州跨汴为桥水与桥争常壊舟希亮始作飞桥无柱以便往来诏赐缣以褒之仍下其法自畿邑至泗州皆为飞桥】尹洙【通判濠州元祐间通判王雍刻石题名记之议者谓倅防多贤达云】宋庠【以使相判亳州以慎静为治】宋祁【知夀亳二州用经术饰吏事临讼以平恕决之】陈执中【以使相判亳州人莫敢干以私】苏颂【知颍州通判赵至忠本边徼降者所至与守竞颂待之以礼且尽诚意至忠感泣曰身虽夷人然见义则服平生説服者惟公与韩魏公耳后又厯知亳濠二州】张昷之【淮南提刑知亳州杨崇勲恃恩为不法诬蒙城知县王申罪械送狱昷之防得寃状乃出申配奸吏若干人】魏琰【知夀州盗杀寺童子有司执僧笞服琰防其非罪命脱械縦去一府争以为不可后数日得真盗】李防【知宿亳二州好建明利害所至必有论奏】连庶【知夀春县兴学校尊礼秀民以劝其俗开濒淮田千顷县大治】杨察【景祐中通判宿州后又厯知颍夀二州遇事明决勤于吏职】赵抃【通判泗州州守昏不事事监司欲罢之抃左右其政守得以善罢又尝摄知濠州】赵贺【通判宿州后又知濠夀州所至吏事精明下不敢欺】刘涣【仁宗时为颍上令以刚直不能事上官弃去家于庐山之阳欧阳脩髙其节作诗以美之】吴奎【至和中知夀州専以仁恕及民事至立防吏民惜其去久而思之】包拯【定逺令政绩彰闻又知天长县有诉盗割牛舌者拯使归屠牛鬻之寻有告私屠牛者拯曰何为割牛舌而又告之盗色变遂引伏】李先【淮南转运使夀春民陈氏施僧田其后贫弱往丏食僧所而僧逐之取僧园中笋遂执以为盗先诘其由夺田之半以还之】傅楫【摄知天长县发摘伏奸猾屏迹】张焘【淮南转运使泗州水城且壊焘悉力营护诏宠其劳】朱景【知夀州嵗饥亟发廪振给劝富者出谷所活数万城西居民三千室建请筑外郭环入之公私称便子光庭亦尝知亳州】朱夀隆【知宿州宿多剧盗至白昼被甲剽攻郡县不能制夀隆设方畧耳目捕斩千余人】苏轼【知颍州尝乞赏汝隂尉李直方捕贼功不报会郊恩当转官即奏移以赏之】韩晋卿【神宗时知夀州奏课第一】叶康直【知亳州通濬积潦民获田数十万亩】丰稷【蒙城簿每事据正以诚意賛其官长未尝立异】傅求【通判泗州淮水溢毁城朝廷遣中使护筑絶淮取土求相度汴隄旁有高埠夷之得土载以回舟省工费殆半寻擢知宿州】马从先【知宿州宿素难治従先厚赏以求盗禁屠牛铸钱严甚大水发廪振流亡全活数十万后又知夀州其治一如宿时】石休【知宿州究心民事未尝有睱常曰吾茍偷安一日则讼事必聚受害众矣】吕公着【通判颍州郡守欧阳修与为讲学之友后知是州民爱戴之子希纯亦尝知是州】燕肃【知颍州精于刻漏时刻不差有善政临去吏民莫不攀恋】尤蒋堂【知泗州事刚柔并用无急遽之政田里帖然】富绍庭【知宿州绍庭故相弼之子能以善政继其家法】陶令【靖康间知旴县徽宗南幸以南山有十景欲临幸诏所在清道令辞以非浃旬可办上嘉其直而止】曽悟【靖康初为亳州土曹金人破州被执悟抗辞慢骂众刅劘之妻孥同日被害】徐端益【虹县尉张邦昌伪诏至县令以下迎拜宣读如常式独端益不拜而走】康允之【建炎中知夀春府有贼万余人攻城允之率军民固守贼解围去】孙逸【知濠州建炎间闾勍奉两京祖宗神御至逸不开门勍告之故逸乃朝服率属吏遥拜勍不能夺而去】毕再遇【知盱眙军金人大入冦再遇屡击败之】吴说【绍兴初知盱眙军奏乞禁止采高宗谓贫民以此为生乃诏官司不得采而民间従便】国凤卿【绍兴初通判濠州金人围城守弃城去凤卿抗敌不屈而死】夏俊【绍兴中盱眙县尉金人入冦俊与士人胡昉部八十四人夜攻泗州金守弃城遁俊入城抚劳诏俊就知泗州】刘锜【以东京副留守抵顺昌守臣陈规得报金兵已入东京锜即凿舟沈之示无去意屡率众极力与战杀其众五千金人大败而遁】汪若海【绍兴中通判顺昌府金人奄至刘锜众不满三万遣人丐援于朝无敢往者若海毅然请行朝廷从之金兵果败去】王霆【初守濠州节浮费籴粟贵马以备不虞寻差知安封军臣上言王霆在濠人甚安之不宜轻易诏再任职事修举】郑絪【通判夀春府先是金人遣完顔林持檄来抚谕絪缚林送于朝率军守御制置使刘锜言其忠改知府事】周淙【绍兴末守濠梁淮楚旧有并山水置寨自卫者淙为立约束结保伍金主亮倾国犯边民赖以全活者不可胜讨】王阮【孝宗时知濠州请复曹玮方田修种世衡射法日讲守与边民亲访北境事宜终阮在濠金不敢南侵】李祥【濠州録事参军安丰守臣冐占民田讼屡改而不决监司委祥卒归之民】黄干【通判安丰军淮西帅司檄鞫和州疑狱干委曲审问无所得一夜夣井中有人明日呼囚诣之曰汝杀人投之井我悉知之矣囚遂惊服果于废井得尸】赵士嶐【淮西兵马钤辖驻夀春贼丁一箭以众来攻三旬不退士嶐选壮士数百出其不意击走之】杨照【濠州将官金人围城急照跃上角楼刺敌执旗者洞腹而死照俄中流矢卒有统领丁元者遇金人十八里洲勉其徒毋负国一舟二百人皆鬭死】杜杲【知定逺县会李全犯边擢知濠州制置大使赵善相谋复盱眙宻访杲卒用其防成功】李庭芝【淳祐中为两淮制置司参议官与贾似道议栅清河五河口増淮南烽一百二十继知濠州复知荆山以淮南皆切中机会】元张晋亨【以万户戍宿州分兵列营于汴隄南北屯田种艺期年皆获其利子好古继其职访民瘼革吏弊立为条约】梁瑞【懐逺县尹温雅防慎上下翕然敬惮之鼎新学舎及去士子刻石以纪其徳】归【至顺初同知颍州事鉏奸击强人不敢以年少易之】张孚【虹县尹兴学化民时俗丕变邑人徳之】余阙【元统初同知泗州事为政严明宿吏皆惮之】梁思温【灵璧县尹为政循良有去思碑】连九鼎【钟离县尹六事具备以防勤称】本朝车诚【洪武初颍上知县守职防谨以诚信治民政化大行寻以绩最陞知光州】李伟【洪武中知临淮县在任亷慎有为勤于抚字民赖以安永乐初以政绩着闻厯陞光禄寺卿】朱俨【洪武末知凤阳县在任能革宿弊为政有方民咸徳之】方素易【洪武中旴知县在任防谨有善政朝廷嘉之赐玺书钞锭衣服等物以旌其能迁知金华府】杨镛【永乐初懐逺知县以防谨自持勤于政务寻陞忻州知州百姓攀留不能释】杨浩【永乐中凤阳知府处已无私驭下有道阖郡之人咸仰赖之】石佩【宣徳间知泗州勤劝课兴孝友九载考绩民赴阙借留加参议衔复任九年有古循吏风　南畿志】杨瓒【正统中知凤阳府防洁公勤入觐赐袭衣宴劳　南畿志】孙景明【正统间知颍州兴学校严礼祀以防静牧民得为治体南畿志】李敏【正统末同知凤阳府防洁慈惠累官南京户部尚书　南畿志】张智【景泰间知定逺县课士劝农政教大行部使上其绩赐玺书旌异　南畿志】何源【天顺间知凤阳府亷能刚果军民畏爱　南畿志】冯良【天顺间定逺训导严条约先徳而后艺士风一变南畿志】白玉【成化初以都督同知守备凤阳尝修葛陂兴水利在官无一亳妄取军民思慕之不置南畿志】张黻【成化间知宿州秉公持正吏畏民懐陞去行李萧然　南畿志】王子澄【治初天长教谕以学行称躬训迪诸生连举进士去后科则不若之矣　南畿志】蒋贤【正徳间任灵璧主簿流贼侵冦贤率民兵御之被执不屈遂为所害事闻廕子南畿志】张钥【正徳间由都御史谪知泗州以防明称捍淮水御流贼尤有功　南畿志】
　　流寓彭祖【古陆终氏第三子籛铿也自尧厯夏殷封于天彭尝于云母山服云母夀八百嵗】庄周【宋蒙人尝与惠子观鱼于濠梁之上今灵璧潼山有荘子后族中率有善谈者】王质【河汾人文中子四世孙唐时侨居淝水上无进取意与游者激之使求发闻因决防而西官至御史中丞】高干【本燕人五代时李景据江南潜结契丹嵗遣单使徃复干父霸将契丹命以干従行使景方至江左谍间北使与中夏构隙遂杀霸居干濠州干在濠生三子寻挈族归宋给田亳州蒙城因土著焉】郭延泽【本徐州人好学博通典籍仕宋累官国子博士咸平中以虞部贠外郎致仕居濠州城南有小园以自娱其咏牡丹千余首聚图籍万余卷】欧阳修【本宋庐陵人初知颍州因灾伤奏免黄河夫万余人修陂水以通西湖民得其利皇祐初自维来颍乐其风土慨然有终老之意致仕遂家焉】刘攽【本临江人厯官中外丧父时欧阳修守颍攽徃依之与修赓咏攽诗有云羁鸟能择木游鱼知赴渊卜居幸乐国负郭依良田】王万【世家婺州父游淮间万因生长濠州少忠伉有大志究心当世急务宋嘉定中登进士累官通判镇江府时金初灭当路多知其人豪也咨问者旁午万谓当急为自治之规累迁至知平江府以太常少卿致仕】
　　人物周管仲【春秋时颍上人少与鲍叔牙为友鲍叔知其贤荐于齐桓公既相齐遂富国彊兵攘夷狄尊周室九合诸侯一匡天下孔子曰防管仲吾其被发左袵矣许其有仁者之功所着有管子书八十六篇】卞和【春秋时楚人尝于荆山得玉璞献之厉王以为诈刖其左足武王即位复献之又以为诈刖其右足及文王即位乃抱璞泣王使人问之曰臣非悲刖寳玉而题之以石真士而名之以诈所以悲也王使玉人琢之果得玉封零陵侯不就】列国甘茂【下蔡人为秦左相秦王尝使之约魏以伐韩宜阳茂恐王聴谗见疑王遂与之盟于息壤卒拔宜阳后复仕齐为上卿】秦甘罗【茂之孙年十二事秦相吕不韦秦欲使张唐相燕唐不肯行罗説而行之乃使罗于赵赵王郊迎割五城以广河间罗还报秦封罗为上卿复以茂之田宅赐之】陈胜【阳城人尝与人佣耕曰茍富贵无相忘佣者笑曰若为佣耕何富贵也胜曰燕雀安知鸿鹄之志哉遂举兵称扶苏项燕自立为将军后为其御所害】陈婴【本东阳令史居县中素信谨东阳少年杀其令欲立婴为王婴母谓曰自我为汝家妇未闻汝先有贵者今暴得大名不祥不如有所属婴乃止后相楚懐王】汉武涉【盱眙人有口辨项羽使往説韩信以三分天下鼎足而立信不従】陈万年【沛郡相人性防平内行修饬以高第入为右扶风迁太仆丙吉尝荐于宣帝后至御史大夫】召信臣【九江夀春人以明经甲科为郎迁上蔡长视民如子后为南阳太守为民兴利其化大行号曰召父诏赐黄金四十斤迁河南太守治行常为第一复増秩赐金竟宁中徴为少府列于九卿】薛广徳【沛国相人尝以鲁诗教授楚国龚胜龚舎师事焉以萧望之荐累官至御史大夫广徳温雅有醖借及为三公直言諌诤后乞骸赐安车驷马黄金而归县其安车传子孙】陈咸【万年子为郎有异材抗直数言事元帝时擢御史中丞累官冀州刺史后为尚书王莽専政即乞骸骨去三子参丰钦悉令解官尝戒子孙曰为人议法当依于轻虽有百金之利慎勿与人重后莽再徴竞称疾不起】郭宪【宋公人少师事东海王仲子时王莽専政召仲子宪諌曰不宜贱道畏贵及莽篡位拜宪郎中赐以衣服宪焚之而逃光武时徴拜博士迁光禄勲尝以諌诤不合伏地不拜帝曰尝闻闗东觥觥郭子横真不虚也子横宪字】梅福【九江夀春人少学长安明尚书谷梁春秋为郡文学补南昌尉上书言事及王莽専政福一朝弃妻子去人传以为仙其后人有见福于会稽者变姓名为吴市门卒云】桓谭【沛国相人父成帝时为大乐令谭以父任为郎因好音乐徧习五经能文章尤好古学光试即位拜议郎上疏陈时政帝欲以防决疑谭极言非经帝怒出为六安郡丞谭著书言当世行事号新论又有赋诔书奏】桓荣【沛郡龙亢人少学长安精力不倦建武中拜议郎授太子经累迁太子少傅赐以辎车乗马荣大会诸生曰今日所防稽古之力也明帝即位尊以师礼拜为五更子郁敦重笃学以尚书教授门生常数百人官至侍中】张酺【汝南细阳人自少力学不怠显宗开四姓小侯学酺以尚书教授论难当上意除为郎令入授皇太子经侍讲率有劲正之辞累官至司徒】卫宏【东海泗人仕为议郎少尝従九江谢曼卿受毛诗作诗序后更受古文尚书于杜林为作训防时济南徐巡师事宏亦以儒显由是古学大兴宏又作汉旧仪四篇载西京杂事】赵孝【沛国蕲人时兵荒人相食弟礼为饿贼所得孝闻之即诣贼曰礼痩不如孝肥贼惊异并放还乡显宗闻其行拜谏议大夫】召驯【九江夀春人少习韩诗以志义闻乡里称之曰徳行恂恂召伯春驯字伯春肃宗朝拜左中郎将入授诸王经帝嘉其义学恩宠甚崇】范迁【沛国相人有清行仕为渔阳太守以智略安边匈奴不敢入界及在公辅有宅数亩田不过一顷复推与兄子其妻谓曰君有四子而无立锥之地可余奉禄以为后世业迁曰吾备位大臣而蓄财求利何以示后世】徐防【沛国铚人举孝防为郎礼貌矜严显宗异之特补尚书郎职典枢机周宻畏慎和帝时拜司空上疏言五经宜为章句以悟后学累官至太尉】杜宻【颍川阳城人为人沉质为司徒胡广所辟迁北海相宦官子弟为令长奸恶者辄按捕之行春到高宻见郑知其异器即召署郡职后拜太仆党事既起免归本郡与李膺俱坐而名行相次故时人称李杜焉】桓典【荣孙举孝防为郎灵帝朝拜侍御史常乗骢马京师畏惮语曰行行且止避骢马御史三迁至羽林中郎将弟彬为尚书郎与蔡邕齐名邕论序其志以为有过人者四乃树碑而颂焉】陈宠【咸曽孙父躬事光武为廷尉宠明习家业肃宗初为尚书是时承永平故事吏尚严切宠上防请济之以寛是后人俗和平屡有嘉瑞后厯三郡三卿所在有迹官至司空宠虽法律而兼通经书奏议温粹号为称职】陈忠【宠子明习法律用心寛详三迁廷尉政有声称安帝初立数上荐逸及直道之士常作缙绅先生论以风上宠信之偏屡上疏言多切直累官至尚书令】范滂【汝南细阳人少厉清节举孝防光禄四行时冀州饥荒盗起滂为清诏使登车揽辔慨然有澄清天下之志及至州境守令望风解印绶去后以钩党坐系既释复见收母曰汝今得与李杜齐名死亦何恨滂跪受教再拜而辞闻者流涕】施延【沛国蕲人明五经星官风角家贫尝诣海盐任作半路亭以养母时冯敷为督邮至知其贤者下车谢使入亭请与饮食脱衣与之饷钱不受顺帝初徴拜太尉】华陀【谯人游学徐土兼通经史晓养性之术年且百嵗犹有壮容人以为仙举辟皆不就精于方药处剂不过数种心识分铢不假称量针药所不及者因刳割腹背防截肠胃除其疾而缝之傅以神膏即愈曹操苦头风召陀针之随手而瘥后召不至竟为所害】三国曹植【谯人操次子十余嵗善属文操视其文曰汝倩人邪植跪曰言出为论下笔成章顾当靣试柰何倩人操甚异之植任性而行不自雕励封陈王薨谥曰思】夏侯惇【沛国谯人婴之后魏曹操初起惇为裨将寻领东郡太守屡従征伐有功文帝时拜大将军惇性清俭有余财辄以分施卒諡忠侯】刘【淮南夀春人许邵尝称其有佐世之才庐江界有山贼守险众谓不可伐以为可卒如所度其他料敌制胜无不中明帝时进爵东亭侯在朝畧不交接或问其故荅曰仆在汉为枝叶于魏备腹心寡偶少徒于宜未失也卒谥景侯】夏侯渊【惇族弟従曹操征讨有功拜征西将军渊之従子尚领荆刺史文帝与之亲友尚子左右勲业官显于时】许禇【谯国人身长八尺余腰大十围勇力絶人曹操壮之拜都尉従讨袁绍累拜振威将军卒諡壮侯】陈矫【东阳人魏明帝时为尚书令帝尝至尚书门矫跪曰陛下欲何之帝曰欲案行文书耳矫曰此臣职分非陛下所宜临也帝乃命回车其直亮如此】康【其先本上虞人姓奚以避怨徙谯家于铚之山因命氏焉康逺迈不羣与魏宗室婚拜中散大夫不就尝弹琴咏诗以自足后以譛被害兄喜有当世才厯太仆宗正】鲁肃【呉临淮东城人家富于财周瑜尝徃见之且求资粮肃有米两囷囷三千斛乃指一囷与之后仕吴累战功为横江将军肃为人方严虽在军阵手不释卷又善谈论属文】蒋钦【九江夀春人给事吴孙防为右护军累功迁荡冦将军初钦屯宣城徐盛收钦屯吏表斩之盛常畏钦害已而钦每称其善论者美焉】薛综【沛郡竹邑人仕吴为五官郎中除合浦交阯太守官至太子少傅所着诗赋论难凡数万言子莹孙皓时领少傅又为左国史与华覈等共撰吴书】吕范【汝南细阳人少为县吏从孙防攻讨有功拜裨将军领彭泽太守迁平南将军屯柴桑权都武昌拜范建威将军领丹阳太守治建业终大司马】丁奉【吴庐江安丰人少以骁勇为小将屡立战功孙亮即位为冠军将军后迁大将军领徐州牧】胡质【楚国夀春人性沈实内察仕魏为顿丘令平反狱情累迁征东将军假节青徐诸军事备御有方海边无事卒赠阳陵亭侯谥曰贞】晋胡威【质子父子俱以清慎闻威厯安丰太守后入朝武帝问曰卿孰与父清对曰臣不如也臣父清惟恐人知臣清惟恐人不知是臣不及逺也】夏侯湛【谯国人幼有盛才文章宏富善构新词而美容观尝与潘岳同车接茵京都谓之连璧泰始中举贤良对防中第拜郎中后转尚书郎出为野王令惠帝即位为散骑常侍】绍【康子事母孝累官至侍中防河间成都二王举兵绍従惠帝与王战于荡隂侍卫皆溃惟绍以身捍卫遂被害血溅御衣事定左右欲浣衣帝曰此侍中血勿去】桓彛【谯国人汉五更荣九世孙性通朗早获盛名仕为逡遒令累迁尚书吏部郎后为宣城内史苏峻反守节而死五子温云豁秘冲温豪爽有风概姿貌甚伟哀帝朝以功加大司马冲淹识有武干孝武朝为荆州刺史尽忠王室】含【绍従子好学能文自号亳丘子举秀才除郎中惠帝朝为中书侍郎累官至平越中郎将广州刺史】曹摅【谯国人调补临淄令县有寡妇姑劝令改适妇守节不移姑愍之宻自杀亲党告妇杀姑摅知其寃辨究得实时称其明狱有死囚摅于嵗夕放暂归家刻日相率而还一县叹服】戴逵【谯国人博学能文善鼓琴工书画性高洁常以礼度自处深以放达为非道着为论孝武时累徴不就子颙有高名尝述荘周大防着为论】陈骞【矫子沈厚有智谋为尚书郎累迁太守并着治迹后封安国亭侯迁侍中都督扬州诸军事】刘翼【淮陵人永昌之乱翼为衡阳太守起兵期复晋祚力战死之】武周【沛国竹邑人仕至光禄大夫子陔及二弟韶茂皆总角见称有器望同郡刘公荣见之曰三子国士也陔最优仕至尚书左防射韶至散骑常侍茂至侍中尚书】桓宣【谯国铚人仕为丞相舍人时张平樊雅负固各据一城元帝以宣与之同里转为后防军使就之平雅即遣使随宣受节制后更宣为都督司梁雍及荆州之南阳襄阳新野南乡军事甚有称绩】刘惔【沛国相人祖宏宏兄粹弟潢并有名惔少清逺家贫晏如王导深器之累迁丹阳尹为政清整性好老荘卒于官孙绰诔云居官无官官之事处事无事事之心时以为名言】桓伊【宣族子尝督豫二州军事所至抚绥百姓赖焉与谢共破符坚进号右将军封永脩县侯伊性谦素不伐善音乐有蔡邕柯亭笛尝自吹之】隗炤【汝隂人善易临终书板授妻曰后五年春当有诏使来姓龚此人负吾金即以此板徃责至期果有龚使至妻赍板往使者惘然良久乃悟取蓍筮之叹曰妙哉吾不负金汝夫自有金知汝渐困故藏金以待知我善易故书板以寓意耳金五百斤盛以青瓮覆以铜梓在屋东去壁一丈入地九尺掘之如卜】南北朝夏侯详【谯人年十六遭父丧哀毁庐墓三年有三足雀来集后仕宋为新汲令累迁尚书左仆射】王彭【宋盱眙人父母终贫无以营乡人为助作砖时天旱艰于水彭号天自诉忽泉涌出毕而竭】郑黒【宋夀阳人为豫州刺史时殷琰叛黒起兵淮上以捍之迁司州刺史】刘瓛【宋沛郡相人惔六世孙防志好学五嵗时闻舅氏读管宁欣然聴之曰此可及也兄弟二人共处蓬室怡然自乐聚徒教授不废袁粲嘉其清徳荐为秘书郎】刘璡【瓛弟方毅正直宋泰豫中为明帝挽郎瓛常夜隔壁呼之璡下牀着衣立然后应瓛怪其久曰向束带未竟其立操如此】刘显【瓛族子六嵗能诵过秦论仕梁为防军俄署法曹后沈约引为少傅五官约尝于坐防显十事显对其九】裴邃【梁夀阳人时裴叔业以夀阳降魏邃乃自拔还梁梁以为豫州刺史欲谋夀阳乃以邃督军北入所至响应竟破魏军】隋刘臻【沛国相人举秀才为邵陵王东阁祭酒隋高祖初进位仪同三司左仆射臻耽悦经史终日覃思精于两汉书时称为汉圣】唐张路斯【颍上人年十六中隋明经第仕唐为宣城令以才能称】夏侯端【夀州人唐髙祖防时与相友高祖入京师擢河南道招慰使檄州县次亳州会王世充起道塞无所归乃驰节东走世充遣人以吏部印绶召之端即焚书及衣解节毛懐之间道走归拜秘书监】刘行举【盱眙人徐敬业起兵州行举与楚州刺史李崇福连和婴城不従敬业败拜游击将军】李敬【亳州谯人该博羣籍尤善于礼髙宗在东宫以马周荐为崇贤馆侍读累官中书令封赵国公仪凤初拜洮河道大总管与吐蕃战败贬州长史卒谥文宪撰次礼论及他书数十百篇】董召南【夀州安丰人苦学读书居行义事亲以孝闻韩愈尝作董生行以送之有云嗟哉董生孝且慈人不识惟有天翁知】厐严【夀春人举贤良第一尝权京兆尹强干不阿后为翰林学士】李兴【安丰人父死庐墓孝诚洞达庐上产紫白芝二本醴泉涌出栁宗元为作孝门铭】何武【夀州人尝被诬枉至州投石自明守释之未防冦起即请子守曰此真毕命之秋也命领偏裨入摐阳不意伏盗发丛翳间兵尽骇溃武独鬬死】裴懐古【夀州夀春人清介审慎仕为监察御史多所平反累官左威卫大将军韩琬称其驭士信临财防为国名将云】李绅【敬曽孙为人短小精悍诗最有名时号短李元和初补国子助教擢翰林学士与李徳裕元稹同时号为三俊累官至同中书门下平章事】五代杨师厚【颍州斤沟人梁时累立战功为天雄节度使太祖与晋战河北乃为招讨使悉领劲兵朱友珪欲图之召计事其吏劝勿行师厚曰吾不负梁今虽往无如我何乃朝京师】张存敬【谯郡人为人刚直有胆畧仕梁为将累迁防国军留后徙宋州刺史卒赠太傅】徐懐玉【亳州焦夷人仕梁为将累功迁保大军节度使为人雄豪勇敢战阵所至克防为时名将云】马嗣勋【濠州钟离人为人才武有辨仕梁为宣武军押衙屡立战功卒赠太保】朱汉賔【亳州谯人为人有胆力仕梁为指挥使累迁昭逺军节度使为政能守法好施惠人颇爱之卒赠太子少傅谥贞惠】宋尹拙【颍州汝隂人性纯谨博通经史举三史官至国子祭酒通判太常礼院宋初改工部尚书太子詹事判大府寺卒年八十一子季通国子博士】李谷【颍州汝隂人厚重刚毅言多诣理举进士从事华秦二州晋天福中擢监察御史累官开府仪同三司进封赵国公宋建隆初卒赠侍中】丁罕【颍州人以应募补卫士累迁指挥使淳化中为泽州团练使知霸州河决以私钱募筑民咸徳之后拜宻州观察使徙贝州】张纶【颍州汝隂人太宗时擢荆湖提点刑狱厯知辰渭州迁江淮发运副使权知泰州复逋户二千六百民为立生祠后又知府瀛沧颍州纶有才畧所至兴利除害有循良之政】高琼【濠州人干之子少勇鸷太宗召置帐下及即位擢御龙直指挥使积战功累官保大军节度镇州都部署真宗时为并代都部署有政绩终检校太尉琼不识字而晓达军政善训诸子】高继勲【琼子真宗时为益州兵马都监厯知数州累迁建雄军节度使继勲性谦谨有机畧善抚御士卒在蜀有威名子遵甫官至北作坊副使遵甫女为英宗皇后神宗即位追封继勲康王遵甫亦追封楚王】阎日新【宿州临涣人真宗时为供奉官迁文思使多所建白累官坊州刺史知渭州兼泾原路驻泊钤辖终昭州团练使知单州】张傅【亳州谯人进士及第真宗时知拳符县累官工部侍郎傅七为监司所至审覈簿书句擿奸隠州县惮之傅曰奚为我惮哉吾所以事事致察者正所以爱州县也吏不敢慢则州县不复犯法矣人亦以为然】鲁宗道【亳州谯人举进士为定逺尉真宗时为谕徳上尝遣使召之宗道方与乡人饮于酒肆使者曰即上讶来迟何辞以对宗道曰第以实告饮酒人之常情欺君臣子之大罪使者如其言上嘉其忠实仁宗时拜防知政事务抑侥幸时皆惮之目为鱼头防政卒諡简肃】王臻【颍州汝隂人始就学能文辞中进士为大理评事知舒城县累迁龙图阁待制权知开封府以右谏议大夫权御史中丞多所建明臻刚严善决事所至有风迹子仲言克绍家学有挥尘録玉照志】吕夷简【夀州人进士及第通判濠州知开封府治严辨真宗识姓名于屏风仁宗时累官同中书门下平章事进昭文馆大学士手防陈八事语甚切以使相出判陈州后再相进位司空封许国公卒諡文靖自仁宗初立太后临朝十余年天下晏然夷简之力为多有集二十卷子公绰公弼公着公孺皆有名】髙觌【宿州蕲人举进士为嘉兴县主簿通判泗州诏定南塲茶法觌多所建明累官集贤院学士进给事中知单州子秉常梓州路转运使】朱夀昌【天长人以父防防补官累调州县通判陜州荆南知岳阆州所至有善政夀昌母刘氏防守京兆时出之母子不相闻者五十年夀昌行四方求之不置熙宁初弃官求之得于同州迎以归由是孝闻天下后累官至司农少卿】许遵【泗州人第进士又中明法擢大理详断官知长兴县及宿州登州后判大理寺熙宁间出知夀州又知润州提举崇福宫致仕累迁至中散大夫】李犍【招信人累官国子博士尝着易説】杨介【盱眙人善医着伤寒论脉诀行于世】吕公着【夷简子幼嗜学至忘寝食夷简器之曰他日必为公辅寓居洛阳举进士累官御史中丞元祐初拜尚书右仆射兼中书侍郎与司马光同心辅政后进司空卒赠申国公諡正献】常秩【颍州汝隂人以经术著称士论归重熙寜初诏郡以礼敦遣始诣阙神宗问曰先朝累命何为不起对曰先帝亮臣之愚故得安闾巷今陛下严诏趣迫故不敢不来数求去不许累官至寳文阁待制兼侍读】曹颍叔【亳州谯人进士及第累官右司郎中陜西都转运使自庆厯铸大铁钱行陜西民盗铸不已颍叔请罢铸诸郡铁钱以三铁钱当铜钱之一従之进龙图阁学士知永兴军】高遵惠【琼之孙从王遵裕以战功累官龙神都指挥使知熙州遵惠生以防入官熙宁中试经义中选累官户部侍郎以龙图阁学士知庆州方宣仁后临朝绳检族人一以法度乃举家事付遵惠遵惠躬表之人无间言】鲁有开【宗道从子好礼学通左氏春秋以防入官知韦城县后厯知卫冀洺滑州所至有循良之政熙宁行新法王安石问江南如何有开曰新法行未见其害当在异日也】苗时中【其先自壸闗徙宿州以防主寕陵簿有善政熙宁中为梓州转运副使韩存寳讨蛮军行时中以粮道逺创为折运法食以不乏迁闗东转运使加至寳文阁待制终户部侍郎】魏瓘【夀春人知广州会城頽圮为之申请经理既筑土得一小石碣云委于鬼公役夫持以告瓘曰事之兴废亶非偶然】张整【亳州酂阳人初补供奉官为利文州都巡检使厯泾原真定京东环庆钤辖莅军严明哲宗尝访于辅臣召之对擢为龙神卫四厢都指挥使官至威州刺史】孙晖【霍丘人少负义气靖康之乱率淮民结保防乡井赖之擢招信尉建炎中金人将渡淮晖率射士民兵御之会大雾金人莫测多寡相持逾半日晖且战且却城陷竟死于敕书楼】李稹【泗州临淮人幼明敏笃学靖康初补迪功郎湖南向子諲使督犒师银两数百艘自淮趋济卒以计达高宗大悦曰得一士如获拱璧岂特军饷而已累官户部贠外郎秦桧当国稹丐祠奉亲十九年不仕母卒庐墓有白鹭朱草之祥后厯知数州以寳文阁学士致仕卒諡忠襄有临淮集十卷】王希吕【宿州人南渡后寓居嘉兴乾道中进士授秘书省正字厯兵部吏部尚书以端明殿学士知绍兴府希吕天性刚劲遇利害无所回防惟是之从居官廉洁归老至无屋可庐】魏【夀春人绍兴中举进士知宣州泾县钱端礼荐其才召为大府寺主簿孝宗时迁宗正少卿使金通问克尊国体比还累迁至防知政事右仆射兼枢宻使淳熙中卒諡文节】刘位【招信人知滁州节制徐泗二州军事金人南伐位屡败之金遣使诱之位斩其使后出战中流矢没于阵赠建宁军节度使建庙滁阳号光烈】董槐【濠州定逺人广颡丰颐美髯少喜言兵既而折节为学嘉定初登进士调靖安主簿累官右丞相兼枢宻使为政务大体茍可以利国家知无不为进封许国公一日将暮值天雷雨大作槐起衣冠而坐为诸生説兑谦二卦毕遂卒諡文清】王惟忠【钟离人军兴据韭山为寨依附者万余人金人以孙兴知濠州属县皆聴惟忠独不从后仕至左军统领】牛富【霍丘人勇而知义为侍卫马军司统制戍襄阳移守樊城累战不为衂城破率死士百人巷战遇民居烧絶街道以头触柱赴火死赠静江军节度諡忠烈裨将王福曰将军死国事吾岂宜独生亦赴火死】姜才【濠州人貌短悍知兵善骑射为通州副都统与元兵屡战屡胜复守州元将使人招之才曰吾宁死岂作降将军邪后以疽发不能战被执死之】巩信【安丰军人为荆湖都统沈勇有谋本苏刘义部曲文天祥开督刘义以信等借天祥官至江西招讨使招淮士数千自随天祥趋永丰大兵追其后信战于方石岭中数矢伤重不能战自投崖石而死赠清逺军承宣使立庙旌之】金魏全【夀州人泰和中宋李爽围夀州刺史徒单羲募兵徃斫爽营全在选中为爽兵所执爽曰若为我骂金主免死全至城下反骂宋主爽杀之金赠宣武将军】武祯【宿州临濠人深数学金正大初徴为司天台管勾时久旱祯忽谓其友王曰今日早归恐为雨阻既而平地雨注二尺人皆嗟异】元孟祺【宿州符离人幼敏悟善骑射早知问学辟掌书记防希宪等器重之荐为国史院编脩官一时典册多出其手巴延南伐祺賛画大计酬应剖决畧无疑滞累官至提刑按察使卒諡文襄】张绍祖【颍州人读书力学以孝行闻特授河南路学教授至正中奉父避兵山间贼至将杀其父绍祖泣曰吾父耆徳善人请杀我以代父且若等非父母所生乎何忍害人父贼怒以戈击之戈应手挫钝因相谓曰此真孝子不可害乃释之】李黼【颍州人父守中为工部尚书黼泰定中以明经魁多士累官宣文阁监书博士兼经筵官数与劝讲每以圣贤心法为言至正中江南冦起出守江州路总管捍贼有功诏为行省防政贼大至城陷巷战叱曰杀我无杀百姓与从子秉昭皆骂贼而死諡忠文兄冕居颍亦死于贼】杜昌【钟离人长身多力至正间首以义兵应募有功授金虎符为义兵万户卒军中尝图其形上之】曹彦可【亳州人至正间妖贼起里中皆不知书者羣趋彦可家以刀斧迫之写旗彦可唾曰我儒者知有君父宁死耳岂为汝写旗者邪遂遇害事闻諡节愍】马希先【懐逺人举乡贡前夕梦灵槎赋已而果然后庐祖父母父母墓凡九年】刘通【亳州谯县人家贫业农母卜氏好声乐每技者以箫鼓至门必令娯侍或自歌舞以悦母心卜氏目失明通誓断酒肉祷之三十年不懈卜氏年八十五忽复明事闻褒美之】张旺舅【霍丘人幼失父母陈氏居贫守志旺舅九嵗卖以养及长母病无赀命医惟日夜痛哭礼天求代未几遂愈又自以生业微不能多给竟不娶以终母年县令言于朝旌之】本朝马公【宿州闵子乡人素刚直重然诺爱人喜施即孝慈高皇后父也洪武初追封为徐王】郭子兴【濠州定逺人其先曹州人父郭公善星厯子兴兄弟三人皆以赀产豪里中元末兵起子兴乃散家财隂结豪杰攻拔濠城据之自称元帅为人勇悍善战而性悻直不能容物卒以愤恨终洪武初追封滁阳王】徐达【凤阳人长身伟貌直元季兵起乃仗防来归留置麾下久之察其智虑材略超众命为镇抚位诸将上征讨四方摧强抚顺辅成大业累官中书左丞相封魏国公达言简虑精令出不二偏裨以下敬若神明小心慎宻谦谨若不能言及受命征讨必致成功凡下城邑未尝妄杀卒追封中山王諡曰武宁孙景昌封定国公】常遇春【懐逺人性刚毅膂力絶人初为羣雄刘聚所得度聚无成乃率众来归従征所至克捷运筹决胜之方皆不学而能尝攻采石屡出竒以挫元兵扼江之势寻守溧阳攻建康又从征克陈友谅擒张士诚取中原功居多焉累官至中书右丞相封鄂国公卒追封开平王諡忠武】李贞【临淮人为人孝友谦约初避兵淮东后居守仓卒遇变有戡定功洪武初以姻聨戚里拜驸马都尉封曹国公薨追封陇西王諡恭献】李文忠【贞子生十二嵗母公主薨国初以甥为至亲赐姓择师教之初以舍人领军南征北讨皆与有功封曹国公复李姓文忠器量沈闳智力过人临战必身先士卒及战胜必以功推下及释兵家居一循礼度恂恂若儒者及薨追封岐阳王諡武靖】沐英【定逺人八嵗遭兵乱父母殁国朝怜其孤幼赐姓子之年十八授帐前都尉寻陞指挥使屡従征讨有功洪武初诏复其故姓封西平侯英沈毅有智量好贤礼士驭卒伍尤有恩意奉命讨平云南诸夷留镇其地英宣布威徳结以恩信得其懽心朝廷无西南之忧及卒夷人为之流涕罢市追封黔宁王諡昭靖】邓愈【虹县人器量宏伟沈毅简重元季兵起来归従定金陵有功累官至御史大夫封卫国公愈临大敌而不惧有大功而不矜好贤下士寛惠爱人尝厯镇广徳宣徽严饶抚南昌襄阳所至明立赏罚抚以恩信八州之人至今徳之追封宁河王諡武顺】汤和【凤阳人刚毅有智畧元末兵起率子弟归附从征渡江领兵征伐所至克防累功官至御史大夫封中山侯加封信国公卒追封东瓯王諡襄武】胡大海【虹县人身长铁面智力过人国初仗防来归遂居前锋攻拔诸州屡建竒功累陞佥枢宻院事行军不妄杀人不虏妇女不燬庐舍故所至悦附诸暨州尝被围大海率兵救之贼将势蹙求解许之或曰彼猾贼难信不如击之大海曰言出而背之不信既縦而击之不武竟引兵还以江南分省防知政事守婺州值苗军谋乱被害追封越国公諡武顺】赵徳胜【临濠人勇敢有气节国初诣和阳归附従征渡江克太平下建康取镇江皆有克捷功累官至元帅守洪都陈友谅攻城徳胜中流矢死追封梁国公諡武桓】郭子兴【临濠人生有膂力善骑射初从郭元帅起兵寻来归附从师渡江定金陵攻常宣诸州破陈友谅于鄱阳湖屡建竒绩克定西伐西蜀征甘肃皆与有功封巩昌侯卒追封陜国公諡宣武】耿再成【泗州五河人国初归附从征渡江多着劳绩累陞枢宻院判官守处州苗军元帅李祐之等叛再成闻乱即上马收兵不及迎贼骂曰贼奴国家何负汝乃敢反因被害追封髙阳郡公】呉良【鳯阳定逺人初名国兴后赐今名器貌雄伟性刚直与弟祯俱有勇力元季归附屡立战功命为指挥使镇江隂时张士诚据姑苏良缮城池利器械部伍整肃号令严明士诚畏威不敢闯其境洪武初封江隂侯命讨广西蛮夷之乱数月间尽平其地卒追封江国公諡襄烈弟祯封靖海侯】缪大亨【定逺人初起义兵为元攻濠弗克元兵溃散大亨独率其众二万从元将屯横涧山固守月余乃率众降自是从征屡有功命同佥枢宻院事守江淮总制军民为政寛简人皆悦之及卒朝廷遣人祭其墓曰缪将军平生端直在诸将中未尝有过今不见矣惜哉】曹良臣【夀州安丰人元季兵起良臣聚乡里立堡以御外侮约束严明无敢违其令者后率所部来附受命为江淮行省平章政事从大军取河北入元都攻永平其功居多后从徐达击败元将王巴拜于定西封宣宁侯既平蜀又从李文忠进兵鄂勒欢河与敌战没追封安国公諡忠壮】郭英【临淮人有膂力善骑射国初从征渡江取金陵以谨重见信任又从征伪汉战鄱阳湖下武昌及从徐达取中原克元都定陇右山后诸处继平南溪峒诸蛮累功封武定侯复同傅友徳平北方英为将善抚士卒人多用命大小百余战刀箭瘢被体若刻画然英毅之气濒老不衰居家善事亲尤喜观书卒追封营国公諡威襄】茅成【定逺人国初勇将攻张士诚战死于苏州追封东海郡公】张赫【临淮人少有勇畧元季兵乱率众来附从征渡江屡建勲劳授福州卫指挥使后以平海洋倭冦功陞都督佥事督辽东海运封航海侯卒年九十追封恩国公諡荘简】陈徳【凤阳人归附从征累功封临江侯卒追封国公諡定襄】花云【懐逺人体长大面铁色骁勇絶人既归附将兵略地屡建竒功陞行枢宻院判守太平陈友谅来攻云被执怒骂奋跃而起缚皆絶夺守者刃连斩贼五六人贼众怒缚云丛射之至死骂不絶口追封东丘郡侯云被执妻郜氏赴水死子炜始三嵗婢孙氏抱匿之渡江因溃卒争舟捽孙氏及儿投江中孙氏抱儿附一断木入芦渚中采莲实啗之七曰不死有老父呼令俱行送至朝老父不见炜既长命为水军卫指挥佥事】李新【凤阳人国初归附擢管事千户以功累陞中军都督府佥事封崇山侯】王简【夀州人国初来归从师渡江招降决战征讨四方屡着勲绩官至都督佥事卒追封霍山侯諡忠毅】王真【夀春人少英迈国初以武功累官广西都指挥使在镇军民辑睦号为称职卒赠都督同知追封临沂侯諡桓义】张铨【定逺人国初以从征功累陞指挥佥事继以取中原破诸州下济南征西蜀功累陞都督佥事后以再征云南有功封永宁侯】安然【颍州人洪武初为起居注厯任浙江河南布政司防政寻陞山东布政使未几召为御史大夫官至四辅每论事赐坐多所裨益】潘毅【临濠人国初从征十有五年破荆楚将诸山冦转战吴越从徐达北伐皆与有功拜虎贲卫指挥使再从西征道卒追封荣阳伯諡曰武】李敏【颍州人洪武初为工部尚书寻陞江西行省防知政事复转工部尚书赐以浙江田土卒遣官祭】胡海【定逺人慷慨有大志国初从征每战以身先士卒败元将贾鲁授万户继以克防诸州擒元帅唐隆等陞指挥使留镇益阳后又以征湖广广西平云南功封东川侯充征南将军平九溪诸蛮冦归老于家子斌龙虎卫指挥使征云南中流矢卒赠都督同知观尚南康公主】甯正【夀州人国初累功至右军左都督平羌将军】李恪【凤阳人国初从征渡江累功至后军都督佥事】陈春【夀州人洪武中累功至右军都督佥事】高铭【凤阳人国初仗戈来从授百户陞千户洪武初以从征日久多着劳绩命子亮袭职特授铭中军都督佥事致仕】张耀【夀州人从义兵元帅陈埜先领兵屯建康之殷巷天兵克殷巷耀始归附命与诸将子同入侍衞累立战功陞神策卫指挥使洪武初从李文忠与北兵战没赐于江宁县狮子塘】唐铎【凤阳人重厚慎密国初随侍左右厯任副都御史兵部刑部尚书太子少保僚属数以事连铎上重其徳皆释不问尝称之曰铎自友及臣三十余载交不知变色口不出恶声及卒遣官防丧卹赙甚厚】吕本【夀州人初仕元为元帅府都事国初归附为中书掾史累陞太常司卿卒赐钟山之隂女为皇太子妃】郁新【临淮人洪武中以才能举授户部主事累陞侍郎新长于訾筭奏事称防秩满陞尚书卒赐祭】邹鲁【盱眙人洪武中以聪明正直举授河内县簿寻以事降为会稽县典史耆民奏其防能遂陞知县既而广宁卫镇抚赵兴以公事至县为人请求鲁执法不从兴遂诬奏逮至刑部事直上嘉其有守特陞为大理寺丞赐钞袭衣】郝致才【濠梁人深明医术国初因其用药有验召为太医院判后请老以其子又杰为院吏】单安仁【凤阳县人洪武初入仕克效勤劳又尝从征有功累官至兵部尚书卒赐祭】金纯【泗州人由太学生擢吏部文选郎中有能声荐陞江西布政司防政召为刑部侍郎寻陞礼部尚书转工部又转刑部致仕】朱濬【夀州人父伯贤为长史有辅导功濬以父防补官厯陞北京刑部尚书勤能著称三子皆为显官】吴斌【霍丘人由太学生擢刑部主事持法不挠朝廷重之累陞都察院左都御史】陈居敬【蒙城人由太学生厯官勤能累陞户部右侍郎】桂满【临淮人由乡举厯官才能过人累陞都察院左佥都御史】栾世英【颍州人洪武初入仕厯任不怠官至四川布政使】沈士温【临淮人早以才能擢秦州卫知事勤于职务累迁浙江右布政使】章顺【颍上人以隠士召用厯官勤慎累陞河南布政使寻调广西有惠政】杨冀安【灵璧人洪武初入仕厯迁工部侍郎有声卒赐祭】张泌【颍州人洪武中由太学生授兵科给事中和易谨厚勤于职事陞都给事中再陞光禄寺卿为光禄二十余年于御膳必躬视精洁其祭享宴会必丰洁驭下以寛处事以公众咸服之及卒特赐祭泌容貌丰伟识达大体后吏部每奏除光禄官必思得人如泌】经济【濠州人为乡里耆老国初车驾至濠赐济等宴谓曰诸父老皆吾故人岂不欲朝夕相见然吾不得久留此父老归宜教导子弟为善立身孝弟勤俭养生父老等亦宜厚自爱以乐高年济等顿首谢皆懽醉而去】陈亨【夀州人勇敢善骑射国初从征渡江以功累陞后军都督佥事仍掌北平行都司事后从军平内难鏖战坝上乗胜而南至白沟奋击冲阵以疾卒追封泾国公諡襄敏】朱能【懐逺人父亮国初渡江从征积功至燕山中防卫千户能嗣其职沈毅有智略从师平内难降强抚顺屡建勲劳封成国公永乐初进太子太傅安南叛率师讨之以疾卒于龙州卒之日将校皆流涕追封东平王諡武烈】刘才【霍丘人国初从征开创后从靖难俱有功为人悃愊无华不为苟合亦不苟诋訾累爵至广恩伯】李逺【懐逺人沈毅有胆力善骑射从军靖难累功封安平侯征北方突阵力战马蹶被执骂不絶口而死追封莒国公諡忠壮】孙岩【凤阳人少挟智勇国初从征渡江授百户调燕山右防卫靖难之时命守通州城孤而敌攻之急岩随机应敌卒保无虞封应城伯卒追封应城侯諡威武】周长【天长人善骑射居燕山中护卫従军靖内难战白沟东昌藁城皆与有功卒追封菜阳伯諡忠毅】张勇【夀州人年壮有膂力洪武初从父兴起行伍以功授燕山左护卫指挥佥事后靖难兵起勇复从兴在行阵为肘腋每战克防兴尝单骑追敌身被数创伤重勇继领其众以功封安乡伯】赵彛【虹县人洪武初由虎贲右卫百户以沙漠筑城功陞永平卫指挥佥事后以从靖内难功累陞都指挥使封忻城伯】景福【临淮人洪武中为会州卫指挥同知后从靖内难积功至右军都督佥事卒赐祭】崔聚【懐逺人从靖内难以功累陞蓟州卫指挥使扈从北伐败边冦陞河南都指挥佥事又陞左军都督佥事征交趾力战而死】皇甫斌【夀州人任辽海卫指挥同知为人忠勇有智略遇警急不避险艰身先士卒适有冦犯邉领军御之至宻城东峪与冦遇交战自旦及晡斌气愈鋭战愈力以矢尽死子弼从战以身卫父亦死事闻诏褒恤之】张思恭【蒙城人永乐中累官北京刑部右侍郎驭下严恪吏畏服之尝出镇能谨边防人称其才】袁容【夀州人永乐中为驸马都尉仪容端谨进封广平侯卒追封沂国公諡忠穆】宋晟【定逺人永乐中以靖难功累陞右都督进封西宁侯子琥瑛俱为驸马都尉袭侯爵瑛于正统中率兵征边冦没于阵追封郸国公諡忠顺】张信【临淮人永乐中以靖难功累官都督佥事进封隆平侯为人智勇出众能效忠勤卒追封郧国公諡襄僖】费瓛【定逺人谋勇过人永乐中从征有功累陞左都督宣徳初进封崇信伯】张贯【灵璧人由大学生厯职勤能永乐中累迁顺天府尹卒于官】王綗【定逺人性至孝母病躬侍汤药母没哀毁水浆不入口三日既不茹荤饮酒庐墓三年事闻旌其门曰孝行】王质【太和人永乐中由乡举授南阳县训导以才学卓异拜监察御史清谨老成荐陞四川参政愈励前志出巡不食肉人呼为青菜王厯迁山东右布政使未几召为户部右侍郎寻陞刑部尚书复转户部卒】朱勇【能子性至孝居丧哀毁人不能堪永乐五年袭父公爵厯掌帅府兵政宣徳中以征沙漠功加太子太保正统初复败北兵进太保后提兵御敌没于阵追封平隂王諡武愍勇脩干魁顔望之森然善骑射待士卒有恩尤重文士工大书缙绅咸推重之】苗衷【定逺人永乐中登进士第二擢翰林院编修屡典文衡预修实録正统初用杨士竒荐为经筵讲官学术醇正士林推重厯陞兵部侍郎兼本院学士入内阁与机务进兵部尚书景泰初致仕卒年八十赠少保諡文康】年富【懐逺人永乐中举乡试累陞陜西右参政兴学劝农尤嫉贜吏迁河南右布政抚定流民数十万皆为编户进左副都御史巡抚大同覈实军功爵赏无滥召为户部尚书夙夜不懈以国计为已任寻卒諡恭定　南畿志】卜谦【颍上人领永乐辛夘乡荐授工科给事中尝从皇太孙南京监国忠于辅导值内外艰庐墓侧六载宣徳间直文华殿陈事大见嘉纳陞陜西佥事寻陞山东副使防时事忤近幸谪陜西防议民闻谦至欢呼迎者塞途以足疾致仕　南畿志】韩玺【颍州人永乐中由大学生授给事中选春宫讲读陞山东按察副使宣徳初召还侍文华殿备顾问以忤权贵迁广东防政考满致仕室如悬罄南畿志】李芳【颍上人登进士选庶吉士转刑科给事中立朝凛然执法不挠尝陈前代理乱朝廷得失等事上嘉纳以忤权贵谪海盐丞家居怡然四十余年卒　南畿志】赵亮【亳州人以刀笔任庆云典史督民耕织嵗饥捐俸买谷种给贫民入觐以贤能闻赐衣一袭钞百锭陞崇仁知县盗息民安陞抚州知府卒　南畿志】陈道【盱眙人为文选主事有声出知金华善断大狱累迁南京刑部尚书　南畿志】刘福【临淮人任山东兖州府管泉同知河决张秋以死勤事嚢无余资今祀于安平镇　南畿志】王矩【武平卫人母罗氏终庐墓侧冬不絮夏不扇有棠榆生连理枝之异服阕犹衣缟素蔬食二十余年事闻旌表　南畿志】蔡兴【盱眙人父殁负土筑坟庐墓三年植木成林有鸠鸟营巢之异事闻旌其门大学士李东阳为作传　南畿志】李绍贤【盱眙人正徳初举进士授行人諌南巡忤防杖于阙庭死　南畿志】
　　列女范滂母【细阳人汉建宁中大诛党人诏下急捕滂白母曰仲博孝敬足以供养滂从龙舒君归黄泉存亡各得其所惟大人割不忍之恩勿増感戚母曰汝今得与李杜齐名死亦何恨既有令名复求夀考可兼得乎滂跪受教再拜而辞闻者无不流涕】夏侯令女【谯人魏梁相文宁之女曹爽从弟文叔妻也文叔早死服阕恐家必嫁已乃断发为信后家果欲嫁之令女复以刀截两耳及爽被诛夫家夷灭已尽文宁冀其意沮防使人讽之令女复以防鼻终不改其执义之志】曹氏【临淮王宣妻宋建炎中盗马进掠临淮宣要曹氏避之曹曰我闻妇人死不出闺房贼至宣避之曹坚卧不起众贼刼持之大骂不屈为所害】钟离妇【宋绍兴间金人来攻城防欲驱之去妇骂曰汝宁杀我必不从贼金人怒断其臂妇骂不絶口死之】花夫人【郜氏懐逺人东丘侯花云妻陈友谅陷太平云死郜以其子炜嘱侍儿孙氏即以死殉南畿志】杜氏【鳯阳人夫卒于元末杜年二十三守节育孤洪武十年旌表】周氏【临清人詹奎妻年十七适奎奎卒无子家特贫周守志不二事夫祖母及姑生养殁惟谨永乐中旌表　南畿志】刘锡妻张氏【灵璧人锡卒张年二十有三二子夫兄逐逼改适张剪发自矢遣子珍就学后举乡贡正统中事闻旌表　南畿志】金源妻卢氏【亳州人有程义妻何氏景泰中同以守节受旌表　南畿志】胡氏【五河人年十九夫亡守节终身天顺中旌表其门南畿志】周鉴妻【官氏虹县人成化间以守节事闻旌异其门　南畿志】陈氏【宿州人方谅妻谅卒陈年十八守节抚养遗腹子亦寻卒陈守益坚治中旌　南畿志】方淳妻居氏【定逺人正徳壬申流冦攻陷定逺居死节一时女妇死节者计五十六人贼平侍郎丛兰上其事诏悉旌其门　南畿志】王绶妻徐氏【灵璧人正徳辛未流贼猖獗徐被虏不从被七鎗三箭而死时有李希儒妻张氏赴水死董鸾妻茅氏携子女赴井死事闻俱旌表】李骥妻胡氏【太和人正徳辛未贼攻太和胡不受辱被杀一时同节王昭妻陈氏李氏女玉莲后事闻旌之　南畿志】武氏【武平卫百户穆荣妻武适荣未朞而寡所亲劝之他醮武持刀刎颈血溅满衣家人救之得不死年九十余卒　南畿志】双贞女【不知其姓盱眙何雄育为已女正徳辛未嵗饥雄欲鬻于娼以贾厚利二女知之一夕以巾聨两臂投淮河而死　嘉靖初诏立庙祀之赐额双节　南畿志】宋氏【亳庠生毛继妻继卒宋矢志不二持夫之书籍衣服于灵所侍奉如生孀居三十六年以礼自防蓬首垢面足迹不外出部使者书贞节二字以榜其门　南畿志】
　　仙释吕真人【有道士投宿曹三香店三香有恶疾道士以筯针其股曰回心回心既出见户外有皂角大树枯死已久遂以粒药投于窍中以泥缄之须防失道士所在翌日皂角复生枝叶敷荣三香疾亦愈遂为建祠于郡东北】蓝采和【唐末人尝饮于钟离市桥酒楼乗云仙去莫知所终尝作歌曰踏踏歌蓝采和人生能几何红顔三春树流年一掷梭古人混混去不返今人纷纷来更多朝骑龙凤到碧落暮防桑田生白波长景凝晖在烟际金银宫阙髙嵳峩】僧伽【葱岭北人唐龙朔中东游长安南至临淮宿贺济家谓济曰此故寺也济因舍宅为寺掘地得石刻果齐香积寺基中宗召见赐号国师及灭度后大着灵异土人呼为大圣云】刘大师【旧传唐宪宗时有刘大师者骑白马行村落中不知所従来人有病与药辄愈一日従乡人郑氏乞地为室未可俄入林中趺坐而逝众异之即其地为寺】志言【夀春人自言姓许落髪东京景徳寺相貌竒古语笑无度时从屠酤游饮啗无所择众以为狂然事多前知宋仁宗嗣未立黙遣内侍至志言所志言书有十三郎字人莫测何谓后英宗以濮王第十三子入继众始悟尝有具斋荐绘者并食之临流而吐化为小鲜羣泳而去言将死作颂仁宗命以真身塑像置寺中人见额上有光就视之得舍利】



　　明一统志卷七
　　钦定四库全书
　　明一统志卷八
　　明　李贤等　撰
　　苏州府【东至东沙海岸三百一十四里西至常州府宜兴县界一百里南至浙江嘉兴府秀水县界九十四里北至扬州府通州界一百五十里自府治至南京五百八十八里至京师四千八十里粮二百五十万二千九百石零】
　　建置沿革禹贡扬州之域天文斗分野周泰伯仲雍始居之地武王封仲雍曽孙于此为吴国自阖闾以后并都焉战国时属越后属楚秦置会稽郡治吴汉初因之寻改属江都东汉顺帝始分此为吴郡三国属吴晋宋齐梁皆为吴郡陈置吴州隋开皇中改曰苏州因姑苏山为名大业初复曰吴州寻改吴郡唐武徳中复为苏州置都督天寳初改吴郡乾元初复为苏州寻分置长洲军大厯中军废南唐陞为中吴军宋太平兴国中改为平江军属浙西路政和中改平江府元至元中改平江路江浙行省本朝吴元年改为苏州府直京师领州一县七
　　吴县【附郭本吴国秦置吴县为会稽郡治东汉永建中置吴郡治此晋宋齐因之陈于县置吴州隋唐属苏州宋为平江府治元仍旧本朝因之编户五百十一里】长洲县【附郭本吴之长洲苑汉为吴县地自晋至隋皆因之唐万嵗通天初析置长洲县乾元间置长洲军大厯间复为县宋元仍旧本朝因之编户七百四十一里】昆山县【在府城东七十里秦为娄县地属会稽郡汉因之晋属吴郡梁天监中置信义县大同初又分置昆山县以山为名隋初二县俱废寻复置昆山县属吴郡唐属苏州宋属平江府元陞为昆山州本朝洪武初改为县编户三百四十四里】常熟县【在府城北八十里本汉吴县地晋初分置海虞县属吴郡东晋又分置南沙县属晋陵郡梁又分置常熟县属信义郡隋徙常熟治南沙而以海虞县省入属苏州唐武徳间移治海虞城宋属平江府元陞为常熟州本朝洪武初复改为县编户四百八十里】吴江县【在府城南四十里本汉以来吴县地五代梁开平间吴越王钱氏始奏置吴江县宋属松江府元陞为吴江州平江路本朝洪武初复改为县编户五百六十七里】嘉定县【在府城东一百四十里本隋唐昆山县地宋嘉定间始析置嘉定县以年号为名属平江府元陞为嘉定州本朝洪武初复改为县编户六百六十八里】太仓州【在府城东一百八十里本昆山常熟嘉定三县地本朝吴元年立太仓衞洪武十二年又立镇海衞治十年始析昆山之新安等三乡常熟之双凤乡嘉定之乐智等二乡置为州属苏州府编户二百七十五里领县一】崇明县【在州东二百八里本海中姚刘沙地宋属通州嘉定中置天赐盐塲改属浙西提举司或属淮东制置司元至元间置崇明州属州路本朝改为县洪武八年改属苏州府治十年置太仓州因焉编户一百一十里】
　　郡名吴会【世称吴门为吴会谓其地本吴防稽二郡也】姑苏【以山名】吴郡【东汉名】平江【宋名】
　　形胜薮曰具区浸曰五湖【周礼职方氏】三江雄润五湖腴表【晋周处风土记】南近诸越北枕大江【汉武帝赐严助书】川泽沃衍有海陆之饶【隋地理志】松江大湖水国之胜【吴江主簿防壁记】山川表明丽湖海吞大荒【唐韦应物诗】旁连湖海外控江淮【宋徐嚞诘词】东际大江西控震泽【宋地理志】
　　风俗风俗清美【旧圗经泰伯逊天下季札辞一国徳之所化者逺矣更厯晋汉以来风俗清美】俗多淫祀【汉第五伦传】尚文尚佛【续圗经因士类显名于厯代而人尚文因僧徒倡法于羣山而人尚佛】土风清嘉【晋陆机诗山泽多藏育风土清且嘉泰伯导仁风仲雍其波】人有恒产多奢少俭【旧志】俗奢靡急圗利【宋志俗奢靡而厚于滋味急圗利而巧于竒技】俗好用劒【元常熟州志俗好用劒轻死盖湛卢属镂干将要离之遗风】
　　山川虎丘山【在府城西北九里一名海涌山中有劒池千人坐石越絶书吴王阖闾葬山下葬三日白虎蹲踞其上因名或云秦始皇尝登此将发吴冢有白虎出焉陈顾野王序有云髙不抗云深无藏景卑非培塿浅异疎林路若絶而复通石将断而更缀抑巨丽之名山大吴之胜壤也唐白居易诗怪石千僧坐灵池一劒沈海当亭两面山在寺中心宋苏轼诗入门无平田石路穿细岭隂风生涧壑古木翳潭井湛卢谁复见秋水光耿耿铁花秀岩壁杀气噤蛙黾】岝防山【在府城西南一十五里又名狮子山吴王僚葬于此】横山【在府城西南二十里据湖山之中山有五隖曰飞泉脩竹丹霞白云芳桂又有明因院及宝积寺】天平山【在府城西二十里巍然特出羣峯拱揖最为崒郡之镇也宋苏舜钦诗吴防括众山戢戢不可数其间号天平突兀为之主杰然镇西南羣峯争拱辅吾知造物意必以屏大府本朝髙启有游天平山记】黄山【在府城西南二十五里俗称笔格山隋末王世充破刘元进坑其众于黄亭涧即此】支硎山【在府城西南二十五里有南北东中四峯即此山支陇山旧有寺基宋咸平中碑云即东晋支道林所建支硎寺】灵岩山【在府城西南二十五里又名砚石山乃呉王馆娃宫故地旧志云下瞰太湖望洞庭两山滴翠丛碧在白银世界中亦宇内絶景山有西施洞翫花池采香径及琴台诸胜唐韦应物诗始入松路永独忻山寺幽不知临絶槛乃见西江流呉岫分烟景楚甸散林邱方悟关塞眇重轸故园愁】锦峯山【在府城西二十五里宋理宗以尚书郑起潜墓所在书锦峯二字以名山】阳山【在府城西北三十里一名秦余杭山又名四飞山产白垩可用圬墁故亦曰白墡山吴越春秋越王夫差于此山髙启诗我登此山颠不知此山髙但觉羣山总在下坐抚其顶同儿曹又见太湖动我前汹涌三十万顷烟波涛】伏龙山【在府城西三十六里俗名小白阳山左抱灵岩右带穹窿前瞰太湖中俯平畴万顷乔木古松防蔽林谷亦吴中之胜处山阳有寄心庵】姑苏山【在府城西四十里亦名姑胥姑苏台在其上汉司马迁尝云登姑苏之台以望五湖即此】穹窿山【在府城西南六十里旧传赤松子食桂实石脂于此山有福臻院宋米芾尝大书诗于两壁字画竒逸山下有海云庵庵前有二茶树其一株皆连理盖百余年矣】香山【在府城西南六十里胥口相传吴王种香处下有采香径王尝遣美人采香于此髙启诗晨妆出采芳零露湿红裳种徙山中品薰传海外方抱筐归蕙径焚鼎荐兰堂未足娱君寝西施体自香】华山【在府城西六十三里岩石竒秀望之如屏老子枕中记云此地可度难山半有池曰天池生千叶莲昔人服之羽化髙启诗灵峯可度难昔闻枕中书天池在其巅每出青芙蕖】墓山【在府城西南七十里一名邓尉山山峯四直林木防蒨前一石屹立太湖中若画屏然山上有万峯寺楼阁翚飞湖光掩映亦吴中佳处其山之隂名至理山山势蜿蜒前瞰湖水对峙阳山光福诸山左右夹拱山虽北向隆冬入山其氯盎然】光福山【在府城西南七十里上有光福寺】禹祈山【在府城西南八十里旧志作禹期山相传禹导吴江以泄具区防诸侯于此唐白居易诗万代分明见禹心五湖傍注太湖深龙舟生防羣僚处徒想沧波见古今】思夫山【在府城西南八十里旧说秦人采药此山不返其妻念之而死故名髙启诗江上曽看望夫石湖中望见忆夫山夫君好采山中药独得长生竟不还不似萧郎与秦女乗鸾同去彩云间】石公山【在府城西南一百二十里山根有石如老翁立水中涸不露潦不没故名唐陆蒙诗一片倒山屏何时隳洞门屹然空濶中万古波涛痕】洞庭山【在府城西一百三十里太湖中一名包山汉书云下有洞穴潜行水底无所不通号为地脉道书以为第九洞天宋苏舜钦水月院记中有山七十二惟洞庭称雄其间民俗鲁朴以橘柚为常产每秋髙霜余丹苞朱实与长松茂树相差间于岩壑间望之若圗画内有甪里邨毛公坛】鼋头山【洞庭西山支岭也其麓有石闯出如鼋首因名山产石有天然玲珑者为花石宜雕琢击之有金玉声有色白而温润者为玉石堪为玩器有胎斑而光泽者可制砚】马鞍山【在昆山县北三里状如马鞍孤峯特秀极目湖海百里无所蔽山出玲珑石梁沙门慧向居于此】昆山【在昆山县西北境上晋时陆机陆云生于此时人比之昆山出玉因名机思乡诗云髣髴谷水阳婉娈昆山隂】虞山【在常熟县治西北为县之镇一名海隅山越絶书巫咸所居又传虞仲隐于此因名】顶山【在常熟县西北一十八里本虞山之别峯山有齐女峯齐景公女葬此山产大栗名顶山栗】福山【在常熟县北四十里形如覆釜旧名覆釡山梁干化中改今名俗呼福山冈】河阳山【在常熟县西北四十五里旧名凤凰山】花山【在常熟县北三十里相传梁范冀居此因名】寳山【在嘉定县东南八十里本朝永乐十年筑有御制碑文其畧曰嘉定濒海之墟海舶往来最为冲要乃命海运将士相地之宜筑土山以为往来之望树以嘉木花竹蔚然竒观民称之曰寳山】穿山【在太仓州东北四十里山中有石洞前后通彻故名临海记曰昔有海行者举帆经其中今考其洞上犹通人往来】卓笔峯【在天平山髙启诗云来时似墨雁过还成字千载只书空山灵恨何事】飞来峯【在天平山髙启诗风吹峩眉云来依此山住我来不敢登只恐还飞去】缥缈峯【在洞庭山最髙又云杳渺峯峯顶有龙潭唐白居易诗登临一望水滔滔还似蓬莱压巨鼇遂认江流分笠泽界寻烟树辨毫毛】龙母峯【在常熟县西北一十八里山顶有龙祠】羊肠岭【在天平山南如羊肠之曲故名】攅云岭【在洞庭山南】青冈【在昆山县东北四十二里】涂菘冈【在常熟县东南一百五里涂菘镇】大海【在崇明县海中潮汐所通俗谓之海防渺无涯际昆山常熟嘉定亦皆滨海】新洋江【在昆山县东南六里自吴淞江流入本县近嵗湮塞仅成小浦】三江【在昆山县南九里禹贡三江既入震泽厎定唐仲初吴都赋注松江七十里分流东北入海者为娄江东南流者为东江并松江为三江其地今亦名三江口吴越春秋谓范蠡乗舟出三江口即此】大江【在常熟县北四十里与通州对岸自福山港通至本县北连大海】吴江【在吴江县东源出太湖一名松江又名松陵江亦曰笠泽流经昆山入于海春秋时越伐吴军于笠泽即此唐白居易诗震泽平芜岸淞江落叶波在官常梦想为客始经过水面排罾网船头簇绮罗朝盘脍红鲤夜烛舞青娥】姚城江【在吴江县东南三十里】白蚬江【在呉江县东南】青龙江【在嘉定县西南三十六里其水东通渡头浦西连白鹤江】白鹤江【在嘉定县西南三十六里其水南接青龙江北出吴淞江】石湖【在府城西南一十二里连越来溪旧志云范蠡所从入五湖者宋参政范成大随髙下为亭观湖山胜絶绘圗以传孝宗书石湖二字赐之】澹台湖【在府城南一十八里史记谓孔子弟子澹台灭明南游至江家于此后陷为湖】阳城湖【在府城东北二十里潴浸广阔溉田之利甚博来自吴淞江东流入于昆山】太湖【在府城西南五十里禹贡谓之震泽周官尔雅谓之具区史记国语谓之五湖圗经以贡湖游湖胥湖梅梁湖金鼎湖为五魏韦昭以胥湖蠡湖洮湖滆湖与太湖为五吴虞翻云水通五道谓之五湖其地跨苏常嘉湖四府界唐皮日休诗一舍行胥塘尽日行震泽三万六千顷顷顷玻璃色宋苏舜钦诗杳杳波涛阅古今四无边际莫知深润通晓月为清露气入霜天作暝隂】尚湖【在常熟县西南四里长十五里广九里】昆承湖【在常熟县东南五里广长各十八里与尚湖相对俗谓之八字湖】上湖【在吴江县南九里上承运河之水下流入新湖宋杨万里尝过此有诗】长荡湖【在呉江县西南七十里上承湖州诸溪水下流入太湖】新开河【在府城西三里南濠其水由阊门运河转西北入枫桥运河】运河【在府城面一十里南违嘉兴北接无锡】太平河【在昆山县东北一十五里其源西自汉浦塘而来东流出古塘】南新河【在崇明县北五十五里海水北流而入与北新河相通】北新河【在崇明县北六十二里海水西流而入】越来溪【在府城西南横山下与石湖通相传越兵自此入呉故名髙启诗溪上山不改溪边台已倾越兵来处路流水尚哀声】香水溪【在府城西二十七里源自光福塘来东过木渎入横塘俗云西施浴处髙启诗粉痕凝水春溶溶暖香流出铜沟宫月明曽照美人浴影与荷花相向红】练渎【在府城西南八十五里吴王开以练兵唐皮日休诗呉王厌得国所翫终不足一上姑苏台犹自嫌局促艅艎六宫閙蒙冲后军肃一阵水麝风空中荡平緑鸟困避锦帆龙跧防铁轴流苏惹烟浪羽葆飘岩谷灵境太蹂践因兹塞林屋空阔嫌太湖﨑岖开练渎】沪渎【在府城东一百里陆蒙叙矢鱼之具云列竹于海澨曰沪盖以此名渎】投龙潭【在府城西南一百里水出山下南入太湖林屋纪遗云宋嘉定初有人于山下采藻获呉越王所投金龙玉简简以银制长九寸篆文隐然皆以朱漆填缺题云太嵗壬戌时建隆二年也】吴王井【在灵岩山髙启诗曽开鉴影照宫娃玉手牵丝带露华今日空山僧自汲一瓶寒供佛前花】言公井【在常熟县治北言偃旧宅傍髙启诗千载汲未竭九仞功应深艺圃自可灌道源谁复寻】雪井【在虞山宋元祐中海陵徐神翁弟子申将南游神翁曰逢虞则止无雪则开申至虞山始悟其旨遂揷竹为庵山峭无水一日大雪惟山防不积申凿之果得美泉】炼丹井【在常熟县旧致道观相传汉天师孙张道裕炼丹处本朝宋濂丹井铭引云宋淳熙中浚井得藏丹石防启之化为双红鸽飞入尚湖铭曰太隂委精自天一融而为液养万物神丹浴之赤如日有夫巾发我室双禽冲霞飞翐翐灵泉重喷甘逾蜜饮焉寿与天地毕】憨憨泉【在虎邱山路侧水极清冽相传为僧憨憨者卓锡所出】石井泉【在虎邱山一云陆羽泉羽以此泉为天下第三水井傍有亭为烹茶之所宋王禹偁诗甃石封苔百尺深试尝茶味少知音惟余夜半泉中月留得先生一片心】栁毅泉【在太湖侧按异闻集唐仪凤中有儒生栁毅灵姻于此】寒泉【在支硎山有石平广泉流其上髙启诗逺落樷峯间平流盘石上月照欲成潭风吹不生浪】白云泉【在天平山腰乳泉也白居易诗天平山上白云泉云自无心水自闲何必奔冲山下去更添波浪向人间】六品泉【在吴江县南五里唐陆羽品为第四泉张又新品为东南第六泉清激甘冽烹茶极佳】劒池【在虎邱山即吴王葬处两崖壁立深不可测髙启诗干将欲飞出岩石裂苍矿中间得深泉探测费脩绠】洗马池【在府学南又常熟县北六里亦有洗马池相传宋绍兴初尹团练屯兵防江洗马之处】走狗塘【在府城西二十五里按越絶书阖闾走犬长洲此即田猎之地髙启诗春隄长春草浅此地吴王曽走犬猎塲四面围画旗红炬照辇还宫迟】至和塘【在府城东七十里北纳阳城湖南吐吴淞江宋至和间重修】死亭湾【在府城西七里阊门外相传汉朱买臣妻自缢处髙启诗翁子昔未逢妻去耻负薪一旦谒帝阍还家绣衣新无顔见故夫自杀此水滨谁知孟徳曜元在尔东隣】可盘湾【在府城西一百一十里昔呉王游湖经此湾忧险难达益増瞻眺曰亦可盘也因名】销夏湾【在洞庭西山之趾旧传吴王避暑处唐皮日休诗太湖有曲处其门为两涯当中数十顷别如一天池号为销夏湾此名无所私赤日莫斜照清风多遥吹木隂厚若瓦岩磴滑如饴我来此游息夏景方赫曦一坐盘石上肃肃寒生肌】明月湾【在太湖石公山西南旧传吴王尝翫月于此陆蒙诗连山忽中断逺树分毫厘周囘二十里一片澄风漪见说秋半夜净无云物欺兼之星斗藏独有神仙期】锦帆泾【在府城内即濠也相传吴王锦帆经游处髙启诗水绕荒城栁半枯锦帆去后故宫芜穷奢毕竟输渔父长保秋风一幅蒲】白马涧【在府城南二十五里晋髙僧支遁养马处髙启诗白马何不居天闲乃在古寺长松间竒姿不受世羁络逺自竺国防经还涧边饮罢寒云起恍惚化龙跳入水空山夜雨不闻嘶埋没蹄痕紫苔里】百花洲【在姑苏山上本朝姚广孝诗水滟接横塘花多碍舟路波红映晴霞沙白寒栖鹭缘汀鱼网集隔渚菱歌渡不见昔游人风烟自朝暮】
　　土产锦　纻丝　纱　罗　绫　香秔【本府出】草蓆【虎邱出】彩牋【吴中所造名闻四方今蜡牋画牋尤精妙】柑橘　杨梅【俱洞庭山出】太湖石【洞庭西山出以生水中者为贵形嵌空性温润扣之铿然在山上者枯而不润】玉栅灯【郡志云灯毬巧丽他郡莫及有万眼罗及琉璃灯者尤妙】白墡【阳山出腻滑精细土人当白石脂用】苎布　石首鱼　河鲀鱼【昆山县出】黄草布　药班布【昆山嘉定二县及太仓州出】韩墩梨　樱桃梨【常熟县出】四腮鱼　针口鱼鲙残鱼　菰莼【吴江县出】
　　公署苏州衞【在府治东本朝呉元年建】太仓衞【在昆山东四十里太仓城内吴元年以元时水军都万户府建】镇海衞【在太仓城内即元时市舶提举司本朝洪武十二年分太仓衞军置此衞】吴淞江守御千户所【在嘉定县东南四十里洪武十九年建属太仓衞】崇明沙守御千户所【在崇明县东洪武二十年建属镇海衞】
　　学校苏州府学【在府治南宋范仲淹以所得钱氏南园建厯元至本朝相继修葺堂前有古桧相传为仲淹所植】太仓州学【在州治西南本朝正统间即水军都万户府创建卫学治十年置州改州学】吴县学【在县治西南旧学逼城隅宣徳七年改建于此】长洲县学【在府城北齐门内元大徳间建本朝洪武七年及成化正徳中俱重建】昆山县学【在县治西南宋元祐初建元元贞初移建太仓城至正间复建于此】常熟县学【在县治东南宋至和间建本朝洪武二十九年重建】吴江县学【在县治东南宋绍兴间建本朝洪武中重建】嘉定县学【在县治南宋嘉定间建本朝洪武六年及天顺四年俱重建】崇明县学【旧在县治西北元至正间建本朝永乐十八年重建万厯十五年迁县治学并徙焉】镇海太仓衞学【在太仓城内宣徳七年建以教武衞子弟】
　　书院学道书院【有二一在长洲县学南宋咸淳间建以教言氏子孙元废一在常熟县西元至顺间置名文学书院置山长本朝改建县治东北易今名】甫里书院【在府城东五十里本唐陆防祠元元统间总管钱光弼奏建书院置山长】文正书院【在范仲淹宅东元至正间总管吴秉彝请以祠堂为之本朝宣徳间重建于祠东】和靖书院【在府治东南宋和靖处士尹焞旧有读书庵在虎丘寺后人立书院元延祐初移建于此后复移于虎丘寺嘉靖五年重建于城内龙兴寺今祠是也】鹤山书院【在府城西南隅宋理宗赐魏了翁第宅于此并赐鹤山书院四大字元至顺间博士柯九思奏复书院虞集譔记本朝宣徳间重建】金乡书院【在澹台坊内宋赠澹台子羽为金乡侯故名嘉靖五年胡纉宗建】练川书院【在嘉定县学南正徳间提学御史张鼇山废南寺创建】范氏义学【在天平山西宋范仲淹建延师以教同族及四方来学者中有孔子庙仲淹祠中为清白堂左右设敬身知本两斋】东阳义学【在嘉定县东南五十里大镇元延祐初里人沈文辉建以训乡人子弟邓文原作记】
　　宫室馆娃宫【在灵岩山上前临姑苏台吴人谓美女为娃盖以西施得名呉都赋幸乎吴娃之馆张女乐而娯羣臣】神运殿【在马鞍山昔慧向修道于此有神前现愿役鬼工垒石为殿基遗迹甚古即慧聚寺佛殿是也】齐云楼【在府治后子城上唐曹恭王建白居易诗重复江山壮平舒井邑寛齐云楼北面终日凭栏干】观风楼【在府治西门城上白居易诗风月万家河两岸笙歌一曲郡西楼】庆丰楼【在常熟县治西宋绍兴间邑令曽慎建本名宣风绍熙初邑令叶知几重修更今名】来鹤楼【在鹤山书院中正统戊辰巡抚侍郎周忱驻节于此值诞日有鹤来集因建楼以识其瑞明年忱果陞尚书】馆娃阁【在馆娃宫中吴时建髙启诗馆娃宫中馆娃阁画栋侵云峯顶开犹恨当年髙未极不能望见越兵来】涵空阁【在灵岩寺吴时建髙启诗衮衮波涛漠漠天曲栏髙栋此山颠置身直在浮云上纵目长过去鸟前】六经阁【在府学宋郎中富严建张伯玉记其首句云六经阁诸子百家皆在焉不书尊经也元大徳间改建扁曰尊经本朝永乐初撤而新之】黄堂【呉郡太守所居即春申君之子假君之殿因数火涂以雌黄故曰黄堂】木兰堂【在府治唐张刺苏州植木兰花于堂前花开宴客命即席赋诗陆蒙后至张连酌之强索笔题云洞庭波浪渺无津日日征帆送逺人頽然醉倒客莫能续已而蒙稍醒续曰几度木兰船上望不知元是此花身】七桧堂【宋叶参守吴作此堂以佚老范仲淹诗退也天之道东南事了人风波抛旧路花月伴闲身】卧云堂【在天平山狮子岩下范仲淹读书处】三瑞堂【在枫桥宋孝子姚淳所居其先墓尝有甘露灵芝瑞麦之异苏轼诗有枫桥三瑞皆目见之句】放鹤亭【在支硎山之南峯晋髙僧支遁放鹤处髙启诗放鹤去当髙飞啄莫争鸡鹜食游莫近虞罗机云山海峤堪来往明月千秋待尔归】西亭【一名西斋唐建白居易诗幸有酒与乐及时且欢娱忽其解郡印他人来此居】沧浪亭【在府学东南吴越时广陵王钱元璙池馆也宋苏舜钦买居此作亭其上自为记】夷亭【在长洲县界郡志云呉阖闾十年东夷侵逼吴境立营于此后人为亭曰夷亭】如归亭【在吴江俯视江湖为天下絶景昔人题咏最多】鲈乡亭【在呉江宋熙宁中林肇建盖取陈瓘秋风斜日鲈鱼乡之句髙启诗独上鲈乡亭秋风南浦生载诵黄花句遥思张歩兵天空白水逺日堕赤枫明我亦东归客一壶宜醉倾】道山亭【在府学土阜上宋朱长文题其阜曰泮山学士赵与筑亭其上扁今名本朝洪武三年重修】垂虹亭【在吴江长桥上宋苏舜钦诗长桥跨空古未有大亭压浪势亦豪】耕获亭【在太仓州西渚之北秦约建】郊台【在横山东麓俯临石湖昔吴王祀天于此髙启诗周纲昔隳頽礼乐由诸侯吴子乏代徳居然祀圜丘燔燎升紫坛青纮映裘灵明岂来歆币玉空旅羞】姑苏台【在姑苏山上吴阖闾就山起台三年聚财五年乃成髙见三百里下有百花洲宋杨万里诗揷天四塔云中出隔水诸峯雪后新道是逺瞻三百里如何不见六千人】琴台【在灵岩山髙启诗美人玉琴何处游遗谱冩入风泉秋落叶无人登旧榭满山明月乌啼夜】问潮馆【在昆山县西南二里夷坚志昆山县旧有防潮到怡亭出状元宋绍兴间县令叶子强建此馆淳熙七年潮果至黄由衞泾相继应纎】吴城门【呉城西郭门曰阊门夫差所作以天门通阊阖故名东曰胥门伍子骨以谏死令抉其目悬此门以观越兵之入故名曰匠门以有干将墓本名将门后讹为匠曰盘门古作蟠吴尝刻木为蟠桃象以压胜越或云水陆萦曲故名曰齐门吴为太子聘齐女女思齐而病阖闾乃起望齐门令女游其上故名孟子云齐景公涕出而女于吴即此事也】
　　关梁织里桥【在府治西本吴王织里旧经云失履桥今讹为吉利桥】乐桥【在府城中桥西属吴县东属长洲县】明泽桥【在西河上以路通盘门为戍卒经由之地又称过军桥】都亭桥【在府城西北隅旧传吴王寿梦于此作都亭以招贤士】鹤舞桥【在府城东北隅相传吴夫差女出日有鹤舞引于市因名】皋桥【在阊门内汉皋伯通居此唐白居易诗有皋桥夕閙船舫回之句】乌鹊桥【在府城东南隅古有乌鹊馆因名白居易诗阖闾城碧铺秋草乌鹊桥红带夕阳处处楼台飘管吹家家门外泊舟航】枫桥【在府城西七里面山临水可以游息南北往来必经于此唐张继枫桥夜泊诗月落乌啼霜满天江枫渔火对愁眠姑苏城外寒山寺夜半钟声到客船】新桥【在府城南四里即吴门桥】寳带桥【在府城西南一十里跨澹台湖旧有石桥南北跨百丈下为圜洞通舟檝者凡五十三嵗乆圮坏正统间重建】长桥【在吴江县东门外旧名垂虹桥桥东西千余尺横跨松江前临太湖乃吴絶景也宋郑献夫诗三百阑干锁画桥行人波上踏琼瑶挿天防蝀玉腰阔跨海鲸鲵金背髙】行春桥【在横山下正跨石湖口宋范成大有记】乗鱼桥【在子城西北宋吴子英尝于此得巨鲤有翅角乗而飞去髙启诗谁知有飞仙赤脚踏神鲤波惊风萧萧渡海秋万里】灭渡桥【在府城葑门外旧有渡篙师需利而后济元大徳间有僧慨然创桥名曰灭渡】三百九十桥【此乃城内官桥大数也白居易诗黄鹂巷口莺欲语乌鹊桥头冰未消緑浪东西南北水红栏三百九十桥】
　　寺观开元寺【在府治西南隅寺有晋时浮海来二石像及佛鉢】虎丘寺【在虎邱山晋司徒王珣与弟珉舍宅为之寺有生公讲堂昔生公讲经于此无人信者乃聚石为徒与讲至理石皆点头】北禅寺【在府治东北晋戴颙故宅梁为寺唐名北禅宋名大慈本朝永乐中重建改今名】能仁寺【在府治西北隅宋名承天又改今名本朝正统间重建】灵岩寺【在灵岩山梁建本朝永乐中重修】寒山寺【在府城西一十里宋孙觌诗白首重来一梦中青山不改旧时容乌啼月落桥边寺欹枕遥闻半夜钟】穹窿寺【在穹窿山梁建】天平寺【在天平山宋范仲淹先世此旧有文正公祠堂本朝宣徳间重修】楞伽寺【在横山下石湖上山顶有塔隋人书碑甚古】南峯寺【在府城西二十五里支遁别庵也山有石门】资福寺【在昆山县治东梁为昆福院宋改今名元重建】慧聚寺【在昆山县北马鞍山下唐张祐诗寳殿依山险陵虚势欲吞画檐齐木末香砌压云根】慧日寺【在常熟县治西北梁建宋赐今额本朝永乐中重修】崇教寺【在常熟县治东北】兴福寺【在虞山北岭下齐郴州刺史倪徳光舍宅为寺唐常建诗曲径通幽处禅房花木深山光恱鸟性潭影空人心】华严寺【在吴江县东门外梁建本朝永乐初重建】圣寿寺【在吴江县西北】留光寺【在嘉定县澄江门内宋名留光显庆寺】昆福寺【在嘉定县治西巷】南翔寺【在嘉定县南二十四里宋秦观诗练江江上梁朝寺风物浑如祗树林】广安寺【在太仓州直塘市唐乾元初建相传管大师立庵于此挿竹为篱遂成林名寳林寺武后尝建塔宋祥符初改今额】慈济寺【在崇明县治东元大徳间建本朝永乐中随县治迁于新城】无量寿院【在府城北一十五都姚广孝诗齐女门前古佛祠小桥流水树参差偶因看竹逢佳士指点园林话旧时】尧峯院【在横山旧有十景曰清辉轩碧玉沼多境岩寳云井白龙洞观音岩偃葢松妙髙峯东斋西隐】上方院【在常熟县北一十八里院有白龙泉宋范仲淹诗偶同金马客来访玉龙泉】上真宫【在洞庭山白居易诗暖风迟日禁烟时桃李花边路欲迷】集仙宫【在嘉定县治东南隅宋建本朝洪武中重修】妙观【在府治东北隅宋名天庆元改今额金阙寥阳寳殿六字宋髙宗书也】脩和观【在府城南五里唐相毕諴别业宋建本朝正统中重修】清真观【在昆山县治北宋赐额本朝永乐中重修】致道观【在虞山南宋建本朝洪武初重修相传汉天师十二代孙张道裕炼丹之所梁天监中手植七星桧扵庭今存其四】昭灵观【在吴江县治东北元建本朝永乐初重修】寳庆观【在崇明县治东元至正间建】
　　祠庙泰伯庙【在阊门内泰伯周太王长子逃于荆蛮吴人立以为君汉郡守麋豹初建祠于阊门外呉越王钱镠徙于此宋号至徳庙庙以延陵季子配享自唐始本朝宣徳间重修】季子庙【唐大厯间萧定有改修庙记今莫详其所在季子吴季札也】伍贠庙【在府城西四十里贠字子胥仕吴以谏被谗而死浮尸于江吴人怜之立庙江上盘门内亦有庙祀焉宋张咏诗生能酧楚怨死可报吴恩直气海涛在片心江月存】夫差庙【在姑苏山东北夫差吴王世传此庙曽拆姑苏台木为之唐陈羽诗姑苏台畔千年木刻作夫差庙里神】勾践庙【在常熟县北七里勾践越王】吴公祠【在常熟县学宋庆元间知县孙应时建朱文公记有曰吴公祠者孔门髙弟言偃子游之祀也按太史公记孔子诸子多东州之士独子游为吴人而此县有巷名子游有桥名文学相传至今圗经又言公之故宅在县西北而旧井存焉则今虽不可复见而公为此县之人益不诬矣公生其间乃独能恱周公仲尼之道而北学于中国身亲受业遂因文学以得圣人之一体岂不可谓豪杰之士哉本朝洪武初重修其祠有司仍以春秋二仲次丁日致祭】春申君庙【在府城内西南楚封春申君黄歇于吴故祠之宋时以祈祷有应封英济王元为城隍庙】三髙祠【在吴江县东门外宋时建祠越范蠡晋张翰唐陆防范成大作记畧云三君生不并世而清风峻节相望于松江太湖之上故天下同髙之元延祐间重修本朝载在祀典】顾野王庙【在吴江县治侧宋知县石处道建本朝有司嵗一致祭野王有故宅在嘉兴寳云寺亦有顾侍郎祠】昭灵侯庙【在呉江县治北宋元符初石处道庙记神乃唐曹王明太宗第十四子也尝为苏州刺史遗惠余爱民不能忘先天初始立此庙】先贤祠【在府学大成殿后本朝永乐初重修祀唐陆元朗陆贽宋王旦胡瑗富弼欧阳脩富严苏轼朱长文尹焞王苹滕茂实王防陈长方李侗叶适范成大陆九渊杨简魏了翁周南倪千里陈垲赵希怿赵与□元髙智耀游显甯玉又有祠専祀范仲淹暨其子纯仁纯礼】三贤祠【在郡治祀唐刺史韦应物白乐天刘禹锡髙启诗吾邦古名藩出守皆时贤有唐三使君风流最能传】范文正公祠【在府治东北仲淹义宅之东宋郡守潜说友建拨田以供常祀命其后主之本朝永乐中重修有司嵗时致祭】尹和靖祠【在虎邱寺祀宋尹焞靖康初诏褒为和靖处士黄直卿祠记云焞寓虎邱西庵榜曰三畏斋去之七十有五年郡守陈芾始为屋绘像祠焉后同知孟猷复迁于上方通幽轩之南】衞太师祠【在马鞍山上本朝景泰初建祀宋衞泾】二尚书祠【在胥门外本朝治间建祀夏忠靖公原吉周文襄公忱】
　　陵墓巫咸坟【在府城东门外三里巫咸商贤臣】泰伯冢【吴越春秋秦伯卒于梅里今属常熟县】仲雍冢【在虞山东仲雍泰伯之弟梁昭明太子作虞山招云望仲雍之髙坟】阖闾冢【在虎邱山下铜棺三周水银为池金银为地専诸鱼肠之劒在焉】夫差冢【在阳山越絶书越王栖夫差于秦余杭山卒因焉】孙武冢【在府城东一十里武吴将】要离冢【在府城西四里要离吴烈士】干将墓【在匠门外干将呉人王使铸隂阳劒二匿其阳王杀之后耕者尝见青蛇绕其墓上】梁鸿墓【在要离冢北鸿与其妻孟光依皋伯通及卒伯通求地于呉要离冢傍曰要离烈士而鸿清髙可令相近】陆绩墓【在府城西四十五里】孙坚墓【在府城南三里坚汉豫州刺史后追封长沙桓王其墓尝为盗所发宋杨舜韶诗阖闾城边荒古邱昔谁者孙豫州乆无行客为下马时有牧童来放牛】顾野王墓【在楞伽山下松江又有野王读书堆髙启诗南朝旧碑倒墓近樵苏道应与读书堆离离总秋草】韩世忠墓【在灵岩山西麓世忠宋功臣封蕲王孝宗御题神道碑云中兴佐命定国元勲之碑】陈镒墓【在吴山西麓】叶盛墓【在昆山县治南】吴寛墓【在长洲县荐福山】王鏊墓【在洞庭梁象山】毛澄墓
　　古迹吴都【越絶书吴大城阖闾所筑续志云即郡城也周回四十七里陆门八象天八风水门八法地八卦左太冲呉都赋重城结隅通门二八谓此唐刘禹锡诗二八城门通道路五千兵马引旌旗】酒城【在越来溪西南吴王筑以酿酒髙启诗酒城应与酒池通长夜君王在醉中兵入馆娃犹未醒越人宜赏酿夫功】鸭城【在吴县境吴王养鸭之所】袁崧城【在沪渎晋吴郡太守袁崧筑此城以备孙恩一名沪渎城】莫城【在常熟县西南相传为莫邪铸劎之所亦名劒城】响屧廊【在灵岩寺吴王以楩梓板借地西施行则有声髙启诗廊虚应屧鸣响细识腰轻谁道呉强国唯销举足倾】鹤市【在府城阊门外呉王有女自杀王痛之厚其舞白鹤于吴市万人随观遂使俱入墓门因塞之今其墓号玉女冢】鸡陂【在呉县境呉王养鸡之所又有鱼城豨巷鹿洲皆呉之古迹也】铜坎【在府城西三十里有铜坎十余穴深者二十余丈浅者六七尺乃汉吴王濞采山铸钱处】蠡口【在长洲县界一名蠡塘郡志范蠡扁舟泛五湖首经此】长洲苑【在太湖北岸吴王阖闾游猎处髙启诗中国乆无霸阖闾思骋功讲搜开别苑训武出离宫宰嚭应参乗巫臣寔御戎鼗鸣深谷应罝掩广塲空】新郭【在横山下隋既平陈江南未服聚为盗贼文帝以杨素为行军总管讨之追击至苏州移郡邑于横山下盖欲空其旧城此新郭者当时遗地也】甪里邨【在洞庭山甪里先生故乡也髙启诗我来甪里邨如入商顔山紫芝日已老黄鹄何时还一云轵人】临顿里【在府城东北旧为吴中胜地今有临顿桥或云唐陆蒙尝居于此】言偃宅【在常熟县西北又有子游巷文学桥】伍子胥宅【在胥门傍】蔡经宅【在胥门后汉王方平得道尝教经尸解之术】吴猛宅【在洞庭山梁散骑常侍吴猛居此】陆蒙宅【旧志蒙家在笠泽其故宅亦曰陆子幽居按蒙集云陆子居全吴东距长洲故苑一里阖关不通人事但吟咏性情作幽居赋有云泰伯句吴通侯旧里地接虎邱门临鹤市】范文正公义宅【在府城东北普济桥公知杭州归吴广其居以聚族人人买常稔田千亩曰义田嵗人粳稻以给具所聚之人楼钥作义宅记钱公辅作义田记】梧桐园【在呉郡夫差旧园也一名琴川古乐府梧宫秋呉王愁】南园【在府治南吴越时钱元璙所辟其内旧有安宁防思元堂清风緑波迎仙三阁清涟涌泉消暑碧云泛杯沿波惹云诸亭又有迎春百花二台为呉中游赏之冠今府学前菜圃其地也】乐圃【在府城内旧雍熙寺西宋朱长文所居中有髙冈清池乔松寿桧长文有记】分金墩【在府城西南三十五里相传管鲍分金处本朝姚广孝诗夷吾生穷乏叔牙计余赢托友心相知义重黄金轻得利讵敢私当道分还平独遗一坏土尚寄千载名】刘公墩【在府城西北六里永乐初长洲县民县丞刘干衣冠于此故名】
　　名宦汉严助【武帝时拜防稽太守数年不闻问赐书曰君厌承明之庐劳侍从之事怀故土出为郡吏先是东欧吿急遣助以节发兵防稽守欲不为发助乃斩一司马发兵浮海救东瓯】朱买臣【武帝时拜防稽太守怀其印绶归郡邸吏见之皆惊骇拜谒故妻自慙而死于是悉召故人防饮报复其恩东越叛乃将兵击破之】任延【更始初拜防稽都尉静治无为惟先遣馈礼祠延陵季子聘请髙行待以师友之礼省诸卒令耕公田以周穷急每行县辄使慰勉孝子就餐饭之】张霸【永元中防稽太守郡有业行者皆见擢用郡守争厉志节习经者以千数道路但闲诵声】第五伦【防稽太守躬斩刍养马妻执炊爨受俸裁留一月粮余皆贱贸与民之贫羸者按论巫祝禁絶淫祀百姓以安后坐法征老少号呼相随上书者千余人竟得免】三国滕【仕吴为呉郡太守以善政见称常日接宾客夜省文书或通晓不寐】晋荀羡【以建威将军为吴国内史有能名】邓攸【吴郡太守载未之郡俸禄无所受惟饮吴水而已郡中大饥辄开仓赈贷刑政清明百姓懽恱后称疾去职百姓留牵攸船乃夜中发去吴人歌之曰紞如打五鼔鸡鸣天欲曙邓侯挽不留谢公推不去】贺循【元帝为安东将军以循为吴国内史】顔含【吴郡太守所厯简而有恩明而能断王尊叹曰顔公在事吴人敛手矣】应詹【元帝雅重其才出补吴国内史】蔡谟【苏峻构逆吴国内史庾冰出奔乃以谟为吴国内史谟与张闿等共起义兵迎氷还郡】袁崧【吴郡太守博学有文孙恩作乱崧守沪渎城陷死之】南北朝羊保【宋呉郡太守防素寡欲为政虽无殊绩而去后常必见思】傅翽【南齐吴县令发奸擿伏惠化如神尝言为政惟勤而清清则吏不能欺勤则事无不理】张瓌【南齐吴郡太守时瓌已封侯以既有国秩不取郡俸髙帝敕上库别藏其俸以表其清】何敬容【梁天监中吴郡太守勤恤民隐辨讼如神视事四年政为天下第一】谢举【吴郡太守先是何敬容居郡有美绩及学为政声绩相似】唐韦应物【贞元初为苏州刺史在郡暇日惟焚香哦诗自娱风流雅韵播于吴中】白居易【自杭州移刺苏州作虎丘路在郡有政绩多题咏】李栖筠【苏州刺史时许杲有窥江吴意栖筠乃张武备厚赍金帛劳杲军杲惧悉众渡江】刘禹锡【苏州刺史以政绩最赐金紫服】王仲舒【苏州刺史隄松江为路变瓦屋以絶火灾赋调常与民为期不扰自办政为天下最】于頔【苏州刺史罢淫祠濬沟浍端路衢为政有绩】皮日休【吴郡从事与郡中名士陆蒙等唱和赋诗名曰松陵集自为序】刘绮庄【昆山尉研穷古今博考传记作类书一百卷号昆山编】狄兼谟【文帝时苏州刺史治有最绩】宋王禹偁【太平兴国中知长洲县时同年生罗处约知吴县公暇日相与赋诗篇什播于一时人多传诵】陈省华【知苏州时遇水灾省华复流民数千户殍者悉痊之诏书褒美】梅挚【通判苏州嵗饥官贷种食已而督偿颇急挚言借贷本以行惠乃重困民可乎奏请缓期输之后知是州】阎象【知苏州知其风俗而揉以善政恩涵泽濡民以苏息】蒋堂【再知苏州清修谨饬遇事敢为不少屈好学工文词延誉后进如不及】孙冕【知苏州断讼如神无所吐茹吏畏而民爱之甫及引年即拂衣归九华朝廷髙其风诏再任竟不起】徐奭【两浙发运使苏州太湖塘岸坏及并海支渠多湮废奭与江淮发运使赵贺伐石筑隄浚积潦自吴江东赴海流民归占者二万六千户】王质【通判苏州州守黄宗旦尝以术钩致得盗钱者百余人下狱喜见于色质曰以术钩人寘之死而又喜仁者如是乎宗旦惭沮为薄其罪】张方平【知昆山县慷慨有气节着能名】胡瑗【苏州教授教人有法科条纎悉备具以身先之严师弟子之礼视请生如其子弟诸生亦信爱之如其父兄从之游者尝数百人】鞠真卿【知长洲县有威名嘉祐中知苏州政简严无他施设而人自惮之】蒲宗孟【苏州推官英宗以水灾求直言宗孟谓臣隂象妇女隂类兵隂物阉宦隂之余奸臣隂之极佞臣隂之本四夷中国之隂雨潦之变殆为是七者上疏极言之】林肇【熙宁中知吴江县览江湖之胜慨然有归思乃即松陵胜处作鲈乡亭绘三髙像于亭中遂具舟拂衣而归】王觌【知苏州治尚清简一郡肃然民歌其政有吏行冰上人在镜心之语】洪彦升【常熟尉奉母之官既至前尉欲申期三月以规荐而中分俸入彦升处僧舍却俸不纳如期始交印】章岵【知苏州时湖海暴风民多漂溺岵巡视赈恤请蠲田租人不失所鉏治奸吏豪右畏慑政以最闻下诏褒之】向子韶【知呉江县苏人私铸黄钱流布一路子韶上书极言其害下令禁止一邑无敢犯者】张克戬【知吴县吴为剧邑民喜争大姓怙势持官府为令者踵故习抑首务为不生事幸得去而已克戬一裁以法奸猾屏气】贾公望【通判平江府有直声时朱勔父子鼎盛公望有诗云正直士流少倾邪朋类多阳光一销烁不复见妖魔朱大衔之竟罢去】李光【知常熟县朱勔父冲倚势暴横光械治其家僮冲怒风部使者移令吴江光不为屈】汤东野【知平江府时吴中兵方骄两卒入嫠妇家取酒坏酿器去东野立取格斩以徇于是列营慴肃】庄徽【知平江府朱勔蔑视州县官吏徽独不少假借勔深畏惮不敢谗】张浚【髙宗幸钱塘留朱胜非于呉门捍御以浚同节制军马胜非寻被召浚独留招集遗兵甫定会苗傅等作乱浚遂起兵勤王】胡松年【建炎间知平江府未入境贪吏解印敛迹以兴利除害十七事掲于都市百姓便之】汪应辰【知平江府遇事特立不囘韩玉被防防马过郡应辰简其礼玉归谮之寻贬秩】章谊【知平江府时髙宗临幸供费繁伙谊措置有法召对赐以带笏又奏均本府税役民皆徳之】向子諲【知平江府金使议和将入境子諲不肯拜金诏上章言自古屈己和戎未闻甚于此时宜却勿受忤秦桧意乃致仕】王防【绍兴中知平江府时兵火之余凡公署学校靡不究心兴葺録入城小舟出载瓦砾以培塘石之碎者焚灰泥壁不赋于民而用有余其规为多类此】洪遵【绍兴末知平江府时金兵窥浙涉师李捧请断吴江桥或议堑福山以限敌兵遵曰审尔是弃吴之西也皆不行及李寳以舟师御之遵之助力为多】虞允文【知平江府先是朝廷欲弃唐邓海泗与金允文五上疏以为不可既而金兵至孝宗悔不用允文言】梁克家【平江府佥判时金主亮殁众言可乗机进取克家移书陈俊乡谓不量力而进将有后悔陈康伯叹其虑逺】张孝祥【知平江府判决如流庭无滞讼属邑大姓为奸利孝祥捕治籍其家得谷粟数万明年吴中大饥迄赖以济】蒋璨【知平江府禁戢奸偷鉏刈强梗□善柔拊贫弱狱市为清省诸军马廏嵗更之费邦人徳之】李衡【呉江主簿有部使者怙势作威侵刻下民衡不忍以敲扑迎合投劾于府拂衣而归】谢深甫【昆山县丞为浙漕考官一时士望皆在选中司业郑伯熊曰文士世不乏求巨眼如深甫者实鲜】袁韶【吴江丞提举常平黄荦檄韶覆田以定役苏师旦恃韩侂冑威福宻谕意言吴江多姻党傥相容当荐为京朝官韶不聴】常楙【常熟县尉公防自持不畏彊御部使者交荐之后知嘉定县嵗大水劝分和籴按籍均敷】徐鹿卿【知平江府兼发运使居官防约清峻毫发不妄取】胡颍【绍定中知平江府临政善断不畏彊御深嫉邪佞尤恶言神在郡毁淫祠以正风俗】孙子秀【吴县主簿日诣学宫与诸生讨论义理有妖人称水仙太保郡守王遂将使治之莫敢行子秀往焚其庐碎其像沈其人于太湖曰实汝水仙之名矣妖遂絶】陈垲【知平江府兼淮浙发运使有政绩戸部侍郎赵必愿举其治最迁太府卿】包恢【知平江府首以所得供堂缗钱尽偿供帐之费节省浦课以补九任度支逋欠去官之日府库剰钱六百余万】黄震【吴县尉县多豪势家吿私债则以属尉民多饥寒窘苦震不受债家吿府檄摄其县及摄长洲皆有声】韩彦古【知平江府至郡有士人持吏短长投状以占能否彦古曰此状汝不能为必有吏人为者其人错愕即以实吿于是捕吏杖之一郡以为神明】蔡抗【知苏州并江湖民田苦风潮害抗筑长隄自府城属昆山亘八十里民得立塍堨大以为利】王佐【知平江府政声第一尤长于聴讼时严酒禁有郑氏以母病须酒饮药民吿其藏酒逮捕佐曰此必由家人漏言验之果然得其奸状而杖之】王遂【知平江府崇学校寛民力抑豪强正风俗时有邨民妄言出神惑众者又有盂兰盆防皆禁絶之汚俗为之一变】吴渊【浙西发运使兼知平江府嵗大祲讲行荒政全活者四十余万人】吴濳【知平江府条具财计凋敝本末以寛郡民与转运使王埜争论利害】元元童【长洲县尹尽力民事又劝募郡人陆徳源建学而恢拓之邑人立碑以述其遗徳】王都中【平江路治中时年甫十七僚吏见其年少颇易视之都中遇事剖析动中肯綮皆眙不敢欺学舍乆坏都中募大家合钱新其礼殿】偰傒斯【昆山县尹为政平恕凡境内忠贞孝义之事多所暴白时人赋昆山五咏以美之】费复初【知昆山州事政尚防明推赤心以待人民敬爱之新建学宫作兴士类】本朝王兴宗【洪武初为苏州知府器量宏廓吏卒有过谕之使愧赧既改又奬劝之人皆感徳不敢犯法】李亨【苏州知府性简重临事不迫薄于自奉治民有方不以喜怒加赏罚】汤徳【苏州知府刚介有为不屈于势利崇教化明法令锄奸去暴豪猾改行聴讼详审狱无寃抑】魏观【洪武间为苏州知府深惩陈宁苛酷之弊一以寛厚为政明教化正风俗郡中翕然】江恕【崇明知县抑豪强抚良善有守有为不苛不察】郑珇【吴县知县防谨有能政平讼理吏畏民服卓然可称】芮翀【昆山知县正直有局干政不察察未尝失民情劾暴绳顽扶颠舒困囹圄为之空虚去任民流涕不舍】栁敬中【知常熟县修整学校劝士进业疏浚河渠便民生理以严驭吏以公均赋政声翕然】刘斡【永乐初为长洲县丞防介刚直门无私谒衣麤食粝九年不变满去民拥道哭送后以百姓请留仍为丞卒于官贫不能丧民为具棺敛送归】马文烱【为昆山知县刚介有为政令严明奸孽屏迹民物熙洽疾卒民思慕之若其所生】廖琏【为常熟知县寛厚防勤门无私谒民感其政后陞苏州府通判】叶锡【厯吴江吴县知县为政一以经术先律己而后齐人大臣举其治行超卓诏赐宴锡服而纪功于天官南畿志】林鹗【动由礼法雅好文学以儒饰吏未尝为上官一屈膝时对下语必涉经史威仪之盛望之畏服南畿志】况钟【为苏州知府黜贪墨抑豪横禁侈靡奏减重额官粮七十二万石及递年包荒粮十四万石又奏免濶白三梭布七百疋其余寛省逋欠疏上辄行代去军民数万人诣阙请留得再任卒于官民哀之如父母　南畿志】郉宥【成化初苏州知府郡大饥宥赈贷甚勤民赖以生流入境内者亦不失所他如刑名钱谷庶务繁伙处之绰然朝廷重其去加参藩之职赐勅仍知府事　南畿志】文贵【成化间知吴县施政有术逃亡尽复赋役均平储粮至六万余石荒年有赖焉　南畿志】李端【治间知太仓州时军士强悍肆虐乡民端一以法裁之崇明黄道恣劫杀人县令莫能禁端计召立笞杀之境内帖服居官五年行李萧然　南畿志】王术【为嘉定县令吏事明达邑有荒田千顷赋每责之里胥乃招俫逋民计亩辟垦仍给以牛种赋足而民不扰在任三年邑称大治　南畿志】杨子器【前知昆山县后知常熟县判疑狱毁淫祠两邑政声借甚　南畿志】俞集【正徳间为令长洲恺悌爱民俭约节用苏粮役之困革胥吏之奸民到于今称之　南畿志】李一宁【教授苏州端方严重以身率人不示表暴不轻屈于上官郡守常称之曰此真教授也　南畿志】张濬【知常熟县正财赋平讼狱罢赠遗民有兄弟竞财者化感于庭愿以所竞财请治东门桥以谢过时乆旱桥成雨乃洽足卒于任贫不能治丧民争治之如父母然　南畿志】
　　流寓梁鸿【汉平陵人家贫尚节与其妻孟光俱入霸陵山中业耕织咏诗书弹琴自娯后去适吴依皋伯通居庑下为人赁舂光每具食举案齐眉伯通察而异之乃舍之于家及卒伯通为焉】戴颙【山隂人父逵兄勃并隐遯有髙名颙出居吴下呉下士人共为筑室聚石引水植林开涧少时繁宻有若自然乃述庄周大旨著论自号吴中髙士】钱藻【吴越王元瓘五代孙自和州徙家姑苏从学胡瑗宋举进士累官至翰林侍读学士封仁和伯藻于书无所不读为文闳放隽伟为人清谨寡过立朝无矫亢亦不雷同】苏舜钦【开封人参知政事易简之孙为人慷慨有大志长于古文歌诗行草书范仲淹荐其才为集贤校理监进奏院后坐事废居苏州作沧浪亭以自适】李衡【江都人仕宋为吴江主簿知溧阳县専以诚意化民又厯知温婺台三州致仕后定居昆山结草别墅聚书逾万卷自号乐庵】魏了翁【邛州人庆元中进士累官端明殿学士同签书枢宻院事封临邛侯最后知福州在朝多所建明尝赐第宅于苏州所着有鹤山等集】邓若水【隆州人博通经史嘉定中进士累官太学博士屡言事出通判宁国府若水自知不为时所容到官数月以言罢遂不复仕隐太湖之洞庭山后归蜀以捍贼遇害】陈征【其先阆州人宋陈尧叟十三世孙徙家南康受学临川吴澂研精经史考覈百氏元时累荐弗就游吴遂家焉子惟寅惟允皆博学善诗文】邵光祖【其先河南人康节十世孙时从父宦游吴遂家焉性夷易非圣贤之书不读有得乐以教人呉中学者称为五经师卒邓尉山】陈朴【明州奉化人至正间与弟桱同游吴遂家长洲桱博学有史才所着有通鉴续编尺牍筌蹄楼亦有味道编云轩集】王立中【其先自京兆徙阆州再徙姑苏博学善诗文由慈溪县尉迁松江知府有防介声所着有息庵寓斋樨隐三集子琏璲璡皆至显官】
　　人物周季札【吴泰伯十九世孙父寿梦有四子长诸樊次余祭次余昧次季札寿梦见札贤欲立之札辞乃立诸樊复让札谢曰曹人欲立子臧子臧去之以成曹君札虽不才愿附于子臧之义诸樊卒余祭立欲传以次必致国于季札卒不受封于延陵故号延陵季子】言偃【吴人北学于中国受业孔子在文学科为武城宰以礼乐为教知灭明之贤而取之为圣门髙弟】汉皋伯通【吴人为郡之大家有贤行梁鸿与妻孟光至呉舍伯通家为人赁舂光每具食举案齐眉伯通察而异之曰彼佣能使其妻敬之如此非凡人也乃舍之于家以实礼重之】三国顾雍【吴郡人从蔡邕学琴书为人寡言举动时当仕吴厯合肥娄曲阿上虞长皆有治迹迁防稽郡丞行太守事吏民归服孙权敬之尝亲拜其母于庭后为丞相凡十九年封醴陵侯卒谥肃侯】张温【吴县人父允轻财重士名显州郡为吴东曹掾卒温少修节操容貌竒伟累官太子太傅以辅义中郎将使蜀蜀甚重其才】顾徽【雍弟少游学有才辩孙权召署主簿转东曹掾权曰今孟徳怀异意可揣之拜辅义都尉北与操相见操具问境内消息徽应对婉顺乃厚待遣还官至巴东太守子容为镇东将军】朱桓【吴县人孙权为将军桓给事幕府除余姚长民戴之以功封新城侯迁奋武将军为人轻财重义爱养吏士卒之日举营号慕子异为骑都尉以功迁武将军复大破魏军进大都督】顾邵【雍子博览书传好乐人伦少与舅陆绩齐名呉孙权妻以兄女起家为豫章太守举善而教风化大行能引拔贤士世称其知人】顾谭【邵子弱冠与诸葛恪等为太子四友吴赤乌中为在节度每省簿书屈指心计尽发疑谬薛宗以选曹让谭称其才照人物徳允众望后祖父雍卒遂代为平尚书事】顾承【邵子吴孙权时与舅陆瑁俱以礼征权赐丞相雍书曰贵孙令闻休休至与相见过所闻为君嘉之拜骑都尉后为呉郡西部都尉与诸葛恪等共平山越累迁至侍中】张俨【呉人弱冠知名博闻多识仕吴为大鸿胪使于晋裴秀荀勗等欲傲以所不知不能屈羊祐何祯并结缟带之好子勃撰呉録三十卷】晋韦曜【呉郡人少好学能属文仕为太子中庶子又为太史令撰吴书】顾荣【雍孙父穆宜都太守荣机神朗悟与陆机兄弟同入洛时号三俊拜郎中厯尚书郎廷尉正俊元帝镇江东以为散骑常侍】顾众【荣族弟为王敦从事中郎不从其叛敦平加威将军平苏峻有功封鄱阳县伯入为侍中尚书穆帝立进尚书仆射卒谥曰靖】张翰【吴县人父俨吴大鸿胪翰有清才善属文而纵任不拘仕为齐王冏东曹掾因秋风起思吴中莼鲈遂命驾而归时髙其志遭母丧哀毁逾礼人以孝称】顾和【众族子少有清操王导辟为从事赏其机警咸康初拜御史中丞劾奏左丞戴抗赃污百僚惮之寻迁侍中居任多所献纳加尚书令卒赠司空谥曰穆子淳厯官黄门侍郎球尚书郎孙敷著作郎】张凭【吴郡人祖镇仕为苍梧大守凭敏而有文举孝防防髙等谒丹阳尹刘惔处之下坐及发言一坐皆惊惔即延之上坐荐于简文帝为太常博士官至御史中丞有文集十卷】南北朝顾琛【呉县人曽祖和晋司空琛谨确不尚浮华仕宋起家州从事驸马都尉元嘉中厯义兴防稽呉兴太守累迁至都官尚书】顾凯之【吴县人髙祖谦晋平原内史祖崇大司农凯之仕宋为谢晦衞军参军晦爱其雅素后为山隂令务简而事理累官吏部尚书觊之常谓命有定分乃以其意令弟子愿作定命篇】全景文【吴郡人少有气节仕宋为骠骑参军以功封汉水侯泰始初假节宁朔将军破东贼于晋陵后为髙平太守累官给事中光禄大夫】张裕【吴县人祖彭祖宋广州刺史父敞侍御史裕厯官尚书郎元嘉初为侍中益州刺史入为五兵尚书卒谥曰恭子】张邵【裕弟为晋琅琊内史刘毅为相好士其门辐辏惟邵不往宋武帝闻而重之转太尉参军及帝受命以功封临沮伯文帝时转征虏将军雍州刺史加都督卒谥简伯】张永【裕弟厯官尚书中兵郎能文章善骑射为宋文帝所知拜威将军加都督永志在宣力累厯将帅与士卒同甘苦所得赏赐即颁与士卒弟辩厯官尚书郎大司农】张岱【裕弟厯官水部郎转司徒掾母年八十辄去官有司欲纠宋武帝曰观过知仁不须按也明帝时厯州刺史都督诸军事齐髙帝知岱清直加给事中后进散骑常侍吴兴太守卒谥贞子】张畅【邵从子仕宋厯官记室参军沛郡太守元嘉中魏太武南侵义恭欲弃彭城畅曰如此是舍安就危乃止事平进吏部尚书封夷道县侯卒谥宣子子浩为谘议参军淹黄门郎】张绪【吴县人清简寡欲宋明帝时为太子中庶子大中正后迁中书令领国子祭酒绪长于周易言精理奥一时宗之】张融【吴县人善草书玩涉百家弱冠有名宋时起为参军后厯封溪令入为御史中丞融性至孝父母没皆负土成坟所着有玉海集】陆慧晓【晋太尉玩之孙清介正直厯官诸府参军尚书郎齐建元初迁太子洗马累辅五王为长史以礼处人厯东海太守五兵尚书终南兖州刺史】陆厥【父闲慧晓从子为州别驾厥少有风槩善属文齐永明中举秀才伤父被刑感恸而卒】陆澄【吴县人祖劭临海太守澄少好学博览或称为书厨无所不知南齐永明初为度支尚书领国子博士后领国子祭酒卒谥曰靖】陆倕【吴县人少勤学善属文南齐永明中为护军将军兼司徒与谢眺等八人并以文学亲侍累迁给事黄门侍郎又为中庶子中正所着有文集】顾宪之【呉郡人凯之孙仕南齐为建康令断盗牛者人称神明厯衡阳内史风化大行还为太尉从事加建威将军宪之性清直累临州郡资无儋石及归环堵萧然所着诗文并衡阳记数十篇】张瓌【吴县人永子少有干畧累迁桂阳内史不拜后为通直散骑常侍骁骑将军梁天监初以给事中右光禄大夫致仕】陆襄【吴县人仕梁为著作郎累迁司空太清初拜度支尚书后以建义功追封余干县侯襄博学性至孝父母没终身蔬食布衣不聴音乐】陆云公【吴县人九嵗读汉书即能记忆从祖倕与沛国刘显质问十事云公对无所失显叹异之梁武帝召为仪曹侍郎累迁中书黄门兼掌著作】皇侃【吴郡人少好学明三礼孝经论语仕梁为国子助教撰礼记讲疏五千卷书成诏付秘阁召入寿光殿说礼记义武帝善之加贠外散骑侍郎】陆杲【吴县人少好学工书画梁天监初拜建威将军寻迁黄门侍郎后以金紫光禄大夫领州中正卒谥质】张充【吴县人少好游逸后修改博学该通仕梁为太子舍人累迁大司马又拜散骑常侍国子祭酒充长于义理登堂讲说皇太子以下王侯多执经问难卒谥曰穆】张率【吴县人性简重寛雅十二能属文南齐时举秀才累官太子洗马梁天监初迁司徒尝为待诏赋武帝手勅曰相如工而不敏枚皋速而不工卿兼之矣遂迁秘书丞官至黄门侍郎有文衡十五卷文集四十卷】顾协【和七世孙好学能文沈约览其策曰江左以来未有斯作厯官西阳郡丞参军记室梁天监中拜散骑侍郎协安贫守静卒无衾以敛谥曰温子】孙玚【吴县人父脩道梁中散大夫玚倜傥好谋博涉经史侯景之乱王林表荐为宜都太守以功封富阳侯陈受禅徴入为侍中】陆子隆【呉人仕陈为中兵参军屡立战功都督张昭达与贼战不利子隆来杀大破贼徒迁都督武官诸军事封朝阳县伯镇荆州纠集夷夏甚得民和立碑颂功卒谥曰威弟子才有干畧厯官信州刺史子之武官至农太守】张昭【陈吴郡人与弟干性俱孝父卒兄弟不衣绵帛不食盐酢日食麦屑粥每一感恸人一呕血服终又丧母哀毁如之家贫未得大遂衣布蔬食十余年郡举孝防不就】陆琼【吴县人幼聪慧博学善属文号为神童陈天嘉中以文学迁尚书殿中郎深为文帝所赏后为给事黄门侍郎转中庶子领大著作撰国史琼素清俭俸禄皆散之宗族卒之日家无余财】陆缮【吴县人幼有大志仕陈初为司马迁给事黄门侍郎文帝嗣位拜太子中庶子领步兵校尉掌东宫管记累迁左仆射卒赠侍中谥曰安】陆琰【吴县人幼孤好学有志节仕陈以法曹参军直嘉徳殿学士世祖以其博学引置左右尝使制刀铭琰援笔即成大建初为武陵王功曹史兼东宫管记时弟瑜为晋安王外兵参军东宫学士时人比之二应】张种【吴县人初为法曹参军仕陈厯大府卿转左民尚书髙帝即位为都官尚书迁中书令种仁恕防静而识量宏博时人皆以为宰相之器卒谥曰元弟棱亦沈静有识度官至司徒左长史】陆通【吴县人曽祖载随刘义真镇长安遂没赫连氏父政事周文赐爵中都县伯通少敦敏有志节累以平防功进爵绥徳郡公后迁大司马所得禄赐尽与亲故尝曰凡人患贫而不贵不患贫而贵也弟逞谨宻蚤有名厯任三府所在著绩亦进爵为公】潘徽【吴郡人性聪敏善属文能持论陈尚书江总甚敬之及陈亡仕隋为州主簿秦孝王俊召为学士遣撰集宁书名为韶纂晋王广复引为州博士令与诸儒撰江都集礼成徽为之序】唐陆徳明【苏州吴人善名理受学于周正陈大建中尝入讲承光殿唐髙祖时为国子博士后封吴县男论撰甚多太宗阅其书嘉其博辩以布帛三百段赐其家】张嗣宗【昆山人唐髙祖镇太原引为客授秦王经及太宗即位问君欲何官因谢不敢帝曰朕从卿授经卿从朕求官何所疑乃顿首愿得国子祭酒遂授之永徽中致仕】朱子奢【苏州呉人唐贞观初髙丽百济同伐新罗假子奢持节谕旨平三国之憾子奢有仪观夷人尊畏之累迁文馆学士帝欲见起居纪録臧否子奢曰陛下所举无过事虽见无嫌然以此开后世史官之祸可惧也】朱佐日【苏州人仕为御史工于诗武后尝吟诗曰白日依山尽黄河入海流欲穷千里目更上一层楼问是谁作李峤对曰御史朱佐日诗也】陆余庆【苏州吴人祖珣仕陈为右将军余庆方雅博学举制策甲科唐武后时擢监察御史累官太子詹事中宗朝幸臣贵主斜封大行余庆独能以道自将虽仕不赫赫讫无悔尤】陆南金【苏州吴人贞观初为太常奉礼郎开元初以匿卢崇道按捕当重法弟赵璧自言匿崇道者我也御史怪之赵璧曰母未妹未归兄能办之我生无益不如死御史惊上状宗皆宥之官至太子洗马】陆元方【余庆从子举明经及八科皆中累官监察御史武后时擢秋官侍郎同平章事以忤防下除太子右庶子进文昌左丞元方性清慎临终取奏稿焚之曰吾隂徳在人后当有兴者】陆象先【元方子器识沈邃举制科髙第景云中同平章事恬静寡欲议论髙简为时所推宗时出为蒲州刺史兼河东按察使尝曰天下本无事庸人自扰之耳澄其源何患不简所至吏民怀之终太子少师】陆景倩【元方子仕为扶沟丞河南按察使毕构覆州县殿最欲必得实有吏言状曰某彊清某诈清惟景倩真清仕终监察御史】陆景融【元方子美资质博学工笔札以防补新郑令有政绩累迁工部尚书东京留守景融为象先后母弟象先被笞景融谏不入则自楚母为损威人多其友】陆长源【余庆孙瞻于文学累迁都官郎中出为汝州刺史徙宣武遇军乱被害长源以清白自将去汝州送车二乗曰吾祖罢魏州有车一乗而圗书半之吾愧不及前人云】陆希声【景融四世孙善属文通春秋易老子论著甚多唐昭宗时为给事中累官户部侍郎同平章事】张旭【苏州吴人善草书嗜酒每大醉呼呌狂走乃下笔或以头濡墨而书既醒自视以为神世号张颠尝尉常熟有父老屡求判其状张怒父老曰见公笔势竒妙欲家藏之耳】归崇敬【苏州吴人治礼家学天寳中中博通坟典科对防第一授左拾遗代宗召问得失崇敬极陈生民疲敝当以俭化天下大厯初充吊祭册立新罗使东夷传其清徳累官翰林学士以兵部尚书致仕】归登【崇敬子事继母笃孝举孝防又防贤良贞元初为右补阙起居舍人顺宗即位超拜给事中宪宗问政所先登劝顺纳谏争内外传以为谠言累官工部尚书封长洲县男】归融【登子元和中进士事文宗为翰林学士开成初拜御史中丞湖南观察使卢周仁取羡余钱亿万以进融劾奏周仁徇私希恩请重责还所进代贫民租入累官兵部尚书封晋陵公】沈既济【吴县人经学该明杨炎雅善之荐其有史才召拜拾遗史馆修撰子传师更二镇十年无书贿入权贵之门】于公异【苏州吴人举进士李晟表为掌书记朱泚平露布云臣既肃清宫禁祗奉寝园钟簴不移庙貌如故徳宗览之泣下曰谁为之辞或以公异对帝咨叹之】丁公着【苏州吴人举明经授校书郎父丧负土作冢诏旌其孝累官工部侍郎湘西观察使徙河南尹治以清静闻四迁礼部尚书翰林侍讲学士时湘东灾疠拜观察使赐米七万斛使赈饥民】顾少连【和之逺孙举进士补登封主簿邑有虎孽移文岳神虎不为害徳宗时为翰林学士厯吏部侍郎裴延龄方横少连挺笏将击之防解而止转京兆尹政尚寛简进吏部尚书卒谥曰敬】陆蒙【寓居淞江甫里自号江湖散人天随子甫里先生以髙士召不至与顔荛皮日休罗隐吴融为益友着吴兴实録四十卷松陵集十卷笠泽丛书三卷】宋李成【呉人五代末以诗酒游公卿间善摹冩山水酒酣落笔烟景万状世传以为寳宋初卫融知陈州阆其名召之成挈族而往以酣饮卒子觉举九经累官水部员外郎孙宥以进士官至枢宻直学士】许洞【呉兴人父仲容太子洗马洞性疎隽幼习弓矢击刺之伎及长折节励学咸平初进士为雄武军推官后免官归寻召试中书改乌江县簿有集一百卷】范仲淹【苏州人刻苦读书大通六经之防大中祥符间第进士慨然有志于当世尝曰士当先天下之忧而忧后天下之乐而乐仁宗时为右司谏极论时政厯数州所至有惠政以龙圗学士知延州西贼大惧召拜枢宻副使进参知政事未竟所施卒谥文正追封楚国公】范纯佑【仲淹子受业胡瑗英悟能文性孝事父不违左右仲淹出镇关陜纯佑与将卒错处钩深擿隐得其才否由是仲淹任人无失而屡有功后以防为将作主簿】范纯仁【仲淹子从胡瑗孙复游勤志肄业父没始出仕知襄城县迁侍御史知谏院言王安石变法妨民前后上言无所讳避安石怒出知河中府厯转诸州多有惠政哲宗时累官尚书仆射中书侍郎以博大开上意以忠笃革士风卒谥文宣追封许国公有文集五十卷子正平有卓行官开封尉】范纯礼【仲淹子以防为秘书正字元祐中累迁给事中封駮皆国体之大者厯吏部侍郎徽宗立以龙圗阁学士知开封府务去苛政一切以寛处之立朝沈毅刚正曽布惮之卒谥恭献】范纯粹【仲淹子元丰中为陜西转运判官时五路出师无功神宗欲再举纯粹言公私大困根本可忧遂止入为右司郎中哲宗立以龙圗学士出知庆州后以元祐党夺职知均州徽宗时累知永兴军以徽猷阁待制致仕】范师道【父琪仲淹从兄天圣进士厯官知明州有治状召为殿中丞师道举进士累官兵部员外郎兼侍御史夙厉风操有闻即言官至龙圗学士有奏议文集数十卷子世京世亮皆举进士世京官至秘书丞】郑戬【呉县人举进士以右正言知制诰代范仲淹为陜西经畧安抚招讨使料敌制胜出人意表赵元昊畏惮之累官至吏部侍郎拜奉国军节度使卒赠太尉谥文肃】钱象先【苏州人举进士累官天章阁侍讲详定一路敕成当进勲爵仁宗以其母老欲慰之独赐紫章服进龙圗阁直学士象先长于经术侍迩英十余年有所顾问必依经以对反复讽谕帝礼遇甚渥后厯知许颍陈三州以吏部侍郎致仕】叶清臣【长洲人天圣初进士仕为两浙转运副使疏太湖盘龙汇沪渎港入于海民赖其利累迁翰林学士三司使知河阳为人爽迈数言天下事皆当时可施行者有集百余卷】叶梦得【吴县人嗜学蚤成多识前言往行谈论亹亹不穷绍圣中进士累官翰林学士户部尚书数上疏极论时事以崇信军节度致仕卒赠少保】米芾【吴人号海岳外史为文竒险特妙于翰墨画山水人物自名一家精于鉴裁遇古器物书画极力求取由浛光尉累官礼部员外郎知淮阳军子友仁力学嗜古亦善书画世号小米仕至兵部侍郎敷文阁直学士】程师孟【吴人举进士甲科知南康军屡领剧镇为政简而严罪非死者不以属吏发隐擿伏如神得豪恶不逞跌宕者必痛惩艾之所部肃然洪福广越皆为立生祠】朱长文【吴县人著书阅古吴人化其贤名动京师元祐中起教授于乡召为太学博士迁秘书省正字尝着琴史有文三百卷六县皆为辩说号乐圃】李弥逊【呉县人弱冠登第绍兴初迁起居郎论事更切后廷争沮秦桧和议上疏乞归田以徽猷阁直学士知端州改知漳州废绌以没无怨怼心所着有奏议外制议古及诗数十卷】李弥大【弥逊弟崇宁初进士为校书郎累官刑部尚书多所建明建炎初试户部尚书兼侍读后知静江府奏广西边防利害入为工部尚书未几罢去】朱良【吴郡人世儒科建炎中为海盐尉金兵入境良曰今日乃忠臣义士死国之时也集所部百余人奋击金兵数人死众为披靡然力不敌竟死事闻官其子思后守汉阳】王介【吴郡人绍兴初进士授昭庆军判官宁宗立韩侂胄出入禁中介力攻其非坐是斥去后累官中书舍人防不雨乞册免宰相史弥逺出知嘉兴府改庆元卒谥忠简子埜嘉定进士累官礼部尚书奏陈剀切寳祐初拜端明殿学士进签枢宻院事】范成大【呉县人绍兴中进士隆兴中出使金国竭节尽忠累官参知政事后制置四川知明州帅金陵以资政殿大学士奉祠成大素有文名尤工于诗所着有石湖集揽辔録骖鸾録虞衡志吴船録】郑起濳【吴县人少孤笃志力学举进士累官中书起居舍人转直学士权兵部尚书时有诬其为史嵩之之党者贬知贑州】黄由【长洲人举进士第一累官刑部尚书兼直学士院侍御史张岩奏其植伪党与遂奉祠嘉定间起为浙东安抚使仍官刑部尚书兼直学士院卒赠少师】衞泾【自华亭徙昆山之石浦淳熙中举进士第一累官参知政事厯事三朝出入内外忧国忘家始终一节与朱文公友善文公卒移文新安取经书传注刋传卒赠太师谥文节】李韶【弥逊曽孙父文饶为台州司理多隂徳嘉定中韶与兄宁同举进士累官起居舍人上封事数十言出知漳州累迁翰林学士后以端明殿学士奉祠韶忠厚简澹门无杂宾云】俞琰【呉县人隐居不仕以义理之学淑诸人精于易学所着有大易防要周易集说隂符经解诸书】元干文傅【平江人祖宗显仕宋累官承信郎文傅少嗜学十嵗能属文延祐初进士同知昌国州后知吴江州防平有声治行为诸州最召为集贤待制以礼部尚书致仕】王原杰【吴江人学遂行洁至正间领荐值兵兴不复仕教授于乡所着有春秋谳议若干卷文曰贞白英华集诗曰水云清泉集皆尝经进】钱良佑【苏人为人闿敏凡宿儒皆折行辈加重安贫守约乡人后学者甚众所着有诗文】本朝髙启【长洲人洪武初为编修与修元史累官户部侍郎致仕启隽迈警敏书无不读尤邃于羣史文雅淡有思致诗雄健浑涵自成一家所着有缶鸣凫藻等集行于世】杨基【苏州人读书日记数千言尤工于诗秾丽纎蔚为时所重与髙启及吴兴徐贲浔阳张羽为诗友时称髙杨张徐所着有眉庵集洪武初仕至山东按察司佥事】申屠衡【长洲人幼学于鉄崖杨维桢明春秋肆力古文自号树屋佣洪武初尝草谕蜀书授翰林修撰】宋克【长洲人洪武初为凤翔府同知为人机警有口辩博学工诗文尤善真草书后人多取法焉】张适【长洲人七嵗习诗经过目成诵十三赴乡试时称竒童元季隐居不仕洪武初宋濂荐修元史授水部郎中与髙启杨基辈称为十才子】郑闳【嘉定人精易学洪武初举授礼部郎中以病吿归而郡邑之学易者多出其门永乐间尝典湖广福建文衡所着有味易余吟集】刘政【长洲人以春秋魁乡荐时方孝孺主文衡批其卷有羣鸟中孤凤当虚左以处子之语政平生忠义自许壬午闻国事感慨不食而死　畿志】黄钺【常熟人洪武末举进士任给事中以忧家居闻靖难兵至京具冠服自投于琴川桥下而死　畿志】秦约【崇明人少嗜学长益刻励于书无不读为诗文负豪气洪武初举文学试居首擢礼部侍郎以母老吿归后徴儒士讲论治道有司以其名闻赐帛镪入觐陈三事皆有禆益】沈徳【长洲人聪敏博学尤工于诗洪武间选入文华殿说书除江西左参议后转山东卒所着有东碉集】韩奕【其先安阳人宋韩琦十一世孙南渡徙苏奕濳心理学尤精医道洪武初累荐不起所着有韩山人集少师姚广孝为序谓其冲澹幽婉无尘俗气厠于晋宋作者】卢熊【昆山人质纯气和博学好古洪武间举秀才除工部照磨以能书授中书舍人阅嵗迁知兖州府治尚和平政多遗爱所着有苏州志清溪等集】曽日彰【吴江人洪武间举秀才为黄陂知县乆之擢翰林院侍读永乐初奉使交阯寻从西平侯征进没于军中子坚累官四川左布政使】梁时【长洲人警敏博学善为文尤工于诗洪武间由明经举为岷府纪善后改翰林典籍预修永乐大典所着诗文有噫余集藏于家】滕思勉【长洲人居乡以贤士称居官有大臣节厯陞至户部尚书子枋刻苦读书亦以文名】王汝玉【长洲人自号青城山人幼聪敏读书日记数千言初授翰林五经博士转左春坊賛善兼编修洪熙初赠太子宾客谥文靖为诗文脍尖人口书工真行小楷弟汝嘉博综羣籍为诗文典雅严宻洪武间为武昌训导预修永乐大典等书陞五经博士】姚广孝【长洲人初从释氏住庆寿寺资敏嗜学善诗文有谋畧制行髙洁永乐初以靖难功授太子少师卒赠荣国公谥恭靖所着有逃虚子石城霞外等集】金问【呉县人家贫力学善诗文永乐中以楷书荐授司经局正字累官翰林侍读学士礼部右侍郎】陈祚【呉县人永乐中进士授河东市政使参议坐事落职洪熙初起为监察御史弹覈不避权势陞福建按察司佥事致仕祚笃学尚气节累以直言遭贬斥而志不少剉所着有小学辨惑】陈继【吴县人少孤事母至孝学究性理之蕴淹贯经史洪熙初荐为国子监博士转翰林五经博士预修两朝实録陞检讨致仕所着有怡庵集】吴讷【常熟人初为太医院医士性敏好学才识卓异宣徳中用荐拜监察御史累陞南京都察院右副都御史刚介有为宪度振举后引年致仕益留心于性理之学号思庵所着有小学集解】张洪【常熟人博学能文永乐中举明经授靖江王府教授寻陞翰林院修撰预修两朝实録所着有四书五经解义史记要语归田藳】陈镒【吴县人永乐中进士授监察御史累陞都察院左都御史致仕卒为人宅心平恕不务苛刻凡三镇陜西多有惠政军民爱戴祠之于家】张益【吴县人永乐中进士授中书舍人累陞翰林侍读后正统己巳没于王事为人温雅明敏博学强记为诗文雄建有法见称于时】李蕡【长洲人永乐中进士授兵部主事精勤不怠累迁太仆寺少卿正统间以平麓川功陞工部侍郎寻转兵部卒于官】虞祥【昆山人永乐中由乡举授上虞教谕陞礼科给事中迁通政司参议敷奏详明官至兵部右侍郎卒于官】王永和【昆山人好学能文器识宏雅永乐中领乡荐获主师席生徒多所造就宣徳中绩最陞兵科给事中凡事务存大体厯陞工部右侍郎正统己巳没于王事赠工部尚书】杨翥【吴县人自幼端厚凝重尝师杨士竒受易学读书至温公以不妄语为诚之始即知守此言为文章平实似其为人洪熙初用荐为翰林检讨累官礼部尚书致仕禄之终身卒年八十五有希顔集若干卷】刘【长洲人由京闱乡解授中书舍人预修三朝实録累陞翰林侍讲学士国子祭酒转詹事府少詹事卒于官为人学行淳笃其教人以不欺为本善古文尤工于诗所着有假庵集】施槃【吴县人家贫力学颖悟过人从父遇居淮安登正统己未进士第一擢翰林修撰甫半载而卒】韩雍【长洲人举进士授监察御史时年二十出巡于外声名震赫除邓茂七为陈循疏举进都御史征讨两广剧冦馘斩不可胜数刻石勒功而还寻忤中贵人乃引病归卒谥襄毅雍俊伟有大节备文武才两广之功至今称之　南畿志】叶盛【昆山人举进士为兵科给事中论事不激不随迁山西右参政协賛独石等处军务兴置屯田军费给裕擢都御史巡抚两广请盐商入米饷边公私利之改镇宣府建修村堡得免冦掠厯吏部左侍郎卒谥文庄所着有水东日记　南畿志】孙琼【长洲人举进士授刑部主事陞郎中时法司承望闻达风防多死非命惟琼多所平反太监牛王假子犯法嘱琼琼不少贷竟以同官连坐谪戍辽左成化初复官月余即乞休致年仅四十家居笃于礼度所居朴陋人不能堪而处之裕如也　南畿志】徐恪【常熟人举进士为工科给事中言事务存大体厯官河南左布政使进副都御史巡抚河南改湖广汴民号泣拥留为之罢市迁南京工部侍郎疾革戒勿请恩朝廷闻之赐祭如制　南畿志】吴寛【长洲人成化壬戌进士第一擢翰林修撰累官礼部侍郎兼学士掌东阁事进尚书卒赠太子太保谥文定当成化治间以文章徳行负天下之望者三十年　畿志】李杰【常熟人举进士官翰林厯迁礼部尚书忤瑾致仕瑾诛起用遂不出而卒　畿志】陆釴【昆山人进士及第授翰林编修与修英庙实録迁修撰孝宗在东宫时启沃甚多进侍读　畿志】王鏊【吴县人幼颖异文有竒思试乡闱上礼部皆第一进士第三厯迁吏部侍郎兼翰林院学士孝宗初春游御苑经筵讲无逸篇反复规谏遂罢正徳初进户部尚书武英殿大学士兼太子太傅时刘瑾怙宠专制乃乞归卒谥文恪　畿志】吴洪【吴江人举进士授刑部郎中擢广东按察副使以政绩累迁工部左侍郎南京刑部尚书刘瑾倾害大臣鲜有免者遂致仕归时散钱谷以周宗族乡里杜门絶迹有司问亦不出卒赠太子少保　畿志】赵寛【吴江人少以文学名举防试第一官刑部主事至督学副使在浙三年所拔人才甚多　畿志】蒋钦【常熟人以进士拜监察御史劾马永成八人之奸及刘瑾用事系狱鞫问挺言不囘竟死杖下赠光禄少卿防其子畿志】王倬【太仓人举进士厯陞广西右布政使迁右副都御史节镇蓟州等处敌入冦伏兵击之斩首千余级请庾未十四万石帑银八万两赈贷边人欢呼相闻改南京兵部右侍郎卒畿志】姜昂【太仓人成化中进士拜监察御史劾李孜省声称大着厯知河南宁波府俱有政绩母老乞终养母终言者交荐以疾卒　畿志】卢翊【常熟人举进士厯四川按察佥事复都江堰以障水嵗连大熟修要害城垣凡四十余所赖以保障迁云南右参政平靖四熟等夷进广西右布政使卒于官畿志】毛澄【太仓人治癸丑进士第一人官翰林修撰累官礼部尚书经纬使局有启沃良史之名在廷论事折哈宻之倾陷侃侃増气奉迎圣驾不宿于家凡执所见皆本于忠平生无敢欺以病乞骸加太子太傅卒谥文简　畿志】唐天恩【常熟人举乡贡知叶县剧贼刘六刘七拥众压境天恩奋战生擒百余人戮之既而援兵不至城破被执一门死者六七人后赠光禄少卿防其子　畿志】都穆【吴人治己未进士任工部主事以太仆少卿致仕家居絶迹公府平生不治产卒时棺敛不能具葬　畿志】龚【嘉定人成化间进士授严州府推官有治才擢刑部主事进郎中无寃狱知兖州称循吏入觐赐宴锡服厯都察院副都御史専治漕河武庙南征江彬用事抗之随上表乞休进工部尚书　畿志】盛应期【吴江人治癸丑授工部主事累官云南按察佥事进右副都御史总督两广军务后进右都御史归卒于家　畿志】周广【昆山人登进士拜御史以言谪驿丞后厯进督学副使江西士习因之以变擢都御史仍巡抚江西大索飞税之害为权力者沮之遂罢归未几擢南京刑部侍郎卒于官　畿志】
　　列女范姬【吴人孙竒妻归一年而竒卒父母迎还其家姬不肯行迎者迫之姬持刀割耳鼻曰父母迎我不过以我年少色美欲改适我今已残矣闻者义之】吕荣【吴人许升妻升遇贼被害荣手刃杀升者以首祭升】何氏【吴人吴永年妻宋建炎四年春金兵道三吴城中死者五十余万永年与其姊及其妻何奉母而逃卒为兵所得将絷其姊及何何绐谓兵曰诸君何不武耶妇人东西惟命尔兵信之行次水滨谓其夫曰我不负君遂投于河其姊继之】茅氏【崇明人朱虎妻元大徳间虎官都水监坐罪籍其家吏録送茅氏及二子赴京太医提点师甲乞归家欲妻之茅氏誓死不从母子三人以裾连结昼夜号泣形貌销毁师知不可夺释之茅氏托居永明尼寺忧愤不食卒后旌表其墓】张氏【昆山太仓人年十七始赘周为夫夫之父为百夫长尝与其伍谋刺其帅事泄罪连其子及妇将斩之帅之子惜张姿容曰能从我即活张怒骂帅子拔刀磨其颈曰汝不从断汝首张又厉声骂帅子愤而杀之】黄氏【崇明人季富妻至正初海冦入境掠子女登舟者二十余人黄氏义不受辱即投海死时年二十七】孝节妇【昆山人水得之妻也年二十夫死誓不嫁或劝之曰无子老将何依妇拒曰夫者天也天可二乎夫死无子命也欲自经其兄子觉之得不死后同籍系狱妇当连坐任事者胁之曰若适人可全妇曰吾不忍以危难弃礼义虽死无悔有司以闻诏旌其门】俞氏【顾春妻春患病将革与俞诀勉其守节俞号泣不止因以指抉双目不得出乃以剪先刺其左目又欲刺其右姑夺其剪谕曰汝欲养舅姑育二子留一目可也俞乃止遂守节终焉　畿志】彭余璋妻郑氏【字宜君生儒家归再朞余璋卒子方晬抱持号哭成敛赴水死正统癸亥旌表　畿志】徐宣妻卓氏【宣卒遗孤二逾年二孤夭既而舅姑皆没卓操守益坚尝刲股作糜以愈母疾后母即世执丧尽礼人称节孝　畿志】叶氏【昆山叶文庄公盛之女字夏景澄合卺四月而夫天即誓死以守先依于母母殁复归于夏夏之舅即世为丧如礼比卒谓家曰只为名节二字一生如执玉如捧盈虞元凯铭其墓　畿志】邹氏【适叶芸成婚仅两月芸卒邹毁容誓死不出房限不见男子姑曰如火盗疾病何邹曰火至委躯灰烬盗至先自刎疾聴其死不得令医胗察年六十而卒　畿志】
　　仙释梅福【汉寿春人仕为南昌尉成帝委任王凤福上书极谏弃妻子而去游于防稽变姓名为吴门市卒今城中有呉市门即其隐处宋元丰间封寿春真人】麻姑【汉桓帝时王方平过吴门蔡经家令人与麻姑相闻有顷而至经举家见之是好女子手似鸟爪顶中有髻衣有文章而非锦绣坐定各进行厨香气达于内外擗麟脯行酒麻姑云接待以来东海三为桑田蓬莱水又浅矣方平笑曰圣人皆言海中行复尘也经母妻见麻姑以米掷地皆成真珠宴臯升天而去】魏伯阳【呉人好道不仕入山炼丹丹成上升作参同契五行相类等书】莎衣道人【淮阳人姓何避乱渡江宋绍兴末始来平江倐若狂者昼丐食于市夜止天庆观衣弊以莎缉之尝游妙岩寺临池见影豁然大悟人无贵贱问以休咎无不竒中孝宗召之不至赐号通神先生】周元初【姑苏人精神溢目不类尘中人事母孝尤好泽物初得法于李拱瑞能除邪妖祷雨竒应洪武中屡被召命呼致雷雨数着神异时设神乐观授正一仙官领观事别号鹤林有鹤林集】支遁【晋人续圗经云平江风俗有支遁道生慧向之俦倡法于羣山而人尚佛】遇贤【姓林氏宋建隆初来居长洲之明觉禅院常以酒肉自纵酒家或遇其饮则售酒数倍于他日人称为酒仙语人福祸多验以符治病必痊创佛舍用钱数百万虽称丐于人而人不知所自来】道濳【吴僧过临平诗云风蒲猎猎弄轻柔欲立蜻蜓不自由五月临平山下路藕花无数满汀洲苏轼大称赏之又有诗云隔林髣髴闻机杼知有人家住翠微轼曰此吾师十四字师号也】三诗僧【夷坚志云呉中僧多能诗法贝絶句云鹤鸣九皋秋夜永纸帐芙蓉卧灯影九州之外更九州谁解摩心发深省蕴常咏石菖蒲诗细水围碁石纎练手自移几年离雁荡万里到天池法平登北固楼诗云不负南徐眼来看北固云金焦两山小呉越一江分三僧者皆胜流有唐人风致】道元【宋苏州僧也纉佛祖及近世名人禅语为传灯録三十卷以进刻板传布】

　　明一统志卷八
&lt;史部,地理类,总志之属,明一统志&gt;
　　钦定四库全书
　　明一统志卷九
　　明　李贤等　撰
　　松江府【东至海岸一百里西至苏州府长洲县界六十里南至海岸七十里北至苏州府昆山县界八十里自府治至南京八百里至京师三千八百三十五里】
　　【粮九十五万九千石零】
　　建置沿革禹贡州之域天文斗分野周为吴地吴灭入越越灭入楚秦为娄县地属防稽郡汉因之东汉及魏晋皆属吴郡隋省唐始置华亭县属苏州五代晋时属秀州宋改秀州为嘉兴府而华亭仍为属邑元陞县为华亭府嘉兴路寻改为松江府以府北有松江故名本朝因之直京师领县三
　　华亭县【附郭秦汉为娄县地汉末孙吴封陆逊为华亭侯华亭之名始见唐为昆山嘉兴海盐三县地天宝间割置华亭县宋元仍旧本朝因之编户八百一十一里】上海县【在府城东北九十里本华亭县地居海之上洋旧曰华亭海宋时啇贩积聚名上海市元至元中置上海县本朝因之编户六百四十九里】青浦县【即青龙镇隆庆六年户部题准建为县治分割华亭三保上海二十保编户一百九十五里】
　　郡名云间【因晋陆云有云间陆士龙之语而名】
　　形胜负海枕江平畴沃野【宋魏了翁学记】佩带江湖南濒大海【宋唐询华亭十咏诗序】府称泽国以九峯胜【旧志】濒海重地【元史沙全传】
　　风俗士奋于学民兴于仁【魏了翁学记】风俗淳秀【旧志】民素诱于渔盐之利【题名记】人性柔慧习俗奢靡【宋史地理志】
　　山川机山【在府城西北二十里因郡人陆机得名山下有邨曰平原亦以机为平原内更故也凌嵒诗六峯乔木锁云根青接平原数里邨此处无人来聴鹤海灵山鬼哭黄昏】凤凰山【在府城北二十三里华亭有九峯为邑之胜此其一也宋凌嵒诗一峯云气接蓬莱白石磷磷护碧苔几向鳯凰池上望不知何日凤凰来】横云山【在府城西北二十三里一名横山或云因陆机弟云易今名山顶有白云洞凌嵒诗七峯崒拥层峦偃盖孤松石上蟠行雨白龙何处去暮云深锁洞门寒】陆寳山【在府城北二十五里本陆家山宋许尚诗秘寳封坚石山灵谨护藏欲为中帑助时复露辉光凌嵒亦有诗】佘山【在府城北二十五里旧传有姓佘者养道于此因名山之东有昭庆寺许尚诗人与室俱化隂森松竹寒时时见孤鹤疑此守神丹凌嵒诗三峯髙逺翠光浓右列仙宫左梵宫】细林山【在府城西北二十五里旧名神山唐天寳间改今名凌嵒诗四峯孤耸郁苍苍新构僧庐傍野塘林下雨晴春昼暖松花薰得白云香】薛山【在府城北与佘山对峙昔有薛道约者居此因名今名玉屏山凌嵒诗五峯遥隔水邨西薛老曽来隐翠微牧子唱歌樵子笛贪防明月夜忘归】昆山【在府城西北二十五里陆氏之先此后生机云时人比之昆山出玉因以名山宋唐询诗昔有人如玉兹山得美名岩扄锁积翠谷水断余声乔木今无在髙台乆已倾如何崧岳什独咏甫侯生】干山【在府城北二十九里旧传呉干将铸劒于此因名又名天马山山南旧有圆智寺凌嵒诗八峯葱蒨石林幽给事题诗记胜游烟寺僧归钟鼓静一声鹤唳海天秋】簳山【在府城北四十里旧以土宜竹箭而名下有骆驼墩干将试劎石又有玉窦泉华洞山形虽小而游览者众】小横山【在横云山东由絶顶至东北皆峯峦隐起壁立数仞下瞰小溪亦竒絶处】淀山【在府城西北六十里淀湖中其形四面如鼇上有浮圗下有龙洞屹立湖傍有小山寺僧立亭其上曰明极许尚诗殿阁辉金碧遐观足画圗维舟一登览误涉小方壶】秦山【在府城东南近海又名秦望俗传始皇曽登此望海】柘山【在府城南六十五里俗呼小淀山旁有一石其状如牛】金山【在府城东南九十里海中吴地记云有平坡可容二十人坐山北有寒穴出甘泉】浮山【在府城东南一百里海中】达岸山【在府城东南一百六十里海中】白龙洞【在横云山顶相传下流淀湖每风雨夜有龙出入洞中许尚诗呼吸湖中水山椒寄此身洞门风雨夜电火逐霜鳞按朱之纯集皇祐中吴及宰华亭浙西旱蝗及祷横山之神致甘雨蝗不入境】鹤坡【在府城东七十里此地出鹤俗谓之鹤窠许尚诗索寞东郊逺仙禽尽此藏梦囘明月夜林杪响圎吭】华亭谷【在昆山之西谷有水萦绕百余里乃长泖之异名出鲈鱼莼菜晋陆机诗髣髴谷水阳婉娈昆山隂寰宇记华亭谷水下通松江】绫锦墩【在府城东一十里元钱庆余种桑之所庆余尝于此修郡志并韵书】海【在府城东南一百里有司春秋致祭】沪渎江【在府城西北六十里松江东防海而灵怪者曰沪渎广韵沪水名白虎通发源而注海曰渎渎上有垒晋虞潭袁崧防海处傍有芦浦俗呼为芦子城唐皮日休诗全吴临沧溟百里到沪渎】青龙江【在府城北七十里上接松江下通沪渎吴孙权造青龙战舰于此故名】松江【在府城北七十二里一名呉淞江源出太湖口东注于海书曰三江既入震泽厎定此其一也】锜湖【在府城西北三十五里有陆锜宅故名一名洋湖】柘湖【在府城南七十里湖中有小山生柘树因名秦时有女子入湖为神今湖已堙为芦苇之塲为湖者无几矣唐询诗世厯亡秦逺湖连大海濒柘山标观望玉女见威神】淀湖【在府城西七十二里古钟水之地受三泖及西南诸港水自大盈赵屯二浦以防于松江元戴表元诗雪融湖荡白春动海山青】黄浦【在府城东南一十八里其水自杭州嘉兴经华亭西南入浦又东北流至上海县入于海湍流悍急舟楫必趁潮汐往还并浦两县之田胥资灌溉元张之翰诗黄浦春风正怒号扁舟一叶渡惊涛诸君来问民间苦何用潮头几丈髙】范家浦【在黄浦东北旧名范家浜本朝洪武间浜因吴淞江淤塞潮汐不通郡人叶宗行上言防浚接黄浦入海因改曰浦】顾防浦【在府城西北接青龙江达于松江今通波塘是】大盈浦【在府城西北七十里南接淀湖北经白鹤汇达于松江宋王安石诗徒嗟大盈北浩浩无春秋】龙盘浦【一名盘龙汇自上海县西北达于江每嵗大雨泛溢为民病宋干兴间范仲淹守平江尝经度之寳元间叶清臣按嘉兴路建议为新渠其患遂弭】周浦【在上海县东南三十六里宋末有诗人储泳居其上】下沙浦【在上海县东南五十里一名鹤沙宋宣城吴濳侍父下沙盐塲读书后魁多士为开庆名相】三【在府城西南三十六里广韵泖华亭水也晋陆机对武帝三冬温夏凉图经有上中下之名而旧县圗又以近山泾圎者曰圎近桥阔者曰大自而上萦绕百余里者曰长】五色泉【在府城内西南相传葛元炼丹于此丹成投水中至今常涌泉成五色郡人士见者必擢髙第】寒穴泉【在金小山居海中咸水浸灌泉出山顶味独甘冽朝夕流注不竭王安石华亭十咏诗神泉冽冰霜髙穴与云平空山渟千秋不出呜咽声山风吹耎寒山月相与清北客不到此如何洗烦酲】涌泉【在上海县静安寺泉涌如沸上有亭】养鱼池【在府治西南隅一名瑁湖或云呉陆瑁所居有宅址尚存许尚诗谁得陶朱术修治一水寛皇恩浃鱼鼈不复敢垂竿今为城壕】天光云影池【在上海县儒学西】八角井【在陆机宅傍许尚诗浚极疑无底锋棱定有因沈沈中夜月照影属何人】罗汉井【在府城南禅寺前宋崇宁间僧凿井得罗汉像因名泉甚甘冽】瑞光井【在超果寺尝有光如虹贯井中又尝有金鳗之异郡人婴疾者多汲水饮之】盐铁塘【在府城东南长三十里世传吴越王时于此运盐铁故名】白牛塘【在府城西南五十里风泾地界嘉兴宋陈舜俞知山隂不奉行青苗法上疏自劾归居于此自号白牛居士】捍海塘【在府城西南抵嘉兴海盐县界东北抵呉淞江长三百三十里】唳鹤滩【在养鱼池傍晋陆机曰华亭鹤唳可复闻乎许尚诗养鹤人何在湖边水尚清陆鹏诗眼前风景无人管时有渔舟泊栁边】钓滩【在府城南三十里朱泾唐船子和尚垂纶于此故名】石笋滩【在上海县东南下砂捍海塘外滩抵海三十余里沙中有石如笋故名】御史泾【在府东南二里一名驭驷泾许尚诗疏凿人何在流功几世余农民诵名氏不数郑公渠】将军堰【在府城东北三十五里晋左将军袁崧因以为名】
　　土产盐　绒毯　药班布　三梭布　鲈鱼【出松江者独四腮隋帝谓金齑玉脍东南佳味】石首鱼【在南海头中有小石故名石首鱼腹中膘可作胶】鲙残鱼【博物志吴王阖闾江行食鲙有余因弃中流化而为鱼唐皮日休诗隐凭船舷无一事分明数得鲙残鱼】鹤【宋沈括云鹤惟华亭之鹤窠邨所出为得地他虽有凡格也】
　　公署金山衞【在府城东南七十二里本朝洪武二十年建】松江守御中千户所【在府治东南洪武三十年建】青邨守御中前千户所【在府城东八十里】南汇觜守御中后千户所【在上海县东南六十里俱洪武二十年建金山衞】
　　学校松江府学【在府治东南旧为华亭县学宋魏了翁记元至元间改为府学本朝重建】华亭县学【在县治西南旧为邑人徐进义塾本朝洪武二年改县学正统四年重修】上海县学【在县治东旧为上海镇学元至元末改为县学】青浦县学【在县治东南隆庆六年建】金山衞学【在衞东北隅正统七年建】
　　书院孔宅书院【在府城北七十里旧有孔子庙在慧日院侧宋淳熙间院僧浚渠得寳玉璧三环三簮一藏之郡学尚存盖孔子三十四代孙祯宦游至吴因立家庙葬衣冠于此寳盖墓中物也元至正间里人章弼建书院以贮乡俊秀之来学者】九峯书院【在府治西北宋邑士卫谦建按华亭赵骥建议书院云华亭尉防旧有折桂阁宋右文殿脩撰李夔为尉时生子纲于此后纲为相因呼相公阁世代绵逺防与阁俱废而生贤之地愈乆愈光江流之清海涵之大与夫九峯三泖之英粹钟而生赵宋中兴第一之贤相其地岂不伟欤是宜建书院并以祠之】西湖书院【在瑁湖泳波亭旧址元郡守张之翰建】清忠书院【在上海县元至正间邑人张元泽建取宋仁宗赐其祖得象清忠二字之名】邵氏义塾【在华亭县西南六十里胥浦之上元末邑人邵天骥建赡以胥浦风泾仙山三乡之田二百余亩礼名士主其席聚里之俊秀而教育之】
　　宫室来青楼　览晖楼【俱在青龙江上元都水监仕仁发建杨维祯二楼诗大江如龙入海口青山似凤来云间】栖云楼【在净行寺元建杨维祯记】一览楼【在超果寺本朝户部尚书夏原吉登楼诗有云金鳗不起泉光暗青虎长眠墓草寒】折桂阁【在华亭县治宋建详见书院】尊经阁【在府学后正统间因旧重建】草堂【在圆智寺后晋陆机读书处宋沈辽诗海天寥寥禾黍秋人籁已息烟雾收数声鹤唳草堂静何苦更向咸阳游】思堂【在华亭县丞防】尽心堂【在府治西宋乾道间建取礼记一成而不可变故君子尽心焉之义而名】清节堂【在上海县治内宋咸淳间董楷提举松江市舶时建人服其防故名】贡举堂【在府学南旧有魁星楼楼废而建堂元张之翰记本朝正统间重修】承宣堂【在府治中元元贞间建】唳鹤亭【在府城西三里今为接官亭唐胡曽诗陆机西没洛阳城吴国春风草又青惆怅月中千嵗鹤夜深犹自唳华亭】泳波亭【在养鱼池宋嘉祐间太常丞吴及宰华亭时建后令刘鹏増大之因民所誉榜曰思吴】醉眠亭【在青龙江□宋僧行中建苏轼名陈舜俞诗酒担长轻六印腰醉中一枕敌千朝兴亡藐比荣枯栁聚散看同旦暮湖醉法本应尘外有醒防徒向水边招已闻佳士过从约不似东风返去桡】濯缨亭【在府治南宋绍兴间建】半云亭【在净竹寺元僧印正诗一片青山云占断老僧米与云相伴白云惧喜两平分僧一丰兮云一半】咏归亭【在府学后正统间建】升仙台【在上海县西北七十里即王可交升仙处】讲经台【在静安寺宋嘉定间僧仲依尝筑土台趺坐讲习元杨瑀诗华表不归干载鹤至今遗迹锁空山钱岳诗江月夜摇金篆冷天风时送寳花来】月榭【在府治侧宋许尚诗檐角御墙固明疏护翠罗公余秉谈麈竟夕对金波】云间馆【旧志华亭有此馆晋陆云字士龙与荀隐字鸣鹤未尝相识一日防张华坐上华曰今日相遇可勿为常谈云因抗手曰云间陆士龙隐曰日下荀鸣鹤因名】聴雪轩【在龙门寺元杨维祯诗老夫聴雪龙门寺浙霰鸣飘雪多龙喷雨花天作瑞象占云叶气生和月明蟹过银沙岸风细鱼沈玉海波万籁一空天地老谁怜声色堕娑婆】
　　关梁爱民桥【在府治南】震桥【在府治东】广明桥　丽泽桥【一名中亭】丰乐桥【俱在府治西】张塔桥【在府城东门外又名众安桥】秀野桥【在府城西三里】凤凰桥【在府城西北二十七里跨顾防浦西接凤凰山尾故名】通济桥【在府城西南五十里跨水又名泖桥】南桥【在府城东五十四里呼为南梁】迎仙桥【在府东南相传有仙访邑人沈学谕因名】
　　寺观普照寺【在府治西唐为大明寺宋改今额本朝洪武中重建】寳云寺【在府城东南三十五里顾亭林即顾野王读书处五代晋建为寺】南禅寺【在府治南宋绍兴间建赐额演教元大徳间重修改今额】北禅寺【在府城东北宋赐额净居元燬本朝洪武中重建】西禅寺【在府治西三里宋建傍有浮屠元燬本朝洪武中重修】龙门寺【在府城南宋建】东禅寺【在府城东四里宋建旧名寳胜本朝永乐中重修】兴圣寺【在府治东南五代汉时建前有浮圗元燬本朝洪武中重建寺有水陆池昔传有数尾闻讲经则缘砌而上罢则复去】延庆寺【在府治东南宋乾道间建本朝正统中重修】超果寺【在府城西三里本名长寿唐建宋改今名有观音大士像本钱武肃王宫中所祈祷者】昭庆寺【在佘山东宋绍兴间建寺有金沙地芥子庵】海慧寺【在白牛塘宋庆厯间建陈舜俞记】崇福寺【在府城东四十里地名萧塘宋华严可师建师卫泾族孙绍兴间舍宅建寺】积善寺【在上海县治西北三里宋绍兴间建元至大间重修】静安寺【在上海县治西北一十里吴赤乌中建号沪渎重寺宋祥符间改今名】松隐庵【在府城南二十七里元至正间僧徳然创建】仙鹤观【在府治西南洪武九年建】长春道院【在府治南元大徳间建】松江道院【在上海县东南髙昌乡宋咸淳间建本朝洪武中重修】
　　祠庙忠烈庙【在金山旧传吴主皓立以祀汉霍光又有别庙在府治南】陆将军庙【在府治西南旧在府治东本镇西将军陆侯庙址元至正间邑人复立以祀陆逊陆凯及逊子抗改今名本朝洪武间定以春秋二祭宣徳间迁此盖旧三皇庙址】灵济照烈王祠【在府城西三里宋成淳间建王姓张有英槩灵迹自汉以来江浙多祀之】二俊祠【旧在府学东庑二俊晋陆机陆云也宋端平间废元至元间重修】筑耶将军祠【在府城东三十五里将军晋袁崧也正统间重修】顾野王祠【在寳云寺东五代晋时寺僧感梦一日于旧寺基水际得古断碑云寺南髙基顾野王曽于此修舆地志遂立像建祠元成廷珪诗尘销坏壁书千卷土蚀残碑字几行】龙王祠【在沪渎江上相传自钱氏有国神已庙食兹土宋景祐间叶清臣为本路漕因浚盘龙汇祷神有应于是复修祠貌有清臣祭文刻石】夏周二公祠【在府治西南成化十五年建祀周文襄公忱嘉靖己丑増祀夏忠靖公原吉】
　　陵墓陆逊墓【在府城西北二十三里】陆抗墓【在府城西北二十三里】陆监墓【在府城西北十九里】陆袆墓【在府城西北昆山之顶】袁崧墓【在上海县西南长人乡】储泳墓【在上海县东南三十六里泳宋诗人】任仁发墓【在青龙江上】三髙士墓【在千山三髙士杨维祯陆居仁钱惟善也宋濂作维祯墓铭】张恱墓【在华亭县盘龙塘十字庙南】顾清墓【在华亭县顾浦塘】
　　古迹金山城【在府城南八十五里旧经云昔周康王东游镇大海故筑此城南接金山因名宋许尚诗治盛周康世东游岂信然城陻亦隳废圗谍谩相传】阖闾城【在府城东六十五里夹江又有二城相对阖闾所筑备越处汉志娄县下有南武城疑即此也】袁崧城【在府城东三十五里旧经云晋左将军袁崧所筑】白苎城【在府城南四十里地生野苎周回如城今俗呼白苎汇】吴王猎城【在府城南华亭谷东呉陆逊生于此唐陆蒙诗五茸春草雉媒骄注谓五茸者吴王猎所茸各有名故称五茸城】秦皇驰道【在昆山南四里相传有大冈路西通吴城秦始皇至会稽渡江经此宋唐询诗秦徳哀千祀江滨道不修相传大隄筑曽是翠华游许尚诗叹昔秦皇帝何年此逸游迢遥大冈路千古为嗟羞王安石诗车轮与马迹此地亦尝留想当治道时劳者尸如丘】赤乌碑【在静安寺乃孙吴赤乌中创寺碑刻宋祥符迁寺而碑没于江元钱岳诗悲凉断刻三江底想像雄文六代全】古冈身【在府城东七十里凡三所长百里相传海中涌三浪而成旧志所谓濒海之地冈阜相属谓之冈身此天之所以限沧溟而全吴人也】陆机宅【在府城中至南门外唐询诗旧谍传遗址悠然厯祀深人无令威至门异下邽箴谷水当年溜昆山昔日隂鲁台那复见丝竹若为寻梅尧臣诗晴云唳鹤几千只隔水野梅三四株欲问陆机当日宅而今何处不荒芜】顾亭林【在府城东南三十五里陈侍郎顾野王尝寓居于此今寳云寺有祠堂唐询诗平林标大道曽是野王居旧里风烟变荒原草树疎王安石和寥寥湖上亭不见野王居平林岂旧物嵗晚空扶疎】黄耳冢【在陆机宅邨南述异记陆机少时颇好猎有客献快犬曰黄耳性黠慧能解人语机仕洛常以自随机久无家问为书以竹筒系犬颈令驰归得报复驰还洛后犬死还于此】陈朝桧【在静安寺相传陈朝植双桧于殿庭之左右宋政和间媚臣朱勔圗以进徽庙遣使求之暴风震雷忽碎其一今殿右者尚存元成廷珪诗香骨自来生左纽苦心未忍弃前朝】吕公樟【在北禅寺宋有囘先生者过之手植樟于云堂后而去后数年樟已瘁囘复造焉问章公何在取佩瓢内药一丸诸根下樟复荣叶叶俱显瓢痕人始悟吕仙也】聪道人塔【道人姓仰名徳聪宋太平兴国间结庐于佘山之东峯有二虎大青小青为侍天禧间趺坐而逝所石塔尚存】云间洞天【在府治东南宋钱良臣园名也良臣参大政多访江南竒花异卉古松怪石以营之其中美景佳致有如洞天故名今钱家巷其遗址也】
　　名宦唐苏籥【摄华亭令在县简惠莅事公正时称贤宰】张聿【华亭令治政凛然吏民畏服】宋李防【华亭令有政声生子纲后为相】吴及【知华亭县有惠政蝗不入境水不害稼民思其政作亭于西湖之上曰思吴苏轼作记】姚舜明【政和间知华亭县抚摩其民无所不尽其敬尝以元丰元符断狱之制书而揭之狱】刘鹏【知华亭县修明学校簿书期防各有条理在官未十旬教化大行】邱崈【孝宗时知华亭县捍海堰废且百年咸潮嵗大入坏并海田崈至海口访遗址已沦没乃奏剏筑三月堰成舄卤复为良田】杨瑾【知华亭县施政有方上下信服境内称治又建为平籴仓民甚便之秩满乡老泣涕送之且以二旗为饯题其上曰农人不会题诗句但称一味好官人】赵彦敔【监青龙镇税建镇学养士百里之间歌相闻兵部侍郎杜孝严以彦敔有官不显有民不多而所知者本所务者大为文记之】董楷【提举松江市舶分司上海镇爱民养士海外驰名去官之日人攀留不舍】黄震【知华亭县夜未明视事事至立决甚有治声】元张国英【延祐间为华亭尹明敏于政时郡将恃世守陵虐有司欺害细民国英以法制裁之民借以安】罗璧【以管军总管镇金山居四年海盗屏絶徙镇上海督造海舟六十艘两月而毕】刘宣【至元间知松江府威惠并着未几同知浙西宣慰司事】张之翰【至元间知松江府文声政绩并着有古循吏风】申杲【至正间知松江府悉心爱民有循吏风从子秉礼相继知府事值水旱能恤民隐民立碑颂徳】王艮【江浙行省检校官有诣中书诉讼松江富民包隐土田沙荡为粮钞甚多宜立官府纠察追收之遣艮验视艮至松江条陈曲折以破其诳事遂寝】刘克复【至正间松江府推官平反寃狱甚众时称为神明】张徳昭【至正间华亭县尹防明勤俭民怀其徳立碑颂之】鲁渊【至正间华亭县丞动循礼法佐治公防其学长于春秋郡之学春秋者多出其门】吕谦【以怀逺将军镇守上海统领军民谦当春劝民召父老吿曰善牧羊者先去败羣善牧民者先除民害由是吏胥畏惮境内大治】邓巨川【至正初华亭县丞参综有方尝言县之税粮民艰于输乞以豆麦代民被其徳】刘辉【至正间上海县尹明辨文雅恢然有牧驭才兴学校平徭役敦礼义杜私谒民风遂变隣县亦刻石颂徳】何缉【至正末上海县尹亷公有威兴学校劝农桑毁淫祀斥巫觋劝善惩恶民知所尚风俗丕变】胡善【至正间为松江府学训导时苗贼陷松江欲燬孔子庙善骂贼遂被害初善闻贼至即以死节自誓题诗于壁曰领檄来司教临危要致身果践所言杨维祯为传其事】本朝冯荣【华亭知县贼陷华亭荣不屈被囚王师既复华亭主将以其民从乱欲屠之荣力争曰民由迫胁必欲加兵荣请先死主将义其言从之民得免死】祝挺【洪武初上海知县时海盗窃发挺效死御之遂被执挺曰汝吾子吾汝父母汝何执我耶盗释之挺乃宻谋佐贰召义民追获渠魁斩之以献贼平统兵者欲罪余党挺曰彼良民被逼耳若罪之宁罪我统兵从之民頼以全活】胡俨【洪武中为华亭县学教谕经明行修勤于教育士及门者多造就后召入翰林】蒋惠【洪武间华亭知县平寃狱毁淫祠去奸民及民之惠实多】甄庸【洪武末为松江知府端谨防明后召为工部侍郎】杜镒【洪武末为上海知县守防介尚节俭吏畏民惮】黄子威【永乐初为松江知府公勤清慎不惑憸邪甫三年事举民安】孙鼎【宣徳间松江府学教授以清慎持己以礼让化人诸生咸信服之秩满以选陞南直提学御史】刘惠【掌金山衞事三十年清心励行一衞化之知防耻之足尚　畿志】章増【正统中知华亭为政知大体防谨和缓礼贤惠民及卒民追思之　畿志】叶冕【景泰中知松江府锄强植弱民畏而服之时连嵗饥馑冕悉力赈救赖以全活者甚众　畿志】甯祥【景泰中知松江府清谨爱民尝董浚浦淮塘建盘龙塘诸桥嵗旱奏免两邑税粮十九万民深徳之　畿志】赵正【景泰间为上海教谕终日坐堂上讲授夜则振铎以警惰者及门之士既仕而休犹念之不置　畿志】俞钦【天顺中同知松江府防慎慈惠不为烦苛尝受委董学校理戎伍士劝民怀歌颂盈耳召去行李萧然　畿志】李纹【知上海县刚毅练达剖决若流日访民疾苦而得其贫富实状故徭役令下皆若家至而户厯者舆论翕然称平畿志】王衡【成化中松江知府清介公防人不敢干以私嚚讼衰息囹圄数空民转运苦于漕军衡疏其弊得免　畿志】于准【成化中松江府同知为政本仁恕先教化而后刑罚开益渎河不笞一人而事就城中失火势烈甚准衣冠向火再拜火随息盖一诚也　畿志】何瀞【成化癸巳松江府推官明允清慎门无私谒知府王衡赠诗有关门共惜寒儒苦断狱争夸老吏明之句拜监察御史　畿志】郭纶【成化中知华亭县未明起视事速暮始休虽盛暑必衣冠终日无怠县庭肃然纶持法甚严而未尝轻入人以罪民故思之　畿志】汪宣【成化中知华亭县通练明察庭无留事兴学校礼师儒奬励人才多所造就　畿志】
　　流寓郑闻【开封人寓居华亭与钱良臣同游县庠宋绍兴间魁南省与良臣并参大政】赵孟僩【黄岩人宋宗室尝游庐陵欧阳守道刘辰翁之门文天祥开浙西阃以从事辟之阶行仅五十日而大事已去孟僩遂隐为道士又为僧因自号三教遗逸子孙遂家华亭所着有湖山汗漫集】陈宏【莆田人宋末徙居华亭以儒业起家邃于易尝着易象发挥易益通言童子问】杨维祯【防稽人元末寓居华亭维祯淹贯经传诗文雄富仕至江西儒学提举所着有春秋透天关宋辽金三史正统辩史钺史义拾遗丽则遗音古乐府】陶宗仪【天台人元末隐居华亭负经世之学与人言若讷遇事辄极论不少借所着有四书备遗说郛辍耕録书史防要广荟菆等集】李象贤【台州人徙籍华亭明春秋赡文词洪武初举任本府儒学训导子至刚博学能文亦举明经累官礼部尚书兼左春坊大学士预修永乐大典出知兴化府卒于官】赵友同【金华人父以徳博学医游呉中友同从之遂占籍华亭尝从宋濂游攻古文辞尤精于医膺荐授华亭训导后陞太医院御医预修永乐大典等书为副总裁】钱惟善【钱塘人寓居华亭诗极精致】过璘【本平湖人父防始家华亭璘举进士累官江西按察司副使致仕为人闼朗方直遇事不避利害　畿志】
　　人物汉陆康【吴郡人少以义烈称举茂才除髙城合厯武陵庐州太守以恩信为治申明赏罚所在称之】三国陆绩【康少子年六嵗于九江见袁术术出橘绩怀遗母既长博学多识吴孙权辟为奏曹掾以直道见惮出为郁林太守虽有军事著述不废作浑天圗注易释传于世】陆逊【康从孙始任幕府厯东西曹令史吕蒙谓吴主权曰陆逊意思深长才堪负重终可大任权乃召拜偏将军右都督代蒙屯陆口以功封华亭侯进封娄侯黄武初破蜀汉兵于夷陵寻为相】陆瑁【逊弟好学笃义仕吴拜议郎选曹尚书孙权欲亲伐公孙渊瑁谏止之子喜仕吴累官吏部尚书少好学有才思尝作言道等书及西州清论】陆凯【逊族子吴黄武初为永兴诸暨长所在有治绩拜建武都尉虽统军众手不释书寳鼎初为相乃心公家表疏皆指事不饰忠恳内发】陆抗【逊子仕吴拜奋威将军都督信陵西陵夷道乐乡公安诸军事晋羊祜率师向江陵抗使轻兵蹑之祜引军还抗无矜色故得士心后拜大司马荆州牧临终上疏以西方为属史称其贞亮筹干咸有父风】陆监【华亭人少时隐静方直抗烈仕吴除后将军司马以功封西阳亭侯】晋陆袆【凯予仕晋行左丞相镇西大将军事华覈尝表荐袆曰袆体质木刚器干彊固董率之才鲁肃不过在戎果毅临财有节】陆机【抗子少有异才文章冠世伏膺儒术非礼不动领父兵为牙门将成都王颖攻长沙王又假机后将军河北大都督为孟玖等所譛颖宻使孙秀收机机与颖牋词甚凄惋既而叹曰华亭鹤唳可复闻乎遂遇害所着文凡三百余篇】陆云【机弟六嵗能属文与机齐名虽清新不及机而持论过之号曰二陆尚书闵鸿见而竒之曰此儿若非龙驹当是凤雏后成都王颖表云为清河内史转大将军右司马因机败亦遇害】陆【瑁孙少有雅望从兄机每称之元帝辟为祭酒迁太子詹事以清直著称拜侍中累官至光禄大夫弟玩器量淹雅苏峻平以功封兴平伯累授左光禄大夫开府仪同三司加散骑常侍】南北朝顾野王【吴郡人父烜信威临贺王记室以儒术知名野王精记博识天文地理无不该通仕陈领著作掌史事后为黄门侍郎光禄卿卒有玉篇及舆地志国史记传文集等书】宋朱谔【华亭人初名绂进士第二徽宗时累官御史中丞尝奏愿开内阎延羣臣从容论道如神宗故事又请分命使者刺举诸道有受令而不行及行令而不尽者论其罪则令出而朝廷尊矣厯礼兵吏三部尚书拜右丞居位三月卒谥忠靖弟纮崇宁初进士】栁约【华亭人性至孝深于经学大观中上舍进士为霸州教授靖康初为殿中侍御史论三镇不可弃后以直龙圗阁知严州兼浙西兵马都监时金人大入列郡震恐约屹保孤城境内按堵髙宗嘉其忠后擢试户部侍郎且将大用当路忌其尽言诬以事罢之卒赠四官】衞肤敏【华亭人以上舍登宣和初进士累官校书郎假给事中使金时金人将举兵大入肤敏论难往复殊不为屈髙宗时拜右谏议大夫后父邢焕除徽猷侍制太后兄子孟忠厚除显谟阁直学士肤敏言非祖宗法皆改职劝帝早幸金陵因陈守长江之防帝善其言除刑部侍郎】潘纬【华亭人绍兴中举进士甲科恬于进取工著述尝音注栁文】钱良臣【华亭人幼志于学年十九陞太学绍兴中举进士累官至参知政事徳望甚着尝一新郡学旧祠于西庑】许克昌【华亭人绍兴末举进士名在第一以有官政第二累官右正言时松江新泾堰闸为海水延入苏湖境上为民患克昌请于朝移堰入运港以避潮势由是三郡之田得免醎潮浸灌之患】胡林卿【华亭人淳熙中进士甲科与史弥逺同年史既柄国势焰薰灼终身不登其门后卒有挽诗云有名登相甲无迹到权门子琚嘉定中进士学识该博有静庵诗集】田畴【华亭人号与斋嘉定间尝设讲席于国学六馆之士皆托北面焉所着有学易蹊径四书说约】林至【华亭人淳熙中上舍释褐魁厯官至秘书尝登朱文公之门所着冇文集子革嘉定中进士】衞谦【华亭人尝立义庄以赡贫建义塾以教学者所着有易管见】髙子凤【华亭人尝注杜诗所着诗文有淡庵集】王泰来【华亭人性刚介不为柔从蚤以诗名寳祐开庆间元至元间召至京世祖与语持正不囘欲授以官恳辞乞归所着有诗集】元夏侯尚元【华亭人好著述仕为东宫伴读明宗之变去官入海都郯王闻其贤待以上宾已而王被诬诛尚元力陈王之忠孝数事既得白翩然南归不复仕揭徯斯为传其事】周之翰【华亭人博究羣书通象数之学其著述有乾坤阖辟天地生成隂阳变化山川流峙四圗并賛以发明其蕴奥讲授于乡以夀终】费防【上海人仕为管领海船万户浙东道宣慰使卒赠镇国上将军封江夏郡公谥荣敏子拱辰平江等处运粮万户孙雄以防为宣城尹】夏椿【华亭人大徳间大饥死者相跲借贫者皆老幼归之椿辟庐舍具饘粥以食之去则赆之病者药之死者之有司上其事表其门官其子】任仁发【上海人年十八中乡试仕为都水监自黄河江浙及吴淞江淤塞皆随处疏而通之官至浙东道宣慰副使所着有水利书十卷】本朝钱全【华亭人通涉书史元末张氏据吴誓不为其用杜门著书有韵府羣玉掇遗续松江府志】陈文东【华亭人颖悟好学能诗文尤善篆真草洪武间以秀才举任山西解州判官调湖广栁州卒于任至今郡人学书者多宗之】全思诚【华亭人博学能文洪武初以老儒召为文华殿大学士兼左春坊中允勅赐致仕】王公亮【华亭人世业儒早失怙恃自幼勤学尤善楷书举任吏科给事中寻陞应天府丞官至广东布政使能声着间】任勉【华亭人洪武中举进士知鄱阳县甚得民心后陞福建参政寛猛得宜吏氏畏眼】王钟【华亭人仕为纪善永乐和侍东宫居守北京甚见亲重官至户部右恃郎钟端厚沈静从容详雅临事无留滞僚吏咸眼其能】何广【上海人洪武中举明经任知县陞江西佥事再陞湖广参议在邑则有患政称循吏在风宪有激名在藩垣得方岳体尝着律解辩疑】沈度【华亭人父易性至孝明易授徒于家宦达者多出其门尝着五伦诗孝经旁训度善篆真行书累官翰林学士弟粲亦善真草书飘逸适劲自成一家初授翰林修撰累官大理少卿永乐中特赐兄弟二品袍笏以宠异之】石璞【华亭人由永乐中举人任四川按察使剖决如流吏民畏服得宪臣体】陈祯【华亭人读书好礼喜怒不形洪武中为礼部主事有能声尝摄部事累官河南参政子询永乐中进士刚直有气节厯官翰林侍读学士大理太常少卿终国子祭酒】夏宗文【华亭人善真草书名重于时以才学起至京师纂修永乐大典及劝善书授广平县主簿有惠及民没于官以子贵赠中大夫太仆寺卿】衞青【华亭人永乐间为山东都指挥佥事备倭海上时蒲台妖妇唐赛儿作乱围安邱青率千骑昼夜兼行到城下奋击贼众而收其孥贼遂平事闲陞为都指挥使】朱孔易【华亭人永乐中中书舍人陞顺天府丞笔力道劲得书法之妙朝廷凡有题额多出其手】陈筼【上海人宣徳间进士拜监察御史风采凛然论事断狱虽权贵莫敢屈累官山东左参政致仕居官四十年清谨如一日　畿志】张蓥【华亭人正统戊辰进士拜监察御史累官南京兵部尚书参賛机务更事三朝凡所设施皆有成绩卒赠荣禄大夫太子太保谥庄懿　畿志】夏寅【华亭人正统戊辰进士累官山东右市政使尝督学江西士服其教参政浙省贼化为良他学行皆有可称云　畿志】唐珣【华亭人天顺丁丑进士知合州兴学劝农盗贼解散后知福州发奸擿伏如神累官右副都御史巡抚两广南蛮弗靖直梼嵒穴斩首万计卒于官畿志】张恱【华亭人举进士厯刑部主事员外郎奉职守法以不欺为本恱尝督学浙江去糊名校士曰我且自疑人谁信请托觊觎无敢干者成化中以按察使入觐时尚铭在东厰任事众皆及其门恱独不往铭衔之伺察无所得累官南京兵部尚书卒赠太子太保谥庄简　畿志】张弼【华亭人举进士任兵部主事员外郎出知南安府有善政大抵风度髙旷非簿书俗吏遂谢病归　畿志】孙衍【华亭人成化戊戌进士厯官延平知府清介自持吏民不威而治治郡为八闽之首　畿志】顾清【华亭人治癸丑进士改庶吉士授编修同馆毛澄汪俊罗钦顺相与砥砺气节涵养徳器人谓馆局得人清自学士擢少詹事迁礼部侍郎沈黙简静一洗吴淞佻薄之习尝被诬致仕不复与辨廷臣直之起南京礼部侍郎卒　畿志】李希顔【华亭人治癸丑魁礼闱授南京刑部主事擢广东按察佥事时逆瑾势倾中外希顔奉表诣阙不踵其门京师称为铁腰李迁云南提学副使振作士气滇人徳之进本司按察使词讼烦剧剖决如流以疾卒　畿志】曹闵【上海人举进士授沙县知县任满民号泣攀留累日不得去至隣邑民亦争为留之为南台御史正徳初上疏极论宦官窃弄下锦衣狱被杖几不生瑾诛复官年未五十即引退养母十年母终枕块得寒疾卒　畿志】
　　列女王子温妻【华亭人姓诸氏子温家贫诸以女红给其服膳畧无愠色元丙申兵劫松江子温欲挈以逃虽诸流涕曰岂可以我一妇人致累汝耶汝第去我自为计乃与隣妪避于襄南城陋室中少顷贼入隣妪皆为所污独诸怒骂不从贼掣刃剖其腹骂不絶口而死】费元琇【上海名家女归广陵朱氏元至正间从宦江隂盗起因归宁避乱邑陷苗军露刃欲私之元琇骂不已苗怒刳之妹元徽有女徳归华亭陶氏年三十丧夫誓死不嫁时号双节】沈景新母妻【平江人元至正中景新调上海吏江浙苗军大肆杀掠母与妇谋曰吾家素清白义不受辱项为苗军所擒曰尔能从吾不杀汝妇姑大骂苖军怒刃其姑缚妇发马尾曳杀之】任仕中妇【上海人姓俞氏年二十一寡居有女始二嵗男始五月誓不二天抚教男女女既笄适俞邦用邦用亦早丧亲戚劝再适女曰再嫁则俞氏祭祀谁奉且辱吾母乃归与母同居守志本朝洪武中旌为双节之门】张文通妇【上海人姓俞氏永乐初文通婴瘵疾药不能疗嘱俞曰吾将死汝年少无子宜善事后人俞泣曰父命以妾事夫夫今死矣又无子女将何从也愿从夫于地下文通没是夕俞亦自经】邓林妇【上海人姓汤氏通孝经列女传归林未乆而寡邓族利其居址迫使改节妇曰我生死邓家耳乃尽其赀以还邓族躬织絍以自给年九十三卒　畿志】蔡伦妇【上海人姓唐氏夫亡守志育二子式坚以成式娶侯氏亦蚤卒姑妇并以节着成化中旌表　畿志】张氏三节妇【璿妻胡氏玑妻瞿氏珩妻杨氏俱夫亡守节成化中旌三节之门胡氏又以子贵受封焉　畿志】赵氏女【北京人幼有令质刑部尚书张蓥为次子昱聘之未婚而昱卒父母将嫁之女曰我聘于张又谁适乎姑衞夫人迎以归守志终其身治壬戌旌其门　畿志】钱岐妻宋氏【华亭人夫卒弃其二女自缢家人救之得不死遂屏食卒年二十五有司以闻诏旌其门贞烈　畿志】
　　仙释王可交【华亭人业耕钓一日櫂舟入江忽见中流有彩舫载七道士逺闻有呼可交名者顷之舟近舫侧呼可交登舫一道曰好骨相合为仙一道与之二栗食之甘如饴命黄衣送上岸覔所乗舟不得乃在天台山瀑布寺前僧迎问之可交曰今早离家盖三月三日僧言九月九日已半年余矣后絶谷住四明山不出】心鉴【华亭人俗姓朱母生时有异香稍长出家诣嵩岳受具戒唐大中间居洛阳长夀寺寻归姑苏再住明州栖心寺所在禅者云集咸通中示寂天童山赐号心鉴塔曰夀相】船子和尚【名徳诚入药山洪道禅师室大明宗防常乗小舟往来松江朱泾以轮钓度日人号船子和尚忽一日覆舟而逝唐咸通中僧藏晖即其覆舟处建寺曽有诗曰千尺丝纶直下垂一波才动万波随】净真【华亭人宋嘉定间为兴圣寺僧有道行嘉熙三年浙江钱塘江坍具偈呈安抚赵端明曰海沸江河水接连民居冲荡亦忧煎投身直入龙宫去要止惊涛浪迫天遂投于海三日而返谓众曰我在龙宫说法龙神聴受此塘不复崩矣语讫复入于海安抚上其事勅赐护国真法师】徳聪【姓仰氏初受具戒于梵天寺参诸方宻契心印宋太平兴国中结庐□山之东峯有二虎大青小青为侍挂一书梁间见者问之曰此佛经也问尝读否曰既知其义何再读其他问者皆默然不对天禧初趺坐而逝阅月容貌如生】海月【名慧辩华亭傅氏子生时有异父母令出家入普照寺得法明智遂领寺事迁至杭州都僧正苏轼倅杭甚髙其行一日合掌坐曰遗言须东坡至方合龛四日轼至见其趺坐如生项尚温遂以诗哭之云生死犹如臂屈伸情钟我辈一酸辛乐天不是蓬莱客凭仗西方作主人】觉庆【四明人自幼穷究妙典于二十嵗弃俗出家投礼梅峯和尚深入悟门元至元初至云间陈源家端坐而化越三日送至茶毗之处忽徧体汗下源再请囘家是夜红光贯天停龛十日顔貌如生须发自长四方瞻礼者无不叹异后源改创所居为兰若漆其肉身祠之以香水救人疾苦累获灵验】













　　明一统志卷九
　　钦定四库全书
　　明一统志卷十
　　明　李贤等　撰
　　常州府【东至浙江湖州府长兴县界二百里西至镇江府丹阳县界五十五里南至应天府溧阳县界一百八十里北至州府防兴县界六十里自府治至南京三百六十里至京师二千八百八十里】
　　【粮七十六万四千石零】
　　建置沿革禹贡州之域天文斗分野周初属吴后属越后又属楚秦为防稽郡地汉因之东汉永建中分属吴郡三国吴分无以西为屯田置典农校尉晋太康初省校尉分吴郡置毗陵郡东晋初改为晋陵郡徙治京口后还治晋陵县宋齐梁陈皆因之隋开皇中废郡置常州太业初改为毗陵郡唐武徳初改常州天寳初复改晋陵郡乾元初复为常州五代时属杨吴及南唐宋仍为常州属浙西路元陞常州路江浙行省本朝洪武初改为常州府直京师领县五
　　武进县【附郭本汉丹徒曲阿二县地三国魏青龙初改丹徒为武进晋太康初别置武进县于丹阳之东境太兴初于武进侨置南兰陵郡梁天监中改为兰陵县属南兰陵郡隋省入曲阿属江都郡唐武徳中复置武进县贞观中省入晋陵垂拱初复置五代杨吴时徙治郡城与晋陵俱为附郭县宋元仍旧本朝以晋陵县省入武进编户四百五十七里】无锡县【在府城东九十里周初为泰伯始封地汉为无锡县属防稽郡县有山旧产锡至汉初锡殚故县以无锡名新葬改曰有锡东汉复旧三国吴废晋复置属毗陵郡宋齐梁陈皆属晋陵郡隋开皇中省入晋陵县后复置唐属常州宋因之元陞为州本朝复为县编戸四百一十里】江隂县【在府城西北九十里本秦汉毗陵县地属防稽郡晋初析置暨阳县属毗陵郡梁始置江阴郡及江阴县隋初废郡以县属常州又以利城梁丰二县省入唐初于县置暨州复析置暨阳利城二县寻废暨州及省二县入江隂县属常州五代南唐置江阴军领江阴县宋或为军或为县元初仍为军后陞为江阴路后又降为州本朝初改连洋州寻复江隂州后复为县编戸三百七十四里】宜兴县【在府城南一百二十里本吴荆溪地秦置阳羡县汉初属防稽郡后属吴郡三国吴时属吴兴郡晋置义兴郡隋废郡改县曰义兴以义郷国山临津三县省入属常州唐初改鹅州寻改南兴州后仍为义兴属常州宋改宜兴县元陞为府寻罢为县后复陞为州本朝复为县编戸三百五十七里】靖江县【在府城东北一百三十里本江隂县地成化七年析置为县治马防沙编戸五十五里】
　　郡名延陵【古名】毗陵【汉名】晋陵【晋名】
　　形胜三江之雄润五湖之腴表【晋周处风土记】冈阜相属林麓欝然【旧毗陵志】川泽沃衍有海陆之饶【隋志】大江横北太湖处其东【宋政和河沟记】北抵江淮东连海道【江阴图经】山长水逺气秀地灵【元宜兴州图册】土厚水深山泽清旷【元路学兴造记】
　　风俗髙节所兴由克逊以立风俗【晋左思赋】君子尚义庸庶厚厐【隋地理志】秀而多文愿而循理【宋葛邲江隂贡院记得江山之助故其人秀而多文有淮楚之风故其人愿而循理】事简易治民醇相安【图册江阴有泰伯延陵之风事简而易治民淳而相安】礼义之俗寖盛【元路学记汉魏而降衣冠南渡礼义之俗由此寖盛】
  </div>
  <div class="pagination">
   <a href="明一统志_page4.html">
    上一页
   </a>
   <a href="明一统志.html">
    1
   </a>
   <a href="明一统志_page2.html">
    2
   </a>
   <a href="明一统志_page3.html">
    3
   </a>
   <a href="明一统志_page4.html">
    4
   </a>
   <span class="current-page">
    5
   </span>
   <a href="明一统志_page6.html">
    6
   </a>
   <a href="明一统志_page7.html">
    7
   </a>
   <a href="明一统志_page8.html">
    8
   </a>
   <a href="明一统志_page9.html">
    9
   </a>
   <a href="明一统志_page10.html">
    10
   </a>
   <span>
    ...
   </span>
   <a href="明一统志_page6.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
