<!DOCTYPE html>
<html>
 <head>
  <meta charset="utf-8"/>
  <title>
   方舆胜览 - 第 19 页/共 31 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   方舆胜览 - 第 19 页/共 31 页
  </h1>
  <div class="content">
   建置沿革【禹贡扬州之域呉地斗分野春秋属呉战国属楚秦属九江郡汉为豫章郡之建城县三国南朝并属豫章郡唐即县地置靖州又以隠太子讳改建城曰髙安又改靖州为米州是年又改为筠州土产篁竹故名皇朝因之仍分髙安上髙二县地置新昌县寳庆初以州名犯御讳改瑞州领县三治髙安】
　　事要郡名髙安　瑞阳【见防革内注】风俗独不嚚于讼【见后江西道院注】士秀而文【同上注】其细民险而健【同上】其吏民朴野【苏子由垩夀院记云云】郡庠独后建【曽子固记筠为州在大江之西其地僻絶当庆厯之初诏天下立学而筠独不能应诏州之士以为病治平三年知州事董君仪相州之东南得亢爽之地筑宫于其上使筠之士相与升降乎其中讲先王之遗文以致其知非独使未来者玩思于空言以干世取禄而已】形胜负山面水【蜀江志云郡丨鳯丨丨锦丨】郡居溪山之间【苏子由晋夀院记】其地僻絶【南豊学记】四方舟车之所不由【苏子由记】山川鳯山【在上髙县西七里】大愚山【在州东行春门外有真郊寺○冷斋夜话余还自朱崖馆于此寺○庆元中吕伯恭论韩胄谪居寺中○苏子由诗东郊丨丨丨自古檐卜林】白云山【在髙安县西北七十里下有超果寺有瀑布水孙伯温记谓之小麻姑】九峯山【在上髙西五十里其峯竒秀】石台山【在新昌县南二十里有清凉院东坡栾城尝游赋诗今有石刻】黄蘖山【在新昌县西百里一名鹫峯山○唐宣宗微时以武宗忌之遯迹为僧游方外至黄蘖与丨丨禅师同观瀑布黄蘖得一聨云千岩万壑不辞劳逺防方知出处高宣宗续之曰溪涧岂能留得住终归大海作波涛】荷山【杨廷秀碧落堂晓望丨丨诗丨丨非不髙城中自不见一登碧落堂山色正对面如人卧平地跃足立天半指挥出伏兵万骑横隔岸后乘来未巳前驱瞻已逺晨光启岩壑人物俱蒨绚緑屏纷开阖翠旗闪舒卷安得埀天虹迢遥度云□老钤偶报事郡庭集宾賛怱怱换山巾黙黙下林畔】西岭【在新昌东北七十里峯峦万叠有飞瀑三四道颇为竒观】龙冈【在州西一里】迷仙洞【在郡圃相传即李八百洞闭塞不可入苏子由有诗】濯湖【在新昌县东门外今水清洁故名】劒池【在州后圃乃李仙磨丨丨中有白莲花山谷所谓制丨丨之菡蓞以为裳是也】蜀水【源出县内小界山相传许逊为蜀旌阳令邑人疾疫逊以器水投于上流疾者饮之辄愈故名丨丨○防云锦水入市河朱紫瑞州多锦水市河连瑞州出状元】亭院江西道院【黄鲁直丨丨丨丨赋并序江西之俗士大夫多秀而文其细民险而健以终讼为能由是玉石俱焚名曰珥笔之民虽有辩者不能自解免也惟筠为州独不嚚于讼故筠州太守号为守丨丨丨丨然与南康庐陵宜春三郡并防恶声元祐八年武陵桞侯子仪治筠之明年也乐其俗之媺使为政者不勤乃新燕居之堂名曰丨丨丨丨以鼓舞其国风且为髙安之父老雪耻焉秋七月遣使来告成于双井永思堂于是为之赋曰勾呉之墟维斗所直半入于楚终蚀于越有防伯虞仲季子之风故处士有岩穴之雍容有屈原宋玉枚乘之笔故文章有江山之秀呉越之君多好勇故其民乐鬬而轻死江汉之俗多尚鬼故其民尊巫而祀虽郡异而县不同其大畧不外是矣若乃髙安之城豫章之别虽风气之未遂亦媺俗之可恱故桞侯下车解牛而不割未尝硎初不折缺则喟然叹曰丨丨丨丨名不虚生爰作新堂合陈鼓笙有斐翰墨宾賛令赓作为歌诗接民讼声昔也忧民之忧今则乐民之乐怀仙人之蜕蝉有勿翦之乔木制剑池之菡蓞以为裳酿丹井之清冷以为酌醉而起舞父老持足恐使君之仙去而鳏寡之长失职也吾闻风行于上而水波此天下之至文仁形于心而民服此天下之善化岂可多为令而病民慢自设险而病民诈耶九转丹砂铸鐡成金两汉循吏铸顽成仁我简静则民来我平易则民亲今使髙安之农养生于桁杨之外珥笔教讼者传问孝之章防手媮惰者深春耕之耒卖私闘之刀劒以为牛羞滛祠之樽爼以养亲虽承平百年雨露渗漉非二千石所以牧人者乎虽然有一于此堂宻有美枞而未闻处士之节岑蔚有于菟而不见墨客之文岂其藏而自秘蠖屈而不伸者耶公试酌樽中之渌谢山川之神为予问之】堂亭无讼堂【在郡治】碧落堂【在鳯凰山郡之井邑一目可尽○杨廷秀留题仙人白日上青冥千载如闻月下笙南北万山俱在下中间一水独穿城江西个是竒絶处天下几多虚得名滕阁孤台虽不膝秪縁犹带市朝声】栖真堂【在郡圃盖仙人李八百故居之址中有遗像○杨廷秀诗云李真宅子故依然道院西偏古洞前一日神游八百里三畨花落九千年剑池丹井俱苍藓绛节霓旌巳碧天借问飞仙那用歩歩行犹是地行仙】瑞芝亭【黄鲁直记晋陵邵君奉命宰新昌视事之三月灵芝五色十二生于所坐之室吏民来观无不动色相与言曰吾令君殆将有嘉政以福我民乎山川鬼神其与知之矣不然此不莳而秀不根而成非人力所能致而自至者何也乃相与辟其室四楹为亭命曰丨丨奔走来谒记于豫章黄庭坚黄庭坚曰予读神农草木经青芝生防山赤芝生衡山黄芝生嵩山白芝生华山黑芝生常山皆乆食而轻身延年而不老葢序列养生之药不言瑞世之符又其传五芝曰赤者如瑚白者如截肪黑者如泽漆青者如翠羽黄者如紫金皆光明洞彻如坚玉而世之所名芝草不皆若是也故尝考于信书自先秦之前未有称述芝草者及汉孝武心贪四海之富贵求致神仙不死天下骚然元封中乃有芝草九茎连叶生甘泉殿之斋房于是赦天下作芝房之歌孝宣兴于民间厉精万事事无过举然庙享数有美祥颇甘心焉故复脩孝武郊祀以瑞纪年元康中金芝九茎又产函德殿铜池中然此芝不生于五岳果神农经所谓芝者耶予又窃恠汉世既嘉尚芝草而两汉循吏之传未有闻焉何也岂其所居民得其职所去民思其功生则羽仪于朝殁则烝尝于社则是民之鳯凰麒麟卿云芝草也耶抑使民田畆有禾黍不入境此其见效优于空文也耶尝试论之古之传者有曰上世葢有屈轶指佞萐莆扇庖蓂荚纪厯嶰竹生律则不必芝草生户庭使民伏腊有鸡豚则不必麟鳯在郊棷吏不舞文则不必虎渡河里胥不追扰则不必蝗既不经见后世亦不闻有之则前世之有芝草特未定也邵君家世儒者又能好脩求自列于循吏之科故即其气焰而取之异草来瑞使因是而政于民惨怛而无倦民将尽力于田士将尽力于学则非常之物不虚其应且必受赐金増秩之赏用儒术显于朝廷矣岂独夸耀下邑而已乎故书予所论使归刻之】偃松亭【在州宅○陆务观诗巨松偃翠葢阅世岿独存颇疑古仙翁藏丹在其根或是结灵药百尺有伏鼋终随风雨化不死何足言】翠樾亭【在郡治名半山】郡圃【蜀江记丨丨﨑岖髙下断崖深壑宛如洞府澄江逺岫层出垩见于樽爼间】名宦皇朝毛维瞻【为守尝与颍濵唱和】崔鷃【阳翟人调本州推官因上书论章子厚徽宗善之以为相州教授】人物任涛【为诗清婉尝有人卧钓舟流之句】沈彬【髙安人呉先主授以秘书郎有湘江诗云数家渔网疎烟外一岸斜阳细中○观山水图诗须知手笔安排定不怕山河整顿难人皆传诵之至今以为佳句也】皇朝刘涣【髙安人详见南康军注】赵师民【上髙人子彦若相继为相】名贤苏辙【自作东轩记云余以罪谪监筠州盐酒税未至水泛溢败刺史府门盐酒税治舍乃告于郡假部刺史者府以居即堂之东为轩种杉二本竹百个以为宴休之所然昼则坐市区鬻盐沽酒税豚鱼与市人争寻尺以自効暮归筋力疲废辄昏然就睡不知夜之既旦旦则复出营职终不能安于所谓东轩者未尝不哑然自笑也】余靖【谪监酒税】题咏清亷不负民【苏老泉送张守职方诗老太偏谙事云云】子舍只邻城【范景仁送张职方诗南国一麾守知公安此行家山虽万里云云驆问中宵至风謡接畛声定应持课取同命到天京职方名正子公纪亦守衢州】新有虹梁水上横【苏子由诗归时不怕江波晚云云】筠阳旧是朝天路【杨廷秀云国家都大梁筠当孔道故诗云云六十年来行信州】
　　四六【出纶禁掖　地僻民淳　眷分虎之名麾分竹髙安　土腴农力　乃潜龙之旧邸】
　　【惟瑞为州夙号江西之道院　赋成道院永怀山谷之名言贯蜀之水允为锦里之主人　记考东轩尚访頴濵之遗迹庭夸芝草未为农畆之丰　得山谷序文而雪耻民讼不嚚岑有于莵孰若文儒之盛　因南丰学记而致知士风近古】


　　方舆胜览卷二十
　　钦定四库全书
　　方舆胜覧卷二十一　　　　宋　祝穆　撰
　　抚州【临川　崇仁　宜黄金谿　乐安】
　　建置防革【禹贡扬州之境于天文为星纪之分野春秋为呉境后属越又属楚秦属九江郡汉为豫章郡之南城县后汉分南城北境为临汝县三国时呉王孙亮分豫章之东部南城临汝二县置临川郡隋罢郡为州时总管杨武通奉使安抚即以抚州为名唐平林士洪置抚州领临川南城邵武宜黄崇仁永城东兴将乐八县寻省东兴永城将乐三县又割邵武属建州南唐为建武军国朝仍为抚州今领县五治临川】
　　江西提举置司
　　事要郡名临川【水名】临汝【水名】　风俗其民乐于耕桑【见后拟岘防记】其俗风流儒雅【溪堂云昔有右军康乐鲁公为之守故云云喜士而尚气节】乐读书而好文词【同上有晏元献王文公为之乡人故其人云云】人物盛多【周洪道进士题辞曰此邦非特地大人庶而云云若元献之进贤好善荆公之文学行谊南丰之主盟斯文汪公革以竒才冠南省陈公孺以版授逊大魁皆后来所当思齐者】形胜地大人庶【同上】濒汝水以为城【谢灵运集序云云】粤闽犬牙其疆【独孤及抚州新亭记与两丨七丨丨丨丨丨】非通道【拟岘台记云云】五峯三市【临川志城中有丨丨丨丨或谓青云岭逍遥岭防岭萧家岭与庆岭而五】土产清江纸【黄鲁直谢陈适惠纸蛮溪工藤卷盈疋侧厘羞滑茧丝白想当鸣杵砧面平桄榔叶风溪水碧】山川灵谷山【在临川县东三十里荀伯子临川记云悬岩半岫有瀑流分于木未映日望之如掣练○王介甫丨丨丨诗序曰吾州之东南有丨丨者江南之名丨也龙蛇之神虎豹翚翟之文章楩楠豫章竹箭之材皆自此出而神林鬼冡魑魅之穴与夫仙人释子诡谲之观咸付托焉至其淑灵和气盘礡委积于天地之间万物之所不能得者乃属之于人】羊角山【在郡治谯楼前○旧有诗云丨丨丨髙吹画角虎头洲畔钓灵鼇】峩峯山【在临川西四十里谢灵运有诗叅政李璧尝作丨丨书堂以面之】英巨山【在临川县岩内有石人坐盘石上有尘秽则兴风润则致雨】临川山【在崇仁县南六十里】丰材山【在崇仁西百九十里登之者望庐岳彭蠡皆在其下】宝葢山【在崇仁县号江南絶顶有形如丨丨上有浮休坛乃玉郭二真人升仙之地顔鲁公为之记】玉笥山【在崇仁县顔鲁公有记】翠云山【在金谿县有瀑布治平中儒士胡采榛荆而出之有跃马泉试茗泉鸣玉亭皆见于荆公诗】铜斗山【曽文昭记在金谿南二十里山能出云雨弭菑害为一川五县之望】踈山【在金谿唐大中初有何仙舟弃官读书于此今遗址犹存下有寺其景尤胜】军山【曽子开丨丨庙碑丨丨南丰之望也其髙十有九里余二百歩其上四峯崛起望之苍然其旁飞瀑一防千尺其下龙穴投以鐡石雨即随至县固多山而兹山杰出见于百里之外宜为此邦之望也又云旧传呉芮攻南粤驻军此山其将梅鋗祭焉礼成若有士骑麾甲之状因号曰军山邦人祀之盖自此始唐开元中复见灵迹】白华岩【在金谿岩主是寳月禅师○王介甫李生丨丨丨修道诗丨丨丨主是金仙假此山僧学道禅珍重此行吾不及为传消息问因缘】乌石冈【距临川三十里下有塘○王介甫乌塘诗乌塘渺渺绿平堤堤上行人各有携试问春风何处好辛夷如雪柘冈西】柘冈【在临川○王介甫送黄吉父归金谿诗丨丨西路白云深想子重归得重寻亦见旧时红踯躅为言春至毎伤心】石廪【在临川东荀伯子记廪口开则岁歉闭则年丰】石防【在宜黄石梁横空○孙公觌诗乌鹊填成天上路鬼神鞭出海中山】汝水【在临川东北六里】临川水【在县东九十余里出定川流十里与汝水合】清江渡【在金谿县出劄纸】文昌堰【地防以堰合为大魁之防】温汤【在临川西三十二里】骊塘【王介甫故居在焉送邓监簿诗不见丨丨路于今四十春】台阁拟岘台【曽子固记尚书司门员外郎晋国裴君治抚州之二年因城之东隅作台以游而命之曰丨丨丨谓其溪山之形拟乎岘山也数与其属与州之寄客者游而间独求记于余初州之东其城因大邱其隍因大溪其隅因客土以出溪上其外连山髙陵野林荒逺近髙下壮大宏阔壮竒可喜之观环抚之东南者可坐而见也然而雨隳潦毁葢藏委弃于榛藂茀草之间未有即而爱之者也君得之而喜増甓其土易其破缺去榛与草发其亢爽缭以横槛覆以高甍因而为台以脱埃氛絶烦嚣出云气而临风然后溪之平沙漫流微风逺响与夫浪波汹涌破山防木之奔放至于髙桅劲艣沙禽水兽下上而浮沉者皆出乎履舄之下山之苍顔秀色巅崖抜出挟光景而薄星辰至于平冈长陆虎豹踞而龙蛇走与夫荒蹊聚落树阴晻暧游人行旅隠见而断续者皆出乎祍席之内若夫云烟开敛日光出没四时朝暮旸明晦变化之不同则虽覧之不厌而虽有智者亦不能穷其状也或饮者淋漓歌者激烈或靓观微歩旁皇徙倚则得于耳目与得之于心者虽所寓之乐有殊而亦各适其适也抚非通道故贵人富贾之游不至多良田故水旱螟□之菑少其民乐于耕桑以自足故牛马之牧于山谷者不収五谷之积于郊野者不垣而晏然不知桴鼓之警召之役也君既因其土俗而治以简静故得以休其暇日而寓其乐于此州人士女乐其安且治而人得游观之美亦将同其乐也故予之为记其成也○王介甫诗君作新台拟岘山羊公千载得追攀歌钟隠地登临处花木移春指顾间城似大隄来宛宛溪如清汉落潺潺时平不比征呉日缓带尤宜向此闲】见山阁【在倅防王介甫作记】清风阁【在州宅介甫诗飞甍孤起下州墙胜势峥嵘压四方逺引江山来控带平防鹰隼去飞翔髙蝉感耳何妨静赤日焦心不废凉况是使君无一事日陪宾从此倾觞】堂亭五峯堂【在州宅用南丰诗中语】射亭【在金谿县即饮归之亭也○曽子固尝作记云金谿尉汪君为尉之三月斥其四垣为丨丨既成教士于其间而名之曰饮归之亭○王介甫诗因射筑兹亭序贤仍阅兵庶民观礼教羣防避威声】拙斋【郡守赵景明建○朱元晦记云便坐之北循庑而西入丛竹间得前人所为秋声斋者老屋数椽人迹罕至叹曰是室之陋非予之拙则孰宜居之乃更其榜曰丨丨抑尝闻之天下之事不可胜穷其理则一而已矣君子之学所以穷是理而守之也其穷之也欲其通于一其守之也欲其安以固以其一而固也是以近于拙葢无所用其巧智之私而惟理之从极其言则正其谊不谋其利明其道不计其功是亦拙而已矣】思轩【在倅防林慥所立○王介甫题云名郎此地昔徘天诱良孙接踵来万屋尚歌余泽在一轩还向旧堂开名郎指慥之祖水部也】祠庙谢康乐祠【在郡治】顔鲁公祠【在郡圃○曽子固记云初公以忤国忠斥为平原太守防安禄山必反为之备禄山既举兵公与常山太守杲卿伐其后贼之不能直闚潼闗以公与杲卿挠其势也在肃宗时数正言宰相不悦斥去之又为御史唐旻所构连辄斥李辅国迁大上皇居西宫公首率百官请问起居又辄斥代宗时与元载争论是非载欲有所壅蔽公极论之又辄斥杨炎卢杞既相德宗益恶公所为连斥之犹不满意李希烈防汝州即以公使希烈希烈初慙其言后卒缢公以死是时公年七十有七矣公殁埀三十年小人继续任政天下日入于大盗继起天子輙出避之唐之在朝臣多畏怯观望能居其间一忤于世失所而不自悔者寡矣至于再三忤于世失所而不自悔者葢未有也至于起且仆以至于七八遂死而不自悔者则天下一人而已若公是也】王文公祠【在城内即公故宅】古迹康乐繙经台【在城内寳应寺顔真卿为记】右军故宅【荀伯子临川记羲之为临川内史置宅于郡城东名曰新成旁临廻溪特据层阜其地爽垲】右军墨池【在临川学宫○曽子固记云王羲之尝慕张芝临池学书池水尽黑教授王君书丨丨丨丨以掲之此为其故迹岂信然耶○韩子苍杂记池中怱时水黑谓之墨龙此物每见士之试于有司者得人必多率以此为騐○咸平间御史黄公符诗徃徃吐乌云依依如皂盖】卧氷池【在郡城东王祥乃琅琊人岂祥避地庐江遂成遗迹耶○张右丞诗虽赝犹堪赏前贤况可师】魏夫人坛【在临川县西北六里按神仙内传夫人姓魏名华年八十有三不饮不食以成道咸和九年嵗在甲子用臧景文法托形神劒化成死孩既而羣仙来迎乘风轮之车言防于阳洛之宫也所修行坛上有天然石其首不见故老相传昔乌源有石毎犯田苗被人击之首折即其处也刺史顔真卿撰仙坛碑】花女坛【花姑姓黄名令徴顔真卿撰碑云】戒坛【在城内宝应寺顔真卿记】金石台【防云丨丨丨分丞相出文昌堰合状元生】金柅园【临川郡旧有丨丨丨○晏同叔诗临川楼上柅园中十五年前此会同一曲清歌满樽酒人生何处不相逄】名宦王羲之【晋人为临川内史】谢灵运【为内史】杜佑【为刺史有去思碑】戴叔伦【为刺史有遗爱碑】皇朝黄庭坚【为太和令】人物乐史【宜黄县人尝编寰宇记】晏殊【瑞州志殊祖墉唐咸通中官江西始着籍于髙安祖父客游临川故殊生抚州中童科仁宗朝为相范仲淹欧阳脩孔道辅皆出其门富弼杨察皆其婿也】王安石【临川人神宗朝为宰相封荆国公諡曰文】王安国【安石之弟也初吕惠卿谄事安石安国恶之一日安石与惠卿论新法于其第安国好吹笛安石曰宜放郑声安国曰愿兄逺佞人惠卿深衘之乃因郑侠狱防安国坐罪放归田里】谢逸【临川人自号溪堂黄庭坚语及江南文士毎叹赏焉从弟薖字防槃自号竹友时人目为二谢】刘尧夫【以释褐魁上舍】汪革【魁南省】陈孺【以版桀逊大黙】罗防【榜眼仕至枢宻】王克勤【自童科至馆阁】陆九渊【号象山有书院在贵溪】题咏鹤髪州民拥使车【权德舆得抚州报戴员外诗云云人人自説授恩初如今天下无寃气乞为邦人雪谤书】内史宅邉今有恨【罗隠赠抚州阮兵曹诗雪晴天外见晴容幽轧行轮有去踪云云步兵厨畔肯相容十年别鬓疑朝镜千里归心着晚钟若不他时更青眼未知谁肯荐临卭】画堂烟五峯秋【曽子固荐抚州钱郎中诗名郎元是足风流得郡东南地更优翠幙筦三市晚云云黄柑巧缀星垂槛香稻新翻雪满瓯应与谢公咨健笔邦人才薄讵能詶】
　　四六【防荣北门　宠膺涣綍　棊分五邑　管三市徃镇西川　共理临川　鳞次万峰　幙万家眷临川之重地　肆颁汉札之十行　瞻言顔谢之名邦为江右之名邦　来牧汝溪之千里　宜得龚黄之循吏墨池清浅不妨簸弄明月之珠若论地望葢外防而中枵英巨崔嵬正好颉颃飞霞之佩既得贤侯宜上恬而下乐祠象俨存葢康乐平原之旧治民顽健讼相师成珥笔之风儒风浸盛本荆公元献之故乡吏黠多奸玩习弄舞文之弊】
　　建昌军【南城　南丰新城　广昌】
　　建置沿革【禹贡扬州之域为斗牛之分野于古为荒服之国春秋时为呉南境战国属楚秦属九江郡汉属豫章郡南城县焉后汉因之呉分豫章东郡置临川郡治南城隋罢临川郡置抚州唐末五代为唐升南城县为建武军皇朝改建昌军今领县四治南城】
　　事要郡名旴江【西汉地理志南城县注云旴水西北至南昌入湖汉丨丨之名肇于此或谓江南旴村有老姥自此山去故号丨母丨见南唐韩熈晟旴江亭记或谓旴真君穷水源至血木四因此得名】风俗其民气刚而才武【朱元晦建昌进士题名记建昌之为郡据江西一道东南上游其地山髙而氷深云云其士多以经术议论文章致大名如直讲李公中书翰林曽公兄弟尤所谓杰然者也其他能以词艺致身取髙科而登顕仕者亦不絶于当世乡先逹乃考自国初以至今日得若干人且将砻石记之以俟来者之嗣书焉】比屋诵【张允脩平逺防记建昌佳山水云云】市肆繁宻【呉鉴撰设防记云云其邑屋华好】形胜控五岭【唐南城县罗城记丨丨丨封疆之要捍七州防徼之虞】控三呉【胡干化诗丨丨丨之襟带】抗御七闽【王平叔建昌军记云云牵制百粤】其城壁坚峻【呉鉴记云云】其地山髙而水清【朱元晦序】水土衍沃【曽子固军山庙碑曰地迫两粤其风气和平云云】林竒谷秀【唐刁尚罗城记云云水绕川环】两溪合流于其下【陈起云蛮嶂聫属如翠屏云云】山川鳯凰山【在郡城北二里盖郡之主山也相传丨丨曽降于此】麻姑山【在城西南十五里髙九里五十歩周廻四百一十四里至山麓有寻真亭东隅石磴盘旋山腰而上乍平乍峻至山之半有界青轩对第二谷水飞流而下又攀援二里间有瀑布淙下三十余丈立双练枕流二亭又登万巘旁有石池百余歩入山门榜曰丹霞小有洞天至忘归亭亭跨清流其下有水岩旧有龙居之夹两山间东望逺峯烟雨杳霭秀出如画自是而入地势寛平膏腴数百畆路之东南隅则碧莲池仙坛记所谓红莲变白今又碧之处也玳瑁石介其左由池畔坦途一望间有防仙亭入观门涧水冬夏长流乃蔡经宅麻姑王方平所防之处○刘禹锡诗云葢青山龙卧处日临丹洞鹤归时霜凝上界花开晚月冷中天菓熟迟○沈彬诗花洞路中逄鹤信水岩底见龙眠○李太伯丨丨丨赋路蹊盘鬱前后相失冈峦崒嵂左右驰突鸣泉百雷跃下云窟乔松万矛舞破烟霄○曽子固丨丨丨送南城尉罗君诗麻姑之路摩青天苍苔白石松风寒峭壁直上无攀援悬磴十歩九屈盘上有锦綉百顷之平田山中遗民耕紫烟又有白玉万仞之飞泉喷崖直防蛟龙渊丰堂广殿何言言阶脚挿入斗牛间樛枝古木不记年空槎枵然卧道邉幽花自婵娟林深为谁妍但见尘销境静翔白鹤吟清猿幽禽野兽徃徃嘷荒颠却视来径如缘絙千重万叠穹岩蛮下有嵳峩窈窕之羣山又有瓯闽一髪之平川奕棊纵横逺近布鱼鳞比接参差髙下分冈原千竒万异可意得笔墨秃尽谁能传丈夫舒卷要宏逹世路俯仰多拘牵偶来到此醒心目顿觉两耳辞嚻喧罗夫子一日逺补东南官爱此层崖峻壑之絶特开轩把酒可纵观喜此坡雾挿汉之夐起出门举足得余看罗夫子一尉东南方屈盘此邦人人衣食足问境年年鼛鼓闲几案剸裁得休暇山水登蹑遗纷烦我送行之思故国引领南望心长悬】军山【在南丰一名南山重九于此登髙乃上旴絶顶】杉岭【在南城县界○谢道韫诗古昔地多杉烟光鎻翠岚夜来风景好宿处岭之南】飞猿岭【在南城东五十里○谢灵运诗朝发丨丨丨暮宿落峭石】仙人岩【去南城五十里临溪峭壁数百仞五岩连属上二岩有二棺用小瓦石平其下】华子冈【谓仙人华子期○谢灵运诗南州实炎德桂木凌寒山铜陵映碧涧石磴防红泉既枉隠沦客亦栖肥遯贤险径无测度天路非术阡遂登羣峯首邈若升云烟羽人絶髣髴丹邱徒空筌圗牒复磨防碑版谁闻传若辨百世后安知千载前且申独徃意乘月弄潺湲常充俄顷用岂为古今然】秦人洞【去仙都观二里○李防伯诗秦法虽甚苛秦吏若犹拙山林不数里便尔逃得絶】丹霞洞【在观西七里系小有洞天弥望皆黄茅白苇绍兴甲寅郡人避防登其上忽见一庵有道人观书】麻源【在南城县西十里有三谷循溪而入茂林脩竹有桥】方石【在南丰东半里古防云沙洲到丨丨前南丰出状元】晒禾石【在南丰东四十五里乡人于此丨丨绍兴间风雨昼晦雷震石上忽成介我黍稷四篆字郡境屡丰】□湖【在南城东五里地铃云丨丨冲破状元生今冲破已乆而未应】石虎潭【去南城半里地铃有丨丨丨填出宰相之语绍兴中潭填曽鲁公布正拜】盱水【见前注○曽布诗军山流泉初滥觞□绕东出为盱江峯峦隐映渊源长地灵物秀雄吾邦】井泉鳯山泉【在郡西偏其泉甘冽酿酒醇美】虎跑泉【在秦人峯下旧传有丨至山爪地丨涌李防伯吕灌园陈都官皆有诗】堂亭平逺堂【在郡治东地势髙爽眺望江山宛若图画取郭熈善画山水丨丨以名之】十贤堂【在仙都观顔鲁公祠内祀郡先达陈彭年李觏鲁巩曽布曽肇王无咎吕南公邓润甫朱京朱彦】鳯山亭【在郡治后】寺观云门院【旧射圃名觐徳亭唐德琳禅师卓庵之地】仙都观【在麻姑山今为祠官典领之聀乃王方平阴长生学道得仙之山○苏子由诗道士白髪尊面黒岚气染自言王方平学道古有騐道成白昼飞人世不留窆后有阴长生此地亦所占并驱双翔龙霞绶紫云防扬玉堂上与世作丰歉】古迹麻姑坛【顔真卿记丨丨者葛稚川神仙传云王逺字方平欲东之括苍山过呉蔡经家教其尸觧如虵蝉也经去十余年忽还语家言七月十日王君当来过到期日方平乘羽车驾五龙各异色旌旗导从既至见经父兄遣人与麻姑相闻麻姑至蔡经亦举家见之是好女子年十八九许顶中作髻余髪埀之至腰其衣有文章而非锦綉得见方平坐定各进行厨金盘玉杯多是诸华而香气逹于内外擗麟晡行之麻姑自言接待以来见东海三为桑田矣方平笑曰海中行复扬尘也麻姑手似鸟爪蔡经心中念言背痒时得此爪爬背乃佳也方平心知即使人牵经鞭之】七星杉【在仙都观殿后岭园二三丈髙切云汉横列有七株】名宦谢灵运【临川内史】顔真卿【为内史】皇朝杨杰【尝为南丰令】人物曽致尧【旴江贡士擢第自致尧始第四子易简第五子易占俱登第易占五子巩布肇】曽巩【长于史学仕至中书舍人号南丰先生○王介甫送子固诗曽子文章众旡有水之江汉星之斗】曽布【仕至尚书右仆射諡文肃封鲁公】曽肇【为翰林学士后諡文昭】陈彭年【南城人在翰林十余载皆文翰清秘之目人谓其衘为一条氷后仕至参政】李防伯【南城人为文自成一家尝试制科六论不得其一曰吾书无不读必孟子注防也掷笔而出人再检视果然范仲淹余靖荐补将士郎海门簿召为太学説书鳯凰山下无子孙每嵗春秋守令同学官拜扫以为故事】邓温伯【名润甫从李防伯学后为尚书左丞】朱轼【南丰人三子相继登第仲子彦以从官出守金陵钱塘迎侍就养邦人荣之】曽渐【为省元】名贤李纲【谪居】题咏军垒近仙山【梅尧臣尝题诗云云麻姑第三谷灵运诗亦存鲁公记可读】此邦人人衣食足【见麻姑山注南丰送罗尉诗】
　　四六【辍自道山　郡创旴江　临川支邑　泽国上游出临旴水　地邻闽峤　旴水名邦　旴江胜槩道通百粤山川地分翼轸之奥区本属临川之支邑堂纪十贤人物境接神仙之真宅今为江右之名邦中更变故半为瓦砾之　为南丰之瓣香既知正学乆被抚摩仍是袴之俗　赋灵运之诗句足纪胜游左临旴水带双江之清流　铜陵石磴寻谢屐之风流右瞰麻源绵三谷之翠色　金盘玉杯识顔碑之气骨山多隠逸谷通华子之冈地富仙灵坛近蔡经之宅】
　　临江军【清江　新淦新喻】
　　建置沿革【禹贡扬州之域天文斗分野春秋时属吴后属越战国属楚秦为九江郡地汉初属淮南郡后属豫章郡三国吴为豫章安成巴丘三郡地隋属洪吉袁三州唐因之国朝以清江县置临江军江南西路仍以新淦新喻焉今领县三治清江】
　　事要郡名清江【见沿革注】风俗君子善居室小人勤耕稼【隋志】尚礼教而畏清议【临江志其君子云云崇徳齿而尚名检】勤力而知分【同上其小人云云】形胜当四防之冲【南唐吴鸾建清江县议当南粤防吉舟车四防之冲】碧嶂清江【宋罗知古诗层层碧嶂来无尽衮衮清江逺莫追】閤皂玉笥为镇山【境内之名山】新淦尝为制置治所【同上杨行宻得吉州欲图贑用严可求之防以新淦为都制置治所国朝樊知古奏废】土产黄雀酢【昔吕嘉问为守荆公以诗送之曰黄雀有头颅常行万里余想因君出守暂得免苞苴】山川章山【在郡城西偏郡之来山也宣和中太守汪师心修郡圃得碑石于地中始知冈名富夀】閤皂山【在新淦县北六十里淦山南一里为神仙之攸馆临江志云山形如閤山色如皂故以名道书云第二十福地即汉张道陵丁令威葛孝先脩炼之地○陶弼诗万仞天然閤皂形阴阳不似众山青一区海上神仙宅数曲人间水墨屏华表鹤归春谷响玉京龙起夜潭腥可怜张葛无人继三级髙坛拂杳冥】玉笥山【在新淦县上有群玉峯九仙防金牛坡白龙岩栖霞谷山中有萧子云宅○诗云郁木坑头春鸟呼云迷帝子在时居风流扫地无寻处只有寒藤学草书○山谷题玉笥山梅真坛诗呉门不作南昌尉上防归来朝市空笑拂岩花问尘世故人子是国师公○又题丨丨丨邓仙诗九真承诏上龙湖尽是骊山所送徒唯有邓公留不去松根榰鼎煮菖蒲】清江【源清江县】淦水【汉书地理志豫章郡宜春南水东至新淦入湖】萧洲【旧志名萧滩镇韩文云自袁州还京孟简乘舸邀我于丨丨】堂舎富寿堂【在军治太守汪师心建又见章山注】文公堂【天禧辛酉王益损之为军判官其子荆公实生于此】坐啸堂【在军治司谏韩璜为之记】亭台吸川亭【在判官防面对大江眼界甚竒】清江台【在军圃颇髙爽】名宦皇朝王益【荆公之父尝为军判官】庞籍【为守】人物孙冕【新淦人引年挂冠详见苏州】王钦若【新喻人为相】刘式【字叔度清江人国朝平江南入京歴华要长子立本以特防出身次立言立德立礼相继登第皆位星郎孙敞攽皆至侍从立德四世孙靖之清之相继登第○朱文公刘氏墨庄记云刘清之五世祖工部府君仕太宗朝佐邦计者十余年既没而家无余赀独有图书数千卷夫人陈氏指以语诸子曰此乃父所谓墨庄也海陵胡公先生闻而贤之为记其事其后诸子及孙比三世果以文章器业为时闻人云云】刘敞【字原父于诸书无所不通有公是集行于世】刘攽【字贡父博极群书有公非集行于世】孔文仲【字经父刻苦学问自经史传注百氏之书无不精究】孔武仲【字常父嘉祐礼部第一】孔平仲【字毅父并坐元祐党籍】题咏葛峯相对为文笔【李与诗云云萧水回环当墨池説与晚衙休报事长官亭上有新诗】亭扁江西太史诗【杨琳诗云云名埀诗逸几经时】
　　四六【涂芝丹掖　出綍天门　爰自皇朝　民力于农分竹清江　分符斗垒　始为佳郡　士知所学介乎大国若声望之不侔　峯标玉笥尚存山谷之旧题藐是小邦亦赋输之易办　水纪萧洲重访昌黎之陈迹文风最盛是为刘孔之乡　文章爵位有王刘孔之诸贤民俗亦醇易奏龚黄之最　土地人民析瑞吉袁之三邑】





　　方舆胜览卷二十一
&lt;史部,地理类,总志之属,方舆胜览&gt;
　　钦定四库全书
　　方舆胜览卷二十二　　　　宋　祝穆　撰
　　江州【徳化　徳安　瑞昌湖口　彭泽】
　　建置沿革【禹贡荆扬二州之境尚书禹贡彭蠡既潴又曰九江孔殷盖古三苗国斗牛之分春秋为吴西地为楚东境后属楚秦属庐江郡汉髙改九江曰淮南国晋置江州因江水为名又分寻阳柴桑二县置浔阳郡属江州陈理寻阳隋置江州移理湓城即今郡是也唐为寻阳郡复为江州南唐为奉化军节度皇朝为江州大观元年升为定江军节度今领县五治徳化】
　　事要郡名浔阳【栖贤院记郡在大江之隂山在丨丨之北○庐山记曰郡本大江之水寻水之阳故曰浔阳】九江【晃氏志太湖一湖而名曰五湖昭余祁一泽而名曰九泽丨丨一水而名曰九江】湓城【详见湓浦注】风俗土髙气清【长庆集左康庐右江湖丨丨丨丨富有佳境】土瘠民贫【啚经】习知武事【同上】形胜南面庐山【啚经云云北背九江】左挟彭蠡【同上云云右傍通川引三江流而据其防】北望九江【庐山记太史公东逰登庐山而遐观南眺五湖云云东西肆目若涉天庭】陆通五岭【晋地道记云云江行岷汉亦一都防】据三江口【吕诲奏劄丨丨丨之丨三巴二广水陆数十路沿沂上下舟车所聚之处】江西重镇【江淮表里论江西之镇莫重浔阳而舒州实浔阳之表也】襟带上流【寰宇记歴齐梁陈颇为重镇弹压九云云系年录杨存中言九江上流要害之地请置都统以广屯备江州军自此而始】险要必争之地【江淮论】山川大孤山【在德化县东与都昌分界】小孤山【在彭泽县北九十里今属舒州宿松界○欧公云江南有大丨丨丨江侧有彭矶云彭者小姑婿也余尝过丨丨丨广像一妇人而敕额为圣母岂止俚俗之误哉○陈简夫诗云山川独孤字广塑女形过客虽知误行人但乞灵时称佳句】庐山【在德化县详见南康○晁补之诗南康南麓江州北五百僧房缀蜜脾尽是丨丨佳絶处不知何处合题诗○杨万里过江州丨丨诗云庐山山南刷铜緑黄金裾觧纯苍玉庐山山北澄波青碧罗帷里翡翠屏昨日山南身歴徧今朝山北舟中看山如西子破歳山南是靣北是背○庐山有十大禅刹而山南居其六钟梵相闻于青岚白云中白乐天草堂记云康庐竒秀甲天下山上有汉阳峯莲花峯狮子峯在五老峯之东又有三石梁长数尺广不盈尺杳然无底庐山记云锦绣谷竒花异草三四月间红紫匝地宛如锦绣李太白诗云庐山东南五老峯青天削出金芙蓉九江秀色可揽结吾将此地巢云松○庐山謡云我本楚狂人鳯歌笑孔丘手持緑玉杖朝别黄鹤楼五岳寻山不辞逺一生好入名山逰庐山秀出南斗傍影落明湖青黛光金阙前开二峯顶银河倒挂三石梁香炉瀑布遥相望廻崖叠嶂凌苍苍翠影红霞隠朝日鸟飞不到吴天长登高壮观天地间大江茫茫去不还黄云万里动风色白波九道流雪山好为庐山謡兴因庐山发闲窥石镜清我心谢公行处苍苔没早服还丹无世情琴心三叠道初成遥见仙人防云里手把芙蓉朝玉京先期汗漫九垓上愿接卢敖逰太清○又诗康庐为巨镇风浪里盘根平地安然者饶他五岳尊】　石钟山【在湖口郦元谓下临深潭微风鼓浪水石相响若洪钟李渤谓扣而聆之南音涵糊比音清越苏子瞻尝泛舟至其下以为郦元所见殆与予同】石门山【寰宇记在山西两岸对耸形如门阙当双石之上垂流丈有石可坐千人○谢灵运登丨丨最高顶诗晨防寻絶壁夕息在山栖防峯抗高舘对岭临廻谿长林罗戸庭积石拥基阶连岩觉路塞宻竹使迳迷来人忘新术去子惑故蹊活活夕流駃噭噭夜猿啼沈冥岂别理守道自不携心契九秋目翫三春荑居常以待终处顺故安排惜旡同懐客共登青云梯○白居易诗尝闻惠逺軰题诗此岩壁云霞苍苔封苍然旡处覔】柴桑山【在徳化县西南九十里近栗里源陶潜此中人】香炉峯【山南北皆有之○权载之送孔江州诗九寻阳郡分明似画图秋光连瀑布晴翠辨丨丨○五老峯及其余诸峯并见南康军】山阳【苏子由游庐山丨丨山上泉流自作溪行逄石缺防虹蜺定知云外波澜濶飞到峯前夲末齐入海明河惊照耀倚天长劒失携提谁来卧枕莓苔石一洗尘心万斛泥】石镜【四蕃志山东有一圆丨明净照人如丨】九江【尚书注江于此分为九道○在德化县一乌江二蚌江三乌臼江四嘉靡江五畎江六源江七廪江八隄江九箘江与前説不同当考】彭蠡湖【在徳化县东四十里郡国志周廻四百五十里有石高数十丈大属刻石以纪功焉又有乞饭乌随舟行舟人常饭抛与则接之不遗一粒详见南康】南湖【刺史李君濬之蓄水为湖】瀼溪【在瑞昌见元结注】濓溪【去军城五里】虎溪【在彭泽县南三十五里有桥逺师送客不过此桥○李白诗东林送客处月出白猿啼别笑庐山去何烦过丨丨】湓浦【在徳化西一里郡国志有人于此洗铜盆堕水取之见一龙而出晋志作盆隋志作湓】射蛟浦【苏子由诗万骑廵逰徧千帆破浪轻射蛟江水赤教战越人惊山转楼舩影岸摧连弩声祈昭旡为赋酣寝平生○浦上积水相传汉武帝教楼船于此】谷水【在徳安东北十里景徳观详见南康或云二水并流其轻重不同】敷浅原【在徳安县】亭轩琵琶亭【在西门之外其下临大江○白居易贬江州司马自序云送客湓浦闻舟中夜弹丨丨问其人本长安娼女年长色衰嫁为啇人妇为作琶琶行浔阳江头夜送客枫叶荻花秋瑟瑟主人下马客在船举酒欲饮无管忽闻水上琵琶声主人忘归客不行移船相近邀相见添酒回灯重开宴千呼万唤始出来犹抱琵琶半靣我闻琵琶已叹息又闻斯语重唧唧同是天涯沦落人相逄何必曽相识莫辞更坐弹一曲为君翻作琵琶泣坐中泣下谁最多江州司马青衫湿○蘓子由诗湓江暮雨晴孤舟瞑将发夜闻胡琴语展转不成别草堂寄东林雅意存北阙澘然涕泗下安用无生説】虎渡亭【在外门外取宋均虎渡江之义】鲁望亭【在彭泽马当山黄鲁直有诗】百花亭【在都统司梁刺史邵陵王纶建】潄玉亭【苏子由诗山回不见落银潢余溜喧豗响石塘目乱珠玑溅空谷足寒雷电绕飞梁入瓶铜鼎春茶白接竹斋防午饭香从此出山都不弃满田秔稻挿新秧】楼台庾楼【在州治后庾亮领江州刺史故名○白居易诗重过萧寺宿再上丨丨行郡人犹认得司马咏诗声○王贞白雨后从陶中登庾楼丨丨逄霁色红日半斜曛虹截半江雨风驱大泽云江边鱼艇聚天畔鸟行分此景谁堪画文翁请属文○前人晚望诗独凭朱槛亦陵晨山色初明水色新竹雾晚笼啣岭月苹花暖送过江春子城隂处犹残雪衙鼔声前未有尘三百年来庾楼上曽经多少望乡人】佛寺东林寺【晋武帝建逺师道场作殿时神运梁木○白居易诗丨丨北堂水湛湛见底清中生百芙蓉菡蓞三百茎白日发光彩清颷散芳馨香银囊破防露玉盘倾我慙尘垢眼见此琼瑶英乃知红莲华虚得清净名夏萼敷未歇秋房结才成夜深众僧寝独起绕池行欲收一颗子逺寄长安城但恐出山去人间种不生】西林寺【晋太和中建水石之美亚于东林○白居易诗下马丨丨丨翛然进轻防朝为公府吏暮是云山客二月康庐比氷雪始消释阳丛抽茗芽隂窦泄泉脉又云是年淮防作处处兴兵革智士劳思谋戎臣苦征役独有不才人山中弄泉石】大林寺【白居易游丨丨丨记云山高地深时莭絶晚初到恍若别造一世界者因成絶句云人间四月芳菲尽山寺桃花始盛开长隄春归无覔防不知春向此中来且曰此地寔康庐第一境】道观紫极宫【去州二里即今天庆观○李白丨丨丨诗何处闻秋声萧萧北窓竹回薄万古心揽之不盈掬静坐观众妙浩然媚幽独白云南山来就我檐下宿懒从唐生诀羞访李生卜四十九年非一徃不可复野情转消散世道有翻覆陶令归去来田家酒应熟】太乙宫【即祥符观在徳化南二十里○图经昔汉董奉为人治病愈者令栽杏五株谓之杏林即此地○杜子美诗巫山不见庐山逺松林兰若秋风晚香炉峯色隐晴湖种杏仙家近白榆】大平宫【在徳化县南三十里即唐九天使者祠明皇自言见使者降于殿庭因立祠今为丨丨兴国丨】祠庙靖节祠【在徳化西南九十里柴桑里即其故居也○白居易访陶潜故宅诗今来访故宅森若君在前不慕樽有酒不慕琴无弦柴桑古村路栗里旧山川不见篱下菊但闻炉中烟】狄梁公祠【在彭泽县】白公祠【在湓江门徐为记】濓溪祠【朱元晦作记云先生家春陵而老于庐山之下因取故里之号以名其川曰丨丨而筑书堂于其上今其遗墟在九江治之南十里其荒茀不治则有年矣淳熈丙申潘侯慈明与通守吕侯胜已始复作堂其处揭以旧名以奉先生之祀书来属某记之惟先生不繇师黙契道体建图属书根极领要当时见而知之有程氏者遂广大而推明之使夫天理之微人伦之着事物之众鬼神之幽莫不洞然毕贯于一呜呼盛哉非天所畀其孰能与于此某切尝伏读先生之书而想见其人尝欲一泛九江入庐阜濯缨此水之上以致其高山景行之意而病不得徃诚不自意乃今幸其获因文字以附姓名于其间也】古迹晋杉【在疑寂称傍逺公以晋义熈间卒葬此山杉盖当时所植】浪井【孙权念于灌婴城湓江有风水麻动因名○李白诗浪动灌婴井寻阳江上风○蘓子由诗江波浮阵云岸壁立清铁胡为井中泉涌浪时惊发水性夲无定得止自澄彻谁为女娲手补此天地裂】名宦王嘉【汉时为守】宋均【后汉时为郡守多虎为民患均饬属县退奸贪进忠善一去防穽虎相与东渡江而去】陶侃【晋时为刺史勤于吏职尝梦生八翅飞至天门登八重而不得入后乃为侍中太尉】庾亮【晋时领江荆豫州刺史】陶潜【刺史王每令人侯丨丨知其当徃庐山乃遣人赍酒于半道要之至州问其所乗曰素有脚疾向乗肩舆亦足自反尝为彭泽令郡尝遣督邮吏请束带见之叹曰安能为五斗米折腰向乡里小儿即觧印绶去赋归去来词在官八十余日○顔真卿诗呜呼陶渊明奕叶为晋臣自以公相后每懐宗国屯题诗庚子歳自谓羲皇人手持山海经头载漉酒巾】孙愐【太康中孙愐为寻阳守逍遥渚际见一轻舟淩波俄而渔父至神顔潇洒垂纶长啸愐异之乃问买鱼渔父笑而答曰某钓非钓寕卖鱼耶鼓棹而去愐益异焉】王羲之【为内史】狄仁杰【唐天授中为来俊臣所诬贬彭泽令生祠记云武后革唐为周公至邑塑高宗圣像于修真观朔望朝拜】白居易【以言事贬江州司马○自作壁记云自武徳已来庻官以便宜制事大摄小重侵轻郡守之职总于诸侯师郡佐之职移于部从事故自五大都督府至于上中下郡司马之事尽去唯员与俸在凢内外文武官左迁右移者逓居之凢执役事上与给事于省寺军府者遥署之凢仕乆资高耄昏软弱不任事而时不忍弃者寔之之者进不课其能退不殿其不能才不才一也若有人畜器贮用急于兼济者居之虽一日不乐若有人养志忘名安于独善者防之虽终身无闷官不官繋乎时也适不适在乎人也江州左匡庐右江湖土高气清富有佳境刺史守土臣不可逺逰观羣吏执事官不敢自暇逸惟司马绰绰可以从容于山水诗酒间由是郡南楼山北楼水湓亭百花亭风篁石岩瀑布庐宫源潭洞东西二林寺泉石松竹司马尽有之矣茍有志于吏隠者舍此官何求焉按唐典上州司马秩五品嵗廪百石月俸六七万官足以庇身食足以给家州民康非司马功郡政壊非司马罪无言责无事忧为国谋则尸素之尤蠧者为身谋则禄仕之优稔者予佐是郡行四年矣其心休休如一日二日何哉识时知命而已又安知后之司马不有于吾合志者乎因书所得以告来者】李渤【号白鹿治长庆间为刺史筑南湖堤号甘棠湖】皇朝吕诲【以论陈升之出守】人物慧逺【丨丨法师居庐山东林寺有白莲池与刘遗民雷次宗周王之宗炳陶潜竺道生等十八人同修净土之法然逺公招陶潜入社终不能致谢灵运求入社而以心杂不许】元结【居瑞昌滚溪上自号滚溪浪士有诗云尤爱一溪水而能存让名】李白【浮逰四方安禄山叛转徙康庐山宿松间】皇朝周頥【字荗叔酷爱庐阜买田筑室退居濓溪之上二程先生尝过而问道焉明道曰吾再见荗叔吟风翫月而归得吾与防也之意伊川曰吾再见荗叔论道遂厌科举之习○黄鲁直序云荗叔人品甚高胷中洒落如风光霁月好读书雅意林壑初不为人窘束世故权于仕籍不卑小官职思其忧中歳乞身老于湓城有水发源于莲花峯下清洁绀寒下合于湓江荗叔筑室于其上用其平生所安乐嫓水而成名曰濓溪与之防者曰溪名未足以对荗叔之美虽然荗叔短于取名而惠于求志薄于徼福而厚于得民菲于奉身而燕及防嫠陋于希世而尚友千古闻荗叔之余风犹足以律贪则此溪之水配荗叔以永久所得多矣○诗云溪毛秀兮水清可饭羮兮濯丝不渔民利兮何又有于名琴兮觞酒冩溪声兮延五老以为夀蝉蜕尘埃兮玉雪自清聼泥溪兮鍳汀明激贪兮厚薄非青苹白鸥兮谁与同乐○津有舟兮荡有莲胜曰兮与客就间人闻拏音兮不知何处散发醉高荷为盖兮倚芙蓉以当妓山清水寒兮舟着平沙八方同宇兮云月为家懐连城兮佩明月鱼鸟新人兮野老同社而争席白云防头兮与南山为伍非夫人攘臂兮谁余敢侮】夏竦【徳安人为相封英公】周紫芝【号竹坡先生有诗名晚居九江】题咏野水多于地【白居易早秋晚望呈韦侍御诗九绕孤城城高生逺思人家半在烟云云夫君亦沦落此地同飘寄寻阳酒甚浓相劝时时醉】湓城去鄂渚【韩愈至江州寄鄂渚李大夫程诗云云风便一日耳不枉故人书无因泛江水】作郡庐山下【苏子瞻诗读书庐山中云云平湖浸山脚云峯对虚榭红蕖纷欲落白鸟时来下犹思隠居胜乱不惊湍防】乡户半渔翁【周繇送江州薛尚书诗匡庐千万峯影匝郡城中忽佩虎符去遥疑鸟道通烟霞时满郭波浪暮连空树翳楼防月帆飞鼓角风郡斋多岳客云云王事行春外题诗寄逺公】人家低湿水烟中【白居易江州诗浔阳欲到思无穷庾亮楼南湓浦东树木凋踈山雨后云云菰蒲餧马行无力芦荻编房卧有风遥见朱轮来出郭相迎劳动使君公】浪生湓浦千层雪【来明诗云云云起炉峯一炷烟】
　　四六【擢从朝路　荣剖鱼符　乃眷浔阳　千防雾合逺防江城　兼提虎旅　宻连淮甸　万骑云屯眷浔阳之要地　控西江之要地　亦尝大幕府之开乃江右之名藩　宿南渡之重师　号为小朝廷之胜据大江为深池　居襟带之上流　惟湓浦柴桑之置郡宿劲兵为重镇　拥貔貅之万骑　依匡庐彭蠡以为城在东晋则视荆豫以揔提　版籍浩繁深有茧丝之责至绍兴则连舒蕲而莭制　舟车舄奕适当邮传之冲九江虎渡交腾来暮之歌　彭泽遗祠无复就荒之菊十年凤池恐有见晚之叹　濓溪故宅尚余净植之莲湓亭江上缅懐乐府之新　载驾朱轓和浔阳琵琶之曲彭泽门前顿使官情之薄　行持紫槖聴长乐钟鼓之声】
　　兴国军【永兴　大冶通山】
　　建置沿革【禹贡荆州之域分野介于呉头楚尾之间南斗十度为吴头轸十一度为楚尾春秋属楚秦属南郡汉属江夏郡之鄂县后汉因之孙权改鄂曰武昌郡分立阳新县隋置鄂州改阳新曰富川县又改富川曰永兴县唐因之皇朝太平兴国三年陞兴国军今领县三治永兴】
　　要事郡名富川【见沿革注】风俗郡小民醇【周紫芝记】囹圄昼闭【同上云云桁杨不施】形胜西控荆楚【同上妙香寮记东连江池云云】山连楚峤【灵峯寳録云云水接湘川】山川印山【在永兴县西南百里形如印】龙角山【在永兴西八十里两峯相对】钟山【在永兴西南百七十里旧传钟繇学书于此有墨池】通羊山【在通山邑西八十里】东方山【在大冶县北三十里丨丨朔之故隠也】囬山【在大冶东五十里山有泉元结名之曰异泉乃作铭】吉祥山【在大冶东武昌记呉主防时尝隠于此○罗隠诗呉王微时隠此山兴都去后緑潺潺】飞云洞【在回山之颠有元结书堂故基】富池湖【源出永兴之翠屏六溪至丨丨口遂入大江】散花洲【在大冶县大江中流世传周瑜败曹操于赤壁呉王迎之至此酾酒散花劳军士谓之呉王散花洲】堂亭十咏堂【在军治周紫芝有丨丨以形容风物之美】沧浪亭【在军治放生池上荷花弥望绕堤皆杨栁羣山如列屏有浮屠突兀在云烟紫翠间○王龄记江山之胜似杭之西湖】楼台卷雪楼【在富池忠勇庙临大江张安国书扁】名宦王琪【庆厯间为守】周紫芝【绍兴间为史官以非进士出身出治兴国】陆九龄【为教授】人物呉中复【登景祐第其兄弟几复嗣复聨名登科中复由御史登法从　仁宗飞白铁御史三字以赐】呉鹗【为光禄寺丞雅好山水尤竒庐阜】题咏鹗渚他时县【周紫芝诗云云江南尽处州】万顷平湖几案间【陶去防富川郡治居高阁云云】公余身在水云乡【王龄诗满目江山富一堂云云】江围蒲稗富川城【江彦章次兴国诗路入麕防亭子岭云云北风卷地来元际西日衔山未肯晴絶浦踈梅和雪防长天数雁背人横侵寻短发愁中老行尽江南春复生】杭颍西湖堪鼎足【王龄诗穷途喜见富川波已觉兹行所得多云云更懐六乙与东坡】湖光十里皆荷花【郡守周紫芝云湖中嵗取荷叶可贸百千一日曝之湖滨大风吹卷飞数十里俱尽遂赋诗云湖邉老守湖是家云云我来不见花如锦但闻荷叶飞天涯】外邑居民山作城【李传正诗我爱通羊好云云眼前无俗事枕畔有滩声】白云深处宿【蒋頴叔诗我爱通山好青山便是城云云一枕玉泉声】
　　四六【拜命宸廷　辍从朝路　虽云斗大　江右名区承流江国　来防江城　实控风寒　富川要郡鄂渚创州此仅一同之地　　自呉氏兄弟以同年而登科江南尽处今专千里之权　　故永兴县邑取双仙而名重襟江带湖既近依于天险　　千里政成聊访西湖之胜景控淮连楚实足御于风寒　　一封诏下竚跻北阙之近班方世无虞郡政不劳于卧治属时多事军需常恐于乏兴】
　　南安军【大庾　南康上犹】
　　建置沿革【禹贡州之域为星纪之分野春秋时属呉及百粤战国时属楚秦属九江郡汉分九江置豫章郡南壄预焉前汉南粤不賔遣将军姓庾讨之筑城于此因为名今理大庾是也隋以大庾为镇唐升大庾为县属防州皇朝至太宗陞为南安军今领县三治大庾】
　　事要郡名横浦【唐地理志在大庾县西南康记昔汉将军杨仆讨吕嘉出章郡下丨丨即此】南壄【同上】风俗儒术之富【苏子瞻作军学记云南安江西之南境云云与闽蜀等而太守曹侯登所至必建学故南安之学甲于江西】形胜南扼交广【范大用生祠记云云西距湖湘】处江西尽头【杨邦彦防横浦集云云】据江西上流【重修军学记云云】接南荒之境【同上云云】当五岭之一【南康记秦守五岭第一塞岭即大庾也通道交广此其喉咽】土产茶磨石【图经以石门之石为之苍碧缜宻防琢得所以磨盘与轮同璞者为佳其最谓之舀石犹砚之旧坑也脉红如线极鲜明不过曹溪五百大众欲争取之追至大庾岭乆立告渇六祖拈锡杖防石泉涌清冷甘羙众皆惊骇而退】名宦周頥【东都事略舂陵人尝为南安军司理有囚法不当死运使深欲治之荗叔争不胜授其告身以去曰如此尚可仕乎杀人以媚人吾不为也运使感悟因頼以活】刘安世【字器之号元城先生哲宗朝除右正言论蔡确章子厚黄履刑恕妄要定防之罪及子厚入相落职知南安军】名贤江公望【蔡京用事与任伯雨俱贬南安】张九成【公与僧宗杲为莫逆交时徃来其间秦桧恐其议已于是言者论公遂有南安之谪结庐埽轨题于柱曰予平生嗜书老来自病执书就明于此者十四年矣倚立积乆防趹隠然自号横浦居士】二程先生【图经云惟河南丨丨丨丨道徳性命之説天下所宗其初也侍父通守而濓溪周先生为理曹掾相从讲学遂能绍千载不传之秘】题咏折梅逄驿使【荆州记云呉陆凯与范晔相善自江南寄梅花一枝诣长安与晔赠诗云云寄与岭头人江南无所有聊赠一枝春】西州南北护梅关【章頴诗云云尽日人行石壁间】地占江西最上头【前人诗路当岭庾初通处云云】地近岭南冬不氷【郑亿诗人逄嵗稔家余粟云云】南逾梅岭陟嶙峋【余安道诗行尽章江庾水濵云云】上得梅山不见梅【南安志岭上有寺有妇人题云妾防侍父任英州司冦父代归以大庾有梅岭之名而反无梅遂植三十株于道傍又题此诗于壁间云英江今日掌刑回云云辍俸买将三十本清香留与雪中开】诗人尝説岭头梅【张子野诗云云徃徃春风带雪来到岭题诗花不见空将春梦又空回】四六【问道江西　光膺芝检　昔为雷邑　欲抚峒蛮分符岭北　逺防梅封　今曰斗州　先遴郡将惟岭下之小邦　肇始隋家之镇戍　廐传据南北之防寔江西之穷处　继为唐代之县隅　廪稍积前后之遭民力凋残无以追随于富国　江源欲絶慨非泽国之规模地望卑下不足动摇于有司　岭路初通渐有蛮方之气象平反郡狱曽闻名世之片言抚字州民亦有先贤之遗爱】
　　【郡置皇朝于是分贤侯之竹地濒庾岭不妨寄驿使之梅】
　　方舆胜覧卷二十二
　　钦定四库全书
　　方舆胜览卷二十三　　　　　宋　祝穆　撰湖南路
　　潭州【长沙　善化　衡山　安化　醴陵　攸县湘乡　湘潭　益阳　浏阳　湘隂　宁乡】
　　建置沿革【禹贡荆州之域三苗之境其星土当鹑尾之次翼轸之度长沙自有一星在轸中周成王分封属楚长沙之名始见于威王之时春秋战国属楚黔中地秦分黔中置长沙郡汉髙徙呉芮为长沙王都临湘景帝封子为长沙定王晋置湘州隋改为潭州又改长沙郡唐为长沙郡复为潭州领钦化节度皇朝降为防御使复为武安节度陞为帅府统郡十领县十二治长沙善化】
　　湖南转运置司
　　事要郡名长沙【郡以丨丨星得名寰宇记引阚骃十三州记云西自湘江至东莱万里故曰丨丨】夀沙【晋隋天文志长沙明则主夀】星沙【见上】熊湘【昔熊绎始封于此故名】三湘【寰宇记湘潭湘乡湘源】风俗有舜遗风【湘中记其俗丨丨之丨丨人多纯朴今犹好弹五琴及为渔父吟】颇杂越风【湖南风土记茅庐为室云云】长沙卑湿【同上云云俗信鬼好淫祀○汉书长沙定王景帝二年立以母防无宠故王丨丨贫国应劭注时诸王来朝有诏更前称夀歌舞定王但张防小擧手左右笑其拙恠问之对曰臣国小而地狭不足以囘旋帝乃以武陵零陵桂阳属之焉】其人劲悍决烈【隋书云云颇同扬州】潇湘为洙泗【王黄州碑云云荆湖为邹鲁】形胜云阳之墟【遁甲经长沙福地云云可以避难可以隐居云阳氏古仙人也】列山氏之故墟【图经云云】三苗国之南境【同上云云】南以五岭为限【元和郡县志云云北以洞庭为界】右吞夏汭【唐飞文应诏曰云云左控荆门】邑连溪洞【帅董华表】唇齿荆雍【晋谯王承为湘州刺史元帝谓曰湘州控上流之形势据三江之防云云】依负乔岳【长沙志云云襟带重湖】居三江五湖之中【大观陞州为帅府诏云云地大物众】山川秀丽称衡湘【见后欧公送廖倚序】潇湘八景【湘山野録本朝宋迪度支工画有平沙鴈落逺浦帆归山市晴岚江天暮雪洞庭秋月潇湘夜雨烟寺晚钟渔村落照谓之八景云】土产鵩鸟【土风碑有云巴蛇食象空见于图书丨丨似鸮但闻于词赋厥草惟□兰孙杜若荃衡留夷防车出焉】兰荪【见上注】山川麓山【盛之荆州记长沙西岸有丨丨盖衡山之足又名灵峯乃岳山七十二峯之数自湘西古渡登岸夹径乔松泉涧盘绕诸峯叠秀下瞰湘江岳麓寺道林寺岳麓书院皆在此焉】湘山【在益阳洞庭之中即熊耳山相君所游处亦曰君山秦皇至丨丨祠大风不得度遂赭其山○山海经洞庭之山浮于水上下有金石丝竹之声楚怀王以四仲游山举四仲之气以为乐章○任鹄君山诗波涛四面白云木一堆青】昭山【元和志在长沙南七十里临湘水下有凝潭曰昭潭州之得名因此寰宇记昔昭王南征而不返没于此潭故曰昭潭】玉笥山【甄烈湘中记屈潭之左有丨丨丨屈平之放栖于此山而作九歌焉○舆地广记在湘阴隋于此置玉州】云阳山【在攸县即云阳之坛】云母山【在湘潭北九里列女传长沙云母服之不朽】小庐山【在益阳似九江庐山故曰丨丨丨晏类要即浮丘公上升之所上有消修寺○张敬夫诗峯势香炉直溪添峡水潺居然一兰若唤作丨丨丨】尖山【在长沙西一名土峯防云丨丨青宰相生】南岳【一名衡山在衡山县西三十里晋因山以名郡○湘中记度应斗衡位直离宫故曰丨丨又名霍山尔雅疏防与岱衡与霍皆一山有二名○南岳记衡山者朱陵之灵台太虚之寳洞上承翼轸钤縂万物故名衡山下踞离宫统摄火师故号南岳赤帝馆其岭祝融宅其阳逮于轩辕以霍二山副焉○长沙志轩翔耸防九千余丈尊卑差次七十二峯岩洞溪涧泉石之声交错于中又有数十洞十五岩三十八泉二十五溪九池九潭六源八桥九井三穿三漏此最著者七十二峯最大者五祝融紫盖云宻石廪天柱而祝融为最髙○杜甫望岳诗南岳配朱鸟秩礼自古王歘汲顿地灵鸿洞半炎方邦家用祀典在徳非馨香巡守何寂寥有虞今则亡洎吾隘世纲行迈越潇湘渴日絶壁出漾舟清光旁祝融五峰尊峯峯次低昻紫盖独不朝争长邺相望恭闻魏夫人羣仙夹翺翔有时五峯气散风如飞霜牵迫限修途未暇杖崇冈归来觊命驾沐浴休玉堂三叹问府主曷以賛我皇牲壁忍衰俗神其思降祥○刘禹锡诗东南倚葢卑维岳资柱石前当祝融居上拂朱鸟翮青结精气磅礴宣地脉还闻肤寸阴能致弥天泽○李白诗衡山苍苍入紫防下防南极老人星囘飚吹散五峯雪往往飞花落洞庭○卢肇登南岳兰若诗祝融絶顶万余层防杖攀萝步步登行到月宫霞外寺白云相伴两三僧】祝融峯【位直离宫○卢载诗五千里地望皆见七十二峯中最髙○朱元晦自上封登祝融絶顶次南轩韵衡岳千仞起祝融一峯髙羣山畏突兀犇走如曹逃我来雪月中歴览快所遭扪天滑青壁俯崩银涛所恨无十犗一掣了六鳌遄归青运宫坐对白玉毫重阁一倚徙霜风利如刀平生山水心真作货食饕明朝更清澈再往岂惮劳中宵抚世故剧如千猬毛嬉游亦何益嵗月今滔滔起望东北云茫然首空搔○又下祝融峯我来万里驾长风絶壑层云许荡胸浊酒三杯豪气朗吟飞下祝融峯】圣灯岩【在衡山之青玉坛○张敬夫诗阴壑传闻烱夜灯几人髙阁费追寻山间光景秪常事堪笑尘寰万种心○朱元晦诗神灯游夜唯闻説皓月当空不用寻个里忘言真得所便应从此正人心】金牛岗【在长沙湘中记载赤牛渡江粪金于沙中舟人迹逐至山不见乃掘地求之掘处尚存谓之丨丨丨今在城中之严福寺有裴休书堂在焉】清风峡【在岳麓寺下泉石清徼南轩有诗】朱陵洞【在衡山南岳记名大虚小有之天三十六洞天中第三】灵洞【在安化东南四十里上有石屋水防洞前三十丈前后赋诗者甚众】湘江【在长沙○罗含湘中记湘水至清深五六丈下见底了了石子如樗蒲白沙如雪霜赤岸若朝霞○长沙志涉湘千里闻渔父吟中流相和其声绵逺可听所谓汲清湘燃楚竹款乃一声山水动色此岂俗渔境界耶】洞庭湖【长沙志洞庭之水潴为七百里日月出入其中○史记黄帝南至于江登熊湘作咸池张乐于洞庭之野或题诗云湖光秋月两相和潭面无风镜未磨遥望洞庭水水翠白云槃里一青螺】青草湖【志南曰青草北曰洞庭所谓重湖○黄鲁直诗乙丑越洞庭丙寅渡青草】东湖【在长沙○戴叔伦诗偶囘丨丨东复东数声鸡唱翠防中遥知杨桞是门处似觉芙蓉无路通】湘漓【一水而背流丨犹相也丨犹离也以言湘水有所合而漓则违湘而南也湖岭之间湘水贯之无出湘之右者凢水皆会焉但以潇水合则曰潇湘以蒸水合则曰蒸湘以沅水合则曰沅湘耳】昭潭【在昭山下】屈潭【在湘阴县六十里○郦道元水经云汨水西经玉笥山又西为屈潭即罗潭也○屈原渔父篇原既放游于江潭行吟泽畔顔色憔悴曰宁赴湘流彛于江鱼腹中乃作怀沙之赋自投汨罗而死○图经今有屈原冢在江侧或谓楚人招魂葬焉又有屈大夫碑而字灭无迹矣贾谊渡湘为赋以吊原史迁亦尝经此水○荆楚嵗时记屈原以五月五日投汨罗水楚人哀之至此曰輙以竹筒贮米祭之人或梦原曰多为蛟龙所食愿以防索系角黍以投庻免此患今俗因此○韩昌黎诗猿愁鱼跃水翻波自古流传是汨罗苹藻满盘无处奠空闻渔父扣弦歌】舜溪【在衡山安上峯相传舜因陟方过此】禹溪【在云宻峯○郡守石才诗须知此溪水名著百王前】青枫浦【在浏阳县○杜子美诗辍棹丨丨丨双枫旧已摧】雷池【在祝融峯侧○刘莘老诗九千丈外云间寺一万年余石上松引手莫髙疑触斗临池母久恐兴龙○张栻丨丨观日诗云朝曦何处升彷佛认防红金钲忽涌出滉荡浮双曈乾坤豁呈露羣物光芒中谁知雷池景乃与日观同】铜官渚【在宁乡县界三十里旧志楚铸钱处杜子美有丨丨丨阻风诗】橘洲【类要在长沙西南四十里湘江中泗洲曰丨丨曰直洲曰誓洲曰白小洲江中水泛惟此不没上多美橘故名○晋永兴生此洲谚曰昭潭无底丨丨浮】骆驼觜【在浏口谚云丨丨丨圆出状元】井泉碧泉【在湘潭西南七十里澄碧如染溉田五千亩南入湘胡安国朱晦庵曾游有诗五峯胡宏创亭曰有本】学校岳麓书院【南轩张敬夫记云湘西故有藏室背陵向壑木茂而泉洁为士子肄业之地始开寳中郡守朱洞百度基创宇以待四方学者李允则来为州请于朝乞以书藏方是时山长周式以行义着祥符八年召见便殿拜国子学主簿使归教授诏以丨丨丨丨名璔赐中秘书绍兴辛亥更兵革灰烬乾道改元建安刘侯珙下车既敭蠧夷奸民俗安静郡人合辞以书院请侯竦然曰是固章圣皇帝加惠一方以风厉天下者而可废乎来半嵗而屋成某从多士往观焉曰侯之为是举也岂特使子羣居侯谈但为决科利禄计乎亦岂使子习为言语文辞之工而已乎盖欲成就人才以传道而济斯民也其传果何欤曰仁也仁人心也率性立命知天地而宰万物者也孟子曰恻隐之心仁之端也于此焉求之则不差矣尝试察吾事亲从兄应物处事是端也茍能充而达之则仁之大体岂不可得乎及其至也与天地合徳鬼神同用悠久无疆变化莫测而其则初不逺也是虽约居屏处庸何损得时行道事业满天下而亦何加于我遂书斯言以厉同志俾无忘侯之徳】文定公书院【胡公安国渡江而休于衡岳买地结庐名曰书堂十五年不出】五峯书堂【胡宏所筑在宁乡县之灵峯】城南书院【在临湘门街乃南轩先生讲学之地题扁笔势豪劲张紫防平生得意书也其间凿池以汇息泽之水本属纳氏故名纳湖○张敬夫诗积雨欣始霁清和在此时林叶既敷荣禽声亦融怡鸣泉来不穷湖风起沦漪西山卷余云逾觉秀色滋层层丛录间爱彼松栢姿青青初不改似与幽人期坐久还起来堤边足逶迤游鱼傍我行野鹤向我飞敢忘昔贤志亦复咏而归寄言山中友和我和平诗○朱元晦防云久闻敬夫城南景物之胜常恨未得往游其间今读此诗便觉风篁水月去人不逺然敬夫道学之懿为世醇儒今乃欲以笔札之工追踪前作岂其戏耶不然则敬夫之豪放奔逸与西台之温厚靓深必有能辨之者○诗云诗筒连画卷坐防复行吟想象南湖水秋来几许深】堂观敬简堂【在府治张紫防建以为燕室两壁书中庸大学中屛书顔渊问仁一章皆张自笔侍讲张栻记云盖心宰万物而敬者心之道所以生也生则万理森然而万事之纲总摄于此凢至乎吾前者吾则因其然而酬酢之也故动虽防而吾固经纬乎趋吉之先事虽大而吾处之若饮食之常此所谓居敬而行简者欤故先觉君子谓饰私智以为竒非敬也简细故而自崇非敬也非敬则是心不存而万事乖析矣可不畏欤虽然若何而能敬克其所以害敬者则敬立矣害敬莫甚于人欲自容貌辞气之间而察之天理人欲丝毫之分则敬在其中引而达之则将有常而日新日新而无穷矣○朱元晦敬简堂诗煌煌定方中农隙孟冬月君侯敞斋扉华榜新未揭我来适兹时亦有大夫苃清湘不留行晤语得超越更看雷雨势翻动龙蛇窟襟怀顿能输肝胆亦已竭老仙来何方湖海气硉矹君侯敛袂起颠越承屦袜坐人惊创见引去殊卒卒伊余不忍逝顿首愿有谒人生均秉彛天造岂停歇云何利害判所较无一髪兹焉辨不早大本恐将蹷吾言实自箴君听未宜忽○后林栗易以静香堂】湘山观【在漕防东张安国书】防阁定王台【俗传定王载米愽长安土筑台于此以望其母唐姫墓张安国名曰定王台自为书扁○朱元晦诗寂寞畨君后光华帝子来千年余故国万事只空台日月东西见湖山表里囘定知爽鸠乐莫作雍门哀】楚楼【在郡城上】清风阁【在湘潭县】归鸿阁【在浏阳县杨中立建后为祠张敬夫记】亭舘望湘亭【郑谷诗湘水似伊水湘人非故人登临独无语风桞自摇春】湘江亭【孟宾于有丨丨丨诗云独宿大中年里寺樊笼得出事无心寒山梦觉一声磬霜叶满林秋正深】风雩亭【张敬夫序云岳麓书院之南有曾丘焉于登览为旷建安刘公作亭其上以为青衿游息之地广汉张敬夫名以风雩】碧湘门【冷斋夜话黄鲁直南迁与予防于长沙留丨丨丨者一月○陶弼诗城中烟树緑波漫几万楼台树影间天濶鸟行疑没草地卑江势欲沉山】长沙驿【桞宗元有诗】三元坊【淳熈乙巳上舍释褐魁易祓丁未省元汤涛状元王容皆邦人】佛寺道林寺【在岳麓山下距善化县八里寺有四絶堂保大中马氏建谓沈师裴休笔札宋之间杜甫篇章治平间蒋永叔作记曰彼以杜诗沈书为絶吾岂敢议若夫遗欧阳询书二也杜诗三也韩诗四也此之谓四絶○杜甫岳麓山道林二寺诗玉泉之南麓山殊道林林壑争盘纡寺门髙开洞庭野殿脚挿入赤沙湖五月寒风冷佛骨六时天乐朝香炉地灵步步雪山草僧寳人人沧海珠塔刼宫墙壮丽敌香厨松道清凉俱莲花交响共命鸟金榜双逥三足乌方丈涉海费时节圃寻河知有无暮年且喜经行近春日兼防暄暖扶飘然斑白身奚适旁此烟霞茅可诛桃源人家易制度橘洲田土仍膏腴潭府邑中甚淳古太守庭内不喧呼昔遭衰世皆晦迹今幸乐国养防躯依止老宿亦未晚富贵功名焉足图乆为野客寻幽惯细学何颙免兴孤一重一掩吾肺腑山鸟山花吾友于宋公放逐曾题壁物色分留与老夫○韩愈陪杜侍御游湘西寺诗长沙千里平胜地犹在险况当江濶处斗起势匪渐深林髙玲珑青山上琬琰路穷台殿辟佛事焕且俨剖竹走源泉开廊架崖广又云客堂喜空凉华榻有清簟涧蔬煑蒿芹水果剥菱芡又云小楼黒无月渔火灿星防夜风一何喧杉桧屡磨飐犹疑在波涛怵惕梦成魇静思屈原沈逺忆贾谊贬椒兰争妬忌綘灌其防謟谁令悲生膓坐使泪盈脸翻飞乏羽翼指摘困瑕玷珥貂藩维重政化类分陜礼贤道何优奉己事苦俭大厦栋方隆巨川楫行剡经营诚少暇游宴固已歉旅程愧淹留徂嵗嗟荏苒平生每多感柔翰遇频染展转岭猿鸣曙烟青焰焰○崔班诗临湘之滨麓之隅西有松寺东岸无松风十里摆不断竹泉防入于僧厨宏梁大栋何足贵山寺难有山泉俱四时唯夏不敢入烛龙安敢停斯须逺公池上种何物碧罗扇底红鳞鱼香阁朝鸣大法鼓天宫夜转三乗书野花市井裁不着山鸡饮啄声相呼金鉴僧回步步影石盆水溅聫聫珠北临髙处日正午举手欲摸黄金乌遥江大船小于叶逺村杂树齐如蔬潭州城郭在何处东边一片青模糊今来古往人满地劳生未了归丘墟长乡之门久寂寞五言七字夸规模我吟杜诗清入骨灌顶何必须醍醐白日不照来阳县皇天厄死饥寒躯明珠大贝采欲尽蚌蛤空满赤沙湖今我题诗亦无味怀贤览古城长吁不如兴罢过江去已有好月明归途○韦蟾诗石门逈接苍梧野愁色阴深二妃寡广殿崔嵬万壑间长廊诘曲千岩下静听林飞念佛鸟细看壁画防经马暖日斜明防蝀梁湿烟散羃鸳鸯瓦北方部落檀香塑西园文书贝叶写壤栏迸竹醉好题窄路垂防困堪把沈裴笔力鬭雄壮宋杜词源两风雅他方居士来施齐彼岸上人投结夏悲我未离扰扰徒劝我休学悠悠者何时得与刘遗民同入东林逺公社○裴説诗独立凭危栏髙低落照间寺分一派水僧鎻半房山对面浮生隔垂到老闻烟云与尘土寸步不相闗】岳麓寺【在山上百余级乃至今名惠光寺下有李邕麓山寺碑晋杉庵世传晋太尉陶防手植今存者七八株其围三丈中空空如庵絶顶有道乡台昔邹道乡谪新州道过潭潭守温益下逐客之令逆旅之人不敢舍夜渡湘江湘西琳禅师公乡人以火迎之公赠诗八年之中三往囘道人一意金石开非闗桑梓有分好自是针水无嫌猜焚香説了四句偈把手直上千尺台洞庭青草不我隔东呉可归归去来浩字志完为右正言因论元符事贬○沈传师诗承明年老輙自论乞得湘守东南奔为问富国富山水青嶂逦迤僧家园含香珥笔皆眷旧谦挹自忘台省尊不令执简亭馆直许携手游山樊忽惊列岫晚来逼朔雪洗尽烟岚昏碧波逥屿三山转丹槛缭郭千艘屯华镳蹀徇□步大斾防错辉松门樛枝竞鸷龙蛇势折干不灭风霆防相重古殿倚岩腹别引新径萦云根目伤平楚虞帝魂情多思逺聊开樽危弦细管逐歌飏画鼓绣靴随节翻锵金七言陵老杜入木八法蟠髙轩嗟余潦倒久不利忍复感激论元元○罗隐春日湘中题僧院蟾宫虎穴两皆休来凭危栏送逺愁多事林莺迁谩语薄情边鴈不逥头春融只恐乾坤醉水濶深知世界浮欲共髙僧话心迹野花荒草奈相尤○刘长卿自道林寺西入石路至麓山寺过法崇禅师故居诗山僧侯谷口石路扫莓苔深入泉源去遥从树杪囘香随青霭散钟过白云来野雪空斋掩岚风古殿开桂寒知自松老问谁栽惆怅湘江上何人更渡杯】大潙寺【在宁乡西百五十里唐元和中司马头陁开山】上封寺【在祝融之絶顶早秋已氷夏亦夹衣木之髙大者不过七八尺谓之矮松上有雷池题咏甚多】祠庙文帝庙【在湘西汉景帝三年置】定王庙【在长沙东北一里】南岳庙【在衡山西三十里南岳记南宫四面险絶无得至者汉武帝移于霍山隋文帝移于今所○韩愈谒衡岳庙遂宿南岳寺题门楼诗五岳登秩皆三公四方环镇嵩居中火维地荒足妖怪天假神物专其雄喷云泄雾藏半腹虽有絶顶谁能穷我来正逢秋雨节阴气晦昧无清风潜心黙祷若有应岂非正直能感通湏臾静扫众峯出仰见突兀撑青空紫盖连延接天柱石廪腾掷堆祝融森然魄动下马拜松栢一径趍灵宫粉墙丹桂动光彩鬼物图画填青红升堦伛偻荐脯酒欲以菲薄明其衷庙令老人识神意盱睢侦伺能鞠躬手持杯珓导我掷云此最吉余难同窜遂蛮荒幸不死衣食才足甘长终侯王将相望久絶神纵欲福难为功夜投佛寺上髙阁星月掩映云瞳胧猿鸣钟动不知曙杲杲寒日生于东○范至能骖鸾记衡山县西望岳山岧嵬半空湘中山既皆冈阜迤逦至岳山乃独雄尊特起若众山逊其髙寒者八日入南岳半道憇食望云亭夹路古松三十里至岳市宿衡岳寺岳市者环庙皆市区江浙川广众货之所聚生人所须无不有既憧憧往来则汚秽喧杂盗贼亡命多隐其间或期防约结于此官置巡检司焉南岳庙四河各有角楼两庑士偶仗卫皆取则帝所正殿独一神座监庙与礼直官日上香火后殿乃与后并处湖南马氏所植古松满庭殿后东西北三廊壁画后宫武洞清所作绍兴二十五年火殿上乃焼后廊壁本不圮官不时覆防渐为风雨所坏帅司亟遣众工摸搨新庙成用摸本更画虽不复武氏笔法然位置意象十存七八自宴乐优戯琴博图书弋钓纫织下至捣练汲井凢宫中四时行乐作务粲然毕陈良工运思苦心有如此者朶殿父画嫔御上直奁香篝衣之事尤为精研庙吏常鐍后宫门非命官盛服毋得擅入】黄陵庙【在湘阴北八十里韩愈作庙碑云湘旁有庙曰黄陵自前古立以祠尧之二女舜二妃者庭有古碑乃晋太康九年其额曰虞帝二妃之碑○李白诗洞庭西望楚江分水尽天南不见云日落长沙秋色逺不知何处吊湘君○许浑诗九疑望断几千载班竹泪防今更多】三闾大夫庙【在湘阴之罗洲名忠防侯○戴叔伦诗沅湘流不尽屈子怨何深日暮秋风起萧萧枫树林】贾谊庙【在长沙南六里即谊故宅有井上圆下方有局脚石床犹存】古迹邺侯书堂【唐李泌当肃宗时崔圆李辅国疾之泌畏祸愿隠衡山有诏赐隠士服为治室庐】戴氏堂【桞宗元记云农公刺潭三年因东泉为池环之九里丘陵林麓距其涯坻岛洲渚交其中其岸之突而出者水萦之苦玦焉池之胜于是为最公曰是非离世乐道者不宜有此卒授宾客之选者谯国戴氏曰简为堂而令居之堂成而胜益竒望之若连舻縻舰与波上下就之颠倒万物辽濶眇忽树之松栢杉槠被之菱芡芙蕖鬰然而阴粲然而荣凢观望浮游之美专于戴氏矣戴氏以文行累为连率所实礼贡之泽宫而志不愿仕与人交取其退逊受诸侯之宠不以自大其离世欤好孔氏书旁及庄文莫不縂统以至虚为极得受益之道其乐道欤贤者之举也必以类当农之选而专兹地之胜岂易得哉地虽胜得人焉而居之则山若増而髙水若辟而广堂不待饰而已奂矣戴氏以泉池为宅居以云物为朋从摅幽粹日与之娱则行宜益髙文宜益峻以道宜懋交相賛者也既硕其内又扬于时吾惧其离世之志不果矣君子谓农公刺潭得其政为东池得其胜授之得其人岂非动而时中者欤于戴氏堂也见公之徳故不可以不记】文昭园【在济川门外兴国间何承矩守园吏云昔属马家今归赵氏因闻提壶有感作诗云马家公子好楼台凿破青山碧沼开啼鸟不知人事变数声犹傍水边来】长沙土风碑【张谓铭并序天文长沙一星在轸四星之侧上为辰象下为郡县遁甲所谓沙土之地云阳之墟可以长往可以隠居者焉其山麓山其水湘水其畜宜鸟兽其谷宜秔稻厥草惟繇杜若荃蘅留荑防车出焉厥木惟乔椅桐桂柽贞松文梓生焉篠簜婵娟于原野碔砆昭曜于崖谷昔熊绎始在此地番君因之而后定王国至汉道陵迟董卓狼顾文台以三湘之众绩着勤王梁朝覆没侯景虎视僧辨以一州之人勲成定国桓文之举亦何加焉至于致礼旧君请尸归葬桓氏之子可谓忠也殒身强冦有死无辱尹氏之女可谓贞也轼蔡邓之宅足以厚儒风表古初之坟足以敦素行齐鲁之俗其何逺哉巨唐八叶元圣六载正言待罪湘东郡临江湖大抵卑湿修短疵疠未违天常而云家有重膇之人乡无班白之老谈者之过也此边岭瘴大抵炎热寒暑晦明未愆时序而云秋有赫曦之日冬无凛冽之气传之者差也巴蛇食象空见于图书鵩鸟似鸮但闻于词赋则知前古之善恶凡今之毁誉焉可为信哉因徴故老之言用纪仙山之石辞曰舜去黄屋于焉巡游逢逢夷于焉滞留五岭南指三湘北流隣聨沧浪边遥岣嵝湘山之下青青众草有蕙有兰在江之岛烟雨防波澜浩浩不采不撷弃捐逺道湘山之上青青众木有栝有松在岩之麓风霜凄凄柯叶沃沃不攘不栋老朽空谷陆有玉璞水有珠胎隋侯云卞卞氏不来湘云莽苍湘月徘徊贞石纪事层城之隈】名宦贾谊【汉文帝时谪为长沙王太傅谊在长沙三年有鵩飞入谊舍谊以长沙卑湿自恐寿命不永作赋以自广】谢朓【齐武帝时有忝役湘州与吏民别诗】禇遂良【唐髙宗时以争立后迁潭州都督】杨凭【韩愈作荆潭裴垍杨凭倡和序从事有云愈以荆潭酬唱诗者愈既受以卒业因仰而言曰夫和平之音淡薄而愁思之声要妙讙愉之辞难工而穷苦之言易好也是故文章之作常于羇旅草野至若王公贵人气满志得非性能好之则不暇以为今公开镇蛮荆统郡惟九常侍杨公领湖南之壌地二千里徳刑之政益勤爵禄之报两崇乃能崇志乎诗书寓辞乎咏歌往复循环有唱斯和搜竒抉怪雕镂文字与违布里闾憔悴专一之士较其毫厘分寸铿锵金石幽感鬼神信所谓材全而能钜者也两府之从事与部属之外属而和之茍在编者咸可观也宜乎施之乐章纪诸册书从事曰所言是矣告于公书以为荆潭唱和序】沈传师【自中舍除刺史】杨仪之　　　【杨仪之支使归湖南序今中丞之在朝愈日侍于门下其来镇兹土也有问湖南之宾客者愈曰知其客可以知其主者宣州也知其主可以信其客者湖南也去年冬奉诏为邑于阳山然后得谒湖南之宾客于幙下于是知前之信之也不失矣及仪之之来也闻其言而见其行则向之所谓羣与博者于吾何先后焉仪之智足以造谋材足以立事忠足以勤上惠足以存下而又侈之以诗书六艺之学充圣人之徳音以成其文而辅其质宜乎从事于是府而流声实于天朝也夫乐道人之善以勤其归者乃吾之心也谓我为邑长于斯而媚夫人云者不知言者也工乎诗者歌以系之】皇朝冦凖【以工侍知】张咏【知益阳县】唐介【湘山野录潭州籍一巨贾皆明珠太守而下悉轻其估以自售时介为倅偶分珠狱奏方入　仁宗谓近臣曰唐介必不肯买果然】赵抃【为武安节度推官有伪造印者以疑谳之得免死】赵宏【曽子固送行序云荆民与蛮合为冦潭傍数州被其害天子宰相以潭重镇守臣不胜任为改用人又不胜复改之守至上书乞益兵诏与抚兵三百天水赵君希道寔防以往希道雅与予接间过予道潭之事予曰潭山川甲兵如何食几何贼众寡强弱如何予不能知能知者书书之载若潭之事多或合数道之兵以数万卒絶山谷而进其势非不众且健也然而卒殱焉者多矣或单车独行防可以无事龚遂张纲祝良之类是也义信不足以致之虽合数道之兵以卒数万卒殱焉适重冦耳致平耶杨旻裴行立之类是也则兵不能致平致平者在太守身耳明也前之守也果能此天子宰相乌用易之必易之为前之守者不能此也今往者复曰请益兵何其与书之云云者异耶予忧潭民之重困也冦之益张也往时潭吏与旁近郡靳力胜贼者暴骸者戮降者有之今之往者将特不为是而已耶抑犹不免乎为是也天子宰相任之之意其然耶潭守近侍臣使抚觇潭者吏御史博士相望为我谂其贤者曰今之言古书往往曰迃然书之事乃已试者也师已试而施诸治与时人之自用孰为得失耶愚言傥可以平潭之患今虽细然大中祥符之间南方之忧常剧矣夫岂阶于大哉为近臣郎吏御史博士者独得而不思也耶希道固喜事者因其行遂次第其语以送之】杨时【张敬夫归鸿阁记云浏阳实潭之属邑公尝辱为之宰嵗饥廪以振民而部使者以催科不给罪公公之徳于民多矣】刘珙【知潭州一新岳麓书院】张孝祥【以集撰知】周必大【以少保判】朱熹【以秘撰知】人物屈平【字原○楚词云屈原既放游于江潭行吟泽畔顔色憔悴形容枯槁渔父见而问之曰子非三闾大夫欤何故至于斯屈原曰世人皆浊我独清众人皆醉我独醒是以见放渔父曰圣人不凝滞于物而能与世推移举世皆浊何不滑其泥而扬其波众人皆醉何不餔其糟而歠其醨何故深思髙举自令放为屈原曰吾闻新沐者必弹冠新浴者必振衣安能以身之察察受物之汶汶者乎宁赴湘流葬于江鱼腹中安能以浩浩之白防世俗之尘埃乎渔父莞尔而笑鼓枻而去乃歌曰沧浪之水清兮可以濯我缨沧浪之水浊兮可以濯我足遂去不复与言○贾谊吊屈原赋恭承嘉惠兮竢罪长沙仄闻屈原兮自湛汨罗造托湘流兮敬吊先生遭世罔极兮乃殒厥身乌虖哀哉兮逢时不祥鸾鳯伏窜兮鸱鸮翺翔阘茸尊显兮谗谀得志贤圣逆曵兮方正倒植谓随夷溷兮谓跖蹻廉莫邪为钝兮铭刀为铦于嗟黙黙生之无故兮干弃周鼎寳康瓠兮腾驾罢牛骖蹇驴兮骥垂两耳服盐车兮章甫荐屦渐不可乆兮嗟若先生独罹此咎兮谇曰已矣国其莫吾知兮子独抑欝其谁语鳯飘飘其髙逝兮夫固自引而逺去袭九渊之神龙兮沕渊潜以自珍偭枭獭以隠处兮夫岂从虾与蛭螾所贵圣之神徳兮逺浊世以自藏使麒麟可系而羁兮岂云异夫犬羊般纷纷其离此邮兮亦夫子之故也歴九州而相其君兮何必怀此都也鳯凰翔于千仞兮览徳辉而下之见细徳之险防兮遥矰击而去之彼寻常之汚渎兮岂容吞舟之鱼横江湖之鳣鲸兮固将制于蝼螘○朱元晦楚词序原之为人其志行虽或过于中庸而不可以为法然皆出于忠君爱国之诚心原之为书其辞防虽或流于跌宕怪神怨怼激而不可以为训然皆生于缱绻恻怛不能自已之至意虽其不知学于北方以求周公仲尼之道而独驰骋于变风变雅之末流以故醇儒庄士或羞称之然使世之放臣屏子怨妻去妇抆泪讴吟于下而所天者幸而听之则于彼此之间天理民彛之善岂不足以交有所而増夫三纲五常之重此予所以每有味于其言而不敢直以词人之赋视之也】蒋琬【湘乡人为广都长诸葛亮常曰琬社稷之器非百里才】欧阳询【临湘人为太子率更令子通夏官尚书父子俱善书号大小欧阳体】皇朝廖倚【欧阳永叔送廖倚归衡山序元气之融结为山川山川之秀丽称衡湘其蒸为云霓其生为梓人居其间得之为俊杰秀才生于衡山之阳而秀丽之精英者得之尤多故其文则云霓其材则梓始以进士举于有司不中遂游公卿间所至皆虚舘设席争以礼下之今永兴太原公雅识沉正器君尤深其初镇秦川也请君与俱行遂趍凾闗以览秦都则西方士君子得以承望乎风采矣凢居秦几嵗而东将过京师以归予尝以上计吏客中都识君于文逵辱之以益友当君之西也获饯于国门及夫斯来又相见于洛道语故旧数日乃行夫山川固能产异物而不能畜之者诚有利其用者尔今君之行也余疑夫不能久蓄于衡山之阿也】胡安国【建人寓居南岳之下着春秋传有子曰寅曰宏曰宁】胡寅【尝着读史管见号致堂先生】胡宏【尝见杨中立于京师又从侯师圣于荆门居五峯之下余二十年】张浚【字徳逺广汉人寓世长沙封魏公号紫岩○朱元晦拜墓下有诗云衡山何巍巍湘流方汤汤我公独何往劒履在此堂念昔中兴初孽竪倒冠裳公时首建议自此扶三纲精忠贯宸极孤坟磨穹苍元戎二十万一旦先啓行西征奠梁益南辕抚江湘上心既豫附国威亦张皇缟素哭新宫哀声连万方强敌闻裭魄经营乆彷徨玉帛骤往来士马且伏藏公谋适不用拱手迁南荒白首复来归髪短丹心长拳拳冀感格汲汲勤修攘天命竟难谌人事亦靡常悠然谢台鼎骑龙白云乡坐令此空山名与日月彰】张栻【浚之子号南轩先生○朱元晦尝为之賛曰广仁义之端至于可以弥六合谨义利之辨至于可以折秋毫拳拳乎其致主之勤汲汲乎其干父之劳仡仡乎其信道之笃卓卓乎其立心之髙知之者识其春风沂水之乐不知者以为湖海一世之豪彼其休山立之姿既与其不可传者死矣观于此者尚有以卜其见伊吕而失萧曹耶】题咏夜醉长沙酒【唐杜甫诗云云晓行湘水春岸花飞送客樯燕语留人】风壤带三苗【杜甫诗云山兼五岭云云】秋晚岳増翠【杜甫诗曰云云风髙湖卷波】衡霍生春草【杜甫诗云云潭湘共海浮】两边枫作岸【张九龄诗征鞍穷郢路归棹入湘流云云处橘为洲】楚岫干峰碧【韦昭寄杜甫诗云云湘潭一叶黄】洞庭值秋晚【韩愈送李正字归湖南诗长沙入楚深云云人随鸿鴈少江共蒹葭逺】云水洞庭寛【张祐送韦整尉长沙诗逺逺长沙去怜君利一官风防彭蠡疾云云木客提蔬束江乌接饭凡莫言卑湿地未必乏新欢】水溢洞庭湖【贾至送王员外赴长沙诗携手登临处巴陵天一隅春生云梦泽云云共叹虞翻枉同悲阮籍途长沙旧卑湿今占不应殊】云日楚天暮【贾至送长沙韦明府之任诗秋入长沙县萧条旅宦心烟波连桂水官舍映枫林云云沙汀白露深遥知讼庭里佳政在鸣琴】江烟作夕岚【戎昱送张秀才之长沙诗君向长沙去长沙仆旧谙虽云桂岭北终是洞庭南山霭生朝云云松醪能醉客慎勿滞湘潭】潭府邑中甚淳古【杜甫诗云云】便领吴王第一州【郭獬送吴中复诗初登西汉文章府云云绕郭白云衡岳近满帆明月洞庭秋】
　　四六【出纶天阙　　一札由中　　出纶鳯掖　长沙巨镇作屏星沙　　三湘谋帅　　作牧熊湘　南楚上流眷长沙之巨屏　　天开熊楚之封　　惟翼轸牛女之墟居南纪之上游　　星烱寿沙之次　　接猺獠蜑黎之俗全楚号古要区　　控百粤以分封　　洞有覊縻之獠俗长沙为今巨屏　　包九疑而奠壤　　野无鬬防之猺民彬彬礼乐之乡　　惟荆楚之奥区　　陆梁屡啸于猩鼯济济文物之盛　　控江湖之孔道　　搜猎乆勤于貔虎眷此鬻熊之壤　　壮三营之甲胄　　方休兵争买于犊牛邻于蛮獠之居　　锵两学之衣冠　　而小丑肆为于虺蜴岳麓置书院而复建学官鸿儒接迹　　比植纛建牙于此地武安縂州兵而增屯禁旅虎士奋威　　多运筹秉轴之大臣洞庭青草之波澄无非惠泽　长沙千里之平寄隆岳牧岳麓道林之境胜尽入诗篇　洞庭九州之大责重藩垣控重湖而亘九疑郊圻甚广　　逺则边鄙守御之计未撒饷三营而给两学赋入颇难　　近而军旅调之费不赀泰阶腾两两之辉旁连翼轸　五营将卒萃犀角以云屯维石巩岩岩之势特镇湖湘　两学儒生纷苎袍而雪委学兼岳麓修明逺自于前贤壤带洞庭镇拊近烦于元老】










　　方舆胜览卷二十三
　　钦定四库全书
　　方舆胜览卷二十四　　　　宋　祝穆　撰
　　衡州【衡阳　耒阳　安仁常宁　荼陵】
　　建置沿革【禹贡荆及衡阳为荆州当鹑尾之次翼轸之分野春秋属楚秦属长沙郡汉属桂阳郡及长沙国吴置湘东郡晋立湘州宋为国齐为郡梁置衡州陈置东衡州以本州为西衡州隋置衡州炀帝改为衡山郡唐复为衡州国朝因之领县五治衡阳】
　　湖南提刑提置司
　　事要郡名衡阳【郡在衡山之阳故曰衡阳】古酃【汉为酃县】蒸湘【见蒸水注】风俗民丰土闲【南齐志湘州之奥云云】人多纯朴【寰宇记有舜之遗风云云】必有魁竒之民【见下韩文】形胜东傍湘江【郡县志云云北背蒸水】潇湘带其左【图经衡之为郡直鴈峯北云云】独衡山为宗【韩文南方之山巍然髙大者以百云云神气所感必有魁竒忠信才徳之民生其间详见桞州】囘鴈为首【徐灵期曰南岳周囘八百里云云麓岳为后】山川之秀丽【欧阳永叔云云接衡湘人得之为俊杰详见潭州】山川石鼓山【在城东三里有东岩西溪前峯后洞○郦道元水经注云临蒸县有石鼓山湘水所迳鼓鸣则有兵革之事】熊耳山【在安仁县东南七十里】衡岳【在衡阳县○寰宇记宿当翼轸度应玑衡书所谓南岳也乃朱陵之灵台太虚之寳洞国初缘旧制祠官所奉止东西北中四岳开寳元年有司按祭典请祭南岳于衡山从之详见潭州】岣嵝峰【在衡阳北湘水记衡山南有一山名丨丨东西七十里南北三十里髙一千五百丈禹登山获金简玉牒治水之书山上承翼宿铃得钩物故名岣下据离宫摄统火师故名嵝○韩愈诗岣嵝山尖神禹碑字青石赤形摹竒科斗拳身薤叶披鸾飘鳯泊拏虎螭事严迹怪鬼莫窥道人独上偶见之我来咨嗟涕涟洏千捜万索何处有森森緑树猿猱悲】囘鴈峰【在衡阳之南鴈至此不过遇春而囘故名或曰峯势如鴈之囘】紫盖峯【山海经山有玉牒遥望如阵云有峯名紫盖禹治水登而祭之遇元夷苍水使者授金简玉字果得治水或曰其形如盖】兠率峰【陶弼诗云兠率一峰旁林开见寳幢鸟行髙避县山骨下连江】白云峰【在南岳下有龙潭又有碧云峰明月峰香炉峰天柱峰石廪峯石菌峯芙蓉峯】曽青冈【出曽青可合仙药】酃湖【郭仲坚湘中记衡阳县东二十里有丨丨周二十里深八尺湛然緑色土人取以酿酒其味醇美晋武帝平吴始荐酃酒于太庙○呉都赋飞轻轩而酌緑酃】茶溪【寰宇记茶陵有茶水】黄溪【吕温诗云偶寻丨丨日欲没早梅未尽山樱无事江城闭此身不得坐待花间月】湘水【自阳海源至零陵而营水防二水合流谓之潇湘】蒸水【衡阳本汉酃县属长沙国吴分酃县立临蒸县今郡西七十里蒸阳故城是也○郡国志俯临蒸水其气如蒸故曰临蒸】耒水【在耒阳县一名歴水中有大歴可容百斛】宜溪水【在耒阳湘州记傍有穴天旱以水灌之輙致暴吴都赋所谓龙穴所蒸灵所潴是也】潇湘水【栁宗元湘口馆诗序潇湘二水所防】上潢水【在衡阳县出岣嵝山屈曲流六十里防湘水胜小舟】大别水【水经注丨丨丨所出耒阳】水【在朱陵洞○毕田诗洞门千尺挂飞流玉碎珠冷喷秋今古不知谁卷得緑罗为带月为钩】青草渡【在衡阳县北一里即蒸水】学校石鼓书院【朱元晦记石鼓山据蒸湘之防江流环带最为一郡佳处故有书院起唐元和间州人李寛之所为至国初时常赐勅额其后乃复稍徙而东以为州所则书院之迹于此遂废而不复脩矣淳熈十二年部使者潘侯畤徳夫始因旧址列屋数间榜以故额将以俟四方之士有志于学而不屑于课试之业者居之未竟而去今使者成都宋侯若水子渊又因其故而益广之别建重屋以奉先圣先师之象且摹国子监及本道诸州印书若干卷而俾郡县择遣修士以充入之盖连帅林侯栗诸使者蘓侯诩官侯鉴衡守薛侯伯宣皆奉金赍割公田以佐其后逾年而后落其成焉于是宋侯以书来曰愿记其寔以诏后人且有以幸教其学者则所望也予惟前代庠序之教不修士病无所于学往往择胜地立精舍以为羣居讲习之所而为政者乃或就而褒表之若此山若岳麓若白鹿洞之防是也逮至本朝庆歴熈宁之盛学校之官遂徧天下而前日处士之庐无所用则其旧迹之芜废亦其势然也不有好古图旧之贤孰能谨而存之哉抑今郡县之学官置博士弟子员皆未尝防其徳行道艺之素其所授受又皆世俗之书进取之业使人见利而不见义士之有志于为已者盖羞言之是以常欲别求燕闲清旷之地以共讲其所闻而不可得此二公所以慨然愤于斯役而不敢惮其烦盖不独不忍其旧迹之芜废而已也故特为之记其本末以告来者使知二公之志所以然者而无以今日学校科举之意乱焉又以风晓在位使知今日学校科举之害将有不可胜言者不可以是为适然而莫之救也若诸生之所以学而非若今人之所谓则昔者吾友张子敬夫所以记夫岳麓者语之详矣顾于下学之功有所未究是以诵其言者不知所以从事之方而无以蹈其寔然今亦何以他求为哉亦曰养其全于未之前察其机于将之际善则广而充之恶则克而去之其亦如此而已矣又何俟于予言哉】亭榭合江亭【在石鼓山后唐刺史齐映建○韩愈自山阳令徙江陵掾过衡阳有合江亭寄邹使君诗云江亭枕湘江蒸水防其左瞰临渺空濶緑净不可唾维昔经营初邦君寔王佐翦林迁神祠买地费家货梁栋宏可爱结搆丽匪过伊人去轩腾兹宇遂摧挫老郎来何暮髙唱乆乃和树阑盈九畹栽竹逾万个长绠汲沧浪幽溪下坎坷波涛夜俯听云树朝对卧初如遗宦情终乃最郡课人生诚无几事往悲岂那萧条绵嵗时契濶继庸胜事谁复论丑声曰已播中丞黜凶邪天子闵穷饿君侯至之初闾里自相贺淹滞乐闲旷勤苦劝慵惰为余扫尘阶命乐醉众坐穷秋感平分新月怜半破愿书岩上石勿使尘泥涴】望岳亭【在县南唐韦虚丹建】祠墓木居士庙【韩愈诗火透波穿不计春根如头面干如身偶然题作木居士便有无穷求福人○罗隐题木居士庙诗鸟噪残阳草满庭此中枯木似人形只应水物长为主未必浮槎即有灵八月风波飘不去四时黍稷荐惟馨南朝庾信无因赋牢落祠前水气醒○元丰初耒阳令祷旱无雨祈而薪之今所祀者乃寺僧再刻也】杜子美墓【本传大厯中出瞿唐下江流泝沅湘以登衡岳因客耒阳游岳祠大水遽至涉旬不得食县令具舟迎之乃得还令尝馈牛炙白酒大醉一夕卒刘斧摭遗小説谓子美由蜀往来得以诗酒自适一日过江上舟中饮醉不能复归宿酒家是夕江水暴涨子美为惊湍漂泛其尸不知落于何处宗还南内思子美诏求之聂令乃积空土于江上曰子美为白酒牛炙胀饫而死于此矣以此闻宗故唐史氏因有牛炙白酒大醉一夕卒之语信哉史氏之讹也○元稹作墓志云扁舟下荆楚竟以寓卒旅殡岳阳其后嗣业啓柩襄祔事于偃师途次于荆拜余为志○韩愈诗今春偶客耒阳路凄惨去寻江上墓招手借问牧童儿牧儿指我祠堂处一堆空土烟芜里空使诗人悲叹起怨声千古寄西风寒骨一夜沉秋水当时防处多白酒牛炙如今家家有饮酒食肉今如此何常人无饱死捉月走入千尺波忠諌便沉汨罗底固知天意有所存三贤所归同一水过客留诗千百人千古丑声竟谁洗明时好古疾恶人应以我意知终始○王介甫题杜子美像云吾观少陵诗谓与元气侔力能排天干九地壮顔毅色不可求浩荡八极中生物岂不稠丑妍巨细千万殊竟莫可以穷雕锼惜哉命之穷颠倒不见収青衫老更斥饿走半九州瘦妻僵前子仆后攘攘盗贼森戈矛吟哦当此时不废朝廷忧常愿天子圣大臣各伊周宁令吾庐独破受冻死不忍四海赤子寒飕飕伤屯悼屈只一身嗟时之人我所羞所以见公像再拜涕泗流推公之心古亦少愿起公死从公游】名宦吕温【为刺史】皇朝张齐贤【廷试唱名得防一榜尽除通判】冦凖【凖之贬雷州也天下莫不之初过零陵行囊为溪冦所掠其酋长闻而趣还之逾年迁衡州司马】刘挚【为御史里行上疏论常平免役法十害责监衡州塩仓】人物蔡伦【有宅在耒阳县有池及捣纸臼】题咏中有古刺史【杜甫诗云云盛才冠岩廊扶颠持柱石独坐飞秋霜】郡邑地卑饶雾【唐郭受寄杜子长诗云云江湖天濶足风涛】湖南为客动经春【杜甫诗云云燕子啣泥两度新】衡阳太守虎符新【唐韩翊诗湘竹班班湘水春云云】可独衡山解识韩【蘓子瞻诗】
　　四六【防渥龙墀　刚辰啓籕　湖右奥区　地防州望分符鴈峤　蒸水建牙　衡阳名郡　星烱仓台瞻言蒸水之邦　载惟翼轸之区　　岂伊南服之州乃析长沙之地　莫重荆衡之域　　尚屈东方之骑符分汉室之鱼开藩有俶　　诗述昌黎闾里贺使君之至书寄衡阳之雁贺厦敢稽　　句成杜老岩廊辍刺史之临揖衡岳之五峯正须弹压　　　开天柱紫盖之云民嵓洞见分湖湘之千里有赖抚摩　　　澄洞庭青草之水地险弥坚皂盖朱轓岂鴈峯之久驻　　肃拥州麾直可开衡山之云气黄扉青琐即鳯阁之遄归　　频过书院又将咏沂水之春风韩昌黎之叙衡山必多忠信魁竒之士朱文公之记石鼓欲闻性命道徳之谈】
　　道州【营道　江华宁逺　永明】
　　建置沿革【禹贡荆州之域舜封象于有庳国即其地也楚越之分翼轸之星春秋战国属楚秦属长沙郡汉武分长沙置零陵郡呉分零陵郡置营阳郡今州是也以郡在营水之南故名南齐为营道郡梁改永阳郡唐改南营州寻改道州皇朝因之今领县四治营道】
　　事要郡名舂陵【长沙定王封中子买为丨丨侯有故城在宁逺县】风俗俗尚韶歌【晏类要云云因舜二妃泣望于潇湘号曰相君湘夫人遂作此歌其来乆矣】岛夷卉服【同上引风俗记云别有山徭白蛮倮人三种书所谓云云是也】形胜僻在岭隅【元结曰臣州云云其实边裔】有九疑山【山海经注云苍梧之川云云在零陵界】与五岭接【寰宇记云云有炎热而无瘴气】南控百粤之徼【掌禹锡壁记云云北凑三湘之域】土产州产侏儒【阳城传城为道州刺史云云谓之矮奴城奏州民尽短自是罢贡州人感之以阳名子○白居昜矮奴诗道州之民多侏儒长者不过三尺余市作矮奴年进送号为道州任土贡一自阳城来守郡不进矮奴频诏问城云臣按六典书任土贡有不贡无道州水土所生者只有矮民无矮奴吾君感悟玺书下嵗贡矮奴宜悉罢道州民欲説使君先下泪仍恐儿孙防使君生男多以阳为字】山川营道山【在丨丨县西四十五里其始名曰营阳又曰南营又曰洪道】潇山【在营道县西】九疑山【在寕逺县南六十里亦君苍梧山九峯相似望而疑之谓之丨丨丨有九峯峯各有一水四水流灌于南海五水北注合为洞庭其一曰朱明峯其下湘水源二曰石城峯其下沲水源女冠鲁妙典所居三曰石楼峯其下巢水源四曰娥皇峯其下池水源五曰舜源峯其下瀑水源亦曰华盖此峯最髙六曰女英峯其下砅水源七曰萧韶峯其下渀水源八曰桂林峯其下洑水源九曰梓林峯其下湎水源旧录所载不同与九峯不相涉○苍梧九疑之辨檀弓云舜于苍梧之野晋习凿齿云虞舜零陵元和郡县志亦云九疑舜之也按太史公曰舜南狩行死于苍梧之野归于江南之九疑是为零陵则是舜死于苍梧之野归于零陵之九疑山海经云舜之所在今道州零陵县界苍梧九疑当是两处后人误引舜死之地以为舜之所耳太史遍歴天下名山大川必有所防当从史记及山海经】舂陵山【在营道县北七十五里五山相接山势峭秀舂陵水所出即汉舂陵】含晖岩【在营道县南五里唐刘梦得记云薛君景晦为道州得异境有石室穹然如夏屋因名其地曰丨丨丨】斜岩【在县南二百余步古木苍烟石田棊布岩窦可二丈其中深不可极或云通天执炬而入但见峻岩峭壁寒泉冷风滴乳如佛像如车盖如花菓如器皿如飞走唐薛伯髙命名至道初太守张观名曰紫虚洞有冦莱公题名在焉】玉琯岩【在古舜祠之侧汉哀帝时零陵郡文学奚景得玉琯十二于此今舜祠后石室是也前有天皇元年舜碑尚焉】月陂岩【在田村梁武帝时有双师自南岳来止于黄庭观居白马岩一日临溪浴既隠去留所衣丨丨在杉林间数百年不坏岩中坐席旧迹宛然】髙士岩【在舜祠西二里间旧名野猪岩丘顺甫钦若改曰丨丨丨昔有猎者见羣豕逐入岩不见因得乐器一部无为观道士以献之朝时见唐王维贺表】龙岩【在丹桂乡耽坡墟之侧濒江湘传若闻岩有龙吟之声即其乡有登科级者】阳华岩【在营道县东南七里山下有大岩向东元次山名之作铭命邑大夫瞿令问以二体篆书刻之崖石元次山招陶别驾家阳华诗云海内厌兵革騒騒二十年阳华洞中人似不知乱焉】班竹岩【在营道县南五十里多小班竹相传云舜葬九疑二妃寻湘水以乎拭泪把竹遂成班色也○刘长卿诗梧桐在何处班竹自成林防防流残涙枝枝寄在心】白茫岭【在江华县西亦名甿渚五岭之一世説五岭一大庾二永明三白茫四腊岭五临源白茫岭在江华杜甫云五岭皆炎热此居其一】永明岭【在永明盖五岭之一也】暖谷【在寒亭傍治平四年邑尉李伯英得之邑大夫蒋褀名之蒋頴叔作记谓方盛寒入此谷中其气温然虽挟纩炽炭不若也】碧虚洞【水流通碧桥南注舜溪亦名嘉鱼洞其寔碧虚池也元次山名曰无为洞篆刻在焉洞在永福寺东十步上有正元间李峤篆刻行五里间有南北二径一径适舜峯一径通紫虚洞行二十里有石穴上通于天有元次山永泰年题名自天圣中寺僧云亮于洞前百步筑堤为塘潴水溉田洞遂为池】左湖【在州东】濓溪【在营道县西二十里】洄溪【在江华县三十里四山之间乳窦松膏之所渍泉甘宜稻饮之者夀元次山宿洄溪翁宅诗序云翁代宗时人姓黄】舂溪【在故大歴县即都溪也】右溪【在城西水流石间元次山名之有游右溪劝学者诗薛伯髙即其旁建学溪在学之东○元次山诗吾爱石鱼湖石鱼在湖里鱼皆有酒尊绕鱼是湖水儿童作小舫载酒胜一杯且欲坐湖畔石鱼长相对】二十四滩【亦能病舟】潇水【在营道县西北南流一百里至州城东南与沲水合】营水【在营道西一里】井泉七泉【元结铭序云道州东郭有泉七穴命其五曰潓涍汸淔欲饮者有所感一曰漫泉自旌漫浪一出山东命曰东泉垂流特异】楼阁莱公楼【在州治之西公贬道州司马既去人为之建楼以莱公名之初尞王安中书额】鼓角楼【天圣间司理掌禹锡记云皷角之制有自来矣肇帝鸿之御宇战蚩尤于野克壮乎虎旅取象乎龙吟尔后始皇备于卤簿稷嗣定于雅乐前征乌于之国遂寝乎兠勒之曲后分熊轼之寄乃限乎天骄之奏故有屹壤湖之峻雌敞云构之飞谯三吹之调弥切七萃之师咸肃丕显乎威武底宁乎边鄙则知圣人备物致用其利博哉】亭榭粲粲亭【在州治后盖取杜诗丨丨元道州之句】欣欣亭【同上取道州民歌老者幼者何丨丨之句】振振亭【同上取桞子厚文宣王庙碑丨丨薛公之意】肃肃亭【同上取杜甫饯裴道州诗丨丨秩初筵之意】欵乃亭【元结有诗云下泷船似入深渊上泷船似欲升天泷南欲到九疑郡应絶髙人乘兴船】白云亭【元结诗有云出门见南山喜逐松径行穷髙欲极逺始到丨丨丨】潓泉亭【在惠泉北○元结诗云问吾常燕息泉上何处好独有丨丨丨令人可终老天寒宜泉温泉寒宜大暑谁到丨丨丨其心肯辞去】寒亭【在江华县隔江唐瞿令问栈险道入洞穴因作亭于石上元结大暑登之疑天时将寒故名】菊圃【在州治元结有诗】古迹舜陵【或云在女英峯之下寰宇记云名永陵自古禁樵采置守陵六戸】有庳国【舜封象于有庳后世以道州为有庳之国国始封今失其地唐通典为有鼻桞宗元记薛伯髙刺道州斥鼻亭神事亦有庳为有鼻云】麓状三级【在舜庙前萧韶峯之东北无为观后相去十余里古有道之士作之以栖息】修真四坛【第一坛乃第一麓林上有茜草长丈余如虎须古人链丹之地铁臼铛釡犹存第二坛乃第二麓状有清池东流上有铁臼铁磬观其文云齐永明五年四月五日国主为一切舎识造鉄磬十二枚第三坛上有石状筀竹围大者几二尺第四坛有石盆水流不竭】九井【在九疑山世传何侯采药九疑山錬丹于此汲一井而八井皆动】窊樽【在城中报防寺之西元结集云道州城外左湖东二十步有小石山山巅有窊穴可以为樽乃为亭樽上○元结诗巉巉小山石峯载窊亭窊石堪为樽状类不可名】五如石【在下津门之外江之北左如旋龙右如惊鸿前如饮虎后如怒坐于石巅如乗灵槎亦元结名之】初尞石【在州子城西开圥寺前江中王安中谪居每乗舟往坐其上有刻字】祠庙舜祠【在舜峯下】濓溪祠【魏华父记营道之西十八里为濓之源又东流二十里为濓溪保左曰龙山右曰豸则故居之寔也】名宦裴虬【为刺史欧阳永叔集古录怡亭防尾称虬为道州刺史盖亭铭裴虬所撰】徐履道【元结道州刺史记天下太平方千里之内生植齿类刺史能存亾休戚之天下丘兴方千里之内能得黎庶能援患难在刺史耳凢刺史若无文武才略若不清亷肃下若不明惠公直则一州生类皆受其害于戯自至此州见井邑丘墟生民几尽试问其故不觉涕下前政刺史或有贪猥惛弱不分是非但以衣服饮食为事数年之间苍生防以私欲侵夺兼之公家驰迫非奸恶彊富殆无存者问之耆老前后刺史能恤养贫弱専守法令有徐公履道李公廙而已徧问诸公善或不及徐李二公恶有不堪説者故为此记与刺史作戒自置州已来诸公改授迁绌年月则旧记存焉】李廙【详见上徐履道注】元结【本传结为刺史搜搅山水佳处被之诗歌由是此邦山水甲天下又奏免百姓所负租税十三万八千余緍○容斋三笔元结为刺史作舂陵行又作贼退示官吏一篇杜甫览结二诗亦志之曰今盗贼未息知民疾苦得结軰十数公落落然参错天下为邦伯万物吐气天下少安可待矣】阳城【城至道州治民如治家不以簿书介意课当上考功成自书曰抚字心劳摧科政拙考下下】薛伯髙【唐元和七年由刑部郎为州刺史迁州学于城西桞宗元为记】皇朝冦凖【景徳间与毕士安同相以谋废丁谓事泄出知州未几贬道州司马公之谪此也百姓兢荷土木为廨舍守土者以闻遂有海康之行】人物李郃【太和元年擢进士第一崔郾为坐主或谓即与刘蕡同应贤良方正科者】何坚【韩愈送何坚序何与韩同姓为近坚以进士举于吾为同业其在太学也吾为博士坚为生生与博士为同道其识坚也十年为故人同姓而近也同业也同道也故人也于其志不得愿而归其可以无言耶坚道州人道之守阳公也道于湖南为属州阳公贤也坚为民坚又贤也湖南得道为属道得坚为民坚归倡其州之父老子弟服阳公之令道亦倡其县与其比州服阳公之令吾闻鸟有鳯者常出于有道之国当汉时黄霸为頴川守是鸟实集而鸣焉若史可信坚归吾将贺其见鳯而闻其鸣也已】皇朝周頥【始名惇实改避旧讳年十五偕母往京师依舅家居用舅氏向思补将作监簿调洪州分宁县主簿南安军司理郴州郴县令桂阳令又知洪州南昌县合州判官防州通判永州通判迁驾部郎受广东运判就转虞部郎提刑以疾求南康上印分司南京卜居九江庐山名曰濓溪书堂江州先生初往京师不知其师谁也年未不惑已为二程师先生有通书四十章旧无太极图程氏本有之在通书之后或曰传于穆脩修先天图于种放放传于希夷先生陈抟此殆其学之一师也通书有章其篇目则后人为之五峯胡公宏为序焉】题咏粲粲元道州【杜甫和元使君舂陵行云遭乱髪尽白转衰病相婴沉绵盗贼际狼狈江汉行叹时药力薄为客羸瘵成吾人诗家秀采世上名云云前圣畏后生观乎舂陵作歘见俊哲情复览贼退篇结也实国桢贾谊昔流恸匡衡尝引经道州忧黎庶词气浩纵横两章对秋月一字偕华星致君唐虞际纯朴忆大庭何时降玺书用尔为丹青狱讼乆衰息岂惟偃甲兵凄恻念诛求薄敛近休明乃知正人意不茍飞长缨凉颷振南岳之子宠若惊色沮金印大兴含沧溟清我多长卿病日夕思朝廷肺枯渴太甚漂泊公孙城呼儿具纸笔隐几临轩楹作诗呻吟内墨淡字欹倾感彼危苦词庶几知者听】肃肃秩初筵【杜甫湘江饯裴道州诗白日照舟师朱旂散广川羣公饯南伯云云】朝飡是草根【元结舂陵行诗舟小经乱亡遗人实困疲大乡无十家大族今单羸云云暮食乃木皮】隼旟辞潇水【刘禹锡送李防一麾出营阳惠彼蚩蚩民云云居者皆涕零】路入画屏中【吕温道州途中诗秋桂佳山水营阳旧日同经途防不暇遇境説难穷叠嶂青时合澄湘漫处空舟移明镜里云云岩壑千家接松萝一径通渔灯生漂渺犬吠隔珑戯鸟留余翠幽花恡晚红光翻沙瀬日香散橘园风信美非吾土分忧属贱躬守愚资地僻防隠望年丰且保心能静那求政必工课始如免戾归养洛城东】余昔轫于苍梧【屈原离骚经曰云云歴沅湘以南征兮就重华而陈词】登九疑兮望青川【李白悲清秋赋云云见三湘之潺湲】
　　四六【乃眷舂陵　潇湘名邦　虽云地僻　　山近九水实邻炎峤　濓溪遗俗　尤幸民淳　　俗同五岭乃眷苍梧之野　　吊灵均于湘水　　民贫而土地希入爰分左竹之符　　呌虞舜于苍梧　　俗悍而蛮獠杂居阳誎议字民之政此意可稽　　　郡临潇水居多蛮徼之民周濂溪毓秀之乡斯文有赖　　　地近岭隅渐有炎荒之象抚字心劳宁愧当时之阳子　　　岂特矮民犹诵阳公之徳品题句妙重逢今代之漫郎　　　抑令黎庶能知元子之忧】















　　方舆胜览卷二十四
&lt;史部,地理类,总志之属,方舆胜览&gt;
　　钦定四库全书
　　方舆胜览卷二十五　　　　宋　祝穆　撰
　　郴州【郴县　桂阳　宜章永兴　资兴　桂东】
　　建置沿革【禹贡荆州之域翼轸之分野春秋战国属楚秦属长沙郡项羽徙义帝于长沙都郴即此地也汉髙祖属荆州三国呉属分荆州以湘水为界长沙江夏桂阳以东属呉晋属江州又属湘州隋废桂阳立郴州因汉县名也唐改桂阳郡复为郴州国朝因之中兴领县四寕宗朝以溪峒扰攘创资兴桂东两县今领县六治郴县】
　　事要郡名郴阳【见沿革注】郴江风俗清淑之气蜿蟺扶舆【韩愈送廖道士序五岳于中州衡山最逺南方之山巍然髙而大者以百数独衡山为宗最逺而独为宗其神必灵衡之南八九百里地益髙山益峻水清而益驶其最髙而横絶南北者岭郴之为州在岭之上测其髙下得三之二焉中州清淑之气于是焉穷气之所穷盛而不过必蜿蟺扶舆磅礴而鬰积衡山之神既灵而郴之为州又当中州清淑之气蜿蟺扶舆磅礴而鬰积其水土之所生神气之所感白金水银丹砂石英钟乳橘柚之包竹箭之美千寻之名材不能独当竒也意必有魁竒忠信材德之民生其间而吾又未见也其母乃迷惑溺没于老佛之学而不出耶廖师郴民而学于衡山气专而容寂多艺而善游岂吾所谓魁竒而迷溺者耶廖师善知人若不在其身必在其所与游访之而不吾告何也于其别申以问之】必有才德生其间【见上】民俗愿朴而劲【朱作潜社坛记】风俗脆薄【许荆传郡濵南州云云】人才之盛【李若谷郴江后序悼楚怀之徙嘉唐相之节叙三贤之政绩纪三仙之功行○呉仲权吊古赋蜡屐东山诵刘公之忠击楫北湖味韩子之穷】形胜古桂阳郡【张浮休百咏诗序云云在湘之东南五六百里其地皆山谷实岭之北麓也当五岭未开之时郴为南方极逺之地今南有广西有桂广桂犹善部则郴可知】西接九疑【图经云楚汉上游南接五岭云云东南距湖北距衡山】控扼交广【阮阅休防云云襟带湖湘】为湘楚上防【郡守凌伯裕作郴江集序郴云云】在海峤之北【练亨甫灵寿山记云郴环山而州云云衡湘之南】州在百重山之内【张浮休南迁録】实岭麓斗僻之地【呉仲雍记郴古郡也而云云】南直五岭之冲【陈纯夫州学记北瞻衡岳之秀云云】钩扶景象【郴江续集序若昔社草堂韩昌黎笔端有神云云而郴江殆无遗赏】自唐以山水名天下【郴江前集序云云】山川马岭山【在郴县东北七里旧名牛皮山又名苏仙山舆地志昔有仙人苏耽入山学道其母徃闯之见其乘白马飘然故又谓之白马岭其上有坛】黄岑山【在郴县南三十六里即五岭之一或云即其田岭】五盖山【在郴县东西六十里湘中记山有五峯如盖乡人每嵗占雪占丰年云五盖雪普米贱如土雪若不均米贵如银】万寿山【在郴县南郡国志山有灵寿杖汉平帝赐孔光灵寿杖出于此又有冷暖二泉】黄相山【在郴县东南九里○阎孝忠诗东带连山接五羊西分郴水下三湘路人到此休南去岭外千峯尽瘴乡】耒山【在桂阳县南十里四面孤絶】兠率山【在郴县资兴寨旁有石像如僧十八】北湖【在县西北隅城门外灌田项余韩愈云航北湖之空明即此】程乡溪【舆地广记在郴县之程乡首置官醖于山下名曰程酒同酃酒焉】陷池【在郴县北二十里又名陷浦相传昔有万氏居此一旦雷全家皆陷故以为名】郴水【过郡城一里始胜舟又北行四十五里至鲤园歩江口合东江始为大郴江入米水方有水程】桂水【在郴县西南○杜甫诗飘飘桂水游】井泉橘井【在苏仙故宅即今开利寺传云仙君将去世谓母潘曰明年郡有灾民大疫母取橘叶井水饮之如期疫果作郡人忆前言竞诣饮饮下咽而愈日起百余人以故争持钱敬谢潘○元结诗灵橘无根井有泉世间如梦又千年乡关不见重归鹤姓字今为第几仙风冷露坛人悄悄地闲荒径草绵绵如何蹑得苏君迹白日霓旌拥上天○沈彬诗眼穿林罅见彬州井里相逢侧局楸味道不来闲处坐劳生更欲几时休苏仙宅古烟霞老义帝坟荒草木愁千古是非无处问夕阳西下水东流】潮井【在黄岑山上一日三涌】三翁井【郴县土富山有银井人凿之转深忽见三老翁授之以杖悉是银故名】圆泉【郡志在州南二十里张浮休永庆寺记云世传陆羽着茶经定水品张又新益水品为二十而丨丨第十八然永庆寺今易为州学在城内不能半里或以为即防胜寺】劔泉【在城内康防坊石罅间泉跃而出世传项将英布卓劔处因成泉】燕泉【在城西燕来时泉生去时泉涸折彦质居郴时剪茅为亭今废牛彘防饮其中】热泉【在桂阳东百里其沸如汤】堂阁清淑堂【在州宅○阮美成诗三仙一相有遗风清淑谁言到此穷寄语郴阳忠信士得名端合谢韩公】览秀阁【在倅防】道观苏仙观【在郡子城东门外即汉苏耽故宅绍兴封冲素普应真人观名集灵】成仙观【在郡子城外北后汉有成武丁者尸假而卒武丁冈今以其居为成仙观】露仙观【在子城外南王真人讳锡为郡衙校唐咸通间甘露防于所居竹木叶上真人食之遂仙】古迹义帝都【按史记义帝乃楚怀王孙心项羽阳尊为义帝后项羽徙义帝于长沙都郴有陵在城内明伦坊】窊尊石【在江畔张浮休有刻铭】石羊【在城南五里巨冡峣然前有石如羊】名宦杨璆【前汉时人筑州城】卫飒【后汉循吏传序举天下郡国歴三百余年才得十二人桂阳幸有其三河内丨丨南阳茨充防稽许荆皆以桂阳政得名】茨充【代飒为桂阳教民种植桑柘蔴纻】许荆【为设防纪婚姻制度】李郴州【韩愈有李郴州祈诗云乞雨女郎魂炰羞洁且繁庙开鼯鼠呌神防越巫言旱气期销荡阴官想骏奔行防五马入萧飒已随轩】皇朝周頥【为郴令移桂阳令】唐介【以言事谪监酒】张舜民【自号浮休谪监酒税】人物孟琯【韩愈序云今年秋见孟氏子琯于郴手其文一编甚钜】名贤陈瓘【谪居】秦观【以党籍安置】陈师【以言事谪】题咏郴州颇凉冷【杜甫送舅氏诗云云橘井尚凄清】风起三湘浪【桞宗元和杨尚书郴州登楼诗游鳞出陷浦唳鹤绕仙岑云云云生万里隂】石路九疑深【戴叔伦过郴州诗云地尽江南戍山分桂北林火云三月合云云暗谷随风过危桥共鸟寻羇魂愁似絶不复待猿吟】城头鹤立处【桞宗元和杨侍郎郴州纪事诗旌节下朝台分圭从此回云云苏耽传耽化为鹤立城东北隅驿树鳯栖来图经有□鳯防于庭隅】莎城百粤北【张籍送严大夫之郴诗旌斾过湘潭幽竒得徧探云云行路九疑南有地多生桂无时不养蚕听歌难辨曲风俗自相谙】山作劔攅江防镜【韩愈郴江诗云云扁舟斗转疾于飞回头笑向张公子终日思归今日归】千峯险似三川峡【阮美成诗云云一水声如八月潮】
　　四六【惟郴古郡　眷惟楚望　乃眷郴江　眷惟斗□号楚上游　孰若郴邦　实居岭麓　颇带烟岚惟郴江之名郡　橘暗苏仙之井　郴素称于姱俗实湘楚之上防　苔荒义帝之碑　地新控于贼巢序考韩公钟扶舆清淑之气　桂林池近虽当五岭之冲诗形杜老有凄清凉冷之风　橘井凄清幸据三湘之上来绾县章勉继周濓溪之政卑栖酒正永怀唐御史之风】
　　永州【零陵　祈阳东安】
　　建置沿革【禹贡荆州之域楚地翼轸之分野春秋战国属楚秦属长沙郡汉武分置零陵郡属荆州蜀先主既得益州乃分荆州之湘水为界长沙江夏桂阳以东属呉南郡零陵武陵以西属蜀及闗羽败零陵属呉孙皓分零陵南部为始安郡分北部为邵陵郡晋穆帝分零陵立营阳郡南齐为零陵郡隋置永州唐复为永州五季后周时我艺祖皇帝以胜敌隽功加永州防御使开祉发祥实由此邦有若汉之沛唐之晋阳也今领县三治零陵】
　　事要郡名零陵　二水【桞宗元湘口馆记潇湘二水所防也州因二水而名永】三吾【浯溪唐亭峿台皆元结命名】风俗参百粤之俗【桞集潇湘云云又谢表地极三湘俗参百粤左衽居椎髻之半可恳乃石田之余】其人鬼且禨【桞宗元息壤记居楚越间云云又曰惟是南楚风浮俗鬼】举棹则有些声【栁拱辰风土记云云如楚词之些助语也】歌则有欸乃声【同上云云欸乃郎所以发歌桞宗元西岩诗亦用之今樵夫野老之歌犹有此声】游观之佳丽【见后桞宗元所作南池记】形胜北接衡岳【旧经南接九疑云云】面傃潇湘【周中行撰元结祠堂记背负九疑云云】古泉陵一县地【零陵志隋置永州之后割营道永阳置道州冯乘为贺州又析湘源灌阳二县为全州存者惟零陵祈阳尔本朝虽析零陵増置东安为三县然大要不过云云】九疑之麓【桞宗元新堂记永州实云云】山水竒秀【倪均题浯溪序云云】土产异蛇【桞宗元捕蛇説永州之野产丨丨黒质白章触草木尽死以囓人无御之者然得之以为饵可以已大风其始太医以王命聚之岁赋其二募有能捕之者当其租入有蒋氏者专其利三世矣问之则曰吾祖死于是吾父死于是今吾嗣为之几死者屡矣余悲之曰若毒之乎余将告于莅事者更若役复若赋则何如蒋氏大戚汪然出涕曰君将哀而生之乎则吾斯役之不幸未若复吾赋不幸之甚也又安敢毒耶余闻而愈悲孔子曰苛政猛于虎也孰知赋敛之毒有甚于是蛇者乎故为之説以俟观人风者得焉】香茅【山川记永之野有丨丨芬馥数里贡以缩酒盖禹贡荆州所贡而楚苞茅不入即此】零香【生湘源】石磬【产零陵】石屏【出祁阳】山川永山【在零陵县南九十里州因山以名】西山【在州西潇江之外桞宗元爱其胜槩有西山宴游记云攀援而登箕距而遨则凡数州之土壤皆在祍席之下○桞子诗云渔翁夜傍西岩宿晓汲清湘燃楚竹烟销日黯不见人欸乃一声山水緑】九疑山【零陵郡之望山元结云方二千里四州各近一隅】小石山【桞记有积石无土壤而生嘉树美箭】香陵山【在零陵县东数里】石角山【在州东北十里○桞诗石角恣出歩长鸟遂遐征磴回茂树断景晏寒川明】洞庭山【谢元晖送零陵内史范云诗洞庭张乐地潇湘帝子防】石鷰山【唐仰雍湘中记零陵有石燕得风雨则飞翔风雨止则还为石】朝阳岩【在零陵南二里下临潇湘旧经道州刺史元结曽维舟山下以地髙而东向遂名朝阳有记犹存○元结诗丨丨丨下湘水深朝阳洞口寒泉清零陵徒有先贤传水石为娱安可羡○桞宗元诗髙岩瞰清江幽窟潜神蛟开旷延阳景回薄攅林稍○黄鲁直游朝阳洞云徘水濵乆之有白云出洞中散漫洞口咫尺不相见诗云嵌窦响笙磬洞中出寒泉同游四五客拂石弄潺湲俄顷生白云似欲驾我仙○又作欸乃曲云千里枫林烟深无朝无暮有猿吟停桡静得曲中意好是云山韶濩音○张魏公德逺诗路幽迟晚日岩古挹流湘○杜陵有歌云朝阳岩下潇水深朝阳洞中寒泉清零陵城郭夹潇岸岩洞幽竒当郡城荒芜自古人不见零陵徒有先贤传水石为娯安可忘长歌一曲留相劝】澹岩【在零陵南二十五里岩有二门中有澹山寺楼殿屋室隐隙鏬中虽风雨不能及四顾石壁削成万仭傍有石窍古今莫测其逺近目下者有长徃之意○大中张颢记云出乎天巧盘伏于两江之间其形如其势如龙周回二里中有岩窦可容万夫古有老人处其下以澹氏称因为此山之名秦有周君贞寔避焚坑之祸隐于此石床石井犹存唐兴有僧到岩下坐盘石敷演法华真常妙理见二蠎各长数十尺盘于前师曰若受吾训当释汝形顷化双狐能飞鸣名曰训狐师居岩中凡五十年○黄鲁直诗去城二十五里近与天隔尽俗子尘春鼃秋蝇不到耳夏凉冬暖总宜人岩中清磬僧定起洞口緑树仙家春惜哉次山世味显不得雄文镵翠珉又诗云澹山澹氏人安在徴君避秦亦不归石门竹径几时有翠防琼室至今疑洞中明洁坐十客亦可呼乐舞翠衣阆州城南果何似永州城南天下稀】桞岩【在潇水西五里零陵宰主淮记零陵人世传有岩在愚溪之右桞司马尝游焉既而失所在今乃得于荒谷中】东岩【在州治东子城外旧有湍流相传牧守流觞此水】华严岩【在城南唐为石门精空防法华寺南隅崖下○桞宗元诗稍疑地脉断倐若天梯往】火星岩【在州西江外巨竹髙脩古木樛曲地胜景清为零陵最竒絶处】暗岩【去澹岩三里必秉烛乃可入其间广袤可容数万人】丹崖【在州南百里零陵陇下石色如丹唐永防中有陇水令唐莭去官家于崖下自称丹崖翁元结刺道州路出崖下见节甚重之因为作宅刻铭曰磳磳丹崖其下谁家门前断舟篱上钓车不知几峯为其西墉竹出石磴泉飞户中】石镜【在中兴崖石之侧有刘愿石镜序曰以水泽之其光灿然江山之盘纡草木之荣悴皆不可得而遁也】息壤【在零陵县南故龙宫寺中状若鸱吻色若青石自地出尺余寺之初兴夷之益髙人不敢犯子厚以为息壤所以堙洪水事非经见因为记以辨之】浯溪【在祁阳县南五里流入湘江水清石峻唐上元中容管经畧使元结家焉结作大唐中兴颂顔真卿大书刻于此崖结又为峿防唐亭石室诸铭○陈衍题浯溪图云元氏始命之意因水以为浯溪因山以为吾山作屋以为吾亭三吾之称我所自也制字从水从山与广我所命也三者之自皆自吾焉我所擅而有也○元结大唐中兴颂并序天寳十四年安禄山陷洛阳明年陷长安天子幸蜀太子即位于灵武明年皇帝移军鳯翔其年复两京上皇还京师于戯前代帝王有盛德大业者必见于歌颂若令歌颂大业刻之金石非老于文学其谁宜为颂曰噫嘻前朝孽臣奸骄为昏为妖邉将骋兵毒乱国经羣生失寕大驾南巡百僚窜身奉贼称臣天将昌唐繄睨我皇匹马北方独立一呼千麾万旟戎卒前駈我师其东储皇抚戎荡攘羣凶克复指期曽不逾时有国无之事有至难宗庙再安二圣重欢地辟天开蠲除妖炎瑞庆大来凶徒逆俦防濡天休死生堪羞功劳位尊忠烈名存泽流子孙盛德之兴山髙日升万福是膺能令大君声容沄沄不在斯文湘江东西中直浯溪石崖大齐可磨可镌刋此颂焉何千万年○黄鲁直读中兴颂诗春风吹船着浯溪扶藜上读中兴碑平生半世防墨本摩挲石刻鬓成丝明皇不作苞桑计颠倒四海由禄儿九庙不守乘舆西万官奔窜鸟择栖南内凄凉几茍活髙将军去事尤危臣结春秋二三防臣甫杜防再拜诗安和忠臣痛至骨世上但赏琼琚词同来野僧六七軰亦有文士相追随断崖苍藓对立乆冻雨为洗前朝悲○张文潜诗玉环妖血无人埽渔阳马厌长安草潼闗战骨髙于山万里君王蜀中老金戈鉄马从西来郭公凛凛英雄才举旗为风偃为雨洒埽九庙无尘埃元功髙名谁与纪风雅不继骚人死水部胷中星斗文太师笔下蛟龙字天遣二子传将来髙山百丈磨苍崖谁持此碑入我室使我一见昏眸开百年兴废増叹慨当时数子今焉在君不见荒凉浯水弃不収时有游人打碑卖○米元章诗胡羯自千纪唐纲竟不维可怜德业浅有愧此碑辞○张安国诗綉绷儿啼思塞酥重床燎香駈羣胡黄裙锦袜无寻处一夜惊眠摇帐柱朔方天子神为谋三郎归来长庆楼楼前拜舞作竒祟中兴之功不赎罪日光玉洁十丈碑蛟龙盘拏与天齐北望神京泪双落只今何人老文学○潘大临诗公泛浯溪春水船系船啼鸟青崖邉次山作颂今几年当时治乱春风前明皇聪明真晚谬乾坤付与歌奴手骨肉何伤九庙焚蜀山骑骡不囬首天下寕知再有唐皇帝紫袍迎上皇神器仓皇吾敢惜儿不终孝听五郎父子几何不豺虎君臣寕能责胡虏南内凄凉谁得知人间称家作端午平生不识顔真卿去年不答髙将军老来读碑泪沾臆公诗与碑当并行不赏邉功寕有许不杀奏章犹未语雨淋日炙字未讹千秋万岁所鉴多○王叔瞻诗蜀日既衰洛日亾前星灵武腾光芒元功百战两京复万里呵瞒归故乡干戈纷纷徧四海浯碑已立湘江旁太师艰难喜粗定作此大字龙鸾翔纸摹缣塌四百载家家传寳逾琳琅唐文中世未变古燕许偶俪为班扬次山之文可也简此颂未追周鲁商禄山滔天等穷浇春秋之法诛无将骋兵二字斥邉将此语岂足惩奸强末篇三章颇辞费笔力不复能铿锵磨崖勒铭亦何有反复自賛乃尔详向来各人过许与举世附和无雌黄淮西仆碑无墨客惜哉不得逢钟王○范至能云颂者美盛德之形容以其成功告于神明者也商周鲁之遗篇可以槩见今次山乃以鲁史笔法婉辞含讥盖之而彰后来词人复发明呈露则磨崖之碑乃一罪案何颂之有窃以为未安题五十六字刻之石傍与来者共商畧之云三颂遗音和者希丰容寕有刺讥辞絶怜元子春秋法却寓唐家清庙诗歌咏当谐琴抟拊防书自管壁瑕疵纷纷健笔刚题破从此磨崖不是碑○赵汝铛诗苍崖挿浯溪清涨湿元颂费墨今屋髙千年此安用鲸翻天寳末云滃朔方众还都寕上皇呜咽抱余痛两宫重宴乐万国尽朝贡当时纪成功小雅见微讽顔公发劲画金玉相错综我于碑刻间众羽得孤鳯艰危人物难忠烈鬼神重摹取挂野堂英风凛生栋】愚溪【在州西一里○桞宗元丨丨诗序灌水之阳有溪焉东流入于潇水或曰冉氏尝居也故姓是溪为冉溪或曰可以染也名之以其能故谓之染溪余以愚触罪谪潇水上爱是溪入二三里得其尤絶者家焉古有愚公谷今余家是溪而名莫能定土之居者犹断断然不可以不更也故更之为愚溪愚溪之上买小丘为愚丘自愚丘东北行六十歩得泉焉又买居之为愚泉愚泉凡六穴皆出山下平地盖上出也合流屈曲而南为愚沟遂负土累石塞其隘为愚池愚池之东为愚堂其南为愚亭池之中为愚岛嘉木异石错置皆山水之竒者以余故咸以愚辱焉夫水智者乐也今是溪独见辱于愚何哉盖其流甚下不可以溉灌又峻急多坻石大舟不可入也幽邃浅狭蛟龙不屑不能兴云无以利世而适类于余然则虽辱而愚之可也武子邦无道则愚智而为愚者也顔子终日不违如愚睿而为愚者也皆不得为真愚今余遭有道而违于理悖于事故凡为愚莫我若也夫然则天下莫能争是溪于得专而名焉溪虽莫利于世而善鉴万类清莹秀澈锵鸣金石能使愚者喜笑眷慕乐而不能去也余虽不合于俗亦颇以文墨自慰潄涤万物牢笼百态而无所避之以愚辞歌愚溪则茫然而不违昏然而同归超鸿蒙混希夷寂寥而莫我知也于是作八愚诗纪于溪石上】髙溪【在州北九十里有唐叟者世居溪上干德中忽厌喧杂谓诸子曰吾船居矣生涯潇然徃来垂钓伏腊暂归受子孙谒见如此累年】黄溪【在州北九十里桞子厚记有云环永之治其间多名山水而丨丨最善】南池【在子城外○桞宗元陪崔使君燕丨丨序零陵城南环以羣山延以林麓其崖谷之委防则然为池湾然为溪其上多枫柟竹箭哀鸣之禽其下多芡芰蒲蕖腾波之鱼韬防太虚澹灔里闾诚防观之佳丽者已崔公既来其政寛以肆其风和以亷既乐其人又乐其身于暮之春徴贤合姻登舟于兹水之濵连山倒垂万象在下浮空泛景荡若为外横碧落以中贯陵太虚而径度羽觞飞翔匏竹激越熈然而歌婆然而舞持頥而笑瞪目而倨不知日之将暮则于向之物者可谓无负矣昔之人知乐之不可常防之不可必也当欢而悲者有之况公之理行宜去受厚锡而席之贤者率皆在官泽方将脱鳞介生羽翮夫岂趦趄湘中为顦顇客耶余既萎废于世常得与是山水为伍而悼兹防之不可再也故志之】潇水【去零陵县三十歩源出九疑山至永与湘水合】湘水【在零陵北十五里其源自全来永与潇水合】堂馆新堂【旧在九疑山之麓今在郡治唐太守韦宙立○桞宗元记公之蠲浊而流清岂不欲废贪而立亷公之居髙而望逺岂不欲家抚而户晓然则韦公之立是堂岂独草木土石水泉之适山原林麓之观欤】康功堂【在倅防○胡明仲诗政拙催科永陵守寔頼贤僚相可否邦人复嗣海沂歌仓廪虽空闾里有又酒阑四壁读前碑吏隐犹胜五马随千古濓溪周别驾一篇清献锦江诗】临潇馆【在州西江山竒秀浮梁直其下渔村萧寺上下映带唐韦宙以碧湘名之】美蕖馆【在东湖之上即南池唐刺史李衢建今为馆范忠宣尝家于此其旁有思范堂张敬夫书】亭轩万石亭【在子城北○栁宗元记御史中丞清河崔公来莅永州间日登城北墉临于荒野藂翳之隙见恠石特出度其下必有殊胜歩自西门以求其墟伐竹披奥欹侧以入绵谷跨溪皆大石林立涣若奔云错若置棊怒者虎闘企者鸟厉抉其穴则鼻口相呀捜其根则蹄股交峙环行愕目疑若抟噬于是刳辟朽壤剪焚榛薉决沟浍导伏流散为踈林洄为清池寥豁渟若造物者始判清浊效竒于兹地非人力也乃立游亭以宅厥中直亭之西石若掖分可以眺望其上青壁斗絶沉于渊潭莫究其极自下而望则合为千纉峦与山无穷明日州邑耋老杂然而至曰吾侪生是州艺是野眉厐齿鲵未尝知此岂天坠地出设兹神物以彰我公之德欤既贺而请名公曰是石之不可知也以其多而命之曰丨丨丨耋老又言曰懿夫公之名号也岂专状物而已哉公尝六为二千石既盈其然而有道之士咸恨公之嘉绩未洽于人敢颂休声祝公于明神汉之三公秩号万石我公之德宜受兹锡汉有礼臣惟万石君我公之化始于闺门道合于古祐之自天野夫献辞公寿万年宗元尝以牋奏尚书敢专笔削以附零陵故事】三亭【桞宗元记河东薛存义来莅零陵宿蠧藏奸披露首服然未尝以剧自桡山水鱼鸟之乐澹然自若也县东有山麓泉出石中乃作丨丨陟防晦明髙者冠山巅下者俯清池游息具于是】西亭【在零陵县东山法华寺栁宗元有留题】双鳯亭【郡守彭合建学有异石伏壤间其上成文涤视之若羽而骈飞者盖鳯之形记云鳯文物也永之士将以文鸣欤】玩鸥亭【在州西汪彦章谪居日建自为记曰客有过而问焉者曰子之鸥信可玩乎余曰我与物同见于天地之间者以形而我之知物物之知我者以心使吾心有以胜物则李广之石可使为虎使吾为物所胜则乐令之弓亦能为蛇是二者无情之木石也徒以人心之故使之若出于有情如此茍吾心反如木石而无所示焉则鸥莫得而闗矣何为而不可玩哉】西轩【在龙兴寺桞宗元辟下瞰大江】花月楼【在州前雄冠一州】古迹秦驰道【在零陵东八十里阔五丈余类今之河道两岸如削夷险一致始皇命天下修道以备游幸即此也】怀素堂【在州东五里相传唐僧怀素尝于此草书有墨池笔塜在其侧】漫郎宅【在浯溪上○曹辅诗峿台倚溪云唐亭枕溪石水石竞竒丽中有丨丨丨】毕方之恠【桞宗元逐毕方文云永州元和七年夏多火炎人无安处老弱燔死晨不防暝不烛皆列坐屋上左右视盖类物之为者讹言相惊云有恠鸟莫实其状山海经云章义之山有鸟如鹤一足赤文白喙其名曰毕方见则其邑有譌火若今火者其可谓譌欤而人有以鸟传其毕方欤遂命邑中状而图之禳而磔之为之文而逐之云鬱収孽暴　兮混合恢台民气不舒兮僵路颠頺又云祝融悔祸兮回禄屏气太阴弛威兮冥行事】螭室【桞宗元云零陵城西有蛟室于江法曺史唐登浴其涯螭牵以入作愬螭文投之江】名宦召信臣【为守】龙述【字伯髙马援戒其兄子曰龙伯髙端厚周谨愿汝曹效之后为零陵太守】桞宗元【河东人正元间为监察御史里行王叔文韦执谊得政引与计事擢礼部员外郎叔文败贬永州司马】薛存义【为守】韦宙【为刺史州负岭转饷艰险每饥人辄莩死宙始筑常平仓収籴羡余以济】皇朝周頥【治平为倅尝着拙赋今倅防有拙堂取此以名南轩作州学祠记曰本朝文忠宣公范内翰公邹侍郎公皆建祠于学宫矣惟先生尝倅此州遂即殿宇东偏辟祠】胡安国【绍兴间知永州】胡寅【绍兴八年以徽制知十年再知】杨万里【为零陵城建诚斋绍熈赐宸翰】人物蒋琬【零陵湘乡人为蜀丞相】黄盖【零陵泉陵人也仕蜀赤壁之役建防火攻领武陵太守】元结【后魏常山王十五代孙少居商余山称元子避时入猗浪洞称猗琅子后居瀼滨自称浪士天寳十二载举进士第礼部侍郎杨浚见其文曰一第溷子耳有司得子是頼时人谓浪者亦漫为官遂呼漫郎及家樊上漫遂显广德元年拜道州刺史喜浯溪因家焉】名贤皇朝苏轼【自昌化徙永州】苏辙【自雷循徙永州】黄庭坚【谪宜州道过永州留连月】邢恕【谪永州丞相刘莘老有答恕书云永州佳处第徃以俟休复】张浚【谪居】方畴【字耕道以上书得罪谪居永州作困斋张南轩记】题咏寓居湘岸四无邻【桞宗元诗云云世网难婴毎日珍】青玻璃盆挿千岑【黄鲁直慈氏阁诗云云湘水水清无古今何处拭目穷表里太平飞阁暂登临】
　　四六【眷兹二水　地连楚越　地极三湘　文士辱临冠于三湘　水合潇湘　俗参百粤　地望増重况二水之名邦　滥承分虎之恩　矧是永阳之古郡乃九疑之支麓　方轸捕蛇之念　寔惟平楚之中流山灵因桞子之诗今犹晶采　濓溪夫子尝因半刺以拜官石崖有元郎之颂谁不品题　山谷老人亦泛扁舟而怀古读子厚之文当念斯民之重敛勒次山之颂更观今日之中兴】
  </div>
  <div class="pagination">
   <a href="方舆胜览_page18.html">
    上一页
   </a>
   <span>
    ...
   </span>
   <a href="方舆胜览_page14.html">
    14
   </a>
   <a href="方舆胜览_page15.html">
    15
   </a>
   <a href="方舆胜览_page16.html">
    16
   </a>
   <a href="方舆胜览_page17.html">
    17
   </a>
   <a href="方舆胜览_page18.html">
    18
   </a>
   <span class="current-page">
    19
   </span>
   <a href="方舆胜览_page20.html">
    20
   </a>
   <a href="方舆胜览_page21.html">
    21
   </a>
   <a href="方舆胜览_page22.html">
    22
   </a>
   <a href="方舆胜览_page23.html">
    23
   </a>
   <a href="方舆胜览_page24.html">
    24
   </a>
   <span>
    ...
   </span>
   <a href="方舆胜览_page20.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
