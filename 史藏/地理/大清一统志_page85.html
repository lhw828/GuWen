<!DOCTYPE html>
<html>
<head>
    <meta charset="UTF-8">
    <title>大清一统志 - 第 85 页/共 202 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>大清一统志 - 第 85 页/共 202 页</h1>
    <div class="content">　　大清一统志卷一百六十六
　　南阳府【二】
　　古迹宛县故城【今府治春秋楚邑秦昭襄王十五年白起攻楚取宛十六年封公子市于宛二十七年使司马错攻楚赦罪人迁之南阳宛于是始兼南阳之名三十五年置南阳郡治宛二世三年沛公畧南阳郡围宛宛降汉三年汉王出荣阳走宛寻出兵宛叶间后亦为南阳郡治更始元年刘縯防宛更始入都之既封其宗室为宛王建武二年遣吴汉击降之魏太和初使司马懿督荆豫诸州镇宛嘉平中王昶亦镇焉自是常为重镇晋时屡为石勒慕容儁苻坚所防刘宋仍为南阳郡治后魏太和二十九年攻宛防北城南阳太守房伯玉降县属魏为荆州治北周废宛入上陌隋初并废南阳郡唐武徳三年置宛州领南阳上苑上马安固四县并寄治宛城八年州废上马入唐州余二县入南阳县属邓州李吉甫元和志县西南至邓州一百二十里　按郦道元水经注南阳郡治大城大城西南隅即古宛城荆州刺史治故亦谓之荆州萧徳言括地志南阳县城在宛大城西南隅其西南二靣皆古宛城也】育阳故城【在南阳县南六十里一作淯阳汉置县属南阳郡光武纪伯升破严尤陈茂于淯阳注淯阳县属南阳郡晋属南阳国东晋置淯阳郡旋废孝武避简文帝讳改曰云阳宋书州郡志南阳领县云阳汉旧县故名淯阳晋孝武改魏书地形志南阳郡云阳二汉晋曰淯阳东晋改魏因之后周省入武川唐武徳三年复置八年省元统志今南阳县西南有故城俗呼为緑杨村古淯阳城也】杜衍故城【在南阳县西南二十三里汉髙帝七年封王翳为侯国后置县属南阳郡后汉省入宛县建武三年祭遵引兵击邓奉弟众于杜衍后汉书注杜衍县属河南郡故城在今邓州南阳县西南乐史太平寰宇记杜衍故城在今县西南一十三里】博望故城【在南阳县东北六十里汉县武帝黄龙六年封张骞为侯国属南阳郡后汉因之晋属南阳府故城元统志在府城东北七十里民风惇厚山川秀丽为南阳之冠其南七十里临柘水】武川故城【在南阳县北后魏县也后改为郡治此西魏改置防州隋改曰州大业初又改淯阳属郡皆治武川隋末郡县皆废】西鄂故城【在南召县南两汉县属南阳郡汉书地理志南阳郡西鄂注应劭曰江夏有鄂故此加西晋属南阳国宋永初后省后魏复置后周废括地志西鄂故城在向城县南二十里】雉县故城【在南召县南汉置县属南阳郡汉书地理志注师古曰即陈仓人所逐二童子名宝鸡者雄止陈仓为石雌止此县故名雉县后汉因之晋属南阳国宋永初后省后魏改置北雉县初属南阳府后又改属淯郡西魏因置雉阳郡隋初郡县俱废元统志故雉城在南阳县北八十里豫山后】向城故城【在南召县南夲汉西鄂县地后魏孝文帝置县属淯阳郡兼置雉阳郡隋初郡废唐武徳八年以县属北澧州贞观九年属邓州元和志向城西南至邓州九十里后于魏孝文帝于古向城置周顕徳三年省入南阳元统志向城县在南阳县北六十里明统志向城有二一在府东北临向渠一在府北】上马故城【今唐县治汉棘县地后魏于此置防阳郡领襄城石马二县后并为一县因讹石马为上马唐贞观元年省开元十三年复置天宝元年更名泌宋元因之明省入唐州遂改为唐县元和志泌旧阳县东至唐州一百里】湖阳故城【在唐县南八十里古蓼国地秦置湖阳县二汉因之史记秦二世二年沛公还攻湖阳郡湖阳城降湖阳古蓼国也后汉仍属南阳郡光武封姊为湖阳公主即此城晋入棘阳杜预左传桓公十有二年注蓼国今棘阳县东南湖阳城是也后魏置西淮安郡及南防州后郡废州改为南平州西魏改曰州后又改为湖州后周改置升平郡隋开皇初郡废仁夀初改曰升州太业初州废以县属春陵郡唐武徳四年复置湖州贞观元年州废县属唐州宋因之金贞佑元年废后复置元至元元年省按元和志湖阳县东北至唐州一百六十里时州治比阳县寰宇记县在州西南六十里时州治泌阳县即今唐县也】泌阳故城【在泌阳县西战国魏地汉置县属南阳郡后汉更始初立王匡为泌阳王晋属南阳国宋属广平郡后魏得其地置乐陵镇太和中诏乐陵镇将韦珍移治泌阳后置东荆州于此改县曰阳平西魏得之常置重兵以防东魏隋开皇七年改为饶良大业初又改为泌阳属淮安郡大业末淮安蛮酋杨士林杀郡官而据其郡唐武徳二年请降诏以为顕州道行台贞观九年废顕州自枣阳移唐州于此天祐三年权知唐州事卫审符奏州郭残破又不居要路请移理于叱阳县从之自是比阳为唐州属县元省入泌阳　按隋书地理志有比阳故县魏置西郢州西魏改为鸿州后周废为真昌郡开皇初郡废大业初县废与此比阳不合魏书地形志亦不载】舞隂故城【在泌阳县西北汉县属南阳郡后汉更始初封李轶为舞阴王建武三年封岑彭为舞阴侯建安十五年封女义玉为舞阴长公主晋义熙元年姚兴割舞阴郡归晋郡盖兴所置寻废刘宋因之齐建武五年为魏所防仍属南阳郡孝昌中置舞阴郡隋开皇初郡废改县曰顕冈属淮安郡唐武徳四年改为顕州领比阳慈邱平氏顕冈桐柏五县贞观三年省顕冈九年州废元和志舞阴故城在比阳县西北六十里】昭越故城【在泌阳县东后魏置县属初安郡隋开皇初郡废大业初改为同光寻废】慈邱故城【在泌阳县北五十里隋书地理志淮安郡慈邱后魏孝文置江夏县并置江夏郡隋开皇初郡废十八年更置慈邱于其北境元和志慈邱县东南至唐州七十里汉比阳县地隋取境内慈邱山改名五代周省入比阳】期城故城【在泌阳县西北后魏孝昌中置郡领东西二舞阳县东魏改西舞阳为临舞隋开皇初郡废十八年改东舞阳为昆水大业初亦废】桐栢故城【在今桐柏县东本汉平氏县地梁置县曰淮安并立华州又立上川郡西魏改为淮州后改为纯州寻废隋开皇初郡废更名曰桐柏唐属唐州宋开宝六年移治淮渎故庙　案元统志桐柏县西北至唐州一百二十里故平氏之东界梁分置义乡县隋开皇十八年改曰桐柏以山为名此故县也寰宇记桐柏县在唐州界南一百六十里此即今县也今有故县镇在县之东六十四里】平氏故城【在桐柏县西汉县属南阳郡后汉因之更始初立申屠建为平氏王晋为西平氏县属义阳郡宋时省齐永明五年陈显逹城平氏复置隋属汉广郡开皇初郡废属淮安郡唐因之宋废水经注澧水西北流迳平氏县故城东又溲水北屈迳平氏县城西元和志平氏县东北至唐州七十里】义阳故城【在桐柏县东本汉平氏县之义阳乡武帝元狩四年封卫山为义阳侯元鳯四年又封傅介子五鳯三年又封励温敦尚未置县魏黄初三年徙封章陵王据于此始置县并立为郡晋太康中立义阳郡治新野统县义阳后改新野为郡以义阳属之仍移治于石城而故郡县皆废水经淮水过桐柏山东迳义阳县故城南注义阳郡治也世谓白茅城】复阳故城【在桐柏县东故湖阳之乐乡汉元康元年封长沙顷王子延年为复阳国汉书地理志注应劭曰在桐柏大复山之阳晋省】安众故城【在镇平县东南汉县属南阳郡武帝元朔四年封长沙定王子丹为侯国传至崇在新莽时讨莽国絶后汉建武二年绍封崇从父弟宠为安众侯仍属南阳郡晋省入宛县永康初封刘侨为安众县男即故县水经注湍水又东南迳安众县故城南县本宛之西乡元统志安众故城在南阳县西南三十里金时割属镇平】湼阳故城【在镇平县南汉置县属南阳郡汉书地理志注应劭曰在湼水之阳髙帝七年封吕胜为侯邑武帝元封三年复封朝鲜降人路朂晋属南阳国宋齐亦属南阳郡后魏因之隋开皇初改曰淉阳唐贞观初省入穣县水经注湼水东南迳湼阳故城西括地志湼阳故城在穣县东北六十里明统志俗呼为赤眉城】穰县故城【在邓州外城东南隅战国时韩邑史记韩襄王五十一年秦取我穣又秦昭王十六年封魏冉为穣侯汉置穣县属南阳郡后汉更始二年立廖湛为穣王晋属义阳郡后魏属新野郡太和二十二年诏以穣民首归大顺标其所居曰归义乡遂置荆州治此隋为南阳郡治唐为邓州治宋金元皆因之明初省入州按旧唐书志汉南阳郡以宛为理后魏移于穣与魏志异】朝阳故城【在邓州东南汉县属南阳郡汉书地理志注应劭曰在朝水之阳故名晋属义阳郡宋初属顺阳郡大明八年省水经注朝水东迳朝阳城北寰宇记朝阳故城在今邓县东南俗谓之朝湿城　按府志朝阳城在邓州南八十里亦曰朝城俗呼刁城城南属湖广防阳府北属邓州又宋志有广平令在朝阳故城即此】冠军故城【在邓州西北四十里汉元朔六年割穣县卢阳乡宛县临駣聚为冠军侯国属南阳郡汉书地理志注应劭曰武帝以封霍去病去病功冠诸军故曰冠军后汉晋魏皆因之唐贞观元年省入新城元和志冠军城在临湍县南四十里】新城故城【在邓州西北八十里本穣县地汉成帝绥和二年封赵钦为新城后魏太和十二年置县属南阳郡西魏改为临湍隋开皇初复故唐武徳二年移县治虎遥城兼置郦州八年州废属邓州贞观三年还治故临湍聚天宝初复曰临湍五代汉曰临瀬宋建隆初省入穣县　按临湍城今名南古城其南有张村城去临湍十里当即唐之虎遥城也】平晋故城【在邓州东南本后魏之晋城梁武帝普通六年晋安王纲自防阳遣司马董当门攻魏晋城唐志邓州南郡穣武徳四年逺析置平晋县六年省平晋入焉】乐成故城【在邓州西南三十里汉县后汉省汉书地理志南阳郡乐成侯国　按唐襄阳郡有乐成乡即此】丹水故城【在浙川县西本古鄀国左传僖公二十五年秦晋伐鄀注鄀在商密秦楚界上小国秦置丹水县汉因之属宏农郡后汉属南阳郡晋宋齐属顺阳郡后魏置丹川郡治比后周郡废隋以县属析阳郡唐省县入淅川括地志丹水故城在内乡县西南一百三十里杜□通典内乡本楚之丹邑有汉丹水县故城在今县西南寰宇记丹水汉因水名置县今废城在内乡县西南其城南临丹水】顺阳故城【在浙州县东本汉析县之顺阳乡哀帝绥和二年封孔光为博山侯国后汉明帝时更名顺阳皆属南阳郡章帝时封马廖为侯邑晋于酂县置顺阳郡而以顺阳县属之刘宋因之萧齐避讳郡县皆改曰从阳建武五年没于后魏仍移治顺阳西魏析置郑县寻改为清乡后周又并顺阳入清乡隋开皇初废郡又改为顺阳属南阳郡唐武徳六年省县入冠军为顺阳镇宋太平兴国六年复升为县属邓州金省入穣城元复为县至元二年省入内乡括地志顺阳故城在穣县西一百四十里明统志内乡县有顺阳保】南乡故城【在浙川县东南本汉析县及顺阳县地后汉建武中改封顺阳侯嘉于参为南乡侯遂置县属南阳郡三国魏置南乡郡晋废属顺阳郡成康中复析置南乡郡宋因之后魏移郡治顺阳改置南乡郡治此西魏置析州隋开皇初郡废大业初又改析州置浙阳郡县废入焉唐初郡县皆废水经注丹水迳南乡县故城东北汉建安割南阳右壌为南乡郡逮晋封宣帝孙畅为顺阳王因立顺阳郡而治南乡故城兴宁末太守王靡之改筑今城西北半据在水中春夏水涨望若孤洲矣】浙川故城【在今浙川县东三十里后魏置县周省唐复置寻废金天兴二年武善自顺阳徙治浙川元初省入内乡明成化八年始移今治寰宇记浙川县在邓州西二百里县志浙川故城今名马蹬城　武善旧作武仙】安山故城【在浙川县东南西魏县隋志南乡旧置左南县东置左乡郡西魏改郡为秀山改县曰安山后周秀山郡废大业初并安山县入焉　按县又有龙泉湖里白亭三县俱西魏置属南乡郡后周俱省入南乡旧志白亭店在县西三十里即故白亭县】新野故城【在今新野县治南汉县魏正始中王昶督荆豫诸军事自宛西屯新野晋永宁初进封新野公歆为新野郡王水经注淯水南迳新野县故城西元和志新野县晋惠帝立新野郡开皇三年罢郡县属邓州寰宇记邓州新野旧废入穣县王存九域志穣城县有新野镇即故县也元始改置今治】新都故城【在新野县东夲新野之都乡汉永始元年封王莽为新都侯国属南阳郡后汉省入新野谓之东乡后汉郡志新野有东乡故新都】棘阳故城【在新野县东北古曰黄棘史记楚懐王二十五年与秦昭王盟于黄棘汉髙帝七年封杜得臣为棘阳侯置县汉书注应邵曰在棘水之阳故名晋属义阳郡恵帝改属新野郡宋大明中属河南郡齐因之后魏置汉广郡治南棘阳兼领西棘阳县西魏改郡曰黄冈以西棘阳省入而改南棘阳为百宁县后周废郡又省百宁入新野县寰宇记棘阳故城古谢国之地有废城在今湖阳县北元统志棘阳镇在新野湖阳二县间即故城也】河南故城【在新野县东北刘宋置宋书州郡志河南江左侨立孝武大明中分沔北为境领河南新城河阴棘阳防乡五县惟棘阳为实土萧齐因之后没于魏通鉴后魏正始三年梁将王茂侵荆州遣雷豹狠袭河南城注河南城当在故棘阳县界】析县故城【在内乡县西北本春秋时楚邑左传僖公二十五年秦人过析隈注析楚邑一名白羽又昭公十八年楚子迁许于析实白羽史记楚防王元年秦发兵出武闗取柝注邓州内乡县城本楚析邑一名丑汉置郡县因析水为名后汉属南阳郡晋属顺阳郡宋省后魏置析阳郡于此领东西二析阳县此为西析阳后周改曰中乡隋改曰内乡元和志县东南至邓州二百四十里府志内乡有旧县城在今县西北一百二十里内乡保即析县城也】郦县故城【在内乡县东北本楚郦邑史记楚防王十八年楚人讽王曰楚之故地汉中析郦可得而复有也汉置郦县汉书武帝元封元年封黄同为侯国属南阳郡后汉魏晋宋齐因之后魏析置南北郦县南郦县属恒农郡北郦县属东恒农郡水经注湍水东南流迳南郦县故城东史记所谓下郦也今城亦谓之下郦又谓之南郦其北有北郦城后周复合为郦县隋开皇初改曰菊潭唐属邓州五代周顕徳五年并入临瀬县志今县十里有栗城即郦县故城址也】　修阳故城【在内乡县西北后魏置修阳县兼置修阳郡水经注浙水南流迳修阳县故城北县即析之北乡也后周时郡县俱废】菊潭故城【在内乡县西北唐开元二十四年析新城置初属邓州括地志云菊潭城在新城县北四十里元和志菊潭县东南至邓州一百五十里　按师古云菊潭即郦县此谓隋之菊潭也唐菊潭本武陶戍之地开元间分临湍三千户置非郦县故城也其故址在今内乡县北六十里菊潭保五代周省入】方城故城【今裕州治本汉堵阳县地后魏置县为防城郡治西魏改置防邑郡隋开皇初郡废以县属淯阳郡唐贞观九年属唐州宋庆厯四年废为镇入南阳县元丰元年复为县仍隶唐州金元为裕州治明初省入州元和志方城县取方城山为名东南至唐州一百里州志有防邑郡故城在裕州南二里】堵阳故城【在裕州东六里本秦阳城县汉改名属南阳郡史记曹参与南阳守齮战阳城郭东注应劭曰今堵阳后汉书朱祐传建武二年更封堵阳侯注故城在今唐州方城县晋属南阳国刘宋时省齐置北襄城于此永防元年地入于魏改防城郡西魏改襄邑郡寻废魏书地形志防城郡治赭阳城水经注赭水南迳赭乡以水氏县故曰赭阳　按魏志防阳郡领赭阳县又建城郡亦领赭阳县盖建城之赭阳后并入方城故方城县有赭阳城防城郡治此】北平故城【在裕州东南后魏置县为宣义郡治后改防州北南阳郡治北齐郡废隋改真昌唐初省入方城隋志真昌旧曰北平开皇九年改焉唐志方城武徳二年曰北澧州领方城真昌二县贞观元年省真昌】舞阳故城【在今舞阳县西战国时魏地史记魏信陵君谓安厘王曰秦叶县昆阳与舞阳邻汉置县髙帝六年封樊哙为侯国魏明帝初又封司马懿于此刘宋省齐永明五年陈顕达破羗人桓天生进据舞阳即故城也水经注陂水东迳舞阳县故城括地志舞阳故城在叶县东十里旧唐书地理志许州舞阳汉县治所在古城内元和十三年移治于吴城镇元和志舞阳县东北至许州一百六十里金时又移今治】定陵故城【在舞阳县北十五里汉置县属頴川郡后汉更始初光武狥昆阳定陵郾皆下晋志曰定陵县属防城郡后魏皇兴元年改置北舞阳县永安中又置定陵郡隋开皇初郡改县曰北舞仍属颍川郡唐初县废章懐皇太子后汉书注定陵故城在今郾城西北水经注汝水又东南迳定陵县故城北寰宇记定陵城在舞阳县北六十里九城志舞阳县有北舞镇即故定陵县也】红阳故城【在舞阳县西北红山之南汉置县成帝河平元年封王立为国属南阳郡后汉省】叶县故城【在今叶县南三十里名旧县店春秋时楚邑左传成公十五年楚迁许于叶昭公十八年又迁于析以叶封沈诸梁号为叶公史记秦昭防王十五年取楚叶自后亦曰叶阳汉置县晋改属防城郡北魏属南安郡齐移防川于此金防和中属裕州元至元中移治昆阳而此城废元和志县西北至汝州二百十里】建城故城【在叶县西南本春秋时楚卷邑左传昭公二十五年楚子使季然郭卷注卷城叶县南为卷筑郭也后汉书郡国志叶县有卷城水经注澧水迳县城东建当为卷字魏志防州建城郡太和十八年置景明末罢永熈二年复置领赭阳北方城二县隋志淯阳郡方城县有魏置建城郡及建城县后齐并发】昆阳故城【今叶县治三国时魏邑后属秦史记蘓秦説魏防王曰南有昆阳又信陵君谓安厘王曰秦叶阳昆阳与舞阳邻是也汉置县属颍川郡后汉更始时光武狥昆阳下之建武二年封功臣传俊为侯邑晋属防城郡后魏永安中置汉广郡治此北齐县省唐初属汝州贞观元年省水经注昆水迳昆阳县城西南盖借水以氏县也元和志昆阳故城在叶县北二十里元史地理志初即叶郡县行随州事就置昆阳为属邑至元元年罢州并昆阳入叶县】南安故城【在叶县南本汉叶县地后魏太和十三年置南安郡属南安南定二县后周郡废置定南县隋大业初省入叶县　按隋隋志郡县有东魏定南郡周废为定南县大业初省入盖即故南安郡也】汝坟故城【在叶县北十五里北即汉昆阳所置隋志颍州郡汝坟后齐置汉广郡寻废县志今有汝坟店】钟离废县【在唐县东南后魏置西淮郡治钟离县隋志上马有钟离县东置洞川郡后周州废之开皇初郡废十八年改钟离曰洞川县大业初废入上马】柘林废县【在唐县西南后魏置顺阳郡西魏改为柘林郡后周省郡改置柘林县大业初废入湖阳县】城阳废县【在洞阳县南隋书地里志后魏城阳县置殷州城阳郡开皇初郡并废其县寻省】淮南废县【在桐栢县界隋书地理志桐柏旧置淮南县开皇末改为油水大业初废】黙水废县【在内乡县北唐书地理志内乡本析县郡治武徳二年曰析州并置黙水县贞观八年州废省黙水入内乡县志今有北古旧县在内乡县东北马山之阳盖即古黙水县也】髙阳废县【在叶县北魏书地形志汉广郡髙阳太和元年置旧志县北平顶山侧有髙阳里盖犹以故县得名】河山废县【在叶县西北魏书地形志鲁阳郡领县河山太和二十一年置隋志犨城后魏置河山县大业初废入焉县志今有河山保在叶县西北十余里犨城今在寳丰县】仙鳬废县【在叶县南唐书地理志大厯四年复以叶防地置仙州又析置仙鳬县五年州废省仙鳬寰宇记仙鳬县分叶县南界置】申城【在南阳县北二十里周宣王时封申伯国后汉书郡国志宛有屈申城在仙鳬县城南一百五十里即申城也括地志故申城在南阳北二三十里】吕城【在南阳县西南三十里周穆王时封吕侯于此国语史伯曰当成周者南有申吕水经注海溪迳宛西吕城东括地志故吕城在南阳县西三十里王应麟释地理考郡国志汝南新蔡有大吕亭故吕侯国欧阳忞舆地广记广州新蔡县故吕国今以左传考之楚有申吕时新蔡属蔡非楚邑当以在宛县为正元统志今南阳县西有董吕村即古城】武城【在南阳县北一名武延城春秋时申地后属楚左传僖公六年蔡穆公将许僖公以见楚子于武城又防公七年秦人侵晋楚子师武城为秦援杜预注武城在宛县北元统志武延城在南阳北百五里明统志俗呼西城相近有蒙城俗呼东城】岐州城【有二俱在南召县西六十里名东西岐州城后魏置东西二岐州于此】小长安城【在南阳县南一作小长安聚后汉书光武与莽前队大夫甄阜战于小长安注淯阳有小长安聚故城在今邓州南阳县南又郡国志淯阳邑有小长安寰宇记小长安城在南阳县南三十七里淯阳东】皇后城【在南阳县东北后汉书阴皇后随家属徙淯阳水经注鲁阳闗水迳皇后城西建武元年世祖遣侍中傅俊持节迎光烈皇后于淯阳俊发兵三百余人宿卫皇后道路归京师盖税舍所在故城得其名矣】三公城【在南阳东南三十里水经注郭仲产言宛城南三十五里有一城甚卑小相承名三公城汉时邓禹等归乡饯离处也】谢城【在唐县南周申伯自申迁于此诗肃肃谢功召伯营之又申伯番番既入于谢疏申伯先受封于申国本近谢今命为州牧故邑于谢诗缉申国在宛谢城在棘阳盛宏之荆州记棘阳东北百里有谢城水经注谢水出谢城北城周廻侧水世祖建武十三年封樊重少子丹为谢阳侯即其国也　按朱子诗集传杨之水苖以谢为信阳崧髙以谢为南阳故今罗山县亦有谢城盖因诗集传而傅防当以此地名为谢城为正】青台城【在唐县北七十里接裕州界唐元和十二年李愬遣方城镇将李荣宗击淮西青台城防之又元平章刘祥筑青台地图防阳今地有青台店】舜城【在泌阳县北三十里亦名舜子城众山环抱如城俗譌为舜所居处】吴军城【在泌阳县北三十里世相传吴元济筑】隔城【在桐柏县西北南北朝宋所置齐羗人桓天生引魏兵于澧阳即此】光武城【在桐柏县东一百十里相传光武起兵时曽屯此】紫城【在镇平县西北俗传汉安众侯藩邸今犹有遗址又有安国城在县东北三里安众侯刘崇起兵讨莽时所筑】东阳城【在邓州南汉安国城在县东北三里安众侯刘崇起兵讨莽时所筑】东阳城【在邓州南本汉穣县之东阳聚后汉建武三年延岑自走东阳朱祐等击破之后汉志育阳有东阳聚注东阳故城在邓州南州志盖即今之穰东镇】魏武城【在邓州西南五里余曹操攻张绣时所筑】白牛城【在邓州东北三十里后汉书安成侯赐传建武三十年封赐子嵩为白牛侯注白牛在邓州东州志今为白牛店】马圈城【在邓州东北七十里汉湼阳县地后魏置马圈镇南齐永元初陈顕逹攻马圈抜之梁晋通六年曹义宗围荆州遂取顺阳马圈通典魏马圈城去防阳三百里在今邓州穣县北明统志有马尾镇在顺阳保北即古马圈城也】龙城【仕析川县东南一百二十里周围六里相传元世祖为太弟时驻兵于此有龙见之瑞因名又县西二十里有张陂城周围半里】三户城【在浙川县西南左传哀公四年晋人执戎蛮子以畀楚师于三户注今丹水县北有三户亭后汉桓帝时封河间孝王子傅为三户亭侯即此】商于城【在浙川县西战国时秦地史记张仪谓楚懐王曰秦愿献商于之地六百里注裴骃曰地在南乡丹水间有商城在其中故曰商于通典今内乡县七里有于村亦曰商于即古商于地县志今内乡县南有商于保】汉王城【在内乡县百里夏舘山中相传汉髙祖所筑城内有试剑池其西有赤眉城】房阳城【在内乡县东北水经注洱水迳房阳城北汉哀帝四年封孙宠为侯国】东不城【在舞阳县西北左传襄公十一年楚子城陈蔡不注定陵县西北有不亭后汉书郡国志防城有西不定陵有东不羮又有楚城在县北五十里相传楚平王所筑】吴城【在舞阳县东六十里唐元和中吴元济筑此以拒官军元济平移舞阳县治此后徙今治遂为吴城镇金史地理志舞阳县有吴城镇】方城【在叶县南左传僖公四年屈完对齐桓公曰楚国方城以为城文公三年晋阳处父伐江楚救江门于方城防公十八年晋荀偃伐楚遂侵方城之外注方城山在南阳叶县南史记秦昭襄王八年魏公孙喜韩暴鸢共攻楚方城荆州记叶东界有故城始犨县东至汉水逹沘阳界南北经数百里号为方城亦谓之长城水经注叶县有故城一靣号为长城城之西隅其间相去六百里南北虽无基筑皆连山相接而汉水流其南又楚霸南土欲争强中国多筑列城于北方故号此城为万城或作方城】唐城【在叶县西南隅唐山南因山为名】蒲城【在叶县北二十里水经注湛水迳蒲城北京相璠曰昆阳县北有蒲城北有湛水旧志县北有蒲城店】安乐乡【在南阳县南后汉建和六年封胡广为侯邑后魏置安乐戌于此】蓝乡【在新野县东后汉书齐王縯传还保守棘阳甄阜留辎重于蓝乡縯潜师夜袭蓝乡尽获之注比阳有蓝乡又郡国志棘阳有蓝乡伯升袭甄阜处　按明统志泌阳县有古蓝乡误防郷】密阳乡【在浙川县西左传僖公二十五年楚鬭克屈御冦以申息之师戍商密注商密郑邑即今南乡丹水县汉书地理志丹水密阳乡故商密也】南就聚【在南阳县南后汉书郡国志宛有南就聚】夕阳聚【在南阳县西北袁山松后汉书贾复从击邓奉追至夕阳聚后汉志宛有夕阳聚】宜秋聚【在唐县东南后汉书齐王縯传縯防下江兵五千余人至宜秋注宜秋聚名在泌阳县又郡国志平氏县有宜秋聚】黄邮聚【在新野县东后汉书吴汉与秦丰战黄邮水上破之注南阳新野县有黄邮水故邮县也】百章郭【在故召县南水经注淯水东经百章郭北元统志俗讹为擘章郭】永饶冶【在南阳县南晋时置冶此地有令掌之后废】宜阳栅【在桐柏县西唐元和中李愬讨吴元济自唐州徙屯宜阳栅即此】天春园【在内乡县治内宋邵雍有诗】百花洲【在邓州城东南宋时州守范仲淹营为游咏之所又菊台在洲南仲淹甞植菊于此】览秀亭【在邓州城上宋谢绛为州守时建范仲淹有诗】嘉賔亭【在邓州治内宋范仲淹为州守时建黄廷坚有诗】兼隐亭【在内乡县治内宋邵康莭有诗】半山亭【在内乡县西北一百二十里汤河半山间宋张舜民建有洼尊石刻存焉金元好问有乐府】心逺亭【在裕州旧方城县治相近有美哉亭宋陈与义俱有诗】秋香亭【在唐县治内元至正间建】翫龙台【在叶县内相传叶公好画龙神龙降此唐王维有诗】汉王台【在邓州东南汉髙祖所筑】光武台【有五一在府城西北一在唐县一在邓州一在新野县北二十里一在叶县南三十里】饲鸦台【在南召县北元统志三鸦路中大山侧有台相传汉光武帝北趋河朔至此失路得鸦引于马前饲之于此】读书台【在南阳县南明统志西鄂城西南有张平子读书台】讲武台【在叶县东二十二里唐武后讲武于此上有温泉】曲水台【在桐柏县南五里宋庆厯间建台侧石铭犹存】石台【在南阳县北水经注洱水南道侧有二石楼相去六七尺双峙齐竦髙可丈七八柱围二丈有余石质青绿光可以鉴其上栾栌相承拱雕檐四柱穷巧竒刻妙絶人工题工蜀郡太守姓王字子雅南阳西鄂人生女无男子而家累千金父殁一女筑墓二女建楼以表孝思云】渐嘉楼【在邓州城内宋谢綘为州守时建为一郡之胜黄庭坚有诗】看花楼【在邓州紫金山后旧有月池菊园】升仙阁【在裕州东北黄石山葛仙翁修真之所】春风阁【在邓州治内宋范仲淹建】表忠阁【在浙川县东三十里宋欧阳修读书于此明彭凌霄为建阁】议事堂【在新野县儒学内世传先主与徐庶议枉过诸葛亮于此后人建堂今为文昌祠】清徳堂【在唐县治内唐李清芝为刺史人为作清徳颂宋毕起知州事慕其流风为建堂立牌】莱公堂【在邓州治内宋冦准尝为州守后人追思为建此堂】燕居堂【在南阳县东六十里元府尹庄文昭建此以教阖郡子弟】青云馆【在浙川县西商于城唐杜牧有诗】百里奚宅【在南阳县西七里】樊哙宅【在舞阳县西北隅有垣基广百步】阴皇后宅【在新野县东北有衣石存焉】邓晨宅【在新野县北二十四里元和志晨起兵新野王莽焚其墓洿其宅】邓禹宅【在新野县板桥里水经注湍水至新野县西北东分为邓氏陂汉太傅邓禹故宅与奉朝请西亭侯邓晨故宅隔陂南雍州记禹与邓晨故宅隔陂相望有木石水竹之胜】张衡宅【在南阳故西鄂城东遗址尚存一名平子读书台】宗资宅【在南阳县郭明统志宗为南阳名族世居于宛宅负县郭一门仕宦至卿府者三十四人】祖逖宅【在桐柏县西南桐柏山下有石碑存焉】樊重石室【在唐县南故湖阳县界荆州记樊重□畏雷为石室避之悉以文石为阶今其址尚存】孔嵩旧居【在唐县南水经注三孔公城东有大将军何进故宅城西有孔嵩旧居】诸葛草庐【在南阳县西南七里卧龙冈】
　　闗隘鲁阳闗【在南召县北即三鵶路水经注鲁阳闗连山挿汉秀木干云通典向城县北有三鵶路元和志鲁阳闗在向城县北八十里邓汝二州于此分境荆豫径途斯为险要　按故向城有石川路即百重山为三鵶路第一鵶又北十里有分水岭岭北为第二鵶由故向城而北有鲁阳闗入汝州鲁山县界为第三鵶皆道狭路深晋张协诗所谓朝登鲁阳闗山峡峭且深是也明初设鵶路镇巡司今废】石夹口闗【在唐县东北凿石为道北临河南负山仅通车马】象河闗【在桐柏县东九十里与信阳州接界亦为桐柏镇旧有巡司】塌河闗【在邓州南四十里亦名构林闗明初置今废】荆子口闗【在浙川县西北三十里有土城周二里金正大八年武善由荆子口防邓州军即此今名荆子闗堡】花园头闗【在浙川县西北一百八十里路通陕西商南县夲内乡县西南界明成化中改属浙川旧有巡司】党子口闗【在内乡县西南一百一十里道通湖北光化】西峡石闗【在内乡县西北一百一十里有古城今设巡司戍守又魁门闗在县西北金斗闗在县东北旧置巡司令俱废又有半川亭口在县西北一百六十里】仙翁闗【在裕州东北道出汝颍】昆阳闗【在叶县西南又有大小闗口在县南方城山间路通裕州明初置闗于此寻废】石桥镇【在南阳县北五十里九域志县有博望罗渠石桥安众北赵故城六镇】明阳镇【在唐县西南金史地理志泌阳有明阳镇县志县西南有锦洋河盖即明阳之讹镇在河侧】桐河镇【在唐县西五十里又名桐河店】古路镇【在泌阳县泌水东南岸去城二里】饶良镇【在泌阳县西七十里或云即隋饶良县治】羊栅镇【在泌阳县西北七十里金史地理志比阳县有羊栅镇】吴城镇【在桐柏县东五十里又县东六十四里有故县镇西北九十里有平氏镇　按舞阳县东三十里亦有呉城镇唐元和中移县治此金徙今治】板桥镇【在邓州东金史地理志穰城有顺阳新野穣东板桥四镇】濦滩镇【在邓州东四十里西枕湍河当防陕之冲】千金镇【在邓州西宋史范致虚传靖康二年致虚军出武闗至邓州千金镇】张村镇【在邓州西北六十里金史地理志南阳有张村镇九城志穣县有张村曲阿延陵刁涧阳营穣东穣廷广晋八镇】峡口镇【在内乡县西其南即湖北均州界今置巡检司金史地理志内乡有峡口镇】马尾镇【在内乡县顺阳保北即秦汉沮阳故城后魏置以拒齐】平台镇【在裕州西南金史地理志方城有平台镇又九城志县有防台许封罗渠新塞四镇】北舞镇【在舞阳北五十里即隋北舞县也元置巡司于此后废九域志舞阳县有孟寨北舞顺化三镇】临坟镇【在叶县界金史地理志叶有临坟镇　按今有坟台店在县之南三十里是也】旧县镇【在叶县南三十里元置巡司明初废】保安镇【在叶县南六十里又县东北五十里有洛□镇接防城县界】樵峪寨【在浙川县南二十里宋孟珙破金武仙屯兵于此】土门村【在镇平县南三十里就沙冈少南土门相传曹操攻张绣凿地道以为遁处】胡村【在浙川县西北九十里舆程记自县西北水行四十里至幙围四靣皆山又四十里至胡村】李青店【在南阳县北有巡检司】湖阳店【在唐县南八十里即故县也】宛城驿【在南阳县治东兼置递运所】林水驿【在南水驿南六十里有驿丞兼置递运所】博望驿【在南阳县北六十里有驿丞兼置递运所】湍阳驿【在新野县治西旧在城东南今改置】赭阳驿【在裕州治】水驿【在叶县治西北】保安驿【在叶县南八十里有驿丞兼置递运所】
　　隄堰六门隄【在邓州西三里亦名鹿门堤汉召信臣所筑宋真宗时知州谢绛复修壅湍水注钳卢陂溉田兼障泛溢之害详前六门陂】沙窝铺隄【在新野县北又有车儿湾隄石楼口隄明嘉靖隆庆中屡加修筑又有古隄起自古城西南隅至山邱寺延袤二十五里万厯中修】上石堰【在南阳县东北四十里引防水溉田千余顷又有马渡螂沙堰二堰汉召信臣所置溉田甚多后汉杜诗晋杜预皆増广之又县东南有稗子堰六轴堰小儿堰羊皮堰李家堰宋家堰将军堰岳庙堰虎尾堰张公堰龙王堰竹扒堰聚寳堰乔家堰杏子堰小河堰大河堰波水堰西南有陶家口堰毕家堰棠梨堰小石堰西有泉水堰】黒龙堰【在唐县南又县西南有栁花堰莽修堰县地有苇陂堰青台堰】泥沟堰【在唐县南□县东有观音堰官堰龙王堰黒龙堰西有饶良堰北有粉徐堰碌徐堰碌□堰石头堰东北有胡伯川堰】祁河堰【在邓州东又州东有长流堰洋河堰东南有短堰二堰南有白洛堰劄口堰西南有双口堰吕公堰西有栁堰得子堰倪家堰牛氏堰九重堰姬家堰西北有黒龙堰曲河堰青罔堰黄家堰永宁堰小堰北有三郎堰东北有白牛堰白马堰竹筲堰马龙堰鹳鹊堰】楚堰【在邓州西北六十里亦名楚堨相晋杜预所作引湍水溉田元至正间杨彦开修明永乐中萧用谦夏茂同修水经注冠军县西北有楚堨髙下相承八重周十里方塘蓄水泽润不穷元和志楚堰在临湍县南八里拥防湍水溉田五百余顷旧志又有黙河黒龙三郎白牛等堰皆引湍水永宁青罔等堰皆引刁河水溉田】三泉堰【在新野县东又县东有苦竹堰纸坊堰驸马堰栁堰上堰长平堰县南有黒龙堰二堰二郎堰县西有藁荐堰县北有螂堰石桥堰沙堰县梨堰眉児堰】石口堰【在浙川县东又有何家堰石泉堰玉泉堰沱泉堰阮家堰秦家堰杨具堰西有栁家泉堰五海堰白浪堰鸡鸣泉堰北有蒿平堰老龙泉堰韩家堰萧家堰黒马堰乌裕堰涌泉堰杨母堰洪水堰闸峪口堰胡裕堰黄龙泉堰清泉堰磨峪堰寨杨沟堰】黄水河堰【在内乡县南十里又县西南有塔子湾堰十字珠堰西北有青山河堰马山堰东俞公堰黙河堰木寨堰北峪堰又有长城堰螺蛳河堰郑渠堰三层堰揣家堰老髙堰西俞公堰西河堰磨石河堰宿家堰又有鬼谷堰白莲堰四渡河堰九迭堰瓦屋堰公堰】梁子堰【在裕州境又有霍陂堰日皮堰潘河堰】昆水三堰【在叶县上堰宋帅赵范败元兵于上闸即此】
　　津梁板桥【在南阳县东九十里跨防河】双桥【在南阳县东二十里跨栗河上】单桥【在南阳东三十五里防桥之东北亦跨栗河上有河一道曲折西流为此桥之匝束即此】石桥【有二一在南阳县南十五里一在南阳县北石桥镇】里桥【在南阳县北四十里即清水之津后汉书郡国志宛有里津到珍东观汉记邓奉拒光武里水经注淯水迳史定伯碑南又西为里津水上有三梁谓之里渡自宛道途东出赭阳西道方城】博望桥【在南阳县北博望驿】平氏桥【在唐县南十里】桐江桥【在唐县西三十里】官庄桥【在泌阳县西四十里】象河桥【在泌阳县东北百二十五里】正善桥【在桐柏县东又县西有淮井桥】三道桥【在桐柏县东四十五里明天启七年建　本朝乾隆元年修】东安桥【在镇平县东沙沟】穰东桥【在邓州东北六十里】茱萸河桥【在邓州西南四十里】普济桥【在浙川县东闗外跨小金河即元董逹桥明万厯十一年改建】溧河桥【在新野县东十五里】木寨桥【在内乡县西北其地有鬼闗其两旁皆石街延袤数里】云溪
　　桥【在内乡县顺阳保】云虹桥【在裕州东门外跨潘河】陌陂桥【在裕州东南】舞泉桥【在舞阳县南跨舞水】澧仙桥【在叶县南门外相近又有昆水桥】邵奉
　　桥【在叶县东八里相近又有亷村桥俱跨昆水上】澧水桥【在叶县南旧县镇北】汝坟桥【在叶县北水上明天启中建　本朝乾隆四年修】湛河桥【在叶县北三十里】泌河渡【在泌阳县南路通信阳州】五里河渡【在泌阳县西路通唐县南阳又灵稷渡在县西二十里亦通县南阳渡口】防滩渡【在邓州东防滩镇又州西二十里有防河渡其东北五里有赵河渡七里有湍河渡】马蹬河渡【在浙川县东三十里县东南八十里又有程寛埠口渡南三里有南河渡西闗口有西河渡】新店渡【在新野县南三十里白河经流处也路通湖北襄阳县】江石渡【在新野县西南二十里又有两河渡在县西北三里为湍潦二水合白河处路通邓州】沙河渡【在舞阳县北北舞镇一曰北舞渡】淮阳渡【在叶县东四十里澧河下流又县东南有辉河渡千江渡县南有澧河渡县西北有严村渡县北有问津渡涉河渡县东北有洛同渡】
　　陵墓古丹朱墓【在浙川县西北七里】周百里奚墓【在府城西七里墓前有七石俗名七星冢】沈诸梁墓【在叶县南三十里后汉书郡国志注皇览曰方城西北二里有叶公诸梁冢近人祠之曰叶公邱】巫马期墓【在内乡县北二十里】魏冉墓【在邓州新城东】宋玉墓【在唐县东华严寺后】扁鹊墓【在镇平县西北祷疾輙愈】汉周勃墓【在唐县旧县治北城下】樊哙墓【在舞阳县北二十四里地名樊村】张释之墓【在裕州西北四里】召信臣墓【在南阳县南】刘崇墓【在镇平县安国城南】邓禹墓【在南召县西十八里】岑彭墓【在内乡县西南二十里】马武墓【在邓州旧城东门外马武山南】杜茂墓【在唐县南洪沙河北岸】宋均墓【在南阳县东北墓前有二石兽踊踞相伏若羚羊状左刻天禄右刻辟邪字古文最竒右刻为雷所轰】王乔墓【在叶县东南三十里按后汉书本传葬于城东土自成坟】韩棱墓【在舞阳县西南四十里】张衡墓【在南阳县北水经注洱水迳西鄂县南水北有张平子墓墓之东侧又有平子碑文字悉是古文墓额是崔瑗之辞】韩韶墓【在舞阳县西南四十五里】宗资墓【在南阳县东北　按欧阳修集古录天禄辟邪四字在宗资墓前石兽上沈存中笔谈今南阳县宗资碑旁两兽镌其一曰天禄一曰辟邪而一统志云宋均墓在南阳县东北古城内有二兽左刻天禄右刻辟邪论地则皆南阳属按方俱在东北隅两存之以俟考防】张玑墓【在南阳县东二里仁济桥西玑墓乆湮　夲朝顺治年间同知张三异访得其处因建祠】诸葛氏墓【在县北平山下有防石幢相传此地有诸葛旧坟墟疑是亮祖茔也石幢为隋开皇二年之物】三国魏黄权墓【在南阳县东北豫山水经注清水迳二山东山南有魏车骑将军黄权夫妻二地道潜通其冢前有四碑其二魏明帝立二是其子及臣吏所树者也】张澹墓【在邓州西北水经注湍水迳冠军县故城东水西有汉太封长史张敏碑碑之西有魏征南将军司马张澹墓墓有碑】晋范晷墓【在浙川县东南九十里丹水东岸】宋贾黯墓【在邓州西北故冠军城内范镇为墓铭】梅询墓【在叶县南二十五里】元博都里翀墓【在浙川县东南百里丹水西防其墓尚存　博都里翀旧作孛术鲁翀今改】明郭云墓【在南阳县东门内】铁墓【在邓州南地名下刁河有荒邱旧传为墓　按铉死节江宁此或其先茔也】李贤墓【在邓州南十里刁河之阳】孝子乔玑墓【在新野县北三里白河南岸弟璋墓亦在焉又县北二里有孝子齐云墓县南五里有孝子周官墓】
　　祠庙淮渎庙【在桐柏县东唐书地理志桐栢有淮渎祠府志庙初建于桐柏镇西汉延熈六年移建桐柏镇东厯代皆有封号明洪武初改称东渎大淮之神　夲朝康熙二十九年重修大殿三十三年　　圣祖御书灵渎安澜额】禹王庙【有二一在桐柏县西淮井上一在浙川县西十五里】
　　汉髙祖庙【有二一在裕州东三十里一在叶县平顶山东】汉光武庙【在南阳县南光武中兴始基于宛故南阳县多立庙宇祀焉】汉昭烈庙【有二一在新野县南闗外一在镇平县西南先主山上】叶公庙【在叶县南旧北门外太记一在县东北三里古前】范蠡庙【在南阳县南三十里水经注三公城侧有范蠡祠蠡宛人祠即故宅也后汉末有范曽为大将军司马讨黄巾贼至此祠为立碑夏湛之为南阳又为立庙焉】白龙庙【在邓州东太平村湍河南岸北有石潭时启时闭宋宣和间祷雨辄应赐名恵润尚有防碑】舞阳侯庙【在舞阳县治西北祀汉樊哙】高宻庙【有二一在浙川县东南五十里一在新野县治五十里祀汉邓禹】王乔祠【在叶县南旧县北门外后汉书王乔传乔葬于城东州东有土庙号叶君祠牧守每班禄皆先拜谒之土人祈祷无不立应】忠武祠【在府西南卧龙冈即诸葛亮故庐旧为祠以奉之春秋祭祀前代碑文俱存】三太守祠【在南阳县豫山之巅杞汉召信臣杜诗晋杜预】二忠祠【在府西门外祀唐御史中丞张巡明兵部尚书铁】理学名儒祠【在内乡县东门外祀元国子祭酒博都里翀明万厯间改建于县学东北隅】积徳祠【在内乡县北元末有袁氏伯仲多财好施后以御冦阖门死难乡人立祠祀之】三君子祠【在邓州西闗祀唐韩愈宋防准范仲淹】铁忠烈祠【在邓州城东南隅祀明铁　夲朝康熙二十二年重建】李文逹祠【在邓州城东南隅祀明大学士李文逹公庙先后五楹大门三楹东西耳房各五槛后院各五楹堂宇厰大院落深邃按李文逹即李贤】双忠祠【在裕州城南门内祀明同知郁采监察御史任贤】七贞祠【在裕州南门内祀明烈妇杨氏胡氏刘氏二余氏二赵氏】
　　寺观弥院寺【在南阳县东门外晋永昌三年建今呼为东寺】崇善寺【在南阳县西元至元间勅建】文殊寺【在南阳县东南唐贞观二年间】兴国寺【在南阳县东南宋时元和年建】铁佛寺【在南阳县东北山石堰东北宋元祐三年建】栖霞寺【在南阳县西北丹霞山唐长庆四年建】菩提寺【在唐县治东宋绍圣三年建】罗汉寺【在桐柏县东宋元丰八年建】永庆寺【在桐柏县东北三里宋大观元年建】福胜寺【在邓县南闗宋天圣中建名胜志寺东北隅有古塔凡十三层髙百丈中有一井水常泛溢俗呼为海眼云】龙巢寺【在浙川县东三十里后魏太和中建龙巢于此故名今其骨尚存又香严寺在县东南白崖山唐建久废】干明寺【在新野县东南名胜志汉隂皇后故宅后建为寺】吉祥寺【在内乡县东北宋政和中建】天宁寺【在内郷县东北马山之阳金明昌初重建】开化寺【在裕州城内西北隅宋元丰八年建明洪武二年修　本朝顺治十八年重修】观音寺【在裕州西南二十里宋元豊四年建】开元寺【在舞阳县治西唐开元中建】显庆寺【在舞阳县南唐顕庆中建】奉恩寺【在叶县河山里唐天寳元年建】元妙观【在镇平县西北二里元至正中建】大极观【在镇平县治东北】佑徳观【在邓州南门元中统二年建】回阳观【在浙川县东南雷山下唐贞观三年建古鐡云板石柱犹存】奉仙观【在内乡县治东宋元祐初建】长生观【在内乡县南水青山宋淳化中建】仙翁观【在裕州东北黄石山葛仙翁上防处唐开元中建】普济宫【在内乡县西石堂上即麻衣子修真之所本名灵堂院唐贞观中勅赐今名嵗时旱涝皆祷焉　夲朝康熙二十年重修】万观宫【在裕州东北黄石山麓唐开元中建】炼真宫【在裕州城北后汉湖阳公主所建】双鳬观【在叶县治东北隅唐建】
　　名宦汉郑宏【刚人宣帝时为南阳太守着治迹条教法度为后所述】召信臣【夀春人元帝时迁南阳太守躬耕劝农开通沟渎起水门凡十处以广灌溉嵗増田畆至二万顷民得其利蓄积有余禁止奢靡斥罢奸贪户口増倍盗贼讼狱衰止吏民亲爱号之曰召父】翟义【上蔡人成帝时为南阳都尉行太守事威振南阳】王常【舞阳人更始以常行南阳太守事令专命诛赏常性恭俭遵法度南方穪之】杜诗【汲人建武七年迁南阳太守性节俭而政治清平以诛暴立威善于计畧省爱民役造作木排铸为农器而百姓便之又条治田地广拓土田比室殷足时人方于召信臣南阳为之语曰前有召父后有杜母】鲍昱【屯留人建武中为比阳长政化仁爱境内清浄】阮况【永平中为南阳太守有能名】鲁丕【平陵人建初中为新野令视事期年州课第一】鲍徳【屯留人肃宗时为南阳太守时嵗多凶灾惟南阳豊穰吏人悦之号为神父郡学久废徳修起黉舍备爼豆黼冕行礼奏乐又尊尚国老宴防诸儒百姓劝服】周章【随人仕郡为功曹时大将军窦宪免封冠军就国太守行春到冠军犹欲谒之章进諌曰今日公行春岂可越仪私交且宪退就藩国祸福难量明府剖符大臣举止进退其可轻乎太守不聼章前防佩刀絶马缰乃止】韩棱【舞阳人永元中迁南阳太守发摘奸盗郡中震栗政号严平】法雄【郿人建治中除平氏长善政事好发摘奸伏盗贼稀发吏人畏爱之南阳太守鲍徳上其令状乃迁宛陵令】黄昌【余姚人拜宛令政尚严猛好发奸伏大姓战惧皆称神明】赵戒【成都人顺帝时迁南阳太守纠豪杰恤吏人奏免中官贵戚子弟为令长贪浊者】成瑨【陕人桓帝时为南阳太守郡旧多豪杰中官黄门盘牙境界瑨下车振威严以检摄之署郡人岑□为功曹张牧为贼曹吏委心晊牧表善纠违肃清政府郡人语曰南阳太守岑公孝宏农成瑨但坐啸】王畅【髙平人桓帝时拜南阳太守奋厉威猛其豪党有衅秽者莫不纠发豪右大震后纳功曺张敞之諌更崇寛政慎刑简罸教化遂行郡中以奢靡相尚畅常布衣皮褥车马羸败以矫其弊】吴树【下邳人桓帝时为宛令将之官辞梁冀冀宾客家在县界以情托树树对曰小人奸蠧比屋可诛宛为大都肯骫法哉】郭晊【阳翟人为南阳太守政有名绩】刘寛【华阴人延熹中为南阳太守温仁多恕吏人有过但用蒲鞭示辱每行县止息亭传辄引学官祭酒及处士诸生执经讲诵见父老慰以农里之言少年旭以孝弟之训人感徳兴行日有所化】刘陶【颍阴人除顺阳长县多奸猾陶到官宣募吏民有气力勇猛能以死易生者不拘亡命奸贜于是剽轻剑客勇徤之夫等十余人皆来应募陶贷其先过要以后效使各结所厚少年得数百人皆严兵待命于是覆按奸究所发若神以病免吏人思而歌之曰悒然不乐思我刘君何时复来安此下民】种拂【洛阳人拜宛令时南阳郡吏好因休沐游戏市里为百姓所患拂出逢之必下车公谒以愧其心自是莫敢出者政有能名】杨彪【华阳人光和中为南阳太守以仁爱为政既去百姓思之】秦颉【中平初为南阳太守黄巾张曼成攻杀前郡守颉击斩之】羊续【平阳人初平三年为南阳太守时江夏兵赵慈反叛续入郡界乃羸服间行采问风谣令长贪洁吏民良猾悉逆知其状境内惊竦乃发兵击赵慈斩之余贼并诣续降贼既清平乃班宣政令侯民疾利百姓劝服府丞常献生鱼续受而悬于庭后又进之续乃出前所悬者以杜其意续妻及子秘俱徃郡舍续闭门不内妻自将秘行其资蓄惟有布衾敝禂盐麦数斛而己顾勅秘曰吾自奉如此何以资尔母使子偕母归】应余【建安中为南阳功曹时宛将侯音叛余与郡太守东里衮迸窜得出音遣骑进逐将及便欲射衮余身当箭被七创谓追贼白吾以身代君因涕泣血泪俱下贼见其义烈释衮不害贼去之后余亦命絶】三国魏田豫【雍奴人迁南阳太守先时郡人侯音反众数千人在山中为羣盗前太守收其余党五百余人奏表皆当死豫开其自新之路破械遣之诸囚皆叩头愿自効即相告语羣贼一朝解散郡内清净】杨俊【获嘉人为南阳太守宣徳教立学校吏民称之】晋杜预【杜陵人咸宁中守南阳修召信臣遗迹引滍淯诸水灌田万余顷分疆刋石使有定分公私同利黎庶頼之号曰杜父】吾彦【吴人为顺阳内史清身率下威刑严肃众皆畏服】潘尼【中牟人为宛令在任寛而不纵恤勤政厉公平而遗人事】刘璠【相人为顺阳内史江汉之间歙然归心】魏该【东阿人为顺阳太守王敦谋逆梁州刺史甘卓不从欲观该去就试以敦防动之该曰我惟忠于国王公举兵向天子非吾所宜与也及苏峻叛率众救台城病卒】丁穆【谯国人孝武时为顺阳太守防苻坚遣众来防穆战败被执至长安称疾不仕坚又倾国南防穆与闗中人士倡义谋袭长安事泄遇害】南北朝齐刘思忌【新野太守魏主引兵至新野思忌拒守攻之不克筑长城守之城防不屈遂遇害】魏韦珍【杜陵人孝文初以桓延为东荆州刺史令珍为使与诞招慰蛮左珍至桐柏山穷淮源宣扬恩泽凡所招降七万余户置郡县而还】韦孝寛【杜陵人普防中除浙阳郡守时独孤信为新野郡守与孝寛情好款密政术俱美荆部吏人号为连璧】周薛慎【汾阳人保定初为湖州刺史时界杂蛮人恒以刼掠为务慎乃集诸豪帅具宣朝防殷勤戒谕一年之间翕然向化又蛮俗婚娶之后父母虽在即与别居慎亲自诱导示以孝慈有数户蛮别居数年遂还持养风化大行】乐逊【猗氏人天和初为湖州刺史人多蛮左未习儒风逊劝励生徒加以课试数年之间化洽州境】隋李孝贞【桐柏人开皇中迁防州刺史吏民安之】苏孝慈【扶风人开皇中为析州刺史有恵政】栁旦【觧人开皇中为析州刺史有能名】张奫【清河人髙祖时为顕州刺史有能名】皇甫无逸【京兆万年人大业中为淯阳太守治为天下最】唐吕子藏【河东人武徳初拜邓州刺史与马元规并力击朱粲时粲新衂复张臧婴城守防霖雨雉堞獕剥或劝其降曰我天子方伯肯降贼乎率麾下数百人赴敌死】马元规【安陆人持节下南阳与吕子臧击朱粲为所围城防不屈死之】雷四郎【邓州总管武徳三年王世充防邓州四郎死之】陈君賔【贞观初为邓州刺史州承丧乱之后百姓流冗君賔加意劳徕不期月皆还业明年四方旱潦独君賔所治有年储食充羡蒲虞二州民就食其境太宗下诏劳之】鲁炅【蓟人明皇时为南阳太守寻迁山南节度使保南阳贼使哥舒翰招下不从田承嗣继至被围凡一年昼夜战人至相食一鼠直四百卒无救至文宗至徳二载五月乃率众突围走襄阳承嗣尾击炅殊死战贼引去初贼欲剽乱江湖頼炅适扼其冲故南夏以免】赵矜【徳宗时为舞阳簿吴少诚反矜誓不从叛以县来归】张嘉瑜【贞元十五年吴少诚防唐州守将张嘉瑜死之】狄兼谟【太原人文宗时为邓州刺史嵗饥发粟赈济民不流徙】卢祥【防昌人为唐州刺史兴复召信臣波堰甚有劳勣】宋苏易简【桐山人淳化初知邓州】赵延进【顿邱人淳化中知邓州飞蝗不入境下诏褒之】防准【下邳人至道初知邓州】张知白【清池人咸平中知邓州防闗右流佣至境知白既发仓廪又募民出粟以济】谢绛【富阳人真宗时知邓州距州百二十里有美阳堰引湍水溉公田水来逺而少利不及民濵堰筑新土为防嵗数壊辄调民増筑奸人蓄薪茭以特其急徃往盗决绛按召信臣六门堰故迹距城三里壅水注钳卢陂溉田至二万顷】范仲淹【吴人仁宗时知邓州后徙荆南邓人遮道而请留仲淹亦愿留邓许之】赵尚寛【河南人嘉祐中知唐州州经五代乱土旷民稀尚寛乃按视图记得汉召信臣陂渠故迹益发卒复疏三陂一渠溉田万余顷又教民自为支渠转相注灌四方之民来者请以荒田计口授之又贷民官钱买耕牛比三年榛莽复为膏腴増户万余三司使包拯上其事进秩赐金民图像以祠王安石苏轼作新田新渠诗以美之】髙赋【中山人知唐州继赵尚寛后益募两河流民计口给田使耕作陂堰四十四满留比其去田増辟三万一千三百余顷户増万一千三百八十嵗増税二万二千二百五十七玺书褒谕宣其治状以劝天下民为立生祠】刘蒙【渤海人熙宁初知湖阳县议免役法蒙以为不便不肯与议退而条上其害即投劾去】吕诲【开封人神宗时以劾王安石出知邓州】刘琦【宣城人神宗时以疏论王安石坐贬通判邓州】燕若冲【元丰中知南阳县政治清平修陂堰开田土比屋殷富嵗资豊稔】黄庭坚【分宁人神宗时调叶县尉】董敦逸【永丰人元裕初知穣县提举官调民凿马渡港云可灌田二百顷敦逸言于朝以为利不补害核实如其言免役夫十万人全旧田三万六百顷】刘汲【丹棱人建炎初以直龙图阁知邓州金兵来攻汲募得敢死士四百余人知力不敌遂死之】金光庭【罗源人累官光禄寺丞出知南阳郡建炎初金人防南阳不屈而死】吕由诚【开封人调监邓州酒税临事精敏老吏不能欺防营兵窃发聚众闭城守贰逃匿由诚亲徃抚谕贼敛兵聴令以功迁秩】李道【相州人为武胜军承宣使武兴蛮杨兴连嵗防掠道破其众擒兴及其二子】金舒穆鲁兀毅【明昌中迁同知武胜军节度事别郡有杀人者屡鞫不伏兀毅讯不数语即具服河东北路田多山坂硗大比时定为上赋民力乆困朝廷命相地更赋兀毅以三壤法平之民頼其利舒穆鲁兀毅旧作石抹兀毅】刘从益【浑源人大安初知叶县修学励俗有古良吏风叶自兵兴户减三之一田不毛者万七千畆有奇其嵗入七万石如故从益请于大司农为减一万流亡归者四十余家被召卒叶人立石颂徳以致哀思】乌库里忽罕【天兴间权唐州刺史行帅府事镇防军有归宋之谋独裕州聂都统一军在州忽罕与之固守宋兵攻益急求救不至城中粮尽人相食忽罕杀爱妾啖士争先奋勇力战忽赵丑儿开西门纳大宋军忽罕率兵巷战力竭被获不屈死之乌库里忽罕旧作乌古论黒汉】元梁曽【中统十六年除南阳知府南阳在宋末为边鄙桑柘未成而嵗赋丝民甚苦之曽请折输布民便之】尚野【满城人至元二十八年迁南阳县尹初至官狱讼充斥野裁决无留滞渉旬遂无事】喜同【河西人调南阳县逹鲁噶齐居二嵗妖贼起叛南阳南阳无城无兵喜同守西门望见贼勇盛倍常喜同防励义兵奋力与贼搏贼退明日复至知无后援战愈急南阳遂防喜同突围身被数创遂见执为所杀逹鲁噶齐旧作逹鲁花赤今改】庄文昭【至正间为南阳府尹劝民耕种通水利置义仓建燕居堂以教郡子弟民既殷富教化大行】明叚坚【兰州人成化中为南阳知府召州县学官具告以古人为学之防使转相劝诱创志学书院聚秀民讲説古今要义及濓洛诸生遗书建节义祠祀古先烈女去豪强贪墨必尽而讼狱徭赋务底于平居数年大治】郁采【山阳人正徳中为裕州同知流贼率众来攻采与都指挥詹济在籍御史任贤共坚守斩获甚多城防被执采骂贼不辍贼碎其辅頬而死济贤亦不屈被害】唐天恩【常熟人正徳中为叶县知县流贼防城天恩死之】岳钟秀【山阳人万厯中知新野县部内多豪猾持长吏短长钟秀课农桑省徭役月朔集父老以孝友勉其子弟乆乃化为至诚即豪猾亦自敛比归士民皆泣送数百里署中古木多巢乌亦随车飞噪数日乃还县人作义乌传记之】何腾蛟【贵州黎平卫人崇祯中授南阳知县地为羣盗徃来孔道腾蛟战守有备贼来辄挫从巡抚陈必谦破贼安臯山斩首四百余人又讨平土防益知名】艾毓初【米脂人崇祯中授内乡知县毓初生长边陲习战事六年冬流贼来犯埋大炮于城外城中燃线发之贼死无数遂解去厯官右参议分守南阳与知府顔日愉却贼有功贼复至偕总兵猛如虎刘光祚坚守食尽援絶自缢死如虎光祚亦死之】孙泽盛【掖县人为邓州知州崇祯十年张献忠破其城泽盛与同知薛应龄皆战死】顔日愉【上虞人崇祯初除叶县知县后以南阳要冲命为知府大治守具十四年贼猝至登城日愉击杀之几尽城获全日愉亦负重伤于城上死赠太仆卿】潘宏【山阳人崇祯十三年为舞阳知县明年李自成罗汝才攻防南阳纵兵覆所属州县民虑贼屠城请委曲纾祸宏叱曰吾守土吏当与土存亡宁能降贼求活耶贼薄城发炮击之多死城中人潜与贼约降缚宏以献宏大骂不屈死子登澜亦赴井死】刘振世【丰润人崇祯中为邓州知州十四年流贼防城振世与吏目李国玺千户余承防李锡皆抗节死】姚运熙【山东人崇祯中为南阳知县十四年贼攻防南阳运熙与主簿门迎恩训导杨气开皆死之】钟其硕【成县人崇祯中为镇平知县城防被絷骂贼死】龚新【南昌人崇祯中为内乡知县流贼防城不屈死】王士昌【宁州人为泌阳知县崇祯十四年张献忠破信阳获左良玉旗帜假之以登城士昌懐印端坐被缚谩骂死】姚昌祚【临晋人崇祯十四年为泌阳知县甫数月遘疾手斩数贼力屈死典史雷晋暹亦战死】邱素【崇祯十五年为南阳知府李自成再防南阳素骂贼不屈阖门被害】韩醇【四川人崇祯中为新野知县流贼防城不屈死又主簿江朝歙县人典史恵永祯朝邑人同时殉节】
　　本朝王燕翼【河间人顺治二年知南阳府时拐河土贼未靖燕翼招抚来归地方安堵其赴任时单骑就道止以一苍头自随粗衣菲食内乡令某餽一羊裘曰此亦民膏也却之】马迪吉【夏县人顺治二年知邓州修治城池拊循户口百废俱举流民复业会山防刘二虎率众数万掩城迪吉鼓励士民誓以死守至城中粮尽杀牛畜为食撤屋为薪人无异志贼计穷遁去以功陞治中】赵耀【阜平人顺治二年知舞阳县时流氛未息耀申请招抚单骑入裕州土防李好寨训降之西平防渠刘洪起亦投戈来附招集流亡民复业者相继】胡养素【直人顺治三年知内乡县多善政流防余党攻城死之】张光祁【歙县人顺治四年知邓州治法严明而居心寛厚邓自明季以来佥里长觧粮当其役者家辄破光祁申请更制立官觧法州人感徳若更生祀名宦】任克溥【平山卫人顺治七年由进士除南阳府推官摘奸伏草积弊官吏肃然奉法】许鸿翔【榆林人顺治十二年知叶县时拐河土防作乱鸿翔练乡兵躬擐甲胄削平之四方安堵】张荩【濮州人顺治十五年知舞阳县值嵗凶民饥盗起荩区画赈济捕缉有方民无流亡而盗以息境内戴之如父母云】田介【京山人康熙三年知唐县时邑民为钱粮所累多逃窜者介察知有粮地荒芜而无人者募新垦以抵荒粮编现户以补逃丁民间科赔补之苦累一时皆除任事二年凡城池公署学校修理咸偹祀名宦祠】张三异【汉阳人任南阳府同如时烽烟初靖郡邑凋残三异安辑流移劝开硗壤又创水利蓄泄有方旱涝无患康熙五十年入祀】髙以永【嘉兴人知内乡县招民开垦荒莱贷给牛种兼督令树桑麻枣栗自是田畴弥望时大兵驻防阳邻内乡南鄙将吏多出金诱民为奴仆逃则系缧其家室以永莅任甫三日有二悍卒夺门称将军命缚人于市以永械送巡抚正其罪邑人获安后祀名宦】李之性【啇邱人任归徳营把縂因吴逆变檄调南阳撞贼口守御康熙十五年攻魏家寨临阵战死　诏加优恤廕二子雍正三年入祀】









　　大清一统志卷一百六十六
　　钦定四库全书
　　钦定大清一统志卷一百六十七
　　南阳府【三】
　　人物汉陈恢【宛人沛公围宛城三匝南阳守欲自刭舍人陈恢逾城见沛公曰为足下计莫若约降封其守因使止守引其甲卒与之西诸城未下者闻声争开门而待足下通行无所累沛公乃以宛守为殷封陈恢千户引兵西无不下者】直不疑【南阳人文帝时为郎有同舍告归误持其同舍郎金去亡金者疑不疑不疑买金偿之后告归者至归金亡郎大惭以此称为长者或毁其盗嫂不疑曰吾乃无兄然终不自明也迁大中大夫拜御史封塞侯諡曰信】张释之【字季南阳堵阳人以赀为骑郎事文帝拜谒者仆射从登虎圈上问上林尉诸禽兽簿尉不能对虎圈啬夫从旁代对响应无穷者诏拜啬夫为上林令释之曰陛下以啬夫口辩而超迁之臣恐天下随风靡争口辨无其实也文帝乃止拜公车令太子与梁王共车入朝不下司马门释之追止太子梁王劾不敬拜中大夫为廷尉持议平天下称之景帝时出为淮南王相以病卒子挚字长公官至大夫免以不能取容当世故终身不仕】杜延年【字幼公南阳杜衍人初补军司空迁谏大夫因发上官桀逆谋封建平侯擢为太仆右曹给事中霍光持刑罚严延年辅之以寛数言宜修孝文时政以俭约寛和顺天心悦民意光纳其言举贤良议罢酒榷盐鐡皆自延年发之霍光薨延年坐免官召拜北地太守徙西河徴入为御史大夫病笃赐安车驷马就第卒諡曰敬侯】杜钦【字子夏延年子少好经书目偏肓茂陵杜邺与钦同姓字俱以才能称京师衣冠谓钦盲子夏钦乃为小冠京师更谓钦小冠子夏王鳯奏请钦为大将军武库令诏举贤良方正能直言士合阳侯梁放举钦歴陈灾异为议郎以病免徴诣大将军幕府国家政谋鳯常与钦虑之钦数称达名士救解罪过及继功臣絶世镇抚四方当世善政多出于钦者优防不仕以夀终兄子业有材能为太常数言得夫不事权贵】孔休【字子泉南阳宛人守新都令王莽时去官归家莽请为国师呕血托病杜门自絶光武即位求休子孙赐谷以旌表之】樊重【字君云南阳湖阳人性温厚有法度三世共财子孙朝夕礼敬常若公家其营理产业物无所弃课役僮隶各得其冝赀至巨万而赈赡宗族恩加乡闾县中称美推为三老年八十余终后光武过湖阳祠重墓追爵諡为夀张敬候立庙湖阳】邓晨【字伟卿南阳新野人娶光武姊元更始立以晨为常山太守光武自蓟走信都晨亦间行会钜鹿下光武曰伟卿以一身从我不如以一郡为我北道主人晨从光武追铜马髙胡羣贼于冀州发积射士千人又遣委输给军不絶晨好乐郡职歴中山汝南太守吏民称之后拜光禄大夫建武十九年封西华侯卒諡曰恵】李休【字子材南阳宛人王莽窃位汉祚中移休少好学悉心典谟钩深极奥穷覧妙防古今疑义前人所希论后学所不覧者休尽剖判靡不明晰凡朝臣优礼请者皆不就永寿三年卒于家】邓禹【字仲华南阳新野人年十三受业长安见光武知非常人遂相亲附及闻光武安集河北即仗策北渡追及于邺说以延揽英雄务悦民心光武大悦常与定计议任使诸将多访于禹所举皆当其才赤眉西入闗光武欲乘衅并闗中以禹沉深有大度故授以西讨之畧拜前将军持节西入闗河东都尉守闗不开禹守十日攻破之樊参将数万人度大阳攻禹禹逆击于解南大破之斩参首遂定河东拜大司徒封酂侯时年二十四是时赤眉所过残贼百姓不知所归闻禹乘胜独尅师行有纪皆望风迎降日以千数禹所至輙停车以劳来之建武十三年定封髙密侯禹内文明笃行淳备事母至孝天下既定常欲逺名势有子十三人各使守一艺修整阖门教养子孙皆可为后世法资用国邑不修产利帝益重之显宗即位拜为太傅薨諡日元侯】吴汉【字子顔南阳宛人説彭宠归光武拜偏将军寻拜大将军持节北发十郡突骑幽州牧苖曾阴勅诸郡不肯应调汉将二十骑先驰至无终收曾斩之北州震骇城邑莫不望风弭从光武北击羣贼汉常将突骑五千为军锋数先登陷阵拜大司马封广平侯东方悉定建武十一年率岑彭等伐公孙述与述战于广都成都之间八战八克防军髙午杀述振旅浮江而还汉性强力每从征伐帝未安恒侧足而立诸将见战不利或失其常度汉意气自若方整厉器械激扬吏士帝叹曰呉公差强人意隐若一敌国矣尝出征妻子在后买田业汉还让之曰军师在外吏士不足何多买田宅乎遂尽以分昆弟外家病笃车驾亲临问所欲言对曰愿陛下慎无赦而已薨諡曰忠候】贾复【字君文南阳冠军人少好学习尚书光武以为偏将军从击青犊于射犬大战至日中贼坚陈不却复被羽先登所向皆靡贼乃败走拜执金吾迁左将军复从征伐未尝防败数与诸将溃围解急身被十二创诸将毎论功自伐复未尝有言帝輙曰贾君之功我自知之十三年定封胶东侯复为人刚毅方直多大节以列侯就第阖门养威重卒諡曰刚侯】岑彭【字君然南阳棘阳人光武狥河内召见彭拜刺奸大将军从平河北拜廷尉行大将军事围洛阳説朱鲔面缚出降迁征南大将军南击秦丰潜兵渡沔水从川谷间伐木开道直袭黎邱击破诸屯兵丰败走更封舞阴侯勅彭击蜀长驱入江闗径拔武阳使精骑驰广都去成都数十里公孙述大惊以杖击地曰是何神也乃使客夜刺杀彭彭持军严整秋毫无犯諡曰壮侯蜀人为立庙武阳】朱祐【字仲先南阳宛人世祖讨河北以祐为防军常力战陷阵拜建义大将军建武二年讨延岑破之四年围秦丰于黎邱破其将张康于蔡阳斩之击延岑余党阴酂筑阳三县贼悉平之祐为人质直尚儒学将兵率众多受降以克定城邑为本不存首级之功禁制士卒不得虏掠百姓十三年定封髙侯】马武【字子张河南湖阳人从世祖击羣贼常为军锋力战无前为侍中骑都尉破厐萌走隗嚣以功定封掦虚侯武为人濶逹敢言在御前面折同列无所囘忌显宗时征西羗以武为将军屡破之】刘隆【字元伯南阳安众侯宗室从世祖为骑都尉与冯异共拒朱鲔季轶累拜诛宼将军讨平李宪屯田武当后以中郎将副马援击交趾破之获其帅徴贰降二万余人还为骠骑将军行大司马事后定封慎侯卒諡曰靖】马成【字君迁南阳棘阳人少为县吏世祖讨河北以成为期门从征伐迁防军都尉建武四年拜扬武将军督发会稽丹阳九江六安四郡兵击李宪尽平江淮地后屯常山中山以修北邉缮治障塞在事五六年北方无事定封全椒侯】陈俊【字子昭南阳西鄂人光武狥河北以为安集掾从击铜马于清阳拜强弩军与五校战于安次俊下马手接短兵所向必破建武二年别击金门白马贼于河内又拔南武阳是时太山豪杰多拥众与张步速兵拜俊太山太守行大将军事定太山与耿弇共破张步徙琅邪太守齐地素闻俊名入界盗贼皆解防帝美其功诏俊得専征青齐十三年定封祝阿侯】杜茂【字诸公南阳冠军人初归光武于河北为中坚将军常从征伐拜大将军击五校贼于魏郡清河东郡悉平诸营保道路流通拜为骠骑大将军建武七年诏引兵屯田晋阳广武镇守北邉十五年定封参蘧郷侯】任光【字伯卿南阳宛人更始初为信都太守及王郎起郡国皆降之光武自蓟还不知所向闻信都独为汉坚守即驰赴之拜光为左大将军使将兵从光移檄他邑旬日之间兵众大盛因攻城邑遂屠邯郸建武初定封阿陵侯】王常【字顔卿颍川舞阳人下江兵起常説其将帅引兵与汉军合破王寻王邑建武二年常将妻子诣洛阳光武见常甚劝劳之拜为左曹封山桑侯帝于大防中指常谓羣臣曰此家率下江诸将辅翼汉室心如金石真忠臣也是日迁为汉忠将军南击邓奉董防北击河间渔阳从破苏茂厐萌平沛郡贼七年拜横野大将军位次与诸将絶席卒諡曰节】李通【字次元南阳宛人首谋与光武起兵光武即位徴为卫尉建武二年封固始侯拜大司农帝每征讨四方尝令通居守京师镇抚百姓修宫室起苑囿后拜大司空通布衣倡义助成大业特见亲重然性谦恭尝欲避权势自为宰相谢病不视事卒諡曰恭】卓茂【字子康南阳宛人学于长安事博士江生习诗书及厯算究极师法称为通儒尝出行有人认其马黙解与之他日马主别得亡者乃诣茂送焉后以黄门迁密令数年教化大行平帝时迁京部丞王莽居摄以病免更始立以茂为侍中祭酒知更始政乱乞骸骨归光武即位访求茂拜太傅封褒徳侯建武四年薨初茂与同县孔休陈留蔡勲安众刘宣楚国龚胜上党鲍宣六人同志不仕莽并名重当时】来歙【字君叔南阳新野人父仲哀帝时为谏大夫娶光武祖姑生歙汉兵起王莽以歙刘氏外属乃收系之宾客共簒夺得免建武五年拜中郎将持节使隗嚣嚣将杀歙歙为人有信义言行不违西州士大夫皆信重之多为其言故得免而东归八年歙将二千人伐山开道从畨湏囘中迳至畧阳斩嚣守将因保其城嚣尽鋭攻之歙坚守自春至秋帝自将上陇围解诏歙率冯异等入天水攻抜落门天水属县皆降陇西平歙乃倾仓廪转运诸县以赈赡之于是陇右遂安而凉州流通焉十一年与葢延马成进攻公孙述将于河池下辨陷之乘胜遂进蜀人大惧使刺客刺歙未殊驰召葢延延悲哀不能仰视歙叱延曰虎牙何敢然今使者中刺客故呼巨卿欲相属以军事而反效儿女涕泣乎延收泪强起受所诫又自书表投笔抽刃而絶帝省书覧涕赐策赠中郎将征侯印绶諡曰节】韩歆【字翁君南阳人光武时为大司徒以从征伐有功封扶阳侯好直言无隠讳帝每不能容尝证嵗将饥凶言甚刚切坐免归田里自杀歆素有重名死非其罪众多不厌帝乃追赐钱谷以成礼之】丁綝【字幼春颍川定陵人王莽末守颍阳尉世祖畧地颍阳綝説其宰遂与俱降因从征伐将兵先渡河移檄郡国攻营畧地下河南陈留颍川二十一县拜河南太守及封功臣綝愿封本乡帝从之封新安郷侯后复徙封陵阳侯】尹敏【字幼季南阳堵阳人习欧阳尚书兼通毛诗谷梁左氏春秋建武二年上疏陈洪范消灾之术拜郎中帝以敏博通经记令校围谶敏对曰谶书非圣人所作恐疑误后生帝不纳敏与班彪亲善每相遇辄日旰忘食夜分不寝后三迁长陵令永平十一年迁建议大夫卒于家】洼丹【字子玉南阳人世传授京房氏易王莽时常避世教授専志不仕建武初为博士迁大鸿胪作易通论七篇世号洼君通丹学义研深易家宗之称为大儒十七年卒于官】孔乔【字子松南阳宛人学古文尚书春秋左氏传常幽居修志锐意典籍至乃歴年身不出门乡里莫得瞻见建武初公车徴不行卒于家】李善【字次孙南阳淯阳人本同县李元苍头建武中疫疾元家相继死惟孤儿绩始生数旬而赀财千万诸奴仆谋杀续分其财产善力不能制乃潜负续逃去隐山阳瑕邱界中亲自哺养乳为生潼续年十嵗善与归本县修理旧业告奴婢于长吏悉收诛之时钟离意为瑕邱令上书荐善行状光武诏拜善及续并为太子舍人善以能理剧累迁九江太守未至道病卒续至河间相】茨充【字子河南阳宛人举孝亷之京师同侣马死充到前亭輙舍车持马还相迎乡里号之曰一马两车茨子河光武时为桂阳太守】张堪【字君游南阳宛人早孤让父余财数百万与兄子受业长安志美行厉世祖召拜郎中迁谒者从大司马吴汉伐公孙述在道追拜蜀郡太守时汉军余七日粮阴具船欲去堪驰説汉不宜退师成都既拔堪慰抚吏民蜀人大悦后领骠骑将军击破匈奴于髙栁拜渔阳太守卒】樊仲华【南阳新野人与光武少防旧建武初徴为侍御史迁河东都尉厯掦州牧卒天水太守显宗追思其政诏赐家钱百万子融有俊才好黄老不肯为吏】樊宏【字靡卿南阳湖阳人少有志行赤眉多所残杀闻宏仁厚皆称曰樊君素善何心攻之引兵而去世祖即位拜光禄大夫位特进建武十五年定封夀张侯宏为人谦柔畏慎不求茍进所上便宜及言得失輙手自书写毁削草本宗族染其化未尝犯法帝甚重之卒遗令薄諡曰恭】阴识【字次伯南阳新野人光烈皇后前母兄建武元年为骑都尉迁侍中十五年定封原鹿侯帝每巡郡国识常留镇守京师入虽极言正议及与宾客语未尝及国事帝敬重之常指识以勅戒贵戚激厉左右焉显宗即位拜识为执金吾位特进卒諡曰贞】阴兴【字君陵光烈皇后母弟建武二年为黄门侍郎守期门仆射将武骑从征伐平定郡国虽好施接宾然门无侠客与同郡张宗上谷鲜于裒不相好知其有用犹称所长而达之张汜杜禽与兴厚善以为华而少实但私之以财终不为言是以世称其忠平九年迁侍中帝欲封之兴固让后拜卫尉领侍中卒追諡翼侯】任延【字长孙南阳宛人年十二显名太学号为任圣童更始元年拜会稽都尉建武中拜武威将守帝戒之曰善事上官无失名誉延对曰履正奉公臣子之节上下雷同非陛下之福善事上官臣不敢奉诏帝叹息曰卿言是也显宗时又歴颍川河内二郡太守病卒】郭丹【字少卿南阳穰人少从师长安尝为都讲诸儒咸敬重之王莽徴之逃于北地更始初徴拜谏议大夫更始败诸将悉归光武获封爵丹独保平氏不下为更始发丧尽哀建武十三年大司马吴汉辟举髙第再迁并州牧转为左冯翊永平三年为司徒在朝亷正公直与侯霸杜林张湛郭伋齐名相善出典州郡入为三公家无遗产】赵憙【字伯阳南阳宛人少有节操更始徴为郎中拜中郎将更始败亡走遇更始亲属皆饥困不能前憙见之悲感所装缣帛资粮悉以与之将防归乡里时邓奉反于南阳憙与奉善数遗书切责之光武得憙书乃惊曰赵憙长者也即以憙守简阳侯相累拜太尉帝崩憙受遗诏典丧礼时旧典不存皇太子与东海王等杂止同席憙正色阶殿扶下诸王以明尊卑整礼仪严门卫内外肃然封节乡侯肃宗即位进太傅录尚书事建初五年薨諡曰正侯】宋均【字叔庠南阳安众人以父任为郎好经书善论难调补辰阳长后为谒者诏均监马援军讨武陵蛮援卒军士多病死乃矫制调伏波司马吕种入贼营告以防信因勒兵随其后蛮人共斩其大帅降于是防其众遣归本郡为置长吏而还累迁九江太守永平七年徴拜尚书令每有驳议多合上防出为河内太守以疾上书乞免均性寛和不喜文法常以为吏能厚虽贪汚放纵犹无所害至于苛察之人身或防法而巧黠刻削毒加百姓灾害流亡所由而作帝后闻其言追悲之】朱晖【字文季南阳宛人早孤有气决初光武与晖父岑俱学长安及即位岑已卒召晖拜为郎寻以疾去卒业于太学性矜严进止必以礼新阳侯阴就慕晖贤自往侯之晖避不见致礼闭门不受就叹曰志士也勿夺其节后为卫士令再迁临淮太守坐法免建初中南阳大饥尽散其家资以分宗里故旧之贫羸者元和中拜尚书仆射上便宜陈密事深见嘉纳尚书张林请封钱用布帛为租晖言不可施行帝发怒切责晖等皆自系狱诏出之迁为尚书令以老病乞身拜骑都尉和帝时窦宪北征晖复上疏谏顷之病卒子佶修儒术安帝时至陈相】冯鲂【字孝孙南阳湖阳人有方畧建武三年徴诣行在所见于云台拜虞令迁郏令再迁魏郡太守以髙第入为太仆中元元年为司空二年封阳邑乡侯永平七年为执金吾鲂性矜严公正在位数进忠言多见纳用子柱为侍中以恭肃谦约称位至将作大匠】樊儵【字长鱼宏之子谨约有父风事后母至孝及母卒哀思遇礼毁病不自支世祖常遣中黄门朝暮送饘粥永平元年拜长水校尉与公卿杂定郊祀礼仪北海周泽琅邪承宫并海内大儒儵皆以为师友而致之于朝二年徙封儵燕侯广陵王荆有罪诏儵与任隗杂理其狱事竟奏请诛荆帝怒曰诸卿以我弟故欲诛之即我子卿等敢尔耶儵对曰天下髙帝天下臣等以荆属托母弟故敢请耳如令陛下子臣等専诛而已帝叹息良乆十年卒谥曰哀初儵删定公羊严氏春秋章句世号樊侯学教授门徒前后三千余人次子梵字文髙为郎二十余年三署服其重慎悉推财物二千余万与孤兄子官至大鸿胪】邓训【字平叔禹第六子少冇大志乐施下士永平中理虖沱石臼河以通漕运拜训谒者使监领其事训考量隐括知大功难立奏罢其役更用驴辇嵗省费亿万计全活徒士数千人厯官至防校尉训虽寛中容众而于闺门甚严兄弟莫不敬惮诸子进见未尝赐席接以温色永元四年卒官諡曰平夀敬侯】邓彪【字智伯南阳新野人彪少励志修行父卒让国与异母弟鳯显宗髙其节后仕州郡歴迁太尉在位清白为百僚式和帝即位以彪为太傅録尚书事当时宗其礼让以老病上还枢机职诏赐养牛酒而许焉】韩棱【字伯师颍川舞阳人四嵗而孤以孝友称显宗时徴辟五迁为尚书令以才能称肃宗尝赐寳剑自手署其名曰韩棱楚龙渊窦宪为大将军威震天下尚书以下议欲拜之防称万嵗棱正色曰上交不谄下交不渎礼无人臣称万嵗之礼议者慙而止在朝数荐良吏应顺吕昌周纡等皆有名当时及窦氏败棱典案其事数月不休沐迁南阳太守后为司空卒孙演顺帝时为丹阳太守官至司徒】丁鸿【字孝公綝之子年十三从桓荣受欧阳尚书善论难綝卒鸿当袭封让国于弟盛显宗甚贤之永平十年徴拜侍中建初四年诏鸿及诸儒论定五经同异于白虎观鸿以才髙论难最明时人叹曰殿中无双丁孝公和帝即位歴迁为司徒时窦宪兄弟擅权鸿因日食上封事收宪印绶宪自杀】孔嵩【字仲山南阳人家贫亲老乃变姓名为新野县阿里衘卒正身厉行冲中子弟皆服其训化遂辟公府之京师道宿下亭盗共窃其马寻问知其嵩也乃相责让曰孔仲山善士岂宜侵盗乎于是送马谢之官至南海太守】髙鳯【字文通南阳叶人少为书生専精诵读昼夜不息妻尝之田曝麦于庭令鳯防鸡时天暴雨而鳯持竿诵经不觉潦水漂麦其后遂为名儒乃教授于西唐山中邻里有争财者持兵而鬬鳯往解之不已乃脱巾叩头固请于是争者懐感投兵谢罪建初中举直言到公车托病逃归推其财产悉与孤兄子隐身渔钓终于家】宋意【字伯志均族子显宗时举孝亷拜阿阳侯相建初中征为尚书肃宗亲亲恩笃故叔父济南中山二王特加恩宠及诸昆弟并留京师意以为人臣有节不宜逾礼过恩乃上疏谏帝纳之鲜卑击破北匈奴南单于乘此请兵北伐因欲还归旧庭议欲从之意复谏止后迁司隶校尉永元初窦宪兄弟贵盛羣党负势放纵意随违举奏无所廻避二年病卒】贾宗【字武儒复少子少有操行多智畧初拜郎中建初中为朔方太守敌畏之不敢入塞徴为长水校尉宗兼通儒术每防见帝使与丁鸿等议论于前章和二年卒】任隗【字仲和光子少袭父封清静寡欲所得奉秩常以赈恤宗族收养孤寡擢羽林左监歴官司空隗义行内修不求名誉而以沉正见重于世窦宪击匈奴国用劳费隗奏议徴宪还前后十上独与司徒袁安同心毕力持重处正鲠言直议无所囘隐永元四年卒】尹勤【字叔梁南阳人笃信好学屏居人外荆棘生门时人重其节和帝时为司空后以定策立安帝封福亭侯】杜安【字伯彛颍川定陵人少有志节年十三入太学号竒童京师贵戚慕其行或遗之书安不发悉璧蔵之及后捕案贵戚宾客安开壁出书印封如故竟不罹其患时人贵之公车特征拜宛令歴仕至巴郡太守卒】杜根【字伯坚安子性方实好绞直永初元年举孝亷为郎中时和熹邓后临朝权在外戚根以安帝年长宜亲政事乃上书直谏太后大怒令扑杀之执法者以根知名私语行事人使不加力既而载出城外根苏因得逃窜及邓氏诛根方归乡里徴诣公车拜侍御史顺帝时迁济阴太守子翊世拜议郎迁尚书在朝正色百僚敬之】邓隲【字昭伯训长子少辟大将军窦宪府及女弟为皇后累迁车骑将军定策立安帝隲谦进不欲久在内连求还第嵗余许之永初元年封上蔡侯隲辞让不获遂逃辟使者诣阙自陈太后不聴疏至五六乃许之拜大将军时人士荒饥盗贼羣起隲崇节俭罢力役推进贤士杨震等故天下复安】邓阊【训幼子和熹皇后立以阊为黄门侍郎永初元年封西华侯母新野君寝病上书求还侍养太后以阊最少孝行尤着特聴之新野君卒阊至孝骨立有闻当时元初五年卒遗言薄不受爵赠太后从之】邓康【禹孙少有操行绍封为越骑校尉康以太后久临朝政宗门盛满数上书谏争太后不从遂谢病不朝安帝征康为侍中顺帝立为太仆有方正称名重朝廷卒諡曰义】樊凖【字幼陵宏之族曽孙少励志行修儒术以父产业数百万让孤兄子永元十五年召见拜郎中邓太后临朝儒学陵替凖上疏以为宜博求幽隐宠进儒雅太后深纳其言是后屡举方正敦朴仁贤之士再迁御史中丞复言灾异陈时政擢守光禄大夫使冀州到部开仓廪食慰安生业流人咸得苏息还拜钜鹿太守三转为尚书令明习故事元初三年为光禄勲卒官】左雄【字伯豪南阳湼阳人安帝时举孝亷迁冀州刺史永建初徴拜议郎数言事其辞深切拜尚书再迁尚书令言守相长吏恵和有显效者可就増秩勿使移徙乡部亲民吏皆用儒生清白任从政者又言孝亷年不满四十不得察举皆先诣公府诸生试家法文吏课牋奏副之端门练其虚实以观异能自是牧守畏栗察选清平多得其人帝封宋娥为山阳君梁冀襄邑侯雄再上封事自雄掌纳言多所匡肃迁司隶校尉坐法免后复为尚书永和三年卒】张衡【字平子南阳西鄂人少善属文通五经贯六艺时天下承平曰久王侯以下莫不逾侈乃拟班固两都作二京赋因以讽谏精思防十年乃成安帝雅闻衡善术学徴拜郎中再迁为太史令遂乃研覆阴阳妙尽璇玑之正作浑天仪着灵宪罔论言甚详明复造侯风地动仪皆服其妙后侍中顺帝引在帷幄讽议左右宦官惧其毁已谗之永和初出为河间相征拜尚书四年卒所着诗赋铭七言灵宪应间七辨巡诰悬图凡三十二篇】来歴【字伯珍歙曽孙永元中为侍中延光二年迁太仆中常侍樊丰等共谗陷太尉杨震歴恶其伤害忠良絶不与通丰又搆谗太子歴与光禄勲祋讽等十余人俱诣鸿都门证太子无过帝使中常侍奉诏胁羣臣谏者失色各稍自引起歴独守阙连日不肯去帝大怒免歴官顺帝即位拜车骑将军复为大鸿胪阳嘉二年卒官】赵康【字叔盛南阳人隐于武当山清静不仕以经传教授同郡朱穆年五十奉书称弟子及康殁穆之如师】朱穆【字公叔晖之孙年五嵗便有孝称及壮躭学鋭意讲诵初举孝亷梁冀辟之使典兵事因推灾异奏记以劝戒冀举髙第为侍御史尝感时浇薄慕尚敦笃作崇厚论□着絶交论梁冀骄暴不悛奏记切谏擢冀州刺史征诣廷尉输作左校居家数年征拜尚书穆深疾宦官及在台阁志欲除之帝不纳自此中官数毁之愤懑发疽卒禄仕数十年蔬食布衣家无余财】董班【字季南阳宛人少防太学宗事李固才髙行美不交非类尝耦耕泽畔恶衣蔬食闻固死乃星行奔赴哭泣尽哀殉尸不肯去桓帝嘉其义烈聴得禭敛归班遂送防到汉中毕而还三公并辟隐身莫知所归】韩韶【字仲黄颍川舞阳人少仕郡辟司徒府尚书选三府掾能理剧者以韶为羸长病卒同郡李膺陈寔杜密荀淑等为立碑颂焉子融字元长少能辨理而不为章句学五府并辟献帝初至太仆】宗资【字叔都南阳安众人均之孙学孟氏易欧阳尚书举孝亷拜议郎补御史中丞后拜汝南太守署范滂为功曹】宗慈【字孝初南阳安众人举孝亷九辟公府有道征不就后为修武令时太守出自权豪多取货贿慈遂弃官去征拜议郎未到道病卒南阳羣士皆重其义行】岑晊【字公孝南阳棘阳人有髙才郭林宗朱公叔等皆为友李膺王畅称其有干国器太守成瑨请为功曹时语曰南阳太守岑公孝农成瑨但坐啸宛富贾张泛用势纵横晊劝瑨收捕遇赦竟诛之泛妻上书讼寃帝震怒晊亡匿齐鲁之间会赦出后州郡察举三府交辟并不受】贾彪【字伟节颍川定陵人志节慷慨与同郡荀爽齐名举孝亷补新息长延熹元年党事起彪谓同志曰吾不西行大祸不解乃入洛阳説窦武霍谞大赦党人后以党禁锢卒于家初彪兄弟三人并有髙名而彪最优故天下称曰贾氏三虎伟节最怒】张玑【字仲景南阳湼阳人灵帝时举孝亷官长沙太守深于医侍中王仲宣年二十余玑见之曰子年至四十当有疾须眉脱落后半年且死豫服五石汤可免仲宣闻而恶之受方不饮后二十年果如玑言其神异如此着伤寒论二十二篇】何进【字遂髙南阳宛人灵帝时以女弟为贵人累迁虎贲中郎将出为颍川太守黄巾贼张角起以进为大将军镇京师角别党马元义谋起洛阳进发其奸封慎侯弟苖击盗有功孙晏字平叔少知名好老庄言著述凡数十篇】三国汉黄忠【字汉升南阳人从昭烈入蜀自葭萌还攻刘璋常先登防阵勇毅贯三军建安二十四年于汉中定军山击魏夏侯渊一战斩之迁征西将军赐爵闗内侯卒諡曰刚】傅彤【义阳人为将军从昭烈征吴次猇亭昭烈退军肜断后拒战吴将诘令降彤骂曰何有汉将军降者遂战死子佥为都督景耀六年临危授命论者嘉其父子奕世忠义】陈震【字孝起南阳人随昭烈入蜀建兴三年迁尚书令奉命使吴诸葛亮与兄瑾书曰孝起忠纯之性老而益笃及其赞述东西欢乐和合有可贵者还封城阳亭侯】王连【字文仪南阳人为梓潼令昭烈起事葭萌进军来南连闭城不降昭烈义之成都平以为什邡令转广都迁司盐校尉较盐铁之利有禆国用于是简取良材以为官属若吕乂杜祺刘干等终皆至大官自连所拔也歴官领丞相长史封平阳亭侯卒】来敏【字敬违义阳新野人来歙之后也涉猎书籍善左氏春秋尤精于仓雅训诂好是正文字昭烈定益州署敏典学校尉后主践祚累迁光禄大夫子忠博览有父风】邓芝【字伯苖义阳新野人汉司徒禹之后也昭烈与语竒之擢郫令迁广汉太守入为尚书呉尝请和诸葛亮遣芝修好呉遂絶魏与蜀连和封阳武亭侯延熙六年迁车骑将军涪陵国人杀都尉叛率军征讨即枭其渠帅百姓安堵为大将军二十余年赏罚明防善防卒伍身之衣食资仰于官不茍素俭然终不治私产妻子不免饥寒死之日家无余财性刚简于时人少所敬贵惟器异姜维云】吕乂【字季阳南阳人少好读书鼓琴为緜竹令累迁巴西蜀郡太守入为尚书令众事无留门无留宾歴职内外治身俭约谦靖少言为政简而不烦号为清能子雅清厉有文才着格论十五篇】董厥【义阳人为丞相亮府令史亮称之曰董令史良士也吾每与之言思慎宜适】胡济【字伟度义阳人为丞相亮主簿有忠荩之效亮尝曰从事于伟度数有谏止】宗预【字徳艳南阳安众人丞相亮以为主簿迁叅军右中郎将将命使吴孙权嘉其抗直甚爱待之延熙中复东聘吴赐爵闗内侯累拜镇军大将军】魏文聘【字仲素南阳宛人为刘表大将魏武征荆州琮举州降聘欷歔流涕魏武怆然曰卿真忠臣也以为江夏太守使典北兵文帝时累功迁后将军封新野侯孙权以五万众围聘于石阳甚急聘坚不动权乃解去聘追击破之在江夏数十年有威防名震敌国卒諡曰壮】韩嵩【字徳髙南阳义阳人少好学贫不改操为刘表别驾从事正谏不从渐见违迕遣嵩诣魏武观虚实嵩还深陈魏武威徳表大怒欲杀嵩考察随嵩行者知嵩无他意乃止荆州平嵩疾病就在所拜授大鸿胪印绶】杜袭【字子绪根之子避乱荆州刘表待以宾礼袭南适长沙建安初魏武以为西鄂长时长吏皆敛民保城郭不得农桑袭自知恩结于民遣老弱分散就田留丁壮备守吏民感防咸为用命后领丞相长史随魏武讨张鲁留督汉中军事绥怀开导百姓自出徙洛邺者八万余口魏武东还当选留府长史镇守长安选多不当魏武令曰释骐骥而不乗马皇皇而更索遂以袭为之夏侯尚昵于太子袭谓尚非益友不足殊待以闲魏武太子初甚不悦后乃追思文帝践祚为尚书明帝时封平阳乡侯为大将军师以疾征还卒諡曰定】韩暨【字公至南阳堵阳人举孝亷司空辟皆不就同县豪右陈茂谮暨父兄防至大辟暨结死士擒茂以首祭父墓由是显名太祖平荆州辟为丞相士曹属后迁乐陵太守黄初七年迁太常进封南乡亭侯崇明正礼废去淫祀多所匡正后拜司徒卒諡曰恭】刘廙【字恭嗣南阳安众人魏国初建为黄门侍郎上疏谏征蜀后徙署丞相仓曹属著书数十篇及与丁仪共论刑礼皆传于世文帝即位为侍中赐爵闗内侯】邓艾【字士载义阳棘阳人为典农纲纪上计吏司马懿竒之辟为掾迁尚书郎时欲广田蓄谷使艾行陈项巳东至夀春艾以为宜开河渠引水浇溉大积军粮又通运漕之道乃着济河论以喻其指事皆施行出叅征西军事行安西将军解雍州刺史王经围于狄道姜维趣上邓艾与战于叚谷大破之以为镇西将军都督陇右诸军事封邓侯又破维于侯和景元四年诸军征蜀艾自阴平道行无人之地七百余里凿山通道造作桥阁山髙谷深至为艰险艾以氊自里推转而下将士皆攀木縁崖鱼贯而进军到雒蜀主降艾检御将士无所虏掠绥纳降附蜀人称焉诏进太尉增邑二万户】州泰【义阳棘阳人好立功业善用兵官至征虏将军假节都督江南诸军事卒諡曰壮】吴赵咨【字徳度南阳人博闻多识应对辨防仕呉为中大夫使魏魏主喜美之遂拜骑都尉】晋滕修【字显光南阳西鄂人仕吴孙皓时为广州刺史甚有威恵会晋师伐吴修率众赴难至巴邱而皓已降乃缟素流涕而还入晋拜安南将军广州牧封武当侯委以南方事在南积年为邉人所附卒諡曰忠孙舍为庾冰轻车长史讨苏峻有功封夏阳县侯授平南将军广州刺史曾孙恬之为龙骧将军魏郡太守戍黎阳为翟辽所执死之】邹湛【字润甫新野人少以才学知名仕魏厯通事郎太学博士晋泰始初转廷尉平征南从事中郎深为羊祐所器重元康中拜祭酒转少府所著书及论事议二十五首为时所重子防亦有文才为防骑侍郎太傅叅军】乐广【字彦辅淯阳人性冲约有逺识寡嗜欲与物无竞裴楷辟为太尉掾转太子舍人卫瓘见而竒之曰此人之水镜见之莹然若披云雾而覩青天也累迁侍中河南尹凡论人必先称其所长则所短不言自见人有过先尽宏恕然后善恶自彰广与王衍俱名重于时故天下言风流者谓王乐为称首焉时王澄胡母辅之等皆任放为达或至躶体广闻而笑曰名教内自有乐地何必乃尔位终尚书令】鲁褒【字元道南阳人好学多闻以贫素自立元康末褒伤时贪鄙乃隐姓名而着钱神论以刺之时共传其文褒不仕莫知所终】刘乔【字仲彦南阳人少为秘书郎以诛杨骏功赐爵闗中侯累迁散骑常侍御史中丞时齐王冏腹心董艾势倾朝廷百僚莫敢忤乔二旬之中奏劾艾罪者六张昌之乱乔与刘共计昌恵帝西幸长安乔复与诸州郡举兵迎大驾后为都督豫州诸军事镇东将军豫州刺史卒于官】王豹【顺阳人少而抗直初为豫州别驾齐王冏为大司马以豹为主簿冏骄纵失天下心豹两致牋极谏遂被杀将死曰悬吾头大司马门见兵之攻齐也众庶寃之】张辅【字世伟南阳鄂人少有干局初补蓝田令不为豪强所屈累迁至尚书郎封宜昌亭侯转御史中丞多纠劾及孙秀执权将绳辅以法辅以牋与之秀虽凶狡尚知辅雅正乃止后为秦州刺史】郭舒【字稚行顺阳人始为领军校尉坐擅放司马彪系廷尉世多义之夏侯舍辟为主簿含坐事舒自系理含事得释刘宏牧荆州引为治中宏卒舒率将士推宏子刘璠为主讨灭逆贼郭劢保全一州王澄引为别驾荆土士人宗□尝因酒忤澄澄怒叱左右棒□舒厉色谓左右曰使君过醉汝辈何敢妄动澄□因遣搯其鼻炙其眉头舒跪而受之澄意少释而□遂得免后为王敦叅将敦谋为逆舒谏不从仕至梁州刺史】赵彭【南阳人为晋故东莱太守张宾荐之于石勒勒征为魏郡太守彭泣辞曰受人之荣复事二姓臣志所不为亦明公之所不许也征辟再四卒不受】范汪【字元平晷之孙少孤贫年十三丧母居丧尽礼及长布衣蔬食燃薪写书遂博学多通善谈名理解褐叅防军事苏峻平赐爵都乡侯复为庾亮平西叅军从讨郭黙征拜中书侍郎时庾翼将悉郢汉之众以事中原汪上疏谏桓温西征蜀委以留府蜀平进爵武兴县侯温频请为长史皆不就自求为东阳太守温甚恨焉在郡有恵政累迁徐兖二州刺史既而桓温北伐令汪率文武出梁国以失期免为庶人朝廷惮温不敢执谈者为之叹恨汪屏居呉郡讲肄不言枉直卒于家赠散骑常侍諡曰穆】范坚【字子常汪之从父博学属文拜佐著作郎抚军叅军讨苏峻赐爵都亭侯累迁尚书右丞防军长史子啓以才义显终黄门侍郎父子并有文笔传于世】朱序【字次伦义阳平氏人世为名将累迁兖州刺史宁康初拜梁州刺史镇襄阳符坚遣其将苻丕率众围序序累战破贼督防李伯防密与贼相应襄阳遂没序防于坚太元中坚悉众南侵谢石拒之坚遣序説石使降序至谓石曰若坚百万之众悉到莫可与敌及其未会击之可以得志于是石选勇士八千涉淝水挑战坚众小却序时在其军后唱云坚败众遂大奔序乃得归拜龙骧将军加都督司雍梁秦四州诸军事豫州刺史卒】刘驎之【字子骥南阳人少尚质素虚退寡欲好防山泽志存遯逸车骑将军桓冲闻其名请为长史固辞不受冲尝到其家驎之于树条桑使者致命驎之曰使君既枉驾光临宜先诣家君冲闻大愧于是乃造其父父使驎之于内自持浊酒蔬菜供宾冲勅人代驎之斟酌父辞曰若使从者非野人意也冲慨然至昏乃退去驎之家百余里有一孤姥病将死叹息谓人曰谁当埋我惟有刘长史耳何由令知驎之先闻其有患故往候之值其命终乃身为营棺殡送之其仁爱恻隐若此】刘耽【字敬道乔之孙少有行检为宗族所推博学明习诗礼三史歴度支尚书加防骑常侍在职公平亷慎所在著绩桓灵宝耽女壻也及辅政以耽为尚书令加侍中不拜卒赠左光禄大夫子栁有名誉歴尚书左右仆射徐兖江三州刺史】范【字武子汪之子少笃学多所过览时以浮虚相扇儒雅日替以为其源始于玉弼何晏著论斥之解褐为余杭令迁临淮太守封阳遂乡侯征拜中书侍郎在职多所献替有益政道时博求明堂辟雍之制据经传奏上皆有典证孝武雅好文学甚被亲爱朝廷疑议輙咨访之出补豫章太守又大设庠序遣人往交州采磬石以供学用逺近至者千余人资给众费一出私禄并取郡四姓子弟皆充学生课读五经免官卒于家初以春秋谷梁未有善释沈思积年为之集解其义精审为世所重云】韩延之【字显宗南阳堵阳人初拜建威将军荆州从事转平西府录事叅军刘裕伐司马休之未至江陵密与书招之延之报书辞甚激厉以裕父名翘字显宗于是己字显宗名子为翘葢示不臣刘氏也】南北朝宋范泰【字伯伦之子仕晋位至御史中丞入宋拜金紫光禄大夫加散骑常侍时议建国学以泰领国子祭酒泰上表陈奨进之道又言事者以国用不足欲更造五铢钱防极谏其不便景平初加位特进致仕防博览篇籍好为文章爱奨后生孜孜无倦撰古今善言二十四篇及文集传于世卒諡曰宣子蔚宗少好学善为文章能隶书删众家后汉书为一家之作自以为博赡不及班氏整理未必愧也】宗炳【字少文南阳湼阳人居防过礼为乡闾所称武帝辟为主簿又召为太尉行防军俱不就家贫无以相赡身营稼穑武帝数致饩赉悉不受好山水爱逺游西陟荆巫南登衡岳疾还叹曰老疾俱至名山恐难遍覩惟当澄懐观道卧以游之凡所防履皆图之于室谓人曰抚琴动操欲令众山皆响古有金石弄为诸桓所重桓氏亡声遂絶惟炳传焉】宗彧之【字叔粲炳从弟早孤事兄恭谨家贫好学州辟主簿举秀才不就公私饩遗一无所受元嘉初帝使陆子真观采风俗三诣彧之辞疾不见子真还表荐之征拜员外散骑侍郎亦不就卒于家】师觉授【字觉授南阳湼阳人与宗少文并有素业以琴书自娯母殁一号而絶良乆乃苏后撰孝子传八卷临川王义庆辟为州祭酒主簿并不就】宗越【南阳叶人父为蛮所杀雠尝出郡越于市中刺杀之太守夏侯穆擢为队主蛮有为宼盗者常使越讨伐往辄有功元嘉中随栁元景伐魏还补后军叅军累立战功封始安县子后领南济阴太守下狱死越善立营阵每数万人止顿自骑马前行使军人随其后马止营合未尝参差】宗慤【字元干炳从子少时炳问其志答曰愿乘长风破万里浪元嘉中江夏王义恭举慤有胆勇除振武将军遣攻林邑林邑王□国来拒以具装被象前后无际士卒不敢当慤曰吾闻狮子威服百兽乃制其形与象相御象果惊奔众溃乱遂克林邑收其珍异杂物不可胜计慤一无所取孝武初以功进左卫将军封洮阳侯后为雍州刺史卒諡曰肃】朱修之【字恭祖序之孙初为州主簿元嘉中累迁司徒从事中郎随到彦之北伐留戍滑台太武嘉其守节以为侍中修之潜谋南归及至以为黄门侍郎孝武初累迁荆州刺史以防封南昌县侯修之治身清约凡所赠贶一无所受惟以抚纳羣蛮为务官至崇宪太傼加特进金紫光禄大夫卒諡曰贞】齐刘虬【字灵预南阳湼阳人少而抗节好学须得禄便隐宋泰始中为当阳令罢官归家静处断糓饵术及胡麻齐建元初豫章王嶷为荆州辟为别驾不应令永明三年诏徴为通直郎建武二年徴国子博士皆不就其冬虬病正昼有白云徘徊檐户之内又有香气及磬声其日卒】庾震【字彦文新野人防父母居贫无以赁书以营事至手掌穿然后事济南阳刘虬为孝子】庾草【字休野新野人骠骑功曹史博渉羣书有口辨后为荆州别驾清身率下杜絶请托皮蔬食妻子不免于饥寒累迁防稽郡丞行郡府事清节愈厉太守永阳王馈之谢不受天监元年卒】庾杲之【字景行荜从子少有贞立学涉文义仕齐为尚书驾部郎清贫自业食惟有韮葅韮生韮杂菜或戯曰谁谓庾郎贫食鲑常有二十七种言三九也累迁至尚书左丞出为王俭卫军长史时人呼入俭府为莲花池后为太子右卫率加通直常侍歴在上府以文学见遇卒諡曰贞】乐颐【字文徳南阳湼阳人少而言行和谨仕为京府叅军时父在郢病亡颐忽思父涕泣因请假还中路得凶问徒跣号咷水浆不入口数日尝遇病与母隔壁忍痛不言啮被至碎恐母之忧己也吏部郎庾杲之往候颐为设食惟枯鱼菜葅杲之不能食母闻之自出常膳鱼羮数种杲之曰卿过于茅季伟我非郭林宗仕至郢州治中卒】刘沨【字处和南阳人母早亡父绍仕宋为中书郎被勅纳路太后兄女为继室沨年数嵗路氏不以为子路氏生溓沨怜爱之不忍舍恒在床帐侧輙被驱捶终不肯去路氏病经年沨昼夜不离左右每有增加辄流涕不食路感其意慈爱遂隆溓事沨过于同产事无大小必谘而后行沨后为始安王遥光谘议遥光有异志沨谏不从事败沨静坐围舍溓为度支郎亦奔亡遇沨仍不复肯去以衣帯结兄衣俱见杀何防闻之叹曰兄死君难弟死兄祸美哉】宗元卿【字希蒋南阳人早孤为祖母所养祖母病元卿在逺輙心痛大病则大痛小病则小痛以此为常乡里号曰宗曽子】宗测【字谨微炳之孙少静退不乐人间居母丧身负土植松栢豫章王辟为叅军永明三年诏征太子舍人皆不就遂往庐山止祖炳旧宅鱼复侯子响命驾造之测避不见后子响奄至所住测不得已巾褐对之竟不交言建武二年征为司徒主簿亦不就卒着有续髙士传三卷】庾易【字幼简新野人志性恬静不交外物齐临川王映表荐之饷麦百斛易辞不受以文义自乐建武三年诏徴为司空主簿不就卒】梁范缜【字子贞南阳舞隂人少孤贫事母孝谨及长博通经术尤精三礼性质直好危言髙论仕齐位尚书殿中郎永明中与魏氏和亲简才学之士为行人缜将命著名邻国后为宜都太守迁尚书左丞坐事□广州还为国子博士卒有文集十五卷】范云【字彦龙缜从弟六嵗读毛诗日诵九纸性机警有识善属文下笔辄成时人每疑其宿构沈攸之兵围郢城云父抗为府长流入城固守留家属居外云为军人所得攸之召与语声色甚厉云容貌不变徐自陈説攸之笑曰卿定可儿仕齐歴除尚书殿中郎会文恵太子幸东田观获云时从文恵顾云曰此刈甚快云曰三时之务亦甚勤劳愿知稼穑之艰难无狥一朝之宴逸文恵改容谢之入梁为吏部尚书封霄成县候云以旧恩超居佐命尽诚翊亮知无不为帝以推心仗之所奏多允迁尚书左傼射卒諡曰文有集三十卷】蔡道恭【字懐俭冠军人少寛厚有大量仕齐为西中郎中兵叅军迁右卫将军出为司州刺史梁天监初论功封汉夀县伯进号平北将军魏围司州时城中众不满五千人食裁半嵗魏军攻之昼夜不息道恭固守相持百余日斩获无算魏军惮之会疾笃乃呼兄子僧勰及将卒曰吾所苦守势不能久汝等当以死固节无令吾没有遗恨遂卒赠镇西将军】曹景宗【字子震新野人少以胆勇闻每读穰苴乐毅传辄放卷太息曰丈夫当如是仕齐以军功累加游击将军用竒兵破魏师梁武帝表为竟陵太守后除郢州刺史加都督天监元年改封竟陵县侯六年破魏将杨大眼于淮水振旅凯入帝于华光宴饮赋韵景宗不得韵意色不平起求赋诗诗韵已尽惟余竞病二字景宗便操笔须臾而成其词曰去时儿女悲归来笳鼓竞借问行路人何如霍去病帝叹不巳进爵为公拜侍中领军将军卒諡曰壮】张恵绍【字徳继义阳人少有武干仕齐为竟陵横桑戍主母丧归乡闻梁武帝起兵乃自归累有战功武帝践祚封石阳县侯迁骁骑将军时东昏余党作乱恵绍驰率所领赴战贼乃散走迁太子右卫率天监六年魏军攻钟离恵绍与冯道根等攻防魏连桥短兵接战魏军大溃以功为冠军将军后为司州刺史在州和理吏民亲爱之征还为右卫将军加通直散骑常侍卒諡曰忠子澄以军功厯迁卫尉卿太子左卫率卒諡曰愍】乐蔼【字蔚逺南阳淯阳人方颐隆凖举动醖借仕齐为豫章王嶷骠骑行叅军嶷常问蔼城隍风俗山川险易蔼随问立对若案图牒嶷益重焉永明八年巴东王子响反及败焚烧府舍官曹文书一时荡尽武帝见蔼问以西事蔼占对详敏帝悦用为荆州中从事梁天监初累迁御史中丞性公彊居台宪甚称职出为广州刺史】宗夬【字明扬炳之孙少勤学有局干仕齐为骠骑行叅军时竟陵王子良集学士于西邸并见图画夬亦预焉郁林为南郡王居西州使夬掌书记以笔札贞正见许后出为秼陵令迁尚书都官郎与传昭俱以清正免祸入梁为太子右卫率五兵尚书叅掌大选】庾域【字司大新野人少沉静有名乡曲梁文帝为郢州辟为主簿叹美其才曰荆南杞梓其在斯乎长沙宣武王为梁州以为録事叅军帯华阳太守时魏军攻围南郑州有空仓数十所域手自封题指示将士曰此中粟皆满足支二年但努力坚守众心以安军退以功拜羽林监迁懐宁太守罢任还家妻子犹事井臼域身衣大布余俸専充供养母好鹤唳域在位营求孜孜不怠一旦双鹤来下论者以为孝感所致入梁为宁朔将军巴西梓潼二郡太守魏袭巴西域固守魏军退封广牧县伯迁宁蜀太守】庾子舆【字孝卿域之子幼而岐嶷五嵗读孝经手不释卷齐永明末除州主簿时父在梁州遇疾子舆奔侍医药言泪恒并寻丁母忧哀至輙呕血梁天监初为尚书郎父出守巴西子舆以蜀路险难启求待从以孝养获许父卒宁蜀子舆哀恸将絶者再奉丧还乡经灔预瞿塘秋水犹壮子舆抚心长叫其夜五更水忽退减安流南下及渡水复旧行人为之语曰灔预如幞本不通瞿塘水退为庾公后除巴陵内史】庾黔娄【字子贞易之子少好学多所讲诵性至孝不曽失色于人仕齐为编令政有异绩先是县境多猛兽暴黔娄至猛兽皆度往临沮界时以为仁化所感徙孱陵令到官未旬父易在家遘疾黔娄忽心惊流汗即日弃官归至时易疾始二日医云欲知差剧但尝粪甜苦易泄利黔娄輙取尝之味转甜滑心愈忧苦至夕每稽颡北辰求以身代居丧遇礼庐于侧后除蜀郡太守入梁累迁至防骑常侍】庾于陵【字子介黔娄弟七嵗能言元理及长清警博学有才思齐随王子隆为荆州召为主簿使与谢朓宗夬抄撰羣书永元末除东阳遂安令为人吏所称梁天监初拜太子洗马时论以为美累迁中书黄门侍郎终鸿胪卿】刘之遴【字思贞虬之子八嵗能属文十五举茂才明经对策沈约任昉见而异之调为太学博士时张稷新除尚书仆射托任昉为让表昉令之遴代作操笔立成昉曰荆南异气果有异才后为荆州中从事之遴笃学明审博览羣籍时刘显韦陵并称强记之遴每与讨论或不过也累迁都官尚书太常卿鄱阳王范得班固所撰汉书真本献东宫令之遴等叅校异同之遴録其状数十事及着春秋大义十科左氏十科三传同异十科合三十事上之帝大悦寻避难还乡湘东王绎尝嫉其才学乃密送药杀之前后文集五十卷】刘之亨【字嘉会之遴弟好学美风姿善占对梁武帝常曰之遴必以文章显之亨当以功名著后举秀才除太学博士累迁步兵校尉大通六年出师南郑之亨以司农卿为行台承制大致尅复军士有功皆録惟之亨为兰钦所讼执政因而防之故封赏不行乆之帝读陈汤传因感悟乃封为临江子固辞不拜代兄之遴为南郡太守有异绩子广徳亦好学位湘东太守】庾诜【字彦宝新野人幼聪警笃学经史百氏无不该综而性托夷简特爱林泉十畆之宅山池居半蔬食布衣不修产业梁普通中诏为黄门侍郎不起卒諡贞节处士撰帝歴二十卷易林二十卷子曼倩亦早有令誉为荆州谘议叅军所着丧服仪文字体例老子义疏算经七曜歴术并所着文章凡九十五卷】乐法才【字元备蔼之子防与弟法蔵俱有美名仕为建康令不受奉秩比去将至百金县曹启输台库武帝嘉其清节除南康内史歴位少府卿江夏太守表求还乡栖心物表寻卒法蔵位征西録事叅军法蔵子子云美容貎善举止以江陵令除光禄卿魏尅江陵子云守节死】胡僧祐【字愿果南阳冠军人少勇决有武干仕魏为银青光禄大夫以大通三年避朱氏之难归梁频上封事武帝器之侯景之叛围王僧辨于巴陵元帝拜僧祐武猛将军封新市县侯以援僧辨前至赤沙亭会陆法和至乃与并军大败景将任约军擒约送江陵景闻之遂遁累迁车骑将军及魏军至以僧祐都督城东诸军事中流矢卒】庾肩吾【字慎之易之子八嵗能赋诗初为晋安王国常侍随在雍州被命与刘孝威等抄撰众籍号髙斋学士累迁太子率更令中庶子简文即位为度支尚书后宋子仙破会稽购得肩吾欲杀之先谓曰吾闻汝能作诗今可即作若能将贷汝命肩吾操笔便成辞采甚美子仙乃释以为建昌令仍间道奔江陵歴江州刺史封武康县侯卒】陈岑之敬【字思礼棘阳人五嵗读孝经毎焚香正坐亲戚咸加叹异年十六策春秋左氏传孝经擢为髙第梁武帝召入面试之敬剖释纵横左右莫不嗟服除童子奉车郎寻为夀光学士入陈累迁征南府谘议叅军之敬博涉文史雅有词笔性谦谨未尝以才学矜物接引后进恂恂如每父母忌日营齐必躬自洒扫涕泣终日士君子以笃行称之】樊毅【字智烈湖阳人家本将门少习武善骑射仕梁为右中郎将随萧循讨陆纳以功封夷道县伯寻除天门太守进爵为侯陈大建初为丰州刺史转左卫将军五年众军北伐毅攻广陵楚子城拔之击走齐军诏以毅为大都督后改封逍遥郡公入为侍中防军将军弟猛胆气过人为湘州司马会武陵王纪叛猛率军拒之手擒纪父子三人斩于防中以功累封安山县侯入陈累迁南豫州刺史】魏张燿【字景世南阳西鄂人仕魏为步军校尉后为别将以功封长平男厯岐东荆东刺史天平初邺都草创以燿忠直素着有称一时转营构左都将勤于其事宫殿成除东徐州刺史卒諡曰懿】周赵文深【字徳本宛人少学楷隶初仕魏为大丞相府法曹叅军文深雅有钟王之则笔势可观当时碑牓惟文深及冀儶而已大统中追论立义功封白石县男太祖以隶书纰缪命文深与黎季明沈遐等依说文及字林列定六体成一万余言行于世】庾信【字子山肩吾子幼聪敏博览羣书起家梁湘东王国常侍与东海徐陵并为抄撰学士文并绮艳故世号徐庾体梁元帝使聘于周遂留不遣江陵平累迁骠骑大将军开府仪同三司进爵义成侯明帝武帝并雅好文学信特蒙防礼信虽位望通显常有乡闗之思乃自作哀江南赋致其意】宗懔【字元懔南阳湼阳人少聪敏好读书昼夜不倦语輙引古事乡里呼为小儿学士梁元帝镇荆州以为记室尝夕被召宿省使制龙川庙碑一夕便就帝叹羙之后歴临汝建城广晋三县令遭母忧去职哭輙呕血每旦有乌数千集于庐舍候哭而来哭止而去时论以为孝感所致魏破江陵入闗周太祖以懔名重南土甚礼之拜车骑将军世宗即位诏与王褒等刋定羣书于麟趾殿】隋乐运【字承业淯阳人少好学涉猎经史事母及寡嫂甚谨以孝义闻周天和中为露门学士前后犯顔屡谏武帝多被纳用宣帝嗣位舆榇诣庙堂陈帝八失帝怒将戮之内史元岩谏获免隋开皇初为滍阳令转髙唐令运长愿处一谏官从容讽议而性讦直为人所排抵遂不被任用乃发愤録夏殷以来谏争事集而部之凡四十一卷名曰谏苑奏上之文帝览而嘉焉】唐韩思彦【字英逺邓州南阳人授监察御史昌言当世得失巡察益州会蜀大饥开仓赈民然后以闻玺书褒美后太白画见劝帝修徳答天谴帝让中书令李义府曰八品官能言得失而卿冐没富贵主何事耶后义府谮思彦出为山阳丞至官阅月自免去上元中复召见诋外戚擅权武后恶之迁贺州司马子琬开元中为殿中侍御史强直敢言】张巡【字巡邓州南阳人博通羣书晓战阵法气志髙迈畧细节开元中擢进士第出为清河令治绩最更调真源令天寳中安禄山反巡起兵讨贼遂入雍邱贼四万薄城巡每战輙克抜众至睢阳与太守许逺城父令姚闺等合贼将尹子琦合众十万来攻巡厉士固守日中二十战气不衰逺自以材不及请禀军事居其下诏拜巡御史中丞数败贼固守数月救兵不至食尽巡杀爱妾以飨士乃使南霁云冐围至临淮告急贺兰进明忌巡声威不肯救城遂陷见执子琦谓巡曰闻公督战大呼辄眦裂血面嚼齿皆碎何至是曰吾欲气吞逆贼顾力屈耳遂大骂被害巡读书不过三复终身不忘守睢阳士卒居民一见问姓名其后无不识待人无所疑赏罚信与众共甘苦寒暑故下争致死力能以一当百巡死后十日收东京咸谓蔽遮江淮巡有功云赠扬州大都督】赵骅【字云卿穰人少嗜学履尚清鲠开元中擢进士第累官秘书少监敦交友行义不以夷险慁操与殷寅顔真卿栁方陆据萧士李华赵轸善时为语曰殷顔栁陆李萧邵赵】张建封【字本立南阳人父玠少任侠安禄山使李廷伟狥山东玠率豪杰斩之建封喜文章慷慨尚气自许以功名显代宗时盗起苏常间李光弼讨之建封请前喻贼开譬祸福一日降数千人由是知名擢监察御史出为夀州刺史屡拒李希烈贼平累拜御史大夫除泗濠节度使贞元中来朝时宦者主宫市谏章列上皆不纳建封得间言之帝颇顺聴及还镇帝赋诗以饯又靴鞭赐之曰卿节谊嵗寒弗渝卒赠司徒】韩翃【字君平南阳人与卢□吉中孚钱起司空曙苗发崔峒耿湋夏侯审李端皆能诗济名号大厯十才子家居无聊一日夜将半客叩门贺曰员外除驾部郎中知制诰翃愕然曰悮矣客曰制诰阙人中书请补御批曰与韩翃时有同姓名者为江灌令史又批曰与诗人韩翃】赵宗儒【字秉文骅子第进士授校书郎贞元六年以司勲员外郎领考功事黜陟详当无所囘惮累迁检校右仆射守太常卿太和初进太子太傅帝召访政理对曰尧舜之化慈俭而已帝纳其言二嵗授司空致仕卒】庾敬休【字顺之新野人夷澹多容可不饮酒食肉不迩声色擢进士第又中宏辞辟宣州幕府歴官翰林学士文宗将立鲁王为太子慎选师传敬休以户部侍郎兼鲁王传言蜀道米价腾涌百姓流亡请以本道阙官职田赈贫民诏可再为尚书左丞卒】范正【字西老顺阳人好古性精悍举进士宏辞皆髙第授集贤殿校书郎歴歙湖苏三州刺史有殊政拜宣歙观察使改光禄卿卒】宋周湛【字文渊穰人举进士授秘书省著作佐郎邓州美阳堰嵗役工数十万溉州县职田而利不及民湛奏罢之为盐鐡判官立勘同法嵗减天下计帐七千歴江南西路防州路转运使治烦剧能得其要所至条上利害前后至数十百事拜右谏议大夫徙知相州卒】贾黯【字直儒穰人擢进士第一迁左正言果于言事首论韩琦富弼范仲淹可大用寻擢知制诰请召史臣同侍经筵除翰林学士唐介等坐言陈升之皆外补黯奏介等敢言请寛之英宗即位迁给事中权御史中丞上用人五事后议以濮王为皇伯执政弗从数争论以病求出知陈州未行卒口占遗奏数百言黯修洁自喜在朝数言事人称其介直】王襄【初名宁南阳人擢进士第以军器监主簿言事称防擢库部员外郎迁显谟□待制权知开封府缧系满狱襄昼夜决遣阅月狱空大观中为兵部侍郎使髙丽还对称防诏赐名襄歴吏部尚书同知枢密院事后以延康殿学士罢知亳州】元畅师文【字纯甫南阳人幼警悟家贫无书手録口诵过目輙不忘弱冠谒许衡与姚燧髙凝相友善至元五年陈时政十六策丞相安同竒其才辟为三部令史寻拜监察御史纠劾不避权贵上所纂农桑辑要书至大初修成宗实録赐钞百锭不受时制作多出其手累官至翰林学士卒　安同旧作安童今改】白景亮【字明甫南阳人明法律善书算由征东行省译史有劳超迁南恩知州陞沔阳府尹奏最于朝特授衢州路总管有恵政性亷介勤苦自奉甚薄妻尤俭约惟以脱粟对饭而已部使者上其事特诏褒美赐以宫锦改台州路总管卒】博都里翀【字子翚其先隆安人祖徳从宪宗南征因家邓之顺阳翀勤学隐居不仕学行为州里所敬大徳十一年用荐授襄阳县教谕累迁集贤直学士兼国子祭酒作屋以居学者有六年未及释褐者皆使就试而官之帝师至京有防朝臣皆郊迎大臣俯伏进觞帝师不为动惟翀举觞立进曰帝师释迦之徒天下僧人师也余孔子之徒天下儒人师也请各不为礼帝师笑而起举觞卒饮众为之栗然除江浙行省叅知政事卒翀状貎魁梧不妄言笑其为学一本于性命道徳而记问宏博文章简奥典雅深合古法学者仰为仪表有文集六十卷子逺字明道以廕调秘书郎转襄阳县尹须次居南阳贼起逺以忠义自奋倾财募丁壮得千余人与贼战俄而贼大至逺被害】成遵【字谊叔穣人幼敏悟读书日记数千言至顺辛未至京师虞集见之曰公辅器也元统中进士第授翰林国史院编修官至正二年拜监察御史是嵗言事并举劾凡七十余事皆指讦时执政者恶之出为陜西行省员外郎改礼部郎中奉使山东淮北察守令贤否得循良者九人贪懦者二十一人奏之迁中书右司郎中时刑部狱案久而不决者积数百遵与其僚分阅之共议轻重各当其罪累官中书左丞】明郭云【南阳人武勇有材畧状貎魁梧元季聚乡人为义兵保裕州元主北奔河南郡县皆下云独坚守徐达围之云出战被执植立不跪且骂且求死逹壮之系送京师太祖竒其状貌用为溧水知县民皆称之擢南阳指挥佥事兼知府事卒】李仁【唐县人以常遇春荐知黄州府事由给事中擢吏部侍郎时铨法未昼一仁考究旧典叅以时宜按地剧僻为设官烦简凡庶司黜陟及课功覈实之法皆精心筹画铨法乃秩然进尚书谪青州知府政最擢户部郎】周炳【舞阳人事母孝谨母常病甚哀号吁天愿以身代母思獐肉炳求之不得悲痛愈切晚忽有獐入室杀以啖母病遂愈洪武间诏旌其门】夏淳【南阳人洪武末为原武训周王聘为世子师荐于朝补右长史以正辅王时端礼门槐盛夏而枯淳引咎征陈戒王用其言修省枝枯复荣因旌其槐曰摅忠】鐡【邓人洪武中由国子生授礼科给事中调都督府断事尝谳疑狱立白太祖喜字之曰鼎石建文初为山东叅政李景隆北伐督饷无乏燕兵攻济南乘城守御以计尽毁其攻具燕遂隄水灌城众惧令军士伪降燕王喜亟下令退军自乘骏马入瓮城伏兵城上急下鉄板中王马首王大惊取他马疾驰去率众掩击大败之擢山东布政使寻进兵部尚书已而燕师渡淮犹屯淮上被执不屈令一囘顾终不得遂磔于市福王时赠太保諡忠襄】李贤【字原徳邓人举郷试第一宣徳进士授騐封主事迁文选郎中上正本十策景帝命翰林写置左右备省览起擢兵部右侍郎转吏部采古二十二君行事可法者曰鉴古録上之英宗复位命兼翰林学士入直文渊阁寻进尚书贤气度端凝奏对皆中机宜帝深眷之遇事必召问可否务持大体尤以惜人才开言路为急宪宗即位进少保华葢殿大学士知经筵事卒諡文达】李扩【唐县人天性孝友由明经为任县知县累表陈情挂冠归养天顺中旌表】李震【字懋学南阳人袭指挥使从征有功进都指挥佥事寻充贵州右叅军击苖于偏桥败之又从方瑛大破天堂诸苖进武冈克牛栏等五十四砦瑛卒即以震充总兵官镇贵州湖广成化时破贼征苖斩获无算威震西南呼为金牌李以功封兴宁伯】王鸿儒【字懋学南阳人举乡试第一成化进士授南京戸部主事累迁山西副使督学政九年士风甚盛正徳时歴南京吏部左右侍郎清白自持门无私谒卒諡文荘鸿儒为学务穷理致用宏博渊粹为世所推弟鸿渐乡试亦第一累官山东右布政使以廉靖称】柴升【字公照内乡人成化进士授工科给事中宏治时陈国家大体二当时急务四直声借甚歴广东布政使讨南海贼有功正徳间进吏部侍郎刘瑾诛升署部事厘正瑾所行苛政二十四事擢南京兵部尚书陈积十三事多裁抑中贵尼不行遂致仕归世宗即位赐玺书存问】刘宗周【裕州人为诸生性至孝母疾吁天祈代父卒庐墓三年宏治中旌表】乔玑【新野人与弟璋俱为诸生父卒兄弟哀毁逾礼及葬同庐墓三年正徳二年旌表】任贤【裕州人为监察御史正徳六年流贼掠裕州贤方里居招邑子三千共守城防被执骂贼死一家殉难者十三人】李豫【浙川人为诸生以孝行着正徳九年流贼过其门不敢犯里人多赖以全父母丧庐墓六年嘉靖中旌表】梁震【新野人袭榆林卫指挥使嘉靖七年充延绥游击震好读兵书善训士力挽强能命中数先登擢延绥副总兵败敌于黄甫川论功进右都督移镇大同大同兵骄不循约束震至严申军令镇兵帖服毛伯温督师与震修镇邉诸堡不数月工成卒諡武壮震有机畧号令明审前后百十战未尝少挫】何天缙【浙川人家贫无以以衣抱土为坟庐墓三年天启间旌表】张鳯翷　王明掦【俱南阳人先后举于乡崇祯中流宼至二人俱骂贼死又周谠孟继孔同时死难　本朝乾隆四十一年俱　　予入忠义祠】许曰琮【唐县人早丧父母殁庐墓三年崇祯中城破遁居南山贼招之不出胁以死自镌其背曰誓不従贼呕血而卒　本朝乾隆四十一年　　予入忠义祠】许宣【内乡人崇祯中为诸生及二弟宷宫俱慷慨好义贼防邓州宣兄弟结里中壮士直入其城擒斩伪官坚守许家寨贼怒攻破之宷从母常氏先投井死宣宫与其妹俱詈贼被杀宫妻钟氏寀妻陈氏并自经时人称许氏七烈　本朝乾隆四十一年宣及寀宫俱予入忠义祠】陈预抱【舞阳人母段氏早寡抚预抱及其弟预养预懐皆为诸生力田好学善承母志崇祯十四年流贼陷城母先赴井三子从之预抱妻黄氏子黙通预养妻马氏子黙恒黙言亦相携入井三世九人一时尽节　本朝乾隆四十一年豫抱豫懐豫养黙通黙恒黙言俱予入忠义祠】
　　本朝彭而述【字子籛邓州人明崇祯进士由阳曲令歴官云南左布政常与平獞贼莫扶豹而述少孤事母有孝行流宼余孽犹炽率家众捍卫保全乡里邓人避乱侨寓楚省而述官楚时悉力资给乡人徳之子始搏字直上博极羣书康熙时官御史终浙江学政】王业巩【淅川人邑诸生父瞽顺治二年贼过邑境巩负父奔逃贼射杀其父巩愤骂不絶声贼割其耳鼻至防舌而死又孟廷诏镇平县贡生性至孝值宼至廷诏负母走山中与宼遇宼怜其孝释之顺治十五年　旌表】安信【邓州人由嵗贡除封邱训至性肫笃事亲以孝闻爱异母弟不殊同产施及乡党及邻省饥民到境求食者赈救甚至】
　　流寓三国汉诸葛亮【琅邪阳都人汉末避乱寓居南阳躬耕陇畆好为梁父吟每自比管乐建安中昭烈屯新野诣亮凡三徃乃见】宋李之仪【无棣人徽宗时编管太平久之徙唐川】金胡徳新【河北士族也言祸福有竒验与燕人王邂逅叶县村落中谬以兵官对胡曰公当科甲众愕然以实告遂邀至野田密谓曰某行宛叶道中见往来者十且八九有死气陈许间亦有大半当死者若吾目可用时事可知矣某亦不逃此阨明年元兵起所过庐舍萧然胡亦举家及难】
　　烈女汉邓阊妻耿氏【有节操痛邓氏诛废子忠早卒乃养河南尹豹子嗣为阊后教之书学遂以通博称永夀中嗣与伏无忌延笃著书东观官至屯骑校尉】樊调妻梁氏【名嬺梁竦女嫁南阳樊调肃宗时诸窦防竦以恶逆考死狱中家属徙九真永元九年嬺上书自讼帝览章感悟令騐问之嬺辞证明审遂得引见具陈其状加号梁夫人征还竦妻子】晋朱序母韩氏【序镇襄阳苻坚遣其将苻丕等率众围序韩登城行视谓西北角当先受遂领百余婢并城中女丁于其角斜筑二十余丈贼攻西北角果溃众遂固守新筑城贼引退襄阳人谓此城为夫人城】唐陆家姑【张巡姊嫁陆氏虢王巨自彭城东走临淮巡姊遮王劝勿行不纳赐百缣不受为巡补缝行间军中号陆家姑先巡被害】元喜同妻刑氏【喜同守南阳见贼势盛与家人诀曰吾与汝等不能相顾矣已而城防刑氏闻同力战死帅家人数人出走遇贼夺贼刀砍之且骂且前亦见杀一家死者二十余人】博都里逺妻雷氏【逺战死雷为贼所执贼欲妻之乃诋贼曰我叅政冡妇县令嫡妻肯从汝狗彘以生乎贼丑其言将辱之雷大骂不从遂见杀举家皆被杀杀　博都里逺旧作孛术鲁逺】李青妻张氏【名春儿叶县人青殁一恸防絶嘱其梓匠曰棺宜极寛大以纳死者衣服弓剑之属匠如其言既殓乃自缢死同棺之　本朝雍正八年　旌表其墓】明张诵妻丁氏【邓州人诵卒丁与妾王氏茹苦抚孤事闻旌表仍免二丁供扫除茔域】于傅妻贾氏【裕州人初许字傅傅贫不能娶母阴许富人女觉自缢死】李琼妻许氏【名婉妹叶县人未嫁琼死于宼父母欲夺其志遂缢事闻旌表仍赐其弟以诸生奉祀府属之以殉夫著者南阳王家士妻苏氏王可敬妻赵氏南召辛存妻臧氏唐县谢纪妻朱氏郭屏翰妻赵氏张宗性妻赵氏吴之龙妻项氏邓州李永茂妻周氏内乡韩宗信妻李氏张宏基妻许氏新野李澄妻王氏赵文表妻张氏马廷鋭妻范氏淅川彭光泽妻李氏冯世泰妻李氏全光妻李氏谢调元妻王氏尉其志妻王氏裕州度宏信妻赵氏刘赐妻赵氏邢继宗妻赵氏舞阳张伟妻傅氏孟子学妻张氏未婚而殉者南阳卫李泽妻郭妙才唐县张某妻宋氏镇平龚熙姜妻张氏邓州程子通妻申氏淅川张邦彦妻全氏皆见旌】李占鳌妻许氏【内乡人兄宣宷等倡义杀贼贼怒攻许氏寨破之一家皆遇害氏早寡依母兄自缢未絶贼防绳坠欲胁辱之大骂贼刃交下析骸而死】马一变妻张氏【新野人崇祯九年夫妇皆被掠张绐贼曰释吾夫即从汝宼信之张度夫去逺就爨下举火自缢死有子未晬贼怜其节畀金老妪嘱抚养而去府自正徳崇祯两遭宼乱女子不受汚死贼者南阳四人王紞妻熊氏史洛书妻曹氏田阳生妻徐氏熊文煃妻周氏南召黄文献妹唐县五人赵天裕妻朱氏赵应麟妻安氏李氏女沈銮妻赵氏许田女泌阳五人闗河静妻焦氏子妇亦焦氏徐翺妻髙氏吉应正妻焦氏邓文炳妻张氏桐柏三人张整妻刘氏杨宪妻吴氏凃士明妻杨氏邓州十二人李双桂妻彭氏王之蕃妻李氏金时辉妻李氏唐壮行妻李氏丁之正母乔氏妻王氏唐瑾妻张氏子妇杨氏温茂叶妻杨氏丁如汴妻刘氏贾汉相妻髙氏秦东海女内乡五人封安民妻闗氏符尚国妻郭氏高攀妻胡氏张慎忠妻李氏王震妻刘氏新野七人常宪妻陈氏马呜逺妻黄氏郑刚妻夏氏齐毓泰妻李氏李胜梓妻刘氏陶尔鏳妻李氏郝天苍女淅川三人李芳馨妻李氏顾行妻萧氏魏国昌妻赵氏裕州十三人李乐妻杨氏权信妻胡氏余光妻刘氏田萃妻余氏侯璋妻余氏崔世禄妻郑氏呉璲妻梁氏冯昌妻郭氏张素妻杜氏张鼎垣妻王氏赵旦妻宋氏朱色正妻陈氏樊中萃妻辛氏舞阳六人张鸑妻杨氏杨彪女三姐焦佐女那儿戴海女僧姑郭氏女翠玉臧世英妻苗氏叶县六人郑荣女李氏女二张氏女苗氏女马肇图妻郑氏】
　　本朝孟良玉妻张氏【镇平人良玉早殁抚遗腹子廷诏成立廷诏以孝行闻】杜六妻叚氏【叶县人夫殁守志侍姑疾者八年姑思食肉叚贫无一钱即割臂肉以进姑立愈又唐希尧妻何氏亦守志割股疗姑疾】韩应琦妻周氏【唐县人应琦总兵驻江西金声桓叛周与妾白氏子文焕文炳文煐皆自杀事平加封夫人】任龙妻孙氏【叶县人龙殁孙抚孤子之魁娶李氏妇生二子镜钦之魁殁与李偕守为镜娶杜氏镜殁杜殉之为钦娶孙氏钦复早世孙誓志不二节烈萃于一门】王其楫妻于氏【舞阳人未婚而其楫殁于年十四自制素缟往哭投缳者三以救免乃毁容操作以事孀姑阅九年夫之两弟皆娶于曰姑有奉矣题絶命诗坠楼死康熙十年　旌又南阳张天章妻白氏未配天章商于外八年父母将改命白即自缢死雍正六年　旌又淅川谢郿妻陈氏泌阳崔洪恩妻魏氏俱夫死殉节其未婚殉夫死者牛氏女舜姐】王烈女【邓州人父文秀逺佣欲携女去其姊先许陈氏陈虑有他意往簒取之女望见退避陈误以为是媳也牵之碎其衣女抱愤自杀雍正六年　旌府属之以遇暴不辱死者南阳郭振江妻李氏淅川李士龙妻张氏唐县蒋玉润妻赵氏刘宗妻邱氏李氏女梅姐胡守义妻魏氏邓州王氏女裕州张徳妻孙氏叶县刘氏女羣姐王锡祥妻王氏袭良翰妻陈氏楚人而死于南阳者王玉长妻曽氏】李元善妻史氏【南阳人早寡舅姑继殒子复殇家业耗尽孤苦守志舅有少子氏抚诲之以延一线卒至成立雍正八年　旌】邢云妻徐氏【南阳人为强暴所逼守贞致死乾隆十三年旌表又同邑烈妇栗大妻张氏万瑞徴妻周氏两王氏陶氏烈女屈氏籍氏俱于乾隆年间　旌又生员蓝瑞寛妻朱氏任三贤妻王氏傅江妻马氏刘懐玉妻张氏魏明徳妻谷氏韩之杰妻阮氏张采妻刘氏李元珽妻高氏陈桂芳妻夏氏白登科妻韩氏生员杨镇国妻韩氏邢民式妻梁氏李维楫妻刘氏生员贾天锡妻王氏王国玺妻王氏王建若妻何氏生员李鹏举妻王氏李荣妻吴氏武文举妻翁氏冉良玉妻刘氏生员范信妻华氏李守龙妻孙氏生员李立妻阎氏许兆鳌妻刘氏许尔魁妻马氏郑成贵妻王氏李徳全妻王氏白云洁妻朱氏马亨妻李氏孙希武妻唐氏张友贵妻李氏胡忠妻郭氏张玉璞妻李氏袁宏基妻张氏又王瑄妻许氏许楷妻熊氏任守信妻蔡氏张维桢妻丁氏袁自华妻徐氏王立妻闫氏又李氏马瑞图妻党氏谢宜陞妻魏氏许可望妻贾氏徐京策妻吴氏呉文彪妻梁氏周正子妻杜氏张枢妻章氏吴起敬妻李氏袁则天妻吴氏金琮妻吕氏李棫妻孙氏张治妻严氏徐文妻唐氏古玉书妻刘氏裴有勲妻王氏徐大鹏妻李氏王瑚妻韩氏曲上元妻曹氏郭廷显妻邵氏俱以夫亡守节先后　旌表】方维铨妻段氏【唐县人未婚夫亡过门身殉乾隆十六年　旌又同邑刘黑妻王氏钟鸿博妻张氏俱以夫亡殉节于乾隆年间　旌又王魁妻冯氏岳太妻王氏闫坤妻王氏王某妻郭氏俱以遇暴不从守贞致死先后旌表又生员罗万化妻王氏武生毛之锦妻刘氏生员赵吉妻张氏方际盛妻周氏方至妻王氏曲元善妻仝氏陈法圣妻张氏路必逵妻许氏李文英妻梁氏卫増妻马氏李阀妻汤氏亷希贤妻余氏生员仝荣妻马氏张艾妻韩氏徐仝瀚妻杜氏仝梓妻刘氏白璜妻赵氏张邦相妻曲氏田锡爵妻陈氏古玉书妻刘氏韩鹏□妻丁氏马世信妻杨氏俱以夫亡守节先后　旌表】曹三妻赤氏【泌阳人遇暴不从守贞死节乾隆十九年　旌又同邑烈女李迎姐以拒暴死贞于乾隆十五年　旌又生员邱烒妻郭氏铎妻冯氏以夫亡守节又孝女张桂姐俱乾隆四年　旌】侯文逺妻牛氏【镇平人年二十二而夫亡守节不渝乾隆二十六年　旌】张克义妻朱氏【桐栢人年二十夫亡殉节乾隆四年　旌又同邑王茂林妻黎氏髙国柱妻陈氏徐学至妻曹氏又烈女贺郡姐俱以遇暴不汚矢贞身死先后　旌表又李登瀛妻郑氏刘作昌妻杨氏闗文妻唐氏俱以夫亡守节先后　旌表】刘登妻贾氏【邓州人遇暴不汚守贞死节乾隆十年　旌又同州烈女香姐亦以遇暴不辱死节受　旌又刘显妻王氏孙宗咸妻梁氏刘天禄妻徐氏马震妻李氏邓显章妻史氏赵必得妻叚氏赵敞妻张氏胡再慤妻刘氏孙云锦妻梁氏俱以夫亡守节先后　旌表】郑坦妻侯氏【内乡人坦系贡生亡时氏年二十六抚孤守节乾隆元年　旌又同邑生员陈白妻谢氏厐鸣皋妻李氏齐允兴妻沈氏杜元勲妻许氏刘方庆妻张氏张□妻杨氏孙玠妻李氏俱以夫亡守节先后　旌表又烈女戴六姐遇暴不辱死节受　旌】鄷大庆妻焦氏【新野人年二十夫亡贫窭苦节事亲抚孤乾隆元年　旌又同邑韩锡章妻张氏杨琈妻平氏徐有林妻鲁氏张云章妻陈氏乔聚秀妻陈氏乔千秋妻廖氏乔千常妻阎氏樊恬妻马氏赵笃明妻髙氏鲁士任妻宋氏王曰诗妻张氏张又绎妻史氏刘洵妻张氏刘深妻杜氏郭玉瑞妻陈氏齐士连妻郑氏董之屏妻鲁氏鲍擢用妻樊氏生员陈言妻田氏王曰绪妻张氏张某妻信氏姜懐信妻张氏周世笃妻匡氏齐朝佐妻田氏陈生辉妻田氏俱以夫亡守节先后　旌表】石基妻李氏【淅川人遇暴不从守贞死节乾隆二十三年　旌又同邑王廷玺妻巩氏蒙起瑞妻刘氏夫亡守节乾隆十五年旌】陈三妻刘氏【裕州人遇暴不从守贞死节乾隆四年　旌又同州姚五妻王氏娄希印妻卢氏又杨氏俱以遇暴死贞先后　旌表又生员朱世法妻程氏景入朝妻霍氏生员贾藻妻唐氏袁坤妻彭氏齐于仑妻刘氏贾心让妻张氏张大成妻刘氏王翰成妻贾氏孟长民妻王氏俱以夫亡守节先后　旌表】王仲举妻张氏【舞阳人夫亡殉节乾隆九年　旌又同邑张永恭妻王氏韩成文妻贾氏郑寒时妻恵氏又烈女闫勤姐俱以遇暴不辱死节先后　旌表又生员蔡勲妻吴氏赵恺妻王氏张易妻黄氏郭述仪妻李氏郭追仪妻髙氏蔡日融妻高氏俱以夫亡守节先后　旌表】裴华妻张氏【叶县人遇暴不从守贞死节乾隆十九年　旌又同邑史良妻赵氏亦以拒暴死烈受旌又生员杜宗欧妻王氏生员李天祥妻程氏武生任钦妻孙氏王九龄妻牛氏李廷璵妻程氏生员王九徳妻李氏祁衍中妻王氏韩生妻米氏刘士骥妻王氏毛喜盛妻冯氏赵珩妻韩氏生员徐祥妻郑氏监生杜国珩妻任氏王元祚妻髙氏杜廷楫妻张氏生员霍文壁妻髙氏樊枝桂妻侯氏毛时省妻李氏毛之龙妻刘氏张振汉妻髙氏生员刘玉琦妻郑氏王廷赞妻陈氏张修妻孙氏万世则妻程氏赵泰妻杜氏席居宸妻魏氏髙岩妻徐氏魏滍妻陈氏王廷策妻岳氏郑显仕妻陈氏岳体中妻魏氏杨伟妻谭氏任永福妻魏氏任岱年妻刘氏毛翼妻陈氏沈士林妻程氏焦之珻妻吴氏武举程浩妻马氏孙世璼妻杜氏李庚妻杜氏张文彩妻徐氏刘元墀妻樊氏孙偔妻马氏】
　　仙释汉南阳公主【下嫁王咸绥和间王莽秉政公主谓咸曰国危世乱但当退而脩身咸不能从公主遂于华山结庐嵗余精思丹道乘云气冉冉而去咸追之于岭上见遗朱履一双取之已化为石后人名曰公主峯】阴长生【新野人不好荣位潜居身専务道术闻马明生者得度世之法乃求见于太和山中执役二十年不懈偕入青城山以太清金液神丹授之丹成著九篇自云汉兴以来髙士得仙三十五人迨余为六六云】王乔【河东人显宗世为叶令乔有神术每月朔望尝自县诣台阙帝怪其来数而不见车骑密令太史伺望之言有双鳬从东南飞来举罗张之但得一双舄则四年中所赐尚书官属履也后天下玉棺于堂前吏人推排终不摇动乔曰天帝独召我也乃沐浴服饰寝其中葢便立覆宿昔于城东土自成坟其夕县中牛皆流污喘乏而人无知】晋麻衣子【者姓李名和生而绀髪美安稍长入终南山忽遇一道者授以道术戒之曰南阳之间湍水之阳有山灵堂岩洞其旁神开汝乡汝则往之可以翕神功于苍茫麻衣往求之居洞中十有九年义熙间大旱忽有少年十二人谓麻衣曰吾属龙也上帝以师道业成勅令辅师行化耳翼日雨果大至宋大明初年百有一】梁法聪【嵗俨坐而逝新野人八嵗出家至襄阳伞葢山白马泉筑石以栖境内虎灾聪入定须臾十七大虎至聪令弟子以布防系项而去自是无害又见白龟就聪手取食曰此雄龙也所居夜放光明不假灯】唐慧忠【烛年九十二端坐而化诸暨冉氏子得法曹溪居南阳白崖山党子谷四十余年道行升闻肃宗以师礼迎　居千福寺大厯十年冬示寂本朝雍正】天然【十二年加封真实大澄禅师初习儒业将举进士第道遇禅客曰选官何如选佛天然悟即谒马大师大师曰我子天然遇留即止后振锡南阳见山峦叠出方四顾之顷一老人云此大留二留三留之山也师遂栖止】宋景知常【之唐长庆中示寂宝厯初諡智通禅师邓州人少从赵氊袄学道顔如丹渥太宗知其名召至俄辞去常遇吕真人时或语唐昭宗以来事殆数百嵗人或祁寒浴溪或大暑偃地有书生病惫嘘酒饮之即能行所居夜神光】张虚白【满室卒举其棺甚轻开视惟衣衾有异香焉邓州南阳人通太乙六壬术遇真人得秘诀徽宗召管太乙宫入禁中终日论道无一言及时事金人尤重之以】张仙姑【为神仙忽语人曰某年月日我当化去至期果然南阳人有秘术人有疾仙姑輙瞑日潜为布】
　　明智通【燕人自幼神清貌秀頴悟善记初慕全真谒道人不合遂落髪入法门礼璧峰禅师即闻奥防夙契脗合往逰大乗山因驻锡焉久之缁素云集永乐中召至京居天界寳刹端坐而化】
　　土产鐡【南阳内乡二县俱有冶】锡【裕州出有洞】绢【寰宇记土贡】丝布【元和志土贡】木棉麻靛【境内皆出】漆【南阳淅川二县出】矾红【舞阳县出】石青【南阳县銕朶山出一名石緑一名石青】屏风石【出桐栢县北二十里山石莹白有文防如绘者】香橙【邓州出】羊桃【内乡县出】白菊花【内乡县出风俗通南阳郦县有甘谷其山多菊水自山上流得其滋液谷旁人悉饮此水多寿】白花蛇【南阳出】緑毛龟【出唐县双鳯山圣母池中或曰内乡县清泉亦有之】药【紫石英邓州覆釡山出滑石裕州当阳山出鹤虱唐县出杜仲镇平县出牛蒡子飞生急灵皮内乡县出　按旧志南阳府土产铜寰宇记镇平县骑立山出有铜矿今无开采者附记于此】





　　钦定大清一统志卷一百六十七
<史部,地理类,总志之属,大清一统志>
<史部,地理类,总志之属,大清一统志,汝宁府图>
<史部,地理类,总志之属,大清一统志,汝宁府表>
<史部,地理类,总志之属,大清一统志,汝宁府表>
<史部,地理类,总志之属,大清一统志,汝宁府表>
<史部,地理类,总志之属,大清一统志,汝宁府表>
　　钦定四库全书
　　钦定大清一统志卷一百六十八
　　汝宁府【在省治南四百六十里东西距二百四十五里南北距五百九十五里东至陈州府项城县界七十五里西至南阳府泌阳县界一百七十里南至湖北黄州府黄陂县界四百八十里北至陈州府西华县界一百十五里东南至光州息县界一百八十五里西南至湖北徳安府随州界三百七十里东北至陈州府项城县界八十里西北至许州郾城县界一百九十里自府治至　京师二千三百里】
　　分野天文角亢分野夀星之次
　　建置沿革禹贡豫州之域周为蔡及房沈道栢诸国地战国属楚秦为颍川郡地汉置汝南郡属豫州后汉魏晋因之宋元嘉末侨置司州后魏皇兴中改为豫州东魏置行台后周置总管府大象二年改豫州为舒州隋开皇初郡废仍改舒州为豫州仁寿四年改溱州大业二年改蔡州寻复为汝南郡唐武徳四年复为豫州置总管府贞观元年府罢天宝初仍曰汝南郡乾元初复为豫州宝应初又改蔡州属河南道置彰义军节度五代因之宋曰蔡州汝南郡淮康军节度属京西北路金曰蔡州镇南军属南京路元初亦曰蔡州至元三十年升汝宁府属河南行省明属河南布政使司
　　本朝属河南省雍正二年分光州为直州以光山固始商城息四县属之府领州一县八
　　汝阳县【附郭东西距一百四十里南北距一百二十五里东至新蔡县界九十里西至遂平县界五十里南至正阳县界九十里北至上蔡县界三十五里东南至光州息县界一百二十里西南至确山县界四十五里东北至陈州府项城县界九十里西北至西平县界六十里周蔡国汉上蔡县地晋为上蔡之悬瓠城东晋移汝南郡治悬瓠后魏又移上蔡县于此隋大业初改曰汝阳仍为汝南郡治唐初为豫州治宝应后为蔡州治五代宋金因之元至元三十年为汝宁府治省平舆县入焉明仍为汝寜府治　本朝因之】正阳县【在府南一百二十里东西距一百五里南北距一百十三里东至新蔡县界七十里西至确山县界三十五里南至罗山县界九十里北至汝阳县界二十三里东南至光州息县界四十五里西南至信阳州界七十里东北至汝阳县界五十里西北至确山县界三十五里汉置慎阳县属汝南郡后汉晋宋因之后魏永安三年于县置郢州东魏天平四年废州置义阳郡北齐废郡隋开皇十一年废县十六年置真邱县大业初改曰真阳属汝南郡唐载初元年改曰淮阳神龙初复故属蔡州五代及宋因之金防和八年改属息州元至元三年省入息州寻复置属汝宁府明洪武四年省入汝阳宏治十八年复置属汝宁府　本朝因之雍正元年改曰正阳】上蔡县【在府北七十里东西距一百三十五里南北距八十里东至陈州府项城县界一百里西至西平县界三十五里南至汝阳县界三十五里北至陈州府西华县界四十五里东南至新蔡县治一百八十里西南至遂平县治六十里东北至陈州府商水县治九十里西北至许州郾城县界七十里周蔡国战国属楚为上蔡邑秦置上蔡县汉属汝南郡后汉及晋宋齐因之后魏神三年改置临汝县仍属汝南郡北齐废隋开皇中置武津县属溱州大业三年复曰上蔡属汝南郡唐属蔡州五代及宋金因之元明属汝宁府　本朝因之】新蔡县【在府东南一百四十里东西距一百十里南北距七十里东至江南颍州府阜阳县界五十里西至汝阳县界六十里南至光州息县界二十五里北至陈州府项城县界四十五里东南至光州固始县治一百八十里西南至正阳县界五十里东北至陈州府沈邱县界五十里西北至上蔡县治一百八十里春秋时蔡徙都此秦置新蔡县汉属汝南郡后汉因之晋分属汝阴郡恵帝分立新蔡郡刘宋因之后魏仍为新蔡郡治东魏置蔡州北齐州废改置广宁郡隋开皇初郡废十六年县改广宁置舒州仁夀初改县曰汝北大业初州废县复曰新蔡属汝南郡唐武徳初复置舒州贞观初州废县属豫州宝应初属蔡州五代及宋因之金防和八年改属息州元至元三年省入息州明洪武四年复置属汝宁府　本朝因之】西平县【在府西北一百二十里东西距一百十里南北距七十里东至上蔡县界三十里西至南阳府舞阳县界八十里南至遂平县界四十里北至许州郾城县界三十里东南至上蔡县界三十里西南至南阳府泌阳县界一百一十里东北至陈州府商水县治一百二十里西北至许州郾城县治六十里春秋时栢国汉置西平县属汝南郡后汉建初七年置西平国章和二年仍为县晋宋因之后魏分置襄阳郡北齐改为文城郡隋开皇初郡废大业末县废唐武徳初复置贞观初省入郾城天授二年复置属豫州宝应初属蔡州元和十二年改属溵州寻复故五代及宋金因之元明属汝宁府　本朝因之】遂平县【在府西北九十里东西距一百里南北距六十里东至上蔡县界三十里西至南阳府泌阳县界七十里南至确山县界三十里北至西平县界三十里东南至汝阳县界四十里西南至泌阳县治一百八十里东北至上蔡县治六十里西北至南阳府舞阳县治一百二十里春秋时房国汉置吴房县属汝南郡后汉及晋因之宋省后魏改置遂宁县属襄城郡北齐因之隋大业初复曰吴房仍属汝南郡唐贞观初废八年复置属豫州宝应初属蔡州元和十二年改曰遂平属唐州长庆初还属蔡州五代及宋金因之元至元七年省入汝阳大徳八年复置明属汝宁府　本朝因之】确山县【在府西南九十里东西距一百二十里南北距一百五十里东至汝阳县界五十里西至南阳府泌阳县界七十里南至信阳州界九十里北至遂平县界六十里东南至正阳县界五十五里西南至信阳州界九十里东北至汝阳县界四十五里西北至遂平县治九十里周为道国汉置明陵县属汝南郡后汉晋因之宋分置初安郡寻废后魏改置安昌县及初安郡隋开皇初郡废十八年改安昌县曰朗山属蔡州大业初属汝南郡唐初置北朗州贞观初州废县属豫州宝应初属蔡州五代因之宋大中祥符五年改曰确山属蔡州金因之元属汝宁府明洪武初省入汝阳十四年复置仍属汝宁府本朝因之】信阳州【在府西南二百七十里东西距一百八十里南北距一百八十里东】
　　【至罗山县界六十里西至南阳府桐栢县界一百二十里南至湖北徳安府应山县界九十里北至确山县界九十里东南至应山县界九十里西南至徳安府随州界七十里东北至正阳县界七十里西北至南阳府泌阳县治二百四十里春秋楚防阨地汉置鄳钟武二县俱属江夏郡后汉省钟武增置平春县皆属江夏郡晋改属义阳郡东晋孝武改平春曰平阳后又移义阳郡治平阳刘宋防始中于义阳郡置司州齐因之后魏正始元年改曰郢州梁大通二年改曰北司州东魏武定七年改曰南司州后周平齐改州曰申州郡曰宋安隋初郡废改县曰义阳大业初改州曰义州寻复曰义阳郡唐初复曰申州天宝初亦曰义阳郡乾元初复曰申州属淮南道五代因之宋开□九年降为义阳军太平兴国元年改曰信阳军信阳县属京西北路端平后荒废元至元十四年升为信阳府明年降为州属汝宁府明洪武十五年降州为县成化十二年复为州仍属汝宁府　本朝因之】罗山县【在府南二百三十里东西距九十里南北距二百里东至光州光山县界三十里西至信阳州界六十里南至湖北黄州府黄安县界一百八十里北至正阳县界二十里东南至光山县界七十里西南至湖北汉阳府孝感县界一百二十里东北至光州息县界三十里西北至正阳县界九十里汉鄳县地宋孝建三年分置宝城县属义阳郡南齐曰保城县后魏属齐安郡北齐改置髙安县隋开皇初县废十六年改置罗山县属义阳郡唐武徳四年于县置罗州八年州废县属中州五代因之宋开宝九年县废雍熙二年复置属信阳军元属信阳州至元二十年移州来治明洪武初复故四年改属鳯阳府七年属汝宁府成化十六年属信阳州　本朝属汝宁府】
　　形势北接陈汝控带许洛【杜佑通典】三闗之险九塞之雄【舆地志】豫州居四方之中汝南又居豫州之中【元统志】其水洄曲其地平舒【图经】
　　风俗汝南之俗皆急疾有气势【汉书地理志】尚淳质好俭约【隋志】犹有申伯遗俗【元和志】信阳其习俗近荆楚【宋史地理志】尚气力好商贾【乐史太平寰宇记】
　　城池汝宁府城【城周九里门四地广十丈开南隄石门引汝水为濠明洪武八年筑　本朝康熙元年雍正七年重修】正阳县城【城周四里有竒门四池广三丈外有堤堤外复为小濠明正徳二年筑七年改甎城　本朝顺治康熙年间屡修】上蔡县城【城周九里门四池广一丈明正徳六年筑嘉靖六年改甃甎城　本朝顺治三年康熙二十五年重修乾隆二十九年复修】新蔡县城【城周二里有竒门四池广丈二尺明洪武五年筑正徳十一年甃甎　本朝顺治十三年康熙二十七年重修】西平县城【城周五里门四池广二丈明正徳十四年筑　本朝雍正二年修乾隆二十九年重修】遂平县城【城周九里门四池广一丈五尺明正统十二年修筑正徳八年甃甎本朝顺治康熙年间屡修乾隆二十九年复修之】确山县城【城周六里有竒门三池广二丈五尺明成化间修筑正徳中甃甎　本朝顺治十六年康熙二十六年重修乾隆二十八年复修】信阳州城【城周九里门四又有小南门池广六丈五尺明洪武十三年筑　本朝顺治十五年康熙四十五年重修乾隆二十八年复修】罗山县城【城周五里门四南面临小黄河三面为濠广三丈明景防元年筑　本朝顺治十七年雍正七年重修】
　　学校汝宁府学【旧在府治西南金皇统中建元徙建府治东南明洪武六年重建　本朝屡加修葺入学额数十六名】汝阳县学【旧在县治西南元建明洪武八年重建成化九年徙建于县治东　本朝累经修葺入学额数十五名】正阳县学【在县治南明正徳二年建　本朝顺治十六年康熙二十五年重修乾隆二十五年复修入学额数八名】上蔡县学【在县治南明洪武四年建　本朝康熙二十五年重修入学额数一十五名】新蔡县学【旧在县治南元大徳八年建明天顺间改建于城外嘉靖三十三年徙建县治南　本朝顺治五年康熙二十七年重修入学额数十二名】西平县学【在城内东南隅明洪武三年建本朝乾隆二十八年重修入学额数十二名】遂平县学【在县治东元大徳中建明洪武】
　　【三年重建　本朝顺治七年康熙十年重修入学额数十二名】确山县学【在县治东元至元二十二年建明洪武七年重建　本朝顺治七年十五年重修入学额数八名】信阳州学【旧在城内东北隅明洪武四年改建州治之东　本朝顺治六年重修入学额数十五名】罗山县学【在罗山县治东北元延祐四年建明洪武四年因元旧址建　本朝顺治四年十一年重建康熙雍正年间屡修乾隆十二年十九年复修入学额数十二名】天中书院【旧在府城北门外明嘉靖十三年建　本朝顺治十八年徙建于府治东南康熙四十五年复移建南门外又旧汝南书院在府城北隍池新建书院在府城十字街东新蔡县大吕书院在县城内　本朝康熙三十年建正阳县慎独书院在县城迎春街本朝康熙三十九年知县安圻建各州县并设有义学社学】
　　戸口【原额人丁十二万八千七百八十三又滋生人丁九十九万七千七百八十七】
　　田赋【民卫垦首田地七万二千九十顷六亩四分零额徴补徴杂办丁银匠价等银二十一万二百七十三两二钱三分零随漕折色行粮等银四百八十二两九钱三分零】
　　山川天中山【在汝阳县北三里一名天防山髙止丈余上土下石以在天地之中自古考日景测分数莫正于此唐顔真卿立天中山碑】横山【在正阳县西四十里又遂平县西四十五里亦有横山山形横峙南北截然名玉山山有玉因改名】九顶山【在县西南七十五里金史地理志西平有九顶山旧志亦名九女山其西北为鸡山】诸石山【在西平县西南百里势甚髙峻悬崖有石刻又南为云荘山府志汝水源出二山之间】嵖岈山【在遂平县西五十里唐书李愬传愬遣将董少玢等攻淮西下马鞍山拔道口栅别将马少良等下嵖岈山又进取西平之冶炉城寰宇记岞岈山在遂平县西五十六里明统志山一名嵯峨山中空有洞穴可深入山前为马鞍山府志山空洞百孔风嘘则鸣故又名玲珑山县志马鞍山在县西六十里】防崃山【在遂平县西七十里石色苍翠天气晴朗輙有彩云出又西三十里为平头垜山有石磴攀援可至其顶平衍可佃旁有二池水常不涸相连者为牛心山】嵢峰垜山【在遂平县西七十里山顶北拱下有黒龙池即石洋河之源也又有洪山龙陂之水出焉】中泉山【在确山县西十里三里河出焉又南泉山在县西十五里北泉山在县西北十里三山脉络相接延绵数十里】金顶山【在确山县西四十五里山顶云雾多绯紫色望若金光又五里有峯子山状若驼峯】蟠山【在确山县南二里环绕城郭其状若龙亦名蟠龙山】三山【在确山县南二十里三峯并峙因名】确山【在确山县东南六里宋以此名县亦曰浮石山相近有登髙山峯峦耸秀】黄山【在确山县东南二十五里相近又有惊牛山】朗陵山【在确山县东南四十里汉以此名县汉书地理志注应劭曰朗陵山在县西南李吉甫元和志一名大朗山府志一名月明山】佛光山【在确山县东南五十里势极髙峻府志春时天气晴明常现圆光初如明镜渐如车轮】大仪山【在确山县西南十五里十里河出焉】平顶山【在确山县西南四十里顶平约一顷余有营垒旧址又十里为卢荘山相近为九里山旁有摩旂岭】乐山【在确山县西北四十里旧曰朗山隋以此名县宋时避讳改今名山麓有李愬营垒遗迹府志山顶有皓月池及双龙泉泉流为马荘河又东一泉名紫花磵流为黄酉河即练水也】秀山【在确山县西北十里飞烟积翠视诸山特秀】义阳山【在信阳州城东本名武山后依山立义阳郡因更名寰宇记义阳山在信阳县东五十步】震雷山【在信阳州城东二十里府志上有二石沼旱涝水不增减人或以石投之则声如震雷相传有龙潜于内又响山在州东十五里履之有声如鼓】三角山【在信阳州西五十里髙峯挿云状如鼎足又十里有七盘山七峯相峙顶平如盘又十里有四望山可眺数百里外相近有鸦山又十里为观音山】卓斧山【在信阳州西五十里寰宇记卓斧山上有寺下有石潭】坚山【在信阳州西五十里髙耸如削俗呼尖山】士雅山【在信阳州南六里通志晋祖逖字士雅尝避兵于此因名通鉴梁天监三年后魏元英围义阳结垒于士雅山】万善山【在信阳州南五十里众山竞秀一水环流上有普济寺相近又有龙爬山紫云山】金山【在信阳州南五十六里山势连环五十余里通鉴后魏永平元年梁将胡武城攻郢州于州南金山之上连营王象之舆地纪胜金山在信阳军东南十里　按府志有釡山在州南五十六里釡与金字形相近而讹也】岘山【在信阳州南七十里通鉴梁天监三年魏围义阳诏曹景宗王僧炳驰救僧炳将二万人据凿岘景宗为后继既而景宗顿凿岘不进义阳遂降于魏注凿岘在□南即岘山也】鸡翅山【在信阳州南七十里一名鸡头山郦道元水经注九渡水出鸡翅山】山【在信阳州东南五里以形似名又五里为劈破山两峯双峙状若中劈】钟山【在信阳州东南十八里隋以此名县寰宇记钟山在废钟山县西信阳县界】麒麟山【在信阳州东南三十里又有笔架山亦在州东南三十里】石城山【在信阳州东南七十里即古之防山也亦名固城山山上有石城荘子南行至郢北而不见防山战国防苏秦説韩昭侯曰韩卒之剑防皆出于防山水经注浉水东迳石城山山甚髙峻魏书地形志鄳有石城山萧徳言括地志石城即楚之防阨元和志石城在钟山县西南二十一里石城山上寰宇记石城山在故钟山县东南吕氏春秋之九塞此其一也晋于此山上置义阳郡今废城犹在石城山南有天井濶百步】贤首山【在信阳州西南七里峯峦秀丽亦名贤隠山水经注浉水东北流迳贤首山西通鉴齐建武二年魏遣刘昶攻义阳萧衍赴救率精兵従间道夜发迳上贤首山梁天监二年魏元英冦义阳司州刺司蔡道恭遣将杨由帅城外居民保贤首山即此地山上有梁王垒以萧衍得名】秀峯山【在信阳州西南十里山峯圆秀状若连珠又三十里为腊梅山山多腊梅故名】董奉山【在信阳州西南五十里今名董峯山峰峦峻起髙出羣山上有黑龙潭寰宇记董奉山在信阳县西南六十里昔董奉居于此山学道得仙有祠在焉】大木山【在信阳州西北一百二十里晋书祖逖在雍邱置家口于大木山下府志谓之天目山详见南阳府桐栢县】罗山【在罗山县南十里亦名龙山亦名小罗山隋县治在此山下因以名县魏书地形志保城有罗山庙元和志罗山在罗山县西南九里县志又有大罗山在县南一百里】老君山【在罗山县东一百八十里相传老子尝停车故名】独山【在罗山县南五十里突兀挺峙又二十里为小确山又九里为大确山】掘山【在罗山县南八十里一名窟笼山竹竿河月儿湾河皆出于此】鹊山【在罗山县南九十里相传昔有羣鹊栖其上风雨至鹊先噪人常以为侯】三爪山【在罗山县南一百六十里山形如指爪又有翻车山在县南一百四十里】仙居山【在罗山县南二百三十里】牢山【在罗山县东南九十里层峦叠嶂势极险峻】子路山【在罗山县西南五十里】黄神山【在罗山县西南九十里】灵山【在罗山县西南一百二十里与信阳州接界山视众山独髙下有白马洞小黄河出焉】霸山【在罗山县灵山西魏书地形志有霸山庙】六斗山【在罗山县西南一百三十里六峯并峙形如南斗因名】红山【在罗山县西南一百四十里土石皆赤】走马岭【有二一在西平县西一在确山县南五十里确山又有瘦驴岭路最髙险在县西南隅】重光岭【在信阳州西南八十里有怪松悬瀑之胜】东冈【在汝阳县东三十里又中冈在城东南六十里南冈在城南三十里西冈在城西五里】南龙冈【在正阳县南三里势甚髙峻拱峙如屏】蔡冈【在上蔡县东三十里周二十里】芦冈【在上蔡县西五里俗名原王冈南北绵延四十余里】冡冈【在新蔡县西四里今名仰止冈冈势耸峙上多古冡又县东二十五里有顿家冈】猴儿崖【在确山县西南五十里山势耸仄惟猿猴栖止其间】大滴水崖【在信阳州西五十里悬流如喷雪又州西南有小滴水崖俗名潭沟】白云洞【在上蔡县城内东北隅髙二丈余周数百步相传尝有白云出洞中】乌龙洞【在信阳州震雷山东其中深防风过有声如雷】金邱【在新蔡县东五十里宋泰始二年汝南人周伯符将兵侵淮西至金邱即此】琥珀邱【在新蔡县寰宇记在县南三十里】淮水【自南阳府桐栢县流入经信阳州北四十五里又东迳正阳县南罗山县北又东入光州息县界水经注淮水迳义阳县故城内九度水注之东过平春县北又东油水注之又东北与大木山水合又东北流左防湖水又东迳安阳县故城南又东得狮口水又东至谷口又东迳新息县南元和志淮水经义阳县东北三十七里钟山县北四十里正阳县南八十里罗山县北二十里】汝水【自南阳府舞阳县界流入经西平县北又东南经上蔡县东又南经汝阳县东北又东南流经新蔡县北又东南入光州息县界即潕水本流俗谓之洪河　按汝源出天息山由许州郾城县流入经西平县水经注汝水迳邓城西又东南流潕水注之又东迳悬瓠城北又东南合溱水又东南迳平舆县南安城县故城北又东南汶水注之又东南迳平陵亭北又东南迳阳遂乡北又东迳乐亭北又东南迳新蔡县故城南又东南左防澺水又东南迳壶邱城北又东与清陂合又东至褒信县元和志汝水经郾城县西北去县七十八里西去上蔡县十五里在平舆县南四十二里经汝南县西南二里经新蔡县南二里此古汝水旧道也自元末因汝水泛溢为蔡害于舞阳堨断故汝遂以潕水及西平县西诸山之水为汝水上源县志谓汝源出舞阳县黑龙泉下入八里河东至西平县合水镇北与云荘诸山水合流东迳西平城北又至城东十余里分为二一东南出防流堰河入汝阳县界一北出会周家泊水东入上蔡县界明嘉靖中西平水断汝水祗上承遂平灈瀙诸水流绕府城而东下郡人指流堰河及朱里河灈瀙为汝源又非云荘旧流盖汝源凡三易矣　本朝乾隆二十二年二十三年动帑濬治自苏家楼至江南阜阳界共三百三十五里河寛十八丈深三四丈不等挑土培堤如其里数】澺水【亦名洪河自许州郾城县流入经西平县东北又东经上蔡县北又东南迳汝阳至新蔡县东南五里入于汝本汝水分流也乾隆二十二年于新蔡县境内开濬深通加筑堤堰二十三年复于汝阳县之谢家湾挑濬直沟一道长一百四十余丈又于栁家湾濬沟一道长一百十余丈至今河流畅逹水经注澺水上承汝水别流于竒雒城东东南流为练沟迳邵陵县西东南流注至上蔡西冈北为黄陵陂陂东流于上蔡冈东为蔡塘又东迳平舆县故城南为澺水自葛陂南迳新蔡县故城东而东南流注于汝王存九域志上蔡县有鸿河旧志洪河出西平县北周家陂明嘉靖中周家陂水淤而县西诸山溪水仍集旧渠东流入上蔡县界为洪河上源又潕水自舞阳东径西平县北合云荘诸山水亦为洪河上源】灈水【在遂平县北五里一名石羊河源出嵢峰□山之黒龙池东南流合瀙水乾隆二十三年自吴家桥至靳家桥筑堤一万一千九百九十丈又于靳家桥挑濬河道长一千九百丈水经注灈水出吴房县西北兴山合白羊渊东迳灈阳县故城西东流入瀙水乱流迳其县南又东入于汝明万厯末塞旧河口于县东七里开渠曲折导南流入沙河谓之新河俗呼玉带水】瀙水【自南阳府泌阳县流入遂平县南东北流经上蔡县界又东南流经汝阳县东南入汝俗名沙河乾隆二十三年于汝阳县之张家湾至遂平县唐家岗修筑两岸土堤一千五百二十余丈以防涨溢汉书地理志舞阴县瀙水东至上蔡入汝水经瀙水东过吴房县南又东过灈阳县南又东过上蔡县南东入汝注灈水入瀙吴房县之西北即两川交防也遂平县志沙河在县南里许源出泌阳县白□垜山东流合县西嵖岈诸山水性善决旧有上下河口八十处明万厯五年知县徐世隆筑堤捍御后复别溃汝阳县志沙河自遂平东北分为二一东北至上蔡县西南十二里蔡家埠口入汝今涸一东至汝阳县界入汝】练水【源出确山县之乐山迳县北三十里俗称黄酉河东流至汝阳县西有断济河寨河冷水诸小川滙入焉至县东南入于汝宋端平初孟珙与元人围蔡州决练江即此又寨河亦出乐山一名马荘河东流至汝阳县西十五里北流入练水】溱水【源出南阳府桐栢山流入确山县境一名沙河又名吴塞河东北流至汝阳县东南入汝水水经注溱水出浮石岭北青衣山亦谓之青衣水东南迳朗陵县故城西又南屈迳其县南又东北迳北宜春县故城北又东北迳马香城北又东北入汝府志溱水至汝阳县东南三十里沙河口入汝又东南出经平舆安城故县北折而南入正阳县境又东过息县境又东北迳新蔡县之官津店三岔口入于汝　按府志溱水再入汝与水经注异汝阳县东南入汝之汝以灈瀙为汝水也新蔡县三□口入汝之汝以潕澺为汝水也自汝水故道全失而俗所称汝河俱非复旧时水道也】慎水【在正阳县南一里流绕县城东北入汝汉置滇阳县以此水得名汉志注应劭曰慎水出县东北入淮水经注慎水源出滇阳县西东流迳滇阳县故城南又东南积为上慎中慎下慎等陂元和志慎水出县西南二十里许】汶水【在正阳县东北五十里慎水分流也水经注汶水首受汶阳故城南陂陂水两分一水迳慎阳城一水东北流注七陂又东入汝明统志汶水在府城南九十里水自青龙陂入汝今称汶口】油水【在信阳州西五十里合自鹭水至卓斧山下入淮水经注水出平春县西南油溪东北流迳其县故城南又东北注于淮隋志淮源县有油水府志谓之游河】大木水【在信阳州北九十里水经注水西出大木山东迳城阳县北又东入淮府志曰明港河源出天目山白龙潭东流至杜家湾入淮】浉水【自湖北随州流入信阳州南环抱州城又东北至罗山县界入淮水经注浉水源南出大溃山东北流翼带山川乱流北注又北迳贤首山西又北出东南屈迳仁顺城南又东南流厯金山北又东迳钟武故城南又东迳石城山北又迳鄳县故城南又东迳七井冈南又东北注于淮旧志有黄土河在州西南七十里即浉源也流经州西南四十里名杨栁河又名扬龙河】瑟水【源出罗山县灵山东北流经县城南又东流合谷水水经注水出西南具山东北迳光淹城东西北迳青山东罗山西又东北流注于谷水府志曰小黄河又县西南五里有马荘河东流入小黄河】谷水【源出罗山县掘山东北流入光山县界入淮水经注谷水南出鲜金山北流合瑟水又东北入于淮府志曰竹竿河在县东三十里又月儿湾河亦出掘山流入竹竿河又羊马河在县东南三十里亦流入竹竿河】穆家河【在汝阳县东南五里源出城南黑龙潭绕城东北入荆河】荆河【在汝阳县东北二里源出天中山流经石羊桥滙悬瓠池水经城北大堤受穆家河至射桥南入澺水乂县西北十二里有马常河经金乡店南东流入澺水】流堰河【源出西平县西南五十里螺翅坑东流经上蔡县界为朱里桥河又南入汝又金水河在西平县西南十八里双又河在县南二十里皆入流堰河】阏泥河【在西平县北十五里发源黄龙池东流与白波河俱入周家泊又官桥河在县西二十里沙沟河在县东八里俱流入周家泊】朱马河【有二一在上蔡县东二十里名西朱马河一在县东三十里名东朱马河二水分流南至龚家桥合流过潴浒镇入洪河又三十里有小茅河东入洪河又枯河在东岸镇东北俗传魏都许昌时运河又二十里有包河在洪河北】吴寨河【在确山县南四十里发源竹沟截军山至三河尖入淮又十里河在县南十里源出大仪山又三里河源出中泉山杨村河在县北十里皆流入吴塞河又黒河在城北源出秀山东流合三里河】塘下沟河【源出确山县金牛山东流合淇河迳正阳县北又东北入汝淇河源出确山县横山东流至正阳县滙塘下沟河】洋河【在信阳州东北六十里一名旴河源出大埠闗之西港东流入淮】九渡河【在信阳州南七十里亦名九曲河源出鸡翅山迳州东南二十五里有卧牛河合流谓之双河又东北流合于浉水水经注九渡水出鸡翅山溪涧瀯委沿沂九渡于溪之东山有一水发自山椒下数丈素湍直注頽波委壑可数百丈望之若霏幅练下注九渡水九渡水又北流注于淮】泺清河【在罗山县北二十里一名泺水涧北流入淮】南湖【在汝阳县南周围千顷前亘长堤后倚郡郭为汝南游览胜地城东北又有三角湖中多菱芡俗谓之菱角河城北十里有十家湖水产鱼莲旱种秔稻居民赖之】西湖【在汝阳县西南宋孔武仲隠居于此有翠光亭待月防诸胜今废又罗山县西南一百三十里亦有西湖蓄水溉田】朱湖【在上蔡县东四十五里又党家湖在县北二十五里】莲花湖【在新蔡县东二里又车辋湖在县南六里又东湖在县东古城外周四十余里明季湮】姚家湖【在西平县南十五里又二十里为朱家湖】菱角湖【在遂平县东二十五里周围五十里县境诸水下流皆滙入焉又有刘家湖在县西南三十五里陈家湖在县西五里冷水湖在县西北十五里孟家湖在县北二里】台湖【在信阳州东三十五里又有蔡家湖在州南三十里车辋湖在州北四十里冯家湖杨家湖在州北六十里皆州境钟水处】武昌湖【在罗山县西五十里蓄水灌田凡三百余顷】鸿郄陂【在汝阳县东十里一名鸿隙陂亦名鸿池陂又名洪池陂受淮北诸水汉书汝南旧有鸿郄大陂郡以为饶成帝时闗东数水陂溢为害翟方进遣掾行视以为决去陂水其地肥美省隄防费而无水忧遂奏罢之后嵗旱民失其利童謡曰坏陂谁翟子威饭我豆食羮芋魁反乎覆陂当复谁云者两黄鹄后汉书安帝永初三年诏以鸿池陂假与贫民又邓晨为汝南太守修复鸿郄陂田数千顷起塘四百余里汝土以饶水经注鸿郄陂水散流其陂首受淮川左结鸿陂下合慎水元和志鸿郄陂在汝南县东十里宋秦观曰鸿池陂非特灌溉之利菱芡鱼蒲之饶实一郡潴水处也陂既废水无归宿汝水散漫为害】髙黄陂【在汝阳县南六十里宋史孟珙传珙追金兵至髙黄陂】石塘陂【在正阳县西北二十里后汉永平五年汝南太守鲍昱甃石堰水灌田数百顷今湮金史地理志真阳有石塘陂】青陂【在新蔡县西南接息县界久废史记陈将吕臣与当阳君黥布击秦军破之青陂水经注青陂水上承慎阳县之慎水于上慎陂又东为□陂又东结为墙陂又东为壁陂又东为葛陂陂东对大吕亭又东分为二水一水南入淮一水东南迳白亭北又东迳吴城南又东北迳壶邱东而北流入于汝金石录汉灵帝建寜三年新蔡长河南缑氏李言上诣修复青陂奏可功成于陂塘南树碑碑称青陂在县坤地源起桐栢淮川别流入于潺湲迳新息墙陂衍入褒信界灌田五百余顷】葛陂【在新蔡县北七十里后汉书灵帝中平五年校尉鲍鸿攻黄巾于葛陂晋书石勒掠豫州诸郡临江而还屯于葛陂水经注澺水左迤为葛陂陂方数十里水物含灵多所包育元和志周回三十里在平舆县东北四十里费长房投杖成龙处　按明统志葛陂在府城西南三十里据后汉书注葛陂在新蔡县西北以今地形考之当在新蔡之北项城之南不应在汝阳之西南疑明志误】二十四陂【寰宇记二十四陂在西平县界并魏典农都尉邓艾所置也】杜沟【在上蔡县东旧有沟五皆汉杜诗所浚东流入澺水县志蔡地西亢而东卑五沟浚民始无泛溢之患故迹犹存】蔡沟【在上蔡县东南三十里一水流衍贯洪河而东入颍世传行之迹成沟所谓白者浮于蔡河是也】上渠沟【在遂平县西南三十五里源出嵖岈山东流合杨奉沟入沙河又五里沟在县西十里五龙沟在县西南三十五里三道沟在县南三里】紫花涧【在遂平县西南四十里源出确山县境经马鞍山北流入沙河】龙陂港【在正阳县东六十里源出遂平县洪山流入县境合清水港入于淮县志唐元和十三年以蔡州牧地为龙陂监盖因此港而名】清水港【在正阳县南四十里源出确山县横山通板桥河又白水港在县西南三十里源出确山县张家堰俱东南流入淮】柴潭【在汝阳县南三里金史天兴三年册柴潭神为防国灵应王宋史绍定六年孟珙与元人共攻蔡州珙进逼柴潭立栅潭上遂夺柴潭楼蔡州恃潭为固外即汝河潭髙于河五六丈珙凿潭堤决入汝水潭涸实以新苇防古亦决练江于是西军皆济蔡州旋拔】龙潭【有二一在上蔡县西流绕县城之北一在罗山县东五里上有龙王庙】黑龙潭【在信阳州西贤首山麓与浉河通旁有钓鱼台】西阳池【在府治内宋刘敞诗独有西阳池可为赏心具即此】鵞鹜池【在汝阳县北二里汝水之曲一名悬瓠池俗呼鵞鸭池唐书李愬入蔡州夜半至悬瓠地旁皆鵞防池愬令撃之以乱军声即此】五龙池【在西平县西南三十里遇旱祷雨于此又白龙池在县西北四十五里阏泥河之源也　按晋太康地记西平有龙渊水淬刀剑特坚利故剑有龙泉之名或即此也】莲华池【在西平县城东八里有莲花数亩昔为逰观胜地】黑龙池【在罗山县西南一百二十里渊深莫测投以石輷然有声又有白龙池相去三十里池上常有白气亦龙所潜也】北泉【在确山县西北十里乐秀二山之间泉水涌作莲花状宋曹庠魏着夏侯冲贺填尝隠于此又中泉在县西十里中泉山南泉在县西十五里南泉山】大乗寺泉【在罗山县西南一百二十里引流灌田其利甚溥】周家泊【在西平县北二十五里亦名周家陂县北诸水多滙于此东流为洪河明嘉靖初为汝水所淤俱变为良田】栗渚【在汝阳县西北汝水之湾亦名栗园水经注湾中有地数顷上有栗园嵗贡三百石以充天府水渚即栗洲也林中有栗堂射埻甚闲敞平南王肃起髙台层楼下际水湄降眺栗渚左右列榭四周参差竞峙寰宇记湾中有地数顷为栗园今谓之栗川其旁有溪曰锦绣溪】防崃塘【在遂平县西五十里源出嵖岈山东流入汝河】扳倒井【在信阳州南二十里井水欹出】双井【在信阳州北二十里明统志二井相去十步而泉通】
　　古迹古悬瓠城【即今府治本汉上蔡县地晋时谓之悬瓠城东晋移汝南郡治此兴宁二年燕李洪等攻汝南败晋兵于悬瓠是也为南北朝相争要地屯兵置戍宋泰始三年入于魏为豫州刺史治梁天监七年降梁寻复为魏取太清初仍入于梁寻又没于东魏水经注汝水东迳悬瓠城北今豫州刺史汝南郡治城之西北汝水枝别左出西北流又屈西东转又西南防汝形若垂瓠隋开皇初郡废大业初置郡改县曰汝阳唐因之元和十二年李愬定袭蔡之谋因夜半至悬瓠城擒吴元济即此地元和志蔡州理城古悬瓠城也汝水屈曲形若垂瓠故城取名焉寰宇记亦名悬壶城】平舆故城【在汝阳县东南六十里故沈国战国时为楚邑春秋文公三年晋人伐沈注平舆县北有沈亭又定公四年蔡灭沈史记秦始皇二十一年李信伐楚攻平舆二十三年王翦取陈以南至平舆是也汉置县为汝南郡治后汉晋因之东晋徙郡治悬瓠而平舆为属县后魏因之水经注汝水迳平舆县故城南旧沈国也北齐县废隋大业初重置仍属汝南郡唐武徳中属豫州贞观元年废天授二年重置元和志故城在汝南县东北六十里寰宇记在今汝阳县东汝水南今新蔡县西九十里有故城即隋县也】宜春故城【在汝阳县西南汉置县武帝元朔五年封卫伉为宜春侯国属汝南郡后汉曰北宜春安帝永初三年封后父□畅为侯国晋亦曰北宜春宋省水经注溱水迳北宜春县故城北豫章有宜春故加北矣括地志故城在汝阳县西南六十七里】安成故城【在汝阳县东南汉置县建始元年封王崇为安成侯国属汝南郡后汉曰安城建武初又封銧期为侯三国魏为豫州治晋仍属汝南郡后魏因之北齐废括地志安成故城在汝阳东南七十里】慎阳故城【在正阳县北四十里汉髙帝十二年封栾説为侯国元狩五年国除为县属汝南郡顔师古汉书注慎字本作滇阚骃云永平五年失印更刻遂误以水为心也刘宋改为滇阳水经注慎水东迳慎阳县故城南县取名焉元和志真阳县北至蔡州一百里明移今治】安阳故城【在正阳县西南汉文帝八年封淮南厉王子勃为安阳侯国属汝南郡后汉建武中封吴汉兄子彤为侯国晋太康元年改曰南安阳刘宋复曰安阳后魏属义阳郡隋省县入真阳唐初复置属豫州后废括地志安阳故城在新息县西南八十里】白茍故城【在正阳县东南梁置西淮川又置淮川郡治白茍堆为北面重镇东魏天平二年豫州刺史尧雄攻白茍堆陷其城擒北平太守茍元广是也北齐废州置齐兴郡寻又废为白茍县隋开皇初改曰淮川大业初省入真阳唐武徳四年复置淮川县属息州贞观初仍废入真阳唐书李愬禆将阎士荣下白狗栅即白茍城也寰宇记白苟城在县西南七十里】上蔡故城【在上蔡县西故蔡国叔度所封十八世平侯徙新蔡遂以此为上蔡邑后属楚左传昭公十一年楚灵王灭蔡使公子弃疾为蔡公是也汉属汝南郡安帝永初元年封邓隲为上蔡侯水经注汝水东南过上蔡县西九江有下蔡故加上也刘宋徙上蔡县治悬瓠城而此城废元和志上蔡县南至蔡州七十里本汉旧县后魏神三年于此置临汝县髙齐废隋开皇十二年移于今理为上蔡县寰宇记上蔡古城在今县西南十里　按隋志大业初改上蔡为汝阳因复改武津为上蔡元和志作开皇十二年误】武津故城【在上蔡县东刘宋置县属汝阳郡泰始四年魏将赵懐仁冦武津豫州刺史刘勔遣将撃破之魏书地形志汝阳郡武津有武津城隋改临汝为武津而故城废】新蔡故城【今新蔡县治左傅昭公十三年楚平王归蔡隠太子之子庐于蔡是为平侯汉志汝南郡新蔡蔡平侯自蔡徙此故名后汉建武二十八年封吴汉子国为新蔡候晋帝时封弟清河王子籥为新蔡王元和志县西北至蔡州一百五十里】鲖阳故城【在新蔡县东北七十里汉置县属汝南郡应劭曰鲖水之阳后汉永平元年封阴庆为侯邑晋属汝阴郡后属新蔡郡咸康二年省入新蔡后复置刘宋因之后魏永安中陷武定中复齐废隋开皇十一年复置属淮阳郡唐初属沈州贞观初废章懐太子曰鲖阳城在新蔡县北】葛陵故城【在新蔡县西北五十里以近葛陂而名后汉建武十五年徙封□期子丹为葛陵侯水经注鲖阳县有葛陵城城之东北有楚武王冢民谓之楚王瑟城】西平故城【在今西平县西汉置县属汝南郡后汉更始初封李通为西平王建初七年徙封广平王羡为西平王章和二年除永初元年又封邓宏为西平侯应劭曰西平故栢子国也水经注潕水东过西平县北其西有吕垆即西陵亭也西陵平夷故曰西平唐贞观元年省天授元年分郾城复置寰宇记故城在县西七十里旧志在县西北四十五里】定颍故城【在西平县北汉安帝永初二年分上蔡县置属汝南郡延光中封尚书令郭镇之为侯邑晋仍属汝南郡刘宋省】武阳故城【在西平县西南后魏置武阳县属襄城郡隋开皇十八年改曰吴房大业初省】吴房故城【今遂平县治故房子国左传楚灵王迁房于荆昭公十三年平王复之汉书髙帝八年封功臣杨武为吴房侯注孟康曰吴房本房子国以吴夫防封此故曰吴房元和志县东南至蔡州九十里后魏置遂宁县隋改濯阳大业初又改吴房唐书元和十二年李愬讨吴元济攻吴房克其外城而还既而元济平因改县曰遂平　按县志髙宗南渡后废县为吴房镇设尉司属西平县后没入金仍为遂平县元初省入汝阳大徳八年复置明仍元旧　本朝因之】灈阳故城【在遂平县东南汉置县属汝南郡后汉建武二十八年封吴汉孙旦为侯邑晋因之宋志作瞿阳后魏因之北齐省章懐太子曰其地在吴房东】朗陵故城【在确山县西南三十五里后置县属汝南郡后汉建武十五年封臧宫为侯邑三国魏咸熙初封何曽为朗陵侯晋武帝即位进爵朗陵公皆即此地刘宋县废后魏延兴二年拜大阳酋长桓诞为东荆州刺史治朗陵后徙比阳改置安昌县于此元和志朗山县东北至蔡州九十里本汉安昌县地后魏太平真君二年于朗陵故城复置隋开皇三年移于今理属豫州十六年改为朗山县寰宇记故城在今朗山县西南三十五里】阳安故城【在确山县东北汉置县属汝南郡绥和二年封丁明为阳安侯元始元年除为县后汉及晋因之东魏兼置阳安郡领永阳一县北齐郡县俱废】义阳故城【在信阳州南四十里亦曰仁顺城东晋自石城移郡治此水经注浉水迳仁顺城南故义阳郡治是也初魏置义阳郡治安昌后省晋初又置义阳郡治新野后移徙不一晋末始移治于仁顺城刘宋又移置司州于此齐因之南朝诸王多以义阳为封号梁天监三年入后魏改置郢州大通二年仍入梁改曰北司州东魏武定七年复入魏北周改为宋安郡隋初郡废复改平阳县曰义阳唐为申州治旧唐志晋自石城徙居仁顺即今州理也宋避讳始改曰信阳元志宋端平间信阳军地荒凡四十余年至元十四年改立信阳府寻降为州二十年徙州治罗山县而此城废　按元以前信阳军治信阳县即旧义阳县也元改军为州始别置罗山县而移州治于罗山县故地然犹领罗山信阳二县至明信阳州则有罗山县无信阳县当是旧信阳并省入州矣】成阳故城【在信阳州东北汉髙帝十一年封奚意为成阳侯国属汝南郡后汉省后魏太和三年置城阳郡水经注淮水东迳城阳县故城南魏城阳郡治也后入于梁置城阳义兴二县兼置楚州寻没于东魏置西楚州北齐改置永州隋开皇九年州废县属汝南郡大业初县废又州北六十里有楚王城亦曰楚城梁大通二年夏侯夔遣别将屠楚城中大通二年樊毅克齐楚子城唐元和十二年李愬攻蔡别将王义破楚城皆即此地旧传楚文王破申时所筑】钟武故城【在信阳州东南汉宣帝元康初封长沙顷王子度为侯国属江夏郡后汉书建武三年臧宫将兵徇江夏击钟武下之注故城在今申州钟山县西南刘宋复置属义阳郡后魏省水经注淮水东迳钟武故城南本江夏之属县也】平春故城【在信阳州西北后汉建初四年封子全为平春王后为侯国属江夏郡晋太元中避讳改曰平阳寻移治仁顺城而故城废刘宋孝建中仍析平阳置平春县属义阳郡萧齐属南义阳郡后魏废水经注淮水迳平春县故城南汉章帝子全国也】环水故城【在信阳州东南刘宋置县属义阳郡齐属北义阳郡后魏废宋书州郡志义阳太守环水长明帝泰始三年属宋安郡后省宋安还此】钟山故城【在信阳州东南十八里汉鄳县地隋置县属义阳郡隋志钟山旧曰鄳后齐改曰齐安仍置郡开皇初郡废县改曰钟山是也唐属申州元和志钟山县西至申州四十里宋开寳九年省入信阳寰宇记废钟山县在申州东南十八里】淮源故城【在信阳州西北隋置县属义阳郡隋志淮源后齐置曰慕化属淮安郡开皇初郡废大业初县改名焉唐省舆地纪胜淮源城在信阳城西北六十五里】鄳县故城【在罗山县西南九里即春秋楚防阨之地战国策楚弋者对襄王曰王出寳弓涉鄳塞而待秦之倦淮南子天下九塞楚有渑阨是也汉置鄳县属江夏郡后汉建武初封邓邯为鄳侯后魏正始初改属齐安郡水经注浉水经鄳县故城南元和志罗山县本汉鄳县梁武帝置西汝南郡于此开皇三年并入钟山十六年于钟山析置罗山县】宝城故城【在罗山县西刘宋孝建三年置宝城县属义阳郡南齐改保城属北义阳郡后魏属齐安郡北齐省】保城废县【在汝阳县南三十里刘宋孝武置县属汝南郡后魏因之隋志汝阳大业初废保城入焉金史汝阳镇一保城】永康废县【在新蔡县东南隋志新蔡后齐置永康县后改名澺水大业初废入焉】舒城废县【在新蔡县北隋志开皇十二年置舒州及舒城县大业初州废县省入新蔡唐书武徳四年以新蔡褒信舒城置舒州贞观元年废省舒城入沈邱】义绥废县【在遂平县北后魏置县属襄城郡北齐省入遂平】安昌故县【在确山县西汉河平四年封张禹为安昌侯国属汝南郡后汉省宋志豫州初有初安绥城二郡绥城郡领安昌招逺二县寻俱废后魏改置于朗陵而故县废】马乡城【在汝阳县南六十里魏书地形志平舆有马乡城　按水经注溱水迳马香城北疑即此城也今为马乡店】临淮城【在正阳县南八十里今朱家店即其故址】壶邱城【在新蔡县东南左传文公九年楚侵陈克壶邱水经注汝水东南径壶邱城北故陈邑也】栎城【在新蔡县北二十里亦曰栎亭今呼野栎店左传昭公四年吴伐楚入栎注汝阴新蔡县东北有栎亭水经注汝水东迳栎亭北春秋之棘栎也城在新蔡故城西北半沦水　按信阳州北五十里亦有栎城齐建武二年魏冦司州之栎城戍主魏僧珉拒破之州志栎城即长台闗也】四望城【在新蔡县东二十五里后魏新蔡郡治四望城太和十一年豫州刺史王肃于四望陂南筑之以御梁梁太清二年豫州刺史羊鸦仁以二魏交逼粮运悬防乃弃悬瓠归于义阳仍留夏绍等停四望城防备即此城也元和志在朗山县东南七十里】毛城【在新蔡县西梁大通二年义阳来降以夏侯夔为司州刺史镇义阳夔进拔魏毛城逼新蔡即此】晋王城【在上蔡县东北八十里内有晋王井井水深绿有门甚邃人不敢入相传为李克用屯兵处】道城【在确山县东北左传僖公五年道栢方睦于齐杜预注道国在阳安县南元和志道城在确山县东北二十里今为故城镇】棠谿城【在西平县西北百里古房国地亦作棠谿左传吴夫防奔楚为棠谿氏战国防苏秦曰韩之剑防出于棠谿孟康曰吴房县棠谿亭是也后汉光武建武十年封泗水王子煇为棠谿侯水经注吴房县西北有棠谿城元和志今西平县界有棠谿村】冶炉城【在西平县西七十五里战国韩王铸剑处汉置铁官于此晋亦置铁官别领户今城址犹存汉书地理志西平有铁官唐书李愬传愬别将马少良等下嵖岈山又进取西平之冶炉城】武城【在信阳州东北二十五里春秋时楚旧城也相传武城黒之邑因名焉又太子城与楚王城相去四里许门垣基址俱存中可容万人又乌叠城在州北六十里】下梁城【在信阳州东南三十里齐建武三年救义阳萧衍议屯下梁之城即此】曹城【在信阳州东南三十五里今名曺店元和志故曺城在义阳县东三十八里梁将曺景宗将兵侵魏所筑】谢城【在罗山县西北三十里淮河之南浉河东北相传古申伯所都又霸王庙在县西南五十里金牛城在县南大胜闗西】繁阳亭【在新蔡县北左传襄公四年楚为陈叛故犹在繁阳又定公六年吴败楚舟师楚子期又以陵师败于繁阳注繁阳楚地在汝南鲖阳县南】大吕亭【在新蔡县东后汉书郡国志新蔡有大吕亭注晋诸山记曰故吕侯国水经注靑陂东对大吕亭西南有小吕亭故此称大】沈亭【在汝阳县春秋文公三年叔孙得臣防晋人伐沈杜预注平舆北有沈亭】栢亭【在西平县西故栢子国左传僖公五年江黄道栢方睦于齐汉书地理志西平注应劭曰故栢子国也今栢亭是】桑里亭【在确山县东左传成公六年晋侵蔡楚救蔡御诸桑隧杜预注朗陵东有桑里近上蔡西南】汶港栅【在正阳县东北汶水上唐元和十二年李愬讨淮西遣兵下白狗汶港二栅即此又新兴栅在西平县西南吴元济围新兴栅即其地也】文成栅【在遂平县西南五十里唐李愬讨淮西降其将吴秀琳于文成栅即其地置行吴房县权溵州后还故治寰宇记吴房故城在今县西南四十里即古文成栅也胡三省通鉴注在蔡州西南一百二十里】兴桥栅【在遂平县东南三十里相近有张柴村唐书淮西将李祐守兴桥栅率士卒刈麦于张柴村李愬诱而擒之既而愬袭蔡州命祐为前驱自文成栅东行六十里夜至张柴村尽杀戍卒及烽子据其栅复东行七十里入蔡州】二孝庄【在府西三十五里汉孝子蔡顺董永尝寓于此因名】月旦里【在旧府治前后汉许劭兄弟所居亦名二龙乡寰宇记平舆县二龙津许劭许防俱有髙名汝南称平舆有二龙马端临文献通考汝阳有二龙乡月旦里】漆雕开故里【在上蔡县城南】翟廷尉故里【在上蔡县城东】鸡黍台【在府城北三十里汉张劭故里】悬瓠楼【在府城西北隅今废水经注悬瓠城上西北隅平南王肃起髙台于小城建层楼于隅阿下际水湄降眺栗渚】翫花楼【在上蔡县城西三里今废】白云楼【在信阳旧州治子城东北宋时建】桃台【在汝南县东六十里春日桃花盛开绚若锦霞今废】然身台【在汝阳县东汉平舆令张熹于此焚身祷雨】待月台【在汝阳县西湖宋孔武仲有诗】石母台【在正阳县东南寰宇记石母台在平舆县西北五十步】蓍台【在上蔡县东三十里蔡冈之上四周皆产蓍草】八卦台【在蓍台右伏羲画卦于此有汉蔡邕题画卦碑　按陈州睢寜县北八卦坛亦名八卦台】戹台【在上蔡县东六十里蔡沟镇即孔子絶粮处旧有孔戹庙在镇外久废　本朝康熙二十八年移建于此　按陈州睢宁县南弩台亦名戹台昔孔子戹于陈蔡之间后人遂因以戹名台耳】髙皇台【有二一在上蔡县东北一在确山县东南相传汉髙祖筑】光武台【在上蔡县东北相传汉光武所筑下有光武井】铁邱台【在新蔡县西南五十里上有汉光武庙】鳯凰台【在遂平县西南髙丈许相传唐时有鳯集其上】申伯台【在信阳州东北世传申伯所筑古申国在州北二十里有顔真卿碑】钓鱼台【在罗山县西北二十里世传孟嘉垂钓处】方丈竹堂【在府城内后魏孝文帝幸悬瓠享従征侍臣于方丈竹堂】燕誉堂【在旧府治内宋郡守吴育与刘敞俱有赋咏】木雁堂【在旧府治内宋刘敞有诗】咸喜堂【在信阳旧州治东取诗周邦咸喜之义以名】柔堂【在信阳旧州治内取诗柔且直之义以名】环翠堂【在信阳旧州治内又有环碧堂皆宋时建毕公信有诗】三秀堂【在信阳旧州治东城上旧名视牧轩宋宣和中杏上产芝敕改今名】临波亭【在旧府治后圃宋刘敞有诗】牡丹亭【在旧府治东园宋吴育建刘敞有诗今废】来瑞亭【在旧府治内宋刘敞通判蔡州有白雀巢于庑阁因作赋记之遂建兹亭】水鉴亭【在府城东北垄渊池上本名芷亭宋刘敞判府时更名今废】翠光亭【在汝阳县西湖】倚江亭【在县东南城上】见山亭【在府治前牙城上金史哀宗纪天兴二年八月丁丑上阅兵于此】鹊山亭【在罗山县南鹊山下宋曽巩有诗】司马亭【在罗山县南独山下宋司马池尝憇于此后人思之因作为亭】幽兰轩【在府治内一名幽兰阁金哀宗自归徳迁汝寜于府治为行宫筑轩其中后燬】相公园【在信阳旧州治后宋范纯仁为守日创此园种花养竹为燕逰之所后人因以名之】李斯井【在上蔡县西南地即其故宅寰宇记李斯井在县南二里】王粲宅【在府城内西有古井名王粲井世传粲尝寓居于此】陈尧叟宅【在正阳县治东北宋陈尧叟尝寓居于此】黄宪故宅【在正阳旧县治前为黄徴君祠明孙继皋有碑记】平淮西碑【在府城内裴度庙中唐韩愈撰文后改名段文昌为之宋政和中知州陈珦磨去段文仍刻韩文于碑】
　　闗隘平靖闗【在信阳州东南九十里南至湖北应山县亦九十里其地为天下九塞之一有大小石门凿山通道极为险隘即春秋时防阨也左传定公四年吴伐楚自淮涉汉楚左司马戍请还塞大隧直辕防阨自后击之战国策魏信陵君説安厘王曰秦攻魏道涉山谷行三千里而攻黾阨之塞所行甚逺所攻甚难史记正义申州有平靖闗盖即古鄳阨之塞元和志故平靖闗城在义阳县南七十六里此闗因山为障不营濠隍故名平靖闗为三闗之一舆地纪胜左传之大隧即黄岘直辕即武阳防阨即平靖平靖今名行者陂武阳今名大寨岭黄岘今名九里闗】武阳闗【在信阳州东南一百五十里西南至湖北应山县一百三十里一名武胜闗又名澧山闗舆地纪胜在信阳军南九十里薛氏曰三闗之险大寨岭为平易是也】黄岘闗【在信阳州南九十里南至湖北应山县亦九十里一名百雁闗舆地纪胜在信阳军南百里　按南齐志义阳有三闗之隘谓平靖武阳黄岘三闗也义阳城与三闗势如首尾自魏晋以后三闗之险尝为南北重镇梁天监八年魏元英将取三闗至义阳防之曰三闗相须如左右手若克一闗两闗不待攻而自破攻难不如攻易宜先攻东闗又恐其并力于东使李华向西闗分其兵势英自率诸军向东闗至长簿长簿溃乃围武阳克之进攻黄岘及西闗梁将皆走宋黄震曰三闗险要闗外百里皆险也敌得信阳将与我分险而守营要坡以抗武阳营鸡头以抗平靖营石门以抗黄岘是举三闗弃之也元昻吉尔亦上言河南邉郡与宋对境唐州东南皆大山信阳在蔡州南南直九里武阳平靖五水等闗宋兵必经诸闗以入信阳实其咽喉请城之以阨宋诏従之明时置巡司于黄岘闗名九里闗巡司今以大胜闗并属焉　昻吉尔旧作昻吉儿今改】黄土闗【在信阳州西南六十里东接三闗为首尾相顾之地】平昌闗【在信阳州西北七十里又西南一百六十里即泌阳县俗讹为平常闗】长乐闗【在信阳州北五十里一名长台闗】大埠闗【在信阳州东北三十五里明置巡司戌守今废】破闗【在罗山县南一百二十里】大胜闗【在罗山县南一百四十里宋宝祐末元兵分道南侵出光山防军渡淮入大胜闗明初置巡司】石门【在罗山县西南八十里曰小石门又十里为大石门皆凿乌道以通往来】玲珑山寨【在遂平县西嵖岈山元末土豪立寨明初邓愈自信阳讨平之】鹰窝寨【在确山县西南五十里山岭髙险惟一径可通乃昔人避兵之处又连珠寨在确山县西南五十里山岭参错蜿蜒数十里与诸砦相接若连珠然】兴安寨【在信阳州武阳闗西南堑山堙谷包罗寛广宋时防御金元之地】太平寨【在罗山县南一百二十里有四门碓硙井灶之类具存又孙家寨在县东南百四十里可容千人皆元末土人避兵处】黄冈镇【在汝阳县东南四十里又寒冻镇在县东九十里】杨埠镇【在汝阳县东南九十里下临洪河明成化中尝置巡司】庙湾镇【在汝阳县东七十里本朝雍正十二年设巡司】射子镇【九域志汝阳有射子陈砦王台金乡四镇今有射桥】
　　【集在县东五十里即射子镇又金乡店在县北三十里即金乡镇也】正阳镇【在正阳县北旧县治东明景泰四年置巡司正徳初废】邵店镇【在上蔡县南二十里九域志县有东岸苽陂邵店三镇府志东岸店在城东六十里华陂店在县北四十里即苽陂】重渠镇【在西平县东南二十五里】蔡砦镇【在西平县西南三十里】仪封镇【在西平县西南五十里】毛城镇【在确山县东南三十里九域志县有黄特毛宗谦恭石子四镇又金史确山有毛宗镇即此】竹沟镇【在确山县西六十里又明港镇在县南九十里二镇俱有闗明置巡司】铜钟店【在正阳县南六十里元置巡司明废正徳初以真阳镇置县移巡司于此寻废】瓦店【在新蔡县东北五十里接沈邱县界明万厯中置巡司】汝阳驿【在汝阳县治西】上蔡驿【在上蔡县治西亦名白马驿】西平驿【在西平县治南】遂平驿【在遂平县治】确山驿【在确山县治西】信阳驿【在州治旧有白云驿在州东北宋置明废】明港驿【在信阳州北九十里有驿丞】
　　津梁济民桥【在汝阳县东门外跨汝河上明成化十九年建　本朝顺治八年重修又宏济桥在县北门外跨汝河又金梁桥二在南北水门上】治平桥【在汝阳县东八十里杨埠镇旧为板桥横跨洪河　本朝顺治十七年重建名曰治平】溱济桥【在汝阳县南二十里跨溱水上元至元六年建】白马桥【在汝阳县西南十五里相传唐李愬擒吴元济乗白马过此故名】板桥【在正阳县商山道中唐温庭筠诗鸡声茒店月人迹板桥霜即此】忠烈桥【在上蔡县南门外明知县霍恩死节于此】百尺桥【在上蔡县西北】洪桥【在上蔡县北有东西二桥俱跨洪河】三里港桥【在新蔡县北三里邑之要津今建石桥并筑堤植树以防倾圮】迎恩桥【在西平县北门外跨汝水明万厯元年建】重渠桥【在西平县东南二十里跨流堰河】栢亭桥【有二南桥在西平县西一里北桥在县北二里】沙河桥【在遂平县南一里跨沙河】大石桥【在遂平县西南三十里本朝顺治十二年建】三善桥【在遂平县西南三十里本朝顺治十三年建】石洋桥【在遂平县北五里跨石洋河】升仙桥【在遂平县东北相传马丹阳飞升处】吴塞河桥【在确山县南三十里跨溱河上本朝顺治十七年建康熙二十九年修雍正十年易石重建】竹沟桥【在确山县西六十里】
　　【竹沟镇跨竹沟河上】义邱桥【在确山县北四十里跨黄酉河】司天桥【在信阳州城内一名竹马桥】明月桥【在信阳州北门内】红罗桥【在信阳州南五十里跨三湾河】双溪桥【在信阳州北二十里】大通桥【在罗山县南门外明景泰元年建】梅花桥【在罗山县南一百里方广数丈有白石理数十条形如梅干故名】攀龙桥【在罗山县西北旧名太平桥】栢家渡【有二上栢家渡在新蔡县南十五里下栢家渡在县南三十里】孙招渡【在新蔡县北又有张六庙渡口樊家渡九里港渡俱在县北与市集相近】浉河渡【在信阳州南门外】洋山渡【在信阳州西北三十里通桐栢县】长台渡【在信阳州北五十里】
　　堤堰黄公堤【在汝阳县城西北隅明万厯中兵巡道黄炜筑】荆河堤【在汝阳县东北明万厯中知府霍鹏东西濬四十余里】岳公堤【在汝阳县北汝河东岸明万厯中汝阳县知县岳和声筑逶迤五十里以障汝水】苍陵堰【在汝阳县西南十八里唐刺史夏防堰汝水灌田千顷俗呼上白堰又南落堰在城西南三十里俗呼下白堰府志县境凡有堰二十】姬家堰【在西平县东又有陈家堰赵家堰俱在县东南流河堰郎家堰张家堰俱在县南陈家堰聂家堰俱在县西南樊家堰在县西闗家堰刘家堰俱在县东北】溢水堰【在遂平县东二十里又县东有栁子堰邱陂堰东南有白泉堰南有石砦堰鐡池堰丰阴堰西有横山堰龙泉堰石泉堰西北有青龙堰胡二堰卢湖堰东北有赵家堰泥沟堰】
　　陵墓金哀宗陵【在汝阳县北汝水之旁金史本纪哀宗崩于幽兰轩奉御完顔讲善收之汝水上　讲善旧作绛山今改】周蔡侯墓【在上蔡县东北一里蔡侯胡之墓也】申伯墓【在信阳州西北六十里古谢城内】漆雕开墓【在上蔡县北华陂镇】汉吴公墓【在上蔡县东南】郅恽墓【在西平县东门外】袁安墓【在汝阳县东三十里】黄宪墓【在正阳县旧县治内吏隠堂后顔鲁公书碑】陈蕃墓【在汝阳县东六十里射桥西】张熹墓【在汝阳县射桥西】张劭墓【在汝阳县北鸡黍台西二里许府志旁一冢为劭母墓】董永墓【在汝阳县西二里】南北朝陈袁宪墓【在确山县西北二十里】宋谢良佐墓【在上蔡县西二里许】元范谷英墓【在上蔡县南二十五里】明崇简王墓【在确山县南十里蟠龙山前王明英宗子名见泽封于汝宁诸墓皆祔】李思齐墓【在罗山县东北十里洪武初谕】何景明墓【在信阳州西五里钓鱼台北山】羊可立墓【在汝阳县西十五里寨湖上府志有神宗御赐尽忠言事碑】忠义十八人墓【在西平县北三里府志明正徳七年流冦犯境都御史彭泽令辽东军李英祥等十八人为前锋至西平县北汝河桥遇贼千余人与战自旦至暮杀伤数百人矢尽力竭为贼所杀泽伤悼之令有司收于此号忠义墓】
　　祠庙伏羲庙【在上蔡县东三十里】孔戹庙【在上蔡县东蔡沟店孔子絶粮于此故有司春秋致祭详见古迹】子路祠【在罗山县西南五十里】子贡祠【在州北门外】圣门三贤祠【在上蔡县南闗祀漆雕开曺防秦冉今废】申伯祠【在信阳州北门内明成化十六年建】义阳侯庙【在罗山县西建城保祀汉义阳侯傅介子】郅公祠【在西平县东门外祀汉郅恽】张明府庙【在汝阳县东闗外二里许祀汉平舆令张熹水经注平舆城南里余有神庙世谓之张明府祠寰宇记平舆县张熹庙熹仕汉为平舆令天久旱熹躬为请雨因焚身而雨澍后人感徳因而庙存】二孝子祠【在汝阳县西闗祀汉蔡顺董永】范张祠【在汝阳县北三十里祀汉范式张劭】黄叔度祠【在正阳县旧县治南祀汉徴君黄宪明嘉靖四十一年建今嵗时有司致祭】范公祠【在遂平县学西祀后汉范滂及滂母】狄梁公庙【在汝阳县南唐狄仁杰为豫州刺史申理诏狱有功故立庙祀之】顔鲁公庙【在汝阳县南唐顔真卿奉诏至蔡州谕李希烈为所害后人立庙祀之又有祠在确山县西北十里旧传其地即徇节处】裴晋公庙【在府治唐裴度讨平淮西有功故庙祀之】白马将军庙【在汝阳县西三十五里祀唐节度使李愬愬雪夜乗白马入蔡州擒吴元济故名】景贤祠【在信阳州学内祀申伯子贡姚崇范纯仁刘安世明成化十五年建】四公祠【在府学东祀唐顔真卿裴度韩愈李愬　本朝康熙元年重建】两相祠【在信阳州西祀唐姚崇宋范纯仁皆尝守申州故祀之】上蔡先生祠【在上蔡县南门外宋儒谢良佐居址存焉元时即其地建上蔡书院明正统五年复建祠以祀】岳鄂王庙【在汝阳县西门月城内明正徳六年建宋绍兴初岳飞尝统军克复蔡州又信阳州治东北亦有庙】忠节祠【在西平县北门外明正徳七年敇建祀死事知县王佐县丞毛秀教谕程辅徳训导彭辅及邑绅徐文英等共六十四人】烈女祠【在上蔡县西瓮城内明正徳中敕建祀烈女田腊梅程兰香烈妇邱氏】贞烈祠【在西平县北门外祀贞女烈妇死流贼之难者周采苹李明良贾慧姿刘氏左氏】霍愍节公祠【在上蔡县东门内明正徳七年敕建祀知县霍恩】何先生祠【在信阳州学东南祀明何景明】何许二先生祠【在府学东明嘉靖中建祀副使许逵　本朝康熙元年重建合祀明副使何景明】黄公祠【在信阳州治东南祀明汝南道黄炜】灵应庙【在确山县西北乐山上俗传汉相陈平主之宋崇宁初赐额曰灵应水旱祈祷如响】白庙【在上蔡县蓍草台上祀白之神有司春秋致祭】
　　寺观吉祥寺【在汝阳县南闗唐武徳三年建中有浮图九级】清戒寺【在汝阳县治西南隅唐大厯元年建时名草寺后名清凉明宏治十四年敇赐今额】广教寺【在正阳县东三十里俗呼栁寨寺冈岭髙峻间河环绕林木交翠清幽殊常】蟾虎寺【在上蔡县西五里芦冈絶顶涧水环抱修竹茂林景最清幽】永宁寺【在上蔡县东八十里其地突起居芦镇之左汝水经其南包水绕其右亦胜境也】金刚寺【在西平县南二十里义亭冈之阳古刹久废前明正统年僧徳暠掘地得石佛像三因重建明季冦燬复修】南泉寺【在确山县西五十里寺中多植牡丹俗又呼牡丹寺】北泉寺【在确山县西北十里隋时建唐名资福寺宋崇宁中改为万夀禅寺寻改今名】通慧寺【在确山县西北十里旧名中泉寺明宏治十四年重修敇赐今额】贤隠寺【在信阳州城西南七里贤隠山山旧名贤首故又名贤首寺僧在松建　本朝顺治五年重修】大乗寺【在罗山县西南一百二十里始建未详宋曽巩有题大乗寺诗】白胜寺【在罗山县治东北唐时建为楚白公胜故居故名】灵山寺【在罗山县西南一百里灵山上寺因山得名拓基于宋至明宣徳七年创建佛殿宏治间增修邑人张仲简有记】壶仙观【在汝阳县北十五里唐天宝中建宋名壶公祠即费长房遇仙处】白云观【在上蔡县治东北隅明成化三年建又确山县东五里有白云观明宣徳初因元旧址重建罗山县西有白云观明宣徳初建　按金史哀宗本纪敕有司安奉御容于乾元寺今此寺无攷】



　　钦定大清一统志卷一百六十八
　　钦定四库全书
　　钦定大清一统志卷一百六十九
　　汝宁府【二】
　　名宦汉召信臣【夀春人元帝时迁上蔡长其治视民如子所居见称述】寇恂【昌平人建武初拜汝南太守盗贼清净郡中无事恂素好学乃修乡校教生徒聘能为左氏春秋者亲受学焉】欧阳歙【千乗人建武初迁汝南太守推用贤俊政称异迹以尚书教授数百人】杜诗【汲人建武初转汝南都尉所在称治】邓晨【新野人建武中为汝南太守兴鸿郤陂数千顷田汝土以殷鱼稻之饶流衍他郡】宋均【安众人建武中迁上蔡令时府下记禁人防葬不得侈长均曰送终逾制失之轻者今有不义之民尚未循化而遽罸过礼非政之先竟不施行】鲍昱【屯留人永平中拜汝南太守郡多陂池嵗嵗决壊年费三千余万昱乃上作方梁石洫水常饶足溉田倍多人以殷富】张敏【鄚人永元中迁汝南太守清约不烦用刑平正有理能名】何敞【平陵人永元中迁汝南太守敞疾文俗吏以苛刻求当时名誉故在职以寛和为政立春日常召督邮还府分遣儒术大吏按行属县显孝悌有义行者及举寃狱以春秋义断之百姓化其恩礼其出居者皆归养父母追行防服推财相让者二百许人又修理鲖阳旧渠垦田増三万余顷吏人共刻石颂徳】李法【南郑人和帝末为汝南太守政有声迹】王龚【髙平人建光初迁汝南太守政崇温和好才爱士引进郡人黄宪陈蕃等宪虽不屈蕃遂就吏蕃性气髙明初到龚不即召见乃谢病去龚怒除其录功曹袁阆言蕃以贤见引不宜退以非礼龚改容谢乃复厚遇待之由是后进知名之士莫不归心焉】王堂【郪人永建中迁汝南太守搜才礼士不茍自専宪章朝右简覈才职委功曹陈蕃匡政理务拾遗补阙任主簿应嗣庶自是委诚求当郡内称治】宗资【安众人桓帝时为汝南太守署范滂为功曹委任政事】范滂【征羗人汝南太守宗资请署功曹滂任职严整疾恶其有行为孝弟不轨仁义者皆扫迹斥逐显荐异节抽防幽陋滂外甥西平李颂为乡曲所弃中常侍唐衡以颂请资用为吏滂寝而不召资迁怒捶书佐朱零零曰范滂清裁犹以利刄齿腐朽宁受笞死滂不可违资乃止】尹勲【巩人桓帝时迁汝南太守上书解释范滂袁忠等党议禁锢】刘陶【定隂人举孝亷除慎阳长县多奸猾陶募剽轻剑客之徒□晏等十余人贳其先过要以后效使各给所厚少年得数百人皆严兵待命于是覆案奸轨所发若神以病免吏民思而歌之曰邑然不乐思我刘君何时复来安此下民】荀淑【颍隂人建和中补朗陵侯相莅事明理称为神君后淑卒县为立祠】张熹【武城人灵帝时为平舆令大旱躬雩未获嘉应乃积柴自焚火既燎即防而】杨竒【华隂人灵帝时为汝南太守持身亷介専以慈祥为政郡中称治】许劭【平舆人徐璆为汝南太守所在化行劭为郡功曹璆甚敬之府中闻劭为吏莫不改操饰行】满宠【昌邑人献帝时为汝南太守袁绍门生賔客布在诸县拥兵拒守宠募其服从者五百人攻下二十余壁诱其未降渠帅于坐上杀十余人一时皆平得户二万兵二千人令就田业】赵俨【阳翟人建安中为朗陵长县多豪猾俨取其尤甚者收防案验皆当死而表府解放之自是恩威并着时豫州诸郡多附绍惟阳安郡不动而都尉李通急録户调俨以书与荀或请垂慰抚以劝忠节彧既白曹操悉以绵绢还民上下欢喜郡内遂安】三国魏田豫【渔阳人文帝时为汝南太守所在有治声后罢官居魏县会汝南遣健歩诣征北感豫宿恩过拜之愍其贫羸流涕而去还为故吏民説之汝南为具资数千匹遣人饷豫豫一不受】邓艾【枣阳人明帝时为汝南太守所在荒野开辟军民并丰】南北朝宋李熙国【元嘉初鲖阳令在事有方人思其政】陈宪【元嘉中为汝南太守魏太武围汝南悬瓠城宪相拒四十余日杀伤魏人万计汝水为之不流魏人烧攻具而退】梁蔡道恭【冠军人梁初为司州刺史天监三年魏围司州时城中众不满五千人食裁支半嵗魏军作大车载土四靣俱前欲以填壍道恭于壍内列艨艟鬬舰以待之魏又潜作伏道以决壍水道恭载土防塞之相持百余日斩获不可胜计魏大造梯冲攻围日急道恭于城内作土山多作大槊施长刅使壮士刺魏人登城者魏军将退会道恭疾笃乃呼兄子僧勰属以死固节令取所持节曰禀命出疆慿此而已即不得奉以还朝方欲擕之同逝可与棺柩相随众皆流涕遂卒】郑绍叔【开封人天监四年为司州刺史时义阳为魏所防司州移镇关南绍叔创立城隍缮兵樍谷招纳流民百姓安之又能倾心接物多所荐举士以此归焉】陈庆之【国山人中大通二年除南北司二州刺史破魏颍州刺史娄起等罢义阳镇兵停水陆转运江湘诸州并得休息开田六千顷二年之后仓禀充实髙祖每嘉劳之】魏张苌年【渔阳人明元帝时为汝南太守郡人刘崇之兄弟分析家贫惟一牛争不能决讼于郡庭苌年谓曰汝曹当以一牛故致此竞脱有二牛必不争乃以己牛一头赐之于是境中各相戒约咸敦敬让】韦珍【杜陵人太和中为郢州刺史有声绩朝廷嘉之迁龙镶将军赐骅骝二匹帛五十疋谷三百斛珍乃召集州内孤贫者谓曰天子以我能抚绥卿等故赐以谷帛吾何敢独当遂以所赐悉分与之】辛穆【狄道人为汝阳太守值水涝民饥上表请轻租赋帝从之遂勅汝阳一郡聴以小绢为调】北齐元景安【魏昭成五世孙天统四年除豫州刺史绥和邉鄙人物安阜又管内蛮多华少景安被以威恩咸得宁辑】郎茂【新市人为保城令有能名百姓为立清徳颂】周薛端【汾隂人孝闵时为蔡州刺史为政寛惠民吏爱之转基州刺史蔡州父老请留端者千余人】隋麦铁杖【始兴人大业中为汝南太守羣盗屏迹】唐狄仁杰【太原人髙宗时为豫州刺史时越王兵败支党余二千人论死仁杰释其械宻疏申理有诏悉谪戍邉囚出寜州父老迎劳曰狄使君活汝耶因相与哭碑下囚斋三日乃去至流所亦为立碑初宰相张光辅讨越王多暴索仁杰拒之光辅怒曰州将轻元帅耶仁杰曰乱河南者一越王公董士三十万乃纵使暴横是一越王死百越王生且杀降以为功寃痛彻天如得上方斩马剑加君颈虽死不恨光辅还奏仁杰不逊左授复州刺史】潘好礼【宗城人第明经为上蔡令治在最开元中迁豫州刺史勤力于治清亷无所私】卢从愿【临漳人开元中迁左豫州刺史政严肃奏课为天下第一寳书劳问赐绢百疋】裴度【闻喜人元和中拜门下侍郎平章事彰义军节度淮西宣慰招讨处置使讨吴元济入对延英曰主忧臣辱义在必死贼未授首臣无还期帝壮之度屯郾城劳诸军宣朝廷厚意士奋于勇时诸道兵悉中官统监奏罢之使将得颛制号令李愬夜入悬瓠城防吴元济以报度持节徐进抚定其人民始知有生之乐度以蔡牙卒侍帐下或谓反侧未安不可去备度曰吾为彰义节度元恶己擒人皆吾人也众感泣申光平定度入朝会帝以二剑付监军梁守谦使悉诛贼将度遇郾城复与入蔡啇罪议诛守谦请如诏度固不然腾奏申觧　全宥者甚众】马揔【系出扶风元和中副裴度宣慰淮西为彰义节度留后蔡人习为恶相捍讦揔为设教令明赏罸磨治洗汰其俗一变】宋袁廓【梓潼人宋初为西平县主簿勾稽漏籍得民丁万余州将荐其勤职就迁上蔡令又以课最擢太子右赞善大夫】吕端【安次人太宗时知蔡州有善政吏兵列奏借留】栁开【大名人雍熙初以殿中侍御史贬上蔡令会大举北征开部送军粮师还上书愿从邉军効死太宗怜之复授殿中侍御史】张荣【真宗时知蔡州嵗饥民相率持杖劫人仓州民三百十八人有罪皆当死荣与推官江嗣宗议取为首者杖脊余悉论杖罪诏褒之】卢士宏【新郑人仁宗时知信阳军官捕为妖术者余党惧及羣聚山谷间士宏请减其罪招之即相率归命】王质【单父人以馆职出知蔡州清静慈恵蔡人徳之】吴育【建安人庆厯中知蔡州设伍保法以检制盗贼时京师有告妖人千数聚确山者诏遣中使往招捕者十人至则以廵检兵往崇之育曰使者欲得妖人还报耶曰然曰育在此虽不敏聚千人境内毋容不知此特乡民用浮屠法以利钱财尔一弓手召之可致也今以兵徃人相惊疑请留毋徃中使以为然顷之召十人者至械送阙下皆无罪释之而告者服辜】富弼【河南人皇祐中除礼部侍郎徙知蔡州不以名位自骄専意民事有情必达】鲁有开【谯人仁宗时知确山县大姓把持官政有开治其最盛者遂以无事兴废陂溉民田数千顷富弼守蔡荐之以为有古循吏风】孙瑜【愽平人仁宗时知蔡州毁吴元济像以其祠祀裴度大水缘城隙入瑜使囊沙数千扞其冲城得勿壊】黄好谦【嘉祐中调新蔡令嵗饥婴儿多弃道上好谦劝富民赈恤令小儿给壮者之半全活甚众】吕公着【夀州人英宗时由龙图阁直学士出知蔡州】丁讽【治平中知蔡州设法赈饥活者六十万人籍为兵者又数千诏移知亳州蔡人攀辕号呼事闻复还任及代去闭城断桥不得行者累日】范纯仁【吴人神宗时加直龙图阁知庆州黜知信阳军】刘安世【魏人元祐中知信阳军有治行】葛书举【江隂人熙寜中知正阳县有惠政民思之】欧阳修【庐陵人神宗时改宣徽南苑使判太原府辞不拜徙蔡州凢厯数郡不见治迹不求声□寛简而不扰故所至民便之】刘攽【新喻人哲宗时出知蔡州给事中孙觉胡宗愈中书舍人苏轼范百禄言攽愽记能文章政事侔古循吏宜留京师至蔡数月召拜中书舍人】欧阳棐【庐陵人元符末知蔡州蔡地薄赋重转运使又为覆折之令多取于民民不堪命会有诏禁止而佐吏惮使者不敢以诏防从事棐曰州郡之于民诏令茍有未便犹将建请今天子知覆折之病民手诏止之若有惮而不行何吏为长吏命即日行之】向宗囘【开封人崇寜中知蔡州擒剧贼殱其党类嵗饥发廪兴力役饥者得济而官舍帑廪一新】赵士真【宋宗室权知信阳军建炎二年防刘满至士真拒之兵溃遇害后赠右朝奉大夫】郭赞【内江人建炎二年为汝阳丞金人防蔡州守臣为所执乗间而逃独赞朝服诟叱不肯降遂见杀】舒继明【罗山人绍兴间守信阳为齐刘豫袭郡城继明奋身与敌矢尽被擒不屈死】金刘肃【洺水人金未调新蔡令先时县赋民以牛多寡为差民匿不耕肃至命树畜蕃者不加赋民遂殷富濒淮民有窜入宋境籍为兵而优其粮间有归者颇艰于衣食时出怨言曰不如渡淮告者以谋叛论肃曰淮限宋境一水耳果欲叛不难往也口虽言而心无实凖律当杖八十奏可】彻伯尔【不知其所始哀宗时为忠孝军元帅天兴二年自息州入援哀宗度蔡城不守传位承麟羣臣入贺彻伯尔不拜谓所亲曰事至于此有死而已安能更事一君乎遂战死　彻伯尔旧作察八儿今改】毛佺【恩州人贞祐中为盗宣宗南渡率众归国署为义军招抚哀宗迁蔡以佺为都尉围城之战佺力居多城破自缢其子先佺战死】温屯察逊【卫尉七十五之子哀宗幸蔡授尉前左副检防围城中数引军潜出巡逻时尚食须鱼城西有积水曰练江往捕必军卫乃可察逊常自领兵以往所得动千余斤分赐将士后知其出左右设伏伺而邀之力战死　温屯察逊旧作温敦昌孙今改】完顔讲善【哀帝之奉御也蔡城破哀宗传位承麟即自缢于幽兰轩内族色勒从死遗言讲善使焚幽兰轩火方炽子城破元兵突入独讲善留不去为兵所执问讲善以名对曰吾君终于是吾候火灭灰寒收其骨耳兵笑曰若狂者耶汝命且不保能瘗而君耶讲善曰吾君有天下十余年身死社稷忍使暴露遗骸与士卒等耶吾逆知君辈必不遗吾吾是以留果瘗吾君之后虽寸斩吾不恨矣兵以告其帅本展曰奇男子也许之乃掇其余烬裹以敝衾瘗于汝水之旁再拜号哭将赴汝水死军士救之得免后不知所终　完顔讲善已见哀宗陵注色勒旧作斜烈本尉旧作奔□今并改】元栋阿达什【威乌尔人任正阳县达鲁噶齐教民于洼下田改种禾稻民获有秋县距朱臯仓三百余里民苦输纳为请于省府以金代输民便之栋阿达什旧作朶阿达实威乌尔旧作畏兀儿达鲁噶齐旧作达鲁花赤今并改】张升【其先定州人后徙平州至大中知汝寜府民有告寄束书于其家者逾三年取阅有禁书一编且记里中大家姓名于上升亟呼吏焚其书曰妄言诬民且再更赦矣勿论同列惧皆引起既而事闻廷议谓升脱奸轨遣使穷问卒无迹可指乃诘以擅焚书状升对曰升备位郡守为民父母今斥诬诉免寃滥虽重得罪不避乃坐夺俸二月旁郡移文报吴人侯君逺占有兵防应在吴分野同列欲召属县为备御计升曰此讹言也久当自息毋用惑民听众论韪之部使者举治行为诸郡最】明万孟雅【南昌人洪武初为汝宁知府亷公有威吏民畏服时天下初定户籍脱漏里胥因縁为奸孟雅奏清之于是赋役始得其平】钱钺【仁和人成化中为汝宁知府持身清谨事至皆自剖决吏胥无所庸其奸开固始水田置文庙雅乐在职九年流移归附増户八千有奇】张子麟【藁城人宏治中为汝寜知府有巨猾争河滩退地杀人狱久不决子麟至一讯立服值饥疫施医药兴水利全活万计又创建连厫百二十楹储谷二十万石荒馑赖之】霍恩【茂山卫人正德中为上蔡知县流贼赵燧等陷城恩被执贼胁之跪骂曰吾此膝肯为贼屈乎贼日杀人于前以慑之骂益厉贼以刃抉其舌支解之恩妻刘氏亦自缢未絶复以簪刺心死事闻赠光禄少卿刘氏宜人建忠节坊旌之】王佐【潞州人正徳中为西平知县流贼赵燧攻城佐手杀数十人矢毙其渠帅贼忿急攻三日佐力屈被执骂不絶口贼悬诸竿杀而支解之赠光禄少卿立祠致祭时县丞毛秀教谕程辅徳训导彭辅皆不屈死诏从祀佐庙】石瓒【介休人正徳中为罗山知县流贼猝至瓒亲与贼战面中一矢自拔去贾勇更进贼遂退罗山获全民因号其城为石公城主簿王续宗寜州人助瓒城守追贼至牢山遇害赠罗山知县】王崇古【蒲州人嘉靖中为汝寕知府举节孝祀忠烈摘发墨吏奸胥崇藩有中贵人怙宠恣睢惮崇古威严輙避匿不敢出时横山盗任泰等啸聚为乱崇古宻调兵出不意一鼔擒之】闾东【内江人嘉靖中为新蔡知县以田赋不均仿古方田法履亩定税积弊一清县地洼下多水患东开九沟疏洪汝注于淮民不忧潦】岳和声【嘉兴人万厯中为汝阳知县嵗荒民疫乃条上灾状蠲逋赋广储备极补救之法汝水每当泛溢百里内田庐淹没和声筑隄汝水东岸逶迤五十里水患遂息】魏廷相【嘉善人万厯进士授汝阳知县汝民治田无桔橰廷相示工人以式令仿为之至今号魏公车又开运河便漕挽特诏褒之】陈幼学【无钖人万厯中授确山知县政务恵民积粟备荒垦莱田八百余顷给贫民牛具覈黄河退地百三十余顷以赋民里妇不能纺者授以纺车置屋分处贫民建公廨以居六曹吏节公费代正赋之无徴者栽桑榆诸树三万八千余株开河渠百九十八道布政司刘浑成弟灿臣助妾杀妻治如律行太仆卿陈耀文家人犯法立捕治之】胡来进【诸城人万厯末为遂平知县先是石洋河水无所泄嵗受淹没来进别开一渠长二里有竒引水南入沙河由是水患遂息】王建和【贵池人崇祯初为汝寜知府属邑涝旱不均建和勘灾重轻力请蠲缓民困以苏崇藩戚畹钟振家倚势恣行有司莫敢问建和白于王申之学使者穷治其罪一郡称快】王世琮【达州人崇祯中为汝宁推官讨土冦流矢贯耳而不动时号王铁耳上官荐为兵备佥事分巡其地十五年李自成防其城被执厉声大骂贼用炮击杀之】李灿【韩城人崇祯中为汝宁知府会土贼啸聚谋尽刈田间麦使城中饥困灿乃伪授贼渠殷守祖等为千总贼喜入城邀赏灿先伏力士于壁后尽殱之民頼以安】王信【宁州人崇祯中为正阳知县单骑出抚土防会流贼数万猝至被执不屈死贼擕其首以去邑诸生田育性率乡勇追至淮南始夺归面犹如生阅四日其子来覔尸犹舒指握子手若相诀者诏赠光禄寺丞建祠祀之】严栻【常熟人崇祯中为信阳知州时流防充斤栻贾勇登陴悉力守御贼兴世王犯州栻自制火器击却之贼相戒不敢犯境】官篆【胶州人崇祯十五年上蔡既防篆以汝宁通判徃摄其县事时民舍尽燬篆广招流亡会左良玉驻城南兵日肆滛掠篆入良玉营以大义夺还之民获完家室者甚众后贼党贺一龙掠地上蔡篆出御之防阵死】许永禧【曲沃人崇祯中为上蔡知县有惠政十五年李自成遣数骑抵城下大呼曰今日不迎降明日屠尔城众惧永禧叹曰贼势如此弹丸邑岂能保吾一死尽职而已明日贼果大至永禧具袍笏北靣再拜据案秉烛端坐贼入遂自刎】髙斗垣【繁峙人崇祯中为西平知县性孤鲠以清慎得民十五年流防防城不屈死时遂平知县刘英贵州人亦誓众死守城防骂贼死】郝瑞日【陜西人崇祯中以固始□臯镇廵检署罗山县事时当残破之后瑞日单骑擕二童至县止僧寺闯贼遣伪官至土防万朝勲潜与之通刦瑞日于家瑞日乘间杀朝勲懐印奔凤阳为雨阻复见执贼爱其勇欲留之瑞日大骂不屈贼脔之并杀其仆二人】傅汝为【江陵人崇祯末为汝宁知府流防薄城汝为拊循士卒婴城固守城防赴北河死汝阳令文师颐广西人亦死之】髙孝志【江都人崇祯末为信阳知州流贼来犯城或劝以他避孝志曰死社稷君命也安所逃乎与训导李逄旭陈所闻里居静海知县张映宿俱死之孝志赠叅议余赠防有差】
　　本朝线缙【广宁人顺治二年守汝宁时值乱后郡无太守者数年初下车城中居民不满数十家缙省刑薄赋与民更始乃修学宫劝开垦流亡渐集遗黎始有安堵之乐至今称　国初贤守云】许应鲲【褒城人顺治十年知汝阳县性慈惠视民如子是冬大兵征楚牧马汝寜势且入城内百姓惊恐应鲲徃力争以受侮自经兵将亦遂防营去郡人感其以死卫民建祠尸祝焉】金镇【山隂人康熙时为汝阳县知县汝阳旧赋每亩四分　国初知县行权宜之法増至九分因请上官疏闻于　朝仍依正供民困顿舒后值嵗荒乃捐俸筑城贫民借以全活者甚众寻陞扬州知府士民追送境外有垂泣者】何显祖【义州人康熙二十六年知汝宁府仁慈爽亮政事练达下车日十四城利弊即时兴除吏畏民懐声名籍甚后有陜西还米之役极言汝宁地瘠民贫不可例他郡上官卒从其议去任后民立祠祀之】吴琠【沁州人知确山县性明决每兴利除弊惟恐不及清赋役伸寃抑锄豪强闾里肃清及去士民建铜川书院以志遗爱康熙五十七年入祀】朴士秀【镶黄旗汉军康熙四十年知确山县听讼明决革除□耗及一切陋规剏建义学督课生徒康熙五十四年入祀】
　　人物汉尹更始【字翁君汝南人宣帝时从沛郡蔡千秋受谷梁春秋官至谏大夫长乐户将又受左氏传取其变理合者以为章句传子咸及翟方进琅琊房凤】桓寛【字次公汝南人治公羊春秋举为郎迁庐江太守丞愽通喜属文推衍盐铁之议増广条目极其论难着数万言】翟方进【字子咸上蔡人父翟公好学为郡文学方进年十二三失父孤贫给事太守府为小史从汝南蔡父相蔡父大竒其形貌曰小史有封侯骨当以经术进乃西至京师从博士受春秋积十余年经学明习以射防甲科为郎累为丞相封髙陵侯方进知能有余兼通文法吏事以儒雅缘饬法律号为通明相子宣亦明经笃行君子人也官南郡太守】翟义【字文仲方进少子以父任为郎累迁东郡太守王莾居摄义心恶之乃谓姊子上蔡陈丰曰新都侯必代汉家其渐可见吾身守大郡父子受汉厚恩义当为国讨贼欲举兵西诛设令时命不成死国埋名犹可以不惭于先帝今欲发之乃肯从我乎丰年十八勇壮许诺遂与严乡侯刘信等举兵移檄郡国言莾鸩杀孝平皇帝矫摄尊号兵败亡至固始界莾捕得义尸磔陈都市】周嘉【字恵文安成人髙祖父燕宣帝时为郡决曹掾太守欲枉杀人燕谏不聴后囚家守阙称寃诏遣覆考燕代太守繋狱当下蚕室不食而死燕五子皆至刺史太守嘉仕郡为主簿王莾末从太守何敞讨贼敞为流矢所中贼围绕数十重白刄交集嘉乃拥敞以身扞之仰天号泣贼两相视曰此义士也给其车马遣送之后举孝亷拜尚书侍郎光武引见问以遭难之事嘉对曰太守被伤命悬防手臣实驽怯不能死难帝曰此长者也诏尚公主嘉称病笃不肯当迁零陵太守卒吏民为立祠焉从弟畅性仁慈位至光禄勲】王琳【字巨尉汝南人年十余嵗丧父母因遭大乱百姓奔逃惟琳兄弟独守家庐号泣不絶弟季出遇赤眉将为所捕琳自缚请先季死贼矜而放遣之由是显名乡邑后辟司徒府荐士而退】许扬【字伟君平舆人少好术数王莾辅政官酒泉都尉及莾簒位变姓名为巫医逃匿他界莾败方还乡里建武中太守邓晨欲修复鸿郤陂闻扬晓水脉署为都水据扬因髙下形势起塘四百余里数年乃立百姓得其便初豪右大姓因缘陂役竞欲辜较在所扬一无聴遂共谮扬受取赇赂晨収扬下狱而械輙自解晨惊曰果监矣太守闻忠信可以感灵今其效乎即夜出扬时天大隂晦道中若有火光照之及卒晨为起庙图畵形像百姓皆祭祀之】戴凭【字次仲平舆人习京氏易举明经征拜侍中光武谓曰侍中当匡辅国政勿有隠情凭对曰陛下严伏见前太尉西曹掾蒋遵清亮忠孝学通古今陛下纳肤受之诉遂致禁锢帝怒凭出自系廷尉有诏勅出后勅尚书解遵禁锢正旦朝贺帝令羣臣能説经者更相难诘义有弗通輙夺其席以益通者凭遂重坐五十余席京师语曰解经不穷戴侍中】郑敬【字次都新迁人为郡门下掾与郅恽厚隠弋阳山中恽从敬留数十日别去敬清志髙世光武连徴不到新迁都尉逼为功曹防事前树时有清汁以为甘露敬曰明府政未能致甘露此青木汗耳辞病去隠处精学蛾陂中与同郡邓敬折芰为坐以荷荐肉瓠瓢盈酒言谈弥日蓬庐荜门琴书自娱】郅恽【字君章西平人年十二失母居防过礼王莾时上书言刘氏享天命陛下取之以天还之以天可谓知命若不早图不免于窃位莾大怒收繋诏狱胁恽自告狂病恍惚恽瞠目骂曰所陈皆天文圣意非狂人所能造遂系湏冬会赦得出光武时举孝亷为上东城门侯帝尝出猎夜还恽拒关不开帝乃廽从东中门入明日恽上书谏赐布百疋后令恽授皇太子韩诗侍讲殿中及郭后废太子意不自安恽乃説太子引愆退身奉养母氏太子从之帝竟听许恽再迁长沙太守坐事左转芒长免归避地教授卒】郅夀【字伯孝恽子善文章以亷能称三迁尚书令朝廷每有疑议尝独进见肃宗竒其智防擢京兆尹后为尚书仆射时大将军窦宪威倾天下尝使门生齐书诣夀有所请托夀即送诏狱上书陈宪骄恣又因朝会讥刺宪等辞防甚切宪怒防以事自杀】唐羌【字伯游汝南人和帝时辟公府补临武长弃官还家不应征召着唐子三十余篇】周磐【字坚伯安成人少游京师好礼有行居贫养母俭薄不充廼就孝亷之举和帝初拜谒者除任城长迁阳夏重合令皆有惠政后思母弃官还乡里母殁哀几毁灭服终遂庐冢侧教授门徒常千人公府三辟皆不应将卒命二子编简写尧典一篇置棺前示不忘圣道】廖扶【字文起平舆人习韩诗欧阳尚书教授常数百人父为北地太守永初中坐羌没郡下狱死扶感父以法防身遂絶志世外専精经典尤明天文识纬风角推步之术州郡公府辟召皆不就逆知嵗荒聚谷数千斛悉用给宗族姻亲又敛葬疫死不能自收者常居先人冢侧未曽入城市人因号为北郭先生子孟举伟举并知名】张劭【字元伯汝南人少游太学与山阳范式为友二人并告归乡里式谓劭曰后二年当还过拜尊亲见孺子焉乃共尅期日后期方至劭具以白母请设馔以候之母曰二年之别千里结言尔何相信之审□对曰巨卿信士必不违母曰若然当为尔醖酒其日巨卿果到升堂拜母尽欢而别后劭寝疾临尽叹曰恨不见吾死友寻卒见梦于式式徃奔防未及到而防已发引至圹将窆而柩不肯进移时见式素车白马号哭而来其母望之曰是必范巨卿也式因执绋引柩于是乃前式遂留止冢次为修坟树然后归】蔡顺【字君仲安成人少孤养母尝出求薪客卒至母望顺不还乃噬指顺即心动驰归跪问其故母曰有急客来吾噬指以悟汝耳母终未及葬里中灾火将逼其舍顺伏棺号哭呌天火遂越烧他室顺独得免母平生畏雷亡后每有雷震顺輙圜冢泣曰顺在此后举孝亷顺不能逺离坟墓遂不就】薛包【字孟尝汝南人好学笃行防母以孝闻父娶后妻而憎包分出之□日夜号泣不去被杖庐于舍外旦入洒扫父怒又逐之乃庐于里门晨昏不废嵗余父母惭而还之既而弟子求分财异居包不能止乃中分其财奴婢引其老者田庐取其荒顿者器物取朽败者弟子数破其产复赈给建光中公车征拜侍中称疾不起诏赐告归加礼如毛义】周燮【字彦祖安成人决曹掾燕后生而丑状骇人其母欲弃之父不听曰吾闻圣贤多异貌兴我宗者乃此儿也始在髫鬓而知亷让十嵗通诗论语及长専精礼易不读非圣之书不修贺问之好结庐冈畔非身所耕渔不食延光二年安帝以纁币聘宗族劝之燮曰夫修道者度时而动动不以时焉得亨乎因自载到頴川辞疾而归】戴良【字叔鸾慎阳人曽祖父遵字子髙平帝时为侍御史王莾篡位称病归乡里好施尚侠食客三四百人时人因为之语曰关中大豪戴子髙良少诞节母憙驴鸣良常学之以娱乐焉良才既髙达议论尚竒多骇流俗辟司空府不至悉将妻子逃入江夏山中优游不仕】许峻【字季山平舆人善卜占之术多有显騐方之前世京房所着易林行于世孙曼少传峻学显名桓帝时】黄宪【字叔度慎阳人年十四颍川荀淑与语栘日不能去曰吾之师表也同郡戴良才髙倨傲见宪未尝不正容陈蕃周举尝相谓曰时月之间不见黄生则鄙吝之萌复存乎心太守王龚在郡礼进贤达卒不能屈宪郭林宗少游汝南称叔度汪汪若干顷波澄之不清淆之不浊不可量也初举孝亷又辟公府人劝其仕宪亦不拒之暂到京师而还竟无所就年四十八终天下号曰徴君】魏桓【字仲英安阳人桓帝时数被徴乡人劝之行桓曰夫千禄求进所以行其志也今后宫千数其可损乎廐马万匹其可减乎左右权豪其可去乎皆对曰不可桓乃慨然叹曰使桓生行死归于诸子何有哉遂隠身不出】袁着【汝南人年十九为郎中见梁冀凶纵不胜其愤诣阙上书冀宻遣捕着着乃变易姓名后托病伪死结捕为人市棺殡送冀亷知其诈隂求得笞杀之】陈蕃【字仲举平舆人年十五闲处一室庭宇芜秽父友问之蕃曰大丈夫当扫除天下安事一室乎徴拜议郎厯迁大鸿胪以救白马令李云免复徴拜议郎迁光禄勲时封赏逾制内宠猥盛蕃上疏谏帝颇纳其言延熹八年代杨秉为太尉时中常侍复被任用排防忠良李膺等皆以忤防抵罪蕃因朝会固理膺等请加原宥又谏请刘瓆成瑨等宦官由此疾蕃弥甚犹以蕃名臣不敢加害及窦后临朝以蕃为太傅蕃与后父大将军窦武同心尽力徴用名贤谋诛曹节王甫等事泄节等矫诏害之子逸蕃友人陈留朱震匿之得免后大赦党人乃追还逸官至鲁相】袁阆【字奉髙汝南人为郡功曹防数辞公府之命不修异操而致名当时】周乘【字子居安成人天资聪明髙峙岳立非陈蕃黄宪之俦不交也蕃常叹曰周子居真治国之器譬诸寳剑则世之干将举孝亷为泰山太守甚有惠政】郭亮【字恒直朗陵人李固弟子梁冀诬杀固露其尸于四衢令有敢临者加其罪亮年始成童游学洛阳乃左提章钺右秉鈇锧诣阙上书乞收固尸不许因徃哭临遂守防弗去夏门亭长呵之亮曰义之所动岂知性命何为以死相惧太后闻而不诛亮由此显名又郑遂汝南人亦固弟子与赵承等共论固言迹以为徳行一篇】李咸【字元贞西平人孤特自立家贫母老躬耕奉养举茂才累经州郡以亷干知名建宁三年拜太尉在朝清忠权幸惮之熹平初窦太后崩宦官欲议别葬时咸病扶舆而起捣椒自随谓妻子曰若太后不得配食桓帝吾不生还矣上疏力争从之寻以老乞归悉还所赐物秉敝牛车使子男御晨发京师家旧贫狭庇防草庐卒】王儁【字子文汝南人少为范滂许章所识与南阳岑晊善为人外静而内明不应州郡三府之命公车徴不到避地居武陵躬自耕钓归儁者百余家献帝都许复征为尚书不就】伍孚【字徳瑜吴房人质性刚毅勇壮好义献帝时为越骑校尉忿董卓凶毒志手刅之乃朝服懐佩刀以见卓孚语毕辞去卓送至閤以手抚其背孚因出刀刺之不中卓呼左右执杀孚孚大言曰恨不得磔裂奸贼于都市以谢天地言未□而毙】许邵【字子将平舆人少峻名节好人伦多从赏识与从兄靖俱有髙名好共覈论乡党人物每月輙更其品题故汝南俗有月旦评司空杨彪辟举方正敦朴皆不就后避地豫章而卒兄防亦知名汝南人称平舆渊有二龙焉劭子混清醇有职鍳仕魏至尚书】三国汉许靖【字文林平舆人少与从弟劭俱知名察孝亷除尚书郎典选举董卓秉政靖惧诛出奔至防稽孙防渡江走交州靖身坐岸邉先载附从疏亲悉发乃从后去刘墇使使招靖入蜀为巴郡广汉太守昭烈克蜀以靖为左将军长史及即尊号拜司徙年逾七十爱乐人物诱纳后进清谈不倦丞相诸葛亮皆为之拜】陈到【字叔至汝南人自豫州随先主名位常亚赵云俱以忠勇见称建兴初官至永安都督征西将军封亭侯】费祎【字文伟鄳人少游学入蜀会先主定蜀祎遂留益土仕为太子舍人后主践位为黄门侍郎丞相亮南征还羣僚于数十里逢迎年位多在祎右而亮特命祎同载由是众人莫不易观使吴辞义不屈孙权每视其醉问以国事并论当世之务祎輙辞以醉退而撰次所问事事条答无所遗失权甚器之谓祎曰君天下淑徳必当股肱蜀朝建兴中代蒋琬为尚书令祎识悟过人省读诗记举目暂视已究其意防终亦不忘常以朝晡听事其间接纳宾客饮食愽戯尽人之欢事亦不废迁大将军録尚书事当国功名畧与琬比子恭为尚书令显名当世】费观【字宾伯鄳人先主时为巴郡太守江州都督建兴初加振威将军杨戯赞云当官理任衎衎办举】张通【汝南人后主时为殿中督后主东迁洛阳时扰攘仓卒蜀之大臣无翼从者惟郤正及通舍妻子单身随侍】魏和洽【字阳士西平人举孝亷大将军辟皆不就魏武定荆州辟为丞相掾时毛玠崔琰选用先尚俭节洽言曰古之大教务在通人情而已凡激诡之行则容伪矣文帝践阼为光禄勲封安城亭侯明帝太和中髙堂隆奏时风不至洽言消复之术莫大于节俭转太常清贫守约至卖田宅以自给子适才爽开济官至吏部尚书】呉陈化【字元耀汝南人愽覧众书气干刚毅仕吴为郎中使魏善应对太帝嘉其奉命光国拜犍为太守迁太常兼尚书令正色立朝劝子弟废田业絶治产仰给官廪不与百姓争利子炽字公熙有志操】屈晃【汝南人吴大帝时为尚书仆射屈晃志匡社稷尝率诸将吏泥头自防诣阙固谏帝大怒牵入殿杖一百后孙皓即位诏曰故仆射屈晃志匡社稷忠谏亡身其封晃子绪为东阳亭侯】蔡珪【汝南人为吴将守□陵弟敏守沔中时南北为互市诸将多相袭夺以为功珪与敏书曰军国固当举信义以相髙闻疆塲之上往往有袭夺互市甚不可行弟慎母为小利而忘大备也侯者得书以呈周浚浚曰君子也及渡江求珪得之问其本曰汝南人也浚戯曰吾固疑吴无君子而卿果吾乡人】孟宗【字恭武鄳人性至孝母病冬节思食笋时地冻无笋宗入竹林哀泣有顷出笋数茎作羮供食母病寻愈人以为至孝所感官至吴司空】晋李秉【字元胄平春人有儁才官至泰州刺史秉尝答司马文王问因以为家诫曰昔侍坐于先帝时有三长吏俱见临辞出上曰为官长当清当慎当勤并受诏上又问必不得己于斯三者何先或对曰淸固为本次复问吾对曰清慎之道相湏而成必不得已慎乃为大夫清者不必慎慎者必自淸】张光【字景武钟武人以牙门将伐吴有功迁江夏西部都尉初光以百余人戍马兰山北氏围之百余日光以兵少路逺自分败没防梁王彤遣兵迎光遂还长安彤表光处絶围之地有耿恭之忠宜加甄赏以明奨劝于是擢新平太守后镇魏兴为杨难敌所围婴城固守自夏□冬愤激成疾佐吏及百姓咸劝光退光按剑曰吾受国厚恩不能剪除冦贼何得退还也声絶而卒逺近伤惜之子二炅迈炅少辟太宰掾迈多才畧有父风】李重【字茂曾钟武人少好学有文辞早孤与羣弟居以友爱著称为尚书吏部郎务抑华竞不通私谒特留心隠逸由是羣才毕举子式有美名官至侍中】和峤【字长兴冾孙少有盛名朝野许其能整风俗理人伦起家太子舍人庾顗见而叹曰和峤森森如千丈松施之大厦必有栋梁之用武帝时为黄门侍郎迁中书令帝深器遇之旧监令共车入朝时荀朂为监峤鄙朂为人每同乘髙抗专车而坐乃使监令异车自峤始也惠帝时拜太子太傅加散骑常侍卒弟郁以清干称厯官尚书令】周浚【字开林安成人性果烈以才理见知有人伦鍳识初仕魏为尚书郎后随王浑平吴封成武侯移镇秣陵有威徳武帝问浚卿宗后生称谁为可浚曰臣叔父子恢称重臣宗从父子馥称清臣宗帝并召用恢与同郡和郁等号三十四友馥少与成公简齐名起家为诸王文学累迁吏部郎选举精宻论望益美惠帝时以功封永宁伯馥自经世故每欲维正朝廷忠情恳至以东海王越不尽臣节毎言论厉然越深惮之后以建策迁都为越所构卒子宻性虚简时人称为清士】周顗【字伯仁浚子少有重名元帝时为尚书左仆射领吏部顗性寛裕而友爱过人王导甚重之及敦搆逆顗奉诏诣敦敦惮其辞正不知所答长史郝瑕等劝顗避敦顗曰吾备位大臣宁可复草间求活耶俄被收路经太庙顗大言曰天地先帝之灵贼臣王敦倾覆社稷神只有灵当速杀敦语未毕收人以防伤其口血流至踵观者皆为流涕遂遇害后追赠左光禄大夫仪同三司諡曰康】周嵩【字仲智顗之弟狷直果狭毎以才气陵物元帝朝累迁御史中丞时帝以王敦势盛渐疏忌王导等嵩上疏谏帝感悟导等获全及敦既害顗使人吊嵩嵩曰亡兄天下人为天下人所杀复何所吊敦甚衔之宻使妖人李脱诬嵩及周筵潜相署置遂害之】毕卓【字茂世新蔡鲖阳人少希放达为胡母辅之所知】干寳【字令升新蔡人少勤学愽覧书记以才器名为著作郎平杜有功赐爵闗内侯累迁防骑常侍着晋记二十卷称良史性好隂阳术数撰集古今神祗灵异人物变化名为搜神记及杂文集皆行于世】孟嘉【字万年宗曾孙少知名太尉庾亮领江州辟部庐陵从事后为桓温叅军温甚重之九月九日温宴龙山风吹嘉防堕落嘉不之觉温命孙盛作文嘲嘉嘉即答之其文甚美四座嗟叹转从事中郎迁长史卒】南北朝齐周颙【字彦伦顗七世孙初仕宋入齐歴中书郎兼著作工防隶书法毎賔友会同辞韵如流听者忘倦兼善老易清贫寡欲终日长蔬虽有妻子独处山舍王俭谓曰卿山中何所食颙曰赤米白盐緑葵紫蓼后转国子愽士着四声切韵行于世】梁周舍【字升逸颙子幼聪颖既长愽学善诵诗书音韵清辨从兄绵为剡县赃汚籍没资财舍推宅助焉武帝时拜尚书祠部郎礼仪损益多自舍出时王亮得罪归故人莫至舍独敦恩旧亮卒身营殡葬时人称之舍居职屡徙而常留省内预机宻二十余年称贤相性俭素如布衣普通五年以右骁卫将军知詹事卒】隋周法尚【字徳迈安成人少有风槩好读兵书周宣帝优宠之髙祖受禅为黄州总管宻诏使经畧江南伐陈之后陈城州刺史熊门超拒战法尚击破之擒超于阵迁永州刺史安集岭南陈桂州刺史钱季卿等先后降炀帝嗣位累进右光禄大夫少子绍范最知名】董展【字伯仁汝南人以才艺称乡里号为智囊官至光禄大夫殿中将军尤长于畵与展子防齐名曽作道徳经变相为时所称】唐周允元【字汝良安成人弱冠举进士延载初累迁右肃政御史中丞同鳯阁鸾台平章事武后宴宰臣诏陈书传善言允元曰耻其君不如尧舜武三思劾奏其语指斥后曰闻其言足以为诫安得为过耶】袁滋【字徳深朗山人疆学愽记少依元结读书结重之建中初厯侍御史刑部大理覈罪人失其平惮滋守法因权势以请滋终不署奏徳宗招来西南人选郎吏可抚循者皆惮行至滋不辞帝嘉之累迁华州刺史召为左金吾卫大将军耆老道后迁河南观察使累封淮阳郡公卒滋性寛易与之接者皆自谓可见肺肝薄居处衣食能为春秋工篆有古法】周墀【字徳升汝南人少孤事母孝及进士第官集贤殿学士属词髙古文宗雅重之武宗朝累拜义成节度使宿将暴謷不循令者墀命鞭其背一军大治进同中书门下平章事河东节度使王宰求领宣武驸马都尉韦让求为京兆墀持不与由是妄进者少衰会帝召宰相议河蝗事墀对不合防罢为剑南东川节度使郑颢言于帝曰世谓墀以直言相亦以直言免帝悟加检校尚书右仆射卒】赵匡凝【字光仪蔡州人嗣父徳諲爵由唐州刺史为山南东道节度使以威恵闻天祐元年封楚王时诸道不上供惟匡凝嵗贡赋天子朱全忠遣人谕止之匡凝流涕曰吾为国屏翰敢有他志遂絶全忠全忠怒出兵攻之因败自杀】宋孙何【字汉公汝阳人父庸周显徳中献赞圣策九篇世宗竒其言宋初为河南簿太平兴国中厯殿中丞知龙州何十嵗识音韵十五能属文笃学嗜古王禹偁雅重之淳化三年举进士解褐将作监丞累迁右司谏真宗初献五议上覧而喜之咸平二年举入閤故事何次当待制献疏请罢掊克之臣复周官唐式是冬从幸大名诏方邉事疏上真宗嘉之景徳初知制诰赐金紫掌三班院卒何乐名教勤接士类好学着驳史通十余篇有集四十卷】孙仅【字邻几何弟少勤学与何俱有名于时咸平元年举进士兄弟连冠贡籍时人荣之解褐舒州团练推官会诏举贤良方正之士赵安仁以仅名闻擢光禄寺丞累迁给事中天禧元年卒仅性端慤中立无竞笃于儒学士大夫推其履尚有集五十卷】王美【蔡州人十世同居咸平中有司请加旌表诏从之仍蠲其课调】祖士衡【字平叔上蔡人少孤愽学有文杨亿谓刘筠曰祖士衡儒学日新后生可畏也举进士授大理评事累迁起居舍人知制诰为史馆修撰士衡儿时有僧相之曰是儿神骨秀异他日有名于时若年过四十当位极人臣年三十九卒】祖无择【字择之上蔡人进士髙第厯官广南转运使入直集贤院时封孔子后为文宣公无择言以祖諡加后嗣非礼也于是议改为衍圣公熙宁初王安石讽求其罪谪忠正军节度副使寻知信阳军卒无择为人好义笃于师友尝从孙明复学经术又从穆修为文章両人死力求其遗文彚次之传于世以言语政事为时名卿用小累放弃士论惜之】谢良佐【字显道上蔡人与游酢吕大临杨时在程门号四先生登进士第建中靖国初官京师以口语系诏狱废为民良佐记问该赡对人称引前师至不差一字事有未彻则颡有泚与程颐别一年复来见问其所进曰但去得一矜字尔颐喜曰是子力学切问而近思者也所著论语説行于世】朱胜非【字藏一蔡州人崇宁二年以上舍登第靖康初为东道副总管建炎改元试中书舍人兼权直学士院时方草创胜非凭败草制辞辞气严重如平时总制使钱盖进职胜非言盖弃师误国封还贴黄盖遂罢谏官卫肤敏坐论元祐太后兄子徙官胜非言以外戚故去谏臣非所以示天下累迁尚书右仆射兼御营使苖刘之乱保防功居多太后语髙宗曰頼相此人】元髙兴【字功起蔡州人少慷慨多大节力挽二石弓尝步猎南阳山中遇虎跳踉大吼众皆惊走兴神色自若发一矢毙之至元间屡立战功尝召入朝悉献江南所得珍寳世祖曰卿何不省稍留以自奉对曰臣素贫贱今幸富贵皆陛下所赐何敢隠俘获之寳物帝曰直臣也累官左丞相皇庆二年卒】张桓【字彦威藁城人父木知汝宁府因家焉桓以国子生累官陜西行台监察御史以言事不合去未几汝宁盗起桓避之确山贼久知桓名袭获之皆罗拜请为帅弗听囚六日拥至渠魁前桓直据榻坐与之抗论逆顺其徒捽桓起跪桓仰天大呼詈叱弥厉且屡唾贼面贼犹不忍杀谓桓曰汝但一揖亦恕汝死桓瞠目曰吾恨不能手斩逆首肯聼汝诱胁而折腰哉贼遂刺之后贼语人曰张御史真铁汉害之可惜事闻赠礼部尚书諡忠防】明赵懿徳【字秉彜汝阳人洪武初由户部尚书改吏部帝嘉其典铨平明尝召与四辅官坐论治道命画史图像禁中终陜西参政于毅性孝善属文工草书累官詹事府少詹事】孙显【信阳人父防庐墓三年乡里推重之洪武中领乡举入太学太祖临幸説书称防授给事中累陞工部尚书后廷诤忤防杖四十谪戍云南籍其家止牛一头茅屋数间使者还报上嘉叹召复原职在途卒】梁铭【汝阳人以廕补燕山前卫百户洪武末北平被围铭战甚力屡建竒功积官后军都督同知镇守宁夏封保定伯宣徳初为左副总兵征交趾卒铭处心坦易临事寛简而勇敢精悍能抚防士卒时论重之】衡岳【字世赡西平人洪武末举于乡时诏选诸生诣詹事府议事岳敷陈时政切直不迂擢潮州府同知厯西安庆阳知府永乐十年朝觐入京以言事忤防谪戍交趾洪熙初以荐起南城知县改南丰常于官舍种蔬以自给家人或冇愠色岳曰不犹愈于谪戍时耶后擢知桂林府前后厯四郡及归贫无以为家士论莫不髙之】赵敏【字子聪毅子能文章工书畵以乡举授兵部主事擢吏部郎中正统十四年扈从土木失车驾所在众欲南奔敏曰昔稽绍荡隂之事诸君独不闻耶乃易服跃马而北防陈死焉赠奉直大夫廕一子】尚禠【字景福罗山人正统进士除行人尝上书请毋囚系大臣擢南院御史以劾周铨下狱谪云南驿丞又因灾异上书陈数事悉格不行量移丰城知县成化初擢湖广佥事有司上其治行赐诏旌异】徐廷璋【字公器罗山人景防进士授给事中尝陈时政七事劾罢四廵抚直声振中外成化初锦衣都指挥门达有罪廷臣会鞫皆畏达不敢问廷墇怒叱加刑达乃伏辜厯右佥都御史廵抚延绥改甘肃又抚宁夏皆有声】朱俭【字子岷上蔡人幼孤每逢父忌日輙卧冡大恸向母问父形容绘像事之母卒贫不能葬苃舍于野负土为坟隆冬盛雪不少辍及葬羣鹊来巢枯木复荣天顺中旌表】梁珤【铭子袭父爵正统中征邓茂七有功破贵州叛苖擒其王韦同烈进封保定侯寻讨平清浪蛮宼击败凉州贼兵成化中掌都督左军府事卒赠蠡国公諡襄靖】尹冕【西平人为诸生母刘氏殁悲号庐墓侧形容枯槁墓旁产紫芝十六茎复有双桞交干而生父聪殁复庐墓三年成化中旌表】刘政【确山人父母相继殁庐墓六载嵗大旱独周其墓田五六里得雨有不肖数火其庐火皆自息王宾亦确山人冬月母病思笋不可得宾日夕号泣竹忽生笋母食之而愈及殁庐墓芝产于侧并成化中旌表】曹鳯【字鸣岐新蔡人成化进士授祁门知县宏治初用亷能擢御史多所论建出知苏州府举治行卓异正徳初厯右副都御史廵抚延绥鳯雅操方正数与镇守中官忤召理院事以忧归刘瑾衘其不通馈问屡防之遂卒明年瑾诛遣官谕祭仍给金营】逊学【字希贤上蔡人成化进士改庶吉士授检讨厯浙江陜西山东学政所至务从寛厚寻陞户部侍郎满考当廕子乃廕弟之子为国子生正徳间累迁礼部尚书敭厯中外三十余年忠清端亮始终靡间】徐文英【字景华西平人成化进士厯官苑马寺少卿致仕家居正徳六年流贼掠境文英率乡勇御之兵败遇害赠太仆寺卿同时与难者生员徐固轮戚夀义官贾得山等六十四人】赵时中【字宜之罗山人成化中举乡荐厯官御史正徳初忤刘瑾廷杖落职遭父防庐墓有白鸠来巢事闻诏旌其门】吴文绅【正阳人天性至孝成化十一年母杨氏遘疾文绅朝暮侍汤药及卒结庐墓侧林中枯木复荣人成异之】何景明【字仲黙信阳人生有异质八嵗能诗古文宏治中进士授中书舍人正徳初刘瑾窃柄遂谢病归坐罢瑾诛故起秩九年乾清宫灾疏言义子不当畜邉军不当留番僧不当宠宦官不当任留中寻进吏部郎钱宁欲交欢之不可官至陜西提学副使景明志操耿介尚节义与李梦阳并有国士风海内号曰何李所着诗歌杂文行世】孟洋【字望之信阳人有文学与何景明崔铣軰称十才子登宏治进士授行人迁御史正徳中疏论大学士□贵不恊人望梁储纵子杀人并宜罢下诏狱谪桂林教授稍迁汶上知县嘉靖中擢佥都御史督储南京闻母病即解印驰归抵家甫月余而母殁服阕拜南京大理卿卒官贫不能殓僚友醵金赙之】张来仪【遂平人正徳初为四川罗江知县以亷能称防蜀防青头保为乱府檄来仪于剑州御之兵败被执贼欲跽之大骂不屈遇害】方珤【字国珍汝宁千户所人貌魁梧力能举鼎并挽双弓正徳六年流贼至汝珤随都指挥余英拒贼韩荘英先奔众溃珤独奋力战手刄数十人矢尽刀折下马撤屋椽复战贼围绕数匝攒射死】戴璜【字宗仪新蔡人为邑诸生正徳七年流宼猝至璜方与其子奎读书村墅贼得璜欲用之不从胁以刄璜瞠目骂贼贼怒杀之掠其子入垒贼帅询其故叹曰壮士也何为害之遂斩害璜者释其子令葬璜面犹如生】熊应周【新蔡人正徳七年流寇掠邑境应周随父匿村舍为贼所得将杀时应周年十六长跪哀号以身翼蔽其父求以死代贼大感动俱舍之】张【字朝英罗山人正徳十五年贡太学为齐东知县事亲孝后父母相继殁庐墓六年墓地髙故无水一日墓傍涌泉清冽不竭县令杨越贾璘皆诣庐旌礼焉】马録【字君卿信阳人正徳进士授固安知县擢御史世宗初按江南诸府有声中官黄锦诬劾髙唐判官金坡□繋五百余人録力争得少解移按陜西汚吏闻风遁去继按山西治妖贼李福达狱武定侯郭勋移书为解録不从劾勋庇奸乱法勋已伏罪会廷臣交劾勋勋与张璁桂蕚合谋为蜚语□上遂大反前狱録谪戍广西南丹卫竟卒戍所隆庆初追赠太仆少卿】羊可立【字子豫汝阳人父杰嘉靖间乡荐厯榆社府谷知县迁鄜州归隠城南桞塘村人称为南溪先生卒祀乡贤可立万厯进士由安邑知县擢御史劾张居正以私憾搆辽庶人宪防狱按鹾两浙定盐法条例累擢太常卿言夀宫事弹申时行时居正私人乗□谋中之谪大理评士出为天雄推官移瑞州通判卒】赵贤【字良弼汝阳人嘉靖进士为户部主事出监临清仓治辽东饷皆励清操厯荆州知府以治行闻迁右佥都御史廵抚湖广尽便宜十事上之复奏行救荒四事时张居正综覈吏治诸司振饬贤特为廵抚冠抚山东奏免积逋银米七十万贤敏于政事受知居正以知府□迁廵抚人不以为私终南京吏部尚书】曹亨【字伯贞鳯孙嘉靖进士授刑部主事权贵请托皆不纳迁兖州知府讨平部内积盗政严治肃课为山东冠擢湖广副使辽王宪□素骄恣惮亨为敛戢穆宗立擢右佥都御史廵抚镇定有声隆庆时厯南京工部尚书劾织造中官嵗冐水衡钱不赀忤防致仕归】赵谟【信阳人为诸生父卒于广西之南丹谟徒步六千里扶榇归庐墓者三年蝗不入境盗不敢犯嘉靖中获旌后为景州训导】李本固【字叔茂汝阳人万厯进士由知县擢御史廵视十库力纠大珰出按三秦惩贪墨抑骄帅压强藩复按云南豪右屏迹报命入都疏请册立东宫削籍归光宗立召起厯南大理卿卒】傅振商【字君雨汝阳人万歴进士选庶吉士改御史按畿南恶少刘应第煽乱当时有借事幸功者振商檄所司不得株连得解者千余家累迁右副都御史廵抚南赣以计缚巨寇邱囊等迁南京兵部右侍郎时魏党懐宁侯孙承廕毒军蠧民道路以目振商弹之崇祯时进兵部尚书卒諡荘毅】秦镐【字周京汝阳人性孝家贫絶意仕进肆力古文辞御史李日宣荐于朝与刘伯宗万茂先譂元春同被徴命镐坚不就后流宼陷城胁之不从絶粒死时年八十二先尝自题墓石云人间贫孝子地下老书生着有头责斋集八卷髣园销夏録四卷】袁永基【字绵祚汝阳人世袭汝宁所千户闯贼攻汝登陴永基手刄数贼度势不能支归与母诀束甲出短兵巷战身被数创死】郭正谔【汝阳人为邑诸生流冦破汝居民奔窜其母老不能行正谔负之贼至令置其母正谔不从俱被害】刘时宠【上蔡人有孝行崇祯中流防防城其父宗祀年老不能行命之速避遂自杀时宠恸哭刺死一子三女夫妇并自刭其妹适归寜亦从死】杨士英【西平人由恩贡任懐仁知县居官亷能母老乞归养崇祯九年流冦扺境被执诱之降士英大骂贼怒杀之媳王氏亦骂贼死　本朝乾隆四十年】
　　【赐諡烈愍】张士杰【信阳人流冦至欲杀其父士杰求以身代贼遂杀士杰而贷其父时年十八闻者皆为流涕】朱荣祖【汝阳人崇祯末累立战功授游击团练乡勇值土寇为乱知府李灿宻授计绐贼入城杀之荣祖力居多后城防偕妻孙氏登楼自焚死】刘璧【确山人崇祯末任岳州府通判破闯贼于洞庭陞汉阳知府未之任献贼攻岳州各官逃防惟璧与廵抚刘熙祚坚守三月粮尽城防被执至长沙胁之降不屈贼因以严刑酷逼至死骂不絶口子防年十四亦死焉】
　　【本朝乾隆四十一年赐諡烈愍】
　　本朝王猷着【新蔡人字则明顺治元年贡士四年选汉中府推官时四川用兵汉中为西蜀之要南送川饷东迎楚米西理茶法兼诘兵戎猷着悉身任其劳抚按交疏荐之陞宁波府同知嵗饥捐俸施米活全万计十一年迁黄州太守政繁民剧又当戎马倥偬之时更有湖棵芦州之害猷着日则治兵暮则筹饷一切厉民之事无不痛革以病告归凡隣里有昏葬急难贫乏者悉推解周防人皆感之】张沐【上蔡人顺治戊戌进士授内黄知县再知资县行古教化皆以慈恵著称后乞归与竒逢汤斌往来讲学廵抚聘主课防梁书院晚年辟白龟□草宇土壁以受四方学者】李若梓【遂平人顺治辛邜举人兄弟同防寸帛不入私槖子孙守其规同居数世】
　　流寓汉董永【千乗人少失母汉末奉父避兵寓居汝南】何颙【襄乡人陈蕃李膺之败颙与蕃膺善遂为宦官所陷乃变姓名亡匿汝南间所至皆亲其豪杰有声荆豫之域绍慕之私与往来结为奔走之友】晋祖逖【范阳人永嘉末京师大乱逖率亲党数百人避地淮西以所乗车马载同行老疾躬自徒歩系物衣粮与众共之又多权畧是以少长咸宗之推逖为行主】唐萧颖士【兰陵人客汝南卒门人共谥曰文元先生】宋任谅【眉山人徙汝阳九岁而舅欲夺母志谅挽衣泣曰岂有为人子不能养其亲者乎母为感动而止】金麻九畴【易州人弱冠有文名南渡后寓居郾蔡间入遂平西山始以古学自力】
　　列女汉翟方进母【方进少防贱为小史数为掾吏所詈辱因辞其后母欲西至京师受经母怜其幼随之长安织履以给方进既富贵而后母尚在方进内行修肴供养甚防】戴氏五女【皆戴良女并贤每有求姻輙便许嫁疏裳布被竹笥木以遣之五女能遵其训皆有者之风焉】晋周顗母李氏【字络秀汝南人顗父浚出猎遇雨过止络秀之家防其父兄不在络秀与一婢于内宰猪羊具数十人馔甚精办而不闻人声浚怪使觇之独见一女子甚美因求为妾其父兄不许络秀曰门户殄悴何惜一女若连姻贵族来庶有大益矣父兄许之遂生顗及嵩谟顗等既长络秀谓之曰我屈节为汝家作妾门户计耳汝不与我家为亲亲者吾亦何惜余年顗等从命由此李氏遂得为方雅之族】南北朝宋徐元妻许氏【新蔡人年二十一嵗子甄年三嵗父揽恶其年少欲以更适同县张买许自誓不行父逼载送买许自经气絶家人奔赴良久乃苏买知不可夺夜送还揽许归徐氏养元父季元嘉中年八十余卒】唐董昌龄母杨氏【世居蔡昌龄事吴元济为吴房令母尝宻戒曰逆顺成败儿可图之昌龄未决徙郾城杨复曰逆贼欺天神所不福当速降无以我累儿为忠臣吾死不憾防王师逼郾城昌龄乃降宪宗喜即拜郾城令兼监察御史昌龄谢曰母之训也臣何能帝嗟叹元济囚杨欲杀者屡矣蔡平而母在陈许节度李逊表之封北平郡太君】李湍妻某氏【湍籍吴元济军元和中自防归鸟重允妻为贼而脔食之死犹号湍曰善事乌仆射观者叹泣重允请以其事属史官诏可】明李思齐妾郑氏【思齐罗山人元末思齐率义兵屡复郡县拜太尉降明为中书省平章政事卒郑即自缢死事闻追赠淑人谥贞烈】雷某妻田氏【名腊梅上蔡人正徳六年流贼防上蔡执而欲汚之大骂曰吾名家女许为雷黄门儿妇肯従尔狗彘耶贼剖其腹以死事闻诏旌表之】贾某妻程氏【名兰香上蔡人正徳中为流贼所执大骂不从贼怒杀之程英姐兰香之族适李长春八年而长春死有少年图娶之父母已受币英姐缢于夫柩侧与兰香并旌又有王尚得妻邱氏正徳中流贼防城投井死夫死而殉者李芬妻张氏王应期妻魏氏】杨佐妻李氏【新蔡人正徳七年流贼犯境李被执不从死贼裂其尸又韩珙妻李氏史秀妻袁氏皆以拒贼死旌】鲁聨芳妻钟氏【新蔡人聨芳死所亲劝更嫁不应后渐廹之遂缢于夫柩侧又祚昌妻王氏未嫁而殉】王氏女【遂平人名九斤以诞时重九斤也正徳六年流寇乱王被执不辱脇之刃曰将剜汝目王大骂曰吾日可剜而身不可汚贼怒遂剜其目杀之死三日犹以两手据中衣其父母至呼其名曰贼已退父母来为汝整衣手方释事闻旌为贞烈从祀贞烈祠又有唐氏女福恵杨氏女王仲和妻张菊花任昂妻张氏张袁妻周氏皆以死拒贼并旌其门】张氏女妙秀【西平人少许字同邑尹琳琳卒妙秀请于母送葬葬已遂归琳室终身不嫁先是母疾甚思鹿求之不得妙秀宻刲左臂肉绐母曰鹿肉也和以进母食而甘之疾遂愈有司署其门曰节孝】周采苹【西平人许字王某未嫁而王氏子卒遂归王氏留养姑二十年正徳中流贼防城氏与姑俱被执贼欲毁其节氏绐贼曰能脱姑于难即从汝及姑得防卒拒不从贼支解之时又有同邑李氏女明良为流贼所掠不从贼断其舌犹怒目不已贼复剜其目比死身无完肤贾氏女慧姿亦为流冦所掠女骂不絶口贼以好言慰之女遂夺刀自刎毛选妻刘氏为流贼所掠不从遇害以刀解其尸夏古渊妻左氏城防自缢死事间赐旌并祀贞烈祠】李某妻陈氏【西平人夫卒母怜其早寡欲嫁之氏潜出城西北隅水涯自缢于短桑之上】横山烈妇【不知其姓氏家于正阳之横山嘉靖三十三年大盗任防据横山流刼州县官兵防勦适烈妇夫荷锄田间为兵所执送之县杖杀之烈妇覔夫辨其尸于积尸中负归哭六日不絶声乃死后二十年推官赵南星作横山烈妇诗吊之】田一方妻张氏【遂平人夫卒长号三日触棺死时年二十一事闻获旌又有王民仁妻赵氏夫卒自缢嘉靖十年诏旌其门】周基妻蔺氏【汝阳人夫卒自缢隆庆三年旌表】刘氏二女【汝阳人父玉生七女家贫力田尝至陇上叹曰生女不生男使我扶犁不辍其第四第六女闻之恻然誓不字人着短衣代父耕作日以菽水为欢及父母继殁二女哭之恸无力营葬即屋为邱不离亲侧隆庆四年督学副使杨梭民知府史桂芳诣其舍请见年皆逾六十椎髻而前形容憔悴两人为泣下题其门曰孝节双清】李守贵妻孔氏【遂平人守贵病革氏先夫卒一日投缳死又郭维藩妻祝氏亦遂平人维藩卒祝缢死】王瓒妻宼氏【正阳人事姑孝谨瓒卒冦自缢者三为姑救得不死防有议婚者姑念家贫隂许之寇托病不食死崇祯中旌】温引厉妻韩氏【汝阳人早寡崇祯八年为流贼所执不受汚见杀又吕氏三女亦汝阳人长适杨圣化仲适张芳逺崇祯十二年寇至二夫逃去二妇遂同缢李适李华壬午冬贼破郡城亦自缢门琳照妻桂氏以拒贼为所杀】王居一妻胡氏【上蔡人崇祯中流贼攻寨胡奉姑及诸女登楼避之贼举火焚楼呼曰下楼者释汝死胡曰下楼受辱不如死抱儿及姑俱死马时甥女李氏年十五坠楼欲死贼执之以头触石血溅贼衣亦遇害邑之死贼难者李卓妻梁氏刘渊妻王氏温国器妻李氏李世瓒妻金王引赐妻髙氏及李氏黄氏女】　杨士进妻刘氏【西平人流冦至刘与二女义不受辱母子争死贼先杀刘二女赴火死又丁进科妻左氏夫死宼难将葬令广其圹勿封遂缢于棺前里人同穴葬之刘天眷妻戴氏城破自焚死杜中徳妻张氏孀居二十余载骂贼死张瓒妻魏氏力拒贼骂不絶口贼怒刃之】李翼伦妻髙氏【信阳人流冦防城髙与三女度不能免皆投井死李呈章妻柯氏妾髙氏擕手堕城死又蔡人俊妾樊氏夫死絶粒殉焉】尚际明妻王氏【罗山人适进士尚际明流贼登城王谓诸妾樊氏徐氏张氏曰汝曹为士夫姬不应辱今事急矣吾为汝举火我亦同殒命不令汝曹独死也手燃床第火大作四人俱烬又李窖白妻王氏黎淳一妻黄氏杨楚方妻齐氏王用极妻徐氏黄之柱妻黎氏徐自植妻虢氏祁敦化妻许氏皆遭冦不受辱死】魏善调妻呉氏【遂平人流贼破城执善调杀之吴踊跃赴火死朱筠轩妻魏氏为贼所执乗间投池死人因呼曰节妇池王祚之女年十三有姿色贼至被执尽碎其衣不能夺志贼恐之曰不从则粉身女曰愿就死遂遇害】
　　本朝耿缵祖妻杨氏【西平人未婚而耿殁父隂受他姓聘氏知之遂自缢归葬耿氏未婚而殉夫者又李士告妻黄氏汝阳人康熙二十四年　旌王道久妻张氏西平人已嫁而殉者杨华生妻赵氏】刘某妻李氏【确山人以拒暴遇害又林太妻季氏确山人萧丑妻赵氏张孝妻刘氏俱上蔡人雍正年间先后　　旌表】孔诵妻刘氏【汝阳人年二十二诵殁氏抚孤成立乾隆元年　旌表同县田文妻张氏傅世灏妻韩氏万世法妻郭氏王肇谟妻萧氏任起印妻陈氏傅世灿妻孔氏万士琪妻张氏李先芳妻周氏申举妻胡氏王世绂妻张氏傅鸠祥妻何氏傅鹂祥妻王氏妾张氏傅世钧妻王氏杜薰继妻王氏尚文正妻陈氏桂实頴妻徐氏俱夫亡守节不再字正阳人许配龚洪典尚节先后　旌表洪典聘妻未成婚洪典病故女终身不字乾隆六年　旌表张奉良妻杨氏上蔡人遇暴不从羞忿自缢又同县李鸿儒妻赵氏亦遇暴捐躯先后　旌表又程宗道妻傅氏申宻妻茹氏以夫亡守节俱膺　旌表】梁劵妻李氏【新蔡人遇暴不汚自缢死乾隆二年　旌表又同县李才妻彭氏刘墌妻苖氏马有才妻陈氏又之应妻王氏间澄元妻王氏俱以夫亡守节先后　旌表】王九姐【西平人许配张保为室保外出未归九姐父私许李五儿为妻及保归迎娶九姐始知之即自缢死乾隆五年　旌表又耿氏女许字宋新文新文殁女自缢以殉于墓黎妻张氏遇强不汚羞忿自缢又张方琳妻赵氏任鳯禄妻杜氏陈璋妻呉氏赵景升妻张氏龚沛霖妻王氏龚君佐妻李氏龚壁妻李氏赵天眷妻白氏髙成妻夏氏俱夫亡守节先后　旌表】靳双姐【遂平人强暴吕松欲汚之双姐坚拒不从羞忿自缢又同县髙王氏范孙氏亦遇暴不汚自尽又王氏女许配崔二寳未婚二寳逺出不返女守节终身魏班妻李氏李玉桂妻王氏俱夫亡守节乾隆元年以来先后　旌表】张鳯妻刘氏【确山人遇恶少调戏羞忿自缢乾隆九年　旌表又同县何成妻王氏李某妻商氏亦遇暴捐躯命又姚敷治妻潘氏潘标妻萧氏以夫亡守节均膺　旌表】郭李氏【信阳州人遇强不汚自缢死乾隆十八年　旌表又曾氏女许字朱姚濬未成婚濬病亡女终身不再字又袁悌妻刘氏髙仁妻席氏张玿妻叶氏刘廷秀妻王氏李贞逺妻陈氏周文爽妻黄氏郭象仪妻叶氏刘洛源妻陈氏张有祥妻饶氏张有谟妻何氏蔡淑程妻萧氏萧芄妻余氏萧苪妻李氏周时遇妻张氏季廷珎妻陈氏刘飞龙妻张氏曾文生妻周氏潘盛妻刘氏曾唯妻许氏潘性恒妻杨氏寗金榜妻鲁氏张汝楫妻饶氏数人俱夫亡守节乾隆年间先后　　旌表】余士彦妻佘氏【罗山人遇暴不从自缢死又郭从龙妻李氏夫亡自缢以殉又刘名义妻徐氏尹乐文妻唐氏李必成妻董氏董之琨妻余氏刘成妻陈氏李之芳妻张氏刘梦选妻杨氏耿照兆妻刘氏俱夫亡守节乾隆元年以来先后旌表】
　　仙释汉费长房【汝南人曾为市掾市中老翁卖药悬一壸于肆头市罢輙跳入壸中市人莫之见惟长房于楼上覩之异焉因往拜奉酒脯翁乃与俱入壸中惟见玉堂丽严防酒甘殽盈衍其中共饮毕而出长房遂欲求道而顾家人为忧翁断一青竹使悬舍后家人见之即长房形也以为缢死遂随从入深山及归翁与一竹杖曰骑此任所之又为作一符曰以此主地上鬼神长房乗杖湏臾来归以杖投葛陂顾视乃龙也家人谓其久死不信之长房曰往日所葬但竹杖耳发冡杖犹存焉遂能医疗众病鞭笞百鬼后失其符为众鬼所杀】桓景【汝南人尝学于费长房一日谓景曰九日汝家有大灾可令家人作绛囊盛茱萸系臂登髙山饮酒祸可消景如其言夕还见牛羊鸡犬皆暴死】唐应夷节【女南人生不喜茹荤性敏慧长游天台龙虎山师冯性良得上清大法忽一日沐浴入静凝神解化是夕清香馥郁猿鸟悲鸣及就窆但空棺而已】
　　土产缣【府志西平县出】绵防【府志确山县出】葛布【府志信阳州罗山县出】姜【明统志汝阳县出】茶【明统志确山县出】蓍草【明统志出上蔡县东八卦台者佳】药【天花粉遂平县出枣仁西平县出红花各县皆有之黄精信阳州出荣府鹿角胶罗山县出茱萸栀子确山县出】
　　钦定大清一统志卷一百六十九
<史部,地理类,总志之属,大清一统志>
<史部,地理类,总志之属,大清一统志,陈州府图>
<史部,地理类,总志之属,大清一统志,陈州府图>
<史部,地理类,总志之属,大清一统志,陈州府表>
<史部,地理类,总志之属,大清一统志,陈州府表>
　　钦定四库全书
　　大清一统志巻一百七十
　　陈州府【在河南省治东南三百里东西距一百九十里南北距二百九十里东至归徳府鹿邑县界四十里西至许州临颖县界一百五十里南至汝宁府汝阳县界一百三十五里北至开封府通许县界一百五十五里东南至江南鳯阳府太和县界一百九十里西南至许州郾城县一百三十里东北至归徳府柘城县界五十里西北至开封府尉氏县二百十里自府治至　京二千一百里】
　　分野天文角亢分野夀星之次
</div>
    <div class="pagination">
<a href="大清一统志_page84.html">上一页</a><span>...</span><a href="大清一统志_page80.html">80</a><a href="大清一统志_page81.html">81</a><a href="大清一统志_page82.html">82</a><a href="大清一统志_page83.html">83</a><a href="大清一统志_page84.html">84</a><span class="current-page">85</span><a href="大清一统志_page86.html">86</a><a href="大清一统志_page87.html">87</a><a href="大清一统志_page88.html">88</a><a href="大清一统志_page89.html">89</a><a href="大清一统志_page90.html">90</a><span>...</span><a href="大清一统志_page86.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
