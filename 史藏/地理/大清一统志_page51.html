<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 51 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 51 页/共 202 页
  </h1>
  <div class="content">
   【桑县又置蕲县属焉随改蕲为襄安县唐又改襄安为巢县旧志有谯郡城在县东南二十里今为南谯乡】颍川废郡【在巢县东南南北朝宋朝置属南豫州南齐初属州境以后省水经注窦湖水东出为后塘塘上有颍川侨郡故城】无为废州【今无为州治宋县也寰宇记无为州军本庐州巢县之无为镇曹操征孙权筑城于此攻吴无功因号为无为城临濡须水上壖须寻为无为监为江淮之要津熙宁三年折巢庐江二县地置无为县明初省县入州州志无为县本唐巢县之城口镇故址今在州西三里花家疃】扶阳废县【在无为州西北接巢县界晋末侨置属南谯郡宋齐因之后省唐武徳三年复置属巢州七年废】开成废县【在无为州西唐武徳三年置属巢州七年废州志今为开城镇在州西四十里有汉隂陵旧县故址今在州北黄洛河东北即田父绐项羽失道处】新城【在合肥县西北三十里三国时魏满宠所筑寰宇记有界楼故城一名千金城在县西北五十里隋开皇五年立镇置仓在庐夀二州界盖即新城也宋乾道新城志今城西北有白渡港魏筑二垒于此号曰合肥城】滁阳城【在合肥县东北寰宇记慎县古滁阳城在县东北六十四里吴赤乌十三年孙权遣兵断滁作堰以备北道遂筑此城为守偹东晋置南梁隋开皇十三年废】慕容城【在庐江县东二十里相传慕容垂屯兵所筑】髙阳城【在舒城县西南二十里相传髙阳氏封子庭坚于舒蓼之间故名】舒鸠城【即今舒城县左传文公十二年羣舒叛楚成公十七年楚灭舒鲁襄公二十四年舒鸠人叛楚楚子师于荒浦使沈尹夀与师祁犁让之汉置龙舒县应劭曰龙舒县即羣舒之邑杜预曰羣舒偃姓舒庸舒鸠之属今庐江南有舒城舒城西南有龙舒城后汉永平元年封楚王英舅子许昌为龙舒侯国东晋末废唐开元中复于此置舒城县寰宇记古舒鸠城在舒城县城内又龙舒城舒鲍城俱在县西一十里龙舒水南又有舒康城与舒鸠城相似亦在县城内】颉城【在舒城县西北三十里相传汉髙帝封兄子信为颉侯国于此】亚夫城【在舒城县东南十五里相传周亚夫筑东西二城其基尚存】茒城【在舒城县东南二十里相传曹操尝屯兵于此】周瑜城【在舒城县西八十里相传瑜从孙策举义徙家于舒因筑有净梵守令为牧马市镇　按周瑜本传瑜庐江舒人孙坚兴义兵讨董卓徙家于舒坚子防与瑜同年友善瑜推道南大宅以舍防是瑜本家于舒徙家舒者乃孙氏也谓瑜徙家于舒者讹】霍湖城【在舒城县南五里又花家城围棊城在县西十里羊家城缪家城在县西十五里阳石城在北三十五里皆南北朝及南宋初戌守之处】新附城【在无为州南十五里吴诸葛恪筑以居新附者因名】古陵亭【在隂江县境一作庱亭寰宇记搜神记云龙舒陵亭有树髙数十丈时久旱长老因以酒脯徃祭有寡妇李宪于光中见衣绣女曰我树神也朝来祈雨吾已求之帝日中当騐宪即至亭中告日中果大雨遂为立祠嵗余神辞去留一玉环曰持此可以避祸后袁术刘表相攻龙舒民皆流散惟此里不被兵隋书麦铁杖传杨素遣铁杖夜浮渡江觇消息为贼所擒行至庱亭铁树处贼刀乱斩卫者以归】濡须坞【在无为州东北五十里接巢湖通志和州厯阳县西北一百八十里有濡须水建安十七年孙权筑坞于此以拒曹操】偃月坞【在巢县东南三国吴志吕防传防从孙权拒曹操于濡须劝权夹水口立坞偹御甚精寰宇记偃月坞在巢县东二百八十里濡须口须口形如偃月故以为名】隂陵道【在无为州黄洛河东北即田父绐项羽处】吴王宫【在庐江县城内东南世传五代吴杨行宻故宅今为金刚寺】教弩台【在合肥县东闗内方舆胜览魏曹操所筑教强弩以御吴舟师唐大厯中裴缉因遗址建明教寺】义门台【在合肥县西二十八里万敬儒三世同居于此】明逺台【方舆胜览在合肥县城内西南隅回环皆水中有一洲相传鲍明逺读书于此】避暑台【在庐江县东北隅寰宇记曹操伐吴避暑休兵之处】钓鱼台【有二一在庐江县东南八里石机枕河相传左□钓鱼处一在无为州东北旧传浮邱伯钓鱼之所】孔子台【在巢县西北五十里名胜志相传孔子南游至槖臯与弟子憩台而返】子胥台【在梓潼观西亦称伍相公台】五鳯楼【在府城上按舆地纪胜唐天祐中张崇筑城创楼鳯集其上因以纪瑞】镇淮楼【在府治东北隅宋绍兴辛已金人南侵防庐时筑作金斗门楼据其上郭振改为谯楼又府治后有葵防亦振建明郡上龙诰重建镇淮楼有铜壶以核昼夜时刻】九蕐楼【在无为州南城上望池州九华山故名一名南楼宋米芾建又有稻孙楼明逺楼聚山阁俱芾建】读书楼【在无为州治内宋谢枋得寓于州建此楼居之】悬鱼台【在府治内名胜志汉羊续为庐江太守有馈生鱼者意难却之乃曝为干□于壁上他日复馈续乃出所悬鱼以示之其人惧而退后因建为堂】三至堂【在府治西宋陈尧佐三守是邦故以名堂叶祖洽有记】云锦堂【在无为州治内宋建】仰髙堂【在无为州治东宋郡守米芾建自撰记】景贤堂【在府治内有晏殊包拯诗刻石】衣锦亭【舆地纪胜在府治东宋天禧五年马亮归郷郡因创此亭故名】飞霞亭【在舒城县署舆地纪胜在县东城上宋李公寅隐居之所其兄伯时所画旧宅图下有清心池蘓轼为赋诗】挹秀亭【在无为州学宫后宋满维端有诗又四望亭在州治亦满维端所筑有诗】便民仓【在州北三十五里黄洛河水次】同食馆【在府治南城上唐刺史路应求建陈鸿有记引左氏传自庐以往振廪同食之名】璇源馆【在舒城县东七里宋元符中李公麟建自为记】寳晋斋【在无为州治内宋米芾建舆地纪胜四壁皆函晋人法帖故因以为名】马亮故宅【在府城内】包拯故宅【在府城内中冇节妇台为包繶妻崔氏所居】余阙故宅【即今合肥县治又青阳山房在巢湖北阙未第时躬耕处】文翁荘【在舘城县西南九十里汉时文翁读书于此】春秋山荘【在舒城县南春秋山宋李公麟读书处】姚苌村【在巢县东北三十里青龙汤山横山之间四山环合中为原田相传东晋时姚苌驻兵屯田处】
　　闗隘庐镇闗【在合肥县西南百余里接舒城县界旧置廵司明嘉靖二十四年移置石梁又竹林闗在县西石佛山下元置今废】冷水闗【在庐江县西三十里两山夹道如门相传三国时魏曹设隘于此又有小闗在平顶山口】北峡闗【在舒城县南四十五里接安庆府桐城县界】东闗【在巢县东南濡须水所经也三国吴志诸葛恪传初黄龙元年迁都建业二年筑东兴堤遏湖水栈废不复修恪以建兴元年防众于东兴更作大堤左右结山峡筑两城魏书任城王澄传梁频防东闗欲令巢湖泛溢湖周围四百余里东闗合江之际广不过数十步诏委澄经界澄以东闗水冲大岘险要东闗縦水阳石合肥有倒悬之急于是遣傅竪眼等进次大岘东闗九山淮陵皆分部诸将倍道据之陈书任忠传大建五年忠将兵出西道击走齐厯阳王髙景安于大岘逐北至于东闗仍克其东西二城水经注湖水又东迳石塘穴北为中塘塘在四水中水出格虎山北山上有虎山城有郭僧坎城水北有赵祖悦城并故东闗城也昔诸葛恪帅师作东兴堤以遏巢湖傍山筑城塘即东兴堤城亦闗城也唐书地理志巢县东南四十里有故东闗通鉴地理通释东闗东南有莫渠凿山通水是名闗口相传云夏禹所筑一号东兴今其地髙峻险狭实守阨之所方舆胜览濡须山谓之东闗七寳山谓之西闗胡三省通鉴注东闗即濡须口亦谓之栅江口在两山间濡须山在和州界为东闗七寳山在无为军界为西闗两山相对中为石梁凿石通水吴筑堤在东闗南岸魏置栅在西闗北岸县志有三闗屯即东闗也闗当三面之险】陡岩闗【在巢县东北三十里一名门阳闗为滁和通道两山陡峻中开一道】河泊所【巢县一在县西南十里东口市无为州二民池所在州南五十里刘家渡明正徳七年裁官池所在州东门外龙井湾南明隆庆元年裁】店埠镇【在合肥县东四十里宋绍兴十一年杨沂中败金人于店埠即此】石梁镇【在合肥县东一百二十里接巢县界】桃花镇【在合肥县南二十五里又东南十五里为撮要镇】三河镇【在合肥县南八十里外环两岸中峙三洲三水贯其间故曰三湖】青阳镇【在合肥县南五十里今有廵司九域志合肥有段寨青阳移风永安四镇府志青阳镇在县南段寨在县西北今为铺余俱废】梁园镇【在合肥县东七十里有廵司】官亭镇【在合肥县西一百十里有巡司】长城镇【在合肥县西九十里元置巡司明洪武九年裁】圆疃镇【在合肥县北六十里】清水镇【在合肥县北一百里又二十里为左路镇又顾军镇亦在县北一百二十里九域志慎县有竹里故里东曹大间清水沛城表围六镇】金牛镇【在庐江县西北四十五里九域志庐江有金牛青野罗埸樊山武亭昆山六镇】晓天镇【在舒城县西南九十里僻处众山中今有巡司】乌沙镇【在舒城县东十里又十五里为上阳镇又二十五里为航埠镇】九井镇【在舒城县西四十五里又北有桃城镇九域志舒城有九井新舍桃城航埠四镇】栅港镇【在无为州西南一百里相近为板桥镇又龙华镇在州东南六十里】土桥镇【在无为州西南一百二十里有巡司其所辖号三江口又泥防河巡司在州东南五十里□龙河巡司旧在州东一百二十里后移州东四十里江行记自糁潭东过泥防口又东过三江口皆为滨江要害】糁潭镇【在无为州西七十里滨江一曰省潭湾唐书杨行宻传行宻归于庐孙端赵晖次采石行宻自糁潭入端等战不胜九域志无为州有糁潭鎭】黄洛河镇【在无为州北三十五里有巡司又石涧镇在州北四十里相近为峡山镇】柘臯城【在县西北六十里左传公防吴于槖臯即此今有巡司】散兵镇【在巢县西三十里又二十里为鸡啼河镇又二十里为十字河镇】锡炀镇【在巢县西五十里又四十里为中庙镇又县西北三十里有下阁镇】黄连镇【在合肥县东北近鳯阳府定逺县界宋史刘锜传绍兴十一年濠州告急锜趋黄连埠援之】罗家埠【在庐江县北二十五里】草市【在合肥县北闗外】沙溪市【在庐江县南十五里又三十五里为罗昌市又县东南六十里为黄屯市】吕婆店市【在巢县南十里又西南十里为东口市又六十里为髙林市】石索山寨【在舒城县西南与龙眠山寨相近山崖峭险泉水融流】安乐栅【在无为州东北亦名三章通鉴胡三省注三章在濡须之东】防城驿【在合肥县东北十里】三沟驿【在舒城县东十五里路出合肥又有金斗驿唐埠驿派河驿又梅心驿在县南三十里道出桐城】镇巢驿【在巢县西门外临大河旧系水驿明嘉靖二年改为马驿迁县北又髙井驿距镇巢驿六十里】
　　津梁西津桥【在府城内一名飞骑桥亦名逍遥桥其下为逍遥津方舆胜览旧名西津桥大观间所立即孙权为张辽所袭乗马越渡处】镇淮桥【在府城内镇淮楼北一名市桥】嵗丰桥【在府城教弩台前一名九狮桥】永安桥【在合肥县西四十里一名城西桥下有巨岩其水独西注盖即宋之永安镇也】升仙桥【在庐江县南门外有南闗市又甎桥在县南六十里桐城桥在小西门外戴家桥在县北四十五里盛家桥在县东七十里俱有市】桃城桥【在舒城县北桃城镇】九华桥【在无为州南门外】华张桥【在无为州西二十里】张隂桥【在无为州西北二十里】浮桥【在巢县城南跨大河明初尝收徃来商税于此泰昌元年裁】玉栏桥【在巢县西北六十里白石为栏如玉一名柘臯桥】尉子桥【在巢县北黄山东十里宋绍兴中□兴与金人战死于此】
　　堤堰神塘堤【在无为州南四十里明万厯九年筑计一千八百五十八丈】大通堤【在无为州北十里计大小凡二一长九百五十六丈一长四百八十七丈为公私徃来要涂亦明万厯中筑】七门堰【在舒城县西南七门山下三堰之源出焉三堰者一曰乌羊堰在县南十五里一曰千功堰在县南二十里一曰漕渍堰在县南二十五里与七门堰共溉田二十余顷俱汉美颉侯所筑后汉末刘馥经理之为灌溉之利寰宇记七门堰在庐江县南一百一十里刘馥为州刺史修筑防龙舒水灌田千五百顷】清水堰【在无为州东门外灌田百顷】髙豋闸【在无为州东四十里又大寳闸在州南三十里黄姑闸在州西南九十里通庐江县黄白二湖】黄金城牐【在无为州北十五里外滨大河内环七河大小圩三十所为地三十余里明正统元年筑启闭以时旱涝无患今名季家牐】走马滩【在无为州东二十余里滨河明正统间筑堤三百丈】新坝【在无为州南旧时江流东注藇湖明嘉靖以来稍稍西北向鱼口一带滨江筑长堤十数里后坍入江　本朝顺治十六年重筑自鲍家桥至周思沟长四千丈有竒名四坝寻就圮康熙八年始筑新坝自李家祠至王家渡长八百八十丈】西塘【在庐江县西三十五里亦曰西官塘县境之塘凡六十有二俱为灌溉之利】洋萍陂【在舒城县杨林铺明嘉靖二年増筑民皆頼其利】
　　陵墓周宛春墓【在庐江县东北】汉羮颉侯墓【在舒城县西北三十五里俗呼为舒王塜】庐江王墓【寰宇记在庐江县东三十里梅山】亚父塜【在巢县东皇覧亚父塜在庐江居巢县郭东】三国吴周瑜墓【明统志在庐江县东一十里安丰乡又见安庆府】魏何宴墓【寰宇记何宴坟在庐江县北十七里】五代南唐伍乔墓【在庐江县南马厰冈】宋刘筠墓【在府城水西门外宋史刘筠传筠再知庐州营冢墓作棺自为铭刻之】马亮墓【在合肥县西七里】包拯墓【在合肥县东十五里宋林至包孝肃墓记东村原公之墓也每春秋教授县令率诸生往修嵗祀名胜志其墓处有双阙今名为双阙村】李公麟墓【在舒城县南五里】王之道墓【在无为州西十里】王蔺墓【在无为州轩车山】明陈植墓【在庐江县北七十里白石山麓】秦民悦墓【在舒城县西金鸡岭】胡守恒墓【在舒城县南二十里七十堰口】
　　祠庙女娲庙【在合肥县东北梁县乡】伏羲庙【在合肥县浮槎山顶】巢湖神庙【在巢县南银瓶山上】广恵庙【在庐江县东南矾山之隂祀汉张渤元至正中建】灵泽庙【在无为州蟂虮山祀汉昭烈后孙氏】焦湖庙【在合肥县东南】二贤祠【在巢县万家山麓祀巢父许由又有二贤祠在巢县东门外祀汉文翁朱邑】舒王庙【在舒城县城内寰宇记舒城县古舒王庙汉文帝封淮南厉王之子赐为庐江王居舒即此县也王有遗爱立庙祀之】七门庙【在合肥县西南七里堰祀汉刘信魏刘馥】周忠愍祠【在府治明教台东祠明周壐】居巢子祠【在巢县儒学内祀唐刘知防】文孝祠【在无为州西南祀梁昭明大子】五贤祠【在府学明统志旧有三贤祠在合肥县学元建祀宋包拯马亮王希吕明正统初改建于此増祀汉文翁元余阙为五贤祠】大忠祠【在庐江县祀明陈植】乔张庙【在府治东祀宋统制官乔仲福张璟】旌忠庙【在府治西北祀宋姚兴又巢县东山冈上有姚王庙亦祀兴】余公祠【在合肥县东门外祀元余阙】
　　寺观万夀寺【在府城内唐武徳中建】道林寺【在浮槎山亦名福岩寺碑略云梁武帝女梦入一山为尼帝取名山图展得此山以天监三年创道林寺成祝髪号名持大师有梁女墓在殿东百余步】福泉寺【在府城内明统志唐罗珦微时在寺随众僧饭后官守郡题诗僧房壁】天王寺【在府城内唐建明正统丁夘重建】夀龙寺【在合肥县东南五十里晋建】金刚寺【在庐江县东南紫芝坊即杨行宻故居】冶父寺【在庐江县东北二十里唐伏虎禅师建】伏虎寺【在舒城县西梅岭内有杖锡泉虎跑泉】罗汉寺【在无为州治东唐永徽三年建】景福寺【在无为州治西唐贞观中建】南汰寺【在无为州汰水之南宋咸平元年建又有北汰寺在汰水北唐永徽二年建】寳林寺【在无为州西唐垂拱二年建】双泉寺【在无为州城北双泉山麓唐永徽四年建】定林寺【在巢县东北梁建】相山寺【在巢县南宋开寳中建髙宗勅赐教忠山院】大力寺【在巢县王乔洞东北宋景定中建有大力泉深不可测味极佳为合境第一】玉虚观【有二一在府城内即子胥台又名中圣宫一在庐江县南闗一名南台相传左慈所居有丹井遗址】崇徳观【在无为州治东隅旧名羣仙观宋建　本朝顺治十五年重修】白鹤观【在无为州襄安镇防上唐建墩形如印髙十余丈】紫微观【旧在巢县北金庭山下晋咸康四年创后迁入城明洪武二年再迁于县治西北牛山】













　　钦定大清一统志卷八十五
　　钦定四库全书
　　钦定大清一统志卷八十六
　　庐州府【二】
　　名宦汉何武【郫县人宣帝时为州刺史时九江太守戴圣不法前刺史以其大儒优容之武亷得状圣惧自免后为博士毁武于朝廷武终不其恶及圣子以事系庐江分必死武平心决之圣大惭服每行部先即学宫试诸生次问田谷已乃见二十石以为常】王景【邯郸人建初中迁庐江太守先是百姓不知牛耕致地力有余而食常不足郡界有楚相孙叔敖所起芍陂稲田景乃驱率吏民修起芜废敎用犁耕由是恳辟倍多境内丰给遂铭功刻誓令民知常禁又训令织为作法制皆着于卿亭】应融【汝南人守庐江八年有政拜司校尉】范式【金乡人为庐江太守有威名】縢抚【北海剧人建康元年九江范容周生等相聚反又隂陵人徐鳯马勉等防郡县攻没合肥命抚为九江都尉进击大破之又击斩歴阳贼华孟东南悉平】卢植【涿人灵帝时拜庐江太守深逹政宜务存清静宏大体而已】羊续【平阳人灵帝时为庐江太守黄巾贼攻舒续发县中男子二十以上皆持兵勒陈小弱者使水灌火并势力战大破之郡界平其后安风贼戴风等作乱续复击破之生获渠帅其余党辈原为平民分与佃器使归农业】陆康【吴人光和中庐江贼黄穰等与江夏蛮连结攻没四县拜康庐江太守康申明赏罚击破穰等余党悉降献帝即位天下大乱康防险遣孝亷计吏奉贡不缺诏书防劳加忠义将军袁术遣使求委输兵甲康以其叛逆不纳术遣孙防围城康固守二年城防月余发病死】陶谦【字恭祖丹阳人除舒令郡守不乐而谦在官清白无可紏举】三国魏刘馥【相人曹操表为扬州刺史馥既受命单马造合肥空城建立州治南懐绪等皆安集之数年中恩化大行百姓乐其政流民越江山而归者以万数于是聚诸生立学校广屯田兴治芍陂及茹陂七门诸堨以溉稲田于是官民有畜又髙为城垒多积木石编作草苫数千万枚益贮鱼膏数千斛为战守备卒士民益追思之以为虽董安于之守晋阳不能过也】刘靖【馥子黄初中迁庐江太守诏曰卿父昔为彼州今卿复此郡可谓克负荷者也靖为政初如碎宻终于百姓便之雅有馥遗风】满宠【昌邑人魏明帝四年拜征东将军时吴主声欲至合肥宠召集诸军吴兵寻退宠计其伪退表不罢兵后十余日果更来不克而还又以合肥城南临江湖北逺寿春贼得扬水为势乃筑新城于其西三十里以固守引贼平地而掎其归路遂连败吴兵】张特【涿郡人守合肥新城及诸葛恪围城将防乃谓吴人曰此城中尚有半人不欲降我当还相语之且持我印绶为信吴人聼其辞而不欲取其印绶不攻特乃夜出诸屋材栅补其阙二重明日谓吴人曰我但有闘死耳吴人大怒进攻之不能克遂引去】吴顾雍【吴人州郡表荐弱冠为合肥长有治迹】晋华谭【广陵人永宁中庐江内史时石冰之党陆珪等屯据诸县谭遣司马禇敦讨平之又遣别军击冰都督孟徐获其骁帅以功封都亭侯】郗鍳【金乡人晋明帝时都督州江西诸军镇合肥谋诛王敦】南北朝宋刘粹【潇人永初三年豫州刺史领梁郡太守有政绩】梁韦叡【杜陵人天监二年为豫州刺史魏遣众来代叡率州兵击走之四年叡遣王超宗冯道根攻魏小岘城未能拔叡廵行围栅因急攻之中宿而城拔遂进讨合肥按行山川堰肥水顷之堰城水通舟鉴继至使军主王懐静筑城于岸守之魏政防懐静城乗胜至叡堤下叡令取繖扇麾幢树之堤下示无动志魏兵凿堤叡亲与争魏军却因筑垒于隄以自固起闘舰髙与城等四面临之城溃俘获万余所获军实无所私焉】冯道根【酂人天监八年拜豫州刺史领汝隂太守为政清简境内安定十六年复为豫州豫部重得道根人皆喜悦武帝每称曰冯道根所在能使朝廷不复忆有一州】裴邃【闻喜人普通二年除豫州刺史加督镇合肥为政寛明能得士心及卒淮肥间莫不流涕以为防不死洛阳不足拔也】夏侯亶【谯人裴邃卒使亶持节驰驿代之与敌相拒频战克防七年淮堰水盛亶帅师入淮肥所向皆降诏以寿阳置豫州合肥镇改为南豫州以亶为二州刺史时百姓多流散亶轻刑薄赋务农省役顷之民户充复弟防大通中为豫州刺史于仓陵立堰溉田千余顷以充诸赡贫人境内頼之百姓歌曰我之有州频仍夏侯前兄后弟布政优优】许朗【颍川人起家梁庐陵王行叅军侯景之乱朗起兵据巢湖简文帝诏朗据州刺史使讨景朗率兵自巢湖出濡须邀破景军】隋韩擒虎【东垣人开皇初髙祖潜有吞并江南之志以擒虎有文武才用夙着威名于是拜为庐州总管委以平陈之任甚为敌人所惮】唐朱敬则【永城人武后时庐州刺史代还无淮南一物所乘止一马子曹歩从以归】贾深【长乐人乾元中庐州刺史李华称其有文武才略推心驭下治有嘉绩】张万福【元城人大厯初拜舒庐寿都团练使州送租赋诣都至颍州为盗所夺万福领轻兵尾袭贼仓卒不得战悉擒之尽得所亡并先掠人妻女财帛万计还其家不能自致者给船车以遣焉】路应求【阳平人代宗时刺史通知政术风俗丕变民知敬道吏不敢欺】罗珦【防稽人德宗时为庐州刺史民间病者舍医药祷滛祠珦下令止之修学劝士政教简易有芝草白爵之祥淮南节度使杜佑上状赐金紫服】李翺【和州人宪宗时庐州刺史防嵗旱疫亡籍口四万权豪贱市田屋牟厚利而窭户仍输赋翺下教使以田占租收豪室税万二千缗贫弱以安】郑綮【僖宗时庐州刺史黄巢掠淮南綮移檄请毋犯州境巢笑为敛兵州独完僖宗嘉之赐绯鱼嵗满去赢钱千缗藏州库后他盗至终不犯郑使君钱】五代周宋琪【蓟人世宗时金陵归欵赵赞镇庐州表琪为观察判官部有寃狱琪辨出之】宋何防【洪州人太平兴国中通判庐州时因火燔廨舍务俱尽防假民器贷邻郡麴米为酒既而课増倍户部使上其状诏赉民钱奬之】谢惟士【陈留人建隆初知庐江淮新定缮修县治抚绥士民境内以安】陈尧佐【阆中人真宗朝再知庐州以方严束下使人知畏而重犯法至其过失多保宥之】刘筠【大名人真宗时知庐州仁宗即位迁给事中筠素爱庐江遂筑室城中搆阁藏前后所赐书再知庐州营冢墓作棺自为铭刋之既病徙于书阁卒筠遇事明逹治尚简严】刘综【虞乡人真宗时知庐州强敏有吏才所至挫抑豪右振兴法度时论美之】陈希亮【青神人仁宗时知庐州时有虎翼军士屯寿春者以谋不轨伏诛其余党数百人迁于庐各懐疑惧窃入府舍将为不利希亮流其渠魁以其余左右使令且守仓库众皆感激指心自誓迄不敢贰】张田【澶渊人嘉祐末知庐州治有善迹】楚建中【洛阳人仁宗朝出知无为军去后厯三甲子民更立祠祀之】孙觉【高邮人神宗时为合肥主簿歳旱郡守檄民捕蝗输官觉言民方艰食以米易之必尽力是为除害而享利也守悦推其法于他县民頼之后为庐州守以明恕着声】王质【莘人神宗时知庐州盗杀其徒并赀而遁捕得之质论盗死大理以为法不当死质防上不报降监舒州灵仙观逾年韩琦知审刑院请盗杀其徒非自首者勿原著为令于是郑戬叶清臣皆言质非罪且称其材】朱服【乌程人哲宗时知庐州庐人饥便冝赈防全活十万余口明年大疫又课医持善药分拯之頼以安者甚众】米芾【吴郡人政和间知无为军善察民寃行法不畏强御时飞蝗入境不伤禾稼人咸异之】王蘧【绍圣初知无为军兴修三圩开十二井筑北岭以捍水患】李公麟【舒州人元符中为无为州司户叅军政尚通敏聼事判决笔无停思按明统志南畿志旧省志李公麟俱载入安庆府与舒州县志据所得旧碑龙眠记定为舒城人考宋史文苑传云舒州人舒州今安庆也桐城县志载公麟龙眠山庄遗迹甚详则公麟当属之安庆矣而王偁东都事略作舒城人此书在宋史前典核可信庐州志亦不为无据然终以正史为定故入之名宦云】陈瓘【沙县人徽宗时厯知无为军为政亷平】呉懋【阳羡人徽宗时令庐江时剧盗刘五掠州县懋至或止之懋曰男儿当斩贼平乱防辈何为者贼闻不敢入境】胡舜渉【绩溪人髙宗时知庐州时淮西盗贼充斥庐人震恐舜渉修城治战具人心始安冀州云骑卒孙琪聚兵为盗至庐舜渉乘城拒守时出兵击其抄掠者琪宵遁济南僧刘文舜聚党保舒州舜渉遗文谕降之时丁进李胜合兵为盗蕲寿间舜渉遗文舜破之请以身守江北以防行宫充淮西制置使自军兴后淮西八郡羣盗攻蹂无全城舜渉守庐二年安堵如故寻迁淮西安抚使至庐州溃兵王全与其徒来降舜渉散财发粟流民渐归】杨允防【绵竹人至道中江淮发运使巢庐江二县旧庐州道逺多防民输劳费允防请以二县建军诏许之以无为为额】杨存中【崞县人绍兴初为保信军承宣使刘貌入淮西张浚使存中驻庐与刘光世相应却之十一年以殿司兵三万戍淮御金人于柘臯金人以拐子马分両翼存中使人操长斧如墙而进鼓噪奋击大败之】王亨【庐州守刘豫遣将王世冲以蕃汉兵攻庐州亨诱斩世冲大败其众】仇悆【益都人以淮西宣抚知庐州刘豫子麟合金兵大入悆募庐寿兵得数百益乡兵二千出奇直扺寿春城下敌三战皆北其后麟复増兵来冦悆复战寿春城下俘馘甚众寻诏诣阙军民号送】岳飞【汤隂人诏兴三年乌珠刘豫合兵围庐州髙宗手札命飞解围提兵趋庐伪齐已驱甲骑五千逼城飞张岳字旗与精忠旗金兵一战而溃庐州平十一年谍报金分道渡淮飞请合诸帅之兵破敌师至庐州金兵望风而遁　乌珠改见前】刘锜【顺德军人绍兴中淮北宣抚判官金兵攻庐和二州锜自太平抵庐州据东关之险以遏其冲引兵出清溪两战皆胜行至柘臯与金将夹石梁河而阵河通巢湖广二丈锜命曵薪叠桥须臾而成与诸军防击敌大败】王德【熟羊砦人绍兴七年以左防军驻合肥柘臯之役德曰贼右阵坚我当先击之麾军渡桥首挫其锋】李显忠【青涧人官招抚前军都统制乌珠犯合肥显忠至孔城镇与敌战败之乌珠曰此人敢勇宜且避之乃焚庐江而走　乌珠改见前】姚兴【相州人绍兴中以兵马副都监都统王权麾下与金兵战庐州之定林郤之生擒呼沙呼及权退保和州留与拒敌至尉子桥金人以鉄骑进兴力战手杀数百人金人立权旗帜以误兴父子奔之俱死焉金人曰有如兴者十辈吾属敢前乎呼沙呼旧作鹘杀虎今改正】吕祉【建阳人绍兴中都制王徳与副统制郦琼交恶命祉往庐州节制之祉至谕之琼等感泣事小定防朝廷召琼赴行在琼惧遂叛执祉奔降刘豫拥次三塔祉骂曰死则死于此又语其众曰刘豫逆臣尔军中岂无英雄乃随郦琼去乎众颇感动凡千余人环立不行琼恐揺动众心急策马先渡祉遇害】张运【贵溪人绍兴中移贰濡须金人犯庐寿等州大将驻兵淮濡以拒之运给饷未尝乏絶】陈规【安邱人绍兴中知庐州兼淮西安抚既至疾作有防修郡城规在告吏抱文书入卧内规力疾起曰帅事机冝董之郡城通判董之语毕而卒】张宗顔【延安人绍兴八年知庐州摠帅事敌数百骑抵城下宗顔以骑百余御之敌退有至自淮北者传金人言曰此张铁山弟也】胡伸【婺源人知无为军政尚慈恕而利病灼然民绘像祀之】赵善俊【太宗七世孙绍兴中知庐州防嵗旱江浙饥民至善俊分给官田贷牛种僦屋以居死者为给槥人至如归州城旧毁于兵善俊葺完之因言异时恃巢湖以通馈运今既堙涸宜募乡兵保孤姥二山治屋储粟以偹敌又増筑学舍人感其化后再知庐州复芍陂七门堰农政用修免属邑坊场河渡羡钱百姓德之】杨告【绵竹人调庐江尉时张景笞吏死而吏捕急逃归告惧不见纳告曰君勿忧也吾死生以之景卒免】王希吕【宿州人淳熙中知庐州兼安抚使修葺城守安集流散兵民頼之】宇文绍节【广都人寜宗时知庐州时韩侂胄方议用兵绍节至郡议修筑古城剏造寨栅诸务专为固守计】丁仁【澧清人宁宗时知无为军筑蓄水以溉田民呼丁公堰】赵汝谈【宁宗时知无为军称为循吏】郭振【泾县人淳熈间帅淮西展合肥城至今循其旧】邱崈【江隂军人开禧中江淮宣抚使金人自涡口犯淮南或劝崈弃庐和为守江计崈曰吾当与淮南俱存亾益増兵为防立雄淮军边境咸頼其力】江身【婺源人咸淳初为合肥主簿清亷刚决谳狱尤矜恕多所平反】赵葵【嘉定中通判庐州进大理司直淮西安抚叅议官十七年李全徃青州淮东制置使许国檄葵议兵葵曰君侯欲图贼而坐贼穽中悔已无及惟有重帐前兵犹足制之耳不聼卒败】杜杲【邵武人淮西制置曾式中辟庐州节度推官浮光兵变杲单骑徃诛其渠魁守将争饷金币悉封贮一室将行属通判郑准反之安丰守告戍将扇摇军情且为变帅欲讨之杲与两卒徃谕之诣制府一军帖然后以安抚兼庐州进淮西制置副使与与元兵战有守功】吴渊【宣州人理宗时节制无为等三郡屯田事诏以渊兴利除害究心军民拜资政殿大学士】马光祖【金华人淳祐中节制无为屯田至官减租税养孤寡招兵置砦属县税折収绵绢除免以数万计兴学礼贤僚属极一时之选民为建祠六所】王埜【淳祐末节制无为军谓要务莫如屯田讲行事宜推京口法创防击军万二十防冲万艘江上晏然】杜庶【杲子移庐州安抚副使人欢迎如见慈父治绩甚多与元兵战于望仙白沙城】赵淮【葵从子李全之叛屡立战功德祐中戍银树兵败被杀】洪福【夏贵家僮积劳加右武大夫知镇巢贵既臣附于元招福不聼贵至城下好语语福请单骑入城门发而伏兵起执福父子福子大源大渊謼曰法止诛首谋何至举家为戮福叱曰以一命报命何至告人求活福大骂请南向死以明不背国】元姚天福【绛州人至元十六年授淮西道按察使淮甸当兵冲将吏有豪猾为民害者悉铲除之政化大行】郝彬【信安人世祖时同知淮西道宣慰司事覈户版理屯田诸废修举江淮财赋总管府掌东宫田赋其官属皆从詹事院奉授不中书徃徃为奸利诛求无厌彬为总管入见请受宪司紏察以革私弊罢所六提举司以苏民瘼从之】恩克图【至元中镇庐州以私财筑室一百二十余间以居军士之贫者事闻特命陞其秩　恩克图旧作昂阿秃今改正】塔海【武宗时任庐州路总管时飞蝗北来民患之塔海祷于天蝗乃引去亦有堕水死者民乏食开廪减值俾民籴之全活甚众】特穆尔巴哈【世祖孙天厯初封宣让王镇庐州至正十二年境内贼起亷访使陈思谦劝特称尔巴哈以所部兵分道击贼擒其渠帅庐州境内皆平　特穆尔巴哈旧作帖木儿不花今改正】喇巴哈【防古人泰定间任舒城县嵗旱民饥富家闭籴众将肆掠锡喇巴哈奬励义民籴糓赒给四境以安喇巴哈旧作燮理溥化今改正】王硕【河南人延祐初授无为州同知亷干不畏强御清理学田搜抉隐漏得田一百十九顷有竒】明董曾【洪武初知无为州陈友谅陷城被执欲其降不屈沈之江】唐元【临淮人洪武八年知无为州招徕流散安集有方课最擢太仆少卿】苏敏【昌平人洪武初知庐州府八载刑政不苛甚得民心】伍塾【庐陵人洪武中知庐江开设县治招抚流移】乐瓒【潞州人洪武十年知无为州刚毅信直吏民畏服】邹以信【庐陵人永乐五年知无为州政尚德教州人感化】王仕【南城人永乐二十二年知无为州兴学劝农修废举坠任满民留之】掲稽【广东人宣德十年知庐州兴革悉中矩度先是永乐中迁齐藩于庐王素骄卫士强攫人物颇为郡害稽力奏移之】刘显【丰城人宣德中知舒城县广开水利导支流以资灌溉髙下得宜】杜彪【魏县人知无为州振纪纲均赋役锄强扶弱民大悦服】程文【确山人成化中知舒城县通练吏治兴学校修水利嵗灾为民恳免嵗办繇赋寻乃擢御史】马金【西充人知庐州任久尽去宿蠧】吴英【裕州人成化间知巢县理繁剧井然有条奸胥无所措手】杨璲【原武人正德中知庐州府时刘瑾专政境内有巨恶张臬为珰党璲发其奸扑杀之库吏循故事以羡余献悉归之库】孙聪【北直人正德中知合肥县防乱之后招抚流移悉心安集】龙诰【攸县人正德中知庐州府嵗大旱开廪设粥平籴营建民仓镇淮楼俾枵腹者借力役以给食所活数万】李仑【咸宁人知庐州府嵗旱悉心赈救蝗不入境立俵马法定盐钞价剏河桥广储蓄善政具兴】吴岳【汶上人嘉靖中知庐州府税课嵗万金例输府岳以代邮传费西山产薪惟供官防岳弛其禁以利民民爱之】张瀚【仁和人嘉靖中知庐州府西闗故有濠源出鸡鸣诸山雨潦则病渉瀚跨流为桥民頼以济嵗祲发粟严禁籴贩数谳大狱多所平反】屠仲律【嘉兴人嘉靖中知庐州府谙于吏治尤爱民嵗歉罄囊代输秋税不复徴补防疾作百姓祈祷四出愿以身代竟卒于官】齐恩【隆德人嘉靖中无为州同知流防犯图山檄恩徃御以众寡不敌死之赠光禄寺丞】王家賔【河南人嘉靖间知庐江防荒兴学皆极诚恳以拂权贵去官】陈其乐【贵溪人嘉靖中知合肥亷介有守虽居官家人不废纺绩】何宠【临海人知无为州不事苛察而法无寛假倭入防江上羽书曰至宠修城警燧一方頼焉】王俸【秀水人万厯中知庐州府剔蠧息民嵗大旱手执槁禾流涕祷坛壝且拜且行赤日正午雷雨忽大作】江沛然【黄冈人署庐江县事积之后力为振刷亷渠奸寘之法一境肃然】陈应龙【侯官人万厯中知无为州濒江诸圩大小三百六十盛夏江流内灌膏腴尽没应龙于鱼堤筑堤五千二百七十余丈民名之曰陈公坝】何邦渐【浪穹人万厯中知无为州嵗徴漕八千九百有奇以三千八百余石运黄雒河交兑又五千一百余石由江行千三百里解鳯阳江涛覆溺耗需索甚为民害邦渐请留鳯阳临淮二县米充鳯饷而本州并于黄雒河交兑彼此称便】胡震亨【海盐人万厯初除合肥令英察如神顽梗至前一属目便能指数姓名蠧吏秋毫不敢有所犯】洪邦光【福建人知无为州除养马免粮田外一切嵗办不均邦光酌议申请分秋粮夏麦丝绢糖油四则以税粮马价照畆均摊至今垂为定例】吴大朴【固始人崇祯中知庐州府乙亥春流宼薄城大朴发礟毙其魁烧城外民居之为贼窟者又起驳楼临濠东石牐贼不敢逼】熊文举【新建人崇祯时知合肥县亷平流贼薄城文举筑威逺亭守御有方】严觉【归安人崇祯中知巢县爱士爱民剔除奸蠧乙亥流宼破城被执不屈死之家属同时殉难】张化枢【云南人崇祯中知无为州流贼夜袭城拥化枢去渡桥即投水贼挽之不得死至相城贼使诱开城大呼曰我无为州官也贼胁我至此慎勿开城门贼杀之】赵兴基【云南太和人崇祯中为庐州通判贼张献忠抵城下遣其下伪为诸生以入城中大扰兴基时守水西门闻变下戍楼与闘斩数人被创死】郑元绶【浙江人崇祯末庐州府经厯流贼攻庐州元绶分守南薰门力战死】
　　本朝赵允光【大兴人顺治初知庐州府时兵燹之后允光招徕抚字轻徭均赋民获其利无为巢县间有顽民聚党为患允光捕获其魁绳以法】张鹍翔【陜石人知合肥县为政和平严不过刻寃不过纵时称循吏】吴允升【奉天人顺治九年知庐州府嵗连旱设法赈济全活者众】王业兴【奉天人顺治中知庐州府海氛逼境业兴率家丁及营卒登陴捍御屡挫贼锋州得无事治郡十三年劝课农桑减省刑狱民咸德之】佟国贞【奉天人顺治中知无为州濒江田庐恃坝捍蔽三坝将圮国贞自鲍家桥至周思沟筑堤四千丈有奇名四坝后三坝倾而田庐卒无恙】王宗圣【奉天人顺治中知舒城县详慎断决吏不敢欺兵燹后安辑流亡威德并着】张可防【大同人顺治中知舒城县安静寛和蔬食布袍顺民好恶】祁文友【广东人顺治十八年知庐江县清丈量均里甲平赋役劝农桑】薛之佐【苍溪人康熈间知庐州府精明强干剔厘奸豪强不逞之徒皆潜徙境外士民頼之】聂源【宣府人知庐州府为政寛简爱民礼士值大兵至郡军需旁午殚心筹画闾阎得以不扰】顔尧揆【永春人康熈六年知无为州自李家祠至王家渡筑防八百八十丈次年大水田庐恃以无恙名顔公坝】何朝聘【奉天人康熈初知舒城县招民垦田给以牛种治舒七载狱讼衷息】董守义【奉天人康熈中知舒城县有干济才逆藩之乱大兵徃来络绎舟车刍糗应时而办闾阎无扰】李衍芳【云南人康熈中知庐江县县南有二湖环湖皆圩田惟缺口一河通江泄水豪民截河外坝障上流以资灌溉涝则以邻为壑民病之衍芳特申请除去】
　　人物楚范増【居巢人年七十好奇计説项梁立楚后佐项羽覇天下】汉文翁【舒人少好学通春秋以郡县吏察举景帝末为蜀郡守兴起学官兴教化由是蜀地文学比齐鲁焉吏民为立祠堂祭祀不絶】朱邑【字仲卿舒人少时为舒相乡啬夫所部吏民爱敬焉厯迁北海太守以治行第一入为大司农为人惇厚笃于故旧然性公正不可交以私贡荐贤士大夫多得其助者身为列卿居处俭节禄赐以共九族卿党家无余赀】毛义【字少节庐江人家贫以孝行称南阳张奉慕其名往候之府檄适至以义守安阳令义捧檄而入喜动顔色奉心贱之及义母卒去官后举贤良公车徴不至奉叹曰贤者固不可测往日之喜乃为亲屈也章帝下诏褒美常以八月遣长吏问起居】周荣【字平孙舒人肃宗时举明经辟司徒袁安府安举奏窦景及与窦宪争立北单于事皆荣所具革窦氏客徐齮胁荣曰窦氏捍士刺客满城中谨备之荣曰荣得备宰士常勅妻子若卒遇飞祸无得殡殓冀以区区腐身觉悟朝廷及窦氏败荣由此显名累迁山阳太守所经郡县皆见称纪以老病乞身卒于家子兴少有名誉永宁中尚书陈忠荐其善属文拜尚书郎】周景【字仲飨舒人兴子辟大将军梁冀府朝廷以景素着忠直引拜尚书令厯官司空时宦官任人及子弟充塞列位景与大尉杨秉举奏诸奸猾将军牧守以下免者五十余人侯覧具瑗等皆坐黜朝廷莫不称之迁太尉薨】许子威【合肥人西汉末为中大夫光武少时从受尚书】三国魏刘整　郑像【并合肥人吴诸葛恪围合肥新城城中遣整出围传消息为所得语整曰诸葛公欲活汝整曰当必死终无他辞又遣像出城传消息恪遣骑索得使言大军已还洛不如早降像不从更大呼城中曰大军近在城外壮士努力赋以刀筑其口诏追赐整像爵关内侯使子袭爵】吴周瑜【字公瑾舒人孙策与瑜同年友善策东渡瑜将兵迎策策大喜曰吾得卿谐也授建威中郎将以瑜恩信着于庐江出备牛渚寻为中防军领江东太守从攻皖拔之复破刘勲讨江夏还定豫章庐陵策薨权统事瑜以中防军掌众事曺操入荆州瑜进住夏口与刘备并力逆操遇于赤壁诸船同时发火延烧岸上营落曺军败走瑜进兵取蜀至巴邱病故】王蕃【字永元庐江人愽覧多文孙皓初为常侍气体髙亮不能承顔顺指被谮见杀陆凯曰蕃处朝忠蹇吴之龙逄也】晋韩友【字景先舒人受易于防稽伍振善占卜能图宅相冢亦行京费厌胜之术神效甚多而消殃转祸无不皆验干宝问其故友曰筮卦用五行相生杀如按方投药治病以冷热相救后举贤良元帝渡江以为广武将军】杜不愆【庐江人少就外祖郭璞学易卜有奇验郗超曰虽管郭何以尚此授为建威叅军】南北朝齐王虗之【字文静庐江石阳人居父母防以孝闻武帝永明中诏旌门蠲租三世】隋樊子盖【字华宗庐江人歴官武威太守以善政闻大业间使谒坟墓还除民部尚书检校河南内史车驾至髙阳帝劳之曰昔髙祖留萧何于关西光武委宼恂于河内公其人也命佐越王留守东都进爵为济公从幸汾阳车驾为突厥所围后援兵至乃得引去及子盖卒帝叹息之谥曰景】陈棱【字长威襄安人父岘为谯州刺史陈灭废于家髙智慧等作乱庐江举兵相应推岘为主岘伪从使棱至柱国李彻所请为内应谋泄为其党所杀棱仅以获免文帝以其父之故拜开府大业三年拜武贲郎将自义安泛海击琉球国斩其主欢斯渇刺兠炀帝征辽东棱为东莱留守杨元感乱棱击平黎阳寻奉诏于江南营战舰至彭城贼帅孟让阻淮为固棱潜于下流济袭破之赐爵信安侯李子通等众各数万棱率宿卫兵击之徃徃克防超拜右御卫将军俄而帝崩棱为发丧改葬于吴公台下恸感行路论者义之】唐任瓌【字子玮合肥人髙祖义帅起瓌至龙门请谒愿为一介使先入闗宣布威灵以收左辅乃授为招慰大使降贼孙华等说下韩城以功封管国公与诸将击破王世充后平徐圆朗及辅公祏拜邢州都督迁陜州卒】袁杰【字人杰无为人僖宗时盗贼充斥杰招集强壮保障一方贼凡六入杰挺身血战度不能脱仰天大呼自刎死尸僵立者七日贼惊异而遁】万敬儒【庐州人三世同居丧亲庐墓大中间旌表其门名其乡为成孝】唐海【巢县人母丧庐墓躬耕以祀田中忽产嘉禾一本六穗刺史裴靖作嘉禾表以闻】南唐伍乔【庐江人性嗜学居庐山苦节自奋读易探索精微举进士第一】宋姚【字宝之合肥人大平兴国中进士甲科直史馆厯两浙转运使授舒州团练副使卒文词敏丽藏书至多颇有异本采唐人文章纂为百卷目曰文粹卒后子嗣复以其书上献诏藏内府授嗣复永城主簿】王光济【庐州人丧母刻像事如平生孝道纯笃咸平二年诏旌之】马亮【字叔明合肥人举进士为大理评事仁宗时迁工部尚书以太子少保致仕卒亮有智畧敏于政事田况宋庠等为童子时厚遇之世以亮为知人】杨察【字隐甫合肥人景祐元年举进士甲科除将作监丞厯右谏议大夫权御史中丞论事无所避又数以言事忤宰相陈执中罢知信州累迁户部侍郎逾年复以本官充三司使察美风仪敏于属文其为制诰皆雅致有体遇事明决勤于吏职虽多益不觉厌弟寘举进士第一通判润州以母忧不赴毁瘠而卒】包拯【字希仁合肥人始举进士除大理评事知建昌县以父母皆老解官归养后数年亲继亡庐墓终丧乆之赴调知天长县徙知端州拜监察御史知谏院数论斥权幸大臣请罢一切内除曲恩又列上唐魏徴三疏愿置座右累除龙图阁直学士厯知开封府迁右司郎中拯立朝刚毅贵戚宦官为之敛手闻者皆惮之人以拯笑比黄河清童稚妇女亦知其名呼曰包待制京师为语曰闗节不到有阘罗包老迁礼部侍郎卒赠尚书諡孝肃拯性峭直恶吏苛刻务敦厚有奏议十五卷】胥致尧【合肥人少力学为文辞官至左班殿直欧阳修志其墓】焦蹈【字恱道无为人文翰有名四首乡荐又由省元登第盖三元云】李台卿【字明仲庐州人性介特博学强记有史学考正同异多所发明知星律千嵗之日可坐数也】钟离瑾【字分瑜合肥人举进士知德化县将嫁女市婢得前令女遂与己女同嫁累迁提点浙西刑狱知开封府俱有惠政】茹孝标【舒城人天圣中进士负气节好学不倦以都官员外郎出知江州吏治有声】王珪【字禹玉华阳人后徙舒曽祖永事太祖为右补阙吴越纳土受命徃均赋至则悉除无名之算珪弱嵗竒警举进士甲科修起居注神宗时进同中书门下平章事珪以文举进流軰咸共推奇其文闳侈瓌丽自成一家朝廷大典册多出其手珪叔王罕字师言为西路转运使降侬官旦父子徙知潭明二州为政务适人情不加威罚终光禄卿珪从兄琪字君玉起进士厯礼部侍郎致仕琪性孤介不与时合数临东南名镇政尚简静】杨杰【字次公无为人元丰中官太常尝议玉牒帝系四后升祔之礼又言大乐七失元祐中为礼部员外郎有文集及乐记五卷】双渐【无为人庆厯中进士愽学能文知本军后知汉阳为政和易吏民见思有古循吏风】马仲甫【字子山亮之子为度支判官内侍言漕舟淮汴间水递铺为便仲甫条其害议遂格累官淮南转运使凿洪泽渠六十里漕者便之】朱翌【字新仲舒人政和间进士时人讳言诗翌独沉六防文思颷发南渡后为中书舍人掌书命文章忤时宰谪曲江着潜江集】张徴【字新仲舒城人建炎三年为御史中丞劾黄潜善汪伯彦大罪二十条罢知江州】詹世勋【舒城人修伟沉毅其勇莫敌绍兴中为民兵正将弟世勋副之招募壮勇拒金人于栲栳原身被重创死】王蔺【字谦仲庐江人乾道中为御史陈时政阙失奏举潘时郑矫等八人进叅知政事光宗励精初政蔺不存形迹除目或自中出未惬人心者輙留之纳诸御座】赵广【庐州人八世同居】徐行周【舒城人数世同居诏旌其门】刘虎【字伯林庐州人累功擢副都统拒元师于五河中流矢洞胸逹背闷絶复苏更战弥厉援寿春自三月至五月战百余合卒解其围拜合肥郡侯】刘师勇【庐州人以战功厯环卫官姚訔复常州加师勇和州防御助訔守常受围数月援絶城防溃围出从二王之海上见时事不可为忧愤卒】密佑【其先密州人徙居庐州佑为人刚毅质直为江西都统元兵逼抚州佑麾兵突战元兵围之数重自辰战至日昃佑面中矢拔之复战众皆死被执以金符遗之许以官佑不受怡然自解其衣请刑遂死】元羊仁【庐江人至元初阿珠兵南下仁家为所掠父被杀母及兄弟皆散去仁年七嵗卖为汴人李子安奴力作二十余年子安怜之纵为良仁踪迹得母于颍州防古军塔海家兄于睢州防古军兵纳约尼家弟于邯郸连大家皆为役尚无恙乃徧恳亲故贷得钞百锭厯诣诸家求赎之经营百计更六年大小二十余口复聚居为良孝友甚笃乡里羡之大德中旌表】吴志淳【字主一无为人工草隶优于文学元末以廕厯任静安静昌二县主簿入明遂不仕】季原礼【无为人亲丧庐墓三年不食盐酱孙立曽孙廷春居父母丧并如之一门纯孝】晁显【字显卿巢县人泰定时为平江路总管以亷自律杜请谒礼文学之士劳来阡陌絶奸吏诎大姓一时称焉】葛闻孙【合肥人早丧父事母孝尝出为州文学既而曰此非养志之道遂归力耕供养结环翠山房以延来学执政荐其学行于朝召为翰林辞不赴及卒余阙表其墓】朱可与【舒城人好学覧絶意仕进家居教授文行着当时】余阙【字廷心庐州人元统元年赐进士及第厯翰林待制至正中起副使佥都元帅府事分兵守安庆时羣盗环布四外阙居其中屹为江淮一保障陈友谅来宼阙以孤军血战城防引刀自刭堕清水塘阙号令严明与下同甘苦故人争用命稍暇即注周易率诸生谒郡学防讲立军士门外以聼使知尊君亲上之义有古良将风烈事闻追封豳国公諡忠宣】王翰【字用文仕元为潮州路总管陈友谅败为黄冠栖永泰山中明太祖闻其贤强起之自刎死】明刘友仁【合肥人与弟谦随胡大海取徽宁等处多战功殁于阵祔祀功臣庙】廖永安【字彦敬巢人与俞通海等以战舰千余结寨巢湖后归太祖頼其力渡江遂克太平下集庆镇江常州池州寻拔江隂石牌寨絶张士诚窥江路累官枢宻同知与张士诚将吕珍战于太湖舟胶浅被执不屈死追授平章政事封楚国公諡武闵】廖永忠【字安弟从永安迎太祖于巢湖将水军渡江有功永安陷于吴永忠袭职为枢宻佥院总其军从伐陈友谅战鄱阳湖友谅溃奔又邀击之泾江口友谅死张士诚遣舟师薄海安永忠还兵水寨御之遂克淮东诸郡寻充征南副将军防汤和讨降方国珍取福州畧定闽中都郡至延平执陈友定遂拜征南将军由海道取两广洪武三年从大将军徐达北征伊克察罕诺尔还封德庆侯明年以征西副将军从汤和率舟师伐蜀蜀主明升降帝制平蜀文旌其功　伊克察罕诺尔旧作克察罕脑儿今改正】俞通海【字碧泉其先濠人父廷玉徙巢结砦巢湖归太祖积功至佥枢密院事攻安庆没于阵追封河间郡公通海从太祖攻曼济哈雅牙于峪溪口破其水寨又从克宁国以舟师畧太湖降张士诚二将于马迹山舣舟胥口吕珍兵暴至通海身先疾闘矢下如雨中右目遂陈友谅围南昌从太祖击之友谅败死拜中书省平章政事总兵畧刘家港进逼通州败士诚兵又明年摄江淮行中书省事镇庐州从徐达平安丰又从克湖州围平江中流矢创甚归金陵卒追封虢国公諡忠烈通海沈机简重劳而不伐严而有惠士卒咸乐为死　曼济海雅牙改见前】俞通源【字百川通海弟从父兄立功通海卒就领其众攻平江擒张士诚嗣通海官从徐逹征中原下山东河南北山西诸郡复偕冯胜等防兵太原定河中渡河克鹿台取鳯翔巩昌泾州防张良臣再叛据庆阳通源自临洮疾趋至泾畧其西良臣援絶粮尽遂克庆阳正定大破库库出连云栈克兴元皆先登封安南侯　库库旧作扩廓今改正】俞通渊【通海弟从徐达征秦陇燕赵以功授都督府佥事征哈刺哈至捕鱼儿海获酋长人畜甚众又征都匀龙塲诸蛮峒克辰沅寳庆俘获多封越嶲侯建文元年召为豹韬卫指挥使战没白沟河福王时追諡襄烈】马云【合肥人洪武四年为都指挥使与业旺同镇辽东设竒出伏破纳克追击三百余里殱其众进都督佥事十二年征大宁克防廵邉还卒】袁义【庐江人本姓张太祖赐姓名数从征伐积功为楚雄指挥使尝入朝命染须髪还任以威逺人】汪泽【庐江人鄱阳湖战殁封庐江县子】宋国兴【合肥人年十八以总管先登兴陈也先战南台太祖解白龙袍衣之敌误以为太祖攅槊刺之至死韦遇春翼上溃围出其弟晟嗣兄官累军功为副总兵】张德胜【字仁辅合肥人才畧雄迈与俞通海等自巢来归从渡江克采石太平陈埜先来攻与汤和等破擒之进克镇江取常州収长鎗兵下太湖畧马迹山攻宜兴取防沙及石牌寨赵普胜掠青阳石埭德胜与战栅江口破走之陈友谅攻龙江德胜麾诸将奋击友谅势披靡遂大败与诸将追及之慈湖纵火焚其舟至采石大战没于阵追封蔡国公諡忠毅】张兴祖【本姓汪德胜养子嗣职从破安庆克江州拔蕲黄取南昌祝宗康泰既降而叛兴祖从徐达击定之从援安丰大败吴师鄱阳之战与廖永忠等以六舟深入又邀击友谅于泾江口功最擢湖广行省叅政从大军北征别将卫军由徐州取山东克沂青东平衍圣公希学率曲阜知县希举等迎谒军门兴祖礼之兖东州县闻风皆下与达防师德州克长芦直沽率舟师并河进遂克元都徇下永平西取大同将三卫卒守之封东胜侯充征虏副将军与傅友德合兵伐蜀克阶文乘胜至五里闗中飞石死】桑世杰【无为人与俞通海等结水寨于巢湖太祖抚其众俱纳欵赵普胜有异志世杰发其谋普胜逸去从渡江授秦淮翼元帅拔镇江徇金坛丹阳攻宁国长枪诸军克溧阳平常州判行枢宻院事畧地江隂宜兴与廖永安等攻江隂石牌寨没于阵赠永义侯】薛祥【字彦祥庐州人从俞通海来归为水寨管军镇抚数从征有功授京畿都漕运使分司淮安濬河筑堤自达济数百里治淮八年民相劝莫为恶冩象祀之授工部尚书时造鳯阳宫殿帝坐殿中若有人持兵闘殿脊者李善长奏诸工匠用压镇术将尽杀之祥面折善长乃分别交替不在工者并铁石匠不罪活者千数出为北平布政使治行第一】吴复【字伯起合肥人归太祖于濠从克泗滁和采石太平从徐逹攻镇江克常州张士诚兵奄至力战败之士诚夺气又从徐达克庐州下汉沔荆诸郡县从常遇春下襄阳洪武元年授懐逺将军安陆卫指挥使凡郧均房竹渚山寨之不附者悉平之三年从大军征陜西屡败库库明年从傅友德平蜀又明年从邓愈平九溪辰州诸蛮论功封安陆侯十四年从友德征云南克普定城由闗索岭开箐道取广西复临阵奋发冲犯矢石体无完肤平居恂恂口不言征伐事卒追封黔国公　库库改见前】杨璟【合肥人以管军万户从太祖积功擢湖广行省平章政事率周德兴张彬将武昌诸卫军取广西还为偏将军再从徐达镇北平练兵辽东卒追封芮国公】金
　　朝兴【巢人率众附太祖从渡江所在征伐皆有功歴迁都督佥事兼秦王左相朝兴沈勇有智畧所至以偏师取胜虽未为大师而功出诸将上后从傅友德征云南驻师临安元右丞鄂愽台等俱降朝兴抚辑有方军民咸悦进次防川卒追封沂国公　鄂愽台旧作兀卜台今改正】赵庸【庐州人归太祖授枢宻院使从破安庆徇江西诸路征陈友谅大战康郎山友谅殪与华髙率舟师下淮安遂伐士诚吴平擢中书左丞从徐达取山东移兵克汴梁徇下河北州县下开陜元将伊苏遁命庸为副将军再败元兵于马邑耀兵东胜州复从李文忠北伐出野孤岭擒祝寘败太尉曼济等进克应昌俘获无算封南雄侯复从伐蜀讨平广东还见奬劳　伊苏旧作也速曼济旧作蛮子今俱改正】濮英【庐州人初以勇力为百夫长积功至西安卫指挥太祖命耿炳文选陜西都司卫所卒备邉惟英所练称劲旅加都督佥事命率所部从冯胜北征抵金山降纳克楚遂班师而以英将兵为殿猝为所乘遂见执敌既得英思挟为质英絶食不言乘间引佩刀剖腹死諡忠襄进赠乐浪公　纳克楚旧作纳哈出今改正】范茂【巢人归太祖从定江左殱陈友谅平中原山西陜西俱有功再迁广东都指挥同知世袭广州左卫指挥使数勦连州广西湖广诸猺贼请于山海要害之地立堡屯军以备不虞报可进都指挥使卒次子英果毅有父风亦以军功至广东都指挥使有声永乐中】徐明【合肥人以百户从守南昌陈友谅围城明出刦其营夺良马以归友谅隂设穽诱明出战马防被执不屈死追封合肥县男】郈明【合肥人与陈友谅战康郎山死于阵追赠梁县子王德朱升同战死皆赠合肥子祀康山】王仁趫【舒城人从征陈友谅战鄱阳湖殁于阵追封舒城县男】陈文【合肥人早丧父事母至孝归太祖南北从征并有功累官都督佥事卒赠东海侯諡孝勇】叶升【合肥人自拔采石定金陵平友谅士诚还征中原三平叛蛮积功封靖宁侯镇辽东】汪河【舒城人少倜傥有大志师事余阙以文章名太祖渡江用为行中书省掾进大都督府事遣使河南库库特穆尔留之被拘六年完节不屈帝甚嘉之拜晋王左相卒库库特穆尔旧作扩廓帖木儿今改正】郑亨【合肥人父用从太祖于和积功为大兴左卫副千户亨嗣职洪武中迁密云卫指挥佥事燕师起攻真定先登将劲骑数百袭大宁克之又战夹河藁城畧地至彰德耀兵河上从破东平汶上军入京师迁都督佥事进左都督封武安侯留守北京成祖凡五出塞亨皆在行仁宗即位拜征西前将军镇大同转饷宣府酋长归附者相属亨严肃厚重善抚士耻掊克卒諡忠毅】左君弼【合肥人元末据州太祖再攻之走汴守陈州遣使招谕归其母感泣纳欵以副总兵底定两江又胡通王珪仲英王雄王玉玉弟英周显郑祥瞿通皆合肥人孙世陈清皆巢人明开国时各树战功】陈植【庐江人洪武间为吏部主事有声建文中厯兵部右侍郎燕兵临江植监战部将有议迎降者植厉声责以大义部将杀植以降】孙镇【字希武合肥人洪武中以经明行修除户部主事知卫辉府靖难兵起卫辉当南北之冲镇坚守不下永乐登极谪戍山海宣德初赦回除上饶丞不就】余瑱【合肥人官北平都指挥与同官谢贵密谋拒靖难师贵死瑱走居庸闗练兵将袭北平成祖命将击之被执死之】忠【合肥人累官都督建文初从景隆拒北平战败被执不屈死】宋瑄【合肥人西宁侯晟之子建文中为右卫指挥御靖难兵战死弟瑛嗣侯爵殉土木之难】徐凯【合肥人建文中以副总兵官镇沧州靖难兵至战败被执抗节死】瞿能【合肥人父通以开国公官都督佥事能嗣官从蓝田击西番有功燕师起从李景龙为禆将攻北平与其子率精骑攻张掖门垂克景隆忌之令候大军同进于是燕人夜汲水沃城方大寒冰凝滑不可登景隆卒至大败已又从景隆进驻白沟河与燕师战能父子奋撃所向披靡防旋风起王突入驰撃遂斩能父子南军由是不振】廖镛【永忠孙任散骑舍人厯官都督建文时与议兵事时宿殿廷镛与弟铭尝受学方孝孺孝孺死镛铭检遗骸瘗聚寳门外山上廖氏亦见収论死】徐忠【字仲达合肥人父用从太祖为河南卫副千户忠嗣官进济阳卫指挥佥事从燕王狥滦河拔其城功最李景隆攻北平燕王还救之置五军忠号骁勇使将前军败景隆郑村坝遂从渡淮入京师累迁都督佥事封永康侯忠每战摧锋跳荡为诸将先而驭军甚严所过无扰善抚降附得其死力事继母以孝闻成祖北廵以忠老成留辅太子监国卒諡忠烈】周让【字克逊无为人倜傥尚气节以刘基荐任给事中永乐初两使西域被拘徙之荒野濒死者数终不屈谕以本朝恩信卒令畨人随之入贡有重使古刺集】史昭【合肥人永乐初积功至都指挥佥事镇凉州讨平叛宼娄达噶移镇西宁仁宗立上言西宁俗鄙悍请设学校如中土报可宣德初曲先卫酋萨竒苏邀刦西域徃来使昭讨之长驱至曲先萨竒苏遁威震塞外寻以征西将军镇守宁夏进右都督昭居宁夏十二年老成持重兵政修举邉境无事　娄达噶旧作老的罕萨竒苏旧作散即思今俱改正】陈瑄【字彦纯合肥人累立战功擢都督佥事永乐初封平江伯防北京辽东饷不足命瑄为总兵都督始议海运嵗输百万石抵直沽又城天津卫籍兵万人守之宣宗朝镇守淮安兼督漕运防更民运为兑运漕政益修漕渠在江淮间者瑄功为大卒諡恭襄】蔚绶【合肥人厯官布政司叅议永乐中拜礼部侍郎绶履行端方宣德初以礼部尚书致仕卒】申泰【无为人洪武间知延平府防诸守有賍败者令徧搜各省知府至延平止得米三升钞二贯考天下清亷第二】龙源【字有本合肥人少警敏力学永乐初预修大典授工科给事中亲丧家居见民収不良即闻于朝其人赂当道诬之遂罢归】方正【合肥人永乐初授工部主事时建北都督工规画有条擢江西叅政平峒贼迁福建布政】丁毅【字士宏无为人永乐进士选庶吉士性刚直时近臣有纪纲者势倾中外众莫敢忤毅独正言与之抗纲服其直不能厄】郑泰【字景旸舒城人永乐进士任给事中谠言动众超补刑部侍郎玺书褒美】朱昂【字廷举无为人厯任福建叅政廵海有声绩归休二十五年葛巾野服如未尝有势位者有里人负屈尝隂白有司以伸之人或造谢杜门不见】李春【字景阳无为人正统进士兵科给事中有直声转福建叅议汀盗起春亲抵巢穴谕降进江西左叅政抚诸洞反侧厯两藩俱着声绩】沈譓【字用正合肥人景泰进士知东昌府政尚严明常禄外不入一钱折狱明允铨注天下亷能官第一】王敬【字惟瞻庐江人景泰间任大理评事力白三原王恕之寃众论多之】鲍德【舒城中景泰举人知华容县九年兴学劝农惩奸理寃治称湖湘第一】吴凯【字廷辅合肥人由进士擢兵科给事封驳敷奏动存大体承防覈邉储罢武弁不职者四百余员仕至广东少叅】叶鸾【字应和舒城人景泰进士任贵州叅议杂苖难治鸾亷静忠诚按部所至一防以法有宣慰刲人肠藩臬莫能紏鸾驰谕即服罪又宣慰有夺嫡者佥允其请鸾独不署名亲老授副使终养】张淳【字宗厚合肥人成化进士厯御史出勘牧马草塲请罢近畿仁寿宫皇庄以益牧地议虽不从他皇庄所侵据者缘是悉还民按贵州擒叛苖普安阿保父子抚其党五十九砦籍为编氓正德时积官至右副都御史廵抚保定其知吉安尹应天并有异政】蔚春【字景元合肥人治进士兵科给事中陈时政八事邉务七事咸见施行叅政广西以鲠介为忌者中伤乞归】郑时【字季良舒城人景泰进士授御史遇事敢言出按湖广江西着风采坐事谪内乡知县擢延平知府皆有名遭丧归庐墓三年白驯墓侧累官南京刑部尚书以清慎称】秦民悦【字宗化舒城人天顺进士厯广平知府考绩为畿内冠累擢南京吏部尚书以星变偕九卿陈时政二十三年多议行】吴敬【无为人母疾割肝煎汤母愈而敬不伤事闻太祖官以賛礼郎又同郡沈秉直刲股疗母疾华定国刺臂血愈母疾姜润割股愈母疾俱旌表张澄朱扆吴孝子俱以孝行称】张政【庐江人父丧庐墓虎狼逺迹同郡有王绍由进士厯御史母丧庐墓髙兴父丧庐墓俱正统中旌表又沈諲母丧庐墓成化中旌表又胡纪胡铎父母丧庐墓钱敏母丧庐墓张梅父丧庐墓李得春父母丧俱庐墓孙剪儿母丧庐墓李大经周继成詹天瑞俱刲股庐墓先后旌表】薛逺【祥之孙正统进士景泰时官户部郎中有能声成化初用兵两广出督军饷谕众能破贼者以其赀予之将士争奋贼平进户部尚书】周玺【字天章庐州卫人治进士厯礼科都给事中武宗时屡以灾异偕同官切陈时弊后擢顺天府尹刘瑾用事玺数与抵牾词色无假瑾积愤矫防下诏狱榜掠死】郭鋐【合肥人治中以总兵官督漕运筦漕十三年军民利病必力陈于朝尝濬通州河二十里置坝令浅船搬运嵗省帑金数万】郑元【合肥人自元以上五世同居治中旌表】曹琥【巢人治进士授户部主事御史周广疏劾钱寜被谪琥抗疏救之贬寻甸通判再迁广信同知时镇守中贵托贡献频有徴敛琥摄府事坚持不予擢巩昌知府未任卒】方钦【字寅之巢县人宏治举人知福山县同官俱为流贼所害钦以好官不要钱独免刘瑾用事监司敛诸属金钱献媚钦独无所输因注下考子榘知平隂县耿直忤时亦有清操】李绍贤【巢人正德中除行人笃学敦行以小臣抗疏諌南廵被杖创甚死】万振孙【字性儒合肥人嘉靖进士服官刚正知襄阳府举覈属令赃过令贿监司为解勿释也陞副楚臬适矿使纵横振孙捕其爪牙立毙之以忤防削籍】刘仑【字山甫无为人嘉靖进士擢御史廵陜西修举茶马八事回按顺天疏陈畿辅灾荒疾苦转太仆少卿防景王之国廷议恐其骚推仑湖广廵抚及期营办有方公私不扰楚人颂之】宛嘉祥【字白湖庐江人嘉靖举人知思南府抚戢强防四境帖服民立碑颂之】蔡悉【字士备合肥人嘉靖进士授常德推官累官南京尚寳卿署国子监尝请立东宫又极论矿税之害有学行淡宦情仕五十年家食强半清操亮节淮西人宗之】丁华一【无为人兄弟五人不忍析居相与折梅五枝共接一本各识之祝曰若一枝苦即某有异志后五枝俱秀而实乡里称为五果丁氏又向侃兄弟五人白首同居妻亾鳏居四十年又薛崇礼与兄崇仁俱以孝友为时重】窦子偁【字燕云合肥人万厯进士授大理评事抗疏请建储后守泉州课最督学湖广计注亷明第一迁福建布政使】朱万春【字寰同无为人万厯进士知上饶遏珰防开采之扰省长差拖累之患擢御史劾本兵紏总河论首辅请东宫出阁讲学按四川奏留帑金充采办免加赈灾荒转江右道平鄱湖剧贼内陞厯左通政】许如兰【字湘畹合肥人万厯进士知绍兴府举卓异后廵抚广西折悍藩平剧贼转副都御史】赵一韩【字如勃巢县人万厯进士司李九江时中珰収税恣横痛防以法视芜闗亷声比前官叶茂才魏珰时能植节自振】朱来逺【字文甫庐江人万厯进士初令秀水除杂差以苏民禁私贩以惠商劝课省刑时称善治仕至太常卿】卢谦【字吉甫庐江人万厯进士擢御史出为江西右叅政引疾归崇祯中流贼犯庐江谦命服危坐中门贼至不屈死赠光禄同时举人张受毕户周亦不屈被杀】胡守恒【字见可舒城人崇祯进士授推官改编修乞终养归里流贼攻舒城守恒与逰击孔廷训督民兵共守城防死之赠少詹事諡文节】沈志杰【无为人崇祯中流贼犯境志杰率子可则侄可仕及乡兵乘夜破营父子叔侄俱罹难】杨四知【无为人崇祯进士知汉阳擢御史陈江北被防之状兵将玩冦之又上铨政京营漕运及被冦地方求改折免等疏廵视两闗劳瘁卒官】余承德【无为人崇祯末流防至祖母及母被执承德号呼卫之并遇害妻杨氏投河死妹玉女亦不屈死】程楷【合肥人厯官叅政崇祯十五年张献忠攻城楷方里居与知府郑履祥经厯郑元绶分门拒守防提学徐之垣以试士至献忠遣其下伪为诸生袭冠以入夜半举礮城中大扰楷不屈死之赠光禄卿】张四哲【合肥人崇祯乙亥流防围庐同弟四美四奇与贼战城下不胜退与弟暨妻女子妇共十五人投井以殁】王寖大【字幼章合肥人崇祯进士事继母抚异母弟五人内外无问言乙亥守城亲冐矢石厯任南吏部郎家居三遇旱蝗捐资助赈规画甚详尤萃力史书所着有春秋说史纲钞数十万言】黄得功【号虎山合肥人后徙开原卫少负奇气胆畧过人崇祯中以讨流贼功封靖南伯福王时进封侯命移镇太平御良玉大兵南下仓卒中流矢得功知事不可为拾所拔箭刺吭死其妻闻之亦自经　本朝乾隆四十一年】
　　【赐特諡忠桓】
　　本朝张维德【合肥人明崇祯乙亥流宼入境其父被执将见杀维德甫十嵗延颈就刃求代贼义而释之顺治丙申父没哀毁骨立庐于墓三年】张振祚【庐江人父任擕孥知四川嘉定州崇祯壬午流贼逼城祚奉父命领数骑突出求救城防祚还见父被害触石死时弟振祺应试囘籍阻绝无音耗及顺治甲午闻信奔赴至保宁不得前廵抚李国英拔署梓潼县三年道始通即辞官寻母遇之峩眉县年七十余矣奉以归又合肥张文达壬午夏诣北庄収麦闻宼至奔还于积尸中覔得其父负行七十里抵庄得全逹年至一百三嵗】
　　【勅建坊又庐江髙克谨年十三父为宼执谨乞身代宼两释之又郡人曺坚方华张大履胡防杨光耀王鳯吾贾文彪郭士瑛许明时宋志灵张一纶魏振趾张应星俞尚质俱以孝友闻】龚鼎孳【字孝升合肥人明崇祯进士官至兵科给事中　本朝召用累迁左都御史再谪再起厯刑兵礼三部尚书卒諡端毅鼎孳洽闻博学以诗古文称】李天馥【字湘北合肥人顺治戊戌进士授检讨厯工刑兵吏四部尚书以老成清慎拜大学士心虗公尝谓变法不如守法欲救不能无时以为得体卒諡文定子孚青康熈己未进士官编修有诗名】王纲【字燕友合肥人顺治壬辰进士授兵部郎督捕逃案山积纲为振滞狱释株连冬月流徙出闗者给汤粥衣絮终通政叅议】张肯糓【字式似巢县人知泰州事时巴三纲之乱贼众潜布城中猝发执肯谷去诱降不屈绐执者得脱奔叩幕府陈进勦防躬为向导一鼓而三纲授首迁鳯翔知府转济南皆着治绩】胡永亨【守恒子守恒死壬午难永亨募勇士夤夜入贼营収父骸而葬之康熈庚戍成进士为户部郎奉命鞫广东滞狱仁恕得情分廵肇髙亷罗道公亷持法于积弊多所厘剔】刘承恩【字亮公庐江人厯广东潮州副将康熈十五年吴逆倡乱滇黔承恩协众将摧锋防阵所向披靡大小三十余战未尝挫鋭十八年卒于军】
　　【赐祭归葬】王承业【庐江人由行伍为广东总兵官管副将事康熈十七年援勦广西有功二十年进征云南殁于阵　赠右都督】曹天复【字賔鲁巢县人明诸生端方好学年七十慨然去乡邑或遇之白石山禅林中不交一言而去计其寿已百三嵗矣后竟不知所之】
　　流寓汉施延【字君子靳县人避地庐江临湖县种瓜为业明五经星官风角家贫母老周流佣赁顺帝时徴拜太尉】宋凌策【字子竒泾县人防孤厉志好学宗族初不加礼因决意渡江与姚同学于庐州】杨绘【字元素绵竹人皇祐间进士第一仕至天章阁待制尝寓无为】
　　【州山中自号无为子】谢枋得【字君直弋阳人宋亾隠于郡之南乡后潜徃江南为荐者所逼不屈死】元蔡章【洛阳人任闽省员外郎至正中越海北归遇大鱼摧舟漂流七日从台州登岸至舒城遂家焉】明陈寿【字本仁新淦人官兵部侍郎亷声素着徙居合肥】
　　列女汉焦仲卿妻刘氏【名兰芝为姑所逐自誓不嫁其家廹之遂赴水死仲卿闻之亦自缢遂合葬焉塜树皆成连理】唐朱延寿妻王氏【舒城人延寿姊为杨行密夫人行密狎延寿延寿怒隂与田頵通谋事泄见杀王氏聚寳货焚府舍誓不以皎然之躯为仇人辱遂赴火死】宋杨察母【察防孤七嵗始能言母知书尝自教之察与弟寘皆举进士甲科】包繶妻崔氏【繶拯子繶通判潭州卒拯尝出其媵在父母家生子崔密抚其母使谨视之繶死后取媵子归名曰綎熈宁间封永嘉郡王】贾易母彭氏【无为人易七嵗而孤彭以纺绩自给日与易十钱使从学易不忍使一钱每浃旬輙复归之】元张氏女【庐州人嫁为髙垕妻母病目丧明张氏归省抱母泣以舌防之目忽能视】余阙妻蒋氏【从阙守安庆城防率其妾与子女堕井死按旧志作耶卜氏考府志卜氏耶律氏皆阙妾也今改正】明吴复妻杨氏【合肥人复在普定买妾杨氏年十七复死视殓毕沐浴更衣自缢死诏赠贞烈淑女】郑亨妾张氏【合肥人亨卒自经以殉诏赠贞节淑女】张必美妻萧氏【无为州人嫁半载必美死军人徐尔典欲私之氏坚拒徐素暴横姑惧祸劝氏从之氏曰吾死祸即已何惧焉遂自经死】宋国兴妻曹氏【合肥人国兴战殁曹苦节终身诏旌其门为贞节按明史言其闻变即行自经未知孰是】周凝贞妻吴氏【无为州人凝贞卒呉年二十四嵗毁容誓死不更适以奉孀姑姑卧病齿毁弗能食呉断其儿乳以乳姑冬月卧拥姑背以暖之宛转牀席者三年姑卒哀毁骨立】王氏【合肥人正德中流贼入城氏抱子女赴塘水死又同邑张氏二女正德中流贼欲驱之行女相携赴水死】徐印妻朱氏【成国公朱纯臣女夫殁楼居十余年足不履地崇祯末遇流贼之乱捧庙主自焚死】
　　本朝蔡机妻金氏【合肥人工书画夫亾尽拾付火絶粒旬余家人乘昏愦饮以参汤复苏如是者再终饿死雍正八年　旌又同邑张妻杜氏龚绍渤妻吴氏张拱明妻李氏方永芝妻宋氏萧元秉妻贾氏髙继国妻陆氏黄承邺妻张氏赵徴妻江氏徐干妻吴氏黎鳯妻罗氏余子盛妻陈氏李菖妻陈氏刘正魁妻吴氏郭呈举妻郑氏烈妇万氏楚氏又烈女刘姓聘妻苏氏刘智聘妻蔡氏黄姓聘妻张氏皆殉夫死俱乾隆年间　旌】王景灿妻董氏【合肥人景灿病甚刲股疗之肉尽臂脱死又同邑汪曽三妻闻氏割股疗姑创甚死又赵璋妻陈氏少寡事姑孝姑病卧数载勤瘁仆地死乾隆年间　旌】萧宏鄼妻李氏【合肥人夫亾守节康熈中旌又同邑举人程曰曙妻王氏邹狱妻罗氏丁方矶妻王氏陈国标妻李氏应士彦妻瞿氏慈懋】
　　【妻孙氏学使程汝璞妾沈氏县丞完振韬妻郭氏俱雍正中　旌田穰发妻郑氏龚永泽妻黄氏权赐书妻马氏董化豸妻陈氏朱纬妻禇氏冀时妻龚氏胡其烱妻洪氏沙声敬妻陶氏刘之镇妻徐氏蔡梓妻黄氏汪正洪妻王氏张秉忠妻徐氏朱尔同妻郭氏方太占妻郭氏龚华妻杨氏许梦熊妻呉氏王绅妻刘氏张延璐妻龚氏程贞麟妻邵氏王林章妻李氏张如玉妻程氏杨氏程宣妻倪氏呉干妻杨氏朱嵩妻栗氏刘国珍妻史氏王履仁妻蔡氏左宓妻赵氏刘克譲妻髙氏魏其智妻赵氏殷仲右妻郎氏刘宏训妻汤氏张桓妻陈氏徐长安妻王氏王亶妻俞氏张德玉妻李氏李鹿友妻姚氏王命妻张氏杨大璋妻童氏徐裔显妻郑氏胡郁文妻王氏周明忠妻姚氏李生泰妻陈氏周诗人妻刘氏戴永德妻郝氏孔铨妻王氏陈国英妻宋氏秦先春妻姚氏汤斯震妻鲁氏魏振定妻武氏王襄继妻吴氏刘世吉妻魏氏袁士忠妻范氏黄国铨妻荚氏杨耿章妻韦氏赵懋纲妻胡氏王永升妻刘氏陈梦兆妻吴氏王三锡妻洪氏陆麟阁妻杨氏李枢妻孙氏苏琏妻周氏李麟妻史氏田畬妻童氏虞介梅妻宋氏孙天妻董氏秦禹文妻孙氏龚尚鳌妻王氏杨晁妻徐氏董英妻臧氏程效祖妻吴氏温锐公妻阎氏潘湄妻沈氏张延妻李氏李士宏妻吴氏龚廷选妻刘氏牛麟箕妻胡氏卢望麟妻王氏张先振妻王氏冀惠妻周氏周宗礼妻巫氏宋裕仁妻完氏束应元妻沈氏陈梦祥妻谢氏何绍逊妻龚氏胡其熉妻何氏周之礼妻包氏韦应召妻吴氏王士麟妻罗氏吴旭升妻张氏鲁尚升妻昻氏卫端毅妻汪氏徐蜀江妻李氏王玉模妻宋氏童正甫妻娄氏蔡举妻杨氏唐三元妻王氏邱英妻周氏王履坦妻吴氏李士恒妻杨氏马荣妻陈氏许孙蕗妻髙氏张蕙继妻何氏刘志逵妻张氏廖世琼妻王氏妾王氏蔡苪妻李氏薛雯妻栗氏姚宏商妻程氏章天叙妻张氏陆士宏妻杨氏雷琦妻许氏程逊妻余氏陈起鳯妻蒋氏程式伊妻髙氏杨明策妻吴氏田宜妻娄氏程正笏妻李氏王元勲妻赵氏叶兆秀妻陈氏周之德妻李氏董九思妻陈氏李芳芃妻张氏李显成妻朱氏许含玉妻王氏李煊妻沈氏汤帝载妻陆氏胡宗禹妻王氏孙廷璧妻何氏许孙嵗妻李氏程本道妻刘氏徐珊妻滕氏王鉴妻周氏娄序益妻张氏吴云黻妻王氏谢鹤昻妻方氏王万佐妻余氏许五重妻瞿氏俞沂妻范氏王有典妻彭氏李盈卤妻邹氏陶礼妻王氏吴山辉妻陆氏陈九有妻丁氏魏义忠妻徐氏吴浩妻郭氏王允防妻张氏王廷璧妻解氏龚应琔妻贾氏吴潮妻孟氏汪淑妻郭氏许又公妻杜氏朱玉翠妻刘氏窦龙麟妻陆氏陈公妻丁氏魏廷桂妻许氏谢锦寿妻程氏卫万郁妻胡氏韦居荣妻楚氏陆洪纲妻阮氏髙瑞尧妻葛氏程以德妻陈氏程志黾妻龚氏栢之濬妻白氏蔡庚妻吴氏张维珍妻沈氏李士珠妻俞氏葛文中妻杨氏王泽逺妻许氏赵师抃妻鲁氏李德容妻谢氏许泰卓妻龚氏刘国泰妻王氏周荣妻陆氏郭羽林妻夏氏丁方林妻贺氏李三重妻洪氏黄士章妻杜氏王伦升妻娄氏陈防吉妻钟氏周道昌妻王氏娄奎灿妻吴氏何无奇妻马氏陈大章妻钟氏丁大顺妻李氏胡万桂妻陶氏鲍之俊妻蔡氏曽日俊妻刘氏呉仲士妻刘氏唐和三妻蔡氏史兴隆妻王氏尹有章妻鲁氏杨立仁妻陈氏鲍宜极妻傅氏王冕妻沈氏完球妻袁氏完玥妻李氏周士冕妻胡氏萧芾妻赵氏郑世栋妻巫氏沈世珣妻袁氏程毅妻李氏蔡卓妻应氏邹珣妻王氏陆璵妻吴氏靳绍文妻蔡氏蔡合洲妻吴氏完德凝妻萧氏王学谟妻陈氏黄赐禄妻潘氏赵迈九妻禇氏孟国瓒妻龚氏杨焯妻王氏史本咏妻孙氏王三台妻史氏贞女苏知川聘妻陈氏又贞女杨氏俱乾隆年间　旌表】周维先妻赵氏【舒城人维先病卒氏有娠忍死以俟父母遽议改适氏曰事急矣吾不能待也取薙髪刀自刎死又沈梦云妻杨氏萧敬忠妻许氏张锦纯妻陶氏俱殉夫死康熈乾隆年　旌又同邑髙明令张国城妾王氏徐君仲妻刘氏朱吉士妻张氏奚某妻晋氏宋又郊妻鲍氏阙廷贤妻王氏方肇祥妻任氏宋又礼妻王氏李广圻妻奚氏汪守信妻王氏武举胡希俨妻王氏俱系殉夫死】金式吕妻贾氏【舒城人早寡守节又同邑周五有妻周氏张拱妻徐氏张文藻妻黄氏徐翼麟妻李氏张瑛妻周氏杨翼公妻樊氏徐麟妻王氏盛世礼妻姜氏谢朝鸣妻汪氏李士镛妻卢氏徐伟士妻程氏周易妻史氏靳三友妻毛氏洪元标妻盛氏蔡永祚妻黄氏许俶妻韦氏俱雍正中　旌任效孔妻宋氏孔衍统妻杨氏徐元英妻程氏任荣世妻龙氏李伟士妻胡氏李树榛妻李氏欧文韬妻彭氏黄文炳妻毛氏李伟公妻王氏汪千一妻戴氏沈宏策妻王氏侯天健妻韩氏陶洙妻黄氏汤惟一妻贾氏盛子成妻程氏李防妻王氏曽闻箴妻谢氏孔兴诚妻滕氏朱能妻赵氏李日章妻祝氏陈昆瞻妻束氏王文炳妻周氏潘嗣植妻凃氏靳起祚妻余氏丁燕妻钟氏黄希智妻钟氏髙岑妻尹氏束鸣镳妻钟氏许俊妻朱氏胡用和妻祝氏阙云岱妻许氏金国璜妻王氏陈锡范妻傅氏阙云辉妻任氏谷通妻梅氏贾邦録妻陆氏又烈女张成未婚妻阙氏贞女张学易聘妻芮氏俱乾隆年间　旌】朱子才妻胡氏【庐江人夫死守节有强暴谋汚之自缢死康熈年　旌又黎志美妻刘氏何志厪妻陈氏钱崇北妻王氏杨建田妻胡氏俱殉夫死雍正乾隆年旌】李之纪妻夏氏【庐江人夫亾守节康熈中旌又同邑何寅先妻张氏徐愈宏妻夏氏陈士秀妻蔡氏俱雍正中　旌唐烈懿妻吴氏袁懋佐妻陶氏李铨偀妻庐氏黄滋和妻查氏宋嗣炎妻方氏程周岐妻黄氏郭百御妻张氏金淑士妻施氏生员许简妻汪氏许应元继妻孙氏陈长禔妻李氏生员卢之巽妻毕氏王长璝妻郑氏蔡日和妻羊氏徐自湘妻朱氏徐洛妻汪氏张杰妻杨氏张振允妻呉氏孙既秩妻王氏左防逺妻李氏周卞石妻方氏何昆妻陈氏严大賔妻金氏谷扶世妻丁氏吕宛才妻胡氏钱鸣琦妻王氏呉竞妻黄氏丁宸妻徐氏丁实妻朱氏姚之廸妻许氏陈大卿妻陈氏曺立勲妻王氏许绍份妻叶氏金文防妻张氏曺懋和妻孙氏李俊偀妻王氏烈妇杨建由妻胡氏又贞女宋嗣熈聘妻李氏叶文元聘妻方氏俱乾隆年　旌】吕之源妻朱氏【无为人殉夫死又同邑刘有绅妻谢氏黄瓒妻呉氏王应标妻孟氏朱有福妻周氏某妻董氏皆殉夫死乾隆年　旌又烈女王道聘妻谢氏许字道道没女年十四随母徃奠留侍姑嫜乆之父母念其防欲改适因自缢死与同邑童文成聘妻卞氏陈子仲聘妻朱氏俱雍正年旌】何大封妻阮氏【无为人夫亾守贞有授之食误犯其手者即引刀自防其指蓬首鹑结者六十年又同邑生员髙景文妻张氏袁贻谷妻髙氏仰前章妻祝氏谢之秉妻巴氏生员季忠昻妻许氏梅能宗妻徐氏监生萧通衍妻范氏生员季运灿妻张氏方祚成妻俞氏王赐爵妻邓氏刘遇圣妻夏氏监生夏续祖妻周氏丁良嵩妻汪氏朱前浩妻汪氏生员刘士瑶妻潘氏黄文长妻程氏阎应科妻吴氏呉允愉妻黄氏张钺妻何氏邢国藩妻董氏程天修妻朱氏张良畧妻叶氏张承绍妻马氏贞女孙世禄妻周氏俱雍正年　旌徐大定妻章氏洪序妻叶氏张万春妻水氏生员栢茂妻洪氏李士通妻王氏萧时宜妻张氏徐啓升妻杨氏刘国寳妻李氏章一兆妻方氏伍永遐妻汪氏闗行惠妻林氏杨加臣妻余氏张时华妻周氏李文志妻项氏丁国良妻朱氏鲁光发妻张氏汪正钧妻朱氏汪芬妻季氏生员李上要妻奚氏张道揆妻雷氏王鳯妻张氏杨四照妻呉氏张翰妻徐氏周开瑶妻毕氏凌世宗妻汪氏喻钧妻钱氏倪邦琏妻彭氏余国瑞妻鲁氏彭朝鼎妻朱氏倪光贤妻李氏鲁国英妻朱氏许家振妻吴氏朱子珊妻萧氏朱智古妻沈氏陈世信妻陈氏刘廷顗妻何氏陈鼎新妻罗氏吴球妻陈氏潘国勲妻楚氏徐啓棐妻王氏张光烛妻周氏时合俊妻杨氏陈日鼇妻倪氏束三妻蒋氏朱应采妻李氏杨遇崇妻吴氏阮嘉行妻陈氏监生钱朝抡妻袁氏张正音妻邱氏吴一淇妻倪氏监生倪光宸妻胡氏李凌飞妻张氏监生萧万源妻朱氏周之科妻冯氏季鹓举妻杨氏冯志濓妻彭氏又烈妇钱永松妻杜氏贞女俞双未婚妻张氏张可权未婚妻王氏孙廷祠未婚妻张氏程正爵未婚妻髙氏张之校未婚妻章氏俱乾隆年间旌表】赵士玉妻英氏【巢县人夫亾服三年丧葬毕服□遂絶食死又同邑刚启元妻陆氏史子明妻孔氏任绍周妻郭氏祖懿修妻唐氏张大纶妻汤氏又烈女黄万正聘妻郭氏俱殉夫死】阎宏皓妻萧氏【巢县人夫亾守节又同邑葛锽裔妻唐氏俱雍正中　旌又汪七德妻吴氏赵如兰妻孙氏缪球妻吴氏缪元恺妻张氏何秉恒妻李氏李淑广妻□氏张志成妻呉氏监生汤遵祖妻秦氏监生向桂妻沈氏杨奕绪妻刘氏翟宏増妻万氏生员冯朝选妻汤氏赵孙衢妻徐氏吴廸康妻陈氏郑克旭妻杨氏翟永蔚妻呉氏方贡千妻东方氏杨永清妻查氏单东曙妻汤氏缪以将妻郭氏洪灿妻宣氏荚作俊妻陈氏刘栻妻周氏又贞女闻君甫室女闻氏俱乾隆年间旌表】
　　仙释汉左慈【字元放庐江人少有神道尝在曹操坐求铜盘贮水以竹竿饵钓于盘中须臾引一鲈鱼出操令求蜀姜恐其近取因曰前使买锦可増市语顷即得姜还并获操使报命操出近郊慈携酒一升脯一觔百官莫不醉饱操怪欲収杀之忽不知所在终不能害云】唐慧满【贞观间于大蜀山诵法华经有白衣称东海王少子来聼时苦旱慧满令其降雨答曰盗布天泽当殛死慧满曰汝舍身救民我诵经度汝白衣去大雨随至越三日龙死于山取而葬之民为立祠】三刀禅师【唐末居庐江显宁院黄巢之乱贼执而斫之三刀无血故名】崔自然【巢人少好道得服松脂法隐于城南洞中辟谷修炼冬雪积满尝溪中澡浴每入山虎豹皆驯服一日告逝后有人见之豫章道上今石牀药鼎尚存】
　　土产万寿防【出合肥机房在万夀寺左右故名】绢【出舒州宋史地理志庐州贡绢】丝布【出庐州唐书地理志庐州土贡】何首乌【红白二种出合肥深山中者佳】五加皮【无为产者良】石斛【出合肥唐书地理志庐州土贡生石斛明一统合肥县所出】白蜡　矾【出庐江九域志庐江县有昆山矾】鲥鱼【出庐江无为】玉面貍
　　【出合肥者佳】竹鸡【一名山子】狐【俱出合肥】

　　钦定大清一统志卷八十六
&lt;史部,地理类,总志之属,大清一统志,凤阳府图&gt;
&lt;史部,地理类,总志之属,大清一统志,凤阳府图&gt;
&lt;史部,地理类,总志之属,大清一统志,鳯阳府表&gt;
&lt;史部,地理类,总志之属,大清一统志,鳯阳府表&gt;
&lt;史部,地理类,总志之属,大清一统志,鳯阳府表&gt;
&lt;史部,地理类,总志之属,大清一统志,鳯阳府表&gt;
&lt;史部,地理类,总志之属,大清一统志,鳯阳府表&gt;
&lt;史部,地理类,总志之属,大清一统志,鳯阳府表&gt;
　　钦定四库全书
　　钦定大清一统志卷八十七
　　鳯阳府【在安徽省治北六百七十里东西距四百二十八里南北距四百八十里东至泗州界一百八十里西至颍州府颍上县界二百四十八里南至庐州府合肥县界一百五十里北至江苏徐州府萧县界三百三十里东南至滁州治二百二十里西南至六安州界三百三十里东北至徐州府睢寜县界二百四十里西北至河南归徳府治五百五十里自府治至　京师一千九百八十五里】
　　分野天文斗分野星纪之次【宿州为房心分野大火之次懐逺为奎娄分野降娄之次】
　　建置沿革禹贡扬州之徐豫二州之域【府治属西北境属豫北境属徐】周为钟离国战国属楚秦置九江郡【北境属泗水郡】汉仍为九江郡地【郡治在府西南境西北境兼为沛郡地】三国魏置扬州【治府西南境】晋初为淮南郡地【郡治在府西南境】东晋侨置豫州【治府西南境】安帝始分置钟离郡【治燕县今鳯阳县】刘宋泰始中侨置徐州【宋书州郡志徐州泰豫元年移治朐山元徽元年还治钟离】萧齐曰北徐州钟离郡【永元二年豫州入魏】梁因之【豫州属魏改置州普通七年克扬州复曰豫州】东魏武定七年改北徐州曰楚州【时豫州亦入魏复曰扬州】北齐曰西楚州【武平中州入陈复曰豫州后周大象元年复克之曰扬州】隋开皇初郡废三年改濠州因水为名大业初复曰钟离郡【西南境改置淮南郡西北境为彭城蕲城谯三郡地】唐武徳三年复曰濠州天寳初复曰钟离郡乾元初复曰濠州【李吉甫元和郡县志中间濠字误去水傍元和三年始又加水】属淮南道贞元初改属河南道五代因之【府境属呉及南唐惟北境内属】宋仍曰濠州钟离郡属淮南西路【北境后入金】元至元十三年设濠州安抚司十五年改为临濠府二十八年复曰濠州属安丰路明初呉元年复曰临濠府洪武二年以临濠为中都六年改曰中立府【旧志五年改中立府定为中都今从实録】七年改曰鳯阳府【始移今治】直南京
　　本朝初属江南省康熈六年分属安徽省领州二县五
　　鳯阳县【附郭东西距一百一十五里南北距一百一十里东至泗州盱眙界七十里西至懐逺县界四十五里南至定逺县界五十里北至壁县界六十里东南至泗州盱眙界七十里西南至夀州治百八十里东北至泗州五河县治九十里西北至懐逺县界六十五里汉置钟离县属九江郡后汉为钟离侯国晋太康二年属淮南郡安帝置钟离郡改县曰燕县北齐改曰钟离县唐为濠州治五代宋因之金改临淮属泗州元复曰钟离明洪武初改临淮七年始分置鳯阳县为鳯阳府治　本朝乾隆十九年裁临淮县入焉】懐逺县【在府西北七十里东西距一百二十里南北距一百六十里东至鳯阳县界三十里西至颍州城县界九十五里南至鳯防县界七十里北至宿州界九十里东南至定逺县治一百七十里西南至鳯防县界七十里东北至壁县治一百八十里西北至防城县治一百四十里汉置当涂侯国属九江郡又平阿侯国属沛郡后汉为当涂平阿二县皆属九江郡晋属淮南郡安帝侨置马头郡省二县入之刘宋初以郡属南豫州泰始后属北徐州萧齐因之后魏属楚州北齐改曰马头县又改置荆山郡隋开皇初郡废改县曰涂山属钟离郡唐武徳四年省入钟离宋寳祐五年置懐逺郡及荆山县属淮南西路元至元二十八年省荆山废懐逺军为县属濠州明属鳯阳府　本朝因之】定逺县【在府南九十里东西距一百六十里南北距一百五里东至滁州界七十里西至夀州界九十里南至庐州府合肥县界六十里北至鳯阳县界四十五里东南至滁州全椒县界七十里西南至合肥县界九十里东北至泗州盱眙县界九十里西北至懐逺县界九十里秦置东城县汉属九江郡后汉属邳州郡晋属淮南郡刘宋省梁天监初改置定逺县兼置定逺郡及安州太清中州废北齐改郡曰广安隋开皇初郡废以定逺县属钟离郡仁夀元年废郡改为临濠县唐复为定逺县属濠州五代南唐改属定逺军宋元仍属濠州明属鳯阳府　本朝因之】夀州【在府西少南一百八十里东西距六十里有竒南北距一百五十里有竒东至鳯防县界半里有至颍州府颍上县界六十里南至六安州界一百五十里北至鳯防县界半里东南至庐州府合肥县治一百八十里西南至颍州府合邱县治一百三十里东北至鳯防县界半里西北至颍上县治一百三十里春秋六蓼国地战国时楚夀春邑秦置九江郡汉置改淮南国刘安反国除元狩元年复为九江郡后汉因之三国魏曰淮南郡正始初为扬州治晋亦曰淮南郡后改置南梁郡义熈中兼置豫州刘宋亦曰豫州南梁郡萧齐曰豫州梁郡后魏景明元年改曰州梁普通七年复曰豫州太清二年曰南豫州东魏武定七年复曰州陈大建五年复曰豫州后周复曰州隋开皇初郡废九年改曰夀州置总管府大业元年府罢寻复曰淮南郡唐武徳二年复曰夀州七年置都督府贞观元年府罢天寳初改夀春郡乾元初复曰夀州属淮南道五代初属呉置忠正军节度后唐天成三年为顺化军节度周显徳三年复曰忠正军徙治下蔡宋初复曰夀州夀春郡忠正军节度为淮南西路治所政和六年升夀春府乾道三年罢府置安豊军还治夀春金复曰夀州贞元元年属南京路元至元十四年改安丰路总管府十五年为散府二十八年改安丰路属河南江北行省明初复为夀春府寻曰夀州以州治夀春县省入属鳯阳府本朝因之】凤台县【在府西南一百八十里东西距一百十里南北距九十里东至懐逺县界五十里西至颍州府颍上县界六十里南至夀州界半里北至颍州府防城县界九十里东南至定逺县界九十里西南至夀州界半里东北至懐逺县界七十里西北至颍上县治一百三十里明夀州地　本朝雍正十一年折夀州东北境置鳯防县与夀州共城治】宿州【在府西北二百三十里东西距一百六十里南北距一百七十里东至灵壁县界六十里西至河南归徳府永城县界一百里南至懐逺县界八十里北至徐州府萧县界九十里东南至鳯阳县治二百三十三里西南至颍州府防城县治一百二十里东北至江苏徐州府邳州治二百二十里西北至永城县治一百四十里禹贡徐州之域春秋属宋战国属楚秦置泗水郡汉髙帝改为沛郡治相县领符离等县后汉改置沛国晋因之东晋徙郡治萧以相县属焉省符离为符县刘宋因之梁大通中侨置睢阳县兼置睢阳沛郡东魏武定六年改郡曰睢南县曰斛城北齐天保七年又改县曰符离省相县入之隋开皇初郡废三年州废以县属彭城郡唐武徳四年属徐州元和四年割符蕲县及泗州之虹县置宿州太和三年州废七年复置属河南道五代因之宋曰宿州符离郡开寳元年建保静军节度属淮南东路金曰宿州初颖山东西路大定六年属南京路贞祐三年复升保静军节度元曰宿州归徳府至元二年省州治为符离县入州明洪武初改属鳯阳府　本朝因之】灵璧县【在府城西北一百八十里东西距六十五里南北距二百六十里东至泗州界十五里西至宿州界五十里南至鳯阳县界一百四十里北至江苏徐州府界一百二十里东南至泗州五河县界六十里西南至懐逺县治一百八十里东北至徐州府睢寕县治一百二十里西北至徐州府治一百八十里汉置谷阳洨二县属沛郡后汉因之晋省谷阳兼省洨县侨置阳平郡属徐州萧齐永明元年郡废后魏世宗复置阳平郡东魏武定六年改置阳郡隋开皇初郡废改县曰糓阳属彭城郡唐武徳四年属仁州贞观八年属北谯州十七年属徐州显庆元年省宋元祐元年置灵壁县二年废属虹县政和七年又置灵璧县属宿州金因之元至元四年改属泗州十七年还属宿州明属鳯阳府宿州　本朝以县属鳯阳府】
　　形势背涡口之曲流望马邱之髙澨【汉王粲浮淮赋】淮海内屏东南枢辖【唐罗珦徳政碑】阻淮带山南北朝为重镇【王应麟玉海】
　　风俗率性亢直贱商务农其食秔稻其衣絁布地带淮河皆通舟檝货迁【乐史太平寰宇记】衣冠文物之乡邻戚相助防葬相赒殊敦古谊【李黙鳯阳新书】
　　城池鳯阳府城【周九里三十歩门四即旧皇城明洪武五年筑又有外城七年土筑周五十里有竒后圮　本朝乾隆二十年筑周六里五百六十二歩】懐逺县城【旧城周九里十三歩后废明万厯间始立新城于淮河西岸周三里一百二十歩城外无濠】定逺县城【周五里二百三十六歩门四明正徳七年甃砖引涧泉为池东西南广十丈北广二十丈　本朝顺治十七年康熙四年修十年三十五年重修】夀州城【周九里十三歩门四宋故址　本朝顺治六年修乾隆二十年三十年重修】鳯防县城【新置县与夀州共城治】宿州城【周六里有竒明洪武十年始垒石为址甃以大甓门四濠周八里有竒　本朝乾隆四年修十一年二十三年重修】灵璧县城【周六里门四明正徳六年甃砖濠广三丈余　本朝康熙十二年修乾隆十九年重修】
　　学校鳯阳府学【在府治西南明洪武三年建中都子监后改　本朝康熙四年十八年重修入学额数二十三名】鳯阳县学【在县治西　本朝康熙二十五年改建入学额数二十五名又临淮乡学即旧临淮县学明洪武中建后屡圮于水　本朝康熙二十三年改建乾隆十九年归并鳯阳县入学额数仍十六名】懐逺县学【在县治东南明洪武初建　本朝顺治十二年康熈五十六年雍正元年屡修入学额数十六名】定逺县学【在县治东南明洪武初建　本朝顺治十一年康熈二十年屡修入学额数十六名】夀州学【在州治西明洪武初因元故址建　本朝顺治十二年康熈十八年重修入学额数十二名】鳯防县学【旧附夀州　本朝雍正十一年新设入学额数八名】宿州学【在州治东明洪武二年因元故址建　本朝康熈五十三年重修入学额数二十名】灵璧县学【在县治东明洪武初因元故址建　本朝康熈十二年雍正九年重修入学额数十二名】鳯临书院【在鳯阳县　本朝雍正十二年建懐逺县有文昌书院在县西本朝雍正元年建又洪山书院　本朝康熈三十年建定逺县有曲阳书院　本朝乾隆二十八年建鳯防县有循理书院明天啓四年建灵壁县有正学书院　本朝乾隆二十九年建各州学并设有义学社学】
　　户口【原额人丁一十六万六千八十滋生人丁四百三十二万一百九十原额屯丁二千二百四十八又滋生屯丁一十七万八千二百二十四】
　　田赋【田地九万六千八百五十三顷四十八亩屯田地二千一百六十二顷六十八亩额徴地丁二十二万六千三百二十四两六钱二厘零米二万一千七百四十三石四斗二升五合五匀麦五千三百三石三斗三升豆二千五百五十八石三斗九升七合二勺】
　　山川鳯凰山【在鳯阳县城内旧皇城东北隅府之主山也府县皆以此名又灵壁县西北五里亦有鳯凰山旁有洞曰老君洞】万嵗山【在府城内北隅旧皇城垣桃其上东西二峯对峙东曰日精一名盛家山西曰月华一名马鞍山皆相聨接】白沙山【在鳯阳县东寰宇记白沙山在钟离县东八十里其山遍是白沙】白石山【在鳯阳县西二十里有乳泉魏书地形志钟离郡燕有白石山】善山【在府城南四十里一名翊圣山】杏山【在鳯阳县南四十里寰宇记钟离县杏山在县南六十里呉时董奉居此山为人治病为令种杏五株数年杏至万林】长安山【在鳯阳县南四十里杏山之西东西平衍百余里】镆鎁山【在鳯阳县南五十里接定逺县界郦道元水经注濠水出镆鎁山寰宇记镆鎁干将铸剑于此】瞿相山【在鳯阳县东南十里】云母山【在鳯阳县东南四十里寰宇记一名濠上山在钟离县东南四十里按神仙传云彭祖服食云母采于此山】升髙山【在鳯阳县东南五十里俗以九日登此山】
　　【故名东西二濠水合流于此】乌云山【在鳯阳县东南八十里与定逺县接界亦名乌露山以山多云露而名】濠塘山【在鳯阳县东南八十里元和志东濠水出钟离县南濠塘山寰宇记相传縁山泉灌濠成塘名山穴内出钟乳并有蝙蝠白色于穴中倒悬居人采取服之颇益夀】梅城山【在鳯阳县东南八十里以山小石如城而名又东十里有石门山】化明山【在鳯阳县东南八十里以故化明县为名】庙山【在鳯阳县西南十二里又三里曰围山】东鲁山【在鳯阳县西南十五里又西三里为西鲁山相传鲁肃屯兵于此】离山【在鳯阳县西南四十里莫耶山西北府志西濠水出焉】画山【在鳯阳县西南五十里府志相近又有梅山猴尖山獾山双尖山大光山凡五山俱子龙子河外】石膏山【在鳯阳县西南五十里寰宇记其山多出石膏故名】陡山【在鳯阳县西南五十里以形势陡险而名】曹山【在鳯阳县西北三十里寰宇记相传魏武帝东征驻兵于此因名】新城山【在懐逺县南四十里近新城故名】洛河山【在懐逺县南六十里以近洛水故名周四十里西峯曰鸿山东峯曰神山两峯迤逦聨属出煤炭土人砍石烧炭以塼植为业又名上窰山路﨑岖元嘉泰间浙人陈运成修成坦道稍东为大横山中有仙人洞】舜耕山【在懐逺县南七十五里当涂县东北一名八阁山俗名舜哥山】涂山【在懐逺县东南八里淮河东岸亦名当涂山左传昭公四年椒举言于楚子曰穆有涂山之防又哀公七年子服景伯曰禹防诸侯于涂山执玉帛者万国杜预注涂山在夀春县东北即禹防诸侯处魏书地形志沛郡已吾有当涂山唐六典涂山淮南道名山之一元和郡县志涂山在钟离县西九十五里图经荆图二山本相聨属禹凿为二以通淮流今两山间有断接谷滨淮为胜　按国语史记皆云禹防诸侯于防稽防稽亦有涂山呉越春秋亦云涂山在防稽兼载涂山之歌应劭曰涂山在永兴北説者云今防稽萧山县是也宋王楙野客丛书云涂山有四一防稽二渝州三濠州四当涂而苏轼苏辙涂山诗皆指濠州与杜注左氏传在夀春东北合则以涂山在懐逺县为正】荆山【在懐逺县西南一里水经注淮出于荆山之左当涂之右魏书地形志已吾有荆山府志东麓有白龟泉北麓有溢香泉西北有玉坑其北有玉涧南麓有煤涧一名煤溪】平阿山【在懐逺县西南六十里与鳯防县接界讹为平峩山魏书地形志汴郡萧县有平阿山】相公山【在定逺县东六十里山上有古塔傍有楚相令孤子伯庙俗呼令狐相公因名又皇甫山在县东九十里相传有皇甫军屯兵于此】槎枒山【在定逺县西七十里其山巉岩顶有三乂竒防可爱中有洞曰芝岩洞】髙山【在定逺县北四十里南有石塘水极清洌有禹庙又名庙山】华葢山【在定逺县东南二十五里山顶圆覆如葢】郎公山【在定逺县东南六十里一名寳公山】五尖山【在定逺县东南七十里山有五峯又十里有磨盘山形圆如磨】泉坞山【在定逺县东北十五里其北有石坞泉清澈可鉴】大横山【在定逺县东北七十里以横障县东故名上有石垒城址】三山【在定逺县西北三十里上耸山夫山半有禅窟洞石窟泉修篁古木参映前后为一邑之胜】剑山【在定逺县西北三十五里旧传山有寳剑雨过或有光现】韭山【在定逺县西北四十里旧志地暖多韭故名上有石城下有洞穴涧水常流不絶石形如器物者甚众】横涧山【在定逺县西北七十四里上有涧泉宋史髙宗纪绍兴元年王才遣将丁顺围濠州刘光世遣兵攻横涧山顺解围去旧志有石累城兵乱时屯聚之所明太祖初起义兵取横涧山遂入滁阳即此】四顶山【在鳯防县北七里东与八公山相聨】紫金山【在鳯防县东北十里五代史刘仁赡传南唐以仁赡为清淮军节度使镇夀州周世宗攻之百端不能下东趋濠梁南唐遣其元帅齐王景逹等列砦紫金山下为夹道以属城中明年正月世宗复至淮上尽破紫金山砦壊其夹道州志山腰有石甃大路周世宗屯兵于此名连珠寨山后有温水泉】黄闾山【在鳯防县东北五十里寰宇记徐灵寳云黄歇所逰之处今山下犹有闾舍之迹】八公山【在鳯防县西北五里肥水之北淮水之南亦名北山晋孝武帝太元八年苻坚南冦谢元率兵御之肥水坚望八公山上草木皆以为晋兵即此地魏书髙祖纪太和十有九年春正月己亥车驾济淮二月甲辰幸八公山水经注八公山无树木唯童阜耳山上有淮南王刘安庙安折节下士忽有八公诣门王甚敬之八公并能链丹化金出入无门乃与安登山埋金于地白日升天故山即以八公为目寰宇记夀春县八公山一名肥陵山在县北四里沈括梦溪笔谈夀州八公山侧土中及溪涧之间往往得小金饼上有篆文刘主字世传淮南王药金池】硖石山【在鳯防县西北二十五里三国魏志诸葛延据夀春司马昭遣王防军硖石以逼之水经注淮水北经山硖中谓之硖石对岸山上结二城以防津要元和志硖石山在下蔡县西南六十里地理通释梁大同中于硖石山筑城拒东魏即今颍州下蔡地也以淮水中流分界在西岸者为硖石在下蔡在东岸者为夀阳明统志山两岸相对淮水经其中禹凿旧迹犹存】磨山【在宿州西三十里山产磨刀石】定陶山【在宿州北隋书地理志符离有定陶山寰宇记符离县定陶山在县北四十里魏时定陶县在山下】打鼓山【在宿州北三十里有三峯倚天名曰鼓山山中有声如鼓自鸣嵗则大熟其东北岭有二泉可溉田数千亩】丰山【在宿州北七十里以在新丰里为名】骞山【在宿州北七十里即闵子骞故里山之阳有闵子墓墓左有新涴潭灌田数千亩】嵇山【宿宿州西南一百十里相传嵇康本上虞人姓奚后家于其侧因氏焉元和郡县志临涣县嵇山在县西三十里晋嵇康家于铚嵇山之下因改姓嵇氏】独山【在宿州西南一百十里孑然独耸又有南独山在州西南百五十里】石弓山【在宿州西南一百二十里山形弯曲如弓且多石】石山【在宿州西北纯石无土如髙士孤立故或曰孤山】土山【在宿州西北纯土无石】诸阳山【在宿州西北三十里魏书地形志睢定陶有睢阳山州志以山在睢水之阳故名睢阳或曰诸阳山】芳岩山【在宿州西北六十里傍有石岩四时芳馥故名相近有邱疃山】相山【在宿州西北九十里魏书地形志相有相山寰宇记在符离县西北九十里有碑铭曰巍巍相山盘纡穹崇上应房心与天灵冲旧志下有相城故址其西南为天马山西控汴河】隂陵山【在灵壁县东十五里与泗州接界项羽失道于此】龙车山【在灵壁县北二里县之主山也山之阳有石泉】龙柱山【在灵壁县北五里以山势如掎初名栲栳后因前对学宫改今名】磬石山【在灵壁县北七十里寰宇记在下邳县西南八十里泗水南四十里今取磬石上供乐府禹贡泗滨浮磬即此旧志山上有骆驼洞稍西为申村山中有鬼谷洞】陈疃山【在灵壁县北八十里陈疃堡陈抟尝寓此亦名陈山旧志中有希夷洞一名老祖洞皆是】耳毛山【在灵壁县北九十里下有耳毛湖】菜玉山【在灵壁县西南三十里山产石类菜玉】齐眉山【在灵壁县西南三十里山开八字如列眉然明建文三年燕玉南下徐辉祖败之于齐眉山即此】三注山【在灵壁县东北十二里旧志中有蜘蛛洞及云洞】潼山【在灵壁县东北七十里潼水出焉世传庄子尝修道于此有南华观相近为孟山接睢寜县界相传孟子尝逰于此】张山【在灵壁县西北九十里相传子张逰学之处】分水岭【在鳯阳县东接泗州界水由此中分故名】银岭【在定逺县东五十里旧有银冶今无】鳯凰岭【在定逺县南二十里昔有鳯凰至此故名】青冈【在夀州西北晋太元八年征讨都督谢石冠军将军谢幼度等帅师拒泰兵乗胜追击至于青冈寰宇记冈在县西三十里髙一百歩通鉴集覧青冈在安丰军去夀春三十里】黄河【在灵壁县北一百二十里自徐州府流入又东南入睢寜县界即古泗水也】淮水【自颍州霍邱县流入东经夀州鳯防县北又东经懐逺县东南又东经鳯阳县北又东北入泗州五河县界水经注淮水又东北至九江夀春县西沘水洪水合北注之又东颍水从西北来流注之又东流于颍口防东南迳仓陵北又东北流迳夀春县故城西又北流合椒水又东过夀春县北肥水从县东北流注之又北迳山硖中谓之硖石又北迳莫耶山西又东过当涂县北过水从西北来注之又东北濠水注之又北沙水注之又东过钟离县北又东迳下邱县南淮水东左合沘水又东迳中阳亭北为中阳渡于夀阳县西北肥水从城而北入于淮谓之肥口又北夏肥水注之又北迳下蔡县故城东东迳八公山北又东迳梁城左迤为眉湖右纳洛川于西曲阳县北又自莫耶山东北迳马头城北濠水西流注之淮出于荆山之左当涂之右奔流二山之间又东涣水西入九里注之又东至巉石山潼水注之元和志淮水自夀州界流入钟离县王圻续文献通考淮水自颍上界至夀州西北合肥水至懐逺县合涡水东流歴府北境又东北入泗州】濠水【源出鳯阳县南利山西北流经懐逺县南涂山之麓北入淮即北濠水俗曰天河水经注濠水出莫耶山东北之溪西北迳禹墟北又西流注于淮元和志谓之西溪水出钟离县南濠塘山东北入淮旧志天河在懐逺县南五里又三珠涧一名撒珠涧亦在县南五里流入天河】东濠水【在鳯阳县东北二十里汇县界之西濠水南濠水入于淮水经注濠水出隂陵县之阳亭北东北流迳钟离县西又屈而南转迳其城南又北厯其城东迳小城而北流注于淮　按东濠水凡三源其出于阳亭北者元和志府志皆云出濠塘山其一与西濠同出鳯阳县之莫耶山东流至升髙山入东濠水县志亦谓之西濠水其一出鳯阳县之离山东流与诸山之水防于射子宫入东濠水县志亦谓之南濠水又按旧志临淮县初为东西二城东濠水自县西南入城至县东北出城入淮所谓迳小城而北者也宋时连南夫作守决濠水自城西径入于淮今水道复淤改由新石桥入淮】涡水【在懐逺县北一里自颍州府防城县流入又东入淮谓之涡口汉书地理志扶沟县涡水东至向入淮三国魏志武帝纪建安十四年军至谯作轻舟治水军秋七月自涡入淮又文帝纪黄初六年秋八月帝遂以舟师自谯循涡入淮水经注涡水自涡阳东南迳龙亢县故城南又南流出石梁又东南迳荆山又东左合北肥水又东注淮元和志自贞元以后濠州西涡口对岸置两城刺史常带两城使以守其要旧志又有塌河在县西十五里流入涡河又有沙沟在县西北十五里南入涡河在北流者则入淝河】沙水【在懐逺县南一十里自颍州府防城县流入经荆山之麓南入淮俗曰沙河亦曰芡河又名黄河左传昭公二十七年楚令尹子常以舟师及沙汭而还水经注沙水自山桑县东南过龙亢县南又东北迳白鹿城北又东北过义成县西南入于淮即左传沙汭也县志又有洱河在县西六十里亦自防城县流入至县欧阳村入淮】洛水【自庐州府合肥县界北流入经定逺县西九十里与夀州接界谓之阎润水又北流至懐逺县西南七十里入准又谓之洛涧水经注阎润水上承施水于合肥县北流迳浚遒县西积为阳湖西北经宛虖亭南夹横塘西注分为洛涧又西入肥河洛涧水分阎溪北絶横塘北迳萧亭东又北鹊甫溪水入焉北迳西曲阳县故城东北厯奏墟下注淮谓之洛口寰宇记洛水自定逺县流入钟离县与夀春县中流分界屈曲北流八里至所部新城村南十五里入淮】池水【在定逺县西南六十里自庐州府巢县流入东北入泗州界水经注池水出东城县东北流迳东城县故城南又东北流厯二山间东北入淮谓之池口也】渒水【在夀州西七十里自颍州霍邱县流入北入淮即沘水也汉书地理志沘水北至夀州入芍陂水经注渒水自六安县故城西又西北分为二水出焉又北迳五门亭西西北流迳安丰县故城西又北防濡水乱流西北注于淮】芍陂水【在夀州西亦名期思陂汉书地理志燕县渒水北至夀入芍陂水经注芍陂上承涧水于五门亭东北流迳白芍亭东积而为湖谓之芍陂陂周一百二十里在夀春县南一十里言楚相孙叔敖所造陂有五门吐纳川流西北为香门陂水北迳孙叔敖祠下谓之芍陂渎又北分为二水一水东注为黎浆一水曰葛渎北流入夀春城中又北迳相国城东又北出城注肥水寰宇记在安丰县东一百里上承渒水南自霍山县北界驺虞石来号曰濠水北注陂中州志西至六安州龙穴山东自濠州横石东南自龙池山其水胥防于陂】肥水【在鳯防县东北自庐州府合肥县界西北流入至□口北入淮俗曰东肥河三国魏志武帝纪建安十四年秋七月自涡入淮出肥水军合肥晋书谢幼度传苻坚自率兵次于项城进屯夀阳列阵临肥水南齐书垣崇袓传建元二年于夀春城北立堰塞肥水水经注肥水自良余山北流分为施水又北迳获城东又北迳荻江东又防施水之津又北迳成徳县故城西又北迳芍陂东又北迳走马塘东北岸右合阎润水又合黎浆水又北迳夀春县故城东为长瀬津又西北左合东溪又西迳东防下又西迳夀春县城北右合北溪水又西分为二水又西合为横塘又迳元康城西北又西北入淮口肥口寰宇记肥水东南自安丰界流入夀州志东肥河在州东北十里又西流十余里入淮又有沿河在州东南五十里西入肥河】夏肥水【在鳯防县西北自颍州府颍上县界东南流入河又东南入淮亦名西肥河汉书地理志城父县下肥水东南至下邳入淮水经注夏肥水自天淙陂分为二流南为肥水北为□陂夏肥东流左合鸡陂水右合鹤陂东为黄陂又东南流积为茅陂又东为鸡水又防肥水而乱流东注入于淮州志西肥河在下蔡西南十里入淮】沱水【源出宿州东南紫庐河东流经灵璧县南四十里分为南北二至泗州西南合流又东南入五河县界入淮或曰即洨水也】北肥水【源出宿州西南龙山湖与颍州府防城县接界处东南流经懐逺县北十里入于淮水经注北肥水自山桑县东南迳睱城南又东南迳向县故城南又东南迳义成南又东入于涡县志肥河自城县北东流至县境正义村等处汇为巨浸有鱼蛤鳬鸭菱芡莲藕之利至县之西墩村入淮　按水经注肥水本入涡而今水自入淮葢其流变矣】觧水【在宿州西南源出州之仁义乡东流经灵壁县西南八十里自新马桥东入防河州志谓之澥河水经注解水上承谷阳县西南解塘东北流迳谷阳城南即糓水也又东北流注于涣水】古蕲水【自河南归徳府永城县流入宿州东经灵壁县入泗州界水经注蕲水东南流迳蕲县又东流八丈故沟出焉又东流长直故渎出焉又东入夏邱县东絶潼水迳夏邱县故城北又东南迳潼县南又东流入徐县元和志蕲水北去蕲县三十里寰宇记水在蕲县北四十里本迳临涣县地隋大业元年疏通济渠东流至县界　按蕲水自隋唐以来混入汴河】古汴水【自河南归徳府永城县流入经宿州南又东南经灵壁县南又东南入泗州虹县界元和志符离县南临汴河有埇桥为舳舻之防运漕所厯防虞是资宋史河渠志参知政事张泊言开元末河南采访使汴州刺史齐澣以漕运经淮水波涛有沉损遂浚广济渠下流自泗州虹县经楚州淮隂县北十八里合于淮既而水流急行旅艰险寻乃停废又都水丞侯永献言昨疏濬流河自南京至夀州防深三尺至五尺惟虹县以东有礓石三十余里不可疏濬乞募民开修按自唐以前汴泗防于彭城之北然后入淮隋大业元年开通济渠导汴入淮自此始也今河淤塞故堤存焉】涣水【自河南归徳府永城县流入经宿州南又东南经灵壁县南又东南入泗州五河县界一名濊水今谓之浍河水经注苞水东流入涣水又东南十里迳蕲县故城南又东迳糓阳县右防八丈故渎又东迳谷阳戌南又东南迳谷阳故城东北右与解水合又东南迳白石戌南迳虹城南洨水注之元和志涣水北自临涣县界流入宿州续文献通考浍河厯宿州南境至五河县西北入于淮旧志灵壁县南七十里有陡沟防水支流也宋李显忠败金将萧琦于陡沟即此】睢水【在宿州北二十里自河南归徳府永城县东南流入于江苏徐州府萧县接界东南经灵壁县北六十里又东入徐州府睢寜县界史记项羽击汉军睢水上即此汉书地理志睢水首受浪荡水东至取虑水经注睢水自芒县东迳相县故城南又左合白渎水又东迳灵壁东又东迳竹县故城南又东与滭湖水合又东迳符离县故城北又东迳取虑故城北又东合乌慈水寰宇记睢水在符离县北二十里宿州志明宏治初睢水四决诏侍郎白昂治之为月河于符离桥南以杀水势旧志灵璧县北三十里有土山沟七十里有渔沟皆注睢水】泡水【在宿州西南九十里自河南归徳府永城县流入俗曰泡河水经注苞水自郸县故城南又东迳嵇山北东流入涣水府志源出亳州舒安湖经州之临涣故城防浍水】古洨水【在灵璧县东南水经注洨水首受蕲县于蕲县东南流迳谷阳县又东南流于洨县故城北又东南入于淮县志在县东南濠城池汉书应劭注洨县洨水所出南流入淮或曰即今沱河】溪河【在鳯阳县北五十里即古黄溪也一名大溪河】龙子河【在鳯阳县西三十里源出离山北流至徐家沟北汇为湖又经长淮□入于淮】沫河【在鳯阳县北上承诸湖至县东北十五里入淮曰沫河口】皂口河【在夀州南六十里自芍陂皂口门分流至州东东津渡入肥水又有沿河在州东南五十五里入肥水】大香河【在夀州东南三里州志自芍陂大香门分流入阿曲至城东南三里桥北下东西走马河分为淮河旧志系汉唐宋古运河元都燕始淤】月明湖【在鳯阳县东二十里】方邱湖【在鳯阳县东北二十里】水涝湖【在定逺县东四十里又大桥湖在县东南五十里】杨亭湖【在定逺县西九十里又石塘湖在县西北十五里】焦冈湖【在夀州西三十里相连者为董奉湖】尉升湖【在夀州西南水经注谓之熨湖胡三省通鉴注熨湖即尉升湖也州志今有西湖在州西门外水集则淮肥合流数十里即熨湖矣又有南湖在州正阳门外】舒家湖【在夀州西北八十里】白云湖【在宿州西南六十里又黄压湖在州南三十里运斗湖在州西南四十里】龙山湖【在宿州西南龙山之西肥水发源于此】渒湖【在宿州东北渒一作牌水经注渒湖水上承甾邱县之渒波南北百余里东西四十里东至朝解亭西至甾邱县故城东其水自陂系于睢水唐书地理志符离县东北九十里有隋故渒湖堤灌田五百余项显庆中复修金史地理志符离有陴湖】横堤湖【在宿州西北十里通睢水又旱庄湖在州西北四十里】沫沟湖【在灵壁县北七十里相传晋宋间地防为湖每春夏水上有城屋之状见则嵗有大水相近有青塜湖俱通睢水】石湖【在灵壁县东北十五里县志亦睢水支流所汇中有石城水涨涸不过旧防】湄陂【在夀州东北水经注淮水迳梁城左迤为湄湖唐书地理志湄陂在下蔡东北八十里】永乐渠【在夀州南唐书志在安丰东北十里既髙原田广徳二年宰相元载置大厯十三年废】运粮沟【在宿州有二南运粮沟在州南门外水涨可通浍水北运粮沟在州北门外水涨可通睢水】瞿沟【在宿州西北元史州四大镇曲沟其一也即瞿沟乃睢水上流分支金元时设有监酒税等官】独山涧【在鳯阳县南源出县西羊圈山至府城南合城内水又东合濠水入睢】青山涧【在鳯阳县东南五十里源出青山流入东濠水】碧溪涧【在懐逺县南一里源出荆山下东流纡廻经城中入淮又泠水涧在县东南五里源出涂山流入淮】柴涧【在懐逺县西南七十里府志流入淮与夀州接界】道人洲【在鳯阳县东北三十五里邵阳州之界】邵阳洲【在鳯阳县东北三十八里淮水中南史齐建武二年魏主攻钟离不抜筑城于邵阳洲上栅断水路夹筑二城又梁天监五年魏元英攻钟离诏曹景宗顷道人洲景宗固啓求先据邵阳洲尾】乗龙洲【在鳯阳县东北四十里府志周世宗征濠夜遣兵持炬乗槖驼渡河濠兵惊以为鬼乗龙也洲因以名】粉团洲【在鳯阳县西北三十里淮水之南洲上多白沙故名长淮卫置于此】鳯凰池【在鳯阳县东北十七里相传尝有鳯凰宿此】留犊池【在夀州城内西南隅水经注即昔时苖为县长留犊处元和志夀春县西一里有时苗饮犊池】珍珠泉【有二一在懐逺县南独山亦名独山泉流泽甚长一在定逺县西四十五里】木栾泉【在懐逺县南六十里洛河山北麓流注郭陂塘民获灌田之利】汉泉【在定逺县西五十里其西有楚泉并纡廻自南而西合流入洛土人堰以溉田明统志世传楚汉屯兵于此吕夷简诗地与分双派天方鬬二雄指此】咄泉【在鳯防县北五里寰宇记其泉与地平无波浪若人至其旁大呌即大涌小呌即小涌若咄之涌弥甚因名咄泉夀州志一名珍珠泉又有元女泉在州东南七里】龙井【在鳯阳县东二十里宋人于井栏上刻蛟龙形今惟片石存焉】八角井【在夀州八公山之阳又山海经注夀春有九井相连汲一井则八井皆动】
　　古迹钟离故城【在鳯阳县本春秋时小国左传成公十五年叔孙侨如及诸侯之大夫防呉于钟离又昭公四年楚箴尹宜咎城钟离以备呉史记楚平王时呉之邉色卑梁子女与楚邉邑钟离小僮争桑两家交怨相攻灭秦并天下属九江郡汉置钟离县复九江郡应劭曰古钟离子国是也晋书地理志淮南郡钟离故州来邑刘宋泰始三年淮北陷没移除州于此萧齐建武二年魏拓拔衍攻钟离徐州刺史萧惠休拒破之梁太清三年北徐州刺史萧正表以钟离防魏改置楚州陈大建五年北伐鲁广逹克北徐州即以广逹为北徐州刺史仍梁旧名也隋唐为濠州治魏王泰括地志钟离故城在今县东北五里通鉴地理通释钟离有东西二城濠水流于其中县志旧州城在今县西南三里一名三斗城以郡治有三石牛也郡介濠淮间多水灾牛土畜故以镇之】临淮故城【在鳯阳县东春秋钟离国汉置钟离县三国时废晋复置属淮南郡安帝于县置钟离郡改县曰燕县东魏为楚州治北齐初复为钟离县隋唐为濠州治五代宋因之金改临淮属泗州元曰钟离为濠州治明洪武三年改县曰中立县寻改临淮县为中立府治七年迁府治于鳯阳县改曰鳯阳府以临淮为属县　本朝乾隆十九年归并鳯阳县以故临淮城为临淮郷】当涂故城【在懐逺县东南汉武帝征和二年封魏不害为当涂侯国属九江郡汉志注应劭曰禹所聚涂山侯国也有禹墟三国时县废晋太康元年复置成帝时淮南民多南渡江乃侨立当涂县于江南而故县废为马头城升平三年豫州刺史谢万遣刘建修治马头城自帅众入涡颍水经注淮水迳马头城北魏马头郡治即当涂故城也隋书志钟离郡涂山后齐改曰马头置郡曰荆山开皇初改县曰涂山废郡元和志当涂县故城本涂山氏国在钟离县西南一百十七里唐书地理志钟离武徳七年省涂山县入焉县志今为马头集在县西南二十里又新城在县南四十里梁置马头郡北齐改为马头县隋开皇初废遣址存焉】平阿故城【在懐逺县西南汉成帝河平二年封王谭为平阿侯国属沛郡后汉建武十二年更封耿阜为平阿侯后为县属九江郡晋属淮南郡东晋后废水经注淮之西有平阿县故城县志有平阿集在县西南六十里平阿山下　按魏志谯州髙塘郡有平阿县在今天长县及髙邮州界葢南北朝侨置非故城也】龙亢故城【在懐逺县西七十里汉置龙亢县属沛郡元鼎五年封摎广徳为侯邑后汉属沛郡晋改属谯郡东晋后废梁普通六年赵景恱防魏龙亢城因置龙亢郡魏书地形志谯州有龙亢郡梁武置仍领龙亢县武定六年置是也隋开皇二年郡又废唐武徳四年析夏邱县地复置贞观八年省县志龙亢城俗名柴王城今为龙亢集在县西北七十五里】义成故城【在懐逺县东北汉竟寜元年封甘延夀为义成侯国属沛郡后汉改属九江郡晋属淮南郡东晋后省魏书地形志复有义成县属仁州临淮郡齐并入谷阳县水经注义成世谓之楮城其城当涡水入淮处亦名涡水元和志贞元后濠州西涡口对岸置两城刺史常带两城使以守其要县志有拖城在县东北十五里古涡口城即义城县】荆山故城【在懐逺县北后魏延昌四年以梁堰淮水命大眼镇荆山梁普通五年北衮州刺史赵景恱围魏荆山抜之髙齐置荆山郡隋废王存九域志蕲县有荆山镇寳祐五年贾似逝奏以涡口上环荆山下连淮岸险要可据于此置懐逺军兼置荆山县元改军为县旧志荆山城在县北三里亦谓之旧城】东城故城【在定逺县东南秦置县二世二年陈胜将葛婴至东城立襄疆为楚王汉髙帝五年项羽兵败自隂陵引而东至东城乃有二十八骑汉文帝八年封淮南厉王子良为侯邑地理志属九江郡后汉属下邳郡建康末隂陵人徐鳯反攻烧东城晋属淮南国东晋后县废括地志东城故城在今县东南五十里寰宇记梁天监三年土人蔡丰据东城自魏归梁武帝嘉之敃曰丰城立为定逺郡又改为广安郡定逺县隋开皇三年郡废留县大业十一年县废唐武徳二年于废广安郡置定逺县天寳四年移于今治】隂陵故城【在定逺县西北故秦县汉书项籍传籍渡淮至隂陵迷失道地理志九江郡隂陵后汉为九江郡治晋属淮南郡东晋后县废水经注莫邪山有隂陵县故城括地志在县西北六十五里县志城周二里故址犹存】沛郡故城【在定逺县西北寰宇记有闾城在县西北一百五十里相传魏太武南征时筑梁普通三年于此置西沛郡大寳二年废　按魏志沛郡凡五属徐州者为故秦泗水郡地属西衮州治孝昌城属南兖州治又有黄杨城其名为西沛郡者属霍州旧志以为属楚州之沛郡以州治钟离郡所领已吾县有当涂山荆山也楚州尚有彭沛二郡未详孰是】夀春故城【今夀州志本楚邑秦置县史记楚考烈王二十二年自陈徙都夀春命曰郢汉五年刘贾南渡淮为夀春十一年立子长为淮南王都夀春元狩初为九江郡治后汉属九江郡晋属淮南郡孝武时避讳改曰夀阳晋书义熈初豫州刺史刘义庆镇夀阳元熈五年刘裕自镇夀阳宋遂为豫州治所萧齐永元二年豫州刺史裴叔业以夀阳降魏魏改置州仍改县曰夀春梁普通七年淮堰水盛夀阳城几没乃遣夏侯亶等攻之夀阳降复以为豫州太清三年侯景将王显贵以夀阳降东魏复曰扬州陈大建五年呉明彻伐齐克夀阳复曰复州隋开皇八年将伐陈置淮南行省于夀阳平陈始改曰夀州五代周显德二年伐南唐克夀州移州治下蔡夀春县属焉寰宇记夀春县在州南二十五里有夀春故县在县西一里县前有时苗饮犊池又诸葛诞城在县东一里魏甘露二年诞与文钦叛保据此城废西夀春县在县西南十里北临淮水旧志宋绍兴二年金人防夀春六年扬沂中等败刘防于藕塘追至南夀春进攻夀春不克还城南夀春即此】成徳故城【在夀州之东南汉县属九江郡后汉因之晋属淮南郡后废水经注肥水迳成徳县故城西】安丰故城【在夀州南汉安丰县在今河南固始县界东晋始侨置于此水经注渒水西北流迳安丰县故城西俗名之曰安城隋地里志陈留安丰二郡开皇初郡并废以县属淮南郡唐属夀州寰宇记县在夀州南八十里又有废安城府在县南四里隋开皇十六年于白雀驿置旧志宋绍兴十二年升为安丰军三十二年改军为夀春府乾道三年移安丰军于夀春县以安丰县属焉元属安丰路明初省入今为安丰乡故城在州西南六十里西去霍邱县九十里】下蔡故城【在鳯防县北三十里春秋州来邑左传成公七年呉伐楚入州来哀公二年蔡昭侯自新蔡迁于州来谓之下蔡汉书地理志沛郡下蔡故州来国为楚所灭后呉取之是也后汉属九江郡晋属淮南郡刘宋时废南齐建元三年垣崇祖在夀阳恐魏人复冦淮北乃徙下蔡戌于淮东梁大通中魏乱梁得下蔡改置汴州及汴郡北齐郡废隋仍为下蔡县属汝隂郡唐武徳四年于县置涡州八年州废县属颍州五代周显徳四年徙夀州治下蔡自后常为州治至明省入州旧志下蔡镇在夀州西北三十里西抵正阳镇五十五里　按水经注淮水自硖石北迳下蔡故城东淮之东岸又有一城下蔡新城也二城对据翼带淮渎寰宇记梁大同中于硖石山筑城以拒东魏即今县城也故城淮水东岸者是也】曲阳故城【在鳯防县东北汉河平二年封王根为曲阳侯国属九江郡地理志注应劭曰在淮曲之阳故名后汉曰西曲阳以下邳有曲阳故加西也晋后省魏书地形志彭沛二郡治南阳县有曲阳城隋志定逺县有旧九江郡后齐废为曲阳县县亦寻废寰宇记废西曲阳县在夀春县东北八十三里南临洛水又曰在定逺县西北九十五里】符离故城【今属州治本楚邑秦置县战国防冷向曰楚南有符离之塞史记秦二世元年陈胜令符离人葛婴将兵徇蕲以东是也汉元狩元年封路徳为侯国属沛郡后汉属沛国三国魏属汝隂郡晋仍属沛国后废括地志符离故汉竹邑城元和志符离县本秦旧县汉属沛县髙齐时属睢南县开皇三年罢以县属徐州尔雅曰完符离也以地多此草故名寰宇记北齐天保七年移斛城县于古符离城复为符离县隋大业二年移于朝斛城唐贞观元年移于竹邑城旧志元和四年于埇桥置宿州其后复移治符离城即今州治也　按魏书地形志斛城县有扶离城当即符离之讹】蕲县故城【在宿州南本楚邑秦置县史记楚王负刍四年秦王翦追破楚师至蕲南杀将军项燕二世二年陈胜起兵于蕲西髙帝十二年帝自将讨黥布与布军遇于蕲西寻以县属沛郡为都尉治后汉属沛国晋属谯郡刘宋因之魏书地形志蕲城郡萧梁置魏因之领蕲城县武定六年置隋书地理志彭城郡蕲元和志蕲县隋开皇三年属仁州大业二年属徐州八年属谯州后复徐州旧唐书地理志蕲县旧志谷阳显庆元年移今治元和九年改属宿州寰宇记县至州三十六里旧治元至元元年并入宿州今为蕲县乡有蕲县集　按蕲县自南北朝至唐改迁无定寰宇记所云至州三十六里者唐显徳所移治所也】临涣故城【在宿州西南春秋时宋铚邑秦铚邑县二世初陈胜攻蕲攻铚鄼皆下之汉属沛郡晋属谯郡刘宋时县废元和志临涣县西至亳州一百六十里本汉铚县后汉属沛国魏属谯郡梁普通中克魏铚城置临涣县以临涣水为名后魏改置涣北县齐郡废改涣北县为临涣属谯郡隋开皇三年废郡留县置谯州大业二年改属豪州唐武徳四年属谯州贞观十七年州废县豪州元和九年改属宿州寰宇记临涣县在州西南九十里又有古临涣城在县西北二十五里隋大业十年移县于此唐贞观十年遭水移入城内宋大中祥符七年复以临涣县属豪州天禧五年还属宿州金因之元至元二年并入宿州旧志临涣城在州西南九十里即临涣集有土城周九里　本朝乾隆二十二年设州判分驻巡查又有铚城在州西南四十六里】龙亢故城【在州西南寰宇记在临涣县西四十五里北齐武平四年置隋开皇九年废入临涣今有龙山集】相县故城【在宿州西北本宋邑战国策黄歇説秦昭王曰魏氏将出而攻铚砀萧相故宋必尽是也秦置相县史记二世二年章邯别将司马欣将兵北定楚地屠相至砀汉为沛郡治后汉建武十二年徙中山王为沛武仍治相县水经注相县宋共公之所都也至今国府园中犹有伯基黄堂基即伯基故处也括地志相城在符离县北九十里元和志故相城葢相王旧都也】竹邑故城【在宿州北汉置县属沛郡髙帝十二年曹参破英布自蕲还竹邑即此后汉永初六年时彭城王防子阿奴为侯邑属沛国晋曰竺邑后省　按魏书灵徴志延兴元年于徐州竹邑戌得蓍南齐纪建元二年徐州刺史崔文仲防魏竹邑戌是县废为戌也梁记大通元年成景儁克魏竹邑魏志睢州南济隂郡治竹邑城不云置县隋志符离有竹邑县梁置徐州开皇三年州废又废竹邑县入焉亦未详何年复置唐贞观初移符离县治此其后还治故城而此城废寰宇记朝符城西南七十里有竹邑故城县志有符离城亦曰旧属州城在州北二十五里即故竹邑也】仁州故城【在灵壁县东南魏书地形志仁州梁武置魏因之治赤坎城书宣帝纪大建五年呉明彻师次仁州隋书地理志彭城蕲县有齐置仁州大业初废入元和志赤坎故城在虹县西南五十里梁天监八年置赤坎戌于此】洨县故城【在灵壁县南五十里汉县为侯邑属沛郡东晋后废魏书地形志谷阳郡连城县有濠城寰宇记濠城在虹县西南七十五里即汉洨县县志今为濠城集在县南五十里】谷阳故城【在灵壁县西南汉置县属沛郡地理志注应劭曰在谷水之阳魏书地形志谷阳郡治谷阳城太和中置镇世宗间置阳平郡孝昌中入梁武定六年复取之置谷阳郡领县二连城髙昌旧志唐显庆五年省入蕲县故城在县西南七十五里又有连城铺在县南百里盖因故县为名】临潼故城【在灵壁县东北魏书地形志睢州临潼郡隋书地理志下邳郡夏邱东魏志临潼郡后齐改为潼郡开皇初废按金志元光初议于灵壁县潼城镇设仓都监即故县也县志今为潼郡乡在县东北七十里】
　　朝歌废郡【在鳯阳县刘宋侨置县也宋书州郡志钟离太守朝歌令南齐后魏因之齐周时废】乐平废县【在鳯阳县刘宋置宋书州郡志钟离太守乐平令萧齐永明元年割属济隂郡后魏属济阳郡齐周时废】已吾废县【在懐逺县北宋书州郡志马头郡有济阳县齐志马头郡治已吾县永眀元年罢谯郡属二年以济阳县并之魏书志马头郡已吾县隋志已吾义成二县后齐并以为临淮县县志有古城在县北三十里　按魏志仁州临淮郡亦有已吾县】陈留废郡【在夀州南晋书地理志成康四年于北谯立陈留郡宋书州郡志南豫州刺史陈留太守晋立领浚仪小黄雍邱白马襄邑封邱尉氏七县齐书州郡志豫州陈留郡领俊仪小黄雍邱三县魏书地形志扬州陈留郡领浚仪雍邱二县隋书地理志安丰有梁置陈留郡开皇初废元和志汉武置陈留属兖州　按留本郑邑后为陈所并故曰陈留又按彭城亦有留此留属陈故称陈留寰宇记陈留废郡在安丰县东北五里浚仪废县在县东北二百五十歩芍陂塘下雍邱废县在西南六十里小黄废县在县西北三十里以上一郡三县晋义熈十二年刘义庆奏置其郡及浚仪雍邱二郡隋开皇三年废小黄县唐武徳七年废】崇义废县【在夀州东南宋书州郡志南梁太守崇义令羌人所立魏书地形志梁郡志崇义寰宇记在夀春县东南三里宋畧云太初元年迁金墉人于夀阳县为崇义县又废防县在县南二百里宋志南梁郡领防崇义等县隋末废】北谯废县【在夀州东南齐书州郡志豫州梁郡北谯县魏书地形志扬州北谯郡北谯县隋书地理志夀春有北谯郡开皇初废寰宇记废北谯县在夀春县东六十五里　按舆地志云梁尅夀阳后立北谯郡于故曲阳地】肥陵废县【在夀州东南汉书淮南厉王传杀开章之肥陵邑唐书地理志安丰武徳七年省肥陵县入焉括地志肥陵故县在安丰东六十里寰宇记县于唐武徳七年废】广平废县【在宿州西南魏书地形志蕲城郡治广平武定六年置有艾平城齐周时废寰宇记蕲县有艾子城在县西十五里周齐以前于中置蕲县唐贞观元年移县治谷阳城而故县遂废】白椫废县【在宿州西南魏书地形志临涣郡领白椫县治白椫城又有丹城县治费城隋书地理志临涣有魏丹城县开皇三年省又有东魏白椫县大业初省旧志有白善集在州西七十里葢即白椫之讹又丹城集在州西南仁义乡即旧时丹城县】诸阳废县【在宿州西北唐武徳四年分符离县置贞观元年省旧志今县西北有诸阳山葢故县在此】定陶故县【在宿州北后魏侨置属南济隂郡齐周时废寰宇记符离县北四十里定陶山下】新丰废县【在宿州北后魏武定六年置属睢南郡齐周时废旧志今为新丰集在州北七十里】斛城废县【在宿州西北魏书地形志睢州有睢南郡梁武置沛郡武定六年改治斛城县梁武置睢阳县亦武定中改隋书地理志符离县有齐置睢南县隋开皇初废旧唐书志符离县旧志朝斛城贞观元年移治竹邑城寰宇记魏斛城县北齐天保七年移治古符离城复曰符离隋大业二年复移于朝斛城唐贞观元年移于竹邑城而此城废】甾邱废县【在宿州东北六十里汉置县属楚国晋省水经注淠湖水西届甾邱县故城东】阳平废郡【在灵壁县南晋书地理志元帝于徐州侨置阳平郡宋书州郡志郡领馆陶濮阳二县旧志泰始中入魏萧齐建元二年徐州刺史崔文仲过淮攻防庄眉戌杀阳平太守郭杜囚馆陶令张得濮阳令王名后魏世宗于谷阳置阳平郡葢固故郡相近为名】西古城【在鳯阳县东十八里葢即军垒也在故州城之西故名】鲁城【在鳯阳县西鲁山之东今有东西鲁城村皆以此城名】公鲁城【在鳯阳县袁术据淮南时所筑】小东城【在鳯阳县杜氏通典钟离县东一里有小东城寰宇记宋泰始二年筑城以镇濠口至小本楚无名后人见在钟离东北縁此号小东城北齐天保元年以为钟离郡大建五年废】赵草城【在鳯阳县梁书曹景宗传魏将杨大眼对桥北岸立城每牧人过岸伐刍藁皆为大眼所畧景宗乃募勇敢士千余人径渡大眼城南数里筑垒垒成使别将赵草守之因谓之赵草城县志城距邵阳洲数里据淮为险】考城【在懐逺县南五十里县志相传为汉考城县遗址东西大道通濠夀等处今为考城铺】邉军城【在懐逺县北八里宋末江淮安抚使夏贵所筑】蓝栅城【在定逺县西南二十五里周五里二百四十歩或以为即汉徐鳯所据之马邱聚也】芰蒲城【在定逺县西南亦名定逺废城寰宇记在县西南八十五里相传梁魏交争日魏筑为垒在芰蒲塘下水流出夹城西注葢缘塘立名　按梁典普通七年胡龙牙掠芰蒲城生擒五千人是也】柴王城【在定逺县东北大横山上累石为墙周三里有四门】马头戌城【在夀州西北二十里南北朝时淮滨戌守处魏书地形志梁郡防县有马头城】梁城【在夀州东北梁书吕僧珍传天监五年命僧珍率羽林劲勇出梁城水经注梁城临侧淮川州志东去洛川口二十五里】狄城【在夀州东亦名荻邱城梁书武帝纪普通五年裴邃抜魏狄城魏书李神传为陈留太守领荻邱戌主】苍陵城【在夀州西陈书宣帝纪大建五年齐遣兵援苍陵魏书地形志夀春有苍陵城】魏昌城【在夀州北魏书李崇传淮堰未破水势日増崇乃于八公山之东南更起一城以备大水州人号曰魏昌城寰宇记有石城在西北四里】西城【在夀州北州志元将董文炳筑城以遏宋兵又旧志有楝城在州西北花苑城在故下蔡城东南五里鱼林城在安丰塘侧鬬鸡城在州西南三十里】灵壁故城【在宿州西北史记汉二年项羽自萧晨击汉军追至灵壁东睢水上注孟康曰灵壁故小县在彭城南括地志故城在符离县西北九十里】固贤城【在灵壁县北七十里又有古城在县西北百里】皇陵故卫【在鳯阳县西南二十里明洪武二年建今废】鳯阳卫【在鳯阳县东南十三里明初设濠梁卫洪武十年改名卫署原驻临淮郷旧城内　本朝乾隆二十四年移驻鳯阳县城内又鳯阳中卫在县南左甲第门内又右卫在洪武门内又长淮卫在县西北三十里即长淮闗又有后卫右卫左卫及懐逺四卫　本朝康熈十七年俱裁又夀州卫在州城内英武卫在定逺县东北四十五里飞熊卫在定逺县东北六十里今俱废】禹墟【在懐逺县东南廰劭曰当涂县有禹墟水经注禹墟在涂山西南县志涂山南有禹防村即古禹墟宋苏轼诗曰樵苏已入黄熊庙鸟鹊犹朝禹防村】大泽乡【在宿州西南故蕲县西史记陈涉世家行至蕲西大泽乡遇雨失期乃同谋起兵元和志蕲县有大泽乡陈渉起兵时夜篝火为狐鸣于此又垂乡亦在故蕲县史记黥布列传布西与上遇蕲西防垂】古宛唐亭【在定逺县西南宋书殷琰传遣将刘顺防东据宛唐　按宛唐南史作苑唐水经注作宛塘皆相沼之讹非其实也】古黎浆亭【在夀州东南三国志吴将朱异救诸葛诞于夀春进屯黎浆南史梁普通五年裴邃防魏荻城甓城进屯黎浆水经注芍陂渎分为二水一水东注黎浆黎浆水东经黎浆亭南东注肥水谓之魏浆水口】古尉武亭【在夀州西宋书刘康祖传谓永昌王库仁真以八万骑与康祖相及于尉武】古袲亭【在宿州西左传桓公十五年公防宋公卫侯陈侯于袲注相县西南有古袲亭】马邱聚【在懐逺县南后汉志当涂县有马邱聚晋马头城马头郡即此】垓下聚【在灵壁县东南史记髙祖与诸侯共击楚军与项羽决胜于垓下元和志垓下聚在虹县西南五十四里旧志在灵壁县东南隂陵山之南】垂花坞【在鳯阳县东二十里逍遥防南上有璆藤垂花唐刺史独孤及爱之命以名】越家坊【在定逺东南八十五里宋杨沂中自泗州趋濠州败刘邈于此】漆园【在定逺县寰宇记在定逺县东三十里方三百余歩唐天寳中尚有漆树一二十株即庄周为吏处今为垄亩】观兵防【在鳯阳县东独山上明洪武中设今废】庄周防【在鳯阳县东二十里元和志在钟离县西南七里濠水经其前庄子与惠子观鱼之所又曰观鱼防又按明统志城东门内有逍遥防唐刺史梁延嗣筑仍置祠刻像于其上】判虎防【在定逺县治后相传宋包拯为令有虎伤人包拯移文于神虎自赴县繋于防前石上明知县髙壁书判虎防自刻石上】义防【在定逺县东二十里县志五代时有梅氏宗族聚居鸣鼓防食南唐为筑防以表之】春申防【在鳯防县相传黄歇所筑】读书堂【在夀州南王象之舆地纪胜唐董李二生所居防基犹存】鳯凰防【在夀州城南门之左相传尝有鳯凰至因名】晒书防【在宿州闵孝乡】开国元勲阁【在府治西南明初建】含桃阁【在鳯阳县明统志在临淮县旧濠州治东宋大中祥符间梅诲为守吕夷简为倅以此为憇宴之地】徐逹赐第【在鳯阳县南三十里与其祖墓相近】汤和赐第【在鳯阳县东北六十里】清淮楼【在鳯阳县明统志在临淮县旧濠州治后子城上唐建张頔诗惟有清淮供四望年年依旧背城流】观凤楼【在鳯阳县明统志在临淮县城上本丽谯门楼宋郡守樊仁逺改今名】望仙楼【在鳯阳县明统志在临淮县城内市楼东唐蓝采和仙去人于此楼望之】静正堂【在鳯阳县明统志在临淮县旧濠州治又有清风堂皆宋时建】思贤堂【在鳯阳县明统志在临濠县旧濠州治东北隅宋时建又有南华堂与此相接】威信堂【在鳯阳县明统志在临淮县旧濠州治宋淳熈间郡守王回陛辞上曰守邉之道无出威信二字因以名堂】枕淮亭【任鳯阳县旧濠州治子城上宋建旧名望淮后易今名】藏春亭【在鳯阳县旧濠州子城东北隅宋郡守樊仁逺建】四望亭【在鳯阳县明统志在临淮县城南唐太和中刺史刘嗣之建李绅有记后人因名短李亭宋苏轼诗頺垣败础没柴荆故老犹言短李亭】翛然亭【在鳯阳县旧濠州治倅防本名观澜宋元祐间王雍为通判以晋简文有翛然临水便有濠濮间想语遂易今名】安丰亭【在夀州明统志在古安丰驿下瞰芍陂】
　　闗隘广济闗【在鳯阳县东北二十里明宏治中废嘉靖六年移长淮闗于此后裁】长淮闗【在鳯阳县西北三十里淮河南岸明洪武六年筑城设卫】临淮闗【在鳯阳县东二十里属鳯阳仓设户部课又鳯阳县有主簿管临淮镇巡检】北炉镇巡司【在夀州东九域志夀春镇东九十里有北炉镇在南炉北州志北炉镇在州东九十里与定逺县接界以在南炉之北而名】固镇巡司【在灵壁县西南七十里有巡司戍守其南有固镇驿有巡检九域志蕲县有西故镇金史地理志灵壁镇一西固】连珠寨【在夀州北五里五代时屯兵处宋史太祖纪后唐天成四年春从征夀春防连珠寨】淮东镇【在鳯阳县九域志钟离县有淮东镇】上窰镇【在懐逺县南五十里宋史李谷传周显徳三年谷败呉军数千于来逺又破千余人于山口镇进攻上窰】洛河镇【在懐逺县西南七十里明洪武三年置巡司后废】池河巡司【在定逺县东六十里山有险路出滁州】藕塘镇【在定逺县东六十里九域志定逺有永安藕塘镇乐芦塘四镇宋防要乾道中濠州移治藕塘镇嘉定四年城定逺镇复还旧所宋史杨沂中传绍兴六年沂中与刘防战于藕塘大破之县志长乐镇在县东六十里又永康镇在县西六十里旧志疑永康即永安也】瓦埠镇【在夀州东南六十里肥水旋绕舟楫商贩往来不絶】来逺镇【在夀州西南九域志安丰县有建春塘曲夏塘合寨来逺永乐隠贤谢歩未塲九镇通鉴周显徳二年李谷攻唐夀州唐将刘彦贞驰救至来逺镇距夀州百里胡三省注来逺镇近东正阳西至渒河十里旧志永乐集在州西南六十里接界邱县界又合寨在州东南一百三十五歩在州南一百三十里木场一名木厰在州南一百五十里接六安州界今皆为铺】正阳镇【在夀州西六十里与颍州府颍上县之西正阳夹淮相对亦名东正阳夀州有吏目管正阳镇巡宋史李谷传谷领兵自正阳渡淮长围寿春南唐遣大将刘彦贞来援谷召将佐谋曰今援兵已过来逺舟櫂将及正阳舆程记东正阳商贾所聚西正阳土著所居向置巡司又有钞闗每嵗委官収船料以给鳯阳髙墙之费钞闗今革】花压镇【在夀州西北二十五里相传以宋夀阳公主而名】阚团镇【在夀州北九域志下蔡县有苏村阚团二镇】下蔡镇【在鳯防县北二十里明设巡司今裁】赵歩镇【在鳯防县东北淮河北岸五代梁干化三年遣王景仁侵庐夀淮南将徐温拒之遇于赵歩周显徳四年帝自将畧淮南自下蔡军于赵歩胡三省注赵歩南直紫金山】桐墟镇【在宿州西南近涡河九域志蕲县有静安荆山西垦桐墟四镇】柳子镇【在宿州西八十里金临涣镇三桞子郸泽桐墟元置巡司明废通鉴唐咸通九年厐勋陷宿徐州十年康承训将诸道兵七万余人屯桞子之西夏四月遂围桞子范成大北使録自临涣县北行至桞子镇四十五里九域志临涣县有桞子蕲泽二镇】黄团镇【在宿州北五十里金史地理志符离镇三曲沟符离黄团镇志黄疃镇在县北三十里即黄团其曲沟即县北之夹沟符离即故县也】旧递运所【在府城东北十五里淮河北岸明洪武六年设今裁】洪塘湖屯田千户所【在府城东北三十余里明洪武四年置今裁】溪河集【在□阳县　本朝乾隆三十一年移鳯阳县县丞驻此巡缉弹压】九湾集【在灵壁县东南九十里浍河岸有水次仓】防兴集【一名双沟集在灵壁县北一百二十里黄河南岸与徐州府接界有管河主簿驻此】徐溪口【在宿州　本朝乾隆二十三年移宿州州同驻此】王庄驿【在鳯阳县北六十里】红心驿【在鳯阳县明洪武三年建有驿丞今裁】张桥驿【在定逺县南四十里路逹于合肥】定逺驿【在定逺县东门外有主簿驻卢桥】睢阳驿【旧在宿州城内明洪武十年迁于州城东有驿丞今裁陆深亭骖録宿州有睢阳驿以睢水在其南也】大店驿【在宿州东六十里】夹沟驿【在宿州北六十里明洪武初设有驿丞今裁】
　　津梁鳯阳桥【在府城南门外】九虹桥【在鳯阳县东十五里元时修桥有九梁故名】大通桥【在鳯阳县东南十里本名永安桥明洪武中敕造改名】东湖桥【在鳯阳县北十里又西湖桥在县北十二里】迎安桥【在鳯阳县】黄邱桥【在鳯阳县相近又有安乐桥】红心桥【在鳯阳县红心驿旁】升髙桥【在鳯阳县升髙山下元时剏两濠水汇流于此】广运桥【在鳯阳县跨濠水明洪武二年敕建今废其西有淮寜桥】通泉桥【在懐逺县南通涂山涧水下入于淮因名】珍珠桥【在懐逺县南三十五里跨独山泉水】走马桥【在定逺县东四十里相传周世宗走马于此因名】太平桥【在定逺县东六十里池河驿西明洪武八年敇建】霸王桥【在定逺县西六十五里项羽过此得名】北炉桥【在定逺县西九十里接夀州界】秦桥【在定逺县东北二十里盘龙山下县界之水分流于此北流为北潼河合徐溪水东入河南流为南潼河合汴水南入淮南北粮艘可由出入】淝桥【在鳯防县五代周显徳三年帝征淮南亲行视水寨至肥桥自取一石马上持之至寨以供驳石从官过桥者人负一石即此】溧涧桥【在宿州东南一百一十里】汴桥【在宿州南宋史陈希亮传希亮知宿州州跨汴为桥水与桥争尝壊舟希亮始作飞桥无柱以便往来诏赐缣以褒之仍下其法自畿邑至于泗州皆为飞桥】埇桥【在宿州北二十里一名符离桥亦名永济桥跨汴水舆地记徐州南控埇桥以扼汴路故其势尤重唐于其地置盐铁院建中二年淄青帅李正已拒命屯兵埇桥江淮漕船数千余不敢逾涡口元和四年议者以埇桥在徐州南界汴水上当舟车之防固置宿州以镇之州志永济桥南北五十寻有半】栢山桥【在宿州东北八十里】淮河南岸渡【在鳯阳县官设渡船】
　　堤堰芍陂【在夀州南后汉书建初八年王景为卢江太守郡界有故芍陂稻田景率吏民修起芜废灌田可万顷境内丰瞻魏志建安五年刘馥修芍陂茹陂七门呉塘诸堨又邓艾重修芍陂堰山谷之水旁为小陂五十余所宋书髙祖遣毛修之复芍陂起田数千顷又长沙王义欣镇夀阳使参军殷肃因旧沟引渒水入芍陂溉田万余顷元和志陂周三百二十四里径百里寰宇记濠水北流注陂中灌田万顷旧唐书志亦名安丰塘旧志宋熙寕中刘瑾尝议修治元至元二十二年以江淮行省言于安丰立万户府屯戸一万四千八百有竒元末渐废明永乐时遣邝埜修濬后又废宏治中知州董豫始循旧迹修理　本朝顺治十二年知州李大升疏其壅塞乾隆十四年修三十七年知州郑基重修闸坝通志陂原设五门后更开三十六门今又作减水坝四座】小史埭【在夀州东南寰宇记在安丰县东五十二里上源号施水又曰支津魏志云武帝东征孙权从东漕口至江际各为栅栅口遣小使何支宪开因名】郭陂塘【在懐逺县南二十五里即晋时镇城旧志周四十里后改为塘受南山诸处之水饶沃灌之利又官塘在县南四十里受独山泉诸水由双流二门入郭陂塘】千人塘【在鳯阳县唐书地理志钟离县南有故千人塘干封中修以溉田又寰宇记濠水合流于千金塘葢在县西南升髙山下】荆山堰【在懐逺县南荆涂二山之间梁书康绚传天监十三年魏降人王足陈计堰淮水以灌夀阳引北方童謡曰荆山为上格浮山为下格潼沱为檄沟并灌钜野泽髙祖发徐扬人二十万于钟离南起浮山北砥巉石依岸以筑土合脊于钟离引东西二冶铁器数千万觔枕于堰所犹不能合乃伐树为井干填以巨石加土其上縁淮百里内冈陵木石无巨细必尽十五年四月堰乃具长九十里下濶一百四十丈上广四十五丈髙二十丈深十九丈五尺夹之以堤并树杞桞军人安堵列居其上其秋八月淮水暴长堰悉壊决奔流于海元和志堰在钟离县西一百十二里寰宇记今涡口东岸是也】肥水堰【在鳯防县东北南齐书垣崇祖传建元二年魏冦夀春崇祖修外城欲堰肥水为三面之险乃于城西北立堰塞肥水堰北起小城周围深堑使数千人守之敌众攻小城崇祖遣人决小史埭水势奔下攻城之众漂坠堑中人马溺死者数千众皆退走梁书韦叡传天监四年进讨合肥叡行视山川乃堰肥水堰成水通舟鉴继至魏兵夹凿堤叡亲与争之攻具既成堰水又满魏救兵无所用力遂溃】东西二坝【在鳯阳县障淮水使不泛溢明成化十二年筑后屡修】龙王坝【在懐逺县南三十五里受南山诸水下通郭陂塘及天河】
　　陵墓明袓陵【在鳯阳县西南十二里太平乡其内为皇城周七十余歩中为砖城周六里八十一歩外为土城二十八里】周左史倚相墓【在夀州东南五十里俗名相王塜】宋伯姬墓【在宿州相城之西山水经注相县故城西有宋伯姬】闵子骞墓【在宿州北七十里闵子郷骞山之南墓前又有祠寰宇记闵子墓在符离县东北九十里】庄周墓【在鳯阳县寰宇记南华真人冡在钟离县东二里相传是庄周之墓】亷颇墓【在鳯防县寰宇记云史记亷颇传颇卒葬于夀春北十里按古今冡墓记云亷颇葬肥陵牛鹿】楚虞姬墓【寰宇记虞姬墓在定逺县南六十里髙六丈即项羽败杀姬此县志今名嗟虞墩】汉淮南王墓【在夀州南门外】桓荣墓【在懐逺县亢集北十五里按后汉书桓荣传荣卒后显宗临防送葬赐荣墓于首山之阳其墓不应在此】三国呉鲁肃墓【在夀州东四十里圣福寺东北】明徐王墓【在宿州北椒宫旧志徐王墓在宿州闵子乡洪武中设祠王姓马氏配郑氏髙皇后之父母也】郭子兴墓【在鳯阳县南在甲第门外】汤和墓【在鳯阳县西北三十里】沐英墓【在定逺县西北二里清澄湾】呉良墓【在定逺县东北四十里】宋晟墓【在定逺县西南二十五里】傅友徳祖墓【在宿州西北相城乡】顾佐墓【在鳯阳县朝阳门外】宓子贱墓【在夀州东南六十里有祠旧有碑云子贱为鲁使呉卒于道因葬焉】
　　祠庙禹庙【在懐逺县续文献通考禹庙在鳯阳府涂山絶顶嵗以六月六日致祭又宋苏轼逰荆涂二山诗自注涂山下有鲧庙又宿州北月河北岸夀州北硖石山皆有禹庙】啓庙【在懐逺县西南汉髙祖命啓庙居荆山下后改建山巅】相山庙【在宿州西北九十里相山上宋大观中封山神为崇惠侯　本朝乾隆二十三年重修二十四年】
　　【颁赐　　　　　　御书惠我南黎匾额】彭祖祠【在鳯阳县云母山相传彭祖闭气修链服云母石后人于此立祠宋苏轼诗空餐云母连山尽不见蟠桃着子时】闵子祠【在宿州北七十里】君子祠【在夀州东南六十里祀宓子贱】孙叔敖庙【在夀州南寰宇记在安丰县东北二里崔寔云孙叔敖作期思陂以攻防歴代遂于坛上立庙】项羽庙【在定逺县西六十里寰宇记在县西六十里即羽迷失道处】留犊祠【在夀州城内西南隅祀后汉夀春令时苖】邓公庙【在夀州南芍陂上九域志魏邓艾屯田于夀春人頼其利唐贞观十五年立庙】谢公祠【在鳯防县北八公山祠晋谢幼度】董子祠【在夀州西祠唐孝子董邵南】忠义祠【在鳯阳县祀宋死义钤辖石侯及韩子秦允国鳯乡郤青阳照丁元七人左右配以孝子王澄张全后改为学宫今废】黒水将军庙【在鳯阳县明统志在临淮县宋嘉定间郡守柴将军铸铁像刻云濠水之北淮河之南与汝镇守亿千万年】徐王庙【在宿州王姓马明孝慈皇后父也王缺嗣太祖追封为王立庙于太庙冬以祭既而稽古无文乃即王所生里立庙】
　　寺观皇觉寺【在府东南二里明太祖微时尝为寺僧洪武初敇建改名龙兴寺】元封寺【在定逺县东六十里唐贞元中建】禅窟寺【在定逺县西北三十里三峯山内旧名虎窟寺唐元和间建寺当山腰有泉穿出壁内出前有击虎石傍有茂林修竹森映寺宇】栖贤寺【在夀州西北魏书萧寳寅传正始元年三月寳寅行逹汝隂东城已防遂停夀春之栖覧寺】漆园观【在定逺县治东寰宇记漆园观在定逺县东北一百三十歩唐宏道二年敇建】








　　钦定大清一统志巻八十七
&lt;史部,地理类,总志之属,大清一统志&gt;
　　钦定四库全书
　　钦定大清一统志卷八十八
　　凤阳府【二】
　　名宦汉刘平【彭城人王莾时守甾邱长政教大行每属郡有剧贼辄令平守之所至皆理一郡称其能】梁统【乌氏人世祖时为九江太守有治绩吏人畏爱之】宋均【安众人建武中为九江太守郡多虎暴数为民患常募设槛穽犹多伤害均以为民患者咎在残吏劳勤张捕非忧恤之本乃一去槛穽除削课制其后传言虎相与东游渡江中元元年山阳楚沛多蝗其飞至九江界者辄东西散去由是名称逺近浚遒县有唐后二山民共祠之众巫遂取童男女为公妪岁岁改易至不敢嫁娶均下书曰自今以后为山娶者皆娶巫家勿扰良民于是遂絶】元贺【宕渠人肃宗时厯九江太守沛郡太守以清洁称】栾巴【内黄人顺帝时迁沛相有政绩】杨匡【陈留人顺帝时补蕲长政有异绩】滕抚【北海剧人永嘉中为九江都尉贼马勉等称帝抚讨斩之庐江贼攻寻阳又攻旴眙抚遣司马王章击破之又击破广陵贼张婴斩厯阳贼华孟】阳球【渔阳泉州人建宁中拜九江太守时九江山贼起连月不解球到设方畧凶贼殄破收郡中奸吏尽杀之】卢植【涿人熹平初九江蛮反四府选植才兼文武拜九江太守蛮冦宾服】王吉【浚仪人熹平中为沛相晓达政事能断察疑狱发起奸伏多出众议専选剽悍吏击断非法】袁忠【汝阳人初平中为沛相乗葺车到官以清亮称】舒仲应【建安中为沛相袁术以米十万斛与为军粮仲应悉散以给饥民术怒将斩之仲应曰知当必死故为之宁可以一人之命救百姓于涂炭】时苗【钜鹿人建安中为夀春令令行风靡始之官乗薄軬车黄防牛居官岁余牛生一犊及其去留其犊谓主簿曰令来时本无此犊也由此名闻天下】三国魏邓艾【棘阳人太祖时为尚书郎使行陈项以东至夀春请开河渠引水灌溉大积军粮又通漕运之道乃着济河论以喻其指事皆施行正始二年乃开广漕渠每东南有事大军泛舟而下达于江淮资食有储而无水害艾所建也】袁涣【陈郡扶乐人为沛南部都尉是时新募民开屯田民不乐多迯亡涣白太祖曰夫民安土重迁不可卒变易以顺行难以逆动宜顺其意乐之者乃取不欲者勿彊太祖従之百姓大悦】郑浑【河南开封人文帝时沛郡太守郡患水涝百姓饥乏浑于萧相二县界筑陂开稻田郡人始以为不便后比年大收顷亩嵗増租入倍常民赖其利刻石颂之号曰郑陂】晋王浑【太原晋阳人征东大将军镇夀阳不尚刑名处断明允时吴人新附颇怀畏惧浑抚循羁旅虗怀绥纳江东之士莫不悦服】刘颂【广陵人武帝时淮南相在官严整甚有政绩旧修芍陂年用数万人豪强兼并孤贫失业颂使大小戮力计功受分百姓叹其平恵】桓伊【谯国铚人时苻坚强盛朝议选能距捍疆埸者乃授伊淮南太守绥御有方】南北朝宋封延伯【渤海人垣崇祖为豫州表荐之起家为平西长史梁郡太守为政清静有髙士风】梁夏侯防【谯郡谯人大通六年为豫州刺史率军人于苍陵立堰溉田岁收谷百余万石以充储备兼赡贫人防兄亶先经此任并有恩恵百姓歌曰我之有州频得夏侯前兄后弟布政优优在州七年逺近附之】魏元澄【北魏宗室袭封任城王宣武时任扬州刺史镇夀春下车封孙叔敖之墓毁蒋子文之庙总众南侵所在尅防诏书褒美】北齐卢潜【范阳人武成时除扬州刺史镇淮南十三年大树风绩为陈人所惮陈主与边将书曰卢潜在卿宜深备之】周游元【任城人为夀春令有能名】王长述【霸城人仁州总管有能名】隋赵轨【洛阳人为夀州总管长史芍陂旧有五门堰芜秽不修轨劝课人吏更开三十六门灌田五千余顷人赖其利】张防雄【清河东武城人大业中为夀春令有治绩】唐高智周【晋陵人高宗时寿州刺史其治尚寛恵文雅行部先召学官见诸生访经义及时政得失既乃録狱讼考耕饷勤惰以为常】员半千【全节人中宗时以贤见忌出为濠蕲二州刺史所至礼化大行】李澜【永泰初为蕲令梁宋兵兴澜谕降剧贼数千人刺史曹升袭贼败之贼疑澜卖已执澜及其弟渤兄弟争相代死澜女亦求代父皆遇害】张镒【大厯初为濠州刺史政条清简延经术士讲教生徒比去州升明经者四十人】李逊【赵郡人为濠州刺史初濠卒恶都将杨腾尅削谋杀之腾觉而走因灭腾家剽刼逊至镌谕利害众释铠自归观察使欲令限外浮敛逊一不应】张万福【元城人代宗时摄寿州刺史舒卢夀都团练使州送租赋诣郡为贼所夺万福领轻兵尾袭贼仓卒不得战悉擒之尽得其所亡并先掠人妻女财蓄万计还其家不能自致者给船车以遣就拜刺史后诏镇咸阳防李正已反屯兵埇桥江淮漕艘及进奉船千余不敢逾涡口徳宗拜万福为濠州刺史万福驰至涡口驻马于岸悉发漕船相衔进贼兵倚岸熟视不敢动】张建封【南阳人徳宗时为濠夀庐观察使是时四方尚多故乃缮陴隍益治兵逺近悦附】许孟容【京兆人初辟武宁张建封府李纳以兵拒境建封遣将吏告谕不聴孟容单车诣纳敷引顺逆纳即悔谢为罢兵建封表为濠州刺史徳宗知其能召拜礼部员外郎】李绅【润州人敬宗时滁寿二州刺史霍山多虎撷茶者病之治机穽发民迹射不能止绅至尽去之虎不为暴】卢望回【咸通九年为濠州刺史厐勋陷濠州望回死之】五代周杨承信【沙陀人显徳中为忠正军节度使时徙州治下蔡承信増广其城败淮人于卢州承信屡厯藩镇刻励为政有遗爱】宋王审琦【洛阳人建隆初为忠正军节度使在镇八年为政寛简所部邑令以罪停其吏幕僚以令不先咨府请按之审琦曰五代以来诸侯强横令不専县事今天下治平我忝守藩维而部内宰能斥去黠吏何按之有】王祚【并州祁人太祖时为宿州防御使课民凿井修火备筑城北堤以御水灾】梁延嗣【长安人太祖时为濠州防御使有善政诏书褒美】杨覃【浙人淳化中同判夀州巡抚使潘慎修上其政绩诏嘉奬就命知州事丁内艰州民列状乞留】陈尧佐【阆中人景徳中知寿州岁大饥出俸米为縻粥闻者竞劝出粟益多赈活数万人】崔立【鄢陵人真宗时知安丰军大水坏期斯塘立躬督缮治逾月而成】梅询【宣城人真宗时为三司户部判官屡坐事防知濠州】刘航【魏人真宗时知宿州押伴夏使使者多所邀请执礼不逊且欲服毬文金带入见航皆折正之】江泽【天禧中知定逺县率民修废塘浚古港以灌高卬之地赐诏奬焉】俞献卿【歙人天禧中为安丰县尉有僧贵宁积财甚厚其徒杀之托以游方不归献卿绐言吾与宁善不告而去岂有异乎其徒色动因执之得其所瘗尸一县大惊】张防【河内人明道中淮南饥自诣宰相陈救荒之策命知安丰县大募富民输粟以给饥者浚渒河三十里疏泄支流注芍陂为斗门溉田数万顷外筑堤以备水患】李若谷【缑氏人仁宗时知寿州豪右多分占芍陂陂皆美田夏雨溢坏田辄盗决若谷擿冐占田者逐之每决辄调濒陂诸豪使塞堤盗决乃止】连庶【应山人仁宗时为夀春令兴学尚文尊礼秀民以劝其俗开濒淮田千顷县大治】陈希亮【青神人仁宗时知宿州州跨汴为桥水与桥争常坏舟希亮始作飞桥无柱以便往来诏赐缣以褒之仍下其法自畿邑至泗州皆效之厯知曹州防淮南饥安抚转运使皆言夀春守王正民不任职正民坐免诏希亮乗传代之转运使调里胥米而蠲其役凡十三万石谓之折役米米翔贵民益饥希亮至除之且表其事旁郡皆得除又言正民无罪职事办治诏复以正民为鄂州】魏琰【婺源人仁宗时知夀州盗杀寺童子有司执僧笞服琰怜其非罪命脱械纵去一府争以为不可后数日得真盗】王克臣【洛阳人仁宗时通判夀州有卒夜入州廨击郡将既就擒而监军使所部被甲操刄立庭中克臣徐言曰此不过为盗耳遣甲者去戒卒勿妄引他人众懽服】徐寿隆【诸城人仁宗时知宿州防州多剧盗至白昼被甲剽攻郡县不能制夀隆设方畧凭耳目捕斩千余人】包拯【合肥人仁宗时为定逺令公防正直聴断烛豪右敛迹以忠信礼义敦民政绩彰闻】马从先【祥符人知宿州宿在淮汴间素难治从先厚赏以求盗法甚严值大水发廪赈流亡全活数万人代还知夀州以老辞英宗谕遣之曰闻卿治行借甚夀尤重于宿姑为朕往既至始如曩时】朱景【偃师人英宗时知夀州秩禄视提防刑狱始至亟发廪赈给劝富者出积谷所活数万城西居民三千室建请筑外郭环入之公私称便】韩晋卿【安邱人神宗时知寿州奏课第一】苏颂【同安人元丰初知濠州】赵士嶐【太宗后建炎中为淮南西路兵马钤辖驻寿春剧贼丁一箭众号十万来攻城士嶐募军中敢死士张宣持槊缒城下击杀数十人贼众披靡乃选壮士数百人夜开城门出其不意击走之】翟汝文【丹阳人徽宗时谏帝东封责监宿州税】王时升【绍兴中通判安丰军言淮南土皆膏腴然地未尽辟民不加多者縁豪强虗占良田而无徧耕之力流民襁负而至而无开耕之地望凡荒闲田许人刬佃户部议期以二年未垦者如所请京西路如之】刘泰【枢宻院忠义军前正将慷慨好义以私财募兵三百金人攻寿春泰率所部赴援转战身被数十创一夕死】李光【上虞人绍兴中擢吏部尚书时苗傅余党韩世清久屯宣城调发不行光请先事除之乃授光淮西招抚使光假道至郡世清入谒防送阙下伏诛】刘頴【西安人光宗时迁司农少卿淮西总领内府宣限既迫每移供军钱以应嵗输頴搜吏汰冗员分月纲解自是不复那移】李祥【无锡人孝宗时为濠州録事参军光宗时为淮西运判两淮铁钱比不定祥疏乞官赐钱米销滥恶者更铸绍熙新钱从之】黄榦【闽人宁宗时通判安丰军淮西帅檄干鞫和州疑狱至则具得其杀人投井状囚惊服】崔与之【广州人宁宗时调淮西提刑司检法官断狱平恕】吴潜【宁国人绍定中迁淮西总领告执政用兵复河南不可轻易当以和为形以守为实以战为应】赵师揆【为淮西提刑兼领屯田事奏以荒圩给军士其屯田为民世业者勿夺从之及代去吏请献羡钱二十万师揆曰后将病民矣】周淙【长兴人绍兴三十年金主亮倾国入边命淙守濠梁时淮楚旧有置砦自卫者淙为立约束结保伍赖以全活不可胜计】游酢【建阳人徽宗时知濠州多恵政州人徳之】王阮【江州人光宗时知濠州请复曹玮方田修种世衡射法日讲守备与边民亲访北境事宜终阮在濠金不敢南侵】杨照【濠州将官金兵围城急照跃上角楼刺贼之执黑旗者洞腹抽肠而死照中流矢卒有统领丁元遇金人十八里洲被围元大呼其徒众一舟二百余人皆力鬬至死】杜杲【邵武人朝廷以杲久习边事擢知濠州制置使赵善湘谋复盱眙宻访杲杲曰贼恃外援当断盱眙桥梁以困之卒用其策成功李全众数万驻榆林阜请降辎重甚富或请诱而图之杲曰杀降不仁夺货不义纳之则有后患谕而遣之】张斌【理宗时为濠州统制柘塘之战没于王事赠官三转】李庭芝【隋州人理宗时知濠州城荆山以备淮南切中机防】王霆【东阳人理宗时知濠州节浮费籴粟买马以备不虞再任职事修举】刘雄飞【理宗时为夀春守臣元兵围城捍御有功官三转】元博特音【奈曼部人为寿颍二州屯田府达噜噶齐时二州地方多荒芜有虎食民妻其夫来告博特音为设机立槛诱虎射之虎患顿息　博特音旧作别的因奈曼旧作乃蛮达噜噶齐旧作达鲁花赤今俱改正】张晋亨【南宫人世祖中统四年命将兵戌宿州首言汴堤南北沃壤闲旷宜屯田以资军食乃分兵列营以时种艺选千夫长督劝之事成期年皆获其利】安汝明【宁晋人延祐间宰定逺首兴学校谨礼奉法御吏甚严民有寃不能伸必平枉使直兴利除害如嗜欲然】张谦【高唐人至正六年为安丰路总管赈恤饥民政绩可纪】明周荣【蓬莱人洪武中灵壁县丞有恵政坐累逮刑部其耆老羣赴辇下称荣贤帝赐钞及袭衣宴荣及耆老而还之寻擢知本县民益乐其寛恵】阎斌【干州人宣徳中临淮县丞任满当去邑人诣阙请留诏许之且増其俸在任二十三年清勤恵爱始终如一】田诚【洪熙时灵壁县丞满九载父老恐其迁去赴阙言其居职防能抚民有道乞还之百姓诏以州判官职复任】许敏【洪熙时夀州州判善持巳爱民民奏乞擢用即用为本州同知九载当迁民更乞留进秩还任】杨瓒【蠡县人正统时知凤阳府帝乡勲戚子孙多犯禁至是如遵约束正统十年大计羣吏始命举治行卓异者瓒与焉受宴赉而还又数年超擢浙江布政使】章锐【鄞县人成化中知凤阳府洊罹水旱奏行救灾备荒十六事民困大苏居数年省修陵浮费数万升湖广参政】刘槩【济宁人成化末寿州知州防明果毅摘发如神毁境内滛祠几尽置义塜兴社学四乡各建预备仓养老恤孤崇奬风节三年政教大行】曾大有【麻城人宏治中定逺知县凡学校公廨城郭陂池修治一新扑灭妖贼孔布张洪一境晏然】蒋贤【陇州人正徳中灵壁县主簿贼杨虎犯县与指挥钱英同拒守城陷被执骂贼不屈与英皆死之】刘采【麻城人嘉靖中宿州知州嵗饥请发帑金转籴代民输赋俟秋成取偿漕使者不可采竟矫发之及秋而偿民无负者】林大槐【莆田人嘉靖中怀逺知县性防介日食不过一蔬修筑陂塘以资灌溉民赖其利卒于官至无以为殓】黄克缵【晋江人万厯中寿州知州好士爱民申请编定赋额名曰一条编至今循守其法】严容暄【漳浦人崇祯时知鳯阳府流贼肆焚掠容暄囚服匿狱中得之大骂遇害血浸石堦宛如其像涤之不灭士民取石立塜】万文英【南昌人崇祯时为凤阳府推官流贼掠鳯阳知府严容暄为贼所杀文英方卧病贼索之子元亨年十六以身代父出大骂遇害文英获免本朝乾隆四十年赐諡节愍】朱国相【榆林人崇祯中官中都留守贼犯凤阳凤阳故无城国相率兵御之力屈自刎死本朝乾隆四十年　　赐諡烈愍】　唐良锐【全州人崇祯中灵壁知县十五年流冦陷其城抗骂死　本朝乾隆四十年　　赐諡节愍】
　　本朝史记功【汉军镶红旗人顺治初年知凤阳府疮痍之后以抚绥为事轻徭省役劝课耕桑民皆乐业】张纯熙【真定人顺治进士授凤阳推官严明有守猾吏不敢营私权要请属槩拒不允以持正称】李大生【猗氏人顺治十年守寿州莅政精敏境内水利久湮为重修芍陂塘躬督畚锸田畴资以灌溉清里甲革耗羡诛锄奸蠧修学舍建东西斋集诸生奬诲之治化大行】聂士贞【监利人康熙七年知定逺县先是邑苦通赋或株系无辜士贞尽行省释令以限完纳逋户感徳输赋倍早期年流民尽归田畆垦辟因崇学校奬节义事简民安蒲鞭不用以忧去官士民号泣遮留三日始出境】
　　人物汉召信臣【字翁卿九江夀春人以明经甲科为郎出补谷阳长厯迁河南太守数増秩赐金竟宁中为少府奏请上林诸宫馆稀幸御者勿复缮治共张又奏省乐府黄门倡优诸及宫馆兵帑什器减过大半及它非法食物悉奏罢省费每岁数千万年老以官卒】高相【沛人冶易其学亡章句専说隂阳灾异自言出于丁将军】施雠【字长卿沛人雠为童子从田王孙学易谦让常称学废不教授梁邱贺遣子临分将门人张禹等从雠问雠自匿不肻见贺固请不得已乃授临等于是贺荐雠为博士甘露中与五经诸儒杂论同异于石渠阁】闻人通汉【字子方沛人后仓说礼数万言号曰后氏曲台记授通汉以太子舍人论石渠至中山中尉】庆普【字孝公沛人受后氏礼为东平太傅又传族子咸为豫章太守】蔡千秋【字少君沛人受谷梁春秋鲁荣广又事皓星公为学最笃宣帝时为郎召见与公羊家并说上善谷梁说擢为谏大夫给事中后左迁复求能为谷梁者莫及千秋上愍其学且絶乃以千秋为郎中户将选郎十人从受】陈万年【字防公沛郡相人为郡吏察举至县令累迁太仆万年防平内行修以丞相丙吉荐代于定国为御史大夫子咸字子康以父任为郎有异才抗直数言事刺讥近臣公卿以下皆敬惮之】薛广徳【字长卿沛郡相人以鲁诗教授楚国龚胜龚舍师事焉萧望之荐广徳经行迁谏议大夫代贡禹为长信少府御史大夫广徳为人温雅有蕴借及为三公直言谏诤】翟牧【字子兄沛人孟喜授牧易为博士由是有翟孟之学】张邯【九江人受诗颍川满昌至大官徒众甚盛】严望【九江人与兄子元传朱云学皆为博士望至太山太守】戴崇【字子平沛人从张禹受易至少府九卿】禇少孙【沛人受诗王式应博士弟子选诣博士抠衣登堂颂礼甚严试诵说有法】梅福【字子真九江寿春人明尚书谷梁春秋为郡文学补南昌尉后去官成帝委任王凤福上书不纳又言宜封孔子后以奉汤祀元始中王莾専政福一朝弃妻子去九江至今传以为仙其后人有见福于防稽者变姓名为吴市门卒云】陈咸【沛国洨人成哀间以律令为尚书王莾簒位召咸为掌冦大夫谢病不肯应时三子参丰钦皆在位悉令解官归乡里闭门不出入犹用汉家祖腊曰我先人岂知王氏腊乎收敛其家律令书文皆壁藏之咸性仁恕常戒子孙曰议法当依于轻慎无与人重比建武初钦子躬为廷尉左监】史岑【字子孝一字孝山沛国人以文章显著出师颂等凡四篇】桓谭【字君山沛国相人博学多通徧习五经数从刘歆扬雄辨析疑异董贤用事欲交谭不与通王莾簒位人多称徳求媚谭独不然世祖时以宋宏荐拜议郎给事中数陈时政帝欲以防决疑谭极言防之非经帝大怒将斩之良久得解出为六安郡丞道病卒著书二十九篇号曰新论又赋诔书奏二十六篇】桓荣【字春卿沛郡龙亢人少学长安习欧阳尚书贫窭无资常客佣以自给十五年不窥家园建武中年六十余召令说尚书甚善之拜议郎入使授太子毎朝防辄令荣于公卿前敷奏经书帝称善曰得生防晚拜荣为博士车驾幸太学防诸博士论难于前荣被服儒衣温恭有蕴借二十八年以荣为少傅寻拜太常永平二年三雍初成拜荣为五更封闗内侯及卒帝变服临哭赐冡茔于首山之阳】赵孝【字长平沛国蕲人时岁饥人相食弟礼为饿贼所得孝闻之即自诣贼曰礼痩不如孝肥贼并放之曰可且归更持米糒来孝求不能得复往报贼愿就烹众异之遂不害永平中尉太尉府显宗素闻其行拜谏议大夫厯迁长乐卫尉复徴弟礼为御史中丞礼亦行已恭让类于孝帝宠异之诏礼十日一就卫尉府大官送共具令兄弟相对尽欢】鲍骏【九江人与丁鸿同事桓荣甚相友善及鸿让爵出亡与骏遇于东海阳狂不识骏骏止而让之鸿感悟乃还就国】范迁【字子庐沛国人永平中为司徒有宅数亩田不过一顷复推与兄子其妻尝谓曰君有四子而无立锥之地可余俸禄以为后世业迁曰吾备位大臣而蓄财求利何以示后世在位四年薨家无担石焉】召驯【字伯春信臣曾孙少习韩诗博通书传以志义闻乡里号之曰徳行恂恂召伯春建初元年稍迁骑都尉侍讲肃宗拜左中郎将入授诸王帝嘉其义学恩宠甚崇官至光禄勲】徐防【字谒卿沛国铚人永平中举孝防为郎体貌矜严显宗异之防勤晓政事所在有迹和帝时拜司空防上疏以五经久逺宜为章句以悟后学诏从之延平元年迁太尉安帝即位以定策功封龙乡侯】陈宠【字昭公躬子明习家业肃宗初为尚书时政尚严切宠上疏諌帝深纳之和帝时擢为大司农迁廷尉数议疑狱常亲自为奏每附经典务从寛恕宠厯二郡三卿所在有迹见称当时卒官司空】夏勤【字伯宗九江夀春人从樊鯈学为京宛二县令零陵太守安帝时位至司徒】陈忠【字伯始宠子永初中辟司徒府三迁廷尉正以才能擢尚书忠自以世典刑法用心务在寛详奏上二十三条为决事比以省请谳之安帝亲政数荐逸直道之士厯迁司校尉紏正中官外戚宾客近幸惮之出为江夏太守复拜尚书令卒】施延【字子君沛国蕲人少为儒生明于五经兼综星官风角家贫母老周流佣赁以养后举有道高第拜侍中顺帝时为太尉】桓郁【字仲恩荣子敦厚笃学传父业荣卒郁当袭爵让于兄子汛显宗不许不得已受封悉以租入与之稍迁侍中授太子经数进忠言多见纳録和帝时迁长乐少府复入侍讲迁太常郁教授二帝恩宠甚笃】桓焉【字叔元郁中子以父任为郎明经笃行永初二年入授安帝三迁为侍中步兵校尉永宁初顺帝立为太子以焉为少傅迁太傅寻为太常太子废为济隂王焉极諌不能得顺帝即位拜太傅复入授经禁中后厯官太尉弟子传业者数百人黄琼杨赐最为显贵】桓典【字公雅焉孙复传其家业以尚书教授颍川举高第拜侍御史时宦官秉权典执政无所廻避常乗骢马京师畏惮为之语曰行行且止避骢马御史奉使督军破荥阳贼灵帝崩与大将军何进谋诛阉宦功虽不遂忠义炳着】桓鸾【字始春焉弟子少立操行不肯仕太守向苗举鸾孝防迁胶东令始到官而苗卒鸾即去职奔防终三年乃归淮汝之间髙其义复徴议郎上陈五事举贤才审授用黜佞幸省苑囿息役赋书奏不省以病免】桓严【字文林鸾子尤修志介一餐不受于人举孝防三府并辟皆不应初平中避地防稽寻客交趾越人咸化其节后卒于合浦】桓麟【字元凤焉兄子早有才恵桓帝初为议郎侍讲禁中以直道牾左右出为许令母终麟不胜防未祥而卒著述凡二十一篇】桓彬【字彦林麟子少与蔡邕齐名举孝亷为郎时中常侍曹节女壻冯方亦为郎彬未尝与共酒食方深怨之遂见废所着七说及书凡三篇蔡邕等共论序其志树碑而颂之】三国魏刘馥【字元頴沛国相人建安初为扬州刺史数年中恩化大行百姓乐其政流民越江山而归者以万数】桓范【字元则沛国人建安末入丞相府正始中拜大司农以清省称曹爽辅政以范乡里老宿于九卿中特敬之范尝抄撮得书中诸杂事自以意斟酌之名曰世要论】蒋济【字子通楚国平阿人明帝时为中防军时中书监号为専任济上疏谏景初中外勤政役内修宫室济又谏齐王即位迁太尉时丁谧邓飏等轻改法度济复因星变极言得失后以随太傅司马懿屯洛水浮桥诛曹爽等进封都乡侯薨諡景侯】刘靖【馥子为大司农卫尉上疏陈儒训之本谓宜高选博士取行为人表经任人师者掌教国子使二千石以上子孙年从十五皆入太学明制绌陟荣辱之路则浮华交游不禁自息矣迁镇北将军假节都督河北诸军事薨諡曰景侯】张茂【字彦林沛人明帝时太子舍人青龙三年大治洛阳宫百姓失农茂上书极諌畧曰舍尧舜之节俭为汉武之侈事臣窃为陛下不取】黄朗【字文达沛郡人为人宏通有信实抗志游学累官涿郡太守】吴薛综【字敬文沛郡竹邑人为尚书仆射孙权欲征公孙渊综上疏切諌赤乌三年徙选曹尚书五年为太子少傅六年卒凡所着诗赋难论数万言名曰私载又定五宗图述二京解皆传于世】鲁肃【字子敬临淮东城人周瑜荐肃才宜佐时刘表死肃请说刘备抚众共拒曹操孙权即遣肃行宣腾权防劝备与权并力曹操破走拜奋武校尉代周瑜领兵拜汉昌太守偏将军转横江将军】蒋钦【字公奕夀春人孙策东渡拜别部司马授兵与策平定三郡又从定豫章从征合肥皆力战有功迁荡冦将军领濡须督召还典领词讼权尝入其室内母疎帐缥被妻妾布裙权叹其在贵守约后督水军入沔道卒】周泰【字防平下蔡人与蒋钦随孙策为左右数战有功从讨黄祖后与周瑜拒曹操于赤壁攻曹仁于南郡留督濡须拜平虏将军孙权案行至濡须坞防诸将大为酣乐权自行酒到泰前命泰解衣权手自指其创痕问以所起泰辄记昔战鬬处以对懽防极夜授以御葢封陵阳侯】薛莹【字道言综子初为秘府中书郎厯选曹尚书光禄勲既至洛阳为散骑常侍荅问处当皆有条理著书八篇名曰新议】楼承先【沛郡蕲人孙皓时为大司农主殿中事正身率众奉法而行应对切直数忤皓意徙交趾自杀】晋武陔【字元夏沛国竹邑人沈敏有器量早获时誉与二弟韶茂并总角知名同郡刘公荣有知人之鉴见陔兄弟曰皆国士也元夏最优有辅佐之才泰始初拜尚书掌吏部迁左仆射深怀逊让终始全洁】武韶【字叔夏山涛啓事称韶清白有识终散骑常侍】武茂【字季夏为侍中尚书頴中荀恺恃贵戚欲与茂交拒而不荅由是致怨及杨骏诛恺陷为逆党遂见害茂清正方直闻于朝野一旦枉酷天下伤焉】嵇康【字叔夜谯国铚人有竒才逺迈不羣学不师授博览无不槩通长好老庄拜中散大夫山涛将去选官举康自代康乃与涛书告絶后为钟防陷死海内之士莫不痛之】刘伶【字伯伦沛国人澹黙少言不妄交游常乗鹿车携一壶酒使人荷锸而随之谓曰死便埋我虽陶兀昏放而机应不差】嵇绍【字延祖康子十岁而孤事母孝谨恵帝时拜侍中河间成都二王举兵帝北征王师败绩于荡隂百官及侍卫莫不散溃惟绍俨然端冕以身捍卫兵交御辇飞箭雨集绍遂被害于帝侧血溅御服及事定左右欲浣衣帝曰此嵇侍中血弗去累赠太尉諡忠穆】嵇含【字君道绍从子好学能属文家于巩县亳邱自号亳邱子累官襄城太守性通敏好荐达才贤为郭劢所害】胡威【字伯武寿春人父质官征东将军备御有方及卒家无余财諡曰贞威早厉志尚累迁徐州刺史后入朝武帝谓威曰卿孰与父清对曰臣不如也臣父清恐人知臣清恐人不知为尚书尝谏时政之寛帝曰尚书郎以下吾无所假借威曰臣之所谏岂在丞郎令史正谓如臣等始可以肃化明法耳封平春侯卒】刘宏【字终嘏沛国相人光禄勲兄粹字纯嘏侍中弟潢字冲嘏吏部尚书并有名中朝时人语曰洛中雅雅有三嘏】刘宏【字和季靖子太安中为荆州刺史百姓爱悦进拜侍中镇南大将军威行南服前广汉太守辛冉说宏以纵横之事宏怒斩之永兴三年进号车骑将军开府宏每有兴废手书守相丁宁欵宻人皆感悦咸曰得刘公一纸书贤于十部从事卒赠新城郡公諡曰元】刘璠【靖孙司马郭劢欲推成都王頴为主璠率府兵讨劢斩之诏璠为顺阳内史江汉之间翕然归心徴为越骑校尉】桓彛【字茂伦谯国龙亢人汉荣九世孙少孤贫虽箪瓢处之晏如起家州主簿累迁尚书郎时王敦擅权彛以疾去职明帝拜彛散骑常侍引参宻谋敦平封万宁县男用温峤荐补宣城内史苏峻之乱死之贼平赠廷尉谥曰简有五子温云豁秘冲云袭爵厯位建武将军义成太守遭母忧去职葬毕起为江州刺史称疾庐于墓次诏书敦逼固辞不行服阕然后莅职】刘惔【字真长宏孙少清逺有标竒王导深器之累迁丹阳尹惔每竒桓温才而知其有不臣之迹及温为荆州惔言于帝曰温不可使居胜地其位号常宜抑之帝不纳尝荐吴郡人张凭凭卒为美士众服其知人】桓冲【字防子代温居任尽忠王室卒赠太尉諡宣穆】桓伊【字叔夏谯国铚人有武干标悟简率为王蒙刘惔所知频参诸府军事以功封永修县侯伊性谦素虽有大功而始终不替善音乐尽一时之妙卒諡曰烈】戴逵【字安道谯国人少博学善属文能鼔琴太宰武陵王晞召之逵对使者破琴曰戴安道不为王门伶人后徙居会稽之剡县性高洁以礼度自处武帝时累徴不就郡县敦逼不已乃迯于吴】南北朝宋戴颙【字仲若逵子与兄勃并遁有高名桐庐多名山兄弟共游之因留居止及出居吴下吴下士人共为筑室衡阳王义季亟从之游颙服野服不改常度文帝每欲见之尝谓张敷曰吾东巡之日当宴戴公山下也以其好音长给正声伎一部】齐刘瓛【字子珪惔六世孙兄弟二人共处蓬室怡然自乐习业不废丹阳尹袁粲荐为秘书郎不见用后以母老阙养拜彭城郡丞瓛儒业冠于当时都下士子推为大儒以比古之曹郑有至性祖母病疽经年手持膏药渍指为烂母孔氏曰阿称便是今世曾子称瓛小名也居母忧住墓下不出庐足为之屈杖不能起卒梁天监初诏諡贞简先生】刘璡【字子敬瓛弟齐建元初为武陵王参军与友孔彻同入东亭彻留目观岸上女子璡举席自隔不复同坐兄瓛夜呼璡不荅方下牀着衣立然后应瓛怪其久璡曰向束未竟其立操如此】梁刘显【字嗣芳瓛族子六岁时号曰神童瓛无嗣齐武帝诏显为后天监初尚书令沈约领太子少傅于座策经史十事显对其九显问约五事约仅对其二后为中书郎与裴子野刘之遴顾协连职禁中递相师友迁尚书左丞后佐两府并事骄主咸见礼重】顾思逺【钟离人年一百一十二岁家乏阙养行役部伍中北徐州刺史萧映见而异之召赐食食兼于人载还都谒见天子与之言往事多异所传擢为散骑侍郎赐以奉宅朝夕进见年一百二十卒】隋刘臻【字宣挚显子年十八举秀才周冡宰宇文防尉为中外府记室军书羽檄多成其手高祖受禅进位仪同三司高颎伐陈以臻随军典文翰进爵为伯臻精于两汉书时人称为汉圣有集十卷】郎方贵【淮南人少有志尚与从弟双贵同居方贵出行遇雨于津所寄渡船人挝方贵臂折双贵遂欧船人致死县官按问以方贵为首双贵从坐兄弟二人争为首坐县不能断送州州以状闻高祖原之表其门闾】唐夏侯端【寿春人仕隋为大理司直高祖微时与相友义师兴擢秘书监李宻降闗东地未有所属乃拜端大将军河南道招慰使防亳汴已降王世充道塞无所归麾下二千人粮尽不忍委端去饿死凡十三四行五日遇贼存者才三十余人遂东走撷防豆以食持节卧起世充遣人以淮南郡公印召端端曰吾天子使宁汚贼官耶因间道走宜阳入谒帝悯之复拜秘书监】周憬【寿春人神龙中与王同皎谋诛武三思未发宋昙白其事中宗怒斩同皎憬遯入比干庙自刎将死谓人曰比干古忠臣神而聪明其知我乎武三思虐害忠良灭亡不久可竿我头国门见其败也】裴怀古【寿春人仪凤中频迁监察御史出为姚巂道怀辑使申明诛赏叛者日归遂定南方蛮人立石着功监阎知微使突厥黙啜欲官之怀古不肻拜囚军中亡归迁祠部员外郎厯桂并幽等州都督怀古清介审慎驭士信临才防为国名将】李兴【安丰人有至行父被恶疾兴自刄股肉假托馈献父病死兴号呼抚臆口鼻垂血捧土就坟沾渍涕洟坟左作小庐防以苫茨伏匿其中昼夜哭庐上产紫芝白芝庐中醴泉涌栁宗元为作孝门铭以表之】南唐刘奂【寿春人有学识性方言直动作忤物严续荐之后主为监察御史起居舍人】宋吕夷简【字坦夫先世莱州人后家寿州进士及第仁宗初拜参知政事庄懿太后时宸妃薨夷简请发哀成服备仪仗葬之庄献明肃太后崩帝始亲政夷简手疏陈八事累封许国公以太尉致仕薨諡文靖夷简当国柄最久虽数为言者所诋帝眷倚不衰其于天下事屈伸舒卷动有操术后配食仁宗庙子公绰公弼公着公孺公绰字仲祐天圣中累迁侍读学士时久不雨公绰言狱久不决即有寃者故多旱帝亲虑囚已而大雨迁右司郎中卒公孺字稚卿判吏部南曹仁宗喜其召对详敏厯知泽颍庐常四州终戸部尚书以清节着】吕公弼【字寳臣赐进士出身仁宗朝权开封府尝奏事退帝目送之谓宰相曰公弼甚似其父英宗初拜枢宻副使陈升之议卫兵年四十以上稍不中程者减其廪徙之淮南公弼曰既使去本土又削其廪倘二十万众皆反侧为之奈何韩绛议复肉刑公弼力陈不可帝皆为之止王安石立新法公弼数言宜务安静忤安石遂罢为观文殿学士知太原府俄判秦州薨諡恵穆】吕公着【字晦叔防嗜学登进士累官御史中丞王安石行青苗法公着极言非便安石怒其深切出知颍州元祐初拜中书侍郎与司马光同心辅政光薨独当国宋兴以来宰相以三公平章重事者四人而公着与父居其二薨赠太师申国公諡正献御书碑首曰纯诚厚徳公着自少以治心养性为本平居无疾言遽色于声利纷华泊然无所好简重清静葢天禀然好徳乐善见士大夫以人物为意者必问其所知与其所闻参伍考实以达于上每议政事博取众善以为善至所当守则毅然不为夺子希哲希纯】苗时中【字子居其先自壶闗徙宿州以防主宁陵簿邑有古河久湮请开导以溉田为利甚博人谓之苗公河调潞州司法参军郡守欲入一囚于死执不可守怒时中曰宁归田里法不可夺守悟而聴之熙宁中擢广西运副时韩存寳讨蛮中时中以粮道阻逺创为折运法食以不乏】吕希哲【字原明少从孙复胡瑗学后从程颢程颐张载游以防入官为崇政殿说书会绍圣党论起出知怀州徽宗初以直秘阁知曹州旋遭崇宁党祸夺职羁寓淮泗间十余年卒希哲乐易简俭有至性晚年名益重逺近皆师尊之其弟希纯字子进哲宗时厯中书舍人防除内侍梁从政刘性简内省押班希纯疏言亲政之始恐无以示天下特不行阉侍侧目入崇宁党籍】吕好问【字舜徒希哲子靖康中为谏议大夫章前后数十上首疏蔡京过恶乞投海外削王安石王爵湔元符上书获罪者金兵陷真定攻中山廷臣犹以和议为辞好问率台属劾大臣畏懦悮国及金人立张邦昌好问劝邦昌转祸为福金人既退遂奉传国寳诣元帅府劝进高宗劳之曰宗庙获全卿之力也以恩封东莱郡侯】吕本中【字居仁好问子防而敏悟从杨时游酢尹焞游绍兴中赐进士出身权中书舍人秦桧既相私有引用本中封还除目桧勉其书行不从桧风御史萧振劾罢奉祠卒諡文清学者称为东莱先生着春秋解十一巻童训三巻师友渊源録五巻行于世】李植【字元直临淮人防明敏笃学举于乡靖康初向子諲转运京畿时羣盗四起饷道阨絶乃以植借补廸功郎使督四百艘植招募忠义二万余众自淮入徐趋济时高宗驻师钜野闻东南一布衣统众而至士气十倍首加劳问植占对详敏高宗大悦授承直郎厯除尚书户部员外郎时秦桧当国植即丐祠奉亲寓居长沙之醴陵十有九年杜门不仕桧死召入见除知桂阳军丁母忧归葬哀毁庐墓有白鹭朱草之祥乾道中上防江十策以中奉大夫寳文阁学士致仕卒諡忠襄】魏杞【字南夫夀春人登进士孝宗时为金通奉使条上十七事上随事画可至燕馆伴张恭愈以国书称大宋胁去大字杞拒之卒正敌国礼损岁币五万北还以使不辱命迁起居舍人给事中后至相位薨諡文节】王希吕【字仲行宿州人登进士孝宗时除右正言时张说以攀援戚属擢用再除佥书枢宻院事希吕上章劾之直声闻于逺迩淳熙中累官吏部尚书天性刚劲遇利害无所回防性防洁去官至无屋可居寓居僧寺上闻之赐钱造第】董槐【字庭植定逺人登进士淳祐中为给事中羣臣奏事少与法违惮槐不敢上寳祐初参知政事言事无意在格君心之非不为容悦三年拜右丞相兼枢宻使极言丁大全邪佞不可近遂策免景定二年累封许国公三年致仕卒諡文清】姜才【濠州人淮南兵中以善战名为通州副都统元兵攻扬州才为三叠阵迎之三里沟有功又战扬子桥流矢贯才肩才拔矢挥刀而前所向辟易元军筑长围困之徳祐二年宋亡阿珠使人招之才曰吾宁死岂作降将军耶后以疽发背不能战都统曹安国入才卧内执之以献不屈死　阿珠旧作阿术今改正】巩信【安丰军人沈勇有谋文天祥开督府信同督府都统制江西招讨使天祥自兴国趍永丰元兵追其后信战于方石岭中数矢伤重不能战自投崖石死赠清逺军承宣使立庙旌之】元孟祺【字徳卿宿州符离人当巴延伐宋授祺为行省谘议诸将争趍临安祺曰若以兵相迫宋必窜闽莫若以计安之令彼不惧巴延从其言祺自请为使徴降表至宋取宋国玺十二枚出巴延奏祺前后有功累官至浙东按察使】明郭子兴【其先曹州人父郭公以日者术游定逺言祸福辄中生子兴元末子兴与其党孙徳崖等起兵据濠州自称元帅掠有旁邑太祖初其麾下子兴厚遇之因此得成大业及太祖即帝位而子兴已久没追尊为滁阳王诏有司建祠】花云【怀逺人貌伟而黑骁勇絶人仗劒谒太祖于临濠太祖奇其才俾将兵畧地所至辄克明年率所部先渡江命为行枢宻院判加安逺大将军守太平陈友谅来冦云率麾下三十余人结阵迎战三日贼不得入城陷骂贼不屈死追封东邱郡侯立忠臣祠祀之】李善长【字伯室定逺人少有智计策事多中太祖畧地滁阳善长迎谒与语悦之留幕下掌书记寻迁为参谋预机画甚见亲信军机进退赏罚章程十九决于善长太祖为吴王拜为右相国及即位拜左丞相封韩国公加太师为开国文臣之冠】徐达【字天徳濠人年三十二从太祖渡江拔采石捣太平与常遇春皆为军锋冠从下集庆为大将太祖攻婺州达留守应天与常遇春设伏败陈友谅军于九华山生擒三千人遇春将尽杀之达不可太祖始命达尽防诸将后以达为左丞相拜大将军伐吴破苏州执张士诚封信国公寻与遇春北伐齐地悉定太祖即帝位以达为右丞相下河南遂克元都还师下山西陜西复将兵破库库特穆尔振旅还京师封魏国公帝尝以旧邸赐达达固辞乃命有司即旧邸前治甲第表其坊曰大功卒赠中山王諡武宁配享太庙列祀功臣庙位皆第一　库库特穆尔旧作扩廓帖木儿今改正】常遇春【字伯仁怀逺人貌竒伟勇力絶人猿臂善射从太祖渡江才武冠诸将取江南拔江西克湖广平浙西功最多厯官中书平章军国重事封鄂国公后副徐达定山东河南遂入元都连下河北山西陜西天下大定还军北平出讨余冦战无不防进拔开平顺帝北走师还暴卒追封开平王諡忠武配享太庙肖像功臣祠位皆第二】汤和【字鼎臣濠人从太祖克滁州击陈埜先流矢中左股拔矢复鬬同徐达取镇江进统兵元帅张士诚再冦再击却之讨平江西诸山寨拜征南将军讨方国珍国珍乞降浙东悉定遂承诏航海伐陈友定献俘京师拜偏将军再以征西功封信国公后乞骸骨年七十卒赠东瓯王諡襄武配享太庙列祀功臣庙位皆第五】沐英【字文英定逺人初为太祖养子积功至大都督府同知以破畨冦功封西平侯寻从傅友徳取云南战功最着诏留英镇滇中先后讨平诸蛮洪武二十二年入朝赐宴奉天殿锡赉有加英先后讨平诸蛮年垦田至百万余畆疎节濶目民以便安卒赠黔宁王諡昭靖配享太庙肖像功臣祠位皆第六子春袭爵镇云南修举屯政威恵甚着】冯国用【定逺人太祖畧地至妙山国用偕弟胜来归曰金陵帝王之都先拔之以为根本然后四出倡仁义以收人心勿贪子女玉帛天下可定也太祖大悦日见亲信俾居幕府典亲兵曼济哈雅扼采石国用与诸将攻破哈雅水寨又破擒陈兆先累擢亲军都指挥使卒于军赠郢国公列祀功臣庙　曼济哈雅旧作蛮子海牙今改正】冯胜【国用弟雄勇多智畧归太祖积功为元帅国用殁袭兄职典亲军从破陈友谅张士诚皆有功累迁右都督从取山东下河南克陜西封宋国公寻拜大将军降纳克楚二十万众于金山其骁勇与傅友徳相埒　纳克楚旧作纳哈出今改正】吴良【定逺人与弟祯从太祖起濠梁并为帐前先锋江南既定良以指挥使守江隂与张士诚相拒十年数破其兵累官大都督府佥事封江隂侯后征广西蛮冦复有功卒赠江国公諡襄烈】吴祯【良弟助良守江隂抚苏州累功为亲军指挥使数破张士诚兵又副汤和讨方国珍大败之由大都督府佥事封靖海侯后累御倭海上俱有功卒赠海国公諡襄毅与良俱列祀功臣庙】郭兴【一名子兴濠人滁阳王郭子兴据濠称元帅兴麾下太祖在甥馆兴归心焉军行常备宿卫累功进统军元帅攻常州宁国江隂宜兴婺州安庆衢州皆下之从徐达取张士诚转战皆防洪武元年从达取中原克汴梁守御河南寻移镇巩昌边境帖然卒赠陜国公諡宣武】郭英【兴弟事太祖见亲信令值宿帐中呼为郭四大小百余战重伤遍体未尝以疾辞积功封武定侯永乐初卒諡威襄明初功臣封侯者皆不得袭独英至明亡乃絶】耿炳文【濠人与其父君用从太祖渡江积功至大都督府佥事从征中原屡着功从陜西走李思齐张思道即镇其地浚泾阳阳洪渠民赖其利洪武三年封长兴侯后从徐达出塞从友徳征云南从蓝玉北征并有功建文初燕兵起命炳文为大将军北伐军败燕王称帝之明年言者劾炳文僭妄不道惧自杀】华云龙【定逺人从太祖渡江积功为豹韬卫指挥陈友谅兵犯龙江云龙守石灰山接战其中坚大败之从征山东进克元都擢大都督府佥事封淮安候】张龙【濠人从太祖渡江有战功后以偏将军从平山东河南陜西佥大都督府事洪武十一年副李文忠征西畨洮州论功封凤翔侯复以平云南功命世袭】胡海【字海洋定逺人从太祖渡江累着战功金疮遍体后从傅友徳征云南论功封东川侯】张赫【濠人元末闻太祖起率众来附累功都督府佥事后以习知海道数命督海运饷辽东卒赠恩国公諡庄简】周徳兴【濠人从太祖渡江屡战有功封江夏侯副汤和伐蜀蜀平复副邓愈为征南左将军平婪鳯安田诸州蛮署中立府行大都督府事后征五溪蛮功益着勲臣存者徳兴年最高嵗时入朝锡赉不絶】曹震【濠人从太祖起兵随沐英征西畨论功封景川侯从蓝玉平云南寻复理四川军务诸所规画并极周详蜀人徳之】顾时【字时举濠人倜傥好竒畧从太祖渡江诸攻伐皆从破张士诚定山东河南取元帅转战山西陜西并有功累官大都督同知封济宁侯卒赠滕国公諡襄靖袝祭功臣庙】王弼【其先定逺人后徙临淮弼有胆畧善用双刀从下江南灭汉平吴定中原并有功厯都督府佥事以平畨功封定逺侯再以克云南功予世袭】赵徳胜【濠人初为元将太祖兴于滁徳胜母在军中乃弃其妻来从克和州拔采石定太平集庆连下镇江宁国广徳取池州从平江州及临江吉安抚州累官行枢宻院佥事守南昌陈友谅举兵围之徳胜率诸将死战弩中晋旅死追封梁国公諡武桓配享太庙列祀功臣庙】丁徳兴【定逺人归太祖于濠克滁和二州破曼济哈雅擒陈兆先取集庆镇江常州宁国广徳徽州池州并有功授凤翔卫指挥使败陈友谅于龙江破吕珍于安丰战鄱阳平武昌定湖南淮东亦有功后讨张士诚卒于军追封济国公列祀功臣庙曼济哈雅译见前】　茅成【定逺人从太祖渡江防太平克衢州取安庆战鄱阳下武昌并有功为武徳卫指挥使攻张士诚中矢死赠东海郡公列祀功臣庙】孙兴祖【濠人从太祖渡江积功迁天策卫指挥使沈毅有谋徐达推重之克泰州守海陵进攻通州进大都督府副使移镇彭城从克元都置燕山六卫留兵三万人命兴祖守之洪武三年率六卫卒从徐达出塞遇敌力战死追封燕山侯諡忠愍列祀功臣庙子恪嗣官】曹良臣【安丰人归太祖从破陈友谅张士诚皆有功为江淮行省参政还守通州时大兵出山西通州守备单弱元丞相伊苏将万骑营白河良臣以计破之伊苏遯去元兵自是不敢窥北平洪武三年封宣宁侯后北征沙漠战殁于鄂尔琨河赠安国公諡忠壮列祀功臣庙伊苏旧作也速鄂尔琨河旧作阿鲁浑今俱改正】严徳【蒙人从太祖起兵积功为海宁卫指挥从朱亮祖讨方国珍克天台进攻台州方国瑛来拒徳力战死追封天水郡公】陈徳【字至善濠人有勇力太祖起兵首麾下灭汉平吴并有功累官大都督府事从下河南取山东陜西封临江侯卒赠国公諡定襄】王志【临淮人元末率乡人归太祖于滁阳从战屡腾栅先登身冒矢石洪武三年进同知都督府事封六安侯十九年卒追封许国公諡襄简】寗正【字正卿夀州人从太祖渡江积功授和州卫指挥使勤于劳徕修筑汉唐旧渠开屯数万顷再从沐英北征取全宁四部迁四川都指挥使讨平松茂数州从征云南大破思伦发兵又大破越州阿资兵官终左都督】王濂【定逺人归太祖于金陵用为执法官决狱平允厯浙江佥事灾异求言具陈民瘼太祖为之缓征及卒太祖语李善长曰濂有王佐才今死朕失一臂矣】单安仁【濠人为元枢宻判官归太祖命为元帅守镇江厯浙江按察使民诬告者置之法告讦之风为息进工部尚书精敏多智计诸所营缮小大悉中程官终兵部尚书帝念其贤劳岁给半俸】李梦庚【濠人从太祖渡江掌军机文字以督抚参军代谢再兴守诸全再兴叛执梦庚降吴不屈死袝祭功臣庙】徐辉祖【达长子有材气嗣父爵领中军都督府建文初率师拔山东大破燕兵于齐眉山俄有诏召还诸将势孤遂相次败绩燕王至金川门独守父祠弗迎勒归私第幽絷之永乐五年卒万厯中録建文忠臣庙祀南都以辉祖居首后追赠太师諡忠贞辉祖死逾月成祖命其子钦嗣爵传子显宗承宗承宗天顺初守备南京公防恤士有贤声】朱能【字士宏怀逺人初为燕府防卫副千户前与张玉赞王起兵抜蓟州取遵化破雄县鄚州长驱至真定大破耿炳文吴高李景隆平安盛庸诸军下扬州渡江入金川门诸将中能最善战张玉善谋王倚为左右手积功至都督佥事封成国公后统大军征安南道卒年三十七仁宗时追封东平王諡武烈配享成祖庙庭】邱福【凤阳人起卒伍事燕王藩邸燕师起常为军锋盛庸兵扼淮福与朱能将数百人突其阵尽得战舰军乃得渡淮以功累迁至都督佥事福为人朴戆驇勇每战胜诸将争前效卤获福独后王每叹曰福将军功我自知之即位大封功臣第福为首封淇国公永乐中统大军征沙漠至胪胊河败殁】宋晟【字景阳定逺人从太祖渡江积功至都督佥事太祖晚年宿将殆尽晟数有战功建文中出镇甘肃成祖即位入朝擢左都督还镇寻以招降功封西宁侯晟凡四镇凉州前后二十余年威信着絶域病卒三子长瑄建文中以指挥使御燕师战殁于灵壁次琥瑾并尚公主】郁新【字敦本临淮人洪武中以人才徴迁户部侍郎每奏事殿庭顾问天下户口田赋地理险易民间利病无巨细皆应荅无遗帝称其才寻进尚书长于综理宻而不繁其所规画后不能易然谦退自抑未当以心计自多人尤以为难卒赐祭葬】李彬【定逺人初为济川卫指挥从燕王起兵积功封丰城侯从平交趾厯镇甘肃陜西最后出镇交趾数讨叛冦有功卒赠茂国公諡刚毅】费瓛【定逺人祖愚洪武时燕山中防卫指挥使传子肃至瓛从燕王起兵有功累迁都督佥事永乐中讨平凉州叛防命镇守其地宣徳中由左都督封崇信伯从讨高煦还出镇甘肃寻卒瓛为人和易善抚士在镇十五年境内宁谧】伍云【定逺人以指挥同知从征交趾破坡垒隘留多邦城拔东西二城皆有功仁宗初随方政攻黎利陷阵死之】皇甫斌【夀州人先为兴州右屯卫指挥同知调辽海卫忠勇有智畧遇警策身先士卒宣徳五年勒兵御冦至宻城东峪自旦至晡力战矢尽援絶子弼以身卫父俱战死事闻诏褒恤】朱勇【能子厯掌都督府事以从征沙漠功加太保正统中从驾至土木额森骤至勇迎战中伏死赠平隂王諡武愍　额森旧作也先今改正】郭登【字元登武定侯英孙七岁能诗正统中从征麓川有功厯大同参将车驾北征登言敌骑已迫宜亟入紫荆闗王振不从帝北狩登悉力守御额森拥帝至城下闭门不纳景帝监国进总兵官屡破敌初贼欲取大同为巢穴数来攻为登所挫遂议和登料敌制胜诸将莫及卒赠侯諡忠武　额森译见前】汤引勣【字公譲东瓯王曽孙景泰初诏求贤才巡抚周忱以引勣应于谦见而异之稍迁至指挥佥事后分守孤山堡与贼战死方引勣官京师与刘蒲王淮等唱酧号十才子】李忠【凤阳人母殁跣足营墓庐其旁不离苫块景泰中旌表】年富【字大有怀逺人宣徳时由徳平训导擢吏科给事中紏正违失务存大体厯陜西参政迁河南布政使景泰中以右副都御史巡抚大同提督军务威名重天下天顺四年拜户部尚书酌赢缩谨出纳躬亲会计吏不能欺事闗利害僚属不敢任者富独当之部事大理防正彊直始终不渝宪宗时卒諡恭定】高越【鳯阳人成化举人授山东福山教谕时流贼猖獗知县弃城走越首倡忠义婴城死守贼退越拜监察御史清军湖广革亲藩之僭巡按辽左明功罪严军实积弛一振出知泉州府致仕归】赵辅【凤阳人袭职指挥使有文武才成化初以都督同知征大藤峡蛮贼有大功封武靖伯世袭卒赠容国公諡恭肃】周绪【凤阳诸生母防庐墓二鸠巢树异草丛生成化中旌表】汤鼐【字用之夀州人成化进士厯御史孝宗嗣位首劾大学士万安罔上误国已而安斥鼐亦出畿辅印马驰疏劾内阁尹直等奸邪无耻而荐致仕尚书王恕王竑等帝报闻宏治中劾礼部尚书周洪谟等因言少傅刘吉与万安尹直奸贪等又以尚书王恕盛暑请辍经筵鼐上疏极言不可无何刘吉因事中之戍肃州】许士俊【怀逺人年十七随父渡淮父堕水士俊哀号急入水救之父子俱死逾三日抱父尸而出】王澄【凤阳卫人母防庐墓芝产其旁宏治中旌表】余翺【字大振定逺人正徳进士嘉靖初为御史劾司礼太监张佐防蔽罪寻以议大礼系诏狱廷杖戍边隆庆初赠光禄寺少卿】刘继文【灵壁人嘉靖进士授万安知县清苦爱民累擢给事中出为浙江参政有妖僧惑众立除其奸考满与海瑞并称书天下清官第二】方震孺【字孩未夀州人万厯进士沙县知县卓异授御史巡视南城中官刘朝等被讼魏忠贤为请震孺不从辽阳破震孺一日十三疏陈兵事慷慨请犒师军民感悦命为监军巡按核军实稽功罪练士马日无暇晷王化贞弃广宁走列城闻之悉遯独前屯以震孺在得无动御史郭兴治诬劾其按辽时私魏忠贤素怨震孺诬以呪诅应坐大辟崇祯初释还流贼犯夀州震孺倡士民固守城获全史可法上其功用为岭西参议后擢右佥都御史巡抚广西闻闯贼陷京师恸哭率师勤王马士英惮之勒还镇以忧愤卒】
　　本朝张明棐【宿州人顺治初贼五十骑入其乡家人俱登楼母刘年七旬不及避为贼所刼明棐急下救母贼执之支解以死十七年　旌】沈时【凤阳人随征入粤授永安知县为人耿介方正剔蠧厘奸吏民慑服顺治中贼攻城亲冒矢石筑子城坚守阅三月援兵至围解擢知潮州府厯粮储驿道所至民怀其徳】张筹芳【凤阳人性至孝乾隆十一年　旌】李子竒【鳯台孝子乾隆十一年　旌】曹培【灵壁诸生执亲防躬自垒土为台寝处其中朝夕哭泣未及归而卒人称孝子台同县孝子傅大业乾隆二年　旌】李佺【字子偓怀逺人康熙举人性孝友初任长清县知县赏罚严明讼简刑清继知饶阳县事县北滹沱河每逢霖雨泛溢为灾佺谕民挑濬积水之区咸成膏壤士民勒石颂功乾隆十三年奏准入祀乡贤】
　　流寓晋杜夷【庐江灊人怀帝时刺史王敦举为方正逼夷赴洛夷遯于夀阳镇东将军周馥倾心礼接自诣夷为起屋宇馥败夷归旧居】唐王质【少孤客寿春力耕以养母讲学不倦诸生从授学者甚众】宋陈禾【鄞县人兄秉为阳春府教授禾依之以居适童贯领兵道府下谒不得入餽之不受贯怒归而谮之上曰此人素如此汝不能容耶】郭延泽【彭城人咸平中致仕居濠州城南有小园以自娱其咏牡丹千余首聚图籍万余卷手自刋校范果韩丕皆与之游】
　　列女汉周郁妻【沛郡人同郡赵孝女习仪训娴于妇道而郁骄滛无礼郁父伟谓曰新妇贤者女当以道匡其夫不改新妇之过也妇拜受命退谓左右曰我言不用君必谓我不奉教令则罪在我言而用是为子违父而从妇则罪在彼生如此亦何聊哉遂自杀】刘长卿妻【同郡桓鸾女生男五岁而长卿卒防逺嫌疑不肻归宁儿又早殁乃刑耳自誓宗妇愍之对曰昔我先君五更学为儒宗尊为帝师厯代以来男以忠孝显女以贞顺称是以预自刑剪以明我情沛相王吉上奏高行显其门闾号曰行义桓嫠县邑有祀必膰焉】晋刘惔母【惔少清逺有标竒与母任氏寓居京口家贫织芒屩以为养荜门陋巷晏如也人未知识惟王导深器之后稍知名论者比之袁羊惔喜还告其母其母曰此非汝比勿受之又有方之苑汪者惔复喜母又不聴及惔年徳转升论者遂比之荀粲】唐宋延寿妻王氏【延寿事杨行宻为寿州刺史恶行宻不臣谋归唐行宻觉而召之将行氏请曰一介为验及为行宻所杀介不至氏曰事败矣即部家仆授兵器方阖扉而捕骑至乃赴火死】宋吕希哲母【希哲父公著作相希哲滞管库久乃判登闻鼓院力辞公着叹曰当世善士吾收拾畧尽尔独以吾故置不试命也夫希哲母贤明有法度闻公着言笑曰是亦未知其子矣】王宣妻曹氏【临淮人建炎中盗马进掠临淮宣要其妻避之曹曰我闻妇人死不外闺门贼至坚卧不起众贼刼持之大骂不屈为所害】钟离妇【凤阳人绍兴间金兵破濠城欲驱之去妇不从金兵怒断其臂骂不絶口死】元许氏女【安丰人父疾割股啖之乃痊】闵居正妻蒲氏【定逺人少知书年十七适居正会居正当从军与蒲泣别蒲义形于色曰文夫当立功阃外妇亦分荣昼锦即不讳有皦日作证也后数年居正凶问至妇部署箱奁分厚者奉姑余及妯娌绐婢作炊自缢室之西才二十六岁】明花云妻郜氏妾孙氏【怀逺人太祖时云与贼战方急郜氏子方二岁抱儿泣谓家人曰城破吾夫必死吾不独生花氏唯一儿若等善抚育之云被害郜氏赴水死孙氏抱儿迯遇贼捽孙氏及儿于江值断木附之入芦渚取莲实啖儿凡七日不死卒全花嗣】詹奎妻周氏【临淮人年十七适奎奎卒无子家极贫氏守志不二事夫祖母及姑生养死葬惟谨永乐中旌表】朱氏女【灵壁人名善真永乐中许字丁文聪文聪殁父议改许他姓女曰一身可更二姓耶遂自缢死】刘锡妻张氏【灵壁人锡卒张年二十有三有二子父兄逼改适氏剪髪自矢抚子举乡贡守节终身正统中旌表】张煜妻杜氏【定逺人煜死自缢以殉】方淳妻居氏【定逺人正徳中流冦陷城氏不屈死一时妇女死节者五十六人贼平侍郎丛兰上其事诏悉加旌表】刘惺如妻李氏【灵壁人正徳中为流冦所掠自刭死】王绶妻徐氏【灵壁人正徳中流贼犯境氏被刼不从被七鎗三箭而死同时有李希儒妻张氏赴水死董鸾妻茅氏携子女赴井死事闻俱旌表】刘氏【凤阳人夫早亡守节养姑及姑殁遭盗焚掠乃往夫墓自缢于树】何氏女【宿州人许嫁生员王玑未归而玑卒父母欲令他适何恸哭不从一日谓母曰我欲往王秀才墓所一祭母力阻之不可乃与其姑往至墓恸哭几絶母姑扶回呕血而卒】刘氏女【宿州人刘大川女初许字陆氏子及笄陆贫行乞大川丑之欲改婚贾人女不从曰义不可改适同乞所甘心也大川竟受贾人聘将嫁自经死】方谅妻陈氏【宿州人谅卒陈年十八守节抚遗腹子其子亦寻卒氏守愈坚治中旌表】王雄妻吕氏【临淮人雄卒抱防女托所亲自经死】王邦妻马氏【寿州人又同里厉讃妻薛氏屠照妻杨氏陈一策妻王氏俱夫亡自缢以殉】緑衣女【凤阳人崇祯末张献忠陷城女被执欲犯之不从贼怒缚于庭槐灌油燎之至死骂不絶口】顾贺泰妻席氏【临淮人崇祯末为流贼所执不屈遇害】
　　本朝周维先妻赵氏【凤阳人夫亡引刀断喉而死同县黒昆妻杨氏陈遇妻张氏李信章妻潘氏郑极未婚妻贞女马氏皆夫亡殉节】黄洪妻张氏【凤阳人夫亡守节乾隆二年　旌表同县生员田大申继妻刘氏王风洽妻刘氏林暟妻赵氏杨子连妻沈氏王之球妻杜氏杨履坤妻徐氏张国琰妻杜氏王风振妻陈氏杨嶷妻李氏金鼎妻熊氏张世秀妻史氏生员张邦英妻田氏焦之琦妻吴氏高俊妻赵氏张加全妻李氏胡文沆继妻李氏戴承玉妻陆氏宋文钦妻郑氏杨朝钦妻陈氏徐加顺妻时氏缪光和妻刘氏王梅妻邹氏牛暎仿妻张氏吴廷琮未婚妻贞女王氏刘人龙继妻王氏贾振琦妻李氏席起先妻施氏王师挚妻金氏何汲妻刘氏郑焞妻盛氏张标妻晋氏生员蔡均未婚妻贞女宋氏罗玺妻叶氏蔡棠妻朱氏蓝起馥妻孙氏陈廷本妻王氏徐琛妻张氏俱以节孝于乾隆二年以来先后　旌表】葛先质妻尚氏【怀逺人夫亡自尽同县支斐妻汤氏张国善妻潘氏胡一琠妻杨氏皆以夫亡殉节又陈文忠妻何氏以不汚强暴而死】孙氏二烈【怀逺孙会隆妻罗氏弟培隆妻张氏流贼突至二氏奔避小舟贼追获张大骂贼怒杀之罗急持櫂杆以击贼贼复杀之时罗年二十张十九同县余氏女许字王国隆国隆逺游不返父女寻至龙亢不值遂寓焉纺绩为业父死女尽捐衣物殡殓讫自经江氏女许字符世纬世纬殇女服防阕投环死】孙端谷妻徐氏【怀逺人夫亡守节乾隆二年　旌表同县尚权妻谈氏胡长茂妻程氏方旭龄妻王氏生员宋晖妻许氏唐朝俊妻吴氏宫宻妻方氏倪彤妻王氏徐克昌未婚妻贞女刘氏石怀庆妻陈氏张怀善妻周氏崔柏妻杨氏俱以节孝于乾隆二年以来先后　旌表】刘某妻沈氏【定逺人适刘某家贫氏以女工给饘粥会刘出以强暴逼之沈厉辞以拒自揣夫懦恐贻横辱缢死柿树下同县王连锡妻叶氏以不汚强暴而死又孙起媚妻陆氏魏尚秀妻胡氏钮旭妻陈氏闫进妻张氏周之璋妻王氏王景彻妻朱氏赵民化妻周氏皆夫亡殉节王绾彻未婚妻贞女杨氏闻夫亡自尽】李喆妻纪氏【定逺人夫亡守节乾隆二年　旌表同县生员徐炳妻许氏吴伟妻萧氏刘国用妻盛氏陆三锡妻马氏方宗歙妻徐氏杨子廷妻方氏张芬妻马氏朝正妻李氏张智妻武氏杨开祉妻胡氏冯学洙妻张氏冯廷范妻杨氏李配云妻秦氏杨雍宜妻徐氏杜廷钧妻方氏陈栋妻徐氏杨兰毓妻张氏张匡妻徐氏赵焕妻彭氏钱梅妻杨氏萧学书妻姜氏彭云妻冯氏杨开文妻陆氏张启越妻谢氏戴廷正妻方氏李守全妻闫氏章潜活妻高氏冯宗圣妻戚氏王谟妻耿氏程士超妻吴氏张子龙妻杨氏董其芾妻陶氏王之纲妻张氏王衮妻宋氏唐之兰妻张氏岳濬妻马氏吕儆妻叶氏吕士义妻宋氏鲁贤妻蒋氏桑成学妻张氏生员许妻蔡氏徐擢妻刘氏李朝印妻陈氏章焯妻闫氏陈榕妻吴氏凃章妻周氏王统妻宋氏高必卓妻田氏杜凤仪妻孙氏陈元组妻钮氏汪良彩妻杨氏孙芳妻杨氏陈国琰妻李氏陈政未婚妻贞女李氏妾王氏钮文会妻周氏程培妻张氏吴士防妻苏氏冯林妻董氏俱以节孝于乾隆二年以来先后　旌表】黄以位妻吴氏【夀州人年二十二守节奉姑贼至为所执偕姑跃入火中死同州韩萃妻余氏俱不污强暴以死】夏氏二女【夀州人姊许字方自申妹许字刘璇俱未婚两壻死妹约姊死殉姊曰父母老矣我为其易汝为其难姊投环死妹遵姊命养父母守贞六十余年同州张氏女许字周锡林缪氏女许字谢岐山侯氏女皆未婚闻讣自尽又卞鲁妻杨氏侯景度妻张氏张应祥妻谭氏孙天祐妻夏氏徐容妻周氏刘某妻毛氏孙玉璘妻朱氏蒋承运妻卜氏孙某妻夏氏陶于义妻张氏皆夫亡殉节】陶杼妻郝氏【寿州人夫亡守节乾隆二年　旌表同州生员方恬妻尚氏孔淑妻孙氏陶克立妻魏氏徐佩妻杨氏陶其射妻王氏生员王锡妻张氏朱承诰妻孔氏袁九如妻周氏余超继妻顾氏金镜妻赵氏金光灿妻李氏林焕然妻史氏周廷瑄妻方氏戴螭文妻柴氏生员赵豹变妻薛氏生员张其揆妻叶氏夏人逵妻梁氏方训未婚妻贞女苏氏刘北妻王氏孙若一妻李氏生员汪本蓬妻高氏石纬妻郑氏吴云路妻杨氏李殿妻刘氏王彬妻郝氏王述祖妻刘氏马之英妻沈氏孙兰妻刘氏杨堂妻张氏杨赏妻张氏陈禹铸妻李氏余有成妻李氏余渭妻张氏程伦妻尚氏王隆运妻孙氏杨廷樟妻祁氏孙枝华妻薛氏刘烜妻张氏张严妻常氏方迈妻刘氏方育英妻汪氏陶鼐妻余氏谢承培妻樊氏陶毅明妻刁氏李朝干妻王氏陈履安妻桑氏潘文早妻张氏顾问官妻方氏吴厚伦妻隗氏张廷珍妻吴氏徐容庄妻房氏陶泳妻郑氏张彦招妻方氏陶应祁妻郑氏徐天球妻孙氏周统妻朱氏戴大典妻裴氏王宾妻熊氏严之茂妻于氏晏旭妻傅氏戈紫极妻高氏方同徳妻曹氏仇致中妻张氏孟忠清妻周氏洪芳妻钱氏孔炽妻谢氏顾肃纪妻王氏经文彩妻张氏孙以斌妻李氏罗国笏妻常氏张永宁妻陈氏汪泽逺妻薛氏李蕃妻吕氏权天彩妻陶氏江南英妻王氏宋惟周妻张氏陶志国妻姜氏陶国仁妻郑氏生员刘楫未婚妻贞女方氏张纪未婚妻贞女汪氏蔺天保妻张氏陶英妻谢氏高一省妻张氏黄起敬妻郑氏李舎芳妻沈氏刘绣文妻王氏李煌妻王氏王防妻杨氏游睿妻孙氏王琳妻朱氏孙植继妻李氏章映奎妻柏氏徐教健未婚妻贞女宫氏黄珍妻常氏李育发妻张氏徐士哲未婚妻贞女朱氏陈显诰妻姚氏孟永昌妻陶氏李英妻张氏仇恒妻徐氏顾庐陵妻刘氏烈妇李信昌妻何氏方睿妻郑氏张哲妻平氏俱乾隆年先后　旌表】李上苑妻陶氏【凤台人夫亡守节乾隆二年　旌表同县金屏妻夏氏方勇锡妻夏氏张竒妻崔氏刘楷妻夏氏刘以安妻周氏李吉升妻王氏刘璇未婚妻贞女夏氏吴简公妻胡氏李廷瑞妻吴氏王伟妻孙氏侯养气妻马氏张琏妻吴氏宋国祥妻李氏高玺妻薛氏郝志林妻余氏左逢智妻乔氏郑时彦妻张氏盛有玉妻吕氏谢连妻曹氏汪泽及妻冯氏萧恒妻田氏李昌全妻程氏侯会玉未婚妻贞女刘氏陈尚谦妻牛氏王昌言妻栢氏徐干一妻李氏戴于一妻徐氏吴乃兴妻甘氏韩成妻杨氏郑廷宰继妻孔氏余有义妻孙氏陈瑢妻李氏刘如陵妻周氏刘灿妻平氏刘云巧妻张氏蔡圣裔妻刘氏胡自恪妻茅氏于士贞妻查氏王国玺妻汪氏王焕妻郑氏胡亢宗未婚妻贞女杨氏王殿佑妻夏氏陶继广妻刘氏王普妻刘氏夏楹妻韩氏陶国卫妻戴氏马莹继妻胡氏陈洛书妻隗氏苏肇瑞妻郭氏刘镜妻郝氏孙乔未婚妻贞女李氏石乔妻汪氏周成名妻姚氏程玉蕴妻金氏俱以节孝于乾隆二年以来先后　旌表】梁氏女【宿州人不污强暴以死同州赵佐妻戴氏杜维楫妻陈氏张其璿妻董氏范锡爵妻沈氏瞿某妻丁氏刘冲汉妻何氏李如徳妻孙氏乔印妻陈氏张奏妻杨氏梁荆萃妻化氏黄得中妻盛氏陈秀妻尹氏王梅妻陈氏俱夫亡殉节又夏氏女许字贞吉丁氏女许字徐某周氏女许字张洁皆未婚闻讣自尽】张氏三烈【宿州张国宪长女年十八次女年十六弟妇龚氏年二十三明末贼至焚掠二女及龚度不免俱投环死　本朝顺治年　旌同州张炜妻刘氏遇贼被执指灶底诳之曰是窖金所贼拥往掘之刘乗隙持厨刀自刎死又张烈妇夫樵于野为狼所噬妇哀泣至其处以镰絶脰死张文献妻田氏夫病笃气絶氏遂自刎逾时文献复苏而氏已死文献遂薙髪为僧】吴孟仪妻马氏【宿州人夫亡守节乾隆二年旌表同州生员魏玉元妻武氏乾隆二年　旌张名都妻夏氏赵绍盛妻尹氏徐媚妻李氏陈廷宣妻戚氏刘斌妻吴氏沈惺妻陆氏姬诲徳妻武氏黄士敏妻谢氏邱廷恭妻张氏陈铨妻郑氏陈魁义妻杨氏周作新妻邱氏周浡妻赵氏贞女黄二姐王天佑妻段氏贞女简二姐宋及修妻赵氏王清楷妻梁氏武基恭妻王氏仲永逺妻朱氏牛伟庚妻王氏孙锡锳继妻丁氏董士頴妻谢氏陈悦礼妻侯氏赵宋晟妻郭氏王徽妻赵氏李思孔妻梁氏烈妇任予淮妻李氏赵至鋭妻吴氏王谟妻刘氏金琥妻寳氏陈希圣妻闗氏王宗妻孙氏林怀玉妻张氏赵志仪妻周氏烈女邹二姐闫大姐张彦姐俱乾隆年先后旌表】徐潼妻王氏【灵壁人夫亡守节乾隆二年　旌同县李恵妻徐氏张佳妻左氏田翠芳妻陈氏田多三妻胡氏吕鋭妻尹氏张如岐妻吕氏马日图妻李氏李茂九妻欧氏徐廷贞妻李氏强肇臣妻徐氏马崇修妻孙氏陈起麟妻王氏赵恺妻单氏张志成妻周氏高桓妻吴氏谢九经妻刘氏韩成妻杨氏张昌正妻王氏康文超妻张氏罗班妻王氏刘奋翼妻戴氏赵伟妾王氏崔东玉妻叶氏陈三元妻王氏高之瑗妻张氏王三杰妻赵氏程国兴妻吴氏张汝馨未婚妻贞女李学姐鲍明恕妻王氏王三陶妻赵氏官廷枢妻邓氏马恒四妻王氏曹廷选妻徐氏徐椿妻吴氏王友妻江氏刘士慤妻陈氏周必昌妻张氏强作臣妻朱氏潘维垣妻李氏陈宏业妻徐氏陈世文妻王氏张讷妻潘氏张振妻蒋氏王泽永妻方氏马恒良妻周氏李佶妻吴氏王恵妻冉氏周守礼妻崔氏范慡妻张氏朱恵民妻丁氏俱以节孝于乾隆年先后　旌表】
　　仙释汉淮南八公【淮南王刘安折节下士有八公诣门皆须眉皓白门者曰吾王好长生今先生无驻衰之术未敢以闻八公咸变成童后与安登山埋金于地白日升天余药在器鸡犬防之者俱得上升】清平吉【沛国人高帝时卫卒也至光武时容色如少壮】唐僧伽【唐龙朔中南游临淮宿贺元济家谓元济曰此故寺也元济因舍宅为寺掘地得石刻果齐香积寺基中宗召见赐号国师及示灭大着灵异】蓝采和【唐末逸士人有自儿童时见之者及班白见之顔复如故后于濠梁酒楼上饮酒有五色覆其上饮毕乗云而去莫知所终】宋僧志言【姓许寿春人落髪东京景徳寺仁宗每延入禁中登座结趺饭毕遽出未尝揖王公士庶召即赴然莫与之交一言仁宗遣内侍以真身塑像置寺中榜曰显化禅师】
　　土产絁【州出郡县志濠州贡唐书地理志濠州寿州贡寰宇记濠州寿州产】绵【唐书地理志濠州贡】丝布【通典濠州贡唐书地理志濠州寿州贡】绢【唐书地理志寿州贡九域志宿州濠州贡】葛布【宋书地理志夀州贡】麻布【寰宇记寿州产】茶【唐书地理志寿州贡】云母【唐书地理志濠州贡寰宇记云母出钟离县云母山】钟乳【寰宇记钟乳出钟离县濠塘山】磬石【寰宇记磬石出磬石山在今灵壁县界】石斛【唐书地理志九域志寰宇记皆云寿州贡】茜草【寰宇记寿州土产】紫色艾【明统志寿州出】
  </div>
  <div class="pagination">
   <a href="大清一统志_page50.html">
    上一页
   </a>
   <span>
    ...
   </span>
   <a href="大清一统志_page46.html">
    46
   </a>
   <a href="大清一统志_page47.html">
    47
   </a>
   <a href="大清一统志_page48.html">
    48
   </a>
   <a href="大清一统志_page49.html">
    49
   </a>
   <a href="大清一统志_page50.html">
    50
   </a>
   <span class="current-page">
    51
   </span>
   <a href="大清一统志_page52.html">
    52
   </a>
   <a href="大清一统志_page53.html">
    53
   </a>
   <a href="大清一统志_page54.html">
    54
   </a>
   <a href="大清一统志_page55.html">
    55
   </a>
   <a href="大清一统志_page56.html">
    56
   </a>
   <span>
    ...
   </span>
   <a href="大清一统志_page52.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
