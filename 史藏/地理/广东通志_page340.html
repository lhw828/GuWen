<!DOCTYPE html>
<html>
 <head>
  <meta charset="utf-8"/>
  <title>
   广东通志 - 第 340 页/共 352 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   广东通志 - 第 340 页/共 352 页
  </h1>
  <div class="content">
   雷之为郡滨海不十里而近郡东洋田顷以万计嵗若风不时挟潮斥卤损稼郡西有湖诸山之水咸滙于湖旧澌为二渠迤逦南出折而东合特侣诸水以灌东洋备旱熯焉嵗海卤不入湖泉不出而后可获有年之利是故隄防不可以已也数年以来相承乐嵗莫有一为注视者嘉靖壬子岐阳罗大夫以度支中郎来知郡事无何而海溢作荡折东洋田庐者半斯民憧憧赴愬大夫怃然曰此邦之故吾知之矣今日之政尚有急于此乎乃率诸令长行海上视决隄与民共约度田防粟聚口赋庸四境忻如罔不趋赴已乃斩牲飨海神乃作兴事经始于癸丑春二月初吉越秋八月而讫工完齾凸凹甃甓嵌石神沛渊归不諐于素海康黄君复初辈一日请余再拜使纪其成以纾阖郡士民喁喁之意余问其长短广狭之度则对曰当捄度土功之初我大夫缘号以分域比丈以省工余县南度之北岸由院度之北至于东洋以抵北角为号三十有六为丈一百万二千一百五十有二为牐三十有九南岸由荇村至于西洋以抵调排为号四十有六为丈一万三百四十有四为牐六十遂溪由大村至余之东洋为号视余北岸四之一为丈三之一为牐六之一其髙或半雉低且寻直其濶下一丈六尺上杀三之二用人之力海康二万四千八百有竒遂溪一万二千六百有竒此其大凡也余闻而谓曰此万世永赖之绩也可无纪乎余尝读稻人掌稼下地以潴畜水以防止水以沟荡水以遂均水以列舍水以浍冩水为法至备为利至博而后知隄防之不可以已也有如此又尝至蜀之青城观离堆入闽之莆阳观兰陂焉以究古人用心之勤审然离堆止于凿山导江以避沬水之害而无捍海之劳兰陂虽兼二者而有之然为丈仅三十有五而止南北相望一日可尽孰若大夫今日之绩上潴泉水使不得出下遏斥卤使不得入而为丈以万千计其艰易巨细缓急轻重为何如哉虽然事莫难于虑始尤不易于成终古之有志利民者虽不言所利未始不欲久存勿坏以宣恵于无穷而继者往往自骋私见以堕成绩如郡西湖者灌白沙诸田何限乃今假兑佃以肆纷更者凡防可痛也已后之为郡者使常体大夫今日之用心而较若画一虽千万世永赖可也雷之为郡岂复有遗利哉大夫精义致用莅郡未逾年而捍患兴利之政殆非一端此特其大者耳余间得大夫先难后获之文而诵之涵泳累日然后知防民之有本非徒然者故特纪之大夫名某字某闽中人甲辰进士岐阳其别号云
　　忠孝祠记　　　　　　　　　　萧鸣鳯
　　鸣鳯尝闻元末时吾浙东多避世君子至太祖乃往往摉罗用于朝文章勳业炳烺后先至若忠孝萃于一门足以翼纲常于登极之初则有广东参议王公其人者虽用于遐逺一施未竟而其功则甚大罹险危撄大难而其道则甚光岂不尤贤矣哉公讳纲字性常家世余姚人洪武四年以文学征上亲防之对称防拜兵部郎中时年已七十余矣值潮民弗靖推广东布政司参议督理兵饷公即与家人诀携其子彦达以行既至省乃单舸往谕乱者以顺逆祸福皆稽首服罪听约束威信遂以大行回过增城遇海寇曹眞窃发鼓噪截舟愿得公为师公以理开谕不从则厉声叱骂之遂共扶舁而去贼为坛位日罗拜请不已公叱骂不絶声遂遇害时彦达亦随入贼中奋救不能得因哭骂求死其魁曰父忠子孝杀之不祥戒其党毋加害与之食不顾贼悯其诚容令缀羊革裹尸而出得归葬焉昔东晋遘苏峻之难在朝公卿奉头防窜如庾亮者尘相望也独尚书令卞壸力疾苦战而死二子眕盰随之亦赴敌死故称父为忠臣子为孝子古今以为仅有公父子大节乃与之上下千余年相辉映非根于天者全体于身教于家者安固而不迁其何以能是将使万世之下为臣子者闻其风尚有所振起又岂独有功于一代之纲常哉公事旧载郡志颇详嘉靖戊子嵗知增城县朱道澜始立祠于城南并置田三十九亩图嵗祀焉适公六世孙新建伯兵部尚书阳明先生总督南方列省诸军事既平邕桂旋节东广因设祭于祠下先生素倡明正学以继往开来为己任出其绪余勳业遂以满天下兹复天假之便得以展公之庙貌忠孝之传固信有攸自于是万姓咨嗟兴怀公之英爽直若飞动于目前者天之于仁人昌大其后嗣发舒其郁积抑何其盛欤凡此则又卞忠烈殁后之所未闻者数之丰啬固难尽齐然若公者则人心之于天道尤可以大快而无憾矣鸣鳯观风此邦深乐此庙之成有禆于教事故书巅末丽牲之石
　　平浰头碑　　　　　　　　　　王守仁
　　四省之寇惟浰尤黠拟官僭号潜图孔蒸正徳丁丑冬輋猺既殄益机险阱毒以虞王师我乃休士归农戊寅正月癸卯计擒其魁遂进兵击其懈丁未破三浰乗胜逐北大小三十余战灭巢三十有八俘斩三千余三月丁未回军壶浆迎道耕夫徧野父老咸懽农器不陈于今三年复我常业还我室庐伊谁之力赫赫皇威匪威曷凭爰伐山石用纪厥成
　　修韶州府儒学记　　　　　　　罗钦顺
　　学校之教所以明伦理育人才厚风化隆治道自古帝王君临天下必以此为先务焉而凡为民师亦皆预有其责其只其怠而兴废系之矣凡教之所以兴必由于表率之端询诱之善劝戒之明固无待乎其外然而庙貌之显设堂宇之崇峙斋舍之分列乃学者陟降瞻依之地藏修游息之所完且美则其居之也安而志不容于不笃故兴修之举诚亦有资于教事不遂槩以末节视也然其所望于学者岂徒艺焉而已哉夫学所以学为人也人之所以为人仁而已矣四端五典万事万物无一不统于仁故孔门教人以求仁为第一义凡古圣贤经传其言累千万计无非所以发明是理博学而慎择之审问而精思之明诸心体诸身积之厚而推之善其仁至于不可胜用然后为学之成不此之求而徒事空言以致利达则其志亦陋矣夫安能为有无于斯世哉韶为岭南名郡在唐有张文献公在宋有余襄公皆其人物之表表者郡故有学自宋景徳开创迄今垂五百年中间屡坏屡修而其頽弊莫如顷年之甚盖郡尝为猺寇所践蹂继以师旅之供给公私匮乏而修葺不时无怪乎其然也嘉靖初九溪周侯叙以前大理正起自谪籍来守是邦急民之难一意抚循爰及期年民用苏息而嵗复大稔喟然叹曰庙学之修此其时哉防寺僧以因果诳人事发当入其银四百两遂以给诸费不足则议毁诸淫祠通融以益之以白督府右都御史张公嵿巡按御史谢君涂君敬皆报如议于是涓日兴事若大成殿及大成门及櫺星门若明伦堂皆撤而新之若两庑若两斋以及号舍之类则皆因而葺之又新作堂二曰防讲曰习礼祠二以祀名宦乡贤门一以表泮宫殿中塑加精两庑仍用木主经始于嘉靖改年壬午之冬落成于三年甲申之夏材良工善计必经久轮奂之美迥轶旧观于是师生共与谋曰兹学之新凡以为吾徒计尔顾其费省而功倍非吾侯详于理勤于督视未易臻兹盍纪其成功刻之石以示永逺郡佐临江符侯锡闻而韪之乐赞其成以余尝莅南雍有一日之长具书及事状遣训导张杞芳来请记余闻周侯往以忠説获罪贤名已振一时及起而莅韶政有以宜其民为士者亦皆乐从其教至于修举废堕其成绩又章章如此不贤而能之乎然学既一新第不知诸生之所以学者何也诚能遗其近小之图而励其逺大之志由吾之説以底于学之成处也徳足以重其乡出也道有以周于用风俗之厚治化之隆皆能有补于其间则其卓然为一代之伟人也必矣伊周颜孟犹将可及矧其乡先正乎哉余既嘉周侯之功又感符侯之书能达其意遂不辞而为之既且因以致丁宁于其学者计亦诸君之所乐闻而不厌也杞芳归矣持是説也以往殆不虚此行乎
　　新安经始碑记　　　　　　　　何维栢
　　隆庆壬申夏巡海仁山刘公还自海上过予述南头父老吴祚等语曰吾侪老且死独子孙世沦郁陷何由见天日号吁伏地请建县治以图保障予曰公何不力任以绥厥蒸民公谓建置事重惟议添一丞少慰众望予曰南头设海防郡贰与守备弹压兹土尚不能为小人依附何有于丞若建邑则职専宰牧责重拊循约东强悍不得肆其恶比联良弱有所恃以生东莞为藩篱防省为门户辑迩控逺安内攘外一举而众善得矣昔与制府刘公吴公创议首此今在镇殷公亦言之备公入以予言探之翌日公以添丞上详因以予言质殷公殷公曰彼中父老意若何公曰万口同词惟愿立县殷公曰何公素不茍于言父老且宜之宜以建县请令更详入殷公覈下即疏驰请奉俞防名为新安因旧城以为固辑军民以为居肇剏邑堂学宫诸所经营次第就绪公过予稽首曰新安邑治不佞承矩迪乃有今兹敢冀名言以记始事予拜诺甲戌秋公晋贰冏卿行复申请业挥稾时新令倥偬未遑冬予应召北上戊寅嵗始归时公已辞世追夙议每对新安士友言属视篆辄代念不及此竟落莫负公委丙戌嵗冬林子培过山中语及慨然因会吴子国光贻书令尹丘侯侯即与卢学谕一松谭司训一阳遣诸生叶大霖吴国正奉书币敦请予念兹土在汉南海郡厯晋而隋或郡或县旧名寳安磨移到涌为东莞县洪武间城旧郡地为守御千户所南控溟渤东西诸路悍商番舶翔帆日千里可至诚岭海重镇往昔经略疎濶漫无防守大都以渔樵耕种为事而海寇负险啸聚为内境患不啻数十年所今万姓有所利赖耕凿鱼贩得自食其力以享室家之乐岛外小丑徘徊海壖莫敢窥伺海不扬波境内咸籍康毗芟彝就坦化梗为良曩时骁悍干盾之区率为诗书弦歌之习士子嗜学绩文裒然为举首防南宫上第诸所敬业席珍以需清庙之用盖将埒东邑而上之是举也两广制府殷公定其议侍御杨公藩臬司府协其谟海防贰守周希冕东莞令尹董裕综其务而决断力成之者则仁山公也槩邑士民莫不追慕公徳今复得丘侯加意率育俾予得纪公事绩以不爽幽明之谊成美正教日进无疆用备记之以贻来者
　　新筑北津寨记　　　　　　　　叶春及
　　肇庆为郡北扆万山南傅于海而阳江县则当大海之滨北津其要害也东接闽西过髙雷琼防通安南越裳海上诸夷国估客夷寇犹门庭上往来而粤缘海旧有六寨潮有柘林惠有碣石广有南头雷有白鸽门防有乌兔琼有白沙上下联络岂不如引绳哉第所则海朗双鱼相去二百里砦则南头白鸽门相去一千二百四十里而北津居其中入县厪三十里近矣故嵗调东莞戈船发神电阳江双鱼海朗尺籍戍戙船澳为北津外藩嘉靖三十五年撤戍自此盗贼如履堂皇一陷海朗再陷双鱼三寇阳江入其郛北津海陵民无噍类当是时海寇郑大汉林道干朱良寳最螫万厯元年许恩杀郑大汉以降居之北津保界四年督府凌公奏言陛下不知臣不肖使待罪行间罗旁赖陛下神灵州县其地北津未砦海上之民未得安枕阳电缘海虽隶白鸽门部未免鲁缟之弩将士林立而倚降寇以为安不亦轻朝廷而羞封疆之臣乎请以北津为寨以雷防叅将兼水砦事乌兔虽近珠池遣一校守海康可无患请罢之以兵补北津之阙制曰可其年戈船七十又四戍卒二千二百七十分三军许恩领中军保界如故六年许恩谢其党置田宅居县城西偏为编氓其党亦散处乔马都则遣把总代领其军八年督府刘公请革叅将置钦总自是乃有钦总然居县城北津无砦如故初许恩既居北津则以蜃合沙土筑城自守池其外虽金汤不过也恩去跛牂牧其上日圮十四年春珠池之役海上戒严郡丞方公职防海视师北津四顾踌躇欲砦之矣太守郑公觐回谓方公阳江以海为池而北津绾毂其口顷置砦有诏军吏跧伏县城猥以治所不备为解守在四境则谓之何君亟图之方公曰诺请于兵宪王公属秋暮王公行县至北津观许恩城曰朝廷待恩不死故恩为朝廷城今避居逊我奈何弃之且恩自营兔窟不万全岂但已哉因之便于是方公图上方略因恩之旧亦蜃而筑之周二百二十丈髙一丈五尺基广半仞上有雉堞瓴甋为之其髙如基之广门三谯橹七睥睨视堞马内外皆有道池即恩所凿者中为按察分司左为钦依总司又左以居分总右则备倭之署皆西向负山鼍江所绕也兵民相错以居南门外辟讲武场容万人中有亭场东滨海有陵登而望之不知防千万里亭其上曰望海匪特游观亦以侦寇费凡千金两台曰善而阳江藏金仅四之一余未有出也先是恩率众降督府赉以千金恩専之众不平然未敢发会恩死则相率讼于督府事下海防方公乃谓恩妻子曰众怒难犯専欲难成向众不敢及千金徒以恩在恩死众杀而母子犹咋防耳饥人所以忍死而不食乌喙者为愈充腹而与饿死同患也今死千金亦食乌喙之类也不如出千金而籍所置田宅官为章识之则众不敢侵犯得以享其所有甘食美衣于母子亦得矣恩妻子乃涕泣曰惟明府之所诏之方公又谓众曰若等皆死赖督府生之幸甚尚望金耶督府所谓赉千金者以保界也今鸟兽遁何功而金之望若等既从编民一不逞有司得以三尺绳之令恩妻不出金若终不敢动摇不如以归佐饟督府必喜是以不可得之金而易必得之福也孰利千金固在恩亦不能名一金以死若得享其余福孰多众又涕泣曰惟明府之所诏之于是出恩藏金存者九百以上督府吴公曰其以治北津砦功乃成叶子方纂郡乗郑公方公则谓叶子子职纪载北津事敢勤从者余谓国家西北设九边防御自山以东负海之郡淮浙闽广尽于珠崖众建卫所皆倭以也东南舟楫儵忽千里与健马等皆为长技顾马以雕鸷为性又善冲突亭障熢堠朝夕兢兢东南卫所之不遑其他何有游徼之官祈望之守往往择便而嬉夫狡焉思奋爪牙以填谿壑者观衅而起此所以败覆相寻而骈首就戮众也勇夫重闭岂虚语哉且恩假息之人绸缪穴窟不拔是务无亦身家之廑身视民而家视官不待亡羊牢必补矣是役也方公身之郑公启之王公主之成则吴公不然虽有良庖不能无刀而割皆社稷之役视民如身视官如家者也经始于是年春三月成于秋八月钦总王重喜分总朱相百户王宗成阳江知县宋良木典史王舜皆有劳者庸书以贻后人俾勿坏
　　归善天泉书院记　　　　　　　叶梦熊
　　夫道在天地亘古今一圣愚昭昭若掲日月而行何后世纷纷多岐也混沌一气相忘无言至孔子正学大明当其时羣弟子互相辨质曾无异説以诧竒行怪孟氏逺绍不传之绪自谓守先王以待后学异端角立辞而辟之虽目为好辨不辞寥寥千载至宋诸儒多所发明顾濂洛关闽先説亦不能尽一学者各守其师説以求指归如紫阳幔亭鵞湖白鹿彬彬盛矣明兴统一道真则河东余干新会余姚毅然以斯道为己任后学羣起而宗之虽自分门别户要以升堂入奥而止今防内人士犹然各守其説而不背盖道固不假名言乃挽近非独异端乱道即吾儒各执其是不有明辨使后学将奚主也鼎石周公少讲圣贤之学多所解悟正虑夫后世之多岐也惟阐明道一之防往督学齐鲁日引诸生为谈説理道亹亹诲之不倦齐鲁翕然化之顷以叅藩入粤余两年所复引诸生谈説如齐鲁按部至惠公暇即徧游罗浮西湖诸形胜聚十校弟子为之辨晰而四方闻者亦莫不负笈至生徒聚者日益众户外愿受教屦常满诸生患诵无所咸愿假馆庶防得一造就以告于郡邑大夫乃允诸生之请为相地西湖之北湖光拍天一碧万顷望之若天然故曰天泉剏讲院居之为堂五楹旁列号舍庖湢备具复置田百亩赡四方来学者诸生欣然乐羣公于是设条规择博士之贤者为之督率月凡防者四方期登堂进诸生辨质疑难诸所陈説讲义彚而成编名曰道一不佞获受而卒业先启发答问纚纚非一归之大要惟求反之于一而已古今圣愚同归一致公之学固已识其大哉郡邑大夫以不佞宜一言以记其盛余谓宋诸贤讲学直将与霄壤相终始粤自元公以提防至文成以军旅至其流风余韵粤人士至今服习尸祝之公固元公之裔文成之乡人也粤人士服习公不异两公则百世尸祝之何疑西湖去江门相距非遥兹院且将与碧玉楼后先辉映也使后有闻者知斯道之明自天泉始天泉之名于世自周公始哉公名应治号鼎石浙江鄞县人庚辰进士
　　河源制府湖记　　　　　　　　杨起元
　　制府湖者河源县□湖也曷为以制府名彰制府陈公之赐也河源之休戚系其城而城之兴废系此湖桂山为河源巨镇葱蒨秀特昔人据桂榦为城而枝布为三郭环之肇自南齐迄于宋上下百年生齿蕃育四时歌游人文萃焉元来城陷于寇孑遗之民逃散四逺城因以废国初乃即中下二郭间滨江为城舍干就枝势弱形下水稍溢即啮之辛未壬午两罹水患漂溺者尤众于是令长父老相率修复古城居之民乃即安是城也非河源之休戚所系欤当城盛时银汉之水出自桂山绕城之西而环其北滙其东为□湖城因之以为险其守可固是以厯千数百年而无患其后下埠沥泄而深水沥继之鵞公沥继之牛角埪木棉塘又继之故寇之能陷城者城之失其险也一陷而遂不复以致于别城者不难于复城而难于复湖也城以湖失而废又以湖难复而竟废则是湖也又非城之兴废所系欤夫城之兴废为河源之休戚所系城重湖之有无又为城之兴废所系湖尤重河源父老谢成学李干等因其士夫李焘举人李树正以请而制府陈公慨然念之下其事道府议捐军储助费者盖二百金焉于是即下埠筑基其址厚十有五丈其崇三丈其长二十余丈名之曰万年基其他若深水鵞公牛角木棉及城南之南涧等处凡可以为蓄水计者莫不筑焉盖民感制府之仁而动子来之义故取用于二百金充然其无不足也而湖乃汪洋浩荡成巨浸于厥城之东而银汉之源所以委输于西北长壕者益以衍静深城赖之以为固而汲其清以资饮食挹其秀以兴文运为利巨矣盖仁河源之民而资之以为此湖也民即湖名公以垂示子孙千万年无忘所自不亦宜哉公镇粤二载防静寡欲省兴作务撙节未尝妄费人莫不知公之俭迹公此举岂非所谓俭而能广者耶公之仁虽一物之微不忍伤之然至彛情深固重关利害人所逡巡相视莫敢发难者公辄持其綮而定之于呼吸之间此又以见公之徳故能勇也上今召公入佐晋位大司徒天下有大事公可属公讳蕖湖广应城人戊辰进士不佞方有事郡乗河源士夫父老请记遂不能辞而为之记
　　平岑冈寇记　　　　　　　　王世祯
　　连江吴公既即家起拜御史大夫兼少司马尽护岭东西诸将公至军悉集诸将防防先其重者于是岭右之府江大桐江猺与平乐昭平永安荔浦之猺媾而为乱已金鵞松柏深埇之猺复继乱公前后发兵荡平之斩首垂二千俘贼属三百有竒听抚者千余业已奏闻膺上赏诸猺服公之威神而感其徳只咸涤面拱手以请旦夕之命而独岭左之惠州曰岑冈其先故浰寇池仲容之支薮也当王文成公守仁之诱擒仲容也悉歼其党二十四巢而独岑冈之一巢最险逺不可下王公业使就抚取羁縻而已巢之渠魁曰李鉴鉴死其子文彪继之以诈力驱使诸巢亡敢不服而有所任以为谋主者曰江月照尤犷黠尝出刦掠败王师执倅司理万户以去南赣之持节者讨而仅胜之文彪跳九连山失妻子寻还故巢鸠其亡散复振官为归其妻子乃稍定文彪死月照妻其故妻子其子威焰逾于文彪时尝缚鞭郡倅之则壤者已剽刦商绢已又多僇其党之自逺者事稍稍露吴公怒曰蕞尔猺敢干天子之威命以荼毒我生灵谓惠州守时雨汝司察治月照闻而惧遂称兵以其纪纲之仆据隘喉咽之其旁寨之有力者羽翼之儇巧者耳目之守防得其状以闻公公乃属藩叅显守时雨将军梦鲤等练卒搜乗分布要害曰胥后令仍属藩叅及守县购傍寨曰弃月照自归者赦而罪能以月照来者军正议赏赏同首功诸寨响应缚月照道伏毒死致其尸余寇李珍等因成资据险自固时时诱杀抚党公檄诸军夹攻贼度势不支由间道出江西之龙南定南等处师尾而急击大破之俘斩二百四十有竒余坠崖堑死者不可胜数捕胁从千五百人皆释弗诛没贼田防五千亩以予屯卒捷闻吴公及诸君赏赉有差惠州守与其父老相语岑冈四寨天险为诸猺最以王文成之宏略拥百胜之兵乗破竹之势而不能得志于弹丸黑子之地六十余年来其人不复知有三尺法甚者如夜郎王谓汉孰与我大也吴公不费尺刃斗粮坐缚其凶首如一孤豚而后扬兵胁诸党众俟其出而尾击之百世之巢穴一旦而尽空然不以多杀为绩俾千五百人之胁从悉保其首领何吴公之智且仁也岭以东为寇者不且曰我狯何如月照险何如岑冈今彼之谓何螳螂之臂我则焉敢乎不佞守髙拱而安吏民之上诸父老饱饭鼓腹亡意外警谁之力也贻书属世祯使纪其事世祯故熟吴公窃谓公始治岭西已并治五岭前后斩馘以万计荡巢穴以数百计化贼为良者又以数万计此于公功牍不当二我安能悉登石惟是志守与父老之所欲効于公者而已吴公名文华数更厯藩臬治常为天下最藩叅吴氏守黄氏将军洪氏其赞硕画亲军事当公亚惠倅赖岳防和平令陈源湛禆将而下数人皆预有劳者也法得附书辞曰元二之厯圣睠于南扫其鲸鲵以填釡鬵壮者僇磔降者悉抚遂剪荆棘以正军府四帅迭兴咸告武成茅土既开旂常是旌天回春阳剂彼霜雪有斐吴公丕谟丕烈第舞羽干毋憯莫邪返尔死魂授之生涯五岭懽腾斩削冯陵息其余惫以时寝兴箐平瘴披一照万里畴不加额自愧厥始岑冈之巅实惟宇下恃其牙爪捋囓行旅昔在先朝虎士万羣谋臣将之为飚为云仰觏兹冈造天万仞岝防硣豁缩不敢进六十余年实繁丑徒梗我王略逋我天诛羣谋大兴是剪是刈公曰无庸摄厥附离悍凶不庭鸱张獝奔以间得之如缚孤豚六师迅发如电之掣虽负螳斧而魄则夺蹙之龙南血波肉山千五百人碪盎之间公释弗诛赎为编氓籍其膏膴授以刀耕昔也盗粮今则国储工惠商流劝嬉道涂御圉弗障锋镝长锈人各自爱愉佚老夀谁谓疥癣其疻胷腋和扁祛之不砭而液守遡乃庸爰归吴公公复不有归于九重五岭诸管穹海靡际衿裾耒耜以永世世
　　汉前将军关忠义侯庙记　　　　曹志遇
　　关公之祠徧天下而吾楚最着髙凉之庙不知所由始闻向山寇将犯郭门若有摄其魂而祛之者诸人士归徳于公稍饰庙貌而病逼狭又垂数十载矣万厯甲寅予来守土适闻公有新命显号乃集材鸠工命经厯沈邦玉董其役自腊月经始乙卯春仲告成堂髙爽而宇轩昻前搆三门中塑公像傍列禆将及公之乗马在焉因卜吉具牲诣公之灵而为之记曰公自黔首起应募扫黄巾若败叶馘良枭徳若承蜩缚禁若系防覆七军若淹螘其跳荡摧拉之雄夫人能状之间关万死迹故主于一锥莫立之地抗汉贼扶汉烬于一线未尽之息其孤忠亮节夫人而能言之公之威灵着于逺迩防大灾捍大患与祀典脗合夫人而能颂之仰之独公神之所以久而且大者弗尽知也今夫髙凉荒峤之外马援所未至诸葛所未入自冼母开基垂千祀耳而公英风超迈父老若覩若闻者何赫赫然予观之山川之灵不百年而尽陵谷之移沧桑之变盖非精诚所凝结也传不云乎至诚无息不息则久以麦城之役公穆然就防其后为开皇一显于玉泉之刹为崇宁再显于蚩尤之战至明帝定鼎金陵建鸡鸣山十殿而未及公遂梦公朝谒自陈功伐应有庙食太祖恍然悟因命创祠祀公表棹楔之英霛其累朝以来若以一身化亿兆身而应天下天下以亿兆心为一心以趋公其防捍之灵与供奉之防略不爽盖上而后王君公下而红女婴孺近而都掖逺而魋结侏儒之乡无不心仪公者公之所以久而大则诚也亡论其雄武即所谓孤忠亮节皆诚为之也诚可以贯金石侔三光始终万物而又何疑焉予奉兹明信以荐馨芗公其据我乎予何敢陨越以保此疆埸姑陈臆説诚其大云耳公官至前将军諡忠义而汉夀亭侯之封操意也公所不屑故今于庙额削而不书云
　　增祀南雷二将记　　　　　　　李　龄
　　宋熙宁中郡遣军校钟姓名英者贡方物于朝道经睢阳唐河南节度副使右金吾卫将军检校主客郎中兼御史中丞赠扬州大都督张公巡睢阳太守兼御史中丞赠荆州大都督许公逺双庙在焉英斋沐诣庙丐灵是夜梦神告以殿后柜中有神像十二铜辊一锡汝奉归以祀潮阳东山之东岳庙左可数十步有佛寺寺之隂有大石屹立于其上下宜建祠以妥灵英趋京卒事还具酒脯答神贶取所赐而还置于岳祠俄而立化常有旌树于岳麓寺中夜见光怪僧徒骇怖走白有司移寺以宅神凡有祷求其应如响事闻于上二公册封王爵赐庙额曰灵威诚稀濶事也按唐史二公以睢阳疲卒数万婴孤墉抗方张不测之敌大小数百战鲠其喉牙使不得搏食东南而唐全得江淮财用以济中兴虽其力竭而死而忠贯日月功在社稷不可冺也宋章圣皇帝东巡过其庙咨巡等雄挺尽节异代着金石刻赞明厥终与夷齐饿踣西山孔子称仁何以异诚哉然当时若南霁云之神资机敏豪迈絶人与二公义气脗合请师临淮冒围出战万众遮之左右射皆披靡既见进明兵不出为大飨乐泣不忍食断指射浮屠誓灭贺兰城陷与巡逺俱被执至死不屈其忠烈盛矣天子下诏赠开府仪同三司再赠扬州大都督徳宗差次武徳以来将相功效尤著者以顔杲卿袁履谦卢奕及巡逺霁云为上雷万春为巡偏将令狐潮围雍丘万春立城上贼伏弩发六矢着其面不动贼疑刻木人谍知乃大惊遥谓巡曰向见雷将军知君之令严矣将命方略不及霁云而强毅用命巡任之与霁云钧二君生与巡逺同捍寇死与巡逺同其操睢阳庙祀岂得専彼而不及此欤抑英之来朝未久而速化后人逸其传欤千载而下不免为有识者疵议而二公亦岂能无遗恨于乎嵗在癸酉姑苏汤君垣奉命承吾邑因为道其事君辄慨然有修举之志越明年政醇治洽乃谋于教谕泰和尹君克赞训导官若杭都昌李君徳洎耆彦姚源礼辈佥以为宜祷之张许同协其吉遂捐已赀鸠工饰材塑霁云之像于巡左右则万春配焉春秋报告靡有缺遗三载于兹时和嵗登人用底宁咸以为昔之缺典迄今而完其英灵忠烈之气聚于一堂凝为福祥发为感孚以恵利吾邑人也容有既耶因为辞使歌以祀神而记其事于石辞曰明皇嵗晏兮不戒履霜昵憸邪兮逺忠良外宠禄山兮内作色荒一旦兵戈兮起渔阳九庙不守兮心惶惶四方兮云扰扰乗胜兮寇睢阳二公死守兮俾不得张援兵不至兮贼日以炽大小三百余战兮人知死而义不忘孤城兮备竭跪敶辞兮诉苍苍亦有南雷为爪牙兮挫其鋭而摧其坚刚城虽陷兮同沦亡保障江淮兮再造中唐英风兮凛凛与烈日兮争光昔配享兮既缺今同祀兮东山之冈吾民告报兮洁且芳酌桂酒兮奠椒浆絙瑟兮拊鼓振长佩兮鸣璆锵五音纷兮繁防疏绥节兮浩倡神连蜷兮既降聊逍遥兮徜徉倐而去兮不可望驾飞龙兮髙驰翔沛遗泽兮下土驱疠疫兮螟蝗时和嵗丰兮民乐康千秋万禩兮垂无疆
　　重修赤湾天妃庙碑记　　　　　吴国光
　　王者主鬯梯航万国怀柔百神煌煌乎盛矣余考图牒天妃之神自宋至今累锡封号广之有庙建自征南将军廖永忠敕加赐额有司春秋致祭赤湾地滨大海永乐八年差中贵张源使暹罗始立庙又行人某使外国还捐金令父老吴松山等买田供祀前后朝绅奉使每出钱佐之厯嵗寖久稍就頽圯万厯八年贰守周公以海防事至顾瞻祠宇低徊久之乃集乡父老议鸠工聚材为鼎新计逾四年告成父老谒国光记之光曰余小子戋戋不嫺于辞然窃有慨于中矣夫明有礼乐幽有神其理一也捍灾则祀恤患则祀其典钧也余闻故老相传神灵显海上舟棹遇风颠危呼祷辄应夫圣人不语神惧惑天下也今显赫征异若此其英烈之气郁结磅礴必且靖鲸波除旱魃彰善瘅恶上之辅国下之庇民功徳茂用光帝命虽与天壤俱敝国家共悠久可也赤湾余童子钓游所嵗时展拜祠下西南俯溟海波涛万顷奔腾淜湃慨然兴朝宗之思焉东北眺羣峰迤倚伏罗浮梧桐隠隠云端四顾郁葱令人心神怡旷山川之竒若彼神显赫征异又若此宜其灵杰益彰也哉余小子管窥之説亦安所当聊以备观省耳神姓氏出处具见广志庙寝殿三间堂三间寝至堂亘以亭堂之前为重檐门楼三间堂左右为二防周围垣墙楚楚翼翼是举也创议于贰守周公希尹后先襄之者则署县邓公凌云王公维翰前县侯梁公大皥今县侯丘公体干也督工父老吴郑仕才辈与有劳并书之祀田坵亩暨捐金姓氏别有记
　　琶洲海鼇塔记　　　　　　　袁昌祚
　　防郡自白云巃嵸逆趋东北隅而入其厚阯盘于海右海珠左海印以东扼三江及溪河之输而东山左臂稍伏两涯林峦虽与人居相错犹累累釡钟然故形家者流皆言防城水口宜塔是人民之英锷也光禄勳丞唯吾王君再以直諌归谢每于斯厝意焉防有河南赤冈者君以偏其南而逼近郊圻未可也万厯丙申适还舟自波罗遥望琶洲去郡可三十里其山葱秀刺目遂息棹登之洲踞二水中吞吐潮汐势逆而回巽二山连缀嶐然若魁文之丘内一山石顶髙平为塔基若天造焉亟以语同行宪副金持甫及甘山人皆竒之归而谋之郭笃周勳卿杨肖韩曹郎姚继晤郡守相继命舟往视皆曰可继惠郡杨正复少宰往益怂慂之犹以为虑防制府通州陈公移镇至政暇觞二三缙绅于君之飞云洞因以间言建塔请徼惠然制府听许第须诸生白事乃可行尔次晨君以属其弟太学生学羲诸生戴科唐裔光游应旂等上言即报可助以千金直指惠安刘公凡六百藩伯婺源游公与藩臬诸大夫皆协助通计二千余金士民募义又千余金继直指贵阳马公金二百乃命工师龚坤司其度择耆民能者程其工营画度支则总诸笃周肖韩与君三人数往督视所私费再倍其所题金而笃周应诸工料费更倍之不计也始于丁酉年三月初五日至庚子年十二月十五日而成棱觚峻起凡九级曰海鼇塔则先陈制府命名之吾粤列郡以防城为冠冕防郡壮则全粤并壮理势固然而琶洲绾毂其口为扄鐍意者山川韫灵以待今之人文始大兴起邪顾设科以来望赤墀而愿致身粤非乏士也大率以朴直孤踪有晋有蹇将亦风气致然兹塔成屹然与白云并秀为捍门其势皆逆趋而上地力益厚引海珠海印为三关并海逺山壁立而外护灵气完矣自是科名不乏于庠奔奏不滞于国弓旌不遗于野枢华不缺于朝今年春黄君士俊遂大魁天下此一验已防内人士将谓粤人质行不改其素而骢镳天路彬彬也敢忘诸大夫建始之贶先是塔建至五级物力渐恐不继今制府长泰戴公直指无锡顾公共捐金六百郡守京山方公遂为檄十六属咸助输甎石有差今宪副前郡守沈公今召佐司马番禺令穆公与先令南海王公则不独捐金且协相之制府戴公复起海堧筑石道上属之塔塔前为神祠门楼者三助金居多而前功益以完美详具副碑
　　罗旁善后功迹碑记　　　　　陈　璘
　　天子在御之四年道化翔洽方内外罔不率俾独罗旁僻在东粤之一隅猺贼犷顽累世为梗于时督臣仗天威直捣其穴而歼之名在旂常勳越今古盖兹十余禩矣顾东西两山正猺獞窃据之地今且建邑立州与大都颉颃而未能刻珉勒碑以纪其事遂使盛美弗着道路兴嗟璘窃以为旷典不能无言夫罗旁东西延袤可防千里自洪武以来申国公邓镇讨平之后叛服靡常抚莫定则依山为固抚则其心必异封豕长蛇为日滋甚厯二百余年鲜有能得志者属天心厌乱蛮运将倾先督抚大臣殷公题疏议殄确有成画第以他寇方张日不暇给然已发难开端矣后大司马督臣凌公继之丕绍厥志多方集议定计誓师作攻取之士气征兵处饷鼓疑畏之人心文武士各尽所长东西省惟其所用进征分十大哨武为统督文为监督而监军之权尤重用兵计二十万主有土兵客有浙兵而狼家之兵尤多兵哨严而不漏分合详而有法罗旁哨以属原任都司朱钰而监之者宪副刘公经纬也泷水哨以属都司刘天庆继之者游击章延廪而监之者佥宪徐公汝阳也岑溪哨以属永宁叅将王瑞而监之者左江道少叅秦公舜翰也继之者分守苍梧道大叅王公原相也阳春哨以属游击杨瑄而监之者少叅何公子明也新兴哨以属游击陈典而监之者大叅周公浩也徳庆哨以属柳庆叅将倪中化而监之者左江大参沈公子【阙】也伏峒哨以属都司黄豝而监之者左江佥宪李公一迪也南乡哨邻信宜则属之原任叅将徐天麟茂名哨邻新兴则属之原任叅将侯熙而兼督之者亦即新兴信宜也信宜哨时璘以髙州叅将监诸武弁为统督而监之者岭西道大防刘公志伊也十哨之兵星列棊布而在适中劄营者广东总兵官张公元勳广西总兵官李公锡也监十哨者则广东监军副使赵公可怀也他若徳庆江道则以阳电叅将画地而守亦属之新兴监督以防贼北渡之津广西容县六云则以浔梧叅将王徳懋领兵屯驻属之苍梧兵巡道王公一卿以防贼西奔之路盖自始事以至凯旋行师甫四阅月平至千余里积年蚕食之土宇悉归版图累世被戮之官民尽偿寃惨计自两广用兵功未有竝于此者也是役也奉词讨罪仗钺临戎者大司马凌公云翼主之监军翼赞之十哨分任之而户部尚书殷公正茂则首建大防兵部尚书谭公纶则多方指授其余海陆兼资兵粮调度则两粤之藩臬诸司及百执事多有劳焉详在捷书中可镜也地方既平督抚大臣爰上善后之防当宁以为然于是分东西为两山二山各以叅将一员分守之山以东置东安县山以西置西宁县以泷水县适中陞为罗定州治以二邑而控之宪臣协守之中路守备环之南乡富霖函口封门四守御千户所大小相维军民杂居二山自是屹然巨镇矣善后建邑之初听民迁徙筑城助功授田与世业璘于时即以髙州改补东山加副总衔大司马凌公面谕璘曰东山尔辖地也东山草创民未安辑尔既有成劳且捐赀募兵以充戍守若能授田立家新附之民永有固志矣璘于是毅然承之披荆剪棘又将十年之后有狼山之役今西山璘不能知即吾东邑自令尹萧公元冈首事以来规模具矣今令尹陈公大复兴废举缺百度聿新至使新造区宇与象郡相等将继是而理者易易也呜呼大兵不发则一方受荼毒之祸善后不早则百年无安枕之期至今狼烟息警山城如画行者歌居者宁缙绅大夫士东西上下而夜柝不击斯果谁之力哉璘不佞大征后筑室分田以世兹土子九经复忝以军功沐新命备员南乡守御之末则采摭盛事俾大司马羣公之丕绩昭然在人耳目亿万禩而不磨者璘之分也是用借其先后次第语而碑以附勒依然平淮西之后若荡荡圣天子之威徳则璘无得而名焉万厯十二年嵗次甲申仲冬吉旦
　　惠州府儒学记　　　　　　　　杨载鸣
　　先王之世道徳一而风俗同者其故何哉其聚天下之士而教之学也一以徳行道艺而辨其名器制其度数为之俎豆洗爵羽籥管之物而驯之升降周折诵歌蹈舞之文以畅其烦郁而坊其淫越使之颛乎耳目束乎筋骨而成之乎其心故徳成而智仁圣义中和之盛至于通性命行成而孝友睦婣任恤之原至于尽伦纪而不可谓之上艺成而礼乐射御书数之精至于穷物则而不可谓之下盖其教之醇且该者固然也而异端众技不杂乎其间人之生自幼至长不见异物而迁其学以足乎内而无慕乎外其磨揉者渐而浸被者深如此故上焉者至于裁成天地润泽生民徳及万世而其次亦皆谨防让敦礼乐授之以政而其施宜达之于进退取舍死生之际而其节着其久也化行于闾巷而刑罚措于国此先王所以一道徳同风俗其教使然也周衰而教道放失至汉氏以来士各以其性之所近为学其拘陋守隘者既偏曲而不通方而髙明特立者亦徒以振动一时均之不足以道中庸而其沉溺于流俗茍且一切者固众矣故昔之兔置野人称腹心干城而后之士或不足以备缓急昔之在位者比节羔羊而后之公卿大夫或以簠簋不饬为讥其弊也岂独道徳之不一风俗之不同而已哉今天下学者咸知谈先王之道尊孔子而黜百家可谓盛矣而黉序之间三代之教未覩其科条之制以定于一而文词以为艺者已失其故况于道徳之实乎惟教不出于黉序故缙绅先生时发明其学以待乡党之士而博士诸生牵文义守成业不知究大道之原其称有志者多为名髙而鲜实徒以哗世疑民甚者相诋訾矣又安望其道徳一而风俗同也孔子之教曰文行忠信四科其成章者首徳行曷尝不本先王之法哉若命则罕言性与天道不可得闻其意可知也狂者名之为狂狷者名之为狷乡原者名之为乡原曰无以乱徳所以扶主极正人心使知由道徳之实以尽性至命故折衷于孔子而今之学可知也学敝而俗成居身者以同流合汚为贤任事者以择便乗利为材国家何赖焉吁可惧哉予为此説久矣而今以记惠州之学之成学废兴具诸记语中嘉靖间一再修之更久而坏通判吴君晋之署郡事予适为推官始议修学吴君防平简质而敏于义既得请躬为营度庙自礼殿暨秩祀之祠学自讲堂藏书之阁暨经馆燕休之庐凡故所有而今废者及诸腐缺漫漶者咸新作之以丙辰夏始事亡何载鸣迁去明年春二月之望二君乃与同知何君宗鲁考之而谒予为记方学宫之不治或忽不省而见谓难及诸大夫为之遂绩于成天下之弊何不可振者而学者之于学岂不存乎其志也哉今之学视古昔器物度数固不能尽备而习礼乐之容究道徳之实俾风移而俗易宜莫之禁也以学之既修闳壮完美诸生且益奋励游歌讲肄其中而乐至于所自学乃安乎故不能即乎新非大惑与惠自苏子瞻来居大放于词故其人好文自罗孟郊王度诸君子以忠孝闻故其人尚行其兴起宜易予惧其有所夺而不纯固也乃称先王孔子之教以诏之俾归刻于石以待其成焉记之作其年秋七月朔也
　　重建东山灵威庙碑记　　　　　林大春
　　有唐忠臣张许二公死节事在睢阳睢阳祠之旧矣潮阳非二公故所经厯地也而必祠之者按旧志宋熙宁间军校钟英以郡遣入贡京师道出睢阳祷于双庙其夜梦神告以遗像处命之归祀于东山英心异之及抵京竣事还过庙如神指探寝殿笥中果得十二铜像二铜辊以归置于东山之东岳祠时有旌见其上旁寺惊怪不安请移避之有司因立庙焉事闻封二公王爵赐庙额曰灵威潮之有庙盖自兹始其后二百余六十九年元之大徳十一年也县尹袁天汉始与前进士赵嗣助倡义鼎新之説具刘山长应雄碑记又二百六十年为明嘉靖癸亥庙燬于兵越二年而潮州节推郑侯良璧者来署邑事复捐俸重建焉其年邑人林子适自睢阳至因考睢阳庙祀位次自张许二公而下祔以雷南姚贾凡六人盖详之也而吾潮则特祀二公继增雷庙者义起也今新庙像设二公与雷南而不及其它者仍旧也庙制雕镂金碧之饰视旧略为浑朴者费省而不及民也庙庭从以钟赵及生祠郑侯者不忘其初从民欲也而记则林子为之乡先生志也林子曰余曩尝守睢阳亲吊二公百战之处低徊而不能去至询及二公托梦来潮事则故老已无在者或谓昌黎韩公当时常持正论以辟朝议后坐谏佛骨谪潮潮人祀之故二公之来以韩公所游寓也天顺间夏岭为乱长驱且袭朝阳既入界遥望见城中车旂火炬甚盛遂不敢进乃者倭数内侵少年辄乗城骂贼贼为首防而走又漳寇乗虚夜追入城为翁别驾所破其时贼众尝自言既入城即手持尺铁不动长老相传皆谓二公之灵致之及癸亥之春倭复大举数万泊城下以云梯十道先登乡兵庄七等奋击死之贼兵大败顾独恨欲坐困我又复造为临冲之车以图后举未至客有被执者乃从贼所射书城中言击车法甚具且曰贼围潮阳且两月不下彼意亦欲遯耳第窃间之贼中言往者来寇尝有二神人现今望之蔑如矣意者神其不护此邦耶此乃所以久而不去也为今计莫若祷于双忠之祠请夜见焉不则迎神于城以明为神亦一助也书至父兄豪杰皆疑以为贼间谍且尝试于我余独谓此若有合乎兵家用诡之説者从之便于是与众祷之复为二公遗像夜出城上贼望见果大惊既又稍用其法连破贼车于城西南于是倭彛始有遯意矣防贼中有伪降者阳为兵向贼实持城中隂事以与贼且幸不去为利贼乃以千人积薪累城下厯昼夜髙可二丈许城中危甚莫知所出父兄豪杰皆云宜用火攻防是时日暮风起议未定复如祠卜祷之请得反风顷之火下薪燃天果反风火大炽鼓噪闻数十里我兵从城上望见贼弃营走所射杀焚死无数明日果遯去其英爽如此世谓二公在日死守睢阳屹为江淮保障唐人得之以济中兴而不知神游千百载之后犹能显其灵异以保我海邦如此也则夫今日庙貌之重新亦岂偶然之故哉初潮之被围也兵火相接者弥月遂及于庙及郑侯至首谒行祠而有感焉即慨然以起敝更新为己任士民闻者莫不慕义输金协力以佐工作盖至是而东山新庙告成侯因乐与乡士大夫登览而赋之其年乙丑秋九月也距经始才三阅月耳所谓不日成之者非欤辞曰于穆双庙爰始睢阳二公是祀厯宋而唐功存一代神游八荒钟君乃梦至于海邦斾彼旌丕显其光庐厥禅居以慰神栖天子闻之赐爵执珪世代更易嵗久而隳邦有贤哲赵公令仪作庙翼翼是享是宜威灵有赫剪彼潢池天运维艰栋宇山頺防朝堂搆忠魂是依云谁之功贤侯戾止明明我侯化隆风纪明禋匪懈下民是庇勒此贞石永垂奕世
　　九成台记　　　　　　　　　　陈竒谋
　　余尝博考防内山水吊古追风慨然欲纵观皇王以前胜址至韶治之有九成台斯又故虞帝南巡所歌风旧迹也阜财解愠遐哉有深思乎万厯之己丑余奉命来守是邦防郡务久坠殚心整顿匝两月而始暇观风爰偕同曹刘君承范吕君良佐黄君华秀相与登眺其上则见崷崪云表下俯城雉瞰山临水青翠照人而江上舳舻之声时闻于琅风松瀑其井庐而托处者夫又辚辚相望也此何必减滕王黄鹤诸楼哉已而览志何以名则昉诸苏文忠公席上铭而歌之者然其间寖复寖废代异时殊志所载详矣靡竢而喙云迄世庙初有唐公升者始勒子瞻之文碑其上而甍瓦更新乃嵗齧而又渐以圯矣余顾谓两君曰台为我主而令隳于阛阓暮烟之中于地主何辞因相与议修创而独囏于应募无从者惟是我两贤寮捐俸是赖而友邑令长曲江刘文芳乐昌丘一鹏英徳苏大用仁化谢一豸翁源陈文熙乳源林文丰亦靡不相率而和之至下逮郡文学许调元庆元两兄弟者亦驩然出四栋而输为楹也岂有虞氏之风至今能动人心乎哉嘻余于台有辞矣由是鸠工聚财品画经制上架以重楼八窻洞朗渺渺可受烟霞额曰空中楼阁其尧天之境界乎台制面东月出而当楼之中斯冰壶映彻月到天心处也不妨取康节句矣而楼之上额复曰云里帝城盖又为虞氏之遗而取唐人语相肖也至其苍崖白云江流湍悍寓目寥旷若增而胜昔人之不鉴赏青山绿水而有味乎烟水云山者余于是台亦云若广袤丰杀一踵旧基不加侈丽惟中设帘帏屛案而时时供缙绅贤豪长者游是举也寮长不爱其财士民不私其力盖不阅月而功卒用成余前谓有虞氏之风至今尚能鼓动人心也嗣是务暇即与二三寅侪擥衣舒啸间以江鳞村酿佐之因而采民风发民隠以劻勷我平日勤防之不逮毋徒为章华铜雀之钜观也者且也贻诸后而千古箫韶递有遗响如眺滕王而怅帝子步黄鹤而想羽衣太守事也太守责也傥曰劳民伤财饰观美睹沾沾骋游佚而博愉快则余不敏即不敢比宋子瞻氏之后尘而敢希晋风流之庾亮乎哉刘君吕君黄君佥曰然落成走笔记之
　　新开罗定州治碑记　　　　　　陈绍儒
　　万厯四年丙子冬督抚凌公云翼师征罗旁上方略越明年丁丑春武成献议开拓州县帝命陞泷水县为罗定州悬衡东西建县二曰东安曰西宁辖属罗定藩省设千户所四曰南乡富霖封门函口连泷水千户所凡五知州州同州判州幕全设式廓隍池官衙堂序门屛棹楔易故起新经文治者兵备佥事一人共武服者叅将守备三人田赋增粮一千五百版图孔阜学校俊髦孔殷文庙坛墠制典竝举邮驿兵壮巡司营堡达四郊而杂四邻戍兵八千载自章程岭西疆理形势雄全由周而来诚一创覩者也己卯春督抚刘公尧诲代至文昭武赫亟重维新光启帝图民萌永赖台院先令詹公贞吉龚公懋贤梅公淳科条申饬劢相帝谟于时四圉咸清全藩坐靖伟哉疆场之为烈也庚辰夏州守师生谒予文纪之石陈氏绍儒曰职方方隅惟四海广东藩称南海盖荆扬裔土云天官书日月五星起扬粤斗牛之次东连营室包青齐络邹鲁北错楚之翼轸星纪鹑尾爰负南海广藩荆扬之土其益辟以广焉由甿渚支山南达窦州盖曰蛮荆西通夜郎牂牁也广且大今之岭西罗旁是已罗旁本唐窦州地周藩秦郡总于南海隋置泷水县厯代沿革宋元因之泷水其南海古名区哉邑井虽褊小云际灵阳晋康忠谠山川如织藩方称灵秀焉前代人文若汉之封川陈元疏左氏春秋帝为立学唐之开建莫宣卿状元及第膺迹金缕之乡梁之泷水陈法念孝谊振俗簪缨蝉联皆泷水百里内外贤人也山川不殊敷土制治则代殊是故六条郡于汉分交命乱刺史于晋假节民离府军于唐统乖政溃宋以安抚弱元以宣慰彛当其时厯代分疆域民若州县势裂雄长封域有遗憾矣有明藩服岭南东西十三所翰京邑叅伍吴楚浙闽之制田赋科贡丽焉岭西罗旁今兹规画七城声势雄连万山丛薄刳其腹心千里金汤猰防莫逞令更而民集轨顺而文同涤开阳永熙之残垒壁康州端州之上游天峻其防地彰其险隂阳相其阖辟山川格其精诚阃外壮猷智勇奚尚嗟夫城池为固礼义为纪信斯言也封疆开置明作惇大存乎其人昔周宣中兴命召公疆理至于南海其王者必世之仁焉国家二百余禩经营罗定社稷之役兴于外僚由今观之文武耀乎中区威灵洽乎殊俗仁覆天下是不可明征哉夫周藩南海非宣王无以成召公疆理之功今阃外督臣非忠结天子之知又乌以竖此岭南罗旁万年不拔之业哉主臣一徳建邦绥猷猗欤盛矣时重新封文武吏论定而官者也圆机胜算首掲仪表则兵巡前少叅徐公汝阳今佥宪侯公应爵亮采和衷则州守胡君相东西中材官则副总兵陈公璘叅戎朱君文达守备叶君腾鳯咸振武干城云予闻文武不具良民惧然语今新封之民兆庶惟和而文武全兹固南国万年之翼宣也铭曰维徳光大海隅斯熙周王维藩望岳陈诗楚庭日焕中县风移荆扬连壤东西丕基天经地纪夙表南陲禆海遥环岭岫分披西京而后疆宇离离桂梧东下甿渚亚支岭西罗旁浪贼猺彛毕网弗饬元宋羁縻屡烦斧钺罔见衰息天讨徂征斩俘靡遗督臣献凯忠赤倾葵奋武经文九重曰咨分疆辟土开创其宜泷邑陞州东西县斯五所联分八千章师宪臣纲之猛将祁祁大夫师长文徳爰施鸿图保大治正勳竒屈防绥猷张弛惟时东藩南海甘棠永思
　　建罗定兵备道碑　　　　　　　厐尚鹏
　　舆图万里卓贯古今自万厯改元四表来附百蛮安堵此千载一时惟吾广罗旁故岭西内地乃数百年来各猺人与浪贼相沿啸聚为乱雄此王法不待终朝磔之者先督府大司马殷公正茂请诛之已而少司马凌公云翼继至肃将天威不移时羣凶荡灭武功告成遂建议白于朝首置罗定道移广州兵备徐公汝阳董治之创东安西宁二县改泷水县为罗定州防徐公持服解官去时侯公应爵先是由防郡丞以纪功至原职典州篆戮力军中其才望特以卓异闻上命代徐公奉玺书经略西事其官署拥山川之秀自展事以迄于考成规画权衡皆侯公采羣议而断以己意先是徐公叅订而行之其有所未备者今知州胡君相曲成画诺综理周详盖屹然为西土具瞻其雄伟蔑以加矣胡君以余昔防典文事乃授简于予请为之记余窃谓安攘大计文以绥太平武以靖祸乱即古治朝皆不能废也若边海当戒严及一切重地往往设宪臣以兵事属之程度具存坐收胜算即有不虞之变鉴往程来亦可传檄而定惟罗旁横亘千里藂林蔽天昔倡议动太兵皆相顾骇愕谓得其人不可役使也得其地不可郡县也得其田不可赋税也当洪武时业已讨平未防复反其后多相继用兵终莫得其要领遂从中报罢以不治治之盖能搏击于虎视鸱张之时而不能芟彛于潜滋暗长之后理棼丝而治乱绳此其故盖难言之矣今以天兵临之势若燎原始无噍类既改州县复设富霖函口南乡封门与泷水共五千户所更相犄角军声如雷有叅备以至副将军彼此责成臂指之相使复以罗定道从东西指顾而督察之益无遗防矣故清田里辟封疆树官兵筑城堡兴学校募民占籍分地建官皆所以销衅孽于将来为千万年久安长治之计今田庐日辟风气日开生齿日蕃食足兵强羣盗屏息如通都钜邑然牛羊横山谿耒耜徧原野东西水陆昼夜行不复知为罗旁矣寛九重宵旰之怀树西人保厘之福此非旷世鸿烈哉独念时异势殊事难遥度今惟以聚民为急薄催科勤抚字使新附之众皆望风来归练土兵广屯田不使供亿之劳为有司坐困嵗解征调羽檄尽停驭兵勤民各有专责即深山穷谷素称犷悍之人莫不交臂来庭愿受防于王土奉王法为王民岂复有跋扈跳梁自甘孥戮哉余先是行役九边东自辽阳如宣府如延绥及宁夏甘肃西至嘉峪阅其境内无郡县有司惟军卫棊布星罗此祖宗疆理原有深意文臣自督府而下惟整饬边备副使或佥事其权最专余以屯田下所司讲求非诸军无可任者然其间籍名亲战阵听调遣专哨操初未尝缺又其护城池理盐铁供驿递备杂差者往往为他役所苦不得辞其留屯塞上者皆诸军父兄子弟也罗致幕下责授之边人忍饥寒枕干戈与羌为邻战鬬不少休暇则鳞次而居动则鱼丽而阵寇数入数击却之卒无二心者以其备先具赏罚明恩信孚军法素行故情足以相维义足以相死而边之屏翰实赖之语云非其地种之不生非其人教之不成若驱市人而战即有孙吴将安用乎故兵家能使一当百以其选之精女军能蹈水火以其教之严不备不虞不可以师余闻侯公之治兵纪律严明恩威相济如雷霆露之相须故同时将士莫不延颈向风愿为公破贼此当保千百年无事然兵事当为后世法赵充国不嫌伐一时之功而垂鉴将来盖老臣谋国之忠长虑却顾如此公早作夜思信良工苦心矣举善后事宜着为画一之法因地借筹使继至者悉祖习而必行之吏称其职民安其业韬戈卷甲西岭晏然此其功当百世不朽哉按公署本州治西南隙地辟民舍而广之鸠工抡材皆取给于军资而民不知劳丁丑冬十月方始工至戊寅四月而落成自公堂以及燕居之地后为巍楼皆髙明爽垲内外百执事悉有宁居堂之左燕居之后复增建数楹窻户髙虚周垣环卫观者凛然题其堂曰廓清后曰筹逺日顾諟不忘其于控制机宜必有独得于心思闻见之外举胸中兵甲动惟其时如引积水而决千仞之谿驾轻车而登万里之途盖必身亲验之非漫然无据也昔人有闭户习操舟之术出而试之江有不心悸神摧者鲜矣夫江行必常履风涛不动声色视天吴海若如蚍蜉而后能济安事空谈哉惟兵法亦然余不文为官署纪嵗月辄附以刍荛之见得无诞乎是役也州判钱伯实躬任之法得竝书万厯五年记
　　张督府平寇碑记　　　　　　　黄士俊
　　韶故东粤上游错壤粤西防楚乳源其属也治万山中剏始宋乾道三年嗣数中兵比入于明朝城守渐修徼有宁宇而咫尺楚临蓝寇穴时虑剥肤崇祯丙子楚饥穴寇四出剽掠附以矿徒势日炽丁丑夏陷大桥胁从宁溪伪号刬平王斩木掲竿择人而食燎原不可向迩矣旋陷湘潭湘乡诸邑肆毒于袁之万载萍乡蔓及郴桂不半朞而窥乳源者五乳之不为乐昌续防希尔邺郡张公奉玺书以右司马建大中丞节来督我两粤诸寇慑先声引去而虎视耽耽也戊寅三月竟薄韶城毒雾腥风张甚羽书至公亟遣偏师驰击随督狼土诸兵入韶先是寇悉鋭攻坚屡为南韶兵道防宪刘君所却已而征调咸集公定方略面授师武臣迅扫寇氛守道大叅陈公奉令扼御于连阳安逺贼无所得掠叠败而胆益寒弃甲带伤望临蓝宵遯韶连诸州邑业閴无鼙鼓而公穆然深思贼巢未铲终当窃发匪鼓鋭尽歼师老谓何甫阅徂暑更督师武深入其阻躬披蓁棘移师驻乳源购乡导洞见彼中彛险且悉桂临诸奸倚穴贼为声援先歼穴贼诸繁有徒拉朽耳乃肃禀庙算防师四省运筹而合之将士用命争先首控诸路咽喉攻无不克贼魄已禠仍恃紫獠源四围陡絶其髙倚天顿积矢石炮器刍粟如山妄意猿猱且难捷至不谓官兵从间道夺其巅矣贼惊愕失据且战且奔我师并力疾攻焚杀俱尽举数十年豺声螳臂入负嵎出荐食之寇一朝荡洗靡或孑遗俘斩五千有竒余悉填谷堕岸还所掳男妇千万人纵毁米盐器物称是粤东西暨防楚从此燧寝氛销农安于田民嬉于野厥功懋哉当公之移镇乳源也念斗大山城兵实处此保无驿骚首下令有扰及闾井市防者杀无赦而民不知有兵僻邑故无厨传公撤驺从即一蔬一粟必厚给月俸钱为将吏倡而民不知有供亿盖公郊居将三月火云昼灼零露宵蒙拮据劳勚不辞第期脱万姓于汤火登之袵席而已曩兵宪刘君率文武吏士捍韶八昼夜不交睫所以御贼营诸火技无遗算二源之捷冒险先驰称公左右手而韶之熊郡守许司李暨曲江潘令乳源蒋令当剧寇狡窥摩厉以固吾圉及援师集境输挽以饱戎行皆公帷幄折冲一助也攷蓝寇煽虐原非一朝嘉靖时赵贼踞蓝峒破大桥暨二三城邑命两监军陈师逾年始获其余党迄从抚今阅数十载贼踞益坚洊陷防楚诸名城贼谋益毒奉有西藩防之防而公亲提两粤鋭师选将出竒和衷共济不旷时日不糜刍粮不损寸镞尺戈用使肤功立奏闻公虽擐甲胄犹数称诗读其视师诸作一何雅歌整以暇而奏凯捷以神欤自俾天子南顾纾宵旰忧圭瓒彤弓有彛章在属者边烽未息流焰仍存外攘内安亟资壮猷元老辅升平而铭钟鼎宁异人任耶乳邑士民戴公威徳征言勒石用志不谖余惟公芟剧寇于方张固天南之半壁伟伐书天府洪仁被四蕃乳第粤中邑耳一畦一亩欣沐膏霖忘其崇朝而泽区防也不亦浅之乎颂公哉虽然师处而市肆不惊民既无虞荆棘伯茇而甘棠勿剪古亦矢之声歌是何可以无征辄识其巅末如此铭曰于铄我师肃将九伐累世逋逃如距斯拔既刈厥根载芟其蘖净扫搀抢防刘式遏江广锋销临蓝我闼百堵四封嬉衢舞袯聿奏肤功皇仁畅达蕞尔山城甘棠春茁于万斯年召伯所茇
　　建连平州治碑记　　　　　　黄士俊
　　崇祯六年癸酉九连山寇悉就荡平按台钱公时按部潮惠毅然躬探贼穴熟察诸险要地得所为四往咽喉谓宜剏州治统东南两邑居中而控制商之督府熊公合疏以连平建治请既报可及落成岭西巡道左方伯王公与余同籍起家征言为记吾粤临海负山粤地之苦寇山与海埒山则九连髙造层霄广环四省丛箐叠嶂万壑千溪奸宄逋逃倚为窟穴中一二桀黠役知驱使诸不逞动至千万人蚁聚蜂屯出剽乡落恣所防刘蹂躏急则兽窜鸟飞凭恃阻深妄谓莫我谁何甚且夜郎王自大也广南韶诸郡竝受剥肤在惠潮尤不堪其毒稽诸往牒时生发时芟刈而旋芟复旋发者盖地逺则法逾疎纵鞭长而腹不及所从来已往增从之役连寇发难于郁峒版天蓝氛烂禾等寨岭西巡道王公实督陈叅戎照李叅戎相平之越崇祯四年辛未九连山大贼渠陈万雄据七巢所聚奸徒分统于贼总若而人势张甚又有大贼渠钟凌秀踞铜鼓嶂出没石窟间诸贼总红黑白九良星各领其众二渠耽耽虎视虐焰熏天始兴永安警报狎至重以鸟岑南岭贼首曾阎罗相与响应而惠潮土寇若刘粗鳞叶袄防张文斌邹崖鼻结巢鸠党乗间横决两郡诸邑所在汹汹前任督府王公奏奉三省防之防粤年来兵单饷匮王公拮据擘画心力靡遗乃移镇惠阳命岭东守道防宪洪公前以分守岭南兼摄恵潮两道往监军事洪公念贼实繁兹我兵寡数不敌惟阳以抚携贼党隂以一士心诸宥胁歼渠精间谍密伺探悉与总戎邓君懋官定计于早则以惠州司李程君铎入谕二渠而急督王鼎徐之龙诸将间道克阎罗等寨俘斩千数百维时督府熊公方抚闽遣将郑芝龙率兵抵三河战辄捷岭西巡道王公复捐赀缮铳器以裕军需凌秀不能支因跳九连与万合若曰深峒层峦迂回陡削非从天下谁则能攻而我兵业徧堵诸要路为坐困计矣无何巢中食且尽突围出斩级凡五百贼望防楚而趋惟是在楚楚御在防防御不得不从南安还粤洪公驰至雄同邓总戎暨南雄司李王君坊督诸将张一杰周一阳等设竒夹击杀贼枭雄百余陈钟二渠始大恐洪公曰是可计取耳遣数辩士诱还旧巢则先发梁叅戎东旭领兵一扼九连山归路一扼铜鼓嶂要冲陈万还仅得抵獐坑凌秀亦仅抵石窟二渠知中我计进退无复之于是遣典史费映奎诱陈万出缚解正法并令李相蔡时春等同南赣抚台陆公所遣防将金文先入捣七巢馘斩殆尽凌秀势孤胆落自缚诣闽将郑芝龙寻解正法独凌秀余孽逸武平土贼附焉仍披猖于泰和兴国诸境江省为震防三省官兵蹑踪追大捷屡闻凡凌秀存日号红黑白九良星诸贼总俱膏斧锧至胁从则后先解散无虑万千岭东巡道宪副周公复防曰流寇虽灭土贼尚存伏莽保无生心乎我师乗胜转攻则海阳令江君愈敏掲阳令陈君鼎新夏叅戎之木朱游击之印各率兵为犄角或絶汲道或断归途或间之使反攻或谕之使自献向所称刘粗鳞叶袄防张文斌邹崖鼻与逸出之钟复秀汤豺虎张五子以次授首其一二走罗定者岭西巡道王公发兵擒之逺近欢声雷动宁惟师武臣力督府熊公实克壮猷万山中一片土昔日苦为啸聚之场今而复睹敉宁光景矣先是南赣抚台陆公暨前任按台梁公运筹制胜之余鳃鳃善后石窟建县九连建县二议业具疏闻督抚熊公曩在闽亦已熟计而犹俟寇氛之净扫也按台钱公甫下车肃法除残面授行间方略遂与督抚熊戡定廓清收三省防之全功以报明命既属岭东守巡二道清厘贼产比安潮惠再四谘询亟曰百闻不若一见奈何以冲岚宿雾辞爰偕守道洪公巡道周公自程乡单骑遄行抵平逺之石窟谛观前议迁县处已驰惠境直入九连鸟道虎嵎足迹靡所不徧揆险易相隂阳无若惠化啚之周陂山环水合一望平田寛衍凡若干里北则防之龙南信丰东则惠之和平龙川西则南韶之翁源始兴南则惠之河源长宁势若率然而九连山诸贼巢胥于此扼要焉乃更熟筹曰连平建县即和平河源等县耳画疆而守痛痒既非同体应援终是隔籓惟连平为州而以和河两县为属庶统辖专而事权合卒有缓急臂指可使呼吸可通如一身头目手足之相须圣朝所以绥奠遐陬计无便此维时择才授事长宁令陈君国正司工筑永安令牟君应受均田赋而守道洪公惠州司理吴君希哲则始终董厥成州编户若干里析和平之惠化啚翁源之梅桃二铺若大隆都长宁之长吉二都河源之忠信一啚共粮二千五百七十余石所析各邑复为裒益适均官照裁减知州一员吏目一员儒学学正训导各一员而训导即裁和平县训导以充之兵防则守城一百二十名内管设营一兵八十名东于野鸭潭设营一西于獐坑磜头设营一兵各四十名合之岑冈营原额兵二百刁斗递闻干掫环卫月饷自额给而外其余赡以所清贼产足果其腹无烦更议云是皆钱公心图手画身厯口询酌于督台叅之藩臬诸大夫俯及郡邑父老士庶舆情佥协绸缪先事罔有弗周以贻吾粤长治久安而仰副圣明嘉恵东人之意城广六百三十八丈髙二丈一尺厚一丈六尺门四南玉骢北彩鳯东镇连西镇英中为州正堂左捕衙右仓库东为文庙学宫公署稍前为分司西南为祝厘之所稍后为城隍庙城外东南为演武场经始于崇祯癸酉八月初三日明年甲戌某月某日告成砖灰木石取自近山事半而功倍计费二万六千六百有竒悉熊钱二公所措处不糜公帑一铢亦不扰民间一粟熊公捐俸赎金二千两陆公捐俸赎金五百两钱公捐俸赎金一千两并藩臬司道府县暨总戎叅游而下共捐助一万四千二百七十两又设法摉助八千八百七十余两计于别碑尝咏诗南仲召穆城朔营南匡辅成周之业烂焉王文成定浰头请置和平县兹再有增设迄今咸赖安堵乃九连山寇则文成平浰头时所未及平者也熊钱二公纬武经文用能荡平岭峤剏建州治永销乱萌从此荆棘化为桑麻草昧开以文物克襄圣天子龛暴绥和之盛南召勲猷觇一斑矣若夫州当新造俗犷民稀鸿鴈甫还疮痍未起后之莅兹土也毋亦仁爱以拊之防明以威之礼乐以驯之法纪以驭之使风俗人心乐为良而耻为盗万山中一片土庶其长有宁宇而州治克称岭表金汤矣乎其平逺之石窟都同时剏邑曰镇平别有记督府右司马兼佥都御史王公名业浩号峩云浙江山隂籍余姚人万厯癸丑进士前南赣抚台右都御史陆公名问礼号衷虚南直常熟人万厯甲辰进士前按台梁公名天竒号震寰北直南乐人万厯己未进士左方伯王公名世徳号回溪浙江永康人万厯辛丑进士岭南道右方伯王公名道元号洪厓浙江乌程人万厯丁未进士岭东分守道防宪洪公名云蒸号紫云湖广攸县人万厯庚戌进士岭东巡道宪副周公梦尹号奠维浙江上虞人万厯癸丑进士
　　增筑广州北城记　　　　　　黄士俊
　　岭以外山海崇深防省实控上游绾毂全粤缮城筑垒未雨绸缪倍亟于他方天子注念保民诏修城为四事冠大司农南海李公承徳意防维桑疏陈粤省北城故跨山为墉雉卑且薄于建威销萌无当宜增修随奉俞防并许量加广盐课给修城经费遐方防御实轸圣衷补数百年所未有备全粤封疆洵厚幸矣昨秋部檄至锸畚方兴防直指柳公衔命式临饬新百度首叱驭阅城工念工匪坚寻且瑕材匪良寻且朽蹈常袭简何以收永逸纾南顾忧亟下令改而张城故负山特层累之毋俾外得俯瞰城故因陂麓特峭堑之毋俾内得蹑跻城马道故湮悉清遗址毋俾豪民潜侵俯城而屋睥睨量城为髙期登陴足了逺台楼铺栅槩与增饰期环布足资折冲已髙要详修镇城状公韪之檄南番兴作仿镇城集众商确墉倍崇广如干寻堞倍髙厚如干尺马路辟长濶如干丈瓮城敌台铳台谯楼闸铺缺者筑窳者新如干座增廓城北左右延袤如干步商既协而时绌未易举赢也公特捐俸赎金一千有竒自督台暨藩臬府县捐各有差南海朱令君禀教令殚心力庀材鸠工伐石陶甓无纤巨不身先无风雨晦冥不省视而公皇华谘度委迟周道计安设险驰神呼鸾镇海间每按部道珠江必亲登阅故捄陾相望邪许相间工子赴如归材中程如令费有经如额属目北城一带屹然金汤楼橹云连瓮台铺闸星列而碁置内外之防既峻平峭之势顿悬至凭髙指顾鳯凰弥陀蓆帽诸峰罗立下方环相拱防胥公挈领提纲改而张之力也盖公贯日丹心撼山风槩下车吾粤赞一人封墨烹阿诸所纠剔兴厘一惟乂安蒸庶是图是力尤雅意兴起人文其捐筑防城绸桑固圉经始去腊落成今冬甫及朞而缮建不拔无烦阛阓一粟而容畜巩于山河厥功懋哉荐绅人士戴保障于靡谖征余一言勒诸石以垂永久夫广之有城也创自越之公师隅阅宋而三城鼎峙明遣永嘉侯平定南徼乃始合三为一垂三百年递增子城所徼惠前守土良厚独北城狃承平犹仍其贯迩者时事多虞私衷用是鳃鳃虑焉间常偕大司农暨吾党扼腕借箸深念朝廷敦行四事至意维殷赖公肃将新命经营捐发登粤省于泰山而四维之躬督所部诸司揣髙卑度厚薄仞沟洫物土方议逺迩量事期计徒庸虑材用书糇粮筑城之义协于春秋可无大书特书悬诸日月为千百年仰髙山景行欤崧髙之雅曰登是南邦世执其功全粤荷公帡幪芘公绥奠直与岭海崇深同不朽矣当宁丕嘉乃功锡之宠褒殊陟宁竢余赘聊详巅末用告后之采风于粤者公讳寅东别号鳯詹四川梓橦县人崇祯辛未进士
　　逺风堂记　　　　　　　　　姜一洪
　　粤之厓门故有大忠祠祀有宋文公天祥丞相陆公秀夫太傅张公世杰云嵗久茀不治戊寅夏四月侍御葛公行部至其下捐俸缗新之既成榜其堂曰逺风以示后人焉予不敏承乏粤藩欣覩其盛抚而叹曰休哉侍御公之志岂不以三先生风世然而寄托深逺矣当宋末造士大夫以名义气节相尚一时岂下十百辈哉迨至厓门防尽而三先生乃以忠特显呜呼非其志矣后之君子即何能不援其事以论其世也夫厓门之事已矣而其先世立国忠厚有罪辄伏阙引陈以释之所以培养之者蔑不至而时亦奋起先王之教粲白六经上拟三代君臣之义彛纪之防岂不灼灼乎着于人心哉夫何不数传遂以不振也原宋之亡人才之盛视往代为烈则祖宗培养意甚深原宋人才之盛卒无救于其亡则平日所为讲明于身心而被服乎道徳者大率成功鲜而相循于其虚也尝攷理宗朝事日非矣史犹称其黜从祀伪学而进濓雒诸儒士风翕然丕变则夫激发忠义整合叛亡以庶防夏后氏成旅之烈无逾此时者而奈何其寥寥也一陈宜中耳能上书于诸生之时而及其身为宰执国危委主而去之占城则当日人主所以收养士之报与士之见用而报其主者亦大略可知矣能不拊三先生之已事而欷歔欲絶哉岂以大道昭明羣喆纷起无术以耀国灵窒边衅而因循积渐致使贤才以次就雕区区竭三先生之忠以与之争而国非其国矣则虽谓宋三百二十年之间学术事功之效至三先生而始益彰可也国以人存以人亡若三先生者厓门岂遂足以亡宋哉嗟乎厓门之事其不可为者天也厓门之人其可为者非天也君子不言天亦为其可为者以敦其立身致主之闲而已矣侍御公之有慨乎风之逺也意在斯乎若夫侍御公显猷大节光炳寰防出而为天子下闾阎问疾苦彰善瘅恶兴起吏治惠此东国良厚而惓惓于发明臣子之大义表振前徽以忠孝为先则后之闻三先生之风而拜祠下者见三先生其无忘侍御公至意可也
　　南海神祠碑记　　　　　　　　黎遂球
　　礼曰天子祭天下名山大川五岳视三公四渎视诸侯诸侯祭名山大川之在其地者黎氏之居板桥也本南海之屿借祝融之庥庇乗风潮而往来虽甚震撼无或倾沮出云雨泽时和年丰波涛流宕汰其害气无有疾疠停毓祥淑人物畅拔靡不赖焉是故四业之民嵗时奔走惟南海之神是托是赖神庙在广州治之东南海道八十里板桥更在神庙之南凡奉瓣香赛谒则必渡海而后得诣于庙往返必竟一日板桥更立为神祠当大南冈之下古道之冲所以便祈祝其来旧矣一曰板桥人家抱山而环水地势由三老七星峰至南冈蜿蜒而过古之善为青乌术者教立祠宇而傍凿二井以镇泄其气脉俾于焉停聚为居者利黎氏初本单传今数世繁衍千丁衣冠代起皆以此理固宜然遂球按以古者之制南海神次最贵在唐册尊为王国家以人神异道不仍其称然记有恒典则视诸侯礼也黎氏虽代显而有大功于朝爵不过诸侯又非若古者受社分封建国之地以为恒祀得无淫僣然遂球之先人有园居即在祠侧今且家焉遂球虽生于五羊然嵗时伏腊必归而祀于祖因获随诸父兄后肃诚防祀于神见夫祈者必应祷者必福神冕服端凝居然王者之仪而匹夫匹妇茍竭诚长跪举酒拜叩烧烛献楮颙若望之神容色凛然酡醉故莫不敬畏魏恭简为督学使者时以是为淫祠欲毁之方召工役撤垣壁遽报恭简去位而止今祠柱犹有锯痕深八寸许又遂球之弟遂璧顷以修祠饬牓匠某窃匿色料去忽若冥冥中有击之者昏闷沉痛亟输诚来还之请罪百叩乃苏若是者皆神之威灵显赫使非宜祀则岂能然夫以天子之尊侯王之贵觐聘有仪式防同有时无或敢亵且凟者然华封人得以祝尧罪人得以泣禹祝网者得以受解于汤老而钓者得载而见之于武然则以神之尊不遗卑贱鉴而享之宜也今齐鲁之间皆祀泰山元君往往立为行宫其地迩畿辅太常宗伯不以为禁又何疑于是故神而致福则宜祠祠而嵗久则必宜于修饬崇祯己卯遂璧实偕诸兄弟募工易祠垣以砖使可坚久拓为厨所使斋献地规度仍旧则以师青乌家之遗意毋敢增杀弇侈而遂球曾于万厯己未之夏为父病祷之神请以身代既而父愈遂球亦竟以得寛于罪谴至于南北往返濒危获免皆信为神力因肃诚斋洁为文勒石用彰休贶且垂告后人俾勉强为善以迓神福而系以诗使歌之以乐神焉其诗曰绛节兮云霓飘摇气蒸山兮神乗潮持地兮生子居天一兮空轮何轨帝儵兮禅代求福兮同彼泰岱神谓兮无伤迎明王兮壶浆蔗菱兮芦卜贵为王侯兮不吐食唯善为馨兮诚信是实南山巍巍兮春波灏灏蛟龙鼋鼇兮虬螭神驾兮雾霭光漏而参差冕旒兮龙衮植锸观叹兮扶畚黄木湾兮露花之滨去复来兮福善人
　　修广州城西度海陆路碑记　　　熊文灿
　　扬粤在职方阻罙甲于天下诸濒海郡县千四百里而遥广州绾毂上流北负箐峦迤逶联庾岭东南西三面枕江支流如织名里海外海则浩淼重溟自潮惠迄防遥包络广州如带诸风樯出没如乗鴈双鳬瞬息渺不知其所之故昔人闭三关可以黄屋左纛帝制自雄今不逞之民释耰锄凭险阻可旦夕逋诛盖袭积之下虮虱生焉广厦长廊间鸟防以为穴亦其势然也崇祯五年余奉命督府两广维时九连余孽犹伏而待张海上巨魁往还掠温台漳泉薄我惠潮张甚而里海御人质子诸盗白昼充斥海隅嵗赋供输既虞攻剽航海之旅动苦其胠箧而趋于是江帆落落盗益雄行咫尺河干皆成畏路矣余居常往肇节制潮惠既遥而耳目里海亦稍隔乃移节广州戒师武臣饬戈船铳礟筑桩门御巨盗潮惠而防土盗窟穴将擒渠散脇为里海廓清防南海里老百十人相率以修广州城西度海南岸通顺徳新会香山三水诸陆路为请余念小民晨夕负戴陆既便于穰熙富民逺迩轮蹄陆亦便于走集矧土盗借海为耕进而望陆无所逞其凶退而负耰锄归我戎索亦销氛固圉之一筹也亟可其请前御史叶公咸报可前布政使今抚滇王公率前南海令黄君躬阅四民称便无异辞首蠲俸赎三百缗御史刘公蠲五百缗余蠲一千缗佐经费兼为慕义倡仍檄南海简所属防能分保界宣力而度支经画则倚重乡绅尚书李公尚书郎厐公特董其成砥矢周行于焉经始矣迨巨盗烬灭潮惠安澜土盗窟穴焦园两行剿抚海内外渐奏敉宁余益得为粤境整暇绸缪为粤民罄图乐利乡来经始诸路期旦夕观厥成而两贤绅夙以经国长才着暂为桑梓借筹材必良毋楛工必坚毋窳费必核毋或渔地之为土石污泥陂陁洼堑必相其宜毋或乖路之宜剏宜因宜纡宜直宜层垒而髙宜铲彛而下必惟其形毋或拂由度海而大通而神安而佛山而黄鼎以往抵诸邑计百余里荡平寛衍皆一辙中际沟浍津途可堙者路之不可堙则桥之不可桥则舟之桥凡十六座横渡凡八所渡着为令人给一钱毋重需为厉路成行者居者修之毋或替咸有令存与四民共守是役也锸畚方兴余正计安鲸浪比落成伊迩而京观亦先封是天祚海邦燕喜一时骈集微第九连郡县化伏戎为乐郊而行旅由海则帆樯无恙由陆则毂击肩摩宁谧岂一隅耶嗟乎周官之营国中也合方氏掌达道路舟车叙而行之赵充国之治湟中也桥七十所以制西域信威千里如从枕席过师余承乏此中当烽举燧燔酌便冝兴作何敢希充国信威而借手诸同事两贤绅于靖寇之余成兹利往亦周官叙而行之之意也语曰善作不必承余兹督京省兵剿流寇行矣谨识颠末属署南海篆汪君勒贞珉道左俾后来吏兹土者廓斯路无疆销攻剽如今日也至醵金如干度支如干详县牍兹不赘而御史叶公讳绍颙刘公讳呈瑞左辖王公讳世徳姜公讳一洪海道郑公讳觐光前令黄君讳熙印署令汪君讳运光尚书李公讳待问尚书郎厐公讳景忠皆蠲金助修而一时相与有成者也并识其名垂诸不朽
　　重修南海县学记　　　　　　郭　棐
　　南海粤钜邑也其造士之宫屹峙治南之左俎豆冠裳于是乎在其毓灵储粹则士之文章勲业裒然名世者映贲后先五岭以南号材薮焉顾厯嵗滋久风雨震淩腐挠莫支规制頽圯悬绶者讵不愀然动念直以邑当烦剧率簿书而疲局课谳而拘挛非有度越之才卓迈之识莫克大剏而鼎新之者势矣万厯十有八年丰城蒋侯来令兹邑祗谒圣宫徘徊周览大惧神灵弗妥士肄弗宁教思竭焉将无以称师帅而仰承徳意乃毕智殚虑节请于当涂议悉如侯则诹日庀材程工鼓役捐俸禄以佐资其始修则自礼殿庑门及东西翼坊工始庚寅仲冬迄辛卯孟夏而竣继修则自启圣之宫清献之祠书阁奎楼讲堂斋舍工始壬辰仲冬迄癸巳孟冬而竣朽者以更敧者以正增建其所未称易置其所未宜丹垩就理舄奕殊观学博邓君绍元蔡君甲甯君遵念拮据之惟艰嘉侯之徳宜垂无斁率其弟子伐石于庙而求记于余余固肇业斯宫其敢谢不敏窃尝攷功令其广厉之条誉髦之任在守令冣为隆重然往往职眎传舍凡可茍为文具则未尝过而问焉不知养士之源庠序乎赖为民父母讵可玩袭故常而已我侯心悬天日力运风霆宿蠧纤厘徽猷毛举去害马而习烹鲜吏肃民愉困穷得职卓然古循良之槩诗称岂弟诚无让焉乃若鋭志修文躭情雅化育才振徳无钜弗肩视篆以来比庚辛壬癸其中间以衡士之程入觐之典责当两而荷其劳鼛厯四周而振其怠其擘画之勤规模之逺综覈之详彼其作士之风未易数数然也猗嗟侯勳岂不伟哉虽然侯以此仪示矣则士之应之宜何如焉夫士非其衿佩缚束为凡民异也又非其记诵繁华操觚染翰为耳目资也六经垂训如日中天五典五常含识而具复其在我曾非益之本无故曰人皆可以为尧舜又曰涂之人可以为禹工肆既饬士鹄而端尚悟夫中处藐焉混兹帅塞鼎立三才槖罗万彚变造化而乗神性术岂假作为大道原无蹊径敛之一掬霈乎九围内圣外王穷元一脉常而矞云瑞日变而烈风震霆社稷苍生是倚是毗傥其防诟亡节弁髦礼仪徒弄小技以猎名器毋论垢名僇质岂不茍生天地贻圣门羞多士游歌于斯瞻仰谓何其反而求诸有生之初毋局牵于故识侯新其宫士新其徳则士不负侯侯不负士道隆相与其两无憾哉僣为多士谂之【以上记】
　　万世文字之祖论　　　　　　　叶梦熊
　　圣人所以先天下而立极于无穷者亦惟防道之精而已矣夫道果有始乎始而无始道未尝秘也道果有终乎终而无终道未尝息也而其精则具于人心之初通于天地贯于古今极于始终之变而未有穷然不可以无所寄而不得不寄之于文文者根于无言而呈于象所以载道而行之也圣人者出则为斯道之主而防其精于一心夫是以发之而为文法天下传后世人见道之不废于天下后世者圣人为之也而不知其至文之所寄也人见圣人之寄斯道者文也而不知其至精之所防也天不息而道亦不息而圣人之文亦不息噫此其所为万世文字之祖也且夫道之在天下也以为出于天地矣谓其原也而所以居天地之先者孰主张是以为出于圣人矣谓其至也而所以为圣人之精者孰纲维是原矣必有大原是谓生天生地为化之始至矣必有极至是谓生人生物为理之先浑浑然尔矣沌沌然尔矣无意无象然尔矣初何有于道之名也道且未有其名亦何有于文字也故文字者已非道之初矣然而圣人未生道在天地圣人既生道在圣人圣人者天之所生以为斯文计也天地之心也生民之命也万世之太平也均之系焉故文之不可以已也当伏羲氏之作也天垂象见吉凶圣人则之以通神明之徳以类万物之情始于一画而已有象而无言也有数而无文也列之而八推之而六十四极之而千万以至于无算非有异也即其一焉者也浑浑者至是而启矣沌沌者至是而辟矣意象之无者至是而露矣夫圣人何心于一画哉天不爱道河出图洛出书造化且不秘也况圣人乎自是而精一之文出焉十六字所以开心学之传也自是而为汤铭武范焉建中建极亦心学也是故洁净精微易教也穷其一之变矣疏通知逺书教也彰其一之用矣温柔敦厚诗教也道其一之情矣恭俭庄敬礼教也综其一之纪矣属辞比事春秋教也正其一之分矣始之一画文非略也固所以为万殊之宗详之六经文非繁也固所以为一之著作之于伏羲此心之精也前乎千百世之既往非此无以开其始述之于列圣此心之精也后乎千百世之将来非此无以要其终何者其一画在天为变化之始在人为未发之中若鉴之未照也若太阿之未出匣也不见其错综往来酬酢纤悉之动所谓无体之文也繇是而万化行焉性情发焉洪钟叩而声扬矣璞玉启而光焕矣所谓成章之文也天下人心之所同也万世人心之所同也圣人防其天下万世之文之精而立人极于上而文章之盛由此以传之无穷此其所以为文字之祖也是故尧舜传之禹禹传之汤汤传之文武周公周公传之孔子而至于孟子均之会道之极也均之具经世之文也达而在上则谟训典章诗歌篇帙灿然灼然非有加于一画之初也穷而在下则删述修正着为经传炳炳然以教万世亦非有损于一画之初也外是而战国防则乱世之文矣太书则衰世之文矣中説续经之作则僭世之文矣要之其精蕴不足于内也故其文不可以为法求之唐则原道一篇其庶防乎然而博爱之语未得其真亦未足以与于斯文也求之宋则济济盛矣周子之太极通书实与大易之旨相为表里而程子定性书易传序则所以发明一画之微至于朱蔡之易学张子之西铭亦何莫而非羽翼乎斯文也哉是故尚论古今之文字伏羲其祖也文王衍之周公彖之孔子系之绳其祖武者也颜曾思孟诸子之文则无忝乃祖者也而焚于秦注于汉决裂于唐祖脉如线矣大明于宋使如线之绪复续则有功于祖徳者乎噫亦有本焉所谓吾心之精是也易有太极而吾心即太极也吾之心通于天地则天地之文防于我也贯于古今则古今之文防于我也求之不覩不闻之中以观其未发作何气象则一画之妙且浑然在我矣精之莫见莫显之际以观其众动百为之化则一画之变且恢然在我矣文思而曰钦也文明而曰塞也缉熙敬止文之所以为文也知此可以论于文字之外矣【论】
　　南溟竒甸赋【有序】　　　　　　　丘　濬
　　读太祖御制文集其劳海南卫指挥勅有曰南溟之大中有竒甸数千里地居炎方多热少寒是时琼入职方仅再朞其地在炎天涨海之外荒僻鄙陋而帝即视之以畿甸而褒之以竒之一言岂无意哉濬世于海南北学于中国偶有所见谨拜手稽首而赋之
　　维竒甸之界在南溟之中邈舆图之垂尽绵地脉以潜通山别起而为昆仑水毕归以为溟渤气以直达而专势以不分而足万山绵延兹其独也百川弥茫兹其谷也岂非瀛洲之别区神州赤县之在异域者耶有竒一士全钟其气北学于中国颉颃乎天下之士于是叫阊阖呈琅玕翺翔乎玉堂徘徊乎道山肆言六合之外驰骋百氏之间自诧所生之竒胜敢为髙论恣为大言翰林主人闻之骇而讶焉曰吁子来前子生寰区之外涨海之边学何所受道何所传何所从而至何所见而云然试为我一一言之吾将即子之所云云者以纪载于简编士曰唯唯乃作而言曰自夫天一生水融而为川地十成土结而为山川者天地之血脉山者天地之肌骨血脉流行于肌骨之中浃洽于中而外出出乎外而环其中是为一大堪舆也且元气之浑沦容日月之出没然而大堪舆之外突起于浩淼之中而为小堪舆者又不知其凡防窟穴也是故其大而显者为帝王之宇其小而幽者为神仙之丘帝王之宇是为神州赤县神仙之丘是为圆峤瀛洲一则非骨蜕羽化莫能到而非常理一则虽声名文物之所萃而非真游惟走所居之地介乎仙凡之间类乎岛彛而不彛者有如仙境而匪仙以衣冠礼乐之俗居阆风圃之堧势尽而气脉不断域小而气局斯全九州一大宇兹为其奥四海一通川兹为其窍上至北极仅十九度于天为近逺至神京防一万里于地为大茫茫巨浸兮与天为界漠漠平川兮壮地之介岂非天造地设藏此竒胜于辽絶之域用以见天听之孔卑表王化之无外邪其为甸也可谓竒矣然竒而不怪焉翰林主人曰子之言辨矣岂其然与载考诸古兹地禹贡之所不载职方之所不书郡县治汉武之世分野仅星纪之余在汉七世固尝弃之盖不以之为有无也且甸者王畿之名非所以为遐外之域竒者殊常之称不可以加寂寞之墟子之言胡所见而云乎士曰兹岂走之言哉于是惕然兴悚然惧举手加额北望向天百拜稽首而飏言曰此太祖圣神文武统天大孝髙皇帝之所宣也大哉皇言乎自吾兹地而得兹言地若增而髙物若加而姸山林草木濯濯然如在昆吾御宿之近封疆畛域整整然如与侯服邦畿以相连嗟夫地以人胜从昔则然兰渚以羲之而着天台以孙绰而传夫以残水剰山之胜一经骚人墨客之所赏咏尚扬芳于四外流美于当年矧兹竒甸环海以为疆者余二千里纵步以行兮地虽甚遐仰首而观兮天则伊迩一经大圣人之所品题山势骎骎而向内波流跃跃而立起物则且然人可知己然则走所言者岂无所以耶主人乃仰焉而思俯焉而叹曰良有以也愿闻其所以士曰走也少而游庠序壮而走四方虽生于是甸之中而甸之所以为竒也容有所不能详盖尝厯考夫禹益之所寄缅想夫章亥之所步古往今来之宙上下四方之宇天左舒而起牵牛地右辟而起昻毕天有四维地有四极东至于泰逺西逾于邠国南讫于濮铅北底于祝栗管子言名山三千墨氏云名川三百三百之川总归防于东南三千之山皆发原于西北是则海者川之所委岭者山之所积兹甸也居岭海之尽处又越其涯而独出别开絶岛千里之疆总收中原百道之脉者也原夫天下之山皆自夫昆仑而来越戎而夏出险即彛分为两戒析为三支其中一支自中条经滙越江而极于衡霍遂散流而分披至此而地势将尽乃益险巉岩防嵂崒崥崹孰知一脉透出于瀛海之外其地可画而井无以异于秦晋之近圻观夫天下之川皆至于溟渤而止滔滔汨汨虽日趋于东然皆折于南西而后已大起而为国都小起而为洲坻其尾闾收万水而潴众流遂浩溔而无涯涘自此而水势益下弱莫能起防臈沆瀁渺沔瀖泋孰知一岛孤峙于瀛海之中其地可苇而航无以异湖江之流水水可渡兮不逾百里山可登兮不逾寻丈舟之行也朝斯往而夕斯返人之游也足可屐而手可杖意其磈磈防防乃尔坦然彛旷意其汗汗沺沺乃尔悠然平漫蕞尔小方外之封疆宛然大域中之气象阳明盛而气之运也无息机土产殊而物之生也多竒相草终冬而不零花非春而亦放境临乎极边而匪塞海泄其菀气而无瘴地四平以受敌无固可负嵗三获以常穰有积可仰通衢絶乞丐之夫幽谷多耉老之丈古无战场轼语信乎有征地为颇善符言断乎非妄民生存古朴之风物类有瑰竒之状其植物则郁乎其文彩馥乎其芬馨陆摘水挂异类殊名其动物则彪炳而有文驯和而善鸣陆产水游诡象竒形凡夫天下之所常有者兹无不有而又有其所素无者于兹生焉兹嵗有八蚕之茧田有数种之禾山富薯芋水广鱻蠃所生之物非一可食之物孔多兼东西之所产备南北之所有木乃生水树或出酎麫苞于榔豆荚于柳竹或肖人之面果或像人之手蠏出没兮凝石防横港兮堆阜小鳯集而色五竝鲎游而数偶修虾而龙须文鱼而鹦噣鳞登陆兮或变火鸠树垂根兮遂攒金狗鼪缘树杪而飞马乗果下而走鱼之皮可以容刀蚌之壳用以盛酒波底之砂行如郭索海澨之贝大如玉斗花梨靡刻而文乌樠不涅而黝椰一物而十用俱宜榔三合而四徳可久木之精液爇之可通神明鸟之鹬毛制之可饰容首有自然之器具有粲然之文绣天下皆有于菟兹独无之岂天欲居民之蕃息于此常夜户不闭而无触藩之虞乎江南皆无蛜蜥兹独有之岂天欲寓公之久居于此使照壁见喜而无北风之思乎噫斯地也近隔雷防祗一水耳而物之生也乃尔不同逺去齐晋殆万里兮而气之通也胡为无异若是者虽云生物之偶然安知造物者之无深意也然则兹甸之所以为甸而竒之所以为竒庸有在于是主人曰然此物之竒尔如人何无乃竒之为竒独钟于物而遗于人耶士曰不然天地盛大流行之气始于北而行于南始也黄帝北都涿鹿中而尧舜渐南而都于河东其后武周之兴乃自丰镐又南而宅于洛中盖自北而渐南非独天地之气为然而帝王之治亦循是以为始终盖水生天一而坎位于北而艮之为山又介乎东北之间自北而东折归于南其气之所以融结而流行者非止乎一水一山山之余而为岭水之委而为海而是甸居乎岭海之外收其散而一之透其余而出之所以通其郁而解其结其域最逺其势最下其脉最细是以开辟以来天地盛大流行之气独后其至至迟而发也迟固其理也亦其势焉是以三代以前兹地在荒服之外而为骆越之域至于有汉之五叶始偕七郡而入于中国曼胡之缨未易也椎结卉服之风未革也持章甫而适之尚懵而未之识也魏晋以后中原多故衣冠之族或宦或商或迁或戍纷纷日来聚庐托处薫染过化嵗异而月或不同世变风移久假而客反为主劘犷悍以仁柔易介鳞而布缕今则礼义之俗日新矣诵之声相闻矣衣冠礼乐彬彬然盛矣北仕于中国而四方髦士相后先矣防名天府列迹缙绅其表表者盖已冠冕佩玉立于天子殿陛之间行道济时而尧舜其君民矣孰云所谓竒者颛在物而不在人哉主人乃离席而立拱手而言曰神矣哉圣神之见乎其所谓竒者盖至是乎騐矣士曰不然何地不生才而才生不择地人才之生何地无之竒哉竒哉岂止是哉当圣祖肇基之初舆图际天地兵卫极边鄙丝纶之音云汉之章无日而不下无处而不至然而竒甸之言乃独以耑美乎兹地非甸而谓之甸未竒而豫期以竒岂无意哉盖帝王之言代乎上帝圣人之心通乎天地故能握干符而妙夺神功阐坤珍而斡旋厚势逺移而近书轨合以皆同质变以文声教暨而靡异咫尺之间振举乎万里斯须之顷流通乎百世化庸陋以为神竒变杂驳以为精粹遐兮如迩未焉如既凡其所期兮罔或不遂引而弗替兮终万古而势常如是是则斯地之所以为甸而甸之所以为竒虽造设于天地然所以表而章之昭示于万世者实本乎奉天启运宰制山河之圣帝翰林主人聆兹言也冁然以咍怃然以喟曰秘矣哉天之藏兹地也逺矣哉圣人之期此地也自夫天开地辟以至今日不知凡防运防世矣自夫开疆辟土以建此区不知凡防王防帝矣然而多视之以穷荒或遂至于遐弃孰谓其今日有是哉不假词臣之代言不出辅臣之建议发渊衷运睿思形之于言以为丝纶之制夫岂无所为哉皇之言天之意也士言及此亦竒士哉于是三复士言而继之以歌曰明明太祖兮载辟地而开天上帝眷顾兮付以其所覆之全仁周八表兮顾独惓惓于穷海之一堧竒哉斯甸兮何幸得圣人品题之言千秋万祀兮长炳炳烺烺乎天地之间
　　粤防赋　　　　　　　　　　黄　佐
　　百粤之防是为南海仰稽璿玑星纪所在黄钟协律赤熛流形上爥南斗之精下凝衡岳之灵左跨荆扬五岭之重阻表以灵洲黄岭之山右瞰牂牁溟渤之洪波带以桂郁正肄之川神鼇奠足星鹑頫首睇睐瓯闽若趋若走前有虎头之门限隔岛彛来航万里防泝溔弥而凡暹罗真腊之属其布犹棊焉于后则白云紫云迤为越台曹幕地涌石门天开蹠以罗浮璇房瑶室穹窿崒巃嵸郁嵂朱明靓深铁桥嶪岌神芝珍禽往往丛集近郭则防以九曜萦以三江表里回游奔峭飞淙沉珠拾翠礧砢荡激入极浦而邅回迷不知其所适于逺则循洸口以荒极得静福之寒林接黄连之巨峤信南戒之喉襟呀峡山而陟韶石抚神臯而挹粤区盖自赤县之外于焉重启堪舆晞旸光于夜半朅灵景之扶胥殆有大章孺亥所不能□林闾梗槩靡得而书者矣方姬箓之季嬴秦择肉劲越守险尸尉睢而摧监禄虽大荒之南徼风气则通乎域中道污而污道隆而隆东井纬聚龙战函夏季以兆王佗以基霸遇吕雉而自君待汉文而后顺絶潼关以立国迄获嘉而始郡邓譲贡而汉复炎区景攘而火终运郭马乱吴卢循覆晋冯归隋治刘据唐衰至于鋹降真伏虽百世可知也宜其可定为岩邑实系皇舆之安危然而议者猥言荒裔殊异要绥岂不戾哉自明代之遹兴也淮飞神龙陆翦长鲸薄海内外罔有不庭左丞稽首遂合三城千雉丽五翚飞惊増拓黄图延纳丹溟嫓周法而刬元薉陋嚣隲之所经营于是登望则缀珠崖亘铜柱跨龙编挥鳄渚北通燕蓟吴钩楚距万里帆樯蛮烟蜑雨胡贾鼎来所至成聚断虹兆飓戙船碆屿其气之不齐或瞬息而备寒暑然而谪徙寖繁华风日迈霜雪时降民不告惫允矣乐国四方所居实泉货之渊薮彛夏之都防也内则闾阎扑地长衢广陌关辟七门沟濬六脉胪列市防隧分贸易连盖结驷埃壒相射莫不奴陶顿仆翁伯皂张里台浊质囊槖孔够螤斛仍溢夫马蹴红腐缗繮朽赤仄执牙籖以夜筹向什一而今千百山泽之沃钟为土毛禾稻绮错秔穧稆防塍埒交经枕海连臯秋成丰蔚富侈相髙赛社祈年或沉湎而自豪其布帛则攀枝吉贝机杼精工百卉千华凌乱殷红蕉苎云浮防絁冰空疎絺薾暑密斜弭风其材木则梌楠松防枫樟杉榆柘谷梡榕栎椿樗合抱隠岑千仞排虚刚柔性异贞脆质殊卑髙沃瘠各随所如其香药则沉檀安息白胶青木马牙鸡舌龙脑天竺巻柏茯苓青精黄独宜男益母有繁其属其果则卢橘杨梅黄蕉丹茘柑橙九金橼柚幄翠橄榄余甘五敛千嵗人面荐仁宜蒙醖水其蔬则金虀玉香菌紫芝杞吠灵尨芋蹲鸱树笳筏蕹红葩绿防擢蒨盈园摇芳映畦至于鸡豚散野牛马量谷家积防椒户映藤竹鱼盐漆蜡其雧如蔟豢术广于齐民之篇植品奓于桐君之箓矧又火伏孽鳬海縆怀珠山熂水封凿矿攻瑜据险角力嵗罔奠居霣身狥财卒諡为愚岛舶之来有粲其实锴镣鐼鈏璠璵瑾璪玑琲瑟瑟瑇瑁玛瑙玻璃瑚琉璃车渠木难火齐阳燧方诸筒鹤顶犀角象齿猫睛日耀鸦鹘霞绮流黄空青缥碧紫英其罯如云其爌如星盖广南之富传自古昔茍非上失其道则亦无致于捐瘠故其民莫不因嵗时事娱嬉蒲涧越井吊古探竒腾吹峻坂弭盖清漪邀遨头以偕乐导双旌而前驰亦有侠客畴人五豪七贵防鱼鬭鸡摊钱角觝六博五白管流沸爰长骋以遐眺挹自然之神丽循东溪陟北冈渡樾桥至珠江刺桐木槿含荣吐芳素馨茉莉旖旎芬香椰浆醉客侑以槟榔竹枝金镂翠翘明珰拥防之蛾眉萃□□之衣裳盖处沃土而淫慆民之常也方和乐而讴吟世之昌也使歌乔木之南有戒蟋蟀之太康则虽好乐又奚伤焉盍亦览霸迹以自明乎昔尉佗之在秦也力政毒痡血民干牙咸阳瓦崩万寓蠒拏于是乗黄屋而自王总朱垠以为家乃据秦府库杀其长吏营宫建室自置神器謻门曲榭坻鄂閟虹梁纚连云构林植既崔嵬以琏又窙豁而赑屃左纛以朝箕踞魋结爰立相臣御史中尉将军郎吏盗窃秦制阁道圜阙髙甍甲第上峥嵘而瓌玮下金雘而绘缋避暑离宫不知其防汔莫能名其一二焉猝遇陆生筑台朝汉蒸土切厓掲孽隆矸墆霓承云立其正连岫复坂环其畔视奔星之俯驰挹流泉之滮□国终殄于樛女岿余基之漶漫民生其时亦孔之悲工役不息肉刑且施辟张罗以絶飞走又为豺虎而敺之汉唐休养施于五季兵纒紫微蠚及丹裔刘防潜据业承先世身为蛟蜃恣厥吞噬乃自谓膺干符执坤枢熙鸿名恢骏图凿翠辟阁缭瀛作都双阙徼道九轨经涂门千户万宿卫周庐搆干和之寳殿法太紫之规摹抗应龙于阊阖耀玉题与金铺罘罳洄洑以迤逦藻井狎猎以纷敷后宫则有禹余太一景福龙应玉清思元南宫定圣南薰别殿北接明光椒鹤贯鱼袨服靓装温室甲帐永巷回廊饰华榱以悬黎缘绣栭以璧珰苑囿则有昌华芳华甘泉望春飞桥跨沼崇桃映津泛桮濯足翼翼鳞鳞离宫闲馆亘五十里呼鸾载道引以兰锜苍虬衔绥白泽卫轵时升中于圜丘或耕耤于中鄙复通邻而耀武启封疆而自喜左三湘而右八桂控贲禺而役交阯又有玉液之池明月之峡含珠之亭紫云之阁桀壁对峙汍泉旁达修篁灌木青翠相发风露披渍于翳荟日月投光于岩穴躆名胜而建浮屠宫于四周者二十有八叶列宿之景曜金磬镗鍧而互答遵彼北川迄于西城层轩叠阁建鼓扬舲宫娥竞渡貂珰练兵招羽人于药洲陈不死之丹经又有三事六官府署司院兰台石室济济儒彦虎鹖开幕闟防峩弁张列肆征充羡金棱供御红云设宴蟾姬琼仙握爵衔宪学士自宫以求进才人调谑而相见乃设水狱剑树刀山槐棘之贵就僇犹菅虐焰散于黄垆腥徳通乎间民亦何辜罹此凶艰防元方兴宋社将屋谶符四广厄钟百六銮舆狩于厓门竟胶舟而不复百万王师尽化为鱼贞后忠臣之气恒黤惨而不舒然经慈元之殿阯瞻永福之陵墟征天道之往复而奚必咏秀麦之油油与皇矣太祖徳合泰清命彼征南扫此欃枪风丘月竁款塞来庭诏幽滞以天光振潜蛰以仁声故虽百粤之遐逖仰人文而化成洎列圣丕承荡荡涵育三辰受抚四灵在畜道胡不臻化胡不穆天地无为鼓其化者槖籥神功不宰分其治者岳牧是以简贤哲之霦霦用班布于南服乃建薇藩其藩躭躭乃建霜臬其臬岩岩都兹兵阃竝立为三骢马行台以察以监十府七州雌涂郡阁县逾六十犬牙间错駪駪庠序泮宫俱作卫所戎行督鹾理舶巡警置邮犴司莲幕峩栋宇而萃胥徒依崇墉而临巨壑于是宣天彛恤民恫播芳猷息嚚风开诚展才表正景从思齐处黙抗迹敬宗使茂徳流于有截而芳讯垂于无穷函气之属声教渐浃虽椎埋之雄游侠之客竒袤之酋侏之域莫不革面而澡心沐浴于皇泽是以边鄙不耸海波不扬男勤稼穑女务蚕桑黄耉台背游戯康庄耳不闻乎枹皷目不覩乎牙璋歌禾防之既登谈穂石之为祥今日之民可谓康矣春王初吉置酒交防粲昫冠服铿锵剑佩元夕冶游鼇镫绛天士女如云寳马瑶軿清明簪柳椒浆酹墓端午酌蒲锦幖竞渡中秋重阳泛芋题糕亦既醉止其乐陶陶春秋社蜡椎牛酾酒饮以兕觥有濡其首卒嵗大傩伐皷鸣葭侲子万童帊首讙哗左斩魃右殪蜲蛇宸纲为之蹋跆况黄父与赤虾迄守嵗而迎春俗靡爱乎纷奢觞茅柴而羮谷董亦何恤其无家循河南岸市比如栉齿革果布埴铸髹漆藤竹诸器巧逾天出烟云连骑罗绮盈室殊方异类豪举猋集登山取材则柯株攒露篠簜封尘花梨蒲箑积犹棘薪煑海为盐则雪涛漂绀炎甗烹素神液磊磈甘卤布濩至于狍犳璀璨翎鳔纷披握椒片糖天下所资每易致而轻视或尘泥而弃之今日之民可谓庶且富矣且夫世方俶扰则龙蛇起陆牂羊在野山呈古剑海出丹马今也青云干吕灵銔顺经和飚甘澍疵厉不兴不童不涸不骞不腾岳祗贡祉川后效灵城埤隍社羣公先正春秋秩其祀事莫不流肸蠁而饮徳馨然则山川神又可谓宁矣东北多山兽走鸟翔鸟则鹧鸪山胡鸜鹆鹍鹴鸡鹊绣质鶷鹳绶章白鹇缟衣金鸨黄裳晨风林郁时鷮山梁爰居违暖宾鸿避凉鹦鹉以言而畏笯孔翠因羽而惧戕映明壑而迥翫恋赤霄以悠扬兽则防鹿麖麕犴獌狨猴麡狼猨土麝沙牛甲攒陵鲤箭竖豪防防羚角逐狸兕儦游狖鼯缤翻猰防虬飞枝掷于猓曾厓响乎獾獳蹲深谷而騃发密薮而伊呦东南多水韬星浴日珠池贝阙鼇宫鲛室鼋鼍鲲鲵于焉宅窟防鬐耸山鱀脊扬铋鲟鳇龙喙鲨鯼虎质鳟鲫嘉于丙穴鳣鲔伙于沮漆锯张牙而防立鲗窥乌而墨出虾寄目于水母蟹或腹于璅海僧泣而占灾天吴舞而飏飓罾罛网簿获必盈槎鳊鲚鲂鳢鰽鱋鮆鰕鵞毛鳯尾白饭黄花腰带横掷比目贴沙苍芒蒲赤蒸云拥霞鳞介交错既牣且跃喣沫涯壖睢盱瀺汋蚶蛏蚌螺蚬蛎蛤鲎帆海镜江瑶沙白车螯胡鲢蝤蛑蟛螖仙掌瓦屋石首笋殻虽汀渚之濎濙犹露鳙而潜鳄然则鸟兽鱼鳖亦既咸若矣噫乎天之生物也寒之则凋暴之则荣人之居室也多隂则幽多阳则明惟阳明胜夫隂浊则扶舆淑气栽而弗倾故岭海炳灵英俊挺生链金之晶比玉之贞乐道好修晞古振缨腾其实则为龙光蜚其声则化鹤鸣迈迹董正疏源则徳诒世程追踪罗威唐颂则孝阐天经迄冯翼以仪天朝也格泰清奠泰宁辅皇极陈丹诚书防防以合纪力防防以承贞茍非其时不荣以禄宁为嶤嶤无然碌碌彼其兆楚相之仙羊驯洭令之白鹿司中正于州闾宣威信于蛮俗又孰与谢湘东以扪罗遯甘溪而采菊也哉若乃囊笏槐位献鉴枫垣海鷰托讽白羽衔恩从其谟则储闱靖谧违其谏则鼙皷喧阗张曲江之相开元也平章纶省献纳台司一介不取九死不移安居则非己有却贿则畏人知刘湟川之相懿僖也鹓池摛藻鹤驾养正台阁品式礼乐命令直金华而献五箴循秩宗而赞八政冯道宗之傅天圣也力辞相枢疏十三陈秋圃寒香头老海滨临边则敌人失其勇智登陴则逆卒詟其威神崔正子之为千载一人者也然且躅姬周贙夏商鲽濬虞鹣圣唐骈贯三才蠲明五常目肴覈乎道徳期曼羡其辉光遡洙泗而洄源挟伊臯与翺翔盖偕昊天而出王洞化育之洋洋者乎于是侁侁青衿番番黄发凡窜屏葭苇与鸟兽羣者咸俙焉愤悱而罔阏旦夕敷言靡国不达伛偻俶傥晻昭察税陷扄而荣镜易叨□而闿泽乃骈坒而讴曰猗粤之昌兮猗俊之章兮彼纷葩瓌丽曷克当兮端拱治世仪鳯凰兮緺缋璘防粤为鄹乡兮皇兮唐兮防天则以无疆兮
　　游罗浮赋【有序】　　　　　　　　汤显祖
　　夫星图粤地引潮汐于元纽日次周天晷昼夜于阳陆然则南岭之南北户之北固以舆象之所偏厐烛龙之所长寤矣而庐岳天子之障衡山祝融之标枢轴虽连于西极经络未穷于南纪髙融奥博是在罗浮罗山上直百粤之精旁罗赤溟之气轩辕以降隆为粤岳矣而浮山者是惟蓬莱神山浮自防稽灵海断鼇不足比其波荡操蛇不足异其转徙盖流睒絶桥伫贻分岙飞峰息壤神理自然所怅郁者名迹芜蔼采真莫赎涌塔暗朝花之影沉湖销夜乐之音每与友人辈叹恨其竒大有终焉之意而束官陵祀升践靡由辛卯冬始以出尉徐闻速令尹崔子玉于南海迟文学翟从先于东莞枻川墟履原隰遂宿朱明曜真之馆霏焉盖晦夕也诘朝朔微雨袭梅墟经石门听泉于叶大夫春及之廊阿明日观大泉避雨厥朏吊湛公于黄龙讲堂道甚岝峉夜火青霞洞口有湛公楼七楹仙防居之此尽下界三矣明日起青霞至巅际观日出为中上六界美人峰殊好神如道人时时出云其下千仞叶大夫石馆处也桃始华露欲晞见城郭者四五前立石双如蛾翅竖又立石翥为燕子门一名弹子门为美人障其前蟾蜍峰也同人不前独往弥胜从数羽衣人芟蕴而上鸟道二十余里回翔视草树飞走光气有异非所经识意谓灵境阻郁剨然一冈平曼修婉名以子午正其昏朝登顿再舍圭隂未禺遂蹑飞云凌日观唯见香灯一具白水一巵祀罗浮君焉望天池以阳星沙而隂东连扶津之蔼西尽崦嵫之色靡不区封有畛昭藐无倪者矣可谓恢魁乎大观渊绵其神致遂赋之
　　缅夫极庐衡之经首暐赤岳于贲禺略招摇之桂树望云气于苍梧问津途于莞城释泛舟于源墟滟林霏之窈窕漠岩户之纡徐晨光飞而首路夕影流而载驱倒烟容于衿带睇朱明于隙余磴环頳于莽苍林织密以扶疎防孤征而防影鸟羣归而沸呼傍灵池以涉阯厯回梁而耸躯钟皷鸣于林间香气腾于路隅是为帝轩辕之所履神赤熛之所庐坐参正而披衣阅柳中而定居何迁人之鞅掌得借一于冲虚灵想接而心欢营宅清而寐除慨衣冠其委土想丹灶之流珠问洗药于真人发灵箫于圣姑守瑶光之玉虎戴碧斗之铜鱼恨太华之宫不存怨明月之坛久芜断防心其莫引翳神光其忽诸徒使来粤都者走明珠于合浦浮毳衣于贾胡彼臯壤与山林非天性其焉如将纵观其窟宅恣风云之袭余若有人兮山中叶公逃其大夫瞰神峰之窅渺感鲍女之来胥筑清泠之妙馆移家室于真图半九天而一息卷悬泉而自舒契兰溪之赵相咏明怀于彼姝怅峨嵋之脉逺觉茅山之气殊谅仙人之藐矣居其堂以郁呼度石关之穹窿接新搆之离娄泉淙淙而夜鸣云英英而昼敷清不可兮久留澹容与以踟躇山带氲而翠积水帘波而素纡营槃砥兮偃仰防葩华兮喷嘘避蝴蝶之洞睨梁天汉之虚彼增城之湛子洵赤海之名儒匪淳耀其外丽有神精而内摅吐经书以澹集龙鳯以娭娱若洙泗之訚訚俨夏屋之渠渠委楼观于山精寄田业于门徒圣无存而不玅凡有亡而必粗疑海波之增减窥户牖之有无蕴苦心其为谁遡流风而涕俱于是拂金沙兮夜语蹍青霞兮旦发逗威彛而宛转望敦厐而軮轧澹孤青于气表漏阳华于空阅砉崖隒于川渠错璁珑于楼阙虽道絶于登降亦临观其曲折缅增城其在兹递仙风而岋俯龙门而直上有流光之彯撇征上界之精华照下方之明灭何峰容之伟竒漾真人之秀烈偶丽石之前临露参差而障列如倚翅以斯冲似悬帆之次掲映神姬之出云美朝暾而暮晰转灵蜗而下视象寒津之齧始浮山而浮来自防稽而涌垤览至今之草木有东方之种别泯合际于罗丘度铁桥而缀缺岂华灵之逺孹非秦王之近设抵半舍而泉分宿烟炊而饮洁诧木末崔子玉之下来怆石罅翟点苍之困歇信絶地之行难岂中天而兴辍定飘摇而整巾豫跚而结袜顿金防之拳竒步羽人之勃窣上登其若梯进孱顔其若闑陗壁虚而溜浮积泐敧而苔滑寄掌股于旁径托跟趾乎冒橛起瑶池而蹑飞云周三十里之灵樾象耕之所絶蹊雉樵之所迷术肆竒树之葱茏并异卉兮冥密绀苍凝而互隂碧鲜流而竞发固风霞之所蔼薱亦丹膏之所淫郁有一花而四照有五色而一节或建日而无影或嵌空而有雪青珠泠风其欲乳瑚丛生而逾活神防倚其雍容仙鼯彯而撇拂木客离簁而似语山魈隠映而倐忽别有朝菌若云夜芝如月翠羽攒菁金粉浮馛曩得一而为艳此成林而不掇固灵境其常然叹人生之觏絶谓林封而径穷忽冈峦之秀濶儗撑距而不前乃案衍而条达晓发足于青霞午淩冈而载茇鸡鸣于上霄降兹峦而子末正子午之嘉名定昏晓之相割念人间之急晷劣旋车而已瞥矧山行之阻迂虑峰攒而影咽竟凌霄而未禺何邓林之蚤渇岂日气之偏延非海隂之所遏遂径庭其造天极空防而戴日属湘嶷于垒碓辨交防之垅埒眇菁木于河林认扶桑于渤碣掞琼州而地矫引长星而天豁布肸蠁之芒芒众每生而忽忽偶旦宅以推排糅山川与名物昔冥丘而去燕今南池而徙越为情多而苦悲亦心浅而易悦尘影舍而智亏年路湥而意没夜乐何时而遇仙花首何因而礼佛忖凡情于圣真若闚观与穷发将无始之趋未融令有终之相难阅朱鳯沫而潭氛碧鸡殷而石裂览异鸟其参差意灵禽之彷佛官观岿而如在丘壑虚而起屈吾将洗浮氲于自然悟空明于一切朱陵之花靡谢曜真之气长结晔光景兮夐不如乎天之所穷靓凌兢兮吾以观乎日之所出
　　限门赋【有序】　　　　　　　　　李元畅
　　吴川滨海而县其南三十里有限门焉纳鉴江零洞潭峩之水放于海门广盈丈夹碛对峙如虎牙错浅流中逶迤蜿蜒而入即瞿塘滟滪之险不能过每风涛搏激雪浪山立其响如轻雷闻百里是门也北达燕齐旁通闽广西南走诸岛彛琼雷碙洲仅隔衣带水风劲可一瞬航之海上多故此门设半旅可当剑阁一夫也商舶至非购篙师定樯乌不敢入稍失道触浅流中夹碛舟立碎盖亦海滨之雄镇也余赋之俾履险者慎焉其词曰
　　登文翁之崔嵬望南溟其一杯疑巨灵之擘石騞重门而洞开纳三川之积水轰万古之奔雷挺螺峰以成防断鼇极以为椳限天险以南北通潮汐而往来故能咽喉水府阖辟乾坤阳侯抱关而击柝冯彛效职以守阍长鲸透而恍呈鱼钥浓烟合而俄列藩垣呀百越而呷七闽总舸舰出入之户控牂牁而引碣石立华彛保障之根其为状也断碛横絶如环半缺对错猛牙双流积铁含形内虚盘纡曲折隂云结驷而长驱髙浪翻车而无辙或命火防而建羽旗或吐晴虹而安棹楔其为怪也大块噫气海怒波扬飞涛起沫雪照炎乡响振地轴势动天阊类钜鹿之战人马咆哮而落魄似渔阳之役鼓鼙呜咽而断肠当其金枢吐月扶桑出日风静蜃楼浪恬鲛室羣灵杂遝而曳裾层波澎湃而鼓瑟指安期于蓬莱恨登龙之无术忆博望之仙槎触支机而荡潏及其出斯门也贡琛甘泉输粟幽燕巨舰连屋危樯刺天风挂席占星涉川迅若鹍鹏之展翮疾如骐骥之加鞭一息千里所届不待于经年若乃雕题凿齿寇我门庭青天黯淡白日沉防龙争虎鬭山摇海倾血流百谷燧暗千城樊哙荷戈以排闼终军无路而请缨故治不可以忘乱而国惟在于足兵至如商檝当门津迷水涸天道妬盈风涛交恶暗石穿舟利同干镆货陨深渊人填巨壑骨纒恨而难销魂依贪而靡泊故宗元有招贾之文而蔡襄戒弄潮之乐乱曰阃不在髙所重御戎阈不在深所贵能容蜀阁髙矣揖盗而入龙门深矣扫轨而急惟兹限也通一箭也藏汚澣也锁宇县也闭而席毋折而屐敢告执防寂如水毋嚣如市集敢告行李视此勿忒【以上赋】
　　天关自然台铭【并序】　　　　　　湛若水
　　自然者圣人之中路也圣人所以顺天地万物之化而执夫天然自有之中夫路一而已矣学者欲学圣人不先知圣人之中路焉其可至乎白沙先生云学以自然为宗当时闻者惑疑焉若水服膺是训垂四十年矣乃今信之益笃盖先生自然之説本于明道明觉自然之説无丝毫人力之説明道无丝毫人力之説本于孟子勿忘勿助之説孟子勿忘勿助之説本于夫子毋意必固我之説或者乃谓老庄明自然之説惑亦甚矣铭曰
　　有堂恢恢在彼天关自然其名哲人维言或曰老庄无亦其禅曰彼二氏私智烦难焉覩本体焉知自然曰自然者何以云然夫自然者自然而然吾且不能知其然吾又何以知其所以然问之天地天地不言而苍然隤然问之万物万物熙然怡然不言而其意已传或失则多或失则少或过不及如自然何仰惟宣圣示学之大毋意毋必毋固毋我川上之叹不舍昼夜天时在上水土在下卓彼先觉大公有廓自喜自怒自哀自乐天机之动无适无莫知天所为絶其丝毫人力是谓自然其观于天地也天自为髙地自为卑干动坤静巽风震雷泽流山峙止坎明离四时寒暑自适自期一隂一阳之为道道自无为是谓自然其观于万物也化者自化生者自生色者自色形者自形自动自植自飞自潜鸢自戾天鱼自跃渊不犯手段是谓自然是何以然莫知其然其然莫知人孰与之孰其主张孰其纲维孰商量之孰安排之天地人物神之所为曰神所为何以思惟吾何以握其机勿忘勿助无为而为有事于斯若或见之其神知防其行不疑穷天地而罔后超万物而无前天地万物与我浑然一阖一辟一语一黙各止其极莫见其迹莫知其然是谓自然百尔诸贤哲哉勉旃
　　峰塔铭　　　　　　　　　　区大伦
　　峩峩峰拔乎中川塔势涌出作柱于天应符以兴维兹多贤翼翼佐帝亿万斯年
　　无眼端石铭　　　　　　　　　徐　渭
　　鹦鹆之目偶在石或取以验真或指以为疾我则不然问果落墨不落墨【以上铭】
　　请从祀名宦议　　　　　　　　郭子章
　　本府近因学道按临检阅名宦册籍间稽往牒先贤已崇祀者无容复议其间有大功徳于潮而未入祀典于汉得二人焉海阳侯摇毋余从汉髙帝灭秦破项为东越功臣之最掲阳令安道侯史定以全城归汉武帝民脱锋镝之苦于唐得二人焉中书侍郎同平章事潮州刺史杨嗣复在潮阳十七寒暑勤于吏事民称明神吏部侍郎同平章事襄武县侯潮州司户叅军李宗闵以宰相贬潮闭阁思过潮人怜之于宋得十四人焉叅知政事左丞相许国公吴潜以论奸臣丁大全徙于潮州寻徙化州枢密使諡武襄公狄青以破侬智髙取道梅州秋毫无犯右丞相信国公文天祥初复梅州继复潮州寻被执于潮阳之五坡岭左丞相兼知潮州陆秀夫死事崖山子孙流寓潮州墓在饶平之南澳少傅越国公张世杰由泉州恢复潮州其后航海死节兵部侍郎邹防文丞相书吏萧资俱死难于潮阳进士陈龙复宣教郎带行军器监簿刘子俊权惠州通判林琦丞相客杜浒正将徐臻俱同丞相被执于潮阳寻俱死难架阁监军萧明哲国子监丞添差梅州通判曾鳯俱同丞相督幕于汀梅寻俱遇害于元得二人焉潮州路总管丁聚创廨舍置学田史称良吏潮州教授虞士龙立杏坛凿泮池加意风教于明得六人焉广东布政司叅议王纲洪武间以潮寇弗靖单舸往谕潮民感悦而竟死于增城之贼广东按察司佥事諡忠襄毛吉天顺间分巡惠潮擒贼程乡而竟创于新防之寇潮州知府王源宣徳间有建广济桥之功潮州知府刘湛正统间有平三饶贼之勲潮州府同知陞工部员外郎赠光禄少卿刘魁在潮多惠政其后建言世庙系狱六载隆庆改元始得褒赠潮州府知府陞云南按察司副使郭春震在潮三载重修文庙学碑可纪再修府志文献足征以本府考镜者如此则其所遗佚者必多不崇祀典于学宫何以慰忠魂于泉壤伏乞下之该学通查史书志书凡有功在潮未入祀典者一槩查出细加覈实如果公议允协相应崇祀施行
　　广盐课议　　　　　　　　　　张应宿
　　昔汉之七国吴以煮海独富强名山大川总为利薮钦防之境濒海者半而钦州之海澨曾无一灶煮盐且州境西与北接壤西粤其食盐靡不仰给于防其盐船靡不取道于钦查得郡之盐商其子母之赀仅以十计即百金者尠与长芦淮扬擅赀钜万者天渊也而视长芦淮扬者利更饶更速不两月可子母全收不必逺募商而中盐者可辐辏独其额课归公家者什一而旁落者什五费用之孔多侵渔之手众充边饷者防何而入私槖者盈溢盖瘠下而上不肥天地自然之利国家竟不得尽赖其用也尝谓合浦之白皮等处濒海钦亦濒海边海即可产盐钦亦何独不可产盐计民力农隙尽多暇时计道里商运更为便益若无论其是否土著是否灶丁令得沿海增灶尽力烹煮山野多薪不必如浙之计丁分草场也闽广多商不必如淮扬长芦尽大商巨贾也随到随中随掣随放不必淹滞停留废时旷日也若然则斥卤可尽为桑田而课额足仰裨军饷以钦之利供钦之费以钦之饷饷钦之兵不加赋而可加兵固足术也不特此今盐商自郡而至钦例先输课于府旋又输于州以额外夹带者多而惧盘问又私输于长墩司经防多胥吏费防多需索守防多时日故官课一而私课三总之课也总之充饷也何不并归一处照条鞭一体投柜可省加耗之半应解者解应支销者支销在州犹在府也诚使装载于斯投纳于斯秤掣于斯不逾日随可放行便商者多矣若此则于旧额之外量增以益饷彼亦乐从也所裨于国家经费岂浅鲜哉言利不称善政然不病民不病商第于公私上下间塞旁漏之孔而裒多益寡无亦彼此两利乎舍盐与屯而欲求加兵加饷是道旁之筑舍终为説铃画饼而已此必不得之数也
　　保甲议　　　　　　　　　　　袁崇友
　　今郡县之民所最苦者无如盗贼自绾绶大吏以至游徼卒史闇懦失职即相防以文法邀身逭而已而其能任剧号一切治办者不过多其钩距取发起主名严格捕得辄论罔所纵舍则技力已殚而终不得所以化之之术嗟夫三代以降民之可哀而死者固已众矣昔在周礼五家为比十家为联五人为伍十人为联使之相保相受刑罚庆赏相及相共以作田役以比追胥盖其意専于禁民盗贼得其源而制之而又其时民皆淳朴衣食恒足八家之人相守望扶持不啻指臂推之乡鄙则棊布星罗皆截然方正而无有畸零僻阻耳目不相及之处故其人皆有所以为善而不至于可以为恶成康之世遂以刑措其本如此至管仲祖其余以制齐国之政分乡立邑使皆有伍与其为善于乡也不如为善于家匹夫有不善可得而诛也终于国无罢民而强霸天下晚世则不然民虽村落烟火相望乎而家涣人离了无联属一体之意而又贫富相倾弱强相凌争竞日多盗贼日炽皆其散乱之势有以驱之而为之上者独一意于芟彛削除而曾不知其乱之所自始故曰三代以降民之可哀而死者亦以众矣愚尝观史汉所称能吏若张赵之流诛斩动数百十其效至于枹鼓解弛盗发辄得以是为称职终其世罢去复乱至于今读其书而思其行法之毒为之皱眉酸鼻以其能而名之为酷而要其方盗贼横肆之时非此不足以胜虽亦心知其酷而有所不暇计岂不哀哉今天下之民散则亦犹夫三代之降也而有司阘茸者以忠厚养贼视良民被害如秦越人之视肥瘠赵张实不能为而曰耻为之其能者亦皆畏酷之名而有所不敢而又未尝相与讲求图所以制盗袖手而来泛然而去使其民愁痛号呼如天之不可知其安用郡邑使为今欲复周官比伍使民相保任其弊为连坐恐民有惊骇遁逃之扰而其势又未能尽所以养民而使之相亲相聚以行吾教而其道终不可以听民之苦而莫之救也则不如行保甲昔王伯安行保甲而效今其条其率监抚大吏申饬而有司奉之若律令然其道不归于政事而吠鸣充斥未尝得保甲分毫之力或比之尘饭涂羮亦已过矣愚以为今保甲名而无实弊有三焉法十家为甲比闾而书之虽有顽不良者一人而不得使之出甲则良者苦矣弊一保甲必且连坐曰一家非为尔何为不举也而其先以入甲不敢诘后虽有犯畏连坐怨雠更相容隠弊二法且布必为之籍籍取之地方小甲而其人皆有所率钱民未见便而先见害又有司捕尉或嵗时行视点集小民废田业守不知昏旦故往往患苦而罢弊三今诚反其弊师彷周官相保之微意而通之敬仲氏罢士无伍之术使民得自别良恶而自为甲不责以比屋乡甲若干而讫其零者吾因以知其人或以丽辟而为众所不与或行恶已见端而众先絶之除其往明示与之更始而使通乡察之能改行则以入甲不悛则取一以儆百如此则虽其人无借悍戾而可使之化不化则无与藏其恶而又明乡约以饬之视俗所淑慝为教条以新之三老孝弟力田以旌别之行之数年民必淳风必正盗必不杀而可衰止易曰豮豕之牙吉斯亦其术也不然而空以禽薙为治则赵张果可以为循吏哉
　　条议海防要务　　　　　　　　尹　瑾
　　议为敷陈海防要务以安生灵事窃惟广东海防浩渺寇盗靡常东起潮州西尽琼防原设水寨以备防守在潮州则有柘林寨在惠州则有碣石寨在广州则有南头寨在髙肇则有恩阳寨在雷州则有白鸽门寨在琼州则有白沙寨在防州则有乌兔寨乌兔寨近裁革矣而六寨犹存给以官船领以捕盗哨官分管之将领总管之船非不豫也兵非不备也当事臣工非不殚心经理也然或不能消寇孽于未萌而擒盗贼于卒至此其故何哉海洋广濶其分布难周也海澳险阻其巨舰易坏也汛地空虚其奸宄易乗也兵粮虚冒其军旅未充也器具缺少其急用未济也接济潜通其盗源未塞也抚失算其兵威未奋也督率乏人其查覈未严也瑾生长海滨灼知梗槩备员漳州曾涉海洋纪功广东海防机务谘询悉详今欲议行整刷茍有所知不敢隠黙谨条陈海防八事以効一得之愚焉
　　一量地广狭以置船多寡夫各府之封疆不同而各寨之广狭亦异即如南头一寨东至大星西至广海省城门户所由系焉原置寨船六十只视诸寨独为加多加之诚是也本寨之船分为汛地三哨一巡佛堂门一巡大星一巡广海分之诚是也但广州地方辽逺哨探未周如船在佛堂门则佛堂门有备矣设寇由鸡公头潜入新安县恐佛堂门之兵未之知也船在大星则大星有备矣设寇由大鹏潜入大步屯恐大星之兵未之知也船在广海则广海有备矣设寇由十字门潜入香山由松柏门潜入新防恐广海之兵未之知也南头寨地方之旷逺类如此若柘林寨则东起柘林澳西至神前港其中大城蓬州海门靖海诸所在焉饶平澄海潮阳惠来诸县在焉海之旷逺不减南头而寇之渊薮独倍他寨南澳向为贼巢河渡门号为寇窟乃若寨船止四十只与他寨同焉岂知自柘林以至神前千有余里皆其汛地哨船泊在柘林柘林以下皆寇之乗虚而入境者也哨船移泊神前则神前以上皆寇之乗间而窃发者也近设南澳兵船可谓据险握要一定而不可易者而河渡门乃商船往来之冲寇之接济聚党皆在于此即海寇林道干回洋首泊其地安可置而不讲也白沙寨则统辖琼州四围皆海周环数千里清澜诸所累被贼陷乐会诸县曾遭寇殃近以乌兔寨之设止为广州珠池乃行裁革而以船二十只增入白沙寨矣夫白沙之船固增矣而复拨二十只轮流看守海安兼哨珠池又安能守汛地哉是白沙寨之船虽增犹未增也兼以崖州陵水万州乐防抵连外洋使哨船弛备海寇突至其何以御之至于碣石寨则东起甲子西至平海所界在南头柘林二寨之间白鸽门恩阳二寨亦东连南头南抵白沙寨此三寨也地方稍狭防应有援虽各置船四十只似难裁减可无论已而南头柘林白沙三寨尚宜酌量海澳添造官船务足分布港门无至疎略而河渡一港犹不可不增柘林之船以分布防御者也寨船既增海澳鳞集即有海寇无罅可入矣或谓添船兵恐粮饷不足愚以为不然广东濒年大征山寇饷且足用今山寇俱已荡平别无所费各营兵可以相机量减能减二营之兵即可以剰一寨之饷故不必增饷而饷自足也且海滨贫民倚海而生饥不得食则潜出刦掠乃其故态若多置哨船凶悍无籍者皆得投兵就食既为兵不必为寇又未必非潜消寇孽之微权也　一量海浅深以置船大小夫广东六寨汛地各有港可以避风泊船但港门有浅深湾澳有险易港深而易泊者无论船只大小皆可驻劄若港门浅狭则利于小船而不利于大船今六寨之中水深可泊者在南头则有屯门佛堂门也在柘林则有东山下河渡门也在恩阳则有神电马骝门也港澳既深虽有飓风骤发船易入港用大船以御敌诚为上防若白鸽门汛地惟北隘头可以泊船其港亦浅兼以巡哨锦囊永安二所往来洋中俱有沙行大船恐未利也白沙寨汛地惟清澜可泊大船而白沙万州诸港俱浅鬼叫门亦有沙此二寨也然犹有可泊之地卒遇飓风坏船犹少也至若碣石卫一寨殆又甚焉碣石汛地惟白沙湖颇可泊船然湖中泥烂湖尾浅狭仅可容十余船耳若碣石卫则海石嵯岈船易冲磕甲子门则港门甚浅船易涸顿一遇大风大船不能入港累被漂坏岂能遽尔造补而本寨之汛地未免空虚故甲子门屡被寇刦而竟无一兵与较胜负非兵退怯苦无敌船也今于碣石白沙白鸽门三寨须酌用三号四号之船遇飓可以入港湾泊其船常存则其威常振耳或谓三寨海寇要冲而小船不利于战然与其必用大船而屡被冲破孰若多置小船而振耀兵威小船多与大船相当也况所谓小船者非若小哨马之类也惟其可以入港而已　一就寨修船以固守汛地夫广东海澳弥漫若澳无兵船则跳梁之众猝至俟兵船复集势已无及惟澳有兵船则蜂屯猬集棋布星列将顾忌兵威而不敢动势使然耳先年六寨借用民船可暂而不可久故汛地虚空近设官船与福建事例相同船常在寨甚可经久但往嵗寨船俱掣回省城修整各寨汛地并无船只防守又何海寇之不结党也南头一寨附近省城掣之犹可柘林碣石二寨逺在东路恩阳白沙白鸽门三寨逺在西路顺风俱有八九日之程若遇逆风即一二月不能到计其修理往来之期动经数月万一寇至将何御之往往地方失事而无兵克敌者正坐此也今改议三年回省一修亦计量及此耳愚以为各寨之船宜在各寨修之即三年亦不必掣也各寨俱有港澳俱可修船油钉藤蔴之类随处足用若防汛已毕即可就近修理不必掣回省城惟白沙一寨属在琼州琼州无桅而省城之桅难以过海势必回省替换耳若白沙寨船只间有一二坏桅者方许驾回省城换桅修理或回至恩阳附近更换茍非桅坏不必回省夫各寨之船既不离汛地则沿海之澳不至虚空矣　一查革虚冒以整饬军旅广东寨船大号者兵七十名二号者兵六十名三号者兵五十名四号者兵四十名哨马则二十五名兵有多寡随船大小也惟其可以驾船御敌而已乃将领有嗜利者每船虚兵三名哨官效将领捕盗效哨官各有所利各不相非甚以跟随人役冒顶兵饷招募老弱尅减月粮扶同欺隠海上逺涉孰从而知之或司道点阅则雇人答应或掣名不到则假托私逃计一船之兵十分已虚其二而实在驾船者防何人哉计实在之兵老弱已居其半而奋勇御敌者又防何人哉夫兵已虚矣又老弱杂处无事登岸者过半防守无人或飓风骤发无兵防船船必坏或海寇突至无兵应敌敌必胜故兵船懦弱不振凡以虚冒耳今宜责任守巡及海防督理本府兵船尝至海防杳檄严禁虚冒使兵皆足数拣汰老弱使兵皆勇壮或有逃亡事故者限一日内申明扣饷召人补额毋得隠匿支粮船泊在澳不许各兵登岸偷闲为将官者亦毋得身先登岸以为人望近日抚按诸臣已屡行申饬但恐海上虚兵乃其故态如再有前弊许抚按查叅重处则将领畏法而兵不虚冒矣　一预置器具以防备急用夫船以杠椇为生杠椇缺则船坏而无用兵以戎器为卫戎器缺则兵怯而无威六寨船只杠椇一年小修三年大修己为定例但海洋不测一时飓风骤发船不到港杠椇损坏亦常事耳如偶折桅柁则船不能驾撑损失椗缆则船不能湾泊闗系非细故也捕盗无银修理姑将船只湾泊港内不敢出洋不得已兵将和同私减兵数冒支月饷银两随而修理之此通弊也方其来修也船泊港内不堪督驾兵数不足不堪御敌忽有盗贼束手无防有船与无船同耳今于各船杠椇果系被风损坏而哨捕人员原无侵欺冒领情弊海防官宜即行查明缺即补之毋徒弃船港中若所费不多则量出官银不必拘小修大修之例或有船只被风打破亦宜速行造补以免汛地空虚海洋咸水船易生蛆艕版必烂将官犹宜按月朔望潮汐之期责令捕官将船燂洗庶乎船可坚固而驾撑长久也至于军器火药随船大小支给多寡各有定数然须多置预备然后兵将有恃无恐又宜令捕兵不时检点毋致湿烂铳炮爆裂即当查换火药缺用即当支给但新造铳炮之时须凿记年月分别官物以防私换夫杠椇已修则船有实用戎器已备则兵有壮威矣　一严禁私济以杜絶寇源照得海寇所赖者船也船上所赖杠椇兵器也彼海边刦掠不过布帛米谷而已掳人取赎而已至于船上器具柁椗硝磺之类皆船中所急用者也乌得而有之惟海边奸民潜相通济利其财物贱货而倍价乏兵器则以兵器通乏杠椇则以杠椇通故贼船得修理以为逋逃抗敌若有司地方严加禁革不使接济之货得以下船各澳各船严加巡缉毋致接济之船得以出海则海上无一年不修之船亦无半年不坏之杠椇桅柁偶折则船为虚器风篷既烂则寸步难移船以渐弃贼亦渐散固其势也语云海边无接济则海上无奸细正谓此耳虽谓奸细潜泊海隅村落杂之商贩捕鱼出没无时此则其乡里邻族所得而知也官府果能设法禁戢有出首得实者不惜重赏邻里容隠者严加重处其事未有不发露者矣一严酌招抚以奋扬兵威夫所谓抚者抚其党而散之渠魁归命根株已芟而复散其脇从以归编氓抚之诚是也非谓听其聚党而雄据一方也往嵗广东寇盗丛兴烽火旁午有司惧吾兵之弛而无与犄龁不能制其死命而徒効招抚是纵之非抚之也其害则据险聚党负固不散阳称効顺隂出刦掠即如林道干向已就抚据河渡门聚党数千集船数十遇乌艚贩盐则毎船取银四五十两名为买水遇白艚捕鱼则每船纳银七八两名为扣税百姓以其既抚而畏祸不敢言官司以其既招而隠忍不宜发犹痈疽积毒久则必溃是皆不制其死命故抚而复叛叛而复抚海滨之民保无效尤而起哉夫海寇所以难擒者以海洋广濶万里渺茫若其肯与兵战则胜负尚未可定惟被兵开洋任风飘荡贼船可往兵船不可往兵船又不能时时联络而海隅邨落辽逺星错倐忽而来及兵至则又逸去若抚之而不能令其散党归命徒寛之则反以养患防之则仍费提防与不抚同此所以欲得其死命而后剿抚严密兵威可奋矣　一専任海防以严军务夫将官之统兵海上也虚兵尅饷苟且偷安由其积习致然若查覈亲督则海洋欺隠无由兵将之利病可悉今总兵衙门间差旗牌等官至寨整饬悉是利得厚赂则回称兵将精强否则废弛徒有科敛无禆实用此哨官之不可遣也整饬原在司道而専理当在海防若海防官实心用事不以别委常在海旁驻劄督理则海寇卒至不敢逗遛观望分布巡哨必不敢潜住港澳船上之兵必不敢登岸偷闲哨兵数目必不敢虚名冒饷船只破烂可即查申造补杠椇损坏可即验明替换兵器不足可即查数支给哨兵逃亡即可扣饷顶补北风汛发必率兵以防北南风汛发必率兵以防南老弱者无所容接济者有所惮又何患兵威之不振也故抚按当责成司道司道当责成海防若海防果能常往海边振励军旅地方辑宁嵗终优叙以酬其功则人怀奋励而海防有赖矣【以上议】




　　广东通志卷六十
&lt;史部,地理类,都会郡县之属,广东通志&gt;
　　钦定四库全书
　　广东通志卷六十一
　　艺文志【三】
　　诗集
　　梁
　　游罗浮山　　　　　　　　　　萧　誉
　　神哉蓬岛合影罗岑南濵溟渤西负桂林龙隈斜峙牛岭旁升形高华霍德迈衡岷横天起巘插云生袭修崖蔽景孤峰鳯立所谓耀真仙灵攸集鲍靓栖偃葛洪饵丹梁卢王佐控鹤轩鸾翠袍挂日朱霞冒冠宝文可佩氷玉宜餐羣生浮瞬隙电盈辉枝叶礼义黥劓是非无因独往山阿采薇吐纳冲气卷服云衣无他利己骨竦身跳至人齐物中还蕴妙灰心守一形枯道要史吹姬笙嵇琴阮啸桃出李傍李生桃侧无俟相因李僵桃实桃李虽荣终无久赩不摧松桂岁寒表色日惟一味安止容膝神以动疲骄随满溢溢满则敧淳真志毕积想幽人羡兹正吉敢刻名山勒铭斯实
　　右四言古
　　齐
　　午日咏岭外风土　　　　　　　魏　收
　　麦凉殊未毕蜩鸣早欲闻喧林尚黄鸟浮天已白云辟兵书鬼字神印题灵文因想苍梧郡兹日祀陈君右五言古
　　梁
　　游罗浮山　　　　　　　　　　江　淹
　　紫烟世不觌赤鳞庖所捐白云炎海外葐蒀起三山萧瑟玉池上容裔罗山前欲知清都里乘此乃登天右五言古
  </div>
  <div class="pagination">
   <a href="广东通志_page339.html">
    上一页
   </a>
   <span>
    ...
   </span>
   <a href="广东通志_page335.html">
    335
   </a>
   <a href="广东通志_page336.html">
    336
   </a>
   <a href="广东通志_page337.html">
    337
   </a>
   <a href="广东通志_page338.html">
    338
   </a>
   <a href="广东通志_page339.html">
    339
   </a>
   <span class="current-page">
    340
   </span>
   <a href="广东通志_page341.html">
    341
   </a>
   <a href="广东通志_page342.html">
    342
   </a>
   <a href="广东通志_page343.html">
    343
   </a>
   <a href="广东通志_page344.html">
    344
   </a>
   <a href="广东通志_page345.html">
    345
   </a>
   <span>
    ...
   </span>
   <a href="广东通志_page341.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
