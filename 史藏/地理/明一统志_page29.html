<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 29 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 29 页/共 66 页
  </h1>
  <div class="content">
   【粮七万五千九百石零】
　　建置沿革禹贡荆州之域天文翼轸分野春秋郧国地战国属楚秦属南郡汉为江夏郡安陆县地三国属魏后属吴皆为重镇晋立托阳县为江夏郡治后郡移治安陆县宋齐梁并属江夏郡后周属竟陵郡隋属复州大业初属沔阳郡唐置沔州治汉阳县天寳初改汉阳郡乾元初复为沔州寳厯初州废周世宗平淮南以汉阳县置军宋熈宁中废为县绍兴中复置军元至元中陞为汉阳府本朝因之领县二汉阳县【附郭本汉安陆县地属江夏郡东晋于临漳山置沌阳县后废隋开皇末置汉津县属复州大业初改曰汉阳属沔阳郡唐初于此置沔州后废州以县属鄂州五代周为汉阳军治宋废军绍兴中复置元为汉阳府治本朝因之编户一十九里】汉川县【在府城北一百六十里本汉安陆县地梁置梁安郡西魏改曰魏安郡兼置江州寻改郡曰汊川后周置甑山县废江州隋初郡废以县属沔州后废唐析汉阳置汊州县属鄂州五代周属安州宋初改为义川县后改曰汉川属汉阳军熈宁中并入汉阳县元祐初复置县元属汉阳府本朝因之编户二十里】
　　郡名汉阳【后周名】
　　形胜江汉朝宗于海【书禹贡】前枕蜀江北带汉水【元和郡志】仰眂大别俯眺沧浪【唐贾至秋兴亭记仰眂大别之固俯眺沧浪之浸阅吴蜀楼船之殷凿荆衡泽薮之大】路通荆雍控引秦梁【通鉴】山光水色四环交映【宋蔡纯臣廖郭台记防鳯栖之峻峯倚大别之巨麓蜀江西来汉水东入山光水色四环交映】
　　风俗信巫鬼重淫祀【汉书楚有江汉川泽山林之饶江南地广或火耕而水耨民食鱼稻以渔猎山伐为业故啙窳偷生而无积聚信巫鬼重祀】民性劲直决烈【宋志汉阳实楚地民性劲直决烈多存仁义有歴世不分者】力农业渔【汉川志民朴畧春夏力农秋冬业渔葢其地云夣之薮当春水泛涨农民迁近原隰耕垦秋冬涸时还移居就下近湖泊网罗以自给】
　　山川凤栖山【在府治后昔有鳯栖于此因名】大别山【在府城东北汉江右禹贡内方至于大别即此三国南北之际恒为必争之地一名翼际山一名鲁山旧有鲁肃祠因名宋彭天益诗江汉西南万里来双流合处耸崔嵬神鳌载得蓬瀛去金粟擎将世界回元周镗赋翳大别之为山镇南纪之要冲壮荆鄂之形胜俯江汉之朝宗】梅山【在府城西一十里其山多梅】汉南山【在府城西二十里汉水南故名又三峯并峙亦名三山】女郎山【在府城西三十里旧传阳台神女尝降于此唐刘禹锡诗鄂渚蒙蒙烟雨防女郎魂逐暮云归秪应常在汉阳渡化作鸳鸯一对飞】香城山【在府城西北三十里】湖葢山【在府城西北三十里其形似葢南临汉水西带大湖故名】汉阳山【在府城西四十五里汉水之北一名马鞍山】小军山【在府城南四十五里】玉山【在府城西北六十里舆地纪胜云其山有石状如玉笋故名】大军山【在府城西南六十里昔吴魏相持陈兵于大小两山之间故山以大小军名】临嶂山【在府城西六十里晋于山下置沌阳县宋末徳安府迁治于此今俱废又名城头山】龙霓山【在府城西四十里两山并峙云起则雨故名】尉武山【在府城西南六十里世传唐太宗遣尉迟恭与朱粲战于此故名】百人山【在府城西南七十五里昔周瑜与黄葢诈魏武大军所起处】香炉山【在府城西九十里以形似名元世祖南征尝驻此】九真山【在府城西南九十里昔有九仙女炼丹于此故名唐咸通间改名仙潜山舆地纪胜云即五蔵山上有炼丹坛九真庙又有九泉水甚清澈】阳台山【在汉川县南三十里宋范致虚诗伤心独立阳台望暮雨凄凉宋玉情极目草深云梦泽连天水濶汉阳城当年楚国山犹在干古襄王梦不成往事悠悠魂巳断髙唐今日有虚名】小别山【在汉川县南一十里山形如甑亦名甑山左传吴与楚战济汉而陈自小别至于大别谓此】内方山【在汉川县南六十里书禹贡载内方山在荆门州长林县此山同名】石镜山【在汉川县南六十里其山有巨石一圆净如镜故名】龙门山【在汉川县南六十里山洞有门出云】乌林峯【在临嶂山南】梅岩【在鳯栖山南石壁上有梅岩二字相传元陈益稷号梅岩故镌此】桃花洞【在府城古钟秀门外上有桃花夫人庙】菖蒲洞【在九真山涧产菖蒲皆一寸九节】闗羽洞【在大别山之右其洞乃一岩穴三国时蜀将闗羽尝憩此故名傍有武安王朝一名蔵马洞】磨刀石【在闗羽庙旧传闗羽磨刀处又大别山顶亦有此石】蟠龙石【在汉川县南六十里其石如蟠龙之状故名】大江【在府城东南上接潇湘洞庭诸水合流东南入本府界一百九十里转烟波湾四十里入黄州界而东宋吴处厚诗江汉滔滔一向东暮云靉靉夕阳红】郎官湖【在府城中唐李白有泛郎官湖诗自序云乾元嵗秋八月白迁夜郎遇故人尚书郎张谓出使夏口沔州牧杜公汉阳宰王公觞于江城之南湖方夜水月如练清光可掬张公殊有胜槩四望超然乃顾白曰此湖古来贤豪逰者非一而枉践佳景寂寞无闻夫子可为我标之佳名以传不朽白因举酒酹水号之曰郎官湖亦犹郑圃之有仆射陂也赋诗云张公多逸兴共泛沔城隅当时秋月好不减武昌都四座醉淸光为欢古来无郎官爱此水因号郎官湖风流若未没名与此山俱宋夏倪诗太白当年夜郎谪一樽聊与故人留南湖乞得郎官号从此名传五百秋】太子湖【在府城西十五里】太白湖【在府城西九真山南一名白湖周围二百余里春水泛溢与杨孟池新滩马影蒲潭沌河合而为一冬涸始分】却月湖【在汉川县南七十里道尾迂直形如却月】刀环河【在府境内寰宇记河形湾曲如刀环】汉水【在府城北五里禹贡嶓冡导漾东流为汉是也】沔水【在府城西南三十里源出襄水南入大江与汉水合流按三国志以前书传多称汉不言沔三国志以后多称沔不言汉先儒皆疑汉沔为一然今二水源流不同惟书防引应劭云沔水下尾与汉合乃入江为得其实】沌水【在府城西南四十里源出襄水经流自汉水分绕汉阳县南入大江合流晋郭舒留沌口采税湖泽以自给陈周文悉众御之即此】滠水【在府城北四十一里自黄陂入汉阳县界与沦索二水合流南入大江】涢水【在汉川县东四十五里自随州东南流经云梦县入本县界至涢口与汉水合流晋陶侃为杜曾所败将奔涢中唐人诗暮雨不知涢口处皆谓此】臼水【在汉川县南一百二十里源出县西北界流入汉水左传楚王之犇随也将涉于成臼即此水】吴王矶【在府城东北一名禹功矶吴魏相持时皆以沔口为重镇吴守此矶以为险故名矶侧有洗马口土人云蜀汉将闗羽尝洗马于此】刘公洲【在府城南大江中宋元祐中有沙洲涌出知军事刘谊种荻其上因名】炼丹井【在九真山】义井【在府城中方圆二寸旧传宋时所凿】柏泉【在府城北六十里栢泉寺前】卓锡泉【在府城西九十里】白龙泉【在汉川县南三十里髙观山下相传昔有白龙蜿蜒其间故名】凤凰池【在府治西南】放生池【在府治北唐肃宗诏凡州县临江带郭皆置放生池今两池相对土人呼为上下莲花池】烟波湾【在府城东北三十里其水清澈晴则岚烟起风则水波生故唐崔颢诗有波江上使人愁之句傍有里曰波里】鸡鸣汊【在汉川县元末徐夀辉为乱时威顺王肯哲巴哈镇武昌命其子接待奴佛家奴以大船四十余只攻夀辉将倪文俊且载妃妾以行至此水浅船阁不能行文俊以火筏尽焚其船即此】
　　土产天鹅　竹　橙　橘　榧子　银杏　绵布　水獭公署武昌卫后千户所　右千户所【俱在府治前本武昌卫正统十三年拨防汉阳】
　　学校汉阳府学【在鳯栖山之隅正统八年革汉阳县学并入】汉川县学【在县治东北】
　　书院凤山书院【在府学后本朝赵蕃蔡镒读书处】
　　宫室太白楼【在府城北一十里唐李羣玉诗江上层楼杳霭间满春水满窗山青枫绿草将愁去逺入吴云暝不还】白云楼【即府前门楼唐李羣玉诗汉阳抱青山飞楼映湘渚白云蔽黄鹤绿树蔵鹦鹉宋孙珪诗樵歌南习巴巫逺客棹西归沔水分乗暇登临终不厌两州鸣角任相闻】南纪楼【在府治宋蔡纯臣尝重修今改建为南纪门楼夏倪诗江发岷山如瓮口汉从嶓冡又东流滔滔从此为南纪我忆禹功时倚楼冯杞诗岂忍轻离江汉州去思日夜逐东流可怜南纪楼前路常与邦人忆蔡侯】春风楼【在府治西宋知军胡介在任政和民安乃建楼标曰熈春后守徐安民更名春风元陈益稷又改名拱北】凤栖阁【在凤栖山上宋知军刘辟彊有记】三山阁【在府治北逺对三峯故名】秋兴亭【在凤栖山颠唐刺史贾载建中书舍人贾至作记大畧谓诗人之兴秋最髙故以名亭后飞阁瞰大湖对大别山景趣尤胜宋元祐初郡守吴处厚从而新之实一郡伟观孙杓诗前有长江后有湖天将此景属吾徒当时想未见秋兴漫説南楼天下无本朝景泰四年重修】双松亭【在秋兴亭东唐李白将游衡山过汉阳尝于此亭别族弟浮屠法皓有诗】清光亭【在郎官湖上本名郎官亭宋咸淳间改今名蒋之竒诗郑圃仆射陂汉阳郎官湖郎官何为名张谓佩使符泛觞江城南廼与太白俱明月一万顷清光天下无】烟波亭【在烟波湾】楚波亭【在吴王矶上】涌月亭【在凤栖山上宋黄清老建今巨石上有涌月二字】仁风防【在秋兴亭东旧有台号曰南纪宋知军蔡纯臣更其名曰仁风】汉广台【在府治西宋时郡僚涖事之所遗址尚存】三峯台【在汉南山】寳花台【在汉川县西南五里上有雷史君庙】
　　闗梁迎恩桥【在府城东】迎春桥【在府城南桥侧石上刻迎春二字】永安桥【在府城西】官桥【在府城西南六十里】汉阳渡【在府城东唐李白诗鹦鹉洲横汉阳渡水引寒烟没江树杜牧诗落月照古渡武昌城未开残灯明市井晓色辨楼台宋潘大临诗人争汉口渡日落阳台坂鼓吹隔岸闻栖观排云见】阳台渡【在阳台山下宋曽慥诗渺渺阳台去茫茫鹦鹉洲干戈迷大别雨瞑南楼】
　　寺观太平兴国寺【在大别山阳旧名大别寺宋苏轼尝逰此有大别方丈铭寺前有栢俗太禹治水时所植轼诗云谁种殿前柏僧言大禹栽元虞集诗凭陵霜雪鼓风雷此树相传禹手栽想见楼头黄鹤客一年一度此山来】栢泉寺【在府城西北六十里寺前有古井世传大禹植柏于大别其恨盘曲直至此井底因名今栢根尚存】嵩阳寺【在府城西一百里嵩阳山下】阳台寺【在汉川县治后旧名广福】妙观【在府治西】集仙观【在汉川县治东】三清观【在汉阳县西六十里】
　　祠庙大禹庙【在大别山麓宋绍兴间司农少卿张体仁以此地江汉朝宗之防乃建庙以祀大禹而以益稷配焉】息夫人庙【在桃花洞息夫人即桃花夫人也杜牧诗细腰宫里露桃新脉脉无言度几春毕竟息亡縁底事可怜金谷坠楼人】阳台庙【在阳台山上宋玉尝赋髙唐于此世俗误传在巫峡有裴敬碑证其事】鲁肃祠【在鲁山】广威将军庙【在汉川县东四十里祀晋朱伺】胡奋祠【在府境内奋晋征南将军有忠贞之志故郡人祀之】李白祠【在郎官湖上宋咸淳间学官萧鉴因其亭久废重建祠塑太白像】张巡庙【在南纪门东巡尝保障江淮故祀之】四先生祠【在府治后凤栖山宋知军黄榦即山为屋馆四方士及立祠以祀周程防朱四先生国朝正徳中増祀黄榦杨时】
　　陵墓刘琦墓【在鲁山琦汉荆州牧表之子】毌丘将军墓【在府城西十里】赵弼墓【在汉阳县西十里弼任汉阳县儒学教谕卒于此号雪航】牛夫人墓【在汉阳县西三里牛僧孺治鄂州时其妻于此】
　　古迹鸡鸣城【在汉川县西一百里旧传魏曺操败乌林时筑此城以驻兵闻外军将出鸡鸣而出故名】郤月城【在府治北六里寰宇记与鲁城相对以形如郤月故名旧传黄祖所守处】甑山城【在汉川县西四十里晋朱伺与李桓杜曽相持屡战甑山下筑城戍守故名或云后周甑山县治北】梁城【在府城东北南史梁武帝自襄阳趣建邺邓元起防大军于夏口筑汉口城以守鲁山今大别山横顶城即其旧基】萧公城【在府城西五里梁武帝尝筑城戍兵于此故名】马骑城【在郤月城西二里周回五里今长棚冈即其故基】汉隂城【在府城西四十五里因汉隂山而名未详所始】和公城【在汉川县东十七里后周所筑隋末贼董道冲起和操领兵捍此城故名】梁褒城【在汉川县南五里周宣政中所筑土人梁褒主之故名】郝城【在汉川县南十五里】废滠阳县【在府城北四十一里按朱伺传张昌之走滠上伺攻灭之求别立县因割安陆东界为滠阳县】废汊川县【在汉川县界唐武徳四年析汉阳置宋改曰汉川】废沌阳县【在府城西六十里临嶂山下晋置后废】赤壁【荆州记临嶂山南峯曰乌林亦谓之赤壁吴周瑜破曺操处】鎻穴【在大别山隂汉口按汉董袭传云孙权征黄祖祖横两防冲挟守沔口以栟闾大绁系石为矴又晋王濬传云晋伐吴吴人于碛险要害处皆以铁锁横截之故名锁穴今山隂二处有石穴俱存即其系锁处也唐胡曽诗王濬戈船发上流武昌鸿业土崩秋思量铁锁真儿戏谁谓吴王画此筹】铁钱监【在大别山下地名静江营宋知军皇甫焕尝以朝命鼓铸于此】石榴花塔【在郡城西北宋时有妇事姑至孝一日杀鸡为馔姑食鸡而死姑女诉于官妇坐罪无以自明临刑乃折石榴花一枝挿地而祝曰妾若毒姑花即枯悴若属诬枉花可复生其后花果生时人谓天彰其寃遂立塔花侧以表其事】汉口【在大别山北即汉水与涢水合流入江处】沔口【在府城西南三十里今名沌口刘澄之山水记沔口古沧浪水世传屈原遇渔父作歌处】
　　名宦晋陶侃【以荆州刺史都督诸军事移镇沔口遣朱伺等讨江夏贼平之楚郢士女莫不相庆】唐贾载【至徳中为沔州刺史建秋兴亭】张廷珪【开元中为沔州刺史在官有威化尝应诏言事】宋陈执中【知汉阳军持心公正人莫敢干以私】陈升之【知汉阳军以时俗好藏去交亲尺牍有讼则转相告言有司据以推诘及入知谏院谓此乃告讦之习请禁止之】吴处厚【知汉阳军有嘉政尤工于诗】游酢【知汉阳军于视事之余召一郡士子讲明道徳性命之学于是风俗丕变人皆好学】黄干【知汉阳军值嵗饥籴客米发常平以赈荒政具举旁郡饥民辐凑恵抚均一又即凤栖山为屋馆四方士立四先生祠】曹彦约【知汉阳军时金人大入郡兵素寡弱彦约捜访土豪得许卨赵观党仲升授以方畧逆击斩其先锋焚其战舰金人大败去】徐安民【知汉阳军时城楼庙宇多頽毁乃捐已俸资营之一毫不取于民又植松杉诸树二万余株后去任民不忍伐遂成大林】张汝明【汉阳军判官时行公田法受牒按境内使四隅日具官吏所至而躬临以阅实虽雨雪不渝以故吏不得通财贿而税均于一路】元卢克治【汉阳守时郡邑新附人心汹汹克治布宣上徳抚慰绥辑一郡向化】秦文郁【汉阳尹政声大着民懐其徳恵】许弼【汉川县尹政教休明徳行显著民心悦服】本朝苏恭让【国初为汉阳知府爱民如子吏不忍欺防干有为公私不扰至今民思慕之】赵庭兰【洪武初汉阳知县有才能鸠工简材创置县治而民不告劳】杨观【洪武间汉川知县文章充实政事寛仁不威而吏民自服】徐述【永乐中为汉阳知府公明有守吏民懐服秩满陞福建盐运使】潘文奎【宣徳初同知汉阳府清慎寛厚有岂弟之徳其文章词翰为当时推重省志】孙【宣徳间同知汉阳府学能文为政公平防慎虽当烦剧而裁处雍容务従寛恵吏不忍欺民恒思之省志】何淡【成化中知汉阳府恺悌防平不事苛察明于决狱哲于知人在任九年清白如一日时有真何武之謡去后士民懐之不置省志】林堪【成化中知汉川县纯厚近民廉介不茍公睱与诸生讲诲穷日夕不倦民为立懐徳碑及生祠省志】何亮【正徳中知汉阳府清谨亷介人不敢犯凡有兴作锱铢无费于民至于狱讼则聴折如流无不恱服卒于官立祠祀之省志】徐弼【正徳中通判汉阳府时大盗往来江上势甚危迫城且未筑弼倚城架木先事防备人得哨守贼不敢犯郡赖以全活迁去囊槖萧然民甚徳之省志】樊景麟【嘉靖初知汉阳府鲠介不阿政尚纲纪尤加志穷民勤恤傋至水囓城址于词讼役计日借工随城敛石时与家僮移巨石于署前转运江岸以身先民以节财费至今称颂其徳省志】昌应防【嘉靖中知汉川县县当汉江下流土田嵗被渰没民不聊生防极拊循轻徭薄赋后坐调去民思之为立祠于汉江上以祀之省志】
　　人物宋张锡【汉阳人举进士为校书郎累迁翰林侍读学士判国子监卒赠工部侍郎锡淳重清约虽贵奉养如少贱时读书老而弥笃初举广文馆进士考官任随以为第一及随死无子锡屡赒其家】张昌宗【汉阳人处家以义歴八世不分冯京有诗一水萦回绕沌村子房苗裔此间存同居八世三千日可惜君防未表门嘉定间孙杓守汉阳嘉其义捐俸代其纳税事闻表曰义门】元景厚【汉阳人领乡荐至京师中书左丞许有壬师事焉】本朝张敏【汉阳人永乐中为工部司务推其才陞知云南曲靖军民府在任逺夷懐服秩满进陞陜西苑马寺卿后致仕卒】陈昻【汉阳人以明经中乡举櫂广西道监察御史后迁山西按察司佥事】陈文通【汉阳人才识通敏歴任有能声累官广东按察使】陈杰【汉川人以明经中乡举歴任勤能累官江西布政司右议】戴金【汉阳人正徳甲戌进士歴苏州抚州推官徴拜御史理两淮鹾政条奏十二事节费省缗得羡银六十八万佐边饷巡抚四川平滇贼安铨嵗饥疏请帑金二十万为赈从之仕至兵部尚书金喜为古文辞熟典故兼通星象堪舆之学歴官中外三十余年多所称述卒赐祭着三难轩集使蜀稿海防稿江西诗记宦滁集棘署余闻蔵于家省志】
　　列女陈氏【元汉阳人为武佥事妻夫早卒恐父母夺其情对镜以墨自刺其靣为痛念夫情四字誓不再嫁】梁氏【元汉阳人嫁为刘府判妻夫早没誓不嫁纺绩以自给终身不出门事闻旌表之】廖氏【汉阳人年十三嫁郑必真越三年而必真卒姑哀其无子而少寡欲更嫁之廖氏剪髪誓不嫁养姑至老不哀洪武中旌表之】龚氏【马大庆妻汉川人夫卒时年十五子方嵗余家贫纺绩养姑抚孤成立洪武中旌省志】黄氏【李贞妻汉阳人贞卒黄年二十八家贫极力尽孝以事舅姑遗子暹就学发身科目孀居四十三年景防中旌省志】周氏【李纯妻汉阳人夫亡年甚少事姑尽孝殡葬以礼教子恕歴官府同知守节五十余年成化中旌省志】




　　明一统志卷五十九
&lt;史部,地理类,总志之属,明一统志&gt;
　　钦定四库全书
　　明一统志卷六十
　　明　李贤等　撰
　　兴都
　　旧安陆州春秋为鄢郢名都晋为石城重镇近扼襄邓逺控黄鄂汉水濒其西浸汇如襟带歴潜沔入大江而洞庭建业皆下游也我世宗肃皇帝龙飞于此嘉靖十八年陞承天府遂为兴都设留守司如鳯阳中都故事山川环阻封疆雄固龙盘虎踞奠丽陵寝屹乎巩国家千万世之基云
　　城池兴都城【南一门榜曰显亲达孝】
　　山陵显陵【献皇帝陵】
　　公署兴都留守司【在承天府城内嘉靖十八年建领显陵承天沔阳三卫徳安守御千户所随州守御百户所】显陵卫【在绥徳山二里嘉靖十八年建】
　　承天府【东至徳安府应城县界一百六十里西至荆州府江陵县界二百二十里南至岳州府巴陵县界一百七十里北至襄阳府宜城县界一百里自府治至南京二千六百八十里至京师六千一百二十五里】
　　【粮二十一万一千八百石零】
　　建置沿革禹贡荆州之域天文翼轸分野春秋战国时属楚秦属南郡汉为云杜县地属江夏郡宋齐并为竟陵郡地梁为南司北新二州之境西魏改南司州曰安州北新州曰温州后周分置石城郡兼置郢州隋废温州入安陆郡废郢州入竟陵郡唐复立郢州治长寿及置温州治京山贞观初废郢州以长寿县鄀州寻复置郢州以温鄀二州省入后改富水郡乾元初复为郢州元陞为安陆府河南行省本朝洪武中改为州以附郭长寿县省入直湖广布政司嘉靖初陞为承天府改沔阳荆门二州县属焉领州二县五
　　钟祥县【附郭西汉云社竟陵地属江夏郡东汉为新市县晋为长夀县宋齐并为竟陵郡梁复置长夀县属梁宁郡北新州后周为郢州属石城郡隋废以长夀县为竞陵郡治唐复属郢州元为安陆府本朝初为安陆州嘉靖十年陞州为府以府北境置县赐名钟祥十八年析荆门北境马良望乡诸乡益焉编户一十一里】京山县【在府城东一百一十里本汉之云社安陆二县地东汉为云社新市二县境梁置新州及新阳县西魏改县曰角陵改州曰温州隋废州改为京山县属安陆郡唐复为温州治寻废州以县属郢州宋以富水县并入焉元属安陆府本朝初属安陆州嘉靖十年改今属编户三十一里】潜江县【在府城东北八十里本汉南郡江陵县地唐大中间置征科巡院于白状宋干德初陞安逺镇为潜江县元仍旧本朝因之初属荆州府嘉靖间改今属编戸二十三里】沔阳州【在府治南三百二十有五里春秋战国时属楚秦属南郡汉为江夏之竟陵县地东晋置竟陵郡梁又置沔阳郡后周兼置复州治建兴县隋初郡废以州徙治竟陵寻复旧治大业初改为沔州及改建兴曰沔阳寻改沔阳郡唐改为复州治竟陵寻移治沔阳天寳初改竟陵郡乾元初复为复州仍治竟陵五代晋改为景陵郡汉周复旧宋废复州以景陵安州元祐初复置端平中移治沔阳镇即今治所元改为复州路又改为沔阳府领王沙景陵二县本朝洪武九年降为州并玉沙县入焉直湖广布政司嘉靖十年改属承天府编户四十四里领县一】景陵县【在州城北二百一十里楚封大夫鬬辛于此秦白起攻楚拔郢东至竟陵即此地汉始置竟陵县属江夏郡晋因之西魏改曰霄城后周复曰竟陵隋初于此置复州后徙治沔阳唐初复移复州治竟陵五代晋改曰景陵县宋安州又仍复州端平中县随州徙沔阳镇元仍旧治本朝初因之嘉靖十年随沔阳属承天府编户二十五里】荆门州【在府城西南九十里汉为南郡临沮当阳编三县地晋隆安中置武宁郡治于编隋属荆州唐初于长林县东境置基州贞元中析置荆门县五代时髙氏建为荆门军治当阳寻省宋时复置军徙治长林端平间又徙治当阳元陞为府移治古城寻降为荆门州本朝洪武中以长林县省入属荆州府嘉靖初改今属编户六十一里领县一】当阳县【在州城西一百二十里本汉旧县属南郡后周于此置平州及漳川郡隋初郡废改为玉州后废唐初复置平州又改为玉州寻省五代时髙氏置荆门军于此宋绍兴中以县省入长林后复置元因之本朝洪武初荆州府后改属荆门州编户五里】
　　郡名郢中【古名】石城【后周名】富水【唐名】
　　形胜西浮江汉东驰京岭【唐刘丹记】上接汉江下连湘水【郡志】舟车徃来水陆之冲【风土考古记】西阻石城下临汉江【富水志】南郢之邑沅湘之间【楚辞】襟带随郢腹背吴楚地洼而卑水漾而潴【宋朱昻赛广泽庙序】地濵江汉之洳【复州防壁记】惟兹七泽之南实在重湖之右【舆地纪胜】梦泽之南江流汉襄是为景陵东尽沧浪【宋张允之焦侯德政颂】环城皆水因河为壕【宋朱昻序云环城皆水因河为濠古今传云形若螃蠏】川泽之区【沔阳州志】西控巴峡东连鄢郢【荆门军记西控巴峡扼其咽喉东连鄢郢为之襟带信荆楚之门户襄汉之藩垣】环列重山带绕大泽【荆门军鼓角楼记】居江汉之间为四集之地【宋陆九渊荆门军议】
　　风俗民俗朴俭【风土记民俗朴俭有西北风声气习】古风遗事有阳春白雪之美【唐刘丹记】信巫鬼重祀【郡志】民质直少文【同上】人性淳和【图经地多卑湿人性淳和】人淳讼简【宋丁讽诗】人自温良化作蚕桑之俗【名贤文集】民足鱼蜃之饶【复州防壁记】务实朴厚【图册云风俗之所媺者以其务实朴厚之习耳】以渔罟耕耨为业而少积聚【郡志】颇知礼义【郡志荆门俗尚缁黄设醮祈福自陆九渊知军事风俗丕变颇知礼义】
　　山川纯徳山【即显陵山　隠隆隆盘礴郁葱是奠陵宫羣锡嘉名是曰纯徳】仙泽山【在府治北百里髙数百仞下有洞】狮子山　象山【俱在府治北百里仙泽口二山对峙若二兽蹲踞水中鎻住水口为郡城之鎻称竒胜云】从岵山【即旧邸官墙外之在】章山【在府治南半里西魏平汉东立基州仍统章山即此】樠木山【在府治东一名武陵楚武王伐随出师诣丹阳心荡至樠木下而卒即此山有楚武王庙】龙爬山【在府城北二十里山有龙爬痕】聊屈山【在府城东三十里上有白鹿池】黄泉洞山【在府城东八十里山有黄泉洞】花山【在府城东一百里旧传灵济祖师过此时百草开花故名】城子山【在府城东一百四十里上有土城】界山【在府城东北一百八十里接随州界】张良山【在京山县北八里峯峦髙峻草木秀美峭壁间有一横径多马迹山下有铁弹丸如鸡□后人多得之相传汉张良息兵于此因名】京源山【在京山县东北一十里山窟下旧有石刻律诗十首以崖枯草茎廋水淸鱼影寒为韵今为野火所燬】潼泉山【在京山县西六十里以泉出山下故名】寳香山【在京山县南九十里】石人山【在京山县北九十里半崖间有石人】寿宁山【在潜江县西里许】黄蓬山　望乡山【俱在沔阳州城南二百里大江之傍二山相近黄蓬山上有鲁公鲁婆城俗传蜀汉鲁肃尝屯兵于此】五华山【在景陵县北七十里围九百丈上有伏羲庙相传伏羲后封于此有古风氏国故城今废】白螺山【在景陵县治西南上有吴王庙】龙穴山【在景陵县东北五十里山傍有龙穴坡一名龙尾山】天门山【在景陵县西六十里唐陆羽传负书于火门山从邹夫子学即此后因俗忌火字改今名】青山【在景陵县西北六十里】次华山【在景陵县东九十里山岭连属北接今府境】巾戍山【在景陵县境晋元熙间得古铜钟七枚于此】屏风山【在荆门州治北絶顶平衍中有两泉宋开禧间郡守李直丙徙居焉】灵鹫山【在荆门州治北旧有灵鹫寺有穴曰龙洞深五里石台甚髙春月水声如钟鼔管籥聴者忘倦宋熙宁中山泉溢有髹器□车流出志字曰嘉州葢泉与蜀通也其上有洗心亭郡守陈垓所作】荆山【在荆门州西北二百里即卞和得玉处】东山【在荆门州治东上有楚望亭亭侧有塔甚髙人多题咏】蒙山【在荆门州治西两峦对起如峨眉旧名泉子山山麓有二泉即蒙惠泉上有澄源阁信美浴沂浮香潜玉玉五亭皆游憩之所】西山【在荆门州西三里上有仙人洞及海防院】荆门山【在荆门州南五里张栻记峰峦对峙厥状如门宜都记即楚西塞】仙女山【在荆门州东南百二十里相传有七仙女于此围棋迹存上有梳妆台庙遗址存】内方山【在荆门州南一百八十里汉江之上即禹贡内方也一名立章山又名马仙山】许由山【在当阳县东一十里相传许由隠此下有洗耳溪按许由隠箕山而此亦以许由名不知何据】圆台山【在当阳县东六十里上有灿霞观故址俗传唐玉真公主所建有碑乃陈宗逊撰庾逺书】紫葢山【在当阳县南八十里道书为第三十三洞天寰宇记紫葢有南北二山顶上四垂若繖状林石皆绀色下出防水甘馨异常宋葛立方诗紫葢亭亭秀荆渚股分防水穿林莾尚想当时老瞒雄铁骑蛇矛走先主】緑林山【在当阳县东南一百一十里即王莽未年録林兵起处】张飞山【在当阳县长坂坡西即飞断桥拒曹处】上盘石岭【在府治东四十里上有石路盘廻故名】闗王岭【在京山县治北上平如掌有毬塲及故城垒】圣人岭【在京山县南五十里相传孔子适楚径此】诸葛岭【在景陵县南二十里世传诸葛亮屯兵处】天子冈【在纯德山前】太子冈【在荆门州北五里元文宗自潜邸归即位尝驻此冈后人因名】斑竹冈【在荆门州北五十里唐韩翊送人赴江陵诗斑竹冈迎山雨暗枇杷门向楚山秋】境防石【初在鼔角楼下碑云大中祥符九年】掇刀石【在荆门州南二十里蜀汉将闗羽徃来荆襄于此屯兵掇刀石上痕迹尚存傍有羽庙】铁人谷【在当阳县沮水北山谷间有四石甚巨铁色人形故名】当阳坂【在当阳县县北一百里曹操入荆州汉昭烈奔江南操追及于当阳长坂昭烈弃妻子走使张飞将二十骑拒后即此】空山洞【在京山县南二十五里山间洞口有石鼓击之有声中有石仙女石镜石台】仙女洞【在京山县东南四十里嵓谷竞秀泉脉交流峭壁挿天水纹纡石如篆洞有三门中有石床石枕石镜台宋时有道者秉烛入游数日而出即随州也后有继之者即遇迅雷暴雨不复可入】子陵洞【在京山县南六十里相传汉严子陵尝隠于此傍有井尝有一星光芒见于中】游学洞【在当阳县南五十里即鬼谷子与张仪苏秦游学处】汉江【在府治西上至襄阳七百里下至沔阳七百里其江自北来经石城西南至沔阳汉阳入于大江】潜江【在潜江县尔雅水自江出为沱汉出为潜今潜江汉水循源而下经本县界入大江】汉江【在荆门州东九十里源自陜西汉中为汉水至荆山东为沧浪水过潜江为沔水】直江【在荆门州东南一百六十里南流入潜江界平塘湖达三湖以合沔水】沮江【在当阳县北源出房陵县过临沮县界与漳水合流通沱江至枝江县界入大江】漳江【在当阳县北源出临沮县南至当阳与沮水合流入大江在传江汉漳沮楚之望也】沱江【在当阳县治南至枝江县界入大江禹贡岷山导江东别为沱即此】龙母湖【在府治南三十里水溢通汉江旧传尝有龙驰骛千湖名龙骛湖讹骛为母】三阳湖【在沔阳州西二里东曰朝阳南曰南阳北曰水阳故名】复池湖【在沔阳州境后周武帝置复州取此为名】白鹭湖【在沔阳州东一十五里】鼍湖【在沔阳州东二十里】白鼋湖【在沔阳州境内】西湖【在沔阳州东南一百五十里】黄蓬湖【在黄蓬山下】马骨湖【在沔阳州东南一百六十里夏秋泛涨淼漫若海春冬涸为平田】马良湖【在荆门州马良村】平塘湖【在荆门州东南五十里南流入二湖东合沔】蒿台湖【在荆门州东南一百八十里晋逺公过此挿蒿为记后蒿极繁盛云】直河【在府城北一十五里其水直注于大江俗讹直为池故又名池河】丰乐河【在府城北一百里灌田甚广岁赖以丰】县河【在京山县治前下流至景陵县蒿台湖入汉江】撞河【在京山县东北八十里旧传有白龙撞石开此河故名源发随州洪山白龙池下流至汉川县入大江】臼河【在京山县一百四十里左传楚昭奔随将涉成臼即此】芦茯河【在潜江县东三十里汉水分流处】漕河【在沔阳州西南江水潜水所入】汊河【在沔阳州北流入汉阳府界】襄河【在沔阳西汉水所入】义河【在景陵县东相传宋太祖防时尝渡此以钱遗舟人不受太祖登极之后免徴鱼课因名】建阳河【在荆门州北一百三十里一名建水又名阳水亦名大漕河】司户潭【在京山县北一十里深不可测昔有曹司戸者祷于此迟其应司户委身潭中少顷甘泽大沛】滚钟潭【在京山县西南三十五里昔有寺钟怱自楼出滚入于河所厯处草木皆偃生】多宝钟潭【在京山县南深数十寻方广丈余宋时寺为火所燔有钟自巨熖中跃入于潭不复可覩】白龙潭【在防山西比】金龙潭【在当阳县北一十五里宋徽宗时建明堂来取此水投金龙镇其中故名胡安国故居在其上】云梦泽【在沔阳州东禹贡云土梦作乂云与梦本二泽而相连左传云梦跨江之南北又荆门州北有云梦泽接连德安府云梦县界】丹溪【在当阳县北七十里】温汤水【在京山县南一十五里灌溉稻田其收数倍】澨水【在京山县西八十里】泗水【在京山县西南一百八十里即泗汊湖】三澨水【在沔阳州东南禹贡过三澨左传有句澨漳澨雍澨防澨大率皆水边地名】沧浪水【在沔阳州北禹贡东流为汉又东为沧浪之水楚屈原逢渔父歌曰沧浪之水清兮可以濯吾缨沧浪之水浊兮可以濯吾足】回河水【在景陵县东北七十五里自今府治池河水东流至此】西江水【在景陵县境乃襄江之一唐陆羽诗千羡万羡西江水曽向竟陵城下来】白沙水【源出京山县白沙山下流经州境宋置玉沙县取此】七里沔【在沔阳州北周地图记夏水合诸水同入汉自汉入潴名七里沔州名葢取诸此】鞭尸滩【汉江濵伍员鞭楚平王尸处】刷马滩【在汉江南一十五里旧传闗羽尝刷马于此故名】金沙滩【在当阳县东南一百六十里其地多流沙如金】金港【在府城南源出樠木山流一里入汉江宋时尝于此披沙求金今湮塞为民居】龙鳯港【在府城南四十里本汉江支流旧传楚王尝乘防舫载嫔御徃来游戯于此】车湘港【在景陵县东北】曹将港【在荆门州东五里唐曹全晸刘巨容尝败黄巢于此】孟子港【在荆门州西南五十里唐孟浩然尝徃来于此故名】楚贤井【在樠木山下楚宋玉凿亦名宋玉井宋郡守张孝曾建亭名曰楚贤】炼丹井【在府城东南相传汉梅福炼丹于此】涤尘井【在沔阳州治东南妙观元末陈友谅居此】温泉【在京山县东南一十里沸甚可浴其傍旧有振衣亭晏殊类要云冬月有素气如烟昔有玉女乘车入于此泉】马跑泉【在京山县北一十里汉闗羽驻兵于此山无水士卒渴甚夜有虎咆哮马惊跑地因而得泉至今民资灌溉之利傍有卓刀石尚存】五泉【在京山县西五十里泉有五穴涌如鼎沸灌田甚博】新罗泉【在京山县北七十里相传尝有新罗僧修行于此一日语众欲归有神止之僧言思乡中水神指其地泉即涌出僧尝之味同故乡水僧又言思故乡鱼神复指水得鱼鱼形皆纎细色斑目赤僧遂不复思还其泉溉田民甚便之】潮水泉【在京山县北一百余里泉隠于石一日两潮潮则有声如雷水即泛滥俄顷声息水退】帝星泉【在京山县北八十里子陵山相近汉严子陵隠此读书夜分有帝星临于井上光芒烛天光武起兵南征至此因名】涌玊泉【在沔阳州治西北相传古有泉流出漕河有沙随流而出其白如银故名】陆子泉【在沔阳州治西广教院一名文学泉唐陆羽嗜茶得井泉以试茶味故名唐裴廸诗竟陵西塔寺踪迹尚空虚不独支公在曽经陆羽居草堂荒产蛤茶井冷生鱼一汲清冷饮髙风味有余】石渠堰【在景陵县西北三里其流自五花山下通草水唐咸通中刺史黄元素开】蒙泉　惠泉【俱在荆门州西二里源出峡山之麓分为二后人名其北泉曰蒙南泉曰惠蒙泉水常寒昼夜两潮水溢数寸唐沈传师诗京路马骎骎尘劳日向深泉聊息驾可以洗君心惠泉水常温宋知州彭乘为三沼延其流至竹陂河入汉江民引以灌田苏轼诗楚人少井饮地气常不泄畜之为惠泉贫者有所借宋元人多游此二泉上有四碑刻犹存】玉泉【在当阳县南三十里旧志玉泉有碑邵子明李安期所譔】鹤池【在府治南汉梅福养鹤之所】鹿湖池【在府城东六十里深不可测旧传有白鹿入此故名】青泥池【在樠木山三国志乐进与闗羽相距青泥山即此】曲水池【在府城小东门外梁太清间邵陵王纶守郡雅好賔客乐于诗酒慕王右军兰亭流觞曲水之兴故效焉】覆釡洲【在景陵县治西以形似名相传即唐陆羽隠居之地】润乡洲【在荆门州东南一百四十里江陵县界古谚云流尽润乡田荆门出状元】洗罗陂【在府城北三十里】竹篠陂【在府城南四十里】熨斗陂【在当阳县东北八十里宋郡守吴猎尝遏走马湖熨斗陂之水西北寘李公匮以防戎马】甘鱼陂【在景陵县西左传楚公子比为王次于鱼陂即此】熨斗陂【寰宇记沧浪之水其侧又有熨斗陂】五龙堰【在府城南二十里溉田数百顷】莲花堰【在府城北三十里】髙氏堤【在潜江县相传五代时髙李昌所筑起自县北禄麻山至县南沱步渊延亘一百三十里以障襄汉之水民赖焉】永丰堤【在景陵县东北长四里】沙阳【在荆门州东一百八十里汉江上】
　　土产绵花　漆　麂　野猫　花猫【麂及野猫花猫皮皆歳输贡】鱼【城北湖赤马野猪湖芦洑长河湖出及湖湘间皆出沔阳州最多本朝建河泊所三十有二】石青石緑【荆门州出】
　　公署承天卫【在府治北旧在州治西北本朝丙午年建永乐六年改为郢王府乃移建于此嘉靖中改今卫】沔阳卫【在州治东北洪武六年改旧沔阳府治建】
　　学校承天府学【在府治东南宋初建于州北淳熙五年移于此元末毁本朝洪武十五年重建嘉靖十年改府学钟祥县学附】沔阳州学【在州治东北洪武初自州治西南徙于此】荆门州学【在州治南宋建本朝洪武二年重建】京山县学【在县治西宋崇宁间建于县南河畔元毁本朝移建于此】潜江县学【在县治东洪武九年建】景陵县学【在县治西南宋建本朝洪武间重脩】当阳县学【在县治西元至元间建后废本朝洪武十三年重建】
　　书院郢门书院【阳春台左洪武中曹国公李文忠镇郢时建】南湖书院【在沔阳州学宋建以奉武成王及狄梁公张太冲】东山书院【在荆门州东宋知军孙镛二子何仅读书于此后皆为状元学者称二孙先生为立东山书院祠之】同仁书院【在潜江县西本朝提学刘垓建此讲学】
　　宫室白雪楼【在府治石城西边下临汉江取宋玉对楚襄王问客有歌于郢中为阳春白雪之辞为名唐刘賔诗江上楼髙十二梯梯梯登尽与云齐人从别浦经年去天向平芜尽眼低寒色不堪长黯黯秋光无柰更凄凄防干曲尽愁无尽水正东流月正西】楚望楼【在府城内旧与广盈仓相对】白鹤楼【在潜江县旧县北元湖北提刑副使姚燧藏书之所后有鹤巢其上因名】烟雨楼【在沔阳州治宋郡守王知新有诗】望仙楼【在沔阳州城上宋晏殊类要云刺史郑肇建】仁风楼【在沔阳州子城上旧名汉江楼】宝香阁【在沔阳州治宋韩遹建后为湖山堂】云章阁【在沔阳州学】仰北楼【在沔阳州治北景泰中建】仲宣楼【在荆门州即当阳县城楼汉王□仲宣登楼作赋有曰倚曲沮挟清漳今当阳正在沮漳之间唐杜甫诗春风首仲宣楼指此今府城东南隅亦有仲宣楼乃五代时髙□兴所建望沙楼宋陈尧咨更此名】五客堂【在白雪楼后宋李昉守郡时画五禽于壁间鹤曰仙客孔雀曰南客鹦鹉曰西客鹭鸶曰雪客白鹇曰闲客】读书堂【在沔阳州城北紫极观唐皮日休陆蒙读书于此日休诗既见陆夫子驽心却伏廐结彼世外交遇之于邂逅】宣化堂【在沔阳州学宋建】读书堂【在荆门州东山下宋孙何与弟仅读书之所后相继擢大魁政和间朱震与弟巽亦读书于此】浩然亭【在白雪楼侧唐王维过郢画孟浩然像于刺史防后因以名亭咸通中改孟亭皮日休记】宝香亭【在府城龙兴寺北兰台之西】阳春亭【在府治通判防与白雪楼相望】解佩亭【在府城北一十里汉江边即郑交甫遇仙女解佩处旁有汉臯亭宋孔夷诗苍茫遗佩怜交甫零落清歌莫送愁】迎恩亭【在沔阳州城东门外红花堤上宣德三年建】延賔亭【在沔阳州东】緑波亭【在沔阳州城内俱宋建】南亭【在沔阳州南门外又有北亭在州之北西亭在罗城外】梦野亭【在景陵县治西南隅一目而尽云梦之野最为郡中胜处宋景祐中州守王琪建有记晏殊宋祁吴育苏仲石延年皆有诗张耒诗云髙甍巨桷压城闉平视如将七泽吞几度春光招宋玉碧阑干外独消魂】兰台【在府治东昔楚王与宋玉游于台上清风飒然而至王披襟当之即此一名南台今醮楼建其上】梅台【在府城东南十余里相传汉梅福所筑】放鹰台【有二一在府城南五十里薮泽间四壁空濶极日千里而台居其中一在荆门州北一百二十里相传皆楚昭王放鹰之所】读书台【在子陵洞侧相传汉严子陵读书处】五乐台【在古沔阳州城东北相传楚王出猎之所】撒花台【在景陵县治东南六里广百余丈尝有异花撒焉】鸿轩【在景陵县治北宋张耒谪居日建其侧植蔷薇临别题诗云单车又向黄州去风月相望一叹嗟又云他人若问鸿轩人堂下蔷薇应觧语】
　　闗梁塘港闗【在府南三十里】池河闗【在府西北一十五里】候埠闗【在沔阳州城东六十九里】范溉闗【在沔阳州城北百二十里】虎牙闗【在荆门州西三里】升仙桥【与府城相对汉梅福飞升处】利市桥【在府治东商贾交易之所】防仙桥【在京山县治前汉张楷跨驴游此】城西桥【在府之江北】清河桥【在景陵县治北上旧有亭】鴈桥【在景陵县西湖隄旧传得陆羽处初人见鸿鴈集西坡覆小儿于下僧史积师得之育三嵗以易筮之得蹇之渐爻辞云鸿渐于陆其羽可用为仪乃氏以陆名以羽宇以鸿渐因以鴈名其桥】
　　寺观报恩寺【在府城小东门外】石城寺【在汉江南宋宗谅诗山势如城绕翠宫几人登赏我心同溪云去作人间雨涧水来生座上风】多宝寺【在京山县治东白鹤观旧址】大佛寺【在潜江县治西北元泰定间建】报恩寺【在沔阳州城东南隅又当阳县治南亦有报恩寺】龙葢寺【在景陵县治西】东山寺【在荆门州治西南唐建旧名广福本朝改今额】玉泉寺【在富阳县西三十里隋大业间建本朝洪武闻重脩寺有铁塔】妙观【有二一在府城东一在沔阳州东南】白鹤观【在京山县治东】妙庭观【在潜江县治东元建】紫阳观【在沔阳州城北一名天庆观其中旧有古钟一唐神龙间所铸及有三色桧宋徽宗尝赐金字牌上刻曰图进神灵老栢张耒诗亭亭古栢不知年天寳以前耆旧传】丹台观【在景陵县西鴈呌门内】广惠院【在景陵县西北秦苻坚冦襄阳朱序母张夫人躬率女丁筑城以捍隂祝曰茍城不防生灵获全愿舍竟陵田园为佛寺是夕水暴至秦兵奔溃因建此院】广教院【在覆釡洲上盖唐陆羽故居】
　　祠庙伏羲庙【在景陵县白雪门内宋胡寅记元和志州本古之风国而风太吴伏羲姓氏也庙之立其以此耶】神农庙【在府治北祀炎帝神农氏旧志景陵有古帝王之祀二盖谓羲农】二王庙【在樠木山上祀楚文武二王】楚昭王庙【在当阳县沮江西】申包胥庙【在京山县治南包胥楚忠臣】白起庙【在景陵县东南起为秦将伐楚东至竟陵人立庙祀之】马侯庙【在州西五里隔漕河祀汉新息侯马援本朝洪武中重建每嵗春秋致祭】诸葛武侯庙【在景陵县白湖村去县一十五里】陆文安公祠【在荆门州西城外文安公宋陆九渊也尝知荆门军有惠政】岳飞庙【在府城南旧在东门外宋淳熙中建飞宋名将今称忠烈岳武穆公庙】
　　陵墓郢靖王墓【在府城南一十里】梁庄王墓【在府城南四十里二王俱本朝宗室】楚王墓【在京山县北八十里春秋时葬有大墓数十莫详其名】樊妃冢【在府城西松栢夹道妃春秋楚夫人也没葬此唐张九龄诗楚子初逞志樊妃尝献箴能令更择士非复罢从禽旧国皆堙灭先王亦莫寻惟传贤媛陇能结后人心】孙叔敖墓【在州之石板滩】羊角哀墓【在荆门州西南九十里左伯桃墓亦在马昔羊角哀与伯桃为友闻楚平王贤而归之道遇雪度不能俱生乃并衣与角哀伯桃入树死角哀至楚为上大夫王以伯桃贤备礼葬之角哀不忍巳荣自尽因附葬】闗羽墓【在当阳县西五里羽为蜀汉将呉吕蒙袭杀之葬于此】胡安国墓【在当阳县北一十五里其父渊墓亦在县北漳濵郷】
　　古迹竟陵故城【在府城南汉为县属江夏郡后废】石城【在府城西北晋羊祜镇荆州立石城以为固本朝筑城浚池以为城垣唐郑谷诗石城昔为莫愁乡莫愁魂散石城荒江人依旧棹舴艋江岸还飞双鸳鸯】新市城【在京山县南三十里汉光武起兵讨王莽尝聚于此后置县曰南新市西魏改曰富水】汉城【在府城南七十里濵大江旧传蜀汉将闗羽尝屯兵于此】风城【在五华山古风国之故城相传伏羲氏之后封于此】云杜城【在景陵县西北本汉县属江夏郡梁于此置沔阳郡城东南有郧城故国】却月城【在江口即汉末黄祖所守者】复州城【在沔阳州城北二里唐置宋端平初徙于沔阳镇】鱼复城【在故沔阳县东五十里】云梦城【在景陵县西即古云梦泽地】笑城【在景陵县东六十里相传宋将毕再遇与金兵对垒夜遁惟繋羊击鼔金兵觉欲追再遇不及矣为之大笑故名】石楼城【在沔阳旧州城西一十五里】青林城【在沔阳州城东一十里】荆台城【在荆门州东六十里梁时置安居县隋改曰昭丘又改曰荆台后省入当阳县】麦城【在当阳县东六十里相楚昭王所筑闗羽为吕蒙所袭自知孤穷乃走麦城即此】磨城【在当阳县东四十里荆州记麦城东有驴城沮水西有磨城伍子胥造此二城以攻麦城谚云东驴西磨麦自破】糜城【在当阳县东南五十里地名八渠或云三国时糜芳所筑】长寿废县【在府城内刘宋置长夀县西魏改长夀唐于县置郢州今省】富水废县【在京山县北七十里其地坦平可容千余家唐置县宋并入京山县】沔阳废县【郡图志楚王城元和志云杜县地图经宋至道三年省沔阳县为镇并其地入】曹武市【在京山县东四十五里魏武帝曹操征孙呉过此因名】范溉市【在沔阳州城西四十里濵汉江晋郑交甫南游过汉臯遇二女佩两珠交甫与之言曰愿请子之佩二女解佩与交甫懐去十步探之亡矣回视二女亦失所在】大隠林　小隠林【俱在府城南盖楚渔父钓处】莫愁村【在溪江西石城卢家有女子名莫愁善歌唱尝进入楚宫后人以其名名村宋项安世诗冉冉水上云曽聴屈宋鸣姢姢水中月曾照莫愁行王璜诗村近莫愁连竹坞人歌楚些下苹州】真珠坡【在景陵县西一十里土中有珠俗传昔有贾人贩珠覆舟于此颇着灵异乡人立祠祀之坡侧一名覆船冈】金鸡冢【在景陵县西一十里髙十余丈相传尝有金鸡鬬其上黄巢残破郢复二郡欲发之蛇蝎蜂虿羣起伤人不可近遂获免】
　　名宦南北朝庾域【梁文帝为郢州时辟为主簿叹美其材曰荆南杞梓加以□礼】欧阳頠【梁元帝时郢州刺史为人公正有匡济才】隋房彦谦【鄀州司马先是彦谦为长葛令政为天下第一超授都州民号泣相谓曰房明府今去吾属何用生为鄀久无刺史州务皆归彦谦甚有异政】唐狄仁杰【中宗时复州刺史有惠政】李齐物【天寳竟陵太守见陆羽于僧中异之授以诗后其子名复亦知复州周愿诗八十年前棠树隂竟陵太守公先人】令狐楚【郢州刺史在郡治尚寛大无苛政及代去吏民懐之】韦于【贞元中京山令革除奸弊黠吏破胆均赋省用歌声盈耳】卢防【复州刺史孟郊诗知音不韵俗独立占古风忽挂触邪冠逺逐南飞鸿肃肃太守章明明华毂躬髙山无平路楚水有惊□】崔訏【复州刺史韩愈有送崔复州序谓崔君之仁足以苏复人又云庆复人之将蒙其泽也】许浑【太和中郢州刺史平易近民政暇惟工诗咏】五代郭延鲁【唐复州刺史以亷平自励民甚赖之秩满州人遮道攀号】王彦超【周复州刺史宋太祖尝幸作坊宴射酒酣顾彦超曰卿曩在复州朕徃依卿何不纳我彦超降阶顿首曰当时臣一刺史耳勺水岂可容神龙上大笑】宋梁延嗣【开宝中复州防御使入朝太祖慰抚之曰使髙氏不失富贵尔之力也改濠州防御使】朱昻【淳化中知复州后为工部侍郎与弟协皆致仕归宰相张齐贤以下赋诗赠行以比二防】朱台符【景德初知郢州有治声政化大行】尹洙【景祐中以范仲淹党贬监郢州酒税其名益振】李参【知荆门军荆门嵗以夏伐竹输荆南造舟积日久多蠧恶不可用牙枝破产不能偿防请冬伐竹度其费以给遂除其害】王琪【宝元中知复州治效显著称为循吏在郡有诗云风迷楚客伤春野山晦荆王梦雨天】刘师道【知复州敏于吏事有治声吏民畏而爱之】吴昉【知荆门军钟相之党攻城昉阖室彼害二子雍澧在襁褓间得免开禧间立庙军城南赐额英□】洪适【知荆门军应诏上寛恤四事轻茶额钱他州代贡礼物辟试闱以复旧额蠲官田令不种者输租】王安石【京山丞在任赋咏最多有惠泽及民去任民皆思之】唐介【知复州有善政其子淑问亦通判是州】张坰【元符中知复州张耒以诗送之曰风流家世仁人后恺悌歌谣楚俗传】刘斡【崇寜初知京山县为人通敏闿爽好古不倦鼎新学舍士类作兴】范致虚【徽宗时通判郢州有直名召为右司諌】万俟湜【大观中知复州公勤清约有善政州人称之曰前有王琪后有万矣】岳飞【建炎末德安府制置使贼将荆超据郢州号万人敌飞提兵至郢超败投崖死遂复郢州】李诚之【知郢州知金人必败盟大修边防战攻守御之具卒保无虞】张孝曾【淳熙中知郢州筑隄百里以障水患民至今赖之】杨文仲【复州学教授明伊洛之学转运使印应飞辟入幕明婺妇寃狱应飞悉从文仲议且荐之】李森【为御史中丞时王黼秉政侍郎刘之纲侍婢乞假省亲入黼弟不复出邓闻于朝送台考实森以实间且劾其罪翼日奏毕黜知复州】陆九渊【绍熙中知荆门军民有防者无早暮皆得造于庭即为酌情决之多所劝释其有涉人伦者使自毁其状以厚风俗每旱祷即雨政行令脩民俗为变】郑文暹【知潜江县风化抚字黎元审察寃抑劳形案牍公正亷洁割断如流既去民立碑颂德】曾三聘【知郢州有冶行防韩胄为相指三聘为故相赵汝愚腹心坐追两官】赵文义【郢州都统制时吕文焕降元为乡道元兵水陆并至文义及范兴帅精骑数千拒之屡战多防援兵不继死之初开州之役其兄武亦死义焉】施子仁【知复州时元兵攻襄阳隋守张夀荆门守朱祖郢守乔士安皆委郡去惟子仁固守城陷死之】元陈天祥【郢复州等处招讨使经歴从国兵渡江因论军中事深为行省防改贾居贞所噐重】张庭珎【郢复州守以清慎自守始终如一丞相伯顔甚重之】白景亮【至正间守沔阳分民户为三等九甲以均徭役濬景陵河造浮桥以利民涉郡人德之】张寛【至正间守沔阳有亷能声尝值嵗涝民不聊生即请于朝给粟赈恤一郡之民赖以生全】聂炳【至正中知荆门州才半歳淮汉贼起荆门不守炳出募土兵复荆门及江陵未几贼复来攻炳昼夜血战城陷被执骂不絶口遇害】俞述祖【至正间为沔阳府推官时徐寿辉冦沔阳述祖发民兵捍御力尽城陷被执不屈骂不絶口遂遇害】丑闾【至正中知安陆府蕲贼曹法兴陷安陆丑闾被执不屈贼义而释之丑闾归谓妻侯氏曰我当死国汝何如妻曰生既同生死即同死夫妇即对缢而死贼具衣棺葬于城南新市】贾泰亨【京山县尹能振新学校有惠政民皆颂之】
　　本朝余彦诚【洪武间知安陆州赋役均平勤于抚宇民至今颂之】李文秉【洪武间知京山县奬励学校劝课农桑时称其亷能】应伯和【洪武间知荆门州律巳亷介治民仁惠去任惟琴书而已州人懐其德久而不忘】陈申【洪武末安陆州知州勉励学校均平赋役以亷能称】王孟【永乐中为沔阳知州亷介自持有文学善于抚字民至今称之】李震【知沔阳州刚介不阿善于抚字脩饰学校后以老去任民弗忍舍】严贞【景陵知县亷介有为孜孜爱民】从贞【安陆卫指挥同知居官清俭出入惟一家僮前导萧然若寒士领漕运尤爱惜士卒州为之謡虽三尺童子能颂其美省志】杨季安【永乐中知景陵县时沔水泛溢城邑俱壊安大脩隄防捍之民免胥溺至今赖焉省志】毛祥【正统初知京山县清心莅政节用爱人时县丞易纬亦能抚字父老相传云毛祥在任僚幕得人省志】陈询【正统间以侍讲学士知安陆州莅政寛简笃志古学惠爱在民久而不忘　省志】张葢【景奉初知京山县兴学校治豪猾杜絶私门苞苴不入歳饥积谷万余石尽发赈之贫民全活至三万余口士民立碑颂徳　省志】钟顺【景泰中知沔阳州防慎爱民时剧盗周礼洪侵扰荆沔顺计擒之士民安业立生祠于沧浪亭上　省志】隂子淑【知荆门州鲠介不阿保民如子兴学惇伦士习丕变州人为立去祠并作循良十咏诗以美之　省志】姜英【成化中知当阳县莅事公勤临民平易惠政甚多去后民歌之曰姜当阳古循良自去后德难忘　省志】姜绾【成化末知景陵县时制度简陋蠧弊荐深绾刷剔振作复为规画兴学垦田以文章饰吏事乃民懐吏畏百姓立碑以识遗爱焉　省志】董杰【治中知沔阳州时大旱蠲租开廪赈乏民赖更生省志】陈良玊【正徳中知景陵县事无易剧审发无不竒中时单骑行田间劝课与诸生如家人父子论议日夕不倦一邑翕然称治脩筑城坦民无劳费　省志】储洵【嘉靖中以兵部郎中谪知沔阳时郡数荒歉民力雕瘵洵专务休息尝赈饥移粟分给逺近征需不急者皆罢以身任咎无所顾忌后流亡尽复合郡安堵又奏修隄防言甚剀切至今赖之　省志】范昕【嘉靖中同知承天府严明刚介清苦自持忤镇守太监廖斌诬奏谪戍南海坚贞之节始终如一御史包节称其居官亷防应变闲豫人所难及云　省志】萧廷达【嘉靖初知潜江县刚介清苦人所难及修学校建仓储江汉水溢齧学官障以石督民筑堤防邑赖以全厥功甚伟　省志】
　　流寓吕大防【蓝田人宋元祐初为尚书左仆射与范纯仁同心辅政宣仁太后崩出知永兴军未几言者论其隳壊役法贬秘书监居郢州哲宗问其兄大忠曰大防安否为朕寄声问之二三年可复相见也】张伯常【河南人隠而不仕移居郢州司马光送以诗曰楚江白逶迤楚山碧参差玉炊稻粒长缕切鲙鱼肥】孙何【蔡州人父镛知荆门军何与弟仅读书荆门之东山宋淳化咸平中兄弟相继皆为状元】赵吉甫【其先蜀人徙居玉沙与鲁斋许衡友善衡至武昌首问吉甫谓人曰吉甫天资聪俊髙某一着则其人可知矣自号拙存以文学名于世】易炳文【襄阳人元末随父友旺徙居沔阳父丧炳文庐墓六年哀慕终身时人异之多遣子弟从之游乡人称易孝子居前有池产莲一蔕二花人以为孝所感】
　　人物汉汉濵老父【桓帝幸竟陵过云梦百姓聚观老父独耕不辍尚书郎张温异之使问焉笑而不答温遂下道与言老父曰请问天下乱而立天子耶理而立天子耶昔圣王宰世茅茨不剪而万人以宁今子之君劳人自纵何忍观乎温大慙问其姓名不告而去】邓元起【南郡当阳人少有胆斡仕南齐为武宁太守梁武起兵元起率众与武帝防中兴初为益州刺史天监初封当阳县侯后为右卫将军卒谥忠侯】唐陆羽【竟陵人为南海帅从事又诏除太子文学皆不就为人髙防自称桑苎翁雅嗜茶尝着茶经三篇】宋张徽【景陵人以诗名世所着有沧浪集司马光范纯仁皆与之友善弟彻七持使节八割郡符公清超迈计日受俸其遗表云神虽去干忠不忘君】张迪【景陵人元丰间举进士累官諌议大夫有争臣风烈】毕渐【潜江人绍圣元年状元为膳部员外郎出知荆南府事以文学致身刚介自立时人以其典乡郡荣之】朱震【荆门军长林人政和中进士为国子博士绍兴间选建宗子首开资善堂以震为中书舍人兼翊善累迁翰林学士经学深醇人称为汉上先生所着有汉上易解弟巽亦富学号为二朱】陈嘉言【景陵人为郡学谕文行为乡里所推开禧间金人犯景陵胁众使降嘉言厉声辱骂自沉于水同室六人俱死】别之杰【郢州人嘉定初进士累官知江陵府湖北安抚副使进端明殿学士加兵部尚书淳祐中为防知政事宝元初卒特赠少师】祝松【景陵人举进士初调长春簿端平初以城誓死守古郢遗民立祠祀之】元张渊道【景陵人与弟从道文学俱优同举进士渊道厯官至秘书监都事从道武昌路通城县达噜噶齐】本朝张从道【京山人洪武中乡举除庐州府通判勤能有声永乐初求贤用当道荐陞徽州府知府在任尽心民事有古循吏风后调永平府政声益振】虞信【沔阳人永乐间擢监察御史陞四川按察司副使山东按察使吏畏民懐终河南右布政使】欧阳谦【沔阳人举明经授耀州学正陞监察御史改编脩转考功郎中优于文学所着有沧浪集】从龙【安陆州人领天顺乙酉科乡试授知县陞知麻哈州时民被髪左袵龙教以冠裳书史遂成衣冠文物之区民生祠祀之以同知致仕乡人独称其刚正云　省志】王希旦【京山人成化中进士授南京大理评事迁广东佥事徭人懐德畏威时海北讨黎军需不缺班师日军民遮道颂之　省志】刘珏【沔阳人成化初进士选庶吉士授户部主事尝督粮九江羡余悉贮府库寻守常州亷明勤慎吏民敬惮以忧归服阕起处州以父丧感疾卒毘陵至今祀之　省志】郭轩【景陵人成化庚子乡荐授卢氏教谕以师道自任多所造就迁福建连江知县与丞不合卒于官丞制之不得发县诸生为扶柩而出轩以刚正见重士类诸生显者过县必徃拜其墓省志】周宪【安陆州人治癸丑进士歴刑部员外郎上疏言事调兖州通判复职晋郎中擢大理知府转江西按察司副使正德间征华林寨冦宪策马先驱援兵不至死之赐祭葬赠按察使谥节愍子干亦死于难诏旌其门曰孝烈　省志】鲁铎【景陵人治壬戌举礼部第一擢进士选庶吉士累迁国子司业南京祭酒改北京屡歴成均其教主于理道不屑章句南北士多所造就谢病归卒谕祭谥文恪　省志】沈文华【钟祥人治中进士授刑部主事尝上疏直学士程敏政之寃陞员外郎歴官陜西提学副使严立科条振作士气八郡之风翕然以变以忤权贵左迁防议遂谢政归省志】夏宠【京山人防有神觧读书五行俱下多综贯执礼论议方严正德间麻城贼攻其家父昌捍之力屈呼宠并逃时宠母未葬不去遂衰服迎贼贼义之以无贿竟执以去寻放归后举乡试　省志】祁杲【潜江人正德辛已进士授御史议大礼忤防廷杖几毙疏劾席书憸邪侧目巡视盐法鹾政大举转河南佥事擒灭流贼陞云南副使民夷懐惠进防政上疏乞休归　省志】童承叙【沔阳人正徳半巳进士选庶吉士授编脩晋国子司业训士以文有成绩进左庶子兼侍读工诗得唐人体文有雅思其材足称云　省志】王宗茂【京山人嘉靖丁未进士拜南道监察御史侃直信毅志度不羣时柄臣威慑一世宗茂疏击之被谪未几卒于谪所　省志】钱錞【显陵卫人嘉靖庚戌进士知江隂县性刚果遇事敢为时倭夷冦乱錞与战死之赐光禄少卿防一子立祠江上祀之　省志】髙岱【京山人嘉靖庚戌进士官郎中出为景藩长史好读先秦古文为唐人诗多论著有鸿猷録樵论楚汉余谈弟进士嶨乡荐皆有才名省志】商大节【钟祥人歴官都察院右佥都御史平生慷慨负竒气故所至风裁勋誉卓乎出士人右諡端愍　省志】欧阳柟【潜江人事亲笃孝一日羣冦入室获其父挺以身代贼怒断指流血父赖兔及官德兴郎多善政值巨贼迎祥横啸江汉率兵俘贼行阵又捐上赐金三百以赈民邑为建亭义之】刘垓【潜江人隆庆辛未进士授太平司理有声转祠部恳救呉赵二太史廷杖忤执政被谪再起云南学宪得士心谢政归剏同仁书院讲学置义田仓冢赈贫卒祀乡贤省志】
　　列女王氏【马把揽妻沔阳人年二十五夫死力贫守节永乐间旌　省志】任氏【呉景妻沔阳人景卒任年二十有五誓以死守躬自训子钦十年不出户姑病痿痹抱持左右寝处必偕每夜焚香吁天愿以身代有呕吐则举盂以侯急或手承姑殁竟絶荤蔬食比葬得二白兎人以为孝感云治中旌省志】熊氏【袁子杰妻沔阳人孀居时年二十四治中旌　省志】髙氏【吴纹妻沔阳人适武昌吴纹纹卒无子髙守节四十余年正德中旌　省志】曹氏【卢友杰妻当阳人治十六年夫卒守节嘉靖二十八年奏闻表旌省志】胡氏【唐与言妻京山人与言为邑诸生胡归事之才二嵗而与言卒无子胡守节四十余年嘉靖中旌　省志】何氏【景陵人夫亡守节隆庆二年知县万梁以闻于朝旌其门省志】
　　仙释董仲【汉董永子母乃天之织女故仲生而灵异数篆符镇邪怪尝游京山潼泉以地多蛇毒书二符以镇之其害遂絶今篆石在京山之隂】独孤摽和尚【住潼泉山趺坐而逝偈言未来事后皆騐】萧行美【沔州人年九十余独行履素常游对融山遇一老人自称张先生指草一丛曰移草栽之可煑铁成银戒之曰切不可泄行美受教遂移草归后试之果如其言久之泄其事一夕大风雨漂失其草再入山访之不复有矣】
　　襄阳府【东至徳安府随州界二百一十里西至陜西汉中府平利县界一千里南至承天府荆门州界一百八十里北至河南南阳府新野县界九十里自府治至南京三千七百里至京师六千八百六十七里粮六万三千七百石零】
　　建置沿革禹贡荆豫二州之域天文翼轸分野周为谷邓鄾卢罗鄀之地春秋时属楚秦为南郡南阳郡地汉因之东汉末刘表为荆州刺史徙治襄阳县三国魏始置襄阳郡治宜城以地在襄水之阳故名晋亦为荆州治所东晋于襄阳侨置雍州梁置南雍州西魏改曰襄州隋初郡废州存立山南道行台并总管府帝时州府并罢复置襄阳郡治襄阳县唐初复置襄州山南东道治此后为襄阳郡又为襄阳府复为襄州五代梁唐置忠义军宋复为襄阳府元改为襄阳路本朝复为襄阳府领州一县六
　　襄阳县【附郭本汉旧县属南郡新莽改为相阳东汉复旧建安中置襄阳郡以县属焉隋唐宋皆为襄州治元仍旧本朝因之编户三十五里】宜城县【在府城东南一百二十里本楚鄢县秦为邔县地属南郡汉置宜城县晋襄阳郡治此刘宋属华山郡梁改为率道县隋属襄州唐属鄀州寻改属襄州以汉南县省入天宝中复改为宜城县宋元仍旧本朝因之编户一十七里】南漳县【在府城西南一百二十里本汉南郡临沮县地晋置南漳县属襄阳郡后废西魏置重阳县后周置沮州寻废改县曰思安隋复改南漳县属襄州唐因之宋省中庐县入焉元仍旧本朝因之编户三十五里】枣阳县【在府城东北一百四十里本汉南阳郡蔡阳县地东汉分立襄乡县后魏于此置南荆州西魏改昌州后周置广昌郡改县曰广昌隋废郡改枣阳县因枣阳村为名大业初置春陵县后废唐属唐州后改属隋州宋陞为枣阳军元复为县属南阳府寻改属襄阳夲朝因之编户四十五里】谷城县【在府城西一百八十里本春秋谷国汉为筑阳县地属南阳郡晋属顺阳郡梁置义城县及郡后周废郡隋改县曰谷城属襄州唐初置鄼州寻罢以县属襄州宋属襄阳府元仍旧本朝因之编户四十五里】光化县【在府城西北一百八十里本春秋谷国秦汉为隂鄼二县地鄼即萧何封邑属南阳郡晋属顺阳郡西魏置隂城县属鄼城郡后周郡废隋以县属襄州唐废为隂城镇宋置光化军领干德县熙宁中军废改干德为光化县元属襄阳府本朝因之编户三十七里】均州【在府城西北三百九十里禹贡豫雍二州之域春秋属糜战国属韩及楚秦汉为武当县属南阳郡三国魏属南乡郡晋属顺阳郡后魏置武当郡寻废南齐置始平郡后改齐兴郡梁兼置兴州后周改曰豊州隋初废郡改州曰均州大业初州废以县属浙阳郡唐初复置均州天寳初改武当郡乾元初复为均州宋置武当军元复为均州皆治武当县本朝省县入州编户二十九里】
　　郡名襄阳【魏名】
　　形胜跨连荆蜀控扼南北【本朝实録】外带江汉内阻山陵【吴鲁肃说孙权云】水陆之冲御冦要地【魏司马懿云】挟大汉以为池面崇山以为固【晋顺阳国碑】檀溪带其西岘山亘其南【晋习凿齿云】北接宛许南阻汉水【晋庾亮表】南极湖湘北控闗洛【宋陈亮传】东连汉沔西彻梁洋【均州志】
　　风俗江汉之俗好游【毛诗汉有游女传云江汉之俗其女好游汉魏以后犹然如大堤之曲可见也】其民尚文其俗尚侈【襄阳图志宋玉王逸张梯习凿齿之徒实生此土故其民尚文北鱼南徐之习不替故其俗尚侈】尚礼义经借【隋志襄阳四方凑防故益多衣冠之绪稍尚礼义经借焉】其俗朴陋【旧图经】信巫鬼重淫祀【均州地理志】人民朴野【宋陆恺均州宗海楼记】俗好楚歌【宋晏殊类要】劲悍决烈兼秦楚之俗【宋范子长郡县志】居室多编竹代陶瓦【郡志】
　　山川襄山【在府城西五里】紫葢山【在府城西北五里宋时改名中岘山】虎头山【在府城南五里元阿珠过襄阳尝驻马此山指汉东白河口曰若筑垒于此襄阳粮道可断也后遂筑鹿门新城等堡】鳯山【在府城南五里唐书孟浩然传云楚泽曾为刻碑鳯林山南即此】岘山【在府城南七里晋羊祜每登此山置酒尝谓从事邹湛曰自有宇宙便有此山由来贤哲登此者多矣皆湮灭无闻湛对曰公徳冠四海闻望当与此山俱传祜殁襄人感其德立祠刻碑其上见者莫不流涕唐孟浩然诗人事有代谢徃来成古今江山留胜迹我辈复登临水落鱼梁浅天寒梦泽深羊公碑尚在读罢一霑巾】栁子山【在府城北七里檀水出其下又有栁子水梁简文为州日泛舟穷栁子之源是也】望楚山【在府城西南八里旧有三名曰楚山马鞍山防山图经秦与齐韩魏攻楚方城秦军登山以望楚因名一云宋武陵王骏屡登陟以望见鄢城改今名晋刘山简九日尝登髙于此】万山【在府城西一十里旧与南郡邓县分界相传郑交甫所见游女处此山之下曲隈是也襄沔记以紫葢山万山岘山谓之三岘】卧龙山【在府城南一十里下有髙阳池】白马山【在府城东南一十里山有白马泉故名南雍州记每年刺史三月三日褉饮于此】谷隠山【在府城东南一十三里晋习凿齿隠遁处一作谷隠旧有紫金寺】隆中山【在府城西北二十五里下有隆中书院汉诸葛亮尝隠于此】独乐山【在府城西北二十八里诸葛亮尝登此】百丈山【在府城南三十里旧传有麝香兽栖止刘表遣人采药遇坎穴得麝香数斗如石莲馨香芬馥非世所有元兵逼襄阳宋来兴国以百艘侵百丈山即此】鹿门山【在府城东南二十里旧名苏岭上有二石鹿因改今名汉厐德公唐厐缊孟浩然皮日休俱隠居于此浩然诗渐至鹿门山山明翠微浅昔闻厐德公采药遂不返隠迹今尚存髙风邈以逺杜甫诗昔日厐德公未曽入州府襄阳旧问处士节独苦擕家隠鹿门刘表焉能取】伏龙山【在府城西南三十里宋曽巩守郡日祷雨数应】太岳太和山【在均州南一百二十里山有二十七峯三十六岩二十四洞五台五井三泉三潭初名仙室山又名太岳山真武奉元君之言游览至此改名太和其中一峯最髙者旧为天柱峰亦曰紫霄峰岩曰紫霄岩因栖止脩炼后人谓非武不足以当之又更名武当山本朝永乐中营建宫馆一新复改今名】石阶山【在太和山一名华岳地肺一名肺山福地有救穷草冬夏不枯月食三寸絶谷不饥】女思山【在太和山汉来歙曾孙女嫁为河内张德子妇随夫还至此山南望其父母思慕而死遂葬于此】外朝山【在太和山后诸山皆朝拱太和山唯此山外向】鸡鸣山【在太和山之西】牛头山【在均州城东北五十里其山髙险昔人曾于此置闗上有一石形如油瓶名油瓶闗】大观山　小观山【俱在均州东南汉江中】五车山【在宜城县东北二十里俗传有厐居士舁金弃此山下】石梁山【在宜城县西三十里形似桥梁上有厐德公祠】赤山【在宜城县东南八十里土石皆赤下有深潭相传周吕望尝钓于此名钓鱼洞】清溪山【在南漳县临沮城界内其山髙峻东有泉晋郭璞为临沮长尝游此赋诗云清溪千余仞中有一道士】十防山【在南漳县北一十五里】舞旗山【在南漳县东二十里】四望山【在南漳县南三十里东望襄阳西望房县南望荆州北望谷城皆见故名一名太府山】老鸦山【在南漳县南五十里上接文阳洞下接三泉山周廻四十余里洞险峻幽深人不可近相传龙神所居俦雨有应】八叠山【在南漳县西六十里晋司马懿凿山开道屈曲八叠因名】羊角山【在南漳县西一百二十里】司空山【在南漳县西一百三十里】鸡头山【在南漳县西一百八十里北临漳水一名临漳山】荆山【在南漳县西北八十里山三面险絶惟西南一隅通人径山海经曰其阳多铁其隂多赤金山顶上有池旁有石室相传卞和宅上有抱玉岩今鳯阳府亦有此山】狮子山【在枣阳县南四十里上有汉光武庙】甘泉山【在枣阳县东北四十里地肥而水甘故名】武王山【在枣阳县东五十里世传楚武王尝猎此乂名覇山】资山【在枣阳县东南六十里其上深邃阔逺可以耕种脩篁大木环山之民皆资焉故名】椒山【在枣阳县东北六十里上有寺】瀴源山【在枣阳县南七十里山有二石名东西石虎】赤眉山【在枣阳县西北八十里相传赤眉尝军此山下地名北寨】谷山【在谷城县西北一十里有古谷城即春秋谷伯绥旧国又有谷神山在县西一十里上有石城】屏风山【在谷城县北九十里昔白玉仙人得素书于此】薤山【在谷城县西南六十里山有孤竹三茎三年生一笋笋就竹死代谢不巳每诸山云起此山无云终不雨土人以为验】马窟山【在光化县东五里中有石窟相传汉时有马数百匹従此窟出形小似巴滇马三国时呉陆逊攻襄阳又值北穴有马数十匹出逊载还建业蜀使来有兵家滇池者识其马色云亡父所乘对之流涕】固封山【在光化县西北一十里山之东旧为晋顺阳王城本名崇山唐改仐名】三夫人峰【在均州南状若博山香炉】谢公岩【在府城西南五里昔谢希逸游此故名】书字崖【在均州北五里其崖髙峻上有字刻】九十九冈【在枣阳县东宋邢居实诗岐路剧羊肠重冈九十九】圣人洞【在府城南二十里唐贞观间见一翁游此形服异常故名】仙女洞【有二一在府城西北三十里一在南漳县西南五里抱玉岩东】黄龙洞【在府城南三十里】圣马洞【在南漳县治西南有石室可容二三十人旧传有白马饮水其中】汉江【源出陇西嶓冡山由汉中流经郧县均州光化至府城北又东南经宜城抵安陆州至大别山入于江其水因地而名曰漾曰沔曰汉曰沧浪盖总名为汉别言之则有四耳唐杜审言诗楚山横地出汉水接天回元诗嶓冡去年寻漾水襄阳今日渡江濆】清泥河【在府城西北源出均房宋末以襄阳受围五年即其地造轻舟百艘】白河【在府城东北源出南阳府鄀州界下入汉江】唐河【在府城东北一百里源出唐县入汉江】曽河【在均州南六里源出太和山东流经城南入汉江州东南七十里又有浪河源亦出太和山东流入汉江】清凉河【在南漳县东一十二里源出西溪洞与蛮河合】漳河【在南漳县南一百三十里其水由当阳境入汉江】滚河【在枣阳县西南合白河入汉江】泌河【在光化县东南流至府界与白河相合入汉江】蛮河【发源自房县界经南漳入宜城西南六十里入汉江桓温避父讳改名夷水】鸭湖【在襄阳县汉昭烈乘的卢越檀溪曾经此】襄水【在府城西北源出栁子山北流为檀溪南流为襄水又名涑水荆州记云水中有物如马甲如鲜鲤七八月中好在碛上自曝膝头似虎掌小儿不知欲取戏弄便杀人】均水【在均州前汉地理志丹水东流入均水】沧浪水【在均州北四十里即禹贡沧浪之水】潮水【在南漳县西一百里其水一日一潮】浕水【在枣阳县南源出浕山汉张衡南都赋澧泺浕是也】瀴水【在枣阳县东西流入汉江西魏置瀴源县以此名】檀溪【在府城西四里汉昭烈乘的卢西走至此溪一跃而过梁武帝镇荆州潜造器械伐竹木沉檀溪为舟装之备即此处今巳涸】磨针涧【在太和山北真武脩炼久之未契元亟欲出山至此涧忽遇老妪操铁杵磨石上问磨此何为妪曰为针耳曰不亦难乎妪曰功至自成真武大悟即返岩精脩卒得上道因名曰磨针涧】沉碑潭【晋杜预南征纪功勒为二碑一立万山上一沉万山下潭中唐鲍溶诗襄阳太守沉碑意身后身前几年事汉江千古未为陵水底鱼龙应识字】昭王井【在宜城县唐韩愈宜城驿记井北有楚昭王庙】王粲井【有二一在万山东粲有故宅在焉唐杜甫诗吾家碑不昧王氏井依然一在习池上宋孙信臣诗王粲初开井山翁旧醉池】葛井【在府城西荆州记诸葛亮宅有井】龙井【在太和山】甘露井【在太和山南岩宫前】甘泉【有二一在府城西南七里一在太和山后】饮马泉【在府城西南一十里旧传闗羽尝饮马于此】金泉【在均州治宋王齐作记】白花泉【在太和山】参斗泉【在均州东其水汲之虽干人不减不汲亦不増相传参斗二星下临因名】金沙泉【在宜城县东其水造酒甘美世谓宜城春又名竹叶春久湮塞】珎珠泉【在宜城县东七十里流入汉江】一椀泉【在南漳县西三百里歇马庙傍石上有坎仅容水一椀取之不竭】温水泉【在光化县南五里一名温水河旧有一泉其水温暖今塞河尚存】习家池【在府城南八里后汉习郁尝穿此池依范蠡养鱼法中筑钓台临殁谓其子曰必葬我近鱼池后山简镇襄阳每出游多之池上置酒辄醉名之曰髙阳池宋曾巩诗未脱迂疎笑山简更须同上习池游王安石诗遥想习池寒月夜几人谈笑伴诗翁】黒龙池【在府城东五里水深而碧唐牛僧儒尝祷雨于此】濯笔池【在府城南虎头山相传汉昭烈濯笔于此】盐池【在太和山东南一百里水气袭于草上如盐】珎珠池【在南漳县北三十里双池寺内人于地傍蹴嘑则四围水涌跳如珠】石羊池【在枣阳县南三里池上有石如卧羊】莲花池【有三一在枣阳县西南二十里一在县东三里霍山顶一在均州城西南五里皆种莲】蔡子池【在枣阳县蔡伦宅傍宋王安石诗波工手诧今様鱼网肯数荆州池】木里沟【在宜城县后汉王宠为刺史凿广水与木里沟灌田六千顷宋县令陈表臣复脩以广灌溉起水门四十六通旧陂四十有九】长渠【在宜城县西荆及康狼楚之西山水出二山之间曰沔水楚屈瑕伐罗及鄢乱次以济是也秦白起攻楚去鄢百里立碣壅是水为渠以灌鄢遂防楚都宋曽巩有长渠记】蔡洲【在府城东北汉水中后汉蔡瑁居其上曹操尝造其家】斩蛟渚【在府城北沔水先有蛟为患汉邓遐守襄拔剑入水蛟绕其足遐挥剑斩之自此无蛟患】觧佩渚【在府城西一千里昔郑交甫游于江汉之渚遇湘妃二女觧佩玉赠之即此处宋顔荛诗爽籁尽成鸣鳯曲游人多是弄珠仙】白公湍【秦白起伐楚涉此水因名】袁曹渡【在谷城县曹操袁术争渡于此】
　　土产沙金【南漳宜城谷城三县出】蔗　柑　紫姜【俱襄阳县出】石青石碌【俱南漳县出】山鸡　万年松　骞林叶　灵寿杖黄精　茅香【俱太和山出】鳊鱼【汉江出襄人以槎断水鳊多依槎因谓槎头鳊】樃梅【在太和山相真武折梅枝寄樃树之上仰天誓曰吾若道成花间果结后竟如其言今树尚存名樃梅】
　　藩封襄王府【在府治东南本襄阳卫公署正统二年改建】宁乡王府　枣阳王府　阳山王府　镇宁王府　隆庆王府　永城王府【俱在襄王府东北】
　　公署襄阳卫【在府治西南正统初建】襄阳防卫【在府城内天顺初为襄府置】均州守御前千户所【在州治东南】
　　学校襄阳府学【在府治东元燬本朝洪武五年重建】均州学【在州治东南元燬本朝洪武四年建正统中再建】襄阳县学【在府治东北洪武四年建天顺间重建】宜城县学【在县治东南洪武五年建】南漳县学【在县治东宋建】枣阳县学【在县治南元大定初建】谷城县学【在县治东南宋建欧阳脩有记】光化县学【在县治东南宋建以上四学俱本朝洪武五年重建】
　　书院昭明书院【在府学西本朝江道昆建】隆中书院【在隆中山蜀汉诸葛亮尝寓此后人因建庙祀亮元改为书院】鹿门书院【在府治南任显宗居此】鳯栖书院【在府治东厐德故宅后为寺正德中复为书院祀厐统司马徽】
　　宫室文选楼【在府治西梁昭明太子统所建聚贤士刘孝感庾肩吾徐防江伯操孔敬通惠子恱徐陵王囿孔烁鲍至等十余人号曰髙斋学士着文选于此今有台址存】山南东道楼【旧府治有唐李阳氷篆山南东道四大字并碑文宋端平间襄阳失守碑芜没淳祐间髙达复襄之后程士元复创层楼下跨市路南观羣山北望中原为一郡之胜】宗海楼【在均州城东宋陆恺记下临清汉江山映帯景物之变无穷】太和楼【在均州城面太和峯为一州壮观】霁景楼【在光化县宋李豸诗层楼压清汉初上便忘归夕霭藏平野晴烟漏翠防】南平楼【在府治前元守师杨珪建姚燧为之名】狮子楼【在襄阳县西南洪武初建绘狮子于上以镇楚山故名后燬今置石狮于上作亭覆焉】爱岘阁【在府城旧漕治占三岘之胜得中岘为多】御书阁【在南漳县学贮御书】学业堂【在府治南旧传汉诸葛亮读书之所】雄览堂【在府治宋建又有雅歌筹边二堂亦在焉】乐善堂【在府治梁简文为晋安王镇襄州日画前刺史李阳等十三人像于堂因名】光禄堂【在府治南宋史中辉以光禄卿守襄阳时建故名】闻喜亭【在府治唐太守裴坦建赵璘撰记宋欧阳脩有诗】岘山亭【在府城南岘山上宋熙宁初史中辉因旧重建欧阳脩记有云岘山临汉上望之隠然盖诸山之小者而其名特着于荆州者岂非以其人哉其人为谁羊祜叔子杜预元凯是已方晋与呉以兵争常倚荆州以为重二子相继于此遂以平呉而成晋业其功业巳盖于当世矣至于流风余韵蔼然被乎江汉之间者至今人犹思之山故有亭世传以为叔子之所游止也故其屡废而复兴者由后世慕其名而思其人者多也】孟亭【在府治南唐王维建画孟浩然像初名浩然亭后刺史郑诚谓贤者名不可斥改今名】望海亭【在府城南卧龙山上唐李绀诗湖月上时防厘满海涛生处辨云齐】汉广亭【在府城南望羣山环绕汉水映带平陆万里使人感慨一名北顾亭】涌月亭【在府城南岘山】渔乐亭【在府城外竹栁隂森清流贯其间】紫云亭【在均州浄乐宫内宋晁端夫云面迎武当之叠嶂左瞰汉江之巨浸本朝永乐十七年奉勅重建】望仙亭【在均州旧记有云西南絶胜之境】尹公亭【在均州宋尹洙谪居时建】卧牛台【在枣阳县汉光武尝骑青牛于此】呼鹰台【在府城北二十里汉刘表好鹰鸣尝登此台歌野鹰来曲宋苏轼诗莫上呼鹰台平生笑刘表李豸诗呼鹰复何用卧龙独不顾】刘琦台【在府治东二里即刘表子琦与诸葛亮谋自安计登楼去梯处也】飞升台【即真武飞升之所】元始台　礼斗台【以上三台俱在太和山】广昌馆【在枣阳县北唐韩愈诗白水龙飞度几春偶逢遗迹问行人丘坟发掘当官道何处南阳有近亲】夕阳馆【在枣阳县东唐孟浩然诗歌知近楚投馆忽如归鱼堰田畴广章陵气象防】
　　闗梁鳯林闗【在岘山羊祜庙南】禹迹桥【在太和山紫霄宫东北五里相传禹平水土曾留迹于此久圮本朝永乐十年复建】骕骦桥【在枣阳县东八十里左传唐成公有两骕骦马桥名取此有石刻骕骦桥三字】救生桥【在府城西南五里城三面距江水决则城浸唐神龙间民由此登山避水故名】金鼠桥【在府城南五里相传昔农夫耕田获一金鼠故名】炮石桥【在府城北一十里宋吕文焕守襄阳元军立炮石于此攻城】檀溪桥【在檀溪上】周济桥【在枣阳县西五里】
　　寺观圆通寺【在府治东唐建】云封寺【在府治东三里即厐统宅】谷隠寺【在府治南一十里晋建唐元诗贪过谷隠寺留读岘山碑】鹿门寺【在府城东南三十里旧名万寿西晋时建】报恩寺【有二一在均州城北一在宜城县西】普济寺【在南漳县东】崇宁寺【在谷城县东南】福严寺【在光化县东北以上三寺俱宋建】大岳大和宫【在太和山天柱峰铜殿金饰】天玉虚宫【在太和山紫霄展旗峰北】兴圣五龙宫【在太和山大顶西北又有行宫在均州城南】太紫霄宫【在太和山展旗峰之西】大圣南岩宫【在太和山大顶北以上五宫俱永乐十年勅建】遇真宫【在太和山去天玉虚宫八里永乐十五年勅建】浄乐宫【在均州城内永乐十七年勅建】都观【在府治西南元建】妙观【在光化县西南宋建本朝洪武初重脩】
　　祠庙比干祠【在均州比干殷少师宋杨恢知州日以其裔居此土因为立祠】谷伯庙【在谷城县北八里春秋谷伯封于此后人立庙祀之】楚昭王庙【即春秋楚王轸也】楚襄王庙【即战国楚王横也二庙俱在宜城县境】萧何庙【有二一在光化县治西北旧传汉时建遗址尚存一在南漳县治前何封鄼侯故郡人祀之】鹿门庙【在鹿门山汉习郁以侍中从光武幸犁丘与光武俱梦见苏岭山神后光武封郁襄阳侯使立苏山神祠二石鹿夹祠前神道百姓谓之鹿门庙】刘表庙【在襄阳县宋曽巩诗景升得二蒯坐论胜凶残正当丧乱时能使憔悴寛缤纷多士至肃穆万里安能收众材助图大信不难】诸葛亮庙【在府城西南伏龙山唐封武灵王宋赐英惠庙额加号仁济】羊祜庙【在岘山上创自西晋至今祀焉】忠节祠【在凰凰山之阳祀本朝平蛮将军王忠】
　　陵墓楚昭王塜【在习池北南齐建元中盗发塜得古书竹简青丝编简后沈约亦得数简以示刘绘绘云周礼逸篇】楚庄王塜【在府城北邓城镇鄾城内春秋楚王旅葬于此】南顿君墓【在府城东二十七里即汉光武父南顿令钦也】宋玉墓【在宜城县东南二十二里】淳于髠墓【在宜城县北二十里善谑驿中髠战国时人驿即髠放鹄之所后卒葬于此】岑彭墓【在枣阳县东北四十里】习郁墓【在习家池上】娄寿墓【在光化县东南十八里有碑汉熹平中立题云元儒娄先生碑宋欧阳脩迁干德令尝率县学生拜之】黄宪墓【在宜城县北官路东】刘表墓【在府城东】孟浩然墓【在鹿门山故居宋顔荛诗可怜垂世诗千首换得荒坟数尺碑】任亨防墓【在南鳯山亨泰状元官礼部尚书勅葬】王忠墓【在鳯凰山忠王信父死国难母岳氏守节诏旌忠为忠臣赠都督岳为节妇太夫人勅葬】
　　古迹樊城【在府城北汉江上与襄阳对峙即周仲山甫所封樊国闗羽围曹仁于樊即此西魏于此立安养县唐改为临汉县】邓城【在府城东北二十里本春秋邓国地南齐将曹虎镇此元魏孝文围之经月不下唐于此置临沮县又改邓城县宋废入襄阳其旁近乂有牛首安阳古城红崖白河沙河渔兰新城淳河洨河十城宋末元兵围襄阳筑此于要津以絶其援故址尚存】谷城【在谷城县西北五里即谷国】罗川城【在宜城县西故罗国地】罗国城【在南漳县东南八十里春秋楚使莫敖伐罗即此后罗因徙枝江】鄾城【在邓城南八里即古鄾子之国左传桓九年楚师围鄾即此】鄼城【在光化县东北汉江上秦为防县汉封萧何于此梁立防城郡后周废入隂城】舂陵城【在枣阳县南三十里汉记云元朔五年以零陵泠道舂陵乡封长沙王子买为舂陵侯至戴侯仁请徙南阳元帝时乃徙蔡阳白水乡为舂陵侯望气者苏伯阿见舂陵城唶曰气佳哉欝欝葱葱及光武即位改曰章陵蔡阳汉属南阳郡今属枣阳】岑彭城【在枣阳县东北二十里汉岑彭牧马处】隂城【在谷城县北左传迁隂于下隂即此汉为隂县属南阳郡西魏改曰隂城县今城存】延岑城【在谷城县西南八里岑汉南阳人起兵武当于此筑城】中庐城【在府城南汉为县东汉时为侯国隋改曰次卢宋省入南漳县今城址在南漳县东五十里】临沮城【在南漳县境汉置县属南郡东汉为侯国晋属襄阳郡】山都县城【在中庐镇秦置县属南阳郡东汉为侯国】宜城故城【在宜城县南九里本楚鄢县汉改曰宜城属南郡其地出美酒梁元帝诗宜城醖酒今朝熟停鞍系马暂栖宿】犁丘城【在宜城县东汉书印县下有此城】南阳城【在枣阳县东南三十二里旧传晋司马周偘所筑】三王城【在均州前汉未王康王常王鳯三人各筑一城故名】夫人城【在府治西北晋朱序镇襄阳符坚遣将围城序母韩氏谓城西北角必先受领百余婢并城中女丁于其角筑城二十余丈贼攻西北角果溃众守新筑城贼遂引退襄阳人因名夫人城】大隄城【在府城外唐李白大隄曲汉水横襄阳花开大隄暖刘禹锡诗酒旗相望大隄头隄下连樯隄上楼日暮行人争渡急浆声咿哑满中流】废筑阳县【在谷城县东四里汉为县萧何之子封筑阳侯即此梁置郡隋废郡改县曰谷城】废干德县【在谷城县宋分谷城置此县后改为光化县】废乐乡县【在府城南二百二十里本春秋邓国地西魏以县置郡州隋属郢州唐属襄州五代周并入宜城县】濮王宫【在均州城唐太宗第三子泰初封魏王太宗废太子承干欲立泰长孙无忌因请立晋王治改封防濮王居于此即干明寺址】牵羊坛【在府城中旧传刺史初至必牵一羊诣坛绕之以其所绕之数验治州之年多寡晋文帝为刺史羊行六次不止果八年】冠葢里【在府治南自岘首山南至宜城百余里汉宣帝末有卿士刺史千石数十家朱轩华葢相掩映荆州刺史行部见之叹其盛号曰冠盖里唐李白诗冠盖非新里章华即旧台习池风景异归客满尘埃】格垒【在谷城县南十二里冈上东临汉水汉末刘表将李氏甚富有奴仆数百以其奴户立筑阳县率其众保此因号格垒】刻木谷【在南漳县南一十五里汉孝子丁兰所居】铜鞮坊【在府城山南东道楼左楚人好唱白铜鞮词因以名坊唐李白诗襄阳行乐处歌舞白铜鞮江城廽緑水花月使人迷宋查道诗白铜鞮侧花迷坞觧佩江邉栁拂青】善谑驿【在宜城县北史记齐使淳于髠献鹄于楚王至此地放其鹄乃揭空笼徃见王曰臣不忍鹄之渴出而饮之俄飞吾欲死恐人议王以鸟兽之故令士自杀买而代之是欺吾王也楚王曰齐有信臣若此乃厚赐而归】汉光武宅【在枣阳县东南宅南有白水光武幸舂陵祠园庙因置酒旧宅大防父老故人即此地】诸葛亮宅【在府城西二十里隆中山下蜀汉诸葛亮所居宅西有避署台因昭烈三顾亮于草卢有三顾门】宋孝武宅【在府治东南马鞍山刘宋孝武帝所生处】厐德公宅【在岘山南广昌里】孟浩然故居【在府城东南鹿门山浩然尝自赋诗云山水观形势襄阳美防稽唐白居易诗南歴鹿门山蔼若有余香旧隠不知处云深树苍苍】杜甫故里【甫棹诗云清思汉水上凉意岘山巅吾家碑不昧王氏并依然】张东之园【在府治南五里东之唐相也园址尚存】木香村【在宜城县西六十里唐段成式别业也】桃林【在府城南六里晋桓冲北伐屯军于此是时食桃至春其核萌生遂成茂林】堕泪碑【在府治东九里晋羊祜镇襄阳有功德于人百姓于岘山建碑立庙望其碑者莫不流涕杜预因名堕泪碑唐李白诗空思羊叔子堕泪岘山头贾岛诗若防登髙岘防碑定涙流】晋柏【在岘山下有小碑题曰晋柏其柯榦如铁石】
　　名宦汉邓遐【襄阳太守汉水有蛟龙遐入水斩之自是无患】王宠【守南郡于襄阳凿蛮水于木里沟灌田六千余顷襄中遂为天下膏腴】胡烈【襄阳太守筑石堤民歌之曰譬春之阳如冬之日耕者让畔百姓豊溢惟我胡公恩惠难及】刘表【荆州刺史治襄阳初江南宗贼大盛又袁术阻兵表乃单骑入宜城请南郡蒯越襄阳蔡瑁与其谋画诱宗贼斩之而取其众诸守令闻表威名多觧印绶去】三国闗羽【蜀汉昭烈以为襄阳太守荡冦将军羽攻曹仁于樊围吕常于襄破降于禁威震华夏曹操议徙都以避其锐】晋羊祜【都督诸军事镇襄阳绥懐逺近甚得江汉之心在军常轻裘缓带侍卫不过数十人垦田八百顷始至军无百日之粮季年乃有十年之积】杜预【都督荆州诸军事镇襄阳脩立頖宫又脩召信臣堰开口起夏水达巴陵内泻长江之险外通零桂之漕南士歌曰后世无叛由杜翁孰识智名与勇功】山简【征南将军都督荆州诸军事镇襄阳时四方冦乱简优游卒嵗刘聪逼京师简遣督防赴难及洛阳陷没简迁夏口招纳流亡江汉归之】郗恢【雍州刺史领襄阳甚得闗陇之和降附者日以千计】陶侃【为南蛮长史镇襄阳勤于吏职以功迁都督荆雍益梁诸军事楚郢士女莫不相庆】庾亮【都督诸军事镇襄阳之石城并遣诸军罗布江沔欲恢复中原弟翼以灭贼为巳任有众四万师次襄阳其气十倍】桓宣【监沔中军事时石勒戍襄阳陶侃使子斌与宣攻樊城克之使宣镇焉宣招懐纳附劝课农桑深得众心甚有称绩】甘卓【梁州刺史督沔北诸军镇襄阳为政简惠善于抚绥】桓冲【都督荆州等七郡镇襄阳卒丧下江陵士女老幼皆临江号哭】刘【都督荆襄诸军事专督江汉威行南服及卒士女嗟痛若失所亲】南北朝刘道产【宋雍州刺史守襄阳政绩尤着有襄阳乐歌自道产始及卒郡人衰绖号哭送至沔口】张邵【宋领雍州刺史治襄阳脩立堤堰辟荒田数千顷公私兖足】朱脩之【宋雍州刺史为政寛简士庶恱服南郡王义宣反檄脩之举兵拥上流脩之不从乃率众执义宣杀之】申徽【魏襄州刺史时南方初附旧俗官人皆通饷徽画杨震像于室以自戒及代还人吏送者数十里不絶徽因题咏于清水亭长防竞来读曰此申使君手迹并冩诵之】王茂【南齐襄阳太守梁武帝镇襄阳时即以王佐许之事无大小皆询焉】隋韦世康【开皇中将事江南议重方镇拜襄州刺史为政简静百姓爱恱】薛道衡【襄阳总管髙祖曰朕欲令尔兼抚甿俗今尔之去如断一臂在任清简吏民懐惠】唐李孝恭【以宗室为襄州道行台尚书时岭表末平孝恭抚慰四十九州皆来欵附】张公谨【襄州都督以惠政闻及卒太宗将出次哭之有司奏曰在辰不可帝曰君臣犹父子也情感于内安有避遂哭之】韩思复【襄州刺史治行名天下及卒孟浩然为立石岘山】韩朝宗【襄州刺史兼山南东道襄州南楚故城有昭王井传言汲者死行人虽渴困不敢视朝宗称书谕神自是饮者无恙人更号韩公井】鲁景【襄阳节度使时安禄山反襄汉数百里荡然无樵烟贼欲剽乱江湖赖景拒其冲故南夏以完】李承【山南东道节度使时李希烈据襄阳廹胁万端承誓以死守不能屈遂大掠而去襄汉荡然承抚安之一年合境完复】樊泽【山南东道节度使李绛譔遗爱碑云江汉之濵渐其教化浃于肌肤】栁公绰【山南东道节度使行部至邓县吏有纳贿舞文者二人同系狱县令意必杀贪者公绰判曰賍吏犯法法在奸吏壊法法亡诛舞文者咸服其明】于頔【山南东道节度使时呉少诚叛頔率兵自唐州战吴房朗山取之禽其将请陞襄州为大都督府广募战士储粮械】卢钧【山南东道节度使汉水害襄阳筑隄六千步以障其暴】王起【山南东道节度使濵汉塘堰多壊吏弗完治起至部先脩复与民约为水令遂无凶年】宋赵延进【襄州钤辖同知州务蜀平专领郡事汉江水嵗壊隄害民田常兴工脩防延进累石为岸遂絶其患】曹翰【初征蜀时为均州刺史凿山开道商旅以济诏兼转运使而粮餽不乏】王洙【知襄州会贝卒叛州郡皆汹汹襄佐史请罢教阅士不聴又请毋给真兵洙曰此正使人不安也命给库兵教阅如常日人无敢哗者】尹洙【山南东道掌书记善属文深于春秋后谪官均州监税】周湛【知襄州襄人不善陶瓦率为竹屋嵗久侵据官道檐庑相逼火数为害湛至度其所侵悉毁撤之自是无火患】欧阳脩【贬夷陵令叶清臣上疏得近徙为干德令】马寻【知襄州嵗饥人或羣入富家掠囷粟狱吏鞠以强盗寻曰此脱死尔其情与强盗异奏得减死论著为例】刘元瑜【知襄州富人子张锐少孤弱同里车氏规取其材乃取锐父妾他姓子养之比长使自防隂赇吏为助元瑜穷治得奸状黥车窜之人伏其明】狄栗【知谷城县时天下学校久废栗即脩建庙舍训率子弟自是人知尚文风俗淳美】李仲芳【知光化军汉水东至干德滙而南民居其冲水悍暴而岸善崩仲芳作为石隄民数千家皆恃以安】孙永【知宜城县县旧有白起渠久壊永率民理其壊塞而去其浅隘又与民为约束时其蓄泄而止其侵争民甚便之】张逸【知襄州邓城县有能名知州谢必将荐逸先设几案置章其上望阙再拜曰老臣为朝廷得一良吏矣】曾巩【知襄州文章政事并美于时】叶康直【知光化县县多竹民皆编为屋康直教用陶瓦以宁火患凡政皆　务以利民又兴学校民多化之】丰稷【知谷城县有治绩与光化令叶康直齐名人歌之曰叶光化丰谷城清如水平如衡】王焕【知武当县建安中贼犯均州焕率邑人保山寨贼至或劝之遁焕曰使吾有此心则不能与邑人为此来矣遂举家死之】岳飞【荆襄招讨使有战功寻镇襄阳措置屯田以图恢复中原威声大振金人甚惧】陈桷【绍兴中知襄阳府襄汉兵火之余民物凋瘵桷以赋湏尚多请重行蠲减金房兵叛遣将平之而后以闻汉水决溢漂荡庐舍躬率兵民捍筑隄岸赖以无虞】虞允文【湖北京西制置使开府襄阳与大将王宣赵樽等防议攻守之策时相汤思退欲速和议请弃唐邓二州允文七上疏争之】柴中行【京西转运兼提刑上言襄阳自古必争之地备御尤宜周宻时天方旱尽捐酒税斥征官黥务吏廿防随至遂改知襄阳兼京西帅考覈军实招补虚借攻绩甚着】赵方【京西湖北制置使知襄阳府招懐忠义之士脩理城壁金兵不敢犯境卧治数年境内无事】杨恢【知均州建立比干祠以劝忠励俗金人犯均州甚急恢率官吏尽力固守卒全其城】张顺【襄阳受围五年顺与张贵以都统率死士转战抵襄城下及收兵独失顺越数日浮尸遡流而上被甲冑执弓矢直抵浮桥气勃勃如生诸军惊以为神殓葬立庙祀之】张贵【以都统制援襄阳既抵城吕文焕力留共守贵恃其骁勇欲还郢乃募二士使持蜡书赴郢事泄贵发舟破围进至龙尾洲而来舟皆元兵贵战已困身被数十鎗见执不屈死之文焕以贵尸祔葬顺塜立双庙祀之】范天顺【荆湖都统襄阳受围天顺日夕守战及吕文焕出降天顺仰天叹曰生为宋臣死为宋鬼即所守处缢死赠定江军承宣使】元齐珪【初以总管镇枣阳李璮叛于益都徴兵进讨枣阳精锐尽行珪时摄万户府事城守周宻宋兵来攻珪率众力战城赖以完】吕防【襄阳路总管为政多切要利民者襄人立碑颂德及去又立去思碑以纪其向慕】谷廷珪【襄阳县尹特黙格兵入境官吏皆遁廷珪与主簿张德独不去被执使降不屈死之】富珠哩翀【襄阳县学教谕有德行文章学者仰为表仪于逺为襄阳县尹贼起逺以忠义自奋募兵与贼战被害妻亦死之】本朝邓愈【初以中书省防政镇襄阳开设公署増筑城池抚安兵民恩敷襄汉士庶乐业四境以宁】呉礼【永乐间均州知州多善政改任贠外郎督太和诸宫事政令严明军民仰慕】张防【宣德初宣城知县存心慈惠为政严明革弊政举废坠其规制条画多存于今】袁孟正【永乐初知襄阳县莅政有方善于抚字革奸均赋役时值营造徭役之烦民赖以不扰至今百姓懐之　省志】何源【正统中知襄阳府天性敦朴行已不妄在任脩学筑堤百凡建置悉宜于民卒葬于襄之百丈山子孙因家焉　省志】廖仕【正统中宜城知县逺谗革脩塘堰简词讼政令日新境内盗息民安既去宜人思之不置　省志】李人仪【天顺初以御史谪知襄阳县任法锄强不避权要干济优长百废具举　省志】于璠【成化初知襄阳府首建府学大成殿两庑斋舍尽规制刘石俶扰兵戈丛脞酬应支柱民赖以安　省志】胡昻【成化中知襄阳府以锄恶为急时苍台苗崔素为盗人莫敢发昻选骁劲夜捣其巢明年刘六等刼杀中原哨至其处幸其党与逃散倡乱无由亦昻预难于前之功也　省志】范嵩【治中襄阳府推官行法严明立心平恕断狱多所平反公暇则进诸生讲说德义造就良多士民至今称颂省志】黄金【正德初知光化县干济优长甃砌砖城脩辑邑志其功甚多　省志】李傅【正德壬申知襄阳府贼刘六刼畧中州延蔓巳及黒龙堰时调土兵万余口粮不继总制方以为忧傅多方区画日费千金民无兵害继以荒歉乃蠲租赈济民甚徳之　省志】吴昻【嘉靖初知宜城县亷介自持邑民领种官庄者一百畆收三分谓之老畆量出加租昻调停其法万姓称便去时父老流涕攀留建祠立石嵗时祀之　省志】
　　流寓丁兰【河内人乂云梧州人寓居宜城少丧父母刻木为人髣髴亲形事之若生】诸葛亮【琅琊人寓居南阳徃来隆中尝自比管乐后相汉昭烈以兴复汉室为巳任先儒谓三代以下一人而已】栁元景【其先河东解人家襄阳仕刘宋为雍州刺史初孝武在巴日问元景事平何所欲曰愿还乡里及平定故有此授后废帝少有凶德元景谋立义恭事觉被诛明帝即位諡忠烈】钱徽【本吴兴人父起唐天寳中进士官至考功郎中徽第进士居谷城观察使樊泽表署掌书记累迁翰林学士承防后以吏部尚书致仕】厐蕴【夲衡阳人来家襄阳防身脩行临终招刺史于頔谓曰但愿空诸所有慎勿实诸所无言讫奄然而化世号厐居士】胡旦【濵州人宋太平兴国初举进士第一尚气节以文章名世任秘书省少监致仕居襄州旦喜读书晚年丧明犹令人诵经史凭几聴之】韩维【开封人累官资政殿学士元祐中拜门下侍郎有忌之者防之出知邓州以太子少傅致仕绍圣中坐元祐党均州安置】范纯粹【苏州人仕宋为户部侍郎厯知河南府滑州寻坐元祐党籍谪居均州】刘彛【福州人从胡瑗学瑗称其善治水宋熙宁中累官直史馆知桂州交阯陷钦连邕三州坐贬均州练副使又除名为民编襄州】米芾【呉县人寓居襄阳为文务竒崄善书画好古钟鼎器皿法书宋时补校书郎累官知淮阳军子友仁从髙宗南渡仕至列曹侍郎工书法人以大小米帖别之】曾纮【南丰人家襄阳博学善属文号临汉居士子思号懐岘居士亦能文俱有集行世】孟宗政【本绛州人父林从岳飞至枣阳因家焉开禧初金人犯襄郢宗政率义士邀击补枣阳令转京西钤辖金人犯襄阳宗政与统制扈再兴陈祥蹀血以战金兵败走寻报枣阳围急宗政午发岘首迟明抵枣阳驰突如神金人大骇遂退】宋衜【潞州人祖元吉仕金为兵部贠外郎衜善记诵能文避地襄阳后北归居河内元初赵壁经畧河南闻其名礼聘之其后大兵守襄阳壁行元帅府事衜皆从焉军中多所咨访】
　　人物周卞和【南漳人尝得璞玊于荆山献之楚武王王使玉人相之曰石也刖其左足成王即位和又献之曰石也刖其右足文王即位和乃抱璞哭于荆山下王使玉人理其璞而得宝名和氏之璧】汉刘縯【南阳蔡阳人光武之长兄性刚毅慷慨有大节自王莽簒汉常愤愤懐复社稷之虑莽末盗起縯自发舂陵子弟诱新市平林兵合军而进大败莽兵更始立拜縯大司徒封汉信侯后为更始所害光武即位追封齐武王】刘珍【南阳蔡阳人少好学永初中为谒者仆射诏校定东观五经诸子传记百家艺术及作建武以来名臣迁侍中拜宗正转卫尉卒所着诔颂连珠凡七篇又譔释名三十篇以辨万物之称号云】王逸【南郡宜城人元初中为校书郎顺帝时为侍中着楚辞章句及赋诔书论杂文凡二十一篇又作汉诗一百二十三篇】王延寿【逸子有俊才少游鲁国作灵光殿赋后蔡邕亦造此赋未成及见延夀所为甚竒之遂辍翰又因有异梦意恶之乃作梦赋以自厉后溺水死时年三十余】厐德公【南郡襄阳人居岘山南未尝入城府荆州刺史刘表数延请不屈乃就候之厐公耕陇上妻馌于前相敬如賔表问曰先生不肯官禄将何以遗子孙乎公曰人皆遗之以危我独遗之以安后擕妻子鹿门山因采药不返子焕晋太康中拜牂牁太守】蔡瑁【襄阳人尝与南郡蒯越共为刘表谋主有应变之才】三国马良【襄阳宜城人兄弟五人并有才名良眉中有白毛乡里谚云马氏五常白眉最良昭烈领荆州辟为从事即位以为侍中及东征吴遣入武陵招纳五溪蛮夷渠帅皆受印号防昭烈败绩良遇害乃拜其子秉为骑都尉】马谡【良弟仕昭烈为越嶲太守才器过人好论军计亮深器异之以为参军与魏将张郃战于街亭败绩下狱死亮为之流涕】司马徽【襄阳人清雅善知人汉昭烈访士于徽徽因荐诸葛孔明厐士元时厐德公亦善品藻称徽为水镜】厐统【德公从子司马徽称为南州士之冠冕蜀汉昭烈使守耒阳不治免官鲁肃遗昭烈书曰士元非百里才使处治中别驾始得展其骥足耳昭烈召为治中从事亲待亚于诸葛亮从昭烈入蜀率众攻城为流矢所中卒追赐爵闗内侯谥曰靖子宏刚简有识仕至涪陵太守统弟刚仕魏为钜鹿太守】杨仪【襄阳人昭烈即位以为丞相亮长史亮数出军仪尝规画分部筹度粮谷亮深爱其才后随亮出屯谷口亮卒仪领军还又诛讨魏延自以当代亮秉政既至拜中军师】杨颙【襄阳人为诸葛亮主簿亮自校簿书颙谏曰坐而论道谓之三公今明公亲校簿书不亦劳乎及颙死亮泣三日】习珎【襄阳人为零陵北部都尉孙权杀闗羽诸县响应珎举兵权遣潘濬讨珎珎谓曰我必为汉鬼不为吴臣月余粮尽曰受汉恩厚不得不报之以死即仗剑自杀】向朗【宜城人昭烈定江南吏朗督秭归夷道巫山夷陵四县军民事蜀平为巴西太守累徙左将军封显亭侯潜心典借年逾八十犹手自校书刋定谬误子条景耀中为御史中丞】向宠【朗兄子为昭烈牙门将秭归之败宠营特完建兴初封都亭侯后为中部督典府卫兵丞相亮北征表后主曰将军向宠性行淑均晓畅军事营中之事悉以咨之必能使行阵和睦优劣得所迁中领军征汉嘉蛮夷遇害弟充歴射声校尉尚书】罗宪【襄阳人年十三能属文师事谯周性方亮严整初仕蜀汉为太子舍人以不附黄皓左迁巴东太守蜀败持节领武陵太守泰始初入晋武帝问蜀先辈宜时叙用者宪荐常忌杜轸等武帝并召用之】晋罗尚【宪兄子善属文太康末为梁州刺史时赵嵚反于蜀尚表嵚非雄才计日聴其败尔乃假尚节为平西将军益州刺史李特叛蜀尚以计破斩之传首洛阳】罗友【襄阳人少有志气博学能文防有得郡者桓温集僚佐饯之友后至温问之荅曰中路逢鬼揶榆云只见汝送人作郡不见人送汝作郡温表为襄阳太守】习凿齿【襄阳人习郁之后愽学洽闻以文章著称晋桓温辟为从事甚器遇之累迁别驾温凯觎非望凿齿着汉晋春秋以裁正之凡五十四卷其子辟强有父风】南北朝栁世隆【襄阳人涉猎文史为伯父元景爱赏仕宋累官尚书左仆射世隆少立功名晚专以谈义自业善弹琴世称栁公双为士品第一次子惔好学工文与兄恱齐名惔仕梁为征东府司马】栁庆逺【世隆从弟事齐为襄阳令梁武帝为雍州刺史辟为别驾及帝即位以功封云杜侯雍州刺史加都督至州励清节士庶懐之卒谥忠惠子津为雍州长史津子仲礼勇力兼人有瞻气官至震威将军阳泉侯】郭租深【襄阳人梁武帝溺情内教朝政废弛祖深舆衬诣阙上封事帝嘉其正直擢钟陵令改南州云骑将军至州公严清刻捜检奸恶所领皆精兵令行禁止威震逺近长江肃清】张彪【襄阳人仕梁为东扬州刺史陈文帝据震泽彪拒之家口为陈所获彪还若邪山陈遣兵重购彪彪眠未觉其养犬黄苍惊吠啮一人中喉死彪拔刀逐之映火识之曰卿须我者但可取头誓不生见陈倩遂遇害】栁遐【襄阳人元景从孙笃好文学动合规矩仆射谢举曰江汉英灵见于此矣仕后周为霍州刺史导人以德无不感化其父卒于州遐奔赴哀感行路母患乳疽遐以口吮之即愈十子有名靖者仕周为大都督】唐尹嗣宗【襄阳人居丧逾礼子怦侍养弥笃嗣宗卒庐墓产紫芝孙恭先曽孙仁恕皆有孝行俱被旌表于是一门四阙张东之为制碑】张东之【襄阳人少涉经史举进士永昌初以贤良召对策第一时年七十余出为合蜀二州刺史武后尝求一竒士狄仁杰曰张东之虽老宰相才也即召为洛州司马转司刑少卿拜同平章事诛二张复唐社稷以功封汉阳郡王出为襄州刺史卒谥文贞东之刚直不傅会然遂于学论次书数十篇】杜审言【襄阳人晋杜预之后举进士为隰城尉才髙傲世与李峤崔融苏味道为文章四友后以事免官还东都武后召见令赋欢喜诗叹重其文授著作佐郎入为国子监主簿脩文阁直学士】孟浩然【襄阳人好节义隠鹿门山年四十游京师王维私邀入内署俄宗至维以实对帝曰朕闻其人而未见也召问其诗浩然再拜自诵所为诗至不才明主弃之句帝曰朕未尝弃卿柰何诬我因放还张九龄辟为荆州从事】杜甫【审言孙七嵗属辞长游吴楚齐赵间天宝末奏赋三篇帝深竒之使待制集贤院肃宗即位拜左拾遗坐救房琯出为华州防军寻弃官客秦州流落剑南结庐成都依节度使严武武表为防谋检校工部贠外郎甫诗与李白齐名尤善述时事且惓惓于忠君忧国论者谓三百篇后一人而巳】皮日休【襄阳人能文章有桃花赋九讽七爱诸篇举进士与孟浩然隠鹿门山自号醉士又曰酒民作酒箴食箴与陆蒙为友有松陵倡和诗集孙文粲亦能诗文官至鸿矑少卿】席豫【襄州人长安中举制科擢上第迁考功贠外郎进绌清明拜吏部侍郎典选六年拔寒逺士多至台阁当时推知人清直无欲当官不为势权所撼帝常登朝元阁赋诗羣臣属和帝以豫诗最工称为诗人冠冕弟晋亦以文名】栁浑【襄州人幼时巫言其相夭且贱为浮屠道士可缓死浑曰去圣教为异术不若速死力学愈笃善属文遂举进士累官左补阙相德宗时浑瑊与吐蕃防盟浑曰戎狄人面兽心臣切忧之吐蕃果刼盟德宗惊曰卿儒士乃知军戎万里情乎】鲍访【襄阳人官至礼部侍郎于诗尤工与谢良弼相友善时号鲍谢】冯行袭【均州人山南盗孙喜欲袭均州刺史不能御行袭时为州校乃隂选勇士伏江南诱喜斩之以功授本州刺史】朱朴【襄阳人以三史举昭宗时授谏议大夫上书言当世事见唐室浸防劝迁都谓襄邓实惟中原人心质良去秦咫尺而上有洛为之限永无夷狄侵轶之虞不报许岩士言朴有经济才官至中书门下平章事】宋张士逊【隂城人为人寛厚不言人过淳化间举进士调郧县主簿累官同中书门下平章事后拜太傅封邓国公致仕宰相自陈谢事由士逊始卒年八十六谥文懿子友直累官工部郎中知越州友正学书积三十年不辍遂以书名神宗评其草书为当时第一】欧庆【干德人以同三礼出身累官彭州推官知永春县为人忠信孝弟居官亷贫宗族之孤防者皆养于家与同邑太傅张士逊屯田郎中戴国忠虽位有崇卑而乡人称之无异及卒欧阳脩为表其墓于世英邓城令世勣举进士】张问【襄阳人举进士通判大名府累迁江东淮南转运使所部地震河再决议者欲调民二十万筑隄问言劳民非计神宗从之问十年不奏课诏特迁为度支副使熙宁末知沧洲独不附新法处巳亷防官至给事中】魏防【襄阳人崇观间章惇欲官之竟拂袖还家善文章着临汉隠居集二十卷又着东轩笔録十五卷尝赋襄阳形胜识者伟之】范宗尹【邓城人举直言乙科建炎初拜相年三十一宗尹少年秉政欲革崇观以来滥赏之奸幸者多以为不便众谮之遂策免】张嵲【襄阳光化人善属文宣和中上舍中第初为张浚从事绍兴问召对除秘书省正宇累迁司勲贠外郎兼实録院检讨金人背盟髙宗诏两省草檄以进独取嵲所草播之四方擢中书舍人终敷文阁待制所着有文集三十卷】孟珙【随州枣阳人宗政子也累功封汉东郡侯兼京湖安抚制置使知江陵府屡败金师端平初与元将布展共灭金守荆襄二十年朝廷赖之有恢复志未就而卒赠太师吉国公谥忠襄庙曰威爱兄璟弟墇皆有战功璟为湖北安抚副使知峡州】石潨【光化人仕为朝散郎愽通古今其诗淡泊时出伟丽仕既不遭晚自晦田里有沧浪集】张惟孝【襄阳人通春秋工骑射别之杰帅郢州尽隘诸湖不泄水惟孝用计通之后徙江陵宣抚姚希得罗致之乃请空名帖三十以还逾旬与三十骑俱拥甲士五千至部伍严肃希得大喜时鼎澧五州危甚于是击鼔耀兵数日众至万人数战俱防江上平制使吕文德招之不就而遁物色之不可得】元畅淳夫【襄阳人愽学能文仕至翰林学士卒赠文肃子敏仲亦有才名】金希说【襄阳人仕为内台御史愽通经史善属文弟希舜亦有才名】陶元榦【襄阳人淹贯经史尝注易世称为陶易】本朝兰以权【襄阳人愽学能诗洪武初以才能选授中书省照磨时广西冦生特遣以权抚安至则宣布德威夷人感化一方遂安朝廷嘉之陞礼部贠外郎未几进陞应天府尹以端谨称】李文郁【襄阳人洪武中任教官寻陞通政司防议永乐初陞户部侍郎未几坐事谪戍辽东洪熙初召复防议为人性介直持守坚正久处患难不移其志宣德中引年致仕卒】任亨泰【襄阳人洪武中举进士第一授翰林脩撰学行重于士林进陞詹事府詹事官至礼部尚书尝使交阯其国王曰状元不可得也当异其礼待之加重】杨铭【襄阳人永乐乙未进士才识过人授户部主事以勤能著称寻陞太平知府在任政声大振】康庆【襄阳人初以太学生署监察御史改知县陞和州知州坐事罢复起为御史陞四川防政宣德中年老致仕】张缉【襄阳人永乐中拜监察御史有直声寻陞广西副使公亷有威一方肃然】宋祐【襄阳樊城人六嵗丧父天性至孝及成童痛父不存事母能养友爱二弟勤于治生渐致饶裕母病辄告天刲股以进获愈泊没水浆不入口者累日苫枕块餟粥十有五年子钊亦孝乡党称之】艾福【襄阳人天顺庚辰进士授监察御史按山西浙江并着能声擢光禄卿以礼部侍郎致仕明习世故通达有识士论归之　省志】韩邦问【浙江人以父任襄府长史遂家焉举进士厯官刑部尚书亷谨缜宻未尝轻出一言所在尽职后归休于浙卒谥庄僖　省志】李端【宜城人成化辛丑进士拜南道监察御史刚毅不挠屡忤权贵中官汪直憾之逮系诏狱谪永宁安抚司经厯迁温州知府　省志】张纁【均州人治已未进士知原武县召为监察御史清修耿介与世寡谐有古良吏风　省志】
　　列女胡烈妇【渤海刘平妻至元间平当戍枣阳车载其家以行夜宿沙河旁有虎至啣平去胡抜刀追及虎斫之扶平抵李阳城以伤卒事闻命恤其母子仍旌异之】丁氏【元枣阳人朱某妻早寡不忍独生遂以死从其夫事闻褒美之】黄氏【谷城人尹大中妻至正末为贼所虏欲辱之黄氏不从贼杀之分其尸】王氏【李谦妻均州人谦为诸生卒时王年二十成化中旌　省志】潘氏【曹文妻襄阳人文为诸生死时潘年二十五无子守节受旌　省志】张氏【孙通妻襄阳防卫人孀时年二十五受旌省志】胡氏【刘铎妻襄阳人铎任百户所卒时胡年卞九养姑抚遗誓死不变以贞白终受旌省志】
　　仙释真武【净乐国王太子也生而神灵察防知逺长而勇猛惟务脩行志除邪魔遇紫虚元君授以道秘遂越东海游覧又遇天神授以宝剑入武当山脩炼居四十二年功成白日飞升奉上帝命徃镇北方被髪跣足蹑离坎真精建皂纛旗统摄武之位神威赫然歴代显著本号武宋避讳改曰真武】蔡女仙【襄阳人防善刺绣忽有父老诣门请绣鳯眼毕功之日自当指点既而绣成老父指视安眼功毕俄双鳯腾跃飞舞老父与女仙各乘一升天】陈搏【亳州真源人始四五歳有青衣媪乳之自是聪悟过人经史一览无遗肆意山水间遇孙君仿谓武当九室岩可居遂徃栖焉服气辟谷二十余年忽夜见金人持剑呼曰子道成矣当有归成之地又五龙化为老人曰华山乃先生栖真之所遂徙居华山宋太宗召见赐号希夷先生】王鼎【襄阳人初寄籍医卜中以养妻子后遇钟离先生遂得仙术自号王风子人不见其饮食也一日行江干人见其水中有二影怪问其故曰若欲更见之乎须防见十影众皆惊异宋真宗召至禁中长揖不拜后辞去不知所之所着有脩真书】张三丰【不知何许人洪武初至太和山脩炼结庵玉虚宫五树边身长七尺美髯如防经书一览即成诵寒暑惟一箬笠日行千里静则瞑目旬日所啖斗升辄尽或辟谷数月自若也应显不测莫知所在时称张仙云】耆域【天竺人神竒人莫能测周流华戎晋惠时至襄阳欲寄载过江船人见其衣服敝陋轻而不载船达北岸而域巳度前行见两虎以手摩其头虎弭耳而去】竺法慧【闗中人入嵩山事浮图宻为师晋建元初至襄阳屡着神异之迹临死语众人曰吾死后三日天当暴雨至期果洪注城门水深一丈】郧阳府【东至河南郧阳府浙川县界一百五十里西至陜西汉中府平利县界五百六十里南至襄阳府均州界九十里北至陜西汉中府白河县界二百里自府治至南京一千九百一十里至京师二千三百五十里】
　　【粮一万二千四百石零】
　　建置沿革禹贡雍梁二州之域天文翼轸分野古麇庸地春秋时曰锡穴为锡之西鄙战国属楚秦置汉中郡西汉始置锡县于郧仍属汉中东汉置房陵上庸二郡三国属魏晋析置长利县并改属魏兴郡五代因之隋更长利为郧乡县属浙阳郡唐初置南丰州寻省州而以县属浙川寻又更为均州县属焉宋初属武当军节度元初复为郧县属均州本朝初随州属襄阳府成化中陞为郧阳府直湖广布政使司领县七
　　郧县【附郭本汉锡县属汉中郡晋属魏兴郡隋为郧乡县属浙阳郡唐初于此置南豊州寻省州以县属浙州又改属均州宋仍旧元改为郧县本朝初因之成化中改今属编户四十一里】房县【在府城西南三百一十里舜封尧子丹朱于房即此地春秋为房子国秦汉为房陵县属汉中郡东汉于县置房陵郡魏改新城郡后周郡县并改曰光迁兼置迁州隋初郡废后改州为房陵郡唐改郡为房州乂改县曰房陵宋置保康军元废军仍为房州属襄阳路本朝省房陵县改州为房县属襄阳府成化中改今属编户十五里】竹山县【在府城东南三百八十里本周之庸国秦置上庸县汉属汉中郡晋为上庸郡治梁析置安城县西魏始改竹山县隋属房陵郡唐初房州治此后徙治房陵宋以上庸县省入元仍旧本朝初并入房州后复置县属襄阳府成化中改今属编户十五里】上津县【在府城西北四百八十里古商国也春秋属晋战国属秦汉为商县地后魏始置上津县属上洛郡梁属南洛州西魏属上州隋唐皆属商州宋省入均州元仍旧本朝复置上津县属襄阳府后改今属编户十八里】竹谿县【在府城西二百六十里古庸国地秦属汉中郡汉为上庸县厯晋迄元皆仍旧本朝初为竹山县地属襄阳府成化中析竹山尹店社置竹谿县以县治竹谿之北故名改属郧阳府编户九里】郧西县【在府城北二百九十里古麇国地隋为郧乡上津二县地唐为上津县地宋为均州地元为商州郧县地本朝初为郧乡上津二县地属襄阳府成化中析郧之武阳里上津之津阳里置郧西县以县治郧之西故名改属郧阳府编户九里】保康县【在府城西北二百里古房国地战国属楚秦属汉中郡汉为房陵郡地东汉为上庸郡地三国魏为新城郡晋为房陵地隋因之唐为迁州地宋为保康军元为房县地本朝初为房县地属襄阳府成化中析房之宜阳等乡置县治潭头坪以宋保康军故名改属郧阳府编户十里】
　　郡名房陵【古名】
　　形胜东通襄邓西逼秦蜀南接荆澧北控商洛【楚纪】溪流湍激厓径险﨑【楚纪溪流湍激厓径险﨑故民好战尚鬼犹有麇之风焉】中原巨镇【楚故略设重臣控制为中原巨镇】楚蜀咽喉之防【房州谯楼记】
　　风俗民多秦竒俗尚楚歌信鬼尚巫务农少学流寓杂处民风未淳【古志】土薄民淳【广舆图土薄民淳近亦多讼】昔多劲悍决烈之习近知礼义亷耻之风【皇舆考】朴鲁简啬【楚故畧民性朴鲁简啬流寓多而土著少酗逞讙竞之风不可尽摄】
　　山川龙门山【在府城南七十里有二崖对峙如门水从中出】黎子山【在府城东一百里昔人曾置闗于此因呼为黎子闗】沧浪山【在横山似舟中生仓鬲产古松三株下有圣水寺】锡义山【在府城一名天心山方圆百里形如城四面有门上有石坛相传列仙所居山髙谷深生薇蘅草有风不偃无风自摇】狼子山【在府城临汉水其旁凿石作六字皆方一尺可识者田中立四字下有狼子塜为水所壊成小洲】古寒山【在府城东南战国时楚城此以备秦今名大寒山】天马山【在府城治南又名天马崖旧传崖崩出天马王三字】宝葢山【在府城西南二里又名西山上有石虾蟇仓卒视之与真无异山北有崖旁视之一穴甚明号星牖】南山【在房县南三里宋陈与义避兵奔此山有诗云避寇连三年行半天四维但恨平生志轻了少陵诗今年奔房陵铁马背后驰造物亦恶剧脱命真毫厘向来贪读书闭户生白髭岂知九州内有山如此竒】明月山【在房县西四十里下有厓志公脩行处夜望光如明月】房山【在房县西南三十里四面有石室如房】九室山【在房县西四十里相传五代时陈脩炼之处】景山【在房县西南二百里一名鴈山又名马塞山山海经云荆山之首曰景山】阜山【在房县南左传文公十六年戎伐楚西南至于阜即此地】侧驴山【在房县东二百九十里髙险上有张果老倒驴迹存】定山【宋呉防漫録云房陵定山有朱仲子园三十六所】建鼓山【在房县东南袁崧记云登勾将山见马鬛建鼓嶷然半天元和郡国志建鼓与马騣山相接冬夏积雪】鸡鸣山【在房县北一百里】黄竹山【在房县北一百里山上竹色皆黄】石门山【在房县宋陈与义诗石门泄风无旦夜古木截道藏雷雨】龙祗山【在竹山县南二里旧传道士王若冲于此山服栢叶上升】筑山【在竹山县西五里筑水所出汉昭烈屯兵筑口即此水】礜石山【在竹山县北旧云　山有礜石其白如雪】白马山【在竹山县西南三十里曹操叹金城千里即此】庸城山【在竹山县西五里庸人昔居于此山上置鼓故又名悬鼔山与横鞍山相连】方城山【在竹山县东四十五里山上平坦四面险固山南有城周十余里春秋庸地有四方城其一也楚使卢戢棃侵庸地方城即此】女娲山【在竹山县西与燕子山对俗传女娲炼石补天即此山下有女娲庙宋刘光祖诗女娲山下少人行洞谷声中一鸟鸣】圣母山【在竹山县西一百三十里世传有圣母仙过此见恶蛇举而掷之迄今周廻四十里无蛇】仓乐山【在竹山县东北百余里昔有邑人徐元周积粟于此救饥乡人德之故名】黄龙山【在上津县东五十里山下有洞洞有泉祷雨多应】赵湖山【在上津县东五十里平濶昔有赵胡二姓耕山下故名】周恭山【在上津县西北二十里昔周恭耕此故名】十八盘山【在上津县西一百五十里髙峻盘折十八曲方至其巅】上庸山【在竹谿县北一十里雄峻为一方镇古以上庸置邑】皷圆山【在竹谿县南六十里两山相峙南为南皷圆北为北鼔圎下各冇洞】鸡笼山【在竹谿县西北六十里以形似名】偏头山【在竹谿县西南二十里偏削如拱揖状】黄山【在郧西县北隅】广顺山【在郧西县北五里】槎牙山【在郧西县东十里】牛头山【在郧西县西八十里抵陜西罩州墨龙寺界】王家山【在郧西县北七十里上有王姓者居之】万连山【在保康县北三里万峰相连叠翠竒胜】岮峪山【去保康县五十步一名万朝山】笔架山【在保康县学前以形似名】司空山【在保康县南八十里相传有司空驻此故名】画屏峰【在竹谿县西五里絶崖峻岭竒秀如画】五星峰【在竹谿县治前叠连五峰若相顾意时称五星聚奎邑中文人多视苍为聮壁之兆实为本邑主山其峰峦叠嶂可仰】界碑岭【在郧西县西一里以南门背峪川分东西而岭居其中】尖岩【在府城南一百四十里峭削屹立千尺】红岩【在府城东南二里旧名赤壁龙滚滩侧势髙峻色纯赤日光霞彩朝夕掩映为一郡胜槩云】志公岩【在房县西四十里相传僧志公结庵处】如来岩【在上津县东北四十里内有佛像】武阳洞【在府城西五十五里悬崖深邃窦窍莫测祷雨多应】仙人洞【在上津县西一百一十里内有三教神像】风洞【在竹谿县东三十里白岩山之西洞口濶二丈其中深广不可测】观音洞【在郧西县北七十里内出石浆滴成观音像】娘娘洞【在郧西县西北八十里娘娘山下其泉九处出如沸鼎垂如素练声如雷麓田悉资其灌溉】九里冈【在竹山县北七里髙耸起伏拱揖迤县治之来脉也】摘仙坡【在府城东一十五里最髙耸竒絶】骡防坡【在保康县东南六十里相传张果老骑驴过此】龙门河【在府城东六十里源出龙门山】赵河【在府城北七十里西流至府东为盛水堰溉田百畆】将军河【在府城南一百五十里与红石河合流入汉江】神定河【在府城东南二十里源出竹山县流入汉江】八渡河【在房县源出滴水厓流入汉江傍有八河渡】北星河【在竹山县北三里发源陜之白河县界合水坪防峪观音沟诸水北来入庸水东注】箭河【在上津县东南二十里相传杨六郎与蛮王敌箭射山崖有孔】石门河【在郧西县东南一十里空洞如门】五里河【在郧西县东五里至县前与天河合流入南门防汉水】汤峡河【在保康县西三十里水温可去疾一名汤羊河】粉水【源出房山经谷城县南入汉江按雍州记萧何夫人于此渍粉鲜防异于诸水俗呼粉渍水】沮水【在房县西南源出景山东流入汉江左传江汉沮漳楚之望也】浸水【在房县西南源出王家山可染青碧】鼇水【在竹山县西一十里又名水其水多蛇邑人云莫饮鼇谷水水中有蛇】上庸水【在竹山县西源出上庸山南流入孔阳中有潭相传投石潭中即雷雨作】堵水【在竹山县南源出陜西平利县界下流过县东入汉江】孔阳水【在竹山县源出檀溪岭水宜洗物除垢磨刀剑亦甚利后周以此水名县】吉水【在上津县西源出鹘岭过县西南一百里入汉江俗呼夹河】螃蠏溪【在保康县东南一百一十里】动心潭【在郧西县西南一里其深莫测视之令人心悸】圣钟潭【在郧西县西南天河内相有钟飞入潭内遇风雨则钟自鸣】八角琉璃井【在房县西南隅上有真武庙】千尺井【宋房州竹山县殷隠容家濬井千尺无水濬者不觉至一国题云梯仙国初得道者送此脩行及还家巳三世后濬者莫知所之】马喊泉【在府东北一百四十里相传汉光武屯兵处马喊于地忽传声掘之得泉元至正间立有黒龙庙】汤泉【在房县东宋洪迈夷坚志泉中有硃砂】一碗泉【在郧西县北六十里有石孔大如碗泉自中涌出寒而清洁】苏泉【在保康县后山下民取水于河知县苏惠和悯其险逺因后山有泉疏导绕流凢近县者莫不称便遂名之】小汤池【在房县东十里青厓山下】大汤池【在房县东十五里土地岭东山下四时常温澄彻愈痼疾疮癣】莲花池【在竹山县有二一在上庸水西涯一在霍山顶东涯】天池【在上津县西南一百二十里上有泉并池有二畆许不由人力】龙滚滩【在府城东二里相传有龙下滚其声汹涌】沄洲【在府城东南五里以水得名】
　　土产锡【郧县出】麝香【房县出】苍矾　雷丸　石膏　竹防【房县出】花桑木　青藤根【保康县出】
　　公署行都指挥使司【在府城内成化十二年建】郧阳卫【在府治东成化十三年建】竹山守御千户所【在县治东成化八年建】房县守御千户所【在县治东成化中建】
　　学校郧阳府学【在府治东北旧为郧乡县学在今府治南成化间陞为府学治中迁西北嘉靖丁巳都御史章焕改建于此】郧县学【在县治西旧为郧乡县学成化间陞为府学县学废嘉靖中重建】房县学【旧在城内东北本朝洪武八年改建于东门外成化间徙城内嘉靖中复迁于此】竹山县学【在县治东元季燬本朝洪武十三年建】上津县学【在县治北洪武五年建治中重建】竹谿县学【在县治东成化间建】郧西县学【在县治南成化间建】保康县学【岮峪山下治间建】
　　书院五贤书院【在府治北正德间建祀周程张朱】郢山书院
　　宫室镇郧楼【在府治前治中建初为谯楼正德中易今名】熙春楼【在房县旧州圃】围春堂【在房县治后圃】梅来亭【在房县北二十里今名至喜铺】登爽亭【在竹山县治东宋姚叔勉诗有登临安乐襟懐爽之句】喜丰亭【在竹山县治东宋庆元间建】去思亭【在郧西县东南知县侯爵有去思故名】梳洗台【在府城东六十里王震诗俗縁磨未尽空山傍妆台溪云惹粉黛岩花寳靥开】望花台【在房县治东】
　　闗梁□峪闗【在府城东北一百二十里】石门闗【在府城西南】天马闗【在府城南】瑶峰闗【在房县西二百五十里】板桥【在房县西北一百五十里】
　　寺观兴福寺【在府治西成化中重脩】龙潭寺【在府治东北一百四十里永乐间建】圆通寺【在府城南四十里】二龙寺【在府城西二十里二山防秀故名】惠感寺【在房县西洪武中建】龙兴寺【在房县唐栁宗元岳州圣安寺碑云无姓和尚始居房州龙兴寺中即此】清明寺【在上津县东一里唐贞观间建本朝永乐中重脩】丰登寺【在竹谿县东】干兴寺【在郧西县北五里广顺山下】幽静寺【在保康县东北隅】白鹤观【有二一在府城西十五里武当行祠一在房县东一里】迎恩观【旧名唐德治中改今名】元和观【在竹谿县西南三里】
　　祠庙尹吉甫庙【在房县城西南六里唐咸通中建】崇贶庙【在房县城西二十里唐建贶本州人宋封威显侯】萧何庙【有二一在房县守御所西一在上津县治内】诸葛庙【在房县西长望川】闗王庙【在府治南洪武中建属邑俱有庙】龙王庙【在房县西南潵澥堰嵗旱祷雨辄应自宋迄今祀之又上津竹山二县俱有龙王庙】黄香祠【在房县西】原御史祠【在府城北里许名杰成化初抚三省得逋民心民思之故建祠以祀属邑亦皆有祠】
　　陵墓尹吉甫墓【在房县东七十里有碑剥落】赵王塜【在房县北九里秦使王翦防赵徙王迁于房陵王思故乡作山讴闻者流涕】张敖墓【在房县西一百里敖汉宣平侯也】庐陵世子墓【在房县西三十里】唐濮王塜【在府城北五里王讳泰谥曰恭旧有庙在长辨村】张相国墓【在府城西四里华表石人或谓即张仕逊之墓】太子墓【在房县西三十里相中宗在房州韦后生子殁葬此】裘侍郎墓【在竹谿县东百里】杨六郎墓【在竹谿县东三里】嘉祐太子墓【在竹谿县西二里】元任道墓【在房县西北三十里石山麓道元季以保义郎守房州洪武以后子孙有官者分列于左右】
　　古迹秦城【在竹山县南昔人筑塘掘地得石云秦白起伐楚屯于此】方城【在竹山县东三十里古县址存乂名庸城山上平坦四面险固围防如城方舆胜览云山南有城周十余里春秋庸地楚使卢戢黎侵庸方城即此】汉王城【在府城东一百二十里】庐陵王城【在房县城南门外唐中宗废为庐陵王迁房州时居此】黄土城【在郧西县东或云废县遗址设县时掘地得断碑上有登云县三字】废上庸县【在竹山县本庸国汉置县属汉中郡隋唐属房州宋省入竹山】废永清县【在房县东一百一十里本汉房陵县地后分置大洪县后周改曰永清宋并入房陵】魏忠孝里【在房县嘉靖中知县夏惟宁立坊名以邑有吉甫之忠黄香之孝也】尹吉甫宅【在房县南去庐陵王城一里】朱家寨【在郧西县西南五里髙山絶顶路仅可通城墉基址甎石犹存雨过辄得残甲铁片败噐铜铁之属未知所起】葬履坛【在府城西北一百里龙山之顶昔有张黄二真人飞升遗履而去后葬履于坛有二石道士侍立坛所】学古洞【在竹山县北七十里洞稍幽邃其规制像学舍深濶容众台橙砚俱石相传夫子适楚讲学于此】鬼田【在竹山县东二里有地二顷不生树木惟有茅茨每嵗清明日祭而燎之预卜嵗丰歉燎草尽即丰多验】袁天纲迹【在房县东北髙塜尚存林木森然】天马山字【在府城南一里下临汉江相传有白马昼夜出啮田稻土人逐之急即投崖下水中久之崖忽崩裂如劈壁上有天马山三字甚明马不复见字至今存】
　　名宦唐韦景骏【房州刺史州穷险有蛮夷风无学校好淫祀景骏兴学校贡举诸生罢祠庙无名者】崔述【房州刺史推情瘽身以裕劳人恻隠所被四封嘉靖】宋辛文恱【太祖防从文恱肄业逮即位召见授判太府寺时周郑王出居房州太祖谓文恱长者命知房州以保全之】陈希亮【时以盗起西京富弼荐知房州州素无兵备希亮以牢城卒杂山河户得百人日夜部勒声振山南盗不入境】晋骘【绍兴初知房州适桑仲蹂践之余军士絶粮骘令军士开垦至秋大熟仓廪富足凡贫民能为工匠者令脩制军噐农具移州治创州学俾民遣子弟入学免其役税】本朝马伯庸【洪武初郧县知县抚字流民兴举庶务人懐其惠至今犹称道之】谭诠【景泰初知郧县爱民守己兴学作人厯九年刑清政举民为立碑纪绩　省志】俞荩【知郧阳府时创设府治转询民隠寛省征凡百城池学校廨宇区画咸宜　省志】吴逺【成化初知郧阳府时初建邵治防事廨舍皆其创脩且勤于抚恤寛和亷静有长者风　省志】苏惠和【成化中知保康县开创县治凡百庶务身亲规画九年满去士民流涕载道今有余思　省志】侯爵【成化中知郧西县县治新设庶务创举在任十二年民立亭祀之　省志】邓九容【保康令尝因饥荒设法赈济所活数十百人时县治初设一切建置皆手自规画其诸惠政尤多　省志】王湜【嘉靖初知上津县检身清苦临民恺悌作兴善类值流冦犯境诏大兵征讨屯津者数万湜餽饷有方民不为扰　省志】苏绅【夀靖中知郧西县亷恭简肃清介之守乆而不渝仓库充盈门堦閴寂脩学课士不以劳民拒公使之横索者遂忤大吏去行李萧然省志】曾槐【正德末知上津县有治才时邻邑冦起津城故土筑乃甃以砖不五月而事集氏不告病邑人勒石纪之　省志】
　　流寓刘光祖【简州人仕为起居郎韩侂冑擅朝政日士大夫为伪学逆党光祖撰涪州学记谓好恶出于一时是非定于万世谏官张釡指为谤讪夺职谪居房州】
　　人物周尹吉甫【世为房陵人有文武才相周宣王子伯竒有孝行后母譛而逐之编茭荷为衣采楟花而食清朝履霜自伤援琴鼔之作履霜操又四川泸州志云吉甫为江阳人】本朝周清【郧阳人正德辛未进士清操不乐仕进隠居元和观隠真洞中教授生徒嘉靖初以父命出授浙江处州府推官以贤能应徴卒于途居乡有改运竹山之功乡人至今德之　省志】朱裒【郧西人嘉靖丁酉领乡荐歴官知州府同知值倭冦掠海壖裒率兵征之力战死于阵事闻赠布政司防议防其子立祠祀焉　省志】温如玉【郧县人嘉靖癸丑进士除行人拜监察御史廵醝浙江复廵按苏松所在绰着风棱时江南当岛冦初平之后物产凋耗如玊壹意汰墨锄强以拊循其民四郡咸被苏息寻擢山东按察司副使以病归卒如玉平生谨亷隅慎取予敦孝友居乡不以气势加人居显官二十年故庐不増饰一椽士林颂之　省志】
　　列女段氏【黎仕温妻上津人年二十八温卒段以死誓守孀居四十余年成化中旌　省志】萧氏【河内峡州人父毋以贫流徙上津成化七年官军逐流民流中强梁者见女姿色诈称官军执而系之阉于五显庙声言欲以为妻萧氏自度不免窃于神香案自缢而死时年一十有九都御史王信奏闻旌表　省志】许氏【刘显清妻保康人年十九显清溺水死许寻骸骨不获寻亦赴水死成化中旌　省志】王氏【太学生邓仁妻郧人仁卒王年二十八矢志守节孀居五十余年隆庆元年旌　省志】尤氏【杨仁妻竹山人年二十夫亡甚贫矢志抚男杨顺髙成立娶媳邹氏生孙男杨琼顺髙亦故遗媳邹氏随姑守节万厯元年旌省志】
  </div>
  <div class="pagination">
   <a href="明一统志_page28.html">
    上一页
   </a>
   <span>
    ...
   </span>
   <a href="明一统志_page24.html">
    24
   </a>
   <a href="明一统志_page25.html">
    25
   </a>
   <a href="明一统志_page26.html">
    26
   </a>
   <a href="明一统志_page27.html">
    27
   </a>
   <a href="明一统志_page28.html">
    28
   </a>
   <span class="current-page">
    29
   </span>
   <a href="明一统志_page30.html">
    30
   </a>
   <a href="明一统志_page31.html">
    31
   </a>
   <a href="明一统志_page32.html">
    32
   </a>
   <a href="明一统志_page33.html">
    33
   </a>
   <a href="明一统志_page34.html">
    34
   </a>
   <span>
    ...
   </span>
   <a href="明一统志_page30.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
