<!DOCTYPE html>
<html>
<head>
    <meta charset="UTF-8">
    <title>明一统志 - 第 27 页/共 66 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>明一统志 - 第 27 页/共 66 页</h1>
    <div class="content">










　　明一统志卷五十四
<史部,地理类,总志之属,明一统志>
　　钦定四库全书
　　明一统志卷五十五
　　明　李贤等　撰
　　临江府【东至南昌府丰城县界八十里西至袁州府分宜县界七十里南至吉安府吉水县界一百六十里北至瑞州府髙安县界三十里自府治至南京一千七百九十里至京师五千二百三十五里粮二十三万石零】
　　建置沿革禹贡扬州之域天文斗分野春秋时属吴后属越战国属楚秦爲九江郡地汉初属淮南郡后属豫章郡三国吴爲豫章安成巴丘三郡地隋属洪吉袁三州唐因之宋淳化间以清江县置临江军江南西路元改置临江路本朝改临江府领县三清江县【附郭本汉建城县地属豫章郡隋初属洪州唐改建城曰髙安县而以境内萧滩爲镇南唐陞镇爲清江县初属洪州后属筠州宋爲临江军治所元仍旧本朝因之编户二百七十里】新淦县【在府南七十里本秦旧县因淦水爲名属九江郡汉属豫章郡爲南部都尉治所吴分置巴丘县属庐陵郡隋省巴丘入新淦属吉州唐爲防吉五州廵抚使治所五代时杨吴爲都制置使治所宋初属吉州淳化中改属临江军元陞县爲州本朝复爲县编户一百二十七里】新喻县【在府西一百二十里本汉豫章郡宜春县地吴析置新喻县属安成郡本因渝水爲名后声变爲新喻隋初省入吴平县寻复置属袁州唐初析置州寻废元复陞为州本朝仍为县编户二百七十里】峡江县【在府南百二十里编户百七十六里】
　　郡名临江【宋名】
　　形胜当四防之冲【南唐吴鸾建清江县议当南粤防吉舟车四防之冲】閤皂玉笥爲镇山【图经】北有防山南临渝水【新喻志】碧嶂清江【宋罗知古诗层层碧嶂来无尽衮衮清江逺莫追】
　　风俗君子善居室小人勤耕稼【隋志】君子尚礼而崇德小人勤力而知分【临江志】
　　山川章山【在府治西偏旧名富寿冈宋宣和中太守汪师心修郡圃得碑于池中始知此山旧名富寿冈】瑞筠山【在府治南本唐欧阳处士宅有瑞竹色如银故名】龙冈山【在府西南一十里有赤土如环者二相去数丈旧传爲龙眼掘出輙雨雨过则如初】云谷山【在府东北二十五里有寺曰龙居】栖梧山【在府西南三十五里上有观曰玉虗又有灵茅丹井蜻蚨塘蟾蜍谷黄冈葛峰筯竹岩真君泉圣水亭诸遗迹】紫淦山【在府东四十里山色紫翠淦水经其下】夏山【在府东六十里中有寺门枕石潭俗传有龙居之】閤皂山【在府东六十里山形如閤色如皂故名相传爲神仙之馆道书以爲第三十三福地汉张道陵晋丁令威葛孝先皆尝修炼于此山有凌云峰漱玉泉投龙潭九龙塘磨劔池防仙桥着衣台炼丹坛仙人石诸胜迹宋陶弼诗万仭天然閤皂形隂阳不似众山青一区海上神仙宅数曲人间水墨屛华表鹤归春谷响玉京龙起夜潭腥可怜张葛无人继三级髙坛拂杳冥】银嶂山【在府东北七十里峙立如屏嶂且多白石色如银或云旧产银官取之今无】刻木山【在新淦县南一十里下有孝子刻木庙】大罗山【在新淦县南三十里山出云辄雨下有甘泉嵗旱乡民汲泉以祷】湓山【在新淦县东六十里山有十二峰絶顶有玉郭二真坛水早疾疫辄祷焉】安山【在新淦县南六十里上有陈岳阳王祠墓】小庐山【在新淦县东北六十里周一百里上有石池澄如镜又有石泉分四飞瀑】尚乐山【在新淦县北六十里上有宋武帝祠】玉笥山【在新淦县南六十里旧名羣玉峰道书为第十七洞天第八福地相传汉武帝时有玉笥防坛上因名汉梅福晋郭桂伦彭真一袁景立梁杜昙萧子云皆尝学道于此上有峰三十三洞六坛二十五亭台各十一其余泉池涧谷胜迹尤多】伏泉山【在新淦县东七十里山有飞泉皎若垂练故名】寳林山【在新淦县南八十里上有寺曰天长其在县境者又有风冈石屋卢峯黄金黄蘖鳯凰鹧鸪顺龙大恩等山】虎瞰山【在新喻县治南屹临渝水势如虎踞唐武德中移州治此山巅有临梁馆后废徙学宫其上】盘龙山【在新喻县北一十里上有古刹曰瑞相】铜山【在新喻县西二十里有铜鑛唐大厯后置官场宋初罢】钟山【在新喻县西四十里裴子野宋畧云永嘉初因洪水有一大钟从山中流出验之乃秦乐器故名唐卢肇尝读书于此】鼎山【在新喻县南五十里顶有泉山腰瀑布如练宋尚书谢谔尝读书于此】山【在新喻县北七十里巉岩竒秀髙挿云汉山有云隐寺曹玉洞道鸣禅师塔本朝梁寅尝居于此作防山赋】席防【在新淦县北五里】仙女【在新淦县东南七十里下有神庙唐干符间邑人李姓者兴义兵以御黄巢之乱贼占云新淦有神人生紫气遂不敢犯境后李之女得道升仙于此乡人立庙祀之】吟【在新喻县北四十里宋初吴鸾者归休与其弟鳯作亭吟啸于其上故名】吴山岭【在新淦县南八十里晋吉州刺史吴世云尝修炼于此】百丈岭【在新喻县东南七十里上有葛仙翁丹幷及雷祠元范梈尝居于此】寳珠岭【在新喻县北八十里与防山相连】茱萸冈【在新淦县北五里上产茱萸】仰天冈【在新喻县西北一十五里髙耸数千仭上有古佛刹境界清絶一县之景暸然在望】清江【在府南五里本贑江经吉安府至此爲清江又东北流入南昌府界】象江【在新淦县南五十里源出新喻县界东流三十里入于清江】袁江【源出袁州府萍乡县泸溪至新喻爲渝水至府南十里入清江】太平江【在府西三十里自山之阳至华阳江口流二十里入袁江】桂湖【在新淦县治南旧传湖傍有登科第者因名又名仓池】萧水【在府西五里源出栖梧山及乌塘合流而爲萧水中有滩曰萧滩亦曰萧州下流至南昌府境入江】淦水【在府南三十里源发荗林郷流经紫淦山至清江镇入于清江】黄金水【在新淦县西南一百三十里自新喻县界流至此逹于清江昔有人尝穷源得黄金归而再往不见其处】泥江水【在新淦县南一十里一名泥溪源出抚州府乐安县流入县境二百里逹于清江】頴江水【在新喻县东北八十里自山之阳八十四源合流而经此下入渝水】蛇溪【在府东源目临江镇之下五里分江水爲溪五十里至蛇溪复与江流合】秀溪【在新淦县东北二十里其流萦曲八九而逹于江宋曽宏廸尝请宸翰篆赐秀溪二字刻置其傍】玉涧【在新淦县南七十里源出玉笥山廻互纾曲号三十六涧宋朱熹诗独抱瑶琴过玉溪朗然清夜月明时如今已是无心客却怕山前荷蒉知】莲花潭【在新淦县南三十里潭畔有巨石状如莲花】读书潭【在新喻县西南一十五里唐卢肇读书钟山尝扁舟往来其中故名】丹池【在府西南紫霞宫晋章昉炼丹之所】洗墨池【有二一在新淦县治东旧传晋陶侃读书于此一在新淦县南玉笥山相传梁杜元老学道于此皆尝凿池洗砚故名】碧玉池【在玉笥山上】鳯凰池【在新喻县治南濶不盈丈而清泠四时不竭】九星井【在新喻县治内相传凿井初成泉涌出有浮沤若九星隐暎其中故名】刘仙井【在新淦县南一十里旧传仙人刘守真炼丹井其泉清甘病者饮之可愈】虎跑井【在府治东唐鲁季文庐母墓每患汲江水逺忽有虎于庐侧跑地得泉人以为孝感】白乳泉【在玉笥山旧传梅真人脩炼于此其泉出石窦防白如乳】醴泉【在新喻县西三十里宋黄庭坚尝过此饮之而甘曰惜张又新陆鸿渐軰不及知也因题其傍柱曰醴泉】万石洲【在府南一十里大江环其前袁江带其后其地夷旷肥饶嵗收常倍因名】太洋洲【在新淦县北四十里萧公庙在焉】金鳯洲【在府学前江中横亘一里许其形如鳯故名】
　　土产铜【新喻县出】纻布　葛布　柑　银杏【各县出】
　　学校临江府学【在府治南宋建本朝永乐二十一年重修金防孜记】清江县学【在县治东北宋淳祐间建本朝宣德二年重修后燬正德中重建】新淦县学【在县治东北宋乾道间建本朝景防四年重修】新喻县学【在县东南虎瞰山上唐大厯间建本朝正统十三年重修】
　　书院髙书院【在新淦县治东宋县令黄榦建】清江书院【在清江县治东宋著作郎张洽建】金鳯书院【在府治东南隔江金鳯洲上宋国子司业黎立武建立武又有立讲书堂在新喻县北八十里】惜隂书院【在新淦县治东陶侃读书台下成化初建夏寅记】金川书院【在新淦县正德七年李夣阳建祀陈子寜扁曰浩然堂自爲记】
　　宫室近江楼【在府东南濒江宋守魏廷玉建以朱文公诗有征骖驻近江楼南市津头问买舟之句故名内祀文公及黄榦张洽】一览楼【在府治圃中圃有清江台台上有楼名曰一览宋建】集雅楼【在新喻县治东宋王安石子雱尝馆于是楼蔵书万卷名曰集雅】横舟阁【在府治其在倅防有槐风桂月二阁在判官防有氷壶阁皆宋时所建】经史阁【在府学宋建以蔵经史】水阁【在新喻县治西宋李谘建陈尧佐诗水阁春来好泉声坐卧间有田皆负郭无树不连山浮世谁轻重清风自往还何当免拘束短棹访松关】文昌阁【在新喻县东南一名采芹阁黄伯枢诗数椽古屋对云沙小语空梁燕作家冠葢不来庭院悄东风随意长芹芽】读书堂【有三一在清江县西一十五里晋豫章人吴猛能以白羽扇画江而渡尝过此喜其山水之胜建堂读书故今城西门曰望仙门一在府城内唐宜春人卢肇乐萧滩山水之胜故读书于此一在閤皂山南唐宋齐丘读书处又有蔵书岩在焉】富寿堂【在府治宋建因富寿冈爲名】静治堂【在府治宋建又有坐啸堂司諌韩璜爲之记】维崧堂【在府治宋天禧中王益爲军判官其子安石生于此后人因名其堂曰维崧亦名文公堂】五贤堂【在府学讲堂西五贤宋刘敞攽孔文仲武仲平仲所谓二刘三孔也】羙俗堂【在新喻县治宋建】戯鱼堂【在新淦县治东东山寺前宋刘次庄谪居临江卜筑东山下凿池其前因名堂曰戏鱼自号戏鱼翁尝自摹淳化帖十卷刻石置堂中时称爲戏鱼堂帖】緑隂亭【在新喻县学俯瞰袁江唐卢肇诗亭邉古木昼隂隂亭下寒潭百丈深黄菊旧连陶令宅青山遥负子平心】霁月亭【在府治宋时建】吸川亭【在府治宋时判官防面对大江眼界甚竒】魁星亭【在府学亭面江对閤皂诸峰如玉立然】化梭亭【在府东北三十里清江镇晋陶侃渔于雷泽得织梭挂壁间一日电雷梭化为龙去后人因作亭于陶母墓前本朝洪武初重脩张九韶记】两耆亭【在新喻县学西宋朱熹守长沙道经于此与谢谔防时人作亭表之】景防亭【在新喻县西一十里宋欧阳国华致仕归景慕二防而作学士徐君平记】秀江亭【在新喻县南濵江宋隐者吴叔元建黄庭坚尝访之因题诗云因循不到此江头匹马黄埃三十秋旧社只今人共老清波常与月分流】涌月亭【在新淦县宋时建】双秀亭【在新淦县黄金乡宋时有邓氏二子长曰佑擢童科季曰吉登三礼科筑亭江上扁曰双秀朱严爲记】读书台【有二一在新淦县治东相传爲晋陶侃读书处本朝正统中重修一在新喻县治西相传爲唐状元卢肇读书处】九仙台【在玉笥山黄庭坚诗九真承诏上龙湖尽是骊山所送徒惟冇邓公留不去松根搘鼎煮菖蒲】黄蘗馆【在新淦县西唐权德舆有奉使宜春夜渡新淦江陆路至黄蘗馆遇雨诗】
　　关梁问津桥【在府学东】清风桥【在天寜寺东】广济桥【在府治公选坊】虎川桥【在府治东】惠政桥【在新淦县治南】望仙桥【在新淦县治东】通济桥【在新喻县东三里】暇豫桥【在新喻县东二十五里】
　　寺观天寜寺【在府治南唐韦宙征南蛮道由萧滩夜见江中有光命渔者入水得铁佛像五凯还日奏立兴化寺宋曰报防元改今名本朝正统中重修】慧力寺【在府治南宋熈寜间建本朝洪武间重修】崇庆寺【在新喻县西门外洪武间建正统间重修】建兴寺【在新淦县治东北洪武间建】妙观【在府治南晋建唐名三清元改今名】祥符观【在新淦县治西南旧名大虗唐改冲真宋改今名内有晋许旌阳炼药井】仙驭观【在新喻县治东宋宣和间建本朝正统间重修】紫霞宫【在府南晋建爲紫霞堂元改爲宫本朝正统间重修】
　　祠庙孝通庙【在新淦县南八十里峡江镇相传秦时有温媪经程溪得巨卵蔵于家生七龙放之江媪或至江口龙辄献嘉鱼若祭养焉媪死葬程溪将圯一夕雷电迁之髙冈乡人爲立祠唐赐庙额曰孝通元揭傒斯有记舟人往来必致祷焉】周瑜庙【在峡江镇故巴丘县按吴志周瑜尝定豫章庐陵留镇巴丘故后人立庙祀之】昭明太子庙【在府治东昭明梁武帝太子统也】褒忠庙【在府治北宋开庆初知军陈元桂死节诏爲立庙死所赐额褒忠】晏公庙【在府治东北三十里清江镇旧传本镇人名戌仔元初爲文锦局堂长因病归登舟即尸觧人以爲神立庙祀之有灵显于江潮本朝封平浪侯】萧公庙【在新淦县北四十里大洋洲宋咸淳间邑人萧伯轩死爲神民爲立庙元时以其子祥叔合祀焉本朝初尝遣官谕祭永乐中其孙天任卒屡着灵异亦祀于此诏加封爲水府灵通广济显应英佑侯】先贤祠【在新喻县学祀宋李谘刘敞刘攽萧固杨獬李大有萧燧谢谔章頴严时亨诸先贤】
　　陵墓孔母墓【在新淦县南八十里相传秦时有孔丘明脩炼于玉笥山其母就养卒因葬焉】陶母墓【在新淦县寰宇记侃母湛氏新淦人墓在县东百歩南唐徐锴有碑今考临川都昌俱有陶母墓未详孰是然侃传遗表有云臣父母旧葬今在寻阳疑都昌近之】彭年墓【在府南一十里】金防孜墓【在新淦县南八十里】习嘉言墓【在新喻县二十八都二墓俱奉勅葬】
　　古迹都尉城【在府东三十里汉豫章都尉治于此】新淦故城【在府东六十里汉时县治此王莾改曰偶亭东汉复旧隋移今治城遂废】石阳城【在新淦县东南五十里东汉置县属豫章郡晋属庐陵郡隋省入新淦】巴丘城【在新淦县南八十里峡江东汉末置县晋属庐陵郡隋省入新淦】吴城【有二一在府西三十里一在府西南三十五里】钟山府城【在虎瞰山隋大业初置寻废唐天授初又移临梁馆于锦钟山府之旧地今爲县学】龙池墅城【在新喻县南三里本新喻故城唐因水患迁今治】吴州城【在新喻县北四十里唐初析新喻置吴州以距村爲州治寻废爲新喻县后迁县治龙池墅城遂废】都制置城【即新淦县治所吴杨行宻得吉图防用严可求之防以新淦爲治所置兵城守宋初樊知古奏废焉】泥溪城【在新淦县南四十里沤江按南史周文育专广州刺史萧勃举兵逾岭又遣别将欧阳頠顿兵苦竹滩入泥溪作城自守文育遣周铁虎袭頠擒之】瓦城【在府东北四十里俗传五代时乡豪筑此以自保】监军城【在新淦县西一十里地名城口杨吴建都制置使于新淦又渡江而西置监军营故筑此城宋绍定间废】废吴平县【在新喻县东一百里东汉末置汉平县属豫章郡吴改曰吴平隋废入宜春县】废广丰县【在新喻县北八十里唐武德中置寻废入新喻县】废治平县【在新喻县北八十里唐武德间置寻废】风义堡【相传唐末清江妇鲁氏者抱长子擕防子走避冦遇冦冦怪其不抱防妇曰防子妾所生长子前室所出夫亡日令善视前室子故尔冦义而厚遗之使去后人因名其地曰风义堡】梅福宅【在玉笥山福汉人尝学道于此】孔丘明宅【在玉笥山秦孔丘明奉母学道于此】竹坡【在新喻县南宋谢谔居此名其燕坐曰艮斋人称爲艮斋先生】刘氏墨庄【在清江县宋刘清之五世祖式既殁而家无余赀有书数千卷夫人陈氏指以语诸子曰此乃父所谓墨庄也中更变乱书散不存至清之之父悉力营聚始复其旧朱熹爲之记】
　　名宦唐杜臻【大歴间摄新喻令因洪水漂城郡守李嘉祐奏迁县俾臻择形势地得虎瞰山爲县治】五代李着【摄新喻县时县多火灾着以民居皆茅茨且侵防官街乃令各复旧址屋覆以瓦又浚古堙井六自是火不复作】宋张鉴【江南转运使建议割瑞州清江吉州新淦袁州新喻三县置临江军时以爲便】王益【临江军判官吏爲文书谩其上益輙阁笔郡有萧滩舟度者必败吏因呼益爲判官滩时诸豪大吏见益不可欺皆侧目郡以治闻】李濳【知新淦县方盐法行多希望风指民至有破产者濳乃谕民愿受者给之或曰愿无以身试法濳屹然不顾盐法亦随罢】林冲之【宣和间知临江军主计者欲广通海鹾敷数于诸路而守令以数之豊杀爲殿最冲之措置有方民頼不困】李之邵【建炎初爲新喻武尉隆祐大后幸防州扈从后军叛之邵拒之兵败不屈大骂贼防杀之贼酋壮其言诛害之邵者】张遇【绍兴初新淦县丞县新被兵令不能支抚谕使张滙劾罢之以遇摄县事遇拨煨烬考版借正租赋数月之间除而民定】彭合【绍兴间知临江军抗章乞蠲清江民秋苖耗米民立祠祀之】张着【知临江军政事岩明吏民畏服时兵荒之余鲜服儒业着建学舍爲文以劝诱之士因知学】孔端木【知临江军脩庠序之教文风丕振后与张着并祠于诸学】汪杲【绍兴间知新淦县学校一新文教振举淦之士盛于他邑者杲之力也】江漙【乾道间知临江军值嵗歉讲明荒政乞籴劝分及爲糜粥以食饥者民頼以活豪民钟氏武断郷曲漙发其奸寘于法人称快焉】王伯大【嘉定间知临江军值嵗饥赈荒有法民頼全活有赈民録救荒按后人取以爲法】何洪【庆元间知新淦县崇尚礼教不施鞭朴而民自畏服值邑大疫疠置惠民局敦延良医以治之又置养济院以收无依者民甚德焉】何时【爲临江司理叅军郡狱相传旧斩一冦能行一里许众神之塑爲肉身时至取故牍阅此冦尝掠杀数人曰如此可爲神乎命鞭之沉于水人服其明】陈元桂【淳祐中知临江军时闻警报筑城备御以劳心致疾元兵破城不屈死之诏諡正节】元李倜【大德间爲临江路总管民病火灾倜劳来循行赈饥济弱恳祷于神秋果大熟郡有奸民不便其所爲搆词讼倜禠职去明年宣抚至郡民数百人爲倜称屈得直其寃】本朝刘贞【洪武初爲临江知府公勤涖事抚字有方百废具兴民不知劳】王恪【洪武间爲临江知府作兴学校奬劝人才时称爲文章太守】杨成【洪武末知新喻县性介直剸繁治剧事无留滞民多仰慕之后擢福建叅议】闻禄【永乐初临江府通判操守坚正涖政公勤事无愆违民皆乐业寻陞山西太原知府】金辉【永乐初临江府推官见事敏给涖政详明持己俭约待人寛恕寻被荐授监察御史】李存仁【永乐间知新喻亷干有机局初抵任佯爲不知事体状逾月闾里铢两之奸悉知之一时豪右摧抑净尽境内大治民所告訏判断如流民至今诵之省志】潘谅【宣德间知临江府爲政寛和吏民懐之省志】夏玑【天顺间知新淦县持身清慎平易近民有古良吏风省志】沈棨【由进士以南京工部郎中擢临江知府性果毅明敏问学愽洽善吟咏临政尚严明吏民畏服省志】叶淇【成化间知清化县政平讼理擢监察御史省志】王佐【成化间同知临江公平正大慱学工吟咏以才能著称省志】陈旅【临江府学训导律己端方敷教严明士子畏爱后迁国子监丞今祀于名宦祠省志】卢翊【由进士任新喻令亷不近名仁不堕事和平岂弟有循吏风以忧去民不忍去省志】陈元宪【正德间通判临江政尚亷平催科中存抚字门第清严阕节不能入去任十年民思之如初省志】戴德孺【由进士知临江府适华林贼后豪猾相縁结人民凋瘁德孺锄刈强梗奸恶屏迹宸濠叛率乡兵从征直捣宸濠巢穴以功陞云南右布政卒于途省志】王防【正德间爲清江尹旧以里甲值日科取无度防至除十之七值度支部使爲催科防曰知县可辱吾民不可廹建仓预饥财力不与于民卒于官无以爲殓知府戴德孺爲具棺衾士民哀之省志】
　　流寓王觌【防州人宋哲宗朝爲司谏极言章惇之党四人朋邪害正由是惇罢徽宗立觌爲中丞又论惇之罪后谪居临江军】赵孟济【其先汴人寓居清江宋德祐时待次家居郡檄摄元僚保障城邑以功充清江令居官介特豪猾屏息已而城破死之】
　　人物汉孔恂【新淦人爲州别驾车前旧有屏星如刺史车制刺史因怒欲去之恂曰撤去屏星毁国旧仪别驾可去屏星不可省即投传去刺史追谢乃不去屏星】唐陈岳【玉笥人累官南昌观察判官着唐书自髙祖至穆宗爲统纪一百卷子濬仕杨吴爲翰林学士撰吴録二十卷】杨彦伯【新淦人防頴敏大顺间擢童子科昭宗亲试之彦伯应对详雅帝谓左右曰刘晏之徒也御制诗赐之后宰安福县境内按堵牛产六犊莲茎四花州以状闻赐绯鱼】五代陈乔【岳之孙防敏悟躭翫文史仕南唐累官翰林学士承防门下侍郎兼枢宻使以社稷爲己任及建康不守乔自缢死后主既降太祖责其拒命后主曰臣爲陈乔所制时乔已死太祖愍其忠诏改葬焉】宋刘式【清江人明春秋公谷之学累官三司都磨勘司淳化中持命往谕三韩酋长归化暨归值风舟覆而夷谢表贡珍一无沾濡后官至刑部郎中子立本赐出身立言立德立礼相继登第俱有名】孙冕【新淦人雍熈间举进士后守苏州甫及引年大书一诗于壁有曰莫待朝廷差致仕早谋泉石养闲身题毕拂衣归九华山再召竟不起】王钦若【新喻人淳化间举进士累官至尚书左仆射兼中书侍郎同平章事进司空封冀国公卒赠大师中书令諡文穆平生撰述数百卷多神异之事】李谘【新喻人防以孝闻景德间举进士累官户部侍郎知枢宻院事性明敏周知世务处烦剧若闲暇吏不敢欺在枢府专抑侥幸革滥赏人以爲称职卒諡宪成】萧谔【新喻人以诗易教授闾里而尤笃于教子其后四子皆慱学有名曰贺曰贯曰贲皆登进士第贯累官京东转运使后知饶州迁兵部贠外郎爲人尚气槩临事敢爲且善属文时比之唐李贺云】杨申【新喻人天圣间举进士累官光禄卿立朝颇有风节王安石当国以论新法不合出知济州多善政寻乞致仕吕大防表其所居爲耆德坊】孔延之【新喻人宣圣四十七世孙防孤贫昼则带经耕锄夜则燃松读书庆厯间举进士九迁至司封郎中平生惟与周敦頥曽巩最友善】萧固【新喻人天圣间举进士皇祐初爲广西转运使知侬智髙防狡预条上覊縻之防于枢府不果用后智髙果叛人服其识云】刘敞【式孙庆厯间举进士累官知制诰奉使契丹还知扬州有惠政徙郓州道不拾遗累迁翰林侍读学士侍英宗讲读每指事据经因以讽諌官至集贤院学士敞学问渊博爲文尤赡敏有公是集行世】刘攽【敞弟慱极羣书与兄偕登进士熈寜初知太常礼院初与王安石甚相得及安石执政屹不肯附后出知曹州政尚寛平召爲国史编修与司马光同修资治通鉴官至中书舍人有公非集行世】萧注【谔从孙磊落有大志尤喜言兵庆厯间举进士摄番禺令侬智髙围广州注突围出募海濵壮士与格闘破其众擢知邕州结溪洞酋长擒智髙弟智光子维宗以献累官西上閤门使后知桂州】胡向【清江人皇祐间举进士累官倅越州奏课爲天下第一后权大理卿决狱仁恕雪寃免死者甚多】刘奉世【敞子天资简重有法度嘉祐间举进士元豊中累官佥书枢宻院事出知成都府以中丞邢恕劾再贬隰州团练副使后以端明殿学士知定州寻落职知徐州以旧职致仕】孔文仲【延之子性狷直学问慱洽嘉祐间举进士再迁台州推官熈寜初范镇以制举荐极论新法之害爲王安石所黜哲宗初再迁左諌议大夫改中书舍人同知贡举以疾卒有文集五十卷】孔武仲【文仲弟嘉祐间举进士累官国子司业尝论科举之诋王氏学进拜中书舍人直学士院建北郊议累迁礼部侍郎出知洪州坐元祐党夺职居池州卒有所着诗书杂文搃百余卷】孔平仲【武仲弟治平间举进士爲集贤校理绍圣间坐党籍谪知衡州再谪惠州别驾安置英州徽宗即位召还累官金部郎中平仲长于吏学工文词着续世説等书行世】何正臣【新淦人九嵗举童子赐出身复中进士元豊中爲御史里行防正御史专六察正臣言幸得备言路不宜兼治他曹累迁寳文阁待制出知潭州后歴刑部侍郎知宣州】李大有【新喻人绍圣间举进士累官知虔州宣和末金人犯京师大有募兵勤王鼓行而前淮甸歌曰天下奸臣皆守室防州太守独勤王后知衢州州有宿冦猖獗大有下车冦即平】李邈【清江人少有才畧见事风生宣和间知覇州时童贯将连金人夹攻契丹邈上书言不可忤贯免官久之复起知严州贯收复燕山邈叹曰祸乱自此始矣金人犯京师诏輙入见出知真定府金人至邈且战且守相持四旬城破巷战被执遂遇害髙宗赠昭化军节度使諡忠壮】向子諲【临江人丞相敏中孙宣和间累官京畿转运副使张邦昌僣位遣人问起居子諲械繋其使者遣将统兵勤王髙宗时出知潭州金人猝至子諲以死守金人登城乃夺门去绍兴间迁徽猷阁待制户部侍郎出知平江府以忤秦桧致仕】傅雱【临江人爲从事郎改宣教郎建炎初偕工部侍郎使于金国其诰词有曰庶尔一言之合成吾两国之懽识者知髙宗之意在于讲和矣】萧建功【新淦人少好学尝从陈瓘游瓘器重之李朴被谪时贫不能自给建功爲筑室居之朴死建功以女妻其子李纲荐其操行坚正累官知衡州】萧燧【固孙父増慱究羣书绍兴初应制举以书诋时相竟不仕而归燧防能属文绍兴间进士授平江府观察推官忤秦桧归孝宗时起爲左司谏议论鲠切出知严州移婺州婺素知其条教不劳而治累官至叅知政事以资政殿学士奉祠卒諡正肃】杨獬【新喻人绍兴间举进士知吉水县救荒有政累官司农少卿知明州沿海有小冦獬悉擒之海道晏然生平亷介自持博覧强记爲后学所师法郷人至今祠之于学】杨愿【临江人绍兴间举进士累官车辂院愿于书无所不读邑有考德问礼之事必求是正里人称寿冈先生】谢谔【新喻人防敏惠日记千言爲文操笔立就绍兴末举进士摄乐安县改吉州录叅知分宜县皆有惠政擢监察御史上其所创义役法诏行于诸路光宗登极献十箴累迁御史中丞寻以焕章阁学士知泉州所着有圣学渊源五卷】徐夣莘【清江人百家书寓目成诵绍兴末举进士累官知賔州尝爲三朝北盟防编一百五十卷擢直秘阁所着又有读书记志集医録集仙録弟得之淳熈中进士安贫乐分官至通直郎致仕尝着左氏国纪史记年纪及鼔吹词郴江志】张绂【清江人强记慱覧爲文敏而纯粹绍兴末举进士爲澧阳主簿以亷勤称秩满调衡州録叅宜春丞暇日阅究经史有愚谷集十五卷歴代史年表二十卷】刘清之【临江人受业兄靖之慱极书传绍兴末举进士及见朱熹慨然志义理之学尝爲髙安县丞赈饥有方徙知宜黄县孝宗时召对首论民困兵骄累官知衡州善政甚多罢主云台观光宗即位起知袁州所着有训防新书通録墨庄祭仪时令诸书】常楫【清江人乾道间倅房陵迁知宜州所至有声尤善决狱家居极孝友尽以其田庐譲其兄清江上流水泛辄壊民田楫爲筑隄防水田皆爲沃壤至今民頼焉】章頴【新喻人以兼经中郷荐孝宗初立求言頴爲万言书以闻累官左司谏防论右相葛邲不足任大事寜宗时爲侍御史兼侍讲又极论赵汝愚不宜去被罪家居后起爲刑部侍郎卒諡文肃其操履风节不爲穷逹所移虽仕多偃蹇而清议与之】朱景文【清江人自少俊迈杰出读书过目不忘爲文顷刻立就雄赡豪爽如其爲人乾道间举进士再调分宜簿未赴而卒有批鳞藁五十篇文集四十卷】彭年【清江人从朱熹张栻讲学乾道间举进士累官吏部侍郎兼侍读尝极諌光宗宜尽孝道寜宗时又极言小人窃权之以寳谟阁待制致仕年学识正大议论简直其爱君忧国先见之识敢言之气皆人所难自伪学有禁士大夫鲜不变者年则始终特立卒谥忠肃】陈琦【清江人尝从张栻游乾道间举进士主衡阳簿辨雪寃狱赈荒郴桂使籴者爲伍循次以籴民甚德之迁贑县丞贑守留正尤器之留镇蜀辟主管机宜文字在蜀二年事无钜细多质焉】曾三复【新淦人与弟三聘俱乾道间进士三复性耿介耻奔竞绍熈初歴知池常州召拜监察御史持论正平不随不激累官至起居郎兼权刑部侍郎致仕】曾三聘【三复弟防有异质日记千言由进士累官秘书郎光宗时三上相陈时事党论兴坐重劾卒赠直龙圗阁諡忠节弟三异少有诗名尝着新旧官制通考通释除太社令力求去时号云巢先生三英尝考究三国六朝攻守事迹着南北邉筹十八篇又着蒙史】萧逵【燧子淳熈间举进士孝宗曰逵才气甚佳父子高科殊可喜后累官至太常尝知贡举于落卷中取真德秀时称其知人逵从子崱号大山崱弟防来号小山俱以文名登绍定间进士崱累官宗正永防来累官御史迁起居郎】徐天麟【夣莘从子开禧初进士累官武学慱士轮对言人主当持心以敬通判惠潭二州权英德府所至兴学明教有惠政着两汉会要汉兵本末西汉地理防山经等书】张洽【清江人从朱熹学嘉定初举进士歴官州县有善政累迁著作佐郎直秘阁平生用力于敬居间不言朝廷事或因灾变辄颦蹙不乐及闻一君子进用则喜见顔色所着有春秋集传续通鉴长编】严世父【新喻人隐居不仕师事朱子有疑义问答徃复书帖乡人祠之于学】黎立武【新喻人咸淳间举进士累官国子司业华文阁侍制考试临川得吴徴时称其知人】元范梈【清江人累官翰林应奉福建防访司知事梈精古学砥砺名节持身防正吴澂尝称其爲特立独行之士工篆楷书尤工于诗与虞集掲傒斯杨载齐名时号虞杨范揭有文集行世】周自强【新喻人好学能文练于吏事防定间以招谕徭酋有功授广西宣慰司都事再迁义乌县尹周知民情讼者必开譬令其悔改怙恶不悛者然后防之以法履畆覈田以定赋役吏民不敢少欺官至江州路总管】傅若金【新喻人少贫刻励于学能文章尝游京师虞集见其诗大加称赏揭傒斯亦称其诗髙出魏晋下不失于唐】杜本【清江人慱学善属文尤工篆隐建寜武夷山平居沉静寡欲无疾言遽色与人交尤笃于义文宗徴之不起至正间复居爲翰林侍制称疾固辞学者称爲清碧先生所着有四经表义六书通编十原等书】萧克翁【燧四世孙隠居不仕学行爲州里所称富珠哩翀从之学】杨士【清江人其先本襄城人士祖父世官于临江遂家焉士少好学工乐府诸诗有鉴池春草集尝选唐诗名唐音行世】本朝梁寅【新喻人通五经元末累举不第洪武初召至京议礼以年老告归从学者甚众所着有防要宋元史畧歴代叙畧石门集】张九韶【临江人性頴悟十三能诗词元时累举不第隐居教授洪武初辟爲清江教谕陞国子助教翰林编修所着有理学类编羣书备数元史续编】曾鲁【新淦人好古学洪武初徴至京师与修元史编礼书授礼部主事陞礼部侍郎】练僖【新淦人元末领乡荐隠居不仕洪武初召爲起居注以直言忤防谪广德州同知迁临汀镇安二府通判以疾卒于官今祀乡贤省志】练子寜【僖子性资英迈志操不凡洪武乙丑进士第二累官至都御史革除间与方孝孺等特见信用靖难　师起寜不屈而死省志】金防孜【新淦人洪武末举进士永乐初授翰林检讨入内阁累官至太子少保礼部尚书歴事累朝论思献纳多所禆益文章丰畅爲人所爱重眷遇虽隆而自处益谦卒赠少保諡文靖】习嘉言【新喻人永乐戊戌进士擢翰林编脩歴侍读太常寺少卿詹事府詹事爲人笃实沉重每有封章皆切时政】黎恬【登永乐王辰进士授监察御史时因灾异上言歴诋大臣权要侧目出知南寜州用荐擢爲春坊右谕德预脩宣庙实録进讲经筵以展墓归卒所着有观过稿省志】张固【新喻人宣德间举进士擢刑科给事中陞吏科都给事中迁大理少卿居官清慎爲朝士所重】吴汇【新喻人性頴异家贫力学景防辛未防试第一登进士官至国子司业以疾归卒于家省志】张黼【固子景防甲戌进士任监察御史强毅果断风裁凛然賍吏望风罢去歴陞广西按察使以直忤当道致仕省志】胡荣【新喻人自少游心理学研究防归登景防甲戌进士歴给事中迁宪职奉勅提督浙江广东学校号称知人以叅政致仕省志】何【新淦人天顺丁丑进士授刑部主事累迁郎中爲人沈毅不阿蜀有守臣不职奉命往讯之赂千金拒不纳竟寘于法中都留守笞杀人数多累官按之不能决往治即伏辜寻陞大理右丞卒于官贫无以爲殓所着有静斋藁祀于贤乡祠省志】傅瀚【新喻人温厚和粹笃于孝友天顺甲申进士歴翰林检讨春坊谕德学士时李孜省爲通政使得侍经筵瀚进讲极言汰冗官李衘之不爲动两主文衡得名士进礼部侍郎大礼多所賛襄中更变故卒不失正用廷荐兼学士掌詹事府事修防典充副总裁进礼部尚书以疾卒赠太子太保諡文穆入乡贤祠省志】周谟【新淦人爲庠生时尝推廪以逊其友天顺进士授工部主事累官至陜西副使以母老乞休邉氓畨夷扶老擕防相泣不忍舍爲人刚方易直所着有东臯集省志】何纯【新淦人成化丙戌进士授庶吉士拜监察御史时大臣不厌舆论纯歴数其过疏至三上按广东四川端平详慎大恊人望陞云南兵偹副使发仓赈饥民免相食擒阿弥州贼首奏设守御千户所邉患以息奏减银课民生以全卒于官兄善以成化乙未进士终新城令民立遗爱亭省志】孙仁【新淦人登成化己丑进士歴刑曹审録湖襄多所平反知常州府力抗权阉陞浙江叅政陜西布政右副都御史廵抚寜夏脩城垣简上卒邉鄙頼焉致仕卒赐祭塟省志】陈寿【新淦人籍江寜成化壬辰进士授给事中以直言累下锦衣狱事白陞光禄少卿擢佥都御史廵抚延绥时敌和硕犯境以捍御防闻褒赉有加歴刑部尚书居官清澹不治产业及致仕无所归侨寓金陵敝屋萧然以寿卒人称其有清白风省志】彭纲【清江人成化戊子解元乙未进士出知汝州庶政既平凿渠引水灌田数千亩世爲民利迁云南提学副使以公明称爲人端凝朴茂而不波逐于时流家居无一语及公府事惟以文行汲引后进士知自检者至今式之自号云田所着有云田集省志】孙治【清江人成化辛丑进士知临淮县守己爱民兴学作士时权阉汪直陈广以选妃责贡继至所在需索动以千计治持正不阿竟爲二宦所中改安东遂弃官归士类尚之所着有鸣春集省志】陈阳【新淦人以进士选翰林庶吉士歴郎中讯狱苏常逆瑾受狱家贿欲曲法阳不许遂下锦衣狱谪州同知瑾诛陞广西佥事以劾廵按监司不法左迁运同卒于官今祀乡贤省志】张文【新喻人覧强记以春秋登治癸丑进士授刑科给事中转都给事多所建明上中盐张灯二疏爲权贵所惮以疾卒省志】凃祯【新淦人由治己未进士出知江隂三载有古良吏风治行爲天下第一迁御史廵长芦盐课时逆瑾壊盐法祯紏正之且求赂不得遂以祸中之死于锦衣狱瑾防诛命复官谕祭今祠于乡贤省志】干显偲【新淦人六嵗失怙逾年知求父像时拜且哭家贫事母能尽养及卒水浆不入口者数日比塟庐墓所虎驯其侧人咸异之正德三年奉诏旌表省志】干鳯【显偲子天性纯孝领以治甲子乡荐授髙淳合肥教谕诲诸生敦尚行实励清约有古人风采迁桃源令命下而卒无以爲敛正德间督学佥事邵锐既祠于乡贤仍书孝防以表其宅省志】
　　列女廖氏【临江军贡士欧阳希文妻宋绍兴初盗起希文与妻共挟其母走山中爲贼所追廖以身蔽姑使希文负之逃贼执廖氏廖正色叱之贼挥刄断其耳与臂廖犹谓曰尔軰叛逆我即死尔軰亦不久屠戮语絶而仆乡人义而葬之号廖节妇墓】谢小娥【父自广州部金银纲擕家入京舟过萧滩遇盗全家被害小娥溺水不死附渔舟而出行乞于市后爲盐商李家佣奴见其酒器皆父物始悟其盗乃置刀藏之李生日防酒举家皆醉小娥持刀尽杀之事闻命以官不受愿爲尼乃建尼寺使居之】沈氏【新喻章伯髙妻年二十五而夫亡或讽其改适沈曰妇人足不践二庭此足一移三纲即沦吾爲章氏妇知有章氏而已洪武间旌表省志】陈贞妇【新淦人防纳庠生黄体坚聘体坚谪吏放金陵贻书娶陈父母欲易他女以往陈曰吾命也遂遣归后体坚以罣误弃市累防不得白徒歩收其尸敛而之爲位奠哭期年家人来迎曰吾志愿毕矣乃自书其名氏经于柩侧君子谓贞妇生以义归死以节狥大学士曽棨爲之传省志】李氏【清江熊恒妻归熊三年夫卒李年十八无子父母数令改嫁李以死自誓乃鞠从孙瞻绣爲后纺绩自给年八十余而卒省志】张氏【新喻阮尚德妻年十九而夫亡或以无子劝其改嫁张曰吾夫无子吾夫之兄弟有子茍可以继嗣吾无他求事闻诏旌其门省志】蔡氏【新喻廖益麾妻夫亡艰于自给或逼其嫁蔡曰妾闻饿死事小失节事大有司以其事闻爲立贞节坊以表之省志】胡氏【新喻张和祯妻和祯亡遂不御膏沭以未亡人自处事闻爲立坊以表之省志】丁氏【新喻彭元鼎妻年二十一而夫亡所亲欲夺其志丁曰夫临终托吾养其母吾今既去母孰与养天顺间郡邑覈其实以闻诏旌其门省志】王氏【新喻周逹理妻年二十而夫亡有强其他适者王曰妾闻礼一与之醮终身不改事闻诏旌表其门省志】廖氏　罗氏【新喻人廖爲萧嘉廸妻罗爲萧嘉闻妻亲妯娌也廖年二十三罗年二十一而嘉廸嘉闻继亡廖与罗同事舅姑清贞一心年皆八十余卒成化间诏旌表其门省志】严氏【清江严孟端女适同里黄时训年二十七而寡清脩苦节始终弗渝成化间诏旌表其门省志】简氏【名祥贞新喻简公啓之女适同邑邹济防年二十一而济防亡父母欲改嫁简死誓不从及服阕复私纳采强之简闻持刄哭于济防灵右断二指示无再适意父母患之乃止成化间有司以事闻诏旌表其门省志】彭氏【新淦人年十七归圳上李厚载年二十而夫亡父母欲夺其志彭誓曰从一而终妇人之义遂以针刺毁其一目纺绩以教育遗孤治间诏旌表其门省志】彭氏【清江熊斐妻也正德辛未华林贼入城彭被执义不辱死之提督副使李夣阳闻于朝命立石旌表后复诏旌表其门省志】易氏【清江县学生邓介妻也正德乙亥盗入介室易奔出遇贼尽脱簪珥祈免贼执不舍欲污之易绐与偕行贼不爲偹至江濵赴水未殁贼追刄之省志】陈氏　杜氏【陈清江城北陈廷瓒女杜则瓒子德纯妻也陈甫及筓与嫂杜皆有容色华林贼至奔赴李家塘贼拽入隣居欲污之相持愈力骂不絶口贼并刄之而投于水省志】邵氏【府城刘清彻妻年二十清彻死邵抚孤守节正德间华林贼入城邵走匿孔家塘贼拽之登岸邵匍伏于水坚不行贼怒杀之省志】熊氏【刘清渭妻华林贼至清渭寝疾垂絶家人悉奔窜惟熊在清渭旁贼掠其赀拥之出户乃抱防子伪随贼行至李隆德塘置子于水涯自投于水水浅不得溺以泥汗面目且骂且拒贼杀之省志】翁氏【城东刘淮妻华林贼至家人皆走匿淮病不能兴谓翁当避翁曰君或不讳我独以生爲乃尽其赀与贼贼犹繋至隣寺翁仆地不行遂遇害省志】
　　仙释孔丘明【秦时人与骆法通等十人避乱相与结友逺访大道来玉笥山修炼嵗久道成驣空而去惟仙良一人慢游不与但成地仙云】



　　明一统志卷五十五
　　钦定四库全书
　　明一统志卷五十六
　　明　李贤等　撰
　　吉安府【东至抚州府乐安县界二百里西至袁州府宜春县界一百八十里南至贑州府贑县界二百八十五里北至临江府新淦县界一百四十里自府治至南京二千一百一十里至京师五千五百五十五里粮四十四万石零】
　　建置沿革禹贡荆扬二州之域天文斗分野春秋属吴战国属楚秦属九江长沙二郡汉属豫章郡及长沙国东汉兴平初始分豫章立庐陵郡三国吴又分置安成郡治平都县晋庐陵郡属扬州安成郡属荆州元康初俱属江州隋废二郡以庐陵县置吉州大业初复爲庐陵郡唐改吉州天寳初改庐陵郡乾元初复爲吉州属江南西道宋属江南西路元初爲吉州路后改吉安路本朝改爲吉安府领县九
　　庐陵县【附郭本汉旧县属豫章郡东汉末孙防于县置庐陵郡晋徙郡治石阳县隋废郡置吉州改石阳爲庐陵县唐永淳初州徙今治县亦随徙宋元仍旧本朝因之编户六百三里】防和县【在府城南八十里本汉庐陵县治东汉改西昌县隋改安丰县开皇间又以东昌县省入改爲太和县属吉州唐置南平州寻废仍以县属吉州宋因之元陞爲州本朝复爲县改太曰防编户二百五十里】吉水县【在府城北四十里本汉晋吉阳石阳二县地属庐陵郡隋以二县省入庐陵县属吉州南唐割庐陵置吉水县宋因之元陞爲州本朝复爲县编户四百三十二里】永丰县【在府城东一百三十里本汉庐陵县地三国吴析置阳城县晋太康中改爲阳丰县隋省入庐陵宋至和间始置永丰县元仍旧本朝因之编户三百二十五里】安福县【在府城西一百二十里本汉安平安成二县地安平属豫章郡安成属长沙国东汉改安平曰平都属庐陵郡吴置安成郡治平都晋改安成爲安复县隋废安成郡并安复入平都复改爲安成县属吉州开皇中又改曰安复唐初改爲安福县置頴州寻废以县属吉州宋因之元陞爲安福州本朝复爲县编户二百二十里】龙泉县【在府城西南二百七十里本汉庐陵县地三国吴置新兴县晋改曰遂兴隋省入太和五代时杨吴析置龙泉场南唐始置龙泉县宋宣和中改泉江县绍兴初复曰龙泉属吉州元仍旧本朝因之编户六十七里】万安县【在府城南一百八十里本吴新兴县地晋爲遂兴县地隋省入太和五代时南唐析置万安镇宋熈寜中始改镇爲万安县属吉州元仍旧本朝因之编户九十三里】永新县【在府城西二百里本汉庐陵县地三国吴始析置永新县属安成郡隋省入太和唐初复置永新县属南平州寻又省入太和显庆初复置永新县治禾山东南属吉州宋因之元陞爲州本朝复爲县编户一百八十四里】永寜县【在府城西二百八十里本唐宋吉州永新县地元至顺间始分置永寜县本朝因之编户四十二里】
　　郡名庐陵　安成【俱汉名】螺川【郡有螺山故名】
　　形胜环地几二千里【宋刘弇送吉州太守序南接贑江北竟淦水东西控临川长沙环地几二千里】据江上流【宋朱晞顔脩城状】江山暎带【宋刘彦登谯门记咽喉荆广唇齿淮浙江山暎带在眉宇间】五相次颇类五老【方舆胜览】东挹防冈之秀南据牛岭之雄【安福地理志】
　　风俗人厖淳多寿考【隋地理志】艺文儒术爲盛【杜氏通典衣冠所萃艺文儒术斯之爲盛虽闾阎贱品力役之际吟咏不辍】文风盛于江右【宋周必大咏归亭记】士大夫秀而文细民险而健【宋黄庭坚江西道院赋】家有诗书人多儒雅【宋杨炎正州学上梁文由六一公之乡里家有诗书以数万户之井廛人多儒雅】序塾相望诵相闻【宋王陶撰太和公防记】
　　山川仁山【在府治西梁书天监五年髙昌之仁山获铜劔二庐陵在梁以前爲髙昌铜劔之获即此山也吉水县东北亦有仁山以山形似仁字故名】瑞华山【在府城北五里上有瑞华观】真君山【在府城北五里相传许旌阳尝到此上有髙明宫】螺山【在府城北一十里山南临贑江宛委如螺或云昔有渔人游此忽遇风见神螺光彩五色取而懐之至山下渉水螺失所在俗呼爲螺子山】神冈山【在府城南一十里与螺山对峙】青原山【在府城东南一十五里中有骆驼峰鹧鸪岭势甚乔耸宋王廷珪诗异时黄鲁直尝赋青原诗至今青原山名与北斗垂】金鳯山【在府城南二十里其形如鳯】龙湏山【在府城西四十里上有法云庵唐代宗时土人龙湏舍地筑庵因名】香城山【在府城南四十里中一峰尤竒秀俗谓文笔山胡氏世居其下至宋忠简公铨遂以直节名震当世】观山【在防和县西一十五里下有观山寺石壁上有飞泉宋黄庭坚诗观山千尺夜泉冷】金华山【在防和县西一十五里自武山发脉蜿蜒至此】武山【在防和县西三十里一名新山傍出一山最髙大名武婆冈又有陶皮石室歩虗坛礼斗石珎珠泉虎鼻峰石鼓丹井古迹本朝刘崧诗武山千尺石爲城缥缈西来紫翠横】蟠龙山【在防和县北三十三里山势宛转如蟠龙】禾山【在泰和县西北五十里尝生嘉禾因名】传担山【在泰和县西五十里山极髙峻路甚隘窄攀援转置而后可过其西南又有石笋峰尤峻防下有通天圣岩旱则于此祷雨】潮山【在泰和县西五十里唐武德间四祖禅师飞锡至此结庵庵成之初水逆流至庵前奔湍迅急其声若潮因名】三顾山【在泰和县南五十里正当县治三峰宛如笔架屹然相顾山下有龙祠祷多应相传卢度隐此上有护国寺本朝刘崧诗我思昔人有卢仙冥栖乃在三山颠后来乗云去不返荒坛委絶成千年】双鳯山【在泰和县南五十里两峯相连秀防如鳯】大唐山【在泰和县南六十里势如羣马交驰上有大唐寺因名】髙湖山【在泰和县西六十里峻絶竒耸顶有盘石其平如砥非縁石扪萝不可到】王山【在泰和县东八十里旧名义山晋永嘉中有王子瑶者修炼于此道成仙去唐因改曰王山贞观初又有匡智者与侄大郎求仙至庐山遇异人曰此隂山也不如南求阳地二人南求入此山修炼得仙故又名匡山】甘露山【在吉水县东二里旧名虎丘山宋绍兴初有甘露降其上因名】太平山【在吉水县东三里上有许旌阳道塲赛祷者无虗日】鳯山【在吉水县东五里上有鳯凰岩瀑布自岩而下逹于江相传昔有彩鳯飞鸣其上因名】中华山【在吉水县东众山中一峰秀出如悬钟有王郭二仙坛祷多应】东山【有二一在府治东南上有东山寺一在吉水县东汉刘智请移郡谓东通大山即此山之阳有瀑布直下数百丈顶上有杨仙师坛】天狱山【在吉水县南五十里一名黄原岭相传此山镇伏奸宄上有地方广丈许履之觉下虗如鼓声俗谓之鬼监故曰天狱】朝元山【在吉水县西北五十里有方石乱点如金名黄金台上有诗云落落万古石悠悠千载心人间不相遇白云深处寻或传杨仙师留题】南山【在吉水县西北六十里山阿有数石屹如人立号石人峰】西山【在吉水县西南八十里重冈叠巘若屏障然其间一峰独尖秀曰望火楼下有溪东流爲朗溪】崆峒山【在吉水县西北九十里山多黒石能化白每石化白其年辄有擢科者】龙华山【在永丰县南五里晋有龙华真人于此得道】西华山【在永丰县南一十里巍然特出状若覆钟】阳山【在永丰县西北一十里仙人葛尝于此炼丹有水流出谓之丹泉】寳山【在永丰县西三十里耸秀可爱】巘山【在永丰县北三十里上有五峰如圆廪有石峙立如碑】香炉山【在永丰县东四十里以形似名】鸡笼山【在永丰县东北四十里四面皆田畴此山独蹲其中】郭山【在永丰县东八十里连属三县之境由崎岖栈道行七八里其地坦然有田数百顷】凤凰山【在永丰县南一百六十里】冈山【在安福县治东林木森秀城中望之蔚然一名秀峰上有东岳行祠】北华山【在安福县北二里旧有道观时有游人登覧刘用砺诗山亭小憇水潺潺歩入松萝陟翠峦黄鸟不知春色晚白云长鎻石潭寒】石山【在安福县东一十五里临江有山轮囷特起状若渔罾山腰有二石髙数丈其一俯首若将压焉其一壁立势相支柱中可往来】浮冈山【在安福县西南二十里石壁光明五色望之如龙虎状下有浮山洞虗观】西山【在安福县西南二十五里林壑幽险有溪出两山之间溪旁有龙窟嵗旱祷雨多应宋乾道间赐庙额曰灵祐】新茨山【在安福县西五十里汉豫章太守贾萌与安成侯张普战于新茨之野疑即其地】山【在安福县西六十里有石屹然望之如伏旁有巨石如人状】鸽湖山【在安福县北六十里上有鴈峰白鹤峯石人峯三渡桥桃花涧景物幽絶有唐人留题】武功山【在安福县西一百里根盘八百余里跨吉袁二郡相传葛炼丹于此亦名葛仙峰上有仙翁坛坛傍有石塔时或见火焰若金灯然】月山【在安福县西一百里山巅有石如月下有月山寺】髙峰山【在安福县西二百二十里山径峭险人罕遍歴上有龙潭三所嵗旱祷必应】更生山【在安福县西南一百五十里舆地志吴时有女子居樟木下木大数十围孙皓造宫室令人伐木斧斤莫克丁夫苦之女祝之曰汝今且去他时更生故山及水皆以是得名山下有更生夫人庙】蹲山【在安福县西南一百四十里上有风窟缭绕百余歩无草木每有风出飞沙扬尘】卢萧山【在安福县西二百二十里相传有道士姓萧者结庐山下因名卢水出焉】金山【在龙泉县治西形如金字与银山夹峙隂阳家以县名龙泉二山爲龙之双角】银山【在龙泉县治东山巅有塔】钱塘山【在龙泉县东南六里山壤衍沃山麓有径路通南康】玉泉山【在龙泉县东南一十里乱山中有泉出石罅洁白如玉】西龙山【有龙泉县西二十里顶有风穴相传昔有异僧以杖擉山顶冷风自穴中出俗呼西龙风遇霜夜则怒号尤甚至辰卯始定隂雨则息有樵者以十石窒其穴风乃自山下潭中出波涛汹涌久乃复故】石含山【在龙泉县西一百五十里山延袤数百里跨永新桂阳茶陵三县境】芙蓉山【在万安县西五里山形秀防超出众山】龙头山【在万安县东二十里山如几案又名案山上有仙坛岭相传葛仙翁炼丹之所又有仙圣罗汉二岩岩有仙人迹岩前临谿谿中有大小石镬】蕉源山【在万安县东四十里山形尖峭树木深茂山产铁一名东溪山】韶山【在万安县西四十里相传虞舜南廵尝奏九韶之乐于此】金牛山【在万安县南六十里东瞰大江中有石如牛下有金牛庙】西平山【在万安县东八十里巉岩悬峭惟西南平坦梁水出焉】五马山【在万安县西南八十里五峰相连如五马状】义山【在永新县东南二十里峯峦相顾若有长防之序故名一名龙头唐天寳初尝改名永新山有双巽文笔二峰下有聦明泉宋刘沆诗义山山下有灵泉泉号聦明自古传】秋山【在永新县西四十里亦名禾山上有七十一峰及五老峰溪水出其间甚清驶旁有石崖顔真卿题其上曰龙溪本朝觧缙诗龙门溪水声鲁公大笔云防间凭君多借几只鹿待我重来骑防山】绥原山【在永新县南四十里势连鵞岭其址六十里许上有阿育王塔】玉笥山【在永寜县治西状若箧笥南唐时湖湘孟賔于隐此自号羣玉峰叟】迎冈山【在永寜县西北五里中有石潭嵗旱祷雨于此】浆山【在永寜县西三十里峯峦峻峭松林蓊鬰有泉味甚甘上有蜀先生行祠】拐湖山【在永寜县东南六十里上有泉自山腰涌出直泻山麓荡爲深湖】云腾岭【在府城西三里山势屛列于长冈之外上有云腾庙】廖冈岭【在府城西南六十里岭麓盘旋又曰曲山萧氏世居其下】登科岭【在泰和县西北五里旧名灯窠宋刘廷隽居其下擢第改今名有应夣阁徃时赴科者多预宿其上求梦皆验】城头岭【在泰和县四十里上有狮子寨下有蛟潭相传尝有龙见于此】韩相岭【在吉水县东六十里世传南唐韩熈载游此因名】穹岭【在吉水县南八十里与西山对峙又名东山羣山连亘独此岭防出如卓笔然】圣岭【在永丰县南三十里上有井深广数丈前有峰曰仙人台相传五代时尝夜有神人震动其上及旦视之忽有土城周数里宋绍兴中乡人脩其城以避冦】狮子岭【在永丰县上有大石如狮子世传有僧号禅和大师结茅其上一日云蓊蔼人见僧淩空而去】石空岭【在永丰县南一百一十里表里皆石形如覆斗而内空可容二三百人上有古寨场】黄牛岭【在安福县东南与秀峯相接昔有异人骑黄牛入山因名上有三仙台】峨岭【在龙泉县西四十里势挿层霄有飞云洞集云峯仙鹅池金石石人峰老蛤石古迹最多岭有王将军墓相传汉王陵葬此】蓬莱岭【在龙泉县北五十里上有石岩石笋仙鹅池人谓如海上蓬莱故名】仙泽岭【在万安县西岭有仙圣罗汉二岩】金船岭【在万安县五里昔有圣僧过此见有神物掘地取金船而去】金竹峰【在府城北六十里两峰独峙如竹】文笔峰【在府城东南一百二十里宋文天祥居其下】东阳峰【在安福县东一十五里磅礴髙耸四面视之形体各异顶有巨石可坐数十人其西南诸峰亦秀防西有石岩如屋土人祀唐安成令刘像于此】白云峰【在东阳峰之南一名白马峰峭壁秀防下有葛仙坛】石榴峰【在安福县东一十五里瞰江下有龙潭深不可测】娥皇峰【在永寜县治西世传二妃从舜不及经此因名】莲花峰【在龙泉县南状如莲花与县治对峙】赤面峰【在永新县禾山昔有异人庐此犹存一釡径丈许半瘗土中】通天岩【在潮山一名圣岩有飞泉自岩而下入石罅中邑人尝于此祷雨又有四祖岩昔四祖坐禅于此】清水岩【在泰和县西北五十里广可容数百人深不可极下有石穴亦可容百许人有泉自岩下麓注入石穴中旧传有人持糗粮而入行约十余里闻撒网声乃惧而还】十龙岩【在泰和县南四十里广可容百余人中有一井相传有龙濳于内嵗旱汲以祷雨】王岭小岩【在吉水县北九十里嵗旱乡民祷于此将盥荐辄有防溜出石岩上亟以器贮之水多则雨随至旧传彭玕尝置寨于此】黄塘岩【在万安县东八十里岩中空洞状如楼阁傍有书院下有蛟穴出泉不竭】枧冈【在泰和县北冈有尉迟将军墓世传唐时将军自广东来道经此地殁而葬焉】天柱冈【在泰和县南二十里屹若天柱正当县治】日冈【在吉水县北四十里广数丈其圆如日】月冈【距日冈五里状如偃月】泷冈【在鳯凰山宋欧阳修之父母墓在焉修有泷冈阡表】五里冈【在安福县治南五里绵亘蜿蜒若龙蟠然晋郭璞迁城记云鳯山龙冈状元文章盖指此也】书冈【在安福县南四十里恠石层耸其颠有平石名渊明读书台旧传晋陶濳觧官后尝隐于此】贞女冈【在龙泉县东北三里昔有贞女葬此因名】禅和洞【在永丰县南一百三十里中如暗室以火烛之石殿钟鼔毕备】寳仙圣洞【在永新县东二十五里石灰山洞内有石天窓石罗汉石观音又有石鼔击之有声后有石龙喷泉又有后洞深长逾半里中有石房石床等类及有石乳石燕其石色白而细邑人凿取爲灰随凿随合】石廊洞【在安福县西一百二十里洞门广丈余涧水从中出溉田数百亩秉烛而入初若路絶稍前数歩则坦然空旷如是者数处宋刘弇有诗】黄牛石【在泰和县西黄牛冈旧传石能盗官仓米官尝令人厌伏其怪下有一小石宋乾道间一夕风雨自移其处】牛吼石【在泰和县西一十里贑江自黄公滩来皆平澹经此石则险悍声如羣牛之吼故名】试劒石【有二一在吉水县东北崇元观后世传许旌阳以是试劒一在安福县北桑田世传刘像爲令时试劒于此】牛眠石【在吉水县北四十里或传秋髙夜静有金牛徃来其上牛迹存焉】捣衣石【在永新县治内旧传唐顔鲁公真卿尝游息其上】贑江【在府城东章贡二水至贑县东北合爲贑江下流一百里凡二十四滩至万安县析而东流六十里逾泰和东逹于此合众流而滙于彭蠡】王江【在庐陵县东南五十里源自富田之上而来至值夏合明德水入贑江又安福县东南亦有王江源发陈防山东流与卢水合】云亭江【在泰和县南一名缯水源发兴国县界西北流至珠林入贑江】仙槎江【在泰和县东南流入贑江】卢江【在吉水县南源发永丰县界合上卢中卢之水西流爲卢原又西北流爲卢陂灌田数万顷又北流入义昌水】恩江【在永丰县治东南合龙门江经吉水入贑江】螺湖【绕府城西北而东流入贑江上有桥亦名螺湖】鉴湖【在吉水县东二里谚云青湖水决鉴湖□文江出状元洪武庚辰胡广正统壬戌刘俨应之】蜜湖【在安福县东一十五里中有鲫鱼味甘如蜜故名】吉文水【在吉水县南贑江枝流与永丰江合曲折于滩洲间状若吉字故滩曰吉水又上有墨潭以水深黑而名】明德水【在吉水县南源发永丰县界西北流爲义昌水又西北至潇泷下流与王江合】禾水【在泰和县西五十里一名早禾江萦流合永新江又合安福江至庐陵神冈山下入贑江】蜀水【在泰和县东与禾水合水势湍急奔防如蜀江三峡故名】卢水【在安福县城北源出卢萧山东流与王江合又东防禾水入贑江】阎水【在安福县东三十里源出阎岭流入王江口】毛停水【在安福县东北七十里与卢水合】遂水【在龙泉县治南源出左右二溪歴八十四滩入贑江】琴亭水【在永新县西北一百八十里水落石潭声鸣如琴】习溪【在府城南兴贤门外源出吉塘渡流入贑江上有习溪桥】文溪　武溪【俱在泰和县治西】梅溪【在吉水县东北三十五里傍产梅树故名】花石潭【在泰和县东北日出则大小石五色灿烂如花故名】九龙潭【在传担山中世传九龙居之祷雨辄应茶生其傍以潭水蒸之香味尤佳】石鼓潭【在永丰县南一百六十里世传内有石鼓击之则雨故名】百花潭【在安福县西一百二十里】石牛潭【在吉水县西四十里相传水暴涨见石牛浮其上】白鹭洲【在府城东贑江中长数里宋徐俯诗金陵与庐陵俱有白鹭洲相望万里江中同二水流】龙洲【在泰和县治南古谚云龙洲过县前泰和出状元永乐乙未陈循辛丑曽鹤龄应之】金鱼洲【在泰和县东二里如游鱼状古谚云龙洲接金鱼泰和出相儒】云洲【在万安县北贑江濵唐贾崇爲防州刺史赴阙舣舟于此忽见洲上五色云起因名云洲】惶恐滩【在万安县治西旧名黄公滩后讹爲惶恐滩宋文天祥诗惶恐滩前说惶恐即此】御史滩【在龙泉县北昔永丰董敦逸未第时尝浴此寻登第官至御史因名】杮陂【在吉水县西北八十里源出袁州之分宜溉田一千顷宋绍兴中知县吴明卓修复】寅陂【在安福县西四十里横截卢水下流逹县前溉田一万三千畆宋治平初知县黄中庸兴筑至今民享其利】进士塘【在安福县南六十里南唐进士刘璞居其侧因名】钓鱼矶【在王山土潭上乃仙人王子瑶钓渔之所】东坡井【在府治南宋苏轼号东坡自儋耳还过此游清都观行至米巷曰此地好开井市人如其言果得甘泉因名】仙井【在永丰县南醴泉院宋杨仙师以杖柱之水涌出如醴市汲不竭】石井【在永丰县南二十里深濶丈余风晦防时见金鸭出没其间】沙井【在永丰县南石泉院其水涌出移时复干一日三潮可溉田数畆号曰潮田】文昌井【在安福县学前】王溪泉【在传担山下有石窍四十八至岩前合爲一号六八泉】清泠泉【在吉水县西北鹿角峰下平地涌出味极清冽】石牛泉【在安福县南六十里中有巨石如卧牛故名尝有九女逰戏溺死于此俗呼九女窟】东麓泉【在安福县北六十里智溪山下味甚甘美虽不盈尺而大旱不涸】汤泉【有三俱在龙泉县一出县西一百里一出新田院侧一出朱砂礲下】胭脂池【在府治后】金牛池【在府城东】金钱池【在府城南一十五里永和镇】白莲池　滚泉池【俱在王山下】化龙池　仙鹅池【俱在峩岭】
　　土产葛布　苎布　茶【各县俱出】柑　橘【俱万安县出】玉版笋【一名夏笋出白鹭洲】水晶葱【宋孝宗问周必大吉州所产何物必大对曰金柑玉版笋银杏水晶葱】紫苑【木草出庐陵郡城西南廖冈岭】浮笋【泰和县禾山出】坐拏草【永丰县秋田出】龙湏草【龙泉县东南三十五里巾子石出】紫草【龙泉县东南四十五里许婆峰出】抱石鱼【龙泉县小江出】
　　公署吉安守御千户所【在府治后即宋相周必大故居本朝洪武二年改爲所】安福守御千户所【在县治东洪武元年建】永新守御千户所【在县治西北吴元年建以上三所俱江西都司】龙泉守御千户所【在县治东元万户府旧址本朝甲辰二年建頴贑州卫】
　　学校吉安府学【在府治西兴贤坊宋欧阳修周必大皆有记本朝洪武间重建】庐陵县学【在府治北三里宋绍兴六年建本朝宣德四年重修】泰和县学【在县治东宋咸平间建本朝洪武间重建】吉水县学【在县治东宋建本朝宣德间重修】永丰县学【在县治西南宋建元重修本朝洪武间重建】安福县学【在县治西南宋自县城东徙此本朝洪熈元年重建】龙泉县学【在县城外之东南宋建本朝洪武间重建】万安县学【在县治东北宋自龙溪门外徙此本朝洪武间重建】永新县学【在县治东宋建本朝宣德间重建】永寜县学【在县治西本朝洪武间建】
　　书院鹭洲书院【在白鹭洲上宋淳祐间知吉州江万里建延欧阳守道以教俊秀守道作记】龙洲书院【在泰和县治南贑江之上宋嘉泰间县令赵汝謩建周必大记】文溪书院【在泰和县治西宋里人曽季礼讲学授徒之所邑令赵师奭记】云津书院【在泰和县治南龙洲之上宋嘉定间里人刘逢原建曽歴记】栁溪书院【在泰和县治西宋嘉定间里人陈德卿建严万全记】清节书院【在泰和县治北宋萧楚以春秋教学者卒諡清节元至正间其宗人继文作祠扁曰清节书院欧阳记】匡山书院【在泰和县东匡山下昔里人罗洞晦清脩不仕后唐徴拜官以疾辞归从游益众遂名其学曰匡山书院】磻溪书院【在吉水县西宋周泽之建】阳丰书院【在永丰县治西元进士陈应求与弟起原建后赐额设官领教】武城书院【在永丰县西三十里元学士曽德裕建自武城南分故名吴澂记】龙溪书院【在万安县治西宋周敦頥赵抃皆曽经此人因立像祀之本朝改爲湖西道分司】一峰书院【在永丰县儒学西治间建祀修撰罗伦邵寳记】
　　宫室攀桂楼【在泰和县学明德堂后旧名登云阁宋改名攀桂今改建丛魁堂在其上】淩云楼【在吉水县谷坪宋神童李如圭建尝悬孝宗所赐珠帘于上】文江楼【在吉水县北文江门右】环溪楼【在吉水县北岭口元程钜夫诗白云满地种苍木青草平湖开碧莲】朝霞阁【在府城外旧名白鹭亭】先春阁【在安福县宋黄庭坚诗宫殿绕风江山壮城郭令君艺桃李面春筑飞阁春至最先知露徧花药歌出县斋裵徊问民瘼】快阁【在泰和县治东澄江之上以江山广逺景物清华故名宋黄庭坚诗痴儿了却公家事快阁东西倚晚晴落木千章天逺大澄江一道月分明】槐安阁【在泰和县黄庭坚诗白蚁战酣千里血黄梁炊熟百年休功成事遂人间世欲梦槐安向此游】墨池阁【在泰和县学宋黄庭坚有前日学书池之句即此】御书阁【在吉水县罗陂宋御史萧服建有徽宗篆扁】雪浪阁【在吉水县北崇元观吕洞賔题褰裳懒歩寻真宿清景一宵吟不足月在碧潭风在松何必洞天三十六】振文阁【在府学下爲明伦堂正统八年重建壮伟防爲一郡冠】五云阁【在万安县治西瞰贑江宋建水西有芙蓉峰因名戴复古诗淩空杰阁爲谁开隔岸芙蓉不用栽】知津阁【在万安县西旧名云洲后取苏轼此生何止畧知津之句而名】兴文阁【在永新县学西宋文天祥题扁】仁阁【在泰和县治前旧城上宣德间造】二友堂【在府治后旧有古松与竹对植因名宋胡铨记】三瑞堂【在府便防东宋城池产瑞莲玉虗观产芝草天庆观有甘露降太守范道卿绘三瑞于堂壁蒋之竒有诗】六一堂【在三瑞堂左宋太守方崧卿绘六一居士欧阳脩像及刻遗墨于中杨万里记堂后有贮云台】进士第一堂【在庐陵县学明伦堂前宋文天祥第进士第一因名板扉刻天祥所书魁字方广丈余并祝辞曰灿乎紫薇垣之傍爲星之魁书乎进士第一之堂爲字之魁捷乎庚午之秋爲觧之魁占乎辛未之秋爲省之魁齐羙乎丙辰之状元爲天下之大魁悟魁之义得魁之趣庐陵之魁车载斗量不可胜数尔酒既清尔殽既馨惟吾魁其先赉其炳灵堂刻具存】读书堂【在泰和县治内宋知县吕士元之子溱读书其上后爲大魁】紫薇堂【在泰和县圃东】齐吕堂【在泰和县学东欲邑士思齐吕溱之意】三相堂【在永新县北禾山罗汉祠侧唐姚崇牛僧孺宋刘沆皆尝游学其间故名】爱竹堂【在安福县宋令李康成建黄庭坚诗渊明喜种菊子猷喜种竹托物虽自殊心期俱不俗千载得李侯异世等风流爲官恐是陶彭泽爱竹最如王子猷】卢溪草堂【在安福县治南宋王庭珪号卢溪筑堂退隐于此胡安国尝过庭珪相与讲论春秋数月乃去】勉耘堂【在安福县北六十里宋邑人彭竒宗建文天祥爲之曰百圣在天六经行世譬之五谷皆美种也钱镈必痔茶蓼必薅既坚既好实頴实栗不然畧闽蜀之蹲鸱拾燕赵之枣栗而吾未尝不饱呜呼此岂乐饥常法哉彭君竒宗之爲学也知所以种而以勉耘顔其堂其必自五谷始是穮是蓘必有丰年竒宗之】淩波亭【在府城南瞰江宋时建王庭珪诗轩角当南极檐牙碍北辰岚光浮水面涛影撼城闉今爲送迎使客之所】正气亭【在府城北螺子山忠义祠前正德三年建刻文天祥正气歌于上】临溪亭【在安福县城南元邑人李鼎翁建欧阳记之系以歌曰溪之水清且深兮我濯我心溪之水深且清兮我濯我缨缨有尘兮尚可心有累兮溪将无以澣我外洁净兮中明蠲我与溪兮各全其天】横江亭【在泰和县治南取黄庭坚江横决事防之句爲名】飞霞亭【在吉水县治北文江楼侧旧名落霞宋杨獬改今名爲宦游迎送之所本朝正统间重修】白华亭【在吉水县学右隋李孝子墓侧】相石亭【在永丰县南宋文天祥兵败空坑过此山时顾崖石祝曰天若祚宋愿以崖石堕塞兵路言讫石果堕元兵不得进后人因名亭曰相石】春风亭【在永新县治内宋令元綘诗三年到此别无功种得桃花满县红任罢不能収拾去一时分付与春风】青原台【在府西射圃之东南隅宋刘僴诗春台百尺枕芜城杰槛层轩入紫清坐啸风台生画栋剧谈河汉防朱甍山围兰若青螺逺江带苹洲白练横挂席防凌南斗去羽人辽海看骑鲸】读书台【有三一在府南宋丞相周必大读书处一在安福县治西南晋守殷仲堪所筑一在浮冈山唐丞相姚崇所筑】清都台【在府南青都观宋苏轼自儋耳归游观中因书清都台三字于台上】沧浪台【在泰和县治西门外面瞰秀溪宋知县赵汝謩建】越王台【在泰和县西一十里相传隋越公杨素筑故名又以形似人呼爲月様台】鳯凰台【在永新县北相传昔有县令筑以登覧适祥鸟至因名】聦明台【在永新县北五代时刘景洪尝告人曰我不从彭玕几活万人后世当有隆者因名所居北山曰后隆山有唐牛僧孺读书堂即故基筑台曰聦明其子素之妻梦衣冠文夫曰牛相公来已而有娠乃生沆爲宋相】玉山馆【在万安县唐张籍诗长溪新雨色如泥野水隂云尽向西楚客天南行渐逺山山树里鹧鸪啼】适轩【在安福县清真观宋县令李康成寓此黄庭坚诗琳宫接丛霄渌水连翠防幽花露林簿好鸟娱清辉道人勤洒扫令君每忘归】
　　关梁牛王寨【在龙泉县西五里西接蒋公城相传牛蒋二人对垒相守】张钦寨【在吉水县北九十里世传杨吴将张钦屯兵与彭玕对垒之所】南湖桥【在府城南习溪上流元揭傒斯记】半苏桥【在府城南宋苏轼过城隍冈见水木秀发以其境半于苏州故名】神助桥【在府城南一十里相传宋至和间作桥时有木十余泊于桥取以爲亭遂名】迎恩桥【在府城北旧名螺冈桥凡诏勅至迎接于此故改今名】吟溪桥【在府城北二十五里相传唐杜审言吟咏于此】大栎桥【在府城北尝圯于涨邑人陈德甃以石爲亭覆之】瑞溪桥【在府城北溪邉尝产九穗嘉禾因名】望仙桥【在泰和县东旧望仙门外】南平桥【在泰和县治南因县旧爲南平州故名】思贤桥【在泰和县西北八十里有亭刻黄庭坚诗其上故名】鱼梁桥　龙陂桥【俱以地名在吉水县东】恩江桥【在永丰县治南元揭傒斯记】乗驷桥【在永丰县西元学士程钜夫停骖于此故名】鳯林桥【在安福县北门外以地名宋周必大记】集仙桥【在安福县北相传居人夜闻仙乐旦视之惟见书吕洞賔三字于桥故名】鳯停桥【在安福县北相传唐有异人以鳯毛浮水而下遇停止处可立庙前有毛停庙吕洞賔尝过此题诗】惠泽桥　济川桥【俱在龙泉县治南】秀水桥【在永新县城东南】蜜溪桥【在万安县南八里正统七年重修】
　　寺观能仁寺【在府治西南唐时赐额】隆庆寺【在府城西内有五百罗汉堂宋苏轼书榜】恩褒觉报寺【在府东北宋周必大入政府时所赐额其基即奉祠时所居】灵泉寺【在螺山内有井其泉甘冽因名宋欧阳守道记】青原浄居寺【在青原山七祖禅师思公道场上有虎踞泉锡泉雷泉】龙华寺【在吉水县治南傍有元寂禅师墓碑南唐韩熈载撰】寳积寺【在吉水县东一百五十里宋靖康间建】永寜寺【在永丰县治西唐建】报恩寺【在永丰县治西唐中书侍郎徐安贞以宅爲寺相传旧有孝子欧寳于寺北庐墓尝救虎虎啣鹿至墓前若有谢意后人因名寺曰报恩水曰恩江云】崇福寺【在安福县治北唐天祐中建】普觉寺【在泰和县治东宋元丰中有以真宗仁宗宸翰凡三十轴及仁宗飞帛四轴送此寺黄庭坚有藏经云】慈恩寺【在泰和县治东旧名福星宋赐额内有醒心轩快阁】殊山寺【在泰和县南长塘本朝刘崧诗雾卷长塘天一镜雨浮西嶂翠千堆】太平寺【在万安县治北】东山寺【在永新县治东前有清风桥觧缙题扁】明心院【在府城南宋仁宗御书大雄寳殿四字】梵慧院【在永新县治南昔毛炳读书其中有书台】福圣院【在安福县东三十里唐仙女吴彩鸾来游手植二树曰罗汉柏每嵗着花东树结实】法济院【在龙泉县治南旧名南台宋改今额】妙观【在府城西晋建元名】嘉福观【在府城南晋王子瑶炼丹于此】眞常观【在府城东晋有杨仙师至此摽竹爲坛自是祷雨辄应】清都观【在府城南永和镇五代时建】崇道观【在吉水县治北吴赤乌间尝有一人携瓢笠来游一日以笠覆瓢而去吴主赐额招仙宋改今额本朝重修胡广记】崇元观【在吉水县北五十里晋许旌阳治蛟于此冶鐡镇之今呼爲坛观】集虗观【在吉水县北八十里旧传杨仙师于此冲举本朝永乐初重修】朱陵观【在吉水县南八十里隋名洞岩唐赐今额】太虗观【在泰和县治南晋建】太观【在泰和县北龙门唐建有牛僧孺记】延眞观【在泰和县西故黄茅冈观有紫防阁本朝梁濳记文昌阁王直记】佑仙观【在武山上正统间因旧重修】洞渊延眞观【在安福县治北宋有异人自福建来以符药疗病民感其惠立洞渊阁元欧阳记】洞虗观【在安福县西一十五里南岳魏夫人修真之所傍有魏仙坛】精修观【在万安县治北宋建】龙溪观【在永寜县西四十里元建】东华观【在永新县治东南元冇道士文月堂者尝结庵其上州判薛均用爲创楼观居之】
　　祠庙韩将军庙【在安福县治北将军韩千秋也仕汉爲济北相请兵入越讨吕嘉死之汉报其功封其子延年爲安成侯立庙祀之】香城庙【在永新县西北三里汉召信臣尝守零陵香城庵有信臣遗迹庐陵旧九江故立庙祀之】古城庙【有三一在府城东南一在泰和县西江南一在永丰县治南皆祀陈武帝帝自岭南引军讨侯景遣杜僧明等筑城御之民感其靖乱之德故立庙祀之】惠佑庙【在府城南神冈祀陈曲江县侯刘竺竺尝守庐陵政绩显著既没郡人立祠宋赐额惠佑庙封嘉应侯】通仙庙【在王山唐匡智与侄于此脩炼得仙天寳中乡人立庙山中宋赐额曰辅顺封威逺侯后加封肃应胡铨记又有行祠在庐陵永和镇周必大记】云腾庙【在府城西唐吉州刺史吴世云罢政隐玉笥山道成仙去郡爲立庙天寳中赐额云储大顺中改今额】忠义庙【在府南大鹏里宋南安峒贼入境泰和被焚着姓萧必显萧伯逹起义兵保障一乡以安事闻徴必显锡以爵凡死于阵者立庙祀之久圯本朝宣德间重修】监丞庙【在府城南祀宋将作监丞欧阳珣祠地即珣故居】刚应庙【在吉水县北一里傍有二石纵横如柩旧名石材宋隆祐太后避敌如贑维舟岸侧神现梦曰速行后得便风疾去追者不及还后赐额刚应】潇泷庙【在吉水县南义昌江侧泷之上有大石若破瓮侧立千尺盖蛟龙窟宅嵗旱祷雨者赴焉宋王庭珪有记】髙骈庙【在吉水县东腾坡骈唐镇海节度使后封南平郡王黄巢防防吉爲骈所破民頼以安遂立庙祀之】南平王庙【在府城东南四十里神即钟传仕唐爲节度使封南平王既没百姓思其遗德祀焉】介刚庙【在府城东南二十五里相传唐有萧苪者长安人性刚毅爲吉州牧抚民以仁待士以义覧金鳯山有髙阜曰介刚乃结庵其上讲老子书自号萧道者既觧任民思之不忘即庵址立祠祀焉宋周必大请赐今额】昭应庙【在永新县北二里一名临池章王庙南唐保大间尝显灵于城壕上赐今名】灵佑庙【在府城西一名康王庙祀宋名将康保裔契丹入冦保裔立战死真宗赠封加秩民有所祷即应又各县皆有庙】灵泽庙【在永新县南龙陂李唐属籍兄弟三人生长兹上宋嘉定中峒冦犯邑将近庙闻空中铁马声大惧而退事闻赐今额】三贤祠【在府治西南旧祀唐别驾顔真卿后益以姜公辅余靖宋欧阳守道记】明侍中祠【在府城南唐正諌大夫明崇俨承诏廵抚至此尝停骖四顾后卒于郡人思其德祠祀至今】九贤祠【在府学明伦堂东祀宋欧阳脩杨邦乂胡铨杨万里周必大胡梦昱欧阳珣欧阳守道文天祥又永丰县学及县南龙冈之上俱有欧阳文忠公祠宋建本朝重修】忠节祠【有三一在庐陵县学文庙东旧祀宋欧阳脩杨邦乂胡铨爲三忠祠嘉定末又増周必大杨万里爲四忠一节一在府城南元燬本朝宣德中知府贾节改筑于祥符寺左正统中知府陈本深继成之又益以文天祥俱肖其像请以春秋仲月致祭李昌祺记】乡贤祠【各县皆有之于忠节诸贤外増祀乡贤如泰和则萧楚曽存翁吉水则李孝子胡梦昱毛旬安福则王庭珪刘子荐刘瑾李亷彭丝黄瑞节龙泉则郭孝友等永新则姚崇牛僧孺刘沆等皆在其县学之内云】山谷祠【在泰和县治东宋黄庭坚号山谷尝宰泰和民懐其德建祠刻像祀之至今祭田尚存】文丞相祠【在庐陵县淳化间富田祀宋丞相文天祥正统间建罗伦记】谭节妇祠【在永新县学】
　　陵墓甘罗墓【在泰和县西三十里旧传甘罗旅寓没葬于此至今呼爲罗墓】长沙王墓【在吉水县北九十里】欧阳观墓【在泷冈观宋欧阳脩父脩尝撰泷冈阡表】刘沆墓【在永新县北沆宋相仁宗爲篆墓碑曰思贤之碑】周必大墓【在庐陵县山斗冈必大宋丞相】文天祥墓【在府城南一百四十里木湖天祥宋丞相】胡广墓【在天狱山下广本朝大学士永乐间勅葬】杨士竒墓【在泰和县北五里士竒本朝少师大学士正统间勅葬】王直墓【在泰和县四十四都汇洲】钱习礼墓【在吉水县文昌乡】廖庄墓【在吉水县折桂乡】周忱墓【在庐陵县北十五里】王槩墓【在永新县画角滩】刘定之墓【在永新县北十二里】觧缙墓【在吉水县仁寿第都】李时勉墓【在安福县东乡黄牛岭】刘球墓【在安福县西乡十都徐潭上】彭时墓【在安福县城南洞虗观后山】彭蕐墓【在安福县北乡智溪】
　　古迹庐陵郡城【在泰和县北三十里晋移郡治于石阳城遂废又有故郡城在今庐陵县治南晋咸康末太守孔伦筑】安成城【在安福县西五十里汉安成侯张普筑】西昌城【在泰和县西三里东汉改庐陵县曰西昌晋因之今废爲民居】遂兴城【在万安县西北一十五里东汉末立遂兴县晋属庐陵郡今龙泉江口金城即其地】永新故城【在今县西三十五里吴置县于此】安成郡城【在安福县境晋太守朱居筑】东昌城【在泰和县东北八十里晋置县隋省入西昌唐复置寻省今永和镇即其地】白石城【在泰和县江南五里梁末陈覇先自岭南引军欲讨侯景髙州刺史李迁仕来拒覇先遣杜僧明等筑城白石御之迁仕亦筑城相对既而僧明生擒迁仕今两城旧基尚存东谓之古城西谓之髙城】鱼梁城【在万安县南一十里昔李迁仕据太臯渡遣将入贑石鱼梁筑城陈覇先命周文郁败之今俗呼爲城头】摭口城【在庐陵县北七十里陈广州刺史萧勃遣其子孜及其将欧阳頠傅泰等将兵出南康傅泰据摭口城周文郁使其将丁法洪攻泰擒之】严城【在永丰县东十五里旧传唐末有严将军聚兵于此】相公坪【在吉水县北九十里与张钦寨相近彭玕作乱置堡寨于上可容数万人仓库之迹尚存】故吉州碑【在吉水县西二十里趺在岸而碑沉于江霜降水落则见大业等字】石钟【在安福县西罗汉寺傍有岭曰阳冈下瞰碧潭巨石倒垂崖中状若钟】石鼓【在安福县西资福寺傍有溪曰湾潭巨石错立中有一石如鼔或云宋熈寜间鼔尝自鸣】陶皮仙室【在武山北昔有陶皮二仙隐此食桃果度嵗月居者必髙洁若茹荤则虎豹随至游山者亦然今呼爲北岩祈祷有应】神枫【在安福县西一百里其木状如神面目嵗旱以泥封之有雨】龙陂【在安福县东南百余里世传吴主孙皓伐木造宫室顺流而下至龙陂而木沉以绳挽之有烈风雷雨之变后嵗旱率众牵繋其木风随至宋元嘉中木忽浮于水上其半犹溺壅成沙洲】鐡十字【在府城南栅门外岸上有铁铸一十字题云保大二年五月日置重一千三百斤下有潭水或时清浅亦见一十字世传南唐造战舰以此繋防或云当时有水场商人于此编栰官爲经纪故置此以繋栰云】
　　名宦汉刘陵【安成长先是邑多虎患民徙他郡陵脩政月余虎皆出境流民复还】吴砀【安成长吴孙权使吕岱取长沙郡砀据县拒之权遣鲁肃攻围砀突出盖砀知有汉而不知有吴也】晋孟嘉【庾亮辟嘉庐陵从事引问风俗对曰当问吏亮掩口笑曰嘉是盛德人】南北朝刘湛【宋庐陵王长史王居忧多旷礼湛尝在坐厨人进车螯及酒湛曰既不能以礼自处又不能以礼处人】傅昭【梁安成内史郡自宋来兵乱相接府舍称凶每昏旦人鬼相触在任者鲜以吉终及昭至不敢犯郡多猛虎常设槛穽昭命撤去之竟不爲害】刘竺【陈庐陵太守公家无负租私室有余粟出郊则白鹿随驭吏民为之立庙】唐杜审言【武后时坐言事贬吉州司户叅军】顔眞卿【吉州别驾日与诗人文士倡酬爲乐有庐陵集】五代杨元清【南唐永新制置使先是夏赋凖贡见緍民苦之元清奏请纳帛一疋折钱一千以为定制常以便宜科率民无怨望】宋梁鼎【知吉州民有萧甲者豪猾爲民患鼎暴其凶状杖脊黥面徙逺郡太宗赏其强干】戚纶【知太和县邑民险悍好讼纶爲谕民诗五十篇言近而易晓老防多传之每嵗时与囚约放之暂归祀先栉沐民感之皆及期而还】余靖【知吉州甫一载其询细民之疾苦去健吏之刻削皆能践其谢表之言】元绛【知永新县豪子龙聿诱少年周整饮胜之计其赀折取上腴田立劵久之整母始知讼于县不得直绛辨爲伪劵聿骇谢即日归整田】王陶【知太和县鼎新县治自爲记有行道贵乎诚临事贵乎果等语】黄庭坚【知太和县政尚慈祥既去而民懐之立祠祀焉】吴革【知吉州减诸县所増盐课奬善劝不能御奸黠吏有辔防元祐初御史按察以革爲江西第一】张洽【知永新县狱吏受赇乗间讯囚榜笞使诬服洽亟执吏付狱以上于郡黥之结约土豪得其欢心冦将犯境闻有备乃去】方师尹【知太和县章贡兵变扬声欲捣庐陵师尹栅江流以捍贼民心始安后爲左司郎中又奏减庐陵重赋】蒲尧仁【知太和县亷白端谨无秋毫失自奉尤薄或经旬不知肉味曰吾不以口腹累人官三年如一日】熊彦明【知吉水县隣贼犯境彦明率五郷民兵与战遇害民爲立祠祀之】赵训之【建炎中知永丰县孟太后避兵防州护卫统制杜彦叛犯永丰训之与尉陈自仁设防殱其众防贼别校继至皆力战遇害事闻俱赠官立庙祀之】李璆【绍兴初知吉州江西兵素悍璆始视事有相挻爲乱者亟捕诛首谋者抚循其余大布恩信境内遂安】许浃【知万安县兴学除弊岂弟之化比屋相尚郭师元爲撰许公十政诗刻石】郭奉世【知永新县时防和民苦其令防诸上司欲得奉世治其邑漕檄以往而永新民不可奉世乃寓两县之佛舍兼治焉】王居安【节制江池大军驻庐陵督捕盗贼领郡事赏厚罚明将吏尽力始终用以贼攻贼之防故兵民无伤者人爲刻石纪功】黄畴若【淳熈中知庐陵县州尝以六月督畸零税畴若念民方艰食取任内县用钱三千余缗爲民代输治以最称】范应铃【开禧间永新尉县冦甫平喜乱者诈爲惊扰应铃亷得主名捽而治之后又知吉州首以练兵足食爲先务然后去冗吏覈军借以次罢行遂平冦乱】江万里【知吉州于白鹭洲创建书院延州人欧阳守道讲说选民俊秀受学诵相闻】元李恒【平章政事提兵至吉城外人皆惴栗及入城抚民如在襁褓市不易肆州人懐其惠立祠祀焉】张懋【至元中吉州路总管恶衣粝食率之以险慎刑平政处之以公新府治设义仓甚有惠爱流民归者数千家及卒民巷哭不絶者三日且爲立祠】张翥【吉州路总管收捕龙泉山冦有功于民陞广东亷访使民思之爲立祠焉】吴绎【守吉安不数月去刘岳申爲撰去思碑称其爲政有贤于人者三外敏而内寛读书知治体好谋而善断】梁克中【吉安路总管四境盗起克中即移兵出镇于郡东大洲上脩濠竖栅爲营垒益募丁壮置舟师节制属县义兵郡頼以安】寳童【庐陵逹噜噶齐盗防郡城寳童坚守不屈集义士力战杀贼甚众庐陵复安至今人慕其德】本朝潘景岳【洪武初爲安福州判官天兵下安福景岳言于主将得所掠男女千人分置空舍饲以糜粥俱遣还家】刘昭先【防和知县爲政尚寛恕上不负期约下不劳民庶去之日老稚攀送者千余人】万鹏举【万安县丞防平勤政时有民妇来防其夫及五子皆爲人谋杀毁灭其尸者鹏举防祷于神一日有五蜂旋绕行幕鹏举曰汝若真防冝前飞引蜂径临掩骸处得衣带上所繋买布数人名姓推鞠之遂获谋杀者】乌斯道【洪武间永新知县亷静有守民不忍欺能诗文善楷书邑士多受经讲学民有去思】钱本中【吉水知县以简御烦民乐其政操守甚坚门无私谒去官民思之不忘永乐中复来民皆欢迎如见慈母及卒百姓留葬本邑争负土成坟】孙公与【防和知县持已简严处事明决虽百务丛脞而剖析不少紊久之公庭晏然数吏旁拱而已】朱干【庐陵知县性明豁髙朗砥砺亷节遇事不畏盘错人皆德之省志】刘璨【洪武间爲万安县丞尝摄县事剪涤民瘼有勾摄輙以一木碑防其名去无不至者至则论其曲直皆得其情囹圄无寃民】吴胜祖【泰和主簿居官亷洁寛猛得宜卒于官至无以爲殓民皆爲之涕泣赙赠以归其柩】赵彦刚【万安知县亷能有守涖事尚简兴学劝农役均讼理奸吏屏革殆尽盗冦殄防无或遗既代去行李萧然惟二破箧而已百姓呼爲清亷父母】于仲寛【永新县令洪武间南郷龙仁和聚冦爲乱千户所官幸捕盗爲利欲调军尽屠南乡仲寛力止之躬率乡兵执其渠魁治之冦乃平南乡之人感之若父母生子者多以仲寛姓爲名】赵敏【安福知县公亷有干局定民户髙下爲科差量地里逺近约赋税察料物轻重受纳价躭鬬者志名惩之慎法者假容待之民翕然恱信既卒因家焉其孙璜今任工部尚书】朱仲智【洪武末吉安知府以亷介自守刑政清简吏民畏服尤注意学校凡斋舍廊庑及奎文蔵书二阁皆所修置】蔺芳【永乐中吉安知府属县吉水民诣阙妄言县产银宜置冶芳奏言其妄事遂寝芳事母孝母亦善教凡芳日所行事夕则命陈于前有未善必让之吉守自朱仲智后惟芳能继之郡民称贤守必曰朱蔺】陈本深【宣德初知吉安府治尚寛简不任智巧民有寃抑不伸者虽三足童子皆得往白久之郡中无讼尤能折节下士辞色和煦涖任凡十有八年自校舍而下凡百废坠皆截然振饬既去民刻小像祀于东岳庙家户祝之正德初始立贤侯祠祀焉】胡春同【宣德间吉安教授操履纯正学亦该示诸生纎毫必以礼诸生咸自绳检惧忤其意其教固有在于月书季考之外者师道岿然】曹鼐【宣德间爲泰和典史爱民如子虽政事繁冗亦不废学问立志逺大尝督工匠至京陈情愿入乡试遂中经魁及廷试状元及第】余耀【正统初知泰和县亷敏自持既擢本府通判仍摄县事杨文贞公重之尝赠以诗云吏胥无迹到乡村喧杂何曽及县门愿得年年比今日邑人常戴府公恩又云澄江一道分明月照见余侯一片心谁谓今人不如古古来循吏即如今】王业髙【以父防授吉安所副千户尝扈跸从征功陞正千户正统己巳调征浙冦于丁公崖遇敌死战援孤势穷犹手刄数十人死之其孙庄刚累有谋畧尝平汤存文于万安殱金耀于永丰擒周天銮于梅花洞正德庚午从征姚源防所佩刀指天划地誓不与贼俱生领兵至鼓楼铺斩获甚众进屯梁山师失利指挥徐麟等下马先遁庄直前死战贼势将郤援兵不至力殚死之事闻官其孙爲指挥以酬其功云】张瑄【景泰间知吉安府爲治寛大有体简重明敏剸剧治繁如庖丁觧牛不烦余力久之郡内大治无愧于古之循良超拜广东布政陟都御史仕终刑部尚书宿德重望爲时名臣】薛骥【景泰间以御史言事谪永新令爲政亷明豪强敛迹懦善者因頼以生】程宗【天顺初知吉安府才敏而不务苛察胥吏之舞文弄法者厘革殆尽尝诏健讼者曰汝能枉其是非以欺我耶汝将害人适自害尔郡中化之讼自息尢笃意学校劝贤诸生防有厌怠】王昻【永丰知县时乗积之余持亷秉公振作有道旧俗椎牛酾酒以送终昻至道以礼教痛革之久之民亦称便既又去淫祠表忠节凡事关风化者爲之恐后永丰人至今论贤令必曰揭阳公】柯暹【以给事中知永新州讼牒盈庭徐析以一二语唯唯詟服暇召诸生讲究经史废脩坠举民不知劳后改吉水治犹永新民隐吏弊疏剔无遗寻以久任绩最超擢浙江按察使州民思之如失父母】郑钢【吉安教授学行纯实师表一郡其爲教谆谆然欲人敦德义薄荣利曰人有不爲也然后可以有爲学校士咸心服之】张本【治间知吉安府下车首撃锄武断豪恶数人强敛迹且汲汲焉表着节义若杨文贞刘子辅谭节妇皆奏请祠之其爲治知所先务类如此】马钲【治间知永寜寜在吉爲小邑前尹多荏苒卒事钲至政教一新禁巫祝毁淫祠教民内祀其先外致敬土谷之神复制祭文颁示俾时序称家致祭俗因以羙】张淳【治中知吉安府心清欲寡事不烦而民不扰自奉甚薄家人至不能堪自视裕如也前守专擅击豪强小民之风益甚淳行无所事士服民化后官至都御史卒】陈茂烈【治中吉安府推官端重简洁动必以礼郡讼谍日堆案从容推鞫不假声色棰楚而奸黠者自无所容召爲御史以母老乞终养家贫不能自给有司以闻诏给月廪三石母卒哀恸失明寻亦卒部使者请于朝建孝亷坊以旌表其大节】陆震【防和知县时逆瑾柄政民困政弛震洗剔疮痍尽革积弊邑乃称治有和买精葛以奉权贡者震毅然白当道止之后官兵部属以谏止廵幸杖于朝卒】李智【吉水知县诚心爱民药病瘗死惠及贫困甲午夏恩江水骤涨冲决民居男妇随居漂流经文江智下令谕两岸小舟能救一人者赏一金活者三十余人卒赏如令仍给薪米追归所活者】
　　流寓姚崇【陜州人唐时尝居永新县北十里有台曰聦明崇尝舍其上其母墓今在县治东】牛僧孺【泾州人祖仕唐自交广至郴衡间爲山冦所掠惟僧孺母子获存遂栖姚崇故址母训之学母终葬邑之西南禾川元和初随计长安第进士后官至宰相】李祁【茶陵人元末举进士第二人爲辽阳儒学提举元亡不复仕寓居永新卒焉自号危行老人文章端雅有希蘧集若干卷】
　　人物汉欧寳【安成人居父防邻人格虎虎投其庐中寳以嬢衣覆之邻人问寳寳曰虎岂可舍而藏之乎后虎每月送鹿以助祭时人以爲孝能格鸟兽寳之谓也】晋修肃【庐陵人爲典书令懐帝始立爲皇太弟惧不敢当肃曰储副之重宜归时望亲贤之举非大王而谁宜及时登储副以允黔首喁喁之望帝曰卿吾之宋昌也从之】苻表【苻朗兄子也徙居安成大中间年十六母姜氏有疾侍省昼夜数十母一食表亦一食母不食将絶表感咽而殒俄顷母亦没葬于四望冈太守爲表其墓】五代周彬【永新人南唐主镇金陵彬囊文而往防有事圜丘募人爲文乃用彬所着累官大理司直归宰本邑爲政亷平嗣主锡以银章茜绶以宠异之官至尚书郎】曾崇范【庐陵人灶薪不属而读书自若家藏九经子史南唐刺史贾皓就取进之以已緍偿其直崇范笑曰坟典天下公器世乱藏于家世治藏于国其实一也何估直以偿耶召授太子洗马迁东宫使】萧俨【永新人以童子擢第及长有志量仕南唐累官大理卿兼给事中后主屡与嬖幸对弈俨入白事举奁投地后主大怒曰汝与魏徴孰愈俨从容曰臣若非魏徴陛下亦非唐太宗矣后主黙然罢弈】郭昭庆【永新人世业儒父鹏南唐进士官至大理司直昭庆通经史拟元经作唐春秋着治书五十篇以献后再献经国治民论各十余篇后主恱之授著作郎时嵗贡方物于宋表笺词章皆出其手】刘茂忠【安福人貌魁雄善用大稍事南唐以功授吉州兵马监押累迁袁州刺史宋平江南茂忠至京太祖间汝在江南屡扰邉邑何也对曰臣结髪事主惟忠勇是奋虽使陛下亲征臣亦殒身不顾太祖壮之】宋王克贞【庐陵人南唐进士累官光政院副使宋初授太子中允知汉州太宗闻其有词学命直舍人院诰命典正时人推之修太平广记緫类出知滑襄梓三州所至皆有善政】刘德言【安福人南唐时冦乱德言率良家子弟悍闾里全活甚众宋平江南以所统兵授文阶仕至水部贠外郎江南转运使】萧定基【庐陵人举进士累官监察御史里行蕲州守王防正恃势责赂诬属县长死罪诏定基往治遂正其狱宜州蛮爲冦以定基爲广西安抚蛮不复动再迁淮浙荆湖制置发运副使】欧阳观【庐陵人少孤力学举进士歴绵随頴三州推官天性仁孝嵗时祭祀必涕泣曰祭而丰不如养之薄也常夜烛治官书屡废而叹妻问之曰此死狱也我求其生不得耳后以子修贵累赠崇国公】欧阳晔【观弟与观同登进士累官知桂阳监民有相殴至死者狱久不决出囚饮食之防留一人曰汝持以左手今死者伤在右肋此汝杀之明也囚即服其决狱多类此官至都官贠外郎】欧阳修【观子四嵗而孤母郑氏守节教育之举进士甲科仁宗时为諌官论事切直韩琦范仲淹相继罢去修上疏极諌出知滁州还为翰林学士拜知政事尽心匡弼与韩琦防立英宗熈寜初以太子少师致仕自号六一居士卒赠兖国公谥文忠脩多所著述撰唐书五代史文章名冠天下与唐韩愈并称云】王贽【太和人举进士知开封府庆厯初知諌院言事多听用除天章阁待制条陈时事对奏甚久上谓左右曰五方异禀若南方有燕赵之气玉贽是也英宗践祚进给事中神宗即位改户部侍郎】张庠【永新人通经史尝着斥蠧正言二书以排佛老作元经图以推五行六度之秘郑獬吴处厚钱明逸軰皆师之号白云先生】毛洵【吉水人父应佺举进士歴官太平州通判洵亦举进士又中防萃科性至孝凡守四官再以亲疾觧任执药调膳及亲卒荷土为坟庐墓所朝夕哭踊若初防郡以孝闻赐其家粟帛】刘沆【永新人曾祖景洪不从彭玕活万余人沆倜傥任气登天圣中进士擢右正言知制诰陜西用兵沆极言得失执政不恱曰湏君作相自行之皇祐中果拜相后罢为工部尚书知应天府徙陈州卒諡文安子瑾登进士累官天章阁侍制歴知瀛防江福防五州所至以能称】彭思永【庐陵人举进士累官侍御史皇祐中祀明堂百官迁秩思永以抗论张尧佐王守忠罢知宣州歴知成都府还拜御史中丞时追崇濮安懿王諌官多以罪去思永力陈不可且请召还言事者以户部侍郎致仕子卫孝谨有节操以父老弃官家居者十余年】曾朝阳【永丰人庆厯间登第为石首令寛其赋税改忠州从事教民从事文学有文集二十卷弟匪亦同登第为南安主簿邑有冦独力擒之辞赏不受改龙南令设学以教其子弟后移知玉山朝阳孙元忠大观间登第累官广州教授所着有春秋厯法论语觧周易觧等书门人私諡文节先生】欧阳发【脩子少好学师事安定胡瑗得古乐钟律之说不治科举文独探古立论议以恩补将作监主簿累迁大中丞弟棐广覧强记能文词累官职方贠外郎知襄州徙知潞蔡州】董敦逸【永丰人举进士歴知穰县弋阳县俱有惠政及民元祐中为监察御史出知临江军哲宗复召拜御史上疏辨瑶华秘狱出知兴国军徽宗召拜諌议大夫极言蔡京蔡卞过恶迁户部侍郎】张汝明【庐陵人兄汝贤元丰中为侍御史以论左丞王安礼与俱罢汝明元祐间举进士歴官州县二十年率多惠政徽宗召拜监察御史即日劾蔡京等后知岳州卒汝明性至孝执母防水浆不入口三日病羸行辄踣梦父授以服天南星法用之验人以为孝感所着有易索书张子巵言】刘弇【安福人儿时警颖日诵万余言元丰初举进士继中词科歴官知峨眉县改太学士元符中进南郊大礼赋徽宗时改著作佐郎弇为文辞铲剔瑕纇卓诡不凡所着有云龙集三十卷】刘显【吉水人举进士爲光禄主簿时曽布当国显于布爲甥壻未尝间见布贬显得免后爲防路提举常平子琮登第任诸王宫翊善靖康中京城受围敌议立张邦昌琮不预有文集数十卷】郭知章【龙泉人爲中书舍人有董必者使广东罢归除北部郎官知章歴防其罪不肯草制羣议韪之官至直学士卒祠于学】曾肃【太和人居父防庐墓数年有慈乌来巢人以爲孝所感子安止登科爲彭泽令挂冠归隐安中未冠登第上书言时政入党借安强爲进士提举成都路常平尝葬暴露不葬者三十余柩】萧楚【太和人绍圣间游太学时蔡氏专国禁春秋学楚誓不复出仕着经辩四十九篇弟子百余人受春秋大义者才三四赵旸冯澥胡铨皆师之自号三顾隐客既没门人私諡曰清节先生】欧阳珣【庐陵人崇寜中进士授南安军司録以荐上京师遇国难议欲割地讲和珣上书极论不可忤时宰加将作监丞出使河朔至深州恸哭谓城上人曰朝廷爲奸臣所误吾已办一死来矣汝等宜勉爲忠义以报国金人怒执送燕山焚死之】刘才邵【庐陵人鹗之后绍兴中累官中书舍人兼权直学士院髙宗称其文出知漳州开渠溉田民甚德之召拜工部侍郎权吏部尚书才邵气和貌恭方权臣用事日雍和逊避以保名节所着有檆溪居士集】曾光庭【吉水人仕爲永州东安簿靖康之难勒兵勤王防徽钦北狩列表劝进髙宗立光庭不愿受赏孙三复绍兴间登第累官监察御史举劾平正迁太常少卿上疏正太祖祫祭东向位改权刑部侍郎】杨邦乂【吉水人通古今以舍选登第每以节义自许建炎中通判建康府金人至守臣率属迎拜惟邦乂不屈以血大书衣裾曰寜爲赵氏鬼不作他邦臣极口嫚骂而死事闻諡忠襄加赠至徽猷阁待制子再兴爲岳飞禆将从飞战郾城单骑入阵几殪乌珠身被数十创而还】萧服【庐陵人第进士知髙安县治以教化爲本徙知康州召爲将作少监以使事得入对徽宗谓有争臣风擢监察御史俄偕沈畸使鞠狱坐覊管处州逾嵗得归爲吏部员外郎出知蕲州】郭孝友【龙泉人举进士累迁工部侍郎时秦桧与金约和以孝友同舍生冀其助已乃私谂之孝友曰议和本非至计因遂销兵如后患何桧不怿寻以直敷文阁致仕卒祠于学】胡铨【庐陵人举进士任枢宻院编脩官上封事力排和议乞斩秦桧孙近王伦坐是谪居海外三十年后入爲工部侍郎请祠以归复召以经筵称疾力辞因陈时病五事自号澹庵老人卒諡忠简祠于学】王廷珪【安福人举进士调茶陵丞以职事忤上官拂衣而归胡铨得罪贬岭南亲友无敢通问廷珪独送以诗流辰州孝宗召除国子监簿寻乞祠归复召对时年九十余赐坐劳问除直敷文阁所着有卢溪集】项充【龙泉人幼未知学兄洵美训督甚至后与胡铨俱以春秋学驰声终父母防兄弟当析产充尽以逊兄以报其教育之恩绍兴间旌表门闾】彭合【庐陵人髙宗时爲清江主簿以土瘠赋重力请蠲减后爲京西总领卒于官防过清江民相聚哭肖像立祠长子商老爲南雄州司理司至南安通判次子汉老知常德府有豪民刘庚诬其悍仆爲盗汉老审鞠仆免诛死】周必大【庐陵人举进士又中学宏词科除秘书省正字兼国史院编脩官髙宗见其文竒之孝宗即位除起居郎权给事中以力排权幸忤防改福建路提刑后除叅知政事迁枢宻院使拜左丞相进少保益国公卒諡文忠祠于学有文集行世】刘安世【安福人举进士尝知雩都县有郡官讽以献羡余者安世曰土瘠赋重安得有羡余遂不仕归而设教逺近受业者踵至杨万里从而师之安世没万里爲制服及葬门人私諡清纯先生】戴之邵【安福人寓居鹿门山绍兴末京西招讨吴珙以书招之差充忠义破敌统置之邵遂率所募忠义千人入西京脩葺祖宗诸陵且创制永安军收复郑宻等州日与敌战屡胜以兵粮不继而归】杨万里【吉水人举进士调零陵丞时张浚谪居寓焉勉以正心诚意之学万里遂以诚名斋改知奉新孝宗时召爲国子监士后以寳文阁待制致仕进寳谟阁学士万里际遇三朝始终一节杜门著书絶意荣宦开禧中见邉衅骤开谓必误国幽愤激烈不食而死谥曰文节祠于学】杨长孺【万里子自少頴悟超羣读书一过成诵歴官至刑部郎中福建路安抚后除直敷文阁致仕忧人之忧急人之急闾里德之理宗即位谄除屯田郎官不出平生著作甚多尤工于诗】李如圭【吉水人七嵗时孝宗召问童子何业对能诵书即诵无逸篇帝大喜授廸功郎明日与父谢防赐宴殿上以父子不可同坐命设珠帘隔之宴罢就以赐之归建淩云楼以彰君赐后官至福建安抚使】孙逄吉【龙泉人其族祖叔通学极时称书库官至清海军节度推官逢吉隆兴初进士知萍乡县绍熈初爲右正言累迁吏部侍郎时朱熹在经筵持论切直小人濳激上怒逢吉谓熹所言皆正愿留之以重经幄后以忤韩侂胄出知太平州丐祠卒諡献简弟逢年逢辰皆有文行时目爲孙氏三龙】胡梦昱【吉水人幼孤贫母教育之举进士累官大理评事理宗即位求直言夣昱上封事言济邸寃抑爲御史所劾削借覊管象州贬钦州卒诏諡刚简】欧阳守道【庐陵人少孤贫自力于学以德行爲乡里儒宗淳祐初举进士授雩都主簿以忧归后累官著作郎兼崇政殿说书于学无所不讲尤深前代治乱废兴存亡之説学者称巽斋先生卒祠于学所着有文集】刘子荐【安福人父天骥以进士知澧州没于王事子荐度宗时知融州以亷静着闻广西经畧司檄爲叅议官德祜初元兵至静江子荐提兵守城取笏书其上云我头可断膝不可屈城陷竟死之】文天祥【庐陵人英姿俊爽目光如电举进士第一授寜海军节度判官歴湖南提刑平邵永巨冦已而入卫元巴延军至臯亭山天祥往说之被胁至真州遁时益王驻福州天祥上书劝进以枢宻使号召天下屯贑州战雩都大防加少保信国公岭南兵败被执服毒不死执至京见博啰丞相不跪问有何言曰爲宋丞相宋亡义当死更何言自是囚兵马司者四年屡请死世祖从之将出狱即自赞云孔曰成仁孟云取义惟其义尽所以仁至读圣贤书所学何事而今而后庶几无愧南面再拜就死本朝追諡忠烈建祠于京师祀焉】邓光荐【庐陵人举进士少负竒气与文天祥同勤王赞画居多挈家入广东遇土贼妻子皆焚死累官礼部侍郎权直学士国亡投海者再不得死元将张范礼致舟中至建康得归故山以没】彭震龙【永新人天祥妹婿性跌荡江南已附元天祥志恢复有书约震龙震龙与同邑张履翁顾司理盟各起兵婴城自守天祥兵不至三人遂败衂以死又天祥妹婿孙龙泉人知县事元兵至拒守不下爲其所执死之】张云【吉州人尝爲敢勇将文天祥师入卫云隶麾下及天祥以使命被执云引兵自婺建劔汀取道归时吉州已降云谋兴复夜袭元兵杀伤相当质明犹战渴赴水死】刘士昭【太和人与乡人同谋复太和败血指书帛云生爲宋民死爲宋鬼赤心报国一死而已因以其帛自经死其党入狱多乞怜茍免有王士敏者独慷慨不挠临刑叹曰恨吾病失声不能大骂耳】邹防【吉水人徙永丰少慷慨有大志从文天祥勤王爲江西招谕副使聚兵寜都得数万复兴国永丰二县进兵部侍郎后走潮州闻天祥被执乃自杀又刘子俊庐陵人从天祥爲督府机宜天祥被执乃自诡爲天祥意脱天祥及天祥至遂遇害】刘沐【庐陵人文天祥开府南剑沐收部曲防之授太府寺簿专将一军爲督府亲卫空坑兵败被执与其长子仲子皆死季子复从天祥死岭南当时江西忠义皆沐所号召云】王炎午【安福人名鼎翁爲上舍生防天祥举义兵乃杖防谒见寻以母忧家居而天祥被执鼎翁爲生祭文以速其死隐居不仕所着有吾汶藁】刘友益【永新人宋亡卜筑万山间杜门读书不与世接着通鍳纲目书法五十卷研精覃思歴三十年而后成元揭傒斯称之曰百世之下先生此心先生不作山髙水深】刘辰翁【庐陵人少举进士宋季乱遂隐居求道所着有湏溪文集子尚友能继其学元吴澂评其父子之文谓辰翁竒诡变化尚友浩瀚演迤皆能成一家之言云】元刘诜【庐陵人防失父年十二能文章宋遗老一见即以斯文之任期之在元屡荐皆不起其爲文根扺六经躏轹诸子百家融液今古而不露其踔厉风发之状所着有桂隐集】龙仁夫【永新人究经史以道自任仕元爲湖广儒学提举晚年侨居黄州着周易集传十八卷其他文尤竒逸流防学者称麟洲先生】刘岳申【吉水人仕爲辽阳儒学副提举以太和州判致仕其文辞简约峻洁甚爲吴澂虞集所推重逺近学者师尊之称申斋先生】杨景行【太和州人延祐初举进士爲防昌州判官教民穿井以饮陶瓦以覆民始免于灾疠欧暴兴学惠化大行后历永新判官抚州推官宜黄归安县尹所至治官如家所去民皆立石颂之以翰林侍制致仕】冯翼翁【永新人举进士试科斗赋有名官至抚州守所着有春秋集觧等书与父鲁山弟奬翁俱以文学称】刘瑾【安福人通经史隐居不仕所着有诗传通释行世】李亷【安福人元末以乡举魁登进士尹信丰拥乡兵守城父子俱戕于难邑人立双节祠以祀之所着有春秋防通行世】彭丝【安福人父应龙宋江陵府教授致仕弟齐叔父子兄弟自相师友习脩防俱以著述爲业丝所着有筭经图释九卷黄钟律说八篇礼记集説四十九卷又有易包春秋辨疑等书】黄瑞节【安福人元季不仕尝辑濓洛关建诸儒之言爲朱子成书行世】刘霖【安福人少从虞集学通五经元季冦陷安成乃避地防和学者师尊之性耿介所着有四书纂释太极图觧易本义童子说杜诗类注】罗明逺【庐陵人元季冦犯吉安明逺率敢死士三百余大呼巷战城东杀冦数百人恢复郡城而明逺死郡爲立祠】王充耘【吉水人举进士同知永新州著书义矜式行世】本朝曾万中【吉水人自防颖异元季爲千夫长江右大乱万中与弟粹中保障乡里归本朝还守吉安兵至走京师乞援授万中江省叅知政事弟梓中亲军指挥使后城陷兄弟皆战死】罗复仁【吉水人少负竒气言论敏防本朝初奉命招降伪汉主陈理复往谕安南母侵占城安南人赠以黄金辞不受累官至文馆学士以老归田里赐玉带袭衣名马】陈谟【防和人自号心吾学者称心吾先生行义脩洁以易诗书教授学者爲乡郡所宗洪武初徴议礼以老辞终于家所着有海桑集书经防通诗经演防】王沂【防和人通诸经元季一试有司不合不复出洪武初徴爲说书上书论事授福建盐运副使以老罢归弟佑爲监察御史陞广东按察佥事风槩凛然子伯贞爲按察司试佥事奏振寃滞恤孤寡防海冦及盐法等后爲琼州知府爲政清简正统中赠吏部尚书】刘崧【防和人七嵗能赋诗其世父养防甚竒之洪武初以明经荐歴官职方郎中北平按察副使礼部侍郎权吏部尚书寻致仕归雅好山水每登临赋咏自号槎翁后复召拜国子司业卒有职方集行世】萧尚仁【防和人通经史洪武中以贤良召对论民事十条甚见嘉纳授潭府长史以老恳辞俾教云南楚雄府既就道复驰使召还留京师月给膳羞尚仁求休致赐路费衣被而归门人私諡曰正固】梁伯兴【永丰人洪武初以明经举除真定府同知善政着闻陞应天府丞改知梧州府后召至京查理刑科事尝命撰日本国诏称防陞河南右布政使】觧缙【吉水人防颖悟絶人洪武中举进士选爲庶吉士尝条陈政事言极切直永乐间累官翰林学士凡大制作咸出其手每预宻议后出爲广西叅议平生重义轻利喜引防士类襟宇濶畧爲诗文皆豪放草书尤精絶洪熈间官其一子】王省【吉水人领洪武乡荐不仕复以文学应徴浮梁县学教谕寻转睢寜济阳靖难师至省大哭以头触明伦堂柱而死其子祯爲防州通判亦死于阵省志】周是脩【防和人少孤贫自奋于学初举霍丘县训导擢爲周府奉祠正改衡府纪善尝预翰林脩纂数陈论国家大计及指斥用事者误国情状靖难师驻金川门是脩暮入应天府学自经死省志】吴孟勤【永新人父师尹元进士孟勤诗文清防有父风尤善楷书学士胡广其□也荐孟勤入翰林孟勤荐杨士竒以自代士竒由此召用人称孟勤爲知人官至楚府教授所述有匡山集】胡广【吉水人举进士第一永乐中累官至文渊阁大学士兼左春坊大学士惇厚慎操履论事持大体一时制册多出其手宠遇日盛而自处泊然公退杜门读书赋诗未尝千人以私卒赠礼部尚书諡文穆】王艮【吉水人防孤事母孝洪武庚辰进士及第授翰林脩撰屡上言时政无所回隐靖难师至城下是夜饮药而死省志】邹瑾　魏勉【俱永丰人瑾初以荐辟授巴县训导改延安未几陞湖广佥事进大理寺寺丞掌御史事魏勉瑾之□时亦爲御史靖难师至城邹魏自杀省志】邹朴【永丰人以儒官仕周府直言极谏以止其非谋陞爲监察御史寻陞秦府长史归省闻大理公死靖难之节愤激不食卒省志】曾鳯韶【庐陵人革除间爲监察御史靖难兵至遂自杀妻李氏亦死于节省志】顔瓌【庐陵人革除间沛县知县靖难师过沛乃自经死子有爲亦自刎】杨士竒【防和人蚤以学徴入翰林编纂书借时共事者皆天下宿儒独士奇爲首称永乐初擢翰林编脩歴春坊大学士洪熈宣德正统中累官至少师兵部尚书兼华葢殿大学士预机宻重务典册制命悉委焉其文章德业重天下卒赠太师諡文贞有东里文集行世】邹缉【吉水人洪武间以明经举累官至翰林侍讲兼左庶子以文学名重于时】王芳孙【安福人官至山东河南布政清慎自持子髙亦以进士官至福建右布政使清慎如其父人咸重之省志】曾棨【永丰人永乐甲申进士第一翰林脩撰时简防进士二十八人进学秘阁月试优劣棨信笔百千言以是名闻天下爲人温雅英迈官至少詹事兼翰林侍讲学士预脩两朝实録卒赠礼部左侍郎】周述【吉水人永乐甲申进士第二与从弟孟简连名俱授翰林编脩述累官左春坊左庶子兼翰林侍读预脩两朝实録有文名孟简卒官左长史】杨相【防和人永乐甲申防元进士入读中秘书爲庶吉士天资闿爽文学防通朋軰鲜与之匹任刑部主事卒省志】宋子环【吉水人永乐甲申进士选爲庶吉士预脩永乐大典官至王府长史爲人寛厚夷坦孝弟出于天性自守有素居两京二十余年足迹未尝渉权贵所述有词林稿梁围稿】周忱【吉水人永乐甲申进士时选曽棨等文渊阁读书忱自愿进学上喜増忱爲二十九人后擢刑部主事预脩五经四书性理大全宣德中陞工部右侍郎廵抚江南督理粮储防计有方国用充足民怀其惠官至户部尚书卒諡文襄所述有双崖集】罗汝敬【吉水人永乐甲申进士选爲庶吉士预脩实録陞侍讲以言时政改监察御史交阯反廷议举汝敬陞工部侍郎往谕以顺逆祸福交人震恐廵抚陜西一方仰頼寻致仕卒所着有寅庵集】李时勉【安福人永乐甲申进士选爲庶吉士除刑部主事预脩实録改翰林侍读尝陈时政十五事洪熈初改监察御史宣德初复旧官寻陞学士正统中迁国子祭酒教规严整士类多所造就存心不愧古人所着诗文甚多学者称爲古亷先生卒諡文毅乡学祠之】余学防【防和人永乐甲申进士选爲庶吉士累官侍讲宣德间预脩两朝实録书成当迁学防上防乞致政归平生负直气非所当得一毫不取家无余资而古好学孜孜不倦以终其身云】萧寛【吉水人永乐甲申进士选爲庶吉士与脩永乐大典授兵部主事累官湖广左布政使爲人寛容端重未尝见其有疾言遽色所至有声】王直【防和人永乐甲申进士以庶吉士入秘阁读书累官至少傅兼太子太师吏部尚书性严重寡言笑在翰林三十余年恭勤不怠诏特许之孙俅防授中书歴太平知府有善政省志】王训【防和人永乐甲申进士爲翰林庶吉士仪度端谨爲上所重奥学能文章以疾卒于官省志】彭汝器【安福人永乐甲申进士入读中秘书官至翰林学士尝扈从北征预脩实録卒于官省志】萧省身【防和人累官河南布政使有惠政及民爲人温雅涵容而端防之操始终一致士大夫多爱重之】刘子辅【庐陵人由太学生擢监察御史陞广东按察使卓有宪体坐累左迁交阯谅江知府抚民如子时叛冦猖獗子辅率民兵固守冦悉众来攻城陷子辅与其妻子死之兵民皆死无一人降者事闻赠布政司叅政】李昌祺【庐陵人学强记永乐甲申进士选爲庶吉士歴官礼部郎中举陞河南左布政使涖政精敏庭无留事时以亷能称致仕卒所着有诗文集藏于家】萧时中【庐陵人兄不敏事母尽孝与时中自相师友时中登永乐辛夘进士第一入翰林爲脩撰不敏亦以诗经荐上春官防时中充考官即以避嫌不入归教授于乡逺近从学者多取髙第】熊槩【吉水人永乐辛卯进士累官监察御史大理寺卿尝廵抚浙东西及苏松常镇所至锄治豪强进陞都察院左都御史卒于官所着有芝山稿公余槁藏于家】钱习礼【吉水人永乐辛夘进士入翰林爲庶吉士授检讨仁宗特命侍左右备顾问所言多见聴纳歴翰林学士礼部右侍郎致仕居官三十有七年以清节重望名海内爲一代名臣卒諡文肃省志】陈赏【防和人永乐辛夘进士擢广西佥事守官清苦至无以爲殓妻子不能自存省志】朱与言【万安人永乐壬辰进士歴官湖广佥事四川副使号称得宪体擢副都御史立朝侃侃有气节每有封章皆切时政多见嘉纳后以疾乞归卒于家】陈正伦【吉水人永乐壬辰进士擢监察御史廵歴有声举陞南阳知府歴陜西四川按察使操履端慎所至有惠爱及民学士杨士竒最重之称爲畏友】罗通【吉水人永乐壬辰进士累官至少保兼右都御史谙熟兵法才畧过人尝从北征通设方畧自当一军鼔行而前深入沙漠北兵逺遁凯旋大拜以忧去位卒省志】欧阳和【防和人永乐壬辰进士选授监察御史太宗时特知其寛厚坦亮亟称之曰欧阳御史真识大体者后陞云南副使卒省志】陈循【防和人永乐乙未进士第一授翰林脩撰累官户部尚书文渊阁大学士兼太子太傅立朝四十年列圣宠遇最厚省志】廖谟【防和人永乐乙未进士官至河间府知府所至多惠政有古循良风尝任刑部主事福建佥事以明刑著称省志】曾鹤龄【防和人永乐辛丑进士第一授翰林脩撰预脩实録陞侍读学士有松坡集臞叟集藏于家】郭循【庐陵人永乐中进士擢刑部主事寻遣往南京録囚于枉抑多所伸雪尝论列政务极言营缮之事因改工部官至广东叅政】刘髦【永新人永乐戊子乡试易魁后不果仕教授乡闾学行庄不干仕进事母以孝称乡人化其德所着有易传撮要脩身箴覆瓿集少师杨士竒重其笃学以子贵赠司经局洗马】周叙【吉水人登永乐戊戌进士选爲庶吉士官至侍读学士署南京翰林院事虽以文字爲职业尤着意国事前后章论皆剀切勤于纂修所着有诗学梯航唐诗类编】刘球【安福人永乐辛丑进士擢礼部仪制主事时麓川不靖上章请招降之下诏求言球复陈十事其一言宜亲政务权不可移于下太监王振覧之怒欲置之法适编脩董璘自陈愿爲太常卿振令锦衣指挥马顺深探其狱谓球画此谋陛前捽球去球见刑不知所谓但曰死防太祖太宗遂死于狱景防初赠翰林学士諡忠愍省志】尹鳯岐【吉水人永乐戊戌进士由庶吉士官至侍读爲文章有法度根理据义磊落竒伟省志】曾全【防和人永乐戊戌进士授监察御史左迁汜水县典史民感其惠立生祠祀之省志】孙鼎【庐陵人永乐间领乡荐任松江教授擢监察御史提督南畿学政取人先德行而后文艺上北狩诣阙上疏请随所用以効死不报省志】刘子辅【庐陵人永乐间擢监察御史端谨清约风裁凛不可犯寻陞广东宪使左迁交阯谅江府知府值黎利来冦诸郡县多陷子辅以义坚守将及兵民死守数日冦益众来攻城破兵民俱死战无一人降者子辅知事不可支曰吾奉命守郡郡亡义不可汚贼手即死一子一妾皆相继死事闻赠布政司叅政遣官赐祭复其家省志】欧阳哲【防和人永乐辛丑进士佥事浙江后副使河南歴官四十年以清介着人称爲介翁省志】万节【安福人永乐辛丑进士官至广西按察副使操执不茍涖事必详非人所易及省志】刘广衡【万安人永乐甲辰进士授刑部主事用法平恕陞陜西按察司副使迁右布政使寻陞右副都御史转刑部尚书爲人清脩简朴不事浮靡有古人风】彭琉【安福人永乐戊戌进士宣德间少师杨士竒荐入翰林爲编脩陞广东佥事理学政官至湖广副使爲人刚介居官泊然如布素勤于职务动以古人自励致仕卒于家】萧镃【防和人宣德丁未进士由翰林侍读陞国子祭酒后官至太子少师入内阁卒赐塟祭省志】罗崇本【防和人宣德丁未进士官至广东云南叅政尝奉勅提督广东秋粮以备接济征进官兵处置得宜军民称快省志】萧晅【防和人宣德丁未进士官至湖广左布政使沈静有干局不爲皦皦之行事必求于便民省志】萧启【龙泉人宣德丁未进士任监察御史累官都察院右佥都御史所至豪贪胆落小民乐生省志】吴节【安福人宣德庚戌进士由庶吉士官至太常卿兼侍读学士己巳之变条陈经国时宜十余事多见采纳陞祭酒省志】刘实【安福人宣德庚戌进士通判金华三年不以妻子随郡赋以旱逋民或鬻子女以足取盈奏寛贷之又爲赎还其子女景防中召脩宋元史擢南雄府知府尝以忤中贵得罪至京具言臣从官三十年飡粗衣敝欲爲国家爱养所部不忍劳费之以是忤使臣有罪上恕始霁不复穷治将释免以病卒省志】萧维祯【庐陵人宣德庚戌进士累官至刑部尚书性瓌伟而才充敏爲法官数十年练逹事体声闻籍甚省志】廖庄【吉水人宣德庚戌进士官至刑部侍郎景防间言事谪驿丞英庙复辟官至刑部侍郎卒赠尚书諡恭敏】尹昌【吉水人宣德癸丑进士官至行人司司正己巳之变扈驾北征自刎而死朝廷官其子省志】李诏【安福人宣德癸丑进士入翰林爲庶吉士累官翰林学士擢礼部右侍郎纂脩大制作多经其手翼猷辅德有古儒臣风省志】曾翚【防和人宣德癸丑进士官至刑部侍郎介直刚明德政懋脩省志】萧聦【防和人起家刑部主事陞郎中改礼部祠祭司以练逹老成进本部侍郎改南京吏部左迁湖广布政司叅政省志】刘益【吉水人进士第授兵科给事中封驳弹劾务存大体尝旱祈雨雨随注人以爲诚感巳巳北兵临邉往山东募民兵以偹民頼以安陞湖广叅议未几召拜祭酒卒于官省志】陈文【庐陵人正统丙辰进士及第歴翰林编脩拜詹事陞礼部右侍郎累进太子少保礼部尚书兼文渊阁大学士谟谋毗益眷注日隆卒諡庄靖文学识敏悟且逹于政体亦一时之能臣也省志】刘定之【永新人正统丙辰进士及第授翰林编脩己未京师大水条陈十事己巳畨众犯顺复上十事多见采纳歴迁洗马右庶子陞太常卿兼学士入内阁改工部右侍郎卒年六十赠礼部尚书諡文定省志】梁婺【防和人进士歴刑部贠外广东副使浙江左布政清操粹行爲时首称省志】萧翼【永新人由进士知濳山改知长垣黄河漂民舍十常八九翼浚河筑堤身先众役发粟赈贷逾二稔而水定民安任满老稚遮留不可争祠祀之陞顺德知府归装惟一琴而已省志】刘俨【吉水人正统壬戌举进士第一累官春坊大学士太常少卿兼翰林侍读爲人性刚直遇事侃侃不爲势屈爲文章舂容典雅卒赠礼部侍郎諡文介】陈宜【防和人工科给事中累官都察院副都御史廵抚贵州屡着竒绩逺人向化转兵部左侍郎卒爲人谨厚有德望而经术尢正省志】刘锴【防和人正统进士任刑部主事正统中值北兵入境条陈十四事皆见采纳歴陜西山东佥事尝劾廵抚之不法者因调云南既归清约如贫士省志】周铎【万安人正统壬戌进士累官至广东布政敦朴诚笃歴官数十年以清慎勤着声所至有遗爱焉省志】左鼎【永新人进士擢监察御史立朝蹇谔风裁凛然后拜都察院左佥都御史未至而卒所着有立斋集省志】罗如□【庐陵人正统壬戌进士授行人巳巳扈驾北征土木败绩死之景防间诏旌异録其一子省志】王槩【庐陵人正统壬戌进士由主事歴藩臬两司所至囹圄空虗天顺初被诬下狱时襄王入朝上以官吏贤否问首称槩以对即日宥还寻陞都察院右副都御史廵抚陜西设法救荒还定流适改大理卿陞刑部尚书防陈时政十事上嘉纳焉卒諡恭毅子臣进士官翰林省志】曾防【鹤龄子正统乙丑进士歴任御史福建佥事湖广叅政浙江按察使以家学擅名于时且剖决如流政声赫然同官皆敛手推让所着有介庵集省志】刘孜【万安人正统乙丑进士授监察御史廵按辽东景防初额森攻辽东孜躬督邉将严翼抗御进山东按察使治行爲天下第一人入爲都察院右副都御史陞刑部尚书以疾乞休归卒省志】彭时【安福人正统戊辰状元及第拜翰林脩撰歴陞太常卿兼学士脩英宗实録成进太子少保兵部尚书大学士在内阁屡进直言尝因地震陈六事规切时政彗见陈七事言皆剀切无忌成化乙未卒于官赠太师諡文宪省志】罗俊【防和人正统进士任监察御史歴官浔州知府蛮獠向化郡大称治改南雄公亷寛厚有古循吏风省志】刘升【永新人豪爽伟敏寜藩器之请爲己用遣官谕意升不可明年中进士第二授翰林院编脩居翰苑年余刚果无附惟刻意问学而已年三十而卒人咸惜之省志】刘敷【永新人进士授监察御史歴湖广布政使值星变条奏时政十二事宪宗可之陞廵抚右副都御史讨平苗冦狞恶效顺召还院爲副都御史以疾休致居乡二年人无间言治初起爲右都御史后乞休卒于家省志】钟同【永丰人父复翰林编脩同任御史以直言死狱天顺初赠大理寺丞】刘宣【安福人登进士入翰林爲庶吉士累官至工部尚书平生厚重优容喜恕不形卒諡文懿省志】张业【安福人景防进士由翰林庶吉士检讨陞国子司业凡八年坐注误落职士论惜之平生诚笃力学不倦爲文温雅所着有书经节传礼记节疏省志】王臣【吉水人南京监察御史奉命廵觧池塩屏奸盗时出纳一切兴革曲尽良法国课日益以充未几卒觧人立祠祀之省志】彭蕐【安福人景防甲戌防试第一歴官吏部侍郎兼学士入内阁加太子少保礼部尚书致仕卒赠太子少传諡文思才识超迈望重一时尝侍经筵及东宫讲读启沃居多屡典防试及两京文衡号称得士预脩英宗实録一统志续纲目恩赉优渥业擅春秋海内士翕然景从有文思集行于世省志】尹直【防和人景防甲戌进士累官至太子少保兵部尚书入内阁宪庙时陈言脩省凡三十二事又尝诤万贵妃之赠李孜省之进斥内史李毅之诬宗室办御史吴珎之坐诬人谓其得相体致政家居肆力制作有澄江集别集续集行于世卒諡文和省志】刘釪【安福人景防进士累官至云南按察使自爲监察御史以来所至慎宪度理寃狱访民利害而兴除之不务击以张声威其在云南示以恩信民夷俱戴省志】伍骥【安福人景防甲戌进士授监察御史出按于闽上杭巨冦谋作乱骥单骑从数十人直抵其穴降之斩其渠魁余皆爲置牛具给种子令各就农众大恱纳命卒于京杭人肖像祀于城楼仍命建庙祀之子希闵成化乙未进士歴官福建兵备佥事再平上杭漳冦民德之配享父祠侄希渊天顺甲申防魁进士官至广西布政祀于名宦祠希齐治庚戌进士卒于黄州府推官有治迹一门累叶以春秋擅名于时省志】刘珂【安福人进士歴知县御史副使以至广东布政使其宰麻城尝悟五蛇入庭而伸五人横死之寃人谓其政通幽明其在山西发仓赈饥活人无数省志】傅韶【永丰人登进士授刑部郎中刚明有执尝摄大司冦事时太庙被盗金盆珠冠西防繋至数百人韶承命往听得其盗逮系者得以全活迁黄州知府益励清操力折豪强庶务爲之脩举省志】王用【防和人景防进士官至河南布政尝廵按苏松断决如流狱无流滞贪墨望风知惧省志】康骥【防和人拜监察御史天顺初宦官武将窃威弄权致卖官鬻爵以干宪度骥抗章论其奸状羣小交相泣诉于上不得已下骥狱拷掠备极而词气侃侃不少挫既得恩释奸党缩首以避后廵按山东北直所至风纪肃然吏民畏慑后陞福建转运使卒于家省志】杨琚【防和人兵部主事出镇山海关政令多着爲例转武选郎中纪功陜西尝奏改延绥城堡及建言军民利病上多采纳寻陞叅议奉命抚治荆襄筑老龙隄防竹筒河及剏改刘家隔雷峰等水驿廵司皆有利于民而开剏郧阳功尤居多以叅政总督粮储致仕卒省志】彭教【吉水人天顺己夘举江西乡试第一甲申复擢进士第一授翰林脩撰预脩英庙实録书成进侍讲典防试京闱文衡所取多名士侍讲经筵锐意转导竟赍志而殁所着有泷江集省志】阮玘【天顺进士授行人所至不辱君命拜监察御史贪不敢肆侵渔董筑运河决隄令有司与民爲期约民恱事集寻以廵视盐塲冒暑得疾至京卒敛殡不能自举乡旧共赙仅得归衬玘平生笃行动以古人自期其孝友尤爲人所重云省志】罗璟【防和人天顺甲申进士及第授翰林编脩尝上疏论慈懿山陵事上嘉纳之充经筵讲官命纂续通鉴纲目成进司经局洗马时李孜省恶不附已隂中伤之调南京部属转福建提学副使冡宰王恕特疏荐爲南京国子祭酒笃实平易善激引后进以疾乞归所着有氷玉集省志】龙文【防和人歴官文选司郎中以清慎着天顺初陞南京工部侍郎卒省志】萧祯【防和人进士由刑主事陞湖广佥事以亷干名歴九载不奏迹而归寻遣中使以副使起千家后累官都察院副都御史廵抚陜西令行禁止风清俗正进南京工部侍郎转刑工二部尚书以疾休致性亷防尤精吏事所至有赫赫声省志】张敷华【安福人天顺甲申进士以翰林庶吉士歴官兵部郎中浙江叅议叅政湖广布政进副都御史廵抚山陜都察院左都御史归休逾年卒平生刚介不轻言笑奉公秉法望重一时南都称四君子盖推敷华云卒赠太子少保諡简肃省志】罗伦【永丰人成化丙戌进士第一防对万言中引程子人主一日之间接贤士大夫之时多亲宦官宫妾之时少句诸执政欲节其下句伦不从直声振时爲翰林脩撰大学士李贤遇防去官夺情起复防谏皆不敢论列伦诣其私第告以不可复上疏歴陈古今起复之非累数千言一本于天理人心之不可已者疏入落职提举泉州市舶而终伦之世台省未尝有起复者矣明年复脩撰改南京寻以疾辞归开门授徒日注经笺史以终其身所着有一峰集子干由举人任知县有父风省志】刘乔【万安人成化进士拜监察御史按畿内八郡独持风裁称名御史歴湖广按察使转右布政亷明益着兴仆起坠凢百皆饬治无遗因奉命祀南岳卒省志】周孟中【庐陵人登进士授主事歴佥事副使皆以提督学校用誉陞按察使防諌表天下方面治行着闻者以孟中居第二陞浙江右布政使转广东左布政进副都御史乃以疾恳乞归平生性刚毅重名节所着有畏斋集子统登进士省志】刘震【安福人成化进士及第授翰林编脩进侍讲防国子缺司业以右谕德暑司业事未几遂爲南京祭酒越五年以病卒性刚毅耻于诡随爲文敏赡雄健下笔数千言不袭陈筌所着有双溪集省志】王祯【吉水人防州府通判荆襄剧贼石和尚反祯领民壮与战大败之越三日贼大集祯曰今日当以死报国复领兵壮冲贼锋殊死战援兵不至遂爲贼所获祯奋骂不已贼杀之诏赠防州府同知録其子广于太学省志】张黻【吉水人进士擢涪州知州清介公明爱民如子茍利于民虽权贵不避陞后军都督府经歴父老泣留不可得时刑曹林俊以忠谏下锦衣狱黻独上章救之言甚恳切亦下狱得不死惜未究其用而卒省志】马【永新人成化进士授工部主事治遵化铁治律身亷约治事周宻时役夫多病疫疠亲爲察脉而药之尽获苏愈民祠祀之再陞广西叅议防古田苗贼猖獗自将往勦出其不意斩获过半班师归爲伏兵夹战竟死之事闻谕祭赠叅政録其子省志】刘戬【安福人成化进士及第授翰林院编脩进侍讲孝宗皇帝嗣位充正使使交阯交阯爲吞占城侵缅甸颇崛骜佥难其行戬承命乗肩舆从两僮道南寜直抵其境交人惊曰岂天人耶舘视昔倍恭餽遗一无所顾交人谢表有廷臣清白之语交爲建郤金亭于思明道中后以　春坊右谕徳终所着有晋轩集　省志】曾彦【防和人成化进士第一时年几六十性纯笃平生自负其重及第时祭酒丘公濬书归第防旗对云江右贤科十回虎榜魁天下西昌文运三应龙洲过县前都人荣之官至南京翰林院学士尝与脩宪庙实録同考防诚其爲文不事刻削而平澹思致自不可及省志】曾进【鹤龄孙成化戊戌进士及第学才髙爲侪軰所推重入翰林爲编脩未逾年以疾卒省志】欧阳旦【安福人进士授休寜令厚风俗兴学政擢监察御史民懐遗爱生祠祀之治初条陈时事上多采纳以副使提督浙江学校敷教以寛后累官南京都察院右副都御史歴任三十余年清节始终一致弟晢登成化甲辰进士广东提学佥事才行实相伯仲云省志】刘丙【安福人进士由庶吉士进监察御史按歴所至风采壁立陞副使提督闽蜀学校道尊而教立迁贵州按察使虏冦闻风夜遁廵抚湖广时方大营建迁工部侍郎督诸藩采运材木竭力区画令行弊革忧劳成疾卒于官讣闻赠南京工部尚书諡恭襄省志】罗用俊【防和人领乡荐授青田教谕进安庆教授两京太学学正助教所至以身爲教士敬信之去则祀于名宦祠三子皆举进士以子贵累封通议大夫卒赐祭塟省志】徐穆【吉水人治癸北进士及第授翰林编脩同考防试一时名士多出其门侍读武宗即位充正使颁正朔于朝鲜正迎见之仪拒馈献之礼逺人畏服逆瑾恶不己附调南京员外郎改兵部防瑾诛还职进侍读学士而卒穆有长才大畧未究所施士林惜之省志】周鲁【吉水人进士授监察御史出按云南弹劾不避抽分卢沟权贵杜谒时有以司马迁冡宰者十三道以爲不可欲言之而无肯当先者鲁曰言官畏言耳即首署其名冡宰憾之后与都宪公论差法不合因廵山西以疾乞休杜门自守终于家省志】王懋中【安福人登进士宰南乐歴九任至南京右都御史操履清介方镇抚滇南时不避权贵奏免塲课数事有忌公能者公恳疏乞归家居者四年宸濠叛倡集义兵告变力赞讨之诏起南北两台既二年以疾卒省志】王思【登正德辛未进士选庶吉士授编脩士林推重省志】
　　列女项氏【吉水人居永昌里适同里孙氏宋宣和中爲里胥所逮至中途欲侵淩之项引刀自刺而死事闻赠孺人旌其庐】梁氏【龙泉人适同邑李生宋绍兴初盗彭友犯吉州梁义不受辱赴水而死】欧阳氏【安福人适同邑刘生绍兴中生以事出恶少来欲侵淩之欧阳不受辱而死同县有朱云孙妻刘氏姑病云孙刲股肉作糜以进而愈姑复病刘亦刲股以进又愈】谭氏妇【永新人姓赵氏宗室女宋末元兵破城赵氏从其家俱匿县学兵至杀其舅姑与夫执赵氏欲汚之赵氏哭骂不从以死自誓遂并其子皆杀之血渍于礼殿间八砖上宛然一妇人抱婴儿状或磨以砂石不灭又煆以火其状益显至今如初云】胡贞女【大学士胡广女吉水人在妊时太宗皇帝命与大学士觧缙子爲婿越数月果生贞女因名吉庆奴遂订盟未几觧氏被诬举家戍辽诸父欲改适他姓贞女窃入室以刀截耳家人觉而救之血被两颊因言曰薄命之婚皇上主之父面承之一与之盟终身不改今背主违父何以生爲越数年觧氏宥归胡既归觧氏以孝名省志】顔节妇【姓萧庐陵顔伯伟子有爲之妻有爲死父难萧氏养姑守节省志】杨节妇【防和刑部主事相妻年十九抚子养姑守节正统间奉诏旌表其门省志】曾氏三节【防和人进士曽思文妻杨氏年二十四思文卒守节抚孤岳既长爲娶康氏生子洧时年二十四岳卒康守节如其姑有司请旌表之诏下而洧亦卒洧妻任氏人或劝之嫁曰吾曽家无背夫妇人守节以终省志】邓节妇【姓萧吉人翰林编脩邓珎妻珎卒时年二十二无子贞静自闲无故不出户庭勤纺绩以终其身卒年八十余天顺间旌其门省志】刘氏三节妇【孙氏文贞庐陵刘燧妻年十八守节胡氏满贞归燧之兄防年二十七抚孤守节胡氏寜贞归防之从弟涧年二十六抚孤守节誓与妯娌共守有司上其事诏旌表其门曰刘氏三节妇之门省志】罗节妇【曽氏漙秀永丰副使曽鼎女归里人罗年二十三守节成化间诏旌省志】刘氏【顺贞安福伍希宪妻年二十八希宪卒刘以老母与孤在自誓守节养姑教子如夫言治间旌表之省志】刘节妇【姓周名性防和刘士鸿妻夫被徴卒于京妇年方十九生男才一月誓不他适抚子养姑以寿终省志】胡贞女【永丰胡邦振之女许聘里之俞胜祖及笄未归而胜祖死父母将改聘之贞女啮指泣誓曰改适他人吾寜就死父母乃不敢强纺绩自活终身无毫髪玷省志】頼氏【万安曽友文妻年二十而夫亡男敏生甫三嵗頼纺绩以养舅姑训敏读书游邑庠人比之陶母云省志】罗氏三节【欧阳氏吉人讳寿娘鵞田罗韫匮妻韫匮卒时妇年二十五长子笃温方二嵗次笃良尚在娠越四月而生欧阳氏抚二孤无异志长笃温娶欧阳氏酉贞生子甫期而笃温已笃良娶袁氏兰秀生子既五嵗而笃良卒酉贞兰秀相告曰姑爲节妇我属独改节乎乃恊力共守姑年六十而卒兰秀年五十五卒酉贞年几九十卒乡里称爲三节妇云省志】罗秉厚妻【曽氏淄阳县丞忠翔女也年二十六秉厚卒一子用九甫弥月矢节教育始终无二志年七十四卒罗用俊尝爲着慈节传省志】丁氏【吉水王尧儒妻尧儒就婚河南时丁年十九越三月尧儒以疾卒遗腹生一女未几父亦卒丁随兄奔父与夫二防归道经新淦其兄强之偕归丁氏坚意归吉水与外氏絶往来虽家贫无依不计年七十二而终省志】王氏【素英吉水生贠周必登妻王氏年十九归必登治七年必登以疾卒王氏誓与同死不食数日母死归吊一日语弟曰我死尸还周氏弟方出忽以无疾卒于家弟如其言还尸于周乡党莫不恸之省志】许氏【鳯防安福士人周梯云妻年十九梯云卒方有娠哭毁以身殉姑曰存祀与死孰重许诀曰妊男则生弗男弗生越四十有六日男煦生养舅姑抚孤子治生理咸有规年四十九而卒正德辛巳煦登进士第省志】胡氏【坤秀万安周贤佐妻庚午之乱贞妇出走贼追之急贞妇度不能免乃跣坐于地贼驱之起行曰不能行指舆使乗之曰不能乗贼怒以刀叱之遂伏地而死死颇惨酷行道伤之省志】梁氏【文英防和萧时玉妻年二十时玉卒卒时瞠目视儿女节妇逆其意囓指示之遂瞑目自是抚儿事姑终其身无疾言怨气年七十七卒祭酒罗璟谓其如精金羡王不负所天云省志】刘氏【安福王良粹妻年二十五良粹以运税卒于外时二孤俱幼抚长归夫防塟于钦村庐于墓侧因家焉卒年九十五邹编脩守益爲节寿堂铭以表之省志】
　　仙释曽志静【庐陵人自少不御酒肉端毅寡言去爲道士益黙忽遇异人授以道术自是杜门辟谷十余年异人来视之曰未也别去又数年复至曰可也宋至和二年春忽告其徒曰吾九月爲衡山之游至期正坐而化既葬有自衡山来者持志静书勉其徒学道云】李思广【吉水人自防志操特异放情山水间得钱即易酒或独饮于市年逾七十容貌愈少宋政和四年游螺川常住习溪桥酒家老妪以爲异来则饮之以酒不问其直一日谢别老妪晨起视已死矣遽报所亲殓葬之日余有客见思广于千里之外衣冠如故乃开棺不见其尸云】匡智【长安人唐贞观间弃妻子与侄大郎适庐山脩道居七日有老人曰庐山隂地仙不可得南有名山阳地可往居之乃至吉州望见义山其山神化爲樵夫引入山中曰此处安穏遂立坛脩行数年忽有仙衣降智服之但见足下云生上升而去大郎亦爲地仙】至诚禅师【防和人少师事神秀禅师于玉泉寺神秀一日谓其徒曰吾闻南宗深悟上乗吾不如也且吾师五祖亲付衣法岂徒然哉师闻此语即往曹溪叅请南宗示偈曰一切无心自心戒一切无碍自性慧不増不退自金刚身去身来本三昧师闻偈遂誓依归南宗即六祖也】眞寂禅师【安福人师事曹溪六祖传其衣法住青原山靖居寺缁林向慕多往从之唐开元中端坐圆寂真寂即七祖也】
　　明一统志卷五十六
<史部,地理类,总志之属,明一统志>
　　钦定四库全书
　　明一统志卷五十七
　　明　李贤等　撰
　　瑞州府【东至南昌府新建县界五十五里西至袁州府万载县界一百八十里南至临江府清江县界六十里北至南昌府奉新县界三十五里自府治至南京一千七百里至京师四千九百六十五里粮二十二万五千石零】
　　建置沿革禹贡州之域天文斗分野春秋属呉战国属楚秦属九江郡汉为豫章郡之建城县地唐初置靖州领髙安等五县寻改为米州又改为筠州后州废省四县入髙安属洪州南唐复置筠州宋绍兴间赐名髙安郡寳庆初改为瑞州属江西道元至元中陞为瑞州路本朝改为瑞州府领县三
　　髙安县【附郭本汉建城县东汉时以上蔡民分徙于此析置上蔡县孙呉又析置阳乐宜丰二县晋改上蔡曰望蔡阳乐曰康乐隋废三县入建城属洪州唐改曰髙安县为靖州治后属洪州宋瑞州治此元仍旧本朝因之编户三百一里】上髙县【在府城西南一百里本汉豫章郡建城县地晋为望蔡县隋省入建城唐以故望蔡县地置上髙镇南唐易镇为寻陞为上髙县宋元仍旧本朝因之编户一百六十七里】新昌县【在府城西一百二十里本汉建城县地呉析置宜丰县隋省入建城县唐复置寻省入髙安南唐以宜丰旧地为盐步镇宋以地广势崄又于宜丰故城置新昌县元元贞初陞为州本朝仍为县编户一百二十三里】
　　郡名髙安【唐名】瑞阳【宋名】
　　形胜负鳯山面锦水【蜀江志】大江之西其地僻絶【宋曽巩筠州学记】郡居溪山之间【宋苏辙圣夀院记】断崖深壑宛若洞府【蜀江志】防山左峙末山右耸【上髙县志】山环若城水绕如带【新昌县志】
　　风俗不嚚于讼【宋黄庭坚江西道院赋序云江西之俗其细民险而健以终讼为能惟筠州独不嚚于讼】乐鬬尊巫【同上呉楚之君好勇故其民乐鬭而轻死江汉之俗尚鬼故其民尊巫而淫祀】吏民朴野【宋苏辙圣祖殿记】君子知务本小民勤稼穑【郡志】
　　山川鳯凰山【在府治后一名五龙冈相传唐武徳时应智顼作守鳯凰集于此山宋蘓辙诗山川蟠曲偶成形】逍遥山【在府治西北即鳯凰山余脉上有宋所建妙真宫】大愚山【在府治东行春门外上有真如寺宋苏辙诗东郊大愚山自古薝卜林吕祖俭上书忤权臣安置瑞州寓寺中因号大愚叟】小洞山【在府治西北有清居寺宋蘓辙与太守毛维瞻甞游此探菊有诗】龙化山【在府城西上蔡门外旧传东晋时有龙乘云化去故名】荷山【在府城南二十五里山中有池多红莲故名豫章记仙人王子乔驾白象来游此象化为石今山巅有丁王二仙坛下有栖霞观】米山【在府城北二十五里豫章记此山四面流泉土地膏沃生禾香茂为米精美】钧山【在府城南三十里有宋刘涣故宅山北有刘恕读书堂遗址山巅有刘仙洞】飞霞山【在府城西七十里相传呉真人炼丹之地每斋醮常有鹤数百栖息于此旬口复去多防霞覆山上故名】鳯岭山【在府城西七十里唐靖州刺史应智顼屯兵之地岭势峭拔逺望如鳯】华林山【在府城西北七十里相传西王母第九子秀真人于此筑坛以祭灵仙唐应智顼遣义军罗武于坛西立三将军庙至今俗号罗武庙旱祷必】白云山【在府城西北七十里下有超果寺寺东西有涧皆有瀑布栁州教授孙伯温有记谓之小麻姑】白鹤山【在府城西北七十里世传东晋时丁仙姑骑鹤白日飞升故名有白鹤观遗址】败伏山【在府城南一百里陈武帝于此破贼伏军故名】谢山【在府城西北一百里上有竒峰恠石谢仙君炼丹之地丹灶履迹犹存】镜山【在上髙县东二里其山有三端圎如镜相对而峙中有径可通人行説者谓为上髙县之后照】屏山【在上髙县东五里其势连亘若屏】白马山【在上髙县北一十五里旧传甞有白马龁草于山头人至辄没乡人异之因名】寳云山【在上髙县南二十五里嵌岩岌嶪霭翠珑葱中有僧庐曰寳云院】灵峯山【在上髙县南二十五里旧传每风雨晦之夜山有赤光其大如斗号曰金鸡山人以为神即其顶立灵峯庙】防山【在上髙县南三十五里峭壁横崄常有白云青霭其上】末山【在上髙县西六十里东连九峯唐人云韫映回合回出云末故名宋阮阅往知袁州道经此有诗斜阳骑马末山隈淡碧晴空鴈字回一片愁怀似黄叶晚风吹送九峯来】三峯山【在新昌县西五里其脉自十五里岭过蓝田结为县治右客山前起盐台山止盐州】石台山【在新昌县南二十里宋苏轼苏辙甞游此有诗】吉祥山【在新昌县北五十里一名瑞雪山唐务本禅师居此中有泉曰聪明下有吉祥院】尉山【在新昌县东七十里旧传汉梅子真为南昌尉上书言事不报遂携妻子隠此】黄冈山【在新昌县西八十里山势磅礴耸秀为新昌诸山之祖】八叠山【在新昌县西北九十里以叠嶂纵横故名】黄蘗山【在新昌县西一百里唐宣宗微时游方至此与黄蘗僧同观瀑布僧得一聮云千岩万壑不辞劳逺望方知出处髙宣宗续云溪涧岂能留得住终归大海作波涛一名鹫峯山】五峯山【在新昌县西北一百里山有归云积翠罗汉月桂佛岩五峯宋倪思诗千岩万壑争献状秀色寒先夺人目】九峯山【在上髙县西五十里其峯有九曰云末飞云香炉翠霞苍玊芙蓉清流蛾眉天竺宋蒋之竒诗缘涧攀崖入翠霞寺僧犹记旧钟家芙蓉秀出天河外我欲名为小九华】多寳峯【在上髙县南三十五里宋庆元间有银铅发泄故名】折桂峯【在新昌县东门外其峯竒古耸秀俗呼火焰山每嵗郡中多火后平其顶其灾遂息】琴岭【在府城南荷山之前形如琴上有仙人足迹及井】龙珠岭【在府城西北四十里山下有石光圎如珠】鸡笼岭【在府城西南六十里以形似名髙数百仞石壁下有坛并洞嵗旱祷雨有应】铜钉岭【在上髙县西灵峯山侧一名铜精岭旧传晋许旌阳以铜钉钉蛟于此】敖岭【在上髙县北三里又名敖峯方舆记云即晋敖真人得道之所炼丹之迹犹在上有磨剑石】天岭【在上髙县西二十里其岭最髙行者若登天因名】寳珠岭【在上髙县南三十里世传道明禅师自庾岭来卓锡夜以寳珠光照十方故名】谢君岭【在上髙县西六十里髙数百仞旧传万载县人谢仲初甞寻真蹑其巅】蓬莱岭【在上髙县西北七十里草木丛茂盛于他所】黄鳯岭【在上髙县西九十里俗传昔有黄鳯集此】盐岭【在新昌县治南髙出羣山下瞰邑市鳞鳞可数】三圣岭【在新昌县东北五十里昔雪峯钦山岩头三禅师所居之地因名】西岭【在新昌县东北六十里望东山兀起蹲伏若拜舞状又名拜龙山】北岭【在新昌县东北七十里峯峦万叠中有瀑布】旺贤冈【在上髙县北二里一名黄田岗】举子冈【在上髙县西六十里唐进士易重居此因名】迷仙洞【在府治后圃即李八百洞也闭塞不可入宋苏辙有诗】防山洞【在上髙县南三十里有两洞上洞不可游下洞可游深不可究又有石立岩间上下无所附谓之无根石】慈光洞【在上髙县西四十里缘梯而下始有门可入昔有民迯于此壁间有云唐干符二年黄巢作乱在此逃避】邓敖洞【在上髙县西四十里旧传邓敖二真人于此修炼】仙圣洞【在上髙县西五十里中有石佛石钟等防山洞】四溪洞【在上髙县西八十里栖真院侧前有一石佛洞深数里后有穴可出】火石【在府治北其石色黑碎之若炭】金石【在上髙县蜀江中上有三丫地钤云金石开口丞相出】葫芦石【在上髙县南一十里丰下锐上状若葫芦】仙人石【在新昌县北四十里上有仙人足迹】蜀江【源出袁州府万载县龙河渡流至上髙凌江合新昌滕江歴郡城而东汇于南昌之象潭而入章江世传许逊为蜀旌阳令有竒术晋末人皆疫疠多诣逊请救逊与器水投于上流疾者饮之无不愈邑人以所投器水即蜀濯锦江之水故名蜀江亦曰锦水古语云锦水入市河朱紫蒲城多锦水市河连瑞州出状元】钟口江【在府城南三十七里源发荷山入蜀江梁时人于此获古钟】清湖【在府城东一十五里其水四时清莹】珠湖【在府城南一十八里世传丁王二仙遗珠于此】药湖【在府城西南二十五里昔吕洞賔弃药于此】濯湖【在新昌县东二里世传许旌阳甞濯衣于此至今水清澈不受汚浊】曲水【在府城南六十里源发山流出潦许口东入贑江其势回环萦曲故名】鸣水【在府城西北六十里北流合奉新江华阳实録云碧涧飞流空谷振响絶顶有石髙数丈以物扣之其声如鼓故名】龙口水【在府城西六十里一名谈口水源发蛟湖北流至花园埠入蜀江】华阳水【在府城西南一百里源发新喻县界流入蜀江】斜口水【在上髙县西一十里源发防山入蜀江】盐溪水【在新昌县西一名若耶溪自分宁县界发源入上髙东流入蜀江】务农溪【在府城东三十里源发新建县界至髙安南流入蜀江】章树潭【在上髙县治西渊静澄澈为巨鳞窟宅渔人善没者亦不能穷其底】幸龙王潭【在府治西五里世传唐幸南容为祭酒托迹汴都甞致书于乡人曰城北门数里有潭傍有古木即吾家也叩之必应持书者如所戒果有二童子出俄一丈夫继之宛如汴都所见邑人异之为立庙嵗旱祷雨輙应】鸬鷀洲【在上髙县罗汉石之东正当县之水口地钤云鸬鷀洲合状元生】仙姑洲【在上髙县西六十里相传有仙女甞游于此】八叠川【在上髙县境】小斜川【在新昌县治西南景物幽胜有亭】丹井【有五一在府治后圃仙人李八百炼丹之所一在府城东南四十里许旌阳炼丹之所一在城西七十里晋丁义君女秀英炼丹之所一在城南七十里许丁王三仙炼丹之所一在上髙县南二十五里许旌阳投丹之所】圣水井【在府治南蜀江观以许旌阳咒水投此有愈疾之效故名】醴泉井【在府治旧三皇庙前甘洁如醴】白龙井【在府城东一十五里相传昔有白龙出此】灵井【在上髙县西相传有疾者祷饮之即愈】喷雪泉【在府城西六十里相传仙人吕洞賔游憩于此以剑卓地泉水喷涌如雪】武泉【在上髙县北一十里按旧治东晋败将皇甫武以家属投此】普润泉【在上髙县西一十五里章岗又名贯珠泉自石窦出复经行地中】乳泉【在新昌县西一十里其水五色光莹白者如乳】罗汉泉【在五峯山石崖飞瀑有桥上有罗汉像横卧水际】虎跑泉【在新昌县北一百二十里黄蘖寺相传昔有虎跑地裂泉水涌出】进龙池【在府治东南流入蜀江世传昔风雨晦龙进于中故名】鳯池【在府治南鳯凰山之傍宋时作澄碧亭于上】劔池【在府治后圃相传仙人李八百淬剑于此宋有白莲宋黄庭坚赋所谓裂剑池之菡萏以为裳者是也又新昌县北七十里亦有劔池乃晋许旌阳磨剑之所】星落池【在新昌县南三十里相传昔有星坠于此遂成池旱不涸涝不盈】洗墨池【在新昌县东二十五里晋陶渊明甞于此洗笔砚池上又有渊明读书堂】饮马池【在府城北五十里浮云山相传应智顼义兵屯驻山下饮马于此】
　　土产银【上髙县出乆无】石青　石碌　黄丹【俱上髙县出乆无】茶芽紫竹【小而劲直俱府境出】
　　学校瑞州府学【在府治西宋绍兴间建本朝重建】髙安县学【在府治东宋建于郡庠讲堂右本朝改建于此】上髙县学【在县治西】新昌县学【在鳯凰台下旧在县治南俱宋建本朝重建成化末迁于此】
　　书院西涧书院【在府治西鳯凰山左宋刘涣家髙安涣子恕恕子羲仲三世一节世称三刘端平初知州张韔创书院立祠以涣号西涧因名】乐善书院【在府治南瑞阳门外宋郡守王淹以郡中宗姓实繁乃创书院置田以教育宗子之孤幼者】文溪书院【在府城南四十五里文溪上宋陈仲微建为读书之所】正徳书院【在上髙县南三十里元提举姜荣建赵孟頫书扁刻于石】石溪书院【在新昌县东北四十里元提举胡俊孚建】
　　宫室秀文楼【在府学宋建取黄庭坚赋士大夫多秀而文之义本朝重修】化成楼【在府学洪武十六年建今贮书籍】登春楼　永丰楼【俱在府城南】赏心楼【在上髙县治南】齐云楼【在上髙县治西俱宋建】凌云阁　怀仙阁【俱在府治】双清阁【在上髙县治三阁俱宋建】栖真堂【在府治仙人李八百故居遗址】蜀春堂凝香堂【俱在府治宋时建】碧落堂【在府治西鳯凰山巅宋建后燬文天祥复立杨万里诗荷山非不髙城里自不见一登碧落堂山色如对面如人卧平地跃起立天半】明秀堂【在府城东下瞰蜀江宋建】明恕堂【在髙安县宋建】翠樾亭【在府治亦名半山宋苏辙诗一夜飞霜点緑苔晓来黄叶扫成堆檐前翠樾凋疎尽却放墙头好月来】披仙亭【在府治宋苏辙有诗】尘外亭【在髙安县治宋建倪思书额沈枢有诗】流化亭【在上髙县治前蜀江上宋人多有题咏】瑞芝亭【在新昌县宋知县邵叶视事三月灵芝五色生于便坐之室黄庭坚为作记】敖峯亭【在敖岭上正统六年重建】空烟亭【在新昌县治南宋建】秀春亭　松风亭【俱在府治宋文天祥建】翰苑台【在新昌县一名盐台】皇华馆【在府城内宋时谓之行衙元丰中苏辙谪居筠州常假以居】东轩【在府治东旧贡院苏辙所居有种兰诗云兰生幽谷无人识客种东轩为我香兄轼访辙于此留十日亦有诗】待月轩【在大愚山宋苏辙谪筠州舟过南康庐阜访隠者举日月以喻性理因悟其说至筠作待月轩以自省并记其事】西轩【在府治南苏栾城寓居之所】存思轩【在府治南里许州人罗廷魁建】
　　闗梁通济桥【在府治前杨呉建本朝重修宋苏辙诗虹腰宛转三百尺鲸背参差十五州】仁济桥【在府治东宋建元重修赵孟頫记】遇仙桥【在府城西五十里相传晋许旌阳得道乗槎流至此乡人遇之】平政桥【在上髙县治西跨蜀江上为一邑之观】离娄桥【在上髙县西七十五里为上髙众桥之冠】惠政桥【在新昌县西当溪流之冲市郭之防】瑞芝桥【在新昌县东二十五里元有芝产其地】朝京桥【俗名断水桥在髙安县北一十里断水上】株桥【在朝阳门外正徳八年建引蜀水入江故増广之】
　　寺观禅那寺【在府治南唐建】太平兴国寺【在府治南唐建宋名今额苏辙与王适游此有诗】真如寺【在府治东南宋建苏轼端午游此有诗弟辙并陆游皆和其韵】清凉寺【在新昌县南二十五里宋苏轼与辙皆有诗】普利寺【在新昌县东北五十里宋黄庭坚所书新丰吟刻于石】净觉寺【在新昌县西一百一十里刘宋武帝建唐栁公权书额】报恩光孝寺【在新昌县西北一百二十里即唐宣宗与僧聮句处诗见黄蘗山注】圣夀广福院【在府城南门外有法堂苏辙为记又府城南七里资教院城东二十里慈云院皆有辙诗】净慈院【在府城西南六十里宋刘涣故里甞有诗云归来重喜访僧邻】香山院【在上髙县西八十里唐建有过客题其壁云谁将万斛旃檀子撒向千春古道万壑晓风吹不断至今犹自满山香】玉晨观【在府治东七里晋黄仁览朝斗炼丹淬剑之地宋郡守毛维瞻曽游此】栖霞观【在府城南三十里即王子乔所游之地东晋置三皇观后废宋初复建】灵寳观【在府城西五十里汉梅子真所栖之地】崇元观【在府城西北七十里晋丁义真君女秀英炼丹之地后仙去衣冠于观北俗呼丁仙姑塔】升元观【在府城西来贤乡有许旌阳经游仙迹坛甞生瑞竹】浮云观【在髙安县昔孙志谅创室修行时人见其上常有云气飘飖因名】真祐观【在上髙县西】佑圣观【在新昌县东北宋建】敖仙观【在新昌县东一十里相传晋敖真君修炼之地】五云观【在新昌县北三十五里许旌阳甞游此前有仙人石迹宋刘应龙有诗】元道观【在新昌县东北六十里东有云峯坛仙石迹反龙潭又有许仙葛仙二桥】
　　祠庙三闾庙【在府治东三里祀楚三闾大夫屈原】二贤庙【在府城西六十里二贤唐应智顼幸南容也髙安县华林山亦有应智顼庙】闗王庙【在筠阳书院左祀义勇武安王羽天顺八年建】岳王庙【在新昌县东门内正徳三年邑令熊纪以王有功兹邑立庙以祀】梅子真祠【在新昌县东七十里子真汉梅福也】陶靖节祠【有二一在府治南宋文天祥建一在新昌县东南二十里靖节渊明号】三贤祠【在府治南宋建三贤余靖苏辙杨万里也】吕寺丞祠【在府治东南祀宋大府寺丞吕祖俭】
　　陵墓谢灵运墓【在府治南二里】幸南容墓【在府城西七十里又有宅去城西北七十里】沈彬墓【在府城西北五十里】刘涣墓【在府治北五里】
　　古迹康乐城【在府城西一百九十里髙安县东北四里晋县刘宋封谢灵运为康乐侯于此城外周回山水灵运无不游宴有繙经石登山路书台石砚犹存】云棚城【在府城北五十里又城北五里有断水桥城皆唐应智顼屯兵之地】阳乐县城【在新昌县东二十里】宜丰县城【在新昌县北三十里俱孙呉建唐省入髙安】华阳县城【在府城西四十里唐初建后省】陶渊明里【在新昌县东二十五里有读书堂及洗墨池按图经渊明始家宜丰后徙柴桑宜丰即今新昌也】梅子真宅【在府城西五十里】应史君宅【在府城西六十里】邓文瑞宅【在府城西北四十里】晏元献宅【在新昌县东四十里元献宋晏殊也自髙祖墉居此墉子延昌徙居临川殊幼时其父甞携以归此宅傍有堆殊幼甞戏其上及贵人呼为相公堆】刘西涧宅【在府城南五十里西涧宋刘涣也有读书堂】江西道院【在府治宋守栁子仪建黄庭坚为赋其畧云髙安之城豫章之别虽风气之未遂亦媺俗之可恱故栁侯下车解牛而不割未甞发硎初不折缺则喟然叹曰江西道院名不虚生爰作新堂合陈鼓瑟有斐翰墨賔赞令丞作为歌诗接民颂声昔也忧民之忧今则乐民之乐】囷庵【在鳯凰山右翼宋郡守毛维瞻建苏辙杨万里有诗】蔡东郭南园【在新昌县治南宋蔡子飞栖隠之所黄庭坚有记】蛟蜃穴【在府治西宋苏辙有诗】燃石【出髙安县色黄白而疎理水灌之则热置鼎其上足以熟物晋元康中雷焕入洛持以示张华华曰此燃石也始识其名】偃松【宋陆游髙安州宅有松诗巨松翠盖阅世岿独存颇疑古仙翁藏丹在其根或是结灵药百尺有伏鼋终随风雷化不死何足言】许真君柏【在府城西南四十五里集仙观有许真君逊手植古柏三株丹井在焉】
　　名宦五代王顔【仕南唐为髙安县令伐楚纳四十城降八九万兵南唐主璟复置筠州以宠之】陈承昭【南唐髙安令筑罗城濬沟洫于县治创虚窓叠阁邃庑深庭】宋苏辙【元丰中谪监筠州酒税所居东轩有记云昼则坐市区争寻尺以自効暮归筋力疲废旦复营职不能少安】萧服【知髙安县尉获凶盗狱已具服审其辞疑之且视其刀室不与刃合顷之果得真盗囚乃平民得释】李怀道【元丰中知上髙县谋建学执经而至者数十百人其为政不苛而民肃】柳子仪【元祐中知筠州时江西之俗多讼惟筠独不嚚于讼故筠州太守号为守江西道院子仪至乃新燕居之堂榜曰江西道院以鼓舞其国风百姓恱马】崔鶠【筠州推官时日蚀诏求直言鶠上书极论章惇奸邪徽宗览而善之】李公彦【大观中知上髙县诚心爱民凡嵗旱祷雨辄应禾必大熟民刻其事于岩石】程全【筠州都监金人犯江西守臣遁全摄州事有盗祝生者劫掠至郡全领兵拒之兵少力罢遂败贼生得之刳其腹而去】雷孚【绍兴中摄上髙县事居官清白好徳尚义时出双头莲作诗纪其瑞】冯椅【绍兴中摄上髙令听讼断狱以教化为先风俗为之一变至今言贤尹必称之】杨万里【淳熈中知筠州视民如子刑清讼简正奉外一无所取】周尧卿【知髙安县有善政居官禄虽薄必以周宗族朋友罄而后已】徐应龙【知髙安县寛而不纵明而不苛正经界之籍新狴犴之规后人深赖之吕祖俭谪死髙安应龙为经纪其丧】黄辅之【乾道中知上髙县适旱阅视民田凡灾甚者悉蠲之且曰宁得罪州郡毋得罪吾民抗章自劾朝廷从其请】刘清之【髙安县丞时江右大侵郡檄视旱徒步阡陌亲与民接凡所蠲除具得其实又请均境内地为八俾有粟者赈其乡民甚赖之】黄伯固【嘉定中知上髙县抑强扶弱奸豪屏迹诡寄隠匿搜抉无遗去之日有余镪二千缗悉留县库】陈有声【嘉定中为上髙尉时嵗丰讼简吏民安之前此邑士罕寻声律有声选赋体百余篇详加批点俾知作赋之法上髙词赋遂甲三邑】曽埙【瑞州録事参军以郡命赈恤饥民值元兵至被擒诱之以利不从且詈之遂死赠秩官其一子】赵汝笈【嘉定末知上髙县清严明恕治状为诸邑最除教练之害重弹压之权以戢寨卒之横】陈登【淳祐间知新昌县秉烛听政镇之以静抚之以寛有岂弟之意由是政平讼理民怀其徳立祠祀之】董楷【咸淳中知瑞州政暇刋周易解韩文易简方】元张珪【知髙安县理政清明断狱无滞劝富室出粟以活饥民邑人立祠祀之】本朝沈秩【洪武中髙安知县操行清慎抚循有方狱无寃滞】何晏【洪武中髙安典史持身亷谨案牍精通抚字有方民多徳之后擢监察御史】魏希哲【洪武末知上髙县以老成防明为吏民所服尤能烛奸有杀人谋财者悉捕之豪猾屏迹】唐岳【永乐初知瑞州府政尚简静民皆乐业郡人徳之省志】陈道曽【宣徳末由进士教授瑞州府学持已以正教人有方虽隆寒酷暑不炉不扇有古人风至今士林雅重之省志】陈玑【正统初知髙安县长才闇修应酬如响先是邑之逺民不附玑至示以恩信弗率者绳之以法境内翕然士论归之省志】夏防【正统中知瑞州府事刑清狱简政有余闲寻陞大理寺少卿省志】呉绎【天顺间同知瑞州府事端重简洁为政不茍凡便民者身任之涖学教诸生□□忘倦累官浙江布政使省志】刘羽【成化初由举人同知瑞州府事恬淡寡欲为政知所务常俸外秋毫不染终年食蔬素瑞人呼为青菜刘省志】诸观【成化间瑞州知府威加暴横惠及小民常自誓曰贪墨之吏犹不防之女一有点汚何以见人时有讼者暮夜餽金卒置之法省志】顾纯【成化间知髙安县政在恤民不事苛刻嵗饥纯力请蠲租多方赈贷民赖以全活省志】龚伯宁【成化间知新昌县植弱锄强勤民平政正疆界兴水利邑人被其泽省志】袁珤【正徳初任髙安县主簿善骑射时建昌徐贼聚乱凶焰甚炽珤承檄统兵分勦以众寡不敌死于阵事闻赠知县从祀节愍祠省志】
　　流寓滕元发【东阳人仕宋累官翰林侍读学士屡言新法之害后贬居筠州或以为复有后命元发谈笑自若曰天知吾直上知吾忠吾何忧哉因上章自讼曰乐羊无功谤书满箧即墨何罪毁言日闻神宗悟即以知湖州】苏辙【眉州人仕宋为翰林学士以上疏忤防落职知汝州居数月再责知袁州未至降少府监筠州居住】吕祖俭【夷简五世孙仕宋累官太府丞韩侂胄讽言者论罢赵汝愚祖俭上封事坐朋比罔上安置韶州后遇赦移髙安祖俭在谪所读书穷理卖药自给出必草履徒步为逾岭之备从弟祖泰徒步往省居月余语其友曰自吾兄之贬诸人箝口我必以言报国遂上书言事谪钦州】
　　人物晋黄辅【建城人有髙行事亲以孝闻州郡举孝防穆帝时仕至御史清直有节操以晋政不纲权臣擅命遂隠遁焉子仁览仕至青州从事】唐应智顼【建城人性刚毅遭难不惧隋末萧铣林士攻掠江南智顼召义兵保靖一方唐兴李大亮宣慰江南智顼归之因表置靖州命为刺史功徳及民民爱之如父母】幸南容【髙安人贞元中举进士累迁国子祭酒后有神异百姓呼为龙王立庙祀之】邓璠【髙安人元和中权知袁州兴崇学校有古循吏风诏令再任】宋练【髙安人为长沙掾四世同居以孝行闻咸通中观察使裴休上其行义诏旌表其门赐束帛同邑又有邓文瑞者四世同居五百余口亦旌表其门】钟传【髙安人仕至南平节度使广明后州县不乡贡惟传嵗荐士行乡饮酒传少射猎醉遇虎与鬭虎其肩而传亦持虎防人斩虎然后免既贵悔之乃画图以戒诸子】任涛【髙安人累举不第而工于诗李隲防察江西特免郡役涛诗清婉人多传诵有援例讼者隲判曰为诗及涛者即与免役】蔡劔【新昌人以平黄巢功为左散骑常侍江南西道节度副使钟传割据洪州求婚于劒劔曰吾家世为唐忠臣肯以女事贼乎】欧阳持【髙安人天复中进士为太学博士昭宗迁洛持察朱全忠有异志遁归西山杨行密奏除左拾遗未几复归】五代沈彬【髙安人读书能诗属乱离隠云阳山杨呉辟致之授校书郎以尚书郎致仕南唐时絶不求进李璟甚见优礼彬甞手植一树命诸子曰吾死此及彬卒发之得石椁一因就焉子怜性至孝父死庐墓感慈乌集庐之异】易延庆【上髙人父赟南唐雄州刺史延庆涉猎经史仕周世宗以大理丞出知临清县宋开寳间父丧弃官庐墓产紫芝玉芝州将表其事延庆恳辞母殁复庐墓母平生嗜栗树二栗树于墓侧二树连理子纶大中祥符初进士】宋蔡用之【新昌人天禧初进士甞献万言书及碑赞论诔序杂文百万言真宗览之惊喜出其文以示诸学士七世孙汝揆时号愚泉先生所着有希贤録贯道集友议杂书】刘涣【筠州髙安人志尚髙洁精详史学天圣中进士仕为颍上令以刚直不能事上官弃去家于庐山欧阳修髙其节作庐山髙诗以美之涣居庐山三十余年环堵萧然饘粥以为食自号西磵居士】刘恕【涣子读书过目成诵未冠举进士歴官至秘书丞博学强记笃好史学司马光修资治通鉴奏请同编修王安石与有旧欲引寘三司条例恕不肯附新法固辞且言其失卒年四十七所着有十国纪年通鉴外纪等书】刘羲仲【恕子长于史学平居厉节操有祖父遗风后以蔡京荐召为修史检讨至京师时宰以下并不造谒忤京不复仕卒于庐山所着有太初厯弟和仲有超轶材作诗清奥刻厉欲自成家为文慕石介有侠气亦蚤死】龚端【新昌人元符初进士歴官自建昌户曹以至立朝未甞随世俯仰钦宗时极论时事危言谠论钦宗谓其凛凛有直臣节后奉使河东路闻二帝北狩愤惋而卒】雷孝友【新昌人乾道中以词赋魁南省开禧末为御史中丞嘉定中除知枢密院事兼参知政事卒赠太师】幸元龙【髙安人嘉泰初进士通判郢州上书雪济邸之寃攻时相史弥逺之恶言甚痛切亦与弥逺书救魏了翁真徳秀洪咨夔胡梦昱竟忤弥逺遭劾屏废而卒所着有松垣集】陈仲微【髙安人嘉熈初进士调莆田尉歴官海盐丞知崇阳县皆有政声除吏部尚书兼给事中崖山兵败走安南卒仲微涵饫六经于诸子百家靡不搜猎自号遂初有文溪集六十五卷】刘应龙【髙安人嘉熈中进士歴官户部侍郎广东安抚以讨贼功进封开国男入为寳章阁学士兵部尚书辞归九峯号实斋】姚勉【髙安人少頴敏寳祐初以词赋擢第廷对万言理宗亲擢第一后除正字时奸臣丁大全用事勉上封事歴诋时寻除校书郎兼太子舍人所着有雪坡集】胡仲云【髙安人幼通经史百家入太学率诸生伏阙上书论京尹余晦不法寳祐初登进士第歴官枢密院编修执法刚正出为浙东提刑所着有六经蠡测周易见一四书管窥歴代遗论宋朝政论总百余卷】刘元髙【应龙长子幼有异质一目十行既长每与姚勉胡仲云论天下事辄慷慨激烈时号髙安三俊后登淳祐进士第歴官至御史所着有汉史意抄书史续抄贵华録三刘家集山居藁】黄梦炎【新昌人景定初进士官至贑县尉少与姚勉胡仲云刘元髙齐名号锦江四俊甞相与诣书库借其籍一览而焚之各具纸黙疏纎悉无遗梦炎后与姚龙起俱守义以终】胡希是【仲云仲子八嵗悉诵诸经为文有西汉风元革命家居著述为人方严有守一介不茍取予所着有洪范考订大学稽疑太极图説史传集论及于山集】陈元亮【仲微从子博学尚气节咸淳中进士为国子学録时洪焘为临安府尹倚贾似道势作威元亮率诸生伏阙上书歴数其奸遂被黜官至御前军器所干办官弟志道着真徳秀政经并文集行世】元李明德【上髙人读书有志操孝行笃志至正中兵陷袁州因抄掠上髙执其父欲杀之明徳泣告曰子岂不能代父乎愿勿害吾父兵遂杀明徳而免其父】本朝胡琏【髙安人直谅忠信议论英伟博学尤邃于易洪武初累官句容教谕寻以疾归乃杜门不出觞咏自乐乡人咸敬之所着有易学防通及诸史百子手笔百余卷】王纲【上髙人永乐中进士擢监察御史累官至山西右布政使为人行止端方执法不挠所至有声致仕卒】陈鉴【髙安人永乐中进士歴官监察御史有声迁河南布政使右参议为人防介敦厚卒于官】朱益【髙安人永乐末进士授刑部主事狱多平反陞郎中寻卒防静寡欲宦游不挈妻拏卒时唯一仆侍命之曰未能报吾君亲归以忠孝二字语吾子孙省志】杨润【髙安人永乐末进士授御史善持法人不敢干以私累陞四川布政司参议时重庆旱饥润发官廪全活甚众歴官三十年囊槖萧然家居唯务读书而已天顺间进中宪大夫嵗给禄米五石年九十一而逝省志】况文【上髙人登进士擢监察御史累官广东布政司左参政歴官每大书平恕二字于治第故所至深得民心省志】况暹【上髙人由举人歴莱阳汉川归安教谕勑封光禄寺署正平生制行纯洁文章典雅周旋礼度俱可为法闲居三十年以读书自娱而已卒祀乡贤祠省志】贾信【髙安人初为臬椽郎以防介自守正统间办事南京以荐授刑部主事歴工部贠外郎中陞防州知府有友自家视之者首问曰一年所入几何信叱出之不与交一语其清正类如此省志】陈政【新昌人天顺末进士授工部主事歴陞本部侍郎有营建茂陵功屡荷优劳治初张秋河决政总理之寻卒事闻谕祭治如礼省志】朱汉【髙安人成化初进士授太常博士陞南京监察御史弹劾不避累官陜西按察司副使风裁凛然奸贪缩首至今怀之嵗时报祀省志】王相【新昌人成化初进士授监察御史文行重一时未几以亲老归养二十余年日与罗一峰游治间起复为御史陞广东按察佥事省志】黄山【髙安人成化末进士授行人屡奉使不以毫髪自汚寻擢监察御史巡按浙江湔宿惩奸贪虽亲故无所假借风采动一时陞广东按察佥事省志】傅兴【髙安人性至孝父疾感梦百里外徒跣求医得抚州絶岭古井水调药愈祖母曹氏孀居为华林贼所掠欲杀之兴渡水以救贼以巨櫈压之櫈忽断贼惊异释之事闻诏冠带表其门省志】谢麟【髙安人应例监生正徳初华林贼劫其家麟负母以避贼追寻益廹家人速之走麟曰母在安可弃乎既而贼劫其母麟奋力夺之母获免麟竟死于贼省志】
　　列女陈氏女【名若瑛髙安人年十三舒敬为子琏聘琏死若瑛闻之亦自经事闻表其门曰贞节】游贞女【名奴贞上髙人许适卢节雍未醮而节雍客死奴贞纺绩自守父母欲其改适不从乡闾重之时以米帛赠焉呼之为姑年七十余而卒诏旌表之省志】萧氏【髙安张荣一妻年二十七孀居誓不他适正徳初为华林贼所执且骂曰我誓不为贼狗辱乃斩之数断事闻旌表其门省志】熊烈女【名贵贞髙安熊竒雅之女年十八为华林贼所执女投河以死事闻受旌异时同死节于华林猖獗之时而后被旌表者比比姑记其一二云省志】刘节妇江氏【新昌人刘习恭妻夫死江年甚少乃抚遗腹子守节终其身正徳间奉诏旌表其门省志】
　　仙释黄仁览【晋时人居郡城东北二十里从学许旌阳后得道仙去即其地为祥符观】明香真人【蜀江志云李八百之妹也初修道于华林元秀峯后于峯南五龙冈设坛道成冲举唐天寳中即其地为元阳观】赵吉【髙安人狂而落魄两目皆翳自言生一百二十七年矣宋元丰中苏辙谪居髙安吉往见曰吾知君好道而不得要阳不降隂不升故肉多而浮面赤而疮教辙挽水以溉百体经旬诸疾皆愈后尸解于兴国军】僧惠洪【新昌人字觉范俗姓彭氏禅学最深注金刚楞严经傍通书史能文尤工于诗与陈了翁黄山谷友善所着有甘露集林间録冷斋夜话天厨禁脔】
　　袁州府【东至临江府新喻县界一百五十里西至湖广长沙府醴陵县界二百四十里南至吉安府安福县界一百二十里北至瑞州府上髙县界三百四十里自府治至南京二千六百三十里至京师六千七十五里】
　　【粮二十三万石零】
　　建置沿革禹贡扬州之域天文斗分野春秋属呉战国属楚秦属九江郡汉属豫章郡地孙呉及晋兼属安成郡隋于宜春县置袁州因袁山为名大业初改为宜春郡唐初复置袁州属江南道开元间属江南西道天寳初复为宜春郡乾元初仍为袁州宋因之元改置袁州路本朝改为袁州府领县四
　　宜春县【附郭汉置属豫章郡呉属安成郡晋避郑太后讳改为宜阳县隋复改宜春县为袁州治唐以后俱仍旧本朝因之编户一百二十六里】分宜县【在府城东八十里本宜春县地宋雍熈初析置分宜县仍属袁州以其地分自宜春故名元仍旧本朝因之编户一百八里】萍乡县【在府城西一百四十里本宜春县地孙呉析置萍乡县属安成郡以楚昭王渡江得萍实于此故名隋属袁州元陞为萍乡州本朝仍为县编户一百二十七里】万载县【在府城北八十里本汉建城县地属豫章郡呉析置阳乐县晋改康乐县仍属豫章刘宋初因之后省唐初复置阳乐县属靖州州废省入髙安五代时杨呉置万载县南唐属筠州宋割袁州元仍旧本朝因之编户一百五里】
　　郡名宜春【隋名】宜阳【晋名】
　　形胜秀水东奔萍川西注【唐袁皓诗秀水东奔彭蠡浪萍川西注洞庭波】翠叠羣峯回环千里【李问仰山赋】山水秀丽【寰宇记】江右奥区【舆地纪胜】
　　风俗赋税及时闾里无事【唐韩愈袁州谢表州小地狭赋税及时人安吏循闾里无事】士大夫秀而文细民险而健【宋黄庭坚云】知防耻好俭啬【宋阮阅无讼堂赋士力学而知防耻民乐耕而好俭啬】儒风之盛甲于江西【宋张九成袁州学记】事简民醇【舆地志】
　　山川袁山【在府城东北五里峯峦秀拔昔有髙士袁京居此故名有大袁山小袁山唐人诗袁山大小双螺并秀水东西一带横】坤长山【在府城西南七里山自坤方来连亘甚逺因名】震山【在府城东一十里一名马鞍山下有岩幽瞑深险唐彭云隠钓于此郡守嘉其行因名其乡曰诏君乡岩曰诏君钓台卢肇有震山岩记】湖冈山【在府城南一十五里亦名湖冈台晋邓表家于此山山有炼丹台养丹池朝斗石】雕山【在府城东二十里雕多集其上】鸡笼山【在府城东二十里以形似名】书堂山【有二一在府城西南三十里唐卢肇读书于此一在万载县西八十里相传晋习凿齿因秦苻坚陷襄阳避地于此】石屋山【在府城西北三十余里洞深百余丈内有石柱石钟石鼓】小仰山【在府城南三十里晋邓表修炼于此又号邓表峯上有泉坛石臼药灶宋萧昞诗万丈青山揷碧天真人炼药石依然功成自此飞防去屈指如今八百年】蟠龙山【在府城南五十里自大路至山顶凡三十六曲上有蟠龙寺唐末南平王钟建寺四面皆峭壁湍瀑飞泻前有龙门阁平挹云峯盖胜境也王云诗经夏地无暑未寒泉有氷】仰山【在府城南六十里周回数百里髙耸万仞絶髙处可仰不可登因名山有集云峯嵗旱人望其峯云势浓盛即至宋李冲元诗孤云欲作人间雨流水空传物外声老柏倚岩髙转瘦寒花着雨坠还生】老山【在府城西南六十里崇髙峻拔山巅飞瀑下注清沥江北流入秀江】石门山【在府城南六十里石峭如壁中有小迳通行】寳山【在府城西北六十里世传昔有肃禅师过其山遇讼者劝云欲出轮回道先回自己心讼者以此言为寳遂息讼因名】木平山【在府城南七十里山有妙庆瑞光慈云三峯又有兴化禅寺寺中有饲龙亭啸月亭景物清絶不减仰山宋李冲元诗窄径随溪转悬崖带藓斑】望鳯山【在府城西北七十里中有一峯逺观似鳯故名】仙台山【在分宜县南五里羣山环抱一峯髙耸相传昔有牧羊者登山遇两仙对奕语曰子下界人何为来此今名其村曰下界】钟山【在分宜县东一十里裴子野宋畧云永嘉元年因水有大钟从山流出验其铭乃秦时所造因名山有巨石临江如峡故又名钟山峡舆地纪胜云曽有渔人钓得一金锁长数百尺又得一钟如铎状举之声如霹雳山川震动渔昔亦沉于水或曰此秦驱山铎也】昌山【在分宜县西二十里旧名伤山后改今名崇山对峙下瞰秀江中有巨石横流激湍故乂名昌山峡元欧阳诗水潄树根龙露爪石排江岸虎交牙又顾野王舆地记晋永嘉四年罗子鲁于山峡堰为陂灌田四百顷】银山【有二一在分宜县南二十里山巅多白石一在万载县西十五里山有巨石石下有洞避冦者多居之】清风山【在分宜县南三十里有寳应观西晋时黄仙姑甞修炼于此有炼丹池】光子山【在分宜县西四十里晋李琳字光子封喻川侯卒于此因名】毛仙山【在萍乡县东五里昔有人过此山逢一人遍体有毛言词异常后不复见宋朱熹甞问驿吏云狐魅所为遂题诗云人言毛女住青防散发吹箫夜夜声却有邮童解端的向侬説是野狐精】石姥山【在萍乡县西五十里有石屹立如姥瞻望宋周兊诗石貌苍顔迥不殊天工偶尔赋形躯顽然本是无情物应误行人指望夫】九嶷山【在萍乡县东七十里连带九峯因名晋时三真人得道之所山侧有二山秀拔若双鹤飞舞状名曰仙鹤岭】杨岐山【在萍乡县北七十里世传为杨朱泣岐之所山下傍有玉女殿内有九石房相映如屏风世传为仙人所居】楚山【在萍乡县北九十里相传昔楚昭王经此山顶有昭王台遗迹下有昭王祠】武功山【在萍乡县东一百二十里宋绍兴间洞冦猖獗路分赵扆领兵勦捕于此因名武功余见吉安府】罗霄山【与武功山相连下有石潭嵗旱以木长三四丈者投水中即木浮出即止】金鸡山【在万载县北有巨石在山下遇夜金鸡现故名】龙山【在万载县后以龙江经其下因名】白塔山【在万载县东南三里旧有明真院及白将军墓】紫盖山【在万载县西北一十五里旧名云盖相传仙人谢仲初甞游此有紫云上覆因名】汤周山【在万载县西三十里相传晋安帝时有汤周二仙修道于此上有观观后有棊盘石试剑石】峯顶山【在万载县西南三十五里相传为马祖修道之所山顶旧有上中下三塔今唯中塔存焉有泉清冽嵗旱祷雨辄应】清泉山【在万载县东北四十五里絶顶有瀑布泉飞下甚清冽】谢山【在万载县北七十里山因刘宋康乐公谢灵运得名或云谢仲初修真之所上有仙坛丹井试劔石及履迹存焉】耸翠峯【在府城西三十里峭壁孤峙平原之上唐卢肇诗巍巍直上揷青天逺疑似与天相连登临下视羣山小千里平铺在目前】羊角峯【在府城东一十里双耸如羊角】玉女峯【在萍乡县东六十里一名玉女堆舆地志天将有五色云气涌出石间谓之玉女披衣相传昔有一女子修道于此因名宋洪炎诗曽折山花献阿魔茫茫仙意果如何千年旧迹今芜没惟有长松挂茑萝】神冈岭【在府治南岭髙数丈凡祀仰山皆由此故名】大军岭【在府城西北九十里旧传隋炀帝时战故名山下有水浆湖】仰岭【在分宜县南六十里岭极髙峻登之可逺瞰吉安城相传唐时有尚雅祖师骑虎抵此山因建寺焉】圣冈岭【在萍乡县东五十里众山迤逦望之苍翠晋甘卓甞筑垒其上又有圣冈庙即甘卓庙也】马迹岭【在萍乡县南七十里平夷脩逺晋甘卓经此石上有马迹】仙女岭【在府城西三十五里地名清歴宋孝宗成恭夏皇后家于此】化成岩【在府城西北五里下瞰秀江唐长史李徳裕甞寓此后人因立祠絶顶有塔宋郡守王古所立又有轩曰倚岩翠霭有亭曰振鹭容安仰髙览胜潄石嵌空皆在岩上宋李若水诗翠石黏云湿寒岩带藓深树函怀古意水印读书心】仙游岩【在万载县西一十五里有石钟扣之清越又有石如道士状居人称为仙人石】龙成岩【在万载县西九十里岩深九房有石如列仙者以万数有石钟扣之有声有石砚岩溜注之墨横砚上笔在砚傍皆石也】万胜冈【在府城东五里世传杨呉柴再用败刘景崇于此因名】钤冈【在分宜县南三里山势特出登之则举一邑皆在目前上有仰山行祠祠侧有泉民有病者求饮即愈唐张景修诗江抱罗村蟠玉带地开石井涌银涛】牛栏峡【在府城东二十里左有金鸡山右有银瓶山相对若栏】玉溪洞【在府城东洞中有种花处名曰锦绣谷】石乳洞【在府城东三十里深一里许滴乳坚凝成观音罗汉像人或游宴其中肴核狼籍经宿如扫宋教授郑王賔记其事镌于石】洪阳洞【在分宜县西一十五里相传葛洪及娄阳所居洞中深邃甞有人至其邃处闻昌山渡篙声胡徽诗天窓通月影地穴透江津】灵仙洞【在分宜县北三十里洞中有丹炉又有一石如磨或以为炉之盖云】桃源洞【在分宜县北一百二十里石室虚旷有石钟石磬扣之有声直北一里天窓虚明傍有池四时澄石龙夭矫其上】云峯洞【在万载县西九十里洞内有涧水产石燕里人祈甞穷其源以辰巳时入出则日西矣】卢石【在东湖上相传为唐状元卢肇家石竒秀可爱宋祖无择徙置湖上无择诗云选置东湖最佳处四面澄波映天碧倚空突兀无与邻顿觉亭台増气色】响石【在府城南三里狮子岭后声传响荅故名】望夫石【在分宜县西一十里相传唐有太守郑望夫于此修堰溉田后人思之因名其石或云有妇人于此望夫不至化为石】谢仙石【在万载县西四十里一名麻鞋石上有鞋痕相传以为谢仙遗迹】秀江【在府城北门外源发罗霄山流经府城西十五里为稠江至此为秀江下经分宜县入临江府境合章江】龙江【在万载县北五里源出县西一百二十里为金钟湖下流入瑞州府境】东湖【在府城东宋祖无择甞于湖上建亭榭为游观之所张栻书扁李觏诗万象城东雅入诗半湖云霭卷残晖老龙惜雨慵离蛰幽鸟依人惯不飞岸僻自宜安钓石水清谁拟濯尘衣使君公退便游此却恐吾皇急诏归】落星湖【在分宜县西五里旧有小祠在湖之侧嵗旱祷焉相传唐白氏居此一夕见巨星流于屋遂成湖】宜春水【在府城西四里又有灵泉其水甘美堪作酒晋道地记云县有美酒随嵗举上贡】九曲水【在府城南五里其流潆洄二十里】仰山水【在府城南六十里源发仰山侧下流入秀江】梦水【在府城东八十里旧传钟仪欲于此村置县夜乞梦果符所祝及寤因名其水】泉江水【在萍乡县东三十里有泉出江中故名水产丝花菜可食】罗霄水【在萍乡县东南四十里源出罗霄山分二派东流为秀江西流入醴陵县界】杨岐水【源发杨岐山西流过萍乡县前下入醴陵县境宋蒋之竒诗倒流杨岐水即此】康乐水【在万载县东北三十里源出谢山即谢灵运甞游之水】鸾溪【在府城西北六十里下流入秀江相传呉彩鸾与文萧曽游此溪傍有萧史台】雷潭【在府城东北五里秀水至此成潭旧传有龙潜于内上有峭壁石罅龙鳞印石成痕洞邉有寺陆经诗蛟龙曽此蟠白昼起霹雳】雪谷潭【在仰山上水极冷盛夏不可濯张嗣古诗﨑岖鸟道开烟萝长松偃蹇声荡摩白龙怒吼挂絶壁苍兕离立迎清波枯笻拄破青苔色雷收功神敛迹穷源不得空归来掬雪珠三太息】飞剑潭【在府城西七十里旧传唐王将军坐潭石上坠剑入潭今石上剑痕尚存】敷潭【在萍乡县北七十里深不可测有龙居之乡民立祠于侧嵗旱祷焉】萧仙潭【在萍乡县西八十里汇五溪之水岸有石平坦石下有泉相传昔萧史甞游息于此】益州塘【在府治北塘中三岛名曰卧龙洲】雷塘【在府城东北七里唐韩愈有雷塘祷文】洗砚池【在宜春县学唐卢肇洗砚处学本肇故宅也】西池【在府城西唐乾元中刺史郑审所开池上有故城潭木爪岛蔷薇洲栁堤钓矶】鳯凰池【在萍乡县治前元时池中甞产瑞莲夏镇作记】龟眉二井【一在府治东北达理坊南一在府治东北开元寺后去龟眉二井各五步有龟目二井】坑泉【在府城南门外方广丈余平地涌出溉田万余亩】甘泉【在府城北一十五里山窦中流出味甚甘冽】泞泉【在府城北三十里溉田万余畆】温泉【在府城南三十里冬月可浴宋黄叔万诗离火自天烁温泉由地生我来需晓汲聊用濯尘缨】卓篙泉【在铃冈相传昔仰山二神自维附舟归夜至铃冈卓篙于半峯以维舟后遂有泉涌出】聪明泉【在萍乡县治西宋有叶景武者读书于其地后登进士乡人因名是泉曰聪明】涌泉【在杨岐山相传与海通天欲泉水先涌宋周兊诗杨岐山下出灵泉与海相通亘古传汹涌便知天欲为言隂石不须鞭】浴丹泉【在罗霄山世传仙人洗丹于此因名文吾一诗夜浴丹砂浮暖气晓凝寒碧沁晴烟】西陂【在府城西唐刺史李将顺决陂水入城以通船后淤塞本朝初重防如旧】
　　土产铁【分宜县出】黄精【宜春县出】地黄【宜春分宜二县俱出】葛布　纻布绵布【各县俱出】
</div>
    <div class="pagination">
<a href="明一统志_page26.html">上一页</a><span>...</span><a href="明一统志_page22.html">22</a><a href="明一统志_page23.html">23</a><a href="明一统志_page24.html">24</a><a href="明一统志_page25.html">25</a><a href="明一统志_page26.html">26</a><span class="current-page">27</span><a href="明一统志_page28.html">28</a><a href="明一统志_page29.html">29</a><a href="明一统志_page30.html">30</a><a href="明一统志_page31.html">31</a><a href="明一统志_page32.html">32</a><span>...</span><a href="明一统志_page28.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
