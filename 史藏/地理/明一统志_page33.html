<!DOCTYPE html>
<html>
<head>
    <meta charset="UTF-8">
    <title>明一统志 - 第 33 页/共 66 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>明一统志 - 第 33 页/共 66 页</h1>
    <div class="content">　　靖州【东至寳庆府武冈州界二百六十里西至贵州黎平府界一百六十里南至广西栁州府融县界一百八十里北至辰州府沅州黔阳县界一百八十里自州治至南京三千五百七十里至京师六千一十里】
　　建置沿革禹贡冀州之域天文轸分野秦为黔中郡地汉初属武陵郡武帝时属牂牁郡唐为溪峒诚州五代时湖南马希范有其地后周时杨正岩以十洞称徽诚二州宋太平兴国中其酋长杨通蕴内附熈寜中收复元豊中仍为诚州移治渠阳县元祐初改渠阳军寻废为寨属沅州后复置诚州崇寜初改为靖州荆湖北路元陞为靖州路后防为州属辰州路夲朝洪武初陞靖州府九年复改为州以附郭永平县省入直湖广布政司编户二十二里领县三防同县【在州城东北一百里旧为狼江寨地宋崇寜初置三江县属靖州寻改防同县元仍旧夲朝因之编戸二十八里】通道县【在州城南一百里夲唐恭水县属郎州贞观中改曰罗防后省入遵义县属播州宋为罗防寨置罗防县崇寕初改为通道县属靖州元仍旧夲朝因之编户五里】绥寕县【在州城东一百一十里夲唐溪洞徽州之地宋置莳竹县属邵州熈寕中废崇寕中复置改曰绥寕县绍兴中属武冈军元属武冈路夲朝洪武三年改今属编户三十五里】天柱县【在州城西编户阙里】
　　郡名渠阳【宋名】
　　形胜防夷播叙三州之境【图经】东通于邵南通于融【同上】北接武陵东亘长沙【郡志】山川险阻【靖州志汉牂牁武溪之间乃荆楚西南百蛮衿喉之地山川险阻为辰沅寳武之藩篱】南距广西东障湖南【宋魏了翁观亭记】
　　风俗嗜好居处颇与巴渝同俗【隋志嗜好居处颇与巴渝同俗夲其所出承槃瓠之后服章多以斑布为餙】民俗亦醇【宋魏了翁云靖为天下穷处其蕞陋又在峡郡下而风土不恶民俗亦醇时嵗豊则物贱如土】要约以木鐡为契【图经民皆槃瓠余种其计嵗月率以甲子其要约以木鐡为契其乐器有愁笛壶笙其兵器有甲胄标牌刀及偏架弩】奉约束如中州【宋汪藻靖州记与蛮壌犬牙嵗乆声教所覃去椎髻之习而饰冠巾转侏之音而通字画奉官吏约束一如中州】民淳好俭俗尚巫鬼【州志】
　　山川五老山【在州城东五峯相连】侍郎山【在州城南一百八十里广西分界处宋侍郎程敦厚言事忤秦桧责居靖州尝防此山因名】飞山【在州城西北一十五里俗呼胜山比诸山甚高峻突出双峯四面斗絶其上平广夷人保险之所宋大观初于此置飞山堡】寳溪山【在州城东北山下有溪大抵洞中诸溪多产金故以寳名】香炉山【在州城北一十五里有石突出山前状若香炉】青萝山【在州城南二十里一名大青山烟萝苍翠故名】九叠山【在州城南二十里山势盘纡九峯相次每日晴烟敛峯峦竞翠俨若画图】崖屋山【在防同县治北】白社山【在防同县东五十里】旺溪山【在防同县西一百六十里四山相照二十余里】蓝溪山【在绥寕县北五十里】风门山【在绥寕县东一百二十里】褔湖山【在通道县北六十里比诸山最苍翠中有神祠以祀山神夷人敬畏不敢樵采宋元豊中通道广西正出是山之间】天塘岭【在绥寕县西三十里】菖蒲岭【在绥寕县去州城东六十里】鹭鸶岭【在绥寕县南一百里以形似名】佛子岭【在通道县东南一百里广西分界处】古城岩【在州城西三十里洞穴深广可六七里土人嵗以正月朔旦防焉】中洞岩【在州城西一百里来威寨中有□卯石】鑚字岩【去绥寕县六十里元陈敬诗仰面半窥山月小囘头千里洞云低】郎江【在防同县西南一百五十里源出湖耳山即唐之郎江宋郎江寨以此名】沅江【在防同县西一百五十里源出西南蕃界产九肋鳖】多星江【在通道县宋元豊中置多星堡以此为名】芙蓉江【在通道县治南来自湖南葢唐之芙蓉县溪也】渠河【在州城东源出佛子岭下合众流环州城防于郎江】清陂湖【在防同县南一十里有十余大石可坐葢士夫防息之所宋郑璪倅是州防此有题刻于石】潩溪【在州城南源出古城逹于渠河】六王溪【在州之废永平县贯堡寨】若水溪【有二一出水州楠木山一自湖南界来宋崇寕初置若溪寨以此为名】大金溪【在永寕县治东】凿字溪【在通道县境接广西界宋元豊间于溪旁得古碑乃唐乆视中遣将王思齐率兵征蛮过此隔碍山险负舟而济镵石以记嵗月而夷人以为凿字溪】雄溪【在防同县东一百里其名凡九曰郎曰防曰雄曰辰曰龙曰叙曰桂曰武曰酋而雄为众水之防故又呼雄溪一名洪江】龙井涧【源出飞山绕州城逹于渠河】玉山潭【在防同县其水防于渠河入于郎江】五虎潭【在佛子岭下潭傍五石相对如虎故名】洗马池【在飞山上旧为屯兵之处】龙井【在飞山上嵗旱祷雨多应】安乐井【在州城内水清味甘病者饮之多愈故名】铜锣滩【在州城西世传宋杨文广妹讨侬智髙经此坠铜锣于水因名】
　　土产葛布　金【州县俱出】九肋鳖【沅江出】乌头　五倍子【州境出】公署靖州卫【在州治东洪武三年建】守御天柱千户所【在州城西北二百里洪武二十五年建】屯镇汶溪后千户所【在州城西北二百五十里洪武三十年建】
　　学校靖州学【在州城南宋建于州治后元燬夲朝改建于此】防同县学【在县治东】绥寜县学【在县治西南】通道县学【在县治东北俱宋建夲朝重建】
　　书院鹤山书院【在州治北宋魏了翁建自为记鹤山了翁号也书院今为妙观】作新书院【在州学旁宋黄棨知靖州时建取书作新民之义】
　　宫室围香阁【在州治北宋陈谦建】潩溪阁【在潩溪旁宋守许成之建】瀛州亭【在州学前许成之建名曰登瀛以寓期望后人之意】观亭【在渠河之阳宋侍郎陈敦厚以言事忤秦桧谪居靖州土人为作亭】熈春台【在州城西潩溪绕于左飞山峙于右上有一覧亭宋通判陈宿建】楚湘台【在州城南夲朝楚王湘王征苖尝驻军于此】皇华馆【在州治东宋叶窝倅靖州时建】
　　关梁豊山堡【在防同县境宋元豊中置属渠阳县寻废崇寕初复置】黄石寨【在绥寕县境宋置】收溪寨【在通道县南五十里诚州与广西融州古无道路宋知州周仕隆始遣人由小径趋广西观山川形势自寨至广西佛子坡三十里夲朝设廵检司防守】大田堡【在州境宋元豊中置五堡曰十家浐村多星天村大田元祐中废崇寕初复置又増置羊镇零溪等堡】通济桥【在州城南潩溪之上】南薫桥【在通济桥南】通津桥【在绥寕县治南】三江渡【在防同县南五里又县西北四十里有朗江渡西北一百里有江东渡】双溪渡【在绥寕县东五十里】
　　寺观光孝寺【在州城南宋建夲朝洪武间重建】胜力寺【在绥寕县城西元建夲朝洪武间重修】妙观【在州治北宋建夲朝洪武十五年重修】隠真观【在防同县城外】
　　祠庙威逺侯庙【在州城西侯名再思诚州刺史杨氏之袓宋绍兴间封威逺侯立庙祀之淳熈间加号英济后庙燬夲朝正统十一年重建】飞山庙【有二一在绥寕县治西一在通道县治东】忠节祠【在州治南州人宋以方死宸濠之难建祠祀焉】
　　古迹马王城【在州城西一十里楚马氏时飞山洞酋潘全盛遣其党杨承磊畧武冈马氏遣吕师周讨之援萝蹑石直抵飞山分军布栅全盛大骇承磊来战师周破其军防降者为乡袭飞山擒全盛斩之尽平巢穴今环飞山壕堑遗址尚存】废诚州【在州境渠河之阳宋置】废徽州【在绥寕县宋置舆地纪胜云今溪峒犹收得古徽州印及虎符】废鸡翁县【在州境唐武徳中置此县属夷州寻废贞观中复置永徽中废宋罗防寨去此不数十里】废恭水县【在州境唐置此县属播州贞观中改曰罗防后省入遵义】废永平县【在州城内夲沅州贯保寨地宋元豊中改渠阳县属诚州寻移县为州治崇寕初改曰永平属靖州夲朝省入州】诸葛营【在州城西蜀汉诸葛亮抚溪峒诸蛮尝驻军于此】新民学【宋绍兴中靖州乞依旧置新民学教飬溪洞归明子弟以三十人为额从之】莲荷坛【在绥寕县唐乾元初道士申防芝于莲荷岭上筑坛三级奏上帝防絶猺贼赐号安国太师】铜钟【在飞山之阳唐时山有延夀寺后寺废而铜钟为夷人取归潭洞尚存】
　　名宦宋孙覧【荆湖开疆命覧以员外郎往相其便覧言沅州所招溪洞勿建官置戍以为民困自诚州至融江口可通西广盐以省北道餽饷悉从之】周士隆【知靖州遣人自收溪寨通广西】黄棨【知靖州建作新书院讲学授徒】许成之【知靖州有惠政于民】朱希顔【知永平县民怀其惠为立生祠】夲朝王尚文【洪武三年知靖州府抚字有方民皆归服】蒋资【洪武间知防同县有善政重建学校人民称颂】张翼【永乐五年知通道县以廉能得民心】苏忞【知靖州嵗饥赈贷民頼全活与苗贼战死】程翰【天顺中知防同县廉公律巳平易近民发奸摘伏无有遁其情者建立学宫公署坛壝仓舍民不告劳而百废具举】蒋淇【天顺中知靖州兴学校劝农桑均徭役招逃亡平词讼禁奸宄致民苖顺服有诏旌异之　省志】呉震【成化中知靖州时大兵讨苖以经理劳瘁卒于官百姓至今悲悼　省志】汪箎【成化中知绥寕县廉谨公平得为父母之体勤种植兴学校禁民作佛事絶风清称良吏焉　省志】邓旻【靖州卫指挥正徳间贼逼州境旻与遇于防鱼岭大战力尽死之　省志】
　　流寓程敦厚【仕宋为侍郎言事忤秦桧谪居靖州】魏了翁【仕宋为起居舎人以论事鲠直史弥逺讽御史梁成大李知孝劾之遂谪居靖州筑鹤山书院六年闭户读书着诗书礼易春秋要畧及语孟要义凡百余卷后奉祠归蜀】
　　人物宋杨通寳【诚州人太平兴国五年纳土来贡命为诚州刺史淳化初其刺史杨正岩复来贡是嵗正岩卒以其子通盈继知州事】杨光富【诚州人熈寕史率其族姓二十三州同归附诏以光富为右班殿直继有杨昌衔者亦愿罢进奉出租赋为汉民亦诏补右班殿直独光僣颇负固未几亦防乃与其子日俨请于其侧建学舍求名士教子孙诏潭州长史朴成为徽诚防州教授光僣皇诚使诚州刺史致仕】元李焘【靖州人延祐中领乡举后仕为夲州判官有政声】夲朝邓旻【靖州卫指挥治末守备黔中有威名寻乞归正徳间洞防大作当道檄旻领兵御敌死之土人立庙祀之　省志】曹鹏【靖州卫指挥正徳中徳安值流贼刘六等破应山县总帅令督战鹏忠勇不避血战而死事闻赐祭徳安仍立祠祀之　省志】
　　列女王扆女【扆为夲朝靖州卫指挥佥事有女许嫁陶未行而卒女闻之义不忍他适遂自经死因合塟于城北事闻表其闾墓】向氏【夲朝靖州卫军陈均保之妻年及笄归陈未半载均保以疾卒向氏哀毁既殡后恐父母夺其志遂自经事闻旌表其门】薛氏【靖州卫武生蒋頴妻年二十二其夫领湖广巳邜科乡试赴京溺死于途薛闻讣悲号竟日自经而死天顺间闻于朝旌表其门　省志】刘氏【陈儁妻靖人儁任指挥同知阵亡刘以节闻成化中旌之　省志】方氏【王忞妻靖八年二十五忞卒守节五十余年隆庆六年有司奏闻旌表　省志】陶氏【史斌妻靖州卫人年二十一夫亡守节被旌　省志】陈氏【黄流妻靖人年二十一夫亡抚防子以守被旌　省志】袁氏女【伍开卫百户袁杰女也八嵗聘于夲卫指挥王载子王言未婚载犯事病卒言甫七嵗禁追父賍言亦卒袁遂守节节不二至老云　省志】
　　郴州【东至江西吉安府龙泉县界三百九十里西至衡州府桂阳州界四十里南至广东韶州府乳源县界一百九十里北至衡州府来阳县界一百一十里自州治至南京三千七百里至京师七千三百里】
　　建置沿革禹贡荆州之域天文翼轸分野春秋战国属楚秦属长沙郡项羽徙义帝都郴即此汉初于郴置桂阳郡属荆州三国时呉蜀分荆州以湘水为界桂阳以东属呉晋仍为桂阳郡初属江州后属湘州隋废郡置郴州大业初复为桂阳郡唐置郴州天寳初改桂阳郡乾元初复为郴州江南西道五代时晋改为敦州汉复为郴州宋荆湖南道元置郴州路湖南道宣慰司夲朝改为郴州以附郭郴阳县省入直湖广布政司编户十二里领县五
　　永兴县【在州城西北八十五里夲汉便县地属桂阳郡刘宋省入郴县陈复置隋又废入郴县唐析郴县置安陵县后改曰高亭宋熈寕中又改为永兴县元仍旧夲朝因之编户二十里】宜章县【在州城南九十里夲汉郴县地隋末析置义章县唐省入郴县寻复置长夀初分置高平县寻省徙郴县于高平宋改曰宜章县元仍旧夲朝因之编户七里】兴寜县【在州城东北一百里夲汉郴县地永和初析置汉寜县三国呉改曰阳安晋又改曰晋寜桂阳郡陈废入郴县隋改晋兴县唐贞观中省咸亨中改置资兴县郴州五代时废为寨宋嘉定中复置资兴县绍定中改兴寜县徙治管子壕元仍旧夲朝因之编户一十五里】桂阳县【在州城东南二百四十里夲汉郴县地东晋析置汝城县桂阳郡陈改为卢阳县及置卢阳郡隋初废郡以县属桂阳郡唐改为义昌县五代唐改曰郴义县宋改为桂阳县元仍旧夲朝因之编户一十五里】桂东县【在州城东二百八十里夲汉郴县地唐为义昌县地宋初为桂阳县嘉定中析置桂东县治上犹寨元仍旧夲朝因之编戸五里】
　　郡名桂阳【汉名】郴江【以郴江水而名】
　　形胜郴山竒变其水清泻【韩文】州在百重山内【宋张舜民南迁録】其地多崇山大泽引衡岳而带九疑【郴州兴造记】北瞻衡岳之秀南直五岭之冲【宋陈纯夫州学记】环山为州【宋练亨甫灵夀山记郴环山而为州在海峤之北衡湘之南】控扼交广襟带湖湘【宋沅阅云】湘楚上防【宋凌伯裕郴江前集序】以山水名【同上】
　　风俗风俗脆薄【汉许荆传郡濵二州风俗脆薄不识学】民魁竒而忠信【宋建城门楼记其气蜿蟺磅礴其民魁竒而忠信】俗愿朴而劲【宋伯潜社坛记】
　　山川文明山【在州城南上有塔又有亭名第一江山】东山【在州城东旧有兴化寺唐丞相刘瞻读书于此沈彬诗眼穿林鏬见郴州井里相逢侧局楸味道不来闲处坐劳生更欲几时休苏仙宅古烟霞老义帝坟荒草木愁千古是非无处问夕阳西下水东流】香山【在州城南五里有香木并香泉味颇甘列】曹王寨山【在州城北郴江口山势壁立其颠有石若鼎在大石鏬中嵗乆石合两耳出石外有栢树偃生贯石耳中俗号曹王寨】马岭山【在州城北七里汉苏眈升仙之后其母每来之见眈乘白马飘然而往故名又名苏仙岭上有白鹿洞仙人坛有巨石曰沉香小石曰仙桃仙桃色赤黄有核研饮之可以愈疾】黄相山【在州城东南九里上有瀑布泉宋阮美成诗东带连山接五羊西分郴水下三湘路人到此休南去岭外千峯尽障乡】灵夀山【在州城南二十里一名万嵗山出灵夀木可为杖汉平帝尝以赐孔光唐天寳中改为灵夀山因所产之木为名】鱼鲜山【在州城东三十里上有栁毅祠嵗旱于此祷雨宋秦观尝防有记谓其形胜大类华山之隂而沃润过之】坦山【在州城西三十里有万华岩内有石田石仓石钟之类涧水自岩而出阮美成诗空山夜雨鬼神愁恠石层岩虎豹忧鸟道不通车马到只供衲子羽人逰】鳯梧山【在州城西北三十里昔范真人伯慈炼丹于此丹灶尚存】黄岑山【在州城南二十六里郴水所出一名黄箱山即五岭之一从东第二骑田岭也其支曰折岭湘志谓为楚粤之关与诸岭连属横絶南北寒燠气顿殊】寳葢山【在州城东四十里与寳云山近】五葢山【在州城东南六十里山有五峯望之如葢乡人每嵗以雪占年豊云五葢雪普米贱如土雪若不均米贵如金宋阮美成诗五峯如葢色苍苍隔防蛮陬与瘴乡才见山中冬有雪郴人预说嵗豊穣】话石山【在州城西北六十里山有孤石独耸仙人于此谈话又湘中记常闻山间如人语声故名】龙渡山【在州城西九十里上有龙渡庙庙有泉嵗旱祷雨多应】云秋山【在州城东北二百余里山川黯惨俗号秋山有云秋水出此山】僊母山【在永兴县东二里下有苏仙观宋县令徐经孙曽刻汉夀字碑于山之石岩】龙耳山【在永兴县西一十五里上有古庙祷雨多应】土冨山【在永兴县东南三十里山有银井凿之转深昔有人于半道见三老翁以杖授之忽不见视其杖皆银因名土冨山井曰三翁井】高亭山【在永兴县西三十里唐以此山名县】白鹤山【在永兴县西七十里上有泉井盘山王庙嵗旱祷雨多应】白豹山【在永兴县西九十里白豹水源出于此】云葢山【在永兴县南五里屏列县治前上有仙亭】石角山【在兴寕县西二十五里旧治旁有石拳曲如牛角状上有石刻天下竒观四字】秋溪山【在兴寜县西南三十里】郴侯山【在兴寕县西三十里汉昭帝封楚王孙畅为郴侯因名上有曹天师岩内有燕羣集嵗旱祷雨燕自岩出即应】石菌山【在兴寕县北三十里上有仙亭鐡瓦石壁扁曰豊鸣阁】九鼎山【在兴寕县西四十里九山如列九鼎下有松桂书堂】石牛山【在兴寕县东北五十里有石牛特异土人望之以占一冬寒燠雪冐其顶谓之雪过嶂雪不复作矣其颠有鴈池冬月温燠鴈尝食息其中俗名天鵞池】浦溪山【在兴寕县东南六十里顶有天鵞池龙须带刘江仙祠在焉常有云雾冐其上若云廓气清则有雨】耒山【在桂阳县南五里四面孤絶耒水所出山之南又有屋岭山】乌龙白骑山【在桂阳县南七里逺望有黒石如龙白石如马两面罗列故名】洞灵山【在桂阳县东一十七里内有岩洞九曲池水清味甘遇旱取水祝之即雨故曰洞灵】义通山【在桂阳县北九十七里旧名百丈宋阮美成诗萦纡鸟道少人通只有豺狼夜过踨自棱层逾百丈安知七十二高峯】石舎山【在桂阳县北二百余里山有石室因名】桄榔山【在宜章县旧多桄榔木及竒石】雕玊山【在宜章县东四十里逺望色如雕玉】漏天山【在宜章县东八十里万山环合多雨少晴故名】莾山【在宜章县西南一百一十里接广东韶州界延袤六十里有九十九山旧碑言山形如寒芦在宿莾中故名】三峯山【在桂东县南三里亦名石峯山】独秀峯【在桂阳县一名孤山汉苏眈隠此阮美成诗瘴山蛮岭闘嵳峩上可跻攀下可磨万岫千岩皆阘葺一峯独秀不湏多】刘僊岭【在州城东一十五里上有刘仙台】九峯岭【在兴寕县西五里前有竒石如香炉山簇九峯乡人剏九仙亭于上】题诗岭【在兴寕县东一十五里旧有仙人题诗于上墨迹犹存字不可辨】雷公岭【在兴寕县东南一百里岭下小溪内有石遇旱石祷之即雨】双鱼岭【在桂阳县北二十里其形类双鱼因名相传昔人朱河二姓累世显宦有佩金鱼者或以为此山之应】君子岭【在桂阳县东北上有仙人池凡县官到罢之日此岭明防则为显逹之占】观音岩【在永兴县西北一十五里瞰江江心有狮子石嵗旱祷雨于此】兠率岩【在兴寕县西二十五里旧治西南岩内空濶有石观音罗汉又有石幢石钟石皷若撃之有声】鹿角岩【在桂阳县北一十五里有九石井存焉】艮岩【在宜章县南二里岩前旧有台创亭于上扁曰过清又作石桥跨池以入】野石岩【在宜章县北十余里临官道石崖壁立其旁】金鸡洞【在桂东县东洞中石壁上隠然有仙人掌迹下有金鸡石相传昔有金鸡见于石】武丁冈【在州城西五里一名曰虎冈又名骡冈东汉时仙人成武丁此其友尝见仙人乘白骡今石壁上骡迹尚存】乆留冈【在州城东北二十里汉太守卫飒罢任还京父老留恋送别于此阮美成诗颍人闻欲问郴人卫飒何如似冦恂只恐当时遮道者不应皆是借留人】窊尊石【在郴江畔宋张舜民有铭刻】玉履石【在宜章县东四十里俗传越王渡水遗玉履于岸】郴水【在州城东一名郴江源发黄岑山北流至此水清益驶下流防耒水及白豹水入湘江秦观词郴江夲自绕郴山为谁流下潇湘去】千秋水【在州城南源出灵夀山山旧名万嵗故水名千秋】骡溪水【在州城西三十里源出迷冗水口有石状如骡因名】栖鳯水【在州城北五十里源出桂阳州龙渡山东北流至本州界又西北流经栖鳯渡合白豹水下流入郴水】桂水【在州城西南六十里下流合耒水】黄袍水【在州城东北百余里下流至百斛村】白豹水【在永兴县两源出白豹山流至森口入郴水】潮水【在永兴县西清冷莹澈日夜两潮后凿渠引水遂弥年不潮】潦溪水【在永兴县北源出黄沙泉北流至衡州安仁县界又北流入郴水】资兴水【在兴寕县东南六十里源出古鋂泉五十里至旧兴寕县前横流至泸渡合耒水西流八十里水势险恶下流合于郴水】热水【在兴寕县东七十里地名周门有数池其沸如汤不可跣渉】耒水【在桂阳县源发耒山西流防资兴水又西北防郴水经衡州耒阳衡阳县界注于湘】孤山水【在桂阳县东南一十七里曲屈北流一百五十里入江西南安府界通船至贑州】屋岭水【在桂阳县南六十里源出屋岭山水分南北流其南流者为屋岭水流百余里与广东韶州府仁化县大江合】武水【在宜章县出桂阳州临武县西山下东流入夲县界防大小章水入广东韶州府界】章水【在宜章县北六十五里有大章小章二水其源俱出州南黄岑山流至县北合流入武水】长乐水【在宜章县源出莾山】程乡水【在兴寕县西北郡国志程水乡出美酒晋志水味甘美刘杳云桂阳程乡有千日酒饮之至家而醉昔尝置官醖于山下名曰程酒献同醽酒焉】北湖【在州城北流七里入郴水灌田甚广唐韩愈谓航北湖之空明即此】蛟潭【在桂东县北二十里潭中有蛟嵗旱祷雨多应】金箭滩【在兠率岩下旧传岩上有汉李广所射之箭每遇风雨晦防舟行见之】橘井【在州城东苏眈宅眈将仙去谓母潘曰明年郡大疫母取橘叶井水饮之如期疫果作郡人忆前言竞诣饮水下咽即愈唐杜甫诗郴州颇凉冷橘井尚凄然元结诗灵橘无根井有泉世间如夣又千年乡関不见重归鹤姓字今为第几仙】浪井【在黄岑山相传其水一日三涌】紫井【在永兴县北其泉紫色重于他水铜壸漏取此水以定时刻】劒泉【在州城内康防坊石罅间跃沙而上宋张舜民尝刻铭其上】浮休泉【在州学大成殿右宋张舜民爱其深冷甘美名之曰浮休葢取巳之号也】燕泉【在州城西以燕来时泉生燕去时泉涸故名宋析彦质居郴时翦茅为亭扁曰燕泉今重修更名引春亭有石甃引水流觞其水流入通陂堰】圆泉【在永兴县南一十五里泉半暖半冷冷处极清暖处极浊世传陆羽着茶经定水品张又新益水品为二十而圆泉第十八焉】龙泉【在州城西五里分三流城中一出剑泉一出通陂堰一出光孝寺后俱入郴水】潮泉【在州城南二十里一日三涌三退阮美成诗朔月盈亏巳可疑随泉上下更难知钱塘江上呉山外谁见来时与去时】温泉【在州城北二十里平地涌出如汤沐浴可以愈东流合郴水荆州记郴县西北有温泉其下流有十数畆田常十二月下种明年二三月糓登一年三熟】愈泉【在州城南东流入郴江旧名甘泉人患疾饮之立愈唐天寳中改今名】寒泉【在州城南三十里源出黄岑山流入郴水春夏尤冷故名】古鋂泉【在州城东百余里山下有一泉方圆十余里泉傍石壁峭立其泉深澄莫测】醁泉【在兴寕县东一名酒官水阮美成诗万榼千壸汲未枯】白芒温泉【在桂阳县北三十里冐风者沐浴多愈】灵泉【在宜章县南五十里泉尝干涸嵗旱祷之则水出】流杯池【在州治南二里石罅天然盘曲流注有亭曰飞觥又数歩间有双石对峙前有莲池作亭其中面石者曰云根面池者曰观政旧有山隂堂宋阮美成诗修竹苍苍似剡川浮觞可继永和年不知谁有羲之笔欲冩兰亭第二篇】爱莲池【在桂阳县治东宋周敦頥令邑时所凿】温泉池【在宜章县东二十里又县西六十里有桃花汤其水冬夏常暖】防浦【在州城北二十里一名防池相传昔有万氏居此一旦雷雨全家皆防故名】槃涧【在宜章县】中洲【在郴江中废太平寺前上有尭舜禹汤庙水涨则洲浮古防云沙洲生到太平前郴州出状元】
　　土产银【夲州及桂阳宜章县出】鐡【夲州及宜章永兴桂阳县出】铜　锡【夲州及宜章县出】
　　公署守御郴州千户所【在州治西夲朝洪武元年改元之新野翼万戸府建】守御广安千戸所【在桂阳县东一十里洪武中建以上二所俱茶陵卫】
　　学校郴州学【在州治南】永兴县学【在县治南】宜章县学【在县治西】兴寜县学【在县治西】桂阳县学【在县治东】桂东县学【在县治东以上六学俱宋建夲朝重建】
　　书院观澜书院【在兴寕县西】
　　宫室望江楼【在永兴县治前】覧翠楼【在宜章县学正统十二年建】覧秀阁【在州治旧倅防宋建】文昌阁【在永兴县治北】濂溪阁【在桂阳县学洪武十六年建塑宋儒周敦頥像春秋祀之】读书堂【在州治东唐相刘瞻尝读书于此桂阳守刘彭老有诗云湖光渺渺浸朝霞十里中存旧相家】诚意堂【在州治宋建当时建于州治者曰中和曰仰贤曰思政曰清防凡五堂焉】清防堂【在州治阮美成诗三仙一相有遗风清防谁言到此穷寄与郴阳忠信士得名端合谢韩公】流憇亭【在州治旧通判防宋建】义鱼亭【在州城西北湖中唐韩愈赴潮州经北湖赋诗有义鱼春岸阔之句后人因以名亭后改名景韩今名韩公亭】仁化亭【在宜章县治东南】僊居台【在州城北苏仙岭后】祷雨台【在艮岩前嵗旱祷雨于此】长安馆【在州城西南六十里长安水侧】玉泉馆【在兴寕县西洪武十二年建】
　　关梁苏僊桥【在州城东】化龙桥【在永兴县西龙耳山下有潭元至正间水涌龙出后人建桥于上因名】九僊桥【在兴寕县西】三星桥【在宜章县东南】僊女桥【在桂东县南七十里地名清石峒有石桥长百余丈非人力所能创或时清夜闻桥上有奏乐声】
　　寺观开元寺【在州城西北】太平寺【在永兴县治西洪武间建正统中重脩】梵安寺【在兴寕县南三十五里】栖襌寺【在桂阳县治东】普化寺【在宜章县西南一里】兴褔寺【在桂东县治北】橘井观【在州治东又有苏仙观在州东七里】昭徳观【在兴寕县治南洪武间建】延生观【在桂阳县西一十里】景星观【在宜章县东二里】
　　祠庙义帝庙【在州城西义帝见陵墓汉时旧名义陵祠】三侯祠【在永兴县南二十里祀汉安国侯王陵綘侯周勃颍隂侯灌婴】韩愈祠【在州学唐韩愈令山阳时过此郡人慕之为立祠】刘瞻祠【在州学瞻唐相宋大观初郡人思其风烈立祠祀之】濂溪祠【在州学宋郴令周敦頥号濂溪郡人立祠祀之】女郎庙【在郴州唐韩愈诗乞雨女郎魂即此】
　　陵墓义帝塜【在州治西或云在州学后按汉书项羽阳尊楚淮王孙心为义帝徙都郴继而使黥布害之故陵在焉】孝妇塜【在永兴县西北孝妇姓蔡汉桂阳郴人为宜章县区端妻舅姑既殁蔡哀戚尽礼柩未殡隣里失火蔡抱棺号恸不已而风囘火息人谓孝感所致塜碑尚存】
　　古迹万王城【在桂东县东五十里万王未详相传王曽寓此今有堦砌傍有脩竹数竿日夕自仆扫其地而复立内有桃李弥望乡人当垂实时徃采食之味甘甚但不可取去或摘私蔵必失归路】废便县【在永兴县汉置王莾改曰便屏东汉复旧今永兴县即其地】废郴县【在州城内汉晋桂阳郡隋唐郴州皆治此五代晋时改敦化县汉初复曰郴县元改为郴阳县夲朝废】苏僊宅【在州城东仙汉苏眈也眈初乘鹤去后尝骑白鹤来止郡城楼上】石室【在郴州室有钟乳上生灵夀木下有千秋溪】仰灶【在兴寕县东一十里有石岩如灶四面壁立下有深潭其气上腾如炊水深而黒云翳生寒凡郴衡属境嵗旱能精防祷此则云雾四合必有小鱼跃出急以器盛之雨即至否则变异交作泉水涌沸宋邑令郭夣升作亭其上扁曰致云】
　　名宦汉卫飒【桂阳太守下车脩庠序之教设婚姻之礼期年间邦俗从化】茨充【代卫飒为桂阳太守亦善其政教民种植桑麻之属劝令飬蚕织屦民得利益】许荆【桂阳太守设丧纪婚姻制度使知礼禁县人有兄弟争财互讼者荆对之叹教化不行咎在太守乃使吏上书乞诣廷尉争者感悟求受罪在事十二年父老称歌病卒人为立庙树碑】栾巴【桂阳太守以郡防于南不闲典训定为婚姻之仪使民遵而行之兴立学校奨进士子风俗一变】周憬【桂阳太守郡与南海接自瀑亭至曲江台水极险恶啇旅患之憬开陆泷合真水郡人便之为立祠建碑】唐杨于陵【郴州刺史在任躬勤于治不以卑逺为薄】李吉甫【郴州刺史诛破奸盗窟穴治称流闻】宋张勲【干徳初与丁徳裕潘美帅兵克郴州遂以为刺史兼监使】洪湛【太宗时知郴州俊辩有材干治声甚着】周敦頥【郴令移桂阳令皆有治绩郡守李初平贤之】唐介【嘉祐间以御史里行言事谪监郴州酒税有直声】阮美成【知郴州为政岂弟尤喜吟咏时号阮絶句】唐恪【郴县尉民有受害而尸不获吏执其隣抑使自诬令以为信恪争之令曰否将为君累恪曰吾为尉而盗不能捕更俾无辜死乎躬出访求夕若有告者旦而得尸遂获盗】谭世勣【郴州教授时王氏学盛行世勣雅不喜或问之曰説多而屡变无不易之论置其书不观】薛徽言【绍兴初以权御史宣谕湖南时郴桂阳旱饥徽言请于朝不待报即谕漕臣发衡永米以赈而以经制银市米偿之】呉镒【淳熈中知宜章县在任去民之恶从民之欲大葺学宫补弟子员亲为讲授时课勉之多至成效士子立祠于学祀之】孙逢吉【郴州司戸叅军有文学行义乾道中太常黄钧荐于丞相虞允文李焘刘珙防又相继荐之】王肃【景定中知郴州有文章政事之材兴利除害芳名大着】元邸泽【郴州路总管有政绩亢着武功】王都中【郴州路总管孜孜为政百务具举谿洞猺獠往来州境者煦之以恩慑之以威莫不恱服因郴民染以蛮俗喜闘争乃大治学舍延宿儒教授其中以义理开晓之俗为之丕变】夲朝李辅【洪武初宜章知县宣布徳化民心归向凡县治学宫坛埸皆创建一新邑人称颂】戴用【洪武间兴寕知县嵗旱祷于仰灶俄有石燕集其冠顷之飞去大雨方数十里嵗以豊稔】温褔【洪武间宜章知县守巳廉防赋役均平民之逋亡者闻风慕归】王永隆【永乐中郴州知州为政公勤尤作兴学校考课生徒优劣高下掲榜以励之由是科目始盛】黄象【宣徳中知兴寕县临民寛恕治事简易在任十一年百姓戴之如父母去之日老稚咸感泣攀辕祖送载道　省志】吕棠【宣徳中知郴州政声丕着时沔阳知州李震桂阳知州黄昻陈道生楚中称四贤守　省志】林廷賛【天顺中知永兴县刚正自持勿惮权势临民恺悌平易有古循吏风治行为当时第一　省志】韩宗尭【治中授郴州学正文学优赡迁蒲圻令补安仁县廉勤足称丁丑春猺冦破县帅兵往御被执不屈以大义谕贼贼不敢害　省志】程琼【知兴寕县县故有土城贼易而攻之琼励士卒俻守战之器贼不能犯辛未羣盗又为吕公车攻城七日城中士庶无不泣涕震恐琼率众守且饮笑自如贼知城中有偹遂自散去　省志】
　　流寓秦观【州人宋元祐中为秘书省正字兼国史院编修官绍圣初坐党籍出通判杭州再以御史论其増减实録监防州酒税寻削秩徙郴州安置】刘奉世【临江人敞子仕宋为佥书枢宻院事绍圣初知成都府为曽布所譛责光禄少卿分司南京居郴州常云家世事君内省不愧恃士大夫公论而巳得防常理也正湏安以防之】陈瓘【沙县人仕宋权给事中宰相曽布使客饵以官爵瓘不聴乃以一书论其过布见大怒争辩移时至箕踞谇语瓘色不为动崇寕中除名窜袁州后移郴州】陈师锡【建阳人宋徽宗时为殿中侍御史以言事忤防出知颖州后削官安置郴州卒师锡始与陈瓘同论蔡京蔡卞时号二陈】曹辅【南剑州人仕宋为秘书省正字徽宗多防行辅上防切諌太宰余深曰尔小官何敢论大事对曰大官不言故小官言之官有大小爱君之心一也少宰王黼奏不重责辅无以息浮言遂编管郴州处郴州六年怡然不介意】折彦质【云中人宋绍兴中累官至佥书枢宻院事初赵鼎为相累荐彦质后秦桧专相以彦质为鼎所引郴州安置自号葆真居士】
　　人物晋谷俭【桂阳人少有志行渉经史元帝时举秀才试髙第除中郎寻弃官去】唐孟琯【郴人元和中进士尝着岭南异物志韩愈送琯序云今年秋见孟氏子琯于郴年甚少礼甚度手其文一篇甚钜退披其篇以读之尽其书无有不能其见重如此】刘瞻【桂阳人举进士学宏词歴官翰林学士中书平章以同昌公主薨逮繋医百余人瞻固争罢为荆南节度使僖宗立复拜中书侍郎为人鲠直廉约俸余济亲旧之贫家无留储】宋黄观象【夲江夏人曽祖为资兴令因家焉观象居父母防哀毁逾礼庐墓六年墓侧产芝朝廷赐栗帛蠲徭役以旌之】邵【桂阳人袓崇道州録叅父简连山令防嗜学太平兴国巾进为邵阳主簿通判荆南歴知忠郎兖广诸州所致皆有循良之政宋史列于循吏】曹靖【郴人性孝友嘉祐中为益阳令有美政去后民思累官尚书比部郎知賔州黄庭坚为作善政颂称其御吏严而不残使民寛而不弛】陈纯夫【永兴人元豊初监举第一寻以易经魁省试累官通奉大夫后闲居以文自娱卒年八十六】杜唐卿【宜章人举进士调浮梁主簿至官兴学校未几芝生于学从之防者二百余人有善政百姓思之后累官司农】朱辂【郴人绍圣间登第通判邵阳累治疑狱人以不寃后知郴州终任狱无一死罪甘露防于州署前之松逾月松下地犹润人谓其善政所感】姚宋佐【靖康间其父寓郴生宋佐少嗜学举进士初调湟州户椽再仕八桂教官以诗名性廉介虽两仕而家贫自号北湖有文集蔵于家】雷应春【郴人以诗擅名累官监察御史首防时相继忤权贵出知全州弗就归隠北湖后知临江军安静不扰尝欲城新淦以俻不虞当路沮之及己未之乱临江仓卒无偹人始服其先见终江东宪所着有洞庭玉虹日邉盟鸥清江诸集】夲朝曹嗣宗【郴州人少有志操洪武间第进士授西川逹县知县有能名擢陜西按察司佥事】何懐辉【桂阳人以刑律精通保任大理寺评事迁都督府经歴勤能益着寻陞通政司叅议时论伟之】朱光才【郴州人永乐初第进士歴官户部郎中绰有休声陞陜西布政司叅议】邝埜【宜章人永乐间进士第授监察御史陞陜西按察司副使风纪振擢应天府尹廉公有为民怀其惠累官兵部尚书操履端严莅官勤　慎扈从北征没于军赠少保録其一子】朱英【桂阳人正统乙丑进士拜监察御史有直声累官右副都御史掌都察院事所至征讨有功安邉固圉具有硕画卒赠太子少保谥恭简子守孚进士　省志】欧阳复【桂阳人景防辛未进士厯官泉州知府政平刑简释囚致雨遘疾郡人祷于神以祈祐者千余人及卒哭之如丧考妣立祠祀之焉　省志】曽鉴【桂阳人天顺甲申进士授刑部主事辨寃狱累官工部尚书诸所营造劳绩显著论功特赐玉带进阶荣禄大夫以病乞休去省志】王廷桂【宜章人领天顺壬午乡荐授贑州府同知时巨冦流刼州县廷桂率乡兵征之死于难事奏闻赠官録其子　省志】邓庠【宜章人成化壬辰进士授行人拜监察御史防陈时事力诋权要累官户部尚书平生谦和冲约不务矫饰故所至輙有实惠及民时称长者　省志】何俊【郴州人登成化己丑进士授南京户部主事擢云南按察司佥事兼督云贵学政随俗导化济之以严凡所陶铸多中器使乞休无他嗜蓄古医方所着有讷□稿子説成化中乡试第一人举进士河南督学佥事学政修举子孟春登科説遂归休　省志】黄珙【永兴人成化辛丑进士知万载县裁决如流庭无稽讼储糓备荒修学宫范祭器招抚流亡练兵防盗擢刑部主事执法平允如雪王辅之寃辨刘云之诬众议韪之陛江西按察佥事以母老乞终飬母卒庐侧哭声振林麓年七十五终　省志】崔岩【郴州人成化辛丑进士歴户部郎中陞山东江西河南布政使转左都御史擢南京工部左侍郎卒岩平生严肃不茍合居官三十余年田园如故云　省志】曽防【永兴人成化乙未进士歴刑部员外郎值平阳有讼田乆淹及苏州卫诬杀人罪者繋十余年防往讯立决出补绍兴知府均输薄赋厘补役寻乞休归年七十四卒子介全念皆进士　省志】髙【宜章人成化宋进士授行人奉使朝鲜称职擢御史出按浙江大同尝疏正武臣罪状发浙中隠漏得数百万金最多振刷　省志】何孟春【郴州人进士授主事累官吏部右侍郎嘉靖初诏议尊亲礼力诤泣諌疏凡万余言上谕之再三跪执弗起乃左迁南京工部右侍郎寻归所着有余冬録　省志】喻江【郴州百户正徳间峒冦大作江分营宜章之章桥遇敌死之乡民为立祠以祀之　省志】范辂【桂阳人正徳辛未进士授行人拜监察御史清戎江西忤寕庻人宸濠谪四川宣抚司经歴起擢褔建佥事江西副使适宸濠谋反辂首挞其乐工杀之诬繋狱除名事白复起山东副使陜西叅政辂有气节歴官有能声时论多称之　省志】
　　列女邓氏【桂阳朱守良妻治中有强贼欧执欲强凌之邓呼天骂贼不屈而死　省志】李氏【兴寕何冲孚妻嘉靖中猺冦廹之骂贼见杀　省志】文璋妻【朱氏郴人年三十而寡抚子悦娶黄氏亦寡无子家贫姑妇相守世称双节　省志】
　　仙释苏眈【汉郴人事母以孝闻尝遇异人授神仙术因侍膳母思鲊即出市鲊以献问所从来曰便县母始异之一日忽洒扫庭除母问其故曰仙道已成上帝来召母曰汝仙去吾谁飬乃留一柜云所需即有又云明年大疫取庭前井水橘叶救之眈仙去巳而果疫母日活百余人宋元符中赐号冲素真人】廖师【郴州人唐懿宗召入行道术有验后乞归山韩愈为文送之云郴之为州当清防之气意必有魁竒者生其间廖师气専而容寂多防而善逰岂吾所谓魁竒而溺于老氏者耶后于靖褔山白日升天】刘【唐宰相瞻之兄好仙术有道士至其门曰能相师乎曰诺乃随入罗浮山后四十年瞻被逐至潮台泊舟有少年冐雨而来乃也云已列仙矣悲喜不胜一夕不见】智俨【郴之右姓曹氏子在孕不嗜荤成童不嗜戯生九年为僧抱经笥入岣嵝从名师执业曹王臯镇湖南请为人师登坛三十八载得度者万有余人】
　　施州卫军民指挥使司【东至荆州府巴东县五百里西至酉阳宣抚司九百里南至安定峒六百八十里北至石柱宣抚司七百五十里自卫治至南京三千四百五十五里至京师七千一百五十里】
　　建置沿革禹贡荆梁二州之域天文翼分野春秋为巴国之界战国为楚巫郡地秦属黔中郡汉属南郡三国呉及晋属建平郡后周于此置亭州及清江郡隋初郡废州存大业初改名庸州治清江县寻改州为清江郡义寜初改为施州唐以州江南道开元间改清江郡天寳初改清化郡乾元初复为施州宋属四川防路元以清江县省入州属防州路夲朝洪武初仍置施州属防州府及置施州卫二十三年省州入卫改置施州卫军民指挥使司属湖广都司编戸三里领军民千戸所一宣抚司三安抚司八长官司八蛮夷长官司五而容美宣抚司亦在境内焉大田军民千戸所【在卫城西北三百五十里洪武二十三年始置散毛千戸所寻改今名施州卫】施南宣抚司【在卫城东一百里洪武二十三年定其地永乐三年置施南长官司寻改宣抚司领东乡五路忠路忠孝金峒四安抚司施州卫】东乡五路安抚司【领摇把峒上爱茶峒下爱茶峒三长官司镇逺隆奉二蛮夷官司施南宣抚司】摇把峒长官司　上爱茶峒长官司　下爱茶峒长官司　镇逺蛮夷官司　隆奉蛮夷官司　忠路安抚司【领劒南长官司施南宣抚司】劒南长官司　忠孝安抚司【施南宣抚司】金峒安抚司【永乐五年置领西泙蛮夷南施司宣抚司】西泙蛮夷官司　散毛宣抚司【在卫城西二百二十里元为散毛峒置散毛沿邉军民宣慰使司夲朝洪武四年改为散毛沿邉宣抚司二十三年因洞蛮作乱发兵勦捕军民閧散后招服永乐九年置为散毛长官司十三年复陞宣抚司领龙潭大旺二安抚司施州卫】龙潭安抚司【永乐中置散毛宣抚司】大旺安抚司【领东流腊壁洞二蛮官司散毛宣抚司】夷东流蛮夷官司腊壁峒蛮夷官司　忠建宣抚司【在卫东二百五十里元置忠建军民都元帅府夲朝洪武六年改置宣抚司寻废永乐四年复置领忠峒高罗二安抚司施州卫】忠峒安抚司【元置湖南镇邉宣慰司后废夲朝永乐四年改置今司忠建宣抚司】高罗安抚司【元置髙罗宣抚司改安抚司后废夲朝洪武六年复置寻废永乐五年复置领木册长官司忠建宣抚司】木册长官司　镇南长官司【在卫城南二百五十里元置湖南镇邉毛岭峒宣慰司改鎭南宣抚司后废夲朝洪武四年复置二十三年废永乐五年改置长官司直施州卫】唐崖长官司【永乐四年置直施州卫】容美宣抚司【在卫城东南二百一十里夲朝洪武四年置后废永乐四年复置领椒山玛瑙等四长官司】椒山玛瑙长官司　五峯石寳长官司　石梁下峒长官司　水尽源通塔平长官司【以上四长官司俱洪武六年置至十四年废永乐五年复置容美宣抚司】
　　郡名清江【后周名】清化【唐名】
　　形胜东北入南郡西北入巴郡【图经东北入南郡之巫县西北入巴郡鱼腹胊□东入南郡之银山南入牂牁之夜郎】山明水秀【图经】五峯环其东客星峙其西【卫志】巴荆之防【同上东连荆楚西抵巴蜀地当巴荆之防隠然为西南重镇】
　　风俗其俗纯朴【唐杜甫诗其俗则纯朴不知主客】民襍夷獠犹近华风【卫志地僻山深民襍夷獠伐木烧畬以种五捕猎渔兽以供庖厨俗尚节俭犹近华风云】男不裹头女衣花布【施南等宣抚司志男至老不裹头女衣花布亲防宰太牢谓之打就日而埋不行祥除之礼每嵗春季祭山水神以祈秋实】
　　山川囘龙山【在卫城内昻然竒秀如龙囘顾山下有圆通寺】象耳山【在卫城内俗名舵楼山上有脩篁佳木又城内一里有象鼻山山下有流觞曲水】飞鳯山【在卫城北以形似名】宜山【在卫城西北与月台对峙俗名宜娘山】文笔山【在卫城南二里卓立如笔亦名防翠山此山之西又有丹鳯玉女二山】翠涛山【在文笔山西南山如波涛层拥此山之外有石髙起数十寻有窍南北透明俗号通明山】连珠山【在卫城东二里五峯相峙如贯珠亦名五峯山宋政和中封山神为嘉惠侯赐庙额永褔与此山相接控清江之口者曰龙首山】客星山【在卫城西五里复岭重嶂蜿蜒盘礴南连雪岭高出云霄】猿啼山【在客星山南丹岩碧嶂林木葱蒨猿声最多宋黄知命诗大猿呌罢小猿啼箐里行人白昼迷此山冬常积雪故又名雪岭】天成山【在卫城南十五里山有天生桥】药山【在卫城西二十里下瞰麒麟溪山产药物故名】金瓦山【在卫城东四十里岩石鳞次状类屋瓦而色黄】石盘山【在卫城东四十九里山顶有大石如盘】天楼山【在卫城东五十六里山势耸防如危楼倚天】罗盏山【在卫城南五十六里崒然数峯如覆螺杯俗呼罗盏宋张灏诗道盏元非盏言罗不是罗只因山突起个个尽如螺】金柱山【在卫城西南七十三里有峯峭直其色如金】香城山【在卫城北七十四里以山多麝香故名】铜瓮山【在卫西七十六里以形似名】金楼山【在卫城北八十里岩石层叠如金楼】羊角山【在卫城东北百余里尖峯高峙天半】赭马山【在卫西北一百一十二里】金鸡山【在卫城南一百四十里中多金鸡故名】巾子山【在卫城东一百六十里峯顶状如巾】石乳山【在卫城西一百七十里周廻百余里山石层叠多生石乳故名】都亭山【在卫城北二百里崇岗深麓映带左右山之下多良田广囿后周置亭州因山以名】东门山【在卫城东南二百余里旧有关在山之东名东门関相传夷夏尝以此山分界】秀屏山【在大田所前青峯高耸若屏障然】积翠山【在大田所北峯峦秀防林木苍翠为境内竒观】朝阳山【在大田所北门外与所城内山连延】小関山【在大田所东百里古置関其上遗垒尚存】痩驴岭【在卫城西七里岭高路险宋黄庭坚诗囏危寜度痩驴岭奔走莫随肥马尘谓此】朝霞岭【在大田所东五十余里峻岭嵬峩曙色将分每有霞彩】通天岩【在卫城东十五里岩上有窍可以通天因名岩下有澄潭嵗旱祷雨多应】碧波峯【东抱卫城曲折逶迤如波涛层叠因名】石通洞【在卫城西黄庭坚诗云古木萧萧洞口风昔人曽此出樊笼岩前况有防防水好涤尘埃去效翁】双城洞【在卫城北四十五里又卫东五十里有双石城山下有双洞】清江【一名夷水自绍庆发源绕卫城而东流入荆州府宜都县出大江蜀江水皆浊惟此独清唐元和志昔廪君浮上舟于夷水即此】西北江【在大田所西二十里有二溪合流下入洞又有桥高十余丈若天生然】盘龙溪【在清江东北俗传昔有盘龙于此因名】麒麟溪【在卫城南源自西山由岩洞激奔直下成溪至夏水极冷亦名冷水河俗传宋雍熈中有麒麟出因名】通潮溪【在连珠山北源发龙洞其水日消长二次】腰带溪【在卫城西数里源自西山由宜山下曲折萦环故名溪有流觞之所】菖蒲溪【在卫城西南一百九十里歌罗寨】黔黎溪【在卫城西南三百四十里源从北荒中出】万顷湖【在大田所西南二百里与酉阳接界其湖深防行之周围动摇】头渡河【在大田所东十里源出龙洞口流为河其水出鱼】鐡沟水【在卫城东宋苏轼赠乔太传云城东坡垅何所似风吹海涛低复起城中病守何所为走马来寻鐡沟水】朝贡水【在卫城东六十里】马公泉【去卫城一里宋嘉祐中运使马公按部至州以城跨山不可凿井乃相视水脉以竹引此泉入城中公私頼之因立亭其上号马公泉】清水泉【在大田所东一百里有二泉水如蓝靛去所东三十里苍岩间有飞泉如迸素练名曰瀑布】龙冈井【在囘龙山下景防中凿此其井清冽甘美】广利井【在大田所城内居民日汲焉】嘉莲池【在卫治前一名鼓角池符瑞志宋端拱元年七月施州卫角池生嘉莲】龙池【在卫城西北一百六里相传池中有龙居焉人不敢采捕】虾防池【在卫城南一百三十里池多虾防方春水生輙跳踯出岸间后渠先爪前趾变羽随众禽飞去土人尝得于雀网中】
　　土产茶　椒　防香　花獐　马鹿　红　白鹇羚羊　金线鸡【卫境内】白药【夲草载施州所出者有白药小赤药露筯草野兰草小儿羣红茂草大木皮都管草独用藤藤金陵藤岩防野猪尾皆药物也】
　　学校施州卫学【在卫治东北三里洪武十六年置】
　　宫室清江楼【即卫城之东门楼也城四门各有楼东曰清江西曰西顺南曰南阳北曰拱北俱洪武中建】野意楼【在卫治西城上夲朝指挥同知孙夲建】宣威堂【在卫治指挥佥事孙斌建】问月亭【在卫城北有台孤高独出碧波峯之中旧建此亭于上相传李白谪夜郎赏于此赏月】半□亭【在卫城内象耳山妙观之东】钓鱼台【在卫城东南】观澜台【在卫城南石上镌观澜二字台上有亭】
　　关梁五峯関【在卫城东门外连珠山下】东门関【在墄城东南东门山之上】石乳関【在卫境石乳山上二関乆废】深溪関【在大田所酉阳路口】土地关【在木册忠峒路口】胜水关【与虎城野熊野牛凡四关俱在忠建宣抚司境】振武桥【在卫城北宣徳末指挥孙夲建正统间指挥冯广重脩】盘龙桥【在卫城北百余里有山岩极高昔人凿石架木为桥】天生桥【在卫城南十五里下有溪通清江】通济桥【在大田所城东一百里】
　　寺观圆通寺【在回龙山洪武中建】开元寺【在卫城南门外元建】兴国寺【在大田所西门外洪武中建】妙观【在卫城内象耳山旧名真武庙永乐末改今名】
　　祠庙竹王祠【在卫城东南东门山下即夜郎侯祠也按华阳国志初有女子浣于遯水有三节竹流入足间中有婴儿声剖竹得男收飬之及长材武自立为夜郎王以竹为姓汉武平西南夷王被杀夷獠求立后天子乃封其三子为侯死后配食其父宋崇寕中赐庙额曰灵惠】磨嵯神庙【在卫城西南十里磨嵯山洛浦蛮为邉患孟蜀屡击破之故老云神每以隂兵助官军击贼灵迹显著施民所在祠之】
　　陵墓巴蔓子墓【在卫城北都亭山周季世巴国乱将军蔓子请师于楚许以三城楚救巴巴国已寕楚使请城蔓子曰借楚之灵克绥祸难诚许是三城将吾头徃谢城不可得也乃自刎以头授楚使楚王以上卿礼其头干荆门山之阳巴国其身于此】古蛮王冢【在卫城西南一百二十里又城北都亭乡有岩高百余丈岩腹有宂一十二皆蔵柩之所相传以为蛮王墓】巴公冢【在卫城南二里俗传昔有巴国大栅王世于此歴年虽多累累尚可辨】
　　古迹废亭州【在卫城东一百七十里后周置以都亭山为名隋并为庸州徙置盐水县】清江废县【在卫城东十里后周于此置清江郡隋初郡废置清江县后废】盐水废县【在卫城东四十里后周置县并置资田郡隋初郡废大业初以县属清江郡】开夷废县【去卫城六十里后周置飞乌县隋初改曰开夷唐废】信陵废县【在卫城南七十里】银山废县【在卫城西一百八十里】施王屯【在卫城南一十五里舆地唐记云州有施王之余址故以为名葢谓此也】仙人宅【在卫城北七十里】硝塲【在大田所北一百里悬崖数千丈下有河渡其半崖一孔势若城门上产硝土】仙掌【在大田所西三十里悬崖壁立上有白色如掌其下有黒迹如虎形】
　　名宦唐南承嗣【歴施涪二州别驾栁宗元称其服忠思孝无替负荷承嗣霁云之子也】张道古【景褔中为右拾遗上疏言五危二乱七事责官施州】李超【庸州清江令治绩显著为当时最及去民间立祠祀之】房武【为施州刺使有遗爱吏民思之】宋侯延赏【咸平间为施州廵检使蛮民怀服真宗尝召问蛮事延赏言民无他求惟欲盐耳乃召防路转运使丁谓措置谓即传告陬落羣蛮感恱因相与盟约不为冦抄且曰天子济我以食盐我愿输以兵食自是邉糓有三年之积】厐恭孙【崇寕中通判施州部蛮叛恭孙说防而斩之】任伯雨【施州清江主簿郡守檄使莅公库笑曰里名胜母曽子不入此职何为至我哉拒不受】李周【通判施州州界羣獠不习服牛之利周为辟田数千畆选知田者市牛使耕军食頼以足】程公许【通判施州当兵将溃奔之后尽利佐之节浮费疏利源民不増赋而用足】夲朝朱永【施州卫指挥佥事洪武初莅职开创卫治有功】
　　人物宋詹邈【施州人元祐三年举进士第一】夲朝陈鑛【施州卫人父隆乐善好施卒年八十九一日取大麓焚于庭皆负劵也鑛性至孝母夏遘疾虑不起乃陈刀几上旦夕拜祷刀忽跃起自割肋左取肝方寸和粥进母以桑皮线纫其创母疾送愈父母殁哀毁骨立殆无人形逾年而卒　省志】张森【施州卫人生而母目忽盲森常以舌防之二十余年母目复明人以为孝感　省志】
　　列女周氏【施州卫陈瀛妻瀛为监生卒其时周年二十二无子父母欲夺之周誓死守节以终　省志】
　　永顺军民宣慰使司【东至岳州府澧州慈利县三百九十里西至保靖州宣慰司二百二十里南至辰州府沅陵县三百一十里北至永定卫二百九十里自司治至南京三千八百里至京师七千三百里】
　　建置沿革禹贡荆州之域天文翼轸分野古蛮夷地春秋楚国之境秦属黔中郡汉以后为武陵郡地隋为辰州地唐天授初析置溪州或为灵溪郡五代时属楚马氏宋初为氶顺州及上下中溪三州嘉祐中溪州刺史彭仕羲叛临以大兵仕羲防熈寕中筑下溪州城赐名防溪辰州元时彭万潜自改为永顺等处军民安抚司后彭天寳又改宣抚司夲朝洪武二年内附六年陞为永顺等处军民宣慰使司湖广都司领州三长官司六
　　南渭州【宋为覊縻州元属新添葛蛮安抚司后废夲朝洪武二年复置改今属】施溶州【宋为溶州元为防溪施容等处属思州军民安抚司后废夲朝洪武二年置施溶州改今属】上溪州【宋初有上溪中溪下溪三州后废夲朝洪武二年置上溪州及改今属】腊惹洞长官司　麦着黄洞长官司　驴迟洞长官司　施溶溪长官司【以上四长官司俱元置属思州军民安抚司夲朝改今属】白崖洞长官司【元置属新添葛蛮安抚司夲朝改今属】田家洞长官司【夲朝置】
　　郡名灵溪【唐名】防溪【宋名】
　　形胜依山为郡乃四通八逹之地【新志】东抵荆湘西通巴蜀南近辰阳北距归峡【新志】
　　风俗击铜鼓以祀神鬼【宋史夷獠疾病击铜鼓沙锣以祀鬼神】渔猎飬生刻木为契【新志上民裔出槃瓠身服五色斑衣刀耕火种渔猎飬生不晓文字刻木为契亲死则啜粥素食乡团老少吊而皆泣逾月则释服矣】短裙椎髻常带刀努【同上】
　　土产水银　丹砂　黄蜡　防香　麝香　石英　兰马　野牛　猿　锦鸡　白鹇
　　保靖州军民宣慰使司【东至镇溪千戸所界一百八十里西至施州大田军民千户所界三百里南至四川酉阳宣抚司界一百八十里北至永顺宣慰司界四十里自司治至南京三千八百里至京师七千三百里】
　　建置沿革禹贡荆州之域天文翼轸分野隋为辰州地唐为溪州地宋置保静州属荆湖北路元为保靖州属新添葛蛮安抚司夲朝初置保靖州安抚司洪武六年陞保靖州军民宣慰使司湖广都司领长官司二而境内隂隆江杜望滑石江三廵检司则直湖广布政司
　　五寨长官司【唐为宋沱洞乌引洞芦荻洞杜望洞白岩洞五寨命田氏世官斯土以控蛮夷宋元因之夲朝初五寨长官田文归附置今司】筸子坪长官司【永乐三年置】
　　郡名保静【宋名】
　　形胜四山环抱涧水中流【新志四面山峦崇炭叠耸环抱城郭涧水中流】风俗喜食腥膻滛祀邪鬼【新志土民服花衣短裙露顶赤脚被髪椎髻好持刀鎗喜食腥膻不知五常嵗时杀牛屠狗滛祀邪鬼】刀耕火种为业【同上】
　　土产丹砂　水银【五寨长官司出】黄蜡　防香　豹　熊　猿
　　豺　獭　竹鸡　白鹇【宣慰司境出】

　　明一统志卷六十六
<史部,地理类,总志之属,明一统志>
　　钦定四库全书
　　明一统志卷六十七
　　明　李贤等　撰
　　成都府【东至潼川州安岳县界一百五十里西至杂谷安抚司界六百三十里南至眉州彭山县界一百一十五里北至潼川州中江县界二百五十里自府治至南京七千二百六十里至京师一万七百一十里粮十六万六千石有零】
　　建置沿革禹贡梁州之域天文井鬼分野入参一度古为蜀国秦置蜀郡汉分置广汉郡武帝置益州蜀郡焉王莽改益州曰庸部蜀郡曰导江东汉州郡复旧蜀汉都此于益州置牧蜀郡置守晋武帝改蜀郡为成都国寻复蜀郡宋齐蜀郡皆益州后周置益州及蜀郡隋初罢郡大业初复罢州为蜀郡唐改为益州后置大都督府及劔南节度于此天宝初改为蜀郡至徳初改为成都府又陞为南京寻罢后复于此置劔南西川节度五代时王氏孟氏相继有其地宋为益州路端拱初改为成都府元为成都路本朝改为成都府领州五县二十六
　　成都县【附郭春秋时蜀侯所理秦始置成都县汉末益州治此晋宋齐梁并因之隋属益州唐宋元为成都府路治所本朝因之编户一十四里】华阳县【附郭本秦成都县地唐贞观中分置蜀县与成都县分治郭下乾元初改为华阳县取华阳黒水惟梁州之义宋元仍旧本朝因之编户一十一里】双流县【在府城西南四十里本汉蜀郡广都县地晋置寜蜀郡后周郡废隋初改广都为双流县取蜀都赋带二江之双流为名唐复析置广都县宋仍旧元省广都入焉本朝因之编户五里】温江县【在府城西五十里本汉蜀郡郫县地西魏置蜀郡治于此隋初省郡入郫县寻置万春县后废唐初复置贞观初改为温江县以江水温润为名宋元仍旧本朝因之编户七里】新繁县【在府城西北五十六里本汉蜀郡之繁县以繁县为名蜀汉改为新繁县晋宋齐复为繁县后周仍改新繁隋省入成都县唐初复置宋元仍旧本朝因之编户四里】新都县【在府城北六十五里本汉旧县属广汉郡后置新都郡晋徙新都郡治雒县仍属焉梁置始康郡西魏郡废隋改新都曰兴乐县后并入成都唐复置新都县宋元仍旧本朝因之编户七里】金堂县【在府城东七十里本汉雒与新都县地属广汉郡唐咸亨初析置金堂县属汉州以地连金堂山故名宋属懐安军元初陞军为怀州县属如故后省州入县本朝因之编户八里】仁夀县【在府城东二百里本汉犍为郡武阳县之东境晋置西城戍梁置懐仁郡西魏以西城戍置普寜县属陵州隋改普寜曰仁夀为隆山郡治唐初改郡为州又改为仁夀郡后复为陵州县仍旧宋废州为陵井监改仙井监隆兴初又为隆州元并州入仁夀县本朝因之编户一十二里】井研县【在府城东一百五十里本汉武阳县地东晋置西阳郡西魏置蒲亭县隋改井研县属陵州又析置始建县唐因之宋以始建县省入井研元属隆州本朝州废县存洪武十年以井研省入仁夀县后复置改今属编户三里】郫县【在府城西二十五里古郫邑为蜀王杜宇所都秦始置郫县蜀郡汉以后并因之隋大业初县省寻复置唐因之垂拱初析成都置犀浦县宋省犀浦入焉元仍旧本朝因之编户七里】资县【在府城东三百里汉为资中县属犍为郡后周改盘石县徙资州治此兼置资中郡隋初废郡后改州为资阳郡唐改郡为资州天寳初复为郡乾元初又为州宋属潼川府元省入简州后复置本朝改州为资县编户七里】内江县【在府城东四百三十里本汉资中县地后周置汉安戍寻改中江隋改内江唐咸通中置内江县属资州宋元因之本朝改今属编户一十六里】灌县【在府城西五十里本汉郫绵江原三县地蜀汉置都安县属汶阳郡晋徙都安于灌口属汶山郡宋齐因之后周省都安入郫县唐初于灌口置盘龙县寻改为江县贞观中曰灌寜开元中复曰江孟蜀置灌州东改为永安军又改为永康军后废为灌口寨又复置永康军治江县元初复置灌州以江青城二县省入本朝改州为县编戸六里】彭县【在府城北九十里周为彭国秦为蜀郡繁县地汉晋因之刘宋置晋夀郡及县梁置东益州后周改郡及县俱曰九陇隋初废郡置蒙州寻废唐复置蒙州贞观初废后又置彭州天宝初改蒙阳郡乾元初复为彭州又置威胜军宋仍为彭城治九陇元以九陇县省入本朝改州为县仍省蒙阳县入焉编戸六里】崇宁县【在府城西北八十里本郫江九陇三县地唐仪鳯初置唐昌县属益州寻属彭州五代梁时改归化县唐复为唐昌晋改为彭山县汉复曰唐昌宋初改为永昌县崇寜初改曰崇寜元属彭州本朝改今属编户三里】安县【在府城州八十里本汉汶江县地属蜀郡晋为汶山郡地后周属汶州隋属防州唐属茂州宋于此地置石泉军元中统间陞为安州以龙安神泉二县省入本朝改州为县编户六里】简州【在府城东一百五十里本汉犍为郡之牛鞞县晋因之宋齐属蜀郡西魏改阳安县于县置资州及武康郡后周徙资州治资中隋初置简州后废唐初复置简州天宝初改阳安郡乾元初复为简州后又置清化军宋复为简州领阳安平泉二县元废平泉以阳安县省入本朝洪武六年改州为县寻复为州编户一十四里领县一】资阳县【在州城北一百二十里本资县地新置属简州编户七里】崇庆州【在府城南一百一十里汉为蜀郡之江原县地晋因之李雄防蜀置汉原郡晋穆帝改晋原郡南齐改晋康郡西魏省郡入犍为郡隋置晋原县属益州唐置蜀州天寳初改唐安郡乾元初复为蜀州宋绍兴中陞崇庆府元改为州以江原县省入本朝又省晋原永康县入焉编户一十二里领县一】新津县【在州东南一十里本汉武阳县地属犍为郡后周始置新津县徙犍为郡治于此隋初郡废以县属益州唐属蜀州宋属崇庆府元属庆州本朝因之之编户七里】汉州【在府城东北一百二十里本汉雒县广汉郡治焉东汉为益州刺史治所晋为新都国宋齐梁为广汉郡隋并入蜀唐置汉州天宝初改徳阳郡乾元初复为汉州宋仍旧元以雒省人本朝因之编户八里领县三】什邡县【在州西二十里汉旧县属广汉郡髙祖封雍齿为什邡侯即此晋属新都郡后周改为方亭县武帝废入雒县唐初复置什邡县属益州垂拱中改属汉州宋元仍旧本朝因之编户四里】绵竹县【在州西二十五里本汉旧县属广汉郡以其地冝竹因名汉末刘焉尝徙益州治此晋属新都郡后又置晋熈郡后周改绵竹为晋熈县隋初改孝水县后复曰绵竹唐属汉州宋仍旧元初省入汉州后复置本朝因之编户七里】徳阳县【在州北六十里本汉绵竹县地属广汉郡东汉析置徳阳县后周省入雒县唐初复置属益州垂拱初属汉州宋仍旧元初陞为徳州寻复为县本朝因之编户六里】绵州【在府城东北三百六十里本汉广汉郡之涪县蜀汉属梓潼郡晋以后属梓潼巴西二郡西魏改县曰巴西置潼州隋初改为绵州后改为金山郡唐初复为绵州天宝初改巴西郡乾元初复为绵州宋仍旧元初属成都路后以魏成县省入属潼川路本朝改今属编户六里领县二】彰明县【在州北九十里本汉涪县地晋白沙戍移汉昌县侨治于此属巴西郡后魏改为昌隆县隋属金山郡唐先天初改为昌县属绵州后唐时又改为彰明县宋元仍旧本朝因之编户三里】罗江县【在州南九十里本汉涪县地晋置万安县后移于潺亭改潺亭县曰魏复曰万安置万安郡废以县属以县属绵州后属金山郡唐初属绵州天宝初改罗江县宋元仍旧本朝因之编户三里】茂州【在府城西北五百五十里古冉駹国地汉武开置汶山郡宣帝时郡废后复置梁置绳州后周改曰汶州治汶山县隋初改为蜀州寻改防州后复为汶山郡唐初复置防州寻改南防州贞观中改为茂州天寳初改通化郡乾元初复为茂州宋元州仍旧治汶山县本朝以汶山县省入编户四里领县一】汶川县【在州南二百里本汉绵县属蜀郡晋置汶川州于此梁置汶川县后周以县置汶山郡隋初郡废以县属汶州唐属茂州宋即县置威戎军元复为县属茂州本朝因之编户四里】威州【在府城西四百五十里古冉駹国汉武开之晋属汶山郡隋属防州后没于羌唐置维州天宝初改维川郡乾元初复为维州五伐蜀时徙治中州城宋改威州以威制西羌故名元仍旧本朝因之编户七里领县一】保县【在州西四十里本徼外冉駹之地隋以其地置薛城戍唐置薛城县属维州孟蜀改为保宁县宋因之元以保宁并入威州后复置本朝初因之后分置保县编户四里】
　　郡名蜀郡【秦名】益州　成都【俱汉名】锦城【以蜀有锦官故名亦曰锦里】形胜沃野千里天府之土【蜀汉诸葛亮云】华阳西极黒水南流【杨雄益州箴】带二江之双流抗峨眉之重险【晋左思蜀都赋】縁以劔阁阻以石门【蜀都赋】西抗吐蕃南抚蛮獠【唐元和志】坤维大都防【范謩砌街记】金躔奥壤玉垒名区【宋薛田成都百韵诗序】地大且要【宋苏洵与吴职方书】水陆四冲【古涪志序左绵据涪上流水陆四冲为蜀重地】岷嶓镇其域【华阳志岷嶓镇其域五岳华山表其阳四渎汶江出其徼】咽喉于蜀而臂视诸郡【广汉图经】天下藩镇之冠【宋吴师孟西楼记】
　　风俗俗不愁苦【汉志民食鱼稻亡凶年忧俗不愁苦而柔弱褊□】人多工巧【隋志人多工巧绫锦雕镂之妙侔于上国】畏鬼恶疾【唐髙俭传蜀人畏鬼而恶疾虽父母疾皆委去望舍投饵哺之昆弟不相假财】尚侈好文【益州记其风尚侈其俗好文】文多于质【华阳国志益州之俗文多于质故其民柔弱土地沃美人士俊乂】民重蚕事【成都古蚕丛之国其民重蚕事故一嵗之中二月望日鬻花木蚕噐于市号曰蚕市】俗好娱乐【成都游赏之盛甲于四蜀俗好娱乐往者太守嵗时宴集以从民乐嵗率有期及期则士女阗道嬉游以坐具列广庭谓之遨床谓太守为遨头】民和俗阜【宋刘昊简州折栁亭记】以勇悍相髙【寰宇记茂州本羌戎之人好弓马以勇悍相髙】有古淳质风【宋仁夀县志愿慤而好静公议而无私有古淳质风】
　　山川武檐山【在府治北蜀记武都山精化为女子蜀王开明纳为妃不习水土而死王遣五丁于武都山担土为冢盖地数亩髙七丈上有石厚五寸径五尺莹洁号曰石镜用表其门又传成都内及毗桥侧有一折石长三丈云是五丁担土檐也汉昭烈即位于武檐之南谓此】升仙山【在府城北入都江水】西山【在府城西一名雪岭唐杜甫诗雪岭界天白又云东郭沧江合西山白雪髙】威鳯山【在府城北一十八里一名石斛山蜀汉后主禅尝习射于此又名学射山】天囘山【在府城北三十里唐宗幸蜀至此及闻长安平车驾乃囘因名】宋兴山【在府城北三十里】六对山【在府城南六十里五代时蜀后王自新津县修觉山　至广都见十二峯有山峯六对之语因名】鐡炉山【在府城南六十里五代之季日者占此山当出异人乃掘罗氏之墓有松根纒棺肰若双龙取刀断之流血不止】应天山【在双流县南八里唐僖宗幸蜀时赐名】宜城山【在双流县南一十里冈阜相对上有冝城山出紫草】圣灯山【在双流县东南四十里一名普贤山世传昔有善贤圣灯出现蜀太后看圣灯诗所恨风光看未足却驱金翠入城】丽元山【在新都县北八里平地特起髙三丈有双石镜广五尺】龙门山【在新都县南一十里下有龙洞因名】繁阳山【在新都县南一十五里相传张道陵尝修炼于此上有浴丹池通仙井又有麻姑洞】赤岸山【在新都县南一十七里山色赤如岸邉火光因名】三学山【在金堂县东北一十里上有法海普济广济三寺又有佛迹石理温润非世间追琢所能】昌利山【在金堂县东北一十二里山有一石室三门可容九十人呼为三龙门】万安山【在金堂县北一千五里昔因洪水泛滥曽活万人于其上雷分山为三眷有二寺久废】蟠龙山【在金堂县南五十里山势盘旋起伏如龙宋冯时诗一别蟠龙又十年水光山色两依然功名未立羞重到抚劔长歌夜不眠】九头山【在金堂县东南五十里山有九峯因名】金台山【在金堂县东南五十里山髙耸如台】云顶山【在金堂县南五十里有神泉方丈许澄清如镜云霞常覆其上】鼎鼻山【在仁夀县治西南以其地形隆起故又名隆山】印山【在仁夀县治东北宋喻汝砺故居在焉】三嵎山【在仁夀县益州记东西南嵎三山相对共号三嵎三山之名曰飞泉翳嘶跨鼇县治居三嵎之中环合有自然之势】金华山【在仁夀县此山右有仙牛山左有卧龙山】丽甘山【在仁夀县东二十里昔有十二玉女于此服醎泉玉女美丽盐亦甘好因名今井灶犹存】玉屏山【在仁夀县西二十里西山环聚玉屛为之寇】佛岩山【在仁夀县东二十五里山岩有石佛像宋绍兴中尝有光】甘棠山【在仁夀县东二十五里上有东岳祠】瑞云山【在仁夀县东四十里宋丞相何卓始生之日此山夜半有红雾亘天因名】石矩山【在仁夀县东北山有石壁如城又名石城絶顶望见峨眉】香云山【在仁夀县东北五十里山有碑载唐末伏虎禅师事】唱车山【在仁夀县东北六十里汉宋辰为巴郡守有惠于人吏民送辰到蜀回至此为辰立庙以山近盐井闻推车唱歌之声因名】鳯山【在井研县治东与学宫相对山有一峯极秀上人号为秀岩】井镬山【在井研县北二里其山俯临井镬因名唐僖宗幸蜀此山神见乃立庙】执笏山【在井研县南五里一峯突出青阳氏世居其下登科不絶】磨玉山【在井研县西南三十里据嘉眉荣隆之四境】茆香山【在井研县东南三十里山岩有佛像上多茆香】鐡山【在井研县东北六十里出鐡刚利诸葛亮取为兵噐】重龙山【在资县治北崒盘屈隠若龙转乃资中之胜也上有天池大旱不竭山侧有北岩中有水泉滴沥名君子泉】盘石山【在资县西北后周改资中县为盘石县以此山名】四明山【在资县西北三里俗云具上有光景之异故名】玉京山【在资县西南五十里峭崄壁立挿天连云俨然在目上有观曰太霄】华蕚山【在内江县西二十里昔唐范崇凯于此读书后赋华蕚楼因以得名山及泉俱名华蕚】铧影山【在内江县西二十九里有二泉窦更流迭止与晦朔之盈缩相应】将军山【在内江县北八十里唐初夷獠扰掠将军薛万彻领兵平之至内江众屯于山故今号其屯所为将军山】灌口山【在灌县西北二十六里汉时文翁穿湔江溉灌故名】玉垒山【在灌县西北二十九里湔水出此左思赋包玉垒以为宇郭璞江赋玉垒作东别之标是也唐杜甫诗亦有玉垒浮云变古今之句】青城山【在灌县西南五十里唐杜光庭记岷山连峯接岫千里不絶青城乃第一峯也前号青城峯后名大面山山有七十二小洞应七十二有八大洞应八节道书以此山为第五洞天乃神仙都防之府】成都山【乃青城山之案山也前临麻姑洞深不可测与诸洞相连】髙台山【在灌县西南七十里上有晋时所立上清宫夜间有灯火飞行或谓草木之精所为云】天仓山【在灌县西南八十里连崖隠轸分为三十六仓宋吕大防诗天仓二十六寒拥翠防间】天国山【在灌县西南九十里上有融照寺青城山记青城山有八大洞此乃第五洞也】白鹿山【在彭县西北二十里上旧有金觉禅寺相传晋佛图澄所建】彭门山【在彭县北三十里两峯对立如阙名天彭门】丹景山【在彭县西北三十里宋韩綘有记云羣山之间风气流爽一日之间凡四时焉】至徳山【在彭县西三十里昔蜀王衍尝游是山患其髙险别开一径以登】大隋山【在彭县北三十五里山有泉流为瀑布宋张啇英记西山之胜在彭门者大隋为甲】中隋山【在大隋山后峯峦特秀其上积雪三四月始销下视白鹿葛仙诸山真培塿也】九陇山【在彭县北四十余里一伏陇二豆陇三秋陇四龙奔陇五走马陇六骆駞陇七千秋陇八较车陇九横担陇是也】葛璝山【在彭县北四十里昔葛永璝得道此山升仙因名有葛仙祠】漓沅山【在彭县北六十里李膺记云范蠡学道升仙于此今有石龛名范蠡洞】鐡玷山【在崇寜县西六里】金马山【在崇寜县北二十里上有金马碧鸡神祠】龙安山【在安县北一十里有林泉之胜隋开皇问蜀王秀立亭馆于此避暑】浮山【在安县南二十里有十二峯峭防如屏突出平野故名】石鼓山【在简州东北一十里昔蜀将许都军平定羌戎回登山击石鼓犒将校】穰山【在简州贵平镇东北四里有穰水源出此山】玉女山【在简州东北二十里仙人李八百修炼于此山东北有泉西北两岸各有悬崖腹有石乳房十七眼土人呼为玉华池】分栋山【在简州西七十里李膺益州记云蜀人谓岭为栋与此山连属有大塔山】逍遥山【在简州西三十里宋景徳间有杨用晦者隠居此山山北有层崖崖有东西二室西室后有丹灶又有石窟壁上有汉安元年四月十八日防仙友字】双牙山【在简州东五十里山顶有古井山半有石箱昔有两金鹅昼浴于井夜栖于箱人欲捕之遂飞上南山化为双石对峙若齿牙然】多融山【在崇庆州西南物志山有物似狝猴长七尺能人行徤走名曰猳□一名马化伺行道妇人有美者盗之】化城山【在崇庆州西上有大寺隋大业间赐额为化城因名】白塔山【在崇庆州西二十里上有白塔】蟇頥山【在崇庆州西五十六里山穴如蟇頥故名山有平地百步诸山之鹿一日一聚其中号为鹿市】查山【在崇庆州西北七十里】龙华山【在崇庆州西七十里唐叚文昌有读书台】鹤鸣山【在崇庆州西八十里絶壁千寻汉张道陵曽居此常有白鹤游翔其上】天柱山【在新津县南三里枕大江每蜀土有难人多依焉山有天柱神祠】修觉山【在新津县东南五里山有修觉寺因名寺旁有絶胜亭】平冈山【在新津县南五里昔有李真人者名阿羽化于此】稠稉山【在新津县南八里相传山有草名稠稉服之可以长生】平盖山【在新津县北三十里相传崔孝通于此得道】东觉山【在汉州东三十里上有古井深数十丈】龙居山【在什邡县西五十里有飞瀑虚亭危桥古柏又有宝莲山在龙居章山之间】大蓬山【在什邡县西五十二里髙崖矗天瀑布飞防】章山【在什邡县西六十里山有风洞火洞又名洛通山洛水出于此】武都山【在绵竹县西北即蜀王妃所生之地蜀记谓武都山精化为女子蜀王纳以为妃即此】秦中山【在绵竹县北二十里下有崇庆院即宋张浚之功徳院】龙角山【在绵竹县北三十五里以形似名】紫巗山【在绵竹县西北三十里绵水出于此】鹿堂山【在绵竹县西北三十里下有神泉祷者精至则泉流奔溢】庚除山【在绵竹县东四十里上有石洞三宋初有霁云子者入洞中见楼台金碧守门者呵止之曰子凡骨可亟去不然及祸其人回后再寻石洞遂迷故道】浮中山【在徳阳县北三十里益州记南隂平乡东有浮中山每芳春游人登赏谓之迎春】鹿头山【在徳阳县北三十余里昔有张鹿头造宅于此因名山有鹿头闗即唐髙崇文败刘辟处】冨乐山【在绵州东五里汉昭烈入蜀刘章延之此山望见蜀全盛饮酒乐甚因名】猿门山【在绵州北二十五里上多猿二峯竪立如门故名】灵台山【在彰明县北二十里一名天柱山即汉张道陵升仙之所】兽目山【在彰明县北有百汇龙潭上下凡三潭长流有茶品格亦髙土人谓之兽目茶】太华山【在彰明县西北三洞羣仙録载黄奉先移家入此山山有牡丹花开时望之如锦幛然】太匡山【在彰明县北三十里一名康山唐杜甫寄李白诗匡山读书处头白好归来一名戴天山】石磬山【在彰明县北与太匡山接山有虚崖若磬击之声闻数里】窦圌山【在彰明县北七十里唐李白送窦主簿诗愿随子明去炼火烧金丹子明名圌隠于此山故名】龙池山【在罗江县西南山有池池上有伏石如龙蟠故名】岷山【在茂州羌之列鹅村一名鸿防即陇山之南首故称陇蜀又名汶焦山其附曰羊江水所出也山直上六十里岭之最髙者遇大雪开泮望见成都】茂湿山【在茂州北一十里树木茂宻常有岚气因名】鹰门山【在茂州北二十里山多栖鹰】巨人山【在茂州南二十里寰宇记山顶有石如人立因名山下有九龙池】鸡宗山【在茂州南四十二里宋熈寜九年于山置鸡宗闗】七盘山【在汶川县北三十里有七盘路】龙泉山【在汶川县南四十八里下有龙池旱祷有应若放牝马于其侧多生骏驹】慈母山【在汶川县南一百五十里昔有妇人于此山采樵子为虎食母乃逐虎而死因名】高碉山【在威州北三十里三面悬崖上有姜维故城唐维州治此山】定亷山【在威州东南四十余里有盐溪出其阳流至盐溪村民得采漉之利】雪山【在威州西南一百里与乳川白狗岭相连山有九峯上有积雪春夏不消】笔架山【在保县北一名九子山】相公岭【在茂州东北一十五里】金堂峡【在金堂县东南五十里两山拱峙河流其中相传古望帝时其相鼈灵所凿宋转运使韩璹复脩之以通舟楫】攴机石【在府城东严贞观晋张华志载有人居海上乘槎到天河得一支机石归以问严君平今蜀人相传即此石也】五块石【在府城南石有五块髙一丈余相传下有海眼昔人尝起其石风雨作】岷江【即四渎之一也俗名汶江源出岷山经茂州城下西南至威州又过汶川转而东南至灌县过金马口至新津县与皂江水合】二江【一名汶江一名流江经府城南七里蜀守李冰穿二江通成都皆可行舟溉田万顷宋郡县志初李冰既凿离堆又开二渠一渠由永康过新繁入成都谓之外江一渠由永康过郫入成都谓之内江蜀人以此水濯锦鲜明故又名锦江】都江【在府城西四里水冝造粉故又名粉江】沱江【在新繁县西北一十五里源出岷江禹贡岷山江东别为沱即此】清白江【在新繁县北一十里宋赵抃过此尝曰吾志如此江清白虽万类混淆其中不少浊也因名】大皂江【在温江县治西南源出岷山东流入府界】珠江【在资县治南昔江中有光夜现人以为珠因名】资江【在资县东四十里水深百丈为羣川縂防之所】中江【在内江县西五里源出旧盘石县郡志云中江源出汶山自洛口分支经汉州及新都县东流入简州资县界】白马江【在崇庆州东北一十里源自晋原废县东入新津县界】鄩江【在崇庆州西北五十里源出旧永康军青城县南流至温江县界入猪母水】味江【在崇庆州北五十里源出雪山昔蜀王征西蕃有野人以壶酒献王投之江使三军饮之皆醉因名】罗江【在罗江县治东北两水相蹙成罗纹因名】玉轮江【在汶川县治西源出玉垒山流入灌县】金堂河【在金堂县东二十里源自岷山流至县界经懐简资阳冨顺至泸州入大江】东湖【在崇庆州治东南】西湖【在崇庆州治西傍有亭馆为州中胜处】房湖【在汉州治南唐房琯为刺史日所凿凡数百亩洲岛囬环亭堂台榭甚多同时高适杜甫皆尝赋咏宋苏辙诗酒压郫筒忆旧沽花传五老出新图此行真胜成都尹直为房公百里湖】蟠溪水【在仁夀县治东飞泉山下宋相何卓家居其侧号蟠溪先生】兰溪水【在仁夀县北一百里唐末隠士张鸿所居】赤水【在简州治南一名绛水源出隆州歴平泉县至此东流与鴈水合又威州亦有赤水流合大江】鴈水【在简州治东宋曹荣湮诗城下江流金鴈水亭中人弄玉琴】平谷水【在威州北与后谷水溪谷水皆流合大江】白沙水【在灌县西一十一里源出茂州】黒水【在安县南七十里南入于罗江】绵水【在汉州东三十里源出绵竹县紫岩山东至新都北入洛蜀都赋云浸以绵洛谓此】洛水【在汉州治东源出什邡县章山水性刚冝淬刀南流至新都入湔】石亭水【在汉州东北二十余里源出什邡县之洛通山】亷水【在彰明县治北平地泉出宋明帝因言及贪泉问梓潼人范柏年曰卿乡士有此泉否柏年对曰梁益间惟有亷泉让水不闻有贪泉帝善之即拜梁州刺史又今汉中府亦有此二水】让水【在彰明县西五里】涪水【在绵州治东南源自龙州下流入潼川界应劭云涪水出广汉南入汉水】安昌水【在绵州一名龙安水自石泉县流至州与涪水合】潺水【在绵州东五里源出潺山下流入涪水合罗江水源有金银鑛民得采以为业】龙溪水【在茂州治南】浣花溪【在府城西南五里一名百花潭按吴中复冀国夫人任氏碑记夫人防时见一僧坠汚渠为濯其衣百花满潭因名其潭曰浣花唐妓薛涛家潭傍以潭水造纸为十色笺李羲山诗浣花笺纸桃花色即此又宋韩浦与弟洎皆有辞藻洎尝曰予之为文是造五鳯楼手浦得笺为诗以惠洎曰十様蛮笺出益州寄来新自浣溪头老兄得此浑无用助尔添修五鳯楼】解玉溪【在华阳县大慈寺南与锦江同源唐韦臯所凿用其沙觧玉则易为功因名】东溪【在简州东三里姚孳碧波亭诗頼简池台两蜀夸东溪别是一仙家令人却忆康王谷坐看珠帘溅雨花】栁溪【在金堂县西七十里尝有栁叶从穴中出因名】夜郎溪【在新津县南七里溪北有投龙观】鐡溪【在新津县西一十三里流入白木水昔诸葛亮于此烹鐡因名】芙蓉溪【在罗江县一名蚌溪水又名三柴水】蒲溪【在威州东有桥跨此水亦名蒲溪桥】花洲【在灌县治南宋魏了翁有记】望川源【在双流县境凿石二十里引取郫江水灌广都田云后汉所穿凿者】小桃源【在简州北三十里以桃花最多因名天水相接放目无际为西州之絶景】三台井【在府城内旧天庆观隋文帝梦三台星陨于西南化为井遣人潜访未获有道士冯善英者修池忽得三井每汲一井则二井皆动】诸葛井【在府城西南五里相传汉诸葛亮欲通井络王气故为此井】拳扠井【在府城西北相传五丁尝于此为角觝戯渇甚以拳击地泉水涌出成井今废】仙人井【在金堂县东北十五里唐仙人李八□女妙应真人于此取水炼丹因名】研井【在井研县南七里镇及县皆取名焉又有思陵井镬井】义方井【在内江县治西泉脉通江甘冽异常】牛鞞井【在简州城内县即古牛鞞县因名】节妇井【在简州西北三里有石刻节妇井三字】平泉井【在简州西南五十里废平泉县治民日汲于此者五百家】八角井【在灌县治西相传庞真人浴丹于此旧有八角石井栏】雪花井【在茂州治西脉通汶江泉水涌喷如雪花因名】史公泉【在绵州南宋眉州史祁所凿傍有史公泉三字石刻】圣泉【在仁夀县南七里患疮痍者饮之愈投银即成金色】濯缨泉【在什邡县北三十里宋程珦诗濯缨泉洁存遗迹促轸亭空想旧风公暇未应无客防春游更喜与民同】感应泉【在崇寜县东二里相传昔有神僧诵经于此其泉泛涌凡嵗旱乡人取此水祈雨輙应因名】孝泉【在徳阳县西北四十里东汉姜诗孝感跃鲤即此泉也至今孝泉乡用获灌溉之利】神泉【在安县南五十里其泉涌出平地旧传冬温夏沸气如附子能愈人疾今无騐矣】五福泉【在茂州治图经云自三溪口引水入城至州治贮以两井号五福泉民汲饮】洗墨池【在府城内成都县治南即杨雄草洗砚之池】跃龙池【在府城东南二十里隋开皇中欲伐陈凿大池以教水战郡志云蜀王秀取土筑城因为池有胡僧见之曰摩诃宫毗罗盖谓摩诃为大宫毗罗为龙谓此池为广大有龙也】千秋池【在府城东秦张仪所凿谚云东曰千秋北曰万嵗】万嵗池【在府城北一十里昔张仪筑城取土于此因以成池广袤数十里溉三乡田嵗久淤淀宋制置使王刚中防之累土为防上植榆栁表以石柱郡人指为王公甘棠】龙饮池【在金堂县古有龙饮此池水为之涸忽一日雷雨大作龙自池中腾空而上因名】頼简池【在简州东北九十余里隋立州名取此】罨画池【在崇庆州治通判防宋赵抃诗占胜芳菲地标名罨画池水光菱在鉴山色锦舒帷】滋茂池【在茂州牛溪镇池周四十里四时无竭溢神龙所居】玉渊池【在仁夀县东南一十五里池旁有亭宋虞祺尝读书于此】宴嘉池【在井研县治北池分为两支邑人多游宴于上】
　　土产盐【府境有井大小不一出其水煎盐歴代因之简州仁夀为盛民頼其利】嘉鱼【成都诸县皆有细鳞似鳟蜀中谓之拙鱼】椒【各州县俱出惟茂州出者最佳其殻一开一合者尤妙】酴醿花【成都县出蜀人取之造酒】桐花鳯【成都县出小鸟红翠碧色相间生于桐花中惟饮其汁不食他物花落遂死土人画桐花鳯扇即此鸟也】川芎　乌头【俱绵州出】附子【彰明县出】郫筒酒【郫人刳大竹倾春酿于筒号郫筒酒相传晋山涛治郫时用筠管酿酴醿作酒兼旬方开香闻百歩故蜀人传其法】
　　藩封蜀王府【在府城内洪武中建】永川王府【在府城内永乐中建】内江王府徳阳王府【在府城内正统中建】石泉王府　汶川王府【在府城内】
　　【天顺中建】庆符王府　南川王府【在府城内成化中建】
　　公署四川盐课提举司【在府城迎晖门外洪武二十年建】成都右衞【在府治西三里洪武二十七年建】成都中卫【在府治西南七里洪武二十九年建】成都前衞【在府治南六里洪武四年建】成都后衞【在府治东三里洪武十七年建】寜川衞【在府治东四里洪武十二年建】茂州卫【在茂州治东洪武十一年建】成都左护卫【在府治南七里洪武中为蜀府建】威州守御千戸所【在州治东洪武十八年建】灌县守御千戸所【在县城内】静州长官司　陇木头长官司岳希蓬长官司【俱在茂州城南洪武七年建】
　　学校成都府学【在府治南汉守文翁建本朝永乐间重建】简州学【在州治北唐建本朝洪武七年重建】崇庆州学【在州治西宋至和间建本朝洪武五年重建】汉州学【在州治南宋嘉防间建本朝洪武六年重建】绵州学【在州治东唐建本朝洪武中重建】茂州学【在州治南洪武八年建】威州学【在州治东洪武十五年建】成都县学【在县治北宋政和间建】华阳县学【在县东南六里宋以孟蜀太学为之】双流县学【在县治西南汉建】温江县学【在县治东宋咸平间建】新繁县学【在县治东汉建】新都县学【在县治南宋建以上六学俱本朝洪武初重建】金堂县学【在县治东北宋建在县南元徙于此本朝洪武中重修】仁夀县学【在县治东宋淳化间建本朝正统三年重修】井研县学【在县治南宋建本朝洪武初重建】郫县学【在县治西北汉建宋徙于县南本朝洪武初又徙建今所】资县学【在县治东宋建本朝洪武七年重建】内江县学【在县治西宋建本朝洪武六年増修】灌县学【在县治东五代时建本朝洪武中重修】彭县学【在县治东南宋建旧在县东本朝洪武中徙建于此】崇寜县学【在县治西宋建本朝洪武初重建】安县学【在县治西宋建元燬本朝洪武八年重建】资阳县学【在县治南本朝建】新津县学【在县治东宋明道初建本朝洪武八年重建】什邡县学【在县治东宋祥符间建】绵竹县学【在县治南宋景徳间建】徳阳县学【在县治南宋开禧间建以上三学俱于本朝洪武十四年重建】彰明县学【在县治南唐大中间建本朝洪武十五年重建】汶川县学【在县治东本朝建】
　　书院紫巗书院【在绵竹县治南宋张浚读书之所】
　　宫室锦楼【在城外唐时建平视众山前瞰大江西眺雪岭东望长松白敏中时与賔介饮酒赋诗其上】筹邉楼【在府治西唐李徳裕建图蛮夷吐蕃险要与习邉事者啇议于此】锦官楼【在府治东宋元豊中吕大防建楼后有彦聚亭亭后有集思堂旁两小室曰尽心曰慕勤】雪锦楼【在府治东大慈寺前取唐杜甫雪岭界天白锦城曛日黄之句以名成都一城之景一望在目】散花楼【在子城东北隅唐建李白诗日照锦城头朝光散花楼金牕夹绣户珠箔悬琼钩】张仪楼【即宣明门楼也元和志临山瞰江乃蜀中近望之佳处】海棠楼【在府治西唐李回建以防僚佐郑谷诗上国休夸红艶杏深溪自照緑苔矶一枝低带流莺睡数片犹如舞蝶飞】丛桂楼【在简州城南双市街宋建因绍兴中李瞰如李进脩范时中袁炎牟子正同登第故也又城内有状元楼以宋庆元五年邑人许奕廷试第一故名】望湖楼【在简州南三里下瞰江流山光水色交相辉暎轻舟小艇时出栁隂之中人谓不减潇湘苕霅之景】江月楼【在简州治东下临鴈赤二水之防壮丽甲于西州】横玉楼【在茂州治】越王楼【在绵州城西北唐太宗子越王正为绵州刺史时建杜甫诗绵州州府何磊落显庆年中越王作孤城西北起高楼碧瓦朱甍照城郭】江楼【在绵州城东隅唐时建杜甫诗野兴每难尽江楼延赏心归朝送使节落景借登临】飞鸾阁【在府城内前蜀王衍起宣华苑苑有飞鸾阁】尚友阁【在崇庆州治西湖上宋绍兴间计敏夫领郡事以髙适尝为此州时与杜甫以诗酬唱乃索髙杜二诗刻石目其阁曰尚友】蓬莱阁【在仁夀县治东艳阳洞之前洞在重岩下盖真人脩炼之所】平云阁【在仁夀县治宋文同诗陵阳郡事全稀少懒守长赢半日闲晚后湏来上高阁就中无厌是云山】含晖阁【在仁夀县治东宋赵抃诗晓川嘉树照双扉披豁幽轩景尽归自喜吾懐已虚白三嵎山色更清辉】扪参阁【在绵州城北二十里天池山之巅城郭山川皆在目前】静胜堂【在府治宋建】雄邉堂【在府治宋时建于甲库之北】圜通堂【在府治园中宋韩綘建赵抃葺之】恵逺堂【在府治宋靖康初卢法原建以礼殿人物图画堂上】草堂【在府城西南五里浣花溪上即杜甫宅也甫诗万里桥西宅百花潭北庄谓此】清忠堂【在简州旧倅防宋赵抃范纯仁尝按临于此因名】清心堂【在汉州旧通判防后宋文同建】六一堂【在绵州治宋欧阳观尝为推官生子修于此后人慕之因以修之号名堂】思贤堂【在绵州治东内绘扬雄杜甫李白樊绍述苏易简欧阳修司马光苏轼唐庚九贤之像以祀之】十贤堂【在绵州学东绘厐统蒋琬杜防尹黙李白陈该苏易简王仲华欧阳修黄庭坚十人之像祀之】四相堂【在崇庆州治唐建以张束之钟绍京李岘王缙四公皆牧是州故名前有崇庆堂宋绍兴间知州孙太冲建】列岫堂【在茂州治因九顶列于南屛风盘台列于西巨人槖駞列于东故名】雪峰堂【在茂州治其在州治者又有妙筭遥云二堂】载酒亭【在府治东扬雄宅内】宣诏亭【在府治西宋杨隠甫建】合江亭【在府城东唐韦皋建宋吕大防重修】乐俗亭【在府城南宋韩綘建苏税记】浣花亭【在府城西南五里浣花溪侧】防胜亭【在简州城西北隅宋赵抃为蜀漕时按部至此赋诗后十五年再入蜀为帅复和前韵人因绘像于壁】房湖亭【在汉州治南唐郡守房琯凿湖构亭髙适杜甫及宋宋祁司马光赵抃韩驹文同皆有题咏】练光亭【在茂州城内取杜甫诗川虹饮□光之句为名】浮觞亭【在西湖侧宋文同建凡名胜来游者多有诗章石刻尚存】广莫亭【在灌县旧朝天门宋吕大防记危檐飞槛负城四出观览之胜甲于东南出金马门过朝天寺登广莫亭凭栏下视一目千里】琴台【在府城西南五里汉司马相如宅唐杜甫诗茂陵多病后尚爱卓文君酒肆人间世琴台日暮云】读书台【在府城北二里诸葛亮筑此台以集诸儒兼待四方贤士后为乘烟观又府城东三十五里有唐叚文昌读书台】草台【在府治西南雄宅内寰宇记在华阳县少城西南角又郫县有扬雄读书堂宋赵抃为记】写经台【在新繁县北三十里汉末有荀居士常于台上援笔书空曰吾为诸天冩经后雨防台上独不沾湿台侧有石砚】轩皇台【在灌县天仓山西南极峯之巅昔轩辕黄帝与寗先生登其上有古台基存焉】誓鬼台【在灌县青城山丈人峯下旧有龙穴出水害禾稼汉张道陵立石台于上以镇之】
　　闗梁鹿头闗【在徳阳县北三十里】玉垒闗【在灌县西乃夷人往来之冲】蚕崖闗【在灌县西四十里后周立】魏磨闗【在茂州北三十里】鸡宗闗【在茂州治南四十里】七星闗【在茂州南四十五里】积水闗【在茂州东九十里】万里桥【在府城中和门外寰宇记着诸葛亮送费祎聘吴至此曰万里之行始于此矣又唐史载宗狩蜀过此问桥名左右对以万里宗叹曰开元末僧一行谓更二十年国有难朕当逺游至万里之外此是也遂驻跸成都】锦江桥【在府城东锦江街】南虹桥【在府城南一名安乐桥】景仙桥【在府城北七里汉司马相如尝题柱云大丈夫不乘驷马车不复过此桥】笮桥【在府城西四里晋桓温伐蜀战于此】鸭虵桥【在双流县西五里】通逺桥【在崇庆州治西】折栁桥【在简州朝天门外初名情尽唐刺史雍陶易今名有诗云从来只説情难尽何事敎名情尽桥自此改名为折栁任敎离恨一条条】□绳桥【在威州东一十五里辫竹为防其上施木板长三十丈通藩汉路】
　　寺观大慈寺【在府治东唐至徳间建宗书大圣慈寺四字尚存】兴福寺【在府治东北隅唐建旧名寳厯本朝永乐中重修】马觉寺【在府城东五里旧名正觉院相传马祖尝经此因名】开化寺【在汉州治东北唐建】报恩寺【在绵州治东】祥符寺【在绵竹县治北唐建】普慈寺【在府城东蜀人多于此饯客宋汉仲明诗成东萧寺无人迹几度曽因送客来】金花寺【在府城西南即司马相如故宅刘宋时有畨僧持金花王像至此因名】飞赴寺【在灌县西南三十五里内有四望亭】惠劔寺【在什邡县东十里唐波沦　禅师尝以劔飞卓于此本朝洪武中重脩】明教寺【在金堂县治东】玉局观【在府城北二十里相传汉永夀初老聃与张道陵至此有局脚玉床自地而出老聃升坐为道陵説南北斗经既去而座隠地中故以玉局名之】长生观【在灌县西南二十里汉昭烈时有范无为于此修炼】通真观【在成都县治北一十里晋孝武时张伯子于此飞升】度人观【在华阳县治东相传唐保和真人尝修炼于此】丈人观【在灌县西南五十里宋陆游诗黄金篆书榜朱门夹道巨竹屯苍云】清都观【在灌县西南六十五里宋文彦镇蜀与张俞定交市观侧地以赠俞号白云隠居】青羊宫【在府城西南一十里老子谓闗令尹喜曰后于青羊肆相寻即此本朝蜀王重建】
　　祠庙江渎庙【在府城内西南祀南渎大江之神昔秦并天下立江水祠于蜀本朝载在祀典事详济南府东岳庙】大禹庙【在茂州东门内郦道元云广□县有石纽乡禹所生也郡人以禹六月六日生是日熏修祼飨嵗以为常】先主庙【在府城南二里旧在惠陵右附诸葛亮庙本朝洪武初合庙祀之唐杜甫诗先主武侯同閟宫】蚕丛祠【在府治西南蚕丛氏初为蜀侯后称蜀王敎民桑蚕俗呼为青衣神】望帝祠【在府城西五里齐永寜末建九域志杜宇自立为蜀王号望帝】昭应祠【在府城内金马坊汉宣帝闻益州有金马碧鸡之神遣谏议大夫王褒醮祭宋赐庙额昭应】三公庙【在府治西南祀蜀郡大守秦李冰汉文翁宋张咏三公旧各有祠本朝洪武中重建嵗时致祭】杜甫祠【在浣花溪上宋吕大防建本朝洪武正统中俱重建】杨晟庙【在彭县西湖墓亦在焉初晟与王建俱为神策将从唐僖宗幸蜀建领壁州晟领彭州皆附陈敬瑄后建叛敬瑄攻彭州晟坚守城防力战而死州为収瘗且立庙】张方平祠【在府治净众寺方平帅蜀蜀人頼以安像而祀之苏洵作画像记】
　　陵墓汉昭烈帝惠陵【在府城西南八里】蜀献王墓　蜀靖王墓【俱在天囘山】蜀僖王墓【在华阳县正觉山】崇寜王墓【在崇寜县朝天山】崇庆王墓【在府北威鳯山】黔江悼懐王墓【在成都县李村山以上六王俱本朝宗室】杜宇鳖灵墓【在郫县南一里二冡相对】蜀王开明墓【在武檐山下】王褒墓【在资县东二十里褒仕汉为谏议大夫有碑剥落】何武墓【在郫县南三里宋赵抃为建祠于墓】卓王孙墓【在崇庆州王孙汉冨人司马相如妇翁也】严君平墓【在崇庆县西南一十里】公孙述墓【在双流县西四十里】马融墓【在什邡县西二十里融汉南郡太守】姜诗墓【在徳阳县西三十里】庞统墓【在鹿头闗又有庙在汉州号庞将军庙】闗羽墓【在府城外万里桥南公既没于吴昭烈招其魂此】张飞墓【在万里桥南飞为帐下张逹所杀持其首奔吴此特其躯耳】李淳风墓【在简州废平原县干封镇之东】王建墓【在大西门外有二十幢又有太后墓琢石为人马甚伟】虞允文墓【在仁夀县西三十里玉山乡】宋濓墓【在华阳县东一十五里濓金华人本朝洪武初为翰林学士承防后没于防府永乐间蜀献王命迁于此仍赐田八十亩以供祭祀】
　　古迹古蜀国【蜀之先肇于人皇之际至黄帝子曰昌意娶蜀山氏女生帝喾后封其支庶于蜀歴夏商始称王首名蚕丛次曰柏灌次曰鱼鳬自开明下五叶有开明尚始立宗庙】瞿上城【在双流县东一十八里蚕丛氏所都】古郫城【在郫县治北昔杜宇所都秦张仪始筑城晋时李雄自称益州牧都郫即此】太城【即府子城秦张仪所筑谓之太城初仪屡筑屡頽忽有大出于江仪以问巫巫曰随筑之功果就故又称城】少城【在子城西惟西南北之三壁东即太城之西□昔张仪既筑太城后一年又筑少城容斋笔録云晋益州刺史治太城蜀郡太守治少城】雍齿城【在什邡县汉高帝封雍齿为什邡侯于此后人因名按广汉土地谱云髙帝置广汉郡领十县在十方通胡在戍阳泉在亥南安在子涪流在丑梓潼在寅五城在邜新都在辰资中在已犍为在午什邡在酉】锦官城【在万里桥南因其有锦官故名锦官犹合浦之珠官也】公孙述城【在新津县西三十里汉公孙述所筑】繁城【在新津县东北三十五里汉蜀郡繁县也按蜀志延熈中凉州胡防姜维迎居之于繁而徙繁民居新县故名新繁】湔阳城【在汉州又有汉州故城在州之南葭萌县故城在州之束】姜维城【在威州南一十里蜀后主时姜维马忠讨汶山叛羌屯兵于此】绵竹故城【在徳阳县北三十五里汉县即诸葛瞻战败处】南阳城【在什邡县西二十三里李膺记云李雄之乱蜀遣李夀掠汉五千余家寓于此晋置为郡西魏废】晋夀城【在彭县西北三里刘宋晋夀郡梁东益州西魏天水郡后周九陇郡皆置于此】万安城【在罗江县旧曰孱亭西魏置万安郡及县隋罢郡以县属绵州】婆闰城【在简州南九十余里西魏置县隋改曰平泉】薛城【在威州西南二百歩唐置薛城及盐溪县属维州后省盐溪改薛城曰保寜】无忧城【在威州图经唐李徳裕筑吐畨号曰无忧城】芙蓉城【蜀孟防僣拟宫苑城上尽种芙蓉谓左右曰真锦城也】蒲亭城【在仁夀县南十五里】广都废县【在府城南四十五里唐志蜀王本治广都之樊乡蜀号三都者成都新都广都也汉城在县东北十五里晋城在县北十三里】广柔废县【在汶川县西七十二里汉置属蜀郡郡志禹本汶川广柔人】江废县【在灌口县本蜀安都县唐改盘龙寻改灌寜乂改江宋即县治置永康军】青城废县【在灌县南四十里南齐置齐基县后周改曰清城唐曰青城宋因之】魏城废县【在绵州东一十五里本汉涪县地西魏置此县唐宋皆属绵州】巴西废县【在绵州本汉涪县地西魏置巴中县隋改曰巴西】九陇废县【在彭县西魏置属蒙州唐属彭州宋以堋口县省入】平泉废县【在简州西南五十里西魏置婆闰县隋改曰平泉】通化废县【在威州东一百三十里隋初置金川县改曰通化唐宋因之】月山废县【在资县境本资中县地隋析置宋初与银山丹山县俱省入盘石县】江原废县【在崇庆州东南三十里本汉江原县地唐初置唐隆县又改唐安宋改曰江原】盐泉废县【在绵州东一百二十里唐初析魏城县置宋因之】定亷废县【在威州南四十里唐置】蒙阳废县【在彭县东二十一里唐仪鳯初置宋因之】小封废县【在威州南六十里唐咸亨初刺史董弁招慰生羌置此县】犀浦废县【在郫县唐垂拱初置宋熙寜中废为镇又宋志云始兴郡城晋兴县城皆在犀浦镇】灵泉废县【在府城东五十里唐贞观初置东阳县天宝初改曰灵池宋改曰灵泉】永康废县【在崇庆州西五十里孟蜀分青城县地置此县宋因之】青溪废县【在内江县境唐置宋省入内江】贵平废县【在仁夀县东北六十里西魏置及置和仁郡隋废郡】相如宅【在府城西南五里蜀记云在市桥西即文君当垆涤噐处旧有琴台】雄宅【在府城内西南内有草堂及墨池唐岑参诗吾悲子云居寂寞人已去姢姢西江月犹照草处今成都县治即其地也】严君平宅【在府城西南隅即严遵卖卜处又汉州东一里有君平台绵竹县有君平池】花蘂夫人宅【在灌县宋陈后山诗话费氏青城人五代时以才色入蜀宫后主嬖之效王建作宫词百首国亡入宋备后宫太祖召使陈诗即诵云君王城上竪降旗妾处深宫那得知四十万人齐解甲并无一个是男儿】石纽村【在汶川县境帝王世记曰禹生石纽邑又元和志禹所生处其地今名刳儿畔华阳国志夷人营其地方百里不敢居牧有过逃其野中不敢追云畏禹神能藏三年为人所得则共原之云禹神灵祐之】石镜【説见武担山唐杜甫诗蜀王将此镜送死至空山寞怜香骨提携近玉顔众妃无复叹千骑亦虚还独有伤心石湮沦玉宇间】石笋【在府城西门外寰宇记蜀之五丁每一王死辄为立大石长三大重千钧以为墓志今石笋是也唐杜甫诗君不见城西门陌上石笋双高蹲古来相传是海眼苍藓蚀尽波涛防雨多徃往得瑟瑟此事恍惚难明论恐是昔时卿相墓立石为表今仍存】石妇【在府城西一十五里昔有妇守节孝于舅姑后人刻石像之唐白居易诗至今为妇者见此孝心生不比山头石空有望夫名】石犀【在府城南三十五里秦太守李冰作五石犀沉江以厌水恠其后土人立庙祀氷号石犀庙唐杜甫诗君不见秦时蜀太守刻石立作三犀牛自古虽有厌胜法天生江水向东流】石姥【在仁夀县治西跨鳌山上嵗旱人转徙之天辄雨宋文同有赋】礼殿图【汉文翁立学作石室在城南安帝永初间遇火兴平初太守髙朕更新又増一石室始作礼殿以祀先圣周公画三皇五帝七十二子及三代两汉君臣像于殿壁其后好事者颇増益以魏晋宋嘉祐中王素命摹冩为七卷凡一百五十五人为成都礼殿圣贤图绍兴中席益又摹冩于石经堂为一百六十八人】八阵图【在新都县北三十里牟弥镇诸葛亮八阵图凡三在夔州者六十有四方阵法也在牟弥者一百二十有八当头阵法也其在棊盘市者二百五十有六下营法也】鐡【在灌县江都堰元四川亷访佥事吉当普铸万斤大以镇江涛之险】
　　名宦秦李氷【蜀郡守凿离堆以灌溉诸郡沃野千里而无水害号为陆海蜀人徳之】汉文翁【景帝时蜀郡太守脩学宫崇尚文雅以诗书敎人风俗丕变比于齐鲁】第五伦【蜀郡太守蜀地冨饶掾吏多以贿赂通伦简其丰赡者悉罢遣之择孤贫有志行者以处曹任于是属职修举时称知人】王襄【益州刺史欲宣风化于众庶命王褒颂汉徳作中和乐职宣布诗三篇选少年者以鹿鸣之声歌之】杨仁【什邡令寛惠为政劝课掾史子弟悉令就学有通明经术者显之或贡之朝由是义学大兴垦田至千余顷】孙宝【益州刺史时广汉盗起寳到部亲入山谷谕告渠皆悔过自出后为汉太守蛮夷安辑吏民称之】王尊【益州刺史王阳至九折坂叹曰奉先人遗体奈何乘此险遂去官尊至是问曰此非王阳所畏道耶叱其驭曰驱之王阳为孝子王尊为忠臣】张乔【益州刺史旄牛夷叛攻杀长吏乔引兵旬日间破殄强寇】张堪【蜀郡太守在任秋毫无私去职之日乘折辕车囊一布被而已】亷范【明帝时蜀郡太守旧政禁民夜作防火灾范至但令储水民以为便歌曰亷叔度来何暮不禁火民安作昔无襦今五袴】第五访【新都令政平化行三年之间邻县归之户口十倍】朱辅【永平中益州刺史宣示徳威懐逺夷白狼槃木等皆慕化归义】李膺【蜀郡太守恩威并行蜀之珍玩不入其门】黄昌【蜀郡太守先太守年老多悖政百姓侵寃及昌到吏人讼者七百余人悉为断理莫不得所】种暠【益州刺史宣恩逺夷开晓殊俗岷山杂落皆懐汉徳】阎宪【绵竹令邑人夜行得遗锦送县宪曰夜行得遗物是天赐也何为将来曰县有明府犯此则慙】冯灏【成都令立文学学徒八百人开稻田百顷治有异效】董和【刘璋时为成都令蜀土冨实时俗侈靡和躬率以俭为立轨制民皆化之畏而不犯】三国诸葛亮【汉建兴初领益州刺史政事无巨细咸次之皆称平允】何祗【汉成都令时郫阙令诸葛亮以祗兼之人不敢欺】蒋琬【汉广都长为政以安民为本不以修饰为先昭烈尝怒其众事不理诸葛亮曰琬社稷之噐非百里之才】吕又【汉新都绵竹令乃心隠恤为一州诸城之首后迁广汉成都太守为政简而不烦号为清能】晋王濬【益州刺史垂惠布政百姓頼之武帝谋伐吴诏濬大脩舟舰以为龙骧将军】周抚【永和中蜀郡太守子楚继之俱有善政】毛据【蜀郡太守弟瑗继之并有循良之称】隋韦仁夀【大业未为蜀郡司法书佐断狱平得罪者皆自以韦君所论死无恨】唐刘徳威【贞观初绵州刺史政号亷平百姓立石颂徳】陆象先【益州长史政尚仁恕司马韦抱真谏曰公冝峻朴罚以示威不然民慢且无畏荅曰政在治之而已必刑法以立威乎卒不从而蜀化】陈易从【髙宗时彭州长史大兴水利溉九陇唐昌田民有去后之思为立祠】尹思贞【隆州叅军属邑豪蒲氏骜肆不法州檄思贞按之擿其奸赃万计卒论死部人称庆刻石叹颂】苏味道【长安初益州刺史以文饰治遇事明恕】髙俭【益州长史设条敎督励风俗引诸生讲授经艺学校复兴又引李氷故渠以广溉道人以富饶】姚璹【益州长史始蜀吏贪璹擿发之无所容贷武后降诏慰劳谓左右曰二千石清其身者易使吏尽清者难惟璹兼之】张东之【蜀州刺史故事嵗以兵五百戍姚州地险瘴到屯辄死柬之上防论其】苏颋【开元中益州长史治尚简静重兴力役时皇甫恂使蜀檄取库钱市锦半臂颋不肯予因上言遣使衔命先取不急非国家意】严武【上元初为劔南西川节度表杜甫为防谋时称知人】顔泉明【彭州长史家贫居官亷而孤藐相从百口饭粥不给无愠色】韩思彦【廵察劔南益州髙资兄弟相颂累年不决思彦敕厨宰饮以乳二人悟曰吾夷獠不识孝义公将以兄弟共乳而生耶乃辍讼】崔寜【汉州刺史吐蕃寇西川严武遣寜将兵而西既薄贼城乃为地道再宿而防拓地数百里虏众惊相谓曰寜神兵也】韦皋【贞元初西川节度使治蜀二十一年数出师破吐畨四十八万斩首五万余级其功烈为西南最善拊士务惠其民皋没蜀人徳之见其遗像必拜】路巗【劔南西川节度承蛮盗邉后极力拊循治故闗取坛丁子弟敎击刺使补屯籍由是西山八国来朝】林蕴【西川节度推官刘辟反蕴晓以逆顺不聴又切諌辟怒将杀之隂戒刑人抽劔磨其颈以胁服之蕴叱曰死即死我颈岂顽奴砺石耶辟知不可服舍之由是名重京师】髙崇文【元和初西川节度使讨平刘辟入成都市井不移刻石纪功于鹿头山】武元衡【劔南西川节度使绥靖约束俭己寛民比三年上下寛实蛮夷懐归】叚文昌【文宗时西川节度使治尚寛简间以威断羣蛮懐服】李徳裕【太和中成都尹西川节度观察等使蜀承南诏入防之后民不聊生徳裕全残奋怯皆有条次于是二邉寝惧南诏请还所俘掠四千人】樊智迁【蜀郡太守秩沟民歌曰太守来门夜开持节去民惶惧】五代辛昂【周成都令尝率诸生祭文翁谕以子孝臣忠师严友信之理诸生感悟翕然从化】宋沈义伦【干徳中西川转运使随军入成都却孟蜀羣臣珎竒之献东归惟图书数卷而已】王晋卿【汉州刺史时蜀初平冦盗充斥晋卿严武备设方畧擒捕靡遗自是虽剧贼无敢窥其境】吕余庆【知成都府郡承孟蜀僣叛之余善抚循凋瘵民用按堵弟端后亦知府事为政清简人用便安】吴元载【知成都府蜀俗奢侈好游荡民无赢余元载禁止之】刘熈古【开宝初知成都府筑堰以悍水患民多徳之名曰刘公堰】马知节【咸平中知益州有告骑士千数谋变者知节捕杀其首而置其余自干徳后嵗漕蜀物籍冨民以部舟运坐沉覆破产者众知节请代督以省校而程其漕事自是蜀人頼以免患】雷有终【知益州明干知兵平蜀巨贼声振隣敌】安守忠【汉州刺史时寇难甫平使车旁午公帑不足守忠出私钱以给用每遣使太祖必戒之曰安守忠在蜀律己以正汝当效其为人】宋珰【雍熈中知益州属嵗饥多盗珰以方畧擒捕招辑盗皆首伏屛息下诏嘉奨】张旦【知陵州时李顺党数万来攻旦脩完战具驱市人进战大败之诏书褒美】凌策【李顺之乱川陜选官多惮行防自陈三莅蜀境谙其民俗即命知蜀州又徙绵州敏而能断甚有治迹】司马池【郫县尉摄县事蜀人妄言成兵叛蛮将入寇冨室争瘗金银逃山谷间防上元张灯池纵民游观凡三夕民心遂安】张咏【淳化中知益州曰前日李顺胁民为贼今日吾化贼为民禁止讹言兴学劝士恩威并用蜀民畏而爱之后再知是州民闻其至鼓舞相庆】薛田【益州路转运使民间以鐡钱重私为劵以便交易谓之交子而冨家専之数致争讼田请置交子务以防其出入未报及寇瑊守益州奏用其议蜀人便之】张佶【益州钤辖勇敢善射有方畧御军抚民甚有威惠蜀人乆犹懐之】姚涣【监益州交子务发奸隠万緍主吏皆当死涣曰戮一人以干泽非吾志也义不蔽奸而已请于使者愿不受赏于是全活者众】王曙【咸平中知益州盗贼屛息外户不闭又奏复张咏预籴以济贫民法蜀民大悦比之张咏号前张后王】赵【益州路转运使真宗谕曰蜀逺而数乱其利害朕所欲闻至州条上部中事后再知益州度支市锦六千疋召工计嵗织才千余匹乃止以嵗所织数上供】程堂【知双流县聴断明敏县无留狱有蝗食苖堂曰吏奉天子命以养民虫当食吏五脏无食民食乃引蝗而吞之蝗遂逾境】钟离瑾【简州推官又通判益州建言州郡既上雨后虽凶患多隠之以成前奏请令监司劾其不实者】程琳【知益州上元张灯州人夜聚游嬉琳先戒曰有火则随救之母白也已而果有火吏救之终宴人无知者其施设有备类此】任中正【知益州代张咏之后在郡五载遵咏条敎蜀人便之弟中师亦知益川先是转运使韩渎急于笼利薪刍防果之属皆有算中师尽奏蠲之】韩亿【仁宗时知益州为政简严故事发粟六万石赈粜贫民防嵗大旱亿倍数出粟先期予民民免饥馑又防九升江口下溉民田数千顷】王騣【知益州戍卒有夜为乱者騣潜遣兵环营下令曰不乱者敛手出无所问众皆出命军校指为乱者十余人戮之及旦人莫知也其为政有大体不为苛察蜀人爱之】程戡【知益州仁宗慰遣之初至彭州民妄言有兵变捕斩之守益州者以嫌多不治城堞戡独完城浚池不以为嫌】薛奎【天圣中知益州时有民妇讼其子不孝诘之乃贫无以为养奎出俸钱与之戒曰若复失养吾不贷汝矣其母子遂如初尝夜燕有戍卒杀人奎宻遣人捕杀之坐客莫有知者蜀人爱之以比张咏】张方平【至和初知益州奏减横赋四十万减铸鐡钱十余万緍蜀人大悦】蒋堂【知益州庆厯初诏天下建学汉文翁石室在孔子庙中堂因广其舍为学宫选官属以敎诸生士人翕然称之】文彦愽【庆厯中知益州时米价腾贵乃谕冨室得米二万斛以活饥民】髙觌【知益州彭州广碃丽水二峡地出金宦者挟冨人请置塲募人夫采取觌曰聚众山谷间与夷獠杂处非逺方所冝且得不偿失奏罢之】袁抗【益州路转运使时三司嵗市上供绫锦鹿胎万二千匹抗言蜀民困惫愿少纾其力以备秦中他日之用是年郊祀蠲其数之半】田况【庆厯中知益州治尚和易去苛细奬进儒素禁戢奸暴以徳化人人不忍欺】谢涛【知华阳县乱亡后田庐荒废诏有能占田而倍入租者与之于是腴田悉为毫右所有流民至无所归涛収诏书悉以田还主】吕公弼【仁宗时知成都府治尚寛人疑少威断营卒犯法当杖扞不受曰寜以劔死公弼曰杖者国法劔汝自请杖而后斩之军府肃然】王素【嘉祐中知成都府为政务合人情蜀人録其所行号曰王公异断】赵贺【知汉州蜀吏喜防法而贺精明吏不敢欺事更贺所多被防诘人目为赵家闗】韩绛【知成都府増置学校裁省冗费时内臣使蜀者多所货易綘奏加禁约】家定国【永康司法叅军韩綘欲治山西道定国谓蜀近夷恃险以安堑为坦途将有后忧綘然其言为之罢役】赵抃【英宗时益州路转运使穷城小邑行部无不至父老喜相慰后再知成都府以寛为治民大悦转相告莫敢为恶】张焘【知成都府蜀人苦多盗焘严保伍使不得隠而申其捕限盗为之息】赵瞻【知威州瞻以威茂杂羣獠险而难守不若合之而建郡于汶川条着其详后熈寜中经理西南就瞻取其书考焉】桂堂【知威州清介有声覊縻保覇两州交恶道阻不通堂自携牛酒防二州酋长谕以祸福乃降】鲁周询【通判汉州城中夜有火部众救之植劔于前曰攘一物者斩火止民无所失】王举元【治平中成都路转运使邛井盐嵗入二百五十万为丹棱卓个所侵积不售下令止之盐登于旧】冯京【熈寜中知成都府蕃部寇鸡棕闗京出兵贼惧请降京请于朝为禁侵掠给稼噐粮饷使归夷人喜争受盟愿世世为汉藩】程珦【知汉州尝宴客开元僧舍酒方行人讙言佛光见观者相腾践珦安坐不动顷之遂定熈寜法行珦抗议指其未便】张戬【知金堂县诚心爱人养老恤穷间召父老使敎督子弟以奉为酒食月吉诏老者饮劳使其子孙侍劝以孝弟民化其徳狱讼日少】李行简【彭州军事推官陵州冨民陈子美父死继母诈为父书逐出之累诉不得直转运使檄行简劾正其狱】范纯仁【熈寜中成都路转运使以新法不使戒州县未得遽行王安石怒其沮格遣使欲攟摭私事卒莫能得】吕大防【元丰中知成都府政治尚寛与民同乐讼至立断又脩筑堰以灌民田】齐恢【提点成都路刑狱临政明白简约不苛扰及徙河东餽饷之物一无所受单车而东】鲜于侁【通判绵州绵处蜀左吏狃贪成风至课卒伍供薪炭刍豆侁一切弗取郡守以下效之】王觌【知成都府蜀田膏腴亩千金无闲田以觌索侵耕官地表为墓田江水贯城中为渠以湮塞多水灾觌防治复故民徳之号王公渠】陈荐【华阳县尉盗杀人弃尸民田荐出騐有以移尸告者田主又杀其母县欲闻致杀二人以逭荐失盗之责荐不可曰焉有诬人以自贳者耶已而获盗】席旦【知成都府议者言蜀士习乱或旦治以峻猛旦政和平入见言蜀人性善柔愿勿以为虑】杨佐【陵州推官州有盐井深五十丈嵗久榦摧败欲易之而隂气腾上入者辄死惟天有雨则气下稍能施工佐敎工人以木盘贮水穴窍洒之如雨滴然由是井榦一新利复其旧】王刚中【绍兴中知成都府制置四川检身以法示人以礼从容裁决恩威并行表贤瘅恶兴利除害比去蜀父老遮道有送数百里者】亰镗【四川制置使兼知成都府首罢征敛弛利以予民蜀以大治】张焘【知成都府兼安抚使戢贪吏簿租赋嵗旱发粟民得不饥暇则修学校与诸生讲论蜀人懐其惠政祀之不忘】胡世将【四川制置使兼知成都府嵗大旱发粜赈饥抚黎稚戢贪吏修沟渠蠲落江田税修文翁旧学政无不举蜀人大悦】萧振【知成都兼安抚制置使威行惠孚治甚有声髙宗曰四川善政前有胡世将今有萧振及卒于官民无老稚相与聚哭于道】汪应辰【乾道初四川制置使兼知成都府清心寡事奉公守正军政民事革殆尽尝入觐孝宗曰卿久在蜀朕寛西顾忧】范成大【淳熈初四川制置使兼知成都府凿夔山路以避湍险减无名酒息论和籴之害而行招籴表荐知名之士蜀士莫不归心】留正【四川制置使兼知成都平折租价嵗减酒课三十八万以简素化民归装仅书数簏人服其清】赵汝愚【淳熈间四川制置使兼知成都诸羌相挺为邉患汝愚至悉以计分其势】郑刚中【四川宣抚副使治蜀有方畧奏蠲四川杂征又请减成都府路对籴及宣抚司激赏钱】黄畴若【知成都府蠲积欠十数万考罢官吏冗贠为民代输六年布估钱又减他赋之重者民力遂寛】吴昌裔【知华阳县修学宫来四方士斥羡钱买良田以傋旱后权知汉州核兵籍兴社仓郡政毕举】孙道夫【知资州宣抚郑刚中荐其治行第一移知蜀州盗不敢入境遇事明了人目为水晶灯笼后又知绵州】丘崈【四川安抚制置使兼知成都府崈素虑吴氏世掌兵奏言吴挺脱至死亡臣请以便冝抚定诸军挺死崈即奏乞选他将代之】崔与之【嘉定中知成都府兼本路安抚使寛减征赋笃志为民诏尽防四蜀之师拊循将士人心悦服后还蜀人肖其像于仙游阁以配张咏赵抃名三贤祠】吴猎【开禧中知成都府列上不拊逆党倡义守节之士四十余人荐人才五十余人请蠲赋税以幸蜀民掲白鹿书院学规以训蜀士】牛大年【绍定末四川都大提举茶马司兼董织锦及召归不载一物一清如水】魏了翁【知汉州首蠲积逋除科抑卖酒之敕严户婚交许之禁复为文谕以厚伦止讼其民敬奉条敎不敢犯】陈隆之【四川制置使淳祐初成都被围城破隆之举家数百口皆死槛隆之至汉州使喻州守臣降隆之呼语毋降遂见杀】丁黼【成都制置使嘉熈初元兵趍成都黼夜出城南迎战至石笋街兵散黼力战而死黼帅蜀为政寛大蜀人思之】元汪良臣【中书左丞行四川省事陈治蜀十五事世祖讦纳蜀疮痍之余良臣拯意循抚蜀人安之】汪惟正【行四川中书省事于蜀蜀土荐罹兵革民旡完居惟正留意抚循人便安之】王利用【四川提刑按察使土豪有持官府长短者问得其实而当以罪民頼以安】吕□【四川行枢宻院事尝劝主帅李徳辉不杀王立未几立降巴人感徳立祠祀之】张廷瑞【成都路总管兴学崇儒勤于抚治化行境内有古循良风】王继志【四川行省郎中以政最闻迁本道廉访司副使时李喜喜防四川继志帅兵与战力屈被执不食而死众咸怜之】本朝张衍【洪武初为四川行省防政时四川甫定民凋瘵衍尽承宣之道由是徳化旁逹郡邑辑宁】何文晖【洪武间以都督佥事守四川号令严明恩威兼着军民多徳之】李敬【洪武初为四川都指挥使时羌氐郑黒太作乱敬擒之特陞都督同知仍守四川后戎县山民啸聚为盗敬讨平之民安其业】臧哲【洪武间四川右布政使恩威兼着吏民慑服】孙伯坚【洪武间为四川左叅政持政寛平不事苛察吏民徳之】张琼【洪武间新都知县亷能公直莅事明敏民有鬻子输税者琼脱己衣赎以还之】杨浩【洪武间知崇庆州抚字有方寛猛得冝尤笃意学校至今士民称慕之】胡夀安【永乐间知新繁县尝自种蔬一圃以供日用人呼为菜知县及满秩去囊箧罄然惟书籍布衣而已】刘坚【永乐中茂州知州公正亷直民多徳之时茂州卫奏请立学羌民难之坚集众羌劝谕以朝廷成俗之意于是遣子就学及满去羌民乞留】匡文真【永乐初知罗江县为政公直抚字有方去之日百姓遮道攀留】何文渊【永乐中以御史考察四川风纪振肃时久旱祷之辄雨人谓之御史雨】郑龄【成化中四川布政使时剧盗野王刚称逆龄为督粮饷缮甲兵寇竟就擒】吴景【四川佥事时流贼鄢蓝之党遁入川东逼江津景拒守以援兵不至死之】王萱【治中以给事中视师四川即条上八事请设大将劾贪懦明贼情蜀寇遂寜葺】朱槩【正徳间四川佥事以讨平畨贼阿戎功转叅议谕服播州宣慰兄弟之争杀者不以兵车】
　　流寓严遵【汉临邛人卖卜于成都市中与人子言依于孝与人臣言依于忠各因其义而之日阅数人得百钱乃止閍肆下着周易雄钦重之李彊为益州牧欲得遵为从事及见之遂不敢言】杜甫【唐襄阳人流落劔南结庐成都西郭浣花溪上成都尹裴冕为筑草堂严武镇蜀辟为叅谋待之甚善尝诣草堂访之甫慷慨懐古人莫测也为诗浑涵汪洋千彚万状兼古今而有之伤时桡弱情不忘君人懐其忠云】程頥【河南人父珦尝守广汉頥与兄颢皆随侍尝游成都见治篾箍筩者挟册就视之则易也篾者问曰若尝学此乎因论未济男之穷曰三阳失位也頥兄弟涣然有悟后袁兹问易頥曰易学在蜀滋入蜀见卖酱薛翁于眉邛间与语大有所得篾叟酱翁皆蜀之隠君子也】宋汝为【丰县入宋建炎初吕頥浩使致书刘豫遇乌珠军为所拘绍兴中亡归授通判处州后金人议和之汝为言其机事秦桧将械送金人汝为变姓名为赵复徒步入蜀青城山而卒所着有忠嘉集】安世通【本西人隠居青城山中吴防反乃献书于成都帅杨辅欲其举义讨防言甚切至辅不能决遂东如江陵请吴猎讨之未防曦败猎使蜀荐士以世通为首云】郑彦文【本蔚州人仕元为万户入蜀居彭城因家焉本朝平蜀率土官首先归拊授贵州宣慰使洪武六年调潼川知府未几仍改宣慰从征云南有功进陞工部右侍郎卒于官】
　　人物周苌【资中人敬王时为大夫孔子尝从之问乐死而血碧蜀人祀之】汉司马相如【成都人少好读书学击劔事景帝为武骑常侍以病免客游梁着子虚上林赋武帝读而善之召见屡献赋拜为郎防唐防惊扰巴蜀遣相如谕之还拜中郎将建节乘传至蜀通卭莋还报帝大悦复奏大人赋帝称飘飘有凌云意后以病免居茂陵为人口吃而善著书云】张寛【成都人蜀人未知学太守文翁选寛等诣愽士受业还以敎授于是蜀学比齐鲁寛仕至州刺史作春秋章句十五万言】雄【成都人少好学博极羣书口吃不能剧谈而好沉思成帝时为郎给事黄门尝奏甘泉河东校猎长杨四赋又着法言及太经等书】何武【郫县人以射防甲科为郎再举贤良方正召对防拜諌议大夫迁茂州刺史成帝时为大司空封汜乡侯哀帝时防免就国复召为御史大夫会诏举可大司马者众举王莽武不可后莽用隂诛不附己者武以诬自杀】杨宣【什邡人仕为太仓令上言冝封周公孔子诏从之荐龚胜等四人】章明【新繁人累官至太中大夫王莽簒位明叹曰不以一身事二主遂自杀】侯刚【新繁人仕为郎王莽簒位刚佯狂负耒斗守闗号哭莽使人问之刚曰汉祚无穷不忍事非主也莽杀之】罗衍【成都人公孙述据蜀衍説述尚书觧文卿郑文伯諌述归汉为子孙福觧郑从之述怒闭二子于薄室二子守志不囘遂幽死】姜诗【广汉人事母至孝妻厐氏奉顺尤谨母好饮江水嗜鱼鲙妻毎旦出汲一曰舍傍忽泉涌出味如江水每旦辄出双鲤永平中察孝亷明帝诏曰大孝入朝凡诸举者一聴平之】杨终【成都人习春秋为郡小吏诣京师受业显宗时召拜校书郎官至郎中尝受诏删大史公书为十余万言又着春秋外传十二篇改定章句十五万言】张覇【成都人自少知孝让乡人号张曾子七嵗通春秋后愽览五经和帝时举孝亷为防稽太守擢用有业行者郡中争励志节化服越贼故童謡云弃我防捐我矛盗贼尽吏皆休后徴迁侍中】翟酺【广汉雒人四世传诗酺好老子有善图纬天文厯算徴拜议郎迁侍中安帝时阎显等并用威权酺上防切谏不省出为酒泉太守击斩叛羌威名大振顺帝即位迁捋作大匠屡因灾异多所匡正以权贵诬罢归】李充【广汉雒人少以文章显和帝时侍中贾逵荐召拜兰台令史安帝时为諌议大夫撰汉纪顺帝立迁乐安相卒年八十三所着诗赋铭谏颂七叹哀典凡二十八篇】张楷【覇子通严氏春秋古文尚书门徒常百人五府连辟举贤良不就顺帝诏云楷行慕原宪操拟夷齐郡时以礼发遣楷复告疾不到性好道术能作五里雾】张陵【楷子官至尚书元嘉中梁冀带劔入省陵敕虎贲夺冀劔劾奏冀百僚肃然初冀弟不疑举陵孝亷谓曰昔举君适以自罚陵曰今申公宪以报私恩也】任昉【成都人为尚书令清身检下大将军梁冀惮之出为平原守冀诛复为尚书令司校尉大司农】赵典【成都人父戒为太尉桓帝立以定策功封厨亭侯典少笃行隠约学经书父卒封后为太常朝廷每有灾异疑议辄谘问之典据经正对后就国兄子温为京兆丞叹曰大丈夫当雄飞安能雌伏遂弃官去献帝时为司徒】何英【郫县人学通经纬着汉徳春秋十五卷孙汶亦深于学着世务三十篇】杨厚【广汉新都人父统习天文推歩术为彭城令一州大旱统推隂阳消伏县界防泽厚少学统业顺帝徴至长安因陈汉三百五十年之戹冝蠲法改宪以消伏灾异累官侍中拜议郎后称病归敎授门生三千余人卒年八十二乡人谥曰文父】任末【蜀郡新繁人少习齐诗游京师敎授十余年友人黄奉徳病死洛阳末躬推鹿车载丧致其墓所后奔师丧于道物故临命勑兄子造曰必致我尸于师门使死而有知魂灵不慙如其无知得土而已】朱普【广都人为郡功曹太守与刺史王冀有隙枉被劾普诣新都狱掠笞连月肌肉臭腐卒证太守无事勅其子曰我死载丧诣阙使天子知我心】董钧【犍为资中人习庆氏礼永平初为士时草创郊庙礼乐威仪章服多从钧议当时称为通儒累迁五官中郎将】王忳【广汉新都人尝诣京师见一书生疾因愍而视之书生曰我腰下有金十斤愿相赠死后乞藏骸骨忳即鬻一斤营其殡余悉置棺下后遇其父迎其子丧余金皆存忳官至郿令】谅辅【新都人为郡五官掾时天大旱乃祝曰辅不能进諌纳忠荐贤退恶至令天地否隔万物焦枯若日中不雨乞以身自焚顷之云合澍一郡沾洽】景毅【蜀郡人灵帝时李膺坐钩党诣诏狱考死门生故吏并被禁锢毅子硕为膺门徒未及録毅慨然曰本为膺贤遣子师之岂可漏名苟安遂自表免归时人义之】任安【广汉绵竹人少游太学受孟氏易兼通数经行尚古道又从同郡杨厚学图防防极其术时人称曰居今行古任定祖欲知仲桓问任安辟除皆不就】董扶【绵竹人灵帝时私谓刘焉曰京师将乱益州分野有天子焉遂求出为益州牧扶亦归蜀后天下大乱昭烈称帝于蜀皆如扶言】杜琼【成都人少受学于任安精防安术累官左中郎将大鸿胪太常琼为人静黙少言阖门自守不与世事蒋琬费祎皆噐重之所着韩诗章句十余万言】三国张裔【成都人治公羊春秋博渉书史汉昭烈定益州以为太守后为丞相亮叅军裔少与杨恭友善恭早死遗孤未数嵗裔迎恭母事之及恭子长为娶妇买田宅时人咸重其义后加辅汉将军】秦宓【绵竹人少有才学州郡辟命皆不往汉昭烈定益州广汉太守夏侯纂请为师友祭酒宓称疾卧不起及诸葛亮领益州牧选宓迎为别驾吴遣张温来聘百官往饯宓与温答问应声而出温大敬服】晋杜轸【成都人察孝亷除建寜令以徳政风化大行夷夏悦服秩满将归羣蛮追送赂遗甚多轸一旡所受累迁尚书郎】何攀【郫人为廷尉平廷尉卿诸葛冲以攀蜀士轻之及断疑狱始叹服寻以功封西城侯食邑万户赐绢万匹攀让所封赏者给中外宗族后除兖州刺史固辞不就】隋何妥【郫县人少机警有口才初事梁湘东王为诵书左右尝上防陈八事与苏威有隙出为龙州刺史时有负笈游学者妥皆为讲説在职三年以病请还后为国子祭酒卒谥曰肃】唐袁天纲【成都人有风鉴应騐不可胜纪太宗召见曰古有君平朕今得尔何如对曰彼不逢时臣实胜之子客师亦传其术旡不竒中】李白【蜀郡彰明人母娠时梦长庚星因名之性倜傥善诗赋尤工古歌才志逸迈天寳初召见金銮殿论当时事诏供奉翰林后帝坐沉香亭召白为乐章乃援笔成清平调帝爱其才欲官之为髙力士贵妃譛而沮之遂浮游四方卒于采石】孙逢吉【益州人仕蜀为国子毛诗愽士检校刻石经又有同郡林罕亦善文字之学着説文二十篇目曰林氏小説刻石蜀中】宋句中正【益州华阳人孟蜀时举进士归宋补曹州録事叅军中正精于字学古文篆行草无不工太宗时尝献八体书召授著作佐郎直史馆诏详定篇韵及雍熈广韵子希古希仲并进士】何随【郫县人初仕蜀为安汉令蜀亡去官时巴土饥送吏取民芋以自给随即以绵系其处偿直民视芋见绵相与语曰闻何安汉清亷必此人也】欧阳迥【益州华阳人父珏通泉令迥初事孟蜀累官翰林学士迁平章事监修国史尝拟白居易讽諌诗五十篇以献防嘉之赉以银噐锦防随防归宋充翰林学士卒赠工部尚书】卞震【益州成都人蜀举进士为渝州判官蜀平仍旧职防贼杜承褒围城震躬率士卒且战且拒与刺史陈文袭夹攻之贼遂平仕至虢州录事军子衮举宋进士知将乐县咸平中为淮南转运使兼发运使明敏有干局】孙光宪【陵州贵平人少好学游荆渚髙从诲署为从事累官秘书监劝继中献地于宋太祖闻之甚悦授光宪黄州刺史在郡有治声光宪愽通经史聚书数千卷校雠不倦自号葆光子所着有荆台集等书子谓谠并进士】罗居通【益州成都人母死庐墓三年有甘露芝草之瑞开寳中诏以为延长主簿大中祥符初资州人黄徳舆父母负土成坟甘泉涌其侧并降诏旌表】王着【成都人祖贲仕王建为雅州刺史父景瓌万州别驾着在蜀以明经及第入宋授隆平主簿累官至殿中侍御史着善书太宗政暇尝以观书及笔法为意着侍书多所规益】杨允恭【汉州绵竹人少倜俶任侠初丁徳裕讨贼至州允恭以策干之署绵汉招収廵检太宗时捕斩海贼累官荆湖江浙都廵检使允恭有心计好言事子可咸平初进士喜属文有吏干累召试歴户部盐鐡判官知洪宣润夀潭州累迁至都官贠外郎弟告累官右諌议大夫知江寜府】王永【益州华阳人为右补阙吴越纳土永受命往均赋至则悉除无名之算或言其多弛赋租太宗诘之对曰使新附民防天子仁恩臣虽得罪死不恨太宗大悦孙罕以防累官广东转运使歴知潭明州为政务适人情终光禄卿子琪举进士歴知数州政尚简静以礼部侍郎致仕】罗处约【益州华阳人父济仕蜀归宋至太常丞处约太宗时举进士形神丰硕有词采初知吴县后召直史馆卒年三十三有文十卷曰东观集蜀士又有严储者举进士直史舘后使河北督粮防于契丹】陈充【益州成都人家素豪盛少以声酒自娱雍熈中擢进士甲科以寇准荐授殿中丞出知明州真宗时累官刑部郎中词学典赡性旷达善谈谑澹于荣利自号中庸子临终自为墓志有集二十卷】李建中【益州人防好学太宗时进士累官太常愽士尝表陈时政后歴知曹觧颍蔡四州终判太府寺建中性简静恬于荣利善书札草篆籀俱妙有集三十卷子周道周士并进士及第】王珪【永之后少孤罕敎养有恩珪弱嵗竒警曰诵数千言举进士通判州后为翰林学士文章闳丽自成一家朝廷大典册多出其手累官尚书左仆射兼门下侍郎封岐国公卒赠太师谥文恭所着有华阳集】梁鼎【华阳人祖钺蜀劔门闗使父文献乘氏令鼎举进士知秭归县为度支判官建议兴水利歴知数州皆有治绩磊落尚气有介节名称甚茂好学工篆籀着隠书史论等书】薛映【成都人好学有文知开封县为治严明太宗召对除江南转运使歴知数州毎五鼓冠带黎明决事虽寒暑无一日异累官礼部尚书集贤院学士卒谥文恭】郭震【成都人愽学能诗才识过人裕然有物外之志所着有渔舟集李畋称其有孟郊之风】李畋【华阳人以学行为乡里所称初蜀士知向学不乐仕宦知州张咏敦勉就举畋遂登第累官知荣州自号谷子所着歌诗杂文及谷子縂百卷张咏语録三卷卒年八十七】任玠【成都人通五经虽纬候音律琴棋绘画皆得其妙真宗令试学士院玠撰诗一千二百韵以进赐进士授汝州团练推官玠具野服捧告身诣登闻院陈纳】尹瞻【温江人以通知名举进士尝通判永州建学诲士一日城中火且风曕具朝服向火拜已而风息火止】张愈【益州郫人隽伟有大志寳元初上书言请使契丹令外夷相攻以完中国之势除校书郎愿以授父显忠而隠于家文彦为治居青城山六召不应性乐山水遇有兴虽数千里辄尽室往遂浮湘沅观浙江升罗浮入九疑而归杜门著书未就卒妻蒲氏贤而有文自为诔】李大临【华阳人嘉祐中进士累官秘阁校理僦居陋巷仁宗遣使赐御书使者见大临亲秣马还奏帝曰李大临真亷士也大临清整有守论议识大体神宗时知制诰言清苖之害防李定之过时论伟之】李谨交【成都人防頴异读书一过辄能暗诵父师恠而噐之年十四举进士仁宗命中黄门引入内赐座尝进牡丹诗官至鄂州观察推官】章詧【双流人通经学尤长易太着发隠三篇蜀守蒋堂等以逸民荐赐粟帛再命州助敎不就嘉祐中赐号冲退处士詧益以道自裕尊生养气忧喜是非不一挠其心形】杨应询【益州郫人真宗杨淑妃之族孙歴知信安保定军为河北沿邉安抚使有政绩知雄州治兵积粟契丹不敢犯后为定州真定大名副都縂管卒谥康理】何郯【本陵州人徙成都为殿中侍御史尝极陈夏竦奸状仁宗谕曰古有碎首諌者卿能之乎对曰君不从諌则臣碎首今陛下从諌如流臣何敢掠美累官龙图阁直学士后以尚书右丞致仕】杨挚【新繁人进士起家性淳静平居未尝问生业仕为侍御史尝力论外戚李用和不冝加平章事又言张尧佐縁宫掖以进恐累圣徳仁宗尝称其言事有体后歴知数州有奏议四十余篇】范镇【华阳人寓居洛阳举进士累官翰林学士尝论新法不合以户部侍郎致仕熈丰间士大夫论天下贤者必归司马光及镇其道徳风流足以师表当世光尝自谓勇决不如景仁卒谥忠文有文集百卷】蹇周辅【双流人少与范镇何郯为布衣交举进士知冝賔县累官河北都转运使迁刑部侍郎彊学善属文子序辰亦有文仕至翰林学士承防】代渊【江人性简洁事亲孝受学李畋张逵年四十举进士甲科擢清水主簿渊以禄不及亲还家敎受累荐不起以太子中允致仕着周易防要等书自号虚一子】彭乘【华阳人性纯孝以好学称举进士授汉阳军判官尝登相国寺阁怅然曰亲老矣安敢舍晨昏之奉而图一身之荣乎遂癸乞归养及父卒甘露降墓柏人以为孝感后累官翰林学士】邓至【双流人通六经学者从之甚众每出入市邑人皆拱立着往事鉴五十卷通书十卷二江集三卷子绾官至翰林学士孙洵仁官至尚书左丞洵武知枢宻院事】宇文昌龄【双流人进士甲科神宗时为监察御史职事修饬累迁太常少卿诏议郊祀合祭论者不一后竟用其议出知梓夀等州徽宗立为户部侍郎建言嵗省陜西籴价五百万子常累官提举成都路茶马尽革宿马遂溢额进秘阁修撰知防州】杨天惠【郫县人防警敏尝取韩愈欧阳修文集纵观作歌行十数篇老师宿儒相传惊叹元丰中进士徽宗时上书言宫禁事甚剀切后入党籍有文集行世】张商英【新津人兄唐英及进士第累官殿中侍御史有史材尝着仁宗政要宋名臣传蜀梼杌商英负气倜傥治平中登进士累官翰林学士迁尚书右仆射后以观文殿学士知河南府】杨绘【绵竹人少竒警读书五行俱下名闻西州进士上第通判荆南府遇事迎刃而觧仁宗爱其才神宗时知諌院改兼侍读绘以谏官不得其言则去不拜后累官翰林学士绘表里洞达一出于诚为搢绅所推重】宇文之邵【汉州绵竹人举进士为文州曲水令神宗时上防论时政不报遂致仕以太子中允归时年未四十自强于学不易其志司马光曰吾闻志不行顾禄位如缁铢道不同视富贵如土芥今于之邵见之矣】范百禄【镇兄子第进士又中制科累官翰林学士为哲宗言分别邪正之目以类相反者凡二十余条以龙图学士知开封府狱无系囚拜中书侍郎后以资政殿学士知河南府卒谥文简】范祖述【百禄子知巩县凿南山水入洛无水患以父堕党籍监中岳庙久之知台州奏罢黄甘葛蕈之贡靖康避地汝州与汝守赵子栎共城守旁郡尽防汝独全累官朝议大夫】吕陶【成都人其先曰懐王曰公宜世以风节闻陶举进士累官通判蜀州知彭州俱有政绩哲宗立除殿中侍御史上防论蔡确韩缜章惇之奸进给事中又以集贤院学士知潞州后入元祐党】范祖禹【镇从孙举进士甲科为校书郎从司马光编修资治通鉴书成荐除秘书正字后拜右諌议大夫上防劝哲宗辨邪正甚恳切官至翰林学士尝进帝学八卷唐鉴十二卷仁皇政典六卷】申积中【成都人杨绘从其父起求之为子及长知非杨氏而絶口不言登进士事所养父母尽孝终身有二弟一妹为毕婚娶始归本族复申氏政和中通判徳顺军以荐擢提举永兴军】陈祐【仙井人举进士官至右司諌尝言奸人诋毁善类之故及论章惇蔡京蔡卞郝随邓洵武忤防通判滁州后入元祐党籍】杨滙【成都人杜门委巷之下著书赋诗人无知者邵伯温为部使者荐其学行甚高节甚苦不报及卒学者谥为静恭先生】宇文粹中【华阳人以文学际遇累官至尚书右丞弟虚中举进士官至签书枢宻院事谪韶州建炎中应诏起以资政殿大学士使金金人留之虚中每宻以蜡书奏虚实后遇害有文集行世】张咸【汉州绵竹人唐宰相九龄弟九皋之后父纮举茂才异等知雷州有治声咸举进士贤良两科其对防之语有曰臣寜言而死于斧钺不能以不言以负陛下】杜翊世【华阳人绍圣中进士尝通判懐徳军靖康初金兵奄至城防翊世先火其家与妻张自缢以死事闻赠朝议大夫官其后十人名其所居曰忠义坊】何防【仙井人政和五年进士第一累官右仆射尝阻割三镇京城失守从钦宗幸金营遂留不返既防北庭卓仰天大恸不食而死兄棠弟榘俱有名号为三鳯】勾涛【新繁人举进士累官史馆修撰后为湖北安抚使知潭州秦桧尝令人谕意欲与共政涛辞乃上书论时事之害政者髙宗叹其忠涛长身伟貌以忠亮自许料边情如在目前知名之士多所荐进有文集西掖制书奏议数十卷】张浚【咸子登进士髙宗时累官右仆射兼知枢宻院事尝平苖刘之乱攘郤敌敌招降剧盗能使将帅用命始终不主和议为秦桧所恶所着有五经解及杂説文集奏议孝宗封魏国公卒谥忠献】苏云卿【广汉人绍兴间结庐豫章东湖人皆爱敬之称曰苏翁布褐草履终嵗不易畚砾为圃人争贸之以故薪米不乏有余则以周急少与张浚为布衣交浚为相驰书凾金币属帅漕致之帅漕力请期以诘朝上谒旦则扃户阒然书币俱在而翁已遁矣竟不知所往】范冲【祖禹子绍圣中进士高宗时为宗正少卿直史馆祖禹尝修神宗实録尽书王安石之过为蔡卞所恶谪死岭表至是命冲重修神哲两朝实録累官至翰林侍读学士】韩驹【仙井监人少有文称政和中赐进士除秘书省正字出知分寜县迁中书舍人尝撰祀明堂圆坛方泽等乐曲后以集英殿修撰奉祠髙宗即位知江州驹尝从苏辙学评其诗似储光羲】赵逵【资州人读书数行俱下尤好聚古书考厯代治乱之迹绍兴中对策擢第一为秦桧所忌授佥书劔南东川后累迁至中书舍人髙宗尝称其纯正可用又以其文章似苏轼称为小东坡有栖云集三十卷】张栻【浚子頴悟夙成以古圣贤自期仕为直秘阁浚闲府治戎栻内賛宻谋外叅庶务间以军事入奏孝宗异其对召为吏部侍郎毎召对皆修身务学畏天恤民等事后知江陵府卒谥曰宣栻闻道甚早与朱熹为友熹尝称其卓然有见所著论孟太极説诸书学者称为南轩先生淳祐初从祀孔子庙庭】张枃【浚次子以父恩累官知袁衢二州有能称提举湖北常入奏事孝宗甚喜累迁户部侍郎光寜朝积官至端明学士知建康府枃天分高爽吏材敏给屡知临安南渡以来京尹以枃为首子忠恕治郡有能声累官直秘阁在朝屡陈諌防有祖父风】赵雄【资州人隆兴初类省试第一除正字召见极论恢复孝宗大喜曰功名与卿共之尝以中书舍人使金与金主争辨金人谓之龙鬭淳熈中累官叅知政事拜右丞相朱熹极论时事上怒雄言熹狂生罪之适成其名乃止光宗初又上万言书陈修身齐家以正朝廷之道卒谥文定】李舜臣【隆州井研人八嵗能属文少长慨然有志于天下乾道初举进士对策论金人世雠无可和之义歴官知徳兴县专尚风化官至宗正主簿舜臣学邃于易着本传三十篇又有羣经义书小传文集家塾编次论语若干卷复以子贵追封崇国公】宇文绍节【广都人孝宗以虚中及其子师援皆死于金愍之命绍节为之后登进士第累官端明殿学士签书枢宻院事多所建明朝廷咨访蜀事绍节审而后言皆周悉事情卒諡忠惠】虞允文【隆州仁夀人父琪政和进士仕至潼川转运判官允文七嵗能属文绍兴间第进士累官中书舍人直学士院金海陵入寇允文为督视府叅谋激诸将力战败金人于采石孝宗时拜相封雍国公卒谥忠肃出将入相垂二十年孜孜忠勤所着冇诗文奏议等集数十卷】刘光祖【简州阳安人登进士第为潼川提刑司检法淳熈初召对论恢复事光宗时为殿中侍御史极论道学所系尝譔涪州学记諌官指为谤讪夺职谪居房州终显谟阁直学士奉祠卒谥文节所着有后溪集】宋徳之【蜀州人庆元初擢外省第一累官武学愽士与诸生论八阵之象本乎八卦竒正之变往来相生而不穷出知阆州又自湖北提刑召为兵部郎官朝论疑安丙徳之言蜀旡安丙朝廷无蜀矣后知眉州】李蘩【崇庆晋原人第进士为隆州推官摄绵州赈饥活十余万人又知永康提刑成都路兼提举常平嵗凶活百七十万人知兴元府奏罢和籴之法梁洋间绘像祀之迁太府少卿蘩讲学临政皆有源委所着有桃溪集百卷】胡晋臣【蜀州江原人绍兴末进士为成都通判孝宗召对除著作佐郎时近习用事晋臣极论之出知汉州后为侍御史林栗奏朱熹傲慢晋臣防留熹而排栗光宗时拜叅知政事兼同知枢宻院事与留正同心辅政卒谥文靖】许奕【简州人庆元五年擢进士第一授东川节度判官韩侂冑议开邉奕贻书曰今日之势如气仅属不足以当寒暑之冦以给事中使金金人礼迓甚恭后以寳谟阁直学士知潼川府奕在朝论諌甚多帝称其骨鲠天性孝友通籀书所着有毛诗説论语尚书周礼讲义】杨震仲【成都人负气节有志当世登淳熈初进士知新井县后权知大安军吴防叛来招震仲辞疾不行先遗书家人曰武兴之事从之失节不从祸立见我死祸止一身不及妻子矣遂饮药死诏赠朝奉大夫谥节毅赐庙额曰旌忠】赵彦呐【彭州人登四川类试第少以材称吴防叛以禄禧伪守防彦呐结义士杀之遂显名嘉定中经理西和州金人再至战却之在州五年得军民心端平初为四川制置使】谢方叔【威州人嘉定中进士歴官监察御史多所建明累迁给事中兼侍讲淳祐中叅知政事封永康郡侯后拜左丞相兼枢宻使进封惠国公】李性传【舜臣子嘉定中进士累官起居舍人兼侍讲上防论丧礼尝进读仁皇训典乞读帝学从之淳祐中拜端明殿学士叅知政事寻同知枢宻院事后以观文殿学士致仕卒赠太保】李道传【性传弟读程氏书玩索义理志忘寝食擢庆元初进士累官著作郎歴知果州致仕卒谥文节道传笃于践履气节卓然于经史未有论著曰学未至不敢于诗文未尝苟作曰学未至不暇居官以惠利为本江东人久而思焉】李心传【道传弟庆元初闭户著书以荐赐进士为史馆校勘修中兴四朝帝纪后迁著作郎诏踵修十三朝防要书成迁工部侍郎未几致仕心传有史才所着有髙宗系年録学易编诵诗训春秋考礼辨读史考及诗文共数百卷】虞刚简【允文孙兄弟八人皆好修而刚简最知名累官利州路提刑有治绩尝与魏了翁范仲黼李心传辈讲学蜀东门外得程朱防防着易书论语説以发明其义蜀人师尊之嘉定中召不至子防知连州亦以文学知名】牟子才【井研人嘉定中举进士调洪雅县尉后擢史馆检阅入对首言大臣不公不和六事次陈备邉三防忤史嵩之请外通判吉州转衢州应诏上封事万言后入直学士院理宗眷遇甚厚所着有存斋集内外制四朝史槀子巘居湖州官至大理少卿】黄申【井研人开庆初进士授徳安尉调乐安丞亷谨有声元兵防抚州索降状乐安令率其僚属聮署以上申独抗不往吏民强舆致之申阳死令无如之何申有惠爱至暮众畀入寘中堂得免遂去隠巴山以终】王翊【郫县人宝庆初进士吴防尝招入幕及防叛抗节不拜为陈大义不聴嘉熈初制置使丁黼辟为叅议官元兵至翊与司理王璨等募兵拒守元兵入翊朝服危坐寻赴井死转运使蒲东卯亦死之】邓若水【井研人愽通经史嘉定中进士时史弥逺柄国若水对防极论其奸嘉禧间太学愽士当对草奏数千言丞相乔行简闻之即奏若水通判寜国府到官数月以言罢遂不复仕若水学务躬行尝削木为主大书曰自古以来忠臣孝子义夫节妇之位嵗时祀之】何充【汉州徳阳人祖耕秘书监充通判黎州欇州事元兵破邛崃关充自刺不死军帅许以不杀充曰吾三世食赵氏禄为赵氏死不憾自是水饮不入口敌知不可强杀之充妻陈骂不絶口亦死男士麟孙驹行从子仲桂皆先死】元张防【江人侨寓江左从金华王相学自六经语孟以及周程张朱防言靡不潜心至元中行台中丞吴曼庆延致江寜学官逺近翕然尊师之称曰江先生有经説及文集行世】虞汲【刚简孙防之子为黄冈尉侨居临川之崇仁与吴澄友善澄称其文清而醇尝雨至京赎族人被俘者十余口以归由是家益贫晚稍起家教授后以翰林院编修官致仕】张惠【啇英裔孙事世祖以谨敏称授燕京宣慰副使为政寛简后累迁中书右丞巴延伐宋惠主餽饷后拜平章政事行省州徙杭州所至皆有能称】黄泽【资州人五世祖拂与二兄播揆同年登进士第蜀人荣之泽生有异质慨然以明经学道为志大徳中厯两书院山长尝宗程朱作易春秋二经觧二礼祭祀述畧其后年老家贫嵗大侵家人采木实草根以疗饥泽晏然惟以圣人之心不明而经学失传为大戚卒年八十七】虞集【汲子随父居临川天性孝友才博学累迁奎章阁学士日取经史中切心徳治道者陈进经筵凡承顾问必随事规諌而一时大典册咸出其手其论荐人才必先噐识平生为文万篇有道园学古録行世卒赠仁夀公谥文靖子安民知安福州】邓文原【绵州人愽学善书初为杭州学正累官翰林侍制出佥浙西亷访司事时吴兴民有愬弟夜为长身者刺其右胁而死有司执直初更者使服文原鞫之得真杀人者人以为神后迁集贤直学士兼国子祭酒卒谥文肃有文集行世子衍浙江儒学副提举】虞槃【集弟性方正少与集从吴澂游尝着非非国语时称其有才识诗书春秋皆有论著累官湘乡州判官有巫称神降告灾者州长史皆厚礼之槃讯得巫所为状召至鞫之并其党防以法时服其明】布景范【新都人举进士授芒布路益凉州同知时李颇驴侵掠景范举义兵拒之力战终日矢尽而死】冯文举【什邡人举进士为云南儒学正提举时明氏攻云南文举谓妻马曰我元进士防厚恩今军至有死无二汝光州马中丞子孙其从之乎马氏曰官人既去生亦何益遂皆自缢时人义之】本朝王平【新繁人洪武间以御史迁河南佥事行部孟津宜阳属吏有谋以货挠法者平即以其状闻赐褒奬累官右都御史】杨直【汉州人洪武中由太学生拜监察御史慎持宪度陞河南按察司副使转任交阯卒于官】邓谦【资县人洪武末乡试举人才识过人歴任勤能累官浙江左布政使】邹昱【华阳人洪武中由太学生歴官有能声终湖广右布政使】刘瑞【内江人治中进士歴官浙江按察司副使提督学校较士公明先徳行而后文艺所行条约切于身心仕至南京礼部侍郎】
　　列女张氏女【罗江人母杨寡居亲党有婚防母女偕往其典库雍乙者从行先归死于库提刑张文饶疑杨有私命石泉军劾治考掠终不服女曰母以清洁受害死将讼寃于天言终而絶于是石泉连三日地大震天雨雪勘官李志寜夕坐恍有猿坠前自念杀人者非袁氏乎有门卒忽言张氏佣夫曰袁大执讯之即伏云适盗库金会雍归遂杀之杨乃得免时女死才数日郡牓其居曰孝感坊】师氏【彭州永丰人宋右正言骥之女适范孝纯建炎初还蜀至唐州方城县遇贼孝纯先被害执师氏欲强之许以不死师骂曰我中朝官女岂可受贼辱吾夫已死冝速杀我贼知不可屈遂杀之】陈堂前【汉州雒县人王氏女归同郡陈安节嵗余夫卒仅一子既其夫事亲治家有法舅姑安之子曰新稍长延名儒训入太学年三十卒二孙曰刚曰绂咸笃学有闻又敎育夫防妹以礼嫁遣亲属贫者收飬婚嫁至三四十人乡人尊敬呼曰堂前子孙遵其遗训五世同居乾道中旌其门】
　　仙释杜宇【古蜀主也蜀尝大水宇与居人避水于长平山后鼈灵开峡治水人得陆处宇禅位与之自居西山得道升天】李八百【蜀人初居筠阳之五龙冈歴夏商周年八百嵗又动则行八百里时人因号为李八百或隠山林或居防市又修炼于华林山石室丹成还蜀中周穆王时居金堂山蜀人歴代见之号紫阳真君有女弟亦得仙封妙应真人】老子【姓李名耳楚之苦县人为周柱下史得长生术欲开化西域乃驾青牛之车西度函谷闗以长生术授令尹喜着道徳五千言曰千日之外寻我于蜀中青羊之肆至期果见于大官李氏之家授喜玉册金文赐以文始先生之号】马成子【秦扶风人志欲修道弃家访师遇黄盖童子授以胎元炼气之法乃入蜀之鹤鸣山石洞中复遇异人授以神丹曰气为内丹药为外丹今授子此丹服之当列为髙真矣言讫而去成子遂白日升天】折象【广汉人少好黄老业师事东平先生家世丰财以为多藏必厚亡散千金以赈贫苦或諌之象曰窦子文有言我之施物乃逃祸非避时也智者咸服焉自克亡日尸觧如蛇蜕焉】李常在【蜀中人少治道术百姓累世见之初有二男一女皆已嫁娶乃去二弟子随之后各以青竹杖度其身遣归家置杖卧床径还其家见儿尸在床各泣而埋之百余日有人于郫县逢二子随常在行附书到家各发棺视之惟一青竹杖常在又娶妇前妇子往寻之常在曰吾儿欲来见我法不得见儿见母泣而别去】神和子【姓屈突名无为五代时人张咏尝游京师于封丘门逆旅遇一道士与饮至醉咏曰不知姓名异日何以相识道士曰我神和子也异日见子于成都耳后咏守成都始异其言尝以物色访之弗得后于天庆观院堂壁上画像一道人肖逆旅所见视其题曰神和子咏怅然自失】尚圆【广汉人出家以呪术救物梁武陵王肃纪宫中多鬼恠魅诸防女请圆持咒除之圆入宫安坐告曰尔辈小家鬼何因敢入王宫可聴我一言于是诸鬼合掌住立圆即发咒南无佛陀鬼皆失所在自是乃静武帝闻之大加赏遇】宝崖【涪陵人自防寡言不嬉戱出家为僧以布裹五指烧之曰信佛如此可也人以为有风疾何不治之荅曰身皆空耳四大五枝复何有耶为四众説法词切义要后投火灭身而心不壊】妙虚【绵竹人自防出家投礼鼇山和尚发志游方抵江西谒海禅师得其心印丛林争归之洪武初即欲辞世説偈云防出来何来防防去何去防尽觉圆明生死无根蒂端坐瞑目众皆悲泣妙应开目曰为生胜耶为死胜耶众曰生胜良久曰为汝軰再住三年后如期而化】
</div>
    <div class="pagination">
<a href="明一统志_page32.html">上一页</a><span>...</span><a href="明一统志_page28.html">28</a><a href="明一统志_page29.html">29</a><a href="明一统志_page30.html">30</a><a href="明一统志_page31.html">31</a><a href="明一统志_page32.html">32</a><span class="current-page">33</span><a href="明一统志_page34.html">34</a><a href="明一统志_page35.html">35</a><a href="明一统志_page36.html">36</a><a href="明一统志_page37.html">37</a><a href="明一统志_page38.html">38</a><span>...</span><a href="明一统志_page34.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
