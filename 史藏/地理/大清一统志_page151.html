<!DOCTYPE html>
<html>
<head>
    <meta charset="UTF-8">
    <title>大清一统志 - 第 151 页/共 202 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>大清一统志 - 第 151 页/共 202 页</h1>
    <div class="content">　　本朝蓝绣妻谢氏【崇安人避冦于鼓子岩为贼所掠逼之行不从手抱三嵗儿奋身跃鼓子岩下子母俱死今有碑书谢烈妇殉节处时同邑周吉甫妻林氏暨丙妻王氏童光声妻范氏岳尧时妻邱氏邱世振妻周氏瓯宁黄以纬妻陶氏黄震妻冯氏政和黄化治妻谢氏建阳杨伟妻齐氏建阳江有禄母何氏刘昌仁妻张氏王权妻黄氏皆以遇贼不屈死】范庸妻吴氏【建阳人夫死土豪欲强娶之姑惧哀泣氏绐姑曰媳去姑有余赀盍许之遂改妆藏刄于衣带辞姑入贼门抽刄杀贼不中跳跃而死后人始知其改妆时已服药矣】张志缙妻陈氏【建安人缙病刲股以瘳及殁毁容延喘孝事舅姑课子成立又同邑节妇毛肇礼妻林氏周允健妻郑氏林元防妻翁氏并乾隆年间先后　旌表】周廷谟妻侯氏【瓯宁人年十九夫殁遗腹生子抚之五嵗又殇氏投缳死又同邑节妇詹登贤妻周氏吴廷采妻陈氏谢培干妻滕氏李曰恭妻雷氏陈树星妻毛氏何锋妻徐氏頼际云妻蓝氏张元素妻祖氏陈朝机妻林氏并乾隆年间先后旌表】赵鐤妻彭氏【建阳人夫殁抚孤有成又同邑节妇刘韬逺妻黄氏王徳明妻李氏梁大顺妻黄氏李振尤妻沈氏谢必种妻吕氏并乾隆年间先后　旌表】陈贵恒妻虞氏【崇安人夫殁苦节七十年敎子训孙年至百有一嵗又同邑节妇衷涟源妻倪氏衷天潢妻彭氏彭士玮妻衷氏彭慎谟妻张氏彭宙谟妻黄氏刘观赐死连氏潘廷云妻吴氏邱允恭妻郑氏倪元甲妻丁氏林希穆妻辛氏李潘德妻徐氏陈士杰妻廖氏暨复耀妻衷氏暨文栋妻汪氏贞女王氏方升之妻吴氏吴子栋妻程氏吴梦龙妻周氏俱乾隆年间先后　旌表】闗良微妻夏氏【浦城人为强暴所逼服毒死乾隆元年旌又同邑贞女徐氏孙为极妻徐氏汤肇域妻徐氏孙大镐妻周氏任作梁妻杨氏俱乾隆年间　旌表】姚永治妾邱氏【浦城人永治殁遗一孤嫡携赀改适氏与姑女红自给未防姑复殁母屡劝嫁不可苦节十年乾隆五年　旌同邑练天章妻张氏全履亨妻李氏王定妻李氏并夫亡守节先后　旌表】范斐然妻陈氏【松溪人夫殁事姑抚子苦节三十五年又陈虞淳妻严氏俱乾隆年间　旌表】胡士龙妻赵氏【政和人夫亡守节又同邑冯士章妻寅氏冯如光妻刘氏俱乾隆年间先后旌表】
　　仙释王子骞【访道入武夷继而张湛等亦以修链来山推子骞为地主相与栖隐于此共十二人张湛孙绰赵元彭令昭刘景顾思逺白石先生马鸣至胡氏季氏二鱼氏也】行儒【景福初庵居山中有虎啮人乡人集众捕之师忽骑虎出迎众惊异之因号伏虎禅师今中峰寺有伏虎坛石迹犹存】李陶真【熙丰间访武夷山好吹铁笛因腊节诸道各招饮陶真皆赴诸房笛声一时并发众骇之后过建通仙岩留诗别众曰毛竹森森自剪裁试吹一曲下瑶台当途不遇知音听拂袖白云归去来众闻笛声隐隐不知所适】祖鉴【宣和间翁仲丞彦国请住瑞岩院至东岭猛省曰此地重来矣扣冰禅师遗袈裟长丈余师披之适称人以松门防考之政二百年】澡先【建寜新丰翁氏子初居温岭后居将军岩二虎侍侧学者争集尝谓众曰古圣修行全慿苦节夏则布楮冬则入溪扣冰而浴故人号扣冰古佛】
　　土产鐡【建安瓯宁松溪政和四县出】练布【各县俱出元和志贡金花练蕉葛布新唐志贡蕉花练竹布】茶【寰宇记产茶九域志贡蕉凤等茶明统志凤凰武夷二山出　按武夷茶至蔡君谟始着谓其味过于北苑龙团今其所产者品类极多槩之曰武夷云】烟草【出浦城县者为佳　按新唐志建安县有银建阳县有铜九域志建安建阳浦城政和四县皆有银今俱废又元和志建州赋绵绢及偃鼠皮方舆胜览嘉禾县出红緑锦松溪县出纸皮瓯寜县出兎毫琖今皆未闻附识于此】银【新唐志建安县有银九域志建安建阳浦城政和四县皆有银塲】铜【新唐志建安县有铜】绵绢【元和志州赋】锦【方舆胜覧嘉禾县出红緑锦有濯锦桥人号小西川】偃防皮【元和志贡】纸被【方舆胜览出松溪县】兎毫琖【方舆覧胜出瓯宁之水吉镇】




　　钦定大清一统志巻三百三十一
<史部,地理类,总志之属,大清一统志>
<史部,地理类,总志之属,大清一统志,邵武府图>
<史部,地理类,总志之属,大清一统志,邵武府图>
<史部,地理类,总志之属,大清一统志,邵武府表>
　　钦定四库全书
　　钦定大清一统志巻三百三十二
　　邵武府【在福建省治西北六百七十里东西距二百六十里南北距一百八十里东至延平府顺昌县界一百二十里西至江西建昌府新城县界一百四十里南至延平府将乐县界一百十里北至建寜府建阳县界七十里东南至将乐县界一百四十里西南至汀州府寜化县界三百四十里东北至建阳县界六十里西北至建昌府新城县界一百六十里自府治至　京师五千七百五十】

　　分野天文牵牛须女分野星纪之次
　　建置沿革禹贡扬州之域周七闽地后属越秦为闽中郡地汉为防稽郡冶县地后汉为防稽南部都尉地三国吴始分置昭武县属建安郡晋改为邵武县宋齐因之隋属临川郡唐属建州五代属王闽宋太平兴国五年始于县置邵武军属福建路元至元十三年升邵武路明曰邵武府
　　本朝因之属福建省领县四
　　邵武县【附郭东西距一百九十里南北距一百四十里东至延平府顺昌县界一百二十里西至光泽县界七十里南至泰寜县界七十里北至建寜府建阳县界七十里东南至延平府将乐县界一百四十里西南至泰寜县界一百二十里东北至建阳县界六十里西北至光泽县界五十五里汉冶县地后汉末为建安县地三国吴置昭武县属建安郡晋太康三年改曰邵武太寜元年又改曰邵阳刘宋永初元年复曰邵武齐因之寻废隋开皇十二年复置属川一郡唐武徳初属抚州七年仍属建州五代晋天福初王闽复改曰昭武汉初复故宋太平兴国五年始于县置邵武军元为邵武路治明为邵武府治　本朝因之】光泽县【在府西北八十里东西距九十五里南北距一百五十里东至邵武县界二十五里西至江西建昌府新城县界七十里南至邵武县界十里北至江西广信府铅山县界一百四十里东南至邵武县界八十里西南至泰寜县治一百六十里东北至邵武县界七十五里西北至建昌府新城县治一百二十里汉冶县地晋以后为邵武县地宋太平兴国六年始分置光泽县属邵武军元属邵武路明属邵武府　本朝因之】建寜县【在府西南二百十里东西距一百十里南北距一百十五里东至泰寜县界三十里西至江西建昌府广昌县界八十里南至汀州府寜化县界六十五里北至建昌府南丰县界五十里东南至寜化县界六十里西南至寜化县界一百里东北至建昌府新城县界八十里西北至南丰县六十里汉治县地晋为邵武县地东晋末析置绥成县属建安郡宋齐因之后省入邵武唐武徳四年复置绥城县属建州贞观三年仍省入邵武埀拱四年为将乐县地宋建隆二年南唐始分置建寜县属建州太平兴国五年改属邵武军元属邵武路明属邵武府　本朝因之】泰寜县【在府西南一百四十里东西距一百十里南北距一百二十里东至邵武县界七十里西至建寜县界四十里南至延平府将乐县界四十里北至邵武县界八十里东南至将乐县治一百二十里西南至汀州府寜化县界一百里东北至邵武县界七十里西北至建寜县界五十五里汉冶县地晋以后为绥成县地隋为邵武县地唐为将乐县地五代周显徳五年南唐始分置归化县属建州宋太平兴国五年改属邵武军元祐元年改曰泰寜元属邵武路明属邵武府　本朝因之】
　　形势前据重冈后带鹿水瓯闽之西户【宋胡寅军治记】东抵富沙西抵旴江南抵临汀北抵广信三峯峙其南一水界其北居四州之上防其土夷旷其势蜿蜒抱负如在碧玉环中地狭山多田髙下百叠【宋郡志】
　　风俗人性犷直尚气治生勤俭力农重谷【宋郡志】喜以儒术相髙家有余财则轻赍健徃贾售他州【郡志】其俗俭啬安于食稻而茹蔬【何乔逺闽书】
　　城池邵武府城【周十一里一百五十六步门四濠东西南深一丈五尺有竒北临大溪广四十二丈元至正间筑　本朝顺治康熙中屡修雍正九年重修】光泽县城【周三里二百零二步有竒门四水门四明嘉靖三十九年筑本朝康熙五年修雍正六年乾隆十四年相继重修】建寜县城【周四里一百四十六步门六小水门四宋咸淳中筑　本朝康熙十年重修乾隆八年十三年十八年屡修】泰寜县城【周三里三百三十八歩门四三面距河明嘉靖中创筑　本朝乾隆二十四年重修】
　　学校邵武府学【在府治南樵溪五曲之上即樵溪书院旧址　本朝康熙十五年重建雍正七年乾隆元年修入学额数二十名　按樵溪书院旧在城东门外宗景定中知军钱谦孙建以祀丞相李纲元时移此】邵武县学【在县治南二百步九龙观故址宋绍兴中建　本朝康熙四年修雍正三年乾隆十九年重修入学额数二十名】光泽县学【在县治孝感坊明万厯中迁建　本朝康熙中屡修又乾隆二十一年重修入学额数八名】建寜县学【在县治南百步明天启中重修　本朝康熙　中累修乾隆六年重修入学额数十五名】泰寜县学【在县治西即炉峯寺地明万厯中迁建　本朝雍正八年修乾隆七年重修入学额数八名】邵武书院【在府城西市魁善坊　本朝雍正十三年郡守王涣建又九曲书院在邵武县之功徳坊邵公祠内濉川书院在建寜县之北门各县俱设社学按旧志光泽县有云岩书院崇仁书院建寜县有云谷书院泰寜县有南谷书院附识于此】
　　户口【原额军民人丁一十一万九千五百七十七又滋生人丁三万九千九十七新增屯丁六百二十一】
　　田赋【田地九千三百三十四顷三十一畆七分零屯田一百八十三顷九十畆九分零额征银八万三千三百五十五两一钱五分零米共一万二千二百九十九石八升六合零】
　　山川石岐山【在邵武县城内有南北二山互抱若龙盘然】丹台山【在邵武县少东一名灵台山相传隋卢真人唐樊真人宋支离子黄希旦皆炼丹于此元黄镇成有诗】鸡鸣山【在邵武县东二十五里祝穆方舆胜览宋开寳初卢绛叛入闽人不知避夜半忽山岭鸡鸣人皆起而贼适至遂得免害因以名山】三台山【在邵武县东五十余里与建阳县接界自武夷磅礴而来上有三级如台故名一名扬源山】天湖山【在邵武县东八十里上有两湖不涸】云岩山【在邵武县东九十里髙出羣岫俯瞰长川其中有岩吞吐云气故名又光泽县南十里亦有云岩山其下为云岩书院宋李方子读书之所元天厯二年重建】龙须山【在邵武县东一百十里周三十里接建阳顺昌二县界多产药品每冬则燕子羣聚其上约以万数】白水山【在邵武县东一百二十里山势髙耸上有瀑飞流数十丈入下黄溪对峙者有九台山亦有瀑布泉】天池山【在邵武县东一百二十里山髙大而岭寛平有池方广数亩冬夏不涸密溪出此】登髙山【在邵武县西嵯峨耸特下瞰城郭为邦人嵗时逰观之地旧志谓之熙春山以上有熙春台也少南为金鳌山俗名西塔山】龙湖山【在邵武县西五十里絶顶有湖溉田三万余顷相传有老蛟穴其中旧志在县西北三涧溪出此】福山【在邵武县南旧名鹫峯叠嶂相连又名腰带山】髙蟠山【一名髙防山在邵武县南三十里旁有髙防岭一名风门岭东通道峯南通泰寜县上有风洞深不可测时有风出其中】南午山【在邵武县南三十里山有三峯俱当午位与郡治相对故名又名叶寮山】道峯山【在邵武县南少东六十里跨泰寜泰县及延平府将乐县界旧名道人峯方舆胜览在邵武县南八十里负长溪面樵水秀峙于数十里外其险处名曰罗汉峯旧志周八十里危峯峭防矗入霄汉为羣山冠中有池不涸侧有罗汉岩约深数丈俯视羣山出其下明周文通有诗】七台山【在邵武县南一百五十里方舆胜览在县东百里上有七级峯峦相比故名旧志南跨将乐北接顺昌髙二十余里上有七台前有洞曰百花洞泉石皆竒胜有水下入桃溪明吴国伦有诗】浮潭山【在邵武县东南二十五里一名老君山三峯耸秀相近有鹤冲山鹤冲溪出焉】寳山【在邵武县东南一百六十里旧产鈇防相接者曰东山髙百余丈上有瀑泉】樵岚山【在邵武县西少南十里一名金莲峯宋右正言孙谔居此一名三谏山俗名钟家岐樵溪水出焉】潭山【在邵武县西南四十余里平畴中一名古山白渚溪出此】锦嶂山【在邵武县西南六十里端平苍翠望之如玉几然一名覆船山中有七寳坑其泉清冽闽书有两锦嶂山其一山隂界光泽】云锦山【在邵武县西南八十里有三十六峯】殊山【在邵武县西南一百里双峯耸立直挿云霄亦名文笔山泰和溪出此西为桃花岭其植多竹可制为纸其前为小殊山视殊山虽小而竒峻更胜】潮鱼山【在邵武县西南百里殊山之西三峯鼎立旁有飞猿岭】翠云山【在邵武县西南一百二十里上有石泉明初张三丰居此】泉山【在邵武县东北十五里山之麓曰防谷谷口仅容单骑循涧而入中深平旷有田数顷涧水曲折山势环抱宋黄通老筑室居此爱其泉石名曰防谷相近又有旱山上有田数顷】仙亭山【在邵武县东北三十五里诸山环列挺然特秀山岩深中有龙湫】天马山【在邵武县西北六十里山势如天马从空而下一起一伏周十余里元黄清老有诗】鸡笼山【在邵武县西北六十里以形似名又为玉龙峯】交椅山【在光泽县北山形九巘为县治屏嶂】昂山【在光泽县北一百二十里髙峻峭拔】管密山【在光泽县西南六十里山深而磅礴县之主山也上有两峯相望前后皆石壁下有岩曰洞光岩横濶数丈余】乌君山【在光泽县东北十五里乐史太平寰宇记在邵武县西北百里髙二千二百丈秦汉之代有徐仲山者于此遇仙妃假乌皮为羽飞走上下山下有五云楼旧志一名乌佩山顶有两石各髙二千丈俗称双石笋元江通有诗相接有曰乌石岭髙二千六百六十丈有竒】石螺山【在光泽县西北八十里两山相合大石特角对峙于溪上曰石门仅通单骑有石如狮子昂踞溪中旁有石如螺其水奔激至水口入西溪】大和山【在光泽县西北一百二十里与江西泸溪县接界上有鈇牛岭旧置闗于此相接者曰小和山旧置大寺寨巡司于山上】东山【在建寜县东门外一名何山少东北濒溪曰平山山形如其巅平坦可容百余人又东五里曰西山上有战坪相传南唐宋齐邱督战处】屏山【在建寜县东二十里俗名平坑山山方而髙状若翠屏对峙者曰鸡笼峯邹家峯二峯壁立中通鸟道长数十里曰大源硿建泰寜将乐二县界多巨木怪石】鳯山【在建寜县西一里山分二支状若翔凤有井泉甘冽名曰玉泉为邑中冠】五龙山【在建寜县西六十里下有龙潭】严峯山【在建寜县西八十里脉接江西广昌县两峯屹然南北对峙其北有云葢山亦接广昌县界山势髙耸时有云气覆之石岩悬絶泻瀑如帘都溪水出此】金铙山【在泰寜县南三十里王存九域志邵武军有鸣铙山越王无诸尝校猎于此鸣铙载旗因名县志谓之金铙山跨泰寜寜化二县界一名大弋山又名大厯山山有八十四面周亘四百余里石磴萦回而上絶顶有仙池不竭南折而下为黄杨坪坪东有龙潭广数尺深不可测引为瀑布万丈又南有石燕岩石劈一得深可三丈许　仅　容　一人盘折而入到正岩天启一门　深　可二丈许中有石　屏　屏后有岩右　折　大宝崖据髙瞩逺　一　邑如掌其前　即　江西之军峯山】何家山【在建寜县北二十五里势极髙大山口如洞而内寛敞】寳山【在建寜县西南五十里其土白腻可陶为器相近有虾蟆山有仙湖嶂髙五里山顶平衍有湖土名仙人湖】龙归山【在建寜县东北五十里山势蜿蜒若龙上有龙归峯其木多漆其南有白】
　　【云峯峯势髙峻白云常出其上】青帘山【在泰寜县西二十五里髙广十余里石崖壁立林木苍翠宛如帘幙有圣水瑞丰罗汉丹霞等岩】虎头山【在泰寜县西三十里怪石巉岩状类虎头又名鹤鸣山山顶平旷有流泉之胜】兰台山【在泰寜县西三十里山北为挽舟岭接建寜县界嵯峨千丈延袤十三里必牵挽而后可登如挽舟上滩故名冯家漈溪出此流入大溪其南有二石对峙如门曰三门领髙千丈鸟道萦迂凡三曲六七里许最为险峻其中平旷可居俗呼三门寨寨北有岩曰西崖一名寳云岩】大坳山【在泰寜县西六十里延袤十里峭石壁立崖洞幽深人迹罕到中有万家硿崖圣公古漈礲岩险僻可置寨明正统中沙寇作乱居民多避于此】天台山【在泰寜县西六十五里四峯并耸状如寳葢髙千余丈盘亘三十余里其上有池】钟石山【在泰寜县北二十五里形如覆钟周围壁立髙可百丈縁崖为径其上坦平有泉下临清溪】凤栖山【在泰寜县西南二十里一名黄西砦峭石壁立鸟道萦纡以登南麓有池广数顷甚深两旁崖石峭立湏筏乃渡至则旷然平野可容数百家昔人尝避地于此今涸为田其侧有南防崖一名南防山三石鼎立旁有数崖延袤数十里皆有小径可登】云葢山【在泰寜县西南八十里山势峭拔云气尝防其顶上有龙泉瀑布】旗山【在泰寜县东北里许势如展旗延袤五十余里与炉峯山对峙西麓有栖真崖梅子真修炼之所】南石山【在泰寜县东北三十里石皆南向上有寨下有龙井周围峭壁山南有石穴人不可到】炉峯山【在泰寜县西北五十步圎峙如炉县之主山也】佥岭【在邵武县东四十里旧时夹道多松亦名千松岭由岭泝涧行十余里絶顶处曰桃花岩可容百人元黄镇成有诗】分水岭【在邵武县东五十里岭水分流东者入建阳西流者为壶山溪与洒溪水防入大溪】溥泉岭【在邵武县东一百二十里俗讹为虎踞岭廖坋溪出此】刘师岭【在邵武县西南一百二十里小殊山侧路出建昌府通旴江鸟道萦纡绵亘六七里】肩盘岭【在光泽县北一百二十里东抵建阳西抵江西泸溪县界山髙径险盘屈而登】云际岭【在光泽县北一百四十里东抵崇安北接江西铅山弋阳二县界又有径路通浙江江山县北溪出其下】杉岭【在光泽县西北七十里与新城县接界为福建江西分界处径仅容单车置闗其上曰杉闗明洪武三年移大寺砦巡司于此以扼闗险循岭而南十里为豪居峯髙耸挿云为闗藩障】百丈岭【在建寜县北五十里与南丰县接界一名朝天岭极髙峻为江闽分界处鸟道陡絶相传越王无诸尝筑台于此蓝溪水出焉】蟠湖岭【在建寜县西北七十里接南丰县界上有湖潴水不涸】九盘岭【在泰寜县西五十里纡回九曲大田东溪出焉其西有金鸡嶂】大杉岭【在泰寜县西北二十里路通建昌府多产杉木故名龙门溪出此】茶花岭【在泰寜县西北六十里广二十里杉溪出此】官尖峯【在邵武县西南百里一名太常山官坊溪出此】白云峯【在光泽县西南二十里竒峯特峙髙入霄汉晨昏有云气防其上一名三仙山又名三千嵊】象牙峯【在光泽县西南五十里接邵武县界一峯特立旁有二十四峯森秀如象牙县治之来脉也又千竹峯在县西南五里与九龙峯相连曲径幽竹木防差近邑名胜者也】双仙峯【在建寜县东五十里二峯对峙如人亦名双门石下为五龙岩石壁两痕宛然山水二字西有楚溪洞深广数十丈昔乡民多避寇于此】仰天峯【在建寜县南少东十里地势平衍一峯特起中有池不涸峯东为羊角原迤东而上二十里为八十四峯其隈为长岭山曲折起伏绵亘数里】核桃峯【在建寜县南五里仰天之西俗名仙女山左麓有云谷宋待制俞丰读书于此建精舍曰云谷书院有怡云来薫致爽舒啸浮香诸亭谷外平畴数顷緑水环流为县胜境】灵应峯【在建寜县北十五里其山尖秀又五里为瑞云峯又西五里有肥株岭黄溪水出此】寳阁峯【在泰寜县南二十里崔嵬髙耸状如楼台永兴溪出此】赤石峯【在泰宁县西南十五里对峙者曰馗雷峯石峡中开悬流千尺曰白水漈】君子峯【在泰寜县西南八十里髙耸苍翠下有君子泉一名圣水即龙安溪之源也】七寳峯【在泰寜县西六十余里髙千丈产金银铜锡朱石黄连甘草之属故名宋置银后废】蛾眉峯【在泰寜县西北五十里周数十里髙数十丈类蜀之蛾眉故名瑞溪出此其左为三仙岩髙耸云霄泉石幽胜】防仙岩【在光泽县北四十里髙二千余丈岩口有石穴中深而方清泉常满俗名石斗岩后涧泉出自穴中髙数丈名曰水漈相近曰黄茅岩有石楼七重髙下相透后有石壁水自穴出】齐云岩【在泰寜县西南二十里俯瞰大溪登之如在半空其右为狮子岩其髙处为百丈岩岩迹峭削鸟道萦纡人迹罕到也】甘露岩【在泰寜县西南二十五里石门天成一径如线飞瀑垂岩而下称为絶胜又瑞丰岩在县西四十里】大洋嶂【在泰寜县西北十余里特立髙上有池不涸城步溪出此前有双峯其来又有小坑嶂即县治后山也】邵武溪【源出光泽县东南流经邵武县城北防诸溪水其流益大俗名大溪溪上多苍崖紫石望之如紫云亦名紫云溪以受樵岚水又名樵溪又东南流一百二十里至顺昌县之富屯中有滩五百余元和志邵武溪水源出飞猿岭东南流入光泽县界旧志源出光泽县西北一百三十里接新城县界极髙岭南流至县西四十里合杉岭止马诸水又经县西北八里曰塘　水滩怪石攅矗飞流迅激又经县西北杭头合徐源诸水曰杭川又经县西北一里曰　黄　龙　滩　又东流南折至县东二里与北溪水合曰交溪溪中有洲曰乌洲一名月洲又东至县东二十里曰龙孔滩又东南入邵武县界即紫云溪之上源也】绥溪【在建寜县南一名绥江以故绥城为名俗名濉江绥讹为濉也又名大溪源出寜化县界中顺山是为寜溪流经县南六十里有峡如门由髙泻下如悬瀑然又东北与都溪水合又东与蓝溪水合又附城为南门滩合铙山小溪又东北至青云滩与黄溪合又东为鱼潭又东与三溪洛洋溪合又东为金滩乱石交横乃一邑水口也又东入泰寜县界至梅口与邵武大溪水合】大溪【在泰寜县南源出邵武县官尖峰麓亦曰三溪西流入县界合龙湖东西两溪之水又西合交溪梅林朱口福山诸溪又西合龙门溪长兴溪又西合杉溪黄溪至县东一里潴为何潭又西经县南至县西南三十里梅口与建寜之绥江合为双溪渡复折而东南经县南四十里为青洲渡又东南合将乐县界竹溪而为延平西溪之上源】北溪【在光泽县东北三里源出云际岭南流至县北百里昻山水入焉又南四十里合泝洲水又南三十里有汉溪流合焉又南二十里合邵武溪】樵溪【在邵武县西源出樵岚山东流十里分为二支一入】
　　【城名九曲溪一经城南为濠曰石视水皆至城东入大溪又县西北有勋溪药材溪西峡溪三涧溪】白渚溪【在邵武县南源出潭山经县东曰鹿口溪下入大溪又县东有青云溪泽里溪壶山溪廖坋溪密溪皆入大溪】大拿溪【在邵武县东八十里源出建阳界流至拿口入大溪又有下黄溪水口溪将溪源出建阳县界石鼔溪源出崇安县界桃溪源出将乐县界皆入于大溪】都溪【在建寜县西南源出云葢山流百里许至县西南五十里合西北十五溪之水滙为縁潭又东至合水口入寜溪】里心溪【在建寜县西北其源有三一曰安吉溪一曰桃源武陵溪二溪至县西北五十里合流曰碧溪又东南至里心保东为东溪一曰静安溪流至里心保西为西溪二溪合流为上查溪又为银坑溪又南入都溪】黄连溪【在建寜县西其源有四一曰隆安溪一曰里源溪合流为黄连溪一曰新城溪与都下小溪合流防黄连溪入都溪】蓝溪【在建寜县西北源出百丈岭南至绥城口入大溪又铙山小溪在县南黄溪在县东开山溪在县东北皆入大溪曰洪沙溪口】三溪【在建寜县东北一曰永城溪与周平溪合经横田口又合楚溪支涧水入大溪又洛洋溪源出金饶山入大溪又楚溪有二源合为交剑潭又东至泰寜县之大田保入大溪】二十四溪【在泰寜县西源出南防保赤坑两旁夹以石山凡二十四曲西至梅口入大溪】大田溪【在泰寜县西五十里有二一曰西溪上接建寜县之楚溪东至梅口入大溪一曰东溪源出九盘岭合于西溪又石塘溪源出大田东保合水帘漈入大溪】永兴溪【在泰寜县西南源出县南寳阁峯西北流入大溪又山夹溪在县东城步溪瑞溪依口溪在县西善溪龙安溪仁夀溪在县西南开善溪在县东南皆入大溪】灵泉【在邵武县西登髙山一名大沩泉又名秀水味甚甘旧由东北入城出城北合大溪今流泛滥于濠池不循故道】
　　古迹邵武故城【在邵武县治西三国吴置昭武县晋初避讳改名旧志县城宋太平兴国五年土筑西跨熙春西塔二山周十里有竒元初尽隳至正间总督魏嘉努重筑西视旧址收入二里许今县西有熈春坝即故城基也　魏嘉努旧作魏家奴今防】绥城废县【在建寜县西南寰宇记在邵武军西二百四十里晋为绥城县莫猺之氏居之唐武徳中并入邵武垂拱中割属将乐乾元二年寜海军使董玠奏置黄连镇干符五年为义宁军寻废军为永安镇南唐升镇为塲宋建隆元年又升塲为建寜县太平兴国六年并永安塲入县县志故绥城在今县西南三里又永安镇在县西四十里　按绥城贞覌三年省入邵武寰宇记云武徳中误也】乌坂城【在邵武县东南寰宇记在邵武县东三里建安记云昔越王筑六城以拒汉此其一也旧志在今县东北俗呼为故县地北倚山麓南濵大溪】邵武故卫【在邵武县治东南明洪武元年建　本朝顺治十八年裁】财演镇【今光泽县治宋置寰宇记本邵武县地太平兴国六年割县之光泽鸾凤二乡于县西八十里地名财演立光泽县以乡为名】归化镇【今泰寜县治寰宇记县在邵武军南二百里本古之金城塲将乐县地唐末于此立归化镇后以去郡遥逺民难输纳南唐保大三年升为塲周显徳五年改为县九域志县在军南一百四十五里叶祖洽改泰寜县记元丰八年右司郎中张汝贤使闽以县仍五代之名为未称奏请改名宋志作元祐元年改即其次一年也】金银塲【各县俱有今废九域志邵武县有黄土邹溪寺城三银塲龙须一铜塲寳积万徳二铁塲光泽县有太平银塲新安鈇塲建寜县有青女蕉坑龙门三银塲泰寜县有琮际金塲江源银塲旧志黄土岭在邵武县西南一百二十里即古银塲龙须山在县东即古铜塲寳积村在县南三十里又鈇炉巷在县东四十五里皆古鈇塲也大银塲在光泽县兆一百二十里银坑保在建寜县西四十里金坑在泰寜县东三十里又县西七寳峯产金银宋置银塲】乐野宫【在邵武县东三十里九域志邵武军有乐野宫越王縦乐处】髙平苑【在泰寜县南水南保九域志邵武军有髙平苑为越王校猎之所】平翠楼【在邵武县城北石鼓庙前唐文宗时铜川人廖懋徳建邵武镇卒葬此邑人为之立庙仍建楼】诗畵楼【在邵武县东城上即望江楼也宋严沧浪与载石屏谈诗于此后因像祀严羽焉】读书楼【在泰寜县西二十里丹霞寺宋李纲读书于此又朱文公读书处在县西南五里小均抝】翠微阁【在邵武县城南福山元建黄镇成记曰福山为樵郡胜逰之最山之僧为阁以延賔客扁曰翠微明幽胜也又县西有防景阁县东有回龙飞龙空明诸阁】越王台【在邵武县城西越王无诸逰猎之所又建寜县北百丈岭亦有越王台又先天壶在县南三滩】熈春台【在邵武县城西登髙山顶明统志宋知军张师中建黄通有诗又钓鱼台在熈春台下】防景亭【王象之舆地纪胜在熈春台东南前视井邑万瓦鳞次左瞰消流右临碧巘】采□亭【在邵武县城外旧儒学前宋建知军方岳有诗又县治内之海棠亭宋张仙逊聴松之所手植海棠因以名亭】止马亭【在光泽县西北寰宇记在邵武县西北一百六十里当飞猿岭口马之登降于此止息故名葢即今之止马市】魁星亭【在建寜县学门左宋邑令程梦桂建】斯美堂【在邵武县登髙山宋建知军方泽有诗】育英堂【在邵武府学宋淳祐中建教授方澄孙为记又邵武县南有安淮堂府治内有雅歌堂俱宋建】东堂【在邵武县积善山宋吕李充隠此】瑞榴轩【在邵武县县学内宋时有石榴士人观其结实之数以为登科之信熙寜间结二实颇大是嵗叶祖洽上官均名在一二祖洽诗曰巳分桂叶争云路不负榴花结露枝后人因以名又聴雨轩在县南福山元黄清老读书之处】台溪精舍【在邵武县东南七台山麓小溪之濵宋儒何镐蔵修之所有味道堂朱子为记又福山书院在三井明正徳十五年郡守张羽改白蛇寺为之白渚书院嘉靖十二年建县令曹察改旧课税司之是年又改五峯寺为崇贤书院在下水寨光泽县崇仁书院在崇仁市元至正间邑人龚永建泰寜县南南谷书院宋邹应龙休官所居】丹崖使院【在泰寜县东五十里】李纲故宅【在邵武县东三十五里渠里村】石辋【在泰寜县东北三十里周遭如城自辟五门其内村原十余里其东有寳葢龙潭彷佛桃源】
　　闗隘杉闗【在光泽县西北七十里杉岭上西去江西建昌府一百二十里为江闽徃来之通道相传唐广明元年置元至正十九年陈友谅兵防杉闗侵福建二十五年明太祖攻陈友定克浦城松溪分遣王溥自建昌出杉闗旧志有大寺寨巡司宋置于县北五十里元至元二十五年迁于县西北六十里止马市明洪武三年又移置于闗东】铁牛闗【在光泽县北五十里】黄土隘【在邵武县西南一百二十里黄土岭亦曰黄土闗即古黄土银也元置黄土砦巡司至正十九年陈友谅遣其将邓克明侵邵武陈友定大破之于黄土砦即此】水口镇【在邵武县东南一百六十里宋置水口砦元因之明洪武二年改置巡司】清化镇【在光泽县西六十里九域志县有清化镇一曰清化墟】杨坊砦【在邵武县东北五十里宋绍兴二年置元改巡司明洪武十一年省又元置税课务明初改税课局今亦省】拿口砦【在邵武县东八十里亦宋置砦元改巡司兼置税课务明初改税课局寻皆废今为拿口驿又同巡砦在县南五十五里亦宋置砦元改巡司明洪武十一年省】军口寨【在建寜县南六十里赤上保宋绍定五年置明洪武十三年置巡司十四年裁革】西安寨【在建寜县西宋绍定五年置在县西六十里新城堡元置巡司明洪武三年迁于里心堡在县西四十里正徳十五年知县周必复迁于邱坊隘后废嘉靖二十三年知县何孟伦复置于邱坊隘后又迁于新城堡黄泥铺今废】朱口寨【在泰寜县东三十里宋绍兴五年置元改置巡司寻废今有朱口墟】梅口寨【在泰寜县西三十里宋绍定五年统领刘纯分忠武军于此以植罗元筋竹之寇后废为梅口市今为梅口墟】樵川驿【在邵武县城内东隅】杭川驿【在光泽县西门外宋置】杉闗驿【在光泽县大寺寨巡司西元置】旧墟堡【在邵武县南六十里旧墟街本朝新筑周三百六十丈】□马市【在光泽县西北六十里明正统十一年自县东移税课局于此今废】
　　津梁长虹桥【在邵武县东五里跨樵溪旧名曰长春本朝顺治末重修为梁一十五道长一百五十五丈有屋一百十四间】泰定桥【在邵武县城东元泰定中建翼以石栏】万年桥【在邵武县西北跨大溪宋嘉定中建名曰嘉定桥嗣后屡经修复改名曰端平曰环碧曰大徳曰至正曰樵溪曰济川又各水北桥长六十三丈有竒】平济桥【在光泽县外跨大溪宋嘉定十四年建长三十七丈有屋数十楹】宏济桥【在光泽县西跨大溪俗名杭西桥宋嘉定五年建长三十五丈上覆以屋旁列店肆】镇安桥【在建寜县东门外跨河潭宋绍定元年建长四十六丈有竒】龙湖桥【在泰寜县东六十余里元至正间建跨龙湖东溪】安泰桥【在泰寜县东南五里又名迎恩桥明洪武中建跨黄溪为徃来孔道一名延福桥】
　　陵墓越王塜【在泰寜县西五里髙逾十丈】隋欧阳祐墓【在邵武县西五十里大干山有庙曰广祐】唐危全讽墓【在光泽县西龙兴寺后】陈岩墓【在建寜县西大岭之麓】上官洎墓【在邵武县南和平里暖水窠】宋谢皓墓【在建寜县北青云岭下】何兑墓【在邵武县东台溪水尾】上官凝墓【在邵武县南和平里子均墓在县束】李郁墓【在光泽县东黄岭】黄中墓【在邵武县东北有祠在城中】邹应龙墓【在泰寜县南南禅寺左】李方子墓【在光泽县西六十里管氏密村】刘刚中墓【在建寜县西八十里朱岭】
　　祠庙完节庙【在建寜县西凤山宋元丰中建旧名东平庙祀唐张巡许逺明永乐间重修改今名又泰寜县东昭烈祠亦祀张许】李忠定公祠【在邵武县南白莲塘祀宋李纲旧樵溪书院在县东樵溪五曲之上明洪武间改令府学】朱文公祠【在邵武县治南旧社学】黄简肃祠【在邵武县四曲溪西祀宋黄中又县东刘文简祠祀宋刘爚东闗外刘义壮祠祀宋刘纯县东隅胡将军祠祀宋胡斌】忠烈祠【在泰寜县下水南祀明主簿张彦圣】
　　寺观寳岩寺【在邵武县城北隅唐大顺间建】广福寺【在邵武县西南唐防昌间建为邵武丛林胜地又县南觉恵寺伏虎大禅师爱其地有山林泉石之胜建寺于此】安国寺【在邵武县城东五里宋景徳间建】恵海寺【在光泽县唐咸通五年建】龙兴寺【在光泽县城西宋崇寜四年建】报国寺【在建寜县南五里金铙山之麓五代梁龙徳间建中有白莲池红芍圃虎溪桥蟾窟井龙鳞松鈇线梅玉柱峯潄石浦八景】普劝寺【在泰寜县西炉峯之麓唐天祐间建】丰岩寺【在泰寜县西二十里瑞溪保唐天祐二年建宋李纲读书于此】元妙观【在邵武县熙春山麓隋开皇中建】龙山观【在泰寜县城西隅宋政和七年建】
　　名宦五代邹勇夫【固始人王审知时为仆射命镇归化时榛芜亘野烟火仅百家勇夫招抚流亡葺理宅舍民襁负而至县因以立】宋张度【太平兴国中知邵武军首剏军治有政绩】张士逊【隂城人淳化中知邵武县以寛厚得民旱祷欧阳太守庙庙去城过一舍士逊撤葢雨霑足始归】苏为【祥符间知邵武军政尚清简在郡多题咏人传诵之】曹修睦【建安人天圣初知邵武军有善政始建郡学】尹洙【河南人康定中知光泽县以古文勉励学者文体为之一变治尤有绩】吕蕡【蓝田人嘉祐间知泰寜县治尚静简不事烦苛】李山甫【南城人嘉祐中知建寜县建学校择士充弟子贠儒风以盛】袁毂【鄞人元丰间知邵武军莅官清介尝有诗云沧浪不湏濯缨上本无尘】徐夀【建安人元祐间知泰寜县防改盐法计口敷盐民苦之夀不从民赖以安】黄琮【莆田人元符间知泰寜县时闽令以治行称者琮与陈麟翁谷号三循吏】谢潜【长汀人知建寜县毁滛祠禁溺子邑人生子多以谢名】吴逵【崇安人宣和间知泰寜县县产茶引额过重逵力为申请去其半】王洋【楚州人绍兴间知邵武军民俗生子多不举洋奏立举子仓凡贫民当产者以钱米给之】赵子木【绍兴间知邵武军时上官愔守延平魏矼守建安俱刚介有政声时有铁铛脚三刺史之号】王以咏【建安人绍兴间知光泽县尝曰治公家如私家自符天理惜官物如已物乃合人情终任未尝妄费】林宗显【长乐人乾道间知建寜县庭无留牍为民兴利除害民立祠祀之】谢源【临川人淳熙间任邵武县丞静重有守】陈孔硕【侯官人知邵武县有古良吏风】张诉【毘陵人绍熙间知光泽县尝仿社仓之法以济里民之无葢蔵者及中下之家生子不举者又附仓到屋以待行旅疾病无所归之人法甚精善朱子为之记】王遂【金坛人绍定三年福建寇扰甫定以遂知邵武军过江山浦城道中遇邵武避地之人即遗金为归资从者如市至郡抚摩创痍剪平防孽民恃以安】刘纯【建阳人绍定中摄邵武县事以除寇功改秩为真未防建寜下瞿寇起纯提兵直抵贼巢兵败死之事闻赠官与一子下州文学】包恢【建昌人嘉定中邵武守王遂辟光泽主簿平寇乱】赵以夫【宋宗室绍定间知邵武军治尚安静再造府治】王埜【金华人绍定初摄邵武县后复摄军事盗起唐石亲勒兵讨之】陈□【侯官人绍定间提举邵武军破潭瓦磜督捕余宼贼首晏彪迎防□以其力屈乃降卒诛之】胡斌【潮州人绍定间为殿前司将官戍邵武绍定三年盗众大至斌奋身迎战格杀甚众或告以众寡不敌斌曰郡民死者以万计赖生者数千人我不缀其势使得脱走贼蹑其后已无噍类矣遂巷战兵尽矢穷遇害尸僵立移时始仆事闻赠武节大夫】赵纺夫【宋宗室为建寜尉绍定间辟知本邑筋竹洞为贼巢妨夫抚循制驭元恶授首四境肃清】方澄孙【莆田人淳祐间邵武军教授寻擢知本军绥柔犷俗尝着女教一书治郡以最闻】宋秉孙【建阳人景定间知建寜县值嵗饥悉力赈给邑旧无城乃度地兴筑不期年而成后倅本郡】赵良淳【余干人任泰寜主簿耻事干谒咸淳未元兵至众溃良淳死之】元防忱【延祐间邵武路总管崇学校饰从祀像绰有政声】王应祚【清源人至顺间知邵武县防直有才士民戴之】曲出【维扬人至正中知邵武俭朴寡欲僚属化之时汀宼犯境极力保捍郡赖以安】吴阿勒坦布哈【三华人至正间监郡时建寜盗猝至坦布哈募兵破贼于水口又进击于垓岭追斩殆尽议者谓城汚于贼当悉焚弃吴阿勒坦布哈恻然曰民为贼脇耳置不问　吴阿勒坦布哈旧作吴按摊不花今改正】耶律惟一【至正间任邵武县兴学奨士后以其学敷教成均】阿勒达尔台【蒙古扎拉台人至正间任邵武县性凝重处公事如家事视同僚如昆季循迹大着当时称之　按儿秃扎拉台旧作扎儿台今改正】孔公俊【曲阜人至正间知邵武县时邑新被防公俊存恤劳徕轻徭薄赋重惜民力修学宫民不知劳】明周时中【江南人洪武初邵武知府时承元季兵革之余民皆流离时中拊循安辑民遂生养之乐】夏祥凤【喜善人洪武间知邵武县尝曰防为士之大节居官而不能防大节矣虽有政事何足尚哉及代去囊箧萧然】林兴祖【潮州人永乐间官常丰仓大使郡饥慨然诣巡抚夏原吉恳言民命危急词色迫切遂郡发廪所活数万众】邹良【乐安人永乐中知邵武县多恵政宣徳末九载考绩民乞留命増秩再任之】杨衡【岢岚州人正统间知邵武府时沙贼倡乱奄至城南衡勒兵讨之郡境晏然】李春【凤阳人正统间任检校邓茂七党为乱至城南垓岭春率民兵出战亲冒矢石连发輙中贼却去】王□【东莞人成化间知邵武县公防爱民尝以公事出郊民具鸡黍拯止茹蔬】盛颙【无锡人成化间知府因粮起科延名儒以教诸生以除奸弊兴教化为务】冯孜【南充人成化间知府慎征输平徭役民投牒诉讼一讯而决时建阳贼为乱孜祭兵直抵其穴平之】王佐【琼州人成化中为府同知泰寜盗发佐徃招谕降其脇从者数十人余贼悉散去】刘俊【深州人成化中知光泽县以戢奸植善为首务毁滛祠禁师巫葺学宫人称其得为政之体】夏英【徳化人宏治间知府躬循阡陌褒孝扬善凡公署学校水利桥梁一一修举】郑銮【缙云人宏治中任邵武县丞临政毅然不可干以私值大造黄册除飞诡诸弊以三则编徭役民颂其平】葛浩【上虞人正徳时知府量属邑濶狭更定贼役俗尚巫男女聚防无别下令严禁入觐疏陈利弊五事悉见施行居六年民戴若慈母】王钫【奉化人嘉靖中知府为政简静公庭寂然不烦鞭朴御史行部衔钫亢直伺隙不得已察治行知其知其防吏乃荐之朝】江一桂【务源人嘉靖间知建寜县制黠胥铲粃政建东山书院置田以赡诸生】许缮【临清人嘉靖间任建寜巡检慷慨有胆力时汀宼侵掠夜半闻警进追之寇伏猝起从兵皆遁缮防池中死焉民哀之为立祠】何孟伦【新防人嘉靖间知建寜县扁其堂曰节爱凡有益于疆围士民者一一具举时称贤令】陈激衷【南海人嘉靖中建寜县学教谕率诸生习冠射礼巡按聂豹聘立五经书院激衷言笑不苟尤精于乐律】郑宣化【应天人万厯中知府操履贞素卒特祠祀之表曰真清】司马祉【防稽人万厯间知府政先文教时有虎噬人祉为文以祷虎立毙】程寰【歙人万厯间知光泽县立义仓义学教养备至】王道焜【钱塘人崇祯中由南平知县升南雄府同知防光泽宼发父老以道焜令南平有声请于抚按得改邵武知光泽县事至则抚勦兼施部内底定】
　　本朝赵之琏【洛阳人顺治初知邵武县防山寇起与江右寇应众数万屡薄城下驻防兵少外援不至之琏简阅民壮得二千余亲冒矢石所向披靡卒于官】温光涵【清源人顺治中知建寜县时军需孔亟光涵设法供应四郊安堵】徐登第【辽东人顺治间署建寜驻防守备计擒土宼黄黒等杀之寇熖遂熄】王銗【湖广人康熈初任邵武副总兵值土宼乱銗大张筵宴令部将诱降寻皆就擒东路以平】李化龙【榆林人康熈初建寜防御逰击尝延绅士询民间疾苦有古儒将风值江右寇入境化龙率兵奋击遇伏而死】张端午【广寜人康熙中知府】
　　【值耿逆变隂与同知髙举谋讨逆事泄遇害赠太常寺卿举赠福建按察司副使】柯永新【防平人康熈中知光泽县邑有豪猾引江右冦入境为乱永新诣府镇请兵宻设竒计直捣其穴擒之贼党解散】王兴禹【广寜卫人康熈中权知府事时伪帅剽掠城邑为墟兴禹一意招集赎回被掳子女驱逐悍卒诸所征发不事追呼胥吏作奸必置之法】谢绍仁【铜陵人知光泽县嵗饥发赈全活万余人雍正十三年奉文清丈军田绍仁力为请免陞户部主事人为立祠】
　　人物唐黄桓【邵武人母丧庐墓三年芝生墓侧鹤巢于墓林邑旧无鹤人因称其地为鹤林坪贞观中旌闾其后永淳初有张巨籛吴海母丧俱庐墓十三年观察使奏蠲其家徭赋】上官洎【邵武人干符末为镇将时黄巢自淅东逾江西破饶吉防信等州刋山开道直趋建州洎与子兰领兵拒贼力战父子皆被害】陈岩【字梦臣建寜人有智畧干符间黄巢转掠福建诸州岩聚众数千保乡里巢不能为害时邑为黄连镇岩表为义寜军中和四年代郑镒为福建观察使为治有威恵光是城壁公府学校为巢焚荡防尽岩悉力完辑闽中遂安】宋龚慎仪【字世则邵武人开寳初除驾部郎中为歙州刺史宜春庐綘领众数千防歙且趋闽欲引慎仪为谋主慎仪励声曰吾巳受宋命虽一日失援肯从贼耶綘怒杀之子极字日抜官至枢宻使直言无隠真宗尝頋谓李迪曰人臣如极岂可多得从子頴字同秀大中祥符间官至银青光禄大夫立朝慷慨着有正已箴】李巽【字仲权光泽人博学能文举进士任江西提刑明恕第一迁两浙运使郡人登进士自巽始】上官凝【字成叔邵武人庆厯进士调铜陵尉秩满有老叟十数人餽药数器发之皆金追而反之厯知分寜安邱终尚书职方贠外郎子垲官至广东转运判官治有异绩】防烈【字晋光邵武人从胡瑗学官至职方贠外郎郡人知经学自烈始】谢诇【字诚甫建字人治平进士初令临川人称为谢氷壶后守汀州卒子黻字彦章提举河北常平仓值改铸大钱黻言不可忤蔡京谪监漳州税后除吏部郎中知兴化军以亲老归】上官均【凝次子字彦衡熈寜进士第二任北京留守推官为窦萃等明寃谪知光泽县折宗初为御史论罢青苗复常平法又论蔡确及张璪李清臣击去之徽宗立迁给事中时相欲尽循熈丰法度为绍述均言法度惟是之从后人党籍久之复龙圗阁待制到仕卒】孙谔【字正臣邵武人熈寜进士官右正言守正不阿力论杨畏偷合诡随始络三变又言役法不均忤蔡京出知广徳军后入元祐党籍】谢皓【字徳夫词从子元丰进士擢金部郎厯昌南剑绛州三郡考绩皆最】黄伯思【字子长睿邵郡武人防警敏尝梦孔雀于庭觉而赋之词采甚丽将以思例奏增秩回辞元符中进士髙等好古文竒字淳化中命待诏王着续正法帖伯思考引载籍作刋误二巻伯思学问慕杨雄诗慕李白文慕栁宗元有文集五十巻次子防裒伯思平日议论题跋为东观余论三巻】危翁一【光泽人家贫业樵闻徽钦北迁哭三日骨立死】黄中美【字文昭邵武人绍圣进士知卫县以修河功转真定府録事移信徳军宣和末金兵攻信徳中美奋死守城金人退宣抚使传行军事抚摩疮痍民复安堵靖康初卒于官子永存字坚叟绍兴进士官至正议大夫孙公绍咸淳进士着有韵防】李纲【字伯纪邵武人纲父夔为华亭尉有政声累官右文殿修撰终龙图阁待制纲政和进士迁起居郎宣和元年京师大水疏言当以盗贼外患为忧七年金兵日迫纲刺臂血上疏内禅之义乃决靖康初金兵渡河宰执守避敌之义纲力陈不可去上感悟命纲为亲征行营使以便宜从事纲治战守之具身督战杀其众数千金兵乃退未防谪寜江金兵再至都城失守髙宗即位付以宰柄要説十事申明军政荐张所为河北招抚傅亮为河东经制宗泽为开封留守后黄潜善汪伯彦沮所及亮纲乞归曰吾知尽事君之道不可则全进退之节患祸非所恤也寻落职绍兴二年除观文殿学士上条六事赐诏褒谕除江西安抚制置大使兼知洪州年五十八卒纲负天下之望以一身用舍为社稷生民安危忠诚义气动乎逺迩每宋使至燕山必问李纲安否其为逺人所畏服如此】何兑【字太和邵武人宣和进士授广西提刑检法官东平马伸宣慰诸道辟置幕下绍兴中秦桧自陈其有存赵之功兑列上马仲事状言伸有移书伪楚斥使避位之节桧怒下兑狱削官桧死乃复子镐有学行学者称台溪先生】上官悟【字仲达均季子建炎中留守束京刘豫叛城防死焉】李郁【字光祖光泽人父陞官朝散郎入元祐党籍郁尝受业于杨时时竒之妻以女绍兴二年召对便殿授迪功郎防秦桧用事遂筑室西山读书学者称西山先生】黄中【字通老邵武人绍兴中廷试第二除起居郎使金还每见輙言邉事又独陈备御方畧寻兼给事中内侍迁官不应法諌官刘度坐论近习龙大渊忤防补郡巳复罢之中皆不书牍羣小媒孽乾道改元中以集英殿修撰致仕居六年召对内殿以为兵部尚书陈十要道上急称善中力求去除龙图阁学士致仕中为人敬慕朱子尝裁书以见愿进于门弟子之列其后上遣使访朝政进端明殿学士犹以山陵钦宗梓宫为言以人主之职不可假之左右为戒卒赠正议大夫諡简肃】俞丰【字应南建寜人乾道进士调建阳尉获盗应赏丰曰捕盗职也受赏是利民为盗矣累迁吏部侍郎奉祠归】黄涣【字徳亨光泽人尝从吕祖谦学守岳州罢厨傅蠲鱼税捕滛巫冶绩甚着】上官基【字仲立邵武人调衡州推官赵汝愚谪零陵道经衡阳卒时人皆畏韩侂胄不敢为营辨防事基独徃殡殓郡守钱鍪上其治行迁提防铸钱检讨官】邹应龙【字景初庆元进士为起居舍人进资政殿学士知庆元府提举洞霄宫卒】任希夷【字伯起伯雨四世孙自眉州徙家邵武从朱熹学熹器之曰伯起开济士也开禧时为礼部尚书奏周敦顺程颢頥为百代絶学之倡乞定议赐諡名官至参知政事卒】李吕【字濵老郁从子晚见朱熹于庐阜遂为讲学之友子闵祖字守约从熹学笃志精思熹留之家墪编中庸章句或问辑畧登嘉定进士辟古田令改广西经干诸司论荐改秩未赴卒弟相祖熹命编书説三十余巻辨质详明用心精切幼弟壮祖同年进士调闽清尉熹嘉其有志真徳秀称其为人物典型】严粲【字明卿邵武人精毛诗尝自注诗名曰严氏诗辑朱子诗传多采其説】严羽【字仪卿邵武人自号沧浪逋客有沧浪集二巻行世同族有严仁字次山严防号三休居士皆博学好古世称三严】刘刚中【字徳言建寜人初喜读老荘荀杨书及登朱子门问读何书以所读对熹曰老荘壊人心术自是笃志正道熹易其字曰近仁既归筑室讲学邦人士翕然从之登嘉定进士丞兰溪卒】杜杲【字子昕邵武人以父防授海门买纳盐塲未上辟江淮帅幕金人围滁州杲登陴中矢益自奋厉卒全其城知安丰与元兵大战御书尉谕之进龙图阁卒杲淹贯多能为文丽宻晚嵗専意理学尝言吾兵间无悖谋左画得于四书子庶字康侯幼倜傥有大志通宋典故从父兵间习邉事立战功进直秘□移淮西兼池州安抚副使人懽迎如见慈父治绩甚多寻直寳文阁卒】叶武子【字成之邵武人与李方子友善同受学于朱子补太学生时议函韩侂胄首与金请和武子曰奸臣首不足惜如国体何率同舍力争熹定中登进士擢知处州进秘阁修撰】李方子【字公晦初见朱子语曰观公为人自是寡过但寛大中要规矩和缓中要果决遂以果名齐嘉定中廷对第三调泉州观察推官故事秩满必先通书庙堂乃除方子曰以书通是求也丞相弥逺闻之怒逾年始除国子録方子不少贬以求合弥逺以为真徳秀党罢之既归学士毕集尝语人曰吾幸于大本有见处此心常为泰然其亡也天子悯之】髙谈【字景遂光泽人绍定中旁郡盗作诸子请避谈曰有庙祐在将焉之贼至执诸庭曰我欲东破武阳得耆老如尔者率是乡子弟吾其济乎谈唾贼大骂遂遇害而里人赖以免谈平居言动必由礼法故乡人敬而附之】丁从龙【泰寜人绍定中以击贼功授保义郎复领兵克复淮安转忠翊郎后于广西懐集县与贼战死朝命褒赠庙祀】危昭徳【邵武人寳祐进士为秘书郎条上厉民四弊迁侍御史諌作崇阳宫权工部侍郎同修国史致仕昭徳在经筵以易春秋大学衍义进讲规正甚多】元李应龙【字玉林郁之后博学有节操至元间两荐俱不起所着有春秋纂例孝经集注】黄镇成【字元镇邵武人以圣贤之学自励授江西儒学提举未仕卒所着有尚书通考】陈士元【邵武人与黄镇成以文为友隠居不仕有武阳志畧武阳耆旧诗宗号旸谷先生】郭回【邵武人素贫年六十无妻奉母寄宿神祠中营养甚艰母年九十八卒回佣身得钱葬之每旦诣坟哭祭十四年不辍州上状命给衣粮赡济仍表异之】陈道【邵武人父樵为虎所噬道奋前縦繋虎舍父噬道啖之乡人悼马】明曾伯舆【建寜人养志山林洪武初以明经署本县儒学事着有鸣缶集】何道旻【字伯清泰寜人洪武末为大理评事永乐初起广东按察佥事修雷州壊闸溉田七十万顷】张诚【字自明建寜人永乐进士任监察御史遇事敢言巡按交趾弹劾镇守大臣及中贵之不法者继巡浙江湖广风节凛然】陈泰【字吉亨邵武人永乐举人除训导用荐擢竪察御史巡按贵州大军征麓川嵗取土兵为乡导战失利輙杀以冒功泰奏罢之景泰中以左佥都御史督治河道自仪征至淮安濬梁百八十里塞决口九筑坝三厯抚苏松四川淮扬所至民皆徳之】邹允隆【名昌以字行正统进士授太常博士改大仆丞奉使安南时安南经黎季犁之乱久昧朝仪允隆据礼裁正丰度肃然】江寜宗【秦寜人正统中与兄寜祖奉父母避寇寜祖出求粮为贼所缚索财不得欲杀之寜宗闻之即奔徃请代寜祖曰吾有子弟亟归善养父母寜宗曰弟防顽蠢愚养父母非兄不可乃绐贼曰家财悉掌于兄嫂兄去乃可得也贼聴寜祖归逾日无耗遂为所杀】余志【字志学建寜人天顺进士官刑部主事陈备邉防有言其越职诏下吏鞫状乃斥言者志亦出判广州陞石阡知府致仕归】朱钦【字懋防邵武人成化进士授寜波推官治行最擢御史所至着风节宏治中乔山东副使钦有清望属吏闻声敛戢十五年吏部举行下治行卓异者仅六人钦与焉武宗时厯右副都御史巡抚山东疏斥刘瑾瑾衔之因事逮问斥为民瑾诛复官】甯坚【字永直邵武人事母至孝成化间领乡荐任凤阳同知】吴从周【字宗文邵武人嘉靖中以贡授庆元训导署邑篆以城西北当山之下易窥探改筑外城六十余丈于山上民呼曰吴公城擢国子学正致仕】陈孟温【建寜人父殁庐墓三年有黒兔白鸦集墓所有司为立孝子坊从子干一父病笃尝粪騐瘥剧母目久盲舌防之明如故】郭冕【字宗周光泽人家贫父病痈亲吮脓血日夕祝天愿以身代母患目舌防之复明】江日彩【字光素泰寜人万厯进士初令金谿陞御史疏释累臣广枚卜纠贪横三事奉命督辽饷清覈侵冒数十万晋太仆寺少卿卒】李春熙【字皥如建寜人万厯进士授太平推官决狱平允改肇庆监军征交趾释俘获平民千余迁刑部主事以执奏代藩争立事复谪彰徳稍迁南户部乞终养以归】王显【字希文邵武人性孝友母病盲以舌防之复明人以为孝感】李翔【字颷举邵武人崇祯间以贡入京值诏求言翔慷慨上书语侵权贵防不测选新城令平乡民之乱后执节死　本朝乾隆四十一年　　赐諡莭愍】邱嘉彩【字白夫泰寜人崇祯举人挈家奉母入山足迹不至城市二十余年工书画标其所作曰兼山邱园】
　　本朝邓凤梧【邵武人顺治丁亥山宼起击凤梧令先导索山中富室凤梧弗从寇磔之一乡皆免于难】龚贵巽【字首元光泽人顺治中曹宼逼致之援以伪劄贵巽入郡请发兵殱之身为先导擒其贼首郡守题其门曰义士】张仕缙【邵武人顺治八年以贡知黟县时海氛猖獗逃兵乘机为乱仕缙集乡勇抵祁门斩渠魁五人又生擒贼将郡守嘉其忠勇请题叙在任兴利除害育士爱民卒于官】聂芳【字桂侯建寜人顺治十一年以贡知巢县与民休息追呼不扰刑罚未尝滥及尝招抚湖南流民复业上官课吏治以芳为江北诸令宼】黄金【字守正邵武人家贫事母余菽水承欢康熈六年举孝子已酉领乡荐耿逆变逼脇受职拒之防不测后以母老絶意仕进母卒哀毁骨立】谢邦协【字克一建寜人康熈举人甲寅逆变逼令受职义不屈避僻村土城中丙辰逆党以火攻逼令出仍不屈阖门遇害】毛锦生【老泽人康熈十三年耿逆蹂躙村邑锦生为练总　大兵进勦身先乡导手格杀贼时贼有不怕官兵千千万只怕练总一个毛之謡因设伏诱锦生出战以众寡不敌被擒死之】陈洪【字宏九邵武人康熈中举人知新化县嵗不登发仓赈贷罢供亿时盐价昻力请淮盐贮长沙聴民转贩邑有三虎洪焚牒于社虎出境寻署湘潭以忧去】江瑞恺【字泉叟泰寜人以损粟助赈授散秩】方启元【邵武人十嵗防母家贫负贩以为父甘防娶王氏事舅亦甚谨雍正二年举孝行】邓成珠【泰寜人家贫父早卒佣于廖距家数里日乞米趋送母所旋返供役已而盲负衣主旁舍自减餐饭奉母便溺必亲母卒日夜长号葬卑不知所之】
　　流寓宋范如圭【建阳人僦舍邵武以居士大夫髙之学者多从之质疑】季陵【本括苍人居于邵武建炎中除太常少卿金兵南下髙宗仓卒趋杭陵独奉九庙神主以行绍兴中以徽猷阁待制知广州卒】明傅冠【进贤人官大学士崇祯末避地于泰寜之汾水人士多从之逰者】
　　列女宋龚氏二女【父慎仪为卢綘所杀二女被掳以行至邵武王堂香崖寺绛置酒饭二女遂同缢于寺后小墩人名其所曰列女台】叶氏姑嫂【泰寜人绍定间宼乱二女与嫂义不受辱结襟投于溪流邑人为立三防祠】元黄氏女【泰寜人父元实贼至遇害女被髪跣足奔父死所抱尸哭贼欲犯之女骂曰恨不生啖尔肉尚敢为不道亦遇害】邱朱温妻危氏【光泽人至正末寇防杉闗氏被执骂不絶口夫妇俱遇害同邑危萱妻陈氏亦与夫同死于金灵山】上官成一妻李氏【光泽人至正末避寇乌石山被执驱摰前行经龙床石崖深数百丈氏曳绳投崖并贼陨焉】方寜妻官氏【名胜娘建寜人寜耨田胜娘馌之见一虎方攫其夫胜娘即弃馌奋挺连击之虎舍去胜娘负夫至中途殁有司以闻为旌复其家】明徐存妻王氏徐忠妻江氏【泰寜人正统间同避寇于扫帚寨预相谋曰万一事亟有死而已寇至王抱幼女投崖江继之俱死】李祥妻杜氏【名全泰寜人正统间避寇于狮子岩为贼所执抱幼子投崖死同邑无名氏沈尤之乱贼虏之亦投崖死】官时中妻杨氏【名玉英建寜人涉猎书史善吟咏许聘时中防时中有家难父母改受黄聘玉英度势不可已遂留诗自缢】艾仲魁妻姜氏【名辛姑建寜人正徳中寇乱被执欲汚之乃绐贼曰吾从汝第求僻处指前水碓贼信之至水次遂投死三日始殓色如生】朱建妻施氏【建寜人年二十四有殊色喜靖间寇欲汚之氏触石破头骂声不絶更掷石中贼贼击死之横槊贯腹磔尸而去】官异香【建寜人失其夫名姑失行遣所私闯入妇室欲并乱之氏度难自完遂经死】
　　本朝何肇晖妻宋氏【名雪姑邵武人年十六许字肇晖肇晖死氏至夫门哭而殓之遂留奉舅姑舅没姑贫劝之再适不从苦节十五载而殁】江亘南妻陈氏【邵武人顺治中山宼剽掠拥氏以前氏不行贼强负之乃咬贼耳贼怒防其喉同邑虞闰泗妻黄氏陈周四妻髙氏万绍祖妻梅氏符宗仁妻吴氏谢某妻蒋氏子光琰妻杨氏光泽廖愈达妻李氏妾张氏汪氏泰寜江履妻李氏朱子长妻萧氏萧汉藻妻黄氏冯肇先妻杨氏谋某妻邹氏谢九陞妻李氏童光美妻丁氏萧明廷妻袁氏建寜王家政妻李氏王家祚妻杨氏王嘉勲妻刘氏饶杰妻吉氏谢显之妻李氏甯天行妻廖氏徐必发妻陈氏廖褐妻何氏谢复亨妻髙氏刘国平妻李氏俱不为贼汚死】曽琏妻艾氏【建寜人兵至与其姑萧俱被掳氏绐之曰释我姑我愿从汝许之携艾而而行至陈坪投水潭死】何国权妻郭氏【名正玉光泽人许嫁未归而夫卒氏奔防数日投缳死】宋大雄妻陈氏【邵武人年二十夫病吁天愿以身代复割股以进夫亡遂裂帛自尽同邑黄觉轩妻应氏夫亡自缢死以殉】张祈妻叶氏【建寜人夫病氏刲股和汤以进夫殁絶粒一月死祀风教祠】林聂齐妻何氏【夫为虎噬氏招邻人追之得夫尸以所服白衣拭夫血毕乃服血衣自缢于寝】王锡荣妻黄氏【邵武人夫早殁矢志不嫁五十年如一日顺治年间旌又同邑节妇符用植妻朱氏童瑜妻黄氏江素书妻黄氏吴楚妻谢氏龚于朝妻陈氏魏濵妻李氏梁芹妻吴氏江陈畴妻陈氏江万里妻陈氏朱荣妻上官氏龚子亨妻葛氏黄佩妻傅氏张驣云妻谢氏吴程雯妻严氏陈荐之妻梁氏并乾隆年间先后旌表】黄镇中妻梁氏【光泽人夫殁舅姑老病氏奉养性谨及殁防尽礼又同邑节妇梁明福妻李氏郭尚珣妻黄氏毛伯伟妻郭氏黄祖珩妻邱氏李云瀚妻熊氏梅玑妻张氏李时益妻危氏危日举妻黄氏黄环仰妻梁氏黄翔紫妻郭氏方汉翔妻何氏髙觐光继妻龚氏梁居易继妻梅氏龚文宗妻李氏髙振英妻李氏李华春妻陈氏危精一妻髙氏髙骅妻刘氏陈晖妻上官氏并乾隆年间　旌表】赵元文妻吴氏【建寜人年二十而寡孝事舅姑抚孤成立又同邑节妇黄云鹏妻苏氏王锡瓉妻甯氏朱国瀚妻谢氏凃景芳妻熊氏凃景祐妻饶氏陈鹤峯妻李氏杨世仪妻孔氏廖类璠妻张氏谢鸿仪妻姜氏聂万钟妻吴氏鄢尚賔妻黄氏朱文倬妻李氏朱文佩妻徐氏贞女张氏并夫亡守节先后　旌表】郑本醇妻江氏【泰寜人夫亡守节又同邑节妇陈启新妻江氏陈长春妻丁氏江钟良妻李氏俱乾隆年间先后　旌表】官徳华妻朱氏【建寜人何之景妻曽氏吴必位妻王氏岳昌明妻黄氏张卫澜妻谢氏徐光瑛妻艾氏徐光义妻邓氏俱乾隆年间先后　旌表与光泽县烈女饶氏俱夫亡殉节乾隆年间旌】
　　仙释唐五台禅师【名隠峯邵武邓氏子元和中将徃五台山路出淮西阻兵乃掷锡空中飞身而过后倒立而化】龙湖禅师【名普闻僖宗第三子至邵武结庵居焉一日有老人拜谒曰某此山之龙行雨不职当见罚愿垂救俄为小蛇入袖至暮风雨交作雷电绕空而散蛇自袖出复为老人谢曰深山乏泉当致此以供养乃爪石成穴涌泉一后人崇其刹号为龙湖云】
　　土产苎布【各县俱出】葛布【出建寜县永城开山二保】铜铁【出邵武县新唐书邵武县有铜有铁】铁丝　药　黄蜡　竹【各县俱出最坚实笋亦最佳】茶【泰寜县出】



　　钦定大清一统志巻三百三十二
<史部,地理类,总志之属,大清一统志,汀州府图>
<史部,地理类,总志之属,大清一统志,汀州府图>
<史部,地理类,总志之属,大清一统志,汀州府表>
<史部,地理类,总志之属,大清一统志,汀州府表>
　　钦定四库全书
　　钦定大清一綂志巻三百三十三
　　汀州府【在福建省治西九百七十五里东西距三百里南北距三百八十里东至延平府永安县界二百四十里西至江西赣州府瑞金县界六十里南至广东潮州府大埔县界二百一十里北至江西建昌府广昌县界一百七十里东南至漳州府南清县界四百里西南至广东嘉应州界三百四十里东北至邵武府泰寜县界三百五十里西北至赣州府石城县界二百里自府治至　京师五千二百二十六里】
　　分野天文牵牛须女分野星纪之次
　　建置沿革禹贡扬州之域周为七闽地后属越秦为闽中郡地汉为防稽郡冶县地后汉为防稽南部都尉地三国吴为建安郡地晋为晋安郡新罗县地刘宋以后为晋安郡地隋为建安郡地唐开元二十四年始开山洞置汀州天宝元年改临汀郡乾元元年复曰汀州属江南道五代属王闽寻属南唐宋属福建路元至元十五年升汀州路属福建道宣慰司明曰汀州府属福建布政使司
　　本朝属福建省领县八
　　长汀县【附郭东西距一百四十里南北距二百十里东至宁化县界八十里西至江西赣州府瑞金县界六十里南至上杭县界一百五十里北至瑞金县界六十里东南至连城县界一百六十里西南至武平县界一百五里东北至宁化县界八十里西北至瑞金县界六十里汉冶县地晋置新罗县属晋安郡宋以后废唐初复置新罗县后徙漳州界元二十四年置长汀县属汀州大厯十四年移汀州来治宋元明不改　本朝因之】宁化县【在府东北一百六十里东西距一百十里南北距二百里东至清流县界三十五里西至江西赣州府石城县界七十五里南至长汀县界九十里北至邵武府建宁县界一百十里东南至清流县界六十里西南至长汀县界一百里东北至归化县治一百二十里西北至江西建昌府广昌县治一百九十里汉冶县地晋新罗县地唐初为沙县地开元二十四年置黄连县天宝元年改曰宁化县属汀州宋元明不改　本朝因之】清流县【在府东北二百里东西距一百十里南北距七十五里东至延平府永安县界九十里西至寜化县界二十里南至宁化县界十五里北至归化县界六十里东南至连城县治二百里西南至宁化县界二十里东北至归化县治九十里西北至宁化县界三十里汉冶县地晋新罗县地刘宋以后为沙村县地唐为宁化长汀二县地宋元符元年始置清流县属汀州绍定中废元复置明不改本朝因之】归化县【在府东北二百九十里东西距一百十里南北距一百五十里东至延平府将乐县界三十里西至宁化县界八十里南至延平府永安县界九十里北至邵武府泰寜县界六十里东南至永安县治一百六十里西南至清流县治九十里东北至将乐县治一百二十里西北至邵武府建寜县界一百里汉冶县地晋将乐县地刘宋以后为将乐沙村二县地唐为宁化及将乐沙县三县地宋为清流县地明成化六年始析置归化县属汀州府　本朝因之】连城县【在府东南一百六十里东西距一百四十里南北距一百六十里东至延平府永安县界八十里西至长汀县界六十里南至上抗县界一百里北至长汀县界六十里东南至龙岩州界一百五十里西南至上杭县治二百四十里东北至清流县治一百四十里西北至长汀县界六十里汉冶县地晋新罗县地唐置莲城堡于此宋绍兴三年析置莲城县属汀州元至正六年始改曰连城属汀州路明属汀州府　本朝因之】上杭县【在府南一百八十里东西距一百二十五里南北距一百六十里东至龙岩州界一百里西至武平县界二十五里南至广东潮州府大埔县界一百三十里北至长汀县界三十里东南至永定县治一百二十里西南至广东嘉应州治三百十里东北至连城县治一百四十里西北至武平县治八十五里汉冶县地晋新罗县地唐为龙岩县地宋淳化五年分置上杭县属汀州元明不改　本朝因之】武平县【在府西南一百五十里东西距一百九十五里南北距二百四十里东至上杭县界五十里西至江西赣州府安逺县界一百四十五里南至广东嘉应州界九十里北至长汀县界一百五十里东南至潮州府大埔县界一百五十里西南至嘉应州界一百里东北至长汀县界一百二十里西北至赣州府防昌县治一百八十里汉冶县地晋新罗县地唐置武平塲宋淳化五年分置武平县属汀州元明不改　本朝因之】永定县【在府东南三百里东西距一百七十里南北距一百三十里东至漳州府南靖县界一百里西至上杭县界七十里南至广东潮州府大埔县界五十里北至上杭县界八十里东南至漳州府平和县冶二百二十里西南至广东嘉应州治一百六十里东北至龙岩州治一百四十里西北至上杭县治一百二十里汉冶县地晋新罗县地唐为龙岩县地宋为上杭县地明成化十四年始分置永定县属汀州府　本朝因之】
　　形势南通交广北达江右实瓯闽之奥壤【宋张文潜修学记】介于防梅之间铜盐之利间道所出【宋郑强移创州学记】崇山复岭西邻赣吉南接潮梅【通志】前值圆峯后枕卧龙【闽书】在山谷斗絶之地【马端临文献通考】
　　风俗风声习气颇类中州【宋陈一新赡学田碑】君子质直好义而恬于进取小人愿慤少文而安于勤劳【元志】岛居者安鱼盐之利山居者任耕织之劳【通志】气刚愎而好鬭心褊迫而浅中【明统志】
　　城池汀州府城【周五里二百五十四歩门六濠广一丈五尺明崇祯四年筑　本朝康熙三十六年重修】宁化县城【周四里一百六十四步门四正北负山三面临溪明正徳中筑本朝顺治七年修】清流县城【周二里一百六十步有奇门四明正徳四年筑】归化
　　县城【周四里九十歩门四南北水闗二明嘉靖中増筑　本朝康熈二十年重修】连城县城【周四里八十歩有竒门四水门二明正徳四年筑】上杭县城【周七里三百三十六歩门七濠广二丈明成化二年筑　本朝康熈中屡修乾隆元年二十八年相继修】武平县城【周四里八十四歩门四东西水门二明宏治十四年改筑　本朝顺治康熈中屡修】永定县城【周四里一百十二歩有竒门四濠广二丈余明宏治中剏筑　本朝顺治三年康熙四十八年雍正八年相继修】
　　学校汀州府学【在府治东卧龙山麓宋绍兴中建本朝乾隆十四年二十四年相继修入学额数二十名】长汀县学【在县治东北府学之左明成化八年建　本朝康熈二十一年修乾隆八年重修入学额数二十名】宁化县学【在县治后宋淳熈十年建　本朝顺治康熙中屡修雍正五年重修入学额数十五名】清流县学【在县治北宋元符中建本朝康熈中修雍正五年重修入学额数十五名】归化县学【在县城南明天启七年建本朝雍正三年修乾隆二十三年重修入学额数十五名】连城县学【在县冶东北明】
　　【万厯间建　本朝顺治五年重建康熙年间屡修入学额数十五名】上杭县学【在县城东明嘉靖中建　本朝顺治康熈中屡修雍正六年乾隆三年相继修入学额数二十名】武平县学【在县治西明成化间建　本朝顺治十三年重建雍正九年修入学额数十五名】永定县学【在县治西南明成化间建　本朝康熙十八年重修入学额数二十名】龙山书院【在府城内文厰后　本朝康熙年间建乾隆十四年拓建又龙江书院在西门外明建紫阳书院在长汀县之福夀坊云龙书院在寜化县治东文昌书院在归化县东莪嵋书院在归化县北琴冈书院在上杭县南各县俱设有社学义学按旧志载连城县有莲峯书院永定县有緑筠书院附识于此】
　　户口【原额军民人丁共一十九万八千一百十五又滋生人丁一千六百五十新增屯丁三十八】田赋【田地一万三千一百三十顷五十九畆五分有竒屯田地十二顷六十四畆三分有竒额徴地丁银共十三万五千八百七十三两五钱三分有竒未共一万四千六百四十九石九斗七升有竒】
　　山川卧龙山【在长汀县城中北隅为县主山环城四面皆平田突起一山广五六里如龙盘屈而卧故名北面峭壁矗起城环其巅其南派为九支一名九龙山又名无竟山山之左枝为横冈岭少南为东山亦名龙首山有东山书院明万厯间建右枝为西峯在广储门外】马鞍山【在长汀县东五里又莲花山在县东十里笔山在县东十五里三山连络遥望如画】玉女山【在长汀县西十五里相传为王氏女修真之所又县西七里有展旗山县西三十里有赖溪障山】鸡笼山【在长汀县西五十里髙十五里山形圆耸上凌霄汉今有隘口】南山【在长汀县南三里东连拜相山屹然如屏上有朝斗岩縁石扪萝而上俯视城中尽归目睫】圆珠山【在长汀县南四里当鄞江西溪二水合流之口形如圆珠一名龙珠山俗呼为寳珠峯祝穆方舆胜览又谓之应山又县南五十里有赤坑嶂山】灵蛇山【在长汀县南一百八十里山旧多蛇下有佛庐及蛇山庙王存九域志载为胜迹】拜相山【在长汀县东南俯挹卧龙如人相拜状一名笏山山隈有霹岩宋元祐间迅雷震开遂成岩洞】翠峯山【在长汀县东北四十里壁立千仭烟云出没天色晴霁亭午方见顶东溪出此】五灵山【在寜化县南市西旧名五家山因产灵芝五茎改今名】翠华山【在宁化县北二里为县主山以山色四时苍翠故名李吉甫元和郡县志有元武山在县北五里即此】宝山【在宁化县北四十里上有五色石璀璨如寳故名其石性刚可磨为珠】鳯凰山【在宁化县北五十里崇冈峻陇起伏数里形如鳯翅故名又牙梳山在县北六十里以形似名险峻阨塞每为啸聚之所又陶峯山在县北八十里】南山【在宁化县西南十里三峯相连中峯特起如笔架然下有流水环绕如带】牛头山【在宁化县西北十里峯峦峭拔形如牛头又西北有乱罗山】东华山【在清流县东三里峭壁千仭前有斗台髙耸入云登台则景物皆在日中】笔山【在清流县东七里层峦叠嶂回环二十里中耸三峯一峯尤髙又东有莲叶山耸拔如莲叶又名斗笠山】西灵山【在清流县西为县右镇又方山在大溪西五里形如诰轴】龙山【在清流县南山脉自县西蜿蜒而来至此起伏如龙故名山势峻险顶平可容千人元季陈友定于此垒石为城名南砦其最髙一峯去城五里谓之南极巉岏拔起顶山时有白云遥望如疋练其东有塔山又有铜锣山去城四里皆龙山之支峯】丰山【在清流县南一百二十里接连城县界势极峭拔常有云气覆之秋霁方见其顶县志宋淳熙间有刘道士褁粮扪萝而上积六日乃至其巅坦平如砥可坐数千人有田园及室庐故址盖神仙窟宅也】屏山【在清流县北屹立如屏上平下险拥防县治一名纱帽山又象形山在县东北髙大旋伏如象】铁石山【在清流县东南六十里山髙多石坚里如铁有矶曰铁石矶洞曰铁石洞洞口有九龙庙前冇九大滩大滩之内又有小滩共十冇八又东南二十里即九龙滩矣】屏风山【在归化县东五里状若屏风】龟山【在归化县东二十里其形如龟府志相传宋儒杨时生于此相近有鳯凰岩即时读书处】响石山【在归化县西十五里周山皆石人语则响应】五顶嶂山【在归化县西二十余里县龙从此发脉傍有五雷石闽书作五雷山亦名五雷峯】黄牛山【在归化县西五十里亦名黄牛峯峯顶髙峻而寛平宋末乡人结寨于此又县西七十里有云盖山】楼台鼓角山【在归化县南十五里数峯连属中一峯髙耸状如楼防常有积雪亦名雪峯其稍下诸峯圎者如鼔长者如角因名县之主山也又南曰印诰山】蛾眉山【在归化县北羣峯连络中一峯正对县门若蛾眉然故名又县北三里有罗山县东北三里有飞鳯山】南山【在归化县东南二里髙大苍翠其东北支峯横栏水口形如象鼻亦曰象山】五马山【在归化县东南二十里五峯周遭连属其中土地平衍居民殷富相近有旗山髙约三百丈以形似名】云台山【在归化县东南二十五里岚烟蓊鬰直耸云霄】紫云台山【在归化县东南八十里周二十里髙十里其顶丄平有田塘水碓腴田数千畆气多寒夏月无暑每日色岚尤互相揜映则紫气氤氲亦谓之均山】银瓶玉琖山【在归化县西南十里四峯连属中一峯尖圆如瓶余三峯圆小如琖故名】龙西山【在归化县东北五十里竒峭壁立约千余丈中冇圣水岩有小石泉深尺许旋汲旋出沈之则雷鸣】莲峯山【在连城县东七里旧名东田石峭壁攅峯盘薄数十里絶顶平广可容万人有石泉流衍人有苍玉峡冠豸桃源芙蓉坡金字泉皆为竒胜其傍有金柜山巅有巨石圎整横截一缝若柜故名按莲峯山有莲峯书院亦名冠豸书院宋邱麟读书处】赤岭山【在连城县西山土色赤故名又县西北五十里有大岭山接长汀县界】西宝山【在连城县南之南顺里每夜常有白光发林麓间或以为金银气故名】银屏山【在连城县南四十里磅礴屹立每冬日雪霁若银屏然又有云山在县南八十里】后龙山【在连城县北山脉自清流县丰山南逶迤而来至县后屹然拔起髙耸磅礴为县主山一名蟠龙山】萧坑山【在连城县北明万厯中县令徐大化筑北闸凿石于是山石线中有徐钦徐昌四大字连人异之】髙冻山【在连城县北五里羣峯深峻盛暑生寒故名】堆禾山【在连城县北二十里突起平陆状若堆禾黄氏世居其下今名黄屋山】天马山【在连城县东南四十里怪石昻藏状如天马】白云山【在连城县东南百里崚嶒竒崛髙入青苍时有白云覆顶又金鸡山与白云山相近山势峻拔文溪东源出此】上峡山【在连城县东北六十里两山夹立中通一路】马坑山【在连城县西北山下有涧曰马坑居民环聚】冷洋山【在上杭县东二十里亘五里许髙出羣山俯瞰县治下有水迸石而出暑月尤冷故名】铜鼓山【在上杭县东一百里接永定县界髙千仭周数里相传有铜鼔声闻则嵗大稔上有黄杨岩下有二湖夹左右颇广】展旗山【在上杭县西五里数峯连属迤若展旗然为县之右镇】横琴山【在上杭县南横亘溪南平广延袤如横琴然一名横琴冈】袍山【在上杭县南少西五里亦名挂袍山县之前案也】七峯山【在上杭县北三里为县后镇七峯岋嶫翠色秀丽一名七星山】南寳山【在上抗县北七里据金山之阳故名望之如笔捕空南宝溪出焉近山有宝兴岩】金山【在上抗县北少西三十里县之主山也宋康定间尝产金因名一名紫金山峦嶂防岏苍翠如画上有三池名曰胆水上下二池有泉涌出中一池则蓄上池之流相传宋时县治密迩其地水赤味苦饮则伤人惟浸生鐡可炼成铜后县治既迁其水遂变不异常水山侧有百丈漈旧名黄金坑其东为灵蛇山峭拔凌空相传有巨蠎出没故名】鐡嶂山【在上杭县东南接水定县界石壁峭拔势若屏障山之西产鐡矿故名】茫荡洋山【在上杭县东南百里接永定县界峯峦崭絶林木幽深】羊厨山【在上杭县西南一百四十里盘亘百余里东接永定西接嘉应州危峯怪石千态万状人迹罕到又名王夀山】覆箩山【在上杭县东北二十里髙耸特立山顶端圆若篱然又县东北四十里有乱石隔山】梁野山【在武平县东三十五里一名梁山髙五十余仭分十二面险峻叠出絶顶有白莲池又县东二十五里有天马山】灵洞山【在武平县西十里有汤泉大洞三十六小洞一十八又西有双廌山双峯高插云汉】交椅山【在武平县北十里两脉交加形如交椅又北十五里有鹅头山】龙门山【在永定县东为县左镇峯峦连属其左有贵人峯】印匣山【在永定县西为县右镇平坦方正若印匣然】挂榜山【在永定县南横方如屏正对学宫有緑筠书院明隆庆六年建】卧龙山【在永定县北自茫荡洋山蜿蜒而来若卧龙然为县主山】三峯山【在永定县北三十里层峦连属自稌山嶂萦纡起伏直至卧龙山】虎冈山【在永定县北五十余里两山相合林木隂翳一名虎光山又名斧冈山山四中有坑如巨舰名金船塘毎急雨至山土四流畧不淤壅】满山红山【在永定县西南五十里锦峯窟水口森耸雄丽半入广东潮州府界】莲花山【在永定县东北七十里层峦耸峙状若莲花】黎袍山【在永定县西北八十里亦曰黎袍崠蓊鬰苍翠逺望如图画】东庄岭【在长汀县东五里溪水经其下旧有东庄潭今徙在教场后】牛岭【在长汀县西二十里有水东南入正溪又五里曰白头岭以常有白云冐顶故名】新路岭【在长汀县西六十里一名新乐岭贡水出此峭险壁立沙石崎岖皆即江西瑞金县界】蘘荷岭【在长汀县南百余里地产蘘荷】桑溪岭【在长汀县南一百五十里接上杭县界一名双溪岭又县西南五十里有分水岭】界院岭【在长汀县东南三里土中有珠牧儿锄地得之见风则碎俗呼为珍珠岭又二里有佛岭壁间有佛像一名通济岩】流源大岭【在长汀县东南四十里又县东南五十里有归岭县南三十里有湘溪岭】大息岭【在长汀县东北五十里岭顶有舗梓步溪出此】登髙岭【在宁化县北邑人九月九日多载酒游赏于此】苦竹岭【在宁化县北五十里以产苦竹故名甚髙其上常有云气】南桥岭【在寜化县北九十里岭势髙拱跨山如桥】黄柏岭【在宁化县东南五十里路通清流县岭上有舗】赖畬岭【在宁化县西南五十里髙峻有隘又西南有竹篙岭】狐栖岭【在宁化县西南六十里接长汀县界其状如屏大溪别源出此】严塘岭【在宁化县西北百里路通江西广昌县上冇隘】崆峡岭【在清流县东十五里山势临水中通一道至岭絶高又向南岭在县东险峻壁立直插云汉亦曰髙阳岭】东隘岭【在清流县南一里接横口村悬崖絶壁有一夫当闗之险】横溪岭【在清流县南十里髙五百丈路通宁化县方域志县西南至百步岭十五里西至崆头岭二十五里西北至草鞋岭三十里皆与宁化接界】髙地岭【在清流县北大山中其地最髙半溪出此】玉华岭【在清流县东北五十里上有玉华洞石峯拔地苍翠横空玲珑穿透可容百余人玉华洞之东有洞曰灵龟洞西有三穴曰石燕洞相传有道士束炬行一日余出洞口乃宁化县界】鐡岭【在归化县东三十里接延平府将乐县界一名鐡场岭髙峻扼险上有铺隘又考岭在城南半里】猫儿岭【在连城县东九十里接延平府永安县界两峯对峙状若二猫相顾又县东五里有﨑岭】赤竹岭【在连城县南接上杭县界多产赤竹故名相近有牛路岭亦接上杭界盘旋十余里耕民贩牛广东必取路于此】垂珠岭【在连城县南百里接上杭县界宋景炎二年文天祥自汀州移屯漳州过北岭回顾垂涕居民表以此名相近又有逺水岭亦接上杭界行人以重滩患涉避水登此故名】陡岭【在连城县东南有大小二岭绵延五七里路通姑田小陶陡峻难行一名褚岭又县东南有横山岭盘回十余里接龙岩州界】虎忙岭【在连城县西北六十里接长汀县界其岭峻絶且长言虎过此亦仓忙也又县西十里有水西岭又西北五十里有分水岭一水沿岭分注东南入连城西北入长汀故名】炉背岭【在上杭县东十里乡人尝建炉其前故名又东五里曰佛岭有泉自石孔中出其清如镜又县东三十里有香岭旧产檀香故名县东五十里有罗括岭旧传罗括居此故名相近有双溪岭接长汀界有二小溪环绕其下】三层岭【在上杭县南十五里厯三级始至其脊故名岭界永定县】石碑岭【在上杭县东南七十里下有巨石方正如碑有龙泉夏冷冬温相近有蜈蚣岭袤五里岭路蜿蜒若蜈蚣然又县东南五十里有东安岭】白鹤岭【在武平县西十里形势轩昻为江广徃来要路又有伏牛岭在县南六十里石径岭在县西北十五里石狮岭在县西十里御屏岭在县北五十里又名平顶岭】当峯岭【在武平县北七十里凿石为路长五里接永平寨上有双井泉渔溪禾丰溪皆出此】黄公岭【在武平县北一百五十里接长汀县界修阻二十余里上有泉仅杯勺而羣饮不竭名圣公泉又县东北六十里有擅岭】縁岭【在永防县东百里接漳州府南靖县界岭脊有圆墩亦曰圆岭】双峯【在长汀县东南三十里两峯髙耸上逼云汉】佛祖峯【在长汀县西三十里土名九磜转北二里许树木隂翳石磴崎岖为极胜处】仁夀峯【在归化县西十里特起数百丈云兴则雨又君子峯在县西北八十里□架峯在县东二十里】文笔峯【在上杭县东北十八里又县南十里有美女峯】双髻峯【在永定县北两峯并峙如双髻然又凉伞峯在县西北十八里冈峦崒嵂亭亭若盖一名凉伞崠】狮子岩【在长汀县东南九十里又归化县东四里亦有狮子岩】西岩【在宁化县东北五十里登石梯而上石笋屹立如门其中空洞可坐千人有石室数处】东岩【在宁化县东北西岩之侧石室傍有石莲数朶又有石如壶泉涌壶口与西岩竞秀】灵峯岩【在清流县南二十里清溪环绕中有洞穴】蒋公岩【在清流县北五里丛石嵯峨外险中寛宋时有道士蒋姓者居此故名相近有清溪岩中有一水流出清莹不竭】灞涌岩【在清流县东北七里龙泉怪石茂林修竹为一方之胜】圣隠岩【在归化县东南六十里悬崖峭壁樛木连隂】侍郎岩【在归化县东南八十里旧名翠云岩冇翠云书院宋熙丰中侍郎张驾祭酒杨时左司陈瓘读书于此后改今名又南二里曰黄杨岩】滴水岩【在归化县东北五里上有泉水下滴亢旱不竭岩西有洞曰虚鸣洞一名玉虚洞濶数十丈洞内孔窍相通凡数十里泉石竒胜甲于一邑下有隠流即滚溪诸水所出也】北斗岩【在归化县西北五里石山环抱中窝平坦俗传星坠成窝又名星窟其中有一池】石门岩【在连城县东五里两石对峙中空成门又东二里曰鹫峯岩傍有瀑布】朝天岩【在连城县南百里髙峻陡絶又县北七里有滴水岩】仙女岩【在上杭县东有石上有天窗透日昔有仙女居之】南安岩【在武平县南八十里形如狮子中有二岩南岩窈窕虚明石室天成东岩差隘而石龛尤缜宻其中泉石种种竒胜俗呼龙穿洞有十二峯列峙岩前如拱如揖又有緑水湖】龙济岩【在武平县旧千户所城南三里石径幽深林木嘉茂前有珠泉】龙门峡【在长汀县东北四十里地名含前石洞盘屈深邃中开一峡峡中有溪郷人贸竹木者俱从此出】湘洪峡【在长汀县东北二十五里新桥下流溪中最险舟人惮之】乌路峡【在宁化县南十五里两岸壁立水势萦洄深不可测又七孤龙在峡下十五里石峻路险怒涛轰湍逶迤七曲舟行甚艰】城门嶂【在寜化县东北四十里山势卓立如屏元季防乱乡人避兵于此】腾云嶂【在归化县东南五十里周百余里其顶常有云气】松栢嶂【在永定县南三十里叠巘巍峨林木蓊蔚又桃坑嶂亦在县南山髙林茂产鐡】徐山嶂【在永定县北八十里山势峻特绵亘百里林木茏葱四时不改上有石如马鸣则有兵】杨梅崠【在永定县东南四十余里岧嶤髙耸盘亘数十里其地多杨梅树故名又牙梳崠在县西北七十里接上杭县界有水南北分流】天上冈【在归化县东三十里冈顶髙峻人行其上如在半空】七星冈【在连城县南环列凡七如星之布又七里冈在县西南周回七里】眠象冈【在永定县南二里当水口转流之处以形似名】苍玉洞【在长汀县东五里两石对峙天然成门中多怪石】黄连洞【在宁化县东五里其地多产黄连故名】灵隠洞【在宁化县北五十里洞前重冈叠巘森列左右小涧横絶烟云缥缈有圣水桃竹又有一石拔地而起上有洼樽乳泉滴沥满而不溢饮之愈病】狮子洞【在归化县西二十里怪石蹲踞状如怒猊中有数石室虚明深邃一柱屹立俨若雕镂】象洞【在武平县东南百里接广东潮州府界其初林木深阻相传有羣象止其中故名后渐次芟辟为聚落萦纡环抱号九十九洞宋时置寨于此】伯公凹【在永定县西南锦丰窑径路窄狭道出广东潮州又寒水凹在县西北六十五里路出上杭石径险隘行者必下马步行明成化间凿石通道行旅始便】危石【在宁化县北六十里突然一峯四壁陡絶】峭石【在连城县东七里莲峯灵芝庵后其石如削髙插云霄上镌壁立千仭四字又龙石在县南一百十里马鞍石在县南四十里俱以形似名】莲花石【在上杭县南屹立大溪中状若莲花石壁间有山嶂隐然如妇人逐一鹅又县西北有仙榜石横竪数十丈光不受藓上有古木又观音石赤面石俱在县北】白石溪【一曰正溪亦曰大溪人曰鄞江即汀水也源出寜化县界流经府城长汀县东又南流经上杭县北回龙滩合语口诸水又南经上杭县东至南山下过美女峯西流五百步萦回三折又南经潭口入广东潮州府大埔县界元和志白石溪水在长汀县南二百步乐史太平寰宇记溪水在州东四十里地名石涵内流出从城过直至潮州通小船通志正溪在府东南发源宁化县厯湘洪峡至东庄潭分为二派一自恵政桥入一自太平桥入至髙滩角复合为一南流经上杭逹潮州以入于海天下水皆东惟汀独南南丁位也郡名汀州以北】大溪【一曰清溪亦曰正溪源出宁化县东南流经城南萦回五十里至清流县冶西南折而北绕城环抱三折经沧渔潭六十里至鐡石矶又二十里至九龙入延平府永安县界寰宇记沙源水出宁化县界黄土岭及防化县界通志溪源有六一源出正西石城县之堑岭流九十里至县西一源出西南弧栖岭流经一百二十里合流一源出西北石城县之长坊流一百里合流又二十里至县北三县南之上流也其在县北者一源出西北台石与建宁县分水流一百四十里至县东北一源出正北苦竹岭流六十里合流又三十里至县东一源出正东热水窑头流一百里合流又四十里至县东与上三派合为一又东入清流县界旧志溪源出县北五十里石洞中濆涌而出名万玉泉流为小涧溉田数千畆又引而南为正溪之上源】东溪【在长汀县东源发翠峯山至张家陂与正溪合又小湘溪源出南原北流至湘洪庙前入正溪】西溪【在长汀县西源出大原至南板桥分为二派一由城濠至县东南兴云桥一由西田至县西南富文坊皆入正溪】南溪【在长汀县南二十五里溪源不一经普济桥至南口而入正溪】梓歩溪【在长汀县东北源出大息岭左西流至南田入正溪又北溪源出县西北横坑亦谓之横溪东南流至县东北攀桂桥入正溪】新泉溪【在连城县南源出县东南上罗地下抵汤泉有丰头溪合流入上杭县界合正溪又萧坊溪里冈溪俱出县南经上杭县界入正溪】莒溪【在连城县南五十里源出龙岩州山中下接杨家渡至长汀县界入正溪】安鄊溪【在上杭县西胜运里源出东安岩山涧中西流入正溪】金山溪【在上杭县北源出金山东流二里渗入沙石中号干坑数百步外复涌出长流合南宝溪过灵蛇山至语口入正溪又南宝溪源出南宝山下流数里纳水入金山溪溪源出钟寮东以溪西水赤絶鱼亦名赤水又新田溪源出钟寮场西皆入南宝溪又县东北三十里有苦竹溪源出白沙里山涧中九曲溪源出新坊口俱入正溪】水埔溪【在上杭县西北十里源出武平县界东流经岩头舗至县东北五里水埔渡下二里入正溪又濑溪在县西三里源出县西界萦展旗山而东环县西南绕琴冈三折而入正溪】大洲溪【在永定县南溪南里源出龙岩州界大池西南流入县境经髙陂丰田至县治西折而南入广东大埔县界】丰稔溪【在永定县北八十里源出龙岩州界西流经县界又西经上杭县界为黄潭溪又西南过丰稔寺前合跳鱼溪至石崆□入大溪又跳鱼溪源出稌山嶂经丰稔寺前入丰稔溪又汤湖溪源出黎袍山流经长窖至牛鼻崆入跳鱼溪】文溪【在永定县东北六十里源出太平里西南流合武溪入大洲溪又金砂溪在县北金沙村源出分水岭经金谷寺出古溪桥入大洲溪】千秋溪【在武平县东源出梁野山经谷孝里合流入化龙溪又渔溪在县北源出当峯岭合禾丰溪又黄沙溪在县东南十五里聚灵溪在县西源出灵洞山俱入化龙溪】濠坑溪【在武平县西六十里源出江西安逺县界入化龙溪又武溪源出县西三十五里亦入化龙溪】化龙溪【在武平县南百步一名南安溪源出清平乡南流合归顺郷小溪入广东嘉应州界】露溪【在武平县东北一溪七湾俗呼露溪七渡引流而东亦曰大顺岭溪又北入长汀县界接七里河入正溪又顺明溪在县西源出大岭下西流至江西防昌县界入正溪】芹溪【在清流县东源出归上里南流至芹口入大溪】嵩溪【在清流县北五十余里源自宁化县界流入遇玉峯岭南入大溪谓之嵩口又青溪在县西北源出宁化县界流经髙地岭合于嵩溪谓之青口】罗溪【在清流县东南六十里源出连城县界过北团至罗口入大溪】梦溪【在清流县东南九十里源出梦溪里各山涧流至九龙滩口入大溪溪中有潭曰秋口潭】三港溪【在清流县西南五里有三小港源出宁化县界防流入大溪又郑家坊溪源出县北各山坑合流经古基头至南岐入大溪又岩坊溪在县治南流至横口入大溪】半溪【在清流县东北五里源出髙地岭流经白石桥入大溪】文溪【在连城县南一名清溪有二源一出县西长汀磜东流经新林寺一出金鸡山西北流经县西南七十里合流回环曲屈九折而入清流县界亦谓之罗口溪又姑田溪在县南七十里水流至小淘相近有曲溪亦至小淘俱入文溪又县南八十里有明口溪】瀚溪【在归化县东兴善里源出龙湖涧南流至县东三十里亦曰雷霆溪沿溪乱石防岏水石相激又市溪在县东西十里下流入明溪】珩溪【在归化县东二十里石珩村溪中有石沿渚夹峙一里许水从中流状如门槛曰门槛石下流入明溪】明溪【在归化县北源出县西二十五里五通凹流经城西五里其流始大环绕县北至县东形如腰带亦名腰带水至县东三里溪傍有大小二阜相对如明字因曰明溪又东经象山下又东合珩溪瀚溪至县东四十里曰沙溪始可通小舟又东南经岩前黄沙口亦曰黄沙溪经永安县流入沙溪】寅湖【在长汀县东二里居郡寅位故名周百歩中有小山水溢不没又有辛湖在县西一里周七十歩二湖皆以方位名也】柘湖【在宁化县东北百里四时不涸溉田甚广其侧又有羊鸦湖】蛟湖【在宁化县西北六十里深不可测明统志乡人遇旱杸败鐡于湖内辄作暴雨怒涛涌出其鐡而后已】天井湖【在上杭县东南二十里濶五十余丈旧在县东后忽涸而南移相去十五里】醎水湖【在上杭县南三层岭北味醎冬夏不涸】晏湖【在永定县治西南周百余丈山溪之水渟潴为湖可引以溉田又涵水湖在县西今名龙安寨澄澈潆洄中起一阜傍有温泉亦可溉田】黄栢洋【在清流县东北五十里宋文天祥尝引兵驻此】麻潭【在长汀县东南十里众流皆防于此山势盘互过此折为九曲】龙门潭【在宁化县南二里其深莫测引流而东亦曰龙津有龙门桥跨其上流合大溪又神头潭在县西南五里神头岭下水极清深又斑竹潭在县南七里潭侧多斑竹赤冈潭在县东北七里中有狂波石相传有二龙蟠石上水涨时波涛汹涌】渔沧潭【在清流县西南三潭相属深不可测两岸有巨石对峙渔人多聚于此故名】石门潭【在连城县北二十里乌石岭下两石夹岸如门中有石潭其深莫测流入大溪又石城潭在黄屋山下其石陡险回环如城石固潭在县北三十里两岸峭石水深莫测】莲花潭【在连城县东北文溪下流又有莲塘在县西一里泉水所潴宋莲城以此为名又杨花潭在县东由文溪下夹岸多杨栁花飞蔽潭故名黄石潭在县南八十里流通上杭】铁珠潭【在连城县东南百里中有细黒石如鐡珠然潭侧有路石壁峭立人过不敢谛视】草鞋潭【在上杭县北二里大溪所经延袤数里又黄土潭在县北四十余里以潭傍土色皆黄故名】蛟潭【在武平县南八十里水深无际又龙溪潭在县西六十里怪石嵌崆旧传龙穴其间磜角潭在县西三里祷雨辄应】磜头【在长汀县东六十里峭壁数十仭瀑声如雷又有磜角在县西七十里髙岩怒湍溉田甚广】雷鸣漈【在宁化县南五里声如雷轰故名】潭飞漈【在宁化县南乡重冈复岭环布森列登涉极难漈居其中坦然寛平山环水合有田有池革茂林深易于藏聚】龙潭漈【在宁化县北四十里相传有龙潜其中时至涨溢】百丈漈【在归化县东南八十里又白水漈在县西十里皆自山顶防下】白水漈【在上杭县东南三十里】云漈【在武平县东二十里瀑流如练亦曰白水漈】玉泉【在长汀县东八十里流为瀑布其地产茶号玉泉茶】温泉【府境温泉几十有一在长汀县者二一在县南何田市周数十里能熟生物宋绍兴间砌为石池又疏寒泉以减其热一在县南安仁堡由石窦涌出溉田甚多在清流县者三一在县东嵩口一在县东邱源一在池溪皆出山下可以熟物在归化县者一出县东一百里漈头四时鼎沸如汤在武平县者一又名热水井周围数丈泉从石窦出有琉璜气在永定县者四一在县东大洲一在县东南下洋自石壁流出一在县南箭滩皆可盥浴一在县西北里田最热可以熟物】金乳泉【在长汀县城内明统志相传为定光佛卓锡处】万斛泉【在寜化县北五十里石洞中喷涌而出流为小涧溉田数千余畆】东峯泉【在清流县东渔沧岸下五里长如玉龙居人架竹引过龙津桥以便里汲】涌泉【在归化县东十里自水底石隙涌出髙一二尺如散珠然一名滚水俗谓即滴水岩伏流所发】甘泉【在归化县北五里至冬而涸土人引涧水灌之随吸而入久之灌足水乃大出滚滚不竭可溉田千畆】官陂泉【在武平县北七里源泉汹涌灌田数顷】渔梁滩【在长汀县东二十里又有鸬鷀滩在县西一里蛇王滩在县南三十里此下河水湍急屈曲九折为九曲滩又有纱防滩在县南三十四里又南一里为王屋滩又有磜滩在县南百里甚险】九龙滩【在清流县东南九十里上六龙最险属本县下三龙稍平属延平府永安县界九龙上下共计二十余里凡九湾十八折毎龙两崖石峡逼窄如闗隘仅可丈余而石龙横截水面可髙数丈乗舟下龙如在髙山坠于平地明成化间募工凿去恶石滩势稍缓然险峻犹为七闽最】牛角滩【在清流县西南十里又七里滩在县东七里溪多乱石曲折浅急下有杨梅潭又旗角滩在县东南八里长空滩在县东十五里怪石纵横中有大黄石耸峭激浪险次九龙】杨梅滩【在连城县西北六十里源出虎忙岭滩流险隘舟楫罕通岸上旧多杨梅故名下流入文溪】回龙滩【在上杭县北旧志大溪中滩以数十计】磨石滩【在永定县东北滩石错立水势澎湃又罗滩箭滩在县东憔滩在县西水势俱险】中陂【在长汀县东北十里横截鄞坑延袤十里又张家陂在县东十里】大陂【在宁化县东北一百二十里居民障溪以成自宋迄今为利】吴陂【在宁化县西四十里居民吴氏所筑灌溉甚广】沙溪陂【在归化县东南自沙溪至岩前四十里筑陂数十皆以桔橰运水昼夜循环不须人力灌田无筭又大陂圳在县西北五十里栁杨大陂边里人开筑长二十里灌田数万畆】龙爪陂【在连城县东南溉在城田二千顷元筑县界共有二十五陂皆官设陂夫随时修治】蔡家陂【在永定县南龙磜村溉田有上中下三则上中常得水而下则否明嘉靖中知县唐灿于水源上髙数尺凿石通水下田至今获利】杭陂【在永定县西北五里引水入城灌溉田塘深为民便又有大陂髙陂溉田甚广】沙水池【在莲城县南四十里春夏泉水涌溢溉姚坊田遇冬则涸】御天池【在上杭县南琴冈之傍蓄水备旱溉田甚广】石硖涧【在归化县西南二里源出山下石硖间流至县西合腰帯水】鄞江井【在长汀县治东金花坊深三尺许外水入而不溢内水出而不竭溉田甚广】古井【在宁化县西五里清澈甘冽病者饮之即愈】三龙井【在连城县南其中云雾腾起即雨旱祷辄应】
　　古迹长汀故城【在长汀县南唐置为汀州治李吉甫元和志开元二十一年福州长史唐循忠于潮州北广州东福州西光龙洞检责得诸州避役百姓共三十余户奏置汀州因长汀溪为名郭下为长汀县乐史太平寰宇记长汀县旧治在九龙水源长汀村大厯中移在白石乡地名金沙水旧志长汀村在今上杭县北十五里去今州二百三十里今名旧县又迁东坊口正今县东北五里大邱头一名旧州城又有县基岭在县治南福夀坊相传移州东坊时于此置县故名后又迁今治即白石乡也亦谓之衣锦乡　按新唐书开元二十四年开置汀州元和志误】新罗故城【在长汀县西南晋志晋安郡有新罗县元和志龙岩县先置在汀州界新罗口名新罗县天宝二年改名新唐书志汀州初治新罗大厯四年徙治白石寰宇记州初治新罗以其地瘴居民多死大厯四年观察使承昭奏移理长汀白石村去旧州理三百里】黄连故城【在宁化县东元和志宁化县西南至州六百里本沙县地开元二十四年开山洞置西舆防化县接新唐书志宁化县东黄连县天宝九年更名九域志县在州东北一百八十里旧志黄连故县在今县东五里亦曰黄连镇五代后唐同光元年王闽迁县治于镇西竹篠窝即今治也县境山峻水急峯峦万叠至县治则四围平坦旁挹嶂岫下瞰溪湖称为形胜】上杭故县【在上杭县东寰宇记汀州有上杭在州南去八日程至漳州界九域志淳化五年升上杭场为县在州南一百六十里旧志唐折龙岩县胡雷下堡置上杭在今永定县东四十余里金丰乡南唐保大十三年徙于秇梓堡在今永定县东北六十里宋淳化五年升场为县至道二年始迁冶鳖沙在今上杭县东北三十里又名白沙里而故县遂废咸平二年又迁治语口去鳖沙二百步后为在城里天圣五年又迁于钟寮场在今上杭县西北其地坑冶大兴商贾辐凑乾道三年又迁于郭坊东苏里即今治也】汀州故卫【在长汀县治东明洪武四年建　本朝顺治十八年裁】上杭废所【在上杭县城西北隅明成化三年建本朝顺治十四年裁】莲城堡【今连城县治宋元符间置绍兴三年梅州士曹虞观上言长汀县南北去县三百余里控御不便因升堡为县割长汀古田乡六圑里以益之元至正六年邑人罗天麟为乱讨平之始改莲为连取去草之义】钟寮【在上杭县九域志县有钟寮一金塲旧志在今县西北二十里天圣中尝移县治于此后为平安里又有永兴在县东五十里通利在县南六十里及金山利济龙山石门语口凡七塲皆宋时采金及铜铁处】武平【在武平县治寰宇记汀州有武平场在州西南计五日程接循州界九域志在州西南二百五十里淳化五年升为县】锦丰场【在永定县西南五十里俗名锦丰窑旧志上杭旧有端利在县南一百二十里嘉兴在县南一百五十里兴济在县南一百六十里及浮流锦丰凡五皆宋时采金及铜铁处诸场皆在今县界】合同场【在长汀县东登俊坊左宋置榷盐税于此后废】银场【在长汀宁化二县寰宇记长汀有黄焙安丰二俱出银铜九域志长汀县有上宝一银归禾拔口二银务宁化县有龙门新旧二银长水七庇二银坑又有龙门坊在县廓东】莒溪务【在连城县九域志长汀县有莒溪鐡务旧志有莒溪在连城县南五十里莒溪傍又郭家山场在县南三十里又南有宝成又金鸡在县东南金鸡山下皆宋置以开采铜鐡之利久废】王城【在连城县西南七十里宋末文天祥奉帝昺起义驻兵于此故名】御帘乡【在归化县东中和一都府志宋端宗避元过此因遗一遂名其乡】苍玉亭【在长汀县城东苍玉洞羣石中宋宣和中建陈轩诗我爱汀州好山川秀所钟阁前横潏水亭畔列竒峯】横翠亭【在长汀县城东宋郡守陈粹建山光野色横在目前】观澜亭【在清流县治东明洪末大溪横　于前羣峯峙于后士民多游览焉】芙蓉台【在长汀县治宋建又映溪防在县东苍玉洞羣石之巅旧名翠防亭宋乾道间郡守谢知几建】升仙台【在宁化县西四十里相传昔有刘熊二道士修炼于此白日飞升居人筑台列二像于石壁】平冦台【在武平县南岩前里均庆寺前】谢公楼【在长汀县治南唐张九龄有诗】环翠楼【在长汀县卧龙山下宋建】道山楼【在长汀县治后旧名北楼楼下为熙春堂宋郡守陈轩有诗】南楼【在长汀县城上宋陈轩有诗】愿丰楼【在宁化县治又有勤政堂书林龟隂如农三亭俱宋宝祐间建】皆山楼【在连城县署内】云骧阁【在长汀县城上东南隅上接龙山下瞰龙潭左有飞来石旧名清隂阁亦名集景楼又名双清阁宋建绍兴间刘乔改今名】蓬莱阁【在长汀县治内又有如心道管二堂俱宋建】镇山堂【在长汀县治内宋绍兴间建】东山堂【在长汀县卧龙山麓宋宝祐中郡守胡太初辟旧圃而新之人有常春堂在圃之西北隅前有方沼】读书堂【在武平县西宋李纲诗灵洞水清仙可访南岩木古佛同居公余问佛寻仙子赢得工夫好读书】伏虎庵【在长汀县东五里青松对植苍翠交隂为一郡游览之所】雪峯庵【在归化县后龙山下元陈冇定屯兵处壁叠犹存】屯营庵【在武平县东五里何屯冈下县志相传五代有统军使何姓者尝驻兵于此筑小城周二里许故址犹存】
　　闗隘隘岭隘【在长汀县西北六十里路通江西瑞金其地巉岩嵚岖林木深阻明嘉靖初知府邵有道开修岭路崇祯五年知府笪继良于隘口扼吭处圈磗为闗为江闽要隘又桃阳隘虎忙岭隘在县东南分水隘牛姆山隘长桥隘龟龙隘黄峯岭隘在县西南九磜隘在县西北大息岭隘处明隘在县东北镇平隘七岭半岭隘在县北靖逺隘在县南】常平隘【在归化县东北四十里接泰宁将乐二县界环县境皆山东鐡岭隘西伍通隘南大隘头隘北下防隘闗隘之襟要也而东南之紫云隘东北之常平隘西南之半隔隘西北之水口隘并为扄钥之险而紫云一隘尤为要地】白岭隘【在连城县南三十里东通横山廖天秋家三隘东南通朗村隘西南通新泉隘北通乌石等隘当六路之冲为腹心之地人烟凑集隘场平旷守御最便明嘉靖中改置为寨】朗村隘【在连城县南一百五十里路通上杭龙岩旧场在朗村平旷虚设明嘉靖中移于逺水岭去旧隘四里许路颇险窄易于防守又秋家岚隘横山隘在县东廖天山隘在县东南白岭隘丰头隘在县南俱明嘉靖间置又新御隘在县西南乌石隘在县北凡八隘而秋家岚最险】悬绳隘【在武平县西南道通平逺以悬绳峯而名明正徳间尝移象洞巡司于此今有兵戍守又大岭隘在县东鉢盂隘在县南牛牯崠隘在县西金鸡隘水口隘在县东南蟠龙冈隘在县西南硿头隘在县西北檀岭隘在县东北】铁石镇【在清流县东南六十里鐡石山下明正统中置巡司】明溪镇【在归化县西本清流县地宋绍兴间置明溪寨兼置巡司元末陈友定筑城以障乡里周一里许谓之子城明成化中以其地当四县之交民梗难治乃割清流之归上归下宁化之栁杨下觉延平府沙县之二沙阳将乐之兴善中和共七里置县以明溪镇为治旧志今有明溪驿在县治西】夏阳镇【在归化县东八十里夏阳墟其地险逺明成化中既以明溪置县因迁巡司于此改今名又有黄杨巡司在县东南八十里岩前宋绍兴中置今有岩前寺】兴化镇【在永定县西北六十里有巡司明洪武五年置属上杭在今县西南溪南里古镇正统中徙太平乡虎冈因改曰太平寨天顺六年复置于旧所成化中改属永定县】古城寨【在长汀县西五十里西去江西瑞金县五十里相传闽王延政筑城后废为古城里宋置寨原在县西南何田市绍兴中迁置于此明置巡司】白花寨【在长汀县东南一百二十里半溪石山下四围险塞其上平坦可容千余人】安逺寨【在寜化县北一百里北去邵武府建寜县八十里旧名下土寨宋绍定中改今名明置巡司】南平寨【在宁化县西南六十里宋置本名黄土寨绍定六年移于潭飞磜改今名又北安寨在县东北九十里宋置本名苦竹寨亦绍定六年移置改名二寨皆元末殿明洪武初复置十三年废北安今为水西墟】石洞寨【在清流县西北十余里右通宁化地名大基头山径险峻鸟道而上可容数千人宋乾道间筑元末増修叠石为四门一名石龙寨】万安寨【在归化县西四十里黄牛山宋绍定间曾寡妇晏氏为砦以拒贼赐名曰万安今故址尚存又县南十里许有平安寨山髙而险顶稍寛平元末陈友定立栅屯此】北团寨【在连城县西南一百二十里宋置在县北五十里后燬于兵寄治县市西元废明初复置在县东崇儒坊又迁于朗村嘉靖间迁于新泉隘筑土城周五百丈】冠豸寨【在连城县莲峯山旧名莲峯寨宋筑元至正二十六年辟南北堑叠石为城周五百丈后人因名为冠豸寨明治中又因南北堑旧址増新城五十余丈屹为县治东嶂】武婆寨【在上杭县东南安乡石山一名白水寨又石壁寨在县西南相近有雷公寨隘皆明置】武平寨【在武平县西南二十里武溪源相传即故武平场也明洪武二十四年置守御千户所筑城周二里一百八步有竒北临武溪嘉靖十九年于东偏増筑新城袤四百二十五大通新旧为门者八崇祯初冦破新城　本朝顺治十三年裁所仍设汛兵防守】象洞寨【在武平县东南百里宋政和中置砦嘉熈中改为南尉司元废明初置巡司嘉靖中移于悬绳　本朝又移驻岩前营】永平寨【在武平县北四十五里宋淳祐中置明初改置巡司后移贝寨在县西北七十里又二十里逹防昌又县东南有布心寨旧屯兵所平坦可容万人】三层岭寨【在永定县东南五十里三层岭下明成化中置巡司于此】临汀驿【在长汀县治东宋置明崇祯二年革今复】馆前驿【在长汀县东七十里元置站明洪武初改为驿又三洲驿在县南六十里明宏治初置】石牛驿【在宁化县西南八里以傍有石牛而名宋端平间置】清流驿【在清流县治宋置属宁化县元符中析长汀三里宁化六里置县遂以清溪为名】玉华驿【在清流县东北四十里以前有玉华洞故名明洪武初置成化十年迁于上杭二十三年复置】九龙驿【在清流县治西旧名皇华明洪武初改名以县有九龙滩而名】蓝屋驿【在上杭县西北五十里明成化十年徙清流县玉峯驿于此宏治三年改名】平西驿【在上杭县东三十余里明成化六年置】何田市【在长汀县南四十五里为商旅辏集处宋嘉定间置寨明初设税课司于此后革】抚民馆【在上杭县西南一百余里与广东潮州府大埔县接界其地险逺向为盗薮明嘉靖中立抚民馆于三图之中坪筑城周一百七十二丈设捕盗通判驻守万厯四年又筑公馆城于四图之河头坪周四百三十七丈二十七年撤通判拨官兵戍守崇祯初罢戍仍募民兵防守】
　　津梁济川桥【在长汀县东门外俗呼水东桥宋建　本朝康熙四十五年重修】太平桥【在长汀县东宋绍兴间建名有年桥后改今名长三十九丈覆以亭三十六】普济桥【在长汀县南三十里跨南溪宋建】石新桥【在长汀县东宋郡守赵崇模建　本朝康熙中重修架屋扁曰古渡垂虹】龙门桥【在寜化县东里许长七十二丈五尺旧名龙津桥明万厯中重建改今名又东有广齐桥路通清流】铁口桥【在宁化县南教前入府大路】夀宁桥【在宁化县治南宋元丰间建旧名阜通桥嘉熙间更名万寳明崇祯五年复修名慈永　本朝康熙二年重建改今名】卷龙桥【在宁化县西五里路通广昌】鳯翔桥【在清流县治西旧名魁星桥宋淳祐间修名祝圣明洪武中搆亭二十九间改今名】白石桥【在清流县东北五里跨平溪溪中多白石故名明建　本朝康熙间修】神通桥【在清流县东北玉华驿清溪口宋建今改名广济一名清口桥】白沙桥【在归化县东下开五门上搆屋六十余间明建】文川桥【在连城县南门外宋建旧名清溪绍兴间修改名惧桂元时重建改今名】镇东桥【在上杭县东昭阳门外为墩十九屋三十六间今圮】驷马桥【在上杭县西一里宋建石柱四十为屋九间旧名通驷】阳明浮桥【在上杭县南明正徳中王守仁建为舟四十有五】东门桥【在武平县东跨南安溪】九龙桥【在武平县南一里跨南安溪为往来要津】卧龙桥【在永定县东明正徳中建复名飞虹又名跃龙万厯间重修改今名】深渡桥【在永定县东北髙陂明建路通龙岩】留口渡【在宁化县西三十里水势屈曲舟行至此必经宿故名又西五里曰禾口渡】
　　堤堰东堤【在长汀县东鄞江分流处明天启中署县寇从化募工于三桥山麓筑大石堤七十余丈又于原分小溪口为马鞍陂以防春涨又称为冦公堤】西堤【在长汀县西南宝珠门外有小河自牛头来直防大河明万厯间剏筑】行弓堤【在武平县东延袤二百丈】
　　陵墓宋郑文宝墓【在宁化县东北九十里郑家坊】伍祐墓【在清流县东仓盈里子择之墓在寜化县禾口】赖绂墓【在归化县东十二里】元赖禄孙墓【在宁化县西北三十里】伍宗尧墓【在清流县坊郭里】许景辉墓【在连城县北许坊】谢英辅墓【在归化县西八十里】明张显宗墓【在宁化县张家坪】刘隆墓【在武平县东赤土冈】赖世隆墓【在清流县西山】邱宏墓【在上杭县东南安乡】赖先墓【在永定县北洪源村】裴应章墓【在宁化县南五十里安乐舗有祠】
　　祠庙安济庙【在清流县东南鐡石洞口又名九龙庙舟行至此必祷而后行】渔沧庙【在清流县东临渔沧潭祀唐末死事将樊令】大忠祠【在宁化县西南二里许祀宋李纲】龟山祠【在归化县东二十里龙湖即杨龟山故宅】道南祠【在长汀县治西明嘉靖间废钱局地建祀宋杨时程颢罗从彦李侗】陈公祠【在宁化县东南夀宁桥祀宋招捕陈□】紫阳祠【在武平县东门外祀宋朱子在连城县东门】文丞相祠【旧在长汀县横冈岭下开元寺故址久圮明万厯中移祀东山书院在儒学左】伍忠烈祠【在清流县东门外祀元伍宗尧父子】张公祠【在寜化县东五里峡石祀明张显宗】勇士庙【在上杭县东北明洪武中建祀张爱】忠烈祠【有三一在清流县城内一在仓盈里祀明知县吕镛以邹巡检及吉人魏得礼烈士邓瑶等配一在武平县南祀明守备徐必登】忠爱祠【在长汀县治东祀明排官王得仁一在归化县北】忠恵祠【在莲城县内祀明知县蒋玑】王文成祠【在长汀县治南笪公讲堂左】世忠祠【在武平县治西南教前祀明太　学练廷和】义勇祠【在归化县东三里坪明嘉靖间建祀邑人陈珪陈铎巡检顾辉俱以讨贼战死】笪公祠【在长汀县南讲堂祀明知府笪继良】愍忠祠【在长汀县东明崇祯初建祀指挥张大伦王应官李铎刘宸镇抚陈应龙段元望丁显闻刘尧张机等而亲丁邓五袝焉】褒忠祠【在上杭县东北分司前祀明伍骥丁泉】舒烈妇祠【在武平县城外祀明谢日煃妻舒氏】
　　寺观开元寺【九域志州有至道宫唐开元二十八年置本名开元宫中有明皇真容宋改今名明统志有开元寺在府治东盖即故止也】普觉寺【在宁化县东百宋宝元初建明宣徳中修其地五山髙耸于外一山□立其中俗谓龙聚宝】东竺寺【在上杭县东又天王寺在县西旧俱建于钟寮宋乾道三年两寺随县迁今所】丰穏寺【在连城县表席里五代晋天福间建名保福院宋泰定间改今名明初重建】禅果寺【在武平县治南明统志中有龙泉井相传定光佛所凿尝有龙见其中】东华庵【在清流县东三里宋元符间建絶顶松竹交翠如立画屏前有石台登眺则万山皆在目睫】
　　名宦唐林披【莆田人天宝中授临汀郡曹椽郡多滛祠着无鬼论以晓之刺史樊冕奏为长汀令以治行迁本郡别驾】陈剑【大厯中临汀郡刺史汀自置郡后凡两迁至东坊口嵗屡不登民多疾疫咸谓治非其所剑乃更卜卧龙之白石请改筑焉即今郡治也】五代唐王云【同光初寜化令县治初置于黄连镇云卜迁于镇西之竹篠窝百姓安之】宋周尧卿【永明人仁宗时知寜化县提防刑狱杨纮入境有被刑而耘苗者纮就询其故对曰贫以贪利之故为人直其枉令不我欺而我欺之刑又何怨纮至县以所闻荐之】陈轩【建阳人元丰间知汀州治尚清静黄庭坚诗云平生所闻陈汀州蝗不入境年屡丰】郭祥正【当涂人元丰问通判汀州有善政公暇与守陈琏登山临水觞咏酬唱极多】郑强【长乐人髙宗时知汀州事寜化县论大辟十人狱已上强验问无一人当死刑部尚书胡交修乞治县令冐赏杀无辜罪】呉枥【建阳人绍兴间知汀州毎于耕敛之月聴囚令耕业毕复耒囚皆如期至剖决曲直多所原贷秩贷归老稚遮泣】陈吉老【仙游人绍兴间清流丞以绩最迁判州事赣冦犯境吉老誓众与战长子希造为先锋屡战皆捷后与贼遇于武平希造战殁吉老再率兵破贼还郡人郊迎慰劳吉老曰吾儿报国死得其所又何憾耶属邑感之皆为立祠至今父子血食于汀】刘师尹【长乐人绍兴间为汀州録事防军时知长汀陈梦逺诬郡士叶椿等以死罪郡倅向士俊党梦逺欲传至其狱师尹白其寃曰吾宁弃官不可陷人于非命毅然纳印而去郡人徳师尹绘像祀之】李弇【崇安人绍兴间知连城政务寛平教以孝友有伍氏兄弟争继积讼不决弇以理开谕皆感释民为謡曰讼者息争居者安仁李公为政百里如春】黄藻【延平人乾道间知清流县县有贴银钞盐钱素为民害藻请于朝一切蠲免嵗防躬行劝赈民以不饥邻冦作相戒曰彼有善政慎勿犯之】程大昌【休宁人孝宗时知汀州贼沈师作乱戍将萧统领兵战死闽部大震漕檄统制裴师武讨之师武以未得帅符不行大昌手书趣之贼谋攻城而先使谍者衷甲纵火为内应防师武军至复得谍者贼遂散去】刘爚【建阳人孝宗时调连城令罢添给钱及纲运例钱免上供银钱及纲本二税甲叶钞盐军期米等钱大修学校乞行经界】江璊【淳熈间知汀州先是州有银冶嵗代建昌临川输银六千两二郡嵗偿绵绢后经兵大绵绢不至银坑亦闭所愉仍取于民璊疏陈其害获防蠲免】张振古【清江人淳熈间为长汀簿刚正有守郡牒下督诸郷税甚急振古乞寛期限不聴振古曰我不忍奉上官暴贫民即纳印去邑人杨方作诗送之】鲍粹然【龙泉人淳熙间知上杭县以士风固陋聘宿儒教之士始知学州久旱父老白守请粹然徃祷雨立至人呼为上杭雨】何镐【邵武人淳熙间为上杭丞治尚寛简白罢无名征赋郎使者郑伯熊檄以佐郡累系者旬日决遣殆尽】陈【长乐人庆元初知汀州为治精明减户口食盐价以纾细民置义塜殡无所归者以千数汀俗尚鬼信巫痛惩禁之俗为丕变弟映继知州事一守兄法尝创桥于南山髙滩角上流至映方毕工邦人因以棠棣名之】赵彦橚【庆元初擢监登闻检院时韩侂胄秉政朝士悉趋其门彦橚切叹惋出知汀州州民叶姓者啸聚汀赣间彦橚遣将捕戮之】赵希錧【宁宗时调汀州司户峒冦李元砺方起汀人震惧郡防僚佐议守城希錧曰守城非策也距城三十里有闗曰古城若悉精鋭以扼其冲贼不足虑矣守以付希錧夜半贼数百衔枚突至希錧严兵以待矢石俱下贼无一免事闻诏升州推官治疑狱决滞讼去之日军民遮道泣送者数百里】上官损【邵武人嘉定间武平主簿创养济院以防贫病及行旅之无依者有盗刦人诬邻人分赃损一讯立释人服其神】胡太初【宝祐间知汀州值嵗歉捐米数千斛入均济仓以活饥民修城浚池屡平连城兴化剧冦士民徳之为立生祠】元李实【汴人为武平令平易近民时学校倾圮士倚席不讲实捐俸修葺以作兴之】明黄敏【洪武中为汀州卫指挥佥事广贼谢在真冦武平敏率军捕贼惊走因追擒之又于武平筑城分军守御境赖无虞】宋忠【崇阳人洪武间知清流县兴学劝农剔奸刬蠧羣盗啸聚忠抵其巢谕降之擢户部郎邑民请于朝出知本府】刘雍【平阳人洪武间连城知县首建学校教民树艺邑知种麦自雍始】刘亨【祁州人洪武中为上杭知县首新学校次建坛壝庙舍五年间逃亡悉集】袁必文【广东人永乐间为清流典史沙冦犯境必文独守不去被执抗骂遂遇害】许敬轩【天台人宣徳中选授汀州知府兴学劝农轻徭赈饥纠防政陈羽贪暴荐贤良程原庆等于朝其卒也行旅萧然士民争赙之】王得仁【新建人正统中以才荐授汀州府经厯亷能勤敏上下爱之迁推官数辨寃狱却餽遗抑镇守内守苛索政绩益着邓茂七党陈政景等攻城得仁与守将及知府刘能击败之擒政景等八十四人余贼惊溃诸将议穷搜得仁恐滥及下令招抚果辨释难民三百人都指挥马雄得通贼者姓名将按籍行戮得仁力请焚其籍贼复冦宁化率兵往援斩获甚众未几卒于营军民哀恸绘像祀之】吕镛【蕲水人正统间为清流知县邓茂七寇县镛率民兵与战众寡不敌为贼所执大骂不屈死同时死者鐡石巡检邹某嘉靖初提学邵鋭并祀之】丁泉【汶上人天顺六年上杭冦发泉以指挥同知往御之巡按伍骥奉命督泉奋勇先登攻破石马岐等寨猝与贼遇力战死伍骥扶疾回朝亦卒邑人立祠祀之赐额褒忠】胡【嵊县人成化初为上杭知县清勤公正时邑初调千户所守御悍兵骄卒肆虐于民钺以法绳之军民各安其业继之者孙安萧宏皆称良吏】赵智【江宁人成化间署归化教谕事时学宫始建充弟子员者悉起山林未经化诲智先教以进退揖让之礼孝弟忠信礼义亷耻之行徐授经讲艺随才造就务底于成】王环【新昌人成化间为永定知县亷明果断当设县之初创兴百务焕然可观】吴文度【江宁人宏治间守汀州绳法饮亷推诚布令奸宄屏息山冦为患设方畧招致贼皆帖服】袁庆云【雩都人宏治间任上杭训导日以行谊训生徒尝陈利六事于都御史韩邦问邦问称赏之以亲老致仕】王献臣【吴县人宏治间以御史谪上杭县丞令行禁止百废具举暑月不雨献臣为祷以五日为期雨大注人徳之】蒋玑【平乐人正徳初连城知县有治才奉檄征大防山冦猝遇贼于黄沙寨不屈死诏赠汀州同知予防立祠】谢溥【祁门人正徳间为长汀知县裁冗费革例钱事上官秉公抗论王守仁武平挂坑冦溥转饷有方汀人祀之】俞大猷【晋江人嘉靖中以泉州卫千户守备武平作读易轩与诸生为文防而日教武士击剑连破海贼擢署都指挥佥事】莫住【苍梧人嘉靖间永定典史莅官勤劳以逐贼力战死祀名宦】徐中行【长兴人嘉靖间汀州知府广东贼萧五来犯御之有功防其且走俾武平令徐甫宰邀击之让功甫宰甫宰得优擢嗣念山寇出没靡常请筑城三图以扼要冲自是冦盗解散】徐甫宰【山隂人嘉靖中除武平知县下车问民疾苦寛征徭筑堤捍溪凿井引水缮完頽城近贼地筑城立堡者三兴大役而民不知尝旱虔祷期五日不两则以身为牲及期果雨邑中火防烈风甫宰拜且祷风止火灭居六年逺近化之立祠祀焉】黄震昌【遂安人嘉靖间为汀州府同知署永定县事平李占春之乱民避难入城者抚辑倍至全活甚众】顾辉【东莞人嘉靖中为归化夏阳巡检莅任未旬月流冦掠境辉统民兵御之杀获甚众以援絶死之邑人建祠与勇士陈珪陈铎合祀】杨万春【钱塘人万厯间为上杭知县邑有疑狱二前令莫决者三年万春斋祷于神具得其情人称神君】牛大纬【琼州人万厯间连城知县连苦浮粮嵗科千余雨大纬力请得蠲其半民立祠祀之】沈应奎【武进人万厯时汀州知府筑陂濬泉教民耕植政声大起税监髙寀播虐将自汀入广应奎出榜文逹防城言税监将入海招倭若抵汀太守当率吏民击杀之寀闻而上】徐必登【福州右卫千户崇祯初署武平守备甫二日寇发士无战志必登抚膺慷慨曰舍生报国此吾事也率兵千余人遇贼于古楼冈前徒弃甲而溃必登单车力战遂殁于阵】笪继良【镇江人崇祯间为汀州知府下车筑城议起继良请撤中赘垣拓城南六百余丈又创设威逺营募兵措饷守圉以固】陈正中【上海人崇祯中上杭知县孤介自守丝粟不取于民广冦入境亲冐矢石奋力擒杀竟以瘁卒邑人祀之】
　　本朝郭浩【寜陵人顺治初知府事单骑到官政清刑肃人不敢干以私在任数年及归行里萧然里居至不能举火】杨鹤龄【正红旗人顺治八年知归化县事谙韬畧善骑射防山冦窃发鹤龄先士卒亲冐矢石击走之】郭璜【华州人顺治十五年调寜化令居官清介御史按邑邑令例餽千金璜抚敝箧叹曰是非朘削民膏何以供此深夜自经于官邸没二日署中絶粒士民争致薪米有黄氏妇餽银助防痛哭不止或问之妇曰吾夫吴某世受里役之累赖公释免公死累将及矣柩自汀归路人畊夫皆弛担引绋哭声遍野】朱之焜【髙邮人顺治十六年知武平县寛待士庶严驭吏胥修城拓池皆捐俸以办嵗庚子广冦谢上违等盘据五指石之焜集众荡平之】焦荣【新野人顺治十七年知清流县治事严明以锄奸除害为急邑有小丑负嵎荣选胆勇书吏编为卫兵率而击之贼遁去】王之佐【镶黄旗人康熈十六年调寜化令时海孽未殱军需旁午之佐念民疲役重力以减役上请情词激切大吏怜而许之巨寇黄机国初擒馘之余孽也乗间屠掠之佐请兵防贼尽弃其众赴冮右投诚江抚某纳之发符防贼还寜俾招集旧部以成一旅之佐坚不奉檄昌言于大吏曰溥天王土非列国列疆之比闽贼即江贼也闽贼入江便当贷死王章何在乎大吏韪其言遂潴其巢穴设兵防贼归路民以寜谧】徐开逺【昆山人康熈二十年汀州推官扶弱锄强不为威怵时靖藩旗兵横行炙吓开逺执法不阿藩丁股栗】
　　人物唐伍正已【初名愿字公谨寜化人大中进士累迁御史中丞莅官畧细故存大体以朋党渐炽遂告归】宋江礼【宁化人干徳初任潭州判官时慕容钊讨刘文表取周保权礼率乡兵二千人力战于湘隂死之】罗彧【字仲文长汀人登太平兴国进士授大理评事雍熙后厯知恵筠成三州所至有恵爱澶渊之役以屯田员外郎扈从为报聘使还京乞归里上嘉其劳特除诸路提防使赐锦衣金带以示褒赏】郑文寳【字仲贤宁化人太平兴国进士累拜殿中丞使川陜均税次渝涪闻夔州广武卒谋乱乃乗舸泛江一夕数百里以计平之授陜西转运副使嵗歉诱豪民出粟三万斛活饥民八万六千口李顺乱西蜀秦陇贼赵包将趋剑阁以附之文寳分兵讨袭获其巨魁余党殱焉前后自环庆部粮越旱海入灵武者十二次晓达畨情经由部落毎宿酋长帐中人或呼为父俄加工部员外郎真宗时冦凖荐其熟西事复任陜西转运使后除忠武军行军司马卒文宝好谈方畧以功名为己任能为诗善篆书工鼓琴有集二十巻又撰谈苑二十巻江表志三巻】伍祐【字祐之宁化人正己曾孙登大中祥符进士厯知雩都宜成海昌以亷能称寻差楚州团练推官州有盐久废祐议兴复役不及民甫期而就嵗入缗钱数万人称伍祐塲后官太常博士子檡之皇祐进士为南丰簿识曽巩兄弟于未第时官至秘书少监】徐唐【字中忠寜化人未冠受业于李觏觏令从胡瑗讲春秋负笈入京遂见知于欧阳修荐之仁宗召见讲易嘉祐中奔母丧归庐墓侧遂不复出】彭孙【字仲谋连城人少负材勇皇祐间应募冦及平岭南交趾屡有战功累官莱州防御使陇西郡开国侯壻邓詧亦以功擢皇城使忠勇沈毅遇下有恩为熙河都统陷阵先登竟死王事】郑立中【字从之长汀人政和进士调崇安尉时方腊余党防闽立中修分水寨以守出贼不意击走之改知海门未赴金人南侵擢行军总管募兵数千收复光蔡等州因命寺蔡金人再至遂被害赠朝散郎官其子穆】伍全【长汀人状貌雄伟膂力过人绍兴间以土豪应募攻贼齐述于赣州全披鐡铠攀援登城持百斤铁防转战啓闗纳诸军大破之擢广州摧锋军第十七将后以武功赐金甲名马终武显大夫】杨方【字子直长汀人清修笃孝行已拔俗登隆兴进士调弋阳尉道崇安谒朱子面受所传赵汝愚帅蜀辟机宜文字淳熙末除编修官首乞朝重华宫辞甚恳切宁宗时坐汝愚朱子党罢党禁解起知抚州官至广州提刑】邱鳞【字起潜连城人嘉定间任赣县尉有亷声永定冦发郡檄摄连城令画计御冦率民登东田石全活甚众招捕使陈韡上其功辟知建宁县】元赖生【清流人元兵下闽母陷军中生尚幼及长南北走万里求母阅三十年始得之杭州奉母而还宣城贡悦为诗送之】赖禄孙【宁化人延祐间蔡五九作乱负母避南山盗至将刃其母禄孙以身翼蔽曰勿丧吾母宁杀我母渴不得水禄孙含唾喣之盗相顾骇叹不忍害及取水与之有掠其妻子者众责之曰奈何辱孝子妇使归之事闻　旌美】罗良【字彦文长汀人至正中以平漳贼功授县尉累官行省右丞镇漳州时江淮阻絶良以楼船载粮由海道抵辽东给行在军饷顺帝嘉其忠封晋国公世袭漳州路总管至正二十六年陈友定攻漳千夫长张石古等违良节制友定兵遂渡栁营江士卒星散良迎战马岐山败绩死之其弟屯田万户罗三骂贼死良妻陈自尽子安宾亦自刎壮士从死者百余人】雷添祥【字永祥清流人至正间邓克明冦邑添祥同父匿仓盈山中冦至求财物不得欲杀父兄弟悉奔窜添祥独抱父号泣求以身代贼纵其父而杀之】伍宗尧【清流人至正间邓克明犯境宗尧率邑人御之弗克冦使説其降不可遂与其子希稷希明希周希孔率兵决战奋勇突围父子五人俱死于难】谢英辅【清流人由荐辟厯任枢宻副使明兵入境偕逹鲁噶齐巴特玛具朝服北向拜自经死　达鲁噶齐巴特玛旧作达鲁花赤白哈麻今改】明沈得卫【字辅之连城人读书善诗元末陈友定重其才欲官之辞弗受隐居莲峯山洪武初辟为本学训导讲训有方着有东崖樵唱集】张爱【上杭人洪武间溪南冦起爱以勇力为队长与众攻贼斩获甚多复随官军抟穴深入被执骂贼不屈死】张显宗【字明逺宁化人洪武中进士及第授编修屡迁国子祭酒善于其职人方之宋纳建文末擢工部右侍郎募兵江南俄燕王入京被执谪兴州交趾平起为布政使有政誉】刘隆【字守庸武平人幼颖异读书过目成诵登永乐进士擢御史巡按浙江时太监黄金肆虐青田民潘孟吉等聚众杀之事闻将屠其邑隆力奏请除首恶而宵其余民立石颂之】赖世隆【字徳受清流人宣徳进士官编修有才畧邓茂七乱世隆疏请择智勇大臣征讨并陈山川险易进兵方畧朝命同宁阳侯陈往闽道擒贼首陈美九蔡田等招集散亡十余万人人赖以安】马驯【字徳良长汀人正统进士授户部主事累陞四川防政防蜀冦乱廪乏驯至覈已征未用粮百万斛以供军厯擢副都御史巡抚湖广闗中饥流民就食荆防间驯设防赈防全活甚众湖湘灾奏减嵗赋灾不为害致仕归卒赐祭塟】江瀚【上杭诸生正统间沙尤冦发被执欲脇用之瀚骂曰朝廷养士乃从尔鼠狗辈乎贼怒捽之跪不屈骂不絶口死时清流魏得礼以知县吕镛被执诣贼请代贼并杀之同邑有邱铜寳者募死士数百人败贼翼日再战伏起为所杀】刘敬【字谦之上杭人幼孤事母至孝正统间贼攻城急敬负母出奔贼追及之棰楚索金且及其母敬抱母号哭乞免母被伤病不能兴敬含哺饲之贼退贫甚日采拾以养母卒终丧而骨立】邓瑶【清流人为县刑曹掾景泰初草冦攻掠至杨梅径瑶挺身与战自午至申贼攅刺伤其胸瑶毅然不顾贼退瑶倚岩石僵立而死径中四百余家悉赖保全】张秉和【上杭人天顺间溪南冦发被执令之跪骂曰我良民跪贼耶或曰跪可免死秉和厉声曰杀即杀母多言遂遇害】李子穆【武平人天顺七年草冦犯境乡多胁从惟子穆阖门守正遂俱被害】邱宏【字寛叔上杭人天顺进士授户科给事中成化时灾异数见权豪请乞无已而万贵妃有宠中官梁芳陈喜争进滛巧风俗为靡宏纠违补阙屡进谠言多见采纳风节与鄞人毛宏相似人称二宏云】吴文旭【字景阳连城人少笃学闻吴与弼倡道受业其门成化间应贡授安逺训导冦作奉檄勦捕直抵贼巢谕以大义贼皆感服后迁铜鼓卫教谕】吴海【上杭人成化间贼发海率兵擒斩贼首再战深入中伏死】赖先【字伯啓永定人宏治进士为户部员外郎赍边饷督钞闗收京仓粮清西蜀屯田悉着贤声忤刘瑾勒致仕瑾诛起知常徳府】梁乔【字迁之上杭人宏治壬戌进士为户部员外郎与同官疏劾刘瑾不法状章数上不报乔独面奏之武宗怒命下锦衣卫狱久之始释迁兵部郎中出守绍兴有善政寻以母老乞归】郝鳯升【字瑞卿长汀人年十三抱牒鸣父寃于赣抚军前后登正徳进士官大理寺副谏武宗南巡下狱廷杖谪都察院照磨世宗时擢严州知府】李元瑫【字世玉连城人父尝患痈瑫为吮之正徳间以贡官袁州训导府檄往省祝宁王夀适宸豪友胁诸教官为傅檄瑫毁裂冠裳跃入水中得免归白知府请兵应王守仁讨贼人称其忠孝焉】赖思智【上杭人正徳间冦发领兵贼斩其渠魁乗势深入防发被执贼支觧之】李元丰【连城人正徳间武平冦作元丰奉檄随邑令蒋玑讨贼被执死之时有童圮江环李贱生俞世旺皆以勇士应募及玑被执圮等直抵贼垒格杀并遇害】吴毓嘉【长汀人天性孝友父以食榴毙见榴辄悲啼不食继母病目废视每饮食嘉必舐之比卒庐墓嘉靖中被旌后以贡为湖口教谕】练廷和【武平人为邑诸生嘉靖间倭乱统义民罗勲等领兵征倭有功还驻南安遇倭蜂集率众力战援絶与勲等俱死后立祠邑中】林铎【武平人嘉靖间贼遏白鹤岭挺身杀贼乗势深入死之同邑刘皓刘金纶刘侨练廷相俱以杀贼被害】李嘉吉【字宪章上杭诸生嘉靖间山冦李占春鼓众谋叛嘉吉应巡道李淛命徃抚为贼所胁厉声骂贼曰宁碎吾身不负吾心贼支觧之同邑周効良亦以骂贼遇害】陈玑【连城人嘉靖间寇杨廷兰猖獗玑率众守御捕杀甚众贼避去至陈屋坪防食贼潜入环攻纵火烧庐舍玑等遂遇害】陈珪【归化人与犹子铎俱以勇力闻嘉定间贼刼汀州邑令敦请珪铎讨贼战死之】廖显玢【永定人嘉靖间贼至母耄而盲负母逃贼见杀贼闻其素行悔之遗金帛殡殓】石厚【武平人性至孝亲殁未塟值大防山寇发乡人奔窜厚曰亲柩在堂安忍弃之因抚棺恸哭冦哀之】裴应章【字元闇清流人隆庆进士厯兵科都给事中数有论奏号称职郧阳兵变以右副都御史往抚戮其渠魁宥胁从乱遂定仕至南京吏部尚书卒赠太子少保着有懒云居士集】罗尚宾【字晋卿长汀人父病尝粪验甘苦父殁偕弟尚贤庐墓下万厯间以贡领应天乡荐为母养就武陵知县执法不避权贵后官工部主事卒】伍夀髙【清流人父福霑外游不返夀髙鬻产辞妻子徧访不怠凡二十年始获聚首人称其孝】赖华祖【字震南长汀人天启间任四川盐井司大使张献忠陷城骂贼不屈而死　本朝乾隆四十一年　赐諡烈愍】梁一驣【武平人天启间贼入田撩坊一驣率兵迎敌死之同邑钟运捷钟元捷廖希顔林大疆陈元泰崇祯间流寇犯境拒战死之】赖思养【上杭人崇祯元年广寇薄城思养募精鋭杀贼以功授把总四年贼复起率族人赖思选与战于髙梧死之　本朝乾隆四十一年入忠义祠　赐諡节愍】吴竒勲【连城人武举任漳道中军守备崇祯间子山冦起上杭知县陈正中被围勲援出之又率兵奋鬬援兵不至死之弟希稷大同防将亦战死芦沟桥　本朝乾隆四十一年俱　　赐諡烈愍】萧懋烈【归化人崇祯间官鳯阳府照磨流贼破鳯阳懋烈提兵奋击杀贼数十以无援被执骂贼不屈死赠应天府经厯　本朝乾隆四十一年　　予入忠义祠】王国佐【清流人崇祯间巡道朱大典选授副中军辛未三月流冦数千逼上杭城国佐挺身赴闗而死】刘廷标【字霞起上杭人由贡生厯永昌府通判土酋沙定州之乱黔国公沐天波走永昌及孙可望等入云南驰檄谕天波降时推官王运开摄监司廷标摄府事方发兵守澜沧而天波遣子纳欵谕两人以印往两人坚不与士民号泣于门乞纳欵以纾祸廷标曰城之降而屠者亦多矣众益哭廷标取毒酒将饮乃散去两人相谓曰众情如此吾辈惟一死自靖耳是夕运开先自经廷标沐浴赋诗三章亦自经　本朝乾隆四十一年　　赐諡节愍】
　　本朝饶其彦【武平诸生雅负才名顺治三年冦侵上杭其彦率众与战乘胜长驱为贼所害同邑王际泰钟和宇顺治戊子广冦袭城督乡勇出战死之】孔念厚【永定人顺治丙戌进士广冦破城贼欲杀其父厚乞身代遂杀厚父以得免】雷动化【宁化贡生事亲孝爱异母弟推田宅与之顺治初山冦邹华等肆掠动化建议助饷守隘贼不敢犯十年草冦黄允防恃抚负嵎杀庠士赖朝防王建勋动化义心激切请兵洗贼巢自是宁邑遂免冦害】黎士宏【字媿曾长汀人顺治举人任广信司理受十三郡谳牍脱无罪数百人时为语曰遇黎则生荐擢洮岷副使摄署臬篆賛画军机判理刑狱分别失陷官吏情罪轻重悉当防宁夏营弁谋逆士宏严守御以待镇兵又宻请免卫所逋粮七万五千石厯迁布政司防议以母老乞归卒】黎士毅【字道存长汀人顺治乙未以抜贡知宜昌县邑为水陆交冲旧粮溢额民苦输将士毅力请蠲免山贼彭某以伪劄扇惑村民士毅督兵勦灭巨魁授首迁知夀州致仕】黄日焕【字媿莪永定人顺治辛丑进士知兴叶县革里甲常规禁包收滥派之弊邻邑妖冦犯禁日焕亲率乡兵斩馘数千寻以忧归补知甘泉厯迁淮安河务同知】罗文举【永定人初任广东千总累立战功擢广西梧州守备康熙十四年冦犯藤县奉调应援奋勇杀贼陷阵死事闻　赠官予祭官其子一人】李亭【字集兰清流诸生康熈甲寅耿逆之变四郊多垒亭抚几叹曰鼠辈猖狂誓灭此而朝食请于县令率众之至吴地铺猝与贼遇战败被执不屈而死】吴仲贞【宁化人乾隆年间以孝旌】邹元揆【清流贡生以孝称又周邑孝子曽昌孙曾腾龙俱乾隆年间　旌表】程锡襟【归化诸生乾隆年间以孝　旌】
　　流寓宋孙升【高邮军人哲宗时为御史朝廷更法度逐奸邪升多所建明绍圣初翟思张商英劾之削职汀州安置卒】明陈际泰【临川人父流寓武平生于其地家贫务农时取旁舍儿书屏人窃诵过目悉巳了解从外兄所获书经四角己漫灭且无句读自以意识别之遂通其义十嵗于外家药笼中见诗经擕至田所踞髙阜而哦遂如温故者然毕生不忘久之返临川以文名天下】
　　列女宋吴宅祖妻王氏【长汀人夫殁氏年十九遗腹生男两目俱肓养姑抚子以守节终】赖元仲妻叶氏【长汀人建□间盗起元仲游岭表未还氏以舅姑年耄不能遁委命以待俄盗至被执氏极口骂贼以身触刄盗怒防其喉舌子女皆遇害】曾某妻晏氏【寕化人夫死子幼守节绍定间冦破宁化土豪约结诸寨以拒贼晏首助兵给粮多所杀获贼忿其败结集愈众晏乃依黄牛山傍自为一砦贼遣人求索妇女金帛晏召田丁谕曰贼求妇女意实在我汝念主母各当用命不胜即杀我因解首饰悉与田丁田丁感激思奋晏自槌鼓使诸婢鸣金以作其勇贼复败退乡邻挈家依山避难者甚众复析山为五砦选少壮为义丁互相应援以为犄角贼屡攻弗克活老幼数万知南剑州陈□遗以金帛晏悉散给其下名其砦曰万安事闻诰封恭人赐冠帔其子特补承信郎】元罗良妻陈氏【名徳金长汀人良守漳州死陈投后园池中两侍婢以从死漳人舁葬緑江之滨名烈妇冢】明郑尚敬妻丁氏【长汀人年十七适郑率载夫亡苦节五十余年同邑李有仁妻王氏曾廷琏妻赖氏李璐妻钟氏李一锭妻伊氏邹富瑶妻李氏俱年少夫亡苦节最着】戴和妻俞氏【长汀人嘉靖间冦变和阵亡氏被掠不受汚而死】吴红保妻赖氏【长汀人年十九嘉靖间被冦掠至潞潭赴河死】康惟徳女【名祥姑长汀人父母老无子姑誓不嫁养父母终身隆庆中诏旌表】刘辛一妻张氏【寜化人年十九夫亡无子父母令改适氏以死自誓苦节六十余年同邑雷廷秬妻伊氏罗政妻吴氏年少夫亡俱苦节四十余年】谢子良妻伊氏【宁化人正统间沙尤冦乱被掠于黄竹山林中欲汚之不从而死】邱防妻谢氏【宁化人年十八归邱为贼所掠欲汚之不屈贼拔刀刺之中左脇未絶氏解带自经死同邑马允徳女儒姑年十五正徳间冦破宁化儒姑跃池死邓子举妻杨氏嘉靖间偕夫妹邓良姑避贼溪南贼至相抱投水死】邓向荣继妻钟氏【清流人年二十七而寡苦节数十年同邑邹铨妻李氏伍朝缺妻王氏雷吟龙妻杨氏杨勤继妻曾氏俱夫亡苦节厯久勿渝】罗一鹤继妻隂氏【清流人年少夫亡不食而死】谢黼妻李氏【归化人年二十夫亡矢志守节遗腹子早世再抚孤孙厯苦节七十年同邑夏周生妻谢氏黄自明妻吴氏年二十夫亡苦节四十余年卒】罗仁妻杨氏【归化人夫亡有欲夺其志者自缢死】黄廷柱妻连氏【归化人廷柱任江西赣州教授氏随夫任内崇祯末廷柱死氏亦随缢夫旁以殉】林亷妻邱氏【连城人年二十余亷殁家贫子幼苦节七十余年同邑吴继养妻丁氏黄霆妻江氏江英妻童氏童纶妻李氏林忠妻黄氏林禄妻李氏俱年少夫亡终身苦节】童佐干妻姚氏【连城人佐干教授外境死氏痛哭几絶强起营塟毕投井死】黄椿芳妻李氏【连城人年二十二夫殁昼夜恸哭不食六日死】雷广生妻郭氏【上杭人年十八夫亡苦节四十余年卒同邑曾崇誓妻张氏官子曦妻罗氏俱年少夫亡苦节最着】丁大徳妻郭氏【上杭人年十七夫亡居丧二十四日自缢死】钟世瑄妻邱氏【上杭人嘉靖间冦掠緑竹冈氏不受汚骂贼而死同邑邵缙绅妻陈氏邵缙缨妻黄氏避冦被掠赴水死】刘嘉爵妻李氏【武平人年十九夫亡矢以身殉姑劝之毁容自守苦节五十余年同邑李祯妻邓氏钟道真妻李氏钟岳南妻刘氏李汝榛妻林氏俱早嵗夫亡终身苦节】徐宪妻许氏【武平人宪疾革令再醮氏泣誓无二宪难之氏曰当先子而逝遂自经同邑程大韶妻张氏刘应梅妻周氏夫亡殓毕随自经死徐日煃妻舒氏夫亡视殡毕宻备殓具饮药死】陈万受妻张氏【武平人年二十而寡正统间避寇被掠不屈而死同邑钟敬徳妻李氏年二十夫亡守节流冦乱惧为所辱以磁片刺喉而死】赖守正妻简氏【永定人年十八夫亡毁容去饰矢志抚孤厯苦节六十余年同邑赖周士妻卢氏吴炉妻闳氏廖继先妻朱氏廖可化妻邱氏赖锡福妻熊氏邱与顔妻吴氏简敏賛妻温氏卢贡妻赖氏俱年少夫亡终身守节】郑士儒妻江氏【永定人儒久出不归氏勤纺织以养姑姑殁殡塟毕叹曰吾事已尽随自缢死同邑赖心芊妻陈氏年二十夫亡殡塟毕自经死】谢龙宫聘妻卢氏【永定人父日型年十四而遭父丧逾年龙宫卒氏闻讣即拜辞父灵缢死】赖绍宗妻张氏【永定人大被贼害氏哭誓不食自经死同邑詹甘霖妻苏氏夫为山冦所害氏即自缢死】沈一旭妻郑氏【永定人戊子土冦破寨氏率众御之遇害死同邑吴来献妻陈氏赖成徳妻郑氏王铨爵妻陈氏丙戌城陷惧为所辱俱自尽】吴懋中妻王氏【永定人崇祯间城陷王氏登堂约诸媳曰妇人临难惟有死耳姑媳序位互相结束阖门雉经从死姑媳长曰熊氏次曰阙氏三曰廖氏四曰温氏孙女贞姑侍女兰娥招姊殁后合塟东园碑曰吴门八烈之墓同邑邱与长妻吴氏闻冦乱偕二女投池而死】
　　本朝赖灏妻彭氏【长汀人年二十夫亡奉姑教子孀居六十年顺治年　旌同邑王廷槐妻彭氏曾竒超妻胡氏刘宗焜妻李氏熊瑞麟妻王氏俱苦节年久　诏旌其门】谢伟妻张氏【长汀人年二十四夫亡舅姑继殒苦节五十余年同邑黎有纶母张氏黄体仁母项氏周文震妻黄氏曽孔恵妻张氏汤琳妻张氏俞尚爵妻李氏傅其采妻廖氏马景象妻费氏俱年少夫亡苦节最着】范镇齐聘妻李氏【长汀人许字未婚而夫卒素服诣夫家泣拜舅姑守贞四十年卒】罗遵甫妻黄氏【长汀人夫与姑相继殁氏经理丧塟毕入室自缢同邑张瑞夀妻胡氏马茂魁妻罗氏马观光妻邹氏范应诏妻陈氏刘某聘妻陈氏俱年少夫亡捐躯以殉】张兆麟妻黄氏【长汀人与夫姊同避难闻笳角声惧为强暴所汚夫投厠死氏遂自缢】郑某妻阮氏【长汀人子夜失火女见人猬集不肯出避死于烬】夏汉章妻钟氏【长汀人为海冦所掠欲汚之不屈与其女同死同邑陈广发妻熊氏拒暴不屈遂遇害】刘仲圣妻巫氏【宁化人年十九而寡奉亲肓子艰苦备尝厯守节六十年卒康熈年　旌同邑赖朝防妻黎氏官试贞妻黄氏伍嗣毅妻隂氏雷祖赐妻伊氏张永嘉妻雷氏伍奏勲妻隂氏黄维晃妻李氏李挺南妻王氏吴叔鼎妻隂氏俱苦节年久　诏旌其门】杨世修妻雷氏【宁化人年二十七夫亡姑逼令改适遂絶粒而死同邑李世聘妻唐氏李世瞻妻官氏邱九苞妻陈氏黄一璧妻邱氏赖思海妻雷氏年少夫亡俱自尽】雷月孙妻伊氏【宁化人顺治三年汀州新下氏年十九为一卒所得纳之舟中谓之曰身属汝矣何系为卒喜为释至中流投水死同邑罗养妻丁氏寇乱被掠抱三嵗女赴水死】髙士宏妻髙氏【宁化人顺治六年冦至母邓氏病发促之走不聴母女俱遇害】余石麟妻王氏【清流人年二十一夫亡事亲育子苦节六十年同邑王协继室张氏童亨妻刘氏伍来昙妻黄氏欧阳衎妻余氏黄顺生妻吴氏余允升妻叶氏马孔球妻吴氏巫鳯喈妻邹氏俱夫亡守志茹苦数十余年卒】夏梅妻江氏【归化人年二十二夫亡家贫姑老勤女红以供朝夕姑殁丧塟尽礼苦节六十余年卒康熙年　旌】许伯祥妻邱氏【归化人年二十八夫亡食贫抚孤苦节五十余年同邑李光廷妻曾氏赖世渭妻邱氏谢天龄妻原氏曽宪范妻伍氏刘光宸妻李氏曾学洙妻孙氏俱早嵗夫亡终身苦节】廖氏女【归化人年少而美顺治七年土冦四起女逃匿山谷为防将龙得云逻卒所获得云欲狎不可鞭之不屈自缢死】李家骥妻罗氏【连城人年十八夫亡欲以身殉姑慰乃止厯苦节六十年同邑童才良妻俞氏李梦日妻罗氏蒋存劼妻江氏周廷梓妻项氏沈应解妻李氏童劲妻沈氏罗五常妻揭氏童祖才妻周氏吴宾宇妻姚氏揭啓熺妻马氏童志辅妻李氏童大穆妻谢氏俱夫亡苦节　诏旌其门】李尔文妻赖氏【连城人年二十夫亡奉姑育子荼苦备尝守节五十年同邑罗兆髙妻林氏罗仲超妻林氏俱年少夫亡苦节最着】周报子妻罗氏【连城人年十八夫亡视殡毕自缢而死】张瑞鳞妻钟氏【上杭人年二十而寡子三嵗誓不改适翁病祷天愿以身代姑病目以舌防之复明厯苦节五十年康熈年旌同邑蓝尉文妻林氏林如纬妻杨氏俱夫亡苦节　旌其门】周有仕聘妻赖氏【上杭人年十七夫丧誓不再适长斋绣佛守贞六十年康熙年　旌】周兆元妻张氏【上杭人年二十夫亡无子矢志靡他茹苦五十余年同邑黄堂妻罗氏刘世琼妻雷氏林得玉妻李氏蓝弦妻江氏郭世昌妻刘氏邱庚长妻梁氏郑人俊妻林氏雷薫史妻刘氏詹光近妻蓝氏郭寛妻刘氏黄亦振妻陈氏俱年少夫亡苦节最着】罗汉聘妻郭氏【上杭人年十七汉卒闻讣即自缢遇救得免矢志守贞茹苦十八年卒】周溶妻罗氏【武平人年二十二夫亡家贫守节茹苦六十年同邑钟徳荣妻林氏谢锡元妻钟氏李士超妻赖氏佟国桂妻方氏谢上举妻钟氏李侗妻钟氏林星聚妻钟氏李江永妻钟氏王哲三妻钟氏钟白珩妻李氏钟锡洲妻林氏钟啓先妻王氏钟槐廷妻李氏钟勷廷妻林氏钟申祄妻林氏李梦章妻髙氏钟辅妻刘氏修一士妻钟氏李若弼妻王氏池化鲤妻刘氏钟鸣琅妻李氏朱霞丽妻李氏石保初妻刘氏朱维亮妻曾氏周林妻邱氏石爵一妻刘氏刘昌元妻钟氏李贤友妻黄氏吴燝妻蓝氏吴恒心妻朱氏李毓晋妻钟氏李文祥妻熊氏俱早嵗夫亡终身苦节】钟徳夀妻林氏【武平人夫亡姑老无以为养欲嫁之饮药而死同邑林文妻朱氏钟阳万妻李氏李枚林妻凃氏王洪昌妻曾氏李福五妻钟氏杜芳岑妻曽氏池鳯飞妻廖氏早嵗夫亡俱自尽】钟竹有聘妻何氏【武平人夫亡痛哭仆地不食四十余日卒康熙年　旌同邑李庆龙聘妻钟氏亦夫亡殉节乾隆年间　旌】钟廷楷聘妻林氏【武平人许字未婚夫客死岳州讣至呑金而死同邑钟登龙聘妻刘氏夫亡闻讣奔防吞金而死】赖逢峻妻熊氏【永定人乙夘城陷赴河死越七日尸浮水面顔色如生祀节孝祠同邑廖佩星妻吴氏夫亡殉节乾隆年间　旌】段文玑妻蓝氏【长汀人夫亡四子俱幼氏苦志教育雍正年　旌又同邑节妇蓝士熈妻郭氏刘翰锡妻蒋氏李功伟妻周氏王廷材妻赖氏须朝懋妻黎氏胡徳忻妻熊氏董廷栻妻傅氏郑宏道妻王氏曹润妻丁氏李天元妻郑氏戴锵妻黄氏曹望祚妻凃氏吴炳妻赖氏陈禹范妻张氏许光辉妻陈氏廖逹翰妻胡氏包懐仁妻马氏段鳌妻陈氏王理妻赖氏罗承新妻陈氏黄开范妻罗氏罗为槐妻刘氏罗为棠妻林氏罗曰逵妻黄氏黄髙妻钟氏吴逊耀妻赖氏李开云妻刘氏又烈妇王廖氏俱乾隆年间先后　旌表】伊菼妾王氏【寜化人夫亡投缳死乾隆年间　旌】巫国宪妻俞氏【宁化人早寡守节四十余载又同邑节妇谢朝鼎妻雷氏雷宁泰妻黄氏黄时麟妻隂氏隂养善妻王氏官大墉妻邱氏雷名扬妻刘氏邱恩选妻朱氏丁乾纲妻张氏曽春琬妻伍氏曽宗琬妻伍氏官曰度妻邱氏刘豹文妻隂氏熊嘉谟妻钟氏伊肇晋妻伍氏巫近瞻妻谢氏黄维峤妻曽氏黄茂隆妻伍氏伍鏛妻巫氏巫可宏妻张氏罗啓科妻张氏雷榗妻黄氏并乾隆年间先后　旌表】刘钦向妻伍氏【清流人夫亡姑老纺绩以养雍正年旌又同邑节妇伍如松妻雷氏李聫章妻孙氏雷仲祥妻伍氏陈嘉言妻魏氏邓晞妻雷氏邓昉妻黄氏陈邦柱妻余氏裴国显妻叶氏荚绍裘妻李氏雷嗣宗妻杨氏陈天涌妻吴氏陈日富妻马氏主乾隆年间先后　旌表】揭长生妻余氏【归化人夫亡守节又同邑节妇叶若鸾妻陈氏俱乾隆年间　旌表】张瑞河妻谢氏【连城人夫亡矢志育孤年七十二卒又同邑节妇谢恩拱妻罗氏谢恩振妻沈氏罗其超妻钱氏罗立兆妻陈氏童佩诚妻李氏谢售妻罗氏谢圣恩妻李氏李兆骧妻张氏并乾隆年间先后　旌表】王永龙妻李氏【上杭人遇暴不汚被创死又同邑叶青山妻张氏为邻人所逼羞忿自缢并乾隆年间　旌】李瓉妻邱氏【上杭人夫亡事耄姑尽孝抚继嗣成立乾隆年间　旌又同邑节妇邹学圣妻游氏丁粹诣妻陈氏罗廷防妻邱氏江坚妻赖氏莫贤祖妻邱氏郭日恒妻林氏刘常信妻张氏陈尚仁妻石氏葛裔商未婚妻刘氏郭英度妻罗氏陈同姚妻罗氏郭万都妻陈氏郭廷品妻严氏黄兆甲妻张氏黄防妻葛氏林云光妻丁氏陈兴宗妻黄氏邓图南妻邱氏陈科元妻张氏陈鸿生妻王氏阙学洙妻罗氏吴玉如妻邱氏刘能光妻林氏李希连妻赖氏郭维岳妻葛氏李嗣梅妻刘氏罗友逊妻林氏阎秋芳妻赖氏蓝香采妻黄氏蓝璧妻石氏江上恭妻邱氏陈日耀妻罗氏郑良弼妻王氏又贞女士鳯妻傅氏邱祖武妻练氏乾隆年间先后　旌表】周大千妻王氏【武平人夫亡守节又同邑节妇危其祼妻徐氏练在湄妻张氏周协韬妻程氏石紫城妻丁氏熊浈妻陈氏熊澜妻刘氏邱廷宴妻谢氏李奉宾妻朱氏潘露龙妻蓝氏萧苞九妻石氏王廷英妻钟氏周容妻钟氏林沐妻王氏熊嘉谟妻钟氏何士元未婚妻钟氏钟衍舍妻王氏钟翰鳯妻谢氏钟宁来妻林氏钟希妻邱氏刘华照妻童氏林逸秀妻潘氏方夀昌妻吴氏林逸戎妻陈氏钟晓妻刘氏李曜东妻何氏并乾隆年间先后　旌表】郑仲敏妻赖氏【永定人夫亡茹苦数十载又同邑节妇赖希禹未婚妻萧氏江朗辰未婚妻吴氏郑闾妻吴氏郑乃和妻张氏卢崇任继妻严氏江三植妻吴氏熊邦彦妻卢氏胡汉才妻苏氏胡天亮妻饶氏廖敏求妻汤氏并乾隆年间先后　旌表】
　　仙释五代南唐恵寛【姓叶宁化人入郡开元寺出家虎为害师驯伏之众号伏虎禅师保泰间剏庵名普防庵侧军岭髙峻无水师于磐上顿锡出泉至今不竭建隆中示寂】宋刘女【宁化刘安上女育于雍熙初九龄与羽士谈道得度及筓许石城何氏子将归之忽有白鵞自空而堕刘女乗之仙去邑人剏祠于所升之地郡以状闻赐匾蓬莱观】黄升【长汀人自幼得道法钱沉水中者呼之即出又能纳汞口中运气链之即成白金先是有道人自蜀来升与之厚授其书能召役鬼神前知祸福后尸解去】晏仙人【清流人樵采山间见一道人食桃余半颗饲之遂不复烟火食能前知人祸福呼为晏仙人】元月光禅师【宁化人生于元初家贫事寡母以孝闻饲鸭田间亡其一虑失母欢取泥防一雏补之母遂莫辨尝言欲归人问何归曰欲西归耳一日坐化田间母趋视之异香缭袭母抚之曰汝真西归耶防头者再乡人异之以金漆垩其身祀焉时大徳四年也】明王破头【不知何许人头破一罅因以自名嘉靖中寓上杭县北有童子鬻茄破头取茄纳头罅中曰茄还尔家矣归视果然又元夕防坐谈苏杭灯火之盛破头与众暂瞑目可随我往众因适览其胜少顷即还居一嵗辞去众约同时分饯以试之破头临时各赴宴若分身者然比晓遂不见】
　　土产铁【长汀上杭宁化县出唐书地理志长汀有鐡宁化有鐡宋史地理志长汀有莒溪鐡务九域志长汀县有鐡务】锡【长汀县出宋史地理志长汀有上宝锡塲】蜡【各县俱出唐书地理志汀州土贡蜡烛元和志汀州开元贡蜡宋史地理志汀州贡蜡烛寰宇记汀州进黄蜡】鼹鼠皮【长防县出元和志汀州开元贡鼹鼠皮寰宇记汀州土产鼹鼠】茶【出长汀者佳寰宇记汀州土产茶】龟甲【长汀县出寰宇记汀州土产龟甲】纸【长汀县出寰宇记汀州进蠲纸】香【连城县出】漆【宁化清流归化三县出】扇【上杭出洒金扇清流出油纸管家扇永定出竹掌扇薄嫰如绢最为工致】竹锁【上杭县出】纸帐【长汀县出】竹丝器【长汀归化县出又编竹丝为枕漆之极精致　按宋史地理志上杭有钟寮金九域志上杭有金唐书地理志宁化有银宋史地理志长汀有归禾拔口二银务宁化有龙门新旧二银坑寰宇记汀州出银长汀县有黄焙安丰场并宁化县有龙门俱出银又唐书地理志长汀有铜寰宇记汀州出铜今附记】








　　钦定大清一统志巻三百三十三
<史部,地理类,总志之属,大清一统志>
<史部,地理类,总志之属,大清一统志,福宁府图>
<史部,地理类,总志之属,大清一统志,福宁府图>
<史部,地理类,总志之属,大清一统志,福宁府表>
　　钦定四库全书
　　钦定大清一统志巻三百三十四
　　福寜府【在福建省治东北五百四十五里东西距三百六十里南北距一百七十里东至海二百里西至福州府古田县界一百六十里南至海一百里北至浙江温州府泰顺县界一百七十里东南至海一百里西南至福州府罗源县界一百六十里东北至温州府平阳县界二百里西北至浙江处州府庆元县界二百九十里自府治至　京师七千二百里】
</div>
    <div class="pagination">
<a href="大清一统志_page150.html">上一页</a><span>...</span><a href="大清一统志_page146.html">146</a><a href="大清一统志_page147.html">147</a><a href="大清一统志_page148.html">148</a><a href="大清一统志_page149.html">149</a><a href="大清一统志_page150.html">150</a><span class="current-page">151</span><a href="大清一统志_page152.html">152</a><a href="大清一统志_page153.html">153</a><a href="大清一统志_page154.html">154</a><a href="大清一统志_page155.html">155</a><a href="大清一统志_page156.html">156</a><span>...</span><a href="大清一统志_page152.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
