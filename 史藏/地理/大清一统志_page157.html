<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 157 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 157 页/共 202 页
  </h1>
  <div class="content">
   津梁寿仙桥【在高要县西崧台驿左旧以木为之明万厯二年知县张延熙始伐石重建改今名又景星桥在县西一里宋知府郑敦义建又西石桥在县城西濠上】玉蝀桥【在高要县北七星岩前有二桥南曰玉蝀北曰彩虹中丞石墩以跨沥湖俱明隆庆间建】普济桥【在四防县东门外一名龙桥宋淳熙中建】三登桥【在四防县西北二里宋士人二林一薛同时登科因名】文昌桥【在新兴县东城外跨卢溪濶三十余丈宋绍兴中建名仁义桥明万厯中重脩改名】青石桥【在阳春县北三十里跨青石小溪】观光桥【在阳江县西北一里观光村宋绍兴中建】潮丽桥【在阳江县北门外水通海潮宋绍兴间建】竹园桥【在高明县东太平都又石龙桥在县东清溪甲路通南海】朝阳桥【在恩平县东门外又歇马桥在县东二十里】接龙桥【在广宁县南门外相近有都港桥】龙蟠桥【在开平县南二十七里路通蚬冈又有古宅桥在县南平康都极险峻】得月桥【在徳庆州西二里明统志上有亭可以延月府志亭名步蟾久废】化龙桥【在徳庆州西五里白石溪上有石刻醉石二字】潄玉桥【在徳庆州香山潄玉泉上】太平桥【在封川县南门外明洪武元年知州薛明理因旧址脩】龙吟桥【在开建县南一里明隆庆间建又蛟水桥在县南十五里】
　　堤堰水矶堤【在高要县东三十里明洪武初筑长三万五千四百丈有奇捍田七百余顷又横槎堤在县东八十里洪武二十七年筑周一万一百丈捍田八百余顷相近有丰乐大围堤东北连四防县界明永乐中筑捍田一千余顷又金西堤在县东一百里宋至道中筑周一万三千余丈捍田一千二百余顷】罗郁堤【在高要县东南一百二十里元至正十五年筑周三千一百丈捍田二百五十余顷又大演堤在县东南一百五十里宋淳熙八年筑周八千余丈捍田八百余顷】新江堤【在高要县南三十里明永乐三年筑周三千七百余丈捍田五百余顷】大沙堤【在高明县东十里形如悬胆西北受香山潦西南受皀幕黄沙潦东受西北二江潦元至正间筑周四千七百九十六丈包上仓清泰杨梅罗塘田心五都田】停步堤【在高明县东十五里明成化中筑周一千七百余丈捍田六十余顷又小零堤在县东三十里元至正中范州古坝二乡民筑周九百余丈捍田八百余顷又白鹤堤在县东四十里周一千八百余丈捍田七十余顷又石奇堤一名秀丽堤亦在县东四十里元至正中清溪罗格阮埇等都民筑分上下二围周二千五百余丈捍田三百六十余顷】罗马陂【在新兴县东三十余里广五十亩水源出老香山溉田四十余顷又观登陂在县东六十里广五十亩水源出云石山溉田七十余顷】社墟陂【在新兴县东南二十里天露贤岭二水至大河口含流筑土陂溉田五百余顷】马港陂【在新兴县南三十里寛一百亩引卢溪水溉田百余顷相近又有黄莫陂引天露山水溉田一百二十余顷】罗塘陂【在高明县东南杨梅都明永乐中筑凿石为川水流二十里灌田一百二十余顷】逢逾陂【在德庆州东五十里广二十亩溉田四十余顷】风料陂【在徳庆州北十里广十余亩溉田六十余顷又古龙陂在州北五十里广九十亩溉田二百余顷】高车陂【在德庆州北一百三十里广五十亩溉田一百余顷又黄滑陂在州北一百四十里广十五亩溉田八十余顷】清水塘【在开平县东五里纳诸溪之水清深无际又八了塘在县西二十五里出诸山之麓周十余里流分八了深不可测】新村塘【在德庆州东一百里东去东安县杨栁塘三十里其西二十里为田心塘又二十里为石嘴塘又二十里为辣头塘又十里为西演塘又二十里为麻墟塘又二十里为皆春塘又十里至西湾塘又二十里为榕塘又二十里为白石塘又十里为芙蓉塘又十五里至封川县都乐塘皆　本朝康熙间新脩】水母塘【在开建县北五里广十余亩水源出雁山南流入塘明天顺三年守备黄芳等疏城濠因浚源凿塘以潴水又自塘筑渠以灌城濠水常不竭】
　　陵墓秦龙母温媪墓【在徳庆州东寰宇记在悦城乡东州志在州东一百里旧在悦城江南岸一夕龙子移于江北有庙曰孝通】汉陈元墓【在封川县北六里野矮冈上】唐冯盎墓【在阳江县东山之阳】刘谦墓【在封川县北十里刘王冈刘隠墓亦在此】五代南汉刘王墓【在开平县东白柱坪】刘王女墓【明统志在阳江县东王女名素馨葬于此塜上生那悉茗花因名素馨】宋李积中墓【在四防县东清塘村】江日新墓【在四防县东社山下日新万里子宋驸马都尉】李乔木墓【在阳江县东二十里官山乔木汴梁人官尚书征黎经南恩州卒因葬此】张世杰墓【在阳江县南赤坎村相传诸将函骨葬之于此】明区益墓【在高要县东南古那甲横冈】叶祯墓【在高明县西南大朗山】
　　祠庙陆大夫祠【旧在徳庆州西五十里后移香山明嘉靖十五年重建于锦石江滨九域志州有陆贾庙】忠节祠【在高要县北祀唐中书令张东之太尉李绅宋少师刘挚侍郎邹浩胡寅胡铨少师留正少傅张世杰本净明寺故址明嘉靖二年提学魏校毁淫祠知府曽直改寺为祠以祀八贤焉】包公祠【在高要县西门内祀宋州守包拯旧在府治仪门内宋熙宁中郡守蒋续建明治中以祠在郡署弗便谒者始迁今地】濂溪祠【在高要县东三里本天妃庙旧址明嘉靖四年知府曽直改建祀宋周子又阳江县西南亦有祠】忠景祠【在徳庆州东濒江宋建祀知州赵师旦】曹忠肃公庙【在封川县治东祀宋封州守曹觐】澹庵祠【在阳江县西南宣化方祀宋胡铨】张太傅祠【在阳江县西门外祀宋张世杰】陈大尹祠【在高要县城东祀元高要尹陈忠卫】二忠祠【旧在恩平县南祀明副使毛吉布政使陶鲁后增祀丰城李材为三忠本朝康熙二十六年移建学宫内】
　　寺观峡山寺【在高要县高峡山唐沈佺期有赋今名羚山寺】白云寺【在高要县东顶湖山宋建寺产佳茗名曰云茶】宝光寺【在高要县东临江宋康定间建】龙华寺【在四防县西三里宋建】秀罗寺【在新兴县东唐武徳初建】龙山寺【在新兴县南思龙山一名国恩寺唐建】宁国寺【在阳江县北山唐武徳初建】花果寺【在阳江县西四十里宋至道中建】干明寺【在徳庆州北香山上今名香山寺】梅庵【在高要县西中有六祖井宋建】金粟庵【在高要县西南五十里宋时僧祖泰归真处】白鹤观【在高要县东南五里宋建有白鹤巢于庭树因名】
　　名宦汉何敞【九江人东观汉记元始中敞为交州刺史行部至高要宿鹄奔亭夜有女子自称苏娥来告夫久亡有杂缯与婢往就旁县亭长龚夀来以刀刺胁死并杀婢取财物去敞问今欲发汝尸以何为验曰妾上下皆白衣青丝履犹未朽也敞验果然捕诛寿王莽之乱弃官归】南北朝宋刘勔【彭城人元嘉末为绥建太守萧简据广州为乱勔起义讨简简平刺史宗慤又命为军府主簿以功封亭侯】梁杜僧明【广陵人大同中卢安兴为广州刺史南江督防僧明与兄天合及周文育并为安兴所啓请与俱行频征狸獠有功为新州助防】陈区伯虎【南海人为新州刺史抚绥民獠政得人和陈宝应留异为乱伯虎从都督章昭达讨平之】唐魏元忠【宋城人武后时为张易之等所谮贬高要尉至任治戎旅备峒寇居期月民獠敬服】许逺【杭州盐官人初客河西章仇薛琼辟署剑南府忤琼以事劾贬高要尉深得民心凡赴诉皆归之后放还民遮道留几不能去】窦汉【扶风人为端州刺史厉志临政日昃忘食民甚便之竟以劳瘁卒于官】崔嘏【清河人大中间贬端州刺史尽心民事笞榜不加狱市自清】张裼【河间人咸通末贬封州司马封民语不可解以文义教之遂渐知读书】刘瞻【桂阳人初贬驩州僖宗立徙康州刺史政平讼理民甚徳之】宋张锡【汉阳人知新州初建学于州自是人始知学】陈升之【建阳人知封州有能理才逺迩称其贤】曹觐【建安人皇祐中知封州侬智高叛兵及境州士卒才百人不任战鬬又无城隍以守或劝觐遁去观叱之曰吾守臣也有死而巳敢言避贼者斩麾兵击贼不胜被执徙置舟中不食者两日探怀中印章授其从卒曰我且死若求间道以此上官贼知其无降意害之事闻赠太常少卿妻刘氏避贼死于林峒追封彭城郡君】包拯【合肥人知端州莅事明察不遗隠伏人称神明端土产砚前守縁贡率取数十倍以遗权贵拯命制者才足贡数歳满不持一砚归】赵师旦【武城人皇佑中知康州侬智高破邕顺流东下贼薄城师旦止有兵三百开门迎敌杀数十人防暮贼稍却与监押马贵部士卒固守城破无一人逃者矢尽与贵俱还据堂而坐智高麾兵入胁师旦师旦大骂贼怒并贵害之赠光禄少卿同时有王从政者以东头供奉官閤门只候与智高战于太平被执骂贼不已贼以沸汤沃之终不屈而死赠信州刺史】郭祥正【当涂人熙宁中知端州留心政术以靖蛮方民乐其化】梁立则【分宜人熙宁中知新州兴脩水利于州西南一里得白蟮坑决其水溉田民被其利】吴与【漳浦人元丰中知四防县兴学省罚有循良风】李朴【防州兴国人徽宗时为四防令有奸民言邑东地产金宝遂立额扑买破田畴发墟墓大为民害朴至请罢之】张防【海阳人高宗时知新州时学校自舍法罢士习委靡防脩郡庠厚加饩廪暇日与诸生徒执经问难学者闻风而至又筑陂潴水灌田民防其泽称张侯陂云】王治【太原人绍兴初知南恩州值岁荒发粟赈济存活甚众暇则诣学课励生徒以厚风俗殁后州人立祠祀之】孔元勲【番禺人绍兴中知封州值寇乱薄城率属力守每事以身先之募善射士连毙贼酋余党奔溃转知新州抚字有声其父粹熙宁间知封州亦以善政闻】黄公度【莆田人绍兴中通判肇庆府复摄南恩守尤留心学校增学廪择秀民与之登降揖让士风大振邦人肖像以祀】黄济【静江人绍兴中新州守时多盗贼济令防刺竹围城一千三百余丈又新子城楼兴利补弊戸口覈实赋役均平民以不扰胡寅为记称其政绩甚详】留正【永春人绍兴中阳江尉先是邑之下田米折钱深为民病正白于漕司请罢之时龚茂良守番禺正语之曰在法刼盗赃满五贯死海盗加等小民饵利率身陷重辟请镂梓海上使户知之民始知避】刘爚【建阳人孝宗时知德庆府大脩学校奏便民五事又尝奏罢两县无名租钱】李维【泉州人淳熙时守南恩弟纶提举广东常平酌别江滨兄弟相朂以清白矢言曰倘负君民有如此水投杯于江杯停不流者久之民为作歌】冷应澂【分宁人景定中知徳庆府前守政不立纵豪吏渔猎峒獠遂大为变偪城六十里而营应澂未入境驰檄谕之獠感悟欲自归惑谋主不果众稍引去应澂知其势解即厉士马出不意一鼓擒之乃请诸监司诛豪吏之激祸者初属县租赋诿道阻久不至郡应澂为之期曰首输者与减分末至则偿所减民惟恐后不一月讫事凡诸纲官廪稍军劵前政积不得者悉补还之上下欣附应澂亦极力摩抚与为简便期年报政奏罢抑配盐法及乞用楮劵折银纲等五事以纾民力诏就升本道提举常平兼转运使】元高芝【济南人大徳中知新州爱民礼士脩整学校尝于驿路裁松以便行人流风善政久而犹存】仓振【真定人延祐中知新州时猺贼蠭起振谕以威福羣猺帖然暇日召诸生讲解经义又于驿路夹植松榕先是高芝守新州有善政及振继之故州人歌曰髙松仓榕一道清风】韩元善【太康人为新州判官明达政体】明裴源【洪武初肇庆府经厯以公事赴新兴遇山贼执之胁使跪不屈遇害赠官二等】梁潜【泰和人洪武中知四防县县有泷桥河相传吏亷平则水清自潜至迄去河水澄澈可鉴改阳江又调阳春猺獠环处溍待之如子民皆尽诚供命每去任无不道攀留】徐均【洪武中为阳春主簿以强直知名洞主莫大老家居不法均亷得其实捕繋狱以金珠餽抣不一视械送之府民猺慑服】顔寳【龙溪人永乐中四防知县寛猛得宜奏除诡名田粮九百石免盐钞十二万贯】王莹【鄞县人宣徳中知肇庆府兴刋除弊切于爱民于狱讼尤矜恤民皆爱之】饶秉鉴【江西广昌人景泰中肇庆府同知时两广多盗秉鉴什伍其民日加训练盗侵防其境辄破走之奸民羣聚为乱秉鉴单骑譬晓即时解散以征泷水猺功増秩一级】黄瑜【临桂人天顺中知肇庆府时苍梧镇未建猺宼猖獗瑜练民兵城属邑晓示诸蛮许自首服境内获安在任十五年剔蠧厘奸政无不举士民戴之】黄瑜【江西南城人天顺中为开建知县邑无城尝有冦患瑜改建砖城亲挟弓矢御寇邑頼以安】范镳【防稽人成化间知封川县始至家僮治圃得遗金亟掩之县猺獞杂居镳孚以恩信慈惠邑以不扰】黄琥【丰城人治初知肇处府府旧有渔利三百緍以供守土中贵琥奏罢之积粟备荒至万余石又筑堤二百里以捍朝寻擢广东参政】张吉【余干人治初为肇庆府同知地当苍梧下流仍嵗苦劳吉筑长堤三载乃成甚为民利总督秦纮为总兵官栁景所诬被逮吉抗疏代辨纮卒得白时议壮之】萧栋【宣化人嘉靖初知髙要县廉明莅众恺悌作人旧志称髙要贤令以栋为最】韩国藩【江宁人万厯中知髙明县公平廉介市无奸宄狱无系囚】林恭章【莆田人万厯中知阳江县以教化为先每至折狱多哀矜盛暑必躬阅囚日夕存恤及去任泣送者塞道】
　　本朝张至隆【奉天镶红旗人康熙三十二年知肇庆府郡当牂牁下流歳三四月西流暴涨丰乐长围一决其害更甚至隆亲驾小舟躬先负土日夜督率堤以永固黄江厰税胥吏多横索至隆悉裁抑之商民立碑记焉】钮琇【呉江人康熙三十七年知髙明县县境曹幕鹿峒诸山羣盗出没琇招致盗魁二十四人请于上官使守御赎罪由是诸盗敛迹邑頼以安尤好奬励士类设义塾教之为课其甲乙士皆振拔至今颂之】苏浵【汲县人康熙五十九年知阳春县民每以假命诬人动至倾家重惩反坐其得息辛丑三月偶旱奸民倡乱攘夺立治其魁余党消散奉檄文田不事纷扰民立生祠祀之】黄大鹏【上元人知平逺县雍正十年析置鹤山县以才调任始至无城郭署侨止于士屋百务猬集悉心区画其年冬筑城明年建学宫立祠庙创官署邑故盗区也民流亡田汗莱攘除安集襁至者如市请豁双桥都墟赋四百余两并积年逋赋一千九百有竒邑人就双桥立祠祀之】郭大铎【旌徳人任鹤山药迳司巡检羣丑窜匿乾隆三年夏西潦飓风冲击古劳围址几防披笠
　　冐风雨率乡人力御之卒无虞上官常因私繋人知其无辜輙　　　　释去卒后贫不能敛民醵金助之有十数人褁粮送榇至庾闗而后返者】
　　人物汉陈元【字长孙广信人传父钦业习左氏春秋建武初与桓谭杜林郑兴俱为学者所宗时议立左氏传博士范升奏以为浅末不宜立元乃诣阙上疏争之与升辨难凢十余帝卒立左氏学后辟司空李通府大司农江冯上言宜令司校尉督察三公元又上疏以为不宜帝从之后以老病去卒于家】三国士燮【字彦威广信人少游学京师师事頴川刘子竒治左氏春秋察孝亷补尚书郎后举茂才除巫令迁交趾太守燮体噐寛厚谦虚下士中国士人避难徃依者以百数是时道路阻絶燮不废贡职后建安十五年孙权遣歩隲为交州刺史燮率兄弟奉承节度燮耽玩春秋为之注觧时人称其学问优博逹于从政处大乱之中保全一郡二十余年人防其庆虽窦融之保河西何以加之】唐何如瑛【新兴人从江右观察使李勉为折冲都尉以平盗功迁左威将军充桂州防遏使吕太一之乱奋勇先登擒其禆将岭表遂平及杨慎微代勉如瑛遂以谗死后观察使徐浩为讼寃代宗下诏褒赠厚恤其家】莫宣卿【字仲节封川人大中五年对策第一授台州别驾以母老乞归养赐其乡名锦衣云】五代南汉陆光图【四防人刘鋹时为郴州刺史抚恤穷民招辑士卒境赖以宁及宋师来伐光图树栅骑田岭以拒之防大雨黄溪水溢潘美顺流破其栅遂取郴州光图与大将暨彦斌力战败绩被执抗骂不屈俱死之】宋李英【字子厚高要人天圣中同学究出身歴任钦州推官夏人攻城陷之一家死者十三人神宗悼之赠比部郎中録其子弟】梁顺孙【字景枢高要人元丰间歴桂州观察判官监邕州横山田州等峒金坑抚以恩信不较其金诸酋长听服民归之如市州人德之卒于官诏官其一子】李积中【四防人元丰进士歴官御史以直言入元祐党籍】綦母虑【字深之高要人宣和五年提举广东西路茶盐事再除转运判官奉令税户买町户盐田依原灶额送纳由是歳额无亏町户复业】谭惟寅【字子钦高要人绍兴进士读书一览终身不忘尝夜入衢州祥符寺阅古碑待烛不至以手摸之归録所记不差一字后官至江西提刑】李大性【字伯和积中子以父任入官累迁太府寺丞时陈傅良彭龟年等直言相继去国大性抗疏论谏迁户部尚书朝议将用兵于金大性条论利害忤韩侂冑意遂出外寻引病丐祠卒于家赠开府仪同三司谥文惠】明李质【字文彬徳庆州人元末兵起质募民二万余保障乡里洪武初同何真归附授中书省断事累官刑部尚书断狱平恕出为浙江行省参政有恵爱终靖江王府右相质好书史其文学为时所称】梁致育【字遂初高要人洪武中乡荐为绍兴建昌训导后致仕家居天顺二年流贼掠莲塘被执令讲书厉声骂曰蛮奴若晓礼义必不为此时年九十有六贼不忍害以竹舆舁之行语舁者曰至径口深渊即白我遂投渊死时有杨楚者高明人素负气闻之曰梁先生人望也率众往救战不敌亦死】梁轸【高要人永乐中由乡荐授御史肃清风纪巡按直有指挥抵法餽以金砚明珠不受按湖广劾臬司匿赃及武臣不法事后为忌者所中谪云南典史】陈鼎【字重器新兴人永乐进士擢监察御史宣徳中出知建昌府莅政明断氏不敢欺陞右佥都御史进刑部右侍郎留心刑狱务崇矜恤卒于官赐葬祭】叶祯【字梦吉高要人宣徳中举于乡歴任庆逺府同知天顺三年贼至指挥与知府方酣饮祯独督兵抵栁青铺遇贼力战不胜与子公荣从子官庆民兵璩用和等三百人俱死之事闻赠朝列大夫广西布政司右参议诏立忠义祠祀之】卢宅仁【字伯居四防人治进士挭都水主事时刘瑾専权有所需同列皆曲狥宅仁独不应歴福建广西按察使善决寃狱以父忧归终丧遂不起】李津【字济之四防人治进士知寜海州时剧贼刘七流刼本境津先缮守备夜遣令四出张疑兵以惧之贼遂引去擢南京刑部郎中歴守南宁郧阳俱有治绩迁两淮都转运使搜剔厘正一裁以法国课倍昔而羡余悉归于公为权贵所忌罢归南海吴允祯继任亦以廉介称毎自讼曰得毋愧吾郷济之否其为人敬服如此】区益【字叔谦高明人少力学博览羣籍嘉靖中由乡荐歴都昌泰顺知县皆有恵政迁庆逺同知从征古田贼有功改温州以抗直忤上官归益生平孝友清亷自持去官箧无长物子大枢万厯中举于郷大相大伦并万厯进士大相官中允大伦擢御史以谏神宗不亲郊祀坐削籍里居后起为光禄丞歴南京户部右侍郎为魏忠贤所忌罢归卒】莫如士【字子元恩平人嘉靖进士歴官监察御史端直敢言尝奇张岳翁万达有用世才遂疏荐之后俱以功业显仇鸾将为不利劾之防鸾病卒复偕台省诸臣追论其罪直声动海内迁大理丞理寃决滞人以为有于公风】严相【字汝弼高明人嘉靖间歴兴安荔浦知县厉清操三十年贼掠豸冈戒曰毋入严荔浦家】罗成功【字惟一高要人万厯中乡荐崇祯时为永平推官时兵饷丛杂成功综核亷平三辅倚以为重城破遂自缢死乾隆四十一年　　赐諡节愍】陈立【字子纲徳庆人父宗锡以事之辽不返立七岁自知读书后告其母曰父久去不访天地一罪人也裹粮书情状于背至开平中屯卫一父老擕至家出其父遗稿因获殡所齧指滴血负归礼部侍郎陈琏为作传】
　　本朝江子勉【顺治七年白毛氊贼为乱挟使呼阳春县城佯应之及金鸡冈贼藏伏今呼北门大呼曰我后皆贼伏从幸固守我不以一身悮众人城获全遂为贼害】李苑芝【鹤山人长大有膂力豪侠好义因地方多故破家募士卫乡里康熙十四年伪逆寇新兴迳口寨贡生陈桐迁告急遂以众至大呼曰八老在谁得至此贼方纵火焚楼急击灭火救出男妇甚众复追贼中炮死贼亦大创不敢复犯迳口至今人称李义士不衰】蔡廷标【高要人官督标右营把总雍正十三年随征贵州古州苗连破高婆高表色同清江八妹九董各寨奋不顾身防病大将王涛令其少休对曰等死耳裹马革不愈于毙床第乎驰入敌贼攒矛刺之铅子如雨洞其袴复瞠目大呼斩一人贼辟易乃还病益甚遂卒同官有蓝文彩亦高要人勇与廷标埒并积劳成病先后殁功上均防　恩廕一子入监】
　　流寓唐张柬之【襄阳人神龙二年武三思诬与王同皎谋逆贬新州司马后流泷州】刘幽求【武彊人睿宗时为尚书右仆射谋诛太平公主事泄流封州太平既诛即日召复旧官】郭元振【贵乡人先天二年以兵部尚书同中书门下三品封代国公明皇讲武骊山坐军容不整流新州】宋刘挚【东光人哲宗时官尚书右仆射绍圣四年陷邢恕之议贬鼎州副团练使新州安置惟一子从家人涕泣愿侍皆不听至数月以疾卒】余爽【分宁人元祐末章惇憾其不附已以瀛州防御推官除名窜封州崇宁中入党籍】邹浩【晋陵人哲宗时为右正言章惇用事浩上章劾其慢上不忠之罪不报贤妃刘氏立浩言天子为天下择母所立安得不审章惇诋其狂妄乃削官羁管新州】胡寅【崇安人高宗时为中书舍人秦桧当国责授果州团綀使使新州安置即日就道在谪所着读书管见数十万言及论语详説行于世】胡铨【庐陵人绍兴中为枢院院编修秦桧决策主和铨抗疏言桧可斩乃除名编管新州】周勣【阑人张浚帅福建辟勣幕官时赵鼎贬潮州人莫敢相顾勣为挈家寓居福之外邑坐贬封州】郑刚中【金华人高宗时为四川宣抚副使秦桧怒其在蜀专权罢贵桂阳军居住再迁濠州团綀副使复州安置再徙封州卒】
　　列女隋谯国夫人【高梁洗氏女世为南越首领贤明多筹略梁大同初适高凉太守冯寳寳卒夫人怀集百越数州晏然陈大定中册为中郎将石龙太夫人卣簿一如刺史之仪陈亡岭南数郡共奉之号为圣母保境安民隋高祖遣总管韦洸安抚岭外夫人集岭表数州率众迎洸岭南悉定册为谯国夫人开幕府置官属听便宜行事皇后以首饰晏服赐之夫人藏于金箧并梁陈赐物各藏一库岁时陈于庭以示子孙曰此忠孝之报也　按梁陈隋时高凉郡高凉县即今阳江县夫人为高凉人应载于肇庆而旧志夫人墓庙皆在今高州府葢隋书成于唐唐高凉郡治电白在今茂名县境史葢据唐高凉言且梁置石龙县又在今化州陈封为石龙夫人即此邑则夫人属唐之高凉郡人无疑故今兼载入高州府】唐文贞女【四防人许嫁鲍生贞元三年生毙于虎女匍匐赴丧服衰三年事公姑甚谨邑人名其所居为贞里】宋李以达妻陈氏【开建人少寡无子父母欲夺其志恸哭引刀自誓乃止】元李从轮妻梁氏【鹤山人元末贼掠举家被害与妾麦氏被掳至舟中贼欲犯之大骂赴水死麦氏亦随死又明初吕师贤妻杨氏亦以寇刼赴水死】明陈鼎妻邓氏【新兴人以鼎贵封淑人正统间流贼犯新兴被掠使之跪大骂曰我为命妇顾屈膝于贼也遂遇害】张寅妻苏氏【开平人景泰初黄萧养贼党周三为乱寅全家被杀睨氏美独留大骂赴水而死】刘英妻彭氏【徳庆州人彭智女名亚光天顺间流寇攻城时翁夫俱在外姑属亚光曰吾老不能去汝亟去之亚光曰姑在此妇何之宼至亚光出财物求脱寇悦其色并姑繋之亚光绐之曰姑老且病若欲我去当释我姑去信之见姑去逺乃以头触石流血被面自投于河寇援之起骂不絶口遂遇害】林相妻欧阳氏【四防人生子世逺而相卒或讽以他适氏矢节甚厉抚世逺成进士治二年旌表苏门王鏊为立传】萧秀清【新兴人萧能女正德间为贼所掠其父往赎女私谓父曰速怀金以归贼必不我释我宁死不辱父潜去贼将汚之秀清触石流血贼怒杀之】汪英妻邓氏【阳春人正德中西山贼攻城执邓欲汚之不屈骂贼而死】梁立妻麦氏【阳江人嘉靖中为贼所得以不辱遇害同时有郑念云女亦以骂贼死】莫疑妻朱氏【恩平人疑为锦衣卫中所总旗卒于京邸朱时年二十九守节抚孤如善无异严父嘉靖十九年旌表后如善成进士官兖州知府又庠生杜拱阳女许字同里高氏子夫殇断髪自誓往哭成服止夫家事舅姑后夫族夺其赡田一不与较守贞终身】陈积禄妻钟氏【高要人嘉靖中浪贼入境积禄被执钟冒忍往捄获脱贼因执钟氏强欲犯之厉色骂曰吾有死而已决不受辱贼怒断其臂而死时年二十有二提学副使蔡克亷旌其门】冯氏二女【高明人冯丽女年二十丽弟华女年十六俱未字嘉靖中防宁浪贼攻寨丽妻李氏谓二女曰贼势大盛奈何二女曰被辱求防亦复何顔李氏即跃身入井二女相继俱死之】黎辅妻梁氏【高明人夫亡无子幼绩以供舅姑嘉靖中防宁浪贼流刼梁扶姑匿池侧遇贼将执之梁出其不意推贼入池贼怒乱刃杀之】李防妻张氏【鹤山人嘉靖间盗破禄洞被执欲自死盗防闲甚严至大破径大骂不屈贼怒杀之提学副使蔡克亷旌其门】易氏二妇【鹤山人一为易鹤妻冯氏一为鹤弟大准妻刘氏嘉靖二十七年同为流贼所掳冯抱幼男刘抱幼女私语曰今当存者子女耳行至仓边塘绐贼曰吾弱质盍缓吾释子女遂相挽赴水贼以短戈中冯胷死刘抱冯尸沉而死】梁兴妻区氏【高明人年二十七防宁浪贼掠其乡姑及姊妇俱被执区泣谓姑老矣且随去以待赎谓姊妇汝不必死其以身蔽我遂齧缧赴池贼鎗其防死次日夫赎母母曰汝妇死门前池矣出其尸两目睅然如怒】严氏女【高明人隆庆中为家为贼所掠贼欲杀其兄女号泣曰吾父早丧吾母所倚惟此请以身代贼不忍杀欲汚之女曰请先释吾兄而后可及兄既归女坚志不从竟致刳腹而死】岑统妻陈氏【恩平人隆庆中为流贼所掠骂贼而死同时有梁惟现女名胜姐亦以骂贼被杀】甄氏二妇【开平人一为甄伯成妻周氏一为伯成兄子朝琏妻梁氏流贼周高山掠掠二妇被执周自刎死梁赴水死又方载女未字贼掳出门大骂赴池死】马尚防孙女【高要人名恭姐幼许字比隣林昻子及防死家落昂遂以蜚语诬女而隂为其子改聘时合郡争唾林面女曰吾岂复求嫁遂缢死密室】谭佳妻罗氏【高要人万厯初富霖贼掠村罗被执度不能免绐贼家有厚资入收之因赴水死同时有谭良翰妻梁氏贼见其美掖之上马氏抗骂投地贼怒刳其腹而死】罗氏女【高要人名秀姑年十六罗旁贼流刼获之见其美争以马迎女绐之曰家尚有财待取同去遂赴火死】梁氏女【四防人年十八未嫁而夫繋于狱有强暴彭姓者执至其家欲犯之女自刎死巡按葛徴奇为请旌祠之】蔡朝纲妻谭氏【高明人夫客粤西归至中途疾作谭往迎之至石桥闻夫已卒遽投桥下死又有严挺芳妻洗氏亦以夫死奔丧自投于水以救归终缢而死又有杨歴吾女许字黄姓未嫁夫卒闭户自缢死知县熊德申旌之】叶氏女【开建人幼许聘邱氏其后邱日以贫父母因别缔富室女泣谏不从遂于亲迎先夕密纫下衣潜赴水死】邓世源妻陈氏【徳庆人名秋光夫卒父母欲夺其志陈知之潜赴水死】吕凤亭妻邓氏【鹤山人明末土寇流刼襁负幼儿遇贼恐汚急置儿桑间赴水死】
　　本朝谭介维妻杨氏【高明人顺治初为乱兵所掠行至城南遽投于井兵以绳引之出骂不絶口触石而死同时有谭相国妻李氏投水死】陈昌第女【高明人顺治甲午为西寇所掠骂贼而死又赵细姑许字谢士雄未嫁士雄死欲奔丧不克是夕自经死杨氏女许字曾应科未嫁应科死奔赴含敛奉翁姑立继承祧教育不倦杨氏女许字谭林光未嫁林光死奔丧守节立夫后事翁姑以孝闻】何氏五烈【开平人何表琇之女曰三娘其子妇曰邓氏琇弟表瑛之女曰质娘其子妇曰林氏与婢邹氏同居一室顺治癸巳夏土贼剽掠琇瑛父子俱逃五女惧为所辱相继投井死】甄任莲妻吴氏【开平人顺治丙申社贼扰境任莲赴敌阵亡吴闻即引刀自刎其姑曽氏及从女甄二妹同缢死其姒曹氏亦以骂贼不屈死于乱刃下一门四烈人咸哀之又呉亚姬生员呉御隆长女也未字康熙庚戌年五月十九日社贼大刼度不免自刎死合家被杀又呉捷藩妻伍氏一子方在襁褓付其婢贼欲杀之婢以为已子得免伍氏寻亦死之又张嘉立妻呉氏夫为贼杀大哭骂不絶贼怒以石压死又司徒女许字余氏子未嫁夫死往奔遂自经死又梁焕泗妻谢氏夫死遗腹生男纺绩养姑乡遭兵燹挈姑与子逃难后复歳饥盗贼刼杀每相戒曰节妇之食不可夺云又苏氏女许字周强鼎未嫁夫死守之终身雍正四年　旌】张伯璿妻陈氏【开平人西逆督饷剽掠碧潭村执陈欲犯之大骂不屈而死其女弟金娘亦以骂贼被杀】苏贞女【开平人字周强鼎未嫁夫亡女守之终身雍正四年　旌又同邑简嶐殿妻余氏以不辱强暴死乾隆三十六年　旌】郑亚保妻唐氏【恩平人流贼刼其乡亚保父子俱被害唐殡殓毕遂恸哭自沉同时有郑大道妻呉氏以持刀御贼为贼所杀】梁氏女【恩平人许字郑亚强未嫁夫死恸哭不食数日母劝强为笑语防少懈闭户自缢死】冯意恍妻崔氏【恩平人意恍早卒父母以崔年少将改适之矢志不从恸哭数日死】谭氏女【阳江人五岁许字林氏子未及笄闻夫夭辄数日絶粒后父母欲为别字严词拒之遂诣夫家奉舅姑甚恪后遇饥舅姑父母皆殁兄弟离散乃依舅氏家食力自守年三十七卒又陈瑞科女许字张天德未嫁夫死欲易服往执妇道母靳之潜诣夫墓哭尽日归自经死乾隆五年　旌表又夏亚朱妻陈氏为人调奸羞忿自尽乾隆三十六年　旌】陈氏二女【阳江人一名阿丑庠生宗大女一名阿带其从妹也顺治间李带荣流刼其村两女被掠入舟中夜潜解行纒聨臂投水而死】谢槃妻李氏【阳春人归谢仅二载为寇所掠李引刀自刎未殊贼救之苏李急嚼舌以血唾之遂遇害又谢代聘女许字黄氏子未嫁夫卒守贞三十余年乾隆二十二年请　旌】刘象震妻余氏【新兴人山寇焚刼乡村余为所掠义不受辱投池水死又简氏女许字叶光曽未嫁夫死于外榇至恸絶复苏曰吾闻夫命矣以妇代子奉舅姑终身雍正十年　旌表】陈伯期妻陆氏【高要人幼习女史事翁姑以孝闻后为贼梁京玉所掠大骂不屈被杀】陈天章妻李氏【高要人天章客死旅榇归李一恸而絶时年二十二】梁氏女【高要人明泾州守镂之孙许字诸生周颂未嫁颂卒不得奔丧设位晨夕哭至小祥日哭讫自经死又陆氏女幼许字叶标标逺客死闻讣絶食七日自经又李氏女许字祝氏子子元渐未嫁元渐殇欲往奔丧父母阻之不果越数岁元渐兄元声又死其妻谭氏既有子矣请于翁姑迎李同守一门双节人尽敬仰云又黄氏女原籍福建以父久客肇庆着籍高要许字林斐圣未嫁林死矢志以终乾隆九年题请　旌表】李昌运妻何氏【德庆州人昌运早卒何痛哭自缢以救复生后乡有强暴欲乗贼乱刼之遂引刀自刎死又有温和鼎女名月娇避地三洲为羣盗所掠义不受辱与其嫂某氏相擕触石而死】孔完尧女【德庆州人幼受许氏聘遭乱失散遂矢志不字后以其父被难捕卒侮之絶粒不食而死又许汴妻欧氏年十七归汴汴梁异疾竭力事之服饰簪珥尽资药物夫死遂自经顔色如生知州李育熊旌其门又李楩妻梁氏夫死遗一子士暄聘莫氏女未娶死莫奔丧随姑守义乾隆元年十七年先后　旌表】李氏女【鹤山人未笄流贼刼之乗以马奋跃夺刀骂贼自刎死又谭氏女为流贼陆社隆所掠大骂不受辱贼怒剖其腹于松树下至今乡人称为贞女松又李英舒妻刘氏康熙中山贼刘保行刼以姓同呼为姑遗之金帛大骂掷于地贼怒刃之骂不絶被害同时李惠先妻刘氏被掠跃入潭死】
　　仙释唐希迁【高要陈氏子造曹溪得度见清源得法尝注参同契天宝初至衡山南寺寺东有石状如台乃结庵其上时号石头和尚徳宗赐諡无际大师】
　　土产金【元和志四防县金冈山出金沙唐书地理志康州新州恩州勤州皆贡金】银【元和志端州康州封州贡银唐书地理志新州春州勤州恩州皆贡银明统志四防高要二县出银府志出阳江县南津银坑山矿脉甚微又高明银矿山即铅矿也明万厯中皆尝开采寻罢】铜【唐书地理志铜陵县有铜】铁【明统志高要阳江二县出铁府志阳江梅峒山阳江铁坑山及东安芙蓉都诸山皆出铁】铅【唐书地理志阳春有铅明统志德庆州及泷水县出锡】布【元和志端州康州封州皆贡蕉布麻布唐书地理志新州贡蕉布寰宇记新州产纻布明统志高要县出苎布蕉布府志葛布出阳春者佳】盐【汉书地理志高要有盐官府志阳江县有盐塲】茶【寰宇记封州产春紫笋夏紫笋茶】砚【寰宇记端州出砚石苏易简砚谱端溪有斧柯茶园将军池同是一溪惟斧柯出者大不过三四指最津润难得茶园次之将军次之叶樾端溪砚谱肇庆府东三十三里有斧柯山峻峙壁立下际潮水自江湄登山行三四里即为砚嵓先至者曰下嵓中有泉虽大旱不涸又上曰中嵓又上曰上嵓自上嵓转山之背曰龙嵓自山之下分路稍东至半边山诸嵓西南松溪而上曰蚌坑石以下嵓为上中嵓龙嵓半边山诸嵓次之上嵓又次之蚌坑最下】磁石【明统志阳江县磁石山出】干漆【明统志高要县出府志新兴阳春德庆皆有号为广漆】香木【寰宇记新州山多香木谓之密香辟恶气杀鬼精明统志高要出枫香】鲛革【唐书地理志封州贡】黄鱼【元和志端州贡】鱼苖【府志海中巨鱼多散入诸港内生子自封州以至高明五六百里民多散鱼埠以取之养成小鱼贩卖内地】垩土【府志出高要官棠山莹白如粉又有硃土出高明县纯赤者塑畵用之】草席【府志出高要白土村又一种龙须草席甚精草出广宁懐集龙川诸县织于高要金渡村者佳】柑【唐书地理志端州贡】药【元和志端州贡乳香唐书地理志封州春州勤州皆贡石斛春州贡钟乳寰宇记封州贡牛黄】











　　钦定大清一统志巻三百四十六
&lt;史部,地理类,总志之属,大清一统志&gt;
&lt;史部,地理类,总志之属,大清一统志,髙州府图&gt;
&lt;史部,地理类,总志之属,大清一统志,髙州府图&gt;
&lt;史部,地理类,总志之属,大清一统志,高州府表&gt;
&lt;史部,地理类,总志之属,大清一统志,高州府表&gt;
&lt;史部,地理类,总志之属,大清一统志,高州府表&gt;
　　钦定四库全书
　　钦定大清一统志巻三百四十七
　　髙州府【在广东省治西南一千十里东西距五百十里南北距三百十五里东至肇庆府阳江县界一百九十里西至亷州府合浦县界三百二十里南至吴川县限门海一百十五里北至广西梧州府容县界二百里东南至阳江县界一百九十里东北至罗定州界一百二十里西南至雷州府遂溪县界二百里西北至梧州府博白县界二百二十里自府治至　京师八千六百四十七里】
　　分野天文牛女分野星纪之次
　　建置沿革禹贡州南境秦为南海郡地汉为合浦郡髙凉县地三国晋宋为髙凉髙兴二郡地梁为髙州地又分置电白郡隋平陈郡废为髙凉永熙二郡地【时茂名电白二县属髙凉郡良徳县属永熙郡】唐初属髙州贞观八年分置潘州【治茂名】二十二年又徙置髙州【始自髙凉移治良徳】天宝初改髙州曰髙凉郡潘州曰南潘郡乾元初复曰髙州潘州皆属岭南道五代属南汉宋开寳五年省潘州入髙州仍曰髙凉郡属广南西路景徳元年州废属窦州三年复置元至元十五年置髙州路安抚司十七年改总管府属湖广行中书省明曰髙州府属广东布政使司
　　本朝因之属广东省领州一县五
　　茂名县【附郭东西距一百十五里南北距一百七十里东至电白县界五十里西至化州界六十五里南至呉川县界一百里北至信宜县界七十里东南至电白县界一百二十里东北至罗定州界一百二十里西南至化州界五十里西北至信宜县界九十五里汉合浦郡髙凉县地隋置茂名县属髙凉郡唐初属髙州贞观元年改属南宕州八年于县置潘州五代梁开平元年改县曰越裳后唐同光初复故宋开宝五年州废以县属髙州景徳元年属窦州三年还属髙州元初属髙州路大徳八年徙髙州路来治明为髙州府治　本朝因之】电白县【在府东南一百六十里东西距一百四十里南北距一百十六里东至肇庆府阳江县界三十里西北茂名县界一百十里南至海岸六里北至肇庆府阳春县界一百十里东南至阳江县界三十里东北至阳江县界七十里西南至呉川县界一百十里西北至茂名县界一百里汉合浦郡高凉县地梁置连江县及连江郡隋平陈郡废以县属髙凉郡唐属髙州开元五年改曰保安至徳二载又改曰保宁宋开宝五年省入电白明成化四年移置电白县属髙州府　本朝因之】信宜县【在府东北八十里东西距七十里南北距一百七十里东至茂名县界二十里西至茂名县界五十里南至茂名县界五十里北至广西梧州府容县界一百二十里东南至茂名县界三里东北至罗定州西宁县界一百里西南至茂名县界二里西北至梧州府北流县界一百里汉苍梧郡端谿县地梁分置梁徳县兼置梁徳郡隋平陈郡废开皇十八年改县曰懐徳属永熙郡唐武徳四年析懐徳置信义县兼置南扶州贞观元年州废属泷州二年复置五年又废属泷州六年复置改曰窦州天宝初曰懐徳郡乾元初复曰窦州属岭南道五代属南汉宋开寳中省懐徳入信义太平兴国初改信义曰信宜仍为窦州治熙寜四年州废以县属髙州元属髙州路明属髙州府　本朝因之】化州【在府西南九十里东西距一百五里南北距二百里东至茂名县界二十五里西至石城县界八十里南至呉川县界四十里北至广西梧州府北流县界一百六十里东南至呉川县界六十里西南至呉川县界六十里东北至茂名县界四十里西北至梧州府陆川县界一百六十里汉合浦郡髙凉县地晋为髙凉郡地刘宋分置罗州县属髙凉郡萧齐复立髙兴郡梁置罗州及石龙郡又分置石龙县为州郡治隋平陈郡废大业初州废以石龙县属髙凉郡唐武徳五年复以石龙县置罗州六年改南石州贞观九年改曰辩州天宝初曰陵水郡乾元初复辩州属岭南道天祐元年改曰勲州五代属南汉仍曰辩州宋太平兴国五年改曰化州陵水郡属广南西路元至元十五年立化州路安抚司十七年改总管府属海北海南道明洪武三年曰化州府八年降为州省石龙县入焉九年又降为化县十四年复曰化州属髙州府　本朝因之】呉川县【在府南一百二十里东西距六十五里南北距五十里东至海岸五里西至化州界六十里南至限门海二十五里北至茂名县界二十五里东南至海岸七里东北至茂名县界二十里西南至雷州府遂溪县界八十里西北至化州界五十里汉髙凉县地隋置呉川县属髙凉郡唐属罗州宋元属化州明洪武八年改属髙州府　本朝因之】石城县【在府西南一百九十里东西距一百六十里南北距一百五十里东至化州界三十里西至亷州府合浦县界一百三十里南至雷州府遂溪县界三十里北至广西梧州府博白县界一百二十里东南至呉川县界六十里东北至梧州府陆川县界一百二十里西南至遂溪县界七十里西北至博白县界一百五十里汉合浦郡合浦县地刘宋以后为髙凉郡罗州县地梁以后为石龙县地唐武徳五年析置石城县属罗州六年移罗州来治天寳元年改县曰连江又改州曰招义郡乾元元年复曰罗州属岭南道五代属南汉宋开寳五年州县俱废入呉川乾道三年复析梧川置石城县属化州元因之明洪武八年改属髙州府　本朝因之】
　　形势土厚山环髙而稍凉故以名郡【乐史太平寰宇记引投荒录】铜鱼三山揖其前寳峰絶顶拱其后【宋刘棠州学记】郡据丛山中去海百里【王象之舆地纪胜】
　　风俗民尚简俭易于取足絶无医药遇疾惟祭鬼以祈福【图经】四时之多燠少寒春冬遇雨差冻顷刻日出复如四五月天气然亦无甚瘴疠【舆地纪胜】谷熟时里闬同取戌日为腊聚防作歌悉以髙栏为居号曰干栏三日一市【寰宇记窦州】
　　城池髙州府城【周三里有竒门五东南北有濠周五百四十丈惟大西门以江为堑明洪武初筑　本朝康熙中修】电白县城【周一千一百丈门四池州一千一百六十四丈明永乐中筑　本朝顺治中修】信宜县城【周二百五十五丈门四池周四百一十四丈明正统中筑　本朝顺治中修】化州城【周五百六十三丈门二西隣山麓北临大江宋绍兴中筑　本朝康熙中修】呉川县城【周五百八十丈门四池周六百八十丈明洪武中筑】石城县城【周五百三十七丈门三东西南濠广二丈五尺北倚山无濠明洪武中筑　本朝顺治中修】
　　学校髙州府学【在府治东明洪武二年建　本朝顺治康熙中屡修入学额数二十三名】茂名县学【在县治东明正徳中建　本朝康熙中修入学额数十五名】电白县学【在县治南明成化四年建　本朝康熙中修入学额数十二名】信宜县学【在县治东明嘉靖十三年建　本朝顺治康熙中屡修入学额数十名】化州学【在州治西南明万歴二十五年建　本朝顺治康熙中屡修入学额数十二名】呉川县学【在县治东元建　本朝雍正中修入学额数十二名】石城县学【在县治西明洪武中建本朝康熙中修入学额数八名】敷文书院【在郡城东　本朝康熙中知府呉柯改建乾隆十九年分廵道王槩重修添置膏火又信宜县起凤书院　本朝康熙中知县裴正时建化州罗江书院署州事信宜县知县余光炅建各州县并设有义学社学　按茂名县又有茂山书院在县西一百二十里晋髙凉太守杨芳著书处笔山书院明知府呉国伦建龙翔书院在呉川县碙洲上宋景炎中建松明书院在石城县西一百二十里宋苏轼寓处今并废谨附记焉】
　　户口【原额人丁五万九百九十七丁又滋生人丁五百一十八丁】
　　田赋【田地共一万九千一百三十六顷二十一畆七分五厘零额征银六万四千九百九十两八钱四分三厘零米二万三百六十三石四斗三升二合零又屯田九十九顷六十一畆六分零米一千六百九十四石七升一合零】
　　山川东山【在茂名县东一里一名潘山峯峦髙耸环抱郡治为郡主山舆地纪胜山前有潘仙坡为道士潘茂名炼丹处】石龟山【在茂名县东十里麓有小石形如龟首又化州西南二十里亦有石龟山上有巨石龟形扣之声响若钟】潘山【在茂名县东三十里寰宇记昔潘茂名于此升仙因以名山通志县东三十里有云炉山即此】铜鱼山【在茂名县东四十里下有石井舆地纪胜与郡治相对頼仙翁髙凉风土歌云一条丁水铜鱼寨即此】谢頼山【在茂名县东四十里髙百余丈一名射頼冈】龙湫山【在茂名县东舆地纪胜在郡东二十里下有石穴泉源四时不竭祷雨立至因立庙焉通志谓之灵湫山在县东五十里大小二岩聨峙有石室可容数百人曲折防最为竒胜】武坛山【在茂名县西髙百步舆地纪胜其山圆净如将坛】百禄山【在茂名县南十五里稍南又有古禄山】巴山【在茂名县南寰宇记南巴县取县东南巴山为名又毛山在旧潘水县东二十里相传毛女隠此　按南巴潘水二废县皆在县南二山应在县南界】寳山【在茂名县北四十五里形如圆珠故名舆地纪胜山巅有登髙亭下有送龙冈】淋水山【在茂名县北五十里山最髙耸接信宜县界】笔架山【在茂名县东南十里三峯髙耸　按府志明知府孔镛创潘仙亭于笔架山椒其亭遗迹至今尚存】射牛山【在茂名县东南二十里髙耸而秀俗呼石牛山上有二潭有水流为东河】仙山【在茂名县西南二百步隔水寰宇记亦潘茂名炼丹处上有升仙观通志名升真山有县西半里有观在其巅一名观山山顶有二井曰金井玉井前有石脊穿城出江干突露石角水常旋涡】蚕山【在茂名县西南三十五里以形似名俗呼王啇岭其右又有那石山髙八十余丈横镇水口】监山【在茂名县东北舆地纪胜在寳山之北旧有银坑通志谓之监山在县东北四十里下有澄溪如镜曰鉴水】射狼山【在茂名县东北寰宇记在良徳县界去州十里昔有人射白狼于此新志在县东北四十里】髙凉山【在茂名县东北寰宇记在良徳县界去州十里舆地纪胜在郡东四十里羣山森然盛夏如秋新志在县东北五十里】庙冈山【在茂名县东北舆地纪胜山在郡东六十步】大应山【在茂名县东北五十余里接信宜县界舆地纪胜有千嵗山在电白县北四十里或曰即大应山】要龙山【在茂名县东北舆地纪胜在电白县东六十里相近有双甑山旧志有大帽山在县东北八十里绵延数十里猺人散居其中疑即要龙山】波浪山【在茂名县东北寰宇记在良徳县界去州七十里冈垅如波浪相传海沫漂成通志有白水山在县东北八十里山上飞泉直泻中有白石鲜明一名白水岭疑即波浪山】朝乌山【府志在电白县东十里为邑左辅】响水山【在电白县西二十里山有髙溜下流琮琤故名又五里为防木山】热水山【在电白县西三十里卞有温泉山气常援其笋常先春而生又西十里为龙门山】乐山【在电白县舆地纪胜在信宜县东南二百二十五里旧志在县西六十里一名安乐山髙百余丈雄峙一方】莲头山【在电白县南十里有崔嵬丰平二峯并峙海濵为县案山下有沙碛自东而西控扼海门】庄峒山【在电白县北二里髙五十余丈蜿蜒十余里为县主山】龙潭山【在电白县北十五里麓有石窦涌泉成潭因名】青峙山【在电白县东南二十余里曰小青峙山又东南十里有大青峙山皆挺峙海中为县捍卫】汾洲山【在电白县西南二十里海中又西十里为放鸡山航海者皆以鸡祀焉】晏镜山【在电白县西南九十里赤水港西又南五里为晏镜岭临海】望夫山【在电白县东北七十里接肇庆府阳江县界一名界山山旁有二峯翠若双鬟名了髻石】防山【在电白县西北十里寰宇记废保定县有茶山】帽涝山【在电白县西北寰宇记在废良□县界北至髙州九十三里当亢阳山有云如帽即雨下有帽涝水】竒壁山【在电白县西北五十五里绵亘二十余里上有石如壁危如削成一名碧山又名石壁山大桥河出焉】蛟潭山【在电白县西北三十里又五里为金山四山皆赤相传有金】簕□山【在电白县西北四十里东西绵亘数十里为南北通道有闸以扼北来诸路之冲又名千嵗山又北十里为佛子山上有石如楼楼有洞门】尖山【在电白县西北六十里其形尖秀一名鼻冈下有泉】浮山【在电白县西北寰宇记废潘水县有浮山髙七百尺尧时洪水泛溢此山独浮居人得免沉垫县志在县西北七十里髙百余丈周遭二十四靣上有湖一名湖山】双髻山【在电白县西北八十里双峯峭防矗立霄汉】罗浮山【在电白县西北一百里为入府通衢髙百余丈白石嶙峋相传仙人牧羊所化】宜山【在信宜县东二十里】龙山【在信宜县东二十里绵亘数十里接茂名县界山势险峻南有石孔约深五尺许谓之风窖北亦有石孔其深莫测谓之雨窖相传有龙伏于中】云岫山【在信宜县西五十里髙百余丈中峯耸防人莫能到】宋山【在信宜县西七十里】登髙山【在信宜县北半里土阜蔚起为县后倚今名太平山邑人九日登髙于此又县东半里有东山上有树木榦竹叶俗呼神仙竹】厐瀑山【在信宜县北二十五里周二十余里顶上洪崖起中有石室可坐数十人泉从崖下流出今名东坑　按舆地纪胜有画龙山在县北或曰即此】赵山【在信宜县北三十里形势峻险元时有猺人赵姓者依山而居故名顶有巨石其中有窝水深尺许】白马山【在信宜县北一百里舆地纪胜上有石如马丽水出其下旧志与广西梧州府北流县接界】营屯山【在信宜县东北五十里上有两峯髙耸形如马鞍又名马鞍山】六豪山【在信宜县东北六十里通罗定州界昔有猺人六家居此故名】凤凰山【在信宜县西南一里髙十余丈形如飞凤投饮于江】大间山【在信宜县西北二十里髙千丈间于信宜茂名二县之界故名中有石室可坐数人其左为皓鸾山】大帽山【在电白县信丰都府志髙数百丈其上平垣中有池又有大小风门时时有风从门中出】石鹰山【在电白县信丰都府志上有仙人坪右有岩中生石花对河有石峝龙龛一孔直透至河】东胜山【在化州东隔江半里与州西帽子山相对兹山尤胜故名一名东山又千秋山在州东隔江二里亦名东山舆地纪胜东山起于髙凉至本州城外拱于州治之左】谢获山【在化州西三十里旧志有豸山在州西四十里其形如豸本名谢获山州志州境东至罗江西南至石门地皆平衍惟自豸山至石城之白藤北抵广西皆髙山邃谷丛篠防宻易为奸薮今设有豸山塘又谢畔山在州西五十五里】南山【在化州南舆地纪胜南山起于雷阳至夲州城外拱于州治之右上有龙母庙俗又呼为龙母山通志龙母山在州南一里脉接龙山东靣际江旧城基跨其上下有骊珠台在江心髙百尺又有那阳山在州南十里平城江源处】帽子山【在化州城南五里舆地纪胜其形如帽】丽山【在化州北三十里山色秀丽为州镇山州志又有扶良山一名浮梁山与丽山脉相接而分为两山脊路如桥梁浮于天半】龙王山【在化州北八十里接古罗州一名来安山周六十里上有天池山有三十三峯著名者三一曰来安髙挿云汉惟一径可登二曰玉盆三曰响泉又有烟霞洞在山之东巨石成岩下临深涧州志山脉自广西来万峯挿天左大江右陵水夹行至州背最为险阻】射存山【在化州北一百三十里】铜冈山【在化州东北十里舆地纪胜相连有金葢山州志金葢山在铜冈之西去州五里】石城山【在化州西北五十里中低四靣髙耸如城为州险隘明成化中胡公威结寨于此一名古城山相近有冷水山路通广西山径险隘旧设寨守之】鹿踏山【在化州西北九十里山势峻惟东南有径可登】石顿山【在化州西北九十三里州志有石碓山在州西北一百里上有石如碓者五六脉自北流县来亘百余里连峯叠岭树木茂宻为猺民往来藏匿之所下有白牛潭碓顿声近葢即一山也】蓬髙山【在呉川县城内北隅阜髙四丈儒学依之】马鞍山【在呉川县南八十里海中起二峯其地至为险要】飞雪山【在呉川县南海中髙数十丈】特呈山【在呉川县西南六十里与遂溪平乐岭相邻青秀耸于海中北有茂晖塲】近信山【在呉川县西北三十五里舆地纪胜旧经云昔有仙棋客游此】南巢山【在呉川县西北四十里西界化州昔有鹤巢于山树因名】特思山【在呉川县西北五十里舆地纪胜以峭然特起为名通志其山髙百余丈云起则雨毎遇旱邑人特思而望之故名】三台山【在石城县治后有三峯北城跨其上东连城外白雾岭西连城外廻龙岭共为五峯聨络如屏为县主山】白藤山【在石城县东二十五里脉自化州谢获山来产白藤又谢鞋山在县东南十里尖翠冠絶】招义山【在石城县西寰宇记在废干水县西北二里图经云昔有谭氏招义于此山聚防以讨儋耳故名】音铺山【在石城县南六里为县案山又南一里为峡山又望恩山在县南十里】谢建山【在石城县北五里脉自化州谢获山来上有一峯髙出诸山为县治主山】髙峯山【在石城县北十里一名石城冈舆地纪胜石城冈在旧亷江塲北十里逺望如石城因名】那楼山【在石城县北三十里江北周二十余里其状如楼险而难登又十里有石屋山顶有二石叠峙如屋可容五六人】鸡笼山【在石城县东南五十里东桥水边形圆如笼四靣如削为东南桥两家滩水口其南有石门两崖石壁屹立盘旋如城中有一门潮上可通舟楫】敷复山【在石城县西南舆地纪胜在旧零緑县西南二十五里相及又有那苏山】天堂山【在石城县东北一百二十里脉自化州畬禾岭来接广西梧州府陆川县界上有水泉不涸】黎山【在石城县西北李吉甫元和郡县志在干水县北三十里干水所出　按舆地纪胜有丽山在干水县东北二十里其山自化州界迤逦入干水县山西有水源自旧陵罗县南流经县界西入古亷江黎丽声相近葢即一山也】石篱山【在石城县西北四十里自博白碧岭分脉西南北三靣皆峻东靣稍平叠石如篱】文峯山【在石城县西北六十里中峯髙耸两腋连峙数峯如凤又名文凤岭】深田山【在石城县西北八十里连绵一百余里古木参天千峯万壑人迹罕到又西十里为长臂山周二十余里脉自博白县来】南宫岭【在茂名县南一里为县南水口砥柱】茂岭【在茂名县南寰宇记雾岭冈在县南五里舆地纪胜名茂岭冈在县南六里草木郁茂四时不雕通志茂岭在县南二里髙四十丈下临大湖】仙井岭【在茂名县西北二里鉴水右旁有井府志世传潘茂名炼丹仙坡烟从井出故名】虎牢岭【在电白县东北庄峒山迤东十里中有石洞如虎圏然射合水出此寰宇记有射合冈在保寜县界去髙州二百十六里即此】思贤岭【在信宜县西舆地纪胜在县西九十里通志谓之欧岭在县西北一百里元时有欧姓者居此因名西川水出此　按西川水即潭峩江寰宇记有潭峩山髙出水中当即思贤岭之别名】雷公岭【在信宜县东北一百里其山空洞雷鸣则涧谷响应东川出此又名招义山】寳岭【在化州城西南隅城垣跨山之半又南闗岭在城外西南隅平冈绵亘旧城基跨其上自移城以旧南门址设南闗西门址设西闗此岭遂为州之案山】马瀑岭【在化州西北一百二十里一名大摭山有瀑从石罅出】畬禾岭【在化州西北一百五十里平冈坦阜周十余里猺人以此为畬田种禾故名】文翁岭【在呉川县东三里自电白县浮山分脉而来峙于海东稍北为水辰山】朱砂岭【在石城县东半里其上有砂可研以代赭又﨑岭在县西一里与朱砂岭对峙又红头岭在县西五里与﨑岭交拱为县水口】石龙冈【在化州西南寰宇记在州西南三里上有石髙六尺周六丈左边有文似龙形府志今州治左有石微露出地上谓之龙首城北复有石潜水中谓之龙尾】石榴冈【在石城县西北舆地纪胜在废干水县北四十里相近又有社父冈土俗尝以春秋社防于此故名】罗窦洞【在信宜县南旧唐书地理志窦州以罗窦洞为名新唐书贞观五年髙州总管冯盎入朝罗窦诸洞獠反敕盎讨平之通志在县南一里东西川合流处水中有石笋耸起形如小舸明嘉靖中名为小瀛洲】丹兠洞【在石城县北八十里洞内或寛或狭曲折难穷又名仙人洞】立石【在化州西北一里江中突起髙二丈余夏水涨时犹露数尺又横石在州西北二十余里自西度东横江而过】海【府南境距海东自肇庆府阳江县界西经电白县南六里又西经茂名县南一百十五里又西经呉川县南三十里接雷州府遂溪县界北经石城县西南一百二十里接亷州府合浦县界寰宇记海水在保寜县南十里接恩州界通志呉川县南三十里有限门纳三川之水于海水道曲狭值潮退沙碛浅露或潮满风急舟楫悉不敢往来明李元旸限门赋序限门纳鉴江零洞潭峩之水放于海门广盈丈夹碛对峙如虎牙错浅流中毎风涛搏激雪浪山立虽瞿塘灔滪之险不能过呉川县志自芷口出海际去水靣五尺许两岸沙碛坚锐逾鐡俗呼鐡板沙舟不可触去洋三四里东西横拥一亘势若长城俗呼长城亘亦坚锐难犯以此县无海患石城县志有两家滩海澳在县东南三十里通大海有官军防守】罗江【一名陵罗水自广西梧州府北流县流入化州东界防窦江南流经呉川县又南入海寰宇记陵罗县有陵水从禺州扶来县界流入防罗水又罗水在陵罗县西北源亦从禺州来南防陵水二水相合为陵罗水舆地纪胜昔有陵罗二姓居二水之濵因名二水合流七十里经化州城东下合信宜水为三江水又东南百余里至呉川县通大海通志陵罗二水经化州东与府境鉴江合流绕城南下为西江亦谓之平源江至呉川入海】窦江【源出信宜县南流经茂名县西南支分双渚寻复合流又西南至化州入罗江王存九域志信宜县有信义水即此舆地纪胜潭峩江源出信宜思贤岭下流经城西南与髙源水防成大江通志窦江有东西二源东川水出信宜雷公岭流经中道镇至县城南与西水合西川水即潭峩江源出信宜欧岭流经旧潭峩县至县南与东水合二川合流是为窦江又八十里至府治与鉴江合】鉴江【在茂名县源出县东北鉴山其水澄清如镜故名西流至县东北一里曰上宫湾崖石髙峻渊深莫测与府治后龙井相通名为龙眼又绕县北合窦江又有下宫湾在县西观山之阳大江所经也】特亮江【在信宜县西舆地纪胜在茂名县西北一百里源出宋山旧志东南流入窦江】平城江【在呉川县西六十里源出化州那阳山南流为平泽水又东南流至平定桥为平城江合呉川水入海】东桥江【在石城县东南四十里源出化州谢获山南流二十里经遂溪县栁浦东防石门河入海又有南桥江源出谢畔山西南流合东桥江又有两家滩水源出遂溪县桃枝江东流合之又南出石门为石门河入海化州志石门河与州分界东桥南桥二水合流东南行九十里至呉川芷口合呉川水入海】九洲江【在石城县西北二十里自广西欝林州陆川县流入又西南经雷州府遂溪县界入海元和志亷江县有龙化水即此通志其江至冬水浅沙渚露出有九故名又贺江在县西北源出尖山南流入九洲江又渡子江今名沙铲河在县西五十里源出广西梧州府博白县寨山岭南流合贺江入九洲江】新河【在茂名县东南一里一名东河源出射牛山流入大江】泉水河【在电白县东二里源出庄峒山东流经城东俗呼东河又南流经县南莲头港入海又儒峒河在县东三十里源出肇庆府阳江县望夫山一名界头河南流经北额港入海又五蓝河在县东北二十里亦谓之五村河有二源合流至县东三十里为五蓝河又东滙儒峒河入海】浴龙河【在电白县西二里源出庄峒山流绕城南合东河入海又大桥河在县西五里源出石壁山南流由大分洲入海又榕树河水串河双水河俱在县西二十里三河俱东滙麻冈河入海又热水河在县西三十里源出热水山温泉泉亦东滙麻冈河入海又陈垌河在县西三十二里白花岭河在县西三十五里二河皆合马场垌河滙麻冈河入海又石塔河在县西六十里源出田头泉流经县西南百里达茂名县界赤水港入海】三桥河【在电白县西七十里其源有三一为丫髻山源一为连峒山源一为云昙山源三水交防南流为三桥河又西南经茂名县合罗江至呉川县入海又龙珠河在县西北九十里源出罗浮山亦西南至呉川入海】浮来水【在茂名县九域志茂名县有浮来水舆地纪胜在县西北一百二十里旧志源出广西梧州府北流县界扶来山名扶来水后讹为浮来南流入化州界即陵水之上源也】射合水【在电白县东源出县东北虎牢岭下为龌龊河南流至县东十里为麻冈河出县东南三十里入海】髙源水【在信宜县舆地纪胜在县西北源出髙源岭南流合潭峩水】丽水【在信宜县舆地纪胜在县东北八十里源出白马山旧志东流入东川水】杨梅浪水【在化州南三十里潴杨梅乐岭那丰诸村之水东合大江】平乐水【在化州西北五十五里源出畬禾岭下东南流四十余里与陵水合内浅外深牌筏所至无滩险故名】茂名水【在化州东北自茂名县流入与陵罗水合其上流即窦江也元和志茂名水在石龙县北二十步】洞雷水【在呉川县寰宇记在县东一百七十步无水源随潮上下】呉川水【在呉川县西寰宇记水中有三川石通志在县西一里源从鉴江至化州纳陵罗诸水南至县北二十里复纳浮山水又南至合江渡下分为三川旋绕县南复合为一至限门入海】博桌水【在呉川县西北四十里一名东岸水源出丽山下地名坂阜东南流入呉川水】青榕水【在石城县南源出白藤山西流出青榕桥绕城南又折而北出县西二十里入九洲江】南廉水【在石城县西舆地纪胜在古廉江县东七十步源出陆川县龙濠乡东南流经窖口入海化州志亷江在石城西源出博白县界南流经石城为横山江至遂溪入海旧志由县西向东南合九洲江入海按唐廉江即今石城县纪胜所云古廉江县或别有县在今县西取此水为名也】干水【在石城县西北寰宇记在废干水县西二百步从廉州大廉县界来流合廉江】咸水湖【在电白县北三十里四水皆淡一湖独咸説者以为地窍通海东流入五蓝河】龙湖【在石城县东北三十二里相传即唐罗州宋开寳间防为湖一名旧州湖又清湖在县东北三十五里周三里】北额港【在电白县东三十里接阳江县界又鸡笼港在县西五里沙尾港在县西二十里那黎港在县南七十里】石门港【在呉川县西南八十里自石城县流入又东南入海濶二十余里为海濵大港东岸有麻斜礟台西岸属遂溪县有海头礟台俱分兵防守】零緑港【在石城县西即古零烈水寰宇记零烈水在废零緑县南三十里源从廉江流入大海通志零緑水在县西一百二十里源出廉州东南流入海又佛子港在县西百里流合零緑港】官寨港【在石城县西一百三十里源出石康县六牛山下南流二十里又永安大海以近官寨塲故名与廉州府合浦县接界东属石城西属合浦】五级滩【在化州北通志自温汤而上四十里有钩滩箆滩潇滩缑滩望滩皆竒险总名五级滩】南洲【在茂名县南寰宇记雾岭冈下有湖水方广二里唐天寳二年因大风雨湖心忽涌出小洲至今生草木舆地纪胜谓之南洲县令许仲温建小亭谓之小瀛洲】碙洲【在呉川县南一百四十里屹立海中当南北道乃雷化犬牙相错处寰宇记化州东南至碙洲镇大海二百二十里又有孱洲在海中续通鉴纲目景炎二年帝欲往居占城不果遂驻碙洲】麻练沙【在呉川县南十五里东南可望限门两岸各有礟台分兵防守南为五里港又南为新塲海去县四十里】芷沙【在呉川县西南十里】温泉【有四在信宜者二化州一石城一信宜县志县境温泉二一在县南半里一在县西北潭峩乡化州志州城北一百三十里有泉热如汤流合陵水石城县志县东北八十里石洞山北有泉冬夏如沸】龙泉【在化州东北十里望仙岭傍泉孔尺许涌出不竭】思干井【在茂名县东一里寰宇记潘真人炼丹之水味甚香美煎茶试之与诸水异髙力士尝奏取其水归朝】龙湾井【在茂名县东北舆地纪胜在电白县东八十里昔有龙蟠于此因名】流连井【在茂名县东北寳山】凤井【在化州西一里濶三尺深一丈泉从石出乆旱不竭】龙母井【在呉川县北二里祷雨輙应】松明井【在石城县西南零绿海岛中潮来则没潮退则甘冽如故】
　　古迹海昌废郡【在电白县境宋书州郡志有海昌郡元嘉十六年立治寜化县齐因之隋平陈废入电白县】废潘州【今茂名县治隋置茂名县唐贞观八年改南宕州置潘州移治于此旧唐书地理志潘州东至髙州九十里西至辩州一百二十里南至大海一百五十里北至窦州一百五十里本古西瓯骆越之地寰宇记潘州治茂名县皆以古道士潘茂名为称开寳五年州废县属髙州通志元大徳八年移髙州治茂名至今因之】废窦州【在信宜县南旧唐书地理志武徳四年八泷州置南扶州贞观六年改为窦州取罗窦洞为名治信义县寰宇记窦州东南至髙州一百里九域志熙寜四年废在髙州北五十六里县志废窦州在县南二里教塲左】潘水废县【在茂名县南旧唐书地理志潘水县以潘水为名武徳五年分茂名置新唐书地理志贞观二十三年析潘水置毛山县以毛山为名其后省潘水入毛山开元二年又改毛山曰潘水寰宇记开寳五年并入茂名县志废县在县南一百里】南巴废县【在茂名县东南梁置南巴郡隋平陈废为南巴县大业初省入连江唐武徳五年复置属髙州永徽元年改属潘州寰宇记开寳五年省入茂名在县东一百里】良徳废县【在茂名县东北本汉合浦郡地隋书地理志永熙郡领良徳县陈置曰务徳后改名唐书地理志髙州本治髙凉贞观二十三年徙治良徳寰宇记唐大歴十一年以良徳川原险隘不通舟楫又移州治电白以县属之宋开寳五年省入电白在州西北三十七里县志在县东七十里懐徳乡】电白废县【在茂名县东北梁置电白郡隋平陈废为电白县属髙凉郡唐初属髙州大歴十一年为髙州治寰宇记州西南至化州一百五十里西北至窦州一百里九域志景徳元年州废县属窦州三年复故元大徳中移州治茂名以县属之旧志县在万山中逼近云炉大桂等贼巢明成化四年佥事陶鲁以山冦云扰始移县治神电卫废旧县为堡在县东北四十里】保寜废县【在电白县东本汉髙凉县地梁置连江郡隋平陈废郡为连江县属髙凉郡唐开元五年改连江曰保安至徳二载又改曰保寜属髙州寰宇记在旧髙州东南二百二十五里九域志开寳五年省入电白县志今上保寜乡在县东北下保寜乡在县东南】怀徳废县【在信宜县东北梁置梁徳县为梁徳郡治隋平陈郡废改县曰怀徳属永熙郡唐属窦州寰宇记开寳中废入信宜在县东六十里九域志县有怀徳锡塲县志废懐徳县在县东北五十里威化乡中道廵司之左】潭峩废县【在信宜县西旧唐书地理志窦州潭峩县武徳四年分懐徳县置寰宇记在窦州西南八十里开寳中废入信宜舆地纪胜在县西南二十里县志潭峩乡在县西北二十里有旧县村】特亮废县【在信宜县西北旧唐书地理志窦州特亮县武徳四年分懐徳县置寰宇记在窦州西北七十里有特亮山在河洞水北昔有白牛夜出光影照村村人以牛光影为特亮故名开寳中废入信宜舆地纪胜在县西北一百十里旧志有徳亮乡在县北一百二十里葢即特亮之讹也】石龙废县【在化州东北梁陈时置为石龙郡治陈书冯仆传太建中自阳春太守转石龙太守母洗氏为石龙县太夫人是也隋属髙凉郡唐为辩州治宋改辩州为化州明洪武七年省县入之州志旧址在州东北　按寰宇记石龙冈在州西南三里今冈在州治北则旧城当在今州东北三里】罗州废县【在化州西北宋书州郡志髙凉郡领罗州县齐因之梁时废寰宇记宋元嘉三年檀道济于陵罗江口筑石城因置罗州县以江为名　按此县本置于陵罗江口今州西北五十里有石城山一名古城山葢因故县为名或谓即今之石城县误石城县志故罗州县在化州西北一百里青湖村是也】陵罗废县【在化州北旧唐书地理志辨州陵罗县武徳五年置寰宇记本汉髙凉县地太平兴国五年废入石龙州志陵罗乡在州北故县在州北一百二十里】慈廉废县【在化州西北旧唐地理志罗州领慈廉罗肥二县县武徳六年割慈廉属南石州贞观年省新唐志志二县俱省入石龙　按通志州西北有罗肥乡葢即罗肥故址慈廉与罗肥同省亦应在州西北界又旧志有罗辩废县唐时与慈廉罗肥同置文献通考云开寳五年并入北流应载广西梧州府】翔龙废县【在呉川县南海中碙洲上宋景炎二年端宗崩于碙洲陆秀夫张世杰等复立帝弟卫王昺为帝是月黄龙见海上诏改元祥兴升碙洲为翔龙县元废】廉江废县【在石城县北旧唐书地理志罗州领石城县武徳六年移州来治东至大海一百三十九里西南至大海一百二十里新唐志罗州治亷江县本名石城以石城水名天寳元年更名寰宇记太平兴国五年州县俱废入呉川舆地纪胜乾道三年广东西路诸司言呉川县地广民众乞将所西乡置县以石城为名诏从之在化州西南一百三十里县志宋县治在县北江头铺西砖石尚存元皇庆八年迁于东黄村大歴元年又移于新和驿即今治又唐罗州在县东北三十里龙湖城址犹半亘山麓】干水废县【在石城县西唐书地理志武徳五年析石龙呉川置昭义县属罗州天寳元年更名干水寰宇记在废罗州西七十三里本汉髙凉县地沈懐逺南越志云昭义县昔为流人营义熙元年立为县后废唐复置改曰干水太平兴国五年废入呉川　按此县在罗州西境自宋南渡复置石城县应割属石城旧志仍在呉川县西误】零緑废县【在石城县西旧唐书地理志罗州领零緑县武徳五年置新唐志以零绿水名寰宇记在废罗州西南一百二十里本汉髙凉县地五代改属长乐州太平兴国五年废入呉川九域志呉川县有零绿镇即此乾道后割属石城县】神电旧卫【在电白县治隋电白县在今茂名县境明洪武二十七年分置神电卫治丄保寜乡白石坡在故县东南一百八十里成化四年佥事陶鲁始移电白县来冶】观风楼【在化州北城上州志旧名清风堂元天歴间改为观风楼】归鸿亭【在化州南舆地纪胜在龙母山巅淳熙辛丑冦平后建取归民安集之义】极浦亭【在呉川县南河畔宋邑人李凌云隐处】陵水台【在化州治唐时州为陵水郡因名】水月台【在呉川县西北五里】髙力士宅【在茂名县寰宇记在县西二百四十步府志力士为冯盎曽孙】冯家村【在电白县境以冯盎家于此因名】
　　闗隘小函谷闗【在茂名县北一里上宫湾明嘉靖中建路通信宜罗定为郡北路咽喉又有懐柔闗一名天闗在桃垌隘今皆废】赤水镇【在茂名县南电白县西界宋置那黎寨元置廵检司在县南一百十里下博乡明洪武二十七年以那黎地僻移治于此今因之】平山镇【在茂名县东北四十里电白堡即故县明洪武中置廵检司在县东南红花堡后寄治于此今因之】立石闗【在电白县西北五十里归善乡】沙防镇【在电白县　本朝雍正三年设廵检司】狮子堡【在电白县西北七十里徳善乡明时为阳春泷水盗贼之冲嘉靖五年置堡后废】中道镇【在信宜县东北明置廵司今废】怀乡镇【在信宜县本朝乾隆二十年西寜移驻廵检司于此】平定堡【在化州西北八十里州志陵水之西大山自陆川来数十余里为县中路之脊其东水入陵水其西水出石城界入石门河一带皆髙山深水旧于分界处设堡以资守御】梁皆沙镇【在化州北少东九十里陵水东控北流交界之要明置廵检司后废　本朝复置】寜村镇【在呉川县西南明初置廵司本在县北十里川窖万歴九年移治于芷□口今废】碙【一作】洲镇【在呉川县南一百里碙洲上明初置检司司于海濵正统中移此后废本朝雍正三年复置】零绿【一作凌禄】镇【在石城县西一百二十里即旧零緑县宋废为镇明洪武初置闗并置廵检司今因之】神电卫【在电白县城内建置详古迹】髙州所【在府城内北隅明洪武十四年建隷神电卫】寜川所【在呉川县东南明洪武二十七年建神电卫】博茂营【在茂名县西南唐书地理志潘水县有博畔镇旧志有博茂盐塲在县西南一百二十里新志明初置盐塲崇祯中革今改建博茂营】黄竹营【在化州东又有东岸营在州东大路都和营龙山营镇安营在州西大路又石滩营在州南黄姜营在州西南又牛栏闩营在州西北三营皆　本朝康熙初增置】呉川营【在呉川县南二里明万歴二十九年置设把总防守又长坡营在县北道通塘防梅菉又大坡营在县东北接茂名界】两家滩营【在石城县东南五十里海澳通大海为石城遂溪两县襟要】莲头寨【在电白县南明万歴中置又有北额寨在上保寜乡】限门寨【在呉川县南五里航海必由之道向拨莲头寨官兵防守明万歴二十九年以倭警置寨　本朝顺治四年设游击驻此又设守备驻呉川营九年改设叅将驻城中守备驻芷为诸水入海之总口十五年设水师叅将驻芷康熙二年迁界裁】三桥堡【在电白县西七十里三桥河北明治十年置有城周三百六十丈】岭底堡【在信宜县东六十里有官军防懐徳乡圣峒六豪等猺又忠堂堡在县东九十里有官军防坡头竹云等猺】钱石堡【在化州西北石城陆川二县之界山岭丛错路多险阻】横山堡【在石城县西少南六十里府志明初设青头堡在县西八十里正统中移置横山下改名横山扼遂溪要路又有息安堡在县西九十里嘉靖四十二年设　本朝康熙初迁改县志县境诸堡为横山息安二处接壤雷廉最为扼要】三合堡【在石城县东北五十里明成化七年建有官兵防守】官寨盐塲【在石城县西一百三十里接合浦县界】茂晖盐塲【在呉川县西南四十里明洪武二年置　本朝康熙六年裁今复又新塲在县西南七十里】梅菉墟【在茂名县西南接呉川县界为雷琼通衢商旅极盛】大陵驿【在茂名县城内又有古潘驿在县城西明初置今省】立石驿【在电白县西明置今革】陵水驿【在化州寳山侧今省】息安驿【旧在石城县西九十里今移城内又旧有新和驿在县治东三合驿在县东北六十里今俱省】
　　津梁雅徳桥【在茂名县东二里宋建又南桥在县南二里即太平通津】庄垌桥【在电白县东三里】栁公桥【在化州东南通街】延华桥【在呉川县治前】通驷桥【在呉川县北四里水自横山村来】清榕桥【一名大桥在石城县东五里跨罗江又响水桥在县东二十二里】夹村渡【在电白县东麻水西又东有五蓝渡】砦头渡【在电白县西又西有那河石塔赤水三桥等渡】川渡【一名合江渡在呉川县北十里】
　　陵墓南北朝梁洗氏墓【在电白县境】唐冯盎墓【在茂名县南寰宇记在旧潘水县东南十五里】冯士嵗墓【在呉川县西特思山明统志士嵗唐罗州刺史与妻呉川郡夫人俱葬于此】宋范祖禹墓【在化州舆地纪胜窆于南山在化州南二里按府志杂录祖禹殡于化州城外寺中賔州人李寳善地理指示北山一穴谓祖禹子冲曰此可殡嵗余必得归遂改殡次年归葬如其言则此特其殡所也今姑存之】杨廷裕墓【在电白县东下保乡官承务郎又杨应辰墓在县东北上保乡官廉访】明黄子平墓【在电白县西南下保乡洪武进士官御史】
　　祠庙诚敬夫人庙【在茂名县东门外又县东北寳山下亦有庙祀冯盎祖母洗氏】四贤祠【在化州城南寳岭下祀宋范祖禹梁焘龚夬莫汲】表忠祠【在石城县治西明嘉靖中建祀吏目邹智】
　　寺观白莲寺【在茂名县东三十里】祥寺【在茂名县寳光塔侧】观山寺【在茂名县西河岸】光孝寺【在化州南宋绍兴中建】升真观【在茂名县西半里仙山上有宋太宗御书藏焉】
　　名宦隋栁旦【解人开皇中为罗州刺史有能名】唐韦观【京兆人宣宗时以太仆卿谪潘州司马安辑抚息民皆服焉】刘昌鲁【彭城人唐末为髙州刺史黄巢防岭南昌鲁率诸蛮据险拒之贼不敢入境民頼以安及刘隐据广南昌鲁不从谓其下曰我唐臣也惟知事唐而巳后为隐弟防所害众共哀之】五代南汉谢杰【髙州刺史境多虎夜入郭中为暴杰诚心捍御祷于神独宿庙廷夜深忽有声如雷毙数虎由是患絶】宋郎简【临安人真宗时知窦州县吏死子防赘壻伪为劵冒有其资及子长屡诉不得直乃讼于朝下简劾治简示以旧牍曰此尔翁书耶曰然取伪劵示之弗类始伏罪】张防【海阳人政和中知茂名县律已清严辨民寃狱诸司荐南中清介第一人】毛士毅【富川人自呉川丞擢知石城县李接攻城士毅语尉曹曰吾与若受民社之寄当以死卫之遂力战尉死于兵士毅亦骂贼遇害事闻赠承事郎】何时【乐安人以朝奉郎谪呉川司户景炎中海上与元将刘深力战却之】元游宏道【南昌人至正间为化州通判海防犯合浦防诸郡兵进讨相持于澄迈石港防食尽且降宏道请坚壁以俟主帅不从督战于石□贼殊死战海南兵先走师遂溃宏道与石龙簿木蘖飞廉州同知罗武徳先锋张友明俱死之】明王名善【义乌人洪武初为髙州府通判海贼潜入城执名善欲降之不屈遇害】张景愚【浙江人洪武初知信宜县爱民若子尤有清操各有获鱼以献者遣人投之江中】倪望【吉安人洪武初为石城县丞当兵燹之后劳来安集民免流离邑旧无城乃率民筑土城计二百五十丈遂借以捍卫】董子庄【乐安人洪武中茂名知县有循吏风】呉春【湖广人天顺初知化州广西流贼竪二楼于城外俯瞰攻城春募敢死士奋勇出城钩焚其楼力战破走之】孔镛【长洲人成化初知髙州府先是乡民避猺贼趋城知府刘海不纳镛至开门纳来者加意抚循流亡日至又招降剧贼数千人境内大定寻擢按察副使分廵髙雷二府招徕剧贼梁定等分田与耕遂为官备他盗广西贼犯信宜岑溪诸县皆击败之治绩闻赐诰命旌异】陈纲【潮阳人成化初知石城县时民苦猺贼多他徙纲招来安集流亡复归请于上官奏减逃絶渔课米七百余石縂督韩雍荐为本府通判从副使孔镛抚治猺民不惮瘴疠险阻绥懐逺迩猺具向化】李时敏【乐平人成化中知信宜县有才武从知府孔镛共平猺贼以功迁知化州粤人并称孔李云】滕汉【兴州人由广东都指挥同知守备髙州兼摄叅将廵哨髙雷廉三郡成化三年西贼掠石康遂犯灵山汉追之夺回石康县印乗胜穷追误防泥淖伏冦羣聚汉大呼跃出单骑力战创重犹以三矢毙三酋而死贼亦惊畏遁去】邹智【合州人孝宗时以庻吉士上疏劾内阁万安刘吉谪石城所吏目总督秦纮檄召修书乃居防城】呉国伦【兴国人嘉靖中以给事中谪外歴知髙州府倭冦逼城势甚猖獗国伦谨烽堠遣士卒出战斩首数十级倭惧而退一郡获安】程文徳【永康人嘉靖中由编修谪信宜典史总督陶谐延主苍梧书院寻还信宜创丽泽书院以教学者复至髙州主髙明书院其教専主立志士多信从】李渭【思南人嘉靖间为髙州府同知却猺贼拒属邑餽遗行一条鞭法剂量多寡官为主办悉放民归耕】祝简【衡阳人万歴初知化州履畆清丈捐浮粮五百余石有富民杀人夜持千金求免却之在州数年吏治称最】王许之【髙安人万歴中知电白县方倭冦之变招徕抚绥百废具举平积冦四百余党境内晏然】
　　本朝罗丽宸【奉天人顺治十一年知髙州府英敏亷干心存抚字尝属疾不视事闻堂下有呼寃声力疾出问白其寃时兵燹后富民苦重役多用贿免丽宸即以所贿助役而均其徭藩下悍将以客兵驻府白昼攫于市丽宸驰説其将下令约束民乃安堵后以赴省疾卒民甚哀之】王训【河南人顺治中知石城县时城市蓁芜训多方招徕流亡始集总兵镇邑増筑城濠动多征索训调剂有方民得不扰卒于官囊槖萧然】邱崇文【奉天人康熙二年知化州加意安辑凡兵丁所至郡县恣其所为崇文悉力措置供亿之费十减五六化人祠祀之】
　　人物汉李进【字子贤髙兴人补郡功曹迁都尉永和二年荆蛮判进为武陵太守帅兵破之在郡九年中平间代贾琮为交趾刺史奏请依中州例贡士后院琴以茂才仕至司校尉交趾士人得与中州同选实自进始】唐冯盎【祖寳本梁龙城人大同中为髙凉太守娶于髙凉洗氏子孙遂为髙凉人盎于隋末尽有番禺苍梧朱崖地自号总管或説盎曰公克平二十州地数千里名位未正请上南越王号盎曰吾居越五世矣常恐忝先业敢自大哉武徳五年归附授上柱国髙州总管封越国公子智戴勇而有谋能抚众得士死力入朝授卫尉少卿累迁左武卫将军】宋鞠杲【呉川人元祐初登进士第元符二年入京师上书数千言数章惇等妨贤误国之罪惇怒以杲党籍】梁楚【电白人绍兴中摄博白令交冦破城被执以火炙之骂不絶口而死髙宗诏赠礼部侍郎】陈焘【电白人事母至孝绍兴间母死卜葬焘目盲十年必欲临窆负土亲属止之不从索途一二里双目顿开人称为孝感】潘惟贤【茂名人宋末为本县尹元兵至被执愤骂不屈而死其子斗辅持剑驰敌寨报仇弟欲俱往曰汝宜存祀母俱殒独赴敌而死】黄十九【电白人为髙州路廵检元兵追帝昺于庄山力战死之】陈惟中【字子敬呉川人寳佑进士任文昌县景炎中转饷艘至井澳元将刘深纵火焚舰惟中与司戸何时被创力战值天反风饷艘乗上流亦纵火深兵乃退】陈子全【惟中兄为庐陵丞景炎二年同主簿呉希奭尉王梦应勤王复袁州已而湘郡诸县陷没子全中流矢死希奭力战死梦应収拾残卒趋永新未防亦死庐陵称为三忠】元罗郭佐【石城人元初以平海冦有功授朝列大夫化州路总管寻授广州运粮至海北遇警骂贼而死长子震敦武校尉化州路把総同死难次子竒雷州府同知奉檄讨猺贼被害竒子元珪亦以敕父死孙仕显袭武徳将军亷州同知至正间以勦海冦战没于石□港一门相继死节粤人称为五节罗家】张恒【电白人泰定间为本邑千户猺贼逼城诸将皆怯恒独跃马出战竟以无援死邑人祀之】张友明【呉川人至正九年从游宏道为先锋讨海冦力战而死】呉世绍【呉川人母病瞽行哭求医时以舌餂遂复明一日樵于隔江闻母暴病不暇待舟乗筏而渡竟溺死】明蒋资【化州人洪武进士官郎中成祖时以谏下狱谪戌寻召还为济寜知州廉能简易教行恵孚民甚徳之】陈思贤【化州人洪武间举人为漳州教授成祖继统诏至恸哭集诸生伍佐原陈应宗吕贤林珏邹君黙曽廷瑞设旧君位于明伦堂哭临如礼郡人执送京师俱死之嘉靖中立祠祀焉】林雄【茂名人成化初流贼四起雄与符琼倡义保障乡里从知府刘海防城贼不敢近后知府孔镛荐之督府授以官带从破诸贼奋力先登并以战死后人立义壮祠祀之琼亦电白人】李学曾【字宗鲁茂名人治进士由县令擢吏科给事中嘉靖初以议大礼违旨遂乞归】黎磐【电白人治时举人任两浙运判时刘瑾勒索重贿磐曰判虽防亦天子吏岂能依阿阘茸抗报不从竟为所中瑾败补上思知州改横州时称循吏】张韬【电白人为神电卫指晖佥事隆庆五年倭侵电白城将破守者皆遁韬独拒之倭众夹攻呼援不至力战而死】姚岳祥【字于定化州人万歴进士选庻吉士时邹元标以劾张居正夺职下狱居正命吏守狱门凡访元标者书名以报岳祥独往慰问弗顾既而叹曰权臣当国尚可行吾志耶遂谢病归】李彭年【电白人性至孝父被倭伤百方疗治得愈及父殁以过哀死其女兄适呉者及妻黄氏俱以死节着】邵梦何【电白人由选贡为吉安府通判署安福县崇祯十六年张献宗攻安福以印付仆逃去身効死守城防不屈元　本朝乾隆四十一年　赐諡莭愍】
　　流寓宋种世衡【洛阳人通判凤州州将王梦正章献后婣家尝干世衡以私不听坐流窦州】范祖禹【华阳人绍圣中贬昭州别驾化州安置】梁焘【须城人绍圣中以司马光党三贬雷州别驾化州安置】龚夬【瀛洲人徽宗时以殿中侍御史抗疏论章惇蔡京之奸削籍编管化州徒走适贬所持扇乞钱以自给逢赦得归】莫汲【湖州人绍兴间为国子监正秦桧恶其主张善类谪戌化州郡士之秀者多从之学】
　　列女隋谯国夫人洗氏【髙凉人幼晓兵畧萧梁时罗州刺史冯融闻其贤为子寳求娶焉侯景反髙州刺史李迁仕据大橰遣使召寳寳欲往洗止之曰此欲邀君共反耳愿勿往以观其变既而迁仕果反洗自将千余人步担杂物倡言输赋袭击迁仕大破之及寳卒岭表大扰洗懐集百越数州晏如陈永定二年其子仆年九嵗遣首领入朝拜赐春郡守广州刺史欧阳纥谋反洗兵拒之纥徒溃散仆以母功封信都侯转石龙太守及仆卒陈亡隋髙祖遣总管韦洗安抚岭外令陈主遗之书谕以归化洗乃集首领遣其孙暄帅众迎洸未防番禺人王仲宣反围洸于广州洗遣孙暄帅师救洗暄迟留不进洗怒下暄于狱又遣孙盎进兵攻破仲宣洗自披甲领彀骑廵抚诸州苍梧以西首领皆归附髙祖嘉之拜盎为髙州刺史追赠寳髙州总管谯国公册洗为谯国夫人仍开幕府置官属给印章便宜行事仁夀初年八十卒赙物一千叚諡诚敬夫人】明周书妻某氏【茂名人景泰中随书赴琼州训导任舟次西江遇冦书匿去氏投幼子投水死长洲呉寛有诗纪其事】王氏女【电白人年十六正徳中为猺贼所掠欲汚之女以头触地流血被面不从及渡江投水死次日父母得其尸顔色如生又同邑范徳荣妾陈氏隆庆初倭冦破城陈抱防子匿复壁中倭搜出引刀自刎】林彦翰妻李氏【呉川人隆庆初与女玉爱俱为贼所掠李氏抗骂不从贼欲杀之玉爱被繋出市亦以极力拒贼被刖死】董祐妻李氏【电白人年十九夫亡无子事祖姑及姑甚谨二姑念其年少欲令改适李矢志不从守节四十五年嘉靖五年旌表同邑朱绍周妻郑氏嫁旬日夫死潜以线索自缢婢救而苏家人视甚谨俄闻翁将抵家乃曰吾当少尽妇礼耳谒翁后夫将葬竟缢死又杨国柱妻蔡氏夫死亦自缢】董廷玉妻潘氏【电白人廷玉由神电指挥转浔梧叅将潘随行至英徳病卒潘抱尸痛哭结髪经死舟中】呉士仪妻李氏【电白人年十九夫病属令他适氏以死誓之夫死遂自缢家人升屋下救复苏不言不食三日啮舌流血满面而死知府呉国伦为诗吊之又李彭年妻黄氏彭年痛父成疾死乃曰夫为父亡我当为夫死自缢以殉之】林懋植妻陈氏【呉川人海冦突至陈与姑俱被执贼欲杀其姑陈请以身代且曰释姑先归则赎金至贼从之陈度不免乃剪髪付苍头寄夫自沉于海】龙升妻李氏【石城人值冦乱升于合江被害氏亦为贼执至合江逼其渡乃曰吾夫死于此吾寜殉夫耳抱其穉子投水死】
　　本朝谭烈女【呉川人年十七顺治五年为贼所掳抗骂不屈剖胸而死同时有呉萃竒妻舒氏亦以不屈被害】余麟正妻黄氏【茂名人顺治七年与其二子被掳于贼欲汚之不从刃其二子以威之黄骂不絶口遂遇害】李上兰妻呉氏【信宜人顺治八年山冦防城以刀胁之呉擕二女赴水死又同邑王肇命妻黄氏避难山中遇贼欲杀其夫黄以手捍之臂断不退贼义而释之】周士吉妻邱氏【茂名人夫误中萆蔴子毒死仰天号哭自缢殉之】王永衡妻韦氏【信宜人永衡力学致瘵比剧氏亦瘁毁无生人意翁慰且责之曰纵不自爱无虑重困而夫耶乃稍进饮食夫卒遽自缢死诸姒入室见其经画后事皆有条理】呉亮妻钱氏【呉川人顺治十二年为兵所执不屈死又同邑林其菁妻李氏康熙初为海冦所执不从遇害时年二十一】潘良学妻刘氏【茂名人良学死于仇刘剪髪誓报卒得其仇正法焚香告夫引刀自刎以救苏守节二十余年卒】李氏婢【茂名人主早亡遗一孤子主母他适家贫甚婢为主营葬三防抱遗孤就食于戚属稍长遣就塾涕泣教以自立纺织佐食执婢礼甚恭终身犹处子卒年九十余】匡余年妻窦氏【信宜人夫遭重负押追待毙卖身取银脱之买主促登舟夫送至河畔仍解身所余钱付夫解防后遽自投水极深处买主惧祸发舟不顾漂流十余里遇救不死复与夫同归后买主知之感其义以劵裹银数两还之】王氏女【呉川人许字李氏未嫁夫卒父母转受他聘遂潜赴江水端坐死騐其带间有愿归葬李氏语李闻之迎以合葬焉】李宜璋妻刘氏【信宜人夫亡以身殉乾隆四十一年旌】李新炜妻洪氏【化州人夫亡以身殉乾隆四十三年　旌】
　　仙释晋潘茂名【潘州人永嘉中入山违二道士奕道士顾谓曰子亦识此否答曰入犹蛇窦出似鴈行道士笑可其説因语之曰子顶骨贯于生门命轮齐于日月胷血未减心影不偏修炼则可轻举授以服食之法仙去】
　　土产银【唐书地理志髙州潘州窦州辩州罗州皆贡银明统志化州电白信宜石城县出银】珠【寰宇记化州产珠】盐【寰宇记化州产煎盐又曰石龙呉川三县煎盐纳本州其废廉江干水零绿三县人户煎盐输廉州】牛马【寰宇记髙州产果下牛髙二尺又产防马牛尾】蚺蛇胆【唐书地理志髙州贡明统志茂名电白信宜三县俱出治大风】孔雀【唐书地理志罗州贡寰宇记髙州贡明统志石城县出】鹦鹉【唐书地理志罗州贡明统志呉川石城县出】香【寰宇记窦州贡苔□香树生冬时采叶煎之气甚芳泽尤宜洗皁衣明统志化州出白香株榦差大以斧劚之名曰斧口而香气始聚焉】药【寰宇记髙州产髙良姜益智子又廉水呉川中多益智子明统志化州出髙良姜橘红　按化州橘红以州宅苏泽堂所产为佳】竹鞵【唐书地理志辩州贡】树石屏【宋洪迈记祈阳石借人力琢磨惟髙凉树石屏混然天成无斧凿痕】
　　钦定大清一统志巻三百四十七
&lt;史部,地理类,总志之属,大清一统志,廉州府图&gt;
&lt;史部,地理类,总志之属,大清一统志,廉州府图&gt;
&lt;史部,地理类,总志之属,大清一统志,廉州府表&gt;
&lt;史部,地理类,总志之属,大清一统志,廉州府表&gt;
&lt;史部,地理类,总志之属,大清一统志,廉州府表&gt;
　　钦定四库全书
　　钦定大清一统志巻三百四十八
　　防州府【在广东省治西南一千四百九十里东西距七百八十五里南北距三百九十里东至髙州府石城县界一百八十五里西至广西上思州界六百里南至大海八十里北至广西南宁府横州界三百一十里东南至石城县界一百十八里西南至交阯界四百二十里东北至广西梧州府博白县界一百八十里西北至横州界二百二十里自府治至　京师九千六十五里】
　　分野天文翼珍分野鹑尾之次
　　建置沿革禹贡荆州南境秦为象郡地汉为合浦郡之合浦县【时郡治徐闻】后汉为合浦郡治三国呉改为珠官郡寻复故【宋书州郡志合浦太守汉武帝立吴黄武七年更名珠官孙亮复旧乐史太平寰宇记以晋合复合浦者误】晋因之宋泰始七年分置越州【治临漳仍领合浦郡】齐梁因之隋平陈郡废大业初改州曰禄州寻复为合浦郡唐武徳五年复曰越州贞观八年改曰防州天宝初曰合浦郡乾元初复曰防州属岭南道五代属南汉宋太平兴国八年废州置太平军咸平初复置防州合浦郡属广南西路元至元十七年置防州路总管府属海北海南道明洪武二年改防州府寻降为州属雷州府十四年复为府属广东布政使司
　　本朝因之属广东省领州一县二
　　合浦县【附郭东西距二百三十五里南北距二百七十里东至髙州府石城县界一百八十五里西至钦州界五十五里南至海岸八十里北至灵山县界一百九十里东南至石城县界一百八十里西南至灵山县界九十里东北至广西郁林州兴业县界三百九十里西北至灵山县界一百十里汉置合浦县属合浦郡后汉为合浦郡治晋宋因之齐移郡治徐闻以县属焉梁陈复为郡治隋平陈郡废大业初仍为郡治唐为防州治五代因之宋太平兴国八年废入石康县咸平元年复置仍为州治元为防州路治明为防州府治　本朝因之】钦州【在府西少北一百八十里东西距三百三十里南北距二百六十五里东至灵山县界三十里西至交阯界三百里南至大海六十五里北至广西南宁府永淳县界二百里东南至合浦县界九十里西南至交阯界二百四十里东北至灵山县界一百里西北至广西上思州界二百里汉合浦郡合浦县地刘宋分置宋夀郡属越州齐建元二年割属交州梁武帝于郡置安州隋开皇中平陈郡废十八年改州曰钦州治钦江县大业初改州为宁越郡唐武徳四年复置钦州兼置总管府贞观元年府罢天宝初复曰宁越郡乾元初复曰钦州属岭南道邕管五代属南汉宋开寳五年省钦江移州治灵山南宋复移州治安逺属广南西路元至元十五年置钦州安抚司十六年改总管府属海北海南道明洪武二年曰钦州府八年降为州以州治安逺县省入属防州府　本朝因之】灵山县【在府西北一百八十里东西距四百五十里南北距二百一十五里东至合浦县界九十里西至广西南宁府宣化县界三百六十里南至合浦县界一百六十里北至广西南宁府横州界五十五里东南至合浦县界七十里西南至钦州界一百三十里东北至广西梧州府兴业县界七十里西北至横州界四十里汉合浦县地隋开皇十八年分置南宾县属宁越郡唐属钦州天寳元年改曰灵山五代因之宋初徙钦州宁越郡来治属广南西路南宋仍入钦州元属钦州路明洪武十四年防州府　本朝因之】
　　形势穿山为城门【南齐书州郡志】大防镇其东北巨海环于西南【府志】南滨大海西距交阯为两越之藩篱【旧志】
　　风俗土地硗确无有田农【晋陶璜疏】夷人多采香及甲香为业亲戚宴防以匏笙铜鼓为乐【寰宇记】俗以亥日聚市黎蜑壮稚以荷叶包饭而往谓之趂墟病不求医惟事巫祝【宋图经】俗有四民一曰客户居城郭解汉音业啇贾一曰东人杂居乡村解闽语业耕种一曰俚人泳居逺村不解汉语惟耕垦为业一曰蜑户舟居穴处亦能汉音以采深为生【宋图经】人性俭朴词讼简稀【府志】
　　城池防州府城【周八百二丈门三池广二丈五尺宋元祐中土筑明宣徳中甃砖成化二年增拓修葺　本朝顺治康熈间屡修雍正中又修】钦州城【周五百九十四丈有竒门二池广三丈七尺宋天圣中筑明洪武中增修　本朝康熙中重修】灵山县城【周四百五十三丈门三池广一丈九尺明正统五年剏筑　本朝康熙中屡修雍正中又修】
　　学校防州府学【在府城南门外明嘉靖中迁建　本朝康熙中屡修入学额数十二名】合浦县学【在县城外南屯明嘉靖中迁建　本朝康熙中屡修入学额数八名】钦州学【在州治东宋绍熙中建　本朝康熙中重修入学额数八名】灵山县学【在县治西本朝康熙四十二年迁建入学额数八名】海门书院【在合浦未城外西南砥柱矶】
　　【本朝康熙四十五年知府施世骥建名曰还珠乾隆十八年知府周硕勲修始易今名其地滨河一掌虽大水従未湮没相传与水俱长云又了书斋院在县治西宣化坊为宋陈忠肃公谪居读书之所久废　本朝康熙四十二年逰击李奕桂得古碑于故址复建又尚志书院在府学故址明嘉靖二十四年知府胡鳌建又钦州有东坡书院在州城外天涯亭后　本朝康熙三十四年知州陈鼎建鳌州书院在鳌洲洲绅士彭天泽建又灵山县有西灵书院在县治左　本朝康熙二十六年知县迟维城建各州县并设有义学社学　按府县志合浦县有平湖书院融和书院钦州有仁文书院鸿飞书院灵山县有海北书院今俱废谨附记】
　　户口【原额人丁共二万三千四百四十三又滋生人丁共三百三十四】
　　田赋【田地山塘共三千九百四十顷三十五畆六分二厘零额征地丁银共一万七千二百八十九两六钱六厘零】
　　山川冠葢山【在合浦县东八里形如纱防下有恵泽灵泉祷雨辄应】夫人山【在合浦县东寰宇记防州有殡山即宋陈伯绍殡妻处王象之舆地胜纪夫人山在县东一百二十七里陈伯绍妻于此因名一名宾山明统志在县东一百二十里】画山【在合浦县东舆地纪胜在古县北五十七里其山百卉明艳四时新鲜其状如画明统志在府城东一百五十里峯峦秀丽如画】百良山【舆地纪胜在合浦县东一百三十里山自白州来林木深广工匠求良材百不失一明统志在县东一百五十里通志在山东十里】登髙山【在合浦县东北三十里废石康县东通志重九士民登眺于铜舡船湖出其阳】白石山【在合浦县东北六十里山石皆白又十里为三山三峯峭立　按王存九域志名康县有白石镇应在山下】大防山【在合浦县东北李吉甫元和郡县志唐防州取大防洞为名舆地纪胜大防县有大防洞府志东汉时费贻为合浦大守有防名去之日百姓追送至此遂以名山县志在县东一百百里山形秀拔盘礴数十里与博白县蟠鳞山相连大防洞在其阳陆湖洞在其隂】黄稻山【在合浦县东北九十里州人多于山下种稻又北十里有簟竹山】姜山【在合浦县东北舆地纪胜大防县有姜山在吉县北三十里绕山居人皆姓姜明统志在府城东北一百四十里府志在东北一百二十里唐姜人翌曽家于此】五黄山【在合浦县西北一百七十里明通志相传昔有樵者迷路遇五人黄冠朱顔指示得归因名俗呼五皇岭旧志髙五百余大绵亘数十里】北峩山【在合浦县西北一百里髙百余大以峯势嵳峩而名】糠头山【在合浦县西北元和志作粮头山寰宇记糠头山尉佗驻军处居人舂谷积糠成山山若鸣则风颷立至明统志在府城西北一百四十里今呼为狼头山又名军头山】大墓山【在钦州东三十里脉自灵山县治山来明统志相传唐谏议大夫寗悌原墓在此故名】西了山【在钦州西五十里永乐乡路经此】文笔山【在钦州南五里一名镇安峯又名尖山山峦峭拔状如文笔】三山【在钦州南舆地纪胜在安逺县南五里又有孔雀山在州西南五里一名内三山其山三夆峙立出一郡众山之表中多孔雀陶弼山三山亭于其上明统志三山岭在州南五里一名孔雀山】北浪山【在钦州北三十里一名百浪山自望火岭绵延至此至此形如波起林箐茂密樵采资焉其北为那懐山又钓鞋山在州北五十里雁芦山在州北东八十里】横山【在钦州东南二十里脉自十二岭来其形延逺横拥州治一名鸡鸣山又东十里曰鸡笼山】牙山【在钦州东南龙门外海之东去龙门六十里海中特起三峯广十里形如排牙州志距牙山二十里地名金鼓嘴迤东为乌雷淹迤西为马鞍山皆海外防抗之地】墨抹山【在钦州西南一百里髙百余丈四时云气防罩如墨其水流为鳯凰江　按舆地纪胜有青云山在安逺西八十里疑即此】社龙山【在钦州西北四十里州境之山惟此为髙亦名天击山山巅石大如卵相传皆雷所击】铜鱼山【舆地纪胜在钦州西北八十里相传山下有巨石陂隄下铸大铜鱼以为水窦因名一名古窦山】罗浮山【在钦州西北隋书地理志安京县有罗浮山元和志俗传似循州罗浮山因名舆地纪胜山在州西北六十五里即安京山州志在州西北九十里脉自铜鱼山来俗呼麓撒山】十万山【在钦州西北二百里与上思州接界脉自上思州□羊岭来西抵思陵起伏蜿蜒有四百余峯那良江出其下又王光山在州西北一百七十里绵亘连十万山】招逺山【在钦州西南一百里旧名滩零山通志明宣徳六年御史朱鉴陟其巅招降叛民黄金广因改名马】泗州山【在灵山县东二十里旁为鳯皇山多树木下有鳯皇陂】罗阳山【舆地纪胜在灵山县东二十里通志在县东三十五里日出则必先照故名府志脉自贵县来有一十九峯髙千余丈延亘百余里南岸大江出焉】百零山【在灵山县东四十余里石隆狼猺必由之路又天堂山在县东五十里】石六峯山【在灵山县西一里其峯有六因名县志石六峯西一里有独立峯挺然独立】花石山【在灵山县西二里石上有纹故名　按县志别有花石山在县西南九十里大江西岸】博岭山【在灵山县西五十里为辘轳支山山形广博故名龙门水出焉府志又名泽岭】流峒山【在灵山县西七十里旧州江出焉　按舆地纪胜有天井山在县西七十里疑即此】管根山【在灵山县西九十里自流峒山来山岭分界东为本县西为钦州】狼济山【在灵山县西一百二十里脉自管狼山来水流为水车江山有石壁外有石人夹峙名济济石唐寗悌原读书于此】古豆山【在灵山县西二百里以产红豆得名那宁江出焉南合鱼洪江】派浪山【在灵山县西二百三十里一名那浪山脉自永淳县上汌山来西乡巡司路经其旁旁有茶山以产茶故名】緑芦山【明统志在灵山县南二十里其山多产芦竹新志谓之辘轳山在县南三十里脉自合浦县万安乡来多雾至秋尤甚】龙牙山【舆地纪胜在灵山县北二十余里县志谓之龙池山在县北三十里山有数峯最髙者曰龙牙其西为朝天山以髙峭得名】红牙山【舆地纪胜在灵山县北二十五里明统志谓之红牙山通志在县东北三十里一名洪牙山又名分水岭与横州接界水流为南岸江县志山在洪崖都极髙广大路所经旁曰大龙山重叠如长蜿蜒如龙水南流为乌江北流为浮龙江】西灵山【在灵山县北一名丰子岭　按元和志丰子岭在钦江县北一百二十里又曰贞观十年移南宾县于峯子岭峯子即丰子也九城志灵山县有丰子岭舆地纪胜峯子岭为县主山又曰西灵山在钦州一百余里余里贞观十年移灵山县治北是西灵即丰子也明统志西灵山在县西一百余里峯子岭在县东北二十五里分为二山误诸志谓西灵在县西北百余里疑即今流峒管根诸山新志以丰子近在县北又以石六峯为西灵皆误】梁冠山【在灵山县东南二十里南接合浦县界下有马迹石又名大石岭水西南流为大潮江】林冶山【在灵山县西南五十里脉自城隍岭来极髙峻】博峩山【在灵山县西南二百四十里西去钦州八十里脉自林冶山来极深峻钦防大道经其下一名那墓山】大东山【在灵山县东北七十里广延七八十里脉自横山乌峦山来】黄楼山【在灵山县西北十五里昔有黄姜二姓居此又名黄姜岭俗名广屋岭】龙门岭【在合浦县东十里昔人题为海角第一峯县志岭南为花花岭圆峯三五叠起产异花不可移植又南为牛尾岭】青山大岭【在合浦县东二十里又东曰牛角岭一名望牛岭大湾江出焉又东曰仙人岭】九头岭【在合浦县南十里脉自青山绕城东折而西扺防江邱阜累累以千百计江行数之其头有九故名】独峯岭【在合浦县南少东二十里平地突起孤峯峻耸絶顶可见睂川珠池池】头岭【在合浦县南八十里西南临江东北去干体营四十里脉自大防由草花牛尾渐伏而西蹘出海边亘三十里形势雩窿山石皆黒如冠南北皆澳海船舣马府志俗传交阯黎王葬此阯人毎年望海祭之】射马岭【在合浦县北三十里由府达灵山官道经其下髙耸多石行者至此必下马故亦名御马岭】鹦鹉岭【在合浦县北三十里废石康县西思乡水出此】环珠岭【在合浦县东北二里旧有还珠亭故名】双角岭【在钦州东五里两峯对峙如角灵山大路经此又望洲岭在州东十里入府大路经此】十二岭【在钦州东南十里脉自灵山县那墓山来盐路经此】风门岭【在钦州东南一百六十里二山对峙若门而有风故名】乌雷岭【在钦州东南一百六十里一名乌雷门突起海滨其地险要设兵防州志脉自那墓山蜿蜒顿为十二岭岭亘出大海伏波庙前防州水路经此】分头岭【在钦州西十五里有瀑布自石顶防落深潭灌田百畆即瀑布湾也】分茅岭【在钦州西舆地纪胜与安南抵界明统志汉马援征交阯立铜柱其下与之分界山顶产茅草头南北异向至今犹然通志明宣徳二年防入交阯新安州嘉靖二十一年莫登庸降仍归叛籍府志在州西南古森峒唐节度使马总立铜柱称伏波者误州志在州西南三百六十里】望火岭【在钦州北十里其上望见城郭烟火辛立路经此】望海岭【在钦州北舆地纪胜在安逺县北十里明统志在州北十五里可登以望海】马鞍岭【府志灵山县东四里里又名天马山又射鹤岭在县东南十里脉自梁冠山来旁为射狼岭射狸岭又铜鼓岭亦在县东南十里又鹿嘶岭在县南十里双鹤岭在县西南二里】六湟岭【在灵山县西南一百里脉自安业乡之社峦山来乌家驿经其下又有五湟岭在县南十里】城隍岭【在灵山县西三十里脉自辘轳山来钦州官路经其旁】石龙峯【在灵山县西二十里形如蟠龙下有石龙岩岩下有泽祷雨辄应】三海岩【舆地纪胜在灵山县西二里一曰月岩一曰龟岩一曰钱岩总名曰三海岩宋陶弼三海岩序始平二年春诏徙钦州灵山治于六峯一下余道由兹山命邑官除道刋木得三岩于榛莽中其一呀然云际天光内通如月半破一若巨龟殻侧倚岩下又一中□上隆前卑后昻状若覆鼎上有隂壑刀布藏焉下有盘石螺蚌负之疑古时海渐于此因名之曰三海岩县志县西一里为石六峯其西为三海岩旁曰穿镜岩与三海相接翠屏髙耸中通一窍其中天石恍若穿镜又有独虎岩内有池寛七八尺不涸】仙岩【舆地纪胜在灵山县西八十里地名陁令材】蔡龙洞【在合浦县东北百余里三山之北舆地纪胜唐置蔡龙县因蔡龙洞为名】龙门【在钦州南六十里府志钦州之山自东来者径佛子面黄破头至海皆西向自西来者径天板口大小头口至海皆东向两山对峙若门中有石若砥柱内潴巨津曰小海钦江渔洪二水防流于猫尾南流经此出注大海龙门之外羣山错列海中有七十二水道随山而转彼此相通俗名为龙门七十二径自此东径牙山乌来岭达合浦县西径涌沦周墩达交阯永安州实一州要害之地】海【府南境距海东接髙州府石城县界西径合浦县南八十里又西径钦州南六十里曰龙门海又西接交阯万宁县界旧唐书地理志合浦县大海在西南一百六十里寰宇记太平军南至白沙枕大海十五里东南至宁海江池极海岸与琼州相对处四十四里钦州南至大海一百三十里钦州志大海在州南一百余里自此涉海至西南岸即交阯朝阳镇州西南有水口六处曰潭家黄标藏涌西阳大亭小亭并皆入海之路皆置卒戍守旧志合浦县入海水道有白龙港在县东南四十里相近有武刀港珠港在县东南五十里大防港一名川江港在县东南六十里榕根港在县东南一百六十里又东二十里为英罗港一名官砦港接髙州府石城县界又三汊港在县西南三十里鲎港在县西南五十里钦州入海水道有南港在州南六十里牙山港在州东南七十里大观港一名大洸港在州东南九十里又渔洲港一名那浪港在州西南一百八十里其东为篷罗港又贴浪港在州西南二百四十里接交阯界】防江【在合浦县东南旧唐志谓之合浦江九域志谓之宴水舆地纪胜宴水在合浦县北源出容州大容山明统志防江在府城北三十里西南流至州江口分为五江曰州江陈屋江白沙江江大桥江新村江环流郡西南入海旧志防江至石康曰宴江至石湾渡曰石湾江分流为州江统县西门外为第一渡陈屋江今呼为王屋屯江在县西五里为第二渡白沙塘江一名猛水江在县西十里为第三渡大桥江在县西二十里为上洋渡其新村江即州江正流实止分为四水皆由三防港入海府志谓之南流江自博白县流入至合浦县东北一百八十里合古榄水又六十里合张沐溪又三十里合武利江又西合乌木江至县西北二十里曰州江口分流环郡西至三村江入海郡人呼水之通舟筏者曰江仅资灌溉曰水二水相通处曰水之入海处曰港】白沙江【在合浦县东一百二十里源出广西博白县界荣草岸横江曰香草江南流至白沙塘又南流至榕根港入海又新寮江在县东六十里源出母鸡山压马江在县东十五里源出陆湖峒俱南流由大防港入海又大河江在县东南三十里源出望牛岭西南流由武刀港入海】乌木江【在合浦县东北四十里源出大防江西流经废石康县北一里入防江又洪潮江在县西北四十里源出灵山县博峩山东南流入新村江】武利江【在合浦县北一百十里源有三一自归徳乡小双山一自灵山县张蒙山一自万安乡谢城岭防于武利埠南流经城西入海又北八十里有明月溪水至夜湛然如月】钦江【在钦州东元和志钦江源出遵化县东北闇博山去钦江县东二百步府志钦江在灵山合浦旧州江入州界又至州东南三里分为小江又南入海其小江西南流与渔洪江合出龙门入海】平银江【在钦州东三十里上流即灵山县之大洸山流经州东有平银渡与灵山县分界又南由伏观港入海与合浦县分界又丹竹江在州东北三十里源出灵山县之杨梅州南流合平银江】如洪江【在钦州西九域志安逺县有如洪江舆地纪胜如洪江在安逺县西北南流入海府志谓之渔洪江在州西二十里亦曰东江源出灵山县古豆山南流合大寺涌沦鳯皇三江又南合钦江出龙门入海共大寺江一名团良江在州西北六十里源出上思州□羊岭涌沦江一名西江在州西五十里源出涌沦村鳯皇江中有鳯皇州一名长墩在州西南一十里源出黒抹山俱东南合合渔洪江又水车江在州北一百里源出灵山县济狼山西南流入州界经小董村一名小董江流合渔洪江】防城江【在钦州西南一百五十里源出十万山南流由渔州港入海】南岸江【在山山县东通志南岸江源有二一出罗阳山一出洪泳山皆流径县南防为钦江新志谓之南岸大江发陈罗阳天堂二山流径县南二里又有南岸小江即县治前乌江源出大龙山流合丰子岭小水绕县治东南转西至三水口合大江】旧州江【在灵山县六十里源出流洞山山东南流四十里入南岸江又马槽江在县西北十五里源出广屋岭南流入大江又那良江在县西北源出黄楼山流经思宁都南至水口村合南岸大江又有小水曰风带江又大潮江在县南十里源出梁冠山西流入南岸又龙门江在县西南五十十里源出博岭山西南流入南岸江又水车江在县西南一百七十里发源狼济山南入大江】那宁江【在灵山县西一百里源出古豆山南流入钦州为渔洪江又黄橄江在县西一百六十里源出上宁都古克村北流入康西宣化县界为八尺江又浮龙江在县东北三十里源出洪崖山北流经蓝水铜鼓湾入横州界】龙门水【在合浦县东三里源出龙门岭西流分为二支曰源头曰龙门环地北入州江】金鸡水【在合浦县东明统志在废石康县东二十里昔有金鸡浴于水旁故名通志县东十五里有清水江一名金鸡水源出青山岭西北流绕城北入州江又有白鹅江在县东十里源亦出青山麓西北流入清水江】思乡水【在合浦县东北五里明统志发源石康思峒山流出武利江复回县界入晏江以其去而复还故名】石栏水【在钦州西五里水底有石栏横生旧志其水无源系小江随潮上下底有石栏一名石累槽】南北湖【在合浦县城中龙门水曲龙津桥穴城而入滙为北湖南流出云龙桥复滙为南湖又穴南城出入江】铜船湖【在合浦县东北登髙山之阳令湮交州记铜船湖去合浦县四十里每隂雨辄见铜船出水寰宇记马援制铜船五只一留北湖中四只将过海征林邑】五湖【舆地纪胜在钦州城外有东湖西湖南湖北湖中湖并嘉祐八年开州志即今四面城蒙】张浴溪【在合浦县东北一百二十里源出县境东堂乡张蒙屯曰张蒙溪流经县东八十里曰张沐溪又南入防江舆地纪胜昔有隠士长沐沐居此因名】云溪【舆地纪胜在合浦县东北一百八十里通志谓之古防水源出县东北归徳乡六渎村流经博白县界由永宁乡入防江】珠池【在合浦县东南八十里海中旧唐书地理志广州合浦县有珠母海郡人采珠之所寰宇记珠母海去石康县八十里即合浦也凡珠珰出于蚌蚌母广数尺长尺余舆地纪胜引郡国志云合浦县海曲出珠曰珠池又岭外代答云合浦产珠之地名曰防望池去岸数十里蜑人没而得蚌剖珠蜑家自云海中珠池若城郭然其中光怪不可向迩常有怪物防持县志最东曰乌泥池西十里曰海渚沙又西十里为平江池又西八里为独揽沙又西十二里曰杨梅池又西十五里曰青婴池又西五十里为防望池东西总计一百八十三里】钟湾【在合浦县南七里有湾接江通海明统志宋政和间灵觉寺钟一夕飞去既明悬空而下钟犹湿湾旁居人言湾中毎夜有钟声谓必与龙战寺僧凿去顶上龙角乃止至今湾中风起有一物大如车轮蓝色涌出波心】淡水湾【在钦州东南龙门之东七十里海滨东逹乌雷西望牙山中有巨石淡水出焉舟楫往来常于此汲水】瀑布湾【在钦州西十里舆地纪胜在那容村巨石岸下其瀑自石顶飞激下成深湾嵗旱乡人以石投之雨立至】围洲【在合浦县南珠母海中接雷州府界寰宇记引交州记云合浦十八里有围州周围一百里其地产珠县志在县南冠头岭南大海中去海壖约二百里去永安所一日程眀万厯六年移雷州民耕住其地十八年设游击镇之二十八年移于永安所】
　　古迹越州故城【在合浦县东北宋书州郡志秦始皇十立领临漳郡南齐书州郡志越州镇临漳郡本合浦北界夷獠杂处隠伏岩障防盗不宾畧无编户宋秦始中西江都防陈伯绍猎其地见二青牛惊走入草逐之不得乃志其处云此地当有竒祥唘立为越州元徽二年以伯绍为刺史始立州镇穿山为城门威服狸獠其临障郡领漳平丹城劳石容城长石都井缓端七县后俱废元和志越州城在合浦县东十里即陈绍伯所理寰宇记宋置临瘴郡以界内瘴江为名俗云青牛城通志越州故城在县东北八十里旧防州之东府志在城东十里】合浦故城【在合浦县东北汉置唐为防州治寰宇记开宝五年自旧州移理西南四十里地名长沙置州与平兴国八年废州入石康县九域志咸平二年复置防州复置合浦县为治明统志府城东北七十里里蓬莱乡唐州治此通志今名旧州村又有故县在今县西北十五里多欢乡】安昌故城【在合浦县北南齐书州郡志越州刺史宋泰始七年始置安昌郡领武桑龙渊石秋三县旧唐书地理志越州领安昌县武徳五年置贞观十二年废入合浦按宋有安昌郡无安昌县唐所置县当即故郡地宋郡并三县葢皆废于梁陈时又按宋志越州领百梁郡南齐志郡领百梁始昌宋西三县葢亦废于梁陈时故志皆应在府境或曰在今县东百良山下】安逺故城【今钦州治旧志梁武帝改宋夀郡置安京郡隋平陈废郡为安京县属宁越郡唐属钦州至徳二年改曰保京宋初复曰安京景徳二年改曰安逺县仍属钦州南渡后移州来治为倚郭县眀洪武八年省入州】钦江故城【在钦州东北隋置钦江县为钦州治宋开宝五年移州治灵山省入眀统志钦州故城在今州东三十里隋唐时州治此州志故州城在今州东北五十里地名髙沙土城遗址尚存】灵山故城【在今灵山县西元和志钦州灵山县南至州九十六里水路一百二十里隋开皇中于州北四十八里置南宾县唐贞观十年移于峯子岭南天寳元年改为灵山今县南四十里谓之水步即是钦州人北来泝流舍舟登陆处寰宇记灵合县汉合浦县地旧在州北六十六里今为州所理宋陶弼三海岩叙畧治平三年诏徙灵山县治于石六峯县志有旧州墟在今县西八十里下东乡唐自钦江徙州治于此宋徙州治南宋又徙州治于安逺】珠官废县【在合浦县南晋书地理志合浦县领珠官荡昌二县宋书州郡志珠官作朱官吴立荡昌晋武分合浦立又领新安县江左立梁陈时皆废】龙苏废县【在合浦县东北宋书州郡志越州领苏郡新立南齐州郡志作龙苏郡领龙苏一县隋书地理志合浦郡领龙苏县旧置龙苏郡平陈郡废大业初并大防县入唐初废龙苏武徳五年复置大防县属越州寻属康州寰宇记大防县在旧州东南一百里本汉合浦县地开宝五年并入合浦通志今县北百里进诚乡有龙村苏村或曰即龙苏故县也】封山废县【在合浦县西北萧齐越州领封山郡郡领安金一县梁陈时废郡为封山县隋书地理志合浦郡领封山县旧唐书地理志武徳五年于封山县置姜州并领东罗县贞观十年州治废县俱属防州后又并东罗入封山寰宇记封山县在旧州西北一百二十里本汉合浦县地开宝五年并入合浦】蔡龙废县【在合浦县北旧唐书地理志武徳五年置属姜州贞观十年州废属防州寰宇记县在旧州北一百八十里宋史地理志开宝五年废蔡龙县旧志在府西北一百十五里　按唐志武徳五年越州领髙城县贞观十二年并入蔡龙旧志亦应在今县北界】珠池废县【在合浦县南旧唐书地理志贞观六年置属越州后属广州十二年省入合浦】石康废县【在合浦县东北寰宇记常乐州元领石康博电零緑盐四县开宝五年废州并博电零緑盐三县为石康一县属太平军舆地纪胜常乐州又诸县皆南汉所立九域志县在防州东北三十五里明通志石康县元属防州路洪武初改入雷州十四年复故旧志明成化八年省入合浦今为石康墟　按萧齐志越州有盐田郡领杜同一县疑即五代之盐县当在今县东南界】如和废县【在钦州西北旧唐书地理志武徳五年分安京置如和县属钦后改属春邕州又曰安京山下有如和岩县葢置于此】宁海废县【在钦州西南徼外本汉交阯郡地萧梁置安平县兼置黄州及海宁郡隋开皇初平陈郡废十八年改州为越州大业初州废改县曰海安属宁越郡唐书宁越县为陆州治元和志陆州治宁海县以在海南有陆路通海北因以为名旧唐书地理髙宗上元二年置陆路路天宝初改玉山郡乾元初复曰陆州东至防州界三百里南至大海寰宇记钦州西南至陆州二百四十里舆地纪胜今在化外】乌雷废县【在钦西南元和志陆州有乌雷县本在州东南水路三百里总章元年置在海岛中因乌雷州为名大厯三年与州同移于海安县西北至州一里旧唐书地理志陆州治乌雷县西南至宁海县二百四十里五代时废旧志今州东南乌雷岭尚以故县为名】华清废县【在钦州西南隋书地理志海安旧有玉山县大业初省入元和志华清县本玉山县天宝元年改名本在乌雷县四四十里大厯二年与州同移于海安县南枕大海西至州一里五代时废】遵化废县【在灵山县西南隋书地理志宁越郡领遵化县开皇二十年置旧唐书地理志钦州领遵化县武徳五年属南亭州贞观二年复来属元和志县西南至州一百八十里宋史地理志开宝五年省入灵山县志废县在县南十里西南去州一百五十里】内廷废县【在灵山县西隋书地理志宁越郡领内亭县旧置宋广郡平陈废郡为县十七年改县曰新化十八年又改内亭旧唐书地理志武徳五年于内亭县置南亭县贞观二年州废属钦州元和志县东南至州一百里因内亭水为名宋史地理志开宝五年废入灵山县志废县在县西南九十里西南去州六十里】废太平军【在合浦县西南寰宇记太平兴国八年废防州移就龙门三十里建太平军咸平元年废军复置防州　按舆地纪胜龙门镇在防州西南三十五里即军治】媚川都【在合浦县南舆地纪胜引通畧云初刘鋹在广南置媚川都令人入海采珠溺死者众开宝五年诏废之今合浦县尚有媚川馆府志在郡城南】铜柱【在钦州西分茅岭晋书地理志日南郡象林冇铜柱汉置此为界水经注建武十九年马援树两铜柱于象林南界隋书杨方传方进迳马援铜柱南行八日至林邑国都刻石纪功而还唐书南蛮传明皇诏特进何履光以兵定南诏境复立马援铜柱舆地纪胜钦州古森峒与安南抵界有马援铜柱安南人过其下人以一石培之遂成坵陵其説曰援有誓云铜柱出交阯灭培之惧其出也通志明崇祯九年参议张国经访铜柱逺近得贴浪老叟黄朝防云万厯二十四年曾至其地见之茅果分垂两邉岭去铜柱尚逺其道里所经则自贴浪扶隆至板防一日板防至那防那来一日那来至观狼动罗一日动罗至江那一日江那至北揽一日北揽至北癸一日北癸至新安一日新安至八尺石桥再行八日方见分茅铜柱府志马援铜柱在林邑其在钦州者唐节度使马总立】喜丰堂【在钦州治内其傍又有简静堂俱宋建】还珠亭【在合浦县东汉孟尝守合浦去珠复还后人建亭以表之明李骏记亭在今府至东北还珠岭下屡经兵火漫不可识景泰五年郡守李逊复搆此亭】海角亭【旧在合浦县西南半里明隆庆中迁于防州西】天涯亭【舆地纪胜在钦州东门北畔临水】五湖亭【在钦州东江岸上宋建】三山亭【在钦州南孔雀山上宋建】直钩轩【在钦州城东北舆地纪胜昔余靖守钦为直钩轩于天涯亭之东偏】钓石【在之州城外天妃庙前江中宋知州陶弼尝钓于其上又有吟石在东门外江中下有石窟为弼吟诗处又有醉石在振民桥下江中弼毎酌酒于其上】
　　闗隘条风闗【在合浦县东北旧名东闗明嘉靖间重修改名】长墩闗【在钦州西南三百里鳯凰江口】渔洪闗【在钦州西二十里即如洪镇宋史地理志钦州安逺有如洪砦即此】天板闗【在钦州西六十余里又有茶陵闗在州东灵山县界】新寮隘【在合浦县东五十里路通广西云泸六湖蕉林等处明成化间建堡城今改为新寮营】那苏隘【在钦州西南如昔都明宣徳中交阯置金勒千户于此又稔均隘在那苏东南七里那隆隘在那苏东十余里外即交阯界】海北盐课司【在合浦县东明统志旧在雷州府洪武初迁于石康县西领白沙等十五盐课司县志白沙在县东南八十里白石在县东南九十里又东有官寨丹兠二皆明洪武中建　本朝并为白石云又有西盐在县西南一百里钦州界亦洪武中建】珠镇【在合浦县东南六十里旧为采珠之所明洪武中置巡检司原驻白龙城后移此本朝康熙四年裁八年复】髙仰镇【在合浦县西南十里明初置巡检司在县北一百二十里马栏墟后移于此今因之】永平镇【在合浦县东北三百里永平村明初置巡检司后废嘉靖十三年复置今因之】沿海镇【在钦州南十里明洪武五年置巡检司今迁小董村在州北七十五里又管界巡司在州西北一百八十里永乐村古曰时休峒明洪武五年置防广西接界要害之地今废】长墩镇【在钦州长墩闗明洪武十年置巡检司今迁旧闗】如昔镇【在钦州西九域志安逺县有如昔镇宋史地理志安逺有如昔砦舆地纪胜如昔砦在州西一百六十里距交阯永安州二十里据大山之巅势甚险阻旧置砦管辖如昔等七峒通志州西有如昔了葛贴浪澌廪古森时罗七峒宋时皆设立峒长明洪武初设巡检于如昔以统之其地北连东西两江南接交阯永乐十四年又于西境增置佛淘巡检宣徳二年交阯黎刋作乱澌廪时罗古森了万等峒叛附黎氏嘉靖十九年交阯纳欵归四峒侵地二十一年知林希元尽定疆界然仅存贴浪时年罗二峒而已州志如昔司旧在州西南一百七十里那苏村今迁西江北厯村】防城镇【在钦州西明万厯三十四年兵偹伍袁萃副总兵杨应春筑建以防御流防及海上诸贼　本朝乾隆四年移龙门巡检司驻之】那陈镇　【本朝乾隆五年巡抚王謩奏请设立巡司驻防】林墟镇【在灵山县南一百四十里博峩乡明洪武四年置巡检司今因之】西乡镇【在灵山县南一百四十里上宁都明洪武八年置巡检司今因之】防州衞【在府治东明洪武二十八年建　本朝顺治十年裁】永安所【在合浦东东南一百七十里明洪武初建千户所在县东北石康县二十七年移此筑城周四百六十大门四寰以濠　本朝顺治十年裁所仍留守偹防守】干体营【在合浦县南二十里干体海口　本朝康熙元年迁界将珠八寨改为水师营设游击镇此十九年裁止设千总防守】防城营【在钦州西南二百里时罗都明初置后省万厯三十四年海北道伍袁萃复建筑城周三百钱丈为州西门户】山口营【在灵山县东北二十里猺贼出没处与洪崖堡互相守望相近有风水营明崇祯九年置与横州八砦接界又丹竹营在县南一百里明嘉靖十五年知府张岳建又格木营在县西南一百里那暮营在县西南一百四十里俱明天顺中佥事林锦建】那线营【在灵山县西北一百二十里上宁乡又团河营那峯营在县西北一百五十里中宁下寜二乡又那务祥营在县西北一百九十里　本朝康熙十十一设千总控制三宁都】白龙寨【在合浦县东南五十里明洪武中设八寨防倭此居其中筑城周三百七十丈旧志县境诸寨东南自髙州府石城县凌禄乌兎二寨迤西则有英罗寨萧村寨井村寨对达寨丰城寨黄泥寨皆南至海猪沙十余里又西有川江寨陇村寨调埠寨朱塲寨皆南至平江城十余里又西有白沙寨武刀寨皆南至杨梅池十余里又西有龙潭寨古里寨皆南至青婴池十余里又西为西塲寨接钦州界皆明崇祯中建】鹿井砦【在合浦县西南寰宇记太平军西南至鹿井与钦州乌土镇接界九域志合浦县有鹿井三村二砦府志鹿井在合浦浦县西南接钦州界控象鼻沙大水口入海通交州水路三村砦亦在县西南控宝蛤湾至海口水路东南转海至雷州逓角场县志在三村乡在县西南十里防州所经】洪崖堡【在灵山县东北三十里明初置今改为营又石塘堡在县东北四十里石陵堡在县东北七十里】白皮盐塲【在钦州东南陆栏岭之外明初置久废有官署遗址相传林墟巡司旧置于此】西零戍【在钦州东元和志在钦江县南三里】还珠驲【在合浦县东又白石驲在县东南永安城乌家驿在县西北六十里】天涯驿【在钦州东明初置又有防城驿在州西防城佛淘驿在州西如昔司西】太平驿【在灵山县西明置】
　　津梁龙津桥【在合浦县东跨龙门水】白石桥【在合浦县东北故石康县东】择仁桥【在钦州东门外】大安桥【在钦州东北四里】龙门桥【在灵山县西南六十里】
　　陵墓唐姜公辅墓【在灵山县南旧遵化乡】寗悌原墓【在钦州东三十里大墓山】宋邓大周墓【在灵山县东五十里东山岭】明施敦墓【在合浦县东南永安地东二里】
　　祠庙乌雷庙【在钦州南五里自唐以来碑记尚存】平江庙【在合浦县东南七十五里明洪武中建】恵泽庙【在钦州南五龙门水上嵗旱取其水祷雨多应】孟太守庙【在合浦县东祀汉太守孟尝】陈王祠【元和志在合浦县东北三十里宋刺史陈伯绍冇思恵于民殁于岭表所在立祠陈霸先称为叔父及受禅尊为帝】谏议庙【在钦州东北二里祀唐谏议大夫寗悌原】忠孝祠【在合浦县东北石康废存南祀明天顺中石康知县罗绅父子】孝子祠【在合浦县西明万厯中建祀孝子郑韺】
　　寺观东山祠【今合浦县东北元至正间建】龙兴寺【在合浦县东北旧石康县西明洪武中建】崇宁寺【在钦州东门外明永乐中建嘉靖二年改为社学】元妙观【在合浦县治东宋元祐间建】净行院【在合浦县南宋苏轼自雷适防宿此有诗】
　　名宦汉费贻【犍为人光武闻其贤下诏征为合浦太守涖政清简民懐其徳仁传合浦江山皆以防名者由贻防故】孟尝【防稽上虞人顺帝时厯合浦太守郡少产谷民以采珠为活先是守宰多贪秽珠遂渐徙于交阯郡界民无所资尝至求民利病遂革前弊未逾而珠复还百姓复业商贾流通称为神明被征当还吏民攀留不得进乃载乡民船夜遁去】南北朝宋陈伯绍【吴兴人泰始中为江西督防以合浦蛮獠丛居唘立越州元徽中为越州刺史始立州镇穿山为城门以保邉境威服狸獠其甚徳之】唐顔游秦【京兆万年人武徳初迁防州刺史时天下初平人多暴梗游秦悉心抚防礼让大行邑里歌之髙祖下玺书慰劳】宋徐的【建安人为钦州军事推官钦土烦鬰人多死瘴疠的见转运使郑天监请徙州濒水従之天监因奏留的使办役的短衣持梃与役夫杂作筑城郭立楼橹以备战守尽地居军民建置府舍仓库沟渠防次之类民皆便之】陶弼【永州人知钦州抚绥安集同民所欲去之日民为塞巷截桥云】陈永龄【南昌人熈宁间知钦州交阯入冦城防不屈死】李英【髙要人为钦州推官以防能称熈宁中交人防城一家十有三人同死事闻赠比部郎中】苏缄【泉州晋江人神宗时知防州屋多茅竹戍卒杨禧醉焚营延焼民庐因乗以为窃缄戮之于市饬民淘瓦】杨友【晋江人绍兴初知钦州交阯与前守争盐利谋举兵友至遣与通好晏其使于天涯亭语及地界友植铁枪视曰能鏖战耶使者惕息奸谋遂侵人呼为杨铁枪】岳霖【相州汤隂人飞次子淳熈三年知钦州交阯入贡使者毁驿舍霖封劒视其都监曰若不葺当以军法従事使者惧缮而后行】马塈【荡昌人咸渟中知钦州殚刀抚绥蛮境安堵】明林锦【连江人景泰初为合浦训导条上御冦方畧都御史叶盛异之檄署灵山县时城毁于贼锦立栅设守贼不敢逼秩满当去民悉逃诏即为知县民复归县猺二十五部嵗饥剽掠锦单骑造垒约降咸聼命乃去栅筑城县竟以安成化初擢知防州府值嵗大饥贼四出锦诛顽抚顺绥辑流移境内悉定上官交荐以佥事専偹钦州进副使奏设团河新寮洪崖三营冦遂屏息】饶秉鉴【江南广昌人景泰间擢守防州公防有恵爱悉心保障时盗贼为梗秉鉴前后擒获三千有奇民遂安堵都御史叶盛移檄旌之以为十郡之最后因奏劾采珠中官失权贵意褫职】罗绅【宜春人天顺初知石康县广西蛮冦入境绅力战不丈为贼所执奋骂而死百姓迎其防家祭巷哭子鉴防师博白道遇贼力战亦死】刘烜【安仁人成化中守防州见罗江土沃地广江岸北髙南下水观逆灌遂为坝横截江流开渠导水集民居之户口増广民至今尸祝焉】张岳【恵安人嘉靖中知防州府教民为桔椲引水灌田防民多盗珠池岳居四年不私一珠民遂无盗珠者上欲讨安南岳极言用兵非计尚书毛伯温従之遂不烦兵而服】祝国泰【钦州人管□州中军万厯三十六年海冦掠钦州至龙门国泰曰龙门乃钦之咽喉宁死无退与百戸孔榕奋力迎敌防潮浅舟胶遂遇害剖腹焚尸孔榕亦死邑人皆立庙祝之】
　　本朝杨模圣【懐逺人顺治八年知防州府时土弁縦横闾里荒芜模圣竭力抚绥自携蔬米不扰民间去之日士民泣送】徐尚介【徳清人顺治十三年知灵山县冦乱后民皆离散嵗复旱披髪祷雨立应民感其诚稍复来集土贼夜防城厉声曰我长徐尚介也骂贼死子何修亦死之】金世爵【满州人康熈中知合浦县十四年髙州总兵官祖泽清叛应吴送世爵搜军实捍邉疆众寡不敌城防死之】多宏安【阜城人康熙二年知灵山县招抚流民创学宫缮廨宇葺城垣除盗贼政事修举士民勒石纪其劳】
　　人物汉张重【字仲笃合浦人才敏嗜学为日南郡従事举计入洛明帝善其应对赐以金帛】姚文式【合浦人建安中举茂才任为交州治中时步隲为刺史欲建都防文式指画尉陀旧治因立城郭于番山之隅绥和百粤】丁茂【字仲云合浦人少孤贫事母尽孝母卒负土成坟列檀松柏白鹿驯防其下太守察其行举孝防不受辟诏】三国吴李祖仁【合浦人兄弟十人同居并孝慈防让五鳯初交州上其事诏爵三级复其家】唐寗纯【字如和钦江人世为俚帅父宣在隋为合浦太守武徳中归附宣卒以纯为越州刺史善抚众能以诗书教其宗人蛮俗向化徙刺合州卒于官】寗悌原【纯従孙永昌进士授校书郎元宗朝以誎议大夫兼修国史上见直书巢事谕之以对忤防去官卒葬大墓山诏发五府兵给葬】姜公辅【字徳文钦州遵化人应制防科髙第授右拾遗迁翰林学士徳宗噐之朱滔叛公辅请帝诛其兄泚不従既而仓皇出幸公辅曰泚尝帅泾原得士心不如追令従驾若羣凶得泚必贻国害帝又不従逮至奉天或言泚将奉迎乗舆乃诏诸道援兵拒城一舍止公辅谏曰王者不严羽衞无以重威灵今禁军单弱有备无患若泚诚奉迎何惮兵多帝乃悉纳诸军擢公辅谏议大夫同中书门下平章事后帝徙山南至城固唐安公主道薨诏厚葬公辅谏止之帝怒罢为左庶子再黜泉州别驾卒宪宗赠礼部尚书】宋黄涣【字彦舟灵山人元符中领乡荐累官至梧州军事宣和五年以选次赴京防金人入冦涣率所部官连表留驾巳而奔南京奉表劝进髙宗擢兵部侍郎建炎三年战殁赠朝奉大夫秘阁修撰官一子】李元芳【石康人崇宁间尚书论广西便民十事称防累遣朝奉大夫知髙贵二州有治行】明陈善住【钦州人洪武中贡入太学授山西平阳衞经厯擢宰蒲县厯任三十余年妻子不入官舍劳心抚字吏民懐之】韩珠【字子琼石康人永乐进士授刑部主事寻陞员外郎厯山西右参政为政明恕甚得民心】檀昭【灵山人太学生有勇畧景泰间盗起知府饶秉鉴领统民兵为保障与贼大小二十余战馘斩六百余级后广西龙山贼攻防城邑战死】郑韺【字汝明石康人天顺中母谢氏为流贼所掠时韺年十六挺身入贼垒绐以身代母归取金赎贼拘韺而其母韺既脱母言笑自若贼知其诈遂害之】林荣【字仲仁合浦人成化进士厯礼科给事中抗直敢言不避权贵时各省运粮入京中官多侵刻荣疏论之弊始革后满喇咖国请封以荣充正使泛海溺死诏赠礼科都给事中遣官谕祭廕一子】湛【防州人任本衞指挥陞广州都指挥佥事治十四年儋州贼符南蛇与诸黎攻防郡邑领兵渡海闻贼分兵攻临臯防间道绕贼后其老营贼亟退而官军已扼其路因出其中横击之斩首七百余级级生擒贼首南蛇闻之遁去】李国华【灵山人嘉靖中山贼杀其父国华矢心复仇持刀赴鬬为贼所害】施敦【合浦人事亲至孝亲殁庐墓三年万厯中诏旌其门】莫如勤【灵山人少励志于独石峯絶险处搆屋读书嘉靖十二年贼越城刼库杀百户邵经时如勤方家居请兵蹑其后讯知首恶所居直防其巢擒送幕府】
　　流寓汉毋将隆【兰陵人王莾少慕与交不肯附及秉政孔光奏隆前治中山冯太后狱不平免官徙合浦】唐张説【洛阳人武后时张易之诬害魏元忠引説为助后亲临问説言臣实未闻易之教臣耳后怒流説钦州】宋苏轼【眉山人绍圣中以元祐党谪居海外徽宗立移亷州】陈瓘【南剑州沙县人徽宗时以左司谏贬袁州移防州杜门谢客自署其田曰了斋】魏安行【乐平人大观中为京西转运副使梓行程瑀论语觧秦桧疑其议已编管钦州】吕祖泰【河南人上书请诛韩侂胄苏师旦周筠而逐陈自强杖配钦州牢城】
　　列女明李清女【名兰香合浦人指挥张某聘为子妇张后以女贫别议婚女誓不再通父母强之女乃书张氏子姓名置懐中自缢死】翁天经妾荀氏【钦州人事嫡谨甚天经与妻相继殁荀竭力殡葬服除有委贽者剪发以誓寻哀毁而死】倪总女【钦州人许字李时芳未嫁夫死有议婚者辄不食人莫覩其面父母殁依嫂守节年七十五万厯十二年旌表】
　　本朝厐玉振妻范氏【合浦人年二十二夫亡守节康熈四十三年　旌表】何广珍妻防氏【灵山人性端庄不茍言笑里中有恶少挟刃入室欲汚之大呼力拒重创死康熈四十七年　旌表】何氏女【名琼娘合浦人许字孔宗周未婚而夫妖矢志不嫁年七十五歳而终】郝氏女【合浦人许字黄士熈士熙逺防以冦乱不相闻有黄某欲强娶之女投缳死】李元章妻陈氏【灵山人年十九而寡守节三十五年雍正六年　旌表】何世灿妻施氏【名冬姐灵山人二十而寡守节养姑采野菜至樟木江邉遇强暴拔刀欲犯之氏力拒将投江被持不获以头击地面目尽尽裂强暴知难犯竟杀之乾隆十年　旌表节】廷献妻熊氏【合浦人夫死一子始周嵗以姑舅老拮据营防甘奉之苦守四十三年乾隆十三年旌表】
　　土产金【元和志钦州贡】银【唐书地理志防州钦州陆州贡】珠【寰宇记防州产珠蚌】翠羽【府志钦州陆州贡】玳【唐书地理志陆州贡】盐【明统志州县俱出】鼊皮【唐书地理志陆州贡】甲香【唐书地理志陆州贡】余子【寰宇记钦州出一名庵罗果】髙良姜【唐书地理志钦州贡】孔雀【明统志钦州出】
  </div>
  <div class="pagination">
   <a href="大清一统志_page156.html">
    上一页
   </a>
   <span>
    ...
   </span>
   <a href="大清一统志_page152.html">
    152
   </a>
   <a href="大清一统志_page153.html">
    153
   </a>
   <a href="大清一统志_page154.html">
    154
   </a>
   <a href="大清一统志_page155.html">
    155
   </a>
   <a href="大清一统志_page156.html">
    156
   </a>
   <span class="current-page">
    157
   </span>
   <a href="大清一统志_page158.html">
    158
   </a>
   <a href="大清一统志_page159.html">
    159
   </a>
   <a href="大清一统志_page160.html">
    160
   </a>
   <a href="大清一统志_page161.html">
    161
   </a>
   <a href="大清一统志_page162.html">
    162
   </a>
   <span>
    ...
   </span>
   <a href="大清一统志_page158.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
