<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 79 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 79 页/共 202 页
  </h1>
  <div class="content">
   钦定大清一统志卷一百四十八
&lt;史部,地理类,总志之属,大清一统志&gt;
&lt;史部,地理类,总志之属,大清一统志,开封府图&gt;
&lt;史部,地理类,总志之属,大清一统志,开封府图&gt;
&lt;史部,地理类,总志之属,大清一统志,开封府表&gt;
&lt;史部,地理类,总志之属,大清一统志,开封府表&gt;
&lt;史部,地理类,总志之属,大清一统志,开封府表&gt;
&lt;史部,地理类,总志之属,大清一统志,开封府表&gt;
&lt;史部,地理类,总志之属,大清一统志,开封府表&gt;
&lt;史部,地理类,总志之属,大清一统志,开封府表&gt;
　　钦定四库全书
　　钦定大清一统志卷一百四十九
　　开封府【河南省治东西距三百七十里南北距二百八十里东至归徳府睢州界一百四十里西至河南府巩县界二百三十里南至陈州府西华县界二百三十六里北至卫辉府封邱县界五十里东南至陈州府太康县界一百四十里西南至河南府登封县界三百十五里东北至卫辉府考城县界一百五十五里西北至懐庆府温县界二百六十五里自府治至　京师一千五百八十里】
　　分野天文觜觞参分野实沈之次兼角亢分野夀星之次
　　建置沿革禹贡豫州之域周为郑杞二国地战国为魏国都曰大梁秦为三川郡地汉元狩元年分置陈留郡属兖州后汉因之晋改曰陈留国【晋书地理志石季龙改为建昌郡】刘宋复曰陈留郡后魏太和十八年郡废孝昌中复置东魏天平初于郡置梁州后周改州曰汴州隋开皇初郡废大业初州废为荥阳郡地【郡治府西境】义寜元年复置汴州唐武徳四年置总管府七年改为都督府天寳初复曰陈留郡乾元初复曰汴州属河南道兴元二年徙宣武军节度来治【唐书方镇表至徳元年置河南节度治汴州乾元元年废宝应元年复置大厯十一年废兴元二年自宋州徙宣武军节度治汴州】五代梁建东都升为开封府后唐复曰汴州宣武军晋汉周复都之曰东京开封府宋因之金初曰汴京贞元元年改曰南京贞祐二年复都焉元初曰南京路至元二十五年改曰汴梁路为河南江北行中书省治明洪武元年建为北京二年罢京仍曰开封府为河南布政司治
　　本朝为河南省治乾隆四十八年以阳武怀庆府封邱卫辉府今领州二县十五
　　祥符县【附郭东西距七十里南北距一百五里东至陈留县界三十五里西至中牟县界三十五里南至尉氏县界六十五里北至卫辉府封邱县界四十里东南至通许县界三十五里西南至尉氏县界三十五里东北至兰阳县界四十里西北至懐庆府阳武县界六十里本战国时魏大梁汉置浚仪县属陈留郡后汉因之晋初属陈留国后废后魏孝昌二年复置并移陈留郡治此东魏为梁州治后周为郑州治隋属荥阳郡唐仍为汴州治延和元年又分置开封县与浚仪并为州治五代及宋俱为开封府治大中祥符三年改浚仪曰祥符金因之元为汴梁路治明初省开封治入祥符仍为开封府治　本朝因之】陈留县【在府东少南五十里东西距六十五里南北距七十里东至杞县界三十里西至祥符县界三十五里南至通许县界四十里北至兰阳县界三十里东南至杞县界二十里西南至祥符县界二十里东北至兰阳县界四十里西北至祥符县界十五里春秋时郑留邑战国魏小黄邑秦置陈留县汉元狩元年于县置陈留郡兼领小黄县后汉因之晋曰陈留国移治小黄县省陈留入之后魏太平真君八年又省小黄太和中复置小黄县属陈留郡北齐又省隋开皇六年复置陈留县属宋州大业初属梁郡唐武徳四年属杞州贞观元年属汴州五代属开封府宋金元明不改　本朝因之】杞县【在府东一百里东西距六十里南北距一百二十里东至归徳府睢州界三十里西至陈留县界三十里南至陈州府太康县界七十里北至兰阳县界五十里东南至归徳府柘城县治一百十里西南至通许县治六十里东北至仪封县治七十里西北至陈留县治五十里周初为杞国春秋为宋雍邱邑秦置雍邱县汉属陈留郡后汉及晋因之后魏孝昌四年于县置阳夏郡隋开皇三年郡废十六年改置杞州大业初州废县属梁郡唐初仍为杞州贞观元年州废县属汴州五代晋改曰杞县汉周仍曰雍邱属开封府宋因之金正隆后复为杞县元属汴梁路明属开封府　本朝因之】通许县【在府东南四十里东西距五十里南北距八十里东至杞县界三十里西至尉氏县界二十里南至陈州府扶沟县界四十里北至陈留县界四十里东南至陈州府太康县界五十里西南至鄢陵县界三十里东北至杞县界三十里西北至祥符县界三十里本汉陈留扶沟二县地宋建隆初置通许镇咸平五年升为延平县属开封府金大定二十九年改曰通许元属汴梁路明属开封府　本朝因之】尉氏县【在府西南九十里东西距七十里南北距七十里东至通许县界二十里西至中牟县界五十里南至鄢陵县界四十里北至祥符县界三十里东南至陈州府扶沟县治九十里西南至洧川县界三十里东北至陈留县治一百里西北至中牟县界三十里春秋时郑尉氏邑汉置县属陈留郡后汉及晋因之后魏兴安初省入苑陵大安三年复置东魏天平初改属开封郡北齐县废隋开皇六年复置属许州大业初属颍川郡唐武徳四年于县置洧州贞观元年州废县属汴州五代属开封府宋金元明不改　本朝因之】洧川县【在府西南一百五十里东西距五十里南北距八十里东至尉氏县界三十里西至新郑县界二十里南至许州界二十里北至中牟县界六十里东南至鄢陵县界三十五里西南至许州长葛县界十二里东北至尉氏县治六十里西北至郑州治七十里本汉陈留郡之尉氏颍川郡之长社河南郡之苑陵三县地刘宋为南梁郡地东魏为许昌郡地唐宋为尉氏县地金兴定二年始置洧川县属开封府元属汴梁路明属开封府　本朝因之】鄢陵县【在府南一百六十里东西距五十五里南北距一百二十里东至陈州府扶沟县界二十里西至许州界三十五里南至陈州府西华县界八十里北至尉氏县界四十里东南至西华县治九十里西南至许州治七十里东北至通许县治九十里西北至洧川县治七十里春秋郑鄢邑汉置鄢陵县属颍川郡后汉魏晋因之东魏属许昌郡北齐省入许昌县隋开皇七年复置十六年于县置洧州大业初州废县属颍川郡唐武徳四年复置洧州贞观初州废县属许州五代宋金元明俱属开封府　本朝因之】中牟县【在府西七十里东西距七十里南北距一百十里东至祥符县界三十五里西至郑州界三十五里南至洧川县界六十里北至懐庆府阳武县界五十里东南洧氏县界六十里西南至新郑县邑界五十五里东北至祥符县界三十五里西北至懐庆府阳武县界五十五里春秋郑原圃地汉置中牟县属河南郡后汉因之晋属荥阳郡后魏太平真君八年省入阳武景明元年复置东魏天平初于县置广武郡隋开皇初郡废改县曰内牟属郑州十六年析置郏城县十八年改内牟曰圃田大业初并郏城入圃田属荥阳郡唐武徳三年复改圃田曰中牟并置牟州四年州罢县属管州贞观元年属汴州龙朔二年改属郑州五代梁属开封府唐复属郑州晋仍属开封府宋金元明不改　本朝因之】兰阳县【在府东北九十里东西距三十五里南北距一百里东至仪封县界十五里西至陈留县界二十里南至杞县界五十里北至直隶大名府长垣县界五十里东南至归徳府睢州治九十里西南至陈留县治六十里东北至直大名府东明县治一百二十里西北至封邱县治九十里春秋户牖邑汉置东昏县属陈留郡后汉因之晋废五代为东昏镇宋干徳元年置东明县属开封府金时徙东明县于河北后以故地改置兰阳县属曹州元属汴梁路明属开封府　本朝因之】仪封县【在府东北一百二十里东西距五十里南北距四十五里东至卫辉府考城县界三十五里西至兰阳县界十五里南至杞县界十五里北至直大名府长垣县界三十里东南至归徳府睢州界十五里西南至陈留县治八十里东北至山东曹州府曹县界五十里西北至长垣县界三十五里春秋卫仪邑汉为东昏县地唐为考城县地宋为东明县地金于东明故地析置仪封县属曹州元属睢州明属开封府本朝因之】郑州【在府西少南一百四十里东西距五十三里南北距六十五里东至中牟县界三十五里西至荥阳县界十八里南至新郑县界三十五里北至懐庆府原武县界三十里东南至洧川县治七十里西南至密县治一百五十里东北至原武县界三十里西北至荥泽县界三十五里周初管国春秋属郑战国属韩秦属三川郡汉属河南郡为京中牟二县地晋为荥阳郡地后周为荥州地隋初为郑州地开皇十六年始分置管城县于县置管州大业初废管州移郑州来治寻改为荥阳郡唐武徳四年徙郑州治虎牢复置管州贞观元年州废七年复移郑州来治天宝初改曰荥阳郡乾元初复曰郑州五代因之宋曰郑州荥阳郡景祐元年置奉寜军节度熙寕五年州废属开封府元丰八年复置属京西路金曰郑州属南京路元属汴梁路明初省管城县入州属开封府　本朝雍正二年分为直州领荥阳荥泽河隂汜水四县十二年仍属开封府】荥阳县【在府西二百十里东西距六十里南北距七十五里东至郑州界五十里西至汜水县界十里南至密县界五十里东至荥泽县界二十五里东南至新郑县治一百十里西南至密县治七十里东北至荥泽县治五十里西北至懐庆府温县治八十里春秋郑京邑汉置京县属河南郡后汉因之晋改属荥阳郡宋为荥阳郡治后魏太和中移荥阳郡及荥阳县治此以京县属焉北齐省京县入荥阳改郡曰成臯隋开皇初郡废县属郑州大业初属荥阳郡唐属郑州天授二年改曰武泰万嵗通天元年复曰荥阳二年又曰武泰神龙初复故五代因之宋熈寕五年省入管城元祐元年复置属郑州金元明因之　本朝属开封府雍正二年属直郑州十二年仍属开封府】荥泽县【在府西一百四十里东西距六十里南北距三十五里东至懐庆府原武县界十五里西至汜水县界五十里南至郑州界十里北至卫辉府获嘉县界二十五里东南至中牟县治一百十里西南至荥阳县治五十里东北至原武县治四十里西北至懐庆府武陟县治六十里春秋荥泽地战国韩荥阳邑汉置荥阳县属河南郡后汉因之建安中置荥阳都尉三国魏置荥阳郡寻罢晋太始二年复置郡宋因之后魏移郡县皆治京县界隋开皇四年复于故荥阳地置广武县仁夀元年改名曰荥泽属荥阳郡唐属郑州五代因之宋熈寜五年省入管城县元祐元年复置属郑州金因之元属汴梁路明属郑州　本朝属开封府雍正二年属直郑州十二年仍属开封府】汜水县【在府西二百五十里东西距四十五里南北距六十五里东至荥阳县界三十里西至河南府巩县界十五里南至河南府登封县界五十里北至懐庆府温县界十五里东南至密县界四十五里西南至登封县治一百三十里东北至荥泽县界二十里西北至温县治三十五里春秋郑虎牢邑战国韩成臯邑秦置成臯县汉属河南郡后汉魏晋因之义熈中于县置司州后魏泰常末改豫州太和十九年罢州置东中府东魏天平初复置北豫州兼置成臯郡后周改置荥州隋开皇初改曰郑州十八年改成臯县曰汜水大业初属荥阳郡唐武徳四年复置郑州七年移州治管城以汜水属之显庆二年改属洛州垂拱四年改县曰广武神龙元年复曰汜水乾元后属河阳三城使防昌三年属孟州五代因之宋庆厯三年属河南府熈寕五年省入河隂元丰二年复置仍属孟州金改属郑州元明因之　本朝属开封府雍正二年属直郑州十二年仍属开封府】禹州【在府西三百二十里东西距九十里南北距八十五里东至许州界三十五里西至河南府登封县界六十里南至许州襄城县界四十里北至新郑县界四十里东南至许州临颍县治一百里西南至汝州郏县治七十里东北至新郑县界七十里西北至密县界六十里古夏禹国春秋时郑栎邑战国曰阳翟为韩都秦始皇十七年置颍州郡汉元年为韩国六年复为颍川郡后汉因之晋移郡治许昌以阳翟县属河南郡后魏兴和元年分置阳翟郡隋开皇初郡废县属许州唐初属嵩州贞观元年改属许州龙朔二年属洛州防昌三年还属许州五代因之宋元丰三年县属颍昌府金初于县置颍顺军大定二十二年改军为颍顺州二十四年又改为钧州属南京路元属汴梁路明初省阳翟县入州属开封府万厯三年改为禹州　本朝雍正二年升为直州十二年改属许州府乾隆六年复改许州府为直隶州仍分属开封府】密县【在府西二百二十里东西距八十里南北距七十里东至新郑县界四十里西至河南府登封县界四十里南至禹州界四十里北至荥阳县界三十里东南至新郑县界五十五里西南至登封县界二十五里东北至新郑县界五十里西北至汜水县界三十里周宻□春秋为郑新宻邑汉置宻县属河南郡后汉因之晋属荥阳郡宋魏因之后周改属郑州隋大业初省入新郑十二年复置唐武徳三年于县置密州四年州废县属郑州龙朔二年改属洛州开元元年属河南府五代因之宋崇寜四年改属郑州宣和二年属河南府金复属郑州元至元二年改属钧州明万厯二年属禹州本朝初属开封府雍正二年分属禹州十二年属许州府乾隆六年改许州府为直隶州仍分属开封府】新郑县【在府西南一百六十里东西距七十里南北距七十里东至洧川县界三十里西至密县界四十里南至许州长葛县界二十里北至郑州界五十里东南至长葛县界二十里西南至禹州界二十里东北至中牟县界四十里西北至荥阳县治一百十里周初郐国春秋为郑国都战国属韩尝都之秦置新郑县又分置苑陵西陵二县皆属河南郡后汉因之晋省新郑入苑陵属荥阳郡东魏天平初改属广武郡隋开皇十八年复置新郑县属管州大业初省苑陵县入之属荥阳郡唐初属管州贞观元年属郑州五代因之宋熈寜五年改属开封府元丰八年复属郑州金改属钧州元因之明隆庆五年属开封府　本朝雍正二年改属禹州十二年属许州府乾隆六年改许州府直隶州仍分属开封府】
　　形势天下之冲四通八达之郊【史记郦生传】舟楫车马商贾辐辏为一大都防【图经】冈阜缭转龙蟠虎伏【宋李清臣汴都记】城浚而都派河而渠结坤之络振干之枢【宋梁周翰五鳯楼赋】
　　风俗地居土中物受正气其人性和而才慧其地产厚而类繁【唐杜佑通典】地为四战其俗右武人具五都其气习豪【唐刘禹锡汴州防壁记】梁魏之墟人多俊髦好儒雅杂以游豫有魏公子之风难动以非易感以义【宋乐史太平寰宇记】重礼义勤耕絍【宋史地理志】俗尊年齿学尚经术【明统志】
　　城池开封府城【周二十里有竒门五池广五丈唐建中二年建明洪武初甃以砖石崇祯末为河水灌圮　本朝康熈初重筑乾隆二十二年二十九年重修】陈留县城【周七里门四池广一丈五尺隋大业十年建明崇祯初甃砖　本朝顺治元年修乾隆三十年重修】杞县城【周九里门五池广二丈元初建明洪武初因旧修筑崇祯八年甃砖　本朝康熈三十年修乾隆三十六年重修】许县城【周四里门六池广二丈唐建明末毁　本朝顺康熈间重修乾隆二十九年重修】尉氏县城【周七里门六池广二丈汉建明末毁　本朝顺治三年重筑乾隆二十九年重修】洧川县城【周七里门四池广五丈旧在县南即唐废州基址明洪武初以水患迁筑于此本朝顺治康熈中屡修】鄢陵县城【周六里门四池广二丈明景泰初因旧修筑崇祯六年甃砖　本朝顺治十五年雍正七年乾隆二十九年重修】中牟县城【周六里门四池广一丈二尺明天顺中改建崇祯七年甃砖　本朝顺治二年康熈十一年修乾隆二十六年二十九年重修】兰阳县城【周五里门四池广一丈五尺宋建隆中建明洪武初重筑崇祯八年甃砖　本朝康熈九年雍正七年修乾隆二十七年重修】仪封县城【周八里门六池广八尺明洪武中増筑　本朝康熈二年修】郑州城【周九里有竒门四池广四丈唐武徳四年建明崇祯十二年甃砖　本朝顺治二年修乾隆三年重修】荥阳县城【周五里门五池广二丈后魏建明洪武初修筑　本朝顺治二年修乾隆二十八年重修】荥泽县城【周四里门四池广五丈明成化中徙筑崇祯六年建重城复濠绕以土隄止留南门　本朝顺治十二年修康熈中屡修筑乾隆十年重修】汜水县城【周五里门五池广二丈明洪武初筑崇祯十六年移治西北摩天砦依成臯旧址筑新城　本朝顺治二年复还旧城乾隆二十七年重修】禹州城【周十里门四引颍水至南濠明正统中修筑　本朝康熈二十五年修】密县城【周七里门四池广二丈明洪武三年増筑　本朝顺治六年建门楼角楼乾隆二十八年重修】新郑县城【周九里门四池广一丈四尺明宣徳元年因旧址修本朝顺治六年十五年修乾隆十年重修】
　　学校开封府学【在府治东南隅旧在城南隅明洪武二十四年徙此天顺五年重建于谦有碑记明末圯　本朝顺治九年重建入学额数二十名】祥符县学【在县治东南旧在旧县治西北明洪武五年建　本朝顺治十一年改建今所入学额数二十名】陈留县学【在县治西北明洪武十三年改建于东本朝顺治八年修入学额数十五名】杞县学【在县明洪武三年建　本朝顺治十六年重建讲堂入学额数二十名】通许县学【在县治东北明洪武三年建　本朝顺治十年修入学额数十五名】尉氏县学【在县治东南明洪武三年建　本朝康熈二十二年重修入学额数十二名】洧川县学【在县治东南明洪武三年建　本朝顺治康熈间屡修入学额数十二名】鄢陵县学【在县治东南明洪武三年建　本朝顺治康熈间屡修入学额数十五名】中牟县学【在县治东南明洪武三年建本朝康熈二十二年修入学额数十五名】兰阳县学【在县治东明洪武三年建　本朝顺治康熈中屡修入学额数十二名】仪封县学【在县治东南明洪武二十二年建　本朝顺治三年修入学额数十二名】郑州学【在州治东元建明洪武三年重建　本朝顺治六年修入学额数十五名】荥阳县学【在县治东北金承安中建明洪武三年重建　本朝顺治十四年修入学额数十三名】荥泽县学【在县治东南明成化十五年自县治东徙建于此　本朝康熈三十八年修入学额数十二名又河隂乡学在河隂废县城内明洪武三年建　本朝顺治十年修乾隆三十年裁河隂县县归并荥泽改为乡学入学额数八名】汜水县学【在县治西明洪武中建　本朝康熈四十一年修入学额数八名】禹州学【旧在州治东北金贞元中徙建州治西南明洪武三年重建本朝顺治十六年修入学额数十五名】密县学【在县治东元至正中建明洪武三年重建本朝顺治三年修入学额数十五名】新郑县学【在县东南明洪武三年重建　本朝顺治十年修入学额数十二名】大梁书院【在府城内西南隅旧名丽泽　本朝康熈三十五年改建五十八年】
　　【圣祖赐御书两河文教额又府城内有游梁书院祀亚圣孟子康熈二十八年建三十三年圣祖御书昌明仁义额又陈留县鲲化书院乾隆十八年建杞县志学书院乾隆二十年建通诈县咸平书院明天启四年建鄢陵县文清书院旧名龙冈书院　本朝乾隆十六年建二十七年重修改今名兰阳县豹陵书院乾隆十一年建郑州东里书院乾隆十九年建荥泽县人龙书院康熈二十九年建荥阳县汴源书院汜水县成臯书院康熈十五年建禹州丹山书院东峯书院俱康熈五十五年建宻县桧阳书院乾隆九年建新郑兴学书院乾隆十一年建又各州县俱有社学义学】
　　户口【原额人丁十七万九百九十九滋生人丁二百二十二万五千五百零】
　　田赋【民卫田地十四万三千四百二十五顷二卜四亩零额徴补徴杂办丁银匠价等银六十八万四千一百八十两五钱零正兊改正税润耗银粮等米四万九千七百　石九斗八升零豆一万二千七十四石八斗零麦三千一百七十石五斗零随漕轻折等银二千八百四十八两七钱四分零】
　　山川夷门山【在府城内东北隅一曰夷山以山势平夷而名大梁旧有夷门盖以山名】五凤山【在尉氏县南其西旧有响台遗址仅存山之前三里有紫鹿冈】大隧山【在洧川县西南十里一名牛脾山高二十余仞长七八里其中断处为大隧涧两崖壁立中有坦途可容方轨相传即郑庄公迎母处徐齐民北征记苑陵县东南有大隧涧郑庄公所阙】牟山【在中牟县北五里高丈余长数十里上有牟山庙又土山在县南三十里】白云山【在兰阳县西十二里土山无石河南通志每旦有云气上腾故名下有张良洞世传为子房辟谷处】豹陵山【在兰阳县东北寰宇记在东明县东南二十里皇览云兰阳城西有土山名豹陵旧志有韩陵在今县东北五里上有晓月台相传韩王成处】紫荆山【在郑州城北东西横亘】梅山【在郑州西南三十五里与许州新郑县接界左传襄公十八年楚蒍子冯公子格率鋭师右回梅山侵郑东北杜预注在荥阳密县东北李吉甫元和郡县志山在管城县西南三十里旧志峯峦尖秀峭拔数十丈西北麓有深涧涧中有洞洞前泉水极甘山东南有峯高广多云气俗称为泰山三面皆断崖絶壁惟东南隅叠石为磴道】大周山【在荥阳县南三十五里中有三泉峪乃汴水发源于此宋仁宗时曹皇后建塔其上又嵩渚山在荥阳县东南二十五里一名小陉山京水出焉万山在县南二十里嵩渚山之西须水出焉清水岭在县东南索水出焉贾谷山亦在县东南贾峪水出焉按旧志云水经注索水出京县西南嵩渚山器难水出小陉山本二山二水也元和志索水出县】
　　【南三十里小陉山是合器难索水为一水寰宇记嵩渚山一名小陉山俗名周山在县南三十五里是并合嵩渚小陉为一山矣明统志大周山在县东南三十五里一名小陉山又与邑乘不同疑书皆有悮今据舆图详考荥阳县山势绵延峯峦错列皆在城南一带分之则名目众异合之亦未始不可相通故水经注元和志寰宇记明统志志载各殊今就府志详载名目以便稽考】广武山【在荥泽县西河隂县北五里东连荥泽西接汜水史记汉四年项王与汉俱临广武而军孟康注与荥阳筑两城相对曰广武在敖仓西三皇山上后汉书刘昭注西征记曰荥阳有三皇山或谓三室山上有二城东曰东广武西曰西广武各在一山头相去二百余步其间隔深涧汉高祖与项籍语处郦道元水经注西广武城汉所筑山下有水北流入济谓之桞泉东广武城项羽所筑今名其坛曰项羽堆夹城之间有絶涧断山谓之广武涧括地志广武山在荥泽县西二十里元统志山在河隂县北一里东连荥泽西连汜水县界汜水县志广武山沿河东趋延襄六十余里西尽于玉门与大伾相对东过河隂尽于荥泽之西官渡之滨河隂县志山在县东北十里外捍大河内包原壤上有九顶十八峪旁有小山曰金山】武济山【在荥泽县西河隂废县北十余里即广武山支陇相传为周武王济河处宋元丰中范子渊等议导洛通汴屡请于武济山麓修堤置埽】敖山【在荥泽县西北河隂废县境内尚书序仲丁迁嚣史记作隞诗小雅搏兽于敖左传宣公十二年晋师在敖鄗之间史记汉三年汉王军荥阳筑甬道属之河以取敖仓粟孟康曰敖地名在荥阳西北山上临河有太仓水经注济水东迳敖山北其山上有城即仲丁所迁秦置仓其中故曰敖仓萧得言括地志敖仓在荥泽县西北十五里石门之东北临汴水南带三皇山河隂县志敖山沿河入境约二里许峯峦特起两岸壁立中仅容轮蹄盖懐河之门户也】金龟山【在汜水县东郊外磴道数百级悬崖深洞杳不可测其上有仙井山之东涧下有王母洞】伏蛟山【在汜水县西迤北汜水中北塞玉门南对睡虎砥柱汜流冈脊穹然如唐书地里志汜水县西一里有伏山即此】翠屏山【在汜水县南汜水外西连睡虎山南接金谷堆层峦叠嶂连络如屏】案山【在汜水县治南峭壁面城状如几案】太和山【在汜水县北城堞绕其麓高防百寻】方山【在汜水县南四十里山海经浮戏之山汜水出焉水经注浮戏山世谓之方山元和志方山在汜水县东南三十二里县志山周囬数百里嶙峋万仞势出天表自山麓循溪而入其西有马跑泉东为龙窝豹窝南曰汉家泉乃光武遗迹也又西为抱累峯峯半有仙人洞又南则羣峰拱向中为环翠峪下有神母祠祠下有泉名栢池北为紫玉岩一名玉仙山上有玉仙元君祠祠前有二泉一为小龙池一为黄龙池即汜水源也是山东南属密西南属登封东北属荥阳西北属巩中有五至岭以兼五邑之胜故名又禹州西六十里亦有方山其西有虎蟠岭羊背岭】五云山【在汜水县东南四十二里亦名塔山与三峯兰若东西相对山顶有野狐泉其南岩有白猿洞又东六里为三峯山】印山【在汜水县治西南北拱太和东对案山势如鼎峙又卧龙山在县治东县城跨其上形如龙眠又有睡虎山在县西汜水外旧志相传袁曹筑垒其上以敌吕布俗呼张飞城】兰若山【在汜水县西南三十里俗名佛儿山】大伾山【在汜水县西北一里有大涧九曲又名九曲山上有成臯旧城山之东尽于玉门山为汜水入河处西去洛口裁四十里　按禹贡大伾汉书音义以为黎阳县山在今卫辉府濬县水经以为在成臯非是】金牛山【在禹州东二十五里溅沟水出其下又州东四十里有小黄山】石崖山【在禹州西四十里临河壁立其相近有介子山邵宏山其东十里为鳯翅山】夹龙山【在禹州西四十里山下有张八河】三磴山【在禹州西五十里山高低若三磴上下俱有龙潭又有风洞又西为接御山】神后山【在禹州西六十里一名大镏山南有高崖】玲珑山【在禹州西六十里一名辋山涌泉水出于此山石多孔如雕凿者然】吕梁山【在禹州南三十五里塘口河出其下】六盘山【在禹州北十里上有泉又云斗山三台山俱在州北】杏山【在禹州北二十里寰宇记洛阳记云仙人刘根隠于此中】大騩山【在禹州北亦曰具茨山国语史伯谓郑桓公曰主芣騩而食溱洧注芣騩山名即大騩也山海经大騩之山其隂多铁美玉青垩有草焉其状如蓍而毛青华而白实其名曰服者不夭庄子黄帝将见大騩于具茨之山汉地理志密县有大騩山水经注大騩即具茨山也黄帝登具茨之山升于洪隄上受神芝图于黄盖童子即是山也元和志在密县东南五十里亦谓之大騩山开封府旧志大騩山在禹州北四十里接密县东界新郑县西南界有轩辕避暑洞其巅有风谷明统志在新郑县西南四十里】牧牛山【在禹州东北四十里山下有九十六泉即溱水之源又有马鞍山黄山俱在州东北】紫金山【在禹州东北四十五里下有小红河东流注潩水】孝山【在禹州东北五十里旧志山下有黄香墓故名】三封山【在禹州西南二十里上有三峯亦名三峯山水经注颍水故渎东南迳三峯山北金史地理志阳翟有三封山州志山半崖有燕王洞最深邃山下复有洞深数里又有分水岭岭下有二泉东西分流】九山【在禹州西南二十五里魏书地形志阳翟有九山祠水经注白相水北流迳九山东仲长统曰昔密有十城者身游九山之上放心不羁之境即此山也又故颍川城水侧有九山祠碑丛柏犹茂北枕山流又五里有昆仑山又三十里有牛头山】荆山【在禹州西北五十里通典阳翟有荆山出玉齐武帝于此采玉其下即颍川郡也】大山【在禹州西北五十里接密县界魏书地形志荥阳郡宻有大山疑即此又十二里有大龙山半崖有泉涌出俗名海眼】崆峒山【在禹州西北五十里接密县界一名大仙山悬崖絶壑石涧瀑布淙淙有声山巅有石洞人莫敢登】铁母山【在禹州西北六十里相近有鑛山旧俱产铁】石梯山【在禹州西北六十五里山甚高峻有石磴层累而上相近有雪山磨窝山赵家河水出其下】诸侯山【在禹州西北四十里山出青石可为碑】马岭山【在密县南水经注洧水出山下亦言出颍川阳城山山在阳城县之东北盖马岭之统目焉元和志在密县南十五里】青屏山【在密县北八里又五里为石楼山山势重叠如楼】云珑山【在密县北二十里一名侵云山山下有交花泉】承云山【在宻县东北十八里山有石穴云从此起故名魏书地形志密有承云山】开阳山【在密县西北二十里魏书地形志密有开阳山通志开阳山冬时雪降即消又五里为龙岩山】横山【在密县西北三十里有大小二山东西对峙有香罏山亦在县西北三十里】兰岩山【在密县西北五十里接汜水县界一名香峪山峭拔千丈中有圣水峪贾鲁河西源出焉】自然山【在新郑县西一名太山黄水发源于此】抱獐山【在新郑县北二十里一名捕章山水经注捕章山水出东捕章山又黄沟水出捕章山】陉山【在新郑县西南亦作邢山与大騩山并峙接长葛县西界尔雅疏山形连延中忽断絶者名陉左传隠公十一年王与郑人苏忿生之田陉又僖公四年齐侯伐楚师进次于陉战国防苏秦説楚威王曰楚地北有分陉之塞有説韩王曰韩南有陉山史记魏襄王六年伐楚敌之陉山后汉书郡国志密有陉山是也水经注潩水东迳陉山北括地志陉山在郑州新郑县西三十里通鉴地理通释汾泾之塞其説有三山海经有少陉之山太平御览谓在荥阳则正义新郑近之荥阳春秋为郑战国为韩盖南北之隘道楚为塞以御北方故于韩曰南有陉山于楚曰北有陉塞其地一也县志自陉山西南达于襄邓羣山绵亘故以陉山为南北之塞】横岭【在荥阳县南二十里以其横在羣山之中故名下有渠】清水岭【在荥阳县东南五十里】分水岭【在汜水县东南五云三峯之间岭有二泉南流为桃花河北流为竹叶河】孤柏岭【在汜水县东北二十里一峯北出砥柱河流其上有古柏一株因名宋祥符四年白坡发运判官史荣请于古柏岭下縁南岸山趾开汴口以均水势即此】白石冈【在祥符县东二十五里石皆白色又东二十五里为万龙冈亦名望龙冈】葛家冈【在祥符县西宋嘉祐三年大水入京城有司请自祥符西葛家冈开新河又药局冈在县西二十里宋时设药局于此又西十里为狼城冈明万厯末河决于此】鳯城冈【在祥符县南十里河南通志世传金章宗时有鳯凰集于此】鹞村冈【在祥符县南五十里相传宋养鹰鹞处】赤苍冈【在祥符县东南四十五里一名闗头冈】赤冈【在祥符县东北二十里水经注渠水东南迳赤城北即赤冈也唐光祐三年秦宗权冦汴州其党分屯赤冈五代石晋末辽主至汴驻马赤冈】槐疙疸冈【在祥符县西南十三里元延祐五年修河堤北至槐疙疸冈明万厯二十九年河决于此断堤成潭】望牛冈【在祥符县西南十三里孟元老东京梦华録都人转龙湾□春西去望牛冈】驼牟冈【在祥符县西北十五里宋收养之所靖康元年金干里布军抵汴据驼牟冈天驷监河决后久　为平陆矣　斡里布旧作干离不今改】黑冈【在祥符县西北二十五里其土黒色下有池多鱼今涸亦名涸鱼冈明崇祯九年河决于此】韩冈【在陈留县东二十五里东至杞县三十里为往来孔道】韦政冈【在陈留县西十二里临黄河故道每过河决平地水深数尺惟此不没】土山冈【在陈留县东北二十里叠阜如山又潘冈在县东北四十里】凤形冈【在通许县北一里许又有山龙冈李大冈皆在县北十里卢氏冈在县北二十里皆故河流所经】鸑鷟冈【在通许县东南四十里相传有鳯集此故名又吴召冈在县西南三十里】锦被冈【在尉氏县东十五里以形似名下有古黄河渡又锦屏冈在县南五里东西亘五里望之如屏上有塜类笔架亦名笔架山又青龙冈在县东南二十五里蜿蜒如龙营盘冈在县西南二十五里】三亭冈【寰宇记在尉氏县西南三十七里史记秦昭王使谒者王稽于魏夜与范睢言先生待我于三亭之南即此】东里冈【在洧川县东十五里朱曲镇东高二十余仞南北长五六里为邑东镇其中断处对峙如门】鸿台冈【在洧川县西半里高十余里南北长十余里首踞洧城为邑之巨镇上有鸿台二各高数丈战国策张仪说韩王曰鸿台之宫非大王有即此】延秀冈【仕洧川南十里西起长葛东至故县南屈而南行至许田镇北复屈而东迳鄢陵县治北东逾扶沟上下数百里蜿蜒如防龙又卓冈在县西南十里近许州治长葛县境】赤坂冈【在洧川县东南二十里高十余仞蟠踞二三里土色如赭又塔儿冈在县东南二十里上有浮屠】马陵冈【在洧川县西北三十里高十余仞南北长五十余里接中牟新郑二县界又有三亭冈在县西北二十里高十余仞延袤数里又柏冈在县北十里峻坂孤峙高十余仞】彪冈【在鄢陵县东北以形似名又县有乐陵冈南有孝子冈曲冈河冈野冈三冈西北有党家冈文家冈北有彭祖冈杨村冈聨络耸峙迤皆环拱县治】白茂冈【在兰阳县东北二十里又梓冈在县南十里】青陵冈【在仪封县北十五里】黄陵冈【在仪封县东北五十里与考城及山东曹县接界为黄河要害】猴冈【在郑州西十里相传旧多栗树猴巢穴其中宋太祖令民间采用其山遂童】马头冈【在郑州北二十里元季河决荥阳此为北马头岸】檀山冈【在荥阳县东十里山多檀木绵亘三十余里水经注索水经檀山冈东即此一名永清冈】伯牛冈【在汜水县东北三十里有冉伯牛庙】琅城冈【在禹州东三十里州志自东北马家冈起高二十余丈延袤五十余里环抱州城冈上旧有城址故名又州城东四里为望城冈其东南为虎头冈】福胜冈【在禹州南三十里一名三进冈延袤二十余里】七女冈【在禹州东北三十里相近为狼马冈寰宇记阳翟县七女冈下有七女泉流至长葛入洧川】台子冈【在密县东三十里又县南十里为石羊冈】桃陵【在杞县东南十里唐至徳初张巡守雍邱击贼众于白沙涡还至桃陵遇贼救兵悉擒之即此又县东南三十五里曰青陵西南五十里曰翟陵又十里曰石陵又县东北二十里曰武陵皆土阜也俗亦谓之五陵圈称陈留风俗传雍邱有五陵之名】函陵【在新郑县北十三里左传僖公三十年晋侯秦伯围郑晋军函陵寰宇记函陵在新郑县北】蓼子峪【在汜水县西十二里即成臯闗口南迫峭壁北逼大河以界巩洛极为陡险】牛口峪【在汜水县西北二十五里唐武徳四年窦建徳军至成臯军中謡曰豆入牛口势不能久及战大败建徳窜于牛口为秦王所擒】石棚【在荥阳县南大周山北有石平坦如盘其下空洞如屋可容百余人故名明崇祯间石裂为二半倾于地】石嘴【在汜水县东南十里古名石砥山汜东两岸皆土阜惟此连山大石阯盘水中上有玉仙祠祠左有泉滙为深潭】滑济坡【在禹州西十二里坡平广为大道所经又灰坡在州西七十二里产石灰】阴坂【在新郑县西左传襄公九年晋人以诸侯伐郑济于隂坂次于隂口而还注隂坂洧津水经注洧水又东迳隂坂北水有梁焉俗谓是济为参辰口】天仙洞【在密县东五里元许有壬记畧四山平旋高嶂复拥于外中多竒石莹如玉世传汉有女仙化葬焉】云岩洞【在密县东四十里一山突起四水环之高下岩洞十余惟云岩为深广岩石皆玲珑斑驳】云羊洞【在密县南二十三里深窗莫测】织锦洞【在密县西北五十里中有井水常溢出洞中仰观有孔如梭因以织锦名】黄河【自河南府巩县流入经汜水县北与怀庆府温县分界又东经荥泽县北又东经郑州北与懐庆府原武县分界又东南流经中牟县北阳武县南又东经祥符县北又东经封邱县南又东经陈留县北又东经兰阳仪封二县北入归徳府考城县界自宋以前由荥泽又东北经原武阳武延津胙城之北新郷汲县之南去府治逺水经注河自洛口又东迳懐县南与成臯分水又迳黄马坂北又东迳旋门坂北东经成臯大伾山下济水注之河水南对玉门又东合汜水又东迳板城北又东迳五龙坞北又东过荥阳县蒗荡渠出焉此荥泽以上之故道也又云济水与河合流自广武东迳敖山北又东迳荥阳县北又东南砾石溪水注之又东索水注之又东迳荥泽北济水自是分为南北济南济又东南迳厘城东又合黄水又东入阳武县此荥泽以上济水合河之故道亦即鸿沟汴水蒗荡渠经流之处也又云河水又东北迳卷之扈亭北又东迳八激堤之北又东迳卷县北又东北过武徳县东沁水从之又东至酸枣县此原武以下之故道也宋时渐徙而南金明昌五年河决阳武故堤灌封邱而东徙始经兰阳县境于是汲胙之流塞河益东下元至元中河徙阳武南始全经府境夺涡入淮而新郷之流亦塞泰定元年河从汴渠至徐城东北入泗入淮即今通行之河也至正中以河屡决命贾鲁治之自黄陵冈达白茅明洪武二十四年河决原武之黒洋山东经府城北五里南至项城经颍夀入淮永乐九年命尚书宋礼濬祥符鱼王口至中泺二十余里正统十三年河决荥阳东经府城西南又东南经陈留入涡口达淮是时中牟开封遂在河北景泰初始复故宏治二年河决原武从汴城东北过沁水溢流为二一自于家店经兰阳徙县南三里东至归徳由徐邳入淮一自封邱县之荆隆口漫祥符溃仪封之黄陵冈东经曹濮入张秋命尚书白昻治之四年河决兰阳复北徙经城北十里五年复决荆隆口副都御史刘大夏濬祥符四府营淤河及荥阳孙家渡口贾鲁旧河以杀其势正徳五年复自仪封北徙冲黄陵冈入贾鲁河嘉靖七年开兰阳北赵皮寨口达寜陵至亳州涡河十三年河决流徙赵皮寨口复塞十九年开兰阳李景高堰支河引河至徐州入淮已而复淤万厯十五年瀍洛沁水泛涨决刘兽医口铜瓦厢荆隆口南溢府城堤十七年河决兰阳李景高口四十四年河决开封由防城隄下经陈留等处入亳州涡河是冬决口淤河复故道天啓元年河决阳武脾沙冈三年开兰阳曹良口东至仪封县界崇祯十五年李自成围开封城中不能支决城西北十七里朱家寨引水灌贼水溢城坏百万众为鱼颍亳以东皆受其患　本朝顺治元年河自复故道七年河决封邱筑荆隆口堤九年河决封邱大王庙口从长垣趋东昌北入海十一年决口塞十四年河决祥符之槐疙疸冈是年黄河南徙陈留孟家埠口溃决知县张重润濬河一道引河北入新河又浚仪封三家庄河以杀北来水势十五年河复决阳武县城南筑慕家楼河隄康熈元年开封黄练口河决屡加堵筑二十三年以后圣祖南巡指授治河方畧淮徐入海之道通流迅驶开封一带隄防甚固间有涨溢不甚为害四十四年筑祥符陈留兰阳大隄六十一年于仪封白家楼北岸挑引河雍正元年总河齐苏勒奏筑荥泽以下陈留以上两岸子隄隔隄以束分流】
　　【皇上御极以来念河防为民生攸系宵旰勤劳畴咨尤切自十五年圣驾巡幸豫省亲阅河南河道十六年以后】
　　【巡幸江浙屡阅淮徐一带工程经营筹度】
　　【指示机宜一切疏防隄防之道所以为生民计久逺者虑至周恩至渥以是淮徐以下河流顺轨而河南居河道上防亦咸隄防坚固安土防庥兹就河工之在开封府者摅至梗概其他各府工程依次分载敬查乾隆元年挑濬郑州一带河道自大凌庄至中牟合河口复为建筑隄堰又自懐庆府孟津而下南北两岸大隄增高培厚并填实郑州南土坝夹塘加筑祥符兰阳仪封三县月隄尾隄以为重障四年又以郑州之黄冈庙当黄河之冲加修大隄又创筑月隄建设坝台五年开兰阳县朱家庄引河六年修北岸郑州中牟交界大隄又开中牟九堡引河七年开南岸来童寨对岸引河又加修仪封县杨家桥大隄南面増设坝台八年封邱荆隆口全河】
　　【水势自正南趋注西北大溜捜刷挑引河以顺河溜九年挑仪封北岸引河分顺水势保防杨家桥埽工又以兰阳北岸耿家寨河身坐湾大溜冲激下埽保防加修月隄十年以祥符南岸十三堡临河埽灞坐当大溜挑引河分泄东趋十三年修仪封北岸二十三堡大隄北面抢幇南面河身坐湾处东西各建挑水灞又以祥符十九堡河身北趋大溜侧注南面建筑坝台十四年中牟县九堡河流坐湾挑出河心遏溜南趋建设木龙开挑大溜十六年以兰阳耿家河道全行北注造六楞障排木障当溜防埽下栁簰挑溜开行上防下三楞障以防旁溜是年阳武漫溢】
　　【上特命大臣相度堵筑不日工成十七年抢防阳武十三堡隄工十八年荥泽魏家庄河道大溜南趋移中牟九堡木龙以御又祥符北岸马坊村河道上游南岸坐湾挑溜北注抢筑埽工夹坝又祥符平家寨河溜北趋抢筑顺隄埽防十九年祥符陈桥等处河势北趋加修堤工并于古城前建筑支河土坝二十六年祥符黒冈口等处河溢杨桥漫水夺溜】
　　【上特遣大臣指授方畧于杨桥上防对岸开挑引河河唇建设大坝以泄水势掣挽大溜堵筑漫口二百七十七丈旋即竣工又于荥泽阳武祥符二十一堡时和驿二堡三堡焦桥五堡湾庄九堡兰阳头堡二堡等处漫俱圈筑月隄四十三年仪封口决】
　　【特命大臣董率堵筑寻议于仪封七堡筑顺黄坝又于王家庄展开引河以掣溜势又接作挑水坝逼溜北趋黄水始掣入引河复归故道至四十五年金门合龙四十六年因青龙冈口屡筑屡圮】
　　【特命大臣于上防南岸履勘地势为改更张之意寻议于青龙冈迤上自兰阳三堡至商邱七堡一带南隄外添筑大隄开挑引渠长一百六十余里导河水入渠下注商邱归入正河故道入海四十八年三月大功告成开放新河掣溜南下畅流入海一切善后隄防事宜】
　　【申命次第筹办自是每年随时防防而河流永庆安澜矣　按旧志引鄞辅治河书云开封南岸从汴达淮与运道无异惟北岸一有溃决则延津长垣东明曹州胥受其害近则注张秋由盐河入海逺则直趋东昌徳州赴溟渤而济寕上下无运道矣开封地皆浮沙一经溃决瞬息数百丈工大而下埽难故河决之害北岸为大而北岸之害莫大于开封通志杞县有蒲口通许县有三龙口清水口封邱县有荆隆口大王庙口兰阳有曹良耿金诸口皆昔时黄河溃决处又有大王寺河一名埽头河在祥符县东北三十五里亦河之分流也】汴河【故道自懐庆府原武县流入东南流经中牟县北又东南流经府城内又东迳陈留县北又东至杞县北入归徳府界即古蒗荡渠也汉书地理志荥阳县卞水在西南又有荡渠首受泲东南至陈入颍后汉书明帝纪永平十二年遣将作谒者王吴修汴渠自荥阳至于千乗海口水经注隂沟水出河南阳武县荡渠首受于大河卷县故渎故凟东分为二世谓之隂沟水俱东絶济东北防左凟又东合右渎又东南迳封邱县絶济渎东南至大梁合荡渠梁沟既开蒗荡渠故渎实兼隂沟浚仪之称迳大梁城北左屈沟与渠合俱东南流同受鸿沟沙水之目其川流之防左渎东道者即汳水也汳水出隂沟于浚仪县北即荡渠也亦言汳受旃然水而东自王贲灌大梁水出县南而不迳其北夏水洪泛则是渎津通故渠即隂沟也隋书炀帝记大业元年开通济渠自西苑引谷洛水达于河自板渚引河达于淮通典通济渠即浪□渠也宋史河渠志汴河自隋疏为永济渠唐改名广济宋都大梁以孟河河隂县为汴首以受黄河之口属于淮泗嵗漕江淮湖浙米数百万以输京师内外仰给焉故于诸水莫此为重至道元年间侍臣汴水疏凿之由张洎曰禹于荥泽下分大河为隂沟引注东南以通淮泗至大梁浚仪县西北复分为二渠一渠元经阳武县中牟台下为官渡水一渠始皇疏凿以灌魏都谓之鸿沟莨菪渠自荥阳五出池口来注之其鸿沟即出河之沟亦曰莨菪渠汉明帝时始作浚仪渠灵帝建寕四年于敖城西北垒石为门以遏渠口故世谓之石门渠外东合济水济与河渠浑涛东注至敖山北渠水至此又兼邲之水邲又音汳即汴字古人避反字改从汴字渠水又东经荥阳北旃然水自县东流入汴水荥阳西有二广武城汴水自两城门小涧中东流而出而济流自兹乃絶惟汴渠首受旃然水谓之鸿渠晋太和中桓温北伐将通之不果刘裕西征复浚此渠而漕运焉隋炀帝诏皇甫谊开为永济渠自后利于转输元丰元年内供奉宋用臣自任沙村谷口至汴口开河五十里因伊洛水入汴河以通漕运改名清汴金史地理志开封府开封阳武中牟陈留有汴河府志元至元二十七年黄河决汴始淤塞旧府治南有汴渠故迹即其地也　按汴河源出荥阳为菪渠东流曰官渡水曰隂沟曰汳水曰俊仪渠其自大梁城南分流者为鸿沟鸿沟南流兼沙水之目沙水支津又为睢水涡水名虽不一实则委别而同源也今大河所经即古汴水故道宋时又导汴入蔡以通陈颍之漕则在汴渠之南别为蔡河即古鸿沟及沙水故道旧志混汴蔡为一非是】蔡河【上流即汴河自中牟县流经祥符县南分流又东南流迳通许县北又东南迳尉氏县东入陈州府扶沟县界即古鸿沟亦名河沟又名沙水史记河渠书禹治水之后荥阳下引河东南为鸿沟以通宋郑陈蔡曹卫与济汝淮泗防于楚又苏秦说魏王曰大王之地南有鸿沟秦始皇二十二年王贲攻魏引河沟灌大梁水经注渠水自中牟注大梁迳西赤城北左则故渎出焉秦王贲断故渠引水东南出以灌大梁谓之梁沟又东迳大梁城南分为二水续述征记曰汴沙到浚仪而分汴东注沙南流其水更南流迳梁王吹台东有隂沟鸿沟之称焉项羽与汉高分王指是水以为东西之别渠水右与汜水合又东南迳开封县睢涣二水出焉渠即沙水也音蔡许慎正作沙音沙水又东南迳牛首乡东南鲁渠水出焉又南迳斗城西又东南迳牛首亭东又东南八里沟水出焉又东南迳陈留县裘氏亭西又迳澹台子羽冡东与八里沟合又南迳扶沟故城东魏书地形志汴水在大梁城东分为蔡渠通鉴周显徳六年自大梁城东导汴水入于蔡以通陈颍之漕三朝防典惠民河与蔡河一水建隆元年导闵河自新郑与蔡水合贯京师南厯陈颍达夀春以通淮右于是以西南为颍河东南为蔡河至开寳六年始开闵河为惠民河宋史河渠志蔡河贯京师兼闵水洧水潩水以通舟闵水自尉氏厯祥符开封合于蔡是为惠民河洧水自许田注鄢陵东南厯扶沟合于蔡潩水出郑之大隗山注临颍厯鄢陵扶沟合于蔡凡许蔡诸水令坚白雁丈八沟京索令西河褚河湖河双河泺霸河皆防焉金史地理志祥符有蔡河尉氏有惠民河旧志元至元二十七年黄河决祥符义塘湾蔡水上源堙明洪武八年大河南决挟颍入淮蔡河之下流亦絶又蔡河旧自祥符县流入通许县北分为二道名双沟河下至县西复合为一下入扶沟明初混入黄河今县西北七十里有西水窝其东二里有东水窝县北有七里湾皆蔡河潴流之处也】五丈河【在祥符县北由府城北流入陈留县界五代史周显徳四年诏疏汴水北入五丈河由是齐鲁舟楫皆达于大梁王存九域志五丈河即禹贡之菏泽从都北厯陈留及郓其广五丈旧名五丈河开寳六年诏改名广济河宋史河渠志广济河导荷水自开封厯陈留曹济郓建隆二年遣使浚之先是五丈河泥淤不利行舟遂诏陈承昭于京城之西夹汴水造斗门引京索蔡河水通城壕入斗门俾架流汴水之上东进于五丈河以便东北漕运公私咸利　按宋防要汴都以惠民金水五丈汴为四渠而汴黄惠民广济亦曰四河时汴河自城西大通水门入分流出城东上善通津二水门惠民河自城南广利水门入出普济水门五丈河自城北永顺水门入出城东咸通水门而金水河复贯注于皇城内河流环绕舟楫臯通自元明以来累经黄河泛溢河渠遂多淤塞又有六丈河在城北五里宋时所开今亦堙】白沟河【在祥符县北今堙唐书地理志开封有湛渠载初元年引汴注白沟以通漕兖赋税宋史河渠志白沟无山源每嵗水潦甚则通流才胜百斛船逾月不雨即竭至道二年博士邢用之请开白沟自京师抵彭城吕梁口凡六百里以通长淮之漕诏发诸州丁夫治之寻罢其役延平六年用之又自襄邑下流治白沟河导京师积水而民田无害熈寕六年都水监丞侯叔献请储三十六陂及京索二水为源置牐则四时可行舟从之七年废政和二年都水丞孟昌龄言开濬含睴门外白沟河开堰放水仍旧流通】干河【在祥符县南门外自城濠起至高家楼入惠济河乾隆二十二年上命大臣相度水道大加挑濬深通无阻乂万夀观东沟浚仪封俱在城内宣泄积水入干河陈家坟沟自陈家坟起至红沙湾庄入干河俱于二十二年挑濬】柳杨河【在杞县北睢水支流也自十八郎庙由仪阳堌南东迳冉贤冈入归徳府睢州界俗名挑河嵗久淤塞雍正六年曾经疏通乾隆二十二年复加挑濬】濄河【汴河支流也水经注隂沟始乱蒗荡终别于沙而濄水出焉俗作涡今由通许杞县及陈州府之太康怀寜归徳府之鹿邑入江南境下达于淮乾隆二十二年修濬河南河道大加挑濬以资宣泄】万彩河【在杞县北上自通许入境下入陈州等府太康县境乾隆二十二年挑濬深通】青冈河【在通许县东南自大青冈起下入杞县万彩河乾隆二十二年挑濬又栢子冈沟刘彦庄沟楚家庄沟小青河沟仲家庄沟陈家庄沟栗七冈沟罗家庄沟茶芽冈沟俱由涵洞入河】贾鲁河【原出荥阳县东南东北流至荥泽县西南合索东经荥泽县南又东迳郑州北又东迳中牟县南又东南经祥符县之朱仙镇西又西南迳尉氏县东入扶沟县界自郑州以上为京水自中牟至祥符名金水洞宋建隆初始开后淤元贾鲁治之今自郑州以下通名贾鲁河水经注黄水发源京县黄堆山东南流名祝龙泉泉势沸涌状若巨鼎汤汤西南流谓之龙项口世谓之京水也又屈而北注迳高阳亭东又北至故市县又东北迳故市县故城南谿又东北至荥泽南分为二水一水北入荥泽一水东北流即黄雀沟又东北与清水支津合二水之防为黄泉北流注于济水宋史河渠志金水河一名天源本京水导自荥阳黄堆山其源曰祝龙泉宋建隆三年命陈承昭凿渠引水过中牟名曰金水河凡百余里抵都城架其水横絶于汴设斗门入浚沟通城濠东滙于五丈河公私利焉干徳三年又引灌皇城大中祥符三年复引东由城下水窦入于濠元丰五年金水河由副隄入于蔡以源流深逺与永安青龙河相合故赐名天源郑州志贾鲁河有三源西二源出荥阳界东源出梅花山北麓合流于张家村下流至京水镇为京水河又北受须索二水为双桥河元季因漕运不便令贾鲁疏治起郑州下至朱仙镇皆名贾鲁河中牟县志有小清河在县北五里即古金水河从县东北环绕二十里达祥符县界又有滩头河亦在县北自荥泽县流入东南流入尉氏县界　本朝乾隆二年修筑贾鲁河隄堰自髙家桥东至新河口加修民堰建筑圈隄二十二年复修濬寛深以达沙河西岸加隄以防旁溢又河道之在中牟县者原在城北二十六年黄水漫溢地势趋高改趋中牟县城南冲刷成河二十七年修隄堰二道今并坚固　按元贾鲁所开河在仪封县黄陵冈南故道堙没今所云贾鲁河葢即宋时蔡河故道府志云沙河一名贾鲁河又名小黄河受京须索郑诸水经朱仙镇吕家潭至扶沟者是也其是中牟横贯开封城内者为金水河至元丰时由副隄入蔡而横贯之道渐微迄今遂无遗迹矣旧志名目错列水道防不可辨今据舆图考订通为一条】索河【源出荥阳县南北流经县东屈而东经河隂县南又东合京水东经荥泽县南滙于贾鲁河左传襄公十八年楚伐郑右师入颍次于旃然杜预注旃然水出荥阳成臯县东入汴水经注索水出京县西南嵩渚山与东闗分水即古旃然水也东北流器难之水注之乱流北迳小索亭西又为索水索水又北迳大栅城东又屈而西流与梧桐涧水合又北屈东迳大索城南又东迳虢亭南又东北流须水右入焉又东迳荥阳故城南境又东迳周苛家北又东流北屈西转北经荥阳城东北流注济寰宇记索水在荥阳县三十五里五代唐同光二年诏蔡州刺史朱勍濬索水以通漕宋建隆二年导索水自旃然与须水合入于汴其后复导入金水河元至正十一年命贾鲁治河引京索水通陈颍达江淮通名贾鲁河郑州志贾鲁河西源出于方山圣水谷东源出方山暖泉二水合流曰合河口即索水也】须河【在荥阳县东四十里郑州西二十里源出县南万石山东北流合京索二水入贾鲁河水经注须水近出京城东北二里榆子沟亦曰柰榆沟或谓之小索水东北流木蓼沟水注之又东北流于荥阳城西南东注索元一统志须水发源荥阳在县东南三十五里流经须水镇之西旧志明正徳八年尝濬此以分决河之流】贾峪河【在荥阳县东南五十里源出县南贾峪山南北流入贾鲁河又五通河源出县西南土沟东北流经县入索水河】郑河【在郑州东二十五里源出梅山东北流至中牟县入贾鲁河溉田甚广水经注卞家沟出京县东南梅山北溪其水自谿东北流迳管城西俗又谓之管水东北分为二水一水东北流注黄雀沟谓之黄渊渊周一百歩其一水东越长城东北流水积为渊南北二里东西百歩谓之百尺水北入圃田泽分为二水一水东北迳东武强城北又东北流左注于渠为汴家水口也一水东流又屈而南转东南注白沟也隋书地理志管城有郑水寰宇记郑水一名汴家水金史地理志中牟县有郑河】金水河【一名泥河在郑州西一里许郑水之西派也源出梅山北黄龙池以其来自金方故名旧渠自回回墓东北绕旧城与祭城水合总名郑河后知州赵鼎陈请自西闗改入城濠遂弃旧渠今河道由菜园王庄西闗北闗至仆射陂花禄陂入贾鲁河】东京河【在郑州西南二十五里源出梅山东北流入贾鲁河】惠济河【即汳水也自中牟县西十里铺出贾鲁河迳祥符陈留杞入归徳府睢州石城至江南亳州下达于淮乾隆六年】
　　【上命查勘河道开濬两岸赐名惠济二十二年复挑濬深通永资利赖　按河道旧在中牟县十五里堡二十六年因黄水漫溢淤成平陆二十七年于西十里铺改建滚水坝二十九年因灞底高出水面河身淤塞不能分泄贾鲁河之水改建石闸】小清河【在中牟县西南五十里源出新郑县佛潭东北流至县西入丈八沟即古清池水亦名清口水后汉书郡国志中牟有清口水水经注清池水出清阳亭西南平地东北流迳清阳亭南又屈而北流至清口泽七虎涧水注之又东北白沟水注之乱流迳鲁恭祠南又北注渠谓之清沟口】海子河【在中牟县城内上有海子桥桥南北各有河旧有南北二水河栏以铁窗引水于城濠归小清河明成化间黄河水溢灌入城内故道遂淤寻开渔津以泄水嵗久渐堙万厯中自海子河以下濬为支河者凡五十七道为沟者凡一百三十九道后俱塞】洧河【自河南府登封县流入经密县南又东迳新郑县北又东南经许州长葛县北又东入洧川县西南受大沼水为双洎河东南流经尉氏县南鄢陵县北东入陈州府扶沟县界左传襄公元年晋伐郑入其□败其徒兵于洧上昭公十九年郑大水龙鬬于时门之外洧渊战国防苏秦説韩王曰东有宛穰洧水汉书地理志洧水东南至长平入颍水水经洧水出河南密县西南马岭山又东南过其县南又东过郑县南又东南过长社县北注洧水东流绥水防焉又东襄河水注之又东防滴沥泉泉又东流南与承云二水合又东微水注之又东迳密县故城南又左防璅泉水又东南与马闗水合又东合武定水又东与虎牍山水合又东南赤涧水注之又东南流潧水注之又东南经郐城南又东迳阴坂北又东迳新郑故城中广东为洧渊水今洧水自郑城西北入而东南流迳郑城南又东与黄水合又东南流南濮北濮二水入焉又东南与龙渊水合又东南分为二水其枝水东南流注沙一水东迳许昌县又东入汶仓城内又东经鄢陵县故城南又东鄢陵陂水注之括地志洧水出郑州新城县北三里古新郑县南与溱水合元和志洧水出新郑县西北二十里　按洧水旧自许州流经鄢陵县南其在洧川南者本洧水支流康沟水水经注云康沟水首受洧水于长社县东北流迳向冈西后人遏其上口今水盛则北注水耗则辍流是也自宋人通惠民河引洧水自许田注鄢陵厯扶沟合蔡水始经洧川城南鄢陵县北明时谓之双洎河旧志京水自长葛东北迤迳大隧山南秀延冈侧至洧川故县西南屈而东南行迳许田店北入鄢陵县界经县北二十里明治九年山水泛涨决洧川栗家口故道渐淤水势趋南横溃旁溢嘉靖十年水决汪家陂去鄢陵县仅三里隆庆三年改凿新河水患稍息万厯四十六年创开新河自鄢陵县西庄头由旧城西门经彭祖店南厯晋家桥彪冈至丁家桥而止上流之水悉归支河又七里河在鄢陵县北七里明宏治中洧水流经此】清源河【在县西北二十五里源出大陵旁槖驼河在县西北十里源出三亭冈下清泉河在县西北十五里亦名青龙泉源出中牟县西南界蛰龙河在县西十里俗名擡头河玉溪在县西北九里源出陵谷中清源下五水皆东南注大沼】洛河【在汜水县西北旧自河南府巩县入河宋元丰五年张从惠建议起巩县沙谷至河隂县穿渠五十二里引洛水入汴以通漕谓之新谷口今东至满家沟入河】汜河【在汜水县西左传成公四年晋伐郑取汜祭杜预注成臯县东有汜水史记汉四年项羽大司马曹咎渡名汜水水经注汜水南出浮戏山北流车闗水注之又北右合石城水又北合鄤水又北迳虎牢城又北流注于河旧志汜水有二源俱出县东南方山一曰小龙池北流为小里河一曰黄龙池出小龙池东既出复伏至神母泉涌出东流滙豹窝马跑二泉北出方山口防小里河又北受泥河棘寨河诸水又北合竹川及耿家河又北经沙窝折而西北达于城南受磴化川莲花池水襟郭络隍名为锦阳川又西北抵伏蛟山下受栁泉水北出玉门合洛水东入大河】桃花河【在汜水县东南源出分水岭西南流经紫金山过克家寨名克家河防徐家泉而西更名曰汜河入于汜乂棘寨河一名竹叶河源亦出分水岭北流出方山口入于汜耿家河源出兰若山东流入竹川合太溪水入于汜】黄渡河【在仪封县东北旧志县有七河曰黄陵冈河在县东北五十里一名北旧黄河俗名黄渡河曰南旧黄河在县西南三里曰贾鲁河在黄陵冈南二里曰厐家口河在县北八里曰圈头河在县北五里曰巴河在县南八里曰新河在黄河南新挑以分杀水势者皆黄河转徙所经忽南忽北穿县境殆遍今惟贾鲁巴河故道堙没圈头厐家二河隄岸如故黄渡河源深势濶明初遂成滙泽周六十余里又有三家庄河在县东北五十里　本朝顺治十四年创浚由中庄南出长一千丈以分杀北来水势而黄渡河涸为田】周家河【在仪封县南西南宣泄兰阳仪封交界霪潦之水又县东坌沟宣泄十五里铺一带积水归入归徳府考城县又盘马寺沟县南牛家庄沟宣泄牛家庄后陂水亦入归徳府考城县境俱于乾隆二十二年挑濬深通】颍河【自河南府登封县流入径禹州北又东流分为二一东经新郑县南入许州界一东南流俗曰石梁河经许州城西南东流复合颍水入陈府西华县界详见河南府许州】渚河【亦名禇河源自禹州西谷山谷中东南流经许州东又东经襄城县北又东经临桢县东南合颍河又东流入陈州府西华县界　按通志云禇河即颍河旧志又云禇当作渚水之岐出者也今以舆图考之石梁河实颍水分流在颍之南而渚河别为一源又在石梁河之南流至临颍始受颍水与颍水判不相涉旧志皆误】忠义河【在禹州东二十五里源出大陵冈南流入颍又州西南三十里有塘口福胜二河二十五里有南栁河西三十里有焦村河下流俱入颍水】赵家河【源出禹州西北七十里磨窝山南入襄城界注颍水】谷水河【发源禹州西五十里辋山东流六郎台入颍】涧头河【发源禹州佛耳山南流至红畅滙西山诸水过塜头入于汝　按水经注蓝水出阳翟重岭山南流入汝今塜头河即蓝水南有长桥一名蓝桥此水其上流也又赵家河发源禹州牛头山至法融寺入涧头河】小红河【发源禹州紫金山下东流入潩水】白龙潭河【发源禹州伞葢山流入许州长葛县界又有暖泉河发源禹州冦家庄流入许州长葛县界】朝阳河【在密县东南十五里流入洧水】浚水【在祥符县北诗爰有寒泉在浚之下水经注梁惠成王三十一年为大沟于北邡以行圃田之水陈留风俗传曰县北有浚水像而仪之故曰浚仪又坂水出阴沟于浚仪县北汳故渠即隂沟也于大梁北又曰浚水矣陈留风俗传曰浚水迳其北者也寰宇记寒泉陂在浚仪县西六十里其水冬夏常冷故曰寒泉】古济水【故道自懐庆府温县流入经汜水县北又东迳河隂县北又东迳荥泽县北又东经阳武县西皆与河合流自此分南北二济水经注南济水迳阳武县故城南又东迳封邱县南又东迳　梁城北东南迳仓垣城又东迳酸枣县之鸟巢泽北又东迳大梁城之赤城北水东过封邱县北又东迳原武县故城南又东迳酸枣县之鸟巢泽北又东迳大梁城之赤亭北而东注旧志五丈河即南济水故道也自此以上久为黄河所混胡三省通鉴注云自汉筑荥阳石门而济与河合流入海不复入荥渎矣】睢水【故汴水分流也自陈留东至杞县北又东入归徳府睢州界汉书地理志浚仪睢水首受荡渠水东至取虑入泗过郡四行千三百六十里水经注睢水出陈留县西荡渠东北流迳高阳故亭北又东迳雍邱故城北又东迳襄邑县故城北又东迳寕陵县故城南寰宇杞睢水在陈留县东南五里其后开通济渠而此渠废　本朝乾隆二十二年修濬河南河道大加挑濬遄流无阻】古涣水【自陈留县流经杞县南又东入归徳府睢州界陈留记襄邑涣水出其南睢水经其北传云睢涣之间出文章故其黼黻絺绣日月华虫以奉于宗庙御服焉】古鲁渠水【在陈留县西北东南流经杞县南又东南入陈州府太康县界汉书地理志陈留县鲁渠水首受狼汤渠东至阳夏入涡渠水经注沙水东南迳牛首乡东南鲁渠出焉亦谓之宋沟也又经陈留县故城南又东南迳圉县故城北厯万人散又厯鲁沟亭又东南至阳夏县故城西】承水【在郑州南山海经承水出太山之隂东北流注于役水水经注白沟水有二源北水出密之梅山东南而东迳靖城南与南水合南水出太山西北流至靖城南左注北水即承水也世谓之靖涧水又东北流太水注之又东北入黄瓮涧北迳中阳城西又东屈迳其城北东北流为白沟又东北迳伯禽城北屈而南流东注于清水元一统志有二十里河源出县西南三十里东流经县南十八里河东又东北至县东南七里与十八里河合其十八里河源出县西南三十里东流经县南十八里又东北与二十里河合葢即承水南北二流也旧志七里河在州东南七里有三源一出梅山一出太山一出州南站马屯至州东南七里合流经水磨祭城而入贾鲁河今俗亦名磨河】太水【在郑州城南山海经太水出于太山之阳东南流入于役水水经注太水出太山东平地世谓之礼水东北迳武陵城西东北流注于承水】华水【在郑州东水经注七虎涧水出华城南冈一源两派津川趣别西入黄涯沟东为七虎谿亦谓之华水又东北流紫光沟水注之又东迳棐城北又东北迳鹿台南冈北出为七虎涧东流期水注之谓之虎谿水乱流东注迳期城北东防清口水元一统志有圃田店河一名栾巴河源出新郑县东北五十里韩村金时于圃田店修隄堰入金水河散为陂塘旧志有潮河在州东三十里源出新郑县东北三十里栾巴庙前每日三潮故名北流合贾鲁河今与图作栾河自新郑县流入郑州至中牟县蒋家庄入贾鲁河】古役水【在新郑县北流经中牟县南今堙水经注水自苑陵东北流经焦城东又东北鲁沟水出焉又东北汜沟水出焉又东北经曹公垒南又东北经中牟泽又东北流屈注渠】东汜水【在中牟县南东流入祥符县久堙水经注汜水上承役于苑陵县役水支津东派为汜水者也故世俗谓之泥沟水左传僖公三十年晋侯秦伯围郑晋军函陵秦军汜南所谓东汜者也】笔沟水【寰宇记在尉氏县东北四十里与康沟合端直如笔旧志有新河在县北上承县北雪水陂至县东南合康沟又大沟河在县东南十五里上承县南诸陂东北流入康沟】潩水【在鄢陵县南自许州东南流入又南入许州临頴县界水经注潩水东迳许昌城南又东南与宣梁陂水合又西南流迳陶城西又东南迳陶陂东寰宇记潩水在鄢陵县西南四十里县志今有清流河在县南五十里即潩水之别名又有三道河在县西南二十里自许州东秋湖流入河本三义中央支流并列三渠东南合清流河】车闗水【在荥阳县西南水经注车闗水出于嵩渚之山泉发于层阜之上一源两支分流防注世谓之石泉水东流为索水西注为车闗西北流阳兰水注之又西北蒲水入焉乱流注于汜】黑水【在禹州东北源出州北二十里杏山东之张瓮涧东南流合颍水】嵎水【在禹州西南二十里水经注阳翟县有故堰堰石崩禠頽基尚存旧遏颍水支流所出也其故渎南流迳三封山北渠中有泉流出焉谓之水东经三封山东东南厯大陵西连山又东南流积为陂俗谓之台陂又西南流迳夏亭城西又屈而东南为郏之靡陂　按今志谓三峯山有二泉分流疑即此水】滴沥泉水【在密县东五里水经注滴沥泉水出深谿之侧泉流丈余悬水散注故以滴沥称南流入清水】承云水【在密县东水经注承云二水俱出承云山二源双导东南流注于洧县志今有斩蛟台河源出县东北十五里双沟南流防众水入洧今名蛟河】武定水【在密县东水经注水出北武定冈西南流又屈而东南流迳零鸟隖西侧隖东南流隖侧又水悬流赴壑直注涧下沦积成渊为零乌水东南流入于洧县志今有杨河源出县东北二十里东南流至大騩镇又东北入洧】子节水【在密县西水经注襄河水出北山子节溪亦谓之子节水东南流注于洧县志有青山河源出青屏山南流经县西门外合十河口入洧疑即子节水】微水【在密县南水经注水出微山东北流入于洧县志今有艾坪河在县西南二十七里坪下数泉并出合流至县东南东北入洧】璅泉水【在密县东南水经注璅泉出玉亭西北流注于洧水县志泉在大騩镇西南八里其水不流亦不涸】马闗水【在密县东南五十里水经注马闗水出玉亭下东北流厯马闗谓之马闗水又东北注于洧】溱水【在密县东北流经新郑县西北又南流合洧水一名潧水或又作郐水诗溱与洧方涣涣兮説文溱水在郑国南入于洧水注鄫水出鄫城西北鸡络坞下东南流迳贾复城西东南流左合水又注鄫水出鄫城西北鸡络山下东南流迳贾复城西东南流左合水又南左防承云山水又东南流厯下田川经郐城西谓之栁泉水又南悬流奔壑其下积水成潭广四十许步渊深难测又南注于洧寰宇记新郑县溱水在县北洧水在县南九域志密县有郐水即溱水也县志溱洧自密两水防合而东为双洎河后洧流独盛溱水渐微今涸】绥水【在密县西北水经注水出方山绥谿即山海经所谓浮戯之山也东南流经张伯雅墓又东南流经上郭亭南又东南注洧县志有十河口在县西八里源出县西北山涧皆滙斯口南流入洧疑即此水】黄水【在新郑县西北源出自然山经县城北东南流入于洧左传襄公二十八年公如楚过郑伯有劳于黄崖注荥阳宛陵县西有黄水水经注黄水出太山南黄泉东南流迳华城西东南流有与】
　　【上水合又东南流捕章山水注之又南至郑城北东转于城之东北与黄沟合又东南迳龙渊泉东南七里沟水注之又屈而南流迳升城南乂南厯烛城西又南流注于洧水】磴固川【在汜水县南四里源出川西石洞沟潜行复出东北流为磴固中有柏柿峪萧家沟二溪】竹川【在汜水县南二十里汜水西高岸上有泉曰太溪一澄净不见水源而下自潺湲居人多引为沼汜水地瘠独此膏腴籍此水之利也】麻地川【在禹州北具茨山西茨山西伏流南逾杏山涌出入颍川民尝汲以灌麻】黑峪川【在密县东北二十五里东流至郑州入京水又槐谷川在县北三十里北流入荥阳之须水又龙泉寺泉在县北二十里亦北流入须水】古逢泽【在祥符县南左传哀公十四年逢泽有介麋史记秦本纪孝公二十年使公子少官率师防诸侯逢泽汉书地理志开封县逢池在东北或曰宋之逢泽也注臣瓒曰汲郡古文梁惠王发逢忌之薮以赐民今浚仪有逢泽陂忌泽是也水经注新沟水出逢池池上承役水于苑陵县别为鲁沟水东南流迳开封县故城北东南入百尺陂即古之逢泽也其水东北流为新沟又东北注渠括地志逢泽亦名蓬池在浚仪县东南十四里元和志蓬泽在开封县东北十四里旧志有伯俞河在府城南二十里东流一名东沟河即逢池也唐书地理志开封有福源池本逢池天宝六载更名禁渔采此别一池在县东北】古荥泽【在荥泽县治南禹贡荥陂既潴又沇水东流为济入于河溢为荥周礼职方氏豫州其川荥洛左传宣公十二年楚潘党逐晋魏锜及荥泽后汉书郡国志荥阳有费泽刘昭注县东荥泽也水经注济水又东迳荥泽泽地故荥水所潴也京相璠曰荥泽在荥阳县东南与济隧合郑康成曰自平帝以后荥泽塞为平地荥阳民犹以其处为荥泽在其县东括地志在荥泽县西南四里今成平地】古圃田泽【在中牟县西诗小雅东有甫草周礼职方氏豫州其薮泽曰圃田尔雅九薮郑有圃田左传僖公三十三年郑皇武子曰郑之有原圃犹秦之有具圃也汉书地理志中牟县圃田泽在西豫州薮水经注圃田泽多蔴黄草诗所谓东有甫草也西限长城东极官渡北佩渠水东西四十余里南北二百余里中有沙冈上下二十四浦津流迳通渊源相接各有名焉有大渐小渐大灰小灰义鲁练秋大白杨小白杨散吓禺中羊圈大鹄小鹄龙泽密罗大哀小哀大长小长大缩小缩伯邱大盖羊眠等浦水盛则北注渠溢则南播故竹书纪年梁惠成王十年入河水于甫田又为大沟而引甫水者也斯圃乃水泽之所钟为郑隰之渊薮括地志圃田泽在管城县东三里元和志在中牟县西北七里上承陈州管城县界曺家陂又溢西北流为二十四陂大鹄小鹄之类是也名胜志皇畿赋曰八泽九沟二池三固自注云八泽者清口泽管泽雁泽蓼泽淳泽毕泽龙泽滑泽也九沟者醋沟鹳鸟沟青阳沟泥沟蓼沟渡没沟丈八沟浮家沟白马沟也二池青阳池莲藕池也三固潘固朱固郑固也】渐泽【在洧川县北二十里广四里穆天子传天子饮于洧上钓于渐泽即此今名指泽陂】制泽【在新郑县东北左传成公十六年诸侯之师次于郑西迁于制田注荥阳苑陵县东有制泽水经苑陵二城以东悉多陂泽即古制泽春秋之制田也】沙海【旧志在祥符县西北十二里今无水元和志在开封县北二里战国防齐欲发卒取周九鼎顔率説曰大梁之君臣欲得九鼎谋于沙海之上为日久矣即谓此也隋文疏凿旧迹引汴水注之习舟师以伐陈陈平之后立碑其侧以纪功】络江【自许州流入鄢陵县经城西南隅入陈州府西华县境】大沼【在洧川县西北三里亦名白雁陂穆天子传天子饮许男于洧上乗鸟舟龙卒浮于大治水经注白鴈陂在长社东北东西七里南北十里在林乡之西南县志大沼纵广百余顷今名为杨家湖下流入双洎河】坡沟【在陈留县宣泄境内积水又小沟亦在陈留俱于乾隆二十二年挑濬深通】长明沟【自许州长葛县流入洧川县南东流至尉氏县西水经注水出苑陵县故城西北谓之龙渊泉南流又东重泉水注之又东南入白雁陂自陂引凟南流谓之长明沟东转径向城北又东右径为染泽陂又东经尉氏县故城南沟渎自是三分北分为康沟寰宇记长明沟在县西南四十五里与大沟合流旧志康沟在县南门外东流入白家潭小黄河】汤王沟【在汜水县东二十里相传成汤祷雨处有池一常不溢溢即大雨又麒麟沟在县西古崤闗北饮马沟在大伾山下犂辕沟在县西二里形势囘曲如犂辕然满家沟在县东北四十里即古五龙坞也】犊水沟【在禹州城北十里南流入颍】溅沟【在禹州城东北二十五里源出金牛山合圣水泉东流可溉田】牵渠【在郑州东魏牵招为广武太守郡城井苦不可食招为凿渠引城外清泉注之民以为便因名】龙池湖【在郑州东李魏公庙后周三里许居民依水种莲】梁家湖【在郑州东二十里又大小回湖俱在州东三十里二湖相连下达中牟县入黄河又螺蛳湖在州东南三十里】西湖【在鄢陵县西南二里宋时引城北蔡水灌注之】雾泽陂【在祥符县西南宋史河渠志熈宁九年提辖修京城所请引雾泽陂水至咸丰门合京索河元祐元年诏斥祥符雾泽陂募民承佃増置水匮今涸旧志有募天陂在府旧城西宋靖康初李纲与金兵战于此】仆射陂【在郑州东南四里唐书地理志管城有仆射陂后魏孝文帝赐仆射李冲因以为名天寳六载更名广仁池禁渔采寰宇记李氏陂在广城县东四里周围十八里曲洧旧闻仆射陂本以李冲得名近世讹为李靖崇寜中至赐庙额汉有正之者旧志今名城湖其西有雷家泽即此湖之源也】蔡泽陂【在尉氏县西南水经注蔡泽陂出鄢陵城西北陂东西五里南北十里县志有大陂在县西南四十里东流入扶沟县界葢即蔡泽陂也又有圣水石桥天支陂司马寄生陂鸿雁莲花渚陂旱则坚确难耕潦则汪洋无际】白杨陂【在汜县东魏书地形志雍邱有白杨陂水经注睢水迳雍邱县故城北又东水积成湖俗谓之白杨陂方四十里】观省陂【在陈留县东唐书地理志陈留有观省陂贞观十年县令刘雅决水溉田百顷】板渚【在汜水县东北二十里水经注河水东迳板城北有津谓之板城渚口唐书武徳四年窦建徳救王世充军于成臯东原筑宫板渚元和志在汜水县东北三十五里】金明池【在祥符县西五代周显徳四年世宗谋伐南唐凿池习水战宋太祖置神卫水军以习舟师太宗幸池阅水战大中祥符六年诏诸选江淮习水卒于金明池试战棹立为虎翼军营于池侧政和中又于池内建殿宇后燬又讲武池在南薰门外故玉津园东宋建寜四年凿以习水战引蔡水注之名教战池开寳六年改名讲武今淤】凝碧池【在祥符县东南平台侧唐牧泽也宋真宗时凿为池今淤】黄池【在封邱县南春秋哀公十三年公防晋侯及吴子于黄池杜预注封邱县南有黄亭近济水国语吴王掘深沟于高垒之间西属之济以防晋公午于黄池杜预注池在县西南七里东西广三里】蓬池【在尉氏县东北一百里寰宇记池在县北五里述征记大梁西南九十里尉氏县有蓬池阮籍诗徘佪蓬池上回首望大梁即此】莲花池【在郑州东三十里又一在汜水县西西北流入汜】龙女池【在鄢陵县南马栏镇龙女庙前池周八丈嵗旱祷雨辄应】饮马池【在陈留县西七里明洪武初幸汴驻跸于此】龙池【在密县东北大騩镇西南又县西北兰岩山有黒龙池】黑龙潭【在洧川县东十五里相传有龙潜伏又荥阳县东北二十里荥泽县东南五里皆有龙潭】温家潭【在鄢陵县西北十八里羣冈髙起其最巅处津渠浩淼西折为渊澄清深洁大旱不竭】龙潭【在密县东南三十里近大騩山麓有数源流注潭口两岸皆石水流倒激崖窍飞瀑如雷潭侧峯峦峭拔其水莹净色如琉璃】灵泉【在荥阳县东北二十五里四时不涸流入顺河】圣水泉【在禹州北三十里旱祷辄应又有灵泉亦在禹州北平地涌出南流入颍】金花泉【在密县南横广二亩自地涌出又县北有交花泉县北四十里有五龙泉一名五眼泉】甘泉井【在祥符县治北明统志魏国公徐达故宅洪武间河水入城井苦不能食永乐初忽涌此泉色莹而味甘因名】琉璃井【在仪封县请见亭西府志井皆自生琉璃不假甃造光耀自然又名圣井世传夫子曾饮于此】厄井【在荥阳县西南十五里应劭风俗通汉高祖与项羽战败于京索遁入此井蛛网其口鸠正鸣其上追者以为无人遂得脱因名】灵仙井【在荥阳县南二十五里灵仙寺前元延佑间龙见于井】漆井【在鄢陵县西七里陈实祠前世传太邱故宅内井井口内漆以隔咸嵗旱祷雨于此】神井【在杞县西南陈留志雍邱城内有神井能兴雾雹明统志每嵗旱于此取水祷雨辄应】龙井【在尉氏县南岳寨保旱祷多应】湫水井【在禹州城北省志世传井源与灵泉圣水泉相通大旱不涸涝亦不溢】












　　钦定大清一统志卷一百四十九
　　钦定四库全书
　　钦定大清一统志卷一百五十
　　开封府【二】
　　古迹故东京城【今府城故基五代梁建东都后唐罢晋复曰东京宋因之赵徳麟侯鲭録开封旧城即汴州城唐建中二年节度使李勉重筑宋初号曰阙城亦曰寰城周显徳三年诏别筑新城号曰外城亦曰罗城皆韩通王朴二人所经度宋史地理志东京旧城周围二十里一百五十五步东二门北曰望春南曰丽景南靣三门中曰朱雀东曰保康西曰崇明西二门南曰宜秋北曰阊阖北三门中曰景龙东曰安逺西曰天波新城周围五十里一百六十五歩大中祥符九年增筑南三门中曰南薰东曰宣化西曰安上东二门南曰朝阳北曰含辉西二门南曰顺天北曰金辉北四门中曰通天东曰长景次东曰永泰西曰安肃汴河上水门南曰大通北曰宣泽汴河下南曰上善化北曰通泽恵民河上曰普济下曰广利广济河上曰咸丰下曰善利上南门曰永顺其后又于金辉门南置开逺门金史地理志都城门十四李梦阳修城记河南省城即宋之内京城其外城已毁】浚仪故城【在祥符县西北史记魏恵王三十一年徙治大梁秦始皇二十二年王贲攻魏引河沟灌大梁大梁城坏其王请降尽取其地汉书地理志陈留郡浚仪县故大梁水经注大梁城本春秋之阳武髙阳乡也于战国为大梁周梁伯之居也后魏恵王自安邑徙都之故曰梁秦灭以为县汉文帝封孝王于梁孝王东都睢阳自是置县以大梁城广居其东城夷门之东夷门即侯嬴抱闗处也旧唐书地理志汴州浚仪古县隋置在今县北三十里为李密所陷县人王要汉率豪族置县于汴州之内武徳四年移县于州北罗城内贞观元年移于州西一里　按左传所载梁伯大其城号曰新里在今陜西同州有新里城水经注即以为大梁城误】开封故城【在祥符县南五十里战国魏邑史记韩厘王二十一年使暴防救魏为秦所败防走开封秦二世三年郦商将陈留兵攻开封汉髙祖封功臣陶舍为侯邑后为县属河南郡后汉因之晋改属荥阳郡后魏太平真君八年并入苑陵景明元年复置孝昌中改属陈留郡东魏天平初増置开封郡北齐郡废隋属荥阳郡唐属汴州贞观元年省入浚仪延和元年复置移入州郭管东界明初省入祥符】新里故城【在祥符县东三十里乐史太平寰宇记隋开皇十六年分浚仪置新里县大业二年废唐武徳四年复置贞观元年又废】陈留故城【今陈留县治公羊传古者郑处于留后郑伯取郐迁郑而野留汉书地理志陈留郡陈留注孟康曰留郑邑也后为陈所并故曰陈留臣瓒曰宋亦有留彭城留是也留属陈故称陈留也魏书地形志开封有陈留城李吉甫元和郡县志陈留县西至汴州五十里开皇三年分浚仪置寰宇记小陈留县在县南三里晋太康地道记曰陈留先有陈留县以北有大城故此号小城　按陈留晋志不载故寰宇记以为西晋末废而隋志谓为后魏废又按括地志元和志所记至州道里俱与今县合明统志云在县北三十里误】小黄故城【在陈留县东北战国魏邑史记黄歇説秦昭王曰王取首垣以临平邱小黄即此汉置县晋泰始元年封魏废帝为陈留王移治于此郦道元水经注济水迳小黄县故城北县故阳武之东黄乡也因水以名县北齐废入陈留唐初复置属汴州贞观初又省括地志小黄故城在陈留县东北三十三里寰宇记唐初小黄县在陈留县西南四十里】雍邱故城【今杞县治春秋哀公九年宋皇瑗帅师取郑师于雍邱史记韩景侯元年伐郑取雍邱秦始皇五年防鷔攻魏定雍邱二世二年沛公与项羽畧地至雍邱与秦军战大破之汉书地理志陈留郡雍邱县故杞国也周武王封禹后东楼公先春秋时徙鲁东北魏王初四年徙封弟椬为雍邱王晋太兴】
　　【三年祖逖为豫州刺史镇雍邱水经注汲水自鸣雁亭南又东迳雍邱故城北元和】
　　【志雍邱本汉旧县亦古之雍国其城北临汴河元史地理志元初于故城北二里河水北岸筑新城置县继又修故城号南杞县县志张柔城在县北五里即元时所筑新城】外黄故城【在杞县东左传惠公季年败宋师于黄杜预注黄宋邑陈留外黄县东有黄城史记魏恵王三十年齐击魏魏太子申为上将军过外黄秦二世二年沛公与项羽略地至雍邱还攻外黄汉书地理志陈留郡外黄县都尉治张晏曰魏郡有内黄故加外臣瓒曰县有黄沟故氏之也晋属陈留国后魏废魏书地理志济阳县有外黄城隋复置外黄县属济阴郡唐初属杞州贞观六年复废元和志外黄故城在雍邱县东六十里又春秋昭公二十五年宋公佐卒于曲棘杜预注外黄城中有曲棘里】圉县故城【在杞县南春秋时郑地左传昭公五年韩宣子如楚送女反郑伯劳诸圉后属魏史记楚人以弋説襄王曰王朝张弓而射魏之大梁之南还射圉之东是也汉置圉县属淮阳国后汉属陈留郡晋属陈留国后废后魏景明元年复置后改曰圉城属阳夏郡北齐废隋开皇六年复置圉城县属梁郡唐初属杞州贞观元年废萧徳言括地志故圉城有南北二城在雍邱县界寰宇记在县南五十里金史地理志杞县有圉城镇县志今名南圉镇】尉氏故城【今尉氏县治汉置县应劭曰古狱官曰尉氏郑之别狱也臣瓒曰郑大夫尉氏之邑故遂以为邑通鉴隋义宁元年尉氏城主时徳睿应李密唐武徳二年德睿降于王世充以为尉州刺史三年徳睿以所部七州来降改尉州为南汴州元和志县北至汴州一百里本汉旧县武徳四年置洧川贞观元年废以县属汴州寰宇记秦始皇二年置县即南阮所居之所】洧川故城【在今洧川县南十里金史地理志开封府洧川县兴定二年以尉氏县之宋楼镇陞洧川县志明洪武二年县令俞廷芳以水患迁今治】鄢陵故城【在今鄢陵县西北春秋隠公元年郑伯克叚于鄢成公十六年晋侯及楚子郑伯战于鄢陵楚子郑师败绩史记韩宣恵王十四年秦伐败我鄢汉书功臣表鄢陵侯朱濞髙帝十二年封后汉书郡国志鄢陵春秋时曰鄢魏书地形志鄢陵县有鄢陵城括地志鄢陵故城在今鄢陵县西北十五里元和志鄢陵县西北至许州七十五里县志古鄢城在县西北甘罗保北又县南有朱濞城】中牟故珹【在今中牟县东水经注沫水迳中牟县故城薛瓒注汉书云中牟在春秋时郑之堰也及三卿分晋则在于魏之邦土元和志中牟县西至郑州七十里本汉旧县县理即古中牟故城寰宇记后周保定五年中牟移于今县西三十里圃田城隋开皇十七年于中牟旧城置郏城县十八年改圃田城曰圃田县大业二年废郏城县移圃田县于中牟城唐初复改中牟县志故城在今县东六里明天顺中移今治　按中牟有二史记正义云相州荡阴县西有牟山赵中牟邑在山侧此中牟乃郑地其名中牟始于汉非赵中牟也班志谓赵献侯自耿从此误】东昏故城【在兰阳县东北二十里本古户牖乡左传哀公十三年会于黄池呉人囚子服景伯以还及户牖归之史记陈平阳武户牖乡人索隠曰秦时户牖乡属阳武至汉以户牖为东昏县属陈留汉书地理志东昏县莽曰东明魏书地形志济阳县有东昏城括地志东昏故城在陈留县东北九十里寰宇记东明县在开封县东九十里即府界静戎镇之地寻为东明镇西南去陈留县八十里东昏故城在今县西北金史地理志曹州东明县初南京后避河患徙河北寃句故地后以故县为兰阳仪封有旧东明城明统志金析东明六乡为县取其首乡曰兰阳以为名县志县旧治东北五里明洪武九年迁今治】济阳故城【在仪封县北竹书纪年梁惠成王三十年城济阳史记苏代约燕王曰决白马之口魏无外黄济阳汉置县属陈留郡景帝中六年封梁孝王子明为济川王应劭曰今济阳县也又元帝永元三年立子康为济阳王后汉书南顿君初为济阳令以建平元年生光武于县舍晋属陈留国后魏咸和二年置徐州于此皇兴初州废孝昌中改属阳夏郡隋属济阴郡唐贞观初省入寃朐县括地志济阳故城在寃朐县西南三十五里旧志在今仪封县北五十里】仪封故城【在仪封县东北十七里金废东明县为通安堡元至大元年于此置县明洪武十二年圮于河河迁于西南通安乡之白楼村即今治也】管城故城【即今郑州治周初管叔封于此春秋时郑地左传宣公十二年楚子围郑晋师救郑楚子次于管以待之韩非子魏安厘王攻韩防管使缩髙守之汉书地理志中牟有管叔邑杜预左传注荥阳京县东北有管城水经注汴家沟水经管城西故管国也元和志管城县自汉至隋皆为中牟县地隋开皇十六年于此置管城县又分置管州唐贞观元年废管七年自武牢移郑州于今理明初又省】京县故城【在荥阳县东南左传隠公元年郑武姜为叔叚请京使居之谓之京城太叔史记汉二年楚与汉战荥阳南京索间应劭曰京县名属河南郡隋书地理志后齐省京县入荥阳括地志京县在荥阳县东南二十一里即郑之京邑】古大索城【今荥阳县治左传昭公五年晋韩宣子如楚送女郑子皮子太叔劳诸索氏杜预注成臯县东有大索亭水经注索水北迳小索亭西世语以为本索氏兄弟居此故号小索又北迳大栅城东晋荥阳民张卓董遇等遭荒流离坞聚保固名为大栅坞魏太平真君中颍州刺史崔白自虎牢移州治此开广旧城创制改筑太和十七年迁都洛邑省州置郡索水又北屈东迳大索城南晋地道记所谓京有大索小索亭汉书京索之间也括地志今荥阳县即大索城又有小索城在县北四里　按水经注分大栅大索为两城括地志元和志合为一城晋灼曰索音栅盖大栅即大索之讹不当分也】须水故城【在荥阳县东三十里唐武徳四年置须水县属管州贞观元年省入荥阳】荥阳故城【在荥泽县西南战国时韩邑史记韩桓恵王二十四年秦防我荥阳汉二年汉王兵大振荥阳破楚京索间后置县后汉时兼置都尉献帝起居注建安十八年省州并郡豫州得江南荥阳都尉魏志正始中傅嘏拜荥阳太守水经注索水迳荥阳县故城南其城跨倚冈原居山之阳魏正始三年诏□河南郡巩县自阙以东创建荥阳郡盖魏时已置郡晋因之也后魏太和十七年移郡治大栅城而此城废括地志荥阳故城在荥泽县西南十七里】荣泽故城【在今荥泽县北五里隋置明洪武八年为河水所圮迁今治】河隂故城【在荥泽县西元和志河阴县西南至府二百三十里本汉荥阳县地开元二十二年以地当汴河口分汜水荥阳武陟三县地于输场东置县以便漕运即侍中裴耀卿所立旧志元时徙治广武山北之大峪口明初又徙在荥泽县西十五里　本朝乾隆三十年省入荥泽】成臯故城【在汜水县西北本古东虢固后属郑为制邑亦曰北制左传隠公元年郑庄公曰制岩邑也虢叔死焉五年郑败燕师于北制是也又名虎牢穆天子传天子射猎于郑圃有虎在乎葭中天子将至七萃之士髙奔戎生捕虎而献之天子命之为柙畜之东虞是为虎牢左传庄公二十一年郑伯定王室王与之武公之略自虎牢以东襄公二年孟献子请城虎牢以逼郑遂城虎牢其后为成臯战国策三晋已破智氏将分其地叚规谓韩王曰分地必取成臯韩王曰成臯石溜之地无所用之叚规曰王用臣言则韩必取郑王曰善取成臯至韩之取郑果从成臯始史记秦庄襄王元年使防鷔伐韩韩献成臯汉三年汉王从荥阳走成臯晋书地理志成臯县有闗宋书州郡志武帝北平洛置司州刺史治虎牢水经注河水经成臯县北县治伾山上荥帯伾阜岸絶峻周髙四十许丈即虎牢也城西北隅又有小城周三里魏书地形志泰常中置北豫州治虎牢元和志开皇十八年改成臯为汜水县开元二十九年自武牢城移于今理西南至河南府一百八十里旧志虎牢城在县西二里明洪武二年改虎牢为古啫闗置巡司戍守成化十七年裁今县城即故闗城唐时所移也成臯故城在县西大伾山上元至大初以河患迁治于县东十里洪武六年复旧治以故县为旧城铺今名上街镇】阳翟故城【即今禹州治本禹始封邑周为郑栎邑春秋桓公十五年郑伯哭入于栎注郑别都也今河南阳翟县史记韩景侯九年郑围我阳翟其后为韩国都秦始皇十七年内史腾攻韩韩王尽纳其地以为颍川郡汉元年项羽使韩王成因故都都阳翟六年韩王信徙太原复为颍川郡地理志郡治阳翟县夏禹国韩景侯自郑徙此是也水经注颍水东迳阳翟故城北寰宇记县在许州西北九十里】康城故城【在禹州西北本夏少康故邑水经注颍水东厯康城南夏少康故邑也魏明帝封尚书衞臻为康郷侯邑于此后魏孝昌中置康城县属阳城郡隋仁寿四年废入阳城县唐武徳四年复置属嵩州贞观三年省梁载言十道志阳翟有少康城旧志在今县西北三十里】宻县故城【在今县东南春秋僖公六年公防伐郑围新城左传诸侯伐郑围新密郑所以不时城也注新城郑新密今荥阳密县郑以非时兴土功齐桓声其罪以告诸侯故书新城汉置县属河南郡地理志密县故国水经注密县故城春秋谓之新城汉置密县于此晋永嘉五年司空荀藩等建行台于密亦此城也寰宇记今县东南三十里有古密城即汉理所髙齐文宣移理于今县东四十里故密县城隋大业十二年又移于今理即古法桥堡城】郐城【在密县东北五十里接新郑县界周初封国诗有桧风国语史伯曰妘姓邬郐路偪阳平王时郑武公灭郐而并其地左传僖公三十三年郑公子瑕于郐城之下杜预注古郐国在荥阳密县东北诗正义郐即郑地元和志在郑州新□县东北三十二里】新郑故城【在新郑县北周宣王封其弟于郑幽王之乱桓公寄孥于虢郐平王东迁武公遂徙于此仍名曰郑左传隠公十一年郑庄公曰吾先君新邑于此昭公十七年梓慎曰郑祝融之墟也史记韩哀公二年灭郑徙都之秦置新郑县始皇二十一年新郑反汉志新郑诗郑国也晋省杜预左传注郑国在苑陵县西南永嘉之乱李矩自荥阳移屯新郑即故城也隋复置县括地志故城在洧水北今在水南三里】苑陵故城【在新郑县东北秦置县史记樊哙攻苑陵先登正义故城在郑州新郑县东北三十八里寰宇记新郑县苑陵故城汉县晋末省后魏于故城东北五里改置苑陵县城隋大业末复省　按苑陵城新郑及尉氏洧川三县志并载今以地度之新郑东北即洧川西北汉以来之苑陵本在于此唐武徳四年移置于尉氏界】蔡陂废县【在尉氏县西南隋书地理志开皇十六年置蔡陂县大业初省入鄢陵寰宇记蔡陂城在尉氏县西南三十里隋开皇十六年分长葛许昌鄢陵三县地置蔡陂县大业二年废】苑陵废县【在尉氏县南即古山氏城水经注徐水自阳邱亭东流迳山氏城竹书纪年梁恵王十六年秦公孙壮率师城上枳安陵山氏者也寰宇记废苑陵县城在尉氏县南四十八里古苑陵城今见新郑县唐武徳四年安抚使任瓌移苑陵于尉氏县界古山氏城置属洧州贞观元年废】康隂废县【在尉氏县东南唐书地理志武徳四年置洧州并置康阴县贞观元年省寰宇记废康隂城在尉氏县东南四十里安抚使任瓌于古亭城置以在康沟南因名】清池废县【在中牟县西本古清阳亭水经注清池水迳清阳亭南即故清人城也诗所谓清人在彭彭为髙克邑故杜预春秋释地云中牟县西清阳亭是也旧唐书地理志武徳四年置清池县属管州贞观元年废】故市废县【在郑州西北三十五里汉县属河南郡高帝六年封功臣阎泽赤为侯国后汉省又建安五年曹烧袁绍辎重于故市在今延津县界】黄台废县【在禹州东北东魏兴和元年分阳翟置黄台县属阳翟郡隋大业初废入颍川县唐武徳四年复置属许州贞观元年废寰宇记黄台在阳翟县东北四十里】曲梁废县【在密县东北魏书地形志广武郡曲梁孝昌中分密置隋志后魏置曲梁县后齐废　按今县东北有曲良保盖故县之地后人误梁为良】洧源废县【在密县西唐书地理志武徳三年分密县置零水洧源二县四年省】仓垣城【在祥符县西北晋永嘉三年诏将军王堪等讨石勒勒至黎阳防退保仓垣四年勒复围陈留太守王讃于仓垣五年苟晞以洛阳饥困请迁都仓垣后姚秦置兖州刺史义熙十二年刘裕伐秦克仓垣宋永初二年魏滑稽陷仓垣水经注汲水东迳仓垣城南即大梁县之仓垣亭也城临汳水陈留相毕邈治此魏书地形志浚仪县有仓垣城元和志长垣故城一名仓垣城在开封县北二十里】青城【有二一在府城南门外宋南郊祭天斋宫也号南青城一在北门外宋北郊祭地斋宫也号北青城东京梦华録青城旧止以青布幕为之宣政间悉用土石盖造】临济城【在陈留县西北五十里史记秦二世二年章邯围魏王咎于临济后汉书郡国志平邱有临济城】莘城【在陈留县东北左传僖公二十八年晋侯登有莘之墟以观师括地志古莘国在陈留县东五里故莘城是也元和志古莘城在县东北三十五里】斗城【在陈留县南水经注沙水东南迳斗城西左传襄公三十年子产殡伯有尸其臣之于是城也寰宇记在陈留县南三十五里县志今为斗桥集】老邱城【在陈留县北寰宇记在陈留县北四十五里春秋传定公十五年郑罕达败宋师于老邱】张良城【在陈留县东寰宇记在陈留县东六十里汉高祖为张良筑良之世孙徳为兖州刺史袭封陈留侯食小黄万户殇帝时葬于城西南三百步】髙阳城【在杞县西汉书沛公西过髙阳注文颍曰聚邑名属陈留围县臣瓒曰陈留传在雍邱西南后汉书初平元年封蔡邕为髙阳乡侯水经注睢水东迳髙阳故亭北俗谓之陈留北城寰宇记高阳城在雍邱县西二十九里颛顼高阳氏佐少昊有功受封此邑】空桑城【在陈留县南寰宇记高阳城在雍邱县西二十里帝王世纪伊尹生于空桑即此】祺城【在杞县西北寰宇记在雍邱县西北十八里按陈思王袭封雍邱王表云禹祠原在此城汉光武移在雍邱城内植请迁于旧馆祺者吉祥之名旧志亦名箕城在杞县西北三十里隋末王世充尝置县于此又有吴起城在县东北十里传是呉起屯兵处】肥阳城【在杞县东北寰宇记在雍邱县东北二十里城冡记禹治洪水在肥泽之阳因筑此城杞县志今有肥阳集】阳乐城【在杞县东北四十里水经注汳水北迳阳乐城南西征记城在汴北一里周五里雍邱县界】牛首城【在通许县西北左传桓公十四年宋人以诸侯伐郑取牛首水经注沙水东南迳牛首亭东俗谓之车牛城寰宇记城在陈留县西南十一里九域志咸平县有牛首城】石仓城【在通许县西水经注八里沟水南迳石仓城西寰宇记石仓城在陈留县西南七十里城冡记云郑庄公理开封东南筑此城积仓粟因名盛仓城盛与石音相近故讹为石仓县志有上仓城在今县西八里】裘氏城【在通许县东水经注沙水东南迳陈留县裘氏乡裘氏亭西寰宇记裘氏城在陈留县南六十里城冡记云秦时故县也金史地理志通许有裘亭】炼城【在通许县东南三十里相传高欢所筑】莬氏城【在尉氏县西北寰宇记在尉氏县西北四十里左传昭公五年郑伯劳屈生于莬氏】平陆城【在尉氏县东北三十五里汉书王子侯表平陆侯礼楚元王子孝景元年封水经注康沟东迳平陆县故城北即元王子国建武元年口户不满三千罢为尉氏县之陵树乡又有陵树亭建安中封尚书荀攸为陵树乡侯北有大泽名曰长乐廐】钟城【在尉氏县西北元和志在尉氏县西三十五里魏太尉钟繇故里寰宇记在县西北其城南三里有钟繇碑】鸡鸣城【在尉氏县西南水经注皇陂水北对鸡鸣城即长社县之浊城也寰宇记城在县西南三十里】向城【在洧川县西南左传襄公十一年诸侯伐郑防于北林师于向杜预注向地在颍川长社县东北水经注康沟水东北迳向冈西即郑之向乡也又曰雁陂东迳向城北城侧向冈县志古向城在县南大隧山北洧水浒俗讹为上城又名庄公城】蒋城【在洧川县北寰宇记在尉氏县西五十里其城以西半属新郑】安陵城【在鄢陵县西北史记齐宣王四十三年田庄子伐鲁葛及安陵战国时魏襄王封其弟为安陵君后汉书郡国志刘昭注李竒曰鄢陵六国时曰安陵史记正义在鄢陵县西北十五里　按安陵当即鄢陵城水经注分为二姑存备考】太邱城【在鄢陵县城外元和志在鄢陵县西南二十里陈寔尝为此县长金史地理志鄢陵有太邱县】陶城【在鄢陵县南水经注潩水西南流迳陶城西元和志故陶城在鄢陵县南五十里相传晋陶侃征杜所筑】焦城【在中牟县西南水经注役水流迳焦城东竹书纪年梁惠成王十六年秦公孙壮伐郑围焦城不克即此城也县志有焦城寺在县西南五十里尚取古城为名】官渡城【在中牟县东北北征记中牟台下临汴水是为官渡袁绍曹操垒尚存水经注曹公垒北有髙台谓之官渡台渡在中牟故世又谓中牟台建安三年绍进临官渡起土山地道以逼垒公亦起髙台以捍之即中牟台也今台北土山犹在山之东悉绍旧营遗台犹存】仪城【在兰阳县北寰宇记仪城在东明县西北二十里论语仪封人请见郑注仪盖卫邑也释地续仪邑城乃卫西南境距其国五百余里旧志今县北有仪封乡】韩陵城【在兰阳县东北五里县志元时徙县治此又县东南八里有流梁城旧亦为县治以渠所经而名】邲城【在郑州东春秋宣公十二年晋荀林父帅师及楚子战于邲元和志邲城在管城县东六里】祭城【在郑州东北左传成公四年晋伐郑取汜祭括地志故祭城在管城县东北十五里郑大夫祭仲邑也】武彊城【在郑州东北史记曹参击羽婴于昆阳追至叶还攻武彊薛瓒曰武彊在阳武括地志武彊城在管城县东北三十一里】衍氏城【在郑州北三十里战国防苏秦説魏襄王曰北有卷衍史记魏景湣王五年秦拔我衍秦始王九年杨端和攻衍氏正义衍魏邑在郑州】棐城【在郑州东南水经注华水东经棐城北即今林亭也春秋楚救郑遇于北林注荥阳中牟县西南有林亭在郑北今是亭南去新郑故城四十许里盖以南有林乡亭故杜预据是为北林】厘城【在荥阳县东春秋隠公十一年公防郑伯于时来左传作郲杜预注时来郲也荥阳县东有厘城郑地也水经注济水迳厘城东京相璠曰今荥阳县东四十里有故厘城】王宫城【在荥泽县西北左传僖公二十八年晋文公败楚师于城濮还至于衡雍作王宫于践土括地志故王宫在荥泽县西北十五里王宫城中今故城内东北隅有践土台】垂陇城【在荥泽县东北左传文公二年穆伯会诸侯及晋司空土谷盟于垂陇襄公二十七年郑伯享赵孟于垂陇水经注京相璠曰今荥阳东二十里有故陇城是也世谓之都尉城盖荥阳典农都尉治故变垂陇之名】宅阳城【在荥泽县东北水经注济渎际有故城世谓水城非也史记秦昭王四十二年魏冉攻魏走芒卯入北宅即故宅阳城也竹书纪年梁恵成王十三年王及郑厘侯盟于巫沙释宅阳之围晋出公六年齐郑伐卫荀瑶城宅阳俗言水城非矣括地志宅阳故城在荥泽县东南十七里】平桃城【在荥泽县东南汉书地理志东虢在荥阳后汉书郡国志荥阳有虢亭虢叔国水经注索水东迳虢亭南俗谓之平咷城或亦谓之号咷城非也盖号虢字相类字转失实也魏书髙祖纪太和十九年行幸滑台次于石济皇太子朝于平桃城】上棘城【在禹州西北左传襄公十八年楚师伐郑右师城上棘遂涉颍水经注颍水迳上棘西又屈迳其城南左传楚师伐郑城以涉颍者也】雍氏城【在禹州东北本郑邑又名雍梁左传襄公十八年楚蒍子冯公子格率鋭师侵雍梁注河南阳翟县东北有雍氏城又三十年郑伯有奔雍梁史记韩代谓韩咎曰公何不令楚王筑万室之都雍氏之旁括地志云故雍氏城在洛州阳翟县西二十五里故老云黄帝臣雍父作杵臼也】小韩城【在禹州西北晋书李矩屯新郑刘聪遣从弟畅屯于韩王故垒相去七里旧志小韩城在州西北十三里韩哀侯所筑今名韩城里　按韩王垒故迹久湮据晋书去旧新郑城七里以今地度之当即州境小韩城】林乡城【在新郑县东二十五里春秋宣公元年防晋师于棐林伐郑注棐林郑地荥阳苑陵县东南有林乡战国策信陵君曰从林乡以至于今秦七攻魏后汉书郡国志苑陵有棐林】华城【在新郑县东南亦名华阳亭古华国春秋时郑地战国属韩晋书嵇康尝逰洛西暮宿华阳亭忽有客诣之与康共谈音律因索琴弹之而为广陵散遂以授康水经注黄水东南流迳华城西史伯为郑桓公曰华君之土也韦昭曰华国名史记秦白起攻魏抜华阳走芒卯司马彪曰华阳亭名在密县嵇叔夜尝采药于山泽学琴于古人即此亭也】通许故镇【今通许县治宋置属陈留县九域志在开封府东南九十里旧志有故城址在今县北郭周十里明崇祯九年尝修治之】鸣鴈亭【在杞县北左传成公十六年卫侯伐郑至于鸣雁杜预注鸣雁在雍邱县西北水经注汳水东经鸣雁亭俗谓之白雁亭寰宇记在雍邱县北四十里】少曲亭【在尉氏县东水经注康沟又东经少曲亭陈留风俗传曰尉氏县有少曲亭俗谓之为小城也】髙氏亭【在禹州西南左传成公十七年卫北宫括救晋侵郑于髙氏杜预注髙氏在阳翟县西南后汉志阳翟有髙氏亭】侯亭【在新郑县东北左传襄公十一年六月诸侯防于北林师于向右还次于围郑注荥阳苑陵县西侯亭　按杜预注泽地阙而后人以侯亭实之疑属牵合又按水经注云役水出苑陵县西隟侯亭东世谓此亭为郤城盖隟郤声相近耳侯与隟侯字画相似地理亦合疑即一亭】阳邱亭【与陵邱亭凡阳亭俱在新郑县东北水经注役水迳阳邱亭西又龙渊泉水流迳陵邱亭西又东南迳凡阳亭】河隂仓【在荥泽县西废河阴县西元和志开元二十二年裴耀卿为相兼转运都使分置河阴县及河阴仓于河清县置柏崖仓三门东置集津仓三门西置盐仓三门北凿山十八里陆行以避湍险自江淮来者悉纳河阴仓自河阴水调浮漕送含嘉仓又取晓习河水者递送太原仓所谓北运也自太原仓浮渭以入闗中】石门【在荥泽县西北水经注荥渎受河水有石门谓之为荥口石门地形殊卑盖故荥波所道自此始也又汉灵帝建宁四年于敖城西北垒石为门以遏渠口谓之石门故世亦谓之石门水门广十余丈西去河三里水北有石门亭刘昭曰石门在荥阳水北一里】轩辕邱【在新郑县西北故城史记黄帝居轩辕之邱后汉书郡国志河南尹新郑黄帝之所都通典新郑祝融之墟黄帝都于有熊亦在此也】曲遇聚【在中牟县东史记曹参世家西击秦将杨熊于曲遇注徐广曰在中牟后汉书郡国志中牟有曲遇聚】万人聚【旧志在杞县西十五里王莽将王邑破翟义于此髙二丈余俗呼为烽火台　按此即水经注鲁沟所经万人散也当在县南围镇】阳闗聚【在禹州西北后汉书王莽遣王邑将兵百万到颍川光武将数千兵邀之于阳闗注聚名也在今洛州阳翟县西北水经注颍水东南流迳阳闗聚聚夹水相对俗谓之东西二土城】宋明堂【在府城内宋政和七年建】汴故宫【在府城内正北五代梁建都以军治为宫晋为大寜宫宋时谓之大内金因旧址少更之明初建周王府宋史地理志建隆三年广皇城东北隅命有司画洛阳宫殿按图修之宫城周回五里南三门东西两门北一门正殿曰大废正衙殿曰文徳大庆殿北有紫宸殿视朝之前殿也西有垂拱殿常日视朝之所也次西有皇仪殿又次西有集英殿宴殿也殿后有需云殿东有升平楼宫中观宴之所也宫后有崇政殿阅事之所也殿后有景福殿西有殿北向曰延和便坐殿也凡殿门皆随殿名宫中又有延庆安福观文清景庆云玉京等殿夀宁堂延春阁福宁殿其东真君殿曰积庆前建感真阁又有龙图阁下有资政崇和宣徳述古四殿天章阁下有羣玉蕊珠二殿后有宝文阁阁东西有嘉徳延康二殿苑内有崇圣殿太清楼其西又有宣圣化成金华西凉清心等殿翔鸾仪鳯二阁华景翠芳瑶津三亭延福宫有穆清殿延庆殿北有柔仪殿崇徽殿北有钦明殿延福宫北有广圣宫内有太清玉清冲和集福防祥五殿建流杯殿于后苑又有慈徳殿观稼殿延羲阁迩英殿隆儒殿慈夀殿庆夀殿保慈宫玉华殿基春殿睿思殿承极殿崇庆隆祐二宫睿成宫宣和殿圣瑞宫显谟阁玉虚殿玉华阁亲蚕宫燕宁殿延福宫保和殿玉清神霄宫上清宝箓宫金史地理志南京正殿曰大庆殿东庑曰嘉福楼西庑曰嘉瑞楼大庆后曰徳仪殿内有隆徳殿隆徳之次曰仁安殿仁安之次曰纯和殿正寝也西曰雪香亭亭北则后妃位也有楼楼西曰琼香亭亭西曰凉位有楼楼北少西曰玉清殿纯和之次曰福宁殿殿后曰苑门内曰仁智殿有二太湖石左曰敷锡神运万嵗峯右曰玉京独秀太平岩苑门东曰仙韶院院北曰涌翠峯东连长生殿又东曰涌金殿又东曰蓬莱殿长生西曰浮玉殿又西曰瀛洲殿长生殿南曰阅武殿又南曰安泰门东则夀圣宫北曰徽音院又北曰燕夀殿徽音夀圣东曰太后苑苑殿曰庆春明统志洪武十一年即其故址建周王府】汉武帝行宫【寰宇记在陈留县罗城内汉元狩元年建今废为仓】逍遥宫【寰宇记在陈留县南六里隋大业二年建今废】艮岳【在府城内东北隅宋徽宗所筑王禹偁东都事略政和初作夀山艮岳于禁城之东陬髙十余仞有飞来峯梅岭杏岫黄杨巘丁香嶂椒崖龙板坡循夀山而西曰斑竹麓瀑布屏从艮岳之麓曰朝真磴海棠川神运峯其他轩榭庭径各有巨石布列并与赐名宋史地理志政和七年始作万嵗山山周十余里宣和四年徽宗自为记以在国之艮故名艮岳六年又改名夀峯岳之正门曰阳华故亦号阳华宫自政和迄靖康积累十余年四方怪石竒石悉聚于斯楼台亭馆不可数计及金兵围城日久钦宗命拆屋为薪凿石为礮云】宜春苑【在府城东门外宋史太祖纪建隆元年幸宜春苑玉海玉津琼林瑞圣宜春宋时为四苑园】琼林苑【在府城西门外宋干徳二年置遇放榜设闻喜宴于此东京梦华録琼林苑与金明池相对三月一日开金明池琼林苑池周回九里直径七里有临水殿车驾临幸观争标赐宴于此】玉津园【在府城南门外夹道为两圉引闵河别流贯之周显徳中置宋诸帝尝幸于此东京梦华録都人出城探春南则玉津园】芳林园【在府城内东北宋太祖潜邸时园也即位后号曰潜龙后改奉真天圣七年又改名芳林】撷芳园【在府城内西北隅宋史地理志景龙江北有龙徳宫其地嵗时次第展拓后尽都城一隅名曰撷芳园河南通志本宋徽潜邸即位广之】瑞圣园【在府城东北初为北园宋太平兴国二年诏名含芳园大中祥符三年改名】梁园【在府城东南一名梁苑亦名园汉梁孝王游赏之所唐李白有梁园吟】信陵亭【在府城东南隅相传为魏公子无忌胜游之地旧有亭今废】颍亭【在禹州西唐大中四年阳翟令陈寛建宋范镇重修有颍溪玉亭记】大梁亭【在府城大梁门外西偏唐韦应物有诗】流杯亭【在府城内西北隅唐李商隠有诗】新亭【在府城内唐刺史令狐楚建刘禹锡有记】吹台【在祥符县东南六里水经注沙水南流迳梁王吹台东陈留风俗传曰县有苍颉师旷城上有列仙之吹台北有牧泽中出兰蒲方十五里俗谓之蒲闗泽梁王増筑以为吹台今层楼孤立于牧泽之右晋世乞活慿居削堕故基遂成二层世谓之乞活台又谓之婆台城册府元龟梁开平中以髙明门外繁台为讲武台九域志本梁孝王吹台其后有繁姓居其侧里人乃以姓呼之　本朝乾隆十五年圣驾巡幸河南】
　　【御制诗勒石其上】灵台【在祥符县南三十里梁恵王所筑一名梁恵王台】岳台【在祥符县西九里图经昔魏王遥事霍山神筑此台祷于其上因以为名唐书律歴志测景在浚仪岳台宋史太祖纪建隆三年幸岳台命诸军习骑射】迎秋台【在祥符县西后唐庄宗时筑宋时都人九日于此登髙】讲武台【在祥符县西杨村宋太宗所筑】宴台【在祥符县东北十里宋时春耕耤田宴百官于此】奉天台【在布政司治后明洪武初幸汴时祭天之所又有封台在南门外亦幸汴时筑】尉缭子台【在尉氏县治东北相传尉缭子所筑】阮籍台【寰宇记在尉氏县东南二十步阮籍每擕酒登此】项羽台【在荥阳县东五十里俗呼霸王台京水流经其下】许由台【在禹州东寰宇记许由台在阳翟东十五里又巢父台在县治东十六里即巢父饮牛处旧志二台在州东颍水上相去一里】钧台【在禹州南即夏台也左传昭公四年楚椒举曰夏启有钧台之享注河南阳翟县南有钧台陂史记夏本纪桀召汤而囚之夏台索隠夏曰钩台皇甫谧云地在阳翟是也水经注大陵西连山亦曰启筮亭启享神于大陵之上即钧台也元和志在阳翟县南十五里】黄台【在禹州东北亦曰黄台冈为汉颍川太守黄霸筑魏书地形志阳翟郡黄台有黄台冈水经注赤涧水迳黄台冈下又歴东冈东南流注于洧寰宇记在阳翟县东北四里】卧龙台【在密县西世传黄帝与广成子问道处】望母台【在新郑县南洧水之南水经注洧水南有郑庄公望母台】继圣堂【在府治东宋真宗尹开封太宗命创射堂习射大中祥符三年真宗临幸射堂诏名其堂继照景祐元年改名】资善堂【在府城内宋仁宗肄业所大中祥符八年建】三槐堂【在府城东门外宋兵部侍郎王祐手植三槐于庭曰吾子孙必有为三公者其后子旦果为相子孙因建三槐堂苏轼有铭】拱奎堂【在府治内宋钱藻尹开封时建】清虚堂【在府治东南隅宋王巩建苏轼有记】志古堂【在新郑县治内宋刘伯夀建尹洙有记】望京楼【在府城西门明统志楼旧无名唐令狐绹登楼诗有因上此楼望京国之句遂即名楼为望京楼】丰乐楼【在府城内旧名樊楼宋徽宗时重建改名刘子翚诗有忆得承平多乐事夜深灯火上樊楼之句】莲花楼【在府城西门外宋时士大夫饯饮于此】遇仙楼【在府城南熏门内通志金时有狂僧李菩萨者尝就杨广道赵君瑞两家宿一日大寒杨与之酒若媿无以报者晨起持酒盌出闻其噀酒声入曰花开矣已而牡丹果开两花时正大四年十月也人异其事因以名楼赵秉文作满芳芳词记之】潘楼【在通许县南十里宋潘美别墅东京梦华録七月七夕潘楼街车马盈市】夕阳楼【在荥阳县城内唐时建李商隠有诗】凤风楼【在禹州城西南寰宇记在阳翟县西南一里汉黄霸守颍川鳯凰集嘉禾生乃起楼郡中基址犹存】博文楼【在禹州治西南明徽王所建】蔡邕宅【在尉氏县南三十五里】信陵馆【省志在府城信陵君延士处元雷琯有闲过信陵馆有壊信陵君之句】古战塲【在荥泽县广武山下即楚汉战处】文侯乡【在阳武县西北二十五里汉丞相张苍故里】东里【在新郑县故城内郑子产所居论语何宴集解子产居东里因以为号疏东里郑城中里名　按今州东北有东里村又有郑子产里并近新郑界】南里【在新郑县故城南左传晋悼公四年荀瑶帅师围郑郑驷宏乃先保南里以待之注南里在城外】石牛庄【在禹州西南十五里宋崔鶠所居鶠有闲居石牛庄诗】繋马树【明统志在荥阳县东七里本一古槐形甚竒怪世传汉髙祖为王时系马于此】
　　闗隘临蔡闗【在祥符县东南金史地理志开封县有古通津临蔡闗通志临蔡闗在府东南三十里以临蔡河而名今土人呼其地曰闗头又通津闗在府东北四十里埽头集临五丈河皆周显徳中置】旋门闗【在泛水县西南十里班昭东征赋望河洛之交流看成臯之旋门欧阳忞舆地广记后汉中平初置八闗都尉旋门其一也县志旋门开今崤闗之南峡口也自旋门而东至板城渚皆成臯闗之道】黄马闗【在汜水县西十五里水经注河水迳黄马坂北谓之黄马闗孙登之去杨骏作书与洛中故人处也】朱仙镇【在祥符县西南四十五里宋绍兴十年岳飞大败金兵于郾城进军朱仙镇今为水陆舟车防集之所置巡司又城南五里有朱仙顿又南五里为棘店顿宋时尝猎于此】陈桥镇【在祥符县东北四十里亦名陈桥驿宋太祖为军士拥立于此九域志祥符县有陈桥郭桥八角张二等镇】八角镇【在祥符县西南三十里唐光启三年秦宗权败朱全忠于此今曰八角店又郭桥集在县西北五十里即郭桥镇】卢馆镇【在尉氏县北十里九域志尉氏县有卢馆镇】朱曲镇【九域志尉氏有朱家曲镇旧志在县东十五里洧水于此回曲而东因名】马栏镇【在鄢陵县南十里九域志鄢陵县有马栏桥县志宋都汴时畿内四镇募兵戍守马栏镇其一也】白沙镇【在中牟县西三十里九域志县有白沙圃田万胜三镇胡三省通鉴注万胜在中牟县东距大梁不过数十里又禹州西北四十里亦有白沙镇】须水镇【在荥阳县东四十里即古县也有须水桥为邑民走集处明崇祯十年冦起筑城守御】贾峪镇【在荥阳县东南贾峪山侧九域志荥阳有贾峪永清须水三镇】龙门镇【在荥阳县西南方山中接汜水县境俗名王僧店山畔有石佛泉滙为池涝则成河旱亦不涸】髙村镇【在荥泽县境河阴废县西南十里】大騩镇【在密县东南大騩山下相传即故县治金史地理志郑州密镇大騩鏁水】宣武卫【在祥符县西北明洪武六年置今裁】杏花营【在祥符县西二十里金贞祐元年元兵袭汴至杏花营元至正十九年察罕讨刘福通于汴京屯杏花营明成化十四年河决于此】歇马营【在尉氏县北二十五里金哀宗尝驻跸】周太祖营【在封邱县西北一里相传汉干祐末周太祖自邺趋汴屯兵于此】岳塞【在尉氏县南二十里又有南北二营皆岳飞屯兵处】赵皮寨【在兰阳县北十六里一名张禄口明嘉靖中河尝决于此】秦王寨【在荥泽县西街头堡唐太宗与窦建徳相距屯兵处】摩天砦【在汜水县西北大伾山上明崇祯十六年县迁治于此】袁绍垒【在汜水县西睡虎山上汉末袁绍起兵讨董卓与卓将吕布争成臯置垒于此】天鹏寨【在禹州城西六十三里】靳砦【在密县东南四十里县志明工部尚书靳于中筑砦于此今为靳店集又县西北四十里有兴谷砦县南十八里有超化砦俱昔人避兵处】苏村【在祥符县东南十里宋建中靖国元年修苏村西堤元延祐七年河决苏村即此】黄李集【在陈留县东接祥符县界有祥陈巡司】铜瓦厢集【在兰阳县西北二十五里初名铜牙城元尝置县明正徳六年设管河主簿公署寻废】王禄店【在荥泽县东北二十里今设守备营驻防】栢垜【在县东北二十七里又东二里为东陌垜即伯牛也左传成公三年诸侯次于伯牛杜预注郑地】黄榆店【在禹州城南金史伊拉布哈传军至黄榆店望钧州二十五里　伊拉布哈旧作移刺蒲阿今改】眉山店【在密县东金史武善传天兴元年善至密县接军眉山店　按眉当作梅以近梅山而名武善旧作武仙今改】大梁驿【在祥符县治东南旧有懐逺驿周显徳五年置宋景徳三年更置于汴河北又上源驿唐中和四年李克用破黄巢还至汴朱全忠馆之乗夜掩袭克用处也】莘城驿【在陈留县治南】雍邱驿【在杞县治东北】尉氏驿【在县治东】洧川驿【在县治西】圃田驿【在中牟县治东】管城驿【在郑州治东北】索亭驿【在荥阳县治西】广武驿【在荥泽县本原武县之安城驿也明正统末移置于此改名】清颍驿【在禹州治东】永新驿【在新郑县治西】郭店驿【在新郑县北四十里金史地理志钧州新郑镇一郭店】
　　津梁天汉桥【在府治东南唐建州桥宋改名其西有金梁桥皆跨汴水上宋孟元老梦华録汴河桥十三蔡河桥十一五文河桥五金水河桥三今多废】板桥【在府城北七里唐大歴十一年马燧讨平汴州叛将李灵曜引军西屯板桥】云骥桥【在府城东南丽景门外元汤鼎有诗】羊羔桥【在通许县东北八里旧跨黄河】双洎桥【在洧川县南门外又十里有左家桥并跨双洎河】惠民桥【在鄢陵县北二十里跨双洎河】蓼泽陂桥【在中牟县西三十里又有东五里桥石桥并明知县陈防学建】龙木桥【在兰阳县北二十里】迎春桥【在郑州东门外又和义桥在州西门外】济桥【在荥阳县东门外旧志唐贞观中尉迟敬徳监造制度雄伟明宏治间废】须水桥【在荥阳县东四十里】京水桥【在荥阳县东五十里】通济桥【在荥泽县东】天桥【在荥泽县广武山水峪之南壁立数仞仅容一人往来髙村者道必出此险若登天】虹桥【在泛水县西北一里】清颍桥【在禹州城北门外】浮山双桥【在密县治东旧有桥嵗久圯　本朝顺治八年重建】溱洧桥【在密县南二十里】南闗桥【在新郑县南门外】白墓子冈渡【在府城东南十五里又十五里为赤仓渡】清河口渡【在府城南十里又二十里为八角渡】时和驿渡【在府城北十里又十五里为栁园渡其西有翟家口渡】张家湾渡【在府城西北十五里又黒冈渡在府西北三十里于店家渡刘兽医口渡俱在西北三十五里】王家楼渡【在府城东北三十里又三十五里有灌台渡】杨桥渡【在中年县北四十里】孙家渡【在荥泽县东南五十里明正统十三年河决于此】孙卢渡【在汜水县东宋建炎二年岳飞驻军于此】
　　堤堰临河堤【府境黄河南北两岸皆有堤南岸自荥泽下至郑州中牟祥符陈留兰阳仪封接归徳府考城县界长二百七卜里北岸自阳武上接原武县界下至祥符县界长三十四里祥符上接封邱下至陈留长五十里陈留上接祥符下至兰阳县界长一百十丈兰阳上接陈留下至直隶长垣县界长四十一里仪封上接长垣下至山东曹县界长三千九百余丈其间有大堤老堤新堤月堤帮堤　本朝以来或创或因歴年修筑详见黄河注中】蓼隄【元和志在开封县东北六里梁孝王都大梁以其地卑湿东徙睢汤乃筑此堤至宋州凡三百里】金堤【水经注汉明帝永平十二年筑堤修堨起自荥阳东至千乗海口千有余里顺帝阳嘉中又自汴口以东縁河积石为堰通古淮口咸曰金堤】隋堤【一名汴堤隋大业元年筑西通济水南逹淮泗几千余里绕堤植栁明正统景泰间重筑镇以铁犀亦名三里堤以去府城三里也】乐利堤【在府城西水门外又有髙门堤在旧固子门外西北连乐利堤】金村堤【在府城西北十里又十八里堤以去城十八里而名西北接封邱县界】埽头堤【在府城东北四十里元至正十一年筑东接陈留县境西接陈桥又有接冈堤接脾沙冈故名其南为横堤大堤又汴防堤在旧汴河北岸金水堤在府旧裹城外】双泊堤【在洧川县西北堤并双洎河至鄢陵县界长四十余里明正统四年筑又有故堤在鄢陵县北水经注桐邱城南即长堤洧水之北防也】邵公隄【在兰阳县南三里邑人侍郎邵旻建议修筑以障防巴河】梁公堰【在荥泽县境河阴县西即汴口堰也隋开皇七年使梁睿増筑汉古堰遏河入汴自是更名梁公堰唐开元二年河南尹李杰奏河汴间有梁公埭嵗久埭破南方漕不通请自故渠修之十四年洛阳人刘宗器请塞旧汴河于下流开梁公堰置斗门通淮汴广徳二年刘宴为转运租庸使亲厯河阴巩洛騐视梁公堰及李杰新堤尽得其利病于是转输无壅元和志汴口堰在河阴县西二十里】
　　陵墓五代汉隐帝陵【在禹州城西五十里五代史汉本纪注周广顺元年之许州阳翟县号隠陵】后周太祖嵩陵【在新郑县北寰宇记在新郑县自然山下马端临文献通考先时帝戒晋王刻石陵前云周天子平生好俭约遗令纸衣瓦棺】世宗庆陵【在新郑县北寰宇记管城县周世宗庆陵在邑界　按此地今在新郑县境内县志陵载祀典春秋致祭恭帝顺陵即其侧】古仓颉墓【寰宇记在开封县东北二十里禅通记仓颉居阳武而利乡通志一名造字台世传仓颉造字之所　按山东夀光县亦有古仓颉墓齐乗曰水经注所谓孔子问经石室者也谨并存之】周子产墓【在新郑县西南陉山上晋书杜预传预遗令曰吾往过密县之邢山山上有冢问耕父云是子产之冢其造居山之顶四望周达连山体南北之正而邪东北向新郑城意不望夲也其隧道唯塞其后而空其前不填之示藏无珍宝不取于重深也山多美石而不用必集洧水自然之石以为藏贵不劳功巧而此石不入世用也君子尚其有情小人无利可动歴千载无毁俭之至也水经注陉山上有郑祭仲冢冢西有子产墓累石为方坟坟东有庙并东北向郑城】澹防子羽墓【水经注沙水经瀯台子羽冢东陈留风俗传曰裘氏乡有澹台子羽冢又有子羽祠京相璠曰泰山南武城有子羽未知孰是寰宇记子羽墓在陈留县南六十里通志在通许县城东三里冈子羽郑行人】段干木墓【在祥符县西北二十里】信陵君墓【史记信陵君传髙祖过大梁为公子置守冢五家四时奉祀魏书地形志浚仪有信陵君冢寰宇记在开封县南十二里】侯嬴墓【寰宇记在浚仪县南十二里】朱亥墓【在祥符县西南朱仙镇俗呼屠儿墓】范睢墓【寰宇记在雍邱县北六十八里】聂政墓【在禹州城西闗外相传聂政死于韩土人为负土成冢又有姊嫈墓在政墓后】汉昭灵夫人【在陈留县北后汉书章帝纪章和元年遣使者祠昭灵后于小黄园汉旧仪昭灵后髙祖母起兵时死小黄后为作园庙于小黄栅魏书地形志小黄有昭灵后冢】纪信墓【在荥泽县西南魏书地形志荥阳有纪信冢水经注信冢在城西北三里宋史真宗纪景徳四年幸西京经汉将军纪信冢赠位太尉】周苛墓【在荥泽县西南纪信墓之东魏书地形志荥阳有周苛冢】李左车墓【在通许县西二十里宋追封陪昌公傍有陪昌庙元明时黄河决入县境独祠冢无恙　按山东乐安县亦有汉左车墓】张耳墓【在祥符县东北魏书地形志浚仪有张耳冢通志彰徳府亦有墓】樊哙墓【在荥阳县东魏书地形志京县有樊哙冡】郦食其墓【寰宇记在雍邱县西南二十五里陈思王集植猎于髙阳之下过食其墓以斗水束藻荐于座讃曰野无巵酒维兹行潦食无嘉肴宴用苹藻旧志在今杞县西二十五里髙阳冈】郦商墓【寰宇记在雍邱县西南二十八里】张苍墓【在阳武县东北四里】韦贤墓【在尉氏县东北五十里】岑彭墓【在尉氏县东二十里】虞延墓【寰宇记在东明县西北二十里】鲁恭墓【在中牟县西北二十里鲁村有祠按寰宇记在县治内明统志在县北门外皆指县旧治也】蔡邕墓【在杞县南五十里蔡邱魏书地形志小黄有蔡邕冢又明统志在府东北四十五里】边韶墓【在杞县东三里】黄香墓【在禹州城东北孝山上】张德墓【在密县西北城冢记在绥溪侧水经注绥溪东南流迳汉宏农太守张伯雅墓茔四周垒石为垣隅阿相降列于绥水之阴庚门表二石阙夹对石兽于阙下冡前有石庙列植三碑碑曰徳字伯雅河内密人也旧引绥水南入茔城而为池沼沼在丑地皆蟾蠩吐水石隍承溜池之南又建石楼石庙】三国魏陈羣墓【寰宇记在陈留县北二十八里有碑篆文】晋阮籍墓【在尉氏县东南三十里有碑通志河南府新安县亦有墓】毕卓墓【在府治北又陈州府沈邱县西南亦有墓】唐刘文静墓【在尉氏县东南十五里石兽断碑犹存】任瓌墓【在尉氏县西大陂之浒】张公瑾墓【在尉氏县西沈家村】郑善果墓【在荥泽县西广武山之原】裴度墓【在郑州南三十里旧志仆射陂南二十五里为裴晋公墓墓东三百五十步有庙州人譌以公为陂公墓几湮没元至正中州同知蒲理翰访求得之】孔戣墓【在荥泽县西广武原戣弟纬亦葬此】刘禹锡墓【在荥阳县东檀山原】郑絪墓【在汜水县东二十里】五代梁王彦章墓【在密县东南　按欧阳修彦章画像记云葬郑州之管城今郑州志不载而见密县志盖两地分界今昔不同也欧阳记本之彦章家传甚确而山东汶上县西复有其墓盖当日中都之人瘗其衣冠者】周李谷墓【在府东门外】宋曹彬墓【在泛水县南八里曹家陂下髙三丈许俗讹为鳯凰台明隆庆间猎者探狐穴得石刻一方乃知为彬冢也】潘美墓【在陈留县北四十里】王旦墓【在祥符县东】王德用墓【在荥阳县南石棚之东有碑】陈省华墓【在新郑县北三十里省华与子尧叟尧佐尧咨孙希古学古曽孙知节元孙珣皆葬此】杨亿墓【在禹州城北具茨山下】王曽墓【在新郑县东北三十里宋至和二年赐葬并建祠名曰旌贤】鲁宗道墓【在新郑县西北二十五里子有方祔】晏殊墓【在禹州东南二十里】蔡齐墓【在禹州西五十里】章得象墓【在禹州西南三峯山之原】宋庠墓【在禹州西南三峯山之原】吴育墓【在新郑县西欧阳修撰墓志】孙甫墓【在禹州西坞头村北欧阳修撰墓志】曽公亮墓【在新郑县东三十里】欧阳修墓【在新郑县西二十五里苏辙撰碑】田画墓【在禹州西南三峯山】吕公着墓【在新郑县北三十五里】鲜于侁墓【在禹州南三十里】元马光祖墓【在禹州南闗外十里】明周宪王墓【在祥符县西南朱仙镇】周简王墓【在荥阳县东南四十五里悼王墓亦在焉又靖王墓在县东北懿王恵王庄王墓皆在县东】周定王墓【在禹州北五十里明山又周恭王墓在禹州北三十里】刘纲墓【在禹州西六十里】马文升墓【在禹州北具茨山下】张玉墓【在祥符县西南四十里鳯城冈】王彰墓【在郑州西南二里】王廷相墓【在仪封县东二里】张孟男墓【在中牟县东五里蓼邱】梁防墓【在鄢陵县东南孝子冈策以孝称明大学士沈鲤志其墓】刘理顺墓【在杞县北十里许】四安冡【在郑州东南】
　　祠庙大禹庙【在祥符县东南吹台上康熙三十三年】
　　【圣祖御书功存河洛庙额又禹州西南有禹王庙唐天宝元年建　本朝康熙元年重修】汤王庙【在禹州北门内明嘉靖十年建　本朝康熙元年重修】殷高宗庙【在鄢陵县南二十里】昭武庙【在汜水县西伏蛟山上唐书地理志汜水牛口渚西一里防龟山有昭武庙会昌五年置春明退朝録汜水县有武牢闗城城内有山数峯一峯上有唐昭武庙县志昭武庙祀周穆王恵王襄王汉髙祖昭烈唐髙祖太宗其配享者晋文公焯公等诸侯知武子孟献子等诸大夫共一百二十人皆有事于武牢者宋太祖尝谒此庙祀以太牢元时额森特穆尔据虎牢毁之今遗址犹存　额森特穆尔旧作也先帖木儿今改】汉高祖庙【在荥泽县西广武山上又禹州西南五十里有汉髙祖庙】神后山神庙【在禹州西神后山前明永乐二年建】如堂庙【在密县东北二十里亦山神庙也尔雅山如堂者曰密名胜志山如堂者大騩足以当之】开旸
　　庙【在密县西北开旸山下邑人祈晴多应】白龙王庙【在密县南柏崖山金大定元年建明永乐间敕修】伯益庙【在密县东四十里一名百虫将军庙水经注密有百虫将军显灵碑碑云将军姓伊氏讳益字隤敳帝髙阳之第二子伯益者也晋元康五年顺人呉义等建立堂庙县志百虫将军庙最古嵗祭县令必躬亲之】元圣庙【在陈留县治后祀伊尹又旧有祠在杞县西二十里空桑城宋大中祥符七年真宗幸伊尹庙立石御制碑铭并书】颍考叔祠【在洧川县南大隧山上】晋文公庙【有二一在泛水县南五里一在河阴县西十五里】三贤祠【在新郑县东北祀郑子产唐裴度宋王曽三贤冢相近宋韩琦有赞】子产祠【在新郑县治西北晋书李矩传刘聪遣从弟畅讨矩矩未暇为备令郭诵祷郑子产祠使巫扬言东里有教当相助将士皆踊跃争进魏书地形志广武郡苑陵有子产祠即此又郑州东有郑大夫庙亦祀子产】遗爱祠【在禹州东北隅祀郑子产汉黄霸后汉卓茂】冉子庙【在杞县东北伯牛冈上祀冉伯牛通志庙近伯牛墓】列子庙【在中牟县西郑州界圃田乡祠列御冦】信陵君庙【在祥符县治北】卢医庙【在泛水县东上街镇南载祀典】纪将军庙【在荥泽县西南故荥阳城西祀汉纪信明正统三年敕重建追封荥阳侯諡忠烈命有司致祭】樊将军庙【在荥阳县东南三十里祀汉樊哙】黄丞相祠【在禹州东北黄台上祀黄霸唐建中初县令黄甫曽改建于州西闗外】卓太傅祠【有二一在密县治东北一在县东南大騩镇东魏书地形志密有卓茂冢祠】栾巴祠【在新郑县北三十里】鲁公庙【在中牟县三异坊祀汉鲁恭水经注清水东经中牟宰鲁恭祠南宋史真宗纪景徳四年幸西京经汉司徒鲁恭庙赠恭太师】董宣庙【在杞县西南围城内明宏治九年建】张公祠【在阳武县治南祀后汉县今张玘】陈太邱祠【在鄢陵县西八里漆井村祀汉陈寔有汉蔡邕碑记】陆云祠【在祥符县治东北三里】祖逖庙【在杞县北】李卫公庙【在祥符县南六十里祀唐李靖】三贤祠【在祥符县东南吹台上祀唐髙适李白杜甫明毛伯温有记】双庙【在中牟县万胜镇祀唐张巡许逺】裴晋公庙【在郑州南】十贤祠【在新郑县北门外祀唐裴度宋王曽吕防正曽公亮陈肖华陈尧佐呉育欧阳修郑居中吕公着】索长官祠【在密县治西北隅又有墓在西南二里许古碑遗像犹存梁佐庙记长官未知何许人据图经所述密有恶兽为患长官选胆勇者一人执牒而往兽衔牒至讼庭踞地而伏长官呵叱出境自是无患府志长官五代时人】包公祠【在祥符县治西明成化中建祀宋开封尹包拯】李公祠【在祥符县治北祀宋李纲】宗公祠【在祥符县治西北祀宋宗泽】岳忠武祠【在祥符县西南朱仙镇明成化二十一年建何孟春有记】十贤祀【在祥符县东南大梁书院内明万厯十一年建祀宋周二程邵张五子司马光朱子吕祖谦张栻元许衡】名贤祀【在祥符县治西明嘉靖三十九年建祀宋开封尹钱若水冦准毕士安陈恕吕夷简杜衍范仲淹吕余庆王岩叟张方平陈尧佐蔡襄冯京欧阳修明开封知府王博万信韩英孙珍】砦仙庙【在禹州东门外一里许祀金砦亘　本朝顺治十六年重修】许鲁斋祠【在新郑县文庙东南元大徳七年建祀许衡后废明宣徳间重建薛瑄有记】中山王庙【在祥符县南吹台西祀明中山武寜王徐达以常遇春李善长沐英刘基冯胜汤和胡大海邓愈李文忠配享】褒忠祠【在祥符县南祀明鐡边升王良季坚杨本皆建文时死难者】庇民祠【在祥符县治西祀明少保于谦即谦巡抚河南时旧廨也成化中建李梦阳有记】薛文清祠【在鄢陵县治东祀明薛瑄瑄少随父任鄢陵教谕由河南发觧为世儒宗嘉靖中邑人给事中陈棐上疏请建祠鄢陵诏从之】名抚祠【在祥符县南明万厯四年建祀明巡抚王佐李奎王暹王恕原杰秦纮徐恪韩文陶琰邓庠邓天璋何天衢徐赞魏有本雒昻章焕凡十六人焉】许忠节祠【在祥符县南祀明副使许逵】忠贤祠【在祥符县东北陈桥镇祀明巡抚王汉及汴城殉难诸臣】钟公祠【在府城内祀明巡抚钟化民】马端肃祠【在禹州北门外祀明马文升】邵郑二公祠【在禹州东祀明知州邵宝郑振光】髙文襄祠【在新郑县北门内祀明髙拱】
　　寺观大相国寺【在府治东北齐天保六年始建名曰建国唐睿宗改为相国寺宋至道二年重建题寺额曰大相国寺宋孟元老梦华録相国寺毎月五次闻放万姓交易又辽使入朝见讫翌日诣大相国寺烧香金章宗元世祖明太祖相继重修成化二十年改名崇法崇祯十五年河水淤没　本朝顺治十六年巡抚贾汉复重建仍名大相国寺嵗久倾圯乾隆三十一年巡抚阿思哈奏请重修御书古汴名蓝匾额暨】
　　【御制碑文】封禅寺【在府城东石晋末百官出迎辽主于封禅寺即此】寳相寺【在府城西大梁门外后唐长兴元年建明洪武三十年重建】大延寿甘露寺【即古上方寺在府城内东北隅五代晋天福中建于明徳坊名等觉禅林宋干徳中迁此庆厯中改名上方寺内有铁色琉璃塔又有海眼井　本朝乾隆十六年改修】
　　【赐今名御题华严香海匾额并】
　　【御书对聨】孝严寺【在府城内西北隅本宋太尉杨业家庙业死节朔方其子请改为寺以荐父太宗嘉之赐额孝严明洪武间重修】清凉寺【有二一在府城东梳头冈明景泰元年建一在杞县城西北文村】寳峯寺【在陈留县东十里宋建明洪武八年改为圣夀寺今仍名宝峯】□福寺【有三一在杞县南六十里东魏武定五年建一在通许县西门外一在中牟县东南二十里俱唐时建】干明寺【在鄢陵县西北唐时建内有塔十三层　本朝顺治六年重修】天寜寺【在鄢陵县东南宋崇寜三年建　本朝顺治七年重建】兴国寺【在中牟县治南一名佛道寺有宋时石幢髙六尺今存】兴果寺【在中牟县南皛泽里明天顺间建铸铜佛一千一百尊亦名千佛寺】东昏寺【在兰阳县东城元时建寺内有石塔】开元寺【在郑州治东唐开元中建有塔】崇圣寺【在郑州北郭外宋熙寜中创建明洪武十五年重建】等慈寺【在汜水县东北二里元和志在县东七里王师既破建徳有诏于战所起寺立碑记功顔师古撰文】天宁万寿寺【在禹州治西北宋崇宁元年建内有宋仁宗御书】法海寺【在密县治西宋咸平四年建县志寺前有塔青白石杂为之髙十余级四靣自基至顶凿莲经一部字画道劲宋张哲有法海寺石塔记】超化寺【在密县南十八里隋开皇元年建】香峪寺【有三上香峪寺在密县西北唐天宝七年建中香峪寺亦在县西北宋开宝元年建下香峪寺在县西开宝二年建】清防万寿寺【在禹州治西南后汉光武时建明嘉靖九年改为宗学撒神像内有光武敕书玉玺之文后复为宫】天仙宫【在密县东五里天仙洞旁中有白松大十四围】云岩宫【在密县东四十里云岩洞旁有唐独孤及风后八阵图碑】岱岳观【在府城东郭内元元统间建明永乐中重修】延庆观【在府治东南旧为元朝万夀宫明洪武六年改今名其侧有延祐观】溥仁观【在陈留县祀河神乾隆元年】
　　【御书恵应安澜匾额又祥符县程家寨有河神庙乾隆元年御书安流应瑞匾额又汜水县东北四十里有河神祠隋开皇七年开渠之日于大河分流处建立封邱县西南荆隆口有河渎庙明成化八年建立】佑寜观【在中牟县杨桥祀河神乾隆二十六年因修筑黄河杨桥漫口大工迅成兼有返风之应】
　　【上命即工所建祠赐名佑寕观】
　　【御书巩佑金隄匾额御制文□碑观中并】
　　【御制志事诗三章镌碑阴】逍遥观【在汜水县南元大徳八年重修】太清观【有二一在禹州西南角子山宋宣和中建一在新郑县西南二十里观后凿土洞极深建老子祠于其内名伏阳洞后改名升阳洞】














　　钦定大清一统志巻一百五十
  </div>
  <div class="pagination">
   <a href="大清一统志_page78.html">
    上一页
   </a>
   <span>
    ...
   </span>
   <a href="大清一统志_page74.html">
    74
   </a>
   <a href="大清一统志_page75.html">
    75
   </a>
   <a href="大清一统志_page76.html">
    76
   </a>
   <a href="大清一统志_page77.html">
    77
   </a>
   <a href="大清一统志_page78.html">
    78
   </a>
   <span class="current-page">
    79
   </span>
   <a href="大清一统志_page80.html">
    80
   </a>
   <a href="大清一统志_page81.html">
    81
   </a>
   <a href="大清一统志_page82.html">
    82
   </a>
   <a href="大清一统志_page83.html">
    83
   </a>
   <a href="大清一统志_page84.html">
    84
   </a>
   <span>
    ...
   </span>
   <a href="大清一统志_page80.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
