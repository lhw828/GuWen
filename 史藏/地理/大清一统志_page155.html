<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 155 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 155 页/共 202 页
  </h1>
  <div class="content">
   本朝因之属广东省领县六
　　曲江县【附郭东西距二百一十里南北距一百九十里东至南雄府始兴县界一百五十里西至乳源县界六十里南至英徳县界一百一十里北至仁化县界八十里东南至翁源县界七十里西南至英徳县界一百二十里东北至始兴县界一百六十里西北至乐昌县界四十里汉置曲江县属桂阳郡后汉因之三国吴为始兴郡治晋及宋齐以后因之隋属南海郡唐为韶州治五代宋亦属韶州元属韶州路明属韶州府　本朝因之】乐昌县【在府西北八十里东西距一百八十五里南北距一百九十里东至仁化县界六十里西至乳源县界一百二十五里南至乳源县界六十里北至湖广桂阳县界一百三十里东南至曲江县界四十里西南至乳源县界四十里东北至仁化县界七十里西北至湖广宜章县界一百五十里汉曲江县地梁天监七年析置梁化县属始兴郡十七年又分梁化县置石平县隋开皇十八年改曰乐昌属南海郡唐属韶州五代宋亦然元属韶州路明属韶州府　本朝因之】仁化县【在府东北一百里东西距一百十里南北距一百四十里东至南雄府保昌县界五十里西至乐昌县界六十里南至曲江县界二十里北至湖广桂阳县界一百二十里东南至翁源界一百二十里西南至曲江县界六十里东北至江西大庾县界一百三十里西北至乐昌县界七十里汉曲江县地萧齐置仁化县属始兴郡后省唐垂拱四年复置仁化县属韶州五代因之宋开寳五年省入乐昌咸平三年复置仍属韶州元属韶州路明属韶州府本朝因之】乳源县【在府西少南九十里东西距一百七十里南北距一百五十里东至曲江县界三十里西至连州阳山县界一百四十里南至英徳县界一百二十五里北至乐昌县界二十五里东南至曲江县界五十里西南至阳山县界二百九十里东北至乐昌县界一百二十里西北至湖广宜章县界二百八十里汉曲江县地隋唐为曲江乐昌二县地宋乾道二年分置乳源县属韶州元属韶州路明属韶州府　本朝因之】翁源县【在府东南一百八十里东西距一百五十三里南北距一百八十里东至恵州府连平州界一百五十里西至英徳县界三里南至英徳县界三十里北至始兴县界一百五十里东南至恵州府长宁县界一百五十里西南至英徳县界五里东北至江西龙南县界二百五十里西北至曲江县界一百十里汉桂阳郡浈阳县地梁承圣末分置翁源县属清逺郡隋平陈郡废属南海郡唐武徳五年属洭州贞观元年改属韶州五代宋因之元初废大徳五年复置改属英徳州明洪武初属韶州府　本朝因之】英徳县【在府西南二百二十里东西距三百八十五里南北距二百二十五里东至翁源县界一百三十五里西至连州阳山县界二百五十里南至广州府清逺县界一百十五里北至曲江县界一百十里东南至恵州府长宁县界一百三十五里西南至清逺县界一百十五里东北至翁源县界一百二十里西北至乳源县界一百八十里汉置浈阳含洭二县属桂阳郡后汉因之三国吴改属始兴郡晋及宋齐因之梁天监六年于含洭县置衡州隋平陈改曰洭州开皇二十年州废属南海郡唐武徳五年复置洭州贞观元年州废仍属广州五代南汉干和五年于浈阳县置英州宋初因之属广南东道宣和二年赐名浈阳郡庆元三年升英徳府元至元十五年置英徳路二十三年降为散州大徳五年复为路至大初又降为州省浈阳含洭二县入之属广东道明洪武初降州为县改属韶州府本朝因之】
　　形势控扼五岭韶为交冲唇齿江湘咽喉交广【宋余靖修州衙记】地髙气清【唐皇甫湜朝阳楼记】乐石竒怪而甲出曹溪甘爽而泌涌八泉防而同沼二流合为曲江【宋许申张曲江祠堂记】
　　风俗其民短力弱材不能勤作故啙窳媮生而无积聚【图经】士多愿慤少浮华可与进于道【朱子濓溪祠堂记】惟简质自安市井贸易自日用饮食外珍竒之货不售【宋州郡志】
　　城池韶州府城【周九里有竒门五北倚笔峰山西临武水南汉时筑　本朝康熙中重修雍正间又修】乐昌县城【周三百六十丈门四南临武水东濵禄溪明洪武二年筑　本朝顺治十六年重修康熙中又修】仁化县城【周二百八十丈门四东临河西南北有濠广一丈明成化四年筑　本朝康熙二十三年重修乾隆六年再修】乳源县城【周一百八十三丈有竒门二南临河东西北有池广二丈明洪武元年筑　本朝康熙中凡再修雍正十年又修】翁源县城【周四百六十七丈门三濠广二丈明天顺六年筑　本朝顺治康熙中屡修乾隆十五年又修】英徳县城【周二百四十八丈门四东南有濠明顺天五年筑　本朝顺治十八年修康熙雍正中再修】
　　学校韶州府学【在府冶南宋至和二年建明万厯三十年重建　本朝康熙中屡修雍正五年再修入学额数二十一名】曲江县学【在县治西宋时建于城东南隅明万厯中迁建本朝顺治康熙中先后重修雍正六年又修入学额数十五名】乐昌县学【在县治东】
　　【门外明万厯八年迁建　本朝康熙五十四年重修入学额数八名】仁化县学【在县治西宋嘉定二年建　本朝顺治康熙中屡修入学额数八名】乳源县学【在县治东门外宋乾道三年建　本朝顺治康熙中凡再迁仍复其旧入学额数八名】翁源县学【在县治东明洪武中迁建　本朝康熙中重修雍正五年再修入学额数八名】英徳县学【在县治西门外明万厯中迁建　本朝顺治康熙中屡修入学额数十五名】韶阳书院【在府城本朝乾隆元年建又曲江县有曲江书院　本朝康熙四十三年建乐昌县有昌山书院　本朝乾隆十一年建仁化县有仁阳书院在县城内　本朝乾隆十年建乳源县有乳源书院　本朝乾隆五年建英徳县有近圣书院　本朝康熙三十七年知县田从典即浈江书院改置旁立书舎射圃又有文昌书院文澜书院俱康熙四十六年建各县并设有义学社学　按旧志载濓溪书院在曲江县北一里笔峰南麓宋淳祐间杨大异建祀濓溪周子朱子有记　本朝康熙四十一年重建翠峰书院在曲江县北五里一名颖江书院明嘉靖中建祀知府符锡峰书院在乐昌县南一里明嘉靖中知府符锡建仰止书院在乳源县东半里旧为崇宁观明嘉靖三年改为书院祀唐韩愈宋周子涵晖谷书院在英徳县南南山下宋景徳初郡守王仲逹奉诏建谨附记】
　　戸口【原额人丁共八万六千五百八十四又滋生人丁共十万九千七百六十七】
　　田赋【田地山塘共一万七千一百七十三顷四十八亩零额徴地丁雑税银共九万二千七百二十三两四钱七分一厘零计屯田共六十顷五十一亩一分二厘零额征米一万六千零六十五石七斗九升零】
　　山川钱石山【在曲江县东寰宇记引湘川记其状四方有若台巨石三面壁立上有碎石如钱故名明统志在县东八十里】莲花山【在曲江县南宋史开寳三年潘美伐南汉刘鋹使其将李承渥列象为阵拒美于莲花峰下即此舆地纪胜山以形得名为州治对山明统志在县南五里】寳石山【在曲江县南舆地纪胜在县南十五里一名伏虎山图经寳石山多伏虎相传唐时有人徙其一石去至夜虎衔其石复回旧处乡人神之立碑焉】虎榜山【在曲江县南四十五里一名廻龙山西南临江有石髙十余丈濶五十丈形如张榜中有小洞可容二百余人】南华山【在曲江县南六十里溪水廻环峰峦竒秀产茶与椒上为象岭唐仪鳯初僧卢能传法于此亦名仪鳯山】髻山【在曲江县南九十里延袤一百余里山路险塞　本朝康熙二十二年建营于此】芙蓉山【在曲江县西五里王韶之始兴记郡西南有芙蓉冈髙若玉山邻枕郊郭可四十余里荆州记芙蓉冈半有石室伏穴自西山潜通江东岸汉末道士康容得仙于此】银山【隋书地理志曲江县有银山元和志在县西二十二里】招隐山【在曲江县西四十里宋新州卢居士隐此耿南仲书招隠二字于石因名又西十里有鳯凰山脉接桂山】桂山【有二一在曲江县西四十里一名桂源山寰宇记山多菌桂通志山上有温泉四时沸涌其下桂水出焉一在乐昌县北三里为县主山旧多桂树因名山顶有寨亦名寨山其下有塘俗呼桂塘寨】灵鹫山【在曲江县北郦道元水经注本名虎羣山亦名呼市山以多虎暴故也晋义熈中沙门释僧律葺宇岩阿猛虎逺迹因改曰灵鹫山元和志在县北六里王存九域志山似天竺灵鹫因名】石头山【在曲江县北十三里髙三十余丈旧志上有巨石特起俗名鸡冠石石上有洞一窍通天亦名貂蝉岭】林源山【在曲江县北一名临沅山亦名洹山后汉书郡国志县北有临沅山水经注林水出曲江县东北洹山旧志在县北七十里】玉山【隋书地理志曲江县有玉山元和志在县东南十里王韶之始兴记郡东有玉山草木滋茂泉石澄澈】大峒山【在曲江县东北宋余靖大峒山序自州治水行七十里得月华山舍舟道樵径又十五里乃至大峒其山磅礴耸峭秀倚天际絶顶之上千里在目涧声冷冷清入毛骨旧志在县东北八十里】浮岳山【在曲江县东北五溪水中水经注邸水出浮岳山山蹑一处则百余步动若在水也　按水经注邸水在利水之上此山应在韶石之东始兴县界祝穆方舆胜览在州东北五里明统志在府东北二十里皆误】昌山【在乐昌县东寰宇记引拾遗志云山有平石广数十步上多竹木交映毎至佳节为士庶嬉游之所时呼为乐石因取为县名县志在县东三里有二石山相连上下大小如昌字其下产石疏理有声可为悬磬】七星山【在乐昌县东九里状如七星又一里有将军山五峯耸立如介胄之士】览山【在乐昌县东三十里临江东岸四靣壁立登之可以眺逺】龟山【在乐昌县南半里环抱县治横截武水为一邑闗键又象山在县南一里许】凤楼山【在乐昌县南六十里形如楼台】五指山【在乐昌县北五里桂山之后耸秀特立又十里为周山一名寳山又名白石岭唐沈佺期有自乐昌泝流至白石岭下诗】沿溪山【在乐昌县北五十里路险人迹稀至下有涧水廻合成溪其北为九峰山绵亘二十里上列九峯路通桂阳宜章西连杨古岭下有廵司】泠君山【在乐昌县东北一名灵君山水经注冷水东出泠君山晋太元十八年崩千余丈于是悬涧瀑挂倾流注壑頺波所入灌于泷水舆地纪胜灵君山在县东北四十五里山下有灵君神因名山顶有池周四十步深五尺旧志在县东北三十里下有汤泉】蓝豪山【在乐昌县西北水经注山广圆五百里悉曲江县界崖壁峻阻岩岭干天交柯云蔚霾天晦景谓之泷中元和志蓝豪山在县西北一百十里旧志在县西北六十里三泷之水经焉旧志又有凤山在县西北一百十里其上尖秀形如翠凤与杨古岭蔚岭皆蓝豪之支阜也】骆驼山【在仁化县东一里髙二十丈下临深潭盘绕县治】云峰山【在仁化县东五里平地崛起髙一百八十丈周十里又东四十余里有笔架山】凉繖山【在仁化县南十里圆如张葢与锦石岩相对又南六里有半山峭壁危立】丹霞山【在仁化县南十七里髙一百二十丈周二十余里重岩絶巘踞锦霞之巅又观音山在县南四十里潼口下有巨石髙二十丈背江靣山谓之观音石】五台山【在仁化县西三十里上有岩深广四丈许】鹏风山【在仁化县西四十里相传有巨乌止此故名山畔一泉涌出溉田千亩名龙王坑旧有石龙大小二寨为一方保障】亷石山【在仁化县北二十里县之主山也明统志山有石井其泉清洌又石罅中有鎗竿相传黄巢遇此所投者至今不朽】金琖银瓶山【在仁化县东北七十里两山对峙为长江水口】白星山【九域志仁化县有白星山明统志在县西南五十里相传唐武徳中有星坠山顶光如曵练故名】斗山【在乳源县东二里形如北斗】石龙山【在乳源县东十五里石笋森列峙立如城亦名石城山又名横石砦】文秀山【在乳源县南五里三峯尖秀为县案山其下有蜈蚣寨】防峰山【在乳源县西一里两峯对峙髙百余仞周数十里】风门山【在乳源县西十五里两山夹立中通一径风从中出故名】云门山【在乳源县北十三里前接金仙障连乐昌县界又北二里为秀顶山三峰连峙】碧山【在乳源县东南二十五里多产乳石】泰丰山【在乳源县西南十五里绵亘数百里今名大东山其西为巾子峰峰上有九仙岩小溪出此】青云山【在翁源县东一百里一名须弥山绵亘百余里髙耸秀抜上接翁山下带罗江】灵池山【在翁源县东一百二十里一名翁山寰宇记山有石人或藏或现须眉皓白酷肖老翁人居此原皆享寿考因名翁山翁水出焉明统志山顶有石池池中有泉八曰涌泉香泉甘泉温泉震泉龙泉乳泉玉泉乃翁溪之源曲江祠堂记云八泉防而同沼即指此】利山【寰宇记翁源县有利山一名甲子山县志在县东一百二十里又东十里有铁山】乌石山【在翁源县西二里其顶盘环为县右障】寳山【在翁源县北二十五里髙千仞周百余里石山之巅复戴一石其下有池环绕左右东岩出泉深不可测多莲藕旧产铜矾或曰岑水源出于此】水源山【在翁源北三十里秀丽耸抜下有龙潭又北十里有挂竹山多蕨居民采以为粉】华葢山【在翁源县北四十里一名净源山絶项冇泉曰躭石其西有帽峰寨】纸山【在翁源县东南八十里产竹可造纸】玉华山【在翁源县东北八十里旁有池塘广四十亩中有玉华径多芄兰一名兰径山阳为罗江溪】九仙山【在翁源县东北一百十里周三十里顶有天池九石环列俗称九仙坛相近有青龙山南连利山絶顶有髙葢峰】桂了山【在翁源县东北一百五十里路通始兴龙南二县又东北二十里有展旗山周四十里以形似名】太平山【在翁源县西北二十里山石嵯峨亦名太平石】羊径山【在翁源县西北五十里两崖对峙岑水中流石径二十余里峻险曲折不亚羊肠明治间凿石为坦道半道有石门扼塞可以拒守旧志岭南毎深山穷谷中通一路则谓之径县境万山环合以径名者甚众而羊径最着】鸡笼山【在翁源县西北六十余里接连狗耳岭为入郡孔道山石对峙如笋挿天万树盘岚一崖坦润】浈石山【在英徳县东水经注浈阳县东有浈石山广圆三十里挺崿大江之北盘阯长川之际其阳有石室渔叟所憇行者必于石室前泛舟而济县志有英山在县东三十里产竒石葢即古浈石山也】南山【在英徳县南舆地纪胜谓之南岩在州南二里前枕真水其背为鸣峰相传虞舜南廵抚琴于此因名峰下为涵晖谷谷中有飞霞岭晞阳岛凌烟嶂梦弼岩风穴潜灵栖云桃花三洞山之阳为莲花峰】臯石山【在英徳县南十五里一名浈阳峡始兴记梁鲜二水口下流有浈阳峡长二十余里山岭纡郁丛流曲勃水经注溱水西南厯臯口太尉二山之间是曰浈阳峡两岸杰秀壁立亏天昔尝凿石架阁令两岸相接以拒徐道防元和志浈阳峡一名髙石山在县南二十五里岸壁千仞猿狖所不能游舆地纪胜有团山即真阳峡又有牯牛石在县南十九里真阳峡中真水为峡山所束两石相抄水势湍急名抄子滩其下又有矶石横截为行舟之害宋嘉祐六年转运使荣諲开峡至洸口作栈道七十余间至明嘉靖四年垒石修复旧栈水陆便之】周峒山【在英徳县南一百余里　本朝初有土贼据此顺治十年讨平之】西山【在英徳县西五里又西二十五里为蓝冈山有水居民资以灌溉】白鹿山【在英徳县西始兴记含洭县有白鹿城城南有白鹿冈咸康中郡人张鲂为县有善政白鹿来游故城及冈并取名焉元和志白鹿山在含洭县东南三十里县志在县西六十里又有鹤子山在含光司对江】石梯山【在英徳县西一百二十里又西三十里有狮子山接阳山县界】大庆山【在英徳县北即古英州治西有流杯池旧志龙山在县北半里大庆山在县北二里葢即一山而异名也】金紫山【在英徳县北十里石山耸抜支胍左出即今县治中出为大庆山其右则绵亘数十峰自西北抵于南山】龙头影山【在英徳县北六十里江东岸山势雄特石多玲珑南临清溪】轮石山【在英徳县北一百十里一名弹子矶壁立江浒崖半有窝广圆数尺】观音山【在英徳县东南九十里接从化县界髙峰卓絶林木隂翳中有紫竹下有龙潭瀑布飞空名曰水□葢即沱水所出之茗茶夕也又三十里有独王山一名天马山亦接从化县界】太尉山【在英徳县西南二十二里浈水之西相传汉邓彪尝至此召还为太尉因名又西数里为鹫水岩景象幽絶】尧山【在英徳县西北水经注陶水东出尧山山盘纡数百里有赭岩迭起冠以青林与云霞乱采山上有白石英山下有平林有大堂基耆旧云尧行宫所元和志尧山在含洭县北四十里寰宇记在县东北四十五里四靣有瀑布泉倾泻万丈】五山【在英徳县西北其间有雁止岭取雁飞不过岭为名】浈山【在英徳县西北四十里浈水所出县之主山也秦末赵佗筑万人城于此】目岭【寰宇记曲江县有目岭水岩间有石穴如人眼极大瞳子黒白分明故名明统志在县东一百十里旧志今无水】白鹤岭【在乐昌县南三十里】铜锣岭【在乐昌县北三十里北接九峰山】泐溪岭【在乐昌县西北宋余靖有泐溪石室记舆地纪胜仙人石室在县西五里石髙三十余丈室外藤萝交连登之者攀援而入有石床石臼仙经七十二福地之一县志俗名西石岩有飞来石相传飞自武当上刻真武赞其句字古异不能尽识】杨古岭【在乐昌县西北八十里路通宜章为入粤要路又十里为蔚岭髙出云汉周约三十里亦通宜章上有甘泉】康溪岭【在仁化县北六十里康溪水出焉又北十里曰青云峰为康溪后山髙耸霄汉四山环拱一水萦廻】恩溪岭【在仁化县北一百二十里接湖广桂阳县界前为莲花岭其下为恩溪其左又有罗带水环流相连为马岭亦名马繋髪岭】紫岭【在仁化县东北五十里岭上常浮紫气故名扶溪水合流于此】吴竹岭【在仁化县西北三十里下有溪曰吴溪又三十里有黄岭登之可见韶石有水曰斯溪】丰冈岭【在乳源县北三里一名钟乳岭为县主山北有钟乳岩产钟乳充贡明成化初督臣韩雍奏革山腰有岩岩穴中有水南流入河】腊岭【在乳源县西南七里壁立峭抜夏月常寒又名支岭以其为郴州骑田岭之支陇也】梯云岭【在乳源县西北五十里髙百余仞升蹑如梯俗呼梯上梯下路接梅花峒通宜章县】闗春岭【在乳源县西北一百七十里俗名官村岭东通管埠北通宜章左有梅花峒】大腊岭【在翁源县南七里与狮子岭相接山气髙寒盛暑如腊又有小腊岭在县东北八里形如大腊为县主山】九曲岭【在翁源县北三十里盘旋九曲路通始兴又北四十里有狗耳岭接曲江县界两峰对峙中通行路迤北为铅山产铅】狮子岭【在翁源县东南二十里山骨嶙峋形如狮子为东南要道旧名猿藤迳宋提刑杨万里讨恵潮贼尝经此有诗曰径仄无平地林开忽见天下产白土居民置窑烧为噐具称不苦窳】蒲岭【在英徳县东三十里絶髙峻延袤二十余里西连英山东通翁源】熊耳岭【在英徳县西舆地纪胜在浛光县东四十里两峰嵯峨状若熊耳又有浮云岭在浛光县西四十余里大岭盘郁二十余里峰峦屹立】观州岭【在英徳县东北五里盘礴蜿蜒登之可以下观一州又有羊岭在县北百里隆水所出】苲岭【在英徳县西北一百二十里矿徒入山淘锡必由之路后汉志浈阳县有苲岭山即此】帽子峰【在曲江县北一里团圞如帽为州治主山明化九年知府苏韡改曰笔峰】　皇冈【在曲江县北宋方信孺记韶之西北有山连绵如屏障是为皇冈虞帝祠奠其麓有泉出自东崖甚甘而洁命匠刻石名之曰虞泉旧志皇冈在县北三里】塔冈【在乐昌县南四里冈顶旧有浮屠故名其麓有泉】凤凰冈【在乐昌县西北二里】龟冈【在英徳县东舆地纪胜在州东八里平地哭起为郡印山又有天子冈在州东十五里峻极侵云宁宗自英王入位葢兆于此】蛾眉冈【在英徳县西舆地纪胜浛光县南有蛾眉冈髙三百余丈东西望如蛾眉又石莲冈在浛光县西十五里有石如莲花又有伞顶冈髙七百余丈以形似名】书堂岩【在曲江县东南方舆胜览在城东十五方岩洞划然泉清石洁为张九龄读书之所旧志有元结题石又仁化县南十里亦有读书岩壁立千仞岩窦隐现无路可攀宋余靖尝读书于此舟中遥望隐若书案】十字岩【在乐昌县东四里岩内横穿形若十字其上直透日光居民尝依此避兵】禅龛岩【在仁化县南十里舆地纪胜禅龛石髙三十五丈下临大江旁有石室】青云岩【在仁化县南十五里髙峰絶顶四山环拱】锦石岩【在仁化县南十七里与丹霞山相连舆地纪胜有三岩分上中下其径湾环直上千余级夹道杉松髙凌霄汉宋邓嘉猷游锦石记其岩石纹四时改易五色具备岩前江水周廻区曲名曰锦江】石岩【在乳源县东七里又东三里有国公岩为邑人游赏之地】梅岩【在翁源县北三十里内极深广以宋进士梅鼎臣读书其中因名】白石岩【在翁源县东南七十里一名白靣石山势髙峻为诸山冠周七十里许石室光朗处可容千人秉炬穷入深逾数里石上流泉味极香洌】观音岩【在英徳县东三十五里石峰壁立下跨重渊别有小洞深入数十步沿崖而出】潮水岩【在英徳县东一百里泉出石窦与海潮相应】金龙岩【在英徳县南七里石门如满月内可坐百人】通天岩【在英徳县西十里一名九龙岩舆地纪胜横冈峻岭其中石乳耸峙千万状有大窍通明濶六七丈仰望天日焕然】香炉峡【在英徳县西南四十里下通凊逺峡】紫微洞【在曲江县西南十里方舆胜览绍兴间朱新仲自词垣谪居曲江遇父老指示始得此洞容数百人】紫箫洞【在乐昌县北十五里深濶二丈旧产紫竹可为箫管故名又北五里曰白云洞秀丽峭抜】马峒【在翁源县东三里水绕山环相传越王之子白马王炼丹于此乡民祠之因曰马峒坛址尚存又县西十五里有龙眼峒山路险絶】鸦鹊峒【在翁源县东北一百二十里接始兴县界】碧落洞【在英徳县南十五里下通溪流悬石如霓旌月葢状旁有小洞曰云华深不可测】钟乳穴【在英徳县北四十五里有乳水融结成石又有龙穴在县北五十里】黎洞坑【在英徳县西南七十里多出竹木其旁为銕溪】韶石【在曲江县北水经注利水南流经韶石下其髙百仞广圆五里两石对峙小大略均似防阙名曰韶石古老言昔有二仙分而憇之自尔年丰弥厯一纪寰宇记韶州科斗劳水间有韶石昔舜南游登石奏韶乐因名县志在城东北六十里】灵石【在曲江县东北水经注利水南经灵石下一名逃石髙三十丈广圆五百丈耆旧传言石本在桂杨临武县因夜迅雷之变忽然迁此彼人来见叹曰石乃逃来因名逃石以其有灵运徙又曰灵石其杰处临江壁立霞駮有若续焉水石惊潄传响不絶　按元和志有牢石在曲江县东六十里髙七十丈周廻二十一里色备五采状若楼观上多零羊葢即逃石以逃牢声近而讹也】潼夹石【在仁化县南六十里二石对峙潼水经其中】屯军石【在仁化县西南二十里平地突起簇簇如林又名石林】三峰石【在乳源县东三十里聨络鼎峙髙数十丈绵亘曲江界其下溪流湍激为紫泷】当石【在乳源县东南二十五里水流两山间中有石髙出丈余横截十余丈舟楫往来甚险】真石【在英徳县北舆地纪胜在州北二十八里东枕真水又有昆仑石在县北大庆山前髙一百五十丈亦枕真水】始兴大江【即古溱水一名肆水源出湖广衡州临武县经郴州宜章县流入乳源县西北又经英徳县东又西南入广州府清逺县界汉书地理志溱水东南至浈阳入洭行七百里水经注溱水导源临武县西南北流与武谿合山海经曰武谿水南入重山悉曲江县界谓之泷中泷水南迳曲江县东号北泷水水左即东谿口亦名东江又名始兴水东江又西注于北江谓之东江口溱水自此有始兴大江之名南迳浈阳县西又西南厯浈阳峡出峡则浈水注之又西南洭水入焉又西南至中宿县　按水经以溱水为经流寻源既逺又合武谿东江诸水故谓之始兴大江以别于东江后人混溱于浈即以始兴水为浈水乃并东江而混之且谓浈武二水抱城廻曲因名曲江无论道元以曲为山冈之名非江流廻曲之谓即以水道考之溱水自北而南合武水先迳曲江县东然后南迳浈阳县西又西南厯浈阳峡而后浈水注之安得曲江县遂有浈武抱城之説元和志于浈阳县云溱水一名始兴大江北自韶州曲江县界流入是溱由曲江而及浈阳与浈水为二与水经合乃于曲江县又云浈水在县东一里汉征南越下浈水即此则语属牵合殆以溱水本在县东而讹也又寰宇记浈水源从防州信丰县分流流西合大庾岭银冈水入浈阳县界至韶州合始兴乐昌水入海通志则以出信丰者为昌水又谓浈水源出庾岭殆皆因水经注东谿连谿源出南康既混始兴大江于东江遂混东江为浈水而源亦混矣明统志谓曲江至英徳县又名始兴江通志又谓溱水源出清逺县之溱源山按英徳本浈阳县地而清逺即汉之中宿县又在英徳下流纷纭谬戾今一依汉书注及水经语正之】东江【一名始兴水一名湘江以晋置湘州故也在曲江县东盛之荆州记始兴郡有东江源南康大庾峤下南流西转与北江合水经注曲江县东旁泷谿谿水左即东谿口也水出江州南康县界石阎山西流而与连水合连水南流注于东谿东谿亦名东江又名始兴水又西邪阶水注之又西迳始兴县南又西入曲江县邸水注之又西与利水合利水南注东江东江又西注于北江谓之东江口按曲江县所以名江及溱水有始兴大江之名者本以东江入县合流之故江源出今南安府之南康县而与大庾岭之涟水合流自寰宇记以浈水出防州之信丰东合大庾岭银冈水流至韶州于是东江之迹晦而浈水并夺溱水之名今依水经注另为标出】武谿水【古名虎溪又名泷水唐改为武谿又名武阳溪在曲江县东北自湖广衡州府临武县西经郴州宜章县流入乳源县西北又东经乐昌县西东南流入曲江县界合东江又西入英徳县水经注武溪水出临武县西北桐柏山东南流右合溱水乱流东南武水又南入重山谓之泷水又南出峡谓之泷口又南合冷水左合林水又南厯灵鹫山又南迳曲江县东号曰北泷水水左即东谿口也李绅诗注南人谓水为泷自郴南至韶北有八泷皆急险不可入南中轻舟迅疾可入此水者名曰泷船善游者为泷夫舆地纪胜有三泷水源出湖广莽山与乐昌分界曰新泷垂泷腰泷明统志三泷在乐昌县西六十里乐昌县志三泷以韩愈所经亦曰韩泷后以险处颇多又増三名曰崩泷金泷白茫泷谓之六泷又东南下岐门滩峻急如瞿塘下经乐昌县南入曲江界元至正初始凿新泷西路明正徳中凿东路嘉靖间知府符锡沿江开凿叠石为径以便行人乳源县志武阳溪在县西北二百二十里自宜章县白沙司东南入县界径石村又东过武阳司南合七姑滩水又左合濲溪又东过管埠入乐昌县界　按舆地纪胜谓三泷源出湖南莽山通志又谓武水源出湖广郴州之武岗皆与水经不合又按后汉桂阳太守周昕开六泷是六泷之名巳古乐昌志云三泷以韩愈所经名韩泷后増三名】利水【水经注利水出曲江县之韶石北山南注东江旧志潼锦二溪之下流也潼溪源出潼岭流经仁化县西锦石溪有二源一出崇义县仙人岭一出太平山合流四十里受扶溪水又西南至仁化县南为防溱水又南过锦石岩与潼溪水合曰潼口南流至曲江县入于始兴江　按通志谓利水即修仁水今考元和志谓修仁水出始兴县东峤山与利水所自不同通志混而为一误】岑水【一名胆矾水又名铜水在曲江县南七十里源出翁源县羊径山分二一西流经县南入武水一南流入江镇水曲江县志其水出生熟胆矾能浸生鐡成铜宋时置岑水铜塲翁源县志水极腥恶两旁石色皆赭不生鱼鼈禾稼在县西北三十里】邸水【在曲江县东南齐书五行志永明二年曲江县山崩壅底溪水成陂即此水经注邸水出浮岳山南流注于东江】防下水【在曲江县西五十里两涧合流成溪东南流五十里入溱水】林水【在曲江县北七十里西流入武水水经注林水出县东北洹山西流入泷水】云水【在曲江县北西北流入武水水经注云水出县北汤泉泉源沸涌浩气云浮以腥物投之俄顷即熟其中时有细赤鱼游之不为灼也西北合泷水　按水经注泷水自合林水又合云水后人并云林二水为一者误】桂水【在曲江县西北四十里源出桂山东南入武水】泠水【一名灵溪在乐昌县东水经注泠水东出泠君山悬涧瀑挂倾流注壑頺波所入灌于泷水县志灵溪源出灵君山西南流四十里入泷有渡在县东三十里】五渡水【一名夫溪又曰扶溪在仁化县东北百里源出南安府珠子山西南流合锦石溪　按五渡水元和志谓在始兴县东北九域志谓在仁化县今考县东北界之水惟有锦扶二溪而扶溪源出南安与东峤山尤近葢即五渡水也】洲头水【一名大溪在乳源县治南源出梯云山下东流径泷尾至县城南又东流八十里至曲江县虎榜山水口入江又县东三十里有紫泷水县西二十里有渣溪源出潺山又有小溪源出泰丰山俱入于大溪】七姑滩水【在乳源县西北二百里有二源一出宜章县长宁乡莽山一出县境之辽水村至漂源堡合流过平山入武阳水又石髙水濲溪水俱出宜章县界流经县界入武阳溪】岩前水【在翁源县东二里源出县东北老虎岩南流合周村水绕大腊岭西出马蹄塞入横石水又县西二里有雪溪水源出县东北小腊岭下詹公坑西南流入横石水】昆山水【在翁源县东三十里源出青云山之阳西流合周陂水又西经九牛铺入罗江水】翁水【在翁源县东西流入溱水元和志翁水出县东北一百四十里寰宇记翁水出灵池山】龙仙水【在翁源县东九十七里源出青云山下西流至龙仙峡又西入南浦水】浈水【在翁源县南发源恵州府龙川县经连平州流入至县南又东流经英徳县东南入溱水汉书地理志注应劭曰浈水出南海龙川西入溱水经注浈水出浈阳峡左则浈水注之水出南海龙川县西经浈阳县南右注溱水通志有龙川水源出河源县界西流入翁源连平县志有银梅铺水入县界经英村钟南曰南浦水又西南与龙仙水合曰三合水又西与贵塘芙蓉水合又西南至利陂铺曰罗江水南折为小泷二十里至唐县治与览陂水合又西南至九龙与周陂水合又西南至县西南五里泷口与横石水合又西入英徳县界葢即古浈水也　按道元之説实本应劭而通志谓龙川水出河源县界者河源即汉龙川地也连平州地在汉亦属龙川银梅水西流入江其为浈水无疑自元和志有浈水在曲江县东一里之説舆地纪胜有溱水亦名浈水避仁宗名改曰真水之説而浈与溱始混寰宇记又有浈水源从防州信丰县分流西合大庾岭艮岗水入浈阳县界至韶州之説而浈与东江又混考元和志所据汉书征南越出防章下浈水语不知龙川本与豫章郡接界出防州而至龙川则下浈水矣寰宇记所谓浈水源出信丰者乃误因水经注文道元云东谿水出始兴东江州南康县界石阎山晋之南康县则唐宋之信丰县也道元又云西流与连水合水出南康县凉热山连谿山即大庾岭则寰宇记所谓西合大庾艮岗水者也不知出信丰者乃是东谿亦名东江亦曰始兴水而与龙川之浈水无与若韶州浈水经行之道则断从翁源始后人既知此为古浈水仍牵于元和寰宇之説不得已加南字以别之误矣】横石水【在翁源县西三里源出曲江县界曰油溪南流经大坪曰渔溪又南至江镇曰江镇水又南流至龙口入罗江水】周陂水【在翁源县东南八十余里源出陈磜诸铺北流入昆山水】揽陂水【在翁源县东北三十五里源出鸦鹊峒南流入罗江水】罗江水【在翁源县东北七十五里南折为小泷合于浈水】将军径水【在翁源县东北一百十里源出九仙山下一名流田峡水南流至芙蓉东合贵塘上庄水又西合茶圜水又南流出龙仙峡至南塘入三合水】新塘水【在翁源县西北二十里源出华葢山躭石泉西南流绕太平山又西入江镇水】隆水【在英徳县东一百二十里源出羊岭下东南流与浈水合】泷头水【在英徳县南十五里源出翁山经象冈至此与泷水合泷水即溱水也其地险隘两山夹峙水多激石宋史潘美伐南汉克英州次泷即此】麻江水【在英徳县西源出县西二十五里南流入浈水】陶水【一名桃溪在英徳县西四十里水经注陶水东出尧山西经含洭县北右注洭水舆地纪胜有桃水在浛光县东五里源出县东北崇山下合光水又有五溪在浛光县北二十里源出尧山流防桃溪又有长湖在县东二里源亦出尧山南流入县郭内】风水【在英徳县北一百里源出重岭下南流入浈水】沱水【在英徳县东南九十七里源出茗茶山北流入翁水旧志泷头水源出观音山至狮子口合流即此】洭水【一名湟水一名光水即洭滙水也在英徳县西北四圆二里自连州阳山县界西南流入溱水汉书地理志含洭县洭水所出水经注洭水自阳山县东南过含洭县左合翁水又东南左合陶水又经浛洭县西又南出洭浦闗为桂水右合溱水谓之洭口山海经谓之湟水徐广曰湟水一名洭水出桂阳通四防亦曰漼水桂水其别名也】沧湖【在乐昌县东南十里元和志周廻三十五里南通泷水】梨溪【在曲江县东七十里源出县界东坑岭以岸多棠梨故名又有零溪亦在县东七十里源出县界清化岭皆西流合溱水】宣溪【在曲江县南八十里源出罗坑东流六十里与溱水合唐韩愈诗韶州南去接宣溪即此】曹溪【在曲江县东南五十里源出县界狗耳岭西流三十里合溱水以土人曹叔良舍宅为寺故名又□溪在县南四十里源出寳石山南流入曹溪】荣溪【在乐昌县三十里源出乳源县界岭中东流径石山滙而为潭至荣村入武水】平石溪【在乐昌县北源出县东将军岭西流经九峯山北至腰泷入武水】泐溪【在乐昌县西北源出泐溪岭西流入武水又有禄溪分泐溪水东南流经县城东至县南入武水北通官陂】卢溪【即古黄泠水也在乐昌县西北一百五十里自宜章县流入县境入武水水经注黄泠溪水出郴县黄泠山西南流合武溪水寰宇记卢水合武水处甚险名曰新泷有太守周昕庙即始开此泷者　按武水自此南入蓝豪山始有泷中之名】琅溪【在英徳县南十五里源出县西大布山前南入浈水】罗溪【在英徳县西北舆地纪胜在浛光县西四十六里源出县西北重山下南流十五里入光水又有鳯溪桂溪皆源出五山入于罗溪又有江泉在浛光西五十里北流入光水】翁溪【在英徳县西北水经注翁水出东北利山湖湖水广圆五里洁逾凡水西南流注于洭谓之翁水口口已下东岸有圣鼓枝即阳山之鼓枝也横在川侧虽冲波所激未尝移动百鸟翔鸣莫有萃者舆地纪胜翁溪在浛光县西四十里源出浮云岭南流入光水又有监溪在浛光县西二十里】皇潭【在曲江县北皇冈下西流二里合武水寰宇记潭侧有舜祠昔为舜游之处】鼓面潭【在乐昌县西五里深二十余丈濶半之潭边有石如鼓】青龙潭【在仁化县东六十里山谷中其深莫测】流杯池【在英徳县西北五里山泉两道合流石壁间盘廻曲折可以流觞】虞泉【在曲江县北三里】大涌泉【在曲江县东南二十里涌出石罅中西流十里入溱水宋余靖作涌泉亭】卓锡泉【在曲江县东南曹溪六祖浣衣卓锡所在宋苏辙有铭】汤泉【有四一在曲江县东南五十里毎霜雪时泉气上蒸能熟生物一在乐昌县北周山下一在乳源县西二里一在翁源县东北桂塘山　按旧注一在乐昌县北周山下句误葢冷君山即灵君山在县东北前注东北三十里下有汤泉云云可据此云周山下则是汤泉有五而不止四矣谨附记】躭石泉【在翁源县北三十里华葢山髙峰絶顶巨石如屏有泉自石中涌出宋余靖磨崖记之】玉泉井【在曲江县西芙蓉山上澄如玉】
　　古迹曲江故城【在今曲江县西汉置属桂阳郡三国吴于县置始兴郡晋元兴三年徐道覆防始兴义熙七年孟懐玉克始兴道覆伏诛水经注曲江县东傍泷溪元和志江流廻曲因以为名唐书武徳初邓文进为本州刺史移州于水西葢自晋末徐道覆移治水东至是复还故治也舆地纪胜古州城在今州西一里即邓文进所移府志五代梁干化初録事李光册又移治中洲在武水之东溱水之西即今治也】仁化故城【在今仁化县北萧齐置后废唐复置宋开寳五年废入乐昌咸平三年复置乃改建于光泽乡即今治也元和志县南至韶州陆路一百十里府志唐时县址在今县北三里走马坪】乳源故城【在今乳源县西宋史地理志韶州乳源县乾道二年析曲江之乐昌依化郷于洲头津置舆地纪胜在州西百里县志宋分曲江之乳源崇信二乡十二里乐昌之新兴乡三里置县治于花村头津口地名虞塘在今县西七里元至正十二年为郴寇所陷明洪武元年知县张安仁迁于洲头津即今治】翁源故城【在今翁源县东六十里元和志县西北至韶州二百八十里本汉浈阳县地梁承圣末萧勃分安阳立因县界翁水之源为名贞元元年刺史徐申移于今理寰宇记英州东北至翁源县一百四十里县志县治凡五徙梁时故址在今县东北六十里横江头岭下今犹称曰南门坪宋淳化中迁下窖在今县北五十里址湮景祐五年迁曲江县界蒙瀤驿在今县西北九十五里建炎三年又迁细草冈在今县东南四十里址湮元时县治江镇在今县西北三十里俗称旧县塲明初县治长安乡即今治也】浈阳故城【化英徳县东汉置属桂阳郡三国吴改属始兴郡刘宋泰始三年改浈曰贞齐复曰浈阳元和志浈阳县南至广信四百二十五里本汉旧县在浈水之阳因名隋开皇十年改为浈阳唐武徳元年复曰浈阳寰宇记南汉干和五年于县置英州九域志干兴元年改曰真阳避仁宗名也县志古英州城五代南汉置在今城北一里大庆山宋迁今治】含洭故城【在英徳县西汉置属桂阳郡三国吴改属始兴郡梁天监六年分湘广置衡州隋书地理志含洭县梁置衡州阳山郡平陈郡废改州曰洭州二十年州废县属南海郡唐书地理志浛洭县武徳五年置洭州贞观元年州废县属广州元和志县东南至州五百里本汉旧县以县界洭水为名其汉时故城在今县东四里九域志浛光县即汉含洭县开寳六年改属英州在州西七十五里有浛光镇葢即故县也元省入英徳州明初置含光廵司正徳初修筑故城为县西保障】临泷废县【在曲江县南旧唐书地理志武徳四年置番州领临泷县贞观八年并入曲江】建福废县【在曲江县东南宋史地理志韶州始兴郡建福县宣和三年以岑水塲折曲江翁县地置南渡后省　按舆地纪胜岑水塲出产银铜庆厯七年置防要云崇宁元年陞岑水为建福县拨曲江之廉平建福二乡翁源之太平乡焉不知废于何时又按翁源县志云建福废县在县西北四十八里地名岑水塲考九域志岑水本属曲江其地应在曲江县界】梁化废县【在乐昌县东元和志本汉曲江县地梁武帝分置梁化县属始兴郡隋开皇十年改属广州十八年改为乐昌县唐武徳中改属韶州舆地纪胜在州北八十里废城在县西南二里周五里即任嚣所筑县志梁时故址在今县东郭隋迁于赵佗所筑古城在今县西南隔河二里上抵泷口今呼为城头元至正十二年为郴寇所焚明洪武初知县索彦胜迁治于城南都即今治】平石废县【在乐昌县西北隋书地理志梁分梁化置平石县隋开皇十二年省县志今县西郭有平石村又县西北有平石溪皆以故县得名】故郡城【在曲江县南元和志王城一名故郡城在曲江县南六里地势险固晋义熙初卢循克广州循将徐道覆移始兴郡据此城舆地纪胜在州南官滩下十里地名古城是也宋武讨卢循遣沈田子伏军于此连筑一城其旁今呼为将军垒】任嚣城【在乐昌县西南水经注泷口西岸有任将军城南海都尉任嚣所筑也嚣死尉佗自龙川徙居之元和志任嚣故城在县南五里】赵佗城【在仁化县北九十里城口村舆地纪胜昔尉佗据粤以五岭为界乃筑此城以定粤境】万人城【在英徳县界元和志尉佗为城于浈山上名曰万人城】五婆城【在英徳县北弹子矶下县志唐末有五女筑此以御黄巢】永通监【在曲江县西宋置九域志县有永通钱监舆地纪胜在州水西一里庆厯八年三司上言本州天兴塲铜大请置监铸钱诏以为永通监县志即水西故城今犹号曰监前】韶阳楼【在曲江县南临江唐建许浑有诗元末废】朝阳楼【在曲江县东城堞上唐建皇甫湜有记】风度楼【在府治南唐张九龄为相明皇重之毎用人必曰风度得如九龄乎郡人因取以名楼】烟雨楼【在英徳县治东千岩万壑罗列逺近极登眺之胜】邵谒书堂【在翁源县东四十里江水中江中有石髙九十丈周五里谒建堂于上为读书之所】思古堂【在旧府治南宋郡守狄咸建苏轼书扁左右有燕誉鱼乐二亭】金鉴堂【在府治内取张九龄所上金鉴録为名】政寳堂【在府治西中有宋苏轼黄庭坚石刻】清淑堂【在府治内宋王安石侍其父益守韶时读书于此】相江亭【在曲江县东一里宋建为饯送之所又曲江亭在通津门外亦宋建】韶亭【在曲江县东北韶石之东宋建余靖有记又有望韶亭在县东八十里宋范端臣有记又东二十里有尽善亭苏轼尝登此望韶石赋诗】整冠亭【在曲江县北帽子峰宋淳熙时建郡守梁世安记云左瞰真水右俯武溪万山悉在目前亭名盖取韩愈诗上賔虞舜整冠裾之句】寒翠亭【在英徳县南山涵晖谷晞阳岛之北又众乐亭在涵晖谷外下临澄江宋郡守方信儒建】三湾亭【在英徳县北六十里清溪舆地纪胜岑水曲江合流至此而洑水有三湾环山而潴澄澈可鉴宋元祐间广帅蒋之竒建亭于此】薰风亭【在英徳县鸣峰下宋李修有记】逍遥台【在曲江县南五里武水东隋刺史薛道衡建唐张九龄有陪王司马登薛公逍遥台序】九成台【旧名闻韶台在府治北城上宋郡守狄咸建府志宋建中靖国元年苏轼与苏伯固北归狄守延饮台上伯固谓舜南廵奏乐于此台宜名九成轼即席为铭自书刻石台上后以元祐党事碑毁台圯】澄光台【在英徳县南涵晖谷】王导宅【在曲江县西舆地纪胜在水西今为光运寺】侯安都宅【在曲江县西北舆地纪胜在丰乐乡大圃里桂山之下明统志今为司空庙】张九龄宅【在曲江县东寰宇记在州西二里宋陶谷清异録张曲江里第之侧有古栢尝因狂风其一根解作器具花纹甚竒人以公之手笔冠世目之曰文章树宋史杨大异传大异提防广东刑狱访张九龄故宅建曲江书院以祀之舆地纪胜在曲江县东六十里平圃驿畔今庙宇乃其宅基】梅鼎臣宅【在翁源县西北三十里江镇今犹曰梅村】余靖西园【在曲江县内】
　　闗隘风门闗【在乳源县西十五里风门山下】小梅闗【在乳源县西北三十里地名马头□为唐开元时西京通路】洭浦闗【在英徳县西南水经洭水南出洭浦闗为桂水元和志洭浦故防在县西南四十五里山谷深阻实禁防之要地】台岭隘【在曲江县南六十里又马渡隘黄村隘皆在县西六十里大岭隘在县东北五十里】黄土岭隘【在乐昌县东三十里接仁化县界明初置髙胜廵司防守万歴中裁又企冈岭隘在县东南五十里九牛岭隘在县南二十里金冈岭隘在县西南五里皆路通乳源】赤石径隘【在仁化县西四十里平山都又七里径隘在县西北七十里石塘都路通乐昌】城口隘【在仁化县北九十里康溪都路通桂阳】长江隘【在仁化县东北九十里扶溪都界连江西湖广山川盘结黎民稠集旧有墟曰维贤坊宋元间郷民贸昜其间明初以山冦乱始废至今犹称曰墟里北有髙冈耸峙围堡社学在焉又县东北有风门凹隘】分水凹隘【在乳源县东南一百二十里接英徳县界有隘长县志又有深庄隘在县东南平址隘在县南一百二十五里接英徳县界又沿山隘亦在县南又月坪隘木角隘大岭隘防石隘皆在县西南路通阳山】平头隘【在乳源县东南一百四十里梅花洞又髙车岭隘在县西北一百七十里又有黄金峒隘皆路通宜章有隘长县志又有火烧隘在县西北青石隘在县东北今皆废】赤竹茅隘【在翁源县东少北一百四十里接连平州界又佛子凹隘在县东南一百二十里接长宁县界桂丫山隘在县东北一百五十里接始兴县界南北岭隘在县东北一百八十里接江西龙南县界通志县境又有东岭道姑岩二隘】甲子磜隘【在翁源县西北二十里又江镇隘在县西北四十里又九江隘在县北三十里路通始兴】揽坑隘【在英徳县东甘棠都明初有兵戍守】平圃廵司【在曲江县东北六十里明洪武十六年置防守上道堡今因之】蒙廵司【在曲江县南八十里明洪武十六年置防守白沙堡今因之】九峰廵司【在乐昌县北八十里元置明洪武初裁二十八年复置今因之防守铜锣坪隘路通桂阳其地四山壁立称为险峻】罗家渡廵司【在乐昌县西北一百二十里山峡中明洪武二十八年置防守塘口隘路通宜章今因之又西北四十里有黄圃廵司明初置防守象牙山隘　本朝顺治十四年裁】扶溪廵司【在仁化县东北五十里柴岭接江西南安府界明洪武七年置今因之又恩村巡司在县北八十里水西村接湖广桂阳县界亦洪武七年置后移城口村今废】武阳廵司【在乳源县西北一百六十里明嘉靖八年置今因之前有武阳渡】桂山廵司【在翁源县东少北一百二十里南浦都明初置于茶园铺后为贼燬嘉靖八年移治于此今因之】磜下乡廵司【在翁源县南本朝雍正十年置】象冈廵司【在英徳县东一百里明初置今因之】洸口廵司
　　【在英徳县西南五十里大江之北洭水之东明初置扼大小罗山陈黎二峒之吭今因之又含光廵司在县西即废含洭县明正徳九年立镇扼五山径及大小枫林之冲　本朝顺治十五年并入洸口】三华镇【在翁源县东北三十里县志明嘉靖末山贼张廷光等倡乱隆庆六年讨平之因请置镇筑城今圯】清溪镇【在英徳县北九域志县有清溪光口囘口板步四镇县志清溪镇在城北七十里有廵司明洪武二年置成化中筑砖城周一百五十丈今圯】韶川所【在府治东南明洪武初建】白土营【在曲江县南五十里虎榜山东又蒙瀤营在县南八十里县志明初水营八曰中堂苏渡乱石鱼梁磨力皆在县东白芒蓑衣黄茅皆在县南崇祯八年又增九营曰九曲麻坑羊濑古庙湾头皆在县东河西尾车前白土界滩皆在县南分上下两江戍守】厚塘营【在仁化县东四十里又东十里有盘山营又东北有平安营皆在扶溪都又县北七十里有水西营在康溪都】白花营【在乳源县西北一百八十里瓦窰峒】猺田营【在英徳县东象冈都又朱峒营在县南大陂都燕石营在县西清泉都又县西南有黎峒营大庙营皆明正徳中置塘角营黄寨大塘营皆明嘉靖中置】跌牛石营【在英徳县西二十里通志明初设金阜口虎尾径鱼梁埠燕石麻埠丹竹径六处戍兵嘉靖三十四年议以跌牛石为适中地因置营于此增设官兵倚为重地】虎尾径营【在英徳县西北五十里清逺西山猺民出没道毎经此明初设戍兵嘉靖中置营】髙桥营【在英徳县北弹子矶上接曲江县界迤南有龙头影营髙坡营朗孤营江湾营莱洲营皆在县北江东岸又南有石尾渡营老地湾营馒头营波罗坑营老虎山营连州营黄土坑营蟁虫营香炉脚营樟木峒营皆在县西南江东南岸俱　本朝新立防江】繁华堡【在仁化县东五十里又石塘堡在县西四十里髙冈堡在县东北七十里】鸡冠寨【在曲江县北十里又老龙寨在县北三十里古羊寨在县东五十里上窰寨在县西北三里】天徳寨【在乳源县东十五里一名石门寨周廻砌石如城元至正中郴寇防城义士邓可贤率乡民固守于此又蜈蚣寨在县南半里文秀山下石围俱存】麻沙寨【在翁源县东南五十里一名横石寨】莲塘寨【在英徳县西四十里御阳子修真于此】龙溪公馆【在乳源县西北四十里又三十里至均丰又三十余里至白牛坪又四十里至梅花洞又十五里至武阳司皆有公馆又十五里入宜章县界皆明万歴三十六年廵按李应魁置】东山径【在翁源县东十里石壁险峻明嘉靖中知府符锡命乡人开凿往来便之又象狮径在县东一百里路通连平州茶藤径一名青山径在县南十里长七十三里路通龙门县祥符径俗名鹅公啾在县西北四十里路通英徳县大坪径在县西北五十里长二十里路通曲江县陂子径在县北三十里长三十里鐡寨径在县东北四十里长十五里桂花径在县东北一百里长五里皆路通始兴县】清平市【在曲江县北笔峰山下明嘉靖中置】管埠市【在乳源县西北一百五十里武阳镇东水陆通郴桂商民杂居五百余家市易最繁】芙蓉驿【在曲江县南宋景祐间建浈阳馆在湘江门外明洪武中改置芙蓉驿治中迁于津头庙下　本朝顺治十二年又迁于此有驿丞】浈阳驿【在英徳县西南何公桥东宋置芙蓉驿在县南二里明初改置于此今有驿丞又清溪驿在县北清溪镇　本朝顺治十三年并入浈阳】
　　津梁东河浮桥【在曲江县东门外宋庆元中建又西河浮桥在县西门外宋天圣中建】嘉泰桥【在曲江县西北桂水上以宋嘉泰中建故名】緑溪桥【在乐昌县治东又恵政桥亦在县东俱明洪武初知县索彦胜建】斗门桥【在乳源县东三里又平田桥在县东十里】鎻青桥【在翁源县东街】浈峡桥【在英徳县西南旧有十七座明知府符锡开峡路叠石为之后为暴水冲壊　本朝康熙元年重建下至清逺上至浈阳增为五十三座】何公桥【在英徳县西寿英坊跨滑溪宋郡守何智甫建苏轼有诗一名政和桥】
　　堤堰东河堤【在府城东明嘉靖十八年符锡通判韶州见东水为患冲堤决障倡议营修筑隄二百三十有五丈而水患以息士民便之】西河堤【在府城西偪迩武溪毎嵗盛夏潢潦泛涨冲激堤岸剥及二百余丈城防頺毁明成化十四年郡守王賔计令出民欺隐田粮者捐赀宥罪得赎锾二千余金以坚筑之毫不扰民民受其赐】龙塘都陂【在曲江县南县志龙塘蒙对过山下源自髙圳塘深且广其田数十顷水有毒沾足即烂食其田禾不一二年輙死今号蛊毒悉皆荒芜水多鱼亦不敢食】官陂【在乐昌县东北三十里有水自西坑山峡中来南流通禄溪灌田百余顷】
　　陵墓南北朝陈侯安都墓【在曲江县西北冡庙记在城西四十里桂山下】隋麦铁杖墓【在曲江县东北韶石之北】唐张九龄墓【舆地纪胜在曲江县北二十五里罗源村徐浩撰碑县志又有九龄祖墓在河西黄田岭去城半里】邓文进墓【在乐昌县东长径即其故居】南汉刘鋹墓【舆地纪胜在曲江县北狮子冈旧志在越王山】宋余靖墓【在曲江县北四十里韶石山欧阳修撰碑】明邓颙墓【在乐昌县西戴上坪】陈璘墓【在翁源县东】
　　祠庙尧舜二帝庙【在英徳县西北舆地纪胜在浛光县北二十五里又有禹庙在浛光县东一里】虞舜庙【在曲江县北七里皇冈后改为翠华亭今迁城东旧王府唐谢楚虞帝庙碣曲江虞帝庙故老言舜奏乐于邑东盘石上故石号韶而州以韶名】峡山庙【在英徳县南二十里明统志庙藏先秦牺尊制作竒古宋宣和间往来者以势取去舟出峡遭风涛惧甚乃还之】周府君庙【在乐昌县西北寰宇记新泷有太守周昕庙即始开此泷者县志在县西北一百二十里三泷上流西岸】张文献公祠【在曲江县城南祀唐张九龄宗幸蜀遣使至韶吊祭因立祠于州东故第铸鐡像祀焉郭祥正诗当年致主陈金镜后世空祠见铁胎县志曲江祠始建在武水西宋天禧间迁今所】邓使君庙【在乐昌县城西一里又县东北旧学左亦有庙皆祀唐刺史邓文进】余襄公祠【在府治东南宋治平中建祀余靖】忠义祠【在乳源县西二里祀元义士邓可贤】寨将夫人庙【舆地纪胜在英徳县西十三里麻寨冈唐末黄巢破西衡州有银城乡虞夫人率兄弟及乡兵御之遇贼战亡乡人即麻寨冈立庙祀之号寨将夫人旧志又名防助庙】四贤祠【在曲江县城南张文献公祠之东　本朝康熙十年郡守马元建祀周濓溪以王守仁陈献章湛礼配之有碑铭】
　　寺观大鉴寺【在府治南兴贤坊宋绍定间建】南华寺【在曲江县南六十里舆地纪胜梁天监元年天竺国僧智药建后为六祖演法道塲唐万嵗通天初则天皇后锡赉宣诏元和间赐塔曰灵照之塔其寺为岭外禅林之冠府志唐开寳间赐寺名南华唐桞宗元有曹溪第六祖大鉴禅师碑　按指月録曹溪寳林堂宇湫隘六祖谒里人陈亚仙舍宅广之即此寺也】光运寺【在曲江县西隋建俗称五视寺然非黄梅五祖也宋余靖有光运寺重建证真照寂大师塔碑记】延祥寺【在曲江县西县志初在湘江门内宋时殿宇壮丽经楼有五百罗汉像极精巧朱翌舍人尝防此后以寺基増建王府迁于县冶西即朱舍人园亭故址】临泷寺【在乐昌县北宋绍圣四年建今名众善寺】临江寺【在仁化县北五十里梁大通间建又县西五十里有大云寺唐咸通初建县北七十里有厚山寺宋淳熙间建】防峯寺【在乳源县西防峯山又合龙寺在县西三十里宋建】云门寺【在乳源县北云门山五代时又偃禅师建南汉赐名大觉寺】寳庆寺【在翁源县东八里宋寳厯间建寳庆间重修因名】圣寿寺【在英徳县东旧名果业寺梁建】善化院【在曲江县北】躭石院【在翁源县北三十里宋余靖有记】
　　名宦汉卫飒【河南修武人为桂阳守先是含洭浈阳曲江诸县去郡逺者或千里吏事往来輙民拨掉名曰传役百姓苦之飒乃凿山通道五百余里列亭置驿于是役省劳息流移复还境内大治在郡十年清素如一日】周昕【下邳人为桂阳太守开昌乐六泷熹平三年曲江长区祉与邑人龚台郭苍等建碑泷上勒铭纪勲立庙尸祝　按寰宇记云泷上有太守周昕庙又按欧阳修集古録跋云国子监直讲刘仲章云名暻碑刻虽阙尚可识云】三国呉羊衜【南阳人始为桂阳太守甘露元年分桂杨南部置始兴郡改始兴太守益研政术南峤率服】晋尹虞【长沙人永嘉初为始兴太守治民弭盗张弛有法】王导【琅邪人懐帝时为始兴内史寛宏博大吏民安之】邓骞【长沙人为始兴太守防威并着】张裕【呉人义熙中为始兴相经卢循寇后裕创立城廨吊死抚伤收集离散户口渐复】南北朝宋徐豁【姑幕人元嘉初为始兴太守文帝闻其政绩下诏嘉之曰岭南荒弊郡境尤甚豁拯防有方济厥饥馑虽古良守蔑以尚焉宜褒赉以旌清绩】孙奉伯【莒人明帝时为始兴太守治重礼教泰始五年太子纳妃中外臣僚各献方物奉伯独献琴书不肯虐民取媚】齐范云【舞隂人永元初为始兴内史郡界得亡奴婢例付部曲卖银输官云先聼百姓认之百日无主始依判送台又相承后堂有杂工作云悉省还役并为帝所赏郡多豪猾寇盗前内史皆以兵刄自卫云入境抚以恩徳罢亭候商贾露宿郡中称为神明】梁刘览【彭城人髙祖时为始兴内史有清莭】萧介【兰陵人大同中为始兴太守宣布威徳境内肃清】何逺【东海郯人髙祖时为始兴内史好开涂巷葺墙垣民居市里城隍廏库所过若营家焉田秩俸钱并无所取嵗暮择民尤穷者充其租调以此为常】唐徐申【京兆人建中中为韶州刺史韶自兵兴四十年刺史以县为治署而令丞杂处民间申按公田之废者募人假牛犂开垦以所収半畀之嵗入凡三万斛诸工计所佣受粟有差乃徙治故州未防邑闬如初创驿作大市器用皆具始来韶戸止七千比六年増倍】韦迢【京兆人大歴间迁韶州刺史治治尚清静民懐其恵】韩防【南阳人以起居舍人贬韶州刺史多善政卒于官】周君巢【太原人元和初为韶州刺史治以亷静为主而材干颇裕能勤于政韶人戴之】于琮【髙陵人咸通时贬韶州刺史治尚清简甚得民和】宋许申【潮阳人天禧初知韶州爱民勤政令驿丞夹道植松榕数万遂成茂林行旅便之】陈宗庆【天圣初知韶州修东西二江浮桥复造水车引水入城以防火患百姓赖焉】王益【临川人天圣八年知韶州韶俗男女少别益亷奸滛伤化者一切穷治之风俗以变有屯兵五百人因代不至欲谋为变益捕首谋五人立断流之众乃帖然】胡衍【泰和人庆厯中为英州浈阳令岭南相沿民即无田亦输丁米衍为言部使者奏免其虚税民甚徳之】陆起【新淦人庆厯中宰浈阳里巫以银瓮贮二蛇诱民祠祷起収蛇斩之正其奸累官员外郎防巩作政难篇羙之】常九思【河内人仁宗时知韶州嵗例课丁夫刺船南海餽盐数千万石民力重困九思至斥占民之卒代役民始息肩】唐介【江陵人仁宗时以劾宰相文彦博贬春州别驾改英州尽心政务州人爱之】苏缄【晋江人仁宗时知英州侬智髙围广缄曰广吾都府城危不救非义也募士数千夜行赴难广人黄师宓为贼谋主缄擒斩其父羣不逞并縁为盗复捕杀六十余人招其挂误者六千八百人使复业贼势沮将解去缄分兵扼其归路贼乃渡江由连贺而西缄与贼战摧伤甚众尽得其所掠物仁宗喜换为供备库副使遣中使赐朝衣金带】周敦颐【道州人熙宁初为广南东路提防刑狱治于韶以洗寃泽物为己任】刘恕【髙安人王安石与之有旧欲引置三司条例恕不肯附新法遂出知翁源县居官卓然有声】米芾【呉人补授浛光尉郡中多佳山水品题殆徧而公事不废】苏迈【眉山人轼之长子轼谪恵州迈求知仁化县文章政事绰有父风】方信孺【兴化军人嘉定初知韶州时赤水峒贼逾岭入寇信孺遣义士秦纲御之斩其渠魁寻复募兵欲捣贼巢防朝议招防乃止】邹非熊【宜黄人淳熙间授乐昌尉修渠溉田民防其利迁令曲江多理寃狱累擢广东提刑】曾造【南丰人淳熙中知乳源县籍官田及民废业防四百畆入为学产创立黉宫立职长严课试士风翁然调乐昌县迁学于城东复籍官田以供诸生于是乐昌文教方轨中州士人祀于学宫】徐天麟【临江人开禧中权英徳府兴学明教有恵政】杨万里【吉水人孝宗时为本道常平使者复持宪莭适临汀有警势连梅潮即日以羽檄召兵厯翁源陂子径抵循梅风飡露宿力战禽贼孝宗称为仁者之勇】林光朝【莆田人尝从尹焞学南渡后以伊洛倡东南者自光朝始时为广东提防刑狱茶冦自荆湘剽掠岭南光朝击破之孝宗喜曰书生乃知兵耶加直显谟阁歴工部侍郎】杨大异【长沙人淳熙间以广东常平事除提刑首创湘江书院祀濓溪先生其设施措置悉以濓溪为法】廖徳明【南剑人受业朱子为韶州教授尝新濓溪书院讲明其学以授诸生嘉定初选广东提防刑狱时盗防桂阳廹韶韶人惧徳明燕笑自如遣将驰击而亲持小麾督战大败之乃分戍守逺斥堠明审赏罚宣布威信韶晏然如平时】熊飞【东莞人徳祐二年守潮恵二州闻赵溍至即以兵应之遂复韶州元兵围韶飞率兵巷战兵败赴水死】元买住【防古人为韶州同知以亷介闻至正十二年郴冦攻韶州急前后两战大败之复乐昌乳源又力疾出勦战死】张鳯仪【防古人为韶州经歴与同知买住御防被执不屈死子万里败贼复仁化县获贼首剖肝生食之事闻补父官至正二十二年陈友谅遣将围韶城破骂贼被杀】李鼎【湖南人家于乐昌乡人摽掠州同知买住欲屠之鼎劝止乃以鼎为防民廵检寻以功陞乳源主簿知县事及寇攻乳源鼎出御贼望见曰是救我軰屠戮者解甲去】明张安仁【九江人洪武初为乳源知县以兴学建城功行省叅政周祯奏请旌赉】索彦胜【燕山人洪武二年任乐昌知县时无城郭百姓散处乃筑城濬池均赋役招流移民始复业】王询【永丰人永乐中韶州推官中官郑和奉使海外横捕韶民三人伴送家人赎以金不许询至舟径挟以归】湛礼【钱塘人正统间知韶州府奏免嵗贡黄藤尝遣吏督税乐昌多求索令械系以来礼嘉奬之甲乙争田礼断归乙甲诉于蕃司司知其伪拘甲付府苐慰遣去约五日来辨其寛厚类如此】杜宥【江隂人天顺中知英徳县时邻境多寇宥创立县城贼至死守粮尽围不解夜遣死士焚其营贼始惊溃】刘信【鳯阳人成化中知乳源县政简刑清性至孝母卒一恸而絶贫无子士民葬之东城】保睿【南通州人治中知曲江县锄奸恤苦清介自持】顾节【嘉兴人治中知翁源事修城兴学不科敛而用足嵗饥请赈全活甚众邑之羊径山峯髙路隘毎多伏莽节治为坦途行旅便之】黄天【南安人正徳中知英徳县中官遣使取英石天曰无用之物何必劳民卒却之】李增【龙溪人正徳中知乐昌县东西山猺啸聚增训兵缉捕所向皆克后流贼千余攻城开门迎敌败走之时有湖兵指良为贼增白于兵备王大用释之皆感泣】符锡【新喻人嘉靖初通判韶州毁滛祠兴社学勦平九连山贼李英等改征银驿以絶驿传科扰至今便之】李渭【思南人嘉靖末知韶州府先是民苦役多为盗渭集僚属谕曰欲民无盗君辈当先弥盗心否则是身为盗帜也闻者凛然治最当迁民相率乞留诏进一官留任】唐必治【平乐人隆庆中为乳源县丞尝自言不爱官不爱钱不爱生翁源大征奉檄督勦殒于阵邑人立祠祀之】胡尚仁【全州人万厯中知英徳县奉例清丈按图亲临至今税畆秩然】严遵试【贺县人万厯中知英徳县谳讼平允赎锾悉令薙药草根以代服毒轻生之风遂息时税珰横行浛洭之津梁尧山之锡矿羣奸因此啸聚遵试严治奸宄戍配之因议补其税编入条鞭氏得不扰】王孙兰【无锡人崇祯中歴官广东副使分廵驻韶州有平猺贼功张献忠由长沙衡州来犯乞援于督抚不应叹曰事不可为矣吾盍先死遂自缢】潘复敏【新昌人崇祯时知曲江县视事未久即修城积粟为战守计人或迂之后楚宼自乐昌薄韶竭力捍御城赖以完】
　　本朝郭宏缵【漳浦人顺治四年知乳源县山贼谋攻乳源缵詷知预上方畧及贼至缵阳坐城楼痛饮贼易之无何援兵至出贼不意径渡河击之贼众披靡俘斩甚伙】李栋【蕲水人顺治中知乐昌县亷介自持赈恤穷困置义仓建书院士民戴之】蔡嘉复【西安人顺治四年知仁化县时兵燹后人民离散嘉复开诚招抚百姓闻风而归在任一年卒子钟台奔防亦卒士民哀之水南塔下】熊惟祺【孝感人康熙七年知化化县盐引递年报啇折纳士民挈家逃窜村市为墟惟祺设法招商承折暂除报充之害又捐金建学宫振兴士类四民乐业】李煦【奉天籍昌邑人康熙十七年补韶州守招集流亡修复学校力行教化弊絶风清改任时民为立遗爱祠于湘江门外】
　　人物汉何丹【字伯张浈阳人鸿嘉初举茂才为浛洭长累迁中大夫以忤王莽出为松滋令慈祥岂弟卒于官】晋张鲂【字叔鱼曲江人太寜初举孝亷咸康中为浛洭令恵政流洽闗津夜行无惊白鹿羣游民因以名其邑城与城南之山征为尚书郎】南北朝梁张偲【曲江人侯景冦京师髙祖率兵赴援偲率千余人从之破蔡路养杀李迁仕及与景战于石头皆有功授江州刺史】陈侯安都【字成师曲江人髙祖为始兴太守入援台城安都募骁勇从之以平侯景功封富川县子袭王僧辨破徐嗣徽及拒齐师于姑熟累战皆防进曲江郡公寻都督南豫州兼刺史讨余孝劢及王琳将曹庆常众爱等悉平之文帝即位晋司空威名甚重羣臣无出其右留异据东阳复奉诏东讨躬自接战大败之异脱身奔晋阳安都収其人马甲仗振旅而归以功加侍中大将军累增食邑五千戸】唐邓文进【曲江人唐初为本州刺史萧铣攻乐昌文进坚守累立战功没赠鹰上卫将军庙食乐昌】张九龄【字子夀曲江人七嵗知属文张説谪岭南一见厚遇之景龙元年擢进士授校书郎歴官秘书少监集贤院学士擢工部侍郎知制诰寻居母丧有紫芝白鸠之异开元中征拜同平章事中书令封始兴伯时天长节百僚多献珍异惟九龄献千秋金鉴録具陈前古废兴之道帝赏异之防范阳节度张守珪以斩可突千功帝欲征为侍中九龄曰宰相惟贤是授安可以赏功遂止李林甫奏对称旨帝欲相之九龄曰恐异日为社稷忧帝不听林甫既相引牛仙客为尚书预政事九龄持不可帝不恱以尚书右丞相罢政事卒諡文献九龄文学冠一时谔谔有大臣节天下称曲江公而不名武恵妃谋防太子英九龄力持之安禄山讨奚契丹败帝欲曲宥九龄曰禄山丧师不可不诛且弗诛必为后患帝卒不聼及迁蜀思其先见为流涕遣使祭之厚恤其家弟九臯九章皆有名于世子拯居父防有节行为伊阙令禄山防河洛终不受伪职贼平擢太子赞善大夫】张仲方【九率孙贞元进士补秘书省正字歴官郑州刺史敬宗即位征为谏议大夫防诏淮南节度使王播造竞渡船三十艘费用甚钜仲方论诤坚苦帝为减三之二鄠令崔以辱黄门系狱逢赦不见宥仲方曰恩被天下流昆虫而不行御前乎由是得不死累加光禄大夫上柱国封曲江县伯卒赠礼部尚书諡曰成】刘轲【字希仁曲江人童年嗜学著书甚多后登进士第歴官史馆马植称其文为韩愈流亚荐之朝累迁侍御史】邵谒【翁源人少为县吏令有容目使搘床者三瞪视曰吏岂搘牀者令怒挝之掉臂出截髪悬县门去筑室罗江水石中博通经史百家工诗尤长古乐府有司举之太学明王佐得其集于秘阁梓传之】五代南汉薛崇誉【曲江人仕南汉累官至开府仪同三司佥书防检司事宋太祖遣师克广州崇誉义不降被执死之】宋胡賔王【字明贤乳源人南汉时登进士累官中书舍人刘鋹滛虐辞官归着南汉史十二巻鋹亡上其书于宋号刘氏兴亡録以明经授著作郎复登咸平进士累迁翰林学士】李访【曲江人善事父母居防庐墓有白鸟集庐之祥事闻仁宗诏旌其门】王式【字用之曲江人唐宰相珪之后初珪子敬直贬岭南子孙遂家焉式耿介自立以孝行称天圣初登进士累官大理寺丞知梅州子陶博学有俊才亦登进士官至京东提刑所至著绩】梅鼎臣【翁源人天圣二年进士官至殿中丞直谏有声子佐天圣五年进士知藤州操履清白为时所称】余靖【字安道曲江人天圣进士累迁集贤校理防范仲淹贬饶州靖言仲淹以刺大臣得重谴臣恐钳天下口疏入落职监筠州酒税寻起为太常博士进修起居注擢知制诰时元昊既降朝廷方拟册封而辽人以兵临西境请毋与和当为中国讨贼朝议难之靖言辽人不可轻信即遣靖假谏议大夫往见辽主于九十九泉辨论如流卒定其议朝廷遂封元昊边陲晏如侬智髙反邕州乗胜掠九郡乃以靖为秘书监知桂州经畧广东西路同狄青孙沔讨贼于归仁败之智髙遁入海岛邕州平晋工部侍郎镇抚岭海复遣人入特磨道擒智髙母子弟三人械至阙下斩之诏加集贤院学士徙知潭州寻改青州皇祐五年交趾蛮防邕州杀五廵检拜靖广西体量安抚使靖至移檄交阯召其用事臣费嘉祐责之嘉祐归致首恶五人斩钦州境上寻以尚书右丞知广州首奏罢番舶税务英宗即位拜工部尚书卒赠刑部尚书諡曰襄】谭必【字子思乐昌人甫六嵗日诵万言庆歴中进士调邕州推官交阯破邕必死之累赠太子太传明景泰中追諡忠愍】李渤【字子文乐昌人以学行称登嘉祐进士官至朝奉郎知白州弟岩嘉祐中以上书召见崇政殿特赐同进士出身官至朝奉郎知象州】刘暐【翁源人博学洽闻熙寜中进士歴官中外有声崇寜初置广南东路提举学事司嵗察师儒优劣诸生勤惰命暐充之其教士子立课程稽实行崇信让虽郷曲一无所私】成倬【翁源人年二十余始读书通悟经术尤深易数熙宁间王安石荐为阁门祗终西京左藏库使】侯晋升【字徳昭曲江人元丰进士为程郷令与苏轼善尝着新论利害炳然文亦温丽轼极称之后知南恩州期年而卒】邓弼亮【乳源人祖戡天圣进士官至殿中丞父堂皇祐进士官至郡守弼亮登元祐进士为新兴令力行教化不尚刑罚当时称之】石汝砺【英徳人精通五经尤深于易尝进所着易解易图于朝为王安石所抑苏轼谪恵州兴论易理竟日不忍别又以琴凖乐律着碧落子琴断郑樵称之】郑敦义【字尚仁英徳人以乡荐厯潮阳令哲宗朝諌止市牛革徽宗即位复上书陈时政诏进一阶】李南仲【英徳人性敏慧日诵数千言十嵗举神童授从仕郎省亲归读书罗浮着罗浮赋提举儒学韩谨刘暐皆重其学行人呼其读书处曰李秀岩云】萧雅【乐昌人徽宗朝与弟雄及维同擢髙第雅以承事郎判广州雄以奉议郎守桂阳维以宣教郎宰吉水皆有政声时称为三萧】邓孝亷【字清臣曲江人建炎进士为韶州教授擢通判邕州摄郡事嵗饥廪赈之不足继以俸金全活甚众寻迁徳庆知府】胡彦忠【曲江人性孝友五世同居庆元中经干呉丰以状闻诏旌其门】郑玠【字太玉英徳人嘉熙中对防极言天下事正言李昴英亟称之淳祐中释褐知博罗县亷清自持政成人和部使者荐之擢为太府丞】元邓可贤【乳源人至正中郴寇防乳源可贤率民置砦矢死守谕众曰忠孝大节生死常事因遣子一源趋韶上方畧于同知买住遂率兵破贼贼复悉众来攻凡两月粮尽可贤奋身出战被执子弟七人俱死之砦民四百家无一降者】明李时秀【字廷实英徳人洪武中举于乡永乐朝为御史劾藩王不法贬交阯县吏中途召还擢山东按察副使】郑子诚【字本明乳源人洪熙间举贤良官御史正统元年奉勅廵视西边又廵宣大奏筑土木城以防不虞不报引疾归】黄裳【曲江人正统进士授监察御史法司防审疑狱俄顷辨析多得其情都御史陈镒雅重之尝按两浙盐法及苏常诸郡所至有恵政已已扈从北征没于土木诏恤其家】邓颙【乐昌人正统进士奉使楚藩却其金后为永丰知县闽冦犯境颙伏兵大破之冦复悉众至力战被害事闻赠光禄少卿諡忠毅】白莹【字润禧乐昌人正统进士官戸科给事中尝奏土木阵亡诸臣子弟宜征入国学读书请赐勲臣邓文进死节臣谭必邓颙諡防罢乐昌河泊所及减桑丝红船额税谏垣重之】邓瑗【乐昌人颙长子景泰中乡举歴官湖广佥事有清操湖广与贵州接壤征烦剧民甚苦之瑗不奉檄遂致仕归】防景澄【仁化人母防庐墓昼归省父夜宿庐及父卒景澄年八十复庐墓以死】龚镇和【乐昌人正徳间从知县李增督兵御寇调勦华林砦捣其巢复解乳源之围战死抚按命勒碑题其墓曰义勇】陈璘【翁源人嘉靖末潮州贼张琏作乱璘献策军门领兵平翁源乳源英徳河源诸贼大征罗旁开建一州二县勦石溪宁水贼征岑溪猺贼援朝鲜战锦山生擒贼首倭帅斩获倭酋征播州夺杨应龙尸生擒酋子累官左都督特进光禄大夫卒赠太子太】范汉【字印全英徳人万歴中流贼行刧汉兄弟率兵追贼至野猪湾杀百余人夺回被掳男女数百以援兵不至与弟潮皆战死南韶兵备刘穏旌之】李能一【英徳人崇祯四年流贼掠境能一与贼鬭斩八九人贼以鎗刺之即夺其鎗复毙二贼被执逼令跪厉声骂贼不屈而死】邓葵【乐昌人颙之裔孙崇祯四年流贼破城葵身防县令林开馥骂贼而死】
　　本朝欧士擢【乐昌人性至孝戊寅流防掠昌士擢负七旬母避难歴尽险阻旬日乃止戊子楚饥巳粟存活甚众死不能殓者施棺椁聼民自取昌人至今思之】胡甲桂【翁源人顺治十六年父献忠为贼所掠甲桂时年十三涕泣辞母乞食行抵长宁县叩贼营痛哭求以身代释父归办赎贼从之迄冬大兵进勦贼竟杀甲桂】
　　流寓宋郑侠【福清人神宗时吕恵卿执政侠上疏论列坐讪谤编管英州既至得僧屋将压者居之英人无贫贱富贵皆加敬争遣子弟从学为筑室以迁哲宗立始得归元符七年再窜于英徽宗立乃还】孔平仲【新喻人绍圣中以党籍谪恵州别驾安置英州】刘安世【大名人以元祐党章惇尤恶之安置英州】家愿【眉山人徽宗时以曽入党籍谪监英州酒税】朱翌【安庆人绍兴中官中书秦桧恶其不附已谪韶州十四年名山胜地皆翌所题咏时称为诗豪】吕祖俭【婺州人寜宗时因上书诉赵汝愚之忠送韶州安置在谪所读书穷理卖药自给】洪皓【番阳人绍兴中使金归秦桧忌之安置英州居九年始复朝奉郎】龚茂良【兴化军人淳熙中疏恢复六事谢廓然劾之遂责降安置英州父子卒于贬所】
　　列女唐虞氏【英徳人唐末黄巢破西衡州其夫为寨将战没虞氏躬擐甲胄率昆弟及乡兵迎战贼败北虞氏亦死之乡人为立庙以祠】宋呉琪妻谭氏【浈阳人绍兴中英州盗起被执盗欲妻之谭怒骂曰良家女岂偶贼耶遂被害】龚自立妻张氏【乐昌人嘉定三年郴冦入境夫妻襁负二稚窜匿为贼所获张与夫诀曰妾死无憾二子幸善抚之中道绐贼曰吾渇欲就饮可暂解遂投江死郡守方信孺建祠祀之】元呉贞秀【浈阳人年及笄许嫁未适至正十二年郴防防城贞秀被执义不受辱投井而死】明刘细奴妻伍氏【曲江人永乐中偕夫往翁源佣工一日夫汲水被虎噬去伍氏徒手逐之曵其夫足虎弃其夫转噬伍氏夫妻俱死】邓朝观妻李氏【曲江人嘉靖三十二年罗山贼至氏年二十二并其儿被掠贼欲汚之驱至树下绐贼曰勿怖吾儿需解乃从汝乗间负其儿投水死明日尸浮负儿自若】蒙士彦妻赵氏【仁化人嘉靖中与其姑谭氏俱为贼执贼欲杀其姑赵抱姑愿以身代贼并杀之】黄思位妻罗氏【英徳人年二十生子方襁褓崇祯初贼至被执至塘边骂贼赴水死贼义之为置孤于地而去】呉骧之妻刘氏【仁化人崇祯末为乱兵所掠扶之上马刘知不免乃从容骑坐以释其疑行至赤石径见路旁有大塘遂投塘而死】张子厚妻廖氏【乐昌人崇祯末流防破城被执抗骂不屈而死】
　　本朝易氏女【名闺超乳源人年十八未字顺治四年叛兵罗士璧刼掠城市父肇文被执闺超自缢又顺治八年曹防掠杨家围围破杨妇陈氏亦自缢死】李三近妾孙氏【乐昌人顺治八年曹防破城与女红姑俱被掠母女骂贼同时遇害】李光亨妻张氏【翁源人与妾刘氏俱掳于贼义不受辱投悬崖以死同邑林万妻沈氏有殊色贼掠之亦大骂不屈死】张妻萧氏【乐昌人年二十一绂亡养舅姑抚孤子越七十余年又张綋妻萧氏夫早亡守志五十五年并康熙中　旌表】周彬妻杨氏【曲江人夫亡守节邻某欲强犯之氏力拒不从被害同邑谭梦韶妻郑氏年十九亦以拒强暴致死并雍正二年　旌】邝宏毅妻张氏【乐昌人宏毅病亟张以死诀及葬毕遂自尽同邑张日晃妻苏氏夫卒恸哭七日不食而死】赖某妻张氏【名首龄翁源人未嫁夫亡讣至不食死】李经书妻曾氏【曲江人经书亡婪产者逼夺其志曾氏矢志不他卒仰药死】傅井满妻陈氏【乐昌人为强暴所逼力拒不从遂自经又同邑邓求逹妻骆氏肃公耀妻熊氏俱以苦节征乾隆十年二十四年前后　旌表】刘文达妻叶氏【仁化人贼欲汚之骂詈不止贼怒肆欧至死乾隆八年旌又刘徳中妻卢氏夫亡苦节乾隆十八年旌又烈妇陈谦瑞妻杨氏于乾隆三十三年旌】罗开养妻邱氏【乳源人里中恶少窥氏丽姿欲强行汚辱氏峻拒得脱寻自经死乾隆十九年　旌表】林耉七妻江氏【翁源人夫亡殉节乾隆十七年　旌又罗辅成妻朱氏亦以不辱强暴自经死乾隆二十二年　旌又诸生赖大为妻许氏国学赵熙元妻刘氏妾许氏皆苦志守节雍正十三年　旌又张丽缨妻胡氏甘荣妻阮氏何汝祯妻罗氏朱典集妻刘氏俱守苦节乾隆二十九三十三十一年前后　旌表】呉氏【英徳人名细娇少未字父天崇外出隣贼窥其殊色强入逼之峻拒贼逸遂惭忿自经死】范朱祥妻张氏【英徳人有殊色女红而外未尝出闺闼里有奸民侦其姿调谑之氏恶詈不巳寻自服毒死乾隆六年　旌又同邑李缉易妻范氏亦因强暴欲汚矢志不从随仰药死乾隆二十七年旌又张文载妻何氏呉锐妻刘氏陆履亨妻张氏俱以苦志守节俱乾隆年间　旌表又烈妇林大勲妻呉氏朱昌文妻姚氏烈女莫大满姐俱乾隆年间　旌】
　　仙释唐慧能【姓卢氏其先范阳人父官新州生能得法于黄梅五祖传其衣鉢在广州法性寺披度受戒乃归曹溪大兴佛法唐元和十年诏諡大鉴禅师塔曰灵照之塔桞宗元有曹溪第六祖赐諡碑文】五代南汉文偃【嘉兴人张氏子叅睦州悟入再见雪峰宻授宗印遂出岭徧谒诸方后住云门光泰寺干祐元年赴广主召未防还山干和七年示寂宋干徳元年秀华宫使特进李托监修韶州诸寺院迎师肉身启塔顔貌须髪如生师説法如云雨天下目为云门宗旧封慈云匡正宏明禅师　本朝雍正十二年令地方官致祭一次】范嵩【大陂人年二十二嵗贫不识字因牛特水甚险嵩日修路遇二人舁之过水以一丸与嵩吞之遂解悟能吟诗后入罗浮不知所终】明憨山【全椒人蔡姓年十二祝髪于金陵古长干寺长入五台山后逺遁东海之牢山神宗再征不应赐帑金固辞使者强之因广圣慈赈饥使持籍还报帝感叹赐寺曰海印寻两广制府戴耀送住曹溪演法一日浴罢焚香危坐而逝曹溪水为之立涸百鸟哀鸣三日始入龛靣色红髪须皆长僧徒告谓复生矣先是有采珠开矿使入粤殊驿骚过曹溪憨山徐与言利害由是珠罢采矿额令有司嵗解粤人诵其徳既亡越二十余年见梦于宋总戎其龛端坐如生遂留身如六祖四方之人为起塔院以供】行腊【族刘氏少录科冠军好读贞复白沙集崇祯巳夘司台冯秉清赏其巻争元竟落之一日读楞防经有防决志祝髪依朝宗和尚　本朝顺治初欲度岭往寳华未果驻锡青莲庵坐化留偈云处处皆为般若塲山山自有白云庄丈夫各解翻身去岂肯甘心负臭囊】
　　土产银【元和志曲江有银山出银九域志曲江翁源乐昌浈阳浛洭皆有银塲】铜【九域志曲江浈阳二县有铜塲舆地纪胜始饶之张潜博通方伎得变铁为铜之法使其子甲诣阙献之朝廷行之铅山及潮之兴利韶之涔水潭之永兴皆其法也】铁【九域志仁化县有铁塲】铅【九域志翁源乐昌仁化三县有铅塲】布【元和志韶州贡麻布竹布九域志英州贡纻布明统志翁源出纻霜布】兰桂【元和志韶州贡】甲香　水马　蚺蛇　鲛鱼皮【寰宇记俱韶州产】钟乳【元和志韶州贡钟乳栁宗元与崔连州书钟乳始兴为上次乃广连】石斛【元和志韶州贡】英石【舆地纪胜英之山石擅名天下明统志英徳县出乡评云峯峦耸秀岩窦分明无斧凿痕有金玉声又乐昌出乐石】
　　钦定大清一统志巻三百四十一
&lt;史部,地理类,总志之属,大清一统志,南雄府图&gt;
&lt;史部,地理类,总志之属,大清一统志,南雄府图&gt;
&lt;史部,地理类,总志之属,大清一统志,南雄府表&gt;
　　钦定四库全书
　　钦定大清一统志巻三百四十二
　　南雄府【在广东省治东北一千三百里东西距三百四十里南北距三百四十里东至江西赣州府信丰县界一百四十里西至韶州府仁化县界二百里南至韶州府翁源县界二百五十里北至江西南安府大庾县界九十里东南至信丰县界二百里西南至翁源县界二百二十里东北至信丰县界二百里西北至大庾县界二百里自府治至京师七千三十五里】
　　分野天文牛女分野星纪之次
　　建置沿革禹贡扬州之域战国属楚秦为海南郡地汉为豫章郡南埜县地【见旧唐书地理志李吉甫元和郡县志以始兴县本汉南海地误】三国吴永安六年分置始兴县属始兴郡晋及宋齐因之梁天监六年置衡州又柝始兴分置安逺郡隋平陈郡废大业三年属南海郡唐武徳四年属韶州五代南汉干和四年始分置雄州宋开寳四年曰南雄州【乐史太平寰宇记以河北路有雄州故加南字】属南东路宣和二年赐郡名保昌元至元十六年改南雄路属海北广东道明洪武元年改南雄府属广东布政使司
　　本朝因之领县二
　　保昌县【附郭东西距一百六十里南北距一百八十里东至江西赣州府信丰县界一百四十里西至始兴县界二十里南至始兴县界九十里北至江西南安府大庾县界九十里东南至信丰县界二百里西南至始兴县界四十里东北至信丰县界二百里西北至大庾县界二百里汉豫章郡南埜县地三国吴以后为始兴郡始兴县地唐嗣圣元年柝置浈昌县属韶州五代南汉时为雄州治宋天圣初改曰保昌为南雄州治元为南雄路治明为南雄府治　本朝因之】始兴县【在府城西一百里东西距一百五十里南北距二十里东至保昌县界八十里西至韶州府属曲江县界七十里南至韶州府翁源县界一百六十里北至保昌县界五十里东南至江西赣州府龙南县界一百四十里西南至翁源县界一百十里东北至保昌县界五十里东南至江西赣州府十里汉豫章郡南埜县地三国吴分置始兴县属始兴郡晋及宋齐因之梁置安逺郡隋平陈郡废属南海郡唐属韶州宋开寳四年改属南雄州元属南雄路明属南雄府　本朝因之】
　　形势控帯羣蛮襟防百越杰然峙于一隅【宋修城记】枕楚跨越为南北咽喉【通志】
　　风俗俗杂夷夏【宋倅防题名记】地虽小无珍异之产以来四方之民而土性温厚有膏沃之田以为家给之具【宋洪勲修学记】
　　城池南雄府城【府治所曰斗城周七百二十七丈门三宋皇祐四年建明成化二年甃石谓之故城保昌县治在焉五年自小北门至牛轭墰筑土城三百余丈沿河固以木栅后以斗城外西河决更筑堤御之正徳中重修谓之新城亦曰水城故城濠广一丈新城濠亦如此　本朝顺治康熙中屡修雍正七年又修乾隆九年十三年屡修】始兴县城【周三百四十八丈门三濠周东南西三靣明天顺中筑成化间甃砖　本朝顺治康熙中重修雍正八年再修乾隆十六年又修】
　　学校南雄府学【在府治小东门外宋庆厯中建　本朝康熙中先后重修雍正六年再修乾隆八年又修入学额数二十二名】保昌县学【在新城内府学西南宋淳祐元年改建元季燬明初复建　本朝康熙中屡修雍正五年再修入学额数十五名】始兴县学【在县治东宋嘉定中建元天厯中迁于县西明万厯中复今所　本朝康熙中重修雍正五年修入学额数十二名】天峯书院【在府学西明成化间建崇祯末兵燬　本朝康熈二年重建又正学书院在府城义仓前明嘉靖间建孔林书院在保昌县东一百里唐宪宗时曲阜孔戣为岭南节度使卒于任遂家焉宋建隆七年裔孙閠因建书院于此始兴县有墨江书院在县治内旧学宫址　本朝康熙三十八年建雍正九年重修各县并设有义学社学】
　　户口【原额人丁共一万七千六百五滋生人丁三千三百二十八】
　　田赋【田地山塘共九千八百七十五顷四十二畆八分八厘零额征地丁并杂税银共四万四千一百二十七两九钱七厘零又屯田一百九顷六十畆二分六厘零额征米七千二百三石七斗八升零】
　　山川马鞍山【在保昌县东八十里其髙千仞以形似名】天峯山【在保昌县东八十里山形陡峻髙插云汉山中有洞曰真仙岩其上有泉】洪崖山【在保昌县东九十里髙数千仞周五十里崖石平旷冇修竹茂林之胜】油山【在保昌县东一百二十里山有小穴出油居人取以为利后嫌穴小凿之油遂絶上有龙潭嵗旱祷雨輙验相近冇象山后有罗汉洞】金马山【在保昌县南二里状如马背一名赤马山又名府案山】巾山【陈循寰宇通志在保昌县北三十里端正如巾凌江水绕其西麓其东有威鳯冈髙八十余丈与大庾岭相连】青嶂山【在保昌县东南四十里髙约百丈状如展屏松桧森蔚瀑布潺湲山半有古寺唐时建】莲塘山【在保昌县东南八十里下有莲池今堙】湖山【王象之舆地纪胜在保昌县东南八十里上有滴水潴为小湖旧云有二游泳其中故名】冯大山【在保昌县东南一百五十里形势髙耸山顶寛平可容千人】三峯山【在保昌县西南四十里有文秀瑞龙瑞云三峯】九姑山【在始兴县东六十里卓立如笔自梅岭分脉至此下有九姑庙】机山【在始兴庙南十里一名玲珑岩祝脉方舆胜览石峯平地防立有石室虚旷葛仙尝炼丹于此盛宏之荆州记机山东有两岩相向如鸱尾石室数十所经过皆闻有丝竹金石之声旧志山势盘郁岩洞甚多下三岩曰半月天光观音上三岩曰狮象玊龙通天又有草名琉璃茎如香片食可止风】笔架山【在始兴县南二十五里三峯竒秀中峯尤尖耸】谢公山【在始兴县南三十里峯蛮秀防视诸山独髙相近有白牛山在笔架之西为邑前障五峯突兀亦名五魁山腰有龙池池上有石坛产异竹】玉山【在始兴县南一百里昔有人常获璞于此】狮石山【在始兴县西五里为县水口第一山其前为球山】天马山【在始兴县西十五里髙三十余丈】九鳯山【在始兴西方舆胜览天柱峯在县西二十里峭秀竒防无支峯赘阜屹然撑天梁天监中九鳯翔集故又名九鳯山】桂山【在始兴县西南一百里陵阜屈曲桂木丛人多以为药故名】丹鳯山【在始兴县西北五里舆地纪胜梁天监中有九鳯飞一鳯翔此故名】大庾岭【在保昌县北汉书元鼎中越相吕嘉反破将军韩千秋于石门函封送汉节于塞上后汉书郡国志南埜县有台岭舆地志台岭即塞上今名大庾郦道元水经注连水出南康县凉熟山山即大庾岭五岭之最东故曰东峤唐张九龄开路记初岭东废路人苦峻极开元四载使左拾遗张九龄相其山谷之冝革其攀险之故嵗己农隙人斯子来役匪逾时成者不日转输不以告劳髙深为之失险元和志大庾岭在始兴县东北一百七十二里从此至水道所极越之北疆也岭本名塞上汉伐南越有监军姓庾城于此地故名髙一百三十丈又曰大庾岭在浈昌县北五十六里白氏六帖大庾多梅南枝既落北枝始开舆地纪胜大庾岭去保昌县八十里又引刘嗣之南康记云庾岭多梅亦曰梅岭髙一千三百五十丈唐张九龄奉诏开凿至嘉祐中造砖甃砌成路　按诸説则古之大庾岭应在今县西北近江西崇义县界今所谓大庾岭即水经注东溪所出之石阎山九龄所谓岭东废路也其曰梅岭祗以多梅之故或谓以梅领得名殆未足据又县志有小庾岭在大庾岭东南四十里】塔岭【在始兴县西十里为县水口第二山其北有犀牛嘴山去县二十里江口之所谓廻龙山也】龙王岩【在保昌县东一百余里】钟鼓岩【在保昌县东北八十五里中有二石叩之分作钟鼓声】仙女岩【一名阚象山在保昌县东北一百里舆地纪胜中有二仙像相传秦时女　子于此得道飞仙】杨厯岩【在保昌县西北二十里山巅方广百余丈竒峯环绕飞泉防空相传汉时楼船将军杨仆经此故名】珠龙岩【在始兴县东十五里春夏瀑布如垂玉龙】南石岩【一名小武当山在始兴县东七十里巍然峭壁半岭有岩洞广可一畆内有真武铜像】官石岩【在始兴县西四十里髙七十余丈广八里许】石泉岩【在始兴县西北八里上有瀑布】碎珠崖【在保昌县莲溪一都一峯尖鋭挿入云表迤东怪石巉岩高可百尺飞瀑练山腰则水石相激如　倾万斛珠玑辉映林谷俗名跌碎水】姮娥嶂【在保昌县大庾岭之东相传葛洪炼丹之地产仙茅】白猿洞【在保昌县东北八十里梅岭下深百歩许旧有白猿居之】仓石【在保昌县西北三十里髙百余丈广数十畆轮囷如仓】修仁水【在保昌县南三十里源出江西龙南县界西流一百三十里至修仁都入东江】横浦水【一名楼船水亦名凌江水在保昌县西源出大庾岭南流经始兴县西合北江史记南越列传元鼎五年主爵都尉杨朴为缺船将军出豫章下横浦邓徳明南康记大庾岭四十里至横浦寰宇记楼船水在县北五十里出庾岭之西傍岭横流舆地纪胜凌江水在县西北百歩湫泺交防清泠弥漫宋天禧时有凌皓知保昌县兴水利农人感徳因号曰淩江　按楼船水本以楼船将军出此得名相近有杨厯岩亦以杨仆所厯为名也向以凌江为楼船水则凌江即横浦无疑】连水【在保昌县西一名连水水经注连水出南康县凉热山连谿南流注于东谿庾仲初谓之大庾峤水寰宇记鲢水源出上凌江以春多鲢鱼因名　按鲢水本合东江而源则异寰宇记鲢水似是俗传之讹】昌水【在保昌县北六十里源出江西信丰县界下流经延福莲溪二都又四十余里至县城西与凌水合入东江】东江【一名始兴水在保昌县东南源出大庾岭流经灵潭乌源至河村与昌水合又至城西与凌水合环抱郡邑如襟帯西南流入始兴郡北又西入韶州府曲江县界盛宏之荆州记始兴郡有东江源南康大庾桥下南流转西与北江连水经注东谿水出始兴东南康县界石阎山西流与水合合亦名东江又名始兴水又西斜阶水注之又西迳始兴县南又西入曲江县　按东江至曲江县西注北江后始有始兴大江之名所合者溱水非浈水也旧志以道元始兴水之名遂混于始兴大江且志日为浈水今以道元本文正之】长圃水【在保昌县东北四十里源出梅岭南流入东江】跃溪【在始兴县东八十里源　出冮西龙南县界西北流七　十里至杜安村又名杜安水与东江合舆地纪胜杜安水在县东北三十八里源出江西信丰县深窖铁子源西流入保水】朔水【在始兴县东一百里源出江西信丰县界甜菜岭月朔即涨晦即减因名又凉水在县东南二十七里源出江西信丰县界律竹岭皆西流入邪阶水旧志朔水在县东南五十里源出天柱山猺人洞凉水在县东南八十里源出江西龙南县界葢即水经注邪阶之别源也】邪阶水【一名清化水一名阶水在始兴县南经县西北受朔水凉水入东江水经注邪阶水源出始兴县东南邪阶山水有别源曰莱头重岭袗龙奔湍相属徂源双注合为一川又西北注于东江寰宇记有邪渚正渚二水皆出始兴郡舆地纪胜邪阶水在县南一百三十里源出翁县县东北丹桂岭流入县四十五里与保水合通志清化水在县南一百五十里源出翁源县界下流与朔水合流至墨江　按府志以邪阶水源出谢公山西北流十五里至罗陂与官石水合县志以墨江即古邪阶水皆误】官石水【在始兴县西十五里源出曲江县界由黄坑逆流二十五里至塔冈与墨江合】墨江【在始兴县西一里源出翁源县界下流二十里至江口与东江合旧传水黒如墨故名】肥水【在始兴县西南十五里源出曲江县云溪岭东北流入邪阶水】九牛泷【一名龙草水在保昌县南五十里下有深潭水自三巅流注潭中响应逺近】五云泷【在保昌县西南四十里羣峯险峻泉水飞流髙下成潭深不可测】龙须潭【在保昌县东五十里相近又有石镬潭二潭相望其深不测相传有龙蛰其下】澹源【在始兴县东南三十里出谢公山与墨江合又陆源在县北五十里合东江】温泉【有四一在保昌县西北十里一在县南三十里一在县东南五十里一在始兴县南一百六十里】卓泉【一名霹雳泉在保昌县东北大庾岭东自石穴涌出相传六祖过此渇甚以杖防石遂涌清泉】鳯井泉【在始兴县东一里梁天监中鳯泉尝集于此】洗鉢泉【在始兴县东北三十八里连城寺相传传大士洗鉢处】
　　古迹浈昌故城【在保昌县城西南元和志浈昌县西南至韶州陆路二百三十里嗣圣元年析始兴北界置北当驿路南临浈水马端临文献通考韶州临浈昌县后又改为保昌县舆地胜胜引图经云避仁宗名改】始兴故城【在今始兴县西北三国吴置梁大同后移治正阶县因废】正阶故城【在始兴县西萧齐置梁移始兴县来治而故县废元和志县西南至韶州一百九十四里寰宇记县西七里有萧齐正阶故县城尚存府志宋淳熙丁巳郡守黄邵迁治陈坊嘉定丁丑县令赵彦偃迁许塘绍定初燬于寇端平甲午县令方遘重创元元贞元年移治陆源后以舟楫不通复还故治县志陆源村在令县东北四十里北岸都有故县址　按南齐志始兴郡有令阶县梁书邵陵王纶子确大同二年封正阶侯隋志始兴齐曰正阶梁改名当是齐置令阶之寻改为正阶梁大同后移始兴来治也】安逺废郡【在始兴县北梁置隋书地理志始兴县有梁置安逺郡隋平陈改郡置大庾县十六年废大庾县入始兴唐书地理志大庾岭东北有安逺镇元和志安逺镇在始兴县东北一百五十里葢即安逺故郡】鼻天子城【在始兴县南水经注邪阶水侧有鼻天子城王隠晋书大泉令县北部东五里冇鼻墟象所封】庾胜城【汉元鼎五年楼船将军杨仆出豫章击南越禆将庾胜城而戍之故岭一名大庾其东四十里胜弟所守名小庾】越王故城【在梅岭秦并六国越复称王自皋乡逾零陵至于南海梅捐从之筑城浈水上奉王居之浈水出梅岭筑城当在岭间故梅岭又称越王山】梅鋗故宅【岭有红梅驿驿冇城当岭之路半累石为门南北以此为中相传鋗所家焉】叱驭楼【在保昌县北大庾岭上宋余靖有诗】瑞相堂【在府治内宋守章得象入相时有瑞莲之异故名后郡守李着景慕邭公改曰慕邭稍东有静春堂亦着建】梁太子书堂【在始兴县南相传梁昭明太子徃寻传大士讲经居此】种玉亭【在府治内旁有小池环植白莲又聼雨亭一名八卦亭在瑞相堂后俱章得象建】望逺亭【在府治西北宋章得象建外有凝紫柱笏卷两三轩郭祥正有诗】通越亭【在保昌县北大庾岭又来鴈亭亦在大庾岭宋余请皆有诗】三松台【在保昌县东曹学佺名胜志宋嘉定时吴人张震谪雄寓光孝寺见三松苍翠偃蹇因作台登眺】张九龄故宅【方舆胜览在始兴县南山幽水秀花木长春几案户庭皆石琢就新志在县西南一百里桂山下】
　　闗隘秦闗【在保昌县西北即横浦关史记南越列传赵佗行南海尉事移檄告横浦闗曰盗兵且至急絶道聚兵自守舆地纪胜引南康记云庾岭四十里至横浦冇秦时闗令懐化驿也　按秦关当在今县西北界而舆地纪胜独云在县东北四十里府志又以梅闗为秦闗皆非】梅闗【在保昌县北大庾岭宋史嘉祐八年广东转运使蔡抗兄挺祥刑江西因同平易岭路立闗于岭上顔曰梅闗以分江广之界寰宇记梅闗在保昌县北八十里大庾岭上最髙且险府志又有小梅闗在保昌县东北四十里小梅岭上山径荒僻路通三洲五渡信丰龙南诸处旧有土城明嘉靖中改砌砖城又中站递运所在县北梅岭东火径村去县七十里与江西南安府接界嘉靖三十六年因峝防出没与南安府共筑城设兵戍守】太平闗【旧在保昌县南门外太平桥明天顺二年廵抚筑或奏置以盐税亦名塩闗今移置曲江县】平田凹隘【在保昌县东一百二十里相近冇白石冈隘县东又有杨婆岭隘江西信丰县九渡水】冬隘【在保昌县东南八十里其地有犁壁山近龙南又东有上泷头隘又东南十里有南畆隘】芋头隘【在保昌县西五十里又百顺侧隘在县西北一百二十里百顺隘在县西北一百五十里县北又有茶园隘为府境通道又北有新茶园隘极险峻又北有红梅隘】桂了山隘【在始兴县南一百二十里接翁源县界寰宇记雄州南至翁源县桂岭为界一百七十五里葢即此通志有猪子峡隘在县东六十里沙田隘在县东八十里花腰石隘在县东一百十里凉口隘在县南五十里河溪隘在县南二百二十里杨子坑隘在县西二十里上台隘在县北五十里黄田隘在县东北五十里明时皆设隘夫防守】平田廵司【在保昌县东南一百里明洪武二年置今因之】百顺廵司【在保昌县西北一百里明洪武十年置今因之】红梅廵司【在保昌县东北九十里明洪武十六年置于梅闗下后迁于此今因之】清化廵司【在始兴县南一百里明洪武十五年置今因之】沙水镇【在保昌县东北三十里宋嘉定中尝置沙水驿后又置沙角廵司于此今废又乌迳路在县东大黄里路通江西信丰县旧土黄廵司于此久废】通济镇【在保昌县东六十里又浆田镇在县东八十里圆田镇在县东南六十里上朔镇在县东北八十里又王存九域志浈昌县有大寕镇今无考】墨江镇【在始兴县南四十里】黄塘镇【在始兴县东北五十里明洪武二年设黄塘廵司于县东北四十里北岸都十六年徙于县东北八十里黄塘江口正统九年又徙于此今裁】南雄所【在府治西明洪武元年建】东郭营【在始兴县东又水哨营在县西墨江口皆明崇祯四年设通志又有界滩斜潭江口江水四堡皆明初置防江】修仁堡【在保昌县西南旧志又有古塘塘角等堡皆江防廵哨所】凌江驿【在保昌县南宋置曰寄梅驿明初名又有懐化驿在县北懐化乡宋嘉定中置久废】　黄塘驿【在始兴县北水驿也明洪武十四年置于县东北六十里黄塘江口正统九年迁于黄田铺隆庆五年又迁于始兴江口又旧有阶口驿在县西南十五里今皆废】
　　津梁太平桥【在府治正南门外宋初创浮桥开禧中易以石名曰平政寳庆中更名万春明改曰太平又崇济桥旧名水口桥在县东五里元建长迳桥在县东二十里宋正和中建又十里有驷马桥一名沙水桥宋嘉定中建】万年桥【在保昌县西二里凌江上旧名清泰桥宋建又修仁桥在县西南二十里宋淳熈中建】三博桥【在保昌县东北十五里宋知州黄建又长□桥在县东北四十里元至正中建栏口桥在县东北一百二十里宋绍兴中建】鳯凰桥【在保昌县北一百三里宋景徳中有鳯凰集于溪岸故名】兴东桥【在始兴县东一里宋建曰青石桥　本朝顺治中重修改今名】竹笪桥【在始兴县西南三十里元泰定中建】仙师宫桥【在始兴县西北十五里今名通济】老黄塘桥【在始兴县东北二十里又二十里有都安桥跨杜安水相近有九狮石桥】
　　堤堰凌陂【在保昌县西北二十里宋天禧中县令凌皓开溉田五千余畆】连陂【在保昌县西南二十里宋知州连希觉开又叶陂在县北明洪武三年知府叶景龙开】斜潭塘【在始兴县东北十五里又三口塘在县东北二十五里都安塘在县东北四十里塘角塘在县东北六十里逹保昌县界】天子地塘【在始兴县西十里又五里有罗围塘又五里有江口塘又十里有髙基岭塘又十五里有罗碑塘又五里有总铺塘逹曲江县界】
　　陵墓鼻天子墓【寰宇记始兴县有鼻天子墓地出铅铜铜有毒铅可为药旧志在县南二十里邪阶水侧】隋麦鐡杖墓【在保昌百顺都】宋邱必明墓【在保昌县东北莲溪都园圃村】明陈徳文墓【在保昌县湖塘】蔡愈济墓【在保昌城南百里挿禾塘】萧守中墓【在保昌五里山】谭太初墓【在始兴县杨陂迳】
　　本朝陈龙墓【在保昌县西北羊角岭康熙四十八年奉　防给】
　　祠庙严塘庙【在保昌县北六里明统志后周时有陈将军亡其名讨南海贼战死人为立庙】张文献祠【一在府学讲堂东宋嘉定中建一在梅岭云峯寺前元至正中建】四先生祠【在保昌县东二里宋寳庆中建祀周子二程子朱子真徳秀作记】五忠侯庙【在保昌县西北一里宋绍定中建府志五侯谓周刘张及二钟亡其名俱洪州人嘉定中李原窃郡守赵善偰祷祠下贼遂遁境頼以安旸额曰孚应】忠孝祠【在保昌县治后宋嘉定中建祀知州赵善偰父子及参军黄枢等八人明正徳中迁府学嘉靖中又迁社学】梁侯祠【在保昌县东一百里地名黄团祀宋嘉定中死事将梁满】
　　寺观晓真寺【在保昌县内唐咸通时建相近有觉真寺宋太平兴国寺建】延祥寺【在保昌县东二里宋祥符时建有浮屠九级相近有仁夀寺宋景定时建前有古榕一株隂覆数畆】光孝寺【在保昌县东三里唐武徳中建相近有保本寺旧名金相寺唐咸通中建】花林寺【在保昌县城南十里石前都在一在上朔都城内】梵云寺【右保昌县北宋祥符时建】云封寺【在保昌县北大庾岭唐建名梅花院宋祥符时赐今额俗名桂角寺】上封寺【在始兴县东南三里唐贞观四年勅建后燬宋景徳四年重建改名官石寺明成化八年又改今名又崇惠寺旧名龙江寺唐建又永兴寺在县东北四十里】鹤鸣观【在保昌县东九十里宋元丰中有白鹤翔集故名又有天符宫宋祥符时建】元妙观【在始兴县城东宋治平初建】二仙坛【在保昌县北大庾岭上明统志相传刘许二仙炼丹于此今坛侧有仙芧】
　　名宦宋张雍【安徳人太平兴国初以荐出知南雄州涖事恭谨人以清干重之】凌皓【天禧中知保昌县为民兴利伐石堰水灌田五十余畆凌江之名葢由皓始】章得象【浦城人祥符中知南雄州善持法浑厚有容仁宗时入相封郇国公】萧渤【吉州人皇祐间以殿中丞知南雄州精敏过人不挠于剧侬寇报至亟筑斗城备之民得安堵】连希觉【崇宁中知南雄州伐石筑陂引水灌田民感其惠呼为连陂云】黄枢【南丰人庆元中为南雄司法叅军岗防犯州枢督餽饷因画防破之贼愤甚率万众空巢至官军败枢骂贼死事闻赠通直郎】赵善偰【嘉定中知南雄州与其子汝振御峒冦俱死】程琳【临川人寳庆进士性刚果多智虑调南雄州法曹绍定中盗铁凿猛虎倡乱琳戎服与摧锋将李继协谋鼓勇擒二首以功辟保昌令卒民肖像于忠孝祠】防逢龙【宁都人景炎初为新防令赵溍遣就熊飞御元军于南雄力战师溃乃正衣冠自缢死】元张抟霄【襄阳人至顺中为南雄路总管亷介寛平劝民务农时防塩多攘利卒不奉檄议贼茶亦不聼官军掠取民木輙抑之雄民建碑颂焉】刘中孚【吉水人至正十四年为南雄推官尝辨富民徐氏通盗之诬释三十人湖防围城急长官强之降曰吾头可防不可降也城卒頼以完】明叶景龙【丽水人洪武初任南雄知府筑陂河塘村引凌水灌田五千余畆民号叶公陂】郑述【蒲田人正统中知南雄府修凌陂溉田五千余畆复业者三百余家□度□役夫久困以塩羡余代民顾役阖邑頼之】刘实【安福人天顺间知南雄府持亷秉公有中贵出其地冲实抗已诬奏之逮下诏狱实上章自理帝知其诬将释而已死死郡人立祠祀之】陈翰英【诸暨人成化中南雄同知韩雍论其破流贼功摄郡省一切夫役焚死兴盘坑纱防石伏芥之患顿息流民皆复业】廖轻【崇仁人嘉靖中保昌知县性刚介霍韬起吏部侍郎所至长吏跪迎轻独长揖防南海令缺尚书汪鋐难其人韬曰无逾廖轻者遂调任不负所举】
　　本朝郑龙光【平湖人顺治六年知南雄府以一僮二仆自随防床布破多补缀防客入其室无敢以私请者尝省荒过五斗岭遇虎众欲还龙光叱曰知府以民事入山虎曷为来驱之虎果遁】潘名世【仁和人顺治初知保昌县爱民如子律已以亷时军需孔亟李成栋檄民输布千疋名世杭辞力争成栋怒坐以他事戮之籍其赀无长物百姓莫不流泣】陆世楷　【平湖人顺治十三年擢南雄太守捐捧建天峯书院置田供俎豆令诸生肄业其间雄人士至今犹思念之】
　　人物汉梅鋗【越之后越亡更姓梅至南海台岭家焉民因之为梅岭秦末鋗引众归呉苪从沛公攻降析郦入武关以功多封台以南十万户为台侯】南北朝陈谭瑱【始兴人陈初从侯安都破留异于桃枝岭拜假节云旗将军异投陈寳应于闽复帅舟师讨之俘寳应并擒异送都擢本郡太守】隋麦鐡杖【始与人骁勇有膂力日行五百里开皇中除车骑将军从杨素北征突厥毎战先登进柱国辽东之役请为前峯力战死时虎贲郎将钱士雄孟金义并死之铁杖赠光禄大夫宿国公谥武烈】麦孟才【字智棱鐡杖子果烈有父风官虎贲郎将江都之难与虎牙郎钱杰紏合恩义欲于显福宫邀击宇文化及事为化及所害杰士雄子也】五代南汉杨洞潜【字照元始兴人刘隠荐试大理评事清海建武节度判官因为画防取湖南容管及刘岩继立表为节度副使御史中丞岩建国擢兵部侍郎同平章事一切制度皆出其规画】邓酢【字宾礼始兴人绍兴初诣阙上书召试授官进攻守三畧上嘉纳之后知防州防化县夏秋二赋自为书与民吏不及门而集防卒据城猖獗诸邑汹汹独防化有备帅府以闻诏摄郡事即督兵攻城克之厯官至广西运判剧贼凌鐡啸聚并海以西皆震酢奉命讨之防其二渠以献释胁从者万八千人卒赠奉直大夫直秘阁胡铨为铭其墓】梁满【保昌人嘉定二年江西峒贼犯境满率乡人御于柯水战死居民立祀祠之】邱必明【保昌人咸淳中进士官韶州佥判徳祐二年元兵逼梅岭熊飞战败城防必明被执不屈为所杀】元麦文贵【保昌人以慱学荐厯集贤学士与修宋辽金三史】明陈徳文【字文石保昌人洪武十九年举文学立按察司使西域居十二年采风作诗比归进之成租擢佥都御史后修西域志多据其言又以随征迤北功进右佥都御史】蔡愈济【字汝忠保昌人永乐中举人厯苍梧旴教谕擢监察御史按河南陜西甘肃所至克振风纪奸贪屏迹尝条陈钞法诸皆见施行奉命谳狱南都推情讯鞠多所平反士论韪之】萧守中【字必常保昌人永乐中举人授户部主事核饷鳯阳诸卫留守司餽百金力拒之厯南吏刑二部郎中景泰中出守黎平千户姜洪诬砦民通苗守中雪其寃全活甚众】冯学明【保昌人宣徳中以贡入太学厯工部主事礼部郎中正统十四年扈征阵乱六军从臣皆南奔有乡人谋与同归谢曰君辱臣死将安之乎遂陷于阵】王文钦【字宗尧保昌人治中举人授松阳知县时刘瑾当权贿赂公行文钦以质直忤上官罢归瑾复坐以他事罚米三百石输邉贫不能办郡守王启代输之】陈升【字徳辉始兴人嘉靖初督学魏校以行取士甚重之由庠贡于礼部逮谒选有姻宗托致书冡宰辞以三不可既为长洲县丞以部运入京宰相私人讽以州判可得升却之比复任移病竟归道陞石埭知县终不赴】谭太初【字宗元始兴人嘉靖进士选工部主事出为江西副使力振风纪迁广西右叅政有赈饥功隆庆初累官戸部侍郎督仓塲贵戚大臣侵民产躬亲按阅多斥还之民后拜南京戸部尚书引病归家居读书里人罕识其靣卒諡庄懿】陈王政【保昌人任贵州都司都事安邦彦之乱困守危城死于陴间廵抚李橒奏赠通判】
　　本朝叶增【倡保诸生顺治丙戌流防为乌迳村父逢焜为贼所得増入贼巢求以身代贼不允遂抱父大哭贼并杀之逢焜门人黄自升以救逢焜父子亦被杀】谭宗祥【保昌人明季官田小白地境田荒粮虚宗祥捐垦康熙丙戌丁己草防窃里人避居土围宗祥散给赀粟戸口頼全境近大庾谷贵仍平粜贫乏者悉周之人懐其徳肖像以祀】
　　流寓唐李处防【宗室子天寳间官广东得代行至南雄适禄山扰乱长安因寓本州望梅郷大冲村寻卒】宋赵子崧【字伯山燕懿王五世孙崇宁进士宣和间官宗正少卿除徽猷阁直学士靖康末降单州团练副使谪居南雄州绍兴二年赦复集英殿修撰而子崧已卒贬所】朱敦儒【河南人髙宗时避乱客南雄州张浚奏赴军前计议弗起】
　　列女宋李科妻谢氏【保昌人绍兴五年防盗入村有欲犯之者谢唾其靣曰寕万叚死不汝狗也盗怒杀之】罗氏李氏【保昌人宋末盗掠其村二妇相约义不受辱一投水一赴火死】明邹永泰妻谢氏【保昌人生子忠未期永泰疾笃语妇曰吾家贫安可以老亲幼子累汝谢泣曰养老抚孤妾职也厯见邹氏儿为人奴乎夫卒蚕织以奉舅姑丧尽礼教其子为儒金华宋濓为立传又同邑李贵崇妻萧氏年十七贵崇客死子宏方五嵗杰遗腹越两月始生家贫无倚昼夜纺绩二子稍长遣从师学时脱簮珥后俱成立为乡善人郡以事闻诏旌其门】钟鼎妻邓氏【始兴人天顺中广西流贼掠境见妇姿色欲汚之邓绐贼曰我有白金藏他所与尔共取贼信之同至井旁遽抱防子投井贼怒下石击之后七日出其尸如生又同邑张纶妻罗氏弟弦妻沈氏罗年十七沈年二十归夫家两年而夫俱卒均无子舅姑怜其少欲嫁之二妇以死誓后果守志不渝罗年七十五沈年六十七乃终嘉靖中以状闻诏旌双节又同邑杨某妻何氏亡其夫名年二十守节至九十二卒邓成章妻梁氏杨玉琮妻何氏杜诗妻黄氏徐学伟妻何氏梁防妻何氏弟绘妻林氏陈禹道妻何民何徳髙妻頼氏俱以矢志守节死】汪佺妻屈氏【保昌人年二十六佺卒家贫子幼奉孀姑萧氏以孝闻成化十一年旌表湛若水有诗纪其事】黄妾邓氏【始兴人年二十二崇祯辛未流冦入城被执欲辱之邓绐贼曰汝既获我须从容以竢何相逼为及暮托以浴遂入室易衣自经同时有袁大和妻何氏城破亦坠井死】黄金耀妻邱氏【始兴人崇祯中流贼肆掠与其夫共携子逃至南塘贼追急挥泪别夫曰君可抱儿疾走妾终于此矣遂赴水死】黄超秀【始兴人黄铭女崇祯末流贼入境时超秀年十五与其嫂郭氏年十九二人阖戸自经死】周茂才妻汪氏【保昌人居乡为流贼所掠欲汚之汪厉声骂贼夺刀自刭死又同邑欧阳应泮妻彭氏彭睦妻林氏汪溢妻李氏裴文逊妻周氏欧阳起瑚妻彭氏李濬妻张氏王应圣妻戴氏何泮妻周氏金建谿妻陈氏俱以若志守节死】
　　本朝朱寿朋妻罗氏【保昌人顺治巳丑同姑被掠姑赎归罗与夫恸诀行至凌江赴水死同时有廖招姐自刭死甘敬姐见营卒入室跃入　其父起元及母蔡氏俱从之死谭沂妻温氏举家被掳遂不食死尹勲猷妻陶氏窜河而死梁暎霄妻温氏负防女投井死】郭凌汉母卢氏妻卢氏【始兴人流贼刼寨被围卢姑息同厉声骂贼俱赴火自焚死】甘作栋妻张氏【保昌人性端谨有王齐公者悦张色瞷作栋他出猝入其室张坚拒厉骂王杀之雍正七年　旌表】王四灵妻李氏【始兴农家女夫死誓以身殉家人防之少懈投环死】陈自树妻徐氏【始兴人年二十四孀居无嗣防纑以事舅姑寿七十五卒】林观养妻刘氏【始兴人年艾贼欲强汚之氏詈斥不从贼遁去氏计曰吾受人辱虽活何为遂自经乾隆十一年　旌表】何良璧妻欧氏【保昌人谭熙浴妻朱氏邓鳌妻刘氏叶炳然妻郭氏蔡于瑗妻邱氏俱以雍正七年　旌表頼体元妻董氏雍正九年　旌表郭铿妻何氏乾隆七年　旌表】钟松养妻冯氏【始兴人因人调奸不从自尽又同县烈妇范朝古妻刘氏萧良才妻谢氏俱乾隆年间　旌表】
　　仙释晋葛洪【句容人尝栖玲珑岩炼丹弟子黄野人随之洪既仙去留丹柱石间野人尝得一粒服之为地行仙】谢公【始兴人不知何许人常在一山修行丹成不知所去人因呼此山为谢公山旧志谢公山在县南三十里防髙根盘十余里与白牛】
　　【山相对昔有谢姓者尝辟谷其间后仙去故名】宋善清【保昌人姓何八嵗出家得法于黄龙草堂建炎中羣道环绕山谷曰必见黄龙长老善清出因与欵语随机开论盗悔悟释所掠老防数千人】
　　土产绢【九域志南雄州贡】布【明统志府出蒸纱布蕉布】单竹【寰宇记南雄州土产练蔴可以为布】嫩石【寰宇记南雄州出嫩石可为锅釜】石墨【明统志出始兴县南五里小溪中长短巨细似墨杨慎丹铅録始兴县小溪中产石墨妇女取以画眉名画眉石】药【明统志南雄府产钟乳石斛】












　　钦定大清一统志巻三百四十二
&lt;史部,地理类,总志之属,大清一统志&gt;
&lt;史部,地理类,总志之属,大清一统志,惠州府图&gt;
&lt;史部,地理类,总志之属,大清一统志,惠州府图&gt;
&lt;史部,地理类,总志之属,大清一统志,惠州府表&gt;
&lt;史部,地理类,总志之属,大清一统志,惠州府表&gt;
　　钦定四库全书
　　钦定大清一统志巻三百四十三
　　恵州府【在广东省治东少南三百里东西距六百九十三里南北距六百七十里东至潮州府掲阳县界五百九十三里西至广州府东莞县界一百里南至海岸一百二十里北至江西赣州府龙南县界五百五十里东南至潮州府恵来县界四百四十里西南至广州府新安县界一百七十里东北至赣州府长宁县界六百七十里西北至韶州府翁源县界四百八十里自府治至　京师八千四百八十五里】
　　分野天文牛女分野星纪之次
　　建置沿革禹贡州南境春秋战国为百越地秦为南海郡地汉为南海郡博罗县东晋分属东官郡南齐移东官郡治懐安梁改置梁化郡隋平陈郡废置循州总管府【李吉甫元和郡县志隋开皇十年置循州取循江为名】大业初府废寻改为龙川郡治归善县唐武徳五年复曰循州置总管府贞观二年废天寳元年改曰海丰郡乾元元年复曰循州属岭南道五代属南汉干亨元年改曰祯州【十国春秋南汉置祯州于归善徙循州治龙川】宋天禧四年改曰恵州【文献四年避仁宗御讳改】宣和二年赐名博罗郡属广南东路元至元十六年置恵州路属海北广东道明洪武元年曰恵州府属广东布政使司
　　本朝因之属广东省领州一县九
　　归善县【附郭在府东南隔江三里东西距二百七十里南北距一百四十里东至海丰县界一百七十里西至广州府东莞县界一百里南至海港一百二十里北至博罗县界二十里东南至海丰县界二百里西南至广州府新安县界一百七十里东北至永安县界一百二十里西北至东莞县界八十里本汉南海郡慱罗县地刘宋分置安懐县属东官郡齐曰懐安为东官郡治梁改置梁化郡隋平陈置归善县为循州治后为龙川郡治唐复为循州治五代南汉为祯州治宋为恵州治元为恵州路治明为恵州府治　本朝因之】博罗县【在府西北三十里东北距二百六十里南北距一百二里东至河源县界一百六十里西至广州府増城县界一百里南至归善县界二里北至广州府龙门县界一百里东南至归善县界十里西南至广州府东莞县界一百里东北至河源县界一百里西北至増城县界一百里汉置博罗县属南海郡后汉晋及宋齐以后因之隋改属龙川郡唐属循州五代南汉属祯州宋属恵州元属恵州路明属恵州府　本朝因之】长宁县【在府北少西四百里东西距一百七十里南北距一百六十里东至连平州界五十里西至韶州府英徳县界一百二十里南至河源县界九十里北至韶州府翁源县界七十里东南至河源县界一百三十里西南至广州府龙门县界四十里东北至连平州界三十里西北至英徳县界一百五十里汉南海郡博罗县地南齐分置新丰县仍属南海郡隋开皇十八年改曰休吉大业初省入河源县明隆庆三年始分河源及韶州府英徳翁源二县地置长宁县属恵州府　本朝因之】永安县【在府东少北二百里东西距二百二十里南北距一百三十里东至嘉应州长乐县界一百里西至博罗县界一百二十里南至归善县界一百里北至河源县界三十里东南至海丰县界一百二十里西南至归善县界一百二十里东北至长乐县界九十里西北至河源县界一百十里汉南海郡博罗龙川二县地隋唐为归善兴宁二县地宋元为归善长乐二县地明隆庆三年析置永安县属恵州府　本朝因之】海丰县【在府东少南三百里东北距二百五十里南北距二百二十里东至陆丰县界一百二十里西至归善县界一百三十里南至海岸八十里北至永安县界一百四十里东南至潮州府恵来县界一百五十里西南至海岸六十里东北至潮州府掲阳县界一百六十里西北至归善县界八十里汉南海郡龙川县地东晋分置海丰县属东官郡宋齐以后因之隋改属龙川郡唐属循州五代南汉属祯州宋属恵州元属恵州路明属恵州府　本朝因之】陆丰县【在府东三百五十里东北距一百里南北距二百里东至潮州府恵来县界七十里西至海丰县三十里南至碣石卫界大海五十里北至嘉应州长乐县界一百五十里东南至甲子所城大海一百里西南至海丰县界三十里东北至潮州府掲阳县界一百五十里西北至永安县界一百五十里汉龙川县地自晋至明为海丰县地　本朝雍正九年分置陆丰县属恵州府】龙川县【在府东北四百二十里东西距一百二十里南北距一百七十里东至嘉应州长乐县界一百里西至河源县界二十里南至长乐县界五十里北至和平县界一百二十里东南至嘉应州兴宁县界九十里西南至河源县界四十里东北至江西赣州府长宁县界一百二十里西北至河源县界四十里秦置龙川县属南海郡汉及晋宋齐以后因之隋开皇十一年省入河源县唐天授二年改置雷乡县属循州五代南汉干亨元年移循州来治仍改县曰龙川宋为循州海丰郡治属广南东路宣和三年改县曰龙江绍兴元年复故元至元十三年立循州路总管府二十三年降为散州属广东道明洪武二年州废以县属恵州府　本朝因之】连平州【在府北四百里东西距一百四十里南北距一百三十里东至和平县界六十里西至韶州府翁源县界八十里南至长宁县界七十里北至江西赣州府龙南县界六十里东南至河源县界一百三十里西南至长宁县界一百里东北至和平县界七十里西北至翁源县界一百里汉南海郡龙川县地南齐以后为河源县地明正徳隆庆中又分为和平长宁二县地崇祯六年始割和平及河源长宁韶州府之翁源县地置连平州属恵州府　本朝因之】河源县【在府北一百五十里东西距二百六十里南北距一百四十里东至龙川县界　百三十里西至广州府龙门县界一百三十里南至永安县界十里北至和平县界一百三十里东南至永安县界三十里西南至博罗县界六十里东北至龙川县界一百三十里西北至长宁县界一百六十里汉南海郡龙川县地南齐分置河源县仍属南海郡隋属龙川郡唐属循州五代南汉属祯州宋属恵州元属恵州路明属恵州府崇祯六年改属连平州　本朝仍属恵州府】和平县【在府东北四百二十里东西距一百九十里南北距二百十里东至龙川县界一百里西至连平州界九十里南至龙川县界一百三十里北至江西赣州府龙南县界八十里东南至龙川县界一百二十里西南至河源县界四十里东北至赣州府定南县界八十里西北至龙南县界一百二十里汉南海郡龙川县地明正徳十三年分置和平县属恵州府崇祯六年改属连平州　本朝仍属恵州府】
　　形势东接梅湖北连汀赣【循阳志】汉之名邦越之沃野【宋余靖普安寺记】鼓角导其前罗浮拥其后【图经】控潮海之襟要壮广东之辅扆【恵州舆图】
　　风俗织竹为布人多蛮獠妇人为市男子坐家【乐史太平寰宇记】土人好造盘游饭取鲊蒯脍炙皆埋之饭中又好作谷董取凡饮食杂烹之【祝穆方舆胜览】信鬼神好淫祀【明统志】
　　城池恵州府城【周一千三百二十六丈门七东北临江西临湖明洪武三年因旧址拓筑本朝顺治十八年康熙二十四年雍正八年俱重修】归善县城【周九百四丈五尺门】
　　【四东西二江水绕之与府城隔江浮桥相连明万厯三年筑　本朝顺治康熙间屡修雍正七年重修】博罗县城【周九百九十八丈五尺门五西南因榕溪为池东北倚山明成化二十二年筑　本朝康熙六年十年重修】长宁县城【周四百八十丈门三明万厯初筑　本朝康熙七年雍正八年屡修】永安县城【周六百四十丈门四水门二明隆庆四年筑　本朝顺治十七年修康熙二十五年重修】海丰县城【周三百九十丈六尺门四濠广二丈明洪武二十七年筑　本朝雍正十一年修】陆丰县城【周三百二十一丈一尺门四有濠本朝雍正十一年建】龙川县城【周七百二丈三尺门四濠广八尺明洪武二十一年因旧址筑　本朝康熙六年二十五年重修】连平州城【周六百三十五丈门四明崇祯六年筑　本朝顺治十年康熙二十四年五十七年屡修】河源县城【周七百丈门四濠周八里东濒鳄湖明万歴六年筑　本朝康熙二十四年重修葺】和平县城【周六百八十丈门五东南有濠长七十三丈广八尺明正徳十四年筑嘉靖三十七年展筑　本朝康熙二十四年重修】
　　学校恵州府学【在府治东南宋淳熙二年建明洪武八年重建　本朝顺治康熙间俱重修入学额数二十七名】归善县学【在县城北白鹤峯东南元泰定中建　本朝康熙中重修入学额数十五名】博罗县学【在县治东浮碇冈之麓明洪武中因宋元故址建本朝康熙七年重修入学额数十五名】长宁县学【在县治东明万厯六年建崇祯末燬本朝康熙十八年重修乾隆十一年重建入学额数八名】永安县学【在县治东北紫】
　　【金山下明万厯十一年建　本朝康熙中重建入学额数十二名】海丰县学【在县治东南旧在县西偏宋康定二年徙建今所明嘉靖元年重建　本朝顺治康熙中俱重修入学额数十名】陆丰县学【在县城东门内　本朝雍正十一年建入学额数十名】龙川县学【在县治东旧在城北明嘉靖二十一年改建于此　本朝康熙七年重修雍正十年又修入学额数十五名】连平州学【在州治东明崇祯六年建　本朝康熙中年重修入学额数十二名】河源县学【在旧城东南隅明洪武初建万厯中改建新城西北隅　本朝康熙四十年复建旧址雍正九年修乾隆七年又修入学额数十二名】和平县学【在县治西明正徳十六年建　本朝康熙八年四十二年雍正六年八年相继重修入学额数十二名】正阳书院【在归善县治内　本朝雍正十年建又长宁县有宁阳书院在军所官地　本朝雍正十二年建永安县有铁潭书院在县城内　本朝乾隆八年陆安县有龙山书院在县治建金龙山本朝乾隆七年建连平州有鳯阳书院在州治内本朝乾隆十九年建河源县有槎江书院在上城东门内　本朝雍正四年建龙川县有三台书院在城北　本朝康熙五十四年建和平县有龙溪书院在县治内　本朝乾隆二十年因旧五云书院改建各县并设有义学社学　按旧志载丰湖书院在归善县南银冈之麓宋淳祐中建张留书院在县治西南石埭山宋丞相留正秘书郎张宋卿少时共学于此又博罗县有豫章书院在县治西北黄龙洞南宋罗从彦读书处罗浮书院在县治西八十里宋建又龙川县有鼇峰书院在县治嶅山之阳宋建谨附记】
　　戸口【原额人丁共五万九千四百六十三又滋生人丁一万四千四百之三十三】
　　田赋【田地山塘共四万五百五十一顷四十一亩零额徴地丁并杂税银共一十一万九千八十四两九分八厘零　屯田共六百二十三顷四十八亩三分六厘零额徴米四万二千二百七十八石一斗四升零】
　　山川梌木山【在府治北地产梌木故名】瑶草山【在归善县东五里迤南为神坛嶂为长塘山为葵峝尖峯突起极秀】九龙山【在归善县东一百二十里脉自刘陂障来上有龙潭通志昔有谭公修道于此】大鸭山【在归善县东一百八十里接海丰县界东北路去马头山二十余里有水西北流入西江】榜山【在归善县西十二里西湖之西青翠高耸横若列榜上有石岩峻峭登之可览一郡之胜】黄峒山【在归善县西三十里周径之北俗名贯洞横槎水出焉东入西湖相近有吴洞山云集其上辄雨乡人毎以为又长宁县北二十里亦有黄峒山上下二峒绵亘数十里山径险阻人迹罕到】淡水山【在归善县南六十里淮水经其西北】平山【在归善县东少南七十里其下为平山驿又东南二十五里为笔山又南十里为陈田山又少西十里为蕉坑山】铁锅山【在归善县东南一百十里少北曰刘陂障少南曰分水山又南为蛇山分水西三十里为白云山下有白云屯又西北十里为秀鹿山】蛇山【在归善县东南一百三十里下有饭罗冈内外管巡司在焉又东南为大埔山去城一百五十里下有大埔屯】平政山【在归善县东少南一百五十里接海丰县界其下为平政驿】懐安山【隋书地理志归善县有懐安山王象之舆地纪胜懐安岭在博罗郡东南一百余里俗号南岭其岭南有水入山盖即懐安山也】平海山【在归善县东南二百里下为平海所又东为輂背为港尾南折斗入海为星星山又越海面二十余里为小星山】寅山【在归善县东北十五里元和志多出茯苓寰宇记引南越志云欣乐县北有寅山青松紫斡四衢皆竦下多茯苓】上岚山【在归善县东北八十里稍北为下岚山其南曰冈尾山又西南曰孙峝山又西曰黄凹山又西曰书斋山】归化山【在县东北一百里隋书地理志归善县有归化山旧志一名梁化山俗名鸡笼山脉自了髻山经永安境逾黄婆岭泣石径鳯凰径凡一百二十里而至鸡笼自鳯凰径连山而西南三十里为大小年峝】陈溪山【在归善县东北一百二十里去鳯凰径三十里自此又南为唐角为浮牌岭为下埔为彭坑其东南为石溪为松坑又东濒西江为麦田马矢冈又东为大到小到皆有水入江又东北即黄婆岭】马头山【在归善县东少北二百里接海丰县界北界永安之漏里山西江源出此】磜头山【在归善县东北二百里东去永安县之南岭二十里其山高大明嘉靖中巨盗杨立据此佥事尤瑛讨平之】石埭山【在归善县西南四里舆地纪胜在博罗郡西五六里崖石壁立泉激如飞名曰水帘洞】周径山【在归善县西南二十里延袤数十里中有腴田其外冈阜环复崖壁峭立东口通麻荘南口出中峒北口抵横江西口接大岭路皆险峻】白云障山【在归善县西南一百三十里重冈复岭形如屏障西湖诸山皆起于此其北曰野莲山山巅平衍可田生野莲其花似莲而小又西南二十五里曰银瓶嘴山峯峦秀耸】梧桐山【在归善县西南一百七十里接广州府新安县界三峯耸列周数十里上下淮水出焉顶有天池深不可测多产梧桐异草又永安县河源县皆有梧桐山】鼓角山【在归善县南少东四十五里左右两峯列峙如鼓角洪抱郡城淮水经其西麓其东南为金坑山又南三十里薄海为墩头】大屏山【在博罗县西十五里周数十里有企人石高五六丈有峒曰磜下两山夹水水甚激激湍之下为潭石壁峭立水悬崖而下注于潭潭中有石瓮仰受之】罗浮山【在博罗县后汉书郡国志注博罗县有浮山自会稽浮来傅于罗山故置傅罗县盖二汉博皆作傅晋太康地志始作博谢灵运罗浮山赋茅公之説神化是悉洞穴有九此惟其七潜夜引辉幽境朗日故曰朱明之阳宫耀真之隂室元和志罗浮山在博罗县西北二十八里罗山之西有浮山盖蓬莱之一阜浮海而至与罗山并体故曰罗浮高三百六十丈周三百二十七里峻天之峯四百三十有二县志山在县西北五十里道书第七洞名朱明耀真之天东曰罗山絶顶曰飞云峯夜半见日飞云之西曰上界三峯峭絶鼎立人莫能至其下与浮山相接处有石如梁曰铁桥桥下湍水分流注于潭曰五龙潭桥东有天池水应海潮曰神湖湖东曰鳯凰谷铁桥之阳有瑶石坛高六十丈直上接铁桥势若削成坛东有华山峯仙人华子期之所息也又东南曰聚霞峯香台峯又南曰防真峯子期与朱真人防处又东南有青霞谷其西南即朱明洞山北有玉鵞峯状如玉女又名玉娥峯葛洪妻鲍姑在此登仙下有三穴曰风洞云洞雨洞又东北曰大狮峯西近防真又东两峯间出曰大旗小旗又东南曰致云峯又南曰仙女峯其西南一峯如贝如文曰赛寳峯与浮山之玳瑁峯相对又东南曰双髻峯有刘仙坛坛下之竹有篆文曰竹叶符罗水出焉又东南为白鹤峯又南为松径口乃入山之路也西曰浮山絶顶曰蓬莱峯在铁桥之西又名碧鸡峯其东南曰狮子峯又南曰麻姑峯下有麻姑台近南麓蓬莱之前曰大石楼小石楼两峯相际处曰度仙桥其西南有孤青峯蓬莱之西曰锦绣峯俗曰百花径又西曰鉢盂峯下有阿楼池又西曰玳瑁峯与罗山赛寳峯相对又西南曰抛毬峯又西南曰鸡鸣峯孤青之西南曰飞来峯下有梅花村又西为鹿角岭即西麓矣其岩洞之著者中麓曰朱明洞亦名耀真为第七洞天朱明之北曰夜乐洞在上界三峯之下有青阳岩仙女岩中路有书堂坑在瑶石台前其上曰君子岩通天岩其南曰石臼洞葛洪捣药于此朱明之东曰明福观观东曰桃源洞观东北曰白云洞轩辕先生尝庵其中又东曰白角洞晋单道开蝉蜕之所又东曰蓬莱洞近双髻峯朱明之南曰观源洞为葛洪洗药之所后有野人洞唐王体靓所居也朱明之西曰罗汉岩其北曰伏虎岩又西曰白峯岩近龙王坑曰大坑洞又西曰蝴蝶洞又西南曰水帘洞曰金沙洞在孤青峰东今名黄龙洞又西曰幽居洞近飞来峯其西曰滴水岩又西北曰狮子洞在抛毬峯下又西曰鳯凰洞又西南曰欧阳洞接广州府増城县界】白水山【在博罗县东北三十里一名白水岩北连象山舆地纪胜山有瀑布泉百二十丈下有石坛佛迹甚异旧志佛迹岩下有汤泉东热而西寒岩前悬泉百仞山凡八九折折处辄为潭深者缒石四五丈不能及旁有巨人迹数十故谓佛迹岩】象山【在博罗县东北三十里亦曰象头山高大亚于白水绵亘环邑之半民以焼炭为业有玳瑁水出焉按舆地纪胜有瑇瑁山在罗浮山之东下有池池中有瑇瑁因名疑即此】了髻山【在博罗县东北一百二十里其阳产锡其隂为西北又东北十里为东坑一名大水坑泷头水出此与河源县之横排山接壤其东有山姜水与河源分界】神山【在博罗县西北三十里相近有茶山焦洋山皆高峻横河水经其下】象首山【在长宁县东三里下有三星潭海鱼洲樟树镇】清水坑山【在长宁县西七十里龙门从化之界相近有凉山】双鳯山【在长宁县南三里两峯耸秀为邑之胜又河源县南二里亦有双鳯山】雪山【在长宁县南三十里高数百余丈】雪峒山【在长宁县北六十里高约千丈中有大小二峰岭南地防独此二峯春犹积雪】鲁鼓山【在长宁县东南四十里嵯峨蜿蜒中多古木】戈罗山【在长宁县东南八十里高千余丈尖峯森耸若戈防然明统志戈罗山在河源县北一百三十里】小长坪山【在长宁县西北五十里西南去清水坑七十里有分水岭小长江水出焉】紫金山【在永安县城内东北隅城环其上又县东北三十里有了髻山形如双环又县东四十五里有东山高峻秀防】大林輋山【在永安县西六十里土人称猺居为輋攅峯叠巘林木荟蔚猺人耕蓺其上有岩敞如夏屋容五六百人岩门偪仄可守产白垩邑人利之】大鲁山【在永安县西六十五里高峭而大民耕其上西北二十里为竒山又名企山】梁峒山【在永安县西九十里有石峒二其南二十五里有鹤子□亦名金船脑】三殿山【在永安县北二十三里五峯挿天状如宫殿者三少西有横眉嶂】官山【在永安县东南五十余里又施坑山在县东南九十里】越王山【在永安县西南一百里高二百丈延亘数十里雄视诸山下有道姑岩　按寰宇记河源县石溪乡有介然孤石名越王阙下有石镬可容数十斛恒有悬注而竟不溢疑即此】犁壁山【在永安县西南一百里巉岩峭削状如稷耜南接归善县梁化上下岚山南山水出此】观音山【在永安县西少北八十五里东去柏树嶂四十里又梧桐山在县西少北一百里上江东社山髙而鋭多生梧桐】龙山【在海丰县东二里山势蜿蜒盘踞龙津水口　按元和志云龙山在海丰县北五十里与今志道里不同或曰县北银瓶山出龙津水即古龙山也】大嶂山【在海丰县东二十里髙七百丈一名东保障山其县西十里有西保障山冈峦环复与此山相峙】法留山【在海丰县东五十里其上有岩如屋唐僧大颠尝居之有放生台遗址】大安山【在海丰县东七十里故安陆县在其下】旗峯山【在海丰县东一百五十里接潮州府恵来县界山状如旗半枕海上东南外国入贡望此为表识为县东镇】双桂山【在海丰县南五十里两峯并起高七百余丈】黑龙山【在海丰县西南八十里隋书地理志海丰县有黑龙山寰宇记山在县南大海之上常有黑龙潜于山穴时兴云南腾翔海水因名旧志一名大金笼山蜿蜒高广镇长沙海口】银瓶山【在海丰县北二十里峭峙千仞周三十里为县之镇时产五色竒花峯顶絶鋭有二瀑布若悬练然龙津水出焉】莲花山【在海峯县北三十里高千余丈周五十里列峯如莲】金笼山【在海丰县东南十里山腰有泉甘洁土人谓之圣泉】激石山【在海丰县东北府志县北五十里为掘龙径最险隘又东十里为激石山】新田山【在海丰县东北六十里崇山大峒极险】玉印山【在陆丰县城东隔岸】葫芦山【在陆丰县东三十五里】笔架山【在陆丰县东四十里卓立三峯像如笔架乃学尾一方祖山也一名鹰吊东恵来悬隔百里犹见三峯峭立山北即葫芦百万诸冈】五峯山【在陆丰县东六十里由三合岭经九岛诸峯逶迤数十里至此突地五峯状如五指为碣石祖山下有寺曰环田庵】九岛山【在陆丰县东七十里海东诸山发脉于此四围诸峯耸鋭故有九十九尖之称】田尾洋山【在陆丰县东八十里卓立粤滨入洋之船望此即知碣石港也】岩前山【在陆丰县西二十里怪石嵳峩大小千百峯石幽深不可测】九龙山【在陆丰县西五十里产茶颇佳与虎山埒】元武山【在陆丰县南六十里可观海下有石泉最佳】圭山【在陆丰县东南一百里有石屹立状如执圭然甲子所即在其下】虎头山【在陆丰县南少东十里状如虎头在乌港口有大虎小虎皆肖形也】内洋山【在陆丰县东北六十里中巨石对峙循径而入山涧屈曲明季贼首杨子亮所据巢六六营今居民丛集改曰内洋】犀头山【在陆丰县北少西三十里状若犀牛在大安水口下有小潭土人常以水之深浅验其地之贫富号为圣潭】东山【在龙川县东一里隔江环绕县城民居参错】案山【在龙川县南隔江二里圆平如几案其下溪中有巨石如珠亦名海珠山】午丁山【在龙川县南十五里髙三百余丈周二十里秀插天表相连为丹鳯山】敖山【在龙川县北一名嶅山寰宇记在循川西北五里舆地纪胜嶅山上有三潭龙藏焉县志嶅山在县北二十里高五百余丈周百里山半有龙潭飞瀑如练分为三下流入于嶅湖东有天厨峯西有天桂峯一名金笔峯其上有嶅峯书院遗址又湖山在县西北五里嶅湖之口一名白鹇山】金鱼山【在龙川县东南三十里西去河源县三十里髙百丈周三十里毎霖两水溢旁冈皆没独此山二峯如双鱼腾跃巨浸中一名了髻山蓝溪出其阳清溪出其隂】玳山【在龙川县东南八十里接嘉应州长乐县界石多黒防状如玳瑁】霍山【在龙川县东北寰宇记河源县有霍山上有灵龛寺舆地纪胜在龙川县东北八十里尔雅曰大山宫小山霍旧记云顶髙七千七百七十丈周回三百六十里峯峦秀耸凡三百六十可居者七十有二多海中草木上有石坛又曰山有天门天然如凿成逰诸峯者从此门入有大独石峯髙千余丈絶顶有石室大佛迹峯石上有神迹十四旁有黄牛浆澈照见毛髪小佛迹峯去大佛迹五里石楼峯与大佛迹相亚势如楼台上有履迹狮子台石形孤峭状如狮子辟支堂其峯峭直如壁仰视万仞藤萝防宻人莫能攀清凉堂岩窦清幽冷气逼人捣药石在逰仙峯后上有石臼二常有捣声清向可闻而不可见又白牛塔在游仙峯前俗名旃檀佛乘白牛至此化为石仙乐石可坐数十人毎遇月夜或闻箫管之声书堂石南漠狄昭谓三敎圣贤并萃于此又有石瓮在容龛之前穴状如瓮可容三十人有泉不枯又有昆仑山与霍山接府志霍山在龙川县东少北百里髙七百余丈周七十余里有峯三百七十二有岩二曰望月岩在山之巅东向曰太乙岩在山之中石窦穹敞临瞰风雨又有石瓮泉犀牛池旃檀像文殊迹捣药臼炼丹灶灵龛寺其胜亚于罗浮】龙穴山【在龙川县防渊广州记龙川县有龙穿地而出即穴流泉元和志龙穴山今名龙川山在河源县东北三百四十里寰宇记引南越志云龙穴山聮岩亘地累嶂分天尝有五色乘龙云出入此穴】九莲山【在连平州东三十里髙二千余丈周五六百里东连龙川河源南连博罗増城龙门龙化西连翁源英徳北连龙南环通九县因名峻岭层岩千蹊万径明季尝为贼薮其巣径有七曰内管曰上下蓝洲曰上下田螺塘曰野鸭潭曰李叟洞曰獐坑曰五虎营其中为九连肚】十二排山【在连平州东髙千余丈峻险崎岖盘亘三十余里】石亚山【在连平州西三十里秀插云端相近有通天岩其中虚名】仙塔山【在连平州南三里髙七十丈为州治案山两水环抱至山麓合流】九峯山【在连平州北五里山形秀丽有鱼台石室】古云山【在河源县东十里产茶有古云隘】义合山【在河源县东五十里多竹相近有康禾山多木俱产茶】蝴蝶山【在河源县东八十里濵江】五指山【在河源县东一百里层峦叠嶂绵亘数十里而五指最为雄峻山半有湖曰澄心湖其北有曽田峒梅子嶂甚险】蓝溪山【在河源县东一百余里蓝溪所经又西为能溪山二峒相连号蓝能二峒自义合山至此皆犬牙相错入龙川永安二县界】桂山【在河源县西十五里高约五百丈绵亘六十余里上多桂树产茶絶佳又梧桐山在县东南十里形势耸峻与桂山相望多产梧桐】平陵山【在河源县西八十里接博罗县界高数百丈周三十余里中有滴水岩又有通海岩空洞而暗水注于窦不知其极又西二十里有景星岩】灵山【在河源县东北一百三十里高百余丈有五峒上有龙湫一名龙山】印山【在和平县南隔溪半里髙五十余丈平圆如印又东山在县东隔溪一里】纱防山【在和平县南十里与县治相对又县西十里有了髻山】紫云山【在和平县东北六十里高五百丈周八十里上有岩朝夕紫云腾起南其为雪山嶂冬有积雪】乌虎山【在和平县东北六十余里其形如虎下有乌虎镇】浰头山【在和平县西北接江西龙南县界绵亘深逺有上中下三浰最北近龙南者为上浰在岑冈者为中浰最南者为下浰亦曰和平峒去县八十里浰溪水流经此旁有竒石巉岩险仄明正徳中赣抚王守仁举兵捣三浰贼巣即此】子西岭【在府城南门外宋唐庚谪恵州居此庚字子西故名】飞鵞岭【在府城南一里势若飞鵞故府城亦曰鵞城】新邨岭【在归善县西十里新村水出此又西二十里为松柏岭上多松柏】石鼓岭【在博罗县东北二里其巅一石如鼔叩之有声与海潮相应罗浮山记浮山东有两石如鼓叩之其音清越所谓神钲也】铙钹岭【在博罗县东北一百十里东北去了髻山十里岭路险峻难行商旅多畏之】云髻岭【在长宁县西二里髙约千丈广袤三十里一名仙女峯上有石洞洞内有银床玉几清泉涌出瀑布如练】九曲岭【在长宁县西三十里髙数百丈九折而上势极峻耸其西有黄牛石山】横石岭【在长宁县东南八十里岭半有清泉出石罅中汲之不竭】张八岭【在永安县西十里水西南逆上鐍于水口为县内闗其县西南七十里有鳯凰冈横絶水口为县外闗】梅花岭【在永安县西一百里五岭攅聚状如梅花有岩高十寻路甚狭隘累足乃入入则宏防髙旷逺望无际若下峭削石坪五丈多古树怪石岭上有仙女洗头盆】南岭【在永安县东南九十里髙四百余丈周百余里四面皆髙其中平衍惟一路可通宋末文天祥收散卒自闻麖嶂徙屯于此后人呼为忠臣岭天祥手植桂犹存其下有高洋坑水一名毒水饮者多死今泉气如呼吸随出随没而水不流其西为貉老坪与归善海丰二县接界商贾往来所经】大蹊岭【在海丰县西六十里明景泰时驿路经此甃石为道迤西十里为羊蹄岭一名杨桃岭髙数百丈明正徳中知县杨继荣甃石十余里以续前道径路便易今为通衢】鵞埠岭【在海丰县西少北一百里麓有温泉迤北曰神田嶂崭絶险阨迤东有大安洞】五坡岭【在海丰县北二里宋史文天祥传天祥自潮阳走海丰至五坡岭方饭元兵突至被执即此上有方饭亭】大云岭【在海丰县北五里高三百丈周五里为县后障】河头岭【在陆丰县北七里一名河图岭邑北诸山由旗头嶂发脉或起或伏络绎不絶惟离县治十里皆平林坦地至此突起峻岭为邑屏障山下旧有曲水流觞台今废】白岭【在龙川县北十五里高约五百余丈周三十里西接嶅山】岩坡岭【在连平州西十五里髙千余丈路通银梅皆用石砌极险峻】狮子峯【在归善县西三十里外水社外水诸山峦峤纷复此峯突起其间殊为壮观其下有湫深黒】白鹤峯【在归善县北濵龙江亦名鹤岭宋绍圣中苏轼安置恵州卜居于此】蜡烛峯【在和平县北七十里地名岑冈髙八十余丈周五十余里】浮碇冈【在博罗县城内东北隅舆地纪胜相传浮山初来碇石于此而成冈焉】龙冈【在博罗县西三十五里巅有龙潭周十余丈深不可测】七星冈【在长宁县东南五十里上有泽七区宛若七星】仙女岩【在博罗县东北一百二十里东西二岩可容二百余人】滴水岩【在长宁县东长吉屯悬泉如喷珠下注澄潭又有燕子岩在县早塘村有洞深黒秋后燕伏其中】青龙岩【在龙川县东七十里上有悬泉千丈相传龙蛰其中】龙台岩【在龙川县东北八里上有巨石如台下有石室】圣迹岩【在连平州东北十里洞口﨑岖中深广容五百余人上窍虚明可以逺眺有水不涸洞后有幽径直出蓝洲土人避兵多居之一名避世岩四时有燕巣于内又名燕子岩】逍遥岩【在河源县南五里深广幽静可坐百余人】平石岩【在河源县东北一百二十里岩廓而平可居】漂湖岩【在河源县东北一百五十余里下有漂湖故名】龙归岩【在和平县西北六十里浰头曲潭口濶丈余有水流出可溉田五六顷岩内昏黒入者秉烛循水而行其寛处可容五人狭处才二人约十里有旁孔名曰石舍又十里许有正孔名曰中管又二小石孔水流入不见出土人云春涝岩口流出竹木皆自石舍中管来竟不能穷其处也】君子嶂【在长宁县北一里竒峯百丈周数里形势端正为县治后障山多岩穴穴下有泉路多险阻又北一里有玊女峯】闻麖嶂【在永安县东五十里西北去了髻山二十里旧名紫嶂通志宋景炎二年丞相文天祥驻兵于此夜闻黄麖鸣遂徙南岭因名其北为白叶嶂亦名鹅公岭】山谷嶂【在永安县东六十里东山之南上有佛子岩八公岩其北为琴岭以形似名】乌禽嶂【在永安县南一百里周百余里黄沙水南源出此】鸡冠嶂【在永安县西二十五里状若楼台鼓角其南为上瀬嶂有岩深五里流泉防防平地百亩】天子嶂【在永安县西五十里髙二百余丈产茶敌河源桂山】寳山嶂【在永安县五十余里西清溪水出此旧有铁治】龙王嶂【在永安县西南八十里上有龙湫其东为企壁嶂青璧絶山猺居之】柏树嶂【在永安县西少北四十里峯峦秀丽多柏树故名】羊角嶂【在永安县东南九十里两峯相对宛若羊角牙溪水出此其西为燕尾山黄沙水东源出此】鸡公嶂【在永安县东北五十里髙四百余丈周四十里为县祖山】许山嶂【在海丰县东北一百里旧为贼巣尝设河田营于此】鹰嘴嶂【在陆丰县北五十里髙数百丈周围十里状如鹰嘴中有石岩毎遇天隂欲雨则状如飞烟散雾轰震之声从山中出闻十里以外若霖雨欲晴亦然土人以騐天时百不爽一山下有寺曰竹子庵】鳯凰嶂【在连平州城北髙千丈通志旧名鸡公嶂以山势如鳯故名】石人嶂【在连平州东北三里髙千丈麓有清潭】东桃嶂【在河源县北一百里髙七十余丈周二十里】五花嶂【在和平县北二十里髙七百余丈周百余里为邑镇山春夏之间杂花如锦东有周田坑水溉周田坑葛藤坪等田又大楼水溉大楼小溪等田皆出于此】观音嶂【在和平县西南四十里岩洞间多产观音竹】仙女嶂【在和平县东北二十里上有竒石形如仙女】五云洞【在海丰县东北一百四十里四山环抱如碧玉环人处其中不异盘谷】白云洞【在龙川县北舆地纪胜在循州北十八里通志在嶅山之阳幽雅絶尘可容百人白云常聚其上故名】浊溪洞【在和平县南五十里】逃军坑【在海丰县西北南接归善马头山北接永安界又冷饭坑在县东北四十里北路至此折为三道西北二十里至官坡塘又十里即激石山直北则通新田东北则通八苑峒】犁壁坑【在陆丰县北七十里万山罗列中迳山峯壁立若刀削成惟一径攀援可上其巅巨石林立有岩可容数人】燕子石【在河源县南三里挺然髙耸下临澄江旧有燕石亭为践送之所】止水石【在陆丰县小睛塲南数里俯临大海石髙而方面镌威止水四字石隂镌镇海石三字左镌天南砥柱字大如斗笔势雄整】大海【府境东南际海东接潮州府恵来县界厯海丰归善二县之南西接广州府新安县界凡三百余里元和志南海在归善县南一百十里海丰县南二十五里旧唐书地理志海丰县南五十里即涨海渺漫无际旧志大海在海丰县南八十里东南接恵来县界为石防港口深广各二十丈迤西为甲子所又西三十里为碣石卫宁海澳外有鱼尾澳洲渚延亘可以泊舟中有湖东港山势盘曲可以避风又西二十里至石桥港口内通碣石卫西门外有田尾澳亦可泊舟又西四十里为乌港又西二十里至防胜所中有大徳港外有白沙湖遮港角亦可泊舟又三十里至长沙港口深广各三十丈又西为鲘门港小漠港入归善县界又西为大星澳又西为平海所又西为陶娘澳接新安县界归善县志县东南至平海所二百里抵大洋南至墩头一百二十里抵海港海丰县志县境三面距海】龙江【即古泿水支流也一名循江又曰东江自江西赣州府定南县南流入龙川县境合江西水又西南受雷江水又西南入河源县界会新丰江经县东而南又南经永安县西百里厯永安博罗二县界左受神江义容江秋乡江右受泷头公庄诸水西南经归善县北受西江水又西经博罗县南又西入广州府东莞増城二县界水经注浪水枝津衍注又经博罗县西界龙川左思所谓目龙川而带坰者也旧唐书地理志河源县循江一名河源水自云都县界流入龙川寰宇记龙川县有龙川江旧名浰溪自安逺县流至县界明统志东江出赣州安逺县南流过龙川河源至府东西流过博罗入广州界即为龙川通志东江水常清冬夏不改防江西安逺水合浰江水绕龙川县前经河源又谓之槎江自北而南环绕县治至郡治东西流过博罗入广州界旧志龙江有二源一出江西赣州府安逺县之三百坑南经定南县流入龙川一出长宁县东之寻邬堡西南经兴宁县流至龙川之何明潭合流又西南五十里与西河水合又西南五十里与浰溪又西南合绕龙川县受雷江水又西南经河县之蝴蝶山受蓝溪水又西南源至义合驿新丰水入焉又南流经永安与博罗县分界左受神江义容秋乡三江之水右受泷头公荘玳瑁诸水又西过府城北受金鸡沥水又西经博罗县城内受榕溪水又西受苏公水又西受大罗陂水横沙水罗阳县水经増城县界抵府门入于海】西江【在归善县舆地纪胜发源九龙山西流二百里抵郡城防龙江旧志源出归善县东北左坑铜鼓嶂经保溪而南马头山水自东注之折而西流沙田大鸭二水自东南注之又西白马水小金水自东南注之小沥水自东北注之又西牛牯岭水自东南至下监注之九洲水自北注之明溪水自南注之又西石溪神溪水自北注之又西过平山至三角湖梁化水自北注之又西受上下淮水又西北至金斗桥受北田水又西北过县城南府城东受西湖水又北入龙江】新丰江【九域志河源县有新丰江舆地纪胜在河源县北湍碛险峻通灌田一千一百二十顷流五百五十里入县界旧志新丰县源出长宁县西北曰小长江又曰南河东南下长吉受大田水又东南受和平之恵化水入河源县受忠信水界又东受洪溪水绕河源县治东流入于龙江长宁县志南河一出县西北荆竹园一出县西北鸡子社一出从化县之禾溪至县西合流而东过县南又东合忠信水立溪水龙窟水二百六十里至河源县界入龙江河中皆石水性最急春夏则涨秋冬则涸河狭而曲仅通小舟】西河【在和平县东北八十里亦名西江源出江西定南县曰曲潭东南流入县界受乌虎水又东南流至龙川县入龙江】南琴江【一名龙村水源出永安县东南之龙窝东流经南岭曲折四十里入嘉应州长乐县界与北琴江合谓之琴口北琴江一名华阳水源出鸡公嶂东流达长乐之米潭又东至琴口与南琴江合】秋乡江【在永安县南有二源一北出寳峒一南出官山合流而西绕县城折而南流受牙溪水又南至马头山受下瀬水官坑水黄沙水折而西南流至鳯凰冈北受清溪水又西南受南山水又西至归善县界入龙江】义容江【在永安县西南七十里有二源一北出大鲁山一南出蒋峒尾至乌鹊潭合流又西南入龙江】神江【在永安县西北有二源一在林村埔北东出小黄花西流一在林村埔南东出佛子凹西北流至鸡冠嶂下合流而西受诸坑水西入龙江】上下淮水【在归善县南源出梧桐山东北流至鼔角山西折而北至官桥入西江】上下岚水【在归善县东北源出梁化山西北流受诸小水经上下岚山北又西入龙江其西有横沥水旁有槟榔潭俱流入龙江又古仙水源出孙峒山北流折而西入龙江】罗水【在博罗县西五十里一名罗阳水源出罗山由丫髻峯刘仙坛下过钓鱼台东南流为碧溪又东南合蚬冈诸派水东入龙江又沙河水在县西北神山下一名横河源自广州府龙门县三派合流经蚬冈东又西南与罗水合入龙江又有神湖水源出大屏山西南流入沙河水县西又有大罗陂水源亦出大屏山南流入龙江】浮水【在博罗县西元和志浮水出罗浮山县志有泊头水原头水里陂水皆浮山之水俱注龙江】泷头水【在博罗县东北源出东瓜坑东南流入龙江少南有南田水源出长平之南田亦东南流入龙江】公庄水【在博罗县东北源出龙门县界东南流入县境又东南径虞周径两山相夹水折而出是曰公庄水又东南入龙江】玳水【在博罗县东北源出象头山东南流入龙江又金鸡沥水苏公水源皆出象头山俱南流入龙江】牙溪水【在永安县南源出羊角嶂北流入秋乡江曰牙溪口】黄沙水【在永安县南有二源一东南出燕尾山一南出鸟禽嶂至磜头合流西入秋乡江又军粮水源出归善县阳乌潭北流入秋乡江】清溪水【在永安县西南有二源一西出寳山嶂曰上下窖水一东出狗头山曰员墩水合流而南至鳯凰冈入秋乡江】南山水【在永安县西南源出犁壁山北流过南山至上石屯又西入秋乡江】龙津水【在海丰县东一里源出银瓶山南流至小金笼山下左合赤岸溪又西南右合液水是为三江又西南至大金笼山西入海曰长沙海口亦曰丽江埔宋景炎二年文天祥走恵州收兵出海丰次于丽江口是也今有御宴潭相传端宗赐宴于此】液水【在海丰县西有二派小液水源出马鞍山大液水源出小溪山至县西合流又东南入龙津水】鳯河水【在海丰县西一百里接归善县界亦名鳯湖北受石溪鵞埠岭赤口港诸水南流由小漠港入海】新水【在海丰县东南县志城东南十里为和丰二十五里为新旧时一望沃野水道不通蛋民有东西两汉之分宋舟师至始凿通之上五里有岭今号宋师岭闽广盐船多聚于水口东通东海西通赤岸溪】涌口水【在海丰县东南九十里一名扁涌湖源出黄泥坑南流受蛟溪诸水又西南流入海】甲子门水【在陆丰县东南一百里发源览表接大陂溪龙溪龙江诸水由石帆港入海】忠信水【在连平州东三十里源出九连山南流经忠信司前由夹江抵河源县界入新丰江】内管水【在连平州东四十里源出江西龙南县界南流经内管出大席水口至长宁县界入新丰江】银梅水【在连平州西三十里银梅铺源出杨梅坪西流迳牛岭村莲塘村入韶州府翁源县界即古浈水也通志谓之龙川水详见翁源】宻溪水【在连平州西南源出州西杨梅坪东南流绕州城西又东南与麻陂水合又南至长宁县界入新丰江麻陂水在州东源出州西北韶州府翁源县界东南流入绕州城东折而南入宻溪水】坊水【在和平县东北二十里有二源一出漆木凹一出大门山合流经五花峯又经县东又南至合水口入浰溪】乌虎水【在和平县东北六十里通志谓之镇水源出紫云山东北流经乌虎山下又东合和平水】浰溪水【在和平县西北一名和平水其源有二一出江西龙南县之牛冈峒一出九连山至县西北合流又东南至县东南十二里受汤坊水曰合水口又东南入龙江】榕溪【在博罗县西源出象头山二派并流防于北坛之右又西南出长夀观绕县西门外又东南入龙江】赤岸溪【在海丰县东十里有二源一出激石一出掘龙径西南至清湖合流又西南至小金笼山下合龙津水入海岐流通新】蓝溪【在河源县东一百三十里源出龙川县金鱼山之阳泷瀬最险西流南合能溪水又西入龙江曰蓝口】东海【在海丰县东七十里源出县东北罗溪诸山南流百里派分为二东流出迎仙桥南沙渡入海西流出沙塘溪合赤岸水出大徳港入海】西湖【在府城西一名丰湖舆地纪胜丰湖在博罗郡城西广十里治平间袤十里领州经画筑堤截水又有鳄湖在丰湖之南润不盈四五尺深倍之相传中多鳄鱼宋林俛丰湖集序湖之润溉田数百顷苇藕蒲鱼之利嵗数万民之取于湖者其施已丰故谓之丰湖旧志西湖者丰鳄二湖之防也受三大溪之流北曰横槎西曰水西北曰新村曰天螺合于新西桥滙而为湖汪洋千顷其水东流入成出东水闗入西江】同湖【在归善县西六十里银瓶白云诸山之水滙而为湖北入龙江自夏之间弥漫数十里冬月水落鱼聚乡人利之】嶅湖【在龙川县东北二十里地纪胜嶅湖在循州北龙潭之水注马周数里俗号嶅塘县志即嶅山水从白云岩出由城壕东达于江亦谓之雷江】浸珠湖【在河源县南五里四时不竭】钓潭【舆地纪胜在归善县北江西有盘石可以垂钓东坡尝游之】阳乌潭【在归善县东北磔头山西上承永安乌禽嶂水西南流入西江】虎跳潭【在长宁县西七十里澄波萦回其深不测】龙岩潭【在连平州西三十里】铁潭【在和平县西南三里源出五花嶂南流经此滙为深潭东至合水口入浰溪】麻姑池【在博罗县罗浮山麻宁县下明统志朱明洞水所自出一名白莲池】温泉【凡十有四博罗县温泉一在白水山下长宁县温泉三一在县东立溪约一在县南诸家镇一在县西梅坑约永安县温泉三一在县东南中镇曰泷口一在县西南下黄沙曰上下汤一在县西南苦竹派曰汤坑龙川县温泉一在县西北十里天柱峯之麓从三穴出热不可濯河源县温泉六一在康禾一在和溪一在黄沙一在立溪一在黄田一在热水】
　　古迹欣乐故城【在归善县南东晋置属南海郡刘宋改属东官郡齐因之梁属梁化郡陈末废舆地纪胜引祥符图经云归善晋欣乐县地陈祯明三年改为归善又云欣乐城在归善县南一百五十里江左属广州唐贞观元年废归善县志欣乐县故基在县南一百五里晋太和元年建陈祯明二年废今犹呼故县潭　按欣乐县自宋齐二志外止见于舆地纪胜隋唐二书元和志俱不言及纪胜云在归善县南百五十里今县南去海止百二十里无百五十里之境所云贞观元年废者唐志惟云贞观元年省龙川入归善亦非欣乐且陈祯明三年即隋开皇九年时陈巳平决无改县之事而元和志有归善故城在县东北七十里或疑此即故欣乐隋改归善置循州于此唐初移治之后遂莫考耳今以别无可证姑仍旧志】归善故城【在今归善县东北旧志唐归善县治在今县东北五里白鹤峯之阳南汉时迁于今治】傅罗故城【今博罗县治宋书州郡志南海太守博罗男相汉旧县二汉皆作傅晋太康地志始作博元和志循州博罗县东南至州三十里本汉旧县属南海郡隋开皇十年改属循州寰宇记在祯州西北四十五里东接龙川西接増城界】长宁故城【在今长宁县东北本河源县地明隆庆三年总督吴桂芳平贼王亚六奏割河源县长吉都韶州英徳县象冈甘棠二都翁源县清贵都置县曰长宁县志有故址在长吉社沐河竹子明隆庆时置县知县仍于沐河治事六年移治鸿雁洲万厯元年又移治君子峯下即今治】海丰故城【在今海丰县东元和志循州海丰县西北至州五百里本汉龙川县地东晋于此置县属东官郡隋开皇十年属循州寰宇记在祯州东南四百九十三里九域志在恵州东南三百里县志旧有土城在今县东一里元至正二年毁】龙川故城【在今龙川县西北汉书地理志南海郡领龙川县顔师古曰裴氏广州记云本博罗县之东乡有龙穿地而出即穴流泉因以为号隋书地理志龙川郡河源县开皇十一年省龙川县入焉元和志龙川故城在河源县东北水路百七十五里秦县也南海尉任嚣疾召龙川令赵佗授之以政即此处又有雷乡县西南至循州六百里天授二年广东都督陈崇业奏置南临大江寰宇记旧雷乡县刘龚干亨元年改曰龙川仍移循州就县古赵佗城西接嶅山南临浰水舆地纪胜引循阳志云绍兴十五年知州韩京迁于城东即尉佗之故基又曰龙川故城在循州治西三十步】河源故城【即今河源县治元和志县西南至循州二百三十里本汉龙川县地齐置河源县以县东北三百里有三河之源故名九域志在恵州北一百五十里县志齐据桂山之斡为城而枝布为三郭环之元末防于冦因废明洪武二年徙于夀春市即中下二郭濵江为城隆庆五年遭水患复修古城万厯十年始入居焉即今治也】懐安废县【在归善县东南刘宋置安懐县属东官郡齐曰懐安为东官郡治隋省　按隋书地理志无懐安县归善有懐安山唐书开元十四年贬刘宗器为循州安懐戍主盖即古县置戍也又元和志有梁化故郡在归善县东南八十里按舆地纪胜安懐岭在县东一百余里与元和志所云梁化郡相近盖梁时移东官郡于增城故改懐安置梁化郡隋平陈郡县俱省入归善也】酉平废县【在归善县西刘宋置属南海郡齐因之梁陈时废　按九域志归善县有酉平银塲疑即故县也】罗阳废县【在博罗县西南南齐时分博罗县地置属南海郡梁陈间废唐初复置属循州贞观元年省入博罗旧志在博罗县四十里罗溪之南】新丰废县【在长宁县东南南齐置属南海郡隋改曰休吉大业初省入河源县明隆庆三年分属长宁　按今长宁县有新丰江犹以故县为名或曰即今县东之长吉里也】陆安废县【在海丰县东南齐置属东官郡梁陈间废书初复置属循州贞观元年省入海丰舆地纪胜唐陆安县在海丰县东七十里县志今为大安屯有墟】石城废县【在河源县北唐书地理志循州河源县武徳五年析置石城县贞观元年省府志在河源县北一百里旧清湖都地名县口】安民镇【今永安县治本归善县地县志恵州有磜头大山与乌禽清溪白云等嶂黄沙蓝溪金鱼丫髻等山绵亘归善海丰龙川恵来四县之境聮络险阻明嘉靖中上杭盗杨立等巣穴其中分道出掠三十四年府议以归善秋乡鳯冈磜头等处去县五日程海丰鵞埠岭去县亦二日程山海之冦出没不常宜度地剏县控制为便议格不行其后花腰峯貉獠坪二贼日炽四十三年于上镇乌石筑城置馆治以郡判县簿隆庆三年巡抚熊桴始定议割归善之古名寛得二都长乐之琴江都置县治秋乡铁潭口之安民镇东北扆山西南面河】恵化都【今连平州治本和平县地明隆庆以后渠贼陈濶口巣五虎等盘踞九连山四十余年其后陈万巣九运肚尤为猖獗官军讨之累年始平崇祯六年割和平县志恵化都长宁县长吉河源县忠信图及韶州府翁源县银梅东桃二舗置连平县治恵化都之周陂以九连克平为名寻改为州即今治】和平司【在和平县东北本龙川县地明初置和平巡司于此正徳十三年南赣巡抚王守仁三浰贼因奏分龙川之和平之仁义广三三里河源之恵化里改和平巡司置县而移巡司于浰头今谓之老巡司在县东北十里】钱监【宋史地理志归善县有阜民钱监府志在府城内宋治平四年置】银塲【在归善县宋史地理志归善县有酉平流坑二银塲】锡塲【在归善县宋史地理志归善县有永吉信上永安三锡海丰县有云溪杨安劳谢三锡塲河源县有立溪和溪永安三锡塲龙川县有大有铅塲归善县有三丰铁丰铁塲】晋长吉宫【在连平州南长吉里舆地纪胜在河源县北百里洪圣王旧居】东坡故居【在归善县北白鹤峯宋苏轼谪恵州时卜居于此其迁居诗引云绍圣元年至恵州寓合江楼寻迁于嘉祐寺二年复迁合江楼月余复归嘉祐寺时方卜筑白鹤峯上新居成庶防少安夷坚志绍兴二年防冦谢达陷恵州居民官舎焚荡无遗独留东坡白鹤峯故居致奠而去】唐庚故居【在府城南沙子歩明统志宋政和间庚谪恵州筑室居此】留正故居【在府城北三里明统志一名丞相宅宋相留正于此建第因名】轩辕生故居【在博罗县罗山白云洞中唐轩辕集居此皮日休陆蒙李洞皆有诗】合江楼【在府城外东西二江合流之处宋苏轼尝寓此有诗云海山防眬气佳哉二江合处朱楼开】平湖阁【在归善县西舆地纪胜在丰湖泗洲寺前枕湖倚山最为胜游之地明统志谚云鳄湖平出公卿阁名本此】水心阁【在归善县广福寺前嶅湖环绕前湖叠秀为登眺胜处】文恵堂【在府治旁明统志宋陈尭佐尝守郡故名】黙化堂【在龙川县治内府志宋周彦质守循为堂于公署之西苏轼题其榜曰黙化并为之记】苏陈堂【在龙川县白云桥西府志旧名台隐堂宋苏辙陈次升谪官时所居隆庆初循守彭亿更为苏陈二公像而祠之】野吏亭【在府治东北隅宋咸平初州守陈尭佐建苏轼有记后人于此祠尭佐亦名陈文恵祠】松风亭【在归善县东舆地纪胜在弥陀寺后山之巅始名峻峯植松二十余株清风徐来因谓之松风亭苏轼有记】孤屿亭【在归善县西舆地纪胜丰湖有孤屿亭又有嶅峯亭】平逺台【在府城西舆地纪胜在丰湖西极髙峻湖山一览无遗为游玩之胜府志又有超然台熙春台俱在丰湖中明季所建】花首台【在博罗县西北罗浮山黄龙洞唐开元二十六年勅建又刘鋹大寳二年建天华宫于此曰西天华又有宫在幽居洞后曰南天华】
　　闗隘鸿珠闗【在河源县三里南又塔下闗在县东南二里佛迹潭闗在县西南三里三闗延袤五里为县咽喉皆明志今废】恵州卫【在府治西南明洪武二十三年建】碣石卫【在海丰县东一百二十里东至海岸二里西至东海五里南至海岸五里明洪武二十二年置筑城周一千一百丈有竒门四环以濠明末海防苏武防此　本朝康熙三年始平设总兵镇守城西有石桥盐塲】平海所【在归善县东南二百里平海山下明洪武二十七年筑城置守御千户所属碣石卫　本朝康熙四年裁九年复设四十二年又设游击驻此雍正四年改设叅将东有淡水盐塲】海丰所【在海丰县治东明洪武二十七年建碣石卫】防胜所【在海丰县南少东八十里南临大海西至海岸三里明洪武二十七年筑城置守御千户所属碣石卫　本朝兼设游击驻防为碣石右营】甲子所【在陆丰县东南一百里石帆都海口大石壁立上下各有六十甲子字故名明洪武二十七年筑城置守御千户所防守甲子门澳　本朝顺治十七年并入海丰所雍正十一年因析置陆丰县又改属焉】龙川所【在龙川县治西明洪武二十年建恵州卫】河源所【在河源县治东明洪武二十八年建恵州卫】平山巡司【在归善县东南七十里原名平山驿　本朝雍正八年改设又旧有欣乐巡司在归善县城北下郭原名欣乐驿　本朝雍正八年改设乾隆年间裁】内外管巡司【在归善县东南一百三十里饭罗冈明洪武元年置　本朝康熙间改主簿管理今复设巡检移建梁化墟】平政巡司【在归善县东南一百五十里原名平政驿　本朝雍正八年改设】平海巡司【在归善县东南一百五十里　本朝雍正九年増设】碧甲巡司【在归善县东南一百八十里大埔山西南斗入海中明正统八年置今迁淡水塲】石湾巡司【在博罗县西一百二十里石湾村接广州府东莞县界明洪武四年置今因之有旧有苏州巡司在博罗县城东南龙江东原名苏州驿　本朝雍正八年改设乾隆年间裁】敷政巡司【在博罗县西北三十里胡镇村明洪武四年置今因之】□坪巡司【在长宁县西九曲岭上明置今因之又旧有黄峒巡司在县北二十里久废】驯雉巡司【在永安县西南七十五里鳯凰冈西明初置在归善县水东驿侧嘉靖初佥事施儒移于今县东乌石屯立县后又移此今因之】寛仁巡司【在永安县西南一百十里义容江口明初置巡司属归善县嘉靖初施儒移于安全都桃子园后复还此今因之有苦竹派市】鵞埠巡司【在海丰县西一百里明嘉靖四十年置今因之有城又长沙巡司在县西南长安营明洪武中置嘉靖中移谢道今废】甲子巡司【在陆丰县东南一百里甲子所原系海丰县东海驿　本朝雍正七年改设巡司雍正九年割属】河田巡司【在陆丰县河田村原系海丰县平安驿本朝雍正七年改设巡司雍正九年割属】黄沙巡司【在陆丰县黄沙村原系海丰县南丰驿本朝雍正七年改设巡司雍正九年割属】通衢巡司【在龙川县东五十里明洪武九年置嘉靖四十四年筑城后佥事雍澜移巡司治县东老龙埠隆庆二年复还故治今因之】十一都巡司【在龙川县东北一百五十里明洪武二年置今因之为县境水陆之冲防守最切】忠信巡司【在连平州东南六十里南去河源县一百里明洪武四年置属河源后割属连平州】长吉巡司【在连平州南四十里百口塘墟旧在戈罗山下明洪武五年置初属河源后属长宁今割属州移治于此路通长宁县为往来孔道】蓝口巡司【在河源县东北八十里明洪武二年置今因之其地为龙川往来孔道右有石砦临河险峻】回龙镇【在河源县西北四十里赤溪水口又平地镇在县北八十里】浰头镇【在和平县西北八十里西近横冈营明正徳中以和平巡司置县移司治于此今裁又十里有浰头隘嘉靖三十四年设环以垣墙置兵戍守】罗峒隘【在博罗县东北象头山南为陆路要害又有洞溪峒隘在县东北鸡笼山东】皮村隘【在长宁县西北又有腊溪等隘皆接韶州府英徳县界旧为盗薮有兵戍守】中镇隘【在永安县东又大径隘小径隘中溪隘赤溪障隘丹行隘横排隘吉峒隘公坑隘晒木石隘貉老坪隘皆在县东南芙蓉径隘沙径隘火帯径隘滑石径隘青草湖隘鵞鼠羊隘象鼻径隘苦竹径隘皆在县东北银坑径隘在县西南蓝秋径隘在县西北以上诸隘皆明置县后设有千长隘长防守】八苑峒隘【在海丰县东北一百十里又北三十里有五云洞隘皆极险要】铙钹山隘【在龙川县北又猴岭隘在县西北接和平县界铁龙隘在县东北接江右安逺县界】牛神径隘【在连平州南十里茶山又撑腰石隘在州东石龙皆明崇祯六年置州时自和平割属又东径隘桃在州西北五十里路通江西龙南相近有梅花锡塲画眉共四隘皆初属翁源后割属】古云隘【在河源县东古云山又南湖隘在县北三十里跳王磜隘在县东北二十里】东水隘【在和平县东南六十里有墟又髙车水隘在县南七里明正徳五年设又热水隘在县西为九连要路又中村隘在县西北一百里九连山北上坪接龙南县界】平虎隘【在和平县东北六十里旧曰乌虎镇明治十五年设嘉靖三十九年筑土城寻为贼徐仁器所据隆庆六年讨平之改名平虎其西南有饮放径隘西北有眼湖径隘皆扼岑冈出入之路又三折水隘在县东北八十里岑冈东又东有阳陂隘又东北有黎头镇隘皆明嘉靖中置】槟榔潭隘【在归善县东北江滨西与博罗之莫村相对明嘉靖末佥事尤瑛立又有蚬殻冈营在县西北同湖水口与博罗县接界明嘉靖中乡民建后设兵戍守】橘子铺营【在博罗县西北又有南坑营橘子头营皆接广州府龙门县界俱明嘉靖间置】油坑营【在海丰县东石塘都又赤冈营在县东近恵来县界南沙营在县东南一百里迤西有大徳营南灶营在县南五十里长沙营在县西南八十里相近有石山营大磨营明初皆有官兵戍守】谢道山营【在海丰县西南二十里液水西岸明嘉靖十一年増设三十八年移长沙营兵于此】新田营【在海丰县东北六十里明万厯初平贼巢设叅将及捕盗公署寻移治府城西北崇祯十五年复设营于此又有河田营在县东北一百里】内管营【在连平州东北十里旧称九连门户最为要隘明崇祯八年置又野鸭潭营在州东九连山东獐坑营在九连山北皆险要处】岑冈营【在和平县东北六十里东南至平虎西抵浰头横冈北通定南之上下厯及安逺之黄乡堡为九连七巢之一明正徳嘉靖间贼首李鉴据此为万十四年鉴孙珍复据作乱总督吴文华讨平之因置营于岑冈　本朝顺治十三年设守备驻防康熙十三年移置县城】富沙寨【在归善县东旷野数十里南临江北阻金斗水元季土豪刘守正尝据此又马公寨在县东北磜头山丛林深菁延袤数百里又船澳寨在县东南浊水山即文天祥驻兵处又周径寨在县西南周径山旧尝屯兵于此以援郡寨】官塘寨【在永安县西南清溪社又磜潭寨石湖水寨樟槎寨埔尾寨苦竹坑寨柏埔寨留口寨皆在县西南】东海寨【在海丰县东南九十里　本朝顺治八年设游击驻防康熙三年设总兵镇守后移总兵治于碣石改设副将驻防今仍改游击为碣石镇右营】瞰下寨【在海丰县南少西五十里防胜所西北明崇祯十年置有城　本朝以碣石镇左营守备分守于此迤西有鲘门港口在长沙港西有把总汛守】三王寨【在河源县南四里元末河真所筑又有古城堡明嘉靖二十一年设】樟树围【在永安县东北十六里又员冈围乐平围三角围皆在县东北鸦鹊潭围在县西南县志明末乡人各为寨自守亦名曰围】南岭公署【在永安县东南南岭明万厯二年叅议赵可懐以其地为永安藩蔽筑城设抚民通判及守备驻此】乌石屯【在永安县东明初置嘉靖初移驯治巡司治此四十一年筑城置馆立县后废今有复兴墟】田心屯【在龙川县东南兴乐都通衢之西南明洪武二十三年立治十七年贼劫通衢司因于此筑城其北有岭西屯在县东一百里又东北二十里有兴隆屯又东北八十里有上莒屯】老龙埠【在龙川县东二十里为水陆舟车之防闽粤啇贾辐辏明洪武九年建递运所于此嘉靖九年裁】平山驿【在归善县东南七十里又平政驿在县东南一百五十里俱明洪武元年置马驿也　本朝雍正八年改属巡司】欣乐驿【在归善县城北一里水马驿也明洪武三年置在县北三里下都万厯二十五年改建于此又水东驿在县东北七十里水驿也洪武元年设　本朝雍正八年改属巡司】苏州驿【在博罗县城东南龙江东水驿明洪武四年置又莫村水驿在县东北八十里公庄水口亦洪武中置本朝雍正八年改属巡司】苦竹派驿【在永安县西南寛仁巡司之侧水驿明初置蜀归善后割属永安即以巡司摄之】南丰驿【在海丰县治西又平安驿在县西七十里东海驿在县东八十里皆马驿俱明洪武四年置】雷乡驿【在龙川县南二里水马驿也明洪武二年置】窦江驿【在河源县城南江滨又义合驿在县东北四十里皆水驿明洪武时置又蓝口驿在县东北蓝口镇今废】
　　津梁东新桥【在府城东北双江合流处明统志初绲竹为桥水涨则溃宋绍圣初罗浮道士绲邓守安以四十舟为浮桥随水涨落士苏轼尝捐犀帯助役复为诗以纪之】西新桥【在西西湖上宋绍兴初僧希固増筑湖隄造飞楼跨之苏轼亦因西新桥诗】拱北桥【在府城北门外宋治平间州守陈偁建亦名陈公桥】金斗桥【在归善县城东】宁济桥【在归善县北接官亭下明知府吴玉造船九十四只连以铁锁民便之后毁】保宁桥【在博罗县西长夀观前跨榕溪宋徳祐元年建　本朝乾隆十八年修又迎骖桥在北门外　本朝雍正六年依桥筑隄二百余丈頼以完固】相思桥【在博罗县北新集都明统志宋相留正尝过此乡人思之故名】蚺蛇桥【在博罗县东百长平都沙冈跨蚺蛇塘长二十丈又渡津桥　本朝乾隆元年建】龙津桥【在海丰县东十里】仙人桥【在海丰县东南石桥塲两岸皆水桥居海中计三百六十五丈一名济人桥】魁龙桥【在龙川县东一里又龙津桥在县东五里相近有东宁桥又西安桥在县西二里北平桥在县北二里皆宋端平中建又胜阳桥在县东五十里本朝康十二年建乾隆十五年修】桂香桥【在河源县西南宋建以古成之发第故名】化龙桥【在和平县南省观亭前长五十丈】南沙渡【在海丰县东南一百里路通碣石卫】合水渡【在和平县南十五里】老隆渡【在龙川县东四十里】
  </div>
  <div class="pagination">
   <a href="大清一统志_page154.html">
    上一页
   </a>
   <span>
    ...
   </span>
   <a href="大清一统志_page150.html">
    150
   </a>
   <a href="大清一统志_page151.html">
    151
   </a>
   <a href="大清一统志_page152.html">
    152
   </a>
   <a href="大清一统志_page153.html">
    153
   </a>
   <a href="大清一统志_page154.html">
    154
   </a>
   <span class="current-page">
    155
   </span>
   <a href="大清一统志_page156.html">
    156
   </a>
   <a href="大清一统志_page157.html">
    157
   </a>
   <a href="大清一统志_page158.html">
    158
   </a>
   <a href="大清一统志_page159.html">
    159
   </a>
   <a href="大清一统志_page160.html">
    160
   </a>
   <span>
    ...
   </span>
   <a href="大清一统志_page156.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
