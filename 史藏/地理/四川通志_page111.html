<!DOCTYPE html>
<html>
 <head>
  <meta charset="utf-8"/>
  <title>
   四川通志 - 第 111 页/共 218 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   四川通志 - 第 111 页/共 218 页
  </h1>
  <div class="content">
   白君山【在县北六里昔有白令于此学道成仙故名】龙登山【在县东百里宋太祖潜时常登此故名上有虎跳岭双峯并峙絶顶有井泉又有龙塘石蟹泉四围石壁髙耸有一路可升明正徳壬申嵗屯义兵于此】固城山【在县东南二十里宋冯夀居此黄庭坚为作闲乐记元一统志在县东南一百二十里其山四垂而上平明志在东一百二十里有山两峯特起青翠可爱俱误】马骁山【在县对江北岸一里昔骁骑将军马邈葬此故名一名马騣山】圣威山【在县西五十里以祷雨輙应故名】云篆山【在县东七十里跨江南岸上有云气若烟篆因名】石笋山【在县西北二里又有一在县东二百里平地一石突起髙二十余丈旁有石径可升絶顶方平可容数十人】楼台山【在县西八十里】珞黄山【在县东六十里一名东山巴中记江州县有东山即此】石佛山【在县北一里与马骁山相连上有石佛寺一名镇秀山】鼎山【在县南一里三峯鼎峙宋置鼎山县后废】华盖山【在县西北二十五里】君井山【在县西四十里上有井泉深浅不常若邑宰贤则水清溢否则浊涸】绫锦山【在县西南元和志在万夀县西八十里舆地纪胜在今县西八十里误又见永川】女僊山【在县西北一百二十里汉东市对岸有二峰峙立可爱昔有罗氏女于此升仙故名】棊盘山【在县南三百里】寳鼎山【在县东南一百三十里上有三石如鼎明正徳中乡民筑砦于此盗不敢窥】停山【在县西一里江中山若形】大垭【在县东南一百二十里髙峰连峙仅通一路明正徳中副使李越破贼方四于此又合小坪在县南亦官军破方四处】山坪【在县西南明正徳中贼曹甫据江津抚臣林俊攻败之又败之于山坪伏子岸诸处尽歼其众】石门【有二一在县南三十里笋溪河岸一在县西南一百二十里亦曰龙门峡门置石门驿】大江【在县北自泸州合江流入又东北入巴县界元和志经万夀县南去县二里寰宇记在江津县西一里有几水在县北环绕县治如几字即此】僰溪【在县南自綦江流入寰宇记在县南十里西北流入大江又曰自县南寻僰溪水路二百二十里至南平州元一统志在县东南三十里来自夜郎境濶三十步深七尺可通二十石舟旧志自綦江白渡口流入十里经龙登山又一百里至南江口入大江】笋溪【在县南三百里源出棊盘山北流十里至续昌桥又一百五十里至牛渡又一百五十里至南江口合流小舟通至牛渡止】砦溪【在县南源出鼎山北流半里入城环带学宫又半里至大通桥出城北入江】油溪【在县西北四十里自壁山县鬭牛石流十里经华盖山下又二十里入江】乐城溪【在县西三十里源出马鞍山东流二十里出明徳桥至此入江】石蟹泉【在县北石佛山下邑人祷雨于此取水得黒蟹即黄蟹无雨】七门滩【在县西七十里有大石横江凡七处望之如门因名】仙池【在县北岷江南十里流合岷江】鱼池【在县北图经云常有神龙防此世传为巴子鱼池】天水池【在县北对江二里邑人春日防赏于此竞于池中摸石祈嗣得石者生男得瓦者生女】莲花池【在县东二里广袤三十余亩宋元间凿引水入泮池由大通桥入江】长池【在县南十里广袤五丈四时湛然】长夀县
　　凤山【在县西一里其形似凤故名一名白虎山】牛心山【在县西十里形类牛心】龙归山【在县东舆地纪胜在乐温县东八十里】罗纹山【在县东北四十里】神山【在废乐温县东北】乐温山【在县西南五十里其地温燠稻谷早熟民乐之因名下有乐温滩大江所经也元和志在乐温县南三十里县因以名】长夀山【在县东北七十里】漏明寨山【在县北四十里山皆石壁中有孔漏明两旁互见如屋宇然】云台山【在县北一百二十里上有云台观】三峰山【在县西十里三峰髙出】菩提山【在县北十里上有菩提寺】丹崖【在县西北一里髙十二丈相传为徐神翁炼丹处有瀑布下注于江又有集仙山为神翁飞升处】铜鼓山【在县西北舆地纪胜在乐温县北一里又有白虎山山有龙岩】巾子山【在县西北舆地纪胜在乐温县北一百里】紫云崖【在县北一里】蓬莱洞【在县南龙山砦下有石刻人物甚工】石佛峡【在县西舆地纪胜在乐温县西四十里有两石像故名】大江【在县南自巴县流入又东入涪州界】桃花溪【在县东二里自垫江流入寰宇记乐温县有容溪源出县北南流经县东又东南至永安县东北二里注大江府志桃花溪源出老龙洞或谓之龙溪流三十里至桃花洞又五里过新桥入江又有海棠溪源出云台山东南流七十里合龙溪】玉溪【在县西北七十里】不语滩【在县东八里俗传乗舟至此人多言则水势濆涌不语则平易】三江滩【在县西六里水势三支三江相接】龙舌滩【在县南六里水落石出状如龙舌】龙门滩【舆地纪胜在乐温县龙女镇之下其滩三级在县南半里入县境六十里至城南又二十三里入涪州界】
　　永川县
　　铁山【在县东南八十里寰宇记其山出铁明一统志在治东二十里石色如铁盖别一山也旧志宋有铁山镇明为铁山堡】锦绫山【在县南八十里山之花木如锦又见江津】英山【在县西元和志县南接延陵英山舆地纪胜在县西北十里下有龙洞又英山洞在县西三十里相传山间有石洞穷絶处有一潭或漂出旧蓬破板疑与江河相通】同心山【在县东二十里与石笋二郎两山相连故名】桂子山【在县北三十里山多产桂又箕山在县北四十里】泸龙山【在县南十里】松石坪【在县西南六十里舆地纪胜在县来苏镇相近有松化石石质而松理或二三尺许大可合抱然不过相望数山有之俗呼雷烧松杜诗所谓万年松化石即此】鸡子山【在县东四十里自顶至足分为数峯】英井山【在县东南三十里】溪山【在县西北舆地纪胜去县一百里接沙溪源因名】石笋峰【在县南五十里孤峯如笋上有丹炉又见江津】八角井【在县西南十里】松子溉【在县南百里发源龙洞山下别流东入大江】侯溪【在县南元和志县东西北三面并枕侯溪寰宇记在县西南一百八十步旧志有文曲水绕县城盘旋四面流达松子溉盖即此也】单石溪【在县北源出大足县玉口山流三十里至乌龙潭入县界经双石桥又五十里入铜梁县界】
　　壁山县
　　重壁山【元和志壁山县有一孤山西北二面险峻东南面稍平土人号为重壁山县因以名府志在县西南十五里一名茅莱山明一统志一名巴山按方舆胜览巴山盖即缙云山非重壁山也上有唐刺史赵延之庙】登云坪【在县南七十里上有寺曰昆庐明建文帝遯迹于此】缙云山【在县北二十里茂林髙耸有泉分冷温二味势若飞凤又名凤凰山一在巴县西北二十里有泉名温汤相传黄帝合神丹于此】龙梭山【在县北三里】龙珰山【在县南十里】王来山【在县东南五十八里宋王来镇盖在其下】张公井【在县北二百余里宋治平中夏旱缺水知县张本寻井见此土润湿命工掘之三尺余石掩一古井深四丈有竒居民汲之不竭】儒林井【儒学前教谕李时命工淘之深六丈底一窍如竿大直下不知防许泉从中涌出】温汤峡【在县西南二十五里接铜梁县界】油溪【九域志壁山县有油溪府志又有马坊桥溪在县西源出汤峡口南流出相公桥又三十里出马坊桥又六十里至鬭牛石入江津县界与来凤桥溪合流入大江为油溪口又有来凤桥溪在县东源亦出汤峡口东南流三十里出迎恩桥又五十里出来凤桥又四十里亦至鬬牛石与马坊桥溪合】
　　荣昌县
　　葛仙山【在县东元和志在昌元县南一百五十里舆地纪胜引图经山去昌元百余里下临中江上干霄汉以葛仙翁名有炼丹岩洗药池甘露茶打子石明一统志在今县东十五里旧志在县东二十里大道又有桃花岭在县东十五里岭有桃树根出石上无寸土相传仙翁遗核于此而生】青松山【在县东三十里】庆云山【在县东南六十里】寳盖山【在县南一里宋寳盖镇以此名】井九山【在县南寰宇记在昌元县南一百五十里侧有盐井舆地纪胜在昌元县西百余里】马鞍山【在县南二十五里又南五里有马面山皆以形似名】磁窰山【在县西三十里】赖婆山【在县西北寰宇记在昌元县南九十里四面悬絶唐大厯四年在山上置行州舆地纪胜有绫池波山在昌元南七十里崖谷髙峻】驻跸山【在县北十里】老鸦山【在县西北舆地纪胜在昌元县南三十里山下有李勘兄弟善棊尝应诏退虏文彦博赠诗云昌元建邑防经春百里封疆秀气新鸭子池边登第客老鸦山下着棊人旧志谓即磁窰山悮】绫波罗山【在县西北寰宇记在静南县西三十里】铜鼓山【在县北一百里元和志在静南县北八十里舆地纪胜在昌元县东四十里】九龙洞【在县西北舆地纪胜在昌元县北一里】白云溪【在县南五十里】濑波溪【在县西北元和志在昌元县南五十步寰宇记谓之濑婆溪源自静南县来因赖婆村为名旧为州所理多有石碛不通舟行舆地纪胜引图经在县东二十里悮】观音滩【在县北二里】青江滩【在县南五十里】大足县
　　玉口山【在县东南三十五里有老君洞宏厰可容百余人】龙冈山【在县西十里其山环拱山脊折纹若龙鳞然故名】三华山【在县西二里其山清秀三峯屹立】北山【在县北二里唐刺史韦靖于此置城】牛鬬山【在县东南八十里寰宇记山长三百里崖石巉岩有双峯对立如牛之状舆地纪胜亦名玉城山】髙山【在县南五里上有龙洞醮坛旱祷輙应淳化二年供奉官卢斌平蜀贼任秀尝驻兵此山又有艾山在县南二十五里】白塔山【在县北三里】寳顶山【在县东十里】五桂山【在县东宋乾道中五士同登科第故名】鸡栖山【舆地纪胜在县南下有藏马崖】廻万山【在县东三十里】龙王山【在县东北四十里】望乡山【在县西北四十里于众山中防髙可以望乡舆地纪胜在县西北七十里悮】井山【在县东十里】寳峰山【在县东三十里】陔山【在县东四十里近三华秀气屹然鼎立旧志又有巫林山在县东北三十五里】圣水岩【在县东三十里】藏马崖【在县南鸡栖山下相传蜀王时产龙马于此】长桥河【在县西上流即岳阳溪自潼川州安岳县石羊塲流十五里至县东郭长桥又三十里至流虹桥又二十里为孔河又二十八里至荣昌观音滩又西南流二里至荣昌城西出思济桥又三十五里至清江滩入泸州界】沙河溪【在县东南七十五里】赤水溪【寰宇记赤水源自普州安壁县界来始龙溪在静南县东七十里舆地纪胜赤水溪有马石膏滩又有玉滩旧志在县东六十里一名马滩河源出铜梁六瀛山南流四十里至普安塲又十五里至沙河溪其沙河溪在县东南七十五里源出玉口山石谷流十五里合赤水溪又五里至旧州坝仍北入铜梁县界盖即始龙溪也又有单石溪在县东南九十里源亦出玉口山流三十里至乌龙潭经永川县界又北入铜梁县界即小安溪之上源也】綦江县
　　老瀛山【在县东南二十里】得胜山【在县东南九域志南川县有得胜山松山舆地纪胜得胜山在军东二十里亦名黄沙坎大兵尝破贼于此】最髙山【舆地纪胜在军东南九十里髙十五里林箐中视众山若培塿又见南川】盈山【在县东南寰宇记在废丹溪县东七十六里】石冠山【在县东四十里山顶石形似冠】崇山【在学宫后】石笏山【在县南五十里山顶有石似笏故名】祝融山【在县南五十里上有祝融寺】兴文山【在县南六十里旧名寨子山播酋杨应龙屯兵于上荡平后杨宸改曰兴文】石印山【在县南十里山形如印】石笋山【在县西二十里】牛心山【在县南五十里】官禄山【在县南舆地纪胜在军西北倅廰所枕也】萝绿山【在县南元和志在南川县南十二里九域志在隆化县】扶欢山【在县南唐以之名县今谓之砦山又有龙奉山自此山分支至三溪四十余里多丛箐明万厯中杨应龙破县留苗兵结砦于此荡平后改兴文山】鸡公嘴山【在县西南二十五里】琵琶山【在县西舆地纪胜在东溪侧近】瀛山【在县西北七十里周廻九十里山类三峡中有四十八面而皆不同又见巴县】南山【在县西北舆地纪胜云与瀛山对冈势甚逺其上平广有石笋数峰崭然秀拔其下名石笋峡】牛冈山【在县北二十里状髙耸若牛因名】朽石垭山【在县南百二十里山多碎石有虚崖峭壁之胜】龙登山【在县西北接江津县界舆地纪胜在南川界西北一百五十里旧志在治西七十里一名石磴山】黑崖山【舆地纪胜在军北七十里石崖峭拔夷贼李先吉败入此山官军劲弩逐之遂平】防崖【舆地纪胜在军之西有獠居之】柜崖【舆地纪胜在军东南一百里峭崖壁立有洞不可板援其门有一柜故名】石笋崖【舆地纪胜在军北一里通隆化县有石如笋髙者三四丈低亦丈余凡数十焉】正春垭【舆地纪胜在军西南八十里元系廵检驻劄处旧曰吼滩砦以其名似无宁息之意而近地有名曰正春垭鴈门垭遂以正春垭为名】悟正洞【在县南舆地纪胜在归正砦一名白鹿洞中有圣泉晴雨无增减】飞龙洞【在县东二十五里】仙源洞【在老瀛山上】僰溪【在县东自贵州遵义府桐梓县流入又西北流入江津县界元和志僰溪在三溪县西又经南川县南四十步寰宇记僰溪自三溪县西北经废丹溪县又北流经南川县东南四十步九域志隆化有僰溪舆地纪胜僰溪亦名夜郎溪从夜郎境流经南平军城下】丹溪【在县东南唐丹溪县以此名源出湼婆山详见巴县】龙骨溪【在县东源出老瀛山流五十里至县东下入綦江又金沙溪在县北对岸二里舆地纪胜又有奉恩滩在军西十余里皆入三溪渡】三溪【在县东南四十里发源于播州经流贵州桐梓县坡头河四十里至綦江赶水镇三岔河又自三岔顺流一百五十里至綦江县城合众流环绕东注入大江】盐井江【在县东南舆地纪胜源出分崠山茅坡下岸侧流出盐泉又有徳威溪自实山砦出经开边堡下流合盐井江】砂溪滩【在县北三十里】珍珠滩【在县东】玛瑙滩【在县西北三十里皆綦江所经】孝妇泉【舆地纪胜在军南一里俗称有孝妇感出此泉极甘而冷又秋泉在军东又温泉在汤窠市】
　　南川县
　　熊井山【在县南三里髙三里上有井水清而味咸】鼇头山【在县南一里以形似名】九盘山【在县东十二里峰峦髙逺九折而上】置灯山【在县南二里】九递山【在县东舆地纪胜在废隆化县东六十里髙广不知防里絶壁如银色人视其昏明以候晴上有水潴为洞髙广百尺左右石台有两泉温冷靡常池上各蟠石龙初非镌刻洞以龙名】马嘴山【在县东五十里髙三十里有小路通真安州】金佛山【在县东百余里】方竹箐山【在县南五十里有小路通贵州桐梓县】水从山【在县西二十里南江别源出此】永隆山【在县西元和志隆化县因县西永隆山为名寰宇记在隆化县西二十里】　来游山【在县西七十里道旁路通巴县行者多憩息于此】凤凰山【舆地纪胜在隆化县北七十二里有峰屹然二小山翼之如凤因名又有狮子峯与凤凰山相距不数里两山为一邑之胜】奉恩溪【在县西十余里溪上流有色如水银形如白蛇者二泝滩上下人以为寳劒之精】半溪【舆地纪胜半溪水在隆化县南门外自九递山出流合涪江】湖阳溪【在县东又东北流入涪州界寰宇记在賔化县侧西北流入南平县界与地纪胜有白水在州城南二百二十里源出天众山其色如练因名又曰白水去隆化县十里自夷界龙泉乡出流入县界合黔江旧志有镇江桥溪源出方竹箐山谷北流三十里至雀尿崖塘又十里经镇江桥又十五里至僰水桥又二十里至水东桥又五十里至涪州界按旧志自真安州流入县境又北流凡十里至县城南转东北流一百里入涪州界名大溪河】四十八渡水【在县东舆地纪胜在隆化县三十里两山壁立一水湾环其中涉是溪者凡四十八渡其间有穴如户牖行平径数百步涌一石台水出其中有石龙二每遇旱祷雨輙应府志水源出马嘴山西流二十里至四十八渡又四十里至流金水又二十里至水东桥与镇江桥溪合流】流金水【舆地纪胜在隆化县南五里水色如黄金泥之沈下者与硫黄无异俗传水之发源乃硫黄所出处】水从溪【在县西南六十里源出水从山西流十里入綦江县界入南江即南江之别源也】龙牀滩【在县北舆地纪胜在隆化县北五十五里县有朱婆渡滩面广百步与龙牀滩相近古刻云龙牀如拭济舟必吉龙牀彷佛济舟必没是语颇信】三潮泉【舆地纪胜在隆化县北五里早晚两潮晷刻不差每潮泉下有声如雷泉涌髙三五尺春秋必有一大潮髙可数丈声闻十余里故老相传谓其泉通海中】黔江县
　　狼山【在县东二里舆地纪胜黔州有狼山出野狼眼在背上能食诸兽】羊头山【在县北三里以形似名】酉阳山【在县东五里】羽人山【在县东湖广恩施县连界寰宇记一名神仙山在县东四百三十里山顶与澧州合界明一统志有无极水出此】黄连大垭山【舆地纪胜在县东北四十一里又有小垭山在县东北四十九里】八面山【在县北二里山分八面上有池周百顷四时不竭大木溪出此】斑竹山【在县南七十里产斑竹】三台山【在县南三里三峰并峙势若三台星】荷敷山【舆地纪胜在县东南一百八十里延入溪州三亭县界周三百五十里髙十五里】栅山【在县西三十五里两山壁立若门中寛衍有平陆数顷可以耕屯又西五里有金鸡箐山】独峰山【在县西南九十里】武陵山【元一统志在县西九十八里延入彭水县界周四百三十五里髙一百十五里本名髑髅山唐天寳元年改名有可通水出此】青岩【在县东北旧志县境有二十五岩皆藏蜂产蜜居人取以为利】梅子闗山【在县西南四十里七十八溪出此】白碛山【在县西北一百三十里髙九里周三十五里】小歌罗山【舆地纪胜在县东北五十二里方舆胜览在县东北四十九里旧志又有大歌罗山在县东北一百九十里】仙掌崖【在县东二里崖面上指掌如画土人传为仙掌元一统志在县东南二十三里】柜子崖【舆地纪胜在县西五十里峭壁中有木柜人迹不到】铜泉峡【舆地纪胜在县东南二十三里】阿蓬水【在县东南自恩施县流入又西南入彭水县界寰宇记一名太平水自清江县西南流经此一里又南入洪杜县界元一统志蓬江去县一百八十里源出穿禁山林箐溪洞极险不可行舟南流思江酉阳溪旧志有东小溪源出恩施县大唐崖司峡口西南四十里至洞口乡又三十里至酉阳鱼滩与七十八溪合流又六十里至南溪又五十里至龚溪达彭水县入江又合七十八溪转西南流六十里经酉阳司界达彭水】七十八溪【在县西南源出梅子闗山东北流四十里至县西南沙子坝合大木溪又东流八里至鱼滩入东小溪】大木溪【源出八面山东南流二里出阮公桥又一里至沙子坝入七十八溪】东小溪【源出湖广唐鸡司流入县界四十里至洞口乡又三十里至酉阳界出彭水】西小溪【在县西源出金鸡箐山西南流二十里入彭水县界经亭子闗又五十里经郁山镇又四十里至鹿渡又三十里入江】四十八渡水【在县西二十里源出栅山曲折流四十八湾潭碛鳞比舟楫不通】
　　合　州
　　钓鱼山【在州东隔江五里舆地纪胜在州东十五里涪内水在其南西汉上流经其北山南大石砥平有巨人迹相传异人坐其上投钓江中因以名山宋淳祐三年移州治于此明一统志上有天池大旱不涸世传即余玠徙城之所补骨脂产其下】学士山【在州东五里其髙不逾傍山而南峰斜崖俯班班若出其下山麓昔有张氏荔枝异本合干唐文若尝赋之】纯阳山【在州北三里唐女范志立得道处天寳中任安奉使合州慕之约期而防及往志立变为男子刘仪凤诗谁家防冶郎门首窥幽闼但见脸如花不知心似铁一夕变其躯雪质映云髪昔为桃李枝今作松篁节】罗侯山【在州南又见铜梁县】九炼山【在州北七里相传老子炼丹升仙之所丹井丹灶石牀俱存九域志唐道士任处华居此】青石山【在州西二百四十里接蓬溪县界汉髙时巴蜀争界乆而不决一朝宻雾石为之裂自上及下破处直若绳引于是巴蜀州治始判详见蓬溪】瑞应山【在州城内北隅舆地纪胜本名坐龙山唐改名宋干徳中出有异木生文成天下太平字魏了翁有记】铜梁山【在州南五里元和志在县南九里出铁及桃丝竹】马騣山【在州东北一百五十里宋咸淳九年叛将刘整计筑马騣虎头二山扼三江口以图合州合州将张珏闻之乃张疑兵于嘉渠口潜师渡平阳滩火其资粮器械越砦七十里焚其船场由是马騣城筑不就既而珏言于朝请城马騣虎头二山或先城其一以据险要不果】东山【在州东十里髙四五丈萦纡可二里下瞰涪江】书台山【在州东北七里东汉末薛融读书于此俗名东台山】牟山【在州西二十里唐康元朗读书于此俗名西台山舆地纪胜有砦山在州西二十余里峭峻如削相传昔人避寇于此】朝霞山【在州西元和志在赤水县南十八里舆地纪胜有天神山在赤水县西十里】浮图山【在州西北舆地纪胜在赤水县北一里冈阜聮龙多山】龙多山【在州西北百里与潼川州蓬溪县接界舆地纪胜在赤水县北五里晋时广汉人冯盖罗炼丹于龙多山之仙台永嘉三年举家十七人仙去唐孙樵有龙多山录山东有大池即武后时放生池有东砦广五十丈多唐人刻字泉自砦出潴为方池大旱不竭其山髙明窈深变态万状有驾鹤轩下视涪水如带烟云出没山之伟观也】石镜【在州南舆地纪胜内江有石屹立水心正圎如日其下崭崖如云气俗谓石镜冬出水可三丈】斜崖【在州东北八十里髙十余里有石横亘崖腹如拖修帛迤长四五里砦下有龙洞内有龙湫旱祷必应】北岩【在州北五里图经附防为濮岩非也】渠江【在州东北自广安流入嘉陵江水经注谓之宕渠水又名渝水潜水寰宇记渠江源出万顷池经巴达渠等州广安军界至州东北十里与嘉陵江合舆地纪胜至云门镇入江又有濮溪一名博溪在县西北一里流经县北五里入西汉水】涪江【在州南自遂宁县流入嘉陵江汉志刚氐道涪水南至垫江入汉水后汉建武十一年岑彭讨公孙述自垫江进攻破平曲收其米数十万石既又命臧宫泝涪水上平曲拒延岑于广汉平曲盖在涪水濵以坡平水曲为名建安十六年昭烈由垫江诣涪城亦即此水经注涪水南至小广魏县南入于垫江亦谓之内水元和志涪江在铜梁县东北四十里又经石照县南去县三百步方舆胜览内江在州南百步府志自遂宁白禅入安居县界流五十里合兜溪河又三十里经县北门外又十里至阳夀堡入州界又一百四十里至州东南入江】嘉陵江【在州东自顺庆府流入州界东北与宕渠水合流至州前又与涪江合又东南流入巴县界】温泉水【在州东五里丁谓诗胜景防来地烟岚迥出羣水温何用火山冷自多云】
　　铜梁县
　　铜梁山【在县西北七十里寰宇记铜梁山东西连亘二十余里山岭平整逺望诸山而此独秀旧志山有石梁横亘如铜色因名崖镌铜梁山三字图经云山有宿云崖松风阁读书堂博古斋诸胜赵伯宣之别业也中有石涧深丈余二石牀可坐十余人唐闾丘道人居此五十余年乃去棊局丹井犹存】龙门山【在县东北七十里髙一里隠士苏汝砺之居在焉】五台山【在县西七十里】葛山【在县北十里】新开山【在县东六十里有道直通巴县】桂山【在县南五十里】寳盖山【在县西二十里形如寳盖因名】六赢山【在县西十五里唐赵延之集义兵于此六战六克因名】臯陶山【在县西八十五里旧有臯陶庙】巴岳山【在县南十五里上有巨石如狻猊者名香炉峰下有昆仑洞多苍玉】钟山【在县西南十里有池不涸相传民有发池见大钟冉冉而没遗迹成池俗名钟窠】龙透山【在县西三十里山壁絶峭中有穴前后透穿望之空明】计都山【在县南三里】圣灯山【在县西六十里崖间夜有光如灯】罗防山【在县东百里许一名东岩】崆峒山【明一统志在县东南五十里】双山【在县南五十里相传渔者网得二石其一飞去止留其一俗因即山筑室而庙祀之遇旱以水沃石即雨】珠玉山【在县西一百里山上有石莹润如玉】南峰【在县东七十里是为峡山之首两山复出对峙中广十里左有穴谓之仙洞深五里水伏流其下出为大涧多产嘉鱼】中峰【在县东南九十里山盘如环上有寒泉冬夏不减俗名天池】白土坪【在县东北地宜栀子家至万株花开时望如积雪香闻十里】凤凰山【在废安居县东山顶有巨石平正曰凤凰台西南对峙名曰归龙山山形盘旋如龙正南者曰龙门山两峰壁立如门】隆龛山【在废安居县西二里】飞凤山【在废安居县城内西隅】波仑山【在废安居县东】冠子山【在废安居县城内西隅】悦池【在县西六里水深丈余清澈如鉴内多芙蓉开时香闻十里人以为游观之处】濑玉溪【在巴岳山下】马滩河【在县东五十里源出六赢山南流入大足县界为赤水溪至合滩与楼滩河防流至侯溪入涪】小安溪【在县北二十里溪深多鲤府志源出大足县玉口山经永川县流入县界为跳石溪五十里至合滩与马滩河合又十里至楼滩又五十里至侯溪入涪其马滩河源出县西六赢山南流入大足县为赤水溪又沙河溪其沙河溪自旧州坝仍东北入县为淮逺洞河六十里至县西门入城半里至平滩与巴川河合流出城南东流二十里至合滩与小安溪合其巴川河源出龙透山东流三十里至县城北环绕县治如巴字至县穿城过临清桥半里至平滩与淮逺洞河合乂一水源出中峰北流十里出浴溪桥又五十里至楼滩合流】明月池【在县东】兜溪河【在废安居县西北三里源出龙多山西流一百里入涪以水流廻曲而名】闗箭溪【在废安居县南城外自遂宁县至阳马桥入县界六十里至县南闗又东流入涪小舟通至阳马桥一名安居溪又名琼江】乌木溪【在县西龙透山发源经石马沟穿废安居城与涪江合】
　　定逺县
　　武胜山【在县东一里旧名飞龙峰元宪宗攻合州屯兵于此更今名】焦石山【在县北四十里山形髙耸石色焦赤故名】麻油山【在县南六十里土黑而润】寳泉【在县北五十里每天旱汲之可供千人】花石溪【在县东二里源出岳池自黄溪堡入县界又西南流四十里至此入江】盐滩溪【在县东十里源出蓬溪县自浴马坪入县界东南流五十里至倒石桥又三十里出南溪口入江】苦竹溪【在县南二十里源出麻油山东北流二十里出永济桥又二十里入江两岸多苦竹故名】
　　忠　州
　　屏风山【在州南隔江二里一名翠屛山又名夏祠山上有禹庙及唐陆宣公庙旧志有朝真洞】倚天山【在州东南六十里其山髙耸势若倚天】引藤山【在州南四里山出引藤大如指长十余尺中空可以吸酒白居易春至诗闲拈蕉叶题诗句闷取藤枝吸酒尝即此】九亭山【在州东北六里旧有九亭】白石山【在州西北七十里山多白石】羊鸣山【在州东隔江三里上有羊鸣观】鸡公山【在州西北一百里接垫江县界以形似名】石堡山【在州东五十里又城东有石盘山上有举杯亭】毡毛山【在州东南十里其地产草如毡毛因名】髙盈山【在州西十里】毓秀山【在州东二里】桐柏山【在州西对岸】白云山【在州东二十里】涂山【在州东南八十里亦曰方斗山以形似名也山有盘龙洞涂溪出此】白鹿洞【在州南相传昔有二猎人逐白鹿入洞失鹿所在但见二碧食之得仙】木莲洞【在州西北五里鸣玉溪濵地产木莲树巴人呼为黄心木白居易有诗】大江【在州南自酆都县流入又东北入夔州府万县界水经注江水自平都经虎须滩滩水广大夏断行旅又东经临江县南又东经黄华水口左经石城南又东至平洲洲上多居民又东经壤涂而厯和滩又东经界坛是地益州之东境巴东之西界故得是名也旧志今有白马滩在州西三十里又有石梁在州西二里亘三十余丈横截江中俗呼倒须滩即水经注所谓虎须滩也又猴子滩在州东三里与白马皆以形似名又有折鱼滩在州东三十里石嘴入江水势冲激鱼不能上往往折回舟行至此水涨则平水落则滞】猴子滩【在州东一里水落滩枯甚险】鸣玉溪【在州西十里悬崖瀑布髙五十五丈潭洞深邃古木苍然唐刺史房式嘉其幽絶特置兰若凡置五桥以渡溪水今废旧志一名西溪源出刘家沟田冲流经州西二里入江】黄华水【在州东五十里水经注江浦也旧志江浦周廻二十里又名黄华洲罗仲雍曰临江至石城黄华口一百里】姜维泉【在州南屏风山下相传汉姜维所凿有碑磨灭】黔江【自忠州发经五十八节名滩与恩施县江合流经彭水等县凡五百余里与岷江合于涪州东源出黔州因名】涂溪【在州东华阳国志临江县有盐官在盐涂二溪一郡所仰水经注自县北入盐井溪旧志涂溪源出蟠龙洞流经涂井在治东八十里又有曹溪在治东北一百里源出袁家沟流一十五里至溪口入江】酆都县
　　石山【在县北五十里苏轼诗我生飘荡志何求再过山嵗五周即此】鸡公嘴山【在县东北三十里】大锋山【在县东隔江五十里山峯矗起如卓劒然亦曰尖峰山】周城山【在县南七十里石壁四周俨如城壁】灯盏窝山【在县西七十里接涪州界】大峰门山【在县东六十里峰顶二石并峙如门】红花山【在县西南隔江三十里】金盘山【在县北三十里岩石廻环形如金盘故名】白鹿山【在县西北一里与平都山峰峦相接昔有白鹿鸣于上一名鹿鸣山】青牛山【在县东三里形如青牛】平都山【在县东北一名酆都山寰宇记在酆都县北二里县以此为名后汉时隂长生于此白日升天亦张道陵二十四化之一也方舆胜览在县东北一里又曰自县东行一里许始登山石径萦廻可二三里平莹如扫林木邃茂夹径皆翠柏殆数万株麂鹿时出没林间与人狎甚有景徳宫旧名仙都观又名禹庙又名平都福地乃前汉王方平得道之所故名一统志在县东北三里道书七十二福地之一旧志山顶有五云洞】大江【在县南自涪州流入又东北入忠州界水经注江水自铜柱滩又经东望峡峡对丰民洲又东厯平都又经虎须滩至临江寰宇记在县南一百步】稂溪【在县东下流入江】矾石滩【在县西南二里一统志矾石滩下有观音滩在县南门外入县境三十里至城南又东南二十里至忠州界】望涂溪【在县南寰宇记在南賔县北二百步西流至酆都县南注蜀江旧志有南賔河在县南二里即此】葫芦溪【在县西南自石柱司流入大江又有石板溪在县西三里】龙停溪【在县东二里源出改河坝山谷东南流十五里至古家田坝入江中有龙潭】灵泉【景徳观中水味甘寒相传为王真人所凿清浊増减与江水相应】
　　垫江县
　　将军崖山【在县东南十五里山形险峻有二石柱形若将军】壁斗山【在县东北三十里峰岩环列如北斗然路通梁山县】望月山【在县南五十里】曲尾山【在县东南六十里冈陇延袤如兽环尾】凤凰山【在县东四十里上有防仙洞】白龙洞山【在县西十里又西十里有石人山】西山【在县西北五十里上有罗王洞】峯顶山【在县东北二十里旧志去山二十里有石洞飞湍奔泻如雷声震十余里乆晴闻之则乆雨闻之则晴】雷山【在县南四十里】吊岩山【在县东四十里】佛转山【在县东三十五里】三河口【在县东南二十里有三源一出石人山一出白龙洞一出将军崖俱至此汇流曰三河口东合梁山水出髙滩】髙滩溪【在县南自夔州府梁山县流入又西南入长夀县界寰宇记有容溪在桂溪县南三里西流经垫江县南十里又西流旧志有髙滩溪在县东南五十里自梁山县流入其水险恶穿壁斗山又南四十里为髙滩又西南五里至惠民桥又三十五里穿髙洞入长夀县界即龙溪之上源也】
　　涪　州
　　北岩山【在大江之北三里昔王真人修炼于此即伊川注易之所】合掌山【在州西北五十里二山对合如掌下有毛家泉一日三潮旱祷辄应】山【在州东舆地纪胜在黔江东岸州治据其上其形如故州亦名陵旧志在州东北一名三台山宋咸淳中移州三台山即此】铁柜山【在州北五里形如铁柜相传武侯尝屯兵于此】五花山【在州西二十里五山排列如花】望川山【在州西南五里】许雄山【在州西南七里宋马提干涪州五十韵诗许雄山若削马援坝相连即此】种松山【在州东二里舆地纪胜州产松屏石出山间相传尔朱先生种松子于此映山之石皆有松纹】天共山【在州北六十里】黄牛山【在州东南四十里】罗浮山【在州东一百二十里白水入江处】星宿山【在州西北五十里】游兰山【在州东南七十里舆地纪胜在涪陵县髙松乡地名罗云兰真人修炼之处人至洞门望见丹灶有真人题字岩石自揺欲坠骇不可至】玉壁山【在州西五十里】神凤山【在州东南废武隆县之东一里】武龙山【在州东南寰宇记唐武龙县以邑界武龙山为名明一统志谓之龙桥山在县东五十里山形如龙下有空洞逶迤】钻天山【在废武龙县北三十五里】七龛山【在州东舆地纪胜在武隆县北十五里旧志山有七窍故名】青云山【在废武隆县东北五里】笔架山【在州东废武隆县南二里山势排列如笔架】登春山【在废武隆县西南二百七十里】飞龙洞【在州西六里旧志作飞水洞悮】白龙洞【在州南五十里相传曽出白龙】清溪洞【在州东舆地纪胜在髙松乡崖穴中有石洞二处一自洞门入约一里许有湫水一潭】大江【在州北自长夀县流入又东北入酆都县界水经注江水自明月峡东至棃乡厯鸡鸣峡涪陵水北注之又东经涪陵故郡北又东经文阳滩滩险难上自涪陵东出百余里而届于横石东为铜柱滩又经东望峡至平都方舆胜览谓之蜀江自成都登州十三程至此合黔江】涪陵江【在州东自彭水县流入大江水经注延江北至涪陵为涪陵水又北至枳县入江又曰其水南经武陵郡昔司马错泝舟此水取楚黔中地元和志涪江在武隆县南北流注于蜀江寰宇记自万宁县西北二百八十里至闗头滩滩长百步悬崖倒水舟楫莫通又有江门滩在县前江中旧志自彭水江口镇入废武隆县界一百二十里至闗头滩五里至城西南又五里至石牀滩又十里至白马滩入州界又一百十里至州东入大江】横石滩【在州西后汉岑彭破公孙述将侯丹于黄石即此俗名二石滩】铜柱滩【在州东涪陵江中寰宇记昔人维舟见水底有铜柱故名相传马援始欲铸柱于此】歇神滩【在州北相传张桓侯被刺其首漂流至此歇一宿去至云阳人收其首塑像庙祀】羣猪滩【在州东十里水落见羣石如猪马提干诗滩急羣猪沸崖髙落马悬】百汧滩【在州东五十里】锦绣洲【在铜柱滩下水落则露一名沙洲土人能织锦罽因名城中有锦洲阁】大溪河【在州南八十里自南川县流入东北流一百里至州东南入江即寰宇记所谓白水也】罗云溪【在州东五十里源发罗云坝水洞流六里入江】石瓮碛【舆地纪胜在州东相传在东渡髙峰之上】白鹤滩【在州西一里尔朱真人冲举之处志云尔朱真人浮江而下渔人有白石者举网得之击磬方醒遂于涪西滩前修炼后乗白鹤仙去因以名滩】黄草峡【在州西唐杜甫诗黄草峡西船不归注曰峡在涪州西大厯四年泸州刺史杨子琳叛沿江东下涪州守捉使王守先伏兵黄草峡为子琳所擒即此】鸡鸣峡【在州西十五里水经注江水厯鸡鸣峡】闗滩【在废武隆县之东五里两山排立中多巨石飞湍激烈声震如雷】石牀滩【在废武隆县之西五里】龙溪【在废武隆县东北七十五里】龙寳潭【在州东南旧志在武隆县东北七十里古箐凄其人鸟两絶扶藤而入幽径可十里许忽平沙旷野曲壑清泉别有幽境】醎泉【在州东南舆地纪胜在武隆县白马津东三十余里江岸有醎泉初康定间有程运使舟次鹘岸闻江中有硫黄气袭人谓此必有醎泉召工开之果得醎脉迁忠州灶户教以煮盐之法至四百余灶】信水【在州东南旧志在武隆县南二十里峡口其泉如沸日有三潮每至髙尺余】开池【元和志在州东三十里出刚铁土人以为文刀】
　　彭水县
　　洪杜山【在县南元和志洪杜县因县东一里有洪杜山为名】双牌山【在县南一百三十里】老鹰寨山【在县东二里山形如鹰宋元丰间屯兵于此以御蛮】壶头山【在县西二里寰宇记彭水县有壶头山山形似壶马援曾战于此】十二盘山【在县西二十里髙险盘折十二始至其巅】歌罗山【在县东北四十九里】独勇寨山【在县东二十里山势险峻前人避寇居此蛮人不敢攻】甘山【在县南三里竒峯秀岭清泉茂树环郁可爱】摩围山【在县西隔江四里道家以为洞天福地山下有五龙室宋太宗时庆云现】丹阳山【在县南寰宇记都濡县有丹阳山在县南二十五里有丹阳水出焉又有蒟酱山舆地纪胜有黄蘗山在县南二百九十八里】百顷山【在县北寰宇记在信宁县东南八十里】伏牛山【在县东北一百里山状如伏牛横亘三十余里为黔彭之界汉马援征武陵蛮尝驻师于此山左右有盐井左曰鹁鸠鸡名右曰飞井都井宋设官收其课又寰宇记彭水有三峿山邓芝曾大战于此】盈川山【在县西南元和志旧盈川县以县南有盈川山故名】平头山【在县北二百四十里】恶崖【在县西八里髙峻险恶有小径出思州】月岩【在县西壶头山巨石也宋冉永震月岩铭中窦一穴透明而员皎如秋月翳絶云烟旁辅三隙如星之昳】卧佛岩【在县南一里岩有一窍其中虚明有横石如卧佛像】侧坡【在县北五十里有小径出夔州】天仓碛【在县西北石峡中有小碛四围石根沙石堆聚如仓仓盈则年丰虚则嵗歉邑人以此卜嵗】梅子坡【在县东一百七十里路通湖广之散毛盘顺思南诸土司】涪陵江【在县城西自贵州思南府北经酉阳司流入又西北入涪州废武隆县界即乌江下流也汉张堪为县防公孙述击堪义士选习水者筏渡堪于小别江即此水也又北至枳县元和志黔州西有巴江水一名涪陵江又曰涪陵江去信宁县二里寰宇记涪陵江在洪杜县西一百步北流入彭水县一名内江在州西五十步又西北经信宁县东二里又北入武隆县界九域志巴江又名曰沙水舆地纪胜涪江自思州之上费溪发源流经五十八节名滩方至黔州滩与思州江合流又九十里经彭水县凡五百余里与蜀江防水尝湛然澈底以其出于黔州呼为黔江元一统志谓之思州江旧志自酉阳司鹿角镇入县界一百里至县城又二十里至木梭滩又三十里至上新滩又十里至鹿角滩又十里至石蛇滩水势最险舟行经此必尽出所载然后可行又十五里有曲尺下岩下新替蛇土脑五滩水势畧平过此至江口镇入旧武隆县界始为安流】更始水【在县东南又东北流经黔江入湖广界延江支流也水经注更始水东入巴东之南浦县又谓之西乡水间闗二百里许方得出山又二百余里东南入迁陵县盖即黔江之阿蓬水也旧志黔江自黔州分流入黔江县界经县南七十里亦名思州江又东北入湖广恩施县界即清江上源恐悮】都濡水【在县西南元和志在都濡县西北六十里寰宇记都濡县又有丹阳水源出丹阳山又波涛水在县西南一百里东南流入丹阳水盖皆东入涪江也舆地纪胜又有罗衣江在县南与夷人分界】洋水【在县西南元和志在洋水县西三十里寰宇记洋水县又有罗奈水在县南一百里都江水在县南七十里其洋水北流入信宁县界九域志彭水县有洋水舆地纪胜谓之南洋水】可通水【在县北寰宇记源出黔江县界武陵山西流百余里经理北入内江】冷水溪【在县东与黔江分界】温汤水【在县东北二里】安乐江【在县北八十里】七往溪【在县西北四十里】大花溪【在县西北一百八十里】小花溪【在县西北九十里】盐泉【在县东北元和志伏牛山左右有盐泉本道官收其课寰宇记今见置灶煑以充军用】盐井【在县东华阳国志汉葭县有盐井隋志彭水县有盐井寰宇记县有盐井一在县东九十里现煑元一统志有盐井江自玉山井发源至本路津合思州江】
　　保宁府
　　阆中县【附郭】
　　盘龙山【在县东三里益州记阆州盘龙山南有一石长四十丈髙五尺中有户及扇若人之掩闭古老以为玉女房又谓之蟠龙山唐贞观中望气者言西南千里外有王气太宗令人入蜀寻之次阆中果见山上气色郁葱因凿破石脉水流如血今名锯山咸亨中尝移县治于此】文城山【在县东三十里峯峦耸列林木葱蒨上有元都坛为汉张道陵投符箓之所相近有琳琅山山上有九井泉流溅石若振佩然】重锦山【在县东一百三十里接仪陇县界两峯对峙秀丽若锦九域志奉国县有重锦镇盖以此山为名】青崖山【在县东南十里嘉陵江东岸宋淳熙间有僧凿佛像于崖间一名千佛崖】赐绯山【在县东南四十里山势环拱草木蓊蔚为县之胜又东南三十里为思恭山极髙峻唐初置思恭县于此】马头山【在县东南六十里】阆中山【在县南三里一名锦屏山又名寳鞍山寰宇记其山四合于郡故名阆中多仙圣游集焉上有四院曰马瑙罗汉画锦西桥至和初又筑阆峯亭以供眺望陆游诗城中飞阁连危亭处处轩窓对锦屏涉江亲到锦屏上却对城郭如丹青旧志在江南岸两峯连亘壁立如屏四时花木错杂如锦与郡治对峙因名山之西曰印斗山西南曰金耳山】眉山【在县南十里其形如眉又南五里为钟山居羣山中其钟声四境皆闻故名】玉立山【在县南三十里山势屹立】忠山【在县西南寰宇记在晋安县东五里】掌天山【在县西北寰宇记在西水县西北三十五里梁置掌天戍于此旧志在南部县北八十五里悮】繖子山【在县北六里中髙四下旧志谓之繖盖山一名北岩又名颐神岩又北一里为玉台山有玉台观杜甫诗阆中城北玉台碧又曰中天积翠玉台遥是也】灵山【在县东十里杜甫诗阆州城东灵山白昔蜀王鳖灵帝登此因名灵山唐天寳六年改为仙穴山峯多杂树东南峯有玉女捣练石山顶有池常清有洞穴悬絶微有一小径相通新志上有龙女洞能兴云】天柱山【在县东北十五里接苍溪县界一名云台山】泈汀山【在县东北五十里】大方山【在县东北一百里山顶四方如坪对峙者曰小方山顶亦方平又有凤栖山与小方山并峙】天目山【在县东一百五十里又名天溪洞葛仙翁修道之所唐杜光庭诗盘空蹑翠到山巅竹殿云楼势逼天古洞草深微有路旧碑文灭不知年八州物象分檐外万里烟霞在目前自是人间轻举地何须蓬岛访真仙先天二年改名天目观中和三年又改福唐观上有玉女池】凤凰山【在府治后昔有两峯为建新藩者所平今存一突】三台山【在县东十五里】印斗山【在锦屏山西其形如斗】东岩【在县东五里一名大像山乃南唐髙士安隠之所太平兴国中陈尧叟兄弟读书于此亦曰台星岩俗谓之读书岩相连者曰潄玉岩】南岩【在锦屏山后下有瑞莲池旁有潄玉崖】北岩【在县北五里蟠龙山畔相传为髙僧宣什所凿一名颐神崖畔有云锦园太守苏公所筑今废】潄玉崖【在南崖侧宋母丘氏所居】灵城崖【在县东六十里】月岩【宋谯光读书处】嘉陵江【在县西南二里自苍溪县流入又东南入南部县界即漾水也又名西汉水又名阆中水亦曰阆江亦曰渝水又名南津河入县境东南流八十五里入南部县杜甫诗嘉陵江色何所似石黛碧玉相因依】宋江【源出陕西汉中府旧防水县由南江大巴山小巴山经广元苍溪东流至阆中梁山闗入嘉陵江】阆水【在县西出阆阳县又东注汉水亦曰阆溪又有北溪自南部县界流入县界凡十里至县城西南转东下流十里至龙爪滩北入江】海棠溪【在县城对江地多海棠新志在县南锦屏山与阆江相对】东水【在县东自苍溪流合入江一名宋熙水旧志谓之东河又名宋江在县东十里入县境南流五十里入江】濩溪水【在县东亦自苍溪县流合入江水经注濩溪水出獠中世亦谓之清水东南流注汉水】西水【在县西南五十五里自南部县流入县界十五里至梁家陂仍入南部县界】彭道将池【在县南汉志县有彭道将池在县南彭道将鱼池在县西南又谓彭道将池即今南池也鱼池即今郭池也此池本彭之所开旧志自汉以来堰大斗小斗之水溉田里人赖之唐时堰壊遂成平陆】龙泉【在县东一百三十里】龙爪滩【在县南嘉陵江中舆地纪胜宋雍熙中阆中光圣院山下江中有龙爪滩出焉未防二陈相继为状元元丰间又生一滩里人亦以龙爪名元祐六年马涓果擢第一】卓锡泉【唐僧宣什居繖盖山其徒患无水宣什以杖叩崖泉即涌出】
　　苍溪县
　　离堆山【在县东五里顔真卿磨崕记山临嘉陵江直上数百尺不与众山连属故曰离堆广舆记蜀中有三离堆苍溪其一也在汉为宕渠塞一名白鹤山山腰有来仙洞又有武当山笔塔山皆在县东塞大江之流】金鼎山【在县东十里形如覆鼎】紫阳山【在县东三十五里一峯屹峙髙入青云】方山【在县东北八十五里逺望如几案古方州城也】马鞍山【在县东一百五十里】大获山【在县东南三十里石城四周天生竒险宋江环绕其下宋淳祐中尝徙州治于此旧志山有大小二峯小峯上有石井出泉不竭大峯上有池广数畆谓之天池亦曰仙莲池又有慿虚洞】云台山【在县东南接阆中县界唐宋之问送田道士诗风驭忽冷然云台路防千寰宇记在县东南三十五里一名天柱山髙四百丈上方百里有鱼池宜五谷无恶毒可度灾汉末张道陵学道于此蒲传正诗阆州絶胜是云台十里松萝殿壁开又名凤凰山山峯峻峭插天有洞四曰麻姑芙蓉平仙峻仙池二曰玉丹玉鱼岩二曰松根蟠桃其东又有书岩为葛稚川读书所山多松柏有一絶大者中空可坐四人旁有亭名曰魁柏】小锦屏山【在县南一里与锦屏山相似故名】避尘山【在县东十里峻岭悬崖上有道院李梁诗丹丘千仞上圃九霄开脚底生烟雾人从天上来】连珠山【在县东五十里两岸有九十九峯】老池山【在县西三十里一名凤头山突兀耸翠又有老牛山在县西南】九龙山【在县西北与双劒天马皆羣山中防秀者又有亭子山接昭化县界】玉女山【在县北十里曲肘川源出于此】大青山【在县北二十里】阳门山【在县北岐坪县西二十里又有岳阳山在岐坪县东十五里又有石笋三星等山皆为幽胜】紫练山【在县东十五里竒峯拱秀红紫争妍逺望如练张桓侯战张郃屯兵于此有庙在焉】大茅坪【在县东北】嘉陵江【在县东北一里自昭化县经劒州流入阆中县界亦曰漾水即西汉水也旧志自昭化入县境东南曲流六十里至县东北过县城南下又三十里达阆中】曲肘川【在县北一里源出玉女山东南流入江曲折如肘故名新志一名玉水河又名西河】东河【在县东自广元县东流入又南流入阆中县界即古东游水也明一统志谓之宋江源出汉中旧防水县旧志自广元白沙坝入县界曲折二百里至青田滩入阆中界】濩溪水【在县东自广元县流入又南入阆中县界】天池【在大获山周围丈许水尝不竭】老池潭【在县西以沙为岸产鱼】见龙潭【在县西一里潭长且深有龙居之旁立龙王庙相传有教读于庙者以硃红防书夜忽光芒满室视之则硃红匣内一大珠旋转遂闭匣宵遁去今善水者曰潭中有石穴玲珑细腻皆龙所为】焕章池【在县城内文昌宫前】华景池　永清池【俱在县城内西隅】彩凝池【在县西郊】映碧池【在东河侯家岭】吐烟池【在九龙山大安观前】溥泉【在县东南三十里小土地闗】冽泉【在烟峯楼】
　　南部县
　　寳瓶山【在县东三十里】小盘龙山【在县东南二十里山势盘旋似阆中之盘龙而差小】禹迹山【在县东南三十里禹治水时尝经此山顶平衍有小石泉】离堆山【在县东南五十里唐鲜于仲通与弟叔明潜修于此东面凿有石堂堂北石盘上有九曲流杯池蜀有三离堆此其一也又有仙龙山与离堆相近】龙奔山【在县东南二十六里】总角山【在县东南六十里山峯如女郎之总角】南山【在县南一里蜿蜒苍翠环绕县城一名跨鼇山宋寳祐中尝移县治于此】感应山【在县南五里祷雨辄应】龙灵山【在县南二十里背西山与小盘龙相近山势如龙祷雨有验】九子山【在县南七十里有九峯一名九陇山】龙楼山【在县西南五十里峯顶峭拔众山拱揖有洴溪环绕其下】老君山【在县西十里】兰登山【在县西八十里三面峻絶俯临西江汉岩君平隠居于此有君平洞洞有君平像有观曰崇福】长平山【在县西一百五十里相传昔人尝聚兵御寇于此】皇后山【在县西北舆地纪胜在西水县东二十余里蜀李特妻罗氏家于此山因名】掌天山【在县西北三十五里梁掌天戍置于此】思依山【在县西北一百四十里相传汉罗冲霄张道陵隠居于此有东西二观东观有峻仙洞捣药台浴丹井炼丹炉西观有平仙洞捣药臼卓劒穴围棊局】火烽山【在县东北二里】隆灵山【在县南二十里面嘉陵背西江絶顶有七曲祠】仙凤山【在县南五十里上有七曲祠相传当日七曲行祠之日地上生痕有仙凤二字大数尺故名】停云岩【在县北二里宋李焘诗路转层冈二里余武陵防者亦萧疎昔年炼药仙人室今日餐霞道士居舆地纪胜岩在南部县蒲景珣家于此一日吕洞賔访之不遇以皮写诗于石壁其字痕常湿随擦随见洪武中失去止存一龛又有灵云洞在县东北外邃中广冬暖夏凉入三丈许踏之有声如钟扣之亦然】嘉陵江【在县东北二里自阆中入县境南流二十五里至县东北又东南流七十里达蓬州界即西汉水也】状元溪【在县西半里流迳县南至县东入江以宋马涓登第而名又有安溪在县东三里水深多鱼二溪皆嘉陵之溢流也】西水河【在县南三十里即小潼水之下流也自劒州流入又东南至蓬州界入江又有溲水河在县南五十里流入西水】曲水【有二一在县北二十里宋陈马诸公流觞处一在县北大江侧】醴泉【在县西闗外其水甘香如醴因名】思乡泉【在县十里世传三陈母冯氏在汴思乡成疾取此泉饮愈因名】流桮池【在县北二十五里旧盐茶运使司之侧】
　　广元县
　　凤凰山【在县东盘旋起伏势若翺翔又名其巅曰寳峯】雪山【在县东十里峯峦叠出称为丽】秀每母山【在县东一名太湖山】可防山【在县东北三十里】龙福山【在县东南寰宇记在通平县东一里】二郎山【在县南十里山髙路陡行人惮之】乌奴山【在县西二里嘉陵江岸峭壁如削有洞髙不可上昔有李乌奴于此修寺因名一名乌龙山】白马山【在县西十里张平子仕汉为侍中少时学业于此】天台山【在县西三里峭崖苍郁盘道萦纡独木危桥委曲而上至巅乃即平陆若天台然因名其北为九陇山鲜于侁益昌八景诗九陇觇天外即此环拱九十九峯如劒防之排列亦谓之九峯山山有汉王寨相传汉髙祖驻跸于此】石燕山【在县西北八十里山极髙峻梯格乃能上獠人恃此为险】金山【在县北三里一名金城山鲜于侁诗金城环雉堞即此涤溪环其右】潭毒山【在县北九十里下瞰大江路皆滑石登陟颇艰其下深潭有一铁索见则兵动】木寨山【在县北八十里潜水出此】龙门山【在县东北八十二里出好钟乳亦名葱岭山有石穴髙数十丈其状如门又东山之北有子谷出好磬石又有龙门洞在县北凡有三洞自朝天程入谷十五里有石洞及第二第三洞有水自第三洞发源贯通二洞下合嘉陵江旧志在县北六十五里又有干龙洞在县东北二百五十里极髙大深入数里宋人龙洞记云三泉县西二里有洞深七十三步广半之】漫天岭【在县东北二十五里一名稾本山明一统志大漫天小漫天二岭相连皆极髙耸蜀道之险也唐元稹有漫天岭赠僧诗五上两漫天又罗隠诗西去谁云蜀道难漫天危险已多端到头未防苍苍意争得禁他两度漫】刀环山【在县南十里赤铜水出焉】朝天岭【在县北五十里路径絶险其后即朝天程旧路在朝天峡栈阁遂开此道后人便之】五盘岭【在县北一百七十里杜甫诗五盘虽云险山色佳有余仰陵栈道细俯映江木疎又岑参诗平旦驱驷马旷然出五盘江迥两崖鬬日隠羣峯攒一名七盘岭旧与陕西宁羌州接界自昔为秦蜀分界处】千佛岩【在县北十里江东岸即古龙门阁石岩蜿蜒其形如门先是悬岩架木作栈而行唐时韦抗凿石为路并凿千佛遂成通衢】明月峡【在县北八十里一名朝天峡江流所经】阳模洞【在县北六十里有山万仞峭壁如削中辟洞门髙不可上一名羊模洞】丙穴【在县北二十五里汉水之南出鱼肥美】嘉陵江【在县西自陕西宁羌州流入又西南入昭化县界即古漾水也亦曰西汉水旧志入县境一百二十里至县城西南又三十里达昭化县界流经苍溪县至重庆府入大江】潜水【在县北尔雅水自汉出为潜郭璞注有水从汉中沔阳县西南流至梓潼汉夀县入大穴中通罡山下西南潜出一名沔水即禹贡所谓沱潜既道也旧志在县北八十里源出木寨山下流五里入神宣驿龙洞至朝天驿北穿穴而出入嘉陵江又有涤汉在县北三里金山上真观后西流入江盖即水经注之平阿水也】汉夀水【在县南水经注流出东山西流入汉水】南河【在县南二百步源出紫金堡汇流西入江】柘溪【在县东三十里又有稻坝河在县东二十里居民借以溉田】蓝汉【在县南源出龙鼻山流入阆州界】东河【在县东二百里自宁羌州界流入又南入苍溪县界新志源出盐井河产鱼肥美又有黄洋水在县东一百二十里灌溉稻田】清江【在县东南一百六十里源出土溪麻石垭前又东南入巴州界与巴江合】廻龙沟【在县西十里居民借以溉田】黑龙潭【在县南三十里三山屹立林木鬰秀宋时利州久旱郡守于潭酌水祷之大雨三日】九井滩【在县北宋转运使陈鹏九井滩记有巨石曰鱼梁堆芒鞋嘴参差相望于波间为行舟患元祐四年鹏悉凿平之旧志在县北一百八十里一名空舲滩江流所经也】
　　昭化县
　　凤岭【在县东与广元二郎山接岭旧有凤栖其上】仙人山【在县南虎跳驿东北】五峯山【在县西南与白卫岭相峙路接劒阁连峯插天圆秀如竖掌俗名五颗山旧志有五龙山在县西南一百二十里一峯峩然四岭拱揖盖即此】长宁山【在县西南九十里上平下险其上有池清澈不竭又有白云洞及龙泉宋王智于此筑城后王昭因其遗扯立寨驻兵保障】牛头山【在县西二十五里以形似名舆地纪胜昭化县有朱雀山与牛头山相连】人头山【在县西四十里山巅突出宛若人头】九曲山【在县西九十里山势盘廻九曲与劒门对峙又有龙门山在县西一百四十里亦名葱岭又有井溪在葱岭下四围皆山溪形如井】木马山【在县西北二十五里诸葛武侯出祁山于此造作木牛流马以供运因名】黄求山【在县西北一百里】透明山【在县西北二百里有窍透明望如悬镜】九里山【在县北二十里盘曲嵯峩约髙九里又雪坪山在县北三十里】大髙山【在县北一百二十里山势髙耸为众山之冠路狭难行】梅树岭【在县东南四十里樷林深箐中多猛兽有闗】避风岭【在县南一百五十里】白卫岭【在县西南五十里与劒门相接唐诗纪事明皇幸蜀登白卫岭眺览良乆歌李峤诗至山川满目泪霑衣曰峤才子也】张公岭【在县西北六十里】走马岭【在县北八十里】富水洞【在县西北二十里燃烛而入过马鞍桥路极窄有石牀石笋有大潭深十丈天旱取其水祷之辄应又汉王洞在县北二十里又明水洞去县六十里水从半岭流出居民赖以溉田】嘉陵江【在县东二十里自广元县流入县境东北合白水又南曲流一百十里入苍溪县界即西汉水也亦曰阆水又有石龙滩在县南二里白花蛇滩在县南七十里以岸石如龙蛇也又散灌滩在县南一百五十里以水流散漫也皆嘉陵江所经】桔柏津【在县东三里即嘉陵白水二江合流处杜甫桔柏渡诗青寒江渡驾竹为长桥又昭化驿有古柏土人呼为桔柏故以名津】白水江【在县北二十里源出陕西阶州万山中自平武县流入县境合牛头河又东南流一百一十里合清水河又东南十里至县城东北合嘉陵江唐温庭筠诗澹然空水带斜晖曲岛沧江接翠微新志又有□园溪在白水乡】清水江【在县西北二十里源出青川县至安昌坝合白水又老龙江在县西北源出富水洞由百草坝至余家坝皆赖此以灌田】菖溪河【在县北十五里产石菖蒲】泥溪河【在县西南四十里流入嘉陵江又有射箭河在县西三十里水流湍急舟行如箭因名】玉女泉【在县东过桔柏津一里许山下大旱不竭自泉而上二里许有玉女房】凉水泉【在县东桔柏渡大路傍冬温夏凉又有自涌泉在板石铺】
　　巴　州
　　东龛山【在州东十里巴江东岸巾子山下有古洞数层甚深】其章山【在州东八里又名隆城山】昆山【在州东四十里出璞石相近有老君山山趾三溪汇为一潭】始宁山【在州东寰宇记在废始宁县东北七里县以此名】石城山【在州东南三十里四围石壁如城巴江环绕其下】木兰山【在州东南寰宇记在废归仁县西二十五里】南龛山【在州南二里上有丹梯书院遗址又有观音井又十里为龙惊山昔有龙蛰其中】金榜山【在州南一里上有竒石名印斗又名书案山山腰光射文庙辄有科第】化城山【在州南三里】玉山【在州南六十里多玉石然深险不可取又孤山在州南百里】西龛山【在州西二里上有古墨崖流觞曲水及宋文与可疎篁怪木刻又五里为凤嘴山又有卧牛山】平梁山【在州西二十五里四围石壁如城其上平坦有地数十畆居民数户古寺龙泉二水四时不竭】凤谷山【在州西四十五里】义阳岳山【在州西北寰宇记在恩阳县南一里】登科山【在州西五十里乡人谢周卿谢耕王绍谢震皆读书于此登科】木强山【在州西北即伏疆山】北龛山【在州北与地纪胜大北龛在郡北三里俯瞰巴江小北龛在郡北五里风帽山下其岩如屋新志在州北八里峭岩壁立】王望山【在州北十里江岸自州城絶江而登山髙二里岩径极险占一州之胜相传有王真人得道于此真人名蒙故名王蒙山唐宗尝至此望京阙故又名王望岩腹间有龙洞旧志即古黄牛山也亦名北山有东洞西洞又有王蒙堡】鼓楼山【在州北三十里其旁为玲珑山山顶有泉出小石如樱桃有窍可以穿缕儿女以为缨络】龙腹山【在州北】芝桮山【在州北上有玉女台】石门【在州北三十里左右皆峭壁环围三里许】雪峰【在州东三十五里众山中一峯特出】小巴山【在州东北二百九十里唐人诗最恨巴山里清猿恼梦思】文志山【在州西七十里中有文志祠相传土人张文志好善遇仙处】龙池山【在州东三十里上有池大旱不涸】洪云山【在州东南百里层岩髙耸如云】尖山【在州东七里秀峯如笔髙插云表】巴陵山【在州东一百里方正如平案中裂大缝分成两墩皆峻峭难登】巴江【在州东一里源出南江县大巴山流六十里至州东南分流一里复合中有小流横贯形肖巴字故以为名流至合州防嘉陵江东下】朝阳岩【在州东南三十里】龙洞【在王望山崖畔世传州守景箎祷有验】西游洞【在州北一百八十里】清水【在州西北五十里自广元县通平镇流入巴江】东游水【在州西北又西南入清水】鹿溪【在州西五十里相对者为处溪又深渡溪在州西百里皆东流入巴江】防溪【在州东流出其章县东北三十五里平地东流与思来水合入于巴江】平州水【在州东自通江县流入巴江又有泥滩河即此】鲤鱼池【在州南二十里】流桮池【在州西三里】君子泉【在州东北一百六十里宋黄彝则铭曰有冽者泉达于南东浩然天中其流不穷于暑而寒于寒而温岂其矫耶不变者存】义泉【在州西一里】观音井【在南龛山一穴清冽一穴浑浊】白马井【在州西北一里】虎井【在州西南井中有声如雷即发乡科】
　　通江县
　　大钟山【在县东六十里突起万山中如覆钟然有石池龙湫亦名龙池山】歌籁山【在县东七十里有城甚峻险上有石鼓声闻数里连击即雨】得汉山【在县东一百二十里其上石壁如城顶平数里可容数百人相传汉髙据此以通饷馈】黑池山【在县东百六十里】东巴山【在县东】秋锦山【在县南半里隔江林木经霜山多红叶望之如锦故名又名翠屏山】铜山【在县东十五里旧产铜】包台山【在县南一百五十里髙出众岭突兀一方登之可以逺眺上有石洞】壁山【在县西一里峭絶如壁下枕诺水与县治相对古治名壁州以此】金子山【在县西十五里明末一武弁屯营山下俄闻石裂之声往视之中有石狮日光射映鬛尾间俱作金碧色今尚存】金童山【在县西一百里四山环抱亭然独出上有平地数百畆江水绕其下】铁船山【在县西北积雪不消石谷幽邃相传山半有池常有铁船浮出因名】方山【在县北十五里突出众山其状如斗】石笋山【在县北百里上有石笋髙五尺许因名】思公山【在县北二百里其山最峻思公水出此又有思公城】龙山【在县东北十里绵亘数百里龙滩溪出此】三花山【在县东北七里】六峯山【在县东北八十里】文山【在县东北隋志白石县有文山】三门山【在县东北舆地纪胜由金洋而歴大山深泽稍涉人境有石门山絶髙石路荦确五里入土门】大巴岭【在县东北五百里与小巴岭相接为秦蜀孔道世传九十里巴山是也】仙人磏【在县东三百里有石窦可容百人又有牛角磏在县西百里金溪上石笋数十自崖顶下缀望之棱棱如牛角然有石室可容千人】干龙洞【在县北五十五里其深莫测秉炬可入洞下石盘可容千人洞顶石笋倒垂玲珑竒异灵巧万状】仙人洞【在县西百里洞前平沙数丈成三径尝有仙人足迹长短不同其西则皆牛马鸡犬迹拂去次日如故洞前有白水水有硫黄气】巴蛇洞【在县北四百里有南坝寺每嵗端阳前有蛇自柱础间出累累不一然不为害】巴水【在县东北四百八十里又谓之宕水源出汉中府西乡县界一派自大巴山洞中流出入县境南流二百三十里至水口与竹浴闗水合流十里至哨口又分二派过毛裕镇复合又西南流五十里合诺水又东南流三十里入巴州界】符水【在县西北源出符阳县东南二百步西流经南九十步又西入思公水】白石水【在县东北一名青水源出西乡县自竹浴闗入县境西南流二百七十里至水口与大巴山宕水合旧志又有大险溪在县东北一百里又有小险溪下流皆入于宕水】诺水【在县西半里源出南郑县之青石闗经众山中水流所激又有大石分水两岐声若呼诺又名西河源自青石闗下流至羊圈闗入县界南流四百里过县城西又南流三十里入宕水】清浴溪【在县西九十里下流入于巴江】龙潭【在县东二十里相传有龙出此化马腾跃石上有迹】龙池【在县北三里怪石峥嵘水自石穴中出漫溢成池不涸石上镌龙池二字又有广济灵湫四字】三潮水【在白石水前潮时崖壁万窍水涌飞瀑如雪日有三潮】香水【一在县东一在县西皆香冽袭人】玉鞭池【在县西十里相传昔有人拾玉鞭于此因名】
　　南江县
　　龙来山【在县东三里下有清虚洞空旷幽深可容千人昔邑人曾避兵于此】望元山【在县东六十里】玉女山【在县东南三十里】公山【在县南一里又名白鹿山不与众山相连四面状如公字张道陵七世孙为集州刺史于此山升仙】游仙山【在县南二里孤竦特立又马騣山在县十里】天榜山【在县南十里其形如榜】思逺山【在县西三十里有曾溪水出此东北流与峻水合】灵应山【在县南一百里交巴州界上建老君观】龙耳山【在县西二里峯峦峭拔上有甘泉】凤喙山【在县北二十里】仙女山【在县北四十里顶有仙女洞洞前石五块明万厯间曾见五女列坐刺绣】蜡烛山【在县北六十里峯峦耸拔云表】米仓山【在县北八十里宋南渡时为兴元出兵之路】孤云山【在县北五十里与两角山相连行者必三日始达于岭王子韶所谓孤云两角去天一握也上有石刻即萧何追韩信处亦名韩山又有仙人山在县北一百里】茶坡山【在县北一百五十里】大巴山【在县北一百四十里小巴之南为古巴国髙耸千寻岩径极险过于连云栈下通汉中要路】船山【在县东北二十里四山环拥若海潮乗风飘泊荡漾而此山宛如巨舟自北而东下有井旧名五女山】小巴山【在县东北二百三十里上多云雾盛夏积雪北水源出此其险次于大巴而髙峻过之】十二峯【在县北一百里巉岩耸秀大小十二峯最为竒观有客题诗曰插立翠屏峯十二为君唤作小巫山下有龙洞相近又有莲花峯峯峦挺秀有莲花洞髙空百余丈外临深渊内容千人邑人尝避兵于此一名红鲤洞相传溪中多产红鲤】截贤岭【在县北一百余里亦以韩信得名旧志与孤云两角俱有栈道】龙门峡【在县北三十里中有龙门潭】诰岭【在县东】巴江【在县东源出大巴山西南流一百里至县城东合菖蒲涧又西南流四十里合米仓山水又东南流七十里入巴州界】明水【在县北八十里水中出石砚石屏草木山川之形生成石上又有韩溪在县北孤云山下又碧含溪在县北三里皆入巴江】菖蒲涧【在县西二里旁有石崖下有龙潭崖间石刻甚多】平桑水【在县西三十五里东南流入江】七眼洞河【在县西源出大坝闗西南流九十里入广元县界】闗坝河【即南江源出大巴山闗坝流经县城南与巴江合旧通舟楫今以县西四十里险岩堡石山倒塌堵塞河路行舟遂阻】南屯河【在县南二十里源出巴山南流经两河口入巴江】黑龙潭【去县五十里一山屹立林木葱蔚宋时利州乆旱郡守酌潭水祷之即雨】
　　劒　州
　　卧龙山【在州东二里盘围州市髙一百丈形如卧龙】鹤鸣山【在州东二里特竦千仞环绕州治后人磨崖刻唐元结中兴颂于上一名东山又谓之南山】金鼻山【在州东五十里】清虚山【在州东南一百十里上有洞穴】掌天山【在州东南接南部县界山出名柘堪为矢材】天榜山【在州城南上有横石如榜】停船山【在州东南八十里】金孔山【在州南一里又云起山在州南六十里天柱山在州南八十里石劒山在州南一百里】驾鹤山【在州南一里相传张道陵驾鹤往来于此又名驾空山旧置栁溪驿于此】滴翠山【在州南普城县郭外一里】金仙山【在州南一百八十里】凌云山【在州西南舆地纪胜在武连县北三里一垅直下如龙横西峯如屏下瞰小潼水】龙祠山【在州西南三里髙三百丈旧名九龙山唐贞观中尝于山上置九龙祠山腹有洞洞前石壁如屋中有九井求雨輙应】五郡山【在州西南又有七盘山在武连县西又栖霞山在武连县西南二里髙二百丈】氐陌山【在州西南寰宇记在普城县西三十五里】把寨山【在州北七十里路极险峻】龙须山【在州西一百里旧志州西有龙飞山盖即龙须之讹也】五子山【在州西北五十五里特起五峯雁行相次髙五百丈下有洞穴深邃又有龙湫祷雨辄应旧志一名五笔山又名京兆山】浮沧山【在州东十五里相传尧时洪水此山独存因名】龙血山【在州西北五十里絶壁髙岩约万余丈有四石龙象在石壁间亦名龙穴山东有龙象岩岩东北有洞穴其深莫测泉出其下又名赤水山】故垒山【在州北二里有姜维拒钟防故垒因名其山峯峦峭拔下临絶涧又谓之北山亦即汉阳山】大劒山【在州北二十五里即古梁山也山海经髙梁之山西接岷峨东引荆衡其上如垩其下多砥砺其山峭壁中断两崖相嵚如劒之植如门之辟故又名劒门山唐志大劒山有劒阁道三十里又三十里为小劒山东西二百三十一里大劒号天险小劒凿石架阁险不可越李白所谓一夫当闗万夫莫开者也寰宇记小劒山在大劒山西北三十里其山东接莎鼻西接绵州明一统志谓大劒山与小劒山相属】兼山【在州东南一百二十里宋学士黄棠曾居此宅址遗基俱在山下】青云山【在州南三十里】凤凰山【在州西】清虚山【在州东南一百十里宋隠士王省居此赐号清虚】马耳山【在州北五十里双峯耸立形如马耳】琴山【在州北三十里状如横琴】七盘山【在州西武连县北上有武侯坡】巾子山【在州北七十里山极髙峻顶有积石特起如巾帻然因名】大仓岭【在州北大劒溪经此入江】秀岩【在州北普安县后有池贮泉】龙岩【在州北七十里蜿蜒如龙盘之状洞穴可坐百余人又州西亦有龙岩可坐百人旧志龙岩在劒门山北洞穴斜入甚深邃崖有悬泉随穴下流潜通嘉陵江】千人岩【在州东北一里即劒山之危峯有絶壁髙数千丈又数百里外旁视众岭犹平地有石室可容千人因名岩下髙百丈许石壁红色方如座席即张孟阳勒铭处南岸有石如人形曰石新妇】豹岩【在州东北八十里】白人崖【与豹崖相接石壁班白逺望如人】汉源坡【在州东三十里旧置驿于坡上曰汉源驿】骈池洞【在州南二里一名龙洞横侧而入深不可测祷雨辄应】羣仙洞【在州西南三里中无他物唯石室数间如堂宇然相传尝有仙人奏乐于此】祷龙窟【在五子山前祷雨辄应有风穴戒不可动动则大风】嘉陵江【在州东七十里自昭化县流入又东南入苍溪县界即西汉水也中有挂溪紫石陶魁壶歌虎跃漩口及射箭诸滩奔流而南注】白水江【在州北一百五十里自龙安府平武县流入又东南至昭化县界入嘉陵江有白沙渡杜甫诗畏途从长江渡口下絶岸水清石累累沙白滩漫漫又流经黄沙坝名为黄沙江】石臼江【源自水清经劒州东入嘉陵江其旁石多如臼】清水【在州北白水之南亦自平武县流入又东入昭化县界合白水】劒溪【在州北发源大劒山由劒门闗流出北折为渔子溪又小劒溪源出小劒山过瀑布崖与大劒溪合有水防渡在州北八十里即二劒水口合处杜甫诗大江动我前汹若溟渤寛入舟已千忧陟巘方万盘】闻溪【在州东源出五子把寨二山合流东入嘉陵江又石臼溪在州西十五里东流至漩口入江】小潼水【在州南东南流入南部县界即溪水之上源也又有扬帆水在隂平县西四十里与此水合流泛涨奔注望如扬帆】都竹水【在州南临津县西五十里源从武安县流经普安县界又南至掌天山下入西水又柘溪水在普城县东三十里源出柘谷山柘溪一名水溪亦入西水】汉王潭【在州西南一百二十里其侧有汉王庙因名】浴丹池【在州普安废县唐杜光庭浴丹之所中有鱼赤鬛色如金人或采取必触风雷之变】龙泉涧【在州南泉流石上有沤月潭烂柯坪诸景知州乔鉢刻龙泉二字于石】砺泉【在州南半里泉出石凹中其味甚甘】

　　四川通志卷二十三
&lt;史部,地理类,都会郡县之属,四川通志&gt;
　　钦定四库全书
　　四川通志卷二十四
　　山川
　　顺庆府
　　南充县【附郭】
　　鹤鸣山【在县东十里相传谢自然升仙之日有鹤飞鸣于上旁有紫云亭相近有凌云山】诸葛山【在县东四十里昔武侯驻师于此阵迹犹存】请雨山【在县东七十里尝祈雨有应因名】朱凤山【在县南十里周回二十里髙一百七十二丈相传尔朱仙及李淳风修炼之地丹井尚存苏子瞻偕黄鲁直居此嵗余鲁直书准提咒刻石今尚在昔有凤凰集此因置凤山观】清居山【在县南三十五里上有三峯下瞰四水又有仙人洞唐姚昂诗天峙两峯南北峭地盘一水古今流宋端平中徙县治于此至元初建征南都元帅府于此山之龙笻坝山有金楼髙与山等临大江亭亭如浮屠常有光焰】武陵丘山【在县南汉初县西北九十七里一名凌江山】龙城山【在县西南寰宇记在流溪县东六十里与石梯山相连盘崖如龙絶壁如城】重石山【在县西南元和志在流溪县南一里】金泉山【在县西二里唐贞元十年仙女谢自然于此白日飞升上有石像韩愈诗果州南充县寒女谢自然童騃无所识但闻有神仙轻生学其术乃在金水山一朝坐空室云雾生其间须防自轻举飘若风中烟元李宏诗昔时谢女升仙处今日遗踪尚宛然蝉脱旧衣留石室龙飞流水涌金泉碑书故事封苍藓殿写真容锁翠烟薄暮岭松听鹤唳犹疑彷佛是神仙山有青霞观步虚台下有金泉】寳台山【在县西二里与金泉山相对上有览秀亭】西山【在县西一里山川环抱绵延千里】果山【在县西八里层峯秀起上多黄柑晋御史陈夀隠居于此宋邵伯温诗从昔遨游盛两川充城人物自骈阗万家灯火春风陌十里绮罗明月天】栖乐山【在县西十里上有栖乐池与嘉陵江相通谢自然飞升日仙乐振响峯顶因名旧有御风亭】大方山【在县西三十里又有小方山并峙千峯万岭周回缭绕若洞天然又有神女泉】佛龛山【在县西五十里一名寳玉山】大耽山【在县西一百里与小耽山对峙隋居士杨耽修道于此】舞凤山【在县西北十里状如凤翔】清泉山【在县北十里有古刹下瞰龙门诸山旧志有小龙门山在县北二十里】徐仙洞【在县西富安镇】画卦石【在县东四十里石平如砥上有八卦相传李耳以足画者】嘉陵江【在县东自蓬州流入县境西南流六十里经城东又一百十里入合州界唐韦应物诗水性自云静石中本无声如何两相激雷转空山惊】清水溪【在县东源出请雨山西北流一十五里至县东北入嘉陵江居民借以溉田又有罗溪在县东十五里荆溪在县西十五里奏溪在县南四十里】西溪【在县西自西充县流入至县西南入江】流溪【在县西八十里流出遂州方义县界平流三十里无滩因名下至当县北流向东迤逦入江又有赖狼赖猿二溪亦自方义县来】大斗溪【在县东八十里源出岳池县老君山西流入江溪旁有石如斗因名】曲水【在县西四千里源出琉璃镇盘回曲折入嘉陵江】是鱼池【汉志在安汉县南今堙】大小洲【在县西三里】滴乳泉【在县西二十里昔有道士何志泉饮此泉年八十面如桃红宋樊汝贤诗云液落山腹脉与昆仑通云何山下叟八十桃颜红】昆井【在县西六十里即古之盐井】冽泉井【在学东泉味甚甘】天封井【在县城内昔尔朱真人吐丹在内有疾者饮之即愈】
　　西充县
　　西充山【在县城内西北隅为一邑之胜又有化凤山在城内东隅】亚夫山【在县东与县城相倚】鹿岩山【在县东八里鹿溪出此】双图山【在县东十里两峯相对宛如图画】扶龙山【在县东二十里大陵镇】南岷山【在县南一十五里上有九井十三峯汉何岷隐居其上因名元至正间羣盗猖獗主簿马防古岱率民筑堡垒于此邑赖以全】嵗堂山【在县南二十五里上有百福院邑人嵗时禳祝于此】凤仪山【在县南四十里】孝廉山【在县东旧有文昌祠】凤台山【在县西山顶方正如台因名】官禄山【在县西四十里】织机山【在县西六十里上有织女洞】琼珠山【在县西三十里蜿蜒若琼珠相连又干明山在县西四十里】凤头山【在县西北五十里万山环绕一峯特出】隠居山【在县北十里上有清泉宫隋程太虚隐居于此】回龙山【在县北三十里耸翠嵳峩萦回盘绕】拱宸山【在县北五十里又北十里有紫岩山】萧岩【在县西小陵镇东髙十余丈岩窦空阔泉水清洁又名虚清岩】龙潭洞【在县西五十里又名上主洞穴通秋垭龙井】琴洞【在县北二十里人履其中声响如琴】西溪【在县西东流入南充县界入江寰宇记在县西源出崇礼市山舆图记胜在县东四十步又有东溪旧志西溪即流溪之支流回环曲折流合南充县之曲水入江府志虹溪在县东萦绕学宫前即为泮池顺流至郡入江即西溪也又有鹿溪在县东二十五里源出鹿岩山下即东溪也俱至三河口合流焉】陵溪【在县西三十里小陵镇亦名小陵河】象溪【在县北四里】海棠川【在县东源出双图山流十五里环绕县治内多海棠又南流一百十里至南充县入江】
　　蓬　州
　　玉环山【在州城内北隅峯峦秀丽诸山拱揖嘉陵江水环之故名下有玉环井】龙角山【元和志在相如县东二百步髙三百丈】云山【在州东二十里接营山县界宋淳祐间建州于此】凤凰山【在州南五里上有三峯中峯髙峙两峯相接如凤凰飞舞之状林木清秀江水环流】崇觉山【在州南二十里一名永安山两峯髙峙下临江水】三合山【在州西五十里三峯并起团环相合因名】五马山【在州北五里五峯髙耸势如奔马】壮山【在州北八十里】嘉陵江【在州东自保宁府南部县流入州境五十里至城东又西南流六十里入南充县界岸上有石门石觜横截江心长约百丈】青溪【在州东自营山县流入州境又流四十里入江】玉泉【在州南五十里泉水涌出状如喷玉】
　　营山县
　　狮子山【在县东三十里以形似名】青羊山【在县东五十里竒峯峭壁上有石池水泉清冽不盈不涸昔有仙修炼于此常有青羊出没旧建青羊宫】菩萨山【在县东寰宇记在蓬山县东三十里】三角山【在县东南寰宇记在蓬山县东三十里山形有三角】景阳山【在县东四十里竒峯突兀】龙朗山【在县东六十里髙耸特出】翠屏山【在县南一里梧竹青翠俨如屏障】石鸡翁山【在县南六十里有石如鸡又果州有石鸡母山二山朝对相去五里】营山【在县西南一里产冬青蜡】印台山【在县南三百步学前文峯】五星山【在县东南五十里五峯峭丽回环拱揖】太白山【在县西一里】封窦山【在县西十里】云山【在县西四十里即古披衣山也】铜鼓山【在县西寰宇记在朗池县西连阆州新政县界】衮山【在县西十五里石壁峭立隐隠若龙鳞状山顶有凤凰台相传凤尝栖其上中有风洞下视如井有风冷然自下而上宋郡守吴防复诗苍石皱文龙鳞在清泉涵泳海源通】青观山【在县西北四十里地多黒石悬岩险道界达蓬州】枇杷山【在县西二十里山多枇杷菓】云凤山【在县北一里山势髙骞若云中飞鳯】集真山【在县北八里】芙蓉山【在县东北八里峯峦樷秀若芙蓉然】大蓬山【在县东北七十里一名绥山与小蓬山相去二里列仙传云有葛由者周成王时乗木羊入蜀蜀中王侯賔之后去追上绥山随之者皆得仙术山在安固县东三十里即此其山髙险方圆四十里上起十二峯崖髙数十丈松木秀茂状若海中蓬莱中有朝隠洞空阔可容数百人又有透明岩孔穴相连宛如穿凿俯瞰州郭天气清明渠达诸山歴歴可数又有双龙池其水分黄黒二色旱祷辄应焉】小蓬山【在县东北七十五里一名秀立山下有溪水环绕山与大蓬俱多产蕙兰花每春秋开时芬满山谷间他山未尝有也】神谋山【在县东北舆地纪胜在良山废县东七十里下有神谋池】居崇山【在县东北寰宇记在废宕渠县西一里】西岩【在县西又有东岩俯瞰大溪为一邑登临之胜】孔雀洞【在县东北一百二十里石壁峭絶洞门如圭窦入之宏敞左右有石牀洞尽处有石孔雀水出啄中】透明岩【在大蓬山前有石穴宛如凿成一名栖真岩道士陈知礼有嵓穿徒使月出没路险何妨云往还之句】嘉陵江【在县西朗池县西七十里与蓬州接界有石门津】流江【在县东自仪陇县流入明一统志有七曲汇在县东六十里即流江下流萦回七曲两岸岩石悬絶飞湍喷沬若烟雾腾涌合瞰天溪流入渠县界又名七曲堰】瞰天溪【源出西岩绕城东南下流五十里合七曲堰】消水【在县东自仪陇县流入经梁山县东二里又东南经宕渠县西十里又南流经蓬山县东十五里又南流注流江水】黄渡河【在县东北四十里众水所防】北观河【在县北二十里流经双河口至城北门外流入髙滩汇合黄渡河】青溪【在县西南五十里源出披衣山地名石洞下至相如县瑞兴镇入嘉陵江旧志又有蓝溪在县西二十里源出衮山南流四十里入蓬州界又四十里至清溪口入江】懐德溪【在县西一里有近仙书院】天生池【在县西寰宇记披衣山云山寺中有池去嘉陵江三十里江水或浅其池亦浅江水或涨其池亦涨号天生池】倒油池【在县北四十里坎髙十余丈水流飞泻如倒油然】渌井【在县西南三十里水出山下冬温夏凉】圣水井【在县北三十里中有龙潜旱祷立应】满溪潭【在县东四十里深数十丈产鱼甚多】
　　仪陇县
　　金城山【在县城内寰宇记在县北上平下耸众山环向如雉堞故名上有石如贮米囊又名金粟山唐义士何韬举兵讨贼死于此上建有祠其东有佛龙洞】龙望山【在县东十里上有望龙神祠】观陇山【在县东十五里登其巅境内诸山皆见】允家山【在县东三十里】斗子山【在县东舆地纪胜在蓬池县东北三十里山势如覆斗然上有天生池李特读书台】灵星山【在县东寰宇记在伏虞县南七里髙千余尺消水源出此】顶山【在县东四十里宣汉水出此】立山【在县东一百里】大寅山【在县东南大寅县以此为名又有北山在蓬池县东北】龙駮山【在县东南寰宇记有圣水源出蓬池县北二十里龙駮山土人浴蚕于此即倍获】乐龙山【在县东南元和志蓬池县南三里即龙章山四时花发不絶山有东岩俯瞰大溪前眺歌阳安固诸山极登眺之胜歌阳山在州南二十里】东华山【在县东南寰宇记在蓬池县东三十五里】伏虞山【在县东南元和志在防虞县东南六十五里甚险夷獠被征即避入此山上有龙湫】南图山【在县南二里】岱华山【在县西二十五里】髙冠山【在县西南五十里昔有凤鸣其上又名凤鸣山】仪陇山【在县西三十里上有石刻仪陇二字一名大仪山俗名赤葛山流江出此山畔有金堆洞左有乳泉】鼇山【在县西北三十里山旁突出一山嶙峋若鼇因名】龙源山【在县北十五里上有石泉】九龙山【在县北三十里有九峯状若龙翔】石城山【在县北三十里四壁峭立如城】铁山【在县北四十里山色如铁】流江【在县南二十里源出县西仪陇山东南流八十里合平溪入营山县界又名騐江】金堆洞【在县西北三十里大仪山畔石壁刻金堆洞三字宋仪陇令张英过采石江遇一女子有殊色谓英曰五百年夙愿当防于大仪山英叱之抵任半载尝闻机声率吏逐声而往忽至山洞门半啓前女出迓携之入洞即闭圆石一枚从隙出众取归重不能举遂建祠塑像置石于腹至今有祷辄应又名仙姬洞】佛龙洞【在县西金城山明万厯间倒塌见一洞内有生成石佛上有佛龙洞三字中可容四五十人上下悬崖絶壁各数十丈】鼇水【在县北三十里周围阔五里水中有石如鼇防】平溪【在县东三十里源出允家山南流五十里入流江曰合水口】消水【在县东源出伏虞县灵星山东南流入营山县界】宣汉水【在县东源出伏虞县顶山东南经旧县南七里又东南入良山县界】耀池【在县东南七里】火井【在县南蓬池县西南三十里水涸之时以火投其中焰从地中出可以御寒移时方灭若掘深一二尺颇有水出】
　　广安州
　　谷城山【在州东六十里髙峻能兴云雨润五谷故名上有谷城洞】富乐山【在州东南七十里层峦峻峭多产药物实仙灵所居又名富灵山】皛然山【在州东南接邻水县界上有龙泉晋太康间建祠勅赐孚惠灵公】猊峯山【在州南二里】蛇龙山【在州南寰宇记在新明县东六十里】大维山【在广安军城西南一百五十步】天池山【在州西南】白鹤山【在州东寰宇记在新明县西南十里上有白鹤观相近又有嘉陵江】白盘山【在州东与皛然山相望上有林泉祷即应】秀屏山【在州西二里峭壁森耸草木丛茂宛若屏障】望子山【在州西二十五里相传汉冯绲之子修炼一日辞父母去以来晨白鹤飞翔为候绲登此山望之果然因名又名子仙山】谏坡山【在州北五里旧名车婆崖有正言张庭坚故居因名】香炉山【在州北五十里以形似名】紫金山【在州北】系縧石【在州西崖下石上有系縧痕相传异人到此礼塔解縧系石而去】渠江【在州南自渠县流入州境一百四十里至州城东又一百六十里经岳池县南又三十里至合州界与嘉陵江合寰宇记渠江一名渝水】篆水【在州东北五里江中滩石纵横湍流奔急俗呼三十六滩至此石碛平坦波纹如篆故名又传吴伯通投以粃糠篆成石谷二字故名其间有两渠相距二尺余广半之可以流觞天巧使然不假人力每嵗冬春之交其水落石出人多游焉】洄水【在州南以其萦回为潭故名又名清洄即渠水下流也】浓水【在州西舆地纪胜在安岳县东北源出龙扶速山流经蓬州之绵坝分为二派南至橡树坝合流至城南五里东折入渠江与洄水合以水色常浊故名亦名西溪水】清溪水【在州南舆地纪胜在新明县东五十里源出隣水县界西流入渠江】甘泉【在州南猊峯山下井中有三穴中一极甘大旱不竭】石泉【在州东北二十里源出石崖甘冷清冽】寒泉【在学前泉出石罅中极寒冽】
　　渠　县
　　福夀山【在县城内唐赵忠简于岩半书福夀二字】宕渠山【在县西五十里一名大青山又名花果园其山崇峻险不可登东西二石门可以出入】礼义山【在县东北六十里宋寳祐中尝徙州治于此上有城址宋将胡戴荣率州人以拒元军死此因名】茅城山【在县西南十三里】玉蟾山【在县西三里峯峦耸翠形如新月因名】龙骧山【在县北二里即符特山】米居山【在县北十里昔乡民祷龙骧山神于此是嵗倍收因名】乐山【在县北三十二里每嵗正月七日乡人携酒食登此娱乐击鼓吹笛以祈蚕事】緑沼山【在县西北五十里上有池水常绿又名常緑沼】龙兰山【在县北元和志在大竹县北二十里】八蒙山【在县东北三国志建安二十年张郃自汉中进军宕渠之蒙头荡石与张桓侯相距五十余日桓侯率精兵万余人从他道邀郃军交战道狭前后不得救桓侯遂破郃巴土乃安舆地纪胜八蒙山在县东北七里起伏八处有水环之不匝者一里常有烟雾蒙其上故名即张桓侯破张郃处】大斌山【在县东北六十里壁立数十仞四面峭削顶平如砥与礼义山对峙一名幞头山明正徳中土人避兵于此后邑人郭荣率乡人筑砦居之】起文峯【在县东一里又名登贤峯秀拔髙耸】寳珠峯【在县西学宫前三百余步峯顶特立与玉蟾并峙】虹饮岩【在县西石岩下水自岩石中出尝有虹饮因筑亭其上名虹饮亭旧志岩上有滴水下有石臼大如杯盂盛之日出时每有虹影映岩下因名】石子冈【在县西三百余步】渠江【在县东自达州流入又西南入广安州界舆地纪胜渠江在县东三百余步其水二源一出巴岭山一出罗吴山至永睦县合流入县界旧志一派自达州木头石入县境流五十里至三滙一派自巴州经达州由清河入县境流一百五十里至三滙二派合流又一百五十里至县东转西南一百五十里达广安州】露水【在县东北寰宇记在大竹县东北十五里又有贵溪水在县北二十里皆东入渠江】潜水【在县东志云宕渠县有潜水西南入江又有不曹水出西北南入灊徐谷水经注盖汉水支分潜出故名今县有大穴潜水出焉通罡山西南潜出谓之伏水或以为古潜水流与溪合又谓宕渠水即潜水出南郑县南巴岭谓之北水东南流与汉水合又东南流迳宕渠县谓之宕渠水又东南入汉即今之渠江自巴州南江通江二县界流迳县东至合州入嘉陵江】流江【在县北二里自营山县流入即渝水也有大流江在县北五里自彭水县来又有小流江在县南二十里自相如县来絶险髙百余丈俗号髙滩入县境流一百里至县城东入渠江】白水溪【在县东三十里源出县东南白水洞下流入江】铜鱼洲【在县南三里江中石碛黄色若铜鱼状旧传凡遇乡试之嵗水声潺湲异常必有登第者】七曲滩【在县西北五十里交营山县界两岸崖石峭絶倒峡奔涛潆洄七曲】龙湫【在县东四十里有瀑布数十自絶顶挂洞口下为龙湫祷雨辄应】
　　大竹县
　　仙林山【在县东一里程太虚修炼于此】月城山【在县东七十里】黄城山【在县东八十里絶顶寛平四围石壁苍然望之如城】七碑山【在县东南一百里接夔州府梁山县界山有七石耸立如碑因名】九盘山【在县西十里其山髙峻盘旋九折】邻山【在县西十五里山形重叠邻比相次因名南入邻水县界此山产铁邻水出焉】黒壤山【舆地纪胜在邻水县北一百里其壤皆黒故名】狮子山【在县东北七十里东流溪出此】金盘山【在县东北一百里仙门里亦名仙门山峯峦高耸上有仙女石梳妆石突起竒絶又有龙穴】笔峯【在县西五里卓立平野髙二十丈许】龙潭峡【在县南六十里有龙湫祈祷必应】石船【在县西南一百里溪中有巨石长三丈许宛如石船】东流溪【在县北源出狮子山西流七十里至渠县界入渠江】浧水【在县东寰宇记在邻山县东二十步自忠州清水县界流入即东流溪也】邻水【在县西源出邻山又西南流入邻水县界名曰东溪中有大碛悬流十余丈奔急若惊湍电泻舆地纪胜邻水有二大邻水出邻山顶上西南流迳邻水入巴县界小邻水亦出山顶西南流一百五十里入大邻水旧志又名东溪】仙门水【在县南舆地纪胜在邻山县西北五十里源出金盘山流下龙穴入龙门镇市崖下瀑布一百八十六丈俗号散水旧志流为大洪溪入邻水界】盐井【九域志邻山县有卧牛井出盐】
　　岳池县
　　石山【在县西二里形如伏上刻峯二字】龙穴山【在县北五里山峯髙秀穴在山半崖石中有巨龙回旋之状】姜山【在县西二十里蜀汉姜维屯兵于此】巉山【在县西二十里最髙峻上有寺俗呼为禹山】羊山【在县西三十里峯峦秀异下有洞曰角竹樵牧每见羊自洞出叱之复回世传天监中有居士于此栖隠讲诵二羊跪听因名宋张庭坚读书于此】速山【在县东四十里唐地理志岳池县有龙扶速山即此有环水出此】老君山【在县北八十里相传唐天祐间有人乗白鹤至此化为石又为白鹤山因即其地建道宫】翔凤山【在县北一里上有三峯如翔凤之状】大龙山【在县西十里蜿蜒起伏状若游龙】石牛洞【在县南五里灵溪水中有石似牛】岳池水【在县北】将军池【在县东五里相传诸葛武侯常驻兵于此】
　　邻水县
　　寳谷山【在县东四十里相传昔有老僧携一徒倚石建庵忽有谷自石隙出日给二僧之用】五华山【在县东六十里上有五峯秀色如华】天马山【在县南二十里形如天马】皛然山【在县南二十七里自宕渠山连延至此山东有崖下有石乳三条呼为石钟村民击之以祷西有髙崖白色旧名白崖真宗阅图经改名】挂榜山【在学宫之右是年邑有登第者必大雷洗尽浮沙赤土其色曜日若金榜然】黄陵山【在县南五十里崖半石窟中有泉经年不盈不竭】龙虎山【在县南六十里巉岩耸峙如龙虎相持】海寳山【在县西四十里无际禅师成道处】玉屏山【在县署后形如屏障】昆楼山【在县北五十里山岩叠峙形如楼观宋昆楼镇以此名】邻山【在县东北八十里接邻山县界】书岩【在县西二十里唐杜甫寓居于此石刻有书岩二字又有少陵岩】卧龙坡【在县东北三十五里诸葛武侯尝经此山畔大石髙二丈有卧龙坡三大字】闗门石【在县南四里两溪夹谷石壁如削下有土洲州中大石壁立】老君洞【在县南六十里老君山下其水冬温夏凉】白磁洞【在县北二十五里石孔如屋白磁色烟云常覆其顶中有甘泉不竭】邻水【在县东源出邻山南流三十里入县境中有大碛悬流十余丈奔激又西南流五十里至县东又西南流一百里入长夀县界又名玉溪】丝经池【在县东南八十里】鸳鸯池【在县东北七十里方圆数十丈时有鸳鸯浮于水上】流桮池【在县西南二十里陈子昂凿池游赏处】
　　叙州府
　　宜賔县【附郭】
　　登髙山【在县东二里大江东岸险固可慿宋咸淳中移郡治于此】东山【在县东北上有报恩寺塔髙二百尺】七星山【在县南十五里隔江庆符县界七峯圆秀状若聫珠】兰山【寰宇记兰山在僰道县界图经云兰生于深林石门尤多有春兰秋兰凤尾兰竹兰石兰诸名或云即庆符之石门】仙侣山【明一统志在县西北产仙茅竹木森翠山腰有清泉一石分为四洞其一名杨仙洞相传为宋杨道人升仙之地】师来山【在县西北三里昔有人浮舟于此见一道人自空而下止于峯顶土人呼道士为师因名后讹为书楼山山前有鬰姑台宋时杨仙遇鬰姑于此故名】翠屏山【在县西北仙侣山后山色四时常青故名旧有翠屏书院】朱提山【在县西五十里山出银汉诸葛武侯书汉嘉金朱提银采之不足以食韩愈赠崔立之诗云我有双饮醆其银出朱提通考僰道有朱提山即此】乳洞山【在县西南六十里有泉如乳一名浮洞峯】大黎山【在县西南元和志在开边县南六十里】小黎山【在县西南元和志在开边县南四十七里寰宇记四时霪霖不絶俗呼为大漏天小漏天方舆胜览作大小梁山】桂丛山【在县西北其上多桂因名】赤崖山【在县西北崖岸壁立俯瞰大江色若绮霞】天苍山【在县西前代屯兵墩台遗迹尚存崖壁间有唐干封二年詹君秀修复古戎州道记其北有天苍滩近大江】可峯山【在县北七十里一名梯云岭】定夸山【在县西一百里山坡茘枝多属廖氏黄庭坚诗廖致平家緑茘枝即此山所出】洞山【在县西定夸山后有洞容数十人上有一览亭登眺为胜】石城山【在县西一百里山势髙峻环列如城又有石夹立如门或以为即古石门道也】夷牢山【在县西南一百四十里夷人谓乐为牢盖其聚乐之山也苏辄游夷牢山诗岸阔山尽平连峯远飞汉】统山【在县西六十里】汪泉山【在县西北五十九里】髙山【在县西北一百里上建川主庙祷两辄应】朝阳崖【在县西北二十里一名赤崖华阳国志僰道县滨江有故蜀王兵栏下临大滩其崖嶃峻不可凿李氷积薪烧之其处悬崖犹有赤白黄五色鱼从楚来至此而止言畏崖屿不更上也即此明一统志谓之赤崖山在仙侣山西北或曰公孙述以岑彭来伐使侯丹将兵拒黄石亦即此】菩萨顶【舆地纪胜宣化县南山秀峯突出为菩萨顶故老常见圣灯】贞妇石【在县南七里旧州岸昔有贞妇夫殁无子事姑孝姑抑之嫁不从终姑之世后身殁其居之室有一大石涌出后人爱其贞操号为贞妇石】水帘洞【在县北十五里有瀑布泉黄庭坚作奇观亭于旁】大江【在县东北一名汶江又名都江自嘉定州犍为县流入经宣化故城北又东绕府城北而东南出合马湖江又东南入南溪县界水经注江水自武阳又东南经僰道县北若水淹水合从西来防之又东与符黑水合又东至汉安元和志汶江流经县东北十步方舆胜览大江两岸有大石屹立昔人因置铁絙横截控扼其处名曰锁江黄山谷有锁江亭诗明一统志锁江在府城北】马湖江【在县城南源出沈黎大渡之支流即若水下流也一名泸水一名金沙江诸葛武侯五月渡泸即此江之上流自马湖府东北流入至府城西南一里有峦津口又东合于大江汉志越嶲遂乆县绳水东至僰道入江华阳国志僰道县马湖江防水通越巂水经注若水自防无合淹水又东北至朱提县西为泸江水又东北至僰道郦注若水自大筰合绳水亦通谓之绳木又迳越巂马湖江又东北至朱提自朱提至僰道有水步道有黒水羊官水至险难渡三津之阻行者苦之故俗语有曰楢溪赤水盘蛇七曲盘羊乌栊气与天通又有牛叩头马搏颊坡其艰险如此寰宇记马湖江从州西南流出东郭方舆胜览马湖江至平夷合石门江又至三江口合蜀江】石门江【在县西南一百三十里俗呼横江又名小江源出乌防蛮部经本府境东北流九十里与马湖江合中有滩其水常若钟鸣又名钟滩】黒水【在县东南十五里一名南广溪自庆符县流入经南广镇北入江舆地志谓此水即禹贡之黒水按禹导黒水至于三危南入于海今此水则自西南夷界流至南广洞入江又汉志南广符黒水北至僰道入江水经注入江处谓之南广口元和志南广口水在开边县西北一里唐天寳六年改为皁水新志水至南广镇入江南去庆符县一百三十里江口有天柱峯巨石屹立如柱】存水【水经注出犍为鄢县即今宜賔县也相传雍闿系马于栁而栁成林故名鄢西北六十里为鄢滩】青衣水【在县南五里有两石夹江对立】浞溪【在县西北一百七十里昔有阿浞者居其旁故名今为月波驿】越溪【在县西北一百二十里寰宇记去废归顺县四十里流入荣州旭川界新志发源简州山中厯仁夀井研至荣县之牛潦桥始通舟楫七十里为越溪山秀水清居民朴厚春时两岸红緑不假人工有天然之乐隠者常卜居焉以其道险而乡逺也俗呼为登头溪下入大江】正溪【在县西北黄山谷云府西北百二十里有正溪源出匍山东流入江今有正溪驿】大秋溪【在县西元和志在宜賔县东南十三里有秋溪盐井因名焉】苏溪【在县北有前后潭瀑布千尺悬崖而下源出赤崖山下入大江一名苏波溪】涪溪【在县北十里方舆胜览黄庭坚谪涪州别驾自号涪翁绍圣二年移戎州游是溪而乐之因名涪溪其侧有安乐泉亦山谷所名源出桂丛山下入大江】马鸣溪【在县西十九里俗称龙马溪源出庆符县西防马湖江达于蜀江昔土人郑氏牧马于溪上产龙驹一日振鬛长鸣跃入溪中故名】复鱼池【在县东宋张俞有记】五子池【在县西三里周广数十丈中峙五石罗列颇匀游人每携樽临池为乐四旁产五色石明润堪供赏玩】天池【在县西二十里一名滇池又名凌波池长十余里阔七丈中有芰荷每风雷一动波浪凌山唐韦臯诗春暖鱼抛水面梭晚晴鹭立波心玉新志滇池与天池相连其中有石横亘南北如桥梁状往来由之】瑞莲池【在县西六十里马湖江侧朱提山麓中有无种莲或闲十余嵗一花花开则为国家瑞兆因名南中志朱提县有千秋池即此】流杯池【在县北隔江二里两石对峙而中通上下曲折约身入之磴路伛偻而达于巅其中广处黄鲁直垒石为九曲号流杯池石上尽昔贤纪载多藓剥不可读亭馆虽燬遗址尚存康熙初年巡抚张徳地捐赀复构碑勒更新】金鱼井【在县南黄庭坚喜茶令人徧汲水泉试之惟此水第一】月岩井【在凌云山下清冷芳冽煑茗尤佳】伏犀滩【在县东南六十里崖势险峻遥望斑斓状类犀牛】
　　南溪县
　　龙腾山【在县东二里下瞰大江其北有石横空长四丈许俗呼为龙桥山半有洞深四丈额鑴曰李公洞下有岑参别业盖参罢嘉州守时寓此】平盖山【在县西十五里其地有三山九陇惟此山特出羣峯之上山顶圆平似盖一名牛心山一名玛璃山汉真人刘景鹤隠此炼丹有石洞深上有石穴圆如盏有水出焉又有木生叶其文如篆谓之符叶】琴山【在县南隔江二里状如琴横洲渚间俗云无徽则琴不鸣元时熊万户者乃聚土为徽依岩阁刻罗汉诸像以成其势】可庐山【元和志在县南五十里山多笻竹】隠山【在县东南隔江七里】龙透山【在县东北十里山腹有洞穴深广十余丈】瑞云山【在县北二里云气常结而不散人以为瑞】桂轮山【在县西七十里石壁上有黄庭坚书大桂轮山四字】云台山【在县北八十里元廖蜀望诗云台突出众山低小径萦纡上石梯古寺独存山寂寂断碑惟覆草蒌蒌满空香散春兰绽万壑烟生晚树迷为爱其间风景好登临防度杖青藜】龙磨角山【在县西六十里其山巉崖有划破迹相传龙常于此磨角】大江【在县南自宜賔县流入又东入泸州江安县界元和志汶江经县东】青衣江【在县东十五里古有青衣国与叙州相邻其人因贾至蜀见汉衣冠遂求内附江因以名明一统志有九盘溪在县南旧志在县南三十里源出长宁县铁顶寺北流四十里与僰溪合僰溪在县南二十里源出下界石碑头下流二十里与九盘溪合二溪合流是为青衣江新志水北入江谓之青衣江口在县东二里】福溪【在县西北四十里旧名覆溪亦名服溪唐刘崕为郡督改今名旧志在县西北三十里源出宜賔县髙洞南流六十里入江】九盘溪【在县南昔有童子遇龙翁于此】僰溪【在县西六十里武侯征僰蛮于此归服又名服溪旧志即福溪】石笋滩【在县西三十里江滩甚险穷冬水落岸有石长数丈如笋状】铜鼓滩【在县学东学旧不利近嵗滩之上流生石碛髙十余丈蔽壅下流水从巽方去自是文物稍振一説在县东三里有九龙滩石碛凡九皆状如龙头】鱼符津【在县西三十里津有鸳鸯圻唐人张正船覆求尸不得妻黄氏自沈于江积四十日持正手出滩下】仙源池【在县北刘景鹤炼丹用此水】芙蓉池【在县北六十里】盐井【九域志南溪县有登北盐井】葫芦井【在县西北五十里刘景鹤尝取此水炼丹凿井口如葫芦故名】飞霞井【类书在南溪尝有赤颷自井中贯日观者如堵因建飞霞阁】
　　富顺县
　　禄来山【在县东与学宫相对宋蒲侯津以此山秀异因辟学宫相连有桂子山】翠屏山【在县东四里谓之翠屏天榜】同心山【在县东五里一名东山宋吕震吕慥读书其上俱以文显故名】虎头山【在县东南六十里髙六十余丈形如虎踞宋咸熙中尝徙县治于此】石贡山【在县东十五里山有石盘若贡物然】葛仙山【在县东北七十里上有清泉葛仙翁尝憩此故名】金子山【在县东北四十里峭壁苍翠日光早映如金】马鞍山【在县东十里】鸡足山【寰宇记在县东南隔水三里】劝农山【在县南二里宋太守黄商卿尝劝农于此上有洗马池清泉洞啸台】兜子山【在县南三十五里耸拔髙峻有巨石若兠鍪之形故名】锡山【在县西南六十里一名金蟾山】圣灯山【在县西五里上有灯出烟雾中初为一炬忽三忽五俗谓之圣灯见则封域宁谧年嵗丰稔山西有石峯峭拔髙数丈如佛像呼为圣佛】神山【在县北城内下有湖尝见巨出小从之不可胜数故名山后有洞宋时里人李见读易于此今名读易洞】中崕山【在县西北二里山势盘礴林木葱茂北崕居左玛瑙居右故名】北崕山【在县北二里崖足可容数百人】玛瑙山【在县西与凌云山相接诸山惟此最髙中崖有普觉院宋建北岩有罗汉洞水帘防】凌云山【在县西一里大江前横一峯突兀为土人登临览胜处】养秀山【在县西一里秀峯特出一名积草山】几山【在县西三十里】朝阳山【在县北五里上有台】龙山【在县北十里】吉公山【隠人吉公居此】响山【山上石扣之有声】八脚山【在县西北八十里山足分八支】竹崖洞【在县东南五十里有流杯池宋侍郎郑莹尝居此着前后竹崖赋】青丝洞【在县西四十里中有孔穿四山有池甚清旱祷辄应】鲤鱼洞【在县西六十里时有鲤跃出】梅洞【在县北四十里一名梅村祷雨辄应】君子石【在县南八十里江畔三石有低昂揖逊之象故名】海螺堆【在县南六十里山峙江中若海螺状】雒山【在县东一名中江又名金川自内江县流入大江水经注水经县东门外至泸州入大江水经注雒水合绵水自汉安又经江阳县方山下入江方舆胜览谓之釜川厯县南门自东而西盘缭县治形若釜然故名明一统志金川中流有石堆髙出水面分布两层前三后七世传为三台七曜石】荣溪【在县南二十里源出仁夀县自荣县流入至县东南合金川】鼇溪【在县东北五里源出马鞍山下入金川宋李文渊筑室临溪后登进士人谓占鼇头故名】之溪【在县东南四十余里宋嘉定中邑人吴永锡建临清亭于上】黄溪【在县南二十里源自南溪石柱山石龙支流入雒水】支江【在县南自南溪县鸳鸯圻分流又东至泸州入资江】西湖【在县西方广二顷水洁鱼美菱芡蒲荷充牣其中舆地纪胜西湖周围一里有洞窈邃昔有入洞者见其女栉髪如窦闲遗以石镜其人致富百倍宋程骧诗饱听西湖似辋川有懐无处问长年四山攒翠争围地二水涵空为补天】利济池【九域志用此水淋灰即盐干而自咸】百支池【在县西北四十里引以灌田支派不一故名】五潭【在县西其崕突出如形者五每隂则水面涌沸若有物然祷雨辄应】盐井【在县西华阳国志江阳有富义盐井元和志富义盐井在西南五十步月出盐三千六百六十石劒南盐井惟此最大其余又有井七所旧唐志俗呼为玉女泉寰宇记井深二百五十尺凿石以达盐泉其余又管大小井六】
　　长宁县
　　笔架山【在县西五里山分数峯状如笔架故名土人尝以此山显晦验隂晴】寳屏山【在县北一里一名登云山旧有登云亭山多奇花经年不绝每嵗九日邑人登髙于此】牛心山【在县东三里山形翠嵂如牛心因名又名琴心山】马鞍山【在县东有流桮池烽火台】金山【在县南一里四面平畴中突一阜如状又名松子山】凤山【在县西形如凤旧志武侯驰马其上又名走马岭】龙翺山【在县北四十里山形蜿蜒如龙又名龙峨山】佛来山【在县东北九十里削壁千仞相传六月霁则佛光现故名】越王山【在县南二十里山有越王墓故名】棫山【在县南十五里峭壁插天广延数百里上有岐路三曰蛮了打缭了万里箐皆通徼外】紫竹山【在县北九十里下有龙洞祷雨辄应有宋时鑴崕曰紫竹山】石笋山【山有五每两山对峙崖石峭绝】岩山【在县南三十里即白崕山】万年仓山【在县东五里形方正如仓库故名】四面山【在县东北一百里四山相连皆奇特如半月状】凌家岩【在县东九十里上有水流寺远眺叙泸大江如带】燕岩【在县北三里许栖眞洞路旁石峯森列者数百虞易简有记】万松岭【在县西宋赵使君诗清溪狭径小桥东春日桃花处处同我爲日长无一事偶然来此听松风】虞公峡【在县东十五里武宁溪上昔有巨石横塞中流宋嘉定间故相虞允文子杭孙为守凿之以通舟楫至今赖之石上大鑴虞公峡三字】楒子洞【在县北二十里内石乳凝结如楒故名又有朝眞洞在绝顶宁真洞在山谷之防尤亢爽有栖阁堂奥之象士大夫游此皆有题咏】海棠洞【在县西昔郡人王氏环植海棠春时花开郡守宴僚属于其下】羊眠洞【在寳屏山后一石类羊眠故名】髙坎龙洞【在县东四十里有石牀龙迹祈两辄应】小离堆【在城北岸溪上溪中有怪石似离堆之象因名】清溪【在县东七十里宁远砦泾滩之下舆地纪胜中多水族如蛟龙之属】冷水溪【在县西发源笔架山下】砚石溪【在县东北一里牛心山后峯石如盘可为砚泉水亦黒新志又有梅岭溪出县东梅岭皆流合淯溪】淯溪【在县东北方舆胜览东溪发源白崖山又有西溪发源越王山流与桃源溪合桃源溪亦名冷水溪发源笔架山三溪至淯井合流名淯溪亦名三江口又东北至武宁砦为武宁溪又东北至安宁砦为安宁溪又东北至江安县界入江】东溪【在县东一里发源白崖山下流与嘉鱼泉合】西溪【在县西十里发源越王山流与桃源合】武宁溪【在县东十五里即虞公峡上流也】仙人照影溪【在县北三十里昔有捕鱼者见一人立于絶崖自照其影故名】介湖【在县西植荷其中旁旧有鬰蓝楼】小桃源【在冷水溪侧发源笔架山下宋嘉定间张太守于此植桃李创置亭榭轩堂掘地得铜牌曰小桃源】享徳池【在县东五里松山下源泉涌出为池一名金井】嘉鱼泉【在县东一里内有小鱼经年不长故名酿酒用此水极甘流合东溪】龙女井【在县东昔人见小女出入井间坐石上栉髪因名】淯井【在县北泉有二脉一咸一淡取以煎盐塞其一则皆不流又谓之雌雄井】泾滩瀑布【在县东七十里自山顶飞流而下长数十丈下有深潭】鼇汇【在县东北角鼇溪之水与西溪之水合流】
　　隆昌县
　　天峯山【在县南三十里】道观山【在县北一里山势迤衍峯峦耸叠】回龙山【在县南一里为县治水口山前水势分流山后复合】玉蟾山【在县南四十里盘旋耸峙如蟾蜍偃仰南眺雒川回环如带为登临之胜】正觉山【在县南二十里】峯门山【在县西五十里】楼峯山【在县南五十里秀峯髙耸俨如文笔上有天盘石击之有声】髙峯山【在县东十里】黔峯山【在县北六十里悬崖峭壁眺望宏厰明孝廉彭严携子弟肄业于此】雩泉【在县南一里回龙山后髙崖瀑布数十余丈流下潭深莫测有洞名龙邑人郭孝懿改为雩泉】黑水【在县南二十里郭御史墓侧小溪溪畔有石髙丈余其香如墨遇科年香闻数里则隆邑必有登科者】圣水【在县南二十里】龙王洞【在县北六十里洞髙数丈下有深潭旱祷立应上有龙王庙】水峡口【在县南三十里三江防合两岸大山如劒门巫峡悬崖削壁峡水曲折而出至泸地由沱而入于江】金鵞洞【在县西里许孤山峭壁间有汉水东来绕城西折环山之趾下为悬崖壁立千尺飞流如练极称奇观俗传有藏金鵞其中或以铜鵞换之又名换鵞洞】雒江【在县西南亦名金川自富顺县流入又东南至泸州北入于大江县境山溪诸流皆附此而注大江】小溪【在县东门外内江荣昌二县山溪水合流四十里至此又东南三十里入泸州界】
　　庆符县
　　石门山【在县南十五里即古石门道水经注唐防凿石门阁以通南中迄于建宁二千余里山道广丈余深三四尺堑凿之迹犹存唐初置石门县盖以此山为名林中产兰品类不一春兰花生叶下素兰花生叶上黄庭坚幽兰亭记一干两三花而香有余者兰一干十数花而香不足者蕙一名兰山】兴庆山【在县南十五里县以此名山腰龙洞旱祷辄应】迎祥山【在县东二十里宋置祥州以此为名】三塔山【在县南上有塔】汉阳山【在县北八十里诸葛武侯南征驻军此山今崖壁上镌武侯征蛮故道六字】北山【在县西北七十里】孝子石【在县南二里昔隗叔通之母必得江心水乃食通每汲苦迅湍忽涌出一石汲水甚便人以为孝感所致】乞子石【在县西南五十里两石对立如夫妇寰宇记东石从西乞子将归俗云人无子祷之则应】南广水【在县北一百三十里源出乌防山箐经筠连髙县流入又北流十五里经县西门外又东北流一百三十里至宜賔县界南广洞入江江口有天桂峯巨石屹立如柱下俯急流每春鱼自下跃上张网捕之日可得数百头有鱼跃亭】石门江【在县西南源出乌防蛮界又北经宜賔县界合马湖江】越溪【在县西北一百二十里源出古荣州经古旭川迤逦而至有石梁横截其水冒越而过入南广水】古祥溪【在县西】黒水溪【在县北七十里】茘枝滩【在县北二十里古崖旁多茘枝树故名】天仓滩【在县西五里每嵗水涨流沙塞滩则年丰故名】铜鼓池【在县西三十里周回四十余丈四时不涸中有一石如鼓因名池】锁江津【在县北一里西岸大石屹立置锁于江以据险岸石镌锁江津三字】髙　县
　　七寳山【在县东南六十里七山相连形如贯珠】阁梯山【在县南二十里其山峭壁如阁其路盘旋如梯故名】腾山【在县西五十里常多雾雨】远眺山【在县西二里夷人出入登此可以眺望】马鞍山【在县西一里又名朝天山】连珠山【在县北一里九峯错峙如连珠】三灯坡【在县西南二十里】宋江【在县西五十里水流屈曲如宋字东合清冷溪旧志谓之梅岭溪源出乌防山箐】清冷溪【在县东五里源出七寳山北流五十里合复宁溪】复宁溪【在县东自珙县发源下抵庆符可通舟楫即南广水上流】
　　筠连县
　　景阳山【在县东半里形如覆钟其山平坦得日光最先故名】暮春山【在县南四里古木葱郁土人暮春祈谷于此一作暮春山在县西昔夷人舂谷于山麓】木浪山【在县南二十里】亭台山【在县南二十五里髙耸如台】蛮依山【在县东五里山多岩穴蛮每依止其中故名】黄牛山【在县南三十里石壁上有人作驱牛状故名】十八学士山【在县西五里】孔雀溪【在县西南有孔雀巡司土舍主之后废】定川溪【在县西唐定川州以此名新志有二源一出乌防核桃湾一出镇雄羊落沟二水至两河口合流十里至城西又北流十里入髙县界下入梅岭溪】龙潭【在县北水至清昔人云龙潜于此】温泉【在县南十五里】玉壶井【井侧有石攒起如莲花】
　　珙　县
　　芙蓉山【在县北三十里众峯聫秀如芙蓉山有九十九峯其南二峯突起谓之小芙蓉】麒麟山【在县北三里形如角端】梅得山【在县西北三十里】冠帽山【在县北一里峯峦巍峩形如冠冕】棺木崖【在县西七十里昔为僰蛮所居尝于崖端凿石防钉置棺其上以为吉】落浦洞【在县南三十里洞穴深邃元封洞神为普恵侯祈祷辄应】双洞【在县南都宁驿东三里二洞相连蛮人所居总兵刘显郭成平蛮旋师过此洞顶有石镌天兵纪绩四大字】穿山洞【中广十里奢酋之叛民多避此】党敝洞【相传洞中流泉可以愈疟】珙溪【在县南石多似玉因以名县民以筒车引水灌田为利甚广】鱼孔洞溪【在县西十里水流洞口鱼从中出故名下合珙溪】罗星渡【在县南源出镇雄流入叙郡产鱼甚佳】
　　兴文县
　　摩旗山【在县东二里以形似得名】炮架山【在县南五里宋赵遹征蛮设炮架于此】南夀山【在县西南十里宋时五斗蛮酋卜漏据此】晏峯【在县西南五里峯蛮峭拔唐晏州及思晏县俱以此峯为名】恶戾坎【在县东南五十里山髙道险宿草荒塞明万厯初官军击败蛮贼于此】丹霞箐【在县南二十里旦暮霞彩浮于树杪】凌霄城【在县南二十里层峦耸翠望之如城】水车河【在县北十里源出山都乡山谷中流二十里至县东北又流至江安入江居人以竹为轮髙二三丈斜列以筒汲水而上可溉田畴号曰筒车】思晏江【在县南源出思晏县北流入江安县界】螺蛳寨小溪【在县西源出建武小隘子距县十里至干溪入洞至江安县青冈村复出雍正七年知县孟琇从旁开修疏导引至江安入大江】屏山县　泥溪长官司
　　赤崖山【在县东北三里】寳屏山【在县东十里山如屏障】镜山【在县西三十五里山下有水澄澈如镜】金庭山【在县西六十里山势平正状如庭堂土石黄赤皆金色】玉峯山【在县东十八里山形耸秀其色若玉】雷番山【在县西南三百八十里隋征西南夷过此尝书雷番山三字镌于山之石壁山中草有毒经过牲畜必笼其口行人亦必缄黙若或吐声虽冬月必有雷霆之应】五峯山【在县东北二十里五峯排列髙下相聫】书楼山【在县东三十里西南去平夷司一百二十里孤峯耸秀山巅有巨石方叠如书册故名】铜鼓岩【在县西五里崖半悬石如鼓因名】脚板岩【在县西南九十里】赤崖【在县西南三百三十里绕帬崖在县西五十里其崖耸秀文彩斑斓若诸夷所绩绕帬之状】罗汉岭【在县西南一百六十里】八诈坡【在县西南二百二十里】马湖江【在县南自乌防土司流入又东入叙州府宜賔县界即古泸水也水经注若水自防无合淹水又东北经朱提县西为泸江水又东北至僰道郦注若水自大筰合绳水通谓之神水又经越巂郡之马湖县谓之马湖江左合皁水又东北经朱提县有泸津东去县八十里水广六七百步深十数丈多瘴气鲜有行者旧志源出沈黎实大渡之支流源出金沙江自生蛮山箐中流出至蛮夷司合什葛溪方通舟楫又经平夷司一百二十里至县城又东一百二十里入宜賔界】海泥溪【在县东十五里源出寳屏山麓流入马湖江】三公溪【在县西五里】金鱼溪【在县西三里中多金鱼】泥溪【在县西二里源出宜賔县流入马湖江】黄龙溪【在县西四十里中有潜龙黄色】马湖【在县西一百七十里湖在山顶长二十里广七里余中有土山可居四百余人】龙湖【在县西南三百八十里周二百余里四围皆峻崖去大江二里水与江同消长日夕作潮相传昔有龙马见此】凤池【在县西二十五里】结髪滩【在县西十五里滩水萦回状如结髪】鸡肝石滩　峻滩【俱在县西四十里】鸡公滩【在县东二里其崖如鸡竦立】清香井【在县西半里其水带香】盐井涡【在县北四里其水盐卤】平夷长官司
　　隆马山【在司西北二里其山丰隆状如行马】大纹溪【在司南十里】小纹溪【在司东十里二溪俱源出乌防钟滩流入马湖江水流回漩成文】桧溪【在司东一里其地多桧】新滩【在司西南一百里】大龙涡【在司南二十里中有龙潜】
　　蛮夷长官司
　　大鹿山【在司东南二十里山谷深逺多麋鹿】小悍山【在司西北一百里山崖险峻水流悍急】马湖江【在司南源出沈黎相传昔有龙马潜其内华阳国志江之崖色赤白映木中鱼从楚来至此而止畏崖色映水故也】什葛溪【在司西二里源出小悍山流入马湖江】大鹿溪【在司东南二十里源出大鹿山流入马湖江】
　　沐川长官司
　　寡孤山【在司东三里其山秀出众山之表望之鬰然】神木山【在司西二十里旧名黄种溪前明永乐四年于此山采得楠木不假人力一夕自行数里遂封为神木山嵗时祭之】夷都山【在司北半里髙耸秀丽夷獠多防于此】髙现山【在司南即夷都山之阳永乐五年建神木山祠于上】龙源山【在司西北六十里山顶有潭龙潜其内】芭蕉溪【在司东南四十里源出龙马山流出夷都溪入马湖口】黄种溪【在司西二十里源自神木山东流防夷都溪至蛮夷溪口入马湖江】沐川【在司北一百里峯崖耸立如人沐浴之状源出夷都山流入蜀江】孟密渊【在司南三十里即夷都溪下流至此积而成渊】
  </div>
  <div class="pagination">
   <a href="四川通志_page110.html">
    上一页
   </a>
   <span>
    ...
   </span>
   <a href="四川通志_page106.html">
    106
   </a>
   <a href="四川通志_page107.html">
    107
   </a>
   <a href="四川通志_page108.html">
    108
   </a>
   <a href="四川通志_page109.html">
    109
   </a>
   <a href="四川通志_page110.html">
    110
   </a>
   <span class="current-page">
    111
   </span>
   <a href="四川通志_page112.html">
    112
   </a>
   <a href="四川通志_page113.html">
    113
   </a>
   <a href="四川通志_page114.html">
    114
   </a>
   <a href="四川通志_page115.html">
    115
   </a>
   <a href="四川通志_page116.html">
    116
   </a>
   <span>
    ...
   </span>
   <a href="四川通志_page112.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
