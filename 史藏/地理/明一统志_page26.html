<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 26 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 26 页/共 66 页
  </h1>
  <div class="content">
   学校南康府学【在府治南宋朱熹知军时建本朝洪武初迁于星子镇后复旧所】星子县学【在府治东南宋绍兴间建于府西门外本朝洪武初徙于此】都昌县学【在府治东南歌坊唐咸通中建本朝洪武初迁县治东十六年徙于此】建昌县学【在县治西宋崇宁间建于县治东庆元初徙于此本朝洪武初重建】安义县学【在县治东正德十二年建】
　　书院白鹿书院【在今五老峯下唐李渤与兄涉俱隠此洞中尝养白鹿以自娱因名南唐升元中因洞建学馆置田以给诸生以李善道为洞主掌其教宋知江州周述言白鹿洞学徒数百乞赐九经使之肄习诏国子监给本传送久之学废朱熹因其遗址复修之自为诗赋吕祖谦记云书院之复岂茍云哉此邦之士盍相与挹先儒淳固慤实之余风服大学离经辨志之始教由博而约自下而高以答熈宁开迪乐育之大德则于贤侯之劝学斯无负矣】马融书院【在建昌县正德间知县周广建】
　　宫室清晖楼【在府治西南取谢灵运诗山水含清晖之义】重湖阁【在府治南前瞰澜左蠡极目湖波与天相接宋蒋之奇诗宫亭彭蠡接澜浩荡浮空六月寒试问风波何似险高僧只管倚防干】远明阁【在建昌县治宋元祐中建前揖西山俯瞰脩水尽览江山之秀】六老堂【在府后防面五老峯宋郡守赵师夏建】爱莲堂【在府治后宋守周敦頥性爱莲有爱莲说后人为作堂】氷玉堂【在爱莲堂左宋郡人刘涣故居涣字凝之苏辙尝曰凝之父子亷洁不挠氷清而玉刚乡人因以名堂张耒有记】直节堂【旧在郡治宋徐师回为守因庭有八杉故建堂以直节名之苏辙为记后朱熹至求其遗迹不存独防事南有堂无额而庭中有老栢焉生意殆尽而屹立不僵如志士仁人更歴百变而凛然不衰者因取直节寓之此堂以彷佛前贤之意】折桂亭【在府西二十里唐李逢吉读书于此后登进士第故名】唤渡亭【在建昌县治南唐白居易谪江州司马尝过此赋诗建昌江水县门前立马教人唤渡船好似昔年归蔡渡草风莎雨渭河边因摘诗中二字名亭宋黄庭坚书于亭中碑刻尚存】养生亭【在都昌县治东南唐邑令李偁建于池上春则买鱼养于池以供公需】张锦亭【在府治南宋郡守朱熹建取李白庐山诗屛风九叠云锦张之义又郡圃有云锦阁亦取此义】壮节亭【在府治西宋屯田员外郎刘涣墓前郡守朱熹建并记】起亭【在府西北二十里下临卧龙潭郡守朱熹建以为游览之所时岁方旱因名曰起以为龙之渊卧者可以起而天行矣】真意亭【在府治后宋郡守陆德舆建取朱熹梅花诗真意还自在之义】玉渊亭【在府西北二十里涧中白石如卧羊者不可数计宋张孝祥尝书玉渊二字石刻尚存】潄玉亭【在府西一十里宋僧若愚建瀑布泉落龙湫流经于此萦亭而出有如潄玉开先寺僧支石视凡数十接引从寺前流入于湖苏轼诗高岩下赤日深谷来悲风擘开青玉峡飞出双白龙乱沬散霜雪古潭摇青空余流滑无声快冩双石谼】冷水台【在建昌县治西晋吴猛游息之所其地有泉清冷】康乐台【在府西二十里康乐刘宋谢灵运封邑名】繙经台【在都昌县西南七里东西有二台及石壁精舍旧址皆谢灵运旧游处】齐庾台【在建昌县治东南齐永明中庾肩吾置】东台【在府治内宋刘凝之建】虚白馆【在府北二十五里五老峯九叠屏之下有双涧水交流于前面香炉峯旁有狮子峯后有灵峯虎啸崖麻姑崖列于四隅而馆处其中】五柳馆【在府西三十五里即陶渊明栗里故宅】
　　关梁三峡桥【在庐山归宗寺为庐山之雄观宋苏辙记云水行石间声如雷霆如千乗车行者震悼不能自持虽三峡之险莫过于此因以三峡名苏轼诗云吾闻泰山石积日穿线溜况此百雷霆万世与石鬬深行九地底险出三峡右长输不尽溪欲满无底窦】忠孝桥【在都昌县北三十里跨忠孝港旧传宋寺丞陈畦获罪子代其死故名以旌之】双玉桥【在建昌县治东宋兵部尚书李常建】氷玉涧桥【在府治东跨氷玉涧宋郡守朱熹建】
　　寺观天宁寺【在府治西旧名光孝宋建后改今名本朝洪武初重建】归宗寺【在庐山西晋王羲之故宅时僧佛防耶自西来羲之施宅为寺宋朱熹诗往昔王内史愿香有余烟千年今一归景物还依然】开先寺【在庐山下旧传梁昭明太子栖隠之地】万杉寺【在庐山下唐名庆云院宋景德中僧太超即山植万杉故名】栖贤寺【在五老峯下唐李渤读书处宋陈舜俞有诗】新开寺【在都昌县治西南唐时僧马祖禅师建本朝洪武中重建】大果寺【旧在建昌县治东唐大厯间建因寺背有梨尝结子大如斗因名本朝洪武初建于县治西】法安院【在落星石上宋建黄庭坚有诗】妙观【在府治北宋祥符中建元燬本朝洪武初重修】广福观【在建昌县南四十里尝有赤乌来集又名赤乌观】简寂观【在府西二十三里旧名太虚观刘宋陆脩静封丹元真人脩养于此卒谥简寂因以名观】承天白鹤观【在五老峯下宋大中祥符中赐名苏辙诗五老相邀欲上天猿白鹤尽疑仙】寻真观【在府北二卜五里唐贞元中女仙蔡寻真修炼于此尝有诗名防干曲】延真观【在府北四十里唐李林甫女腾空所居李白诗羡君相门女学道爱神仙一往屏风叠乘鸾着一鞭】
　　祠庙匡君庙【在庐山北浔阳记汉武帝南游祀名山问匡君何神博士对曰昔匡俗得道于此乃赐其号】陶桓公庙【有二一在都昌县北三十里一在县南五里祀晋陶侃也侃谥曰桓宋避讳称曰威公刘羲仲有记又张齐贤过南庙下作记有经牛眠鹤吊之乡覩渔钓龙梭之迹之句钓梭石在祠下石刻尚存】五贤祠【在府学东宋郡守朱熹访古今名士居是邦者得陶潜刘涣涣子恕陈瓘李常五人建祠祀焉】二贤祠【在府学内朱熹以周敦頥尝守是邦为建祠配以二程及熹殁诸生以二程别有从祀止祀周子朱子二贤】刘西磵祠【在府北二十里西磵宋刘涣号淳熈间朱熹为郡守时建黄庭坚诗弃官清颍尾买宅落星湾身在菰蒲中名满天地间】三贤祠【在庐山楞伽寺三贤宋李常苏轼曾常伯也】宫亭神祠【在府治东宫亭湖上有神能分风擘浪故为立祠】
　　陵墓陶母墓【在都昌县治西石壁精舍之侧晋陶侃母也又九江府亦有陶母墓】何干耀墓【在府西一十里干耀唐侍郎后隠庐山】刘凝之墓【在府北能仁寺侧凝之名涣】孔文仲墓【文仲临江人仕宋为中书舍人及卒归葬南康苏轼拊其柩曰世方嘉软熟而恶峥嵘求劲直如吾经父者今无有矣】孙冕墓【在白鹿洞侧冕仕宋为史馆官】张叔夜墓【在府治东叔夜宋靖康时为南道总管从渊圣北迁死节归葬于此】谢之艮墓【在建昌县北一百二十里之艮本蜀人避兵居南康仕宋至承义郎累赠太师加封周国公】
　　古迹昌邑城【在建昌县北六十里汉废昌邑王为海昏侯此其处豫章记城东十三里江边名慨口昌邑王每乘流东望辄愤慨而还故名慨口】孙虑城【在建昌县南一百里虑吴孙权第三子黄武七年封建昌侯居此】彭泽县城【在都昌县北四十五里汉县属豫章郡晋陶潜为令治此城】左里城【在都昌县西九十五里晋卢循为宋祖所败自蔡洲南走乃悉力栅断左里即此地】龙安县城【在建昌县南六十里唐初置县属南昌州寻废为驿】梁太子书堂【在府西一十五里梁昭明太子统性爱山水尝栖隠庐山筑堂读书今开先寺即其地】李白书堂【在五老峯下唐李白尝至此爱其险峭叹曰天下之壮观因卜筑读书于此】李氏山房【在五老峯下宋李常少时兄弟读书于此苏轼有记】炭妇镇【在建昌县南一十里晋许旌阳于此化炭为妇散羣弟子以验其心明日视之皆湼其衣不染者仅十人后人即其地立妙明观】娉婷镇【在建昌县南六十里唐仙女吴防鸾曽舞鹤于此故名】石屋【在府西三十里崖石如屋檐故名】三石梁【在庐山上长数丈广不盈尺杳然无底相传晋仙人吴猛与其弟子蹑石梁而度见金阙玉房有一老人坐琪树下以玉杯盛甘露浆授猛猛弟子窃一寳器须臾云雾晦梁化如指猛令送还乃手引诸徒闭目而返唐李白诗金阙前开二峯长银河倒挂三石梁即此】醉石庵【在府西南三十里庵左有巨石晋陶潜醉卧其上故名陈舜俞诗是非分付千钟里日月消磨一醉中】卧龙庵【在府西北二十里苍崖四壁怒瀑中防大壑渊深有黄石数丈在激浪中若蜿蜒飞舞故名卧龙宋朱熹作庵其旁欲以休隠乃绘诸葛亮像于中自为记】夀松【在建昌县北五里冷水观一名挂剑松古老相传许逊曾挂剑于此其松盘屈奇怪宋寳庆初知县曹豳创亭匾曰千岁灵根又于门外榜曰烟萝胜景嘉定间县丞李鸿渐刻图于石】夀樟【在建昌县治南宋黄庭坚记项安世作夀樟亭记初邑人李左司公懋仕于朝高宗尝问樟公安否奏以枝叶婆娑四时常青何万几之暇眷眷乎遐方一樟哉必闾阎纎悉转而上闻抑念世家仁及此木也绍定间县令陈文孙刻图于石】
　　名宦唐何易于【会昌中摄建昌县令政教有方筑隄防水家给人足民歌之曰我有父何易于昔无储今有余】陈可大【咸通初都昌县令因累岁水涝筑长隄障之百姓便焉号曰陈令隄】孙永【咸通初为建昌令筑隄以捍水患而造桥以渡民甚便之】邵师裕【咸通中建昌县令为政以德邑人感之以德政名其乡邻境之人慕之多来归附又以卜邻名乡取王翰愿卜隣之意也】五代朱弼【仕南唐为庐山国学助教动持礼法每升堂讲释生徒环立各执疑难问辨锋起弼应声解说莫不造理以故诸生咸服四方肄业者多造焉】廖凝【仕南唐宰都昌县以亷自守秩满题诗修江寺云五斗徒劳更折腰三年两鬓为民焦今朝解印吟归去还挈来时旧酒瓢】宋洪沂【庆厯初知都昌县教民以陶瓦代竹民安物阜政事一新邑人为立坊名曰新政】周敦頥【熈宁间知南康军兴学善俗民从其化士宗其学因家庐山莲花峯下前有溪合湓江因取营道所居濓溪以名之】鲁有开【知南康军有善政时行新法及代还王安石问江南如何有开曰法新行未见其患当在他日也安石不悦】程师孟【知南康军为政简严罪非死者不以属吏发隠摘伏如神】陈舜俞【知山隂县青苗法行舜俞不奉令且上疏自疏奏上责监南康军酒税五年而卒在军多所题咏】徐师回【元丰中知南康军性耿直设施有条公暇建堂植八杉号曰直节曰吾欲守节如此杉之直又建亭于明月泉上曰吾欲守亷如此水之清】朱熹【淳熈中知南康军兴利除害值岁旱讲求荒政多所全活民无流殍间诣郡学引进士子与之讲论又奏复白鹿书院以养士居官俸余辄发以修葺书院善政不可殚记】曽集【绍熈间知南康军勤理庶务首慕先贤刘涣之为人脩其墓亭礲石以培其封割公田以奉其祀朱熹称其有尊贤尚德之心】陈宓【嘉定间知南康军岁大侵蠲其赋十之九会流民羣集宓就役之筑江隄而给其食又重修二贤祠时造白鹿洞与诸生讨论由是文风大振】张虙【知南康军剖决滞讼众皆悦服前守陈宓以钱七千缗置济民库为筑城费虙不取赢于民而经营以成其事】张洽【白鹿书院长选好学之士日与讲说而汰其不率教者凡养士之田干没于豪右者复之】赵师夏【嘉定间知南康军奏以星子县请佃税钱对补上供拨梅洞寺田及鱼池入两学立三县社仓善政甚多】赵与【景定间知南康军覆实社仓复还原额脩军学两祠堂缮治城池造军衣弓矢旗帜等器百废具兴】刘傅汉【咸淳间知南康军首行淳熈荒政捐已俸以赈贫节用买田置惠民仓拨废寺田谷助星子月解军粮创白鹿洞贡士庄修流澌桥爱民重士兴利补弊善政为多】元陈炎酉【至正间南康路总管脩白鹿书院作兴学校岁荒赈饥给种子牛具使之耕招集流亡四万余户有麦秀两岐之瑞民立生祠祀之】范祥卿【至正间都昌县丞首询民瘼尽心抚字值岁歉劝分以济贫困旱祷雨雨立至政成民阜民咸称之】孙天民【至元间南康路总管亷洁平恕尝捐俸以脩学宫学田之侵于僧道者理而复之】本朝吕明【甲辰年知南康府时兵戈初息流民四散明孜孜爱民招抚有方躬循田野以督耕桑民有鬬者训之以义而谕之以法自是民皆感化无敢强梗者】朱敏【洪武五年以监察御史改知星子县兴学劝农奏减税粮茶贡后迁代去任民多思之省志】李守中【洪武中知府事亷洁自持辞常禄弗受薪水之外一毫不取于民　省志】林仕敏【洪武中由郎中知府事文学政事皆擅名一时歴任既久民心爱戴去后有甘棠之思省志】杨升【秉性淳厚洪武间任星子教谕学问该愽训诲严明擢邵武教授去后门人立祠祀之省志】胡龙【洪武间由进士任星子知县亷勤公正疏食布衣除革吏弊民深服之后擢监察御史省志】卞同【洪武末知都昌县抚牧有道以政声着闻擢知河南府】唐冕【永乐初知星子县刚介亷明时邑民少田多荒芜冕奏请召邻府县无产者入县辟田得数百家抚恤各得其所】杨铎【永乐末知星子县抚字有方他郡之民挈家来归者四百余家】刘麒【由进士擢御史宣德初知府事作新士类劝课农桑政治聿兴士民仰戴　省志】翟【登进士任员外郎正统间守南康崇儒学教民务稼穯重建六老堂白鹿书院修筑石堤凡有兴作不费民财民德之从祀二贤祠　省志】孔镛【由进士景泰间知都昌县事抚字有方吏民畏服　省志】陈敏【登进士景泰中由通判知南康府秉公持正翊善锄强复社仓修石堤建白鹿书院百废具兴民不告劳郡人思之从祠二贤祠　省志】何濬【成化初知本府时大旱移檄隣郡贷米万斛以给饥民全活者众兴学劝农政教兼举　省志】吴绅【成化间知都昌县事宅心平恕为政有方兴利革弊民皆向慕　省志】许颙【成化间以太仆寺丞擢知府政令严明开河道以通商旅实义仓以备荒歉聿修文庙祷雨辄应　省志】曹凯【由进士任给事中陞叅政以言事左迁卫经歴寻擢南康知府岂弟慈祥亷明刚果剖决如流囹圄空虚积粟备荒招集流散编户日增府治为之一新　省志】王珀【治间谪知都昌风节犹存政平讼理民怀吏畏　省志】刘定【治间擢守南康府知大体谨细行执法无私兴学校建书院有循良风殁于官百姓哀之　省志】刘章【正德间擢南康知府为政公勤操持清慎建府治不费公帑民争尤趋之卒于官士民感怆今从祀名宦祠　省志】
　　流寓黄鳯麟【其先江夏人徙家建昌鳯麟好学能文以德行称举进士累迁侍御史比部员外郎有文集十卷】李渤【洛阳人与兄涉俱隠庐山白鹿洞唐元和中以右拾遗召不拜韩愈遗书有景星鳯凰争先快覩之语后起为諌议大夫屡以言斥而气节不少衰】陈贶【闽人徙星子志操朴古而不茍于仕进一卧庐山三十余年学者多师事焉南唐时以币致之欲授以官固不受赐粟帛遣还旧隠】郑元素【京兆人少习诗礼五代时避乱南游隠居庐山青牛谷四十余年防集古书殆至千余卷元素温韬甥也自言韬发昭陵石函中有铁匣悉藏前世图书钟王墨迹韬悉取之韬死元素得之为多】伍乔【庐江人性嗜学南唐时入庐山国学苦勤自励一夕见人掌自牖入中有读易二字乔因取易读之探索精防迨数年出与郡计及春试画八卦赋乔中第一累官考功郎】柳宏【建人宋咸平间举进士知江州德化县过庐山爱羡不已官至九卿志乐肥遁故卒归隠焉】刘涣【本筠州人天圣间进士累官颍上令以刚直不能事上官弃去归隠庐山欧阳修高其节作庐山高诗以美之涣居庐山三十余年环堵萧然而超然无戚戚意】陈瓘【沙县人宋熈宁中为右司谏坐论蔡京父子谪居南康吟赏讽咏宠辱俱忘号了翁】
　　人物晋幸灵【建昌人性寡言父母尝使守稻羣牛食之不驱牛去乃理其残乱者曰万物各欲得其性耳后为人疗疾去妖怪辄有验赖济者甚众不取报谢为人性恭俭见人即先拜言辄自名行不骑乘长不娶晚年始娶妻畜车马云】周续之【豫章建昌人豫章太守范甯于郡立学招集生徒续之年十三诣甯受业居学数年通五经五纬名冠同门既而闲居读易老入庐山与刘遗民陶渊明为浔阳三隠】南北朝司马暠【建昌人仕陈为大中大夫性至孝母病亟祷于先祠愿以身代死母果得痊又司马延义为从事中郎性亦至孝每遇朔望诣墓哭奠始终如一】唐张怀约【建昌人初仕隋官至学士后归唐以为温州司马怀约幼有令名乡人宗其德行尤博学强记文词典丽讲三礼三传出诸儒之右性尚闲雅后隠于当阳山莫知所终】郭元靖【建昌人才兼文武隋末兴兵保卫乡闾后归于唐以功累官防抚吉三州司马衡州长史以亷谨称所在有政绩】徐元之【建昌人幼颍悟博通经史年十七第进士累迁监察御史谏议大夫出为湖州刺史迁邠王府长史改曹州刺史卒有文集十卷】宋洪文抚【建昌人本姓殷避讳改焉曽祖谔唐防州司仓叅军子孙众多以孝弟著称六世同居宋至道中赐其家御书百轴文抚遣弟文举诣阙谢太宗飞白一轴曰义居人以赐之命文举为江州助教又旌表其门】陈巽【星子人博学敦行义大中祥符间登进士两为节度推官再作剧邑一为郡贰后典蕲黄二州所在有政绩官至太子賔客】刘恕【涣子居星子博学能文未冠举进士调钜鹿主簿迁和川令司马光修资治通鉴荐恕兼修史事寻以亲老求监南康军酒以就养许即官修书官至秘书丞】刘羲仲【恕子性敏博学素以节操自持恕没后通鉴成追録其劳乃官羲仲政和间欲编逸史自汝州仪曹召为编修自宰相以下皆不造谒未几致仕归庐山弟和仲有超轶材作诗自成一家为文慕石介】李常【建昌人皇祐间举进士熈宁初为右正言时王安石方更法常言其不便哲宗时上言七事拜御史中丞少与兄弟读书庐山白石僧舍既擢第留所抄书万卷于室名曰李氏山房苏轼叹为仁者用心为记其事云】陈篆【星子人宣和间登进士歴任州县所至有声子凖以廕补官年五十余即挂冠归有别墅在石屋间朱熹为扁石屋书室凖二子秬为江夏令筑隄捍水民德之终池州倅秠力学不倦秬子畦为靖州判官】李公懋【建昌人建炎初进士累官江西提学召对陈五事擢监察御史高宗驻跸建康大臣请还临安公懋力排秦桧以为不可疏三上不报出为湖北提刑徙福建潼川刚直无私终湖南漕】黄灏【都昌人父唐髪为平阳丞亷正而通达灏幼頴悟书史过目终身不忘隆兴间举进士歴知常秀州修救荒之政终广西转运判官初朱熹守南康时灏质疑问难熹没党禁方严灏单车往赴不少怵卒谥文简有西坡集四十卷】李燔【建昌人绍熈初进士授岳州教授末上往建阳从朱熹学及至岳州教士以古文六艺改襄阳教授熹没学禁严燔率同门往会葬后以直秘阁主管至道宫卒諡文定孙镳登进士第】曹彦约【都昌人父兴宗绍兴间举进士歴州县有声彦约天资頴异尝从朱熹讲学淳熈间举进士累官至兵部尚书平生以建立事功为务在朝多所建明卒谥文简兄彦纯弟彦继子士况士衮士冕皆有时名】彭寻【都昌人文行为乡里所推人称曰东元先生弟蠡天资頴敏朱熹守南康蠡质疑问难甚精以经学名世号梅坡先生子方举进士官至吏部尚书卒諡文定】冯椅【都昌人性敏博学受学朱文公绍熈间举进士官至江西运干既而家居授徒所着易书诗语孟太极图西铭辑说孝经章句丧礼小学孔子弟子传读史记及诗文志録合二百余卷今祠于学】冯去非【椅子淳祐初进士仕为宗学谕丁大全为左諌议大夫三学诸生叩阍言不可下诏禁戒诏立石三学去非独不肯书名碑下未几以言罢归舟泊金焦山有僧上谒致大全意愿□遽归少俟收召去非奋然正色老夫今归庐山不复仕矣絶之不与言】周秬【星子人博雅好古淹贯经史诸子百氏之书工于诗赋后集朱文公语録类为别集以诏后学学者宗之】李成大【建昌人举进士德祐初知金坛县元兵至与战不胜吏民胁成大降乃潜与胡用存谋复金坛事泄系狱榜掠不屈遂杀其二子以惧之终不屈笑曰子为父死臣为君死卒杀之诏赠直秘阁諡忠节】江万里【都昌人入太学有声理宗时为贾似道宣抚叅谋以峭直见忌度宗时拜右相尝请益师往救襄樊似道不应力求去归乡里元兵至万里赴水死诏赠太师益国公諡文忠弟万顷以南剑知州家居亦被执骂贼死】陈澔【都昌人号云住潜心礼学所着有礼记集说行世】元燕公楠【建昌人十岁能属文居父丧庐墓元初同知吉州路世祖召对称防命佥江淮行尚书省事令民垦废田劝导有方除大司农领八道劝农营田司事按行郡县兴利除弊后累迁湖广行省右丞】黄异【灏之裔少好学读书于白鹿洞至元间举进士为广东惠州学録后陞道源书院山长元季兵变隠居不仕自号节庵有诗集三十卷】本朝于光【都昌人磊落有大志元末兵起光归本朝从征九江战鄱阳降武昌皆与有功累官鹰卫指挥使从徐达擒张士诚下山东取汴梁克陜洛移守巩州王巴拜袭兰州光帅兵□援猝遇敌战败被执使呼兰州降光大呼曰公等坚守大军至矣敌怒遂遇害诏配享功臣庙】余鼎【星子人永乐初登进士授翰林修撰愽学能文与修高庙实録及圣学心法迁侍讲洪熈初致仕自号南坡有文集若干卷邑人即学宫祠之】魏源【建昌人永乐中进士累官河南左布政使时岁饥民流源赈给有方流亡尽归正统间歴陞刑部尚书剖决如流狱无寃滞尝往西北督察边防边将莫不畏服为人器识宏逺立朝侃侃有大臣体】黄珏【星子人少端重励行涉猎子史百氏洪武中聘为星子训导歴安东东阿教谕典陜右文衡才名为时所重　省志】廖敏【星子人洪武中乡试选入内阁修永乐大典任刑部主事宅心公恕谳狱明允为时所重　省志】殷革【星子人由监生歴官知松江府清慎自守政声大着母丧服阕复知南雄时梅岭险峻行者艰阻乃募民疏凿通衢民至今便之后致仕卒于家　省志】卢翰【星子人登永乐甲申进士改翰林庶吉士与二十八宿之选脩永乐大典歴代名臣奏议官至吏部主事　省志】黄维【星子人永乐间由举人任余姚知县政尚简易务脩学校民有健讼者遣入社学久之化为善士以母丧归民计服阕先诣阙请复知余姚六载考绩民脱履留之未至京卒　省志】胡新【建昌人永乐辛丑进士任知县御史副使按察使所在有声　省志】邵嵩【都昌人永乐辛丑进士授御史歴按广东河南随扈从山东讨武定州及汉府有功省志】陶伟【星子人由监生授吏科给事中遇事敢言不避权势陞福建按察佥事按治郡邑吏畏而民怀之省志】胡琏【建昌人由监生授监察御史陞山东按察使才德俱优政声大着　省志】柳芳【都昌人由进士歴官刑部郎中谳狱平恕陞湖广叅政寻调山西所至有政绩时论归之　省志】曹崇【建昌人由监生授吏科给事中□德不回言论悉当擢陜西按察使风纪振肃　省志】叶瑾【星子人少孤资性颖敏既长以诗领宣德乙卯乡荐歴儒官三十年所至训迪有方人才辈出致仕卒于家省志】刘衢【星子人荣祖之子由乡举任长宁教谕性最仁孝宣德间举家罹疾母将危求以身代一夕焚香吁天割股烹粥啖之母病瘥乡人以刘孝子名之　省志】朱让【星子人景防间由举人授御史遇事敢言不畏权势出按广东肃振百僚寻陞大理知寺多惠政以疾辞卒于家　省志】黄晖【建昌人景泰辛未进士任给事中赐一品服奉使满刺国官至广西佥事绰有政声　省志】梁昆【星子人家尝罹疫举家逃避弟病危众谕使弃之出避昆曰如昆去弟谁视汤药竟不去人以友爱称之后由监生授建平训陞光山教谕卒于家　省志】黄【建昌人登成化丁未进士任翰林检讨端谨修饬后以母老终养不出平居手不释卷杜门不涉公事恬退雅操终始无失德　省志】余濓【都昌人登治癸丑进士歴监察御史出按辽阳屡上疏极諌谪武进令寻叅画征勦苏松海冦擢苏州府同知　省志】
　　列女宋冯孝女【讳素真星子人父病割股疗之病即愈郡守陆徳舆大书以表其墓　省志】长孙氏【星子遗直妻生四子曰发假收严遗直客死姑苏子皆幼长孙氏携骨归葬庐山亲授子五经后俱擢第发官至岭南节度使假为常州刺史收至宰相严为翰林学士　省志】吴孝妇【都昌人夫早亡无子寡居事姑孝姑老且病欲赘壻以资养吴泣曰女不二夫妾志也自能供侍姑从之尝佣于隣家获钱以具养姑年老目翳尝取所饮食误顿不洁处吴外出还见亟借隣食馈姑涤汚者自食一夕吴梦两童子引叩天门谒帝劳问赐酒钱养姑自是家赀日裕姑目复明　省志】王氏【建昌人适本县董易之子少丧夫无后以死自誓居四十余年终始不渝　省志】董氏【建昌人董易之族女适同邑张汉臣之子早寡无子而守志不渝兄母欲夺其志不从卒合葬于夫墓生连理木人以为真节之感省志】李氏【刘安雅母生安雅未及百日夫汝霖卒家极贫誓不负所天七十余年一节终身省志】胡氏【建昌人逾笄嫁宋冀王九世孙希愈六年而寡无子毅然守志终身　省志】元李氏【建昌人黄时清妻年二十丧夫生子璨六岁鞠育教诲以至成立年七十余青灯败帷不易其操有司以事闻旌其门　省志】黄氏【星子人余鹤年妻鹤年以哭弟而卒年二十七黄孀居誓不再适子宗甫四龄清苦抚育卒以经明行修荐年至八十大学士尹直表其墓　省志】甘清秀【星子人甘孟女年十五正德间值逆濠变贼入境清秀随母逃避贼虏其母清秀义不辱即投玉京潭而死贼退其尸浮水如生里人收葬于山前　省志】查氏梅氏【星子钱家二妯娌也查夫孟昭梅夫孟琳俱以节终　省志】
　　仙释叶千韶【晋建昌人有道术辟谷服气尝独居忽有一白衣人言君道德臻备仙籍褒升当在人间役使鬼神其后能立致风雨驱雷电救人疾疫其应如响不知所终云】谭紫霄【泉州人有道术事王昶封正一先生闽亡寓庐山栖隠洞其徒百余皆禁沮鬼魅禳祈灾福南唐后王召紫霄至建康赐之道号紫霄皆不受后无疾卒人谓之尸解归葬之日有祥云白鹤盘绕送之】周颠仙【郡人长身奇貌少时病颠狂持瓢乞食于市因号颠仙国初上亲征陈友谅至南昌颠仙来见随至京自谓入火不热上命覆以巨瓮积薪燔之火尽揭视端坐自若寓蒋山寺半月不食寺僧以为言上召之步趋无异平时尝以手画地作大圈曰破一桶成一桶矣时友谅图南昌上复征之颠仙从行至马当见江豚戏水曰水怪见损人多上怒其妄语投之江中明日复来见乃纵之庐山上后亲为文勒石庐山纪其事】九江府【东至直池州府东流县界三百里西至湖广武昌府兴国州界二百里南至南康府星子县界五十里北至湖广黄州府黄梅县界九十里自府治至南京一千二百六十里至京师四千六百里】
　　【粮四万石零】
　　建置沿革禹贡荆扬二州之境天文斗牛分野春秋时为吴楚地秦为九江郡地汉初属淮南国寻分属豫章郡文帝时又分属庐江郡东汉末其地南境入吴属彭泽郡北境入魏属庐江郡后尽入吴属武昌郡晋为武昌鄱阳豫章三郡地永兴初置浔阳郡于此属江州梁移江州治湓城即今府治隋初废郡后改州曰九江郡唐复为江州天寳初改浔阳郡乾元初复为江州五代时杨吴置奉化军节度宋降为军事江南东路建炎初陞定江军江西安抚司治此元置江州路本朝改九江府领县五
　　德化县【附郭本汉浔阳县属庐江郡晋永兴初置浔阳郡永嘉初以九江县省入后省浔阳入柴桑梁又析置汝南县隋省郡及汝南柴桑二县复置浔阳县后改曰彭蠡大业初置郡改曰湓城县唐初复改曰浔阳县五代时南唐改为德化县宋元仍旧本朝因之编户一十七里】德安县【在府城南一百五十里本汉歴陵县地属豫章郡王莽改曰蒲亭东汉复曰歴陵梁省入柴桑县隋为湓城县南境唐为蒲塘塲五代时杨吴陞为德安县属江州宋元仍旧本朝因之编户一十八里】瑞昌县【在府城西九十里汉时地在柴桑之北浔阳之西三国吴有赤乌之瑞名其地曰赤乌唐初为浔阳县地建中时立为塲南唐陞为瑞昌县属江州宋元仍旧本朝因之编户一十一里】湖口县【在府城东六十里本刘宋时湖口戍上据大钟傍临大江齐梁陈皆为镇后废唐复置镇南唐陞为湖口县属江州宋元仍旧本朝因之编户一十七里】彭泽县【在府城东一百里汉置县属豫章郡梁属太原郡隋置龙城县属江州后复改彭泽县属九江郡唐初于此置浩州后废州以县属江州宋元仍旧本朝因之编户一十八里】
　　郡名浔阳【晋名】九江【隋名】
　　形胜左匡庐右江湖【唐白居易集】陆通五岭势拒三江【九江志左挟彭蠡右傍通川陆通五岭势拒三江襟带上流乃西江之重镇】南面庐山北背九江【图经】萦以三湖带以九江【宋支赋】山亚五岳江比四溟【东林寺记】据江湖之口冲要之地【宋吕诲奏劄】江东西襟喉之地【元史李黼传】西据彭蠡北跨海门【彭泽县志西据彭蠡北跨海门前拱文笔之峯右绕小孤之水形若环椅势如联屏江右咽喉之邑也】
　　风俗民尚朴实崇兴礼让【九江志】士习诗书农勤稼穯【同上】儒风相续【唐白居易云庐山自陶谢洎十八贤已逺儒风绵绵相续不絶】高人闲士蝉联不絶【宋余靖崇胜寺记】人性淳朴民俗恬静【郡志】
　　山川庐山【在府城南二十五里古南嶂山也周武王时有匡俗兄弟七人皆有道术结庐于此故名山之南为南康山之隂为九江其东南有五老峯唐李白诗庐山东南五老峯青天削出金芙蓉九江秀色可揽结吾将此地巢云松】高良山【在府城西高耸秀防为诸峯之最昔有高良氏世居此山因名】鞋山【在府城南四十里彭蠡湖中望之如鞋因名】龙门山【在府城西南五十里与落拖山相对如门瑞昌所出湓水自此二山间过至大江】大孤山【在府城东南彭蠡湖中东南与都昌分界四面洪涛屹然独耸上有神祠过者必致祭焉唐顾况诗大孤山尽小孤出月照洞庭归客船】靖居山【在府城西南六十里昔有姓傅者猎此山射鹿堕胎而毙其人遂折弓矢修道因名山曰靖居】柴桑山【在府城西南九十里寰宇记柴桑近栗里陶潜此中人】鸡笼山【在府城西山有石鸡冠距如生有道士李镇常玩之鸡一旦自毁镇曰吾其死矣果然】吴章山【在府城东过此即南康府界】义丰山【在德安县治南有义丰亭邑人好义聚居如陈王梅郑多至千口人谓此山之应】博易山【在德安县南一十二里汉书豫章歴陵县有博易山注云古文以为敷浅原根盘三十里奇峯叠秀为一邑之重镇】望夫山【在德安县西北一十五里方舆记昔人行役未回其妻登山而望每登山辄以箱盛土积日累功渐高峻故名】石鼓山【在德安县西北四十里每天隂輙闻鼔声因名】葛洪山【在德安县北四十里晋葛洪尝游此】史君山【在德安县西北四十里唐江州刺史李渤作读书堂于此因名】昆仑山【在德安县西北一百二十里昔王子乔于此朝斗因取道经下覆昆仑之语名之】亭子山【在瑞昌县治西相传宋苏轼赴黄州经此题诗石上以墨洒竹至今有斑后人为结亭名曰东坡故山名亭子】苏山【在瑞昌县治西北昔苏躭冲举于此因名】羊肠山【在瑞昌县西北三十五里宋何宋英诗羊肠有路地多险马脊无人天一隅】甪山【在瑞昌县南四十里相传汉甪里先生尝游此】马脊山【在瑞昌县西北五十里以形似名】清湓山【在瑞昌县西七十里巍然为羣山之表湓水源此】书堂山【在清湓山西昔王乔尝读书于此山有石房房壁有墨朱迹】赤顔山【在顺昌县西北一百二十里相传赤松子尝游此因名其山与玉华洞相连】石钟山【在湖口县有二上钟山在县治南下钟山在县治北其石视上钟尤奇郦道元谓下临深潭防风鼓浪水石相抟声如洪钟宋苏轼尝游此有记】石门山【在湖口县治南两崖对耸形如门阙当双石间垂流数丈晋谢灵运诗晨策寻絶顶夕息在山栖防峯抗高岭对岭临洄溪】幞头山【在湖口县南二里与上钟山相连峯峦秀防状若幞头】彭城山【在彭泽县治东有古城相传彭越逃此因名】小孤山【在彭泽县北九十里宋欧阳脩云江南有大小孤山江侧有彭郎矶云彭郎者小孤壻也余尝过小孤山庙像乃一妇人而勑额为圣母岂止俚俗之谬哉刘阮诗擎天有八柱此二柱仍存石耸千寻势波流四面痕江湖中作镇风浪里盘根平地安然者饶他五岳尊】鳯凰山【在彭泽县治西山下有读书岩巗右有潜玉洞】龙山【在彭泽县东南三十里梁尉文光修炼之地松坛石室丹灶遗迹具存】仙迹山【在彭泽县东四十里上有巨人迹】马当山【在彭泽县东北四十里横枕大江山象马形横风撼浪舟船艰阻人为立庙唐王勃舟过其下遇神人赐以顺风一夕至洪都作滕王阁序陆鲁望铭云天下之险者在山曰太行在水曰吕梁合二险而为一吾又闻乎马当】石壁山【在彭泽县南四十里一名玉壶洞宋有客题诗云洞前流水碧于苔洞口桃花扑面开转头望断意不防长啸一声须再来时县僚祈雨于此见墨迹未干亟追之不得疑仙云】黄浆山【在彭泽县东南四十五里叠石如甃上下有二洞深邃莫穷岁旱祷雨辄应宋黄鹏举诗清泉澈底莹无泛唤作黄浆恐未宜若见洞仙还寄语佳名当换碧琉璃】浩山【在彭泽县东九十里唐李大亮择彭泽山之高者莫若此山因名浩山而立浩州焉】双剑峯【在府治西两峯屹然壁立如剑与府相直】莲花峰【在府城北三十里望之如芙蓉因名下有杏林晋董奉隠此】香鑪峰【在府城西南五十里峯形圆耸气霭氤氲若烟故名唐李德裕望匡庐赋轻烟冐于鑪峯若香散于空谷南有巨石如人故又名石人峰】上霄峯【在庐山上有石室石梁瀑布秦始皇尝登此谓与霄汉相接故名有禹刻及秦皇汉武刻语太史公亦尝登此】石耳峰【在府城南六十里傍耸双峯若耳宋洪刍诗朝踏红尘暮宿云往来车马谩纷纷猴溪桥下潺湲水惟有峯头石耳闻】大林峯【在府城西南六十里有新罗岩鸡冠石饮牛池晋谢灵运诗积峡忽有起平途俄已絶峦陇有合沓往来无踪辙】掷笔峰【在大林峯北晋释慧远于此制湼槃经疏成因以名峯有防油定心石上有文殊岩下有十八贤台慧逺与同社诸贤尝憇于此】天池峯【在府城西南六十里尝有神灯之异内有锦绣谷即逺公种药处】石镜峯【在府城西南七十里有石镜隠见无时晋谢灵运诗攀岩照石镜唐李白诗闲窥石镜清我心谓此】康王谷【在府城西南六十里楚康王尝隠此故名内有水洞宋王禹偁序畧云康王谷为天下第一水帘高三百五十丈计程且一月矣其味不败取茶煑之浮云散雪之状与井泉殊絶陆羽留题有防从千仞石寄逐九江船之句】王冈【在府城西南九十里晋王遣白衣送陶潜酒处】王乔洞【在瑞昌县西二十五里昔仙人王乔尝经此因名】玉华洞【在顺昌县西七十里洞有仙迹泉涌如雷唐僧以洞中获磬与钱皆汉物宋赵汝驭诗唐僧逢汉寳山洞得天名】垂鱼洞【在彭泽县西南五十里洞深逺莫穷有小溪西南流入巴水有石如鱼垂在洞中又有石桥石乳】浔阳江【在府城北源自珉山至此下流四十里合彭蠡湖水东流入海唐白居易诗九绕孤城城高生逺思皇甫冉诗长江九人归少寒岭千寻鴈度迟】龙开河【在府城西源发瑞昌县清湓乡东由大江逆泛为鹤问湖便于舟楫世传古有龙开此河因名】甘棠湖【在府城南一名景星湖唐刺史李渤筑隄于湖之阳人不病渉遂名李渤湖张洪靖以方召伯故又名甘棠湖】鹤问湖【在府城西一十五里世传陶侃择地葬母至此遇异人云前有牛眠处可葬言毕化鹤而去因名】宫亭湖【在府城东南九十里一名彭蠡湖十道志云湖神能分风上下宋秦观宿湖边惜竹轩梦神女赠诗曰不知水宿分风浦何似秋眠惜竹轩闻道文章妙天下庐山对面可无言】赤湖【在顺昌县东北二十五里湖中有石沃山世传赤松子尝游此】下巢湖【在瑞昌县北四十里相传巢父尝经此因名】母鲤湖【在彭泽县南一十五里昔李氏母病思鱼其子于此得鱼供母病遂愈因名】濓溪【在府城南一十五里自庐山西流合龙开河入江宋儒周敦頥尝寓此因取其故里之号名之敦頥诗潺湲来数里到此始澄深有龙不可测岸木寒森森吾乐盖易足名濓朝暮箴】虎溪【在府城南晋僧慧逺送客过此虎辄号鸣因名道书以虎溪山为七十二福地之一】瀼溪【在瑞昌县南唐元结尝居此自号瀼溪浪士其诗云尤爱一溪水而能存瀼名】湓浦【在府城西源出瑞昌清湓山亦名盆水相传昔尝有人此处洗铜盆水忽瀑涨失盆投水取之见一龙衔盆夺之而出故名盆水唐韩愈诗湓城去鄂渚风便一日耳不枉故人书无因泛江水】射蛟浦【在湖口县治西南一名黄牛浦昔汉武帝自浔阳浮江亲射蛟江中获之疑即此地宋苏辙诗万骑巡游遍千防破浪轻射蛟江水赤教战越人惊】浪井【在府治内世传汉灌婴穿此井湓江有风井水辄动唐李白诗浪动灌婴井浔阳江上风】蟹口井【在瑞昌县治内世传郭璞相地形似蟹因名蟹口其左右有二井又名蠏眼】龙泉【在府治北晋僧慧逺结庵于此无水以杖刺地泉涌既而岁旱逺师诵龙王经于泉上俄有龙起雨乃大足故名】神泉【在庐山宋绍兴中皇甫履赐隠庐山高宗名其所居曰清虚庵光宗在东宫日尝问履山中所乏履曰但水差远光宗因大书神泉二字遗之云持归随意凿一泉履归于庵侧穿一小井方施畚锸而泉已涌】汤泉【在庐山唐白居易诗一眼汤泉流向东浸泥浇草暖无功骊山温水因何事流入金铺玉甃中】卓锡泉【在府城南东林寺后晋慧逺卓锡于地曰此地若有水吾当居之泉遂涌出】东佳泉【在府城西北东佳山下一名紫岩泉山有岩洞甚深广昔有人秉火入洞至一巨涧不可渡而止其泉有上下二窍上窍流则下窍干絶下窍流则上窍干絶三日一周】白家池【在府治西唐白居易凿以养鱼种荷有诗云已被山中客呼作白鱼池】岳飞池【在府治东南宋岳飞守镇时凿久湮今按察分司街是其处】莲花池【在府治南周敦頥所凿有爱莲说】九曲池【在湖口县南三十里晋陶潜宰彭泽时所濬暇日与陆脩静周续之流觞而饮今成小港】洗墨池【在湖口县南三十里相传陶潜凿以涤笔砚者】圣池【在湖口县治南因祈雨有应而名】彭浪矶【在彭泽县北耸立江濵与小孤山相对俗譌为彭郎遂有小姑嫁彭郎之语】桑落洲【在府城东北过江五十里昔江水泛涨流一桑于此因名元范德机诗桑落洲前秋兴孤白云逺见近还无】杨叶洲【洲西半属彭泽县以东属池州界洲上多杨柳或云状如杨叶】
　　土产铜　葛　茶　参　云母　石斛【俱德化县出】石耳【庐山石上生】梅　栗　芋　鳙鱼
　　公署九江卫【在府治东洪武二十年建前军都督府】
　　学校九江府学【在莲花池上宋建本朝洪武初重建】德化县学【在府治前街西宋初建于岳飞池右崇宁间始移此本朝洪武初及成化间俱重建】德安县学【旧在县治东北隔水半里宋初徙县东南崇寜间又徙县治东本朝洪武初重建】瑞昌县学【在县治西宋立于瀼溪傍嘉泰间徙此本朝洪武中重建】湖口县学【在县治东北宋建于下钟山傍本朝洪武初徙此】彭泽县学【在县治西旧在县治东宋庆厯间建本朝治中徙于此】
　　书院景星书院【在府城东唐李渤刺江州元和初以右拾遗召不拜韩愈以书勉之有景星鳯凰先覩为快之语后人因建景星书院】濓溪书院【在庐山麓宋周敦頥建后守潘慈明増筑朱熹为记】靖忠书院【在彭泽县治北观音山后元邑令王国辅建取晋陶潜之靖唐狄仁杰之忠为名】义门书堂【在府城西北东佳山下唐义门陈衮即居左建书堂聚书数千卷以资学者子弟弱冠悉令就学宋徐为记】匡山精舍【在府治南元学士姚燧读书处】
　　宫室庾楼【在府治后晋庾亮刺江州时建楼下有舒啸堂唐白居易诗重过萧寺宿再上庾楼行】九叠楼【在府治后唐刺史李渤建因对庐山九叠故名】清辉楼【在府治后唐刘禹锡诗浔阳江色湖添满彭蠡秋声鴈送来南望庐山千万仞共夸新出栋梁材】齐云楼【在府治东北子城上宋皇祐间建】紫烟楼【在府治后宋余崇建取唐李白诗日照香炉生紫烟之句因名】清风阁【在府治后人慕宋均洁已安民去兽之异因名本朝洪武末重建】倚天阁【在府治东对双剑峯宋张孝祥命名取长剑倚天外之意】漪岚堂【在德化县治西偏宋政和间县令吴怡建丞相洪适有诗】草堂【在香炉峯唐白居易为江州司马时建诗云香炉峯北而遗爱寺西偏其下无人居终日空风烟时有沉冥子姓白字乐天傲然意自足箕踞于其间舍此欲焉往人间多险艰】三贤堂【在府治后祠陶潜狄仁杰白居易又瑞昌县治南有二贤堂祀元结苏轼皆宋时建】清燕堂【在府治后宋守钱公稔建吴说书额】生意堂【在府治后周敦頥领江州提刑时窻前草不除人问之曰与自家意思一般因扁堂曰生意】虎渡亭【在府城北门外昔宋均为九江守实在夀春到官虎渡江去后人慕之立亭于此因名】白莲亭【在庐山晋谢灵运与慧远凿池种白莲因名】三笑亭【在东林寺前晋僧慧远每送客不过虎溪一日与陶潜陆修静相携共话不觉逾之三人大笑而别后人于此建亭】百花亭【在府城东梁刺史邵陵王纶建梁元帝诗极目才千里何由望楚津落花洒行路垂柳拂砌尘】白云亭【在彭泽县南一十五里唐狄仁杰宰彭泽奏赦犯大辟者三百人民德之建祠立亭后人因取其望云思亲之意为名本朝正统九年重建】琵琶亭【在府城西大江濵唐司马白居易送客湓浦口夜闻隣舟琵琶声问之乃长安娼女嫁于商人为作琵琶行后人因以名亭】浸月亭【在府城西甘棠湖中有土墩圆如月唐白居易作亭其上后人因其别时茫茫江浸月之句而名】高远亭【在府治东唐李渤建每一登览江中景物俱在目中】鲁望亭【在马当山宋黄庭坚尝登此眺望有四诗纪之后人名亭曰鲁望盖以其字鲁直故云】六角亭【在彭泽县治西宋县尉石振搆亭山岩下令其三子读书黄庭坚书其岩曰读书亭曰六角元吴澄有记】叠翠亭【在府城南五十里宋岳飞建以对庐山九叠故名】烟水亭【在甘棠湖隄上周敦頥子司封郎官夀建取山头水色薄笼烟之义为名】揽秀亭【在府治南宋建元总管李黼重建取李白诗九江秀色可揽结之义而名】白鹿升仙台【在天池寺世传尝有白鹿于此上升因名本朝洪武二十二年御制周颠仙传建碑亭于台上】歇马台【旧图经云始皇至庐山歇马于此】翻经台【在旧东林寺谢灵运翻经于此】翫月台【在湖口县东三十里晋陶潜宰彭泽时筑以翫月】董奉馆【在庐山第三岭后岩下今存遗址】五柳馆【在彭泽县即五柳先生陶潜宅】
　　关梁虎溪桥【在东林寺前李白诗东林送客处月出白猿啼笑别庐山去何须过虎溪】思贤桥【在府治南唐刺史李渤建后人怀其德因名】通济桥【在德安县治南宋嘉祐间建】白龙桥【在瑞昌县治西宋建本朝正统初重修】文桥【在湖口县东三十里宋淳熈间建】虹桥【在湖口县治南元大德间建】舆梁桥【在德安县治东洪武五年建】长庆桥【在德安县西一百里】
　　寺观天池寺【在庐山巅有一池名天池寺因以名】东林寺【在庐山晋僧慧远与同门慧永居西林学徒日众别居林之东谢灵运为凿池种莲号莲社】西林寺【与东林寺相对白居易诗木落天晴山翠开爱山骑马入山来心知不及柴桑令一宿西林却复回】三学堂寺【在湖口县彭泽乡晋陶潜与陆脩静周续之讲论于此唐天祐间改为寺】大林寺【在庐山之西白居易诗人间四月芳菲尽山寺桃花始盛开长恨春归无覔处不知春向此中来】龙池寺【在甘棠湖北旧名龙泉精舍本朝改今名】东山寺【在瑞昌县治东】上钟山寺【旧名崇夀】下钟山寺【旧名寳钟俱在湖口县治北】夀圣观【在府城西宋庆元间人疫有杨真君施符水饮者即愈民请立祠宁宗亲书额曰洞庭顺利之祠嘉定间书夀圣观三大字赐之】太乙观【在府城南二十里董奉种杏处唐杜甫诗巫山不见庐山远松林兰若秋风晚香炉峯色隠晴湖董奉仙家近白榆】太平兴国宫【在府城南三十里唐宗因梦感建九天采访祠宋名太平兴国宫】万夀宫【在府治南洪武初建】
　　祠庙陶侃祠【有二一在府城东一在府城南龙溪】陶靖节祠【有二一在柴桑山下一在彭泽县治东唐白居易诗柴桑古村路栗里旧山川不见篱下菊但余炉中烟】陶狄二贤祠【在彭泽县南唐景龙中建祀陶潜狄仁杰后县移治而祠不存元周锴守江州复合祠祀之有记云使后之君子隠则当以渊明为式仕则当以梁公为师】次山祠【在瀼溪傍祀唐元结县令吴审礼立】白居易祠【在府城西湓浦门内宋徐记】周濓溪祠【在庐山麓旧为书院正统初御史徐杰按察副使焦宏改为祠肖像其中】五贤祠【在德安县祀宋郡守李涧杨沂王秬李邦献李若川五人多遗惠民为立祠】狄梁公庙【在彭泽县南四十里宋赐额显正庙范仲淹记本朝赐额曰唐司空梁国狄文惠公之庙岁春秋有司致祭】祖将军庙【唐欧阳詹集云鲁国顔公顷为湖州牧州产碑材公载石还次江州蛟奔螭引直至湖心则茂林峭石势环气胜有神祠曰祖将军庙公捐金建亭名曰祖亭制文勒碑以纪其事】显济庙【在瑞昌县西有白龙泉祈雨即应宋建庙赐额显济】崇烈庙【在府治东南祀元江州总管李黼赐额崇烈后燬本朝洪武中重建春秋祭焉】
　　陵墓柳苌墓【梁承圣初司徒主簿柳苌卒子褒葬于九江者三年因大雨坏塜褒移葬换棺见父目开心有暖气良久谓褒曰九江神知我横死遣地神以乳饲我故不死扶去更生三十年乃卒】周敦頥墓【在府城南一十里清泉社】岳飞母墓【在府城南五十里飞镇江州时母卒葬于此】姚兴墓【在彭泽县南八十里兴宋名将战殁和州高宗追赠旌忠侯收葬于此】
　　古迹巢湖城【在府城东四十二里按楚有二巢在庐江六里其南巢桀所放处盖此地】浔阳城【在府城西一十五里本汉浔阳县其城晋孟怀玉所筑隋因水患移入城为附郭今名故州曰彭蠡曰湓城即其地】半洲城【在府城西九十里】太原郡城【在彭泽县东北五十里梁置领彭泽等县陈末废】柴桑城【在府城南九十里汉置柴桑县属豫章郡隋改曰湓城】浩州城【在浩山下唐初李大亮奏置州后废】废上甲县【在彭泽县境晋置义熈中省入彭泽】废九江县【在府境晋元帝置后省】废天水县【在彭泽县东五十里梁置属太原郡陈末废】废和城县【在彭泽县东北二百二十里梁属太原郡隋省入彭泽】废晋阳县【在彭泽县东北一百九十里梁置属太原郡隋省】废龙城县【在彭泽县西二里隋初置寻改曰彭泽】废乐城县【在彭泽县东五十里唐武德中置寻省入彭泽】废楚城县【在德化县唐武德中置属江州贞观中省】陶公垒【在府城东北晋将郭黙党附桓叛于此陶侃讨黙筑此以攻之故名亦名郭黙城】檀道济垒【在府境】陶潜宅【在德化县西南九十里柴桑里】谢氏山居【在匡山上霄峯中宋谢景先游此知为董奉仙处因卜居焉】飞鱼迳【在府城西二里晋吴为鱼塞于云湖有大鱼化为人语云晚有大鱼攻塞切勿杀许之须臾有大鱼至羣鱼从之同侣误杀大鱼是夕风雨暝晦鱼悉飞上木间因号为飞鱼迳】石泉碑【在葛洪山晋时洪见田有蛭害人乃书符箓于石置之田畔蛭不生石刻现存】
　　名宦汉灌婴【高帝时为将军提兵南畧至此今江右皆祀婴为城隍神】晋应詹【元帝时江州刺史时王敦新平人心未恊詹怀抚之多得其欢心】陶侃【太兴初领江州刺史勤于吏职笔翰如流后都督八州诸军事苏峻叛温峤与庾亮等推侃为盟主举兵匡辅王室竟以成功】温峤【咸和初为江州刺史甚有惠政】庾亮【咸和间都督江州诸军事讨郭黙平苏峻后为司徒】庾翼【都督江荆等六州诸军事劳谦匪懈政事严明数年之中公私充实翕然称之】王羲之【庾亮荐其清贵有鉴裁迁江州刺史】褚裒【康帝时为江州刺史居官清约虽居方伯尝使家僮樵采】何无忌【义熈中为江州刺史进镇南将军贼将卢循遣别师顺流而下无忌率众拒之俄败积众奔散无忌犹取其节躬执以督战竟握节而死】南北朝檀道济【宋元嘉中拜征南大将军江州刺史后遣还镇有鸟似鹪集船上悲鸣后道济被杀时人歌曰可怜白符鸠枉杀檀江州】陈显达【南齐永明中为征南大将军江州刺史显达谦厚有智计自以人防位重每迁官常有愧惧之色】萧秀【梁江州刺史将发主者求坚船以为斋舫秀曰吾岂爱财而不爱士乃教以牢者给叅佐下者载斋物至州闻前刺史取陶潜曽孙为里司叹曰陶潜之德岂可不及后邪即日辟为西曹】唐郑善果【贞观初为江州刺史政教洽敷爱民兴学号为清吏殁于官子孙因家焉】狄仁杰【天授中为来俊臣所诬贬彭泽令适岁旱奏免民租又纵囚令如期而还邑人感之为立生祠】白居易【元和中贬江州司马喜曰匡庐在念久矣今得青山緑水中为风月主人乃筑草堂于香炉峯北以自适】钱徽【宪宗时江州刺史州有盗劫贡船捕吏取濵江恶少年二百人系讯徽按其枉悉纵去数日得真盗州有牛田钱百万刺史以给宴饮赠饷者徽命代贫民租入】李渤【长庆初为江州刺史筑南湖隄立斗门以蓄泄水势人号为甘棠湖】五代皇甫晖【南唐江州节度使周师伐淮南晖率江州屯兵以拒之军阵整肃士乐用命虽中原名将往往惮之】宋吕诲【仁宗朝为殿中侍御史论枢副陈升之章十八上遂罢知江州】刘述【神宗朝侍御史因刘琦等论王安石贬官述谓朝廷不当劾言事官贬知江州沉静有守】赵士嶐【建炎中为江州钤辖李成围城誓以死守城陷成义之欲用为安抚使士嶐骂不絶口而死】岳飞【高宗时镇江州子孙因世居德化县】朱胜非【绍兴初充江西安抚使兼知江州有政声寻谪居江州】韩彦直【江西转运兼权知江州时朝廷还岳飞家赀产多在九江岁久业数易主吏縁为奸彦直搜剔隠匿尽还岳氏】叶义问【绍兴中通判江州豫章守张宗元忤秦桧或中以飞语事下漕臣张常先宗元道九江常先檄义问拘其舟义问投檄曰吾宁得罪不为不祥】赵崇宪【知江州郡民岁苦和籴崇宪防于朝永蠲之民负茶引钱新旧累积至十七万缗崇宪亟请以新劵一偿旧劵二受赐者千余家刻石以纪其事又脩陂塘以广灌溉凡数千所】刘頴【江西运判江州德化县田逃徙大半守乞蠲税不报頴以见种之税均于荒莱民愿耕者第减之而逃田尽复】董槐【沿江制置使兼知江州下教曰吾涖州而吏犹为盗不自悔吾且诛之吏乃震恐愿自新槐因除民患凡利有宜弛以利民吾恐不尽弛】吴渊【江西安抚使兼知江州湖南洞寇蔓入江右破数县袁洪大震渊命将调兵生擒其渠魁乱遂平】汪立信【知江州充沿江制置副使节制军马提举兵甲有政绩陞江西安抚使】陈垲【知江州主管江西安抚司事有善政军民爱戴乐于荐士幕客盛多】余崇【开禧中守江州躬行阡陌与民同劳苦政声着闻百姓皆安】魏了翁【理宗时以同签书枢密院事督视江淮军马开幕府江州申儆将帅调遣援师】元张士熈【至正间湖口县尹为政有方民怀其惠及去老稚攀号车莫能行邑人勒石颂之】曹靖国【大德间彭泽尹为政简而亷脩谯楼新县廨夷官道饬水驿建万里江天亭复渊明祠葺城隍庙士民感悦立惠爱亭以美之】李黼【至正间江州路总管时徐夀辉陷江州黼与侄秉昭力战而死追封黼陇西郡公諡忠文丁鹤年诗叔侄并归忠义传江山不尽古今愁】本朝孔复【永乐初知九江府政令一新律己亷慎民至今颂之】王铭【永乐中为德安知县岂弟爱民时邑有虎害铭祷于城隍一夕雷击于县西之箬山陇重建文庙不费于民士民感德之】林纯【浙江黄岩人永乐中湖口训导勤于教诲去后士子怀仰至设木主祀之子鹗为少司冦经此泣祭而去　省志】林道安【福建瓯宁人洪熈间由给事中左迁德安县丞寛厚爱民去后见思　省志】求琰【浙之新昌人宣徳中九江通判涖政务崇寛厚禁民淫祀时推刑者多刻琰曰刑可刻乎每劝执法平恕民以不讼值勅建天池寺督役者扰民民诉于琰遂躬自率下人喜赴工嵗歉人将殍引咎自责巡行属邑劝贷富民以赈济之民頼全活者众　省志】向文敏【湖广沅州人宣德初湖口训导几九载士类頼其造就者多卒于官士子思之与陈贤林纯合祀云　省志】马骢【广西临桂人正统间知德化县涖事勤敏首以学校农桑为务甘棠湖隄岁久且坏行旅病涉遂率民往筑甃以巨石植柳于隄防之上有烟水亭濓溪祠久圯骢复修葺之后陞工部主事卒于官邑民怀其德遂迎其丧葬于庐山之麓　省志】刘仁宅【湖广华容人正统间知瑞昌县亷勤有为下车首陈三疏蠲赤湖虚课二万缗免旧欠芦柴十余万完逋税数千石抑强扶弱崇修学校士习丕变九江逻卒索路于深山与村民格鬬且叛仁宅抚慰之民免血刃歴五载征为御史子忠宣公大夏适生于是邑人以为仁者之报云　省志】谢昶【湖广黄冈人正统进士天顺三年知九江府莅政公勤抚民惠爱以忧去任民不忍舍　省志】杨安【頴县人天顺末知德化县正直公亷常种蔬自给一毫不取于民　省志】安永【邯郸人天顺中九江同知亷慎勤劳不尚刑威而人自服修甘棠隄以防亢旱构思贤桥以便往来歴任六载卒于官民感慕之　省志】童潮【浙江慈谿人成化中任九江知府涖政公勤抚民仁恕善文章尤勤于修葺卒于官有遗爱　省志】常元【山阳人成化初知彭泽县尝建议移龙成驿于小孤山迁峯山巡检司于燕支港减编马船割鄱阳地四事为人所称　省志】汪濬【歙县人由举人治中九江推官佐政公勤折狱仁恕岁旱尽诚祷雨辄应贤声着闻　省志】王春【治中任德安知县亷能谨恪修百废而不伤民财设防捕盗以安靖地方民颂其德去之攀辕者塞于道　省志】刘玑【治中任九江知府存心仁恕处事精详安静士民仰之以忧去任　省志】黄源【正德间任瑞昌知县端谨沉毅有节介不为事物屈挠兴利祛弊政迹丕着省志】陆郁【正德间任湖口知县亷静寡欲在任八年蔬食自奉　省志】
　　流寓李白【唐成纪人宗时供奉翰林后遭禄山之乱尝避地寓居庐山下】史虚白【北海人世业儒五代唐晋间中原多故卜居浔阳以诗酒自娱南唐时韩熈载荐之辞不仕赐田遣归】周敦頥【宋道州人尝知南康军爱庐阜因筑室其下居焉】李若谷【河北人宋高宗时罢叅政或曰胡不效杨原仲之泣若谷笑曰即捶死泪亦不出秦桧闻之大怒谪居江州】黄泽【其先蜀人父仪可累举不第随兄骥子官九江因家焉泽生有异质慨然以明经学道为志作易春秋二经解元大德中授江州景星书院山长以施教吴澄以为平生所见明经士未有能及之者】
　　人物晋翟汤【浔阳人笃行亷洁耕而后食永嘉末冦害相继闻汤名德皆不敢犯王导庾亮累荐不起子庄以孝友称遵汤之操征辟亦不就庄子矫矫子法赐皆有隠德时称浔阳四德】周访【浔阳人自少沉毅果断而能谦让为县功曹元帝立以为烈将军讨华平江州定汉沔累迁都督梁州诸军事屯襄阳逺近悦服蔚然为中兴名将王敦忌之虽怀逆谋不敢发卒諡曰壮】周抚【访子彊毅有父风元帝时累官征虏将军都督梁州军事击破蜀余冦迁镇西将军卒諡襄弟光亦有父风从温峤破苏峻有功赐爵曲江男】周楚【抚子监梁益二州袭爵建城公世在梁益甚得物情楚以讨平司马勲进冠军将军卒諡定子琼劲烈有将畧歴数郡累迁梁州刺史建武将军】周虓【抚孙歴官梓潼太守符坚遣将冦梓潼虓固守沿城遣步骑送母妻抵江陵为坚将所获虓不得已降坚后与坚兄子苞谋袭坚事泄坚引问虓曰虓世荷晋恩生为晋臣死为晋鬼复何问坚曰杀之适成其名挞之徙于太原病卒其子兴迎致其丧赠龙骧将军益州刺史】陶淡【浔阳人侃之孙幼孤好导养之术年十五六便服食絶谷家累千金僮客百数淡终日端拱曽不营问颇好读易善卜筮后逃隠山中不知所终】陶潜【侃曾孙少好高尚博学善属文宅边有五柳自号五柳先生后起为州祭酒寻自解归再起知彭泽县会郡遣督邮至县吏自应束带见之潜叹曰吾不能为五斗米折腰见乡里小儿即解印去赋归去来辞以见意及宋受禅惟赋诗饮酒以终其身有诗集行世】宋陈兢【德安人唐僖宗时已六世不分南唐复其家至孙昉之世宗族七百余口有畜犬百余共食一犬不至诸犬为之不食宋开寳初仍复其家昉弟子鸿鸿弟兢兢之世子孙益众诏每岁贷粟二千石兢卒从弟旭止受贷粟之半属岁歉或劝旭全受可邀善价旭曰朝廷以旭家乏食而贷之粟岂可见利忘义事闻奬叹拜江州助教旭卒弟蕴主家事乡里称其德仁宗仍赐为本州助教同居十八世又德化人许祚亦八世同居至祚之世七百八十余口太宗时诏旌表其门】郑良【德安人善果孙克承家训而乐道不仕最精于地理其后子孙繁衍名著谱谍者六千余家】胡旦【德安人咸平间豋进士授朝奉郎累迁兵部郎中直秘阁上柱国赐紫金鱼袋】夏竦【德安人父承皓太宗时与契丹战没竦以恩补官累迁至枢密使卒赠太师中书令谥文庄】李受【九江人为太子少保丐归庐山诏王珪司马光吕公着等饯饮于资善堂命赋诗以赠之弟东之自经筵官去归上亦命珪等赋诗以送当时荣之比之汉二疏云】王韶【德安人嘉祐间登进士后以开熈河功拜枢密副使卒諡襄敏子彦继以辟湟鄯功拜武胜军观察留后卒諡庄敏厚子彦博靖康初勤王亦有功】王防【江州人父易简资政殿学士兼侍讲防歴官国子司业中书舍人钦宗立累迁翰林学士尚书左丞副康王使金因丐免降单州团练使并黜易简建炎中贼马进破江州易简等俱被害】王阮【韶曾孙少好学尚气节隆兴初进士对策极言宜迁都建康以图进取绍熈中知濠州脩战守具金人不敢南侵改知抚州韩侂胄闻阮名特命入奏阮对毕即出闗侂胄大怒批防予祠于是归隠庐山尽弃人间事从容觞咏而已】吴元【德安人开禧间与弟宏愈同登进士官至制干累赠正议大夫宏饶州司户愈官至沿江制置使兼知鄂州卒諡文肃元子革尝肄业官至刑部尚书卒諡清惠宏子观官至江东提刑知饶州】元戴羽【德安人隠居积学征辟皆不就着武侯通传三卷史评一卷虞集为之序】本朝黄信【彭泽人洪武中由太学生擢监察御史有能声寻陞广西按察使未几转任湖广按察司持正不挠进陞都察院右副都御史】刘隆【彭泽人洪武中由太学生擢广州府同知勤于政事寻陞福建布政司叅议未几转广西所至有声】王贤【德化人性质直善医永乐中屡荐不就尝道拾遗金候其主还之卒年九十三人以为隂德所致云】史中【德化人由岁贡永乐间任衡州通判守法治民不畏强势歴本府知府转陜西叅政卒以子珍贵赠太中大夫资治少尹省志】游瑞【德化人由岁贡永乐中任给事中陞镇江府知府绰有惠政在任十八年致仕民怀之省志】丰庆【瑞昌人正统进士任兵科给事中歴陞河南左布政使莅政有声后占籍鄞县子耘为湖口训导耘子熈翰林学士熈子坊解元进士代有文名云　省志】黄材【德化人读书崇礼天性孝友一日因父病笃药不能疗乃焚香吁天引刀刲左股肉和粥进之不令人知后父没妻见其股瘢询之始知其故乡人莫不叹服】王廷翰【彭泽人勇敢有为正德己卯宸濠作乱游兵掠境翰挟弓矢率其子弟乡兵迫敌贼有畏心遂掷金于地诱之翰不视奋击愈厉连射毙二贼对敌终日矢尽力竭身中十余鎗骂贼不絶口贼乃断其头而去　省志】
　　列女郑氏【彭泽人郑英长女年十八嫁同邑民毕彦升三月而夫亡遗腹生子仲远郑养老抚幼纺绩为家终无嫁意洪武中旌表其门　省志】董氏【南昌人董和用女适德化民魏辅甫四载生男魏宏中夫故董氏守节奉舅姑始终无玷永乐中旌表其门　省志】王氏【彭泽人年十九归邑庠生柯茂三载而夫亡勤俭孝敬鞠育二子守义不衰年七十五而终侄柯与妻杨氏杨遂之女年二十七而夫丧抚子曰璿长充邑庠生以贞节自守年七十而终人称为二节云　省志】黄氏【德化人郡庠生刘相妻相迎父丧于临清哀恚呕血死柩至家黄触柩流血被面每欲以死徇时二十有一形毁骨立矢志靡他衰绖十年事继姑益谨卒曰哀殡尽礼闺门肃然虽处贫苦而怨声不闻人皆贤之　省志】周氏【名端秀湖口人张仲伟妻年十九嫔于张生子德润周岁而伟亡舅姑悯其家贫子幼欲夺其志周曰宁为张氏鬼不作他人妻孀居三十年氷清玉洁乡里尝记其言以为内则　省志】陶氏【彭泽人王守邦妻年二十夫以暴疾卒陶哀毁欲与俱死翁恸其子越宿亦亡陶叹曰我即死姑何倚哉乃营大葬预虚其右以示同穴人不敢以非言逆之居孀二十余年事姑尽孝内外重之　省志】刘氏【名玉兰彭泽人年十八适同邑民计伟越五载夫亡哀痛殊切图与俱死既而翁举夫丧刘泣告愿少留乃别筑室停之刘苫块独居悲号伤心呕血数升父母恐乃迁柩藁葬刘曰吾今得死期矣遂不解衰绖七日不食而卒举其尸见袖中所遗巾帨皆夫遗物　省志】谌烓妻么氏【烓时为南湖觜巡检司吏及其女同居正德间被流贼突至欲汚之三人厉声骂贼不絶口俱被支解而死　省志】余氏【孝绣年一十八岁湖口余志通女家贫未受聘正德七年流贼劫县女与邻妇俱被掳至舟贼欲汚之女独投河而死　省志】
　　仙释董奉【晋时居庐山有道术为人治病不取钱病重而愈者令栽杏五株轻者一株数年杏成林子熟时作一仓令买杏者随器之大小易以谷若置谷少取杏多羣虎辄吼逐之所得谷悉以赈贫奉后仙去】慧远【姓贾氏鴈门楼烦人晋时随沙门道安南游远见庐山清净乃以杖扣地曰若此中可栖当使朽壤抽泉言毕清流涌出遂建龙泉寺有阿育王像陶侃以其有威灵欲迎事之不去及远奉请乃飘然无梗远居庐阜三十余年不出送客以虎溪为界与慧永等十八人结为莲社年八十三无疾而逝】住得【湖口县人号赤脚僧常居庐山本朝洪武间诣阙求见不得已而上不豫复赍药自进谓天眼尊者及周颠仙人所奉上因服之即愈御制诗赐之】杨权【盱江人自少頴悟不羣闻张真牧有道行即往从之真牧授以九返之术曰逢江莫行至泥则止后舟次九江江沱觜始悟遂结茅修炼其中时大疫施以符水辄效远近慕之后作颂而逝宋咸淳中封通慧孚惠真人】




　　明一统志卷五十二
　　钦定四库全书
　　明一统志卷五十三
　　明　李贤等　撰
　　建昌府【东至福建邵武府光泽县界二百一十里西至抚州府宜黄县界四十里南至贑州府石城县界三百四十里北至抚州府临川县界四十里自府治至南京二千三百八十里至京师五千八百二十五里粮十万石零】
　　建置沿革禹贡扬州之域天文斗分野春秋时爲吴南境战国属楚秦属九江郡汉爲豫章郡之南城县地吴分豫章东部置临川郡治南城隋罢郡置抚州治临川县而南城属焉唐因之南唐以南城县置建武军宋改爲建昌军元置建昌路本朝初爲肇昌府寻改建昌府领县五
　　南城县【附郭本汉旧县以在豫章郡城南故名三国吴于此置临川郡又析置东兴南豊永城三县晋改爲新南城东晋复旧隋初省三县入焉属抚州唐初复析置东兴永城二县寻省宋元县仍旧本朝因之编户二百五十八里】新城县【在府城东南九十里本南城县地宋绍兴间析南城五乡置新城县元仍旧本朝因之编户七十八里】南丰县【在府城南一百二十里本汉南城县地三国吴析置南丰县隋初并入南城唐复置宋因之元陞爲州本朝复爲县编户一百二十二里】广昌县【在府城西南二百四十里本南丰县之南境宋绍兴中析南丰三乡置广昌县以道通二广而属建昌军故名元仍旧本朝因之编户二十二里】泸溪县【在府城东南一百二十里即南城县泸溪廵检司地万厯七年置爲县编户二十里】
　　郡名旴江【以水名】建武【南唐名】
　　形胜与两粤七闽相犬牙【唐独孤及新亭记】地势殊异江山炳灵【唐顔真卿麻姑仙坛记】据五岭之咽喉控三吴之襟带【宋胡斡化云】江西佳郡地界闽粤【宋陈起云】据江南一道东南上游【宋朱熹建昌进士题名记】山清水秀冠于江表【宋郑文寳江表志】左临旴水右瞰麻源【舆地纪胜】
　　风俗学冨文清【唐刁尚能南城罗城记林竒谷秀水透川环学富文清】清慧而文【唐刘禹锡云无土山无浊水民乗是气往往清慧而文】风气和平【宋曽肇军山庙碑】民气刚而才武士以经术议论文章致大名【朱熹进士题名记】比屋诵【宋张允修平逺台记建昌佳山水比屋诵与邹鲁同风】人物秀丽杰特【宋刘岑前贤遗像记】性悍好争讼【宋史其俗性悍而急尤好争讼】
　　山川登髙山【在府城内一名黄家山与郭家陈家三山相连虽不甚髙而登之可俯视周城逺瞩江山之胜】鳯凰山【在府城北二里郡之主山也相传鳯尝防于此因名山侧有李防伯书堂宋太守黄师道建翔鳯曦光望仙凌云朝真五亭于其上】仙山【在府城西五里絶顶有王郭二仙祠宋太守陈绎与郡人刘光道同游赋诗云佳山多在郡城西草莽烟云望眼迷】章山【在府城东北五里乔松脩竹森列交防山中旧有永夀寺】从姑山【在府城南五里上有玉泉玉洞天梯天柱等竒胜又有伏虎洞】麻姑山【在府城西南一十里周四百里即道书三十六洞天之一山有五老万夀等峯山麓有桃花源寻真亭山半有半山亭其前第二谷水飞流而下稍上二里许有瀑布飞下三百余尺旁有双练枕流涌雪云関垂玉诸亭山门榜曰丹霞小有洞天门内有忘归亭旁有水岩碧莲池防仙亭又有仙都观观内有涧长流世传麻姑于此山得道故名唐刘禹诗曽游仙迹见豊碑除却麻姑更有谁云盖青山龙卧处日临云洞鹤归时】芙蓉山【在府城东一十里髙五里余上有三仙祠有祷多应】垜甲山【在府城西十余里麻源山之岭北麄石层叠如垜甲形】东界山【在府城东二十里宋元祐癸酉冬甘露防于山之松栢逾月而释大守王旉创神液亭于其上又城北七十里有北界山与临川分界】席防山【在府城东五十里上鋭下阔如席防半山有石如人立】太平山【在府城东北五十里其势寛平上有栖真石昔刘仙师好乗驴踏石今有迹存】龙门山【在府城东六十里山上有天井】廪山【在府城西六十里髙百余丈上有大石如禾廪】云山【在府城西南六十五里山常出云唐时有虎岩师迁化于此杨杰诗白云随师来师逐白云止山空师何在木末白云起】禅山【在府城东七十里逺望端耸如坐禅状】鱼蜦山【在府城东八十里髙数百仞山腹有龙潭嵗旱祷雨于此】劒山【在府城东八十里髙数百仞延袤数十里】大旭山【在府城东八十五里山势髙耸日出先见故名】白马山【在府城东北九十里山有出云峯絶顶有龙潭】石笋山【在府城东北一百三十里髙耸有石圆直如笋】南城山【在府城东南一百四十里】日山【在新城县治西隔溪形势峭防日初出先见其顶有井深不可测郷人呼为日岫海门】东岩山【在新城县东四十里叠嶂排空与日山相望】福山【在新城县西四十里旧名覆船山唐懿宗更名福船宋大中祥符中锡今名山有七佛涧】军山【在南丰县治南又名南山县之望也旧传吴芮攻南粤驻军山下其将梅鋗祭马礼成有云物如士骑麾甲之状今其上有三仙祠王母池其西趾有山茶洞桃花源山之西又有屏嶂山宋蔡柟诗逺岫囘环碧四围一峯岑絶万峯低】蕐盖山【在南丰县西八十里】金嶂山【在南丰县西南一百里根盘百余里髙十余里】石龙山【在南丰县西一百二十里前山如游龙缭绕数百丈】天堆山【在广昌县东南溪中宋绍兴间一夕雷雨大作闻砂砾声旦视之屹然髙丈余童謡曰天雷飞石头一夜成汀洲五十年内兴公侯】中蕐山【在广昌县东二十里其山独秀上有浮丘王郭真君之祠】金华山【在广昌县西南四十里夜有神光如金华色】蕐表峰【在府治西平地崒起】钟台峰【在府城西二十七里昔有僧懐震遇一虎蹲视震叱之且祝曰欲伴吾修行可随我所至虎乃缓歩随之至此峯隠焉】铜斗峰【在府城东北九十里】秦人峰【在麻姑山西南相传昔秦人逃难于此后有樵者见之面黎黒廹之则疾如飞鸟李防伯吕南公皆有诗峯下有虎跑泉泉侧有玳】芙蓉峰【在府城东七十里状如芙蓉】箫曲峰【在新城县西南四十里相传有灵禽飞翔其声如箫因名】笔架峰【在南丰县西一十五里三峯如笔架状】香炉峰【在南丰县西南八十里有石峯如香炉状】莲花峰【在南丰县西北四十里状如莲花上有雷公石】子冈【在府城西一十五里麻山第三谷相传华子期者甪里弟子得仙翔集于此故名宋谢灵运诗铜陵映碧涧石磴防红泉指此冈也】驼鞍岭【在府城西一十里以形似名宋吕南公诗溪田桥畔驼鞍岭犹记当年志未平】望州岭【在府城东二十余里岭颠有巨石可登陟俯瞰郡城如在几席下】仙君岭【在南丰县揖仙门外宋曽致尧读书之地一日忽有羽衣七人被髪自外至环坐室中故名】百丈岭【在南丰县东南八十里】陈平岭【在南丰县西八十余里相传陈平过此止于山上因名】小合岭【在新城县东二十里岭有陈髙祖覇先祖坟坟西有东山嶂】飞猿岭【在新城县东七十里岭西有山如张旗每兴南必自旗山始宋谢灵运诗朝发飞猿峤即此处】血木岭【在广昌县南一百二十里旴水所出】五藏岩【在府城东五十里地僻而幽前层后叠宛然一石洞洞有溪流萦帯而出】仙人岩【与五藏岩相近临溪峭壁数百仞天气晴明岩中光彩动揺隠隠若一童子出没其间旧传望岩中有仙骨存焉故宋安时留题有仙骨留来不记春仙岩石欲化为尘之句】石仙岩【在南丰县西一十五里即冷真人委蜕之所岩有汉张道陵十八世孙张洞宣冡】壷公岩【在南丰县紫霄观后有悬壶先生者不知何许人委蜕此岩岩极髙峻人迹罕至中有一榻其木坚如沉香又有石函丹灶在焉】铸钱岩【在府城东五十里在平石之际中有石座如佛龛背有小窦深下以瓦石掷之声震如撞巨钟移时方息故老云数十年前岩中多有破壊古钱片因名】丹霞洞【在麻姑山西七里乃二十八小洞天有出云山在其侧宋绍兴中郡人避冦登其上行半日见坡下草庵甚小一道人兀坐观书字画奇恠似非世间书庵前有一穴常有风气自穴中出】梯云洞【在南丰县西南六十里有石磴百余级】红屏石【在府城西五里其石髙百仞赤色郡治目爲印山】晒禾石【在府城东四十里每秋获乡人晒禾其上宋绍兴间雷震石裂成四大字纵横交错不可晓摹镂板传世有道人视之曰此介我黍稷字也众熟视之率以为然自是郡境屡丰】龙石【在府城东北八十里旧有龙骧首暴鬐逰其上人尝见之故名】方石【在南丰县治东古谚云沙洲到方石前南丰出状元宋黄元明诗南山古相出方石为谁存】仙人石【在飞猿岭下水岸相传春月神仙尝来游人或见之有石方广三尺余上有脚指模全其迹倍于常俗呼爲仙人足迹】鼋晒石【在广昌县东二十余里有鼋潭潭北有巨石天晴鼋矖其上宋时潭畔居民万氏其家堂甓发一窍极深或谓鼋穴其下】坐禅石【在新城县东南二十里地名菖蒲塘其石大数围上有巨履迹二】鼓倒石【在南丰县东北一百里其形似鼔髙阔四尺余欹侧在石滩上石腰有防囘旋若防萦之状】金湖【在府城东五藏岩湖深可五七寻中有一石宛然如故名】万嵗湖【在南丰县东二十里】天井湖【在南丰县西南二十里众山环簇一山最髙而顶平有天池圆阔十畆中不知其深】湖【在府城东五里又名蟜湖地钤云湖冲破状元生宋时水决湖张渊防擢状元】蛤湖【在府城西南三十里有石磜百丈瀑淙飞下入湖湖中多蟹蛤故名】蛟湖【在府城东五十五里宋时一日雷电晦防湖中有声人以为蛟蜃相闘】龙溪【在广昌县东北八十里山川佳胜李山甫号龙溪钓翁即此处也】旴水【源出血木岭流六十里为旴水又二十里为巴溪又十五里为小勲溪又七十里至广昌县前又三十里入南豊县境东北流百余里至府城东南防新城县飞猿水又东北流二百余里入抚州府境】九曲水【在新城县西北三十里水流九折又南豊县西南九十里亦有九曲水】水壷水【在新城县西四十里源出福建防寜县界水之西有神山】飞鸢水【在新城东七十里一云飞猿港岸有石穴世传仙人换骨在其内】麻源【在府城西一十五里循溪而入多茂林修竹土田沃衍】鹤源【在新城县北三十里前有澄澜后有广阜昔有灵鹤翺翔水上因名】南潭【在南丰县东南防之下古谚云南潭沙上南豊出相】九龙潭【在南丰县西一十五里嵗旱水有声必雨】麈落潭【在福山东五里相传有物如牛坠死其中人勾引得之识者曰尘也因名】西池【在府城西旧有清晖水心冉香碧圆垂丝涟漪六亭环列其上宋许抗清晖亭诗云亭号清晖阚碧涟半兼村落半神仙青山剰得云间日明月饶分水底天】龙池【在府城东一十五里世传池尝出龙】濯缨池【在新城县治内】白莲池【在广昌县西南五十里唐仪鳯间居民曽延种红莲数嵗变为白莲于花中得金范观音像因舍宅为寺后白又变为碧】池【在南丰县南宋曽巩洗砚之所上有读书岩】丹井【有二一在府城南一十五里乃洪崖丹井一在麻姑山仙都观世传为葛洪炼丹井】九龙井【在府城南四十里有九井旱輙祷于此】冷水井【在南丰县西一名醴浆源味甘冽】仁平泉【在府城内宋绍兴中司理沈叙立石】鳯山泉【在府城西其泉甘冽用以酿酒其味醇羙】神功泉【在麻姑山清而甘羙宜于酿酒故旴江有麻姑酒】红泉【在南城县麻源第三谷自砂中流出色红刘宋谢灵运赋讯丹砂于红泉宋李秠诗一寒泉下翠峦彩虹飞出乱云端红流传是灵砂液深处应藏九转丹】温泉【在新城县东四十里温暖有硫黄气患疥癣者浴之多愈】
　　土产银【南城县出宋时有太平等埸今无】□菜　麻姑酒　葛　金丝布【唐时贡】银珠米【宋时太守沈造尝献】
　　籓封益王府【在府治南因荆王府旧基而广之治五年建】崇仁王府【在府治北正德十年建】金谿王府【在府治东正德十三年建】玉山王府【在府治西嘉靖元年建】
　　公署建昌守御千戸所【在府治南旧在府城内东南隅宣德间以其地入荆王府故建】学校建昌府学【在府治东北宋庆歴中建本朝洪武初重建】南城县学【在府治南宋绍兴间建本朝重建】新城县学【在县治东南宋绍兴间建本朝重建】南丰县学【在县治南宋建本朝重建】广昌县学【在县治东南宋初在县治西绍兴间迁县治南后又迁于此】泸溪县学【在县治东万厯八年建】
　　书院旴江书院【在南城县治西北宋李觏教授之所中有明伦堂前有洙泗堂左右列诚意正心致知格物四斋元宋燬其地今入府治】南丰书院【在南丰县治东元至正初知州史文彬建中有孔子殿左有曽巩祠堂后有讲堂斋舍】
　　宫室御书楼【在府学内宋郡守钱应孙建】勑书楼【在新城县治前宋邑宰赵观建】旴江伟观楼【在南城县旴水上】七仙阁【在府治西旧系城门俗传仙人黎母旴母蔡经王方平葛仙翁谢灵运邓紫阳曽逰其上】鳯山阁【在府治东防后与鳯山对因名宋郡守徐瑑建】崇山阁【在府治东宋建崇山瑰壮平逺防之亜也】拥青阁【在南城县治宋建】蔵书阁【有二一在南城县麻源第三谷元程钜夫建一在新城县学内】仁夀堂【在府治内宋郡守孟黙建】凝香堂【在府治东防宋郡守李长民建其在郡治者又有冉香思政等堂】十贤堂【在麻姑山顔鲁公祠内宋绍兴中建祀郡先逹陈彭年李觏曽巩曽布曽肇王无咎吕南公邓润甫朱京朱彦】秋雨堂【在南丰县旴江上宋太宗闻江南旱语曽致尧以内帑所蔵贯朽莫校致尧曰未及江南一夜秋雨之冨后人因以名堂】鳯山亭【在府治后旧为射圃观德亭后更今名】妙亭【在府治西与红屏石相对宋李少监佩易名印山堂】旴江亭【在府城东旴水上南唐制置使陈晖建韩熈载撰记】清风亭【在府城南宋建眺望城外羣峰环列宛若郛郭】甘露亭【在府城内妙观宋景祐间甘露防松上因建】醒心亭【在府城东七十里杉岭上亭下有泉宋时乡民王伯珎建】盍簮亭【在新城县治北宋邑宰赵汝崖建】照碧亭【在新城县北二里左面石峡下临深潭宋治平中杨杰经游题诗有山水相照碧之句因名】楼防烟雨亭【在广昌县治北宋邑宰朱汝贤建】繙经防【在南城县麻源苐三谷刘宋谢灵运繙经之所】超遥防【在南豊县治西唐邑宰独孤及尝月夜抱琴登临亦名琴防】平逺防【在府治东宋郡守张允建其地势髙爽眺望江山宛若图画故取郭熈善画山水平逺爲名防之西有极目亭廻车院】鳯翔防【在府治后宋黄曦诗春风桃李鳯翔防】平西防【在广昌县治西北宋邑令王珪建】文殊防【在新城县西南四十里旧福山院昔文殊见此因名】覧辉榭【在府治后宋郡守张颂建】旴江舘【在府治东景德寺中宋太守陈岐建】
　　关梁太平桥【在府城东旴江上宋嘉定中建】迎仙桥【在府城外东南】通福桥【在南城县治东宋建】济川桥【在南丰县治南宋建】紫溪桥【在南丰县西南紫霄观前】通济桥【在新城县治西元建】杨溪桥【在新城县北六里元建】
　　寺观天寜寺【在府城内西北隅】景德寺【在府治东旧名景云唐白居易作记】法水寺【在府城东北八十里旧名灵泉唐建】净居寺【在新城县南三十五里宋建】保福寺【在南丰县治东南】永兴寺【在广昌县治北】妙观【在府城内西南旧名灵仙唐邓紫阳栖真地宋名天庆元改今名】石崇观【在南城县西五里唐建宋改冲虚后复今额】紫霄观【在南丰县西南九十里唐建名妙仙宋改今额】灵都观【在南丰治东南唐建名元贞后改今额】鹤仙观【在新城治东】脩仁观【在南城县南三十里】
　　祠庙伍子胥祠【在南丰县南六十里白社镇唐开元中里人甘仲振建又县西亦有忠靖英烈庙祀子胥】三真君祠【在军山三真君相传为晋浮丘翁及其徒王□郭姒尝逰此山宋时建祠祀之】顔鲁公祠【在麻姑山祀唐抚州刺史顔真卿宋蔡柟诗太师骂贼眼欲裂由来大刚不护□堂堂忠义八十年与贼共生寜共灭防山可摧地可防不可夺者公之莭奸邪卢杞知不知舌砥忠臣头上血】四贤祠【在新城县学宋建以祀郡人李觏王无咎邓润甫吕南公】王侍宸祠【在府城内妙观侍宸名文卿尝遇异人授以道法能召风雷宋徽宗朝号为金门羽客凝神殿侍宸赐赉一无所受时扬州大旱诏求雨乃仗劔噀水曰借黄河水三尺后数日州奏得雨水皆黄浊元时始建祠至今灵应益着】忠恊庙【在府治东宋时建以祀唐忠臣张廵】孚祐庙【在府城东八十里神曰三侯莫知氏名宋国子监簿吴浚记云有防廹境忽大风雷晦防中见灵旗怒戈贼惊遁咸淳中赐额】
　　陵墓李觏墓【在府城北鳯凰山】曽致尧墓【在南丰县南一十里龙池乡于易占祔葬】曽巩墓【在南丰县南一十里】曽肇墓【在南丰县东北三十里】聂子述墓【在南城县东南】王无咎墓【在南城县礼教乡宋王安石撰墓志】包恢墓【在南城县南一十五里洪源有祠堂】朱彦墓【在南丰县南二十里】程钜夫墓【在南城县东南】龙母墓【在南丰县南八十里宋吕南公记熈寜间农夫游贱妻刘浴于溪遇黄犬廹而有娠产两鮎鱼以大缸贮之湏防雷电晦防鱼失所在后三日刘亦死葬溪东矶阜之上数日雨溪大涨众见两鱼循绕墓所疑以为龙也】朱大中墓【在新城县前楹山】何乔新墓【在广昌县】张升墓【在南城县南二十一都】
　　古迹旧南丰县【在广昌县东一十五里土屯耆】废东兴县【在新城县北三十里东兴乡石门里】废永城县【在新城县北三里地名城头二县俱吴置隋省唐复置寻省】麻姑仙坛【在麻姑山有唐顔真卿撰记并书碑】师姑坛【在府城东五十里相传昔有师姑卓锡居此坛毎出入上下必骑虎人呼为骑虎大师今坛上有像】南城县社仓【在县南八十里地名东平宋绍兴中乡民吴伸与其弟伦发私谷四千斛以应诏因建社仓储之今遗址及朱文公记尚存】熈春园【在府治北宋时郡守游宴之所】邓紫阳石椁【紫阳名思瓘临川人隠麻姑山唐宗召为道士名紫阳奄忽而化遣中使送还本乡葬麻姑山顶及改葬棺中惟见牙简香炉而已】七星杉【在麻姑山殿后岭上围二三丈髙切云汉横列七株故以星名】
　　名宦南北朝谢灵运【宋临川内史愽学工诗在郡游放有入华子冈及麻源第三谷诗】唐王昕【广德初为南城县令去民疾苦尝建客舘新亭独孤及作记称其善政焉】游茂洪【开元中南丰县令防威并行截溪水为五陂溉田四千余顷又凿石渠以溉枯田迄今民祠之】独孤及【寳应初为南豆令闻长安失守作诗寄所亲蔼然忠义之气为政简静暇则以琴书自怡】宋慎釴【康定初知建昌军治尚大体明而不苛威惠并行民咸戴之】曹观【皇祐中知建昌军李觏有诗送之云要知贤者善居官法自严明性自寛】周旻【庆厯初南城主簿取豪猾尤难治者一二人绳以法余皆敛迹不敢犯】李秠【兀丰中知南城县政平讼理吕南公作诗以羙之曰不驰干扰租输更秉公心悯盐课】陈绎【元丰中以翰林学士出知建昌军賔礼郡人吕南公为诸儒倡毎谓人曰吾不以左官为不可意而荣于获灌园先生灌园南公号也】苏缄【知南城县值嵗凶里中藏粟者固闭以待价缄籍得其数先发常平谷定中价粜于民掲榜于道曰某家有粟几何令民用官价籴有勒不出及出不如数者挞于市以是民无艰食】管师仁【绍圣中知建昌军有善政力行教化表其行义人戴其德为立生祠】承敷【绍兴中知广昌县为政寛和儒而好礼首建学校以兴贤才推诚劳来民乐从之】胡舜举【绍兴中知建昌军政行俗变既代去民作遗爱亭以颂之】赵公旦【绍兴初知南城县刚果有为去恶如讐爱民如子创建学校士民为立生祠复立碑颂其德】赵公辅【知新城县政尚寛和不用鞭朴推诚劳来民乐从其令】李维芑【绍兴中知新城县以爱民为本民之利病纎悉洞究省徭役兴学校以儒术饰吏事民立生祠祀之】崔与之【知新城县嵗适大歉有强发民廪者执其首折手足以徇盗为止劝分有法贫富安之】徐鹿卿【知建昌军寛赋敛禁掊克汰賍滥抑强御恤寡弱黥黠吏训戍兵剏百丈砦择兵官城属县治行大孚田里歌诵】杨应亷【绍定中知南丰县时县遭冦燬民方饥馑而重兵屯戍应亷究心荒政酬应有方军无擅兴而民不告病】钟季玉【淳祐中知建昌军防有防江西和籴李玉至郡半年属嵗旱度其经赋不能办请于朝和籴得减三之一】黄侅孙【淳祐中知南丰县政尚平易毫髪不私有西汉循吏风去任父老儿童遮道泣别者数千人】饶应孙【景定初知建昌军尝脩军学及湖浮桥庶政毕举时称其能】陈处乆【景定中知南丰县絶私谒着公亷条纲整饬四野肃清人以为可继黄侅孙曰黄以寛平陈以严明】方演孙【咸淳初知建昌军以盐酒息鉄钱代纳民税于街道桥梁无不修葺而民不告劳政化大行】元赵仁政【至元中建昌总管首兴学校振作士习选吏劝农尝修城东桥以免病渉民甚便之程钜夫为记】夏琼【至元中守建昌府剸繁治剧庭无弊政莅事严明吏民畏服逺近称之】胡长孺【元贞初建昌教授摄録事问学宏为政得体民安其业风俗丕变】聂从政【大德中守南豊州其廵行境内必自赍粮清苦而能持乆夙兴晏罢修水利尽地力旱饥有备】本朝林永龄【洪武初知广昌县在官清慎萧然如布衣爱民如子惟恐失所民亦爱之如父母焉】张文琮【洪武中新城知县持已亷慎作兴学校嵗饥不待请报輙发粟赈之遇旱必尽诚敬斋戒祷神大雨即应邑人頼之】冯坚【洪武末为南丰县典史均赋税锄奸黠民作德政謡歌之曰山市晴山鸟鸣商旅行农夫耕老瓦盆中村酒盈呌嚣隳突不闻声寻擢为监察御史】于濳【永乐初为建昌知府性亷介不避权势待吏卒甚严抚黎庶以防不逾年政平讼理百废具兴郡人懐之】潘同【南丰知县临政严宻公庭肃静刑清弊革盗贼屏息三载之间家给人足】刘敬【永乐中建昌府通判以亷勤励已以诚信待人均差役公赏罚吏民畏服四邑仰戴】庐坦【南城知县刚果善防庶事毕集时闽盗攻刼乡村坦率兵勦捕无遗县境翕然服其防威】周思敬【永乐中知南城县明于吏事通乎民情故剖决详允而不为深文绳下县称治焉　省志】陈□【宣德初知建昌府时民多鸳鷔□至治最强者十余始知畏法复布教条施德意而郡内治荆府内竪萧韶擅作威福□以闻寘之法于是官校之属敛袵畏服四境晏然　省志】衡岳【宣德中以知府谪南丰知县清操介然不以颠仆易节存心制行动以古循良为法禄薄不足养常于官舍种蔬以自给省志】杨諠【宣德间知建昌府亷明公恕史畏民懐至于平役雪寃兴学厚俗修废举坠政绩尤多焉省志】陈员韬【宣德中知新城县心存惠爱政宜于民　省志】江浩【正统初知广昌县不任刑罚专尚德化清节雅量人莫能及且维新化理惠养黎元无　不爱戴而称颂之　省志】黎忠【正统中建昌推官闽冦攻防隣境忠选骁勇屡出奇谋以摧贼锋议者谓非忠则生民罹害不可胜言　省志】杨清【正统末建昌所千户闽寇煽乱广昌告急清统兵勦袭濒行用鳯仙花染足指嘱家人曰他日寻吾尸以此为识后与敌战死之　省志】周礼【景防初建昌同知恬静寡欲莅事公勤抚绥民庶若慈母之于赤子时称爲君子　省志】詹靖【景防中知广昌县存心忠厚处事安详言论正大衣食詹如　省志】陈陞【景防中知南城县性介而人不敢干以私家濵于浒治民商游者必经其门而不敢入其庐竟未能赍一私书以见亦未尝委以挟一乡物至家也　人以是益惮之　省志】陈勉【景泰中知南豊县招逃移防穷困锄豪猾扶良善百废具举政声大着未三载以忧去民歌之曰大尹　陈政事新抑豪强抚良民男耕女织歌阳春　省志】汪泽【景防中知南丰县忠厚之心施于有政清亷之　守持以临民卒于官行李萧然几不能还　省志】王仪【景泰间以御史谪南丰典史锄豪强恤困乏拒请托苏寃滞境内肃然　省志】谢士元【成化中知建昌府兴礼乐清狱讼大新学宫作乐器行射法搆书万卷贮讲堂建祠以祀李觏继表黄孝子谭节妇之门为敦化表忠劝诸生生祠之为立碑颂其德　省志】严賔【成化中知南城县爱民甚切而自奉甚薄人目之曰严豆腐　省志】李麟【成化中知建昌性亷介家人无肉食者卒于官倒囊无鲜绮可殓止遗俸银半锭僚佐敬服而民至今懐之　省志】谢瑶【成化中南城教谕学术醇正师范端严而启廸生徒拳拳奨掖今祀于学宫教泽入人之深如此　省志】秦防【成化中知建昌府清慎有爲文章政事见称于时首建南豊祠堂　省志】袁仕鳯【成化中知广昌县亷介风厉擿伏如神锄撃豪强奸党禠魄　省志】胡賛【成化中知建昌府清约如寒士不为赫赫名而事有条理若素定坐属邑残于冦谪官得报从容赋诗曰人于方寸求清白官在朝廷任去留识者以是窥其襟度非以得防为意也省志】段敏【治初知新城县亷惠明果察政之疵以为民之病者皆剔而抚摩之凡有兴作民不劳而事集羣情感悦　省志】沈景【治中建昌同知亷静寡欲才克佐理　省志】王佑【正德中知广昌县闽广冦至民皆逃散势絶援孤乃引刀自刲其腹曰有城郭不能死守何以生为左右惊夺其刀后以援至寇稍退越七日复突入佑仓皇赴敌遂死之　省志】邓俊【正德间建昌所千户尝隄备广昌有盗至并令夜去浃旬盗逼挟百出卒不屈环女色诱之亦不乱获全归焉姚源盗炽俊奋欲自效凡战数合皆利盗隂识之百弩惟攻俊马忽陥淖泥中盗磔杀之当道上其事优给其子　省志】
　　人物唐危全讽【南城人豪勇任气干符末所在寇乱全讽聚众保乡里中仁间诏以全讽为抚州刺史招懐亡叛百废具兴】危伃昌【全讽弟同聚众保乡里历官新抚饶信四州刺史后为阳氏所败奔杭州子德昭居家孝友事吴越掌文翰用兵于闽机务悉以委之累迁至丞相德昭厚重多谋有辅弼才性嗜酒虽沉醉无怠事易姓元氏孙元绛为宋参知政事】宋曽致尧【南丰人五代时洁身不仕宋太宗时举进士官至吏部郎中犯顔敢言所着文集百余卷子易占举进士知如臯玉山两县尝着时议三十篇致尧以孙布拜相追封宻国公易占追封鲁国公】危拱辰【南城人性纯孝十四五代父为吏题初月诗令尹异之令专儒业淳化间举进士累官至光禄卿】陈彭年【南城人闻强记年十三着皇纲论万余言真宗时上表献箴详练仪制真宗器重之累官兵部侍郎卒赠右仆射諡文禧】黄晓【南城人大中祥符间进士流落铨调二十年尝谓大丈夫立世当自奋防岂能碌碌出人门下通判庐州转运使陈杲以威慑下吏有讼杲者朝廷遣晓鞠之人皆危晓谓属部势不可问晓治之以理畧不为意识者叹服累官至职方贠外郎】危祐【南城人天禧间举进士出知邵州使者按治有所求祐告以民情不从因置笏曰某不敢扰民以固位请遂归百姓遮道留之寻迁太学士以言事诋宰相谪守亷州子固以善诗名】邓希顔【南豊人咸平间举进士累官大理司直兼侍御史以危言谠论为真宗所崇信】江白【南城人父禹锡有节义髙年不仕躬自教授真宗时献东封诗十五篇有诏嘉羙赐以粟帛嵗时遣使存问白景德初进士为鄞县尉父卒罢还负土营葬庐于墓侧昼夜号泣将终制犹然有甘露乏异事闻赐粟帛】过昱【南城人景祐间进士官至都官郎中性至孝母没刻木为像事之父没水浆不入口者累日慕之终身】蔡冠卿【南城人父充天圣间进士累官羣牧判官冠卿庆厯中进士为原武主簿迁下邽令历知鄢陵县所至有惠爱迁大理少卿出知饶州后以河东饥又敌争地出为晋守民頼以安】李觏【南城人通五经生徒常数百人曽巩邓润甫皆其髙弟为文章自成一家天下知其名皇祐间范仲淹荐试太学助教后除太学説书既没润甫上其退居类藁皇祐续藁并后集诏官其子参鲁】许抗【南城人皇祐间进士尝知郴州凿湖千余顷民頼其利官至福建转运使】邓润甫【新城人举进士真宗时知諌院尝极諌中人将兵及禁民耕垦前代陵累官端明殿学士盛有文名哲宗初进尚书左丞卒諡安惠】王无咎【南城人嘉祐初进士累官天台令弃官从王安石逰好书力学所在学者师之后安石荐为国子直讲命未下而卒有文集行世】吕南公【南城人熈寜中一试礼闱不偶退筑室灌园益肆力文学絶意进取曽肇称其读书为文不事俗学安贫守道志希古人一时廷议欲命以官未及而卒所着有灌园先生集】曽巩【致尧孙防警敏数千言一覧輙记嘉祐间举进士歴知齐襄洪福明亳沧州所至务去民疾苦入为中书舍人文章与欧阳修齐名世称南丰先生族兄叔卿举进士官至著作郎】曽肇【巩弟自防力学为文温润有法治平间举进士歴事三朝更十一州所至有声入为中书舍人迁翰林学士与兄布同时居翰苑人以爲荣山杨时称其立朝端严有大臣体卒諡文昭】朱轼【南丰人尝从曽巩学性寛夷轻财急义悉以祖业让弟轸独取故居曰此先人庐不可失也乡民熊禧饶革负官逋欲自裁轼倾囊济之得不死仕为房州司戸】朱京【轼子学淹贯登进士甲科为太学録神宗数召见论事擢监察御史弹劾无所囘夺官至国子司业弟彦累官刑部侍郎褒为屯田贠外郎襄知韶州皆有时名】符授【南丰人元豆间进士性恬退不事干谒累官中奉大夫卒子行中政和进士历官知成都府所至有政绩所着猥稿四十卷】曽纡【巩弟布之子以词翰名世有志节建炎间尝力劝湖州郡将梁端防起兵勤王后官至真寳文阁知衢州】曽怘【巩孙补太学内舍累官通判温州湏次于越建炎中金人防越被执怘见金酋辞气不屈责以大义金人杀之肇孙悟举进士为亳州上曹金人破亳州悟被执抗辞慢骂众刄劘之】李防【南豊人其先居上党驸马都尉遵朂曽孙也仕为鄂州崇阳令靖康之难奋然募兵以应勤王诏至蔡州与金人战死之髙宗録其忠官其子】蔡延世【南城人靖康中以父武全材举建炎中为建昌军兵马监押金骑猝至守倅皆遁延世紏集士卒婴城固守斩其使金人怒挑战延世击却之遂领军事】李浩【建昌人早有文称绍兴中进士调饶州司户累官直寳文阁知静江府兼广西安抚浩质直浑厚立朝忠愤激烈言切时弊人不敢干以私后徙居临川】张大经【南城人绍兴中进士知龙泉仪真俱有善政孝宗召拜御史尝论中人不宜荐士以伤士风言皆切直风采振扬官至礼部尚书諡简肃】刘虢瑞【南城人绍兴中进士学问优赡风义凛然官至刑部侍郎龙图阁学士】游少游【南豊人隆兴间进士摄永兴令郡吏督赋语侵少游少游呪曰剥民之政吾不忍为命杖之又取宗室武断者防以法豪猾敛迹迁知庐陵县通判南安军背有善政官至朝散大夫】何坦【广昌人少贫好学淳熈中进士历官提刑广东杜絶请托洗寃泽民断狱得情以亷平为岭南首称】曽渐【南城人绍熈中进士官至工部侍郎立朝有风节卒赠少师諡文荘】聂子述【南城人绍熈中进士官至吏部侍郎寻以制置使出师西蜀勲名益着已而致政归适有盗杀郡守朝廷遣将欲屠城子述单骑至麾下力陈民寃乃止杀其渠魁民頼以安卒諡文定】邓均【一名埛建昌人嘉定中进士官至吏部侍郎践履纯粹政事寛平所至以邓佛称之卒諡清惠】包恢【南城人世父约叔父逊从朱熹陆九渊学恢少为诸父门人嘉定中举进士历仕郡县所至破豪猾去奸利政声赫然官至佥书枢宻院事卒赠少保諡文肃】赵崇嶓【南豊人嘉定间为石城令时冦贼横虐崇嶓以恩信结将士讨除元恶改淳安县上防极论储嗣末定及中人专横官至朝散大夫有奏议曰云藁】陈宗礼【南丰人少贫力学淳祐中举进士累官至端明殿学士佥书枢宻院事兼参知政事以直言清节着卒赠旴江郡公諡文定】陈尧举【南丰人淳祐中进士官至通判临江军尝承江西运司檄考试庐陵士子防擢文天祥人谓其知人居官甘澹泊无一毫妄取学者尊为鳯冈先生】赵与稙【南豊人防敏悟工词章淳祐中举进士知醴陵县严州兵变命往知其州单　车入郡平冦乱擢知临安府清介简约临民平易】萧雷龙【新城人景定中进士通判衢州权知府事元兵薄城于势不可支将趋入闽为同安武人获送县权县刘圣仲素与雷龙有怨杀之后圣仲北来泊舟小孤山有巨舰冲前建大旗书曰萧知府兵继见雷龙坐船上圣仲大呼有顷不见遂惊死】元程钜夫【南城人元初见知于世祖官至翰林学士承防毎有章防言民间利病及请捜访贤才世祖皆嘉纳之卒諡文宪追封楚国公有雪楼文集子大本克承家学历官著作郎】黄觉经【南城人五嵗因乱失母稍长誓天诵佛书愿求母所在乃渡江渉淮行乞而往冲风冐雨备歴艰苦凡三十八年至汝州梁县得之至治中旌表其门】江学庭【南城人仕至国子祭酒文章事业推重当时后进仰之若山岳然卒赠莒国公諡文正】髙必逹【建昌人五嵗时父明大忽弃家逺逰莫知所之必达既长昼夜哀慕乃娶妻以养母而历徃四方求其父十余年始得之黄州全真道院中学道三十年矣必逹叩头哀号乞归父不得已乃还家孝养笃至乡里称之】吴德新【建昌人工医留京师乆之常往寜夏防盗至被执胁使防德新厉声我生为元人死作元鬼誓不从尔贼贼乃曵之井上阳欲挤之德新偶得寛即自投井中仰骂贼下射矢贯其顶骂益力贼以土埋井而去】本朝吴毅【南城人性敏学赡学者尊称为学海先生洪武初徴拜士典籖预修大明律令寻致仕归教授郷里为文古雅不事雕琢有学海集】朱大中【新城人学能文洪武初为国子助教侍从讲书多所禆益后致仕归仍给俸寻复徴聘而大中已没诏赐楮币以营葬官其一子】程新【新城人洪武中由乡举历官勤慎练逹政务累陞兵部侍郎】李永年【南城人性敏学慱洪武中入郡庠专业春秋永乐初登进士第为庶吉士历迁吏部贠外郎才能茂着官至山东布政司叅政】郑诚【南城人永乐间为国子生选擢吏部司务端慎勤谨历迁文选贠外郎中掌选精宻宣德初进陞本部右侍郎仪矩修整奏对明辩事上接下恭而有礼士类咸推重之】饶礼【南城人自防敏学识者知为伟器永乐中为国子生授浙江道监察御史秉道疾邪得风宪体累迁河南左布政使为政寛恕惠泽及人一方黎庶咸爱戴之】邓棨【南城人永乐间进士擢监察御史举清军伍有能声特迁陜西按察使清誉益彰进陞右副都御史扈从北征卒于师诏赠右都御史官其一子】程南云【南城人永乐间以能书徴起与修永乐大典授中书舍人累官太常卿尤精篆为时所尚】甘霖【南丰人永乐丙戌进士为御史执法不阿有黄主事者乡人也失律笞杀之不少贷众愕然曰张镇周不过如此才敏甚与李立齐名　省志】赵礼【南丰人永乐壬辰进士尝校两浙士极称姚防既而夔魁南省旋魁天下其明于知人若此历官提学副使　省志】李立【南丰人永乐乙未进士为监察御史亷重刚正不轻许予发奸擿伏风纪肃然贪者望风避去金坛县民被诬为叛五里余亷得其情为平反之上目为小李而不名仕终按察使　省志】頼巽【广昌人永乐己未进士为监察御史亷正有威执法不挠官吏敬惮尝出使广东待占城使臣私相语曰此御史严肃威断不可犯累官按察使　省志】饶晞【南城人由监生历官工部时营建北京公务繁剧晞以练歴干济事集署大司马事得大臣体九载迁广西议自始至终以亷慎持巳以　刚直临政及卒衣衾仅以为殓嚢箧萧然　省志】頼瑛【广昌人永乐戊戌进士为监察御史刚明直亮遇事敢言激扬善恶允惬舆情宪度肃清狱无寃滞累官至叅政省志】何文渊【广昌人永乐戊戌进士为监察御史考察四川风纪振肃时久旱輙两人谓御史雨经贵州杨宣慰谒以银器文绮笑而却之尝有以郷谊遣子间道遗金词曰行必赆礼也且道逺地僻无知者文渊正色拒之愧而退后名其舘为却金舘进吏部尚书甄别精当嘉猷谠论布满朝廷而流被天下真所谓一代之能臣也省志】掲稽【广昌人永乐辛丑进士居防官正色立朝介然有守出外治亷恕忠勤赫然有声海南天妃庙灵应使者过必祭焉稽当考察时渡此惟投一诗云秉心玉洁与氷清黜陟亷贪佐圣明若载苞苴并土物任教沉在此沧溟仕至兵部侍郎省志】饶秉鉴【广昌人正统中乡举状貌古臞若不胜衣然才气鋭甚于天下事无不可爲者当官苦心焦思昼夜不息官至亷州太守及退休尤惓惓于厚俗济人又倡为义仓修水利所着春秋提要　省志】俞泰【南城人正统中由监生爲御史激浊清有声于时孜孜以正纲纪去贪□理寃抑是务风纪肃然豪猾不敢肆至于处巳待人断狱应事皆敬慎详宻官至广西佥事省志】左賛【南城人天顺丁丑进士歴吏部郎中豪迈不覊至其为文谨防尺崇礼致读之温然可爱尤精于端重奇古得二蔡笔意爲宪宗所称善官至右布政使而卒　省志】黎崇【南城人居父防哀毁逾礼啜糜饮水三日不进塩菜旦夕哭临不辍及葬结庐墓侧三年不栉沐不留意于家事惟以文公家礼自防终防犹缟衣粝食每遇谭日輙呜咽流涕与同邑潘烈新城余永夀皆以孝行重于乡国　省志】何乔新【景泰甲戌进士歴刑部郎中福建按察副使河南按察使湖广布政右副都御史廵抚山西终刑部尚书致仕卒乔新性刚介寡与筮仕即誓不营私不阿权贵不以爱憎爲赏罚守其誓终身不渝掌刑曹属吏畏其严明拒絶请托或胁以祸福皆不顾所着有周礼注觧左传撷英宋元史臆见椒丘集赠太子少傅諡文肃　省志】张升【南城人成化己丑状元任翰林修撰歴左春坊左賛善左庶子兼侍讲因灾异陈言劾奏大学士刘吉词甚激直左迁南京工部员外郎后以荐复原秩陞少詹事兼侍讲学士寻陞礼部侍郎尚书宦业益懋凡周祀典择贤才禁奢靡重名器省供应可身任者次第行之致仕卒赠太子太傅諡文僖所着有柏崖集　省志】江澂【南城人成化辛丑进士歴知黟建平寜海三县所至亷静有声其行政能以三代井田经界为重奏行亲为履畆定赋湮圯者悉罢其征且致麦秀两岐之瑞陞松江同知改淮安节愈厉声愈驰擢四川佥事清理屯田塩法公私皆便三载垦乞致任　省志】罗玘【南城人少负才气成化丁未进士选翰林庻吉士进编修陞侍读与修大明防典进南京太常少卿公直自持人不敢千以私厘正数十年宿弊迁南京吏部右侍郎正体统慎交接署国子监事以端风化爲本凡陈谟皆大本急务建储二防尤剀切不畏斧钺竟谢病归足不履城府逆濠尝遣内使饵以金锭织锦觉而逃之深山濠叛时方病亟得知府曽璵约共讨贼书犹毅然力疾荅之遂卒谥文肃赐祭葬防叙其子所着有圭峯文集行世省志】夏泉【南城人任苏州府通判莅政亷勤平海冦有功乞休进阶奉训大夫致仕卒郡表其治状列名宦祠省志】廖秉绥【广昌人性友爱五世同堂妇入门无敢言分异者衣制无专有随便长短服之罗一峯伦髙其谊廼造其庐言于有司旌其门曰雍睦复为文以扬之　省志】
　　列女侯氏【宋南丰人谢泌妻家贫事姑孝谨盗起逺近逃避姑疾笃不能去侯号泣姑侧盗逼之侯寜死不从盗刄之仆沟中贼退渐苏见一箧在侧发之皆金珠族妇以为己物侯悉归之后夫与姑俱亡子幼父母欲更嫁之侯不从曰寜忍贫养子虽饿死亦命也】乐氏二女【宋南丰人父以鬻果爲业绍定初盗入境其父买舟挈家走建昌盗掠其舟将逼二女俱不从一赴水一见杀】危氏【南城人寗顔孙妻禀性贞洁夫亡时年二十七誓不二志翁姑老而子防危氏勤纺绩以资养翁姑殁营葬尽礼守莭四十四年而卒洪武二十四年旌表其门　省志】黄氏【新城人适凃钦登进士任乳源丞覆舟死黄氏闻讣哀毁骨立誓不改莭教子顺登甲申进士官礼部主事姆仪在人间至今言及之　省志】刘氏【南城人张孺文妻孺文逝时年二十六婣戚怜其子防家贫咸劝改适刘氏以不活为誓朝夕号泣防明守莭三十余年正统三年旌表其门何文渊诗云海水隂云日枯桑嵗晚时四序有推迁寸心无改移省志】朱氏【南丰人谢胜华妻年二十六而夫卒子防家贫躬织絍以养老姑壬辰兵乱历艰危不少变姑没号哭遂防　明正统三年旌表其门　省志】刘氏【广昌人陈希妻夫亡刘年二十五甘贫守志誓不再适有司以其志行卓异奏闻旌表其门　省志】刘氏【广昌人年十九适张世昌生二子俱亡世昌病二年不起刘侍汤药不离左右世昌卒刘防髪纳于棺中誓不改节卒践其言景泰三年旌表其门省志】聂氏【广昌人年十六配何本容相守十年生子三女一而容病连月不起聂买药刲股救治极力至忘食身虽疲而事之尤谨及容卒聂伏尸以哭声常哽咽闻者悲哀终身无玷足爲乡闾之法景泰三年旌表其门　省志】谭氏【南丰人年十九适传志华阅九月而志华卒居孀守莭事舅姑益谨父娶继母捍戾譛逐诸子谭因规諌憾之谋夺其志宻聘乡人威姓者而谭不觉一日诱之归寜见威备妆具请期意必爲已哭谓父曰夫死肉末寒何忍爲禽兽之行乎事亟遂潜匿楼壁中水浆不进者累日知府谢士元爲之传　省志】掲氏【广昌人髙宏妻宏以较艺卒建昌家僮归之掲迎于邑之东门外哭拜毕遂自肩舆衬若男子素歴者然既殡朝夕哀哭屡絶而苏越月余以鎻钥纳儿防中诱之出户遂自缢死年二十八邑令袁士鳯上其事旌表复其家　省志】李氏【广昌人何永孚妻嫔时年十四越二年孚卒何弛容释妆每欲与俱柩前设一木凳兀坐而哭櫈爲之刓事姑如事母姑病朝夕祝告请以身代姑病勿兴李哭曰吾所以不亟死者爲姑在也姑既逝吾何生爲哀恸呕血不一月而死　省志】储氏【南丰人丘宏妻正德间流贼倅至宏方卧病度不能免自赴水死储随之牵裳而溺省志】李氏【广昌人黄某妻正德辛未流贼破县李出亡于牛鼻嘴贼执欲汚之骂曰我儒家妇不幸被汝执欲杀即杀岂从汝耶贼复持其子刼之李亦不顾仆地求死贼遂刄之邑令梁荣作词哀之遣祭于其坟省志】掲氏【广昌人刘敏妻年十六归敏阅七月敏疾革嘱揭改适掲号泣曰脱有不幸当相从于地下但念公姑垂老妾誓死无他敏终毁几灭性舅卒夫之姊文黄文显规谋鬻产之利百计用窘图改其操掲忿詈欲自经操执益励县令江上其事诏有司旌其门卒年七十有六　省志】何氏【广昌人魏宠妻年二十有五防所天居孀守节正德五年流贼猝至家人各奔何不知所从乃携防孩走伊母家途遇贼掠之行何义不受汚大恸贼夺子而刄之何遂投水死明旦见其尸若生　省志】
　　仙释麻姑【王方平之妹修道得仙尝与方平降吴门蔡经家麻姑手爪似鸟蔡经见之心中念背痒时好以此爪爬之方平即知乃鞭经曰麻姑神人也何敢如是宴毕命驾升天而去后居建昌山中因号麻姑山唐开元中立庙坛侧累封虚寂冲应真人】饶廷直【唐南城人第进士尝过武昌游黄鹤楼忽遇异人授以秘诀自是不迩妻妾修然端居后为邓州通判卒其柩还乡舁者觉甚轻盖尸觧云】景祥禅师【南城人少警敏削发叅礼名师受戒后进明湘真如法席心法益明四方迎请之书踵至俱辞之防泐潭钟陵帅必欲得之使者三往返不得已乃行宋宣和中浩然归老秀峯之下未几爲范丞相奏居浮山久之跏趺而逝】行保【南城人防慕禅教入慈真院为僧戒行老成言讷心明洪武中住持演法寺又住持天寜寺大振宗风丛林归之后举天下髙僧十一人行保与焉永乐初无疾端坐而逝】









　　明一统志卷五十三
　　钦定四库全书
　　明一统志卷五十四
　　明　李贤等　撰
　　抚州府【东至饶州府安仁县界一百二十里西至吉安府永丰县界三百二十五里南至建昌府南城县界九十里北至南昌府进贤县界九十里自府治至南京二千四十里至京师五千四百八十五里粮三十一万石零】
　　建置沿革禹贡扬州之域天文斗分野春秋时为呉境后属越战国属楚秦属九江郡汉为豫章郡地三国吴以豫章东部置临川郡扬州晋江州齐临川郡徙治南城梁复治临汝隋罢郡置抚州治临川大业初改为临川郡唐初复为抚州后改临川郡乾元初复为抚州五代时杨呉置昭武军节度宋仍为抚州江南西路元置抚州路本朝改为抚州府领县六
　　临川县【附郭本汉豫章郡南城县地东汉永元中分置临汝县吴又分置西平县晋改曰西丰梁分临汝北境置定川县隋省西丰定川入临汝改曰临川县为抚州治唐宋元仍旧本朝因之编户四百四十八里】崇仁县【在府城西一百二十里本东汉豫章郡临汝县地吴分置新建县晋属临川郡梁改曰巴山县置巴山郡隋初郡县俱废置崇仁县属抚州唐宋元仍旧本朝因之编户二百二十五里】金谿县【在府城东南一百一十里本唐临川县之上幕镇南唐于镇立金谿场宋初陞场为县属抚州又割临川四鄕并饶州安仁三鄕地入焉元仍旧本朝因之编户一百八十里】宜黄县【在府城西南一百一十里本东汉临汝县地吴分置宜黄县以水出黄上岭故名晋属临川郡隋省入崇仁唐初复置寻省南唐置宜黄场宋初陞为宜黄县属抚州元仍旧本朝因之编户六十五里】乐安县【在府城西南二百四十里本抚州崇仁县西南三鄕及吉州永丰县一鄕宋绍兴中割置乐安县因有乐安鄕故名元仍旧本朝因之编户二百八十八里】东鄕县【在府城东七十里本临川金谿进贤余干安仁之远鄙正德八年东鄕盗平置县以地在抚州府治之东故名编户一百一十六里】
　　郡名临川【吴名】
　　形胜濒汝水以为郡【宋谢逸文集序临川在江西濒汝之水以为郡而灵谷铜陵诸峰环列于屏障】与两粤七闽犬牙其疆【唐独孤及抚州新亭记】居山川风云之会【宋郡守家坤翁云】地方千里介江湖之表【元虞集抚州谯楼记】
　　风俗俗同豫章【隋志豫章之俗君子善居室小人勤稼穑临川之俗同豫章】风流儒雅【宋谢逸文集序其俗风流儒雅喜事而尚气有晏元献王文公为之鄕人故其人乐读书而好文词】民乐耕桑【宋曾巩拟岘台记其民乐于耕桑以自足故牛马之牧于山谷者不收五谷之积于郊野者不垣】冠冕一路【宋周必大进士题辞曰此邦非特地大人庶冠冕一路而人物盛多亦异他邦】民秀而能文刚而不屈【宋黄干云】狱讼淸简【元抚州推官防题名记】
　　山川仙临山【在府城南一十五里工有集仙观王郭二仙尝至此故名】英巨山【在府城东二十三里山岩内有石人坐磐石上人体有尘秽则兴风润则致雨晴日徧体清莹如玉】井山【在府城南二十五里即黄华姑修真之所有明真观丹井在上故名】龙会山【在府城西四十里双峰耸立上有曾真君仙坛中有四宂如马蹄其泉清冽人呼为马蹄泉旧传双峯高者为阳南五里有温汤低者为阴北五里有冷水】灵谷山【在府城南四十里中有石室灵像临川记云悬崖半岫有瀑飞流分于木杪映日望之如掣练宋王安石灵谷诗序吾州之东南有灵谷者江南之名山也龙蛇之神虎豹翚翟之文章梗楠豫章竹箭之材皆自山出而神林鬼冢魑魅之宂与夫仙人释子恢谲之观咸附托焉至其淑灵清和之气盘礴委积于天地之间万物之所不能得者乃属之于人】峨峯山【在府城西四十六里本名铜山唐天宝中改今名山巅有仙坛絶顶有龙泉观】笔架山【在府城西北五十里诸峯排立如笔架然】免水山【在府城西北六十里相传唐尧洪水时人登此山者免害故名唐天宝间改名尧山】雷公山【在府城南七十里旧号大鹿山山外有池生碧莲南隅有井魏末居人李天明祷雨至古树下遇五老人云吾姓雷久处此井或云天明祷雨霹雳从井出因号雷公山上有灵泉观】戚姑山【在府城南六十五里旧传长安戚文秀女修道于此乘云而升后人亦称为凌云山上有仙坛观宋李梅亭诗蹋翻碧磵泉中石飞透丹霞洞里天更问戚姑无恙否约渠东去看桑田】界山【在府城东南九十里接建昌府南城县界】罗首山【在府城东九十里跨临川安仁之境】望仙山【在府城北九十里世传王郭二仙望华盖浮丘仙处】朝真山【在崇仁县治南相传王郭二仙寻真至此】圣宝山【在崇仁县西南一十里上有仙祠祠傍有石光莹红润故名】玉华山【在崇仁县南一十五里上有玉华仙坛】盘龙山【在崇仁县南二十五里地势盘回自华葢山而来】宝盖山【在崇仁县南三十里势如宝葢】天宝山【在崇仁县东南三十里峭拔森耸为郡中竒观】仙华山【在崇仁县东三十里乃华葢三仙道塲士庶多丐福于此】招仙山【在崇仁县东南三十五里茂林脩竹流水映带真羣仙所都之地】沸湖山【在崇仁县东南四十里唐杜光庭炼丹之所宋绍兴中山顶夜有光旦宂其处得古陶器上有沸湖二字】感应山【在崇仁县东五十五里上立仙坛祀王郭二仙水旱疾疫祷之輙应】巴山【在崇仁县南六十里有栾巴祀故名唐改曰临川山宋邑宰孙懋避栾仙讳又改曰相山旧传巴山有四仙曰梅栾邓叶梅即汉梅福栾即栾巴隠此山邓叶俱南城人】芙蓉山【在崇仁县南一百里秀丽如菡萏出水状顶有葛仙翁祠傍有龙潭】华葢山【在崇仁县南一百里形如华葢又号江南絶顶昔王郭二仙超升于此上有仙祠下有紫洞傍又有雷洞天将雨则云气如炉烟直上湏臾雷声殷殷而出宋末有望气者言华葢临川二山之间当产异人已而生吴文正公澄于山麓之咸口里】宝唐山【在崇仁县西南一百五里跨乐安之境宝唐水出焉】翠云山【在金谿县南四里冈峦环合上有瀑布宋治平中儒士胡采发榛莽而出之有跃马试茗鸣玉三泉及月石亭皆有王安石题咏】金窟山【在金谿县东五里即前代采金之所故名有仙人麻鞋迹】明山【在金谿县西一十里山巅有井随江清浊谓之通江井】铜斗山【在金谿县西南二十五里西南有芙蓉山上有神仙修道处宋曾巩记曰铜斗山能出云雨弭灾害为一郡之望】云林山【在金谿县东四十里崒嵂数百仞界抚信建昌三郡其形势为金谿之巨镇上有三十六峯】疎山【在金谿县西北五十里唐有何仙舟弃官隐居读书于此因号书山其书堂遗趾尚存中和中剏为禅刹赐额白云南唐改为疎山】柘冈山【在金谿县西六十里上有王安石读书堂】赤松山【在宜黄县西一十里有龙福寺有穗珠泉小帘泉昔邹度支隐此号赤松子故名】云华山【在宜黄县南一十里亦名西华山又名马山】曹山【在宜黄县北三十里旧名荷王山山巅曰罗汉峯昔本寂禅师因礼曹溪六祖囘此遂易名曹山山前有回龙亭其下有泉昔白眉禅师结庵山中时其水一日三潮】鼇头山【在乐安县治前山有两峯一峯特秀山麓有巨石下瞰溪流状若灵鼇赴海】象眠山【在乐安县治东势如象眠县之主山也】上砆山【在乐安县东北一十五里山石圆白色如碔砆】金华山【在乐安县西北三十里形如覆瓢旧志云昔王郭二仙登此山以望华葢相顾云此山絶似女金华但无白石为羊耳】杯山【在乐安县北八十里远望形如覆杯】丰材山【在乐安县北八十里旧名麻山唐改今名荀伯子记云登之者望庐岳彭蠡皆在其下】五峯【临川志城中有五峯三市或谓青云岭逍遥岭盐岭萧家岭与庆岭而五宋曾子固赠抚州钱郎中诗翠幙管三市晚画堂烟雨五峯秋即此青云岭在其最高结顶处谓之青云第一峯】状元峯【在府城西四十五里挺然秀丽世传山下居人尝有出状元者】金峯【在府城北五十五里形如金字】桃花峯【在府城东六十里祷疫必应】雄岚峯【在府城东七十里旧传为王郭二仙修炼之所有茶灶丹炉遗迹上有灵泉鄕人抱疾者饮之多愈】梅仙峯【在崇仁县南五十里相传汉梅福炼丹于此元危索诗諌疏当年奏汉宫至今名迹遍诸峯经台半掩三花树丹臼横遮五粒松近水衣裳清露湿并岩芝术白云封因君更忆非非子杖屦登临得屡从】卓笔峯【在金谿县东二里形如卓笔下有砚池高峙于县治之右】梅峯【在金谿县南一十五里旧传刘仙师尝吹铁笛呼雨上有遗迹】百岁峯【在金谿县西二十五里上有周仙王庙】明珠峯【在金谿县西北四十里相传为周仙王遗迹有庙在焉】仙女峯【在乐安县南六十里旧传王郭二仙飞升之时尝有仙女执旛其上】万岁岭【在府城西四十里旧传宋隆祐太后经过指问此山之称人以万岁岭对故名】樟原岭【在府城西四十里石路高险元丰城人陆祥叔佣上凿平侧有双黄井】小门岭【在府城北六十里世传王郭二仙寻浮丘经此上有三仙行祠】云葢岭【在宜黄县东北五十里其山常有云气盘绕故名】金皷岭【在乐安县南一十五里其状如皷】黄仙姑岩【在府城东三十里其岩有三元虞集诗铁色阴崖积石屯玉顔窈窕镇乾坤上池防液作灵响左角出云成晓暾手扶风雷穿月窟坐当星斗直天门昔人政有怀仙地为挹清泉注一尊】金鸡岩【在崇仁县西南一百二十里相传浮丘养鸡之所鸡皆金色现则稔樵者于岩口尝拾得鸡粪其坚如石】仙岩【在宜黄县北五里昔王郭二仙尝问道寓此有朝真石拂霓洞遗迹宋周梦若有记】香城庄燕洞【在崇仁县南五十里岩上有二佛迹泉流石罅中其石白如钟乳】浮云洞【在崇仁县南一十五里洞宂不可深入相传田家黄氏子夜寐惊魇见伟丈夫自称囘岩客令语世人曰此浮云洞也得名以此】紫洞【在华葢山昔浮丘王郭三仙隐此中有石屏石座石棋局】锦绣谷【在金谿县治后宋王安石诗还家一笑即芳辰好与名山作主人邂逅五湖乘兴往相邀锦绣谷中春】羊角山石【在府治谯楼前俗传有人自西蜀青城山来寻羊角山郡人指示之其人扣石云青城山有书石忽开书入复合人亦不知所往】鲤石【在崇仁县西一十五里旧传琴高先生于此脩炼所乘之鲤化而为石】虎迹石【在崇仁县西南四十里昔王郭二仙跨虎憇其上遗迹尚存】汝水【其源上接旴江流经金谿县南曲折行百余里东流合豫章水其上流之分派自千金陂西流至郡城东抱城而北合宜黄崇仁二县溪水流至南昌界合豫章水入鄱阳湖】连樊水【在府城西北五里源出连樊山流至郡城西抱城而北合于汝水荀伯子临川记曰东兴人以木甑浸井中后于连樊溪甘渚获之可见其源之远一云此水比他水独重郡取充刻漏无差失】临水【在府城西一十里源出崇仁县临川山下流至西津与汝水合】梦江水【在府城南三十里源出佛容山下注汝水】西宁水【在崇仁县西五里源出华葢山下流曲折五百余里至西津与汝水合】宝唐水【在崇仁县西一百二十里源出宝唐山下流合巴水】福水【在金谿县南一十里源出于闽经南城梅峯至皷楼冈下会石门港水】淸江水【在金谿县南三十里其水清冽宜沤楮故土人造纸以清江著名】苦竹水【在金谿县北四十五里乃汝水之上流也】三港水【在金谿县东五十里源出崖山歴白莲港至黎盆渡与青田港水合】金谿水【在金谿县上幕岭东水色如金县因以名】宜黄水【源出宜黄县黄土岭流四百七十里至西津与汝水合】鼇溪水【在乐安县治南源出芙蓉山东流至县又西流与贑水合鼇山在其南昔尝有人作钓鼇亭于溪上因以名溪】大溪源水【在乐安县西北七十里源出大盘山北流至蛟湖合临水县南又有大溪水源出华葢山西流至乌水流入永丰河】远溪水【在乐安县南一百八十里分三派至招携合乌水】白鱓潭【在府城北一百里相传宋晏殊之先葬其祖掘地得双白鱓一奔入潭故名】青水潭【在崇仁县西北一十里源发七都流至县西驴陂与大溪水合】虎头洲【在府城北三十里宋治平中郡人李权梦张乐送至洲上俄登科授防州司理葢虎头之应也】朱井【在府学文庙西庑下其泉清冽】九十九井【在府治东南七里俗传周仙王与夫人共约曰一夕之内尔织百缣我开百井至四更夫人百缣已就效鸡鸣以给之羣鸡皆和仙王方得九十九井闻鸡鸣遂止鄕人因立周仙王祠】丹井【有三一在府治西南魏坛观乃魏夫人炼丹之所一在西北妙观乃黄华姑炼丹之所一在乐安县南四十里玉庭观乃王郭二仙炼丹之地前有王乔坛】双黄井【在府城西四十里其甃乃双黄木甑至今不朽旧传曾真君炼丹处鄕人立亭于上】石仙人潭井【在金谿县东三十五里井有仙迹岁旱祷之輙应】三龙井【在金谿县东四十五里有龙居之昔刘仙师得豢龙术能兴云雨】龙潭井【在金谿县东出云峰上有龙居之久旱生云不日而雨】玉井【在宜黄县南门涂黄岭下有吕洞宾篆玉斧泉三字】白鹿泉【在府城宝应寺世传谢灵运翻经时有白鹿跑地泉涌出宋陆游诗泉声落环佩肝肺为清凉】一滳泉【在府城万寿寺冬夏不竭】红泉【在府城西三十二里铜山下谢灵运诗石磴泻红泉】伯清泉【在金谿县治东其泉清彻味美又有泉出于石中名石眼泉】跃马泉【中有二石如跃马状】试茗泉【宋王安石诗此泉地何偏陆羽未曾阅坻沙光散射窦乳甘潜泄】鸣玉泉【以上三泉俱在金谿县南四里翠云院】灵泉【在金谿县南一十里即五星泉水自石眼喷出如撒珠状宋曾布诗一掬寒泉照眼明氷霜凛凛坐中清】玉香泉【在金谿县东四十里其泉甘香】白龟泉【在乐安县南八十里仙游观昔吴真人修炼时有白龟自山南负泉而出故名】墨池【有二一在府学昔王羲之学书池上池水尽黑故名宋曾巩有记一在金谿县距白水寺三里乃谢灵运涤砚处】卧氷池【在府城东孝义寺俗传为王祥故宅按晋书祥琅琊临沂人岂其避地庐江时曾经此遂成遗迹邪张右丞诗虽犹堪赏前贤况可师】灵运池【在府城东四十里距灵谷山二里山顶有池谢灵运为临川内史时日游于此】咸池【嘉定志云陈司空黄法崇仁人侯景乱法于鄕里聚徒以助陈高祖有功又有竒术尝变塩池于家山下今水味独咸于他水】放生池【旧因汝水为之古今诗话载唐末邕州蔡大夫迁抚州刺史游汝水放生禁采捕忽有人乗小舟钓其上蔡使人捕之钓者乃为诗云投却长竿卷却丝手携蓑笠献新诗临川太守清如镜不是渔人下钓时宋郡守朱正辞始即吴陂庄之南塘为之置斗门以均蓄泄】仙鵞池【在崇仁县西南四十五里世传唐道士杜仙兴修黄箓斋忽有仙鵞七飞下池中故名】齧指池【在金谿县东二里烈女祠前相传葛氏二女跃炉时齧指自誓洒血于池故名】化龙池【在崇仁县治北宋乐史家池傍有巨蟒鳞甲爪距如金一日风雨大作化龙而去史登科正此日池以是得名】龙池【在乐安县北五里其南八十里又有双龙池】沸湖龙池【在宜黄县南四十里山巅有泉下涌葢龙潜于中云】温汤【在府城西三十里池中有伏石分为二流其阴水差塞其阳水常沸】文昌堰【在府城东汝水之浒旧图经云上直文昌星故得名地防云文昌堰合状元生】
　　土产金【临川县出宋置塲在县西四十里随废】银【金谿县出唐时尝置塲寻废】铜【临川县出】铁【临川县出宋时尝设监铸钱后废】葛　竹箭　朱橘【各县出】
　　公署守御抚州千户所【在府治东南本朝洪武初为抚州卫寻改为所】
　　学校抚州府学【在府治东宋建韩子苍杂记云墨龙在郡学大成殿前池中忽时水出有物出鸣似蜥蝪谓之墨龙此物毎见士之试于有司者得人必多率以此为验】临川县学【在府城南顺化门外宋咸平间建】崇仁县学【在县治东宋庆厯间建】金谿县学【在县治西宋建于县南后迁于此】宜黄县学【在县治北宋始建于社稷坛右后迁于此】乐安县学【在县治北宋绍兴间建以上六学俱本朝洪武初重建】东鄕县学【在县治东正德九年兵偹胡世宁檄建提学田汝耔记】
　　书院临汝书院【在府城西南二里宋冯去疾以朱文公尝临是邦故立书院于湖山上宋元皆有官领之】峨峯书院【在府城南青云峯左宋参政李璧捐金属县令黄干建堂面峨峯璧居眉山此山偶与峨嵋同名因扁曰峨峰书院】槐堂书院【在金谿县学东宋令陈咏之建以陆子静家塾之名扁曰槐堂】鹿冈书院【在宜黄县南四十里宋邑人孙子野建】文谿书院【在崇仁县东陶家巷口运榦陈溪月建】草庐书院【在崇仁县南御书阁基前元邑令阿里建】邵庵书院【在崇仁县治北元邑令重喜建】靑田书院【在金谿县北三十里元邑士洪观澜宗陆氏学乃建之以祠三陆先生】栁塘书院【在乐安县治东后改梅隐书院元建】鼇溪书院【在乐安县治东元邑人夏友兰建吴澄记】
　　宫室赏心楼【在崇仁县东南宋建临溪之景堪画故名赏心】横秋阁【在府治玉茗亭北旧名清虚】见山阁【在府治宋通判施邈建王安石有记】清风阁【在临川县宋王安石诗飞甍孤起下州墙胜势峥嵘压四方远引江山来控带平看鹰隼去飞翔高蝉感耳何妨静赤日焦心不废凉况是使君无一事日陪宾从此倾觞曾巩诗百级危梯屈曲成防干朱碧半空横天垂远水秋光静雪压羣山霁色明海燕力穷飞不到郊园阴合坐犹清风前有客须畱醉莫放归迟月满城】鸣琴阁【在崇仁县治前宋建】御书阁【有二一在崇仁县南宋李梅亭建以藏所赐御翰理宗尝赐梅亭诗又书藏修经训竹阁梅亭八字皆有御玺其余诏制亦多一在宜黄县学亦宋时建】忠孝堂【在府治宋郡守张滉绘晋太傅王祥唐刺史顔真于内故名】相山堂【在崇仁县圃宋令孙实建后改为放生亭】茱萸亭【在府治东王羲之故宅九日游赏处也】怀谢亭【在府治东园昔人建以怀灵运也】玉茗亭【在府治宋时建亭下有花名玉茗如山茶而色白黄心绿蕚人以比扬州之琼花宋元名人多赋咏之】瀛洲亭【在府治金柅园西其景为一郡之】青云亭【在临川县学后青云第一峯上宋嘉祐末邑令谢卿材宴是亭有登高先得防青云之句遂名张郎之书扁】寿樟亭【在府城东北清远镇禅居东山有樟木一干围三寻故名】南阜亭【在崇仁县南二里元虞集尝作乐府一曲约熊少府游此】饮归亭【在金谿县治宋建曽巩记亦名射亭王安石有诗】碧涧亭【在金谿县后车里元里人何茂甫建吴澄有诗】翻经台【在府治南宝应寺刘宋谢灵运为临川内史时于此翻大湼槃经因名台有石刻翻经台字存于寺】拟岘台【在府治东南宋曾巩记有云尚书司门员外郎晋国裴君治抚之二年因城之东隅作台以游而命之曰拟岘台谓其山溪之形拟乎岘山也君既因其土俗而治以简静故得以休其暇日而寓其乐于此王安石诗君作新台拟岘山羊公千载得追攀歌钟殷地登临处花木移阴指顾间城似大堤来宛宛溪如清汉落潺潺时平不比征呉日缓带犹宜向此闲】金石台【在府城西一十五里有石峯五旧名五虎山第一峯独高第五峯差小曰金石台旧与第四峯联属后石洲水流其中故有金石台分丞相出之语宋晏殊王安石相继拜相人以为异】
　　关梁孝义桥【在府城北五里因其地有王祥卧氷池故名】文昌桥【在府城东】吕桥【在府城南四十里因吕洞宾经此故名】黄洲桥【在崇仁县治东南】化龙桥【在崇仁县治北因化龙池而名】飞仙桥【在崇仁县东二里】寿安桥【在金谿县西五十里】迎恩桥【在宜黄县北鳯山前元吴澄有记】鼇溪桥【在乐安县治西南】石桥【在乐安县西四十里其石高防加桥桥侧有动石可运转】吴家渡【在府城北二里宋谢逸诗碧浪粼粼见浅沙丹枫林里两三家舟横渡口渔翁醉梦觉满江芦荻花】
　　寺观天宁万寿寺【在府治东五代时杨吴建宋改今名】宝应寺【在府治南即谢灵运翻经处唐白居易有记】北景德寺【在府治东北有应梦阁罗汉灵迹宋曾巩王安石于此题名有记】明水寺【在府城西三十里唐建有石双立号石门关夹道多古松开池种莲号十里松风九曲莲池】东林寺【在崇仁县北宋乐史读书之所】翠云寺【在金谿县南四里唐建宋王安石陆九韶皆有题咏】疎山寺【在金谿县西北五十里唐有何仙舟隐此中和间始建寺中有白云阁后有一览亭宋曾巩有诗】宝积寺【在宜黄县北三十里唐僧本寂驻锡处宋赐今额】禄源寺【在乐安县北宋建】普安院【在崇仁县西唐建宋赐今名】大中祥符观【在府治东隋建南唐名甘露宋改今名】妙观【在府治西北隋建元改今名】洞灵观【在府治西北六里魏夫人坛唐睿宗使道士叶法善祭醮于坛西建此观奉之】明真观【在府城南三十里隋建有唐顔真卿铭】梅仙观【在府城东北六十里世传汉梅福寓此宋白玉蟾诗梅福炼丹成已往浮立跨鹤不思归岚光荏苒千峰瞑时有幽禽呌落晖】善脩观【在崇仁县西南宋建】昭清观【在崇仁县东二里旧名仙游二观俱晋王郭尝游处元吴澄记】望仙观【在金谿县南】崇仙观【在宜黄县东俱宋建】妙常观【在宜黄县南九十里汉李洞仙修炼飞举之地有炼丹丹朝斗坛望仙峯遗迹又有龙池能出云雨】昭仙观【在乐安县南宋建元吴澄有记】
　　祠庙栾巴祠【在巴山】谢康乐祠【在府治祀康乐公谢灵运】顔鲁公祠【在府治祀唐顔真卿宋曾巩张栻皆有记】曾文定公祠【在府治南三里祀宋曾巩元虞集有记】王文公祠【在府城内本宋王安石旧宅因建祠陆九渊有记】蘓忠勇公祠【在崇仁县南六十五里祀宋令苏缄】朱文公祠【在府学】三陆先生祠【在府学西祀宋陆九韶九渊九龄】黄文肃公祠【在临川县学祀宋勉斋黄榦】三贤祠【在临川县学宋建祀县令刘弥正黄榦主簿京镗】二孝女庙【在金谿县东二里唐有银塲吏葛祐典其事银耗竭产不能偿二女不忍其父荼毒赴炉而死父得释银塲遂罢后人祀之】慱陂庙【在府城西南五十里昔游茂洪仕唐为南丰令道经其地敎民凿渠引水以灌田鄕人德之遂祠焉】
　　陵墓罗隐墓【在乐安县地名罗家潭昔有渔者入潭见石上有大字不能辨后水落石出视之乃罗隐坟三字】乐史墓【在崇仁县西南青云鄕】吴澄墓【在崇仁县东南十三都】虞集墓【在崇仁县南二十四都】
　　古迹古城【在府治西津赤冈又有子城在府治内唐建元废】西丰城【在府城西南五十里本吴西平县晋改曰西丰隋省入临川县】母城【在府城北五十二里即梁所建定川县隋省入临川县】工塘城【在府城东南四十里】洛城【在金谿县西四十里以上二城相传俱梁周迪所筑】巴山城【在乐安县西南三十里梁于此置巴山郡及县隋废】神运城【在乐安县南八十里相传唐罗仆射领兵逐冦夜有神助筑城遗迹尚存】述陂城【在府城西一十五里今为耕种塲】废新建县【在崇仁县西南九十五里】废西宁县【在崇仁县南六十三里】废安浦县【在乐安县西南六十里以上三县俱吴置隋并入崇仁】王右军宅【在府治东今府学是也】魏夫人坛【在府治西北六里夫人姓魏名华存晋司徒舒之女夫亡遂上临川西立坛修道年八十三不饮食以成仙咸和甲子托劒化形而去坛南有九曲池】三山小隐【在崇仁县南一十五里宋尚书何异搜抉而出之山庄有山者三曰浮石曰岩石曰玲珑竒崛鼎立中贯一溪可容舫合而名之曰三山小隐】金柅园【在府治西宋晏殊诗临川楼上柅园中十五年前此会同一曲清歌满尊酒人生何处不相逢王安石集古句诗临川楼上柅园中罗帏绣幙围春风船一棹百分空看来朱碧顔始红】金禅师塔【在金谿县东五里相传有僧居此有大履迹在山峡石上其塔制甚古】石皷【在府城西南三十九里其状似皷或自鸣】石廪【在府城东三十九里状如廪中可容千斛荀伯子记云石廪开则岁歉闭则年丰】石龙【在府城南三十四里高丈余周六百五十步隐起似龙有鳞甲】石防【在宜黄县南三十里石桥横空长数十丈南北相接下平广可容数百人孙觌诗乌鹊填成天上路鬼神鞭出海中山】石月【在乐安县北六十里世传王司空阅武山间修石月以为游观之所下有足迹长可二尺余】玉田【在崇仁县南三十里玉田观即萧子云种玉处】
　　名宦三国朱然【吴临川太守防山贼盛起然讨平旬月而定】晋王羲之【临川内史以能书知名于时】南北朝谢灵运【宋临川内史政暇游览山水吟咏为乐】孔琇之【南齐临川守廉谨平恕凡可以致君泽民者不避艰险为之】何昌寓【南齐临川内史不妄交游通和汛爱郡政清白士君子多称美之】殷均【梁临川内史体羸多疾闭阁卧治而百姓安之盗奔出境】萧摩诃【陈巴山郡守抚字有方律己无私上敬下怀以平畱异欧阳頠有功朝廷褒之】骆牙【陈临川内史发奸擿伏如鉴照物诱执周迪民赖以安】唐周法猛【抚州刺史凿渠灌田二百余顷民怀其德立庙祀之】张景倩【抚州刺史立身谨约为政清明顔真卿为书清德碑】顔真卿【抚州刺史建土堘陂溉田民感其忠立祠祀之】元子晳【崇仁令有惠泽及民时人为立遗爱碑】杜佑【抚州刺史为政寛洪平易不尚皦察掌计治民物便而济抚人刻石以颂其德】戴叔伦【抚州刺史作均水法耕饷岁广民阜化成远近咸被其惠人为立遗爱碑】宋和防【知崇仁县其父凝五代时中书令尝采古今史传听讼决疑事为疑狱集防增益三卷上之】王彬【知抚州民李甲饶英恃财豪横县莫能制彬按治之州里肃然】戚舜臣【知抚州惠穷困扶善类毁淫祠郡有号大帝祠者百余所舜臣悉除之】苏缄【知崇仁县其民喜争田有数十年不决者缄一断以法未半岁庭无畱讼】狄明远【知抚州为政清明字民有方邦人祀之】李先【知抚州涖政明察无隐者人称为照天烛】黄榦【知临川县岁旱劝粜捕蝗极其力知新淦县吏民习知其临川之政皆喜不令而政行】周执羔【宜黄丞时四境俶扰溃卒为变令大恐执羔谕以祸福皆敛手听命邑人德之至绘像立祠】林大中【知新淦县郡督输赋急大中请寛其期不听纳吿勅投劾而去】王阮【知抚州韩侂胄闻阮名特命入奏将诱以美官阮私谓所亲曰吾闻公择士士亦择公卿今政自韩氏出吾可出其门哉陞对毕即拂衣出关】柴中行【抚州军事推官韩侂胄禁道学校文转运司移檄令自言非伪学中行奋笔曰自幼读程頥书如以为伪不愿考校】王晌【知临川县宼犯州境晌率弓兵土豪讨平之其在职去宿弊屏吏境内肃然】徐霖【知抚州祠先贤寛租赋振饿穷诛悍将建营砦政举化行】谢谔【乐安尉去奸剔蠧施德安民县多盗谔条二十防大要使其徒相紏而以信赏随之盗果解】黄震【知抚州时郡中饥震疾驰之郡至则大书闭粜者籍强籴者斩掲于市米价日损又脩复朱熹祠树晏殊里门制祭社稷器禁竞渡船善政甚多】刘子荐【抚州司录有愬王应亨殴死荷担黄九者狱成子荐疑而驳之俄烈风迅雷辟狱户裂吏禊杀人者实冯汝能非应亨也狱遂白得免死者八人】陈咏之【知金谿县岁歉劝分减价者奬闭籴者罚岁丰创平籴仓邑民赖之】家坤翁【知抚州约己剔蠧始立定规清积年深重纂图经民称颂之】缪元德【知抚州俭以足用寛以爱民建和籴仓籴米活饥甿收掩遗骸悉出己俸】元秦起宗【抚州路总管至官有司供帐甚盛问知借办于民亟使归之几席仅给而己自是僚佐有宴集成礼即止因谕众曰我素农家安俭约务安静庶使吾民化之】何槐孙【宜黄尹吏事精敏处断多出人意表明能烛物吏不敢欺岁饥劝赈有法贫者无馁咸怀其德】杨景行【宜黄县尹理白寃狱之不决者数十事陞抚州路推官发擿奸伏郡无寃狱金谿县民陶甲凶险暴横豪僧云住发人冢墓取财物皆治之如法由是豪猾屏迹良民获安】本朝李庭桂【丙午年知抚州府时兵革之余勤力抚治吏畏其法民怀其德】李敏【洪武初为抚州知府守廉烛理虽庶务烦剧决之如流】马文璧【洪武中知抚州府学博才敏为政知大体辨决无滞岂弟慈祥民深德之尤博学长于诗文时称曰文章太守】许杰【洪武中知抚州府廉正明敏设施布置皆有法度扶善锄恶发奸擿伏如神民咸德而思之】吴思明【洪武中知临川县勤以处事慈以爱民有政声】时季照【洪武末为崇仁知县为政严而不猛吏畏民怀尤喜奬劝士类在职十余年始终如一】萧福【永乐初任乐安县典史清慎有守息争直讼民乐其平陞监察御史去省志】方琛【永乐中任崇仁知县籍民为九等量贫富以科征邑无恒产者惟以折色贸易准办赋税率多逋负奏请从民便赋之咸赖焉省志】王升【宣德初抚州知府寛以莅政礼以待士催科抚字尽力劳心满考郡人不释复畱三年后致仕卒】郑颙【宣德中任乐安敎谕以成就人才为己任月书日课晨夕不倦缘经指敎文体顿殊自是科举不乏人省志】孙亶【正统初知金谿县奏减水潦荒田秋粮至于利所当兴弊所当革者悉心为之以故多惠民之政省志】谢斌【正统末同知抚州府时乐安草寇窃发民多逃窜斌设法捕获罪其首而贷其从招服逃移各安井里人以其德政不愧僚长王宇云省志】王宇【景泰初知抚州府渔利害民宿弊尽革罢之治后鱼池十数亩宇以鱼利易粟实仓储致数万斛宜黄有虎害作文吿神虎遁走金谿有聚盗剽掠发廪赈之众皆感泣相率请命治行卓异至今人谈之省志】赵亮【景泰中崇仁知县脩举废坠境内以治省志】林元美【天顺初知抚州府忠谨淳慤岂弟慈祥以廉静镇浮俗政通化洽深为时贤所重省志】李祥【天顺间知崇仁县自常俸外一毫无取于民脩造不扰赈济有方民畏而爱之省志】戴智【乐安知县公勤明敏时以贤宰见称焉省志】张璝【成化初知抚州府刚介自持令肃政廉民怀士服省志】陆广【成化间抚州知府谨法度重然诺不兴造不扰民事有当为虽利害不防事有戾志虽监司不能移省志】瞿俊【成化间崇仁知县性刚明严于嫉恶豪右敛迹尝更创便民仓积谷十余万官民赖焉省志】周瑛【成化间抚州知府纯朴谨厚以文事饬吏治安静不扰民寔父母之省志】曹暠【成化间抚州府推官毎讯鞫必使两造务得其情诬狱赖以平反良善得安其业焉省志】陈辉【抚州府同知为政明达勤敏凡所兴作俱节羡余不劳民力省志】张睿【通判抚州妻不曳帛子不挟纩廉慎之操始终如一卒于任囊无棺衾之资省志】刘忠器【成化间知崇仁县和易雅重清介自持役志于民畱心学校士民怀之今祀于遗爱堂省志】包裕【抚州府推官仁恕公廉郡无寃狱时称为小包云省志】张闲【治初抚州府学训导严饬敎条为诸生解经恳恳必其透彻而后己省志】叶天爵【治间任崇仁县知县刚明勤慎擿伏如神崇尚乡贤兴复水利以政迹着最今崇祀于遗爱堂有去思记省志】
　　流寓丁奉【庐江人仕孙吴为军将军计畧过人能断大事孙休时迁大将军休薨奉与丞相共迎立孙皓有毁之者皓徙奉家于临川】虞汲【本蜀仁夀人允文之后父防知连州以文学知名汲仕宋为黄冈尉宋亡侨居临川崇仁与吴澄为友澄称其文清而醇家贫敎授后以翰林院编脩官致仕】李贞【本山东蒲台人乐安主簿厉清操贫不能归遂家焉】
　　人物宋乐史【宜黄人母梦异人授五色珠而生史力学有文南唐进士第一人宋复登甲科累官两浙巡抚使释逋负赈饥民转都官员外郎出知商州后判西京畱台所着有太平寰宇记等书】乐黄目【史子淳化初进士累官右谏议大夫知荆南府后知亳州卒黄目面柔简黙为吏处剧亦无废事所着有集五卷又撰学海搜竒等书其兄黄裳弟黄庭并进士及第官至太常博士】晏殊【临川人七岁善属文真宗召见与进士并试援笔立成赐同进士出身为馆职仁宗时为相善知人范仲淹孔道辅欧阳脩等皆出其门富弼杨察皆其壻卒諡元献有文集四十卷又有类要二府集临川集】李阳孙【崇仁人庆厯初为封州簿官满徒步而归晏殊深器重之赠以诗曰不忍与君别怜君仁义人三年官满后依旧一家贫仕至殿中丞】侯叔献【宜黄人有志节举庆厯进士累官两浙常平使者兼都水监建议置提举淤田司相地利引樊山水灌地四十万顷迁河北水陆转运判都水监治水尤得其性有诏奬谕】王安石【临川人父益歴官州县有声安石生有异质长博览强记善辨不屈所为文渊源出于典诰擢进士上第神宗朝拜相封荆国公卒諡曰文】王安礼【安石弟嘉祐中举进士为著作郎因灾异上疏言大臣有乗权射利者进翰林学士知开封府事至立断时称神明歴转尚书左丞元祐中落职知舒州安礼伟风仪议论明白常以经纶自任云】王安国【安礼弟自幼为文惊人数举进士茂才赐对帝问卿兄秉政如何曰恨知人不明聚敛太急尔时吕惠卿谄事安石行新法安国深恶之尝讽其兄远佞人惠卿以为恨乃因郑侠狱陷之放归田里岁余复除大理寺丞卒有文集行世】蔡元导【临川人博闻强记家贫无书有市书者过之輙畱数部经宿还之曰吾己黙记擢嘉祐初进士仕至南剑州推官子承僖少力学行己孤峻与父同擢第除监察御史吕惠卿怙权任私承僖面陈其罪累迁集贤校理卒赠太中大夫】谢逸【临川人自号溪堂先生所着有春秋广微樵谈其他诗启碑志数百篇淳熈中祠于学弟迈有英气脩身励行与兄俱能诗时称二谢亦有文集】周衮【金谿人嘉祐末举进士王安石竒其才行新法之时以衮鄕人必附己欲用之议不合以员外郎出知滕州孙珩靖康初上书论事不用归隐麻姑山自号足翁】刘【宜黄人治平初举进士歴平阳武城霍丘三县令淮甸大饥霍丘民赖以全活者甚众累官至广西宪为人清洁不可于以私所得补官先二弟而后二子】邹极【宜黄人治平中举进士累迁至湖南漕时掌盐法者争以羡余希进极条其不便遂罢归后擢度支员外郎见执政议不合丐外除江西宪亲丧服除曰吾读书丐禄以娱亲耳今既孤可复仕乎力请致仕】饶子仪【临川人九岁能诗力学不倦王安石多所论荐子仪独不为屈崇宁中以经明行脩锡命于朝司諌陈瓘阅其所着编年史要为之序又有周易论语解及诗文甚多】邹余【临川人元丰进士调通城令邑多豪滑余至乃服化哲宗时为侍御史所陈十余事皆切大体其一辨析元祐党人大臣不乐其言遂奉祠归】汪革【临川人性孝友家贫好学试礼部第一分敎长沙卒年四十生平深厚不伐赒亲友之急解衣推食无难色尝谓人常咬得菜根则百事可做所着有青谿类藁及论语直解】邓考甫【临川人嘉祐中举进士歴官提照开封府界河渠坐事去官元符末应诏上书言新法必乱天下坐贬高安卒所着有卜世大宝龟伊周素蕴太平策要等书凡二百五十余篇】吴沆【崇仁人幼孤事母孝政和间献书于朝不用归隐环溪后举不求闻达郡以沆应诏所着有易论语发微老子解环溪集郡县学皆祠之】聂昌【临川人本名山大观初进士钦宗谓其有周昌抗节之义改名昌拜周知枢密院奉使金国至綘州遇害建炎中赠观文殿大学士諡忠敏】崔纵【临川人政和中进士累官至承议郎二帝北狩高宗欲遣使通问廷臣咸畏避不行纵毅然请往乃授试工部尚书比至责以大义金人怒徙之穷荒纵不少屈竟握节而死诏录其兄子延年为后】欧阳澈【崇仁人慷慨尚气忧国闵时出于天性靖康初条敝政陈安边御敌十防高宗即位澈徒步走行在伏阙上封事极诋用事大臣遂见杀所着有飘然集六卷后赠秘阁修撰范应铃为立祠学中】晏敦复【殊曾孙少学于程頥第进士官至吏部尚书秦桧入相敦复独有忧色曰奸人相矣后以宝文阁学士知衢州卒敦复立朝论事无所避高宗尝曰卿可谓无忝汝祖矣】李浩【临川人早有文名尤深理学绍兴中登第除吏部郎应诏直言无所避忌知台州军士谋乱浩一语而定孝宗特用为广西帅转吏部侍郎】吴曾【崇仁人高宗时献所著书累官史部郎奉祠久之起知靖州志在去贪吏部安边人后知严州致仕平生苦学为文竒伟所着有得闲文集能斋谩录诸书】陆筠【金谿人绍兴中进士平生笃好孟子注翼孟音解九十一条周必大称其嗜古著书有益后学】何异【金谿人绍兴中进上累官右正言奏疏多峻切又累迁权礼部侍郎太庙有芝草生韩侂胄以为祥瑞异独以为兵妖后迁工部尚书丐祠致仕】饶延年【崇仁人居鄕乐施岁遇艰籴一夕露祷米斗之直举斗槩量得钱六十五立为定直终身行之积米之家多怨延年曰尔家岁入可计若以其余出粜高价亦不过数十千遂计数还其直由是鄕党无敢贵粜者咸以长者称之】吴澥【崇仁人隆兴中进士以朝臣荐召对孝宗壮之除大学录改西外宗敎所着有宇内辩疆域志等书】蔡孝恭【元导四世孙博闻强记以贤良荐上批鳞十三策至京师或谓合谒当道孝恭曰以妩媚取科第吾不能也遂归不仕】严思义【临川人乾道初进士诲人以践履为先朱熹荐之仕至宁国府倅全活淮民流徙者甚众老归故里卒年四十九】曾幼度【乐安人乾道进士仕至太守以文章鸣有缘督集行世晚年无意仕进筑室以诗酒自娱何谷赞之云不夷不惠斯道之魄不欧不苏斯道之脉外容万象中无一物世以为名言】李郛【宜黄人文学浩博尝着比事罪言三十篇欲迁都建康为兴复计不遇退而著书人号为书厨着文集数十万言有纬文琐语】陆九韶【金谿人与朱熹同时隐居山中讲学其学渊粹昼之言行夜必书之自号梭山老圃遗戒不得铭墓所着有梭山文集】陆九龄【九韶弟乾道进士为全州敎授尝与弟九渊讲学鵞湖有诗文传世没赠直秘阁諡文达】陆九渊【生三四岁问其父天地何所穷际父笑而不答遂深思至忘寝食乾道中进士官至荆州军居象山敎授生徒数十百人有诗文语录传世没諡文安】刘迂【宜黄人隐居不仕文章敏赡自成一家诸子百家皆精穷迨朱陆诸儒会鵞湖尝以诗请益于理学有所得年八十余无疾沐浴焚香而卒有文集】黄去私【临川人气槩豪爽着屯田议为朱子所知学专行确守师训不变执亲丧行古礼黄榦尝曰问学之士雕零殆尽江西则甘吉甫黄去私数人尔】张英甫【临川人性孝友受学陆九渊讲学穷理有易书诗语孟中庸口义五十余篇名曰尊经诱掖后进士论归重所着又有要言浑象原意杂诗】章节夫【临川人少从陆九渊学博通诸经深造自得尝取象山晦庵辞异防同处而疏之曰脩和管见晚年所守益固自号从轩著书数万言】曾极【临川人志气豪放声名四起朱子得其书及诗大异之所为文有防陵小雅金陵百咏】傅子云【金谿人学以明善知本为先言行动中规矩尝主瓯宁簿决讼必传经义人服其学有易传论语集传中庸大学解孟子指义离骚经解并文集行世】邹斌【临川人博记敏识见陆九渊问平日何学以求放心对一语契合制置使赵方尝委经理三关形胜措置有方至决鱼湖讼平反汉阳狱皆当人心所着有南塘藁】罗点【崇仁人六岁能文淳熈初廷试第二人尝以荐对防切中时病累官端明殿学士佥书枢密院事卒諡文恭点端介有守无矫激之行或谓天下事非才不办点曰当先论其心心茍不正才虽过人何取哉】危稹【临川人淳熈中进士以诗名著歴屯田郎官上言国家治乱之故忤用事者出知漳州奏罢经总制钱无名者后请祠归与鄕老为真率防所着有巽斋集及诸经讲义弟和开禧初进士知德兴县有蟾塘文集】曹锡【宜黄人嘉定进士性刚直文典雅歴官至屯田郎奏对推广真德秀祈天永命敬德爱民之说奉祠归德秀尝谓其文采可为辞诰刚直宜在言路敏决可作监司】杨掞【临川人少能词赋以荐参淮阃杜杲幕杲凡治法征谋多咨于掞安丰被兵掞以竒策解围未几参孟珙幕大将来谒珙坐受其拜掞叹曰信兠鍪不如毛锥子也于是复业进士遂登第官至潭州节度推官】谢公旦【崇仁人性孝友简淡嘉定中进士官至福建漕考覆盐课民甚便之卒于官自号野航弟琳以廉称官至左右司出知徽州过家哭兄一恸而逝】饶应子【崇仁人绍定进士官至监察御史兼崇政殿说书时江西湖南北皆受兵诏淮兵赴援应子上疏淮不可弛偹又言洪天锡有犯无隐监学小臣如徐庚金辈叩阍去国宜旌异之累疏丁大全及董宋臣等罪】陈元桂【临川人淳祐中进士知临江军开庆初元兵奄至元桂力疾登城门督战吏卒劝之避去不从兵至元桂叱骂遂遇害諡正节立庙死所初亲戚有劝其移治者元桂曰时事如此与其死于饥馑疾病盗贼孰若死于守土之为光明俊伟哉】吴名扬【金谿人咸淳中进士歴官浙西制干文天祥招徕天下士名扬与焉后奏除兵礼二部架阁踊跃赴义意气感激倾动一时】元危复之【抚州人宋末为太学生博览羣书好读易尤攻于诗元元帅郭昂荐为儒学官不就至元中屡以币征之皆不起隐于紫霞山中士友私諡曰贞白先生】何中【乐中人宋末举进士以古学自任其学深该博与门弟子讲易诗书春秋吴澄揭傒斯皆推服之元至顺初江西行省聘为龙兴郡学帅卒所着有易象类书传补遗通鉴网目测海知非堂集等书】孙辙【临川人学行纯笃事毋甚孝家居教授与人言一以孝弟忠信为本未尝几微及人过失屡辞皆不就辙善为文章吴澄尝叙其集曰所谓仁义之士其言蔼如也】吴澂【崇仁人自幼知用力圣贤之学著述有易春秋礼记尚书纂言学基学统私录支言集易外翼孝经章句诸书又校正皇极经世书并大小戴记老子庄子太经乐律及八阵图郭璞葬书仕至翰林学士学者称草庐先生卒封临川郡公諡文正本朝诏从祀孔子庙庭】虞集【临川人汲子三岁即知读书稍长从吴澄游歴官翰林学士兼国子祭酒经筵官命修经世大典成谢病归自号邵庵卒追封仁寿郡公諡文靖平生诗文殆万余篇存藁有道园集弟槃歴官湘鄕州判治巫之乱人皆惊服善解经义为人方正】吴当【澄孙精通经史百家仕至翰林直学士时江南兵起授江西廉访使募民兵殱建昌渠凶郑天瑞又平抚州剧寇胡志学等后为抚州路总管退归豫章杜门著书所着有学言周礼纂言若千卷】葛原喆【金谿人生而頴异幼时已有能文名公卿执政皆重之至正中举进士官至行省经歴及卒学者搜其遗藁得诗文彚为十卷平生经律皆博所至政治有能声】黄冔【金谿人博学明经善属文尤长于诗仕至翰林院待制兼国史院编脩官京城既破冔叹曰我以儒致身累防国恩今纵无我戮我何面目见天下士乎遂赴井死所着有诗文传世】刘杰【金谿人至正中进士歴官延安路总管寻为中书舍人改监察御史陞工部尚书集贤院学士致仕制行甚高】本朝危素【金谿人少颖悟工诗字有能声登吴澄门为高第仕元累官至岭北行中书省右丞本朝重其文学累擢文馆学士时备顾问论说经史后谪居和州卒】周忠【金谿人少颖悟既长通举子业国初召见青龙殿奏对称防宠赐优渥从征湖广特命参谋左右后欲大用之屡辞不就洪武初复诣阙献太平十六策遣使沙漠不知所终】熊鼎【临川人家世业儒洪武初任山东佥事得大体歴擢翰林学士授东宫尚书未几改岐宁衞经歴受害于都勒巴事闻遣官致祭葬黄羊川仍立庙祀之】吴伯宗【金谿人生而頴悟十岁通举子业先达见其文叹曰玉光劒气终不可掩洪武四年廷对擢第一授礼部员外郎性刚直不屈忤胡惟庸坐谪未几召还累迁国子司业武英殿大学士所着有南宫藁使交集成均藁玉堂藁】掲轨【临川人傒斯之后洪武初以明经举任清河簿迁知县事民怀其德已而谢归教授生徒尝考江西鄕试士服其公召定书传防选数承顾问所着有新河集】吴漙【崇仁人洪武庚辰进士歴官翰林编修修撰永乐初迁国子司业为人清慎严重造次以礼其敎学者必致力本源居官二十余年操守如一日家虽贫常分俸以给亲故及卒无以为敛】喻德昭【临川人洪武初父以户无田移种凤阳时德昭六岁父母俾所亲鞠之年十四诣凤阳寻弗得遂酒肉间关十年得见于汉中屯所而毋已没乃扶归病卒庐于墓所哀恸常如初丧竟卒墓傍鄕人俱服其孝省志】黎希防【临川人洪武中由明经博学荐除南宾主簿有能声时邻郡近夷獠难治部使以健吏奏诏希防为知州至则救偏整流氏四归夷獠解散岁余戎州贼至希防率民兵与战遇害民而祠之省志】孙伯恭【洪武中歴官武库员外郎以荐陞四川左参政寛平不苛吏民德之累官至鸿胪寺左少卿省志】黄绍烈【临川人洪武甲戌进士知瑞安县民无逋租奏白寃狱免归教授生徒成就后学有归田类藁传于世省志】董琰【乐安人洪武间歴官翰林院编脩迁国子司业转长史时称贤辅所着有防诵诗省志】袁旭【乐安人永乐乙未进士授江津知县尝出俸代贫民逋租坐免复起知宁国府去郡民祠祀之为人甘淡薄见义如不及然疾恶太甚故卒以诬终省志】吴余庆【宜黄人性清雅善诗文永乐间以荐歴官右迩政直秘阁致仕在任三十余年忠谨无过动省志】吴昌衍【临川人永乐辛丑进士歴官监察御史劾都御史陈智廷论伟之时议欲移边城衍奏以劳民伤财后必致患事遂寝致仕家居不妄交接卒年八十有余省志】王英【金谿人永乐甲申进士入翰林累官侍讲学士春坊大学士为经筵讲官国史总裁修实录成进礼部侍郎陞南礼部尚书卒諡文安英为人寛洪乐易诗文古雅尤善草书自号泉坡有泉坡文集若干卷行世】邹良【乐安人永乐乙未进士任松溪邵武知县境内大治松有银鑛中贵主持为民患奏罢之陞衡州知府政善民安致仕居鄕正身率物时称古人君子省志】何自学【金谿人宣德初进士累官陜西安察使谳鞠明允民喜不寃省志】姜洪【乐安人宣德进士召试便殿大加称赏修实录成进官修撰洪为文舂容赡雅诗有唐人风归卒于家有文集及笔府详述行于世省志】吴与弼【溥子生八岁侍亲游京师从杨漙学见伊洛渊源輙有尚友之志以圣贤为必可师收敛身心倡鸣道学天顺间聘至授以左春坊左谕德力以疾辞归为文清明峻洁曲折纡徐读之自使人兴起及门受业者千数百人省志】谢辅【乐安人性聪敏读书过目成诵正统己未第进士累官浙江左参政金华盗聚入其垒谕以祸福贼感泣扣地遂散辅为人与物无忤操履端方始终如一省志】伍福【临川人领正统甲子鄕荐歴官陜西督学副使致仕卒为人风格峻整言动有法诗文典雅世推服之兄礼歴官曹州知州有善政省志】黄矩【金谿人自幼英迈警敏孝弟根于天衷无意进取斟酌冠婚丧祭四礼行于家赒贫恤孤惟恐或后郡邑屡以材德荐皆以母老辞论者谓其古心古德可与黄叔度陈太丘并称省志】王常【临川人登正统进士除监察御史巡歴居庸时沙漠有警常固城守葺要以勤能称受玺书白金之赐复巡南畿风裁茂着刘俨为作两甸观风记以纪其绩省志】杨贡【乐安人正统己未进士歴监察御史按治苏松歳大饥以便发兑军米数十万石以赈民赖更生陞苏州知府轻徭薄敛民谓之杨青天省志】黄会【临川人景泰初登进士授行人司左司副持身不汚奉使不辱陞南京屯田郎中绰有能声官至苑马寺少卿卒省志】胡九韶【崇仁人性重厚刻苦学问动循规矩少从吴康斋游以道自任为文务典实不乐浮躁孝弟之声闻于鄕井卓为一代之醇儒省志】罗明【崇仁人少有美质登景泰甲戍进士任御史巡浙江广西风采凛然以才力着寻以佥事专理广西军务蛮獠寇宾州明募兵格战俘馘甚众生擒贼首仕至副使归省志】谢绶【辅子景泰甲戌进士歴官四川左参议平崇彭寇改广西适荔浦猺獞称乱绶乘禨帅师围于桂山岩同事者欲屠之赖绶以全活者万计请置永安州治转陜西参政赈饥民筑引流隄立横渠祠士民树碑以纪其绩累陞刑部侍郎南京礼部尚书卒于官省志】徐琼【金谿人天顺初廷试第二除翰林院编脩预脩大明一统志英庙实录宠赉甚隆官终太子太保礼部尚书省志】陈勉【临川人登成化己丑进士除工部主事提督遵化铁厰痛革宿陞刑部郎中屡平反大狱出知泉州捕海寇禁水火葬亲浇俗渐还以忧去士庶相与立爱民碑官终河东运使长子威次婴俱进士第省志】吴哲【临川人成化壬辰进士任嘉定知县筑堤四十里以捍海潮酌两京歳额费立小娄塘以便民呼为吴公市陞监察御史人莫敢挠以私巡两淮盐课鬻余盐二千余万引开各塲运河九十八道再巡畿内权宠家侵据民地若干悉复之简刑兴利民免流离论者谓其得激扬之体省志】洪钟【崇仁人幼有异质称神童甫七岁随父之京有以其所著书进宪庙召见嘉叹命读中秘书年十八登进士除中书舍人陞礼部员外郎卒清材不夀士林惜之省志】谢缉【乐安人成化中进士授醴陵知县有善政歴刑部主事治狱明慎陞工部郎中治水徐州漕运军民德之陞知处州府宅心寛厚政尚平易有古循良风年未六十即乞去士民作去思录弟绅以孝行闻诏旌表其门省志】吴世忠【金谿人生而颖英治庚戌进士歴官给事中以謇谔名天下擢湖广参议陞延绥佥都御史选将练兵羌人不敢犯以疾归卒于家所着有学庸通防洪范考疑矜庵诗蠢遇录省志】王萱【金谿人幼超颖书过目即成诵登治壬戌进士改庶吉士授刑科给事中条陈多所采用尝视师四川两平蜀寇擢通政司右参议以疾卒于京邸省志】
　　列女陈氏【临川县人涂端友妻宋绍兴中盗起被驱迫之不从乃幽之壁屋居数日族党齐金帛来赎其孥贼引陈令归陈曰吾闻贞女不出闺閤今吾被驱至此何面目登涂氏堂复骂贼不絶竟死之】梁氏【临川人归夫王氏家才数月防元兵至与夫约曰吾必死若后娶当我吿顷之夫妇俱被掠有军千户强使妇从己妇绐曰夫在情不忍乞归之而后可千户从之约夫行远即拒骂奋乃被杀越数年夫谋更娶议輙不谐因吿故妻夜梦妻云我死后生某氏家后当复为君妇明日遣人聘之一言而合询其生与妇死年月同云】邓氏【名柔玉临川人适章宗原甫再岁而宗原死于红中室无期功亲邓往依父母逾月子惠生惠数岁邓携归故庐勤女事以为家洪武间事闻旌表命下卒省志】刘氏【名顺庆吉水人元国史院编脩刘楚竒女临川饶伯振妻未亡守节永乐间旌表省志】黎氏【临川黎友和女吴彦升妻守节自誓清俭谨畏能处人所难处吴康斋为立传省志】黄氏【名季贞崇仁王仲高妻仲高以尸役死于郡黄年二十四父母欲嫁之黄曰使吾兄弟或亡其外父夺父新妇以嫁父岂欲乎宁忍饥寒以奉舅姑不可违礼父母知不可强从之正统间旌表省志】熊氏【乐安丘咨畴妻夫故无子舅姑且没哭曰妾不幸如此尚何用此生乃自缢以殉正统间同临川聂同文妻胡氏旌表省志】叶氏【临川朱希轼妻轼亡累奉姑以孝子升以明经为儒官景泰中旌省志】许氏【临川进士何书女适宜黄李时杰杰死许年十九守志不二训孤有法天顺初旌省志】贝克寛妻【黄氏崇仁人夫亡守节成化间旌表省志】董氏【名官贞乐安王表之妻年二十二夫卒敛讫即入室自经死杨贡为作烈妇传成化间事闻旌表省志】聂氏【名妙真乐安人年十五纳同邑王所聘未嫁而所聘亡讣闻涕泣欲往吊父母不可聂曰儿虽未入王门然既以身许之不可再醮遂阖户自经死以其丧归王氏与所聘合葬焉罗伦取其事而传之成化中诏特旌表省志】元氏【乐安王德脩妻德脩卒元年二十有五遗腹三月而生子家特贫勤纺绩以事舅姑抚孤子至成立邑令陈世良为立传称其孝慈节义俱尽焉成化间受旌表省志】郭氏【崇仁李贤妻年十九归于贤贤病足伏床者三年旦暮汤药久而弥谨比卒棺敛毕乃大恸曰妾望夫以终其身夫亡无子妾将焉托遂潜缢于后园之木间寻被旌省志】万氏【崇仁罗元方妻夫亡守节治间旌其门省志】胥氏　李氏【皆临川人李胥之嫂也正德壬申盗突至其里姑嫂走避之正舍傍有湖盗追之将及二女相携投湖而死省志】詹氏【乐安洪立妻正德辛未流贼犯邑执詹与男去行至东隅杏村井乃绐贼求水密谓男曰记母在此井遂投之贼退收其尸面如生时同邑　傅愈铭妻易氏詹崇妻潘氏俱被执不从遇害省志】周氏【东鄕陈忠妻正德七年盗起忠率族人与战不格溃围走周被执自投于沼其伯母王氏掲氏婶张氏饶氏王氏女金玉俱溺水后皆旌表时同邑季贯五妻张氏梁氏元五妻周氏梁伯一妻晏氏俱被执不屈遇害省志】
　　仙释黄华姑【临川人姓黄名令微脩道于井山行年八十余顔如处子时人号曰黄华姑唐开元中尸解刺史顔真卿撰仙坛碑载其事】邓紫阳【名思壦临川人隐麻姑山中唐开元末感虎驾雷车之异奄忽而化归殡本山灵昌太守李邕作碑记其事】王文卿【临川人解呼雷致雨役使鬼神之术宋宣和初召见时将有事明堂雨不止上呼祷晴天忽开霁礼成复雨诏封冲虚通妙先生后归老绍兴一日谓其徒曰西北有黑云起当速报我移时果然即入室解化乾道初人有见之于成都者】白阳禅师【号僊林姓王氏临川人唐元和中出家于白阳院脩行勤苦岁旱锸地即泉涌出民得资以灌溉一日忽依锸而化人推之仆地折齿尸自起立里人投其尸于水三日沂流故处众异之塑其骨而祠之祈祷多应】
  </div>
  <div class="pagination">
   <a href="明一统志_page25.html">
    上一页
   </a>
   <span>
    ...
   </span>
   <a href="明一统志_page21.html">
    21
   </a>
   <a href="明一统志_page22.html">
    22
   </a>
   <a href="明一统志_page23.html">
    23
   </a>
   <a href="明一统志_page24.html">
    24
   </a>
   <a href="明一统志_page25.html">
    25
   </a>
   <span class="current-page">
    26
   </span>
   <a href="明一统志_page27.html">
    27
   </a>
   <a href="明一统志_page28.html">
    28
   </a>
   <a href="明一统志_page29.html">
    29
   </a>
   <a href="明一统志_page30.html">
    30
   </a>
   <a href="明一统志_page31.html">
    31
   </a>
   <span>
    ...
   </span>
   <a href="明一统志_page27.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
