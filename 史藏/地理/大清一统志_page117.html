<!DOCTYPE html>
<html>
<head>
    <meta charset="UTF-8">
    <title>大清一统志 - 第 117 页/共 202 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>大清一统志 - 第 117 页/共 202 页</h1>
    <div class="content">　　祠庙栾巴祠【在崇仁县巴山】谢康乐祠【在府治祀宋谢灵运】黄司空庙【在崇仁县七都祀黄法】顔鲁公祠【在府治祠唐顔真卿宋曽巩张栻皆有记】博陂庙【在府城西南五十里明统志昔防茂洪仕唐为南丰令道经其地教民凿渠引水以灌田乡人徳之遂祠焉】二孝女庙【在金谿县东二里祀唐葛祐二公】曽文定祠【在临川县南三里祀宋曽巩元虞集记】忠勇祠【在崇仁县治南六十五里祀宋令苏□】朱文公祠【在府学】三陆先生祠【在府学西淳祐中州守叶梦得建祀陆九龄九韶九渊又有祠在金谿县学右】黄文肃公祠【在临川县学左祀宋县令黄干】三贤祠【在临川县学宋建祀县令刘弥正黄干主簿京镗】吴文正公祠【在崇仁县迎恩桥左明治中建祀元吴澄】虞邵庵祠【在崇仁县南门外明建祀元虞集】吴康斋祠【在崇仁县昭清观故址明嘉靖中建赐额崇儒】烈孝祠【在乐安县城南隅明进士詹崇妻潘氏子詹迪以防贼赴井死正徳中勅建祀之】七烈祠【在东乡县祀明正徳初死节陈忠妻周氏等七人】五贤祠【在临川县南三里明建祀宋陆九渊元吴澄明吴与弼陈九川吴悌　本朝康熙十年移建于府学后】
　　寺观天宁万夀寺【在府治东五代时杨英建】广夀寺【在临川县城东隅古永安寺后改今名规制宏敞为一郡冠】寳应寺【在府治南有谢灵运繙经台唐顔真卿白居易俱有记今为县学】北景徳寺【在府治东北宋曽巩王安石于此题名谢逸有记】明水寺【在临川县西三十里唐建有石双立号石门闗夹道多古松开池种号十里松风九曲莲池】东林寺【在崇仁县北宋建即乐史读书之所】翠云寺【在金谿县南四里唐建宋王安石陆九韶皆有题咏】疎山寺【在金谿县西北五十里唐何仙舟此中和中始建寺中有白云阁一覧亭】寳积寺【在宜黄县北三十里本名荷玉观唐僧本寂驻锡处宋改今名】白土寺【在宜黄县北隋建唐为普慧慈应禅师道】禄源寺【在乐安县北宋建】祥符观【在临川县城东隅拟岘台侧隋创南唐升元中甘露降扵仙坛松上因改甘露观宋大中祥符中重建更今名】明真观【在临川县南三十里隋建有唐顔真卿铭】洞灵观【在临川县西六里有魏夫人坛唐睿宗命道士叶法善醮于坛西建此观奉之】梅仙观【在临川县东北六十里相传汉梅福寓此宋白王蟾有诗】昭清观【在崇仁县东二里晋王郭尝逰处元吴澄有记】妙常观【在宜黄县南九十里汉李洞仙修炼飞举之地有炼丹井朝斗坛望仙峯又有龙池能出云雨宋宣和中赐额】招仙观【在乐安县南门外宋建】

　　钦定大清一统志巻二百四十六
　　钦定四库全书
　　钦定大清一统志巻二百四十七
　　抚州府【二】
　　名宦晋王羲之【临川人为临川内史】南北朝宋荀伯子【颍川颍隂人临川内史在郡作临川记六巻】谢灵运【陈郡阳夏人文帝时临川内史】齐何昌防【废江灊人永明初临川内史歴郡清白士君子多称之】梁到洽【彭城武原人天监中临川内史在郡称职】殷钧【陈郡长平人天监中临川内史闭阁卧治而百姓化其徳刼盗皆奔出境尝擒刼帅不加拷掠但和顔诮责刼帅稽颡乞改过即命遣之后遂为善人】萧子云【兰陵人大通中为临川内史在郡以和理称民吏悦之】陈骆牙【吴兴临安人世宗时以平周迪功迁冠军军临川内史】隋张奫【清河人髙祖时为抚州刺史有能名】唐周法猛【武徳中抚州刺史建述陂引渠溉田二百余顷】顔真卿【京兆万年人大厯中抚州刺史修塍筑陂以溉民田甚便之】杜佑【京兆万年人大厯中抚州刺史】戴叔伦【润州金坛人徳宗时抚州刺史民歳争灌溉为作均水法俗便利之耕饷歳广狱无系囚诏书褒羙】宋和防【开封浚仪人雍熙初知崇仁县江南转运杨缄以其才干奏】王彬【光州固始人淳化中知抚州州民李甲饶英恃财武断乡曲县莫能制彬治甲索其家得所藏兵械又得服噐有龙凤餙坐大逆弃市并按英尝强取人孥配岭南州里肃然】周执羔【信州弋阳人宣和初调宜黄丞时四境俶扰溃卒相挺为变令大恐不知所为执羔谕以祸福皆敛手聼命既又诛其党执首谋者斩以徇邑人徳之】谢谔【新喻人绍兴中乐安多盗监司檄谔摄尉条二十防大约使其徒相紏而以信赏随之盗果觧散金渝盟诸军往来境上行县事有治办声】刘汝翼【绍兴中为抚州守饷兵不匮及劝诱赈粜流离转一官】张孝祥【歴阳乌江人绍兴中知抚州年未三十其莅事精老于州县者所不能及】林大中【婺州永康人淳熈中知金谿县郡督输赋急大中请寛其期不聼纳诰敕投劾而归】赵善誉【宗室子淳熙中知临川县县尝预借民赋善誉按籍征催以时办集遂罢预借】黄榦【福州闽县人宁宗时知临川县歳旱劝粜捕蝗极其力】范应铃【丰城人宁宗时知崇仁县始至明约束信期会正纪晓谕吏民使知所趋避然后罢乡吏之需供校版籍之欺蔽夙兴冠裳聼讼摘如神真徳秀表其堂曰对越】罗必元【隆兴进贤人嘉定中调崇仁丞复摄司法郡士曾极题金陵行宫龙屏忤丞相史弥逺谪道州觧吏窘极甚必元释其防使之善达】刘应龙【髙安人理宗时知崇仁县淮西失守江西诸州有残破者县佐贰闻变先遁应龙固守不去】刘子荐【吉州安福人寳庆中为抚州司録有愬王应亨欧死荷担黄九者狱成矣子荐疑而驳之俄烈风迅雷辟狱户裂吏楔杀人者实孔目冯汝能也狱遂白事闻颁谕天下之为理官者】赵时焕【宗室子淳祐中知抚州时马歩旗军甚悍时焕节制之迄去无敢哗者增置贡院修复文昌堰寳祐二年复以朝奉大夫来提举常平以临川新増山税病民奏减其半】徐霖【衢州西安人淳祐中知抚州祠先贤寛租赋赈饶民诛悍将一月而政举化行以言去士民道不能行】黄震【慈谿人咸淳八年抚州饥起震知州事单车疾驰至则大书闭籴者籍强籴者斩掲于市米价日损转运司下州籴米七万石震曰民生蹶矣岂宜重困以设官田三荘所入应之修复朱子祠树晏元献里门复风雷祀劝民种麦禁兢渡焚三百余艘用其丁铁创军营五百□】黄申【井研人徳祐中乐安县丞亷谨有治声元兵防抚州索降状乐安令率其僚聨署以上申独抗不徃令遣人强舆致之申阳死令无如之何翼日遁去隐巴山以终】元杨景行【吉安太和州人延祐中抚州路总管府推官奸摘伏郡无寃狱金谿县民陶甲厚积而充险尝屡诬防其县长吏罢去之由是官吏不敢诘治景行至以法痛防之徙五百里外豪僧云住人冢墓取财物事觉官吏受贿缓其狱景行急按之治之如法豪猾敛迹良民获安】秦起宗【广平深水人文宗朝抚州路总管至官有司供帐甚盛亟使归之宜黄乐安常租外帯耕没官田田薄赋重倍于正数起宗请于行省以时估折价民始不病】明王升【龙谿人宣徳初择廷臣二十五人为郡守升以大理寺正出知抚州府以政绩着在郡九载部民乞留増秩还任】王宇【祥符人景泰初知抚州府为政简静而锄强遏奸凛不可犯一境大治】李祥【天顺中知崇仁县常俸外一毫无取于民修造不扰赈济有方】周瑛【莆田人成化中知抚州府以文字饬吏治尤励风节安静不扰】李鳯【昆山人正徳中金谿典史宸濠反东乡贼起鳯奋勇率民兵御贼死之】蔡元伟【晋江人嘉靖中为府同知署乐安县事流贼数千焚掠邻邑乐安故无城元伟急简丁壮防险设守贼闻不敢犯时狱久倾会天暑防作元伟欲新其狱乃纵囚归家狱成囚俱自至后署崇仁县事亦无城贼突至元伟勒兵出战斩馘数十贼惧引去】陆大受【武进人万厯中知抚州府刚正不阿下吏皆惮之以前在大理持挺击一案追论去官】
　　本朝孙世荩【兴县人顺治初知崇仁县大盗罗汉七聚众万余前令将勦之谋遇害世荩至佯怯请降诱其魁宻计事设饮而诛之明日率乡勇捣其巢余党悉遁】汪基逺【黄冈人顺治中知东乡县值土防攻城亲督兵出战死之赠佥事】汪士竒【黄冈人顺治丁亥进士知东乡县甲寅防乱县与闽接壤士竒围练乡勇保障孤城城外闽兵四掠男妇被执者数千士竒冐险设机罄归所掠】
　　人物南北朝陈周敷【字仲逹临川人胆力劲果轻财重士侯景之乱梁王侯避难流寓皆往依之武帝受禅王琳防有上流余孝顷与琳党共圉周迪敷助迪擒孝顷等王琳平授豫章太守天嘉二年周迪反从吴明彻攻破之迁南豫州刺史迪収余众袭东兴文帝遣都督章昭逹征迪敷从军至定川县迪绐敷求还朝欲止盟敷许之方登坛为迪所害】黄法【宇仲昭巴山人劲防有胆力歩行日三百里距跃三丈侯景之乱太守贺诩下江州法兼知郡事武帝入援建业命周文育屯于西昌法遣兵助文育侯景党于庆来袭新淦败之太平元年割四郡置高州以法为刺史镇巴山周迪反又与吴明彻讨平廹于工塘废帝北伐以法为都督大破齐军以功封义阳郡公卒赠司空】宋乐史【字子正宜黄人太宗时上书言事擢著作佐郎知陵州召为三馆编修积官至职方员外雍熙三年献所著书四百余卷悉藏之秘府又有太平寰宇记二百卷及已所着仙洞集百卷子黄目字公礼咸平中上章言边事累官给事中有集五十卷又学海搜竒録圣朝郡国志】晏殊【宇同叔临川人景徳初张知白安抚江西以神童荐之帝召与进士并试廷中殊援笔立成命直史馆迁左庻子帝每访以事巳答奏輙并稿封上帝重其慎密章献皇后权聼政宰相欲独见奏事殊建言羣臣奏事太后垂帘聼之皆毋得见议遂定知应天府廷范仲淹敎授生徒天下兴学自殊始迁刑部尚书兼御史中丞陜西方用兵请罢内臣监军又请出官中长物助边费进同中书门下平章事殊平居好贤范仲淹孔道辅皆出其门及为相仲淹与韩富弼皆进用性刚简奉飬清俭文章赡丽尤工诗有集二百四十卷及删次梁陈以后名臣述作为集选一百巻】王安石【字介甫临川人少好读书一过目终身不忘属文动笔如飞见者皆服其精妙擢进士上第议论高竒能以博辩济其説果于自用慨然有矫世变俗之志神宗朝累拜观文殿大学士封荆国公着有临川集】王安礼【字和甫安石弟神宗时以崇文院校书迁直集贤院出知润州湖州召为开封府判官访以天下事帝甚向纳彗星见上疏言大臣乘权射利足以干隂阳而召星变帝嘉叹进翰林学士知开封府事至立断未三月囚系皆空太史言氏墓多廹京城不利国嗣诏悉改卜无虑数十万计安礼谏而罢元丰中拜尚书左丞加资政殿学士】王安国【字平甫安礼弟防敏悟未尝从学而文词天成熙寕初韩绛荐其才行召试赐及第除西京国子敎授官满赐对神宗问安石秉政外论谓何对曰恨知人不明聚敛太尔神宗黙然不悦授崇文院校书改秘阁校理屡以新法力谏安石深恶吕惠卿之奸惠卿衔之因郑侠事防安国坐夺官】邓考甫【宇成之临川人第进士积官奉议郎提开封府界河渠坐事去官元符末诏求直言考甫时年八十一上言熙寜而下奸臣叠起欺世误国蔡京嫉之谓为谤讪宗庙削籍所论述有卜世大寳龟伊周素蕴义命杂著太平防要】谢逸【字无逸临川人博学工诗文所着有溪堂集二十巻从弟薖字防槃亦能诗时称二谢】汪革【字信民临川人绍兴中进士分敎长沙吕希哲见之以比黄宪茅容蔡京当国革曰吾异时不愿附奸臣也不就常谓人常咬得菜根则百事可做着有青溪类稿论语直觧淳熙中祠于学弟萃亦以丈名于时】聂昌【字贲逺临川人大观进士累官同知枢密院进陈捍敌之防帝壮之金人再议和诏昌报聘昌泣曰臣本欲为国战守议和非臣志也行至绛州绛人不奉诏遂见杀赠观文殿大学士諡忠愍】王棣【字仪仲安石族孙大观中为显谟阁待制知开封府金人宼澶渊城防遇害】崔纵【字元矩临川人政和进士累官承议郎二帝北行遣使通问纵毅然请行授试工部尚书比至以大义责金人请还二帝金人怒徙之穷荒纵不少屈竟握节以死】吴沆【字徳逺崇仁人防孤事母孝博通经史政和中与弟澥献书于朝不用环溪着易论语微老子觧环溪集羣县学皆祠之】欧阳澈【字徳明崇仁人靖康初应制条政陈安边御敌十防复采朝廷阙失政令乖违为保邦御俗之方去蠧国残民之贼者十事已复论列十事为三巨轴廐卒辞不能举州为力士荷之以行会金人大入澈闲徒歩走行在髙宗即位伏阙上封事极诋大臣遂见杀所着飘然集十卷会稽胡衍刻之丰城范应铃为立祠学中】邓雱【字子释金谿人建炎之乱郡檄雱为都统领以同邑傅安傅安潜副之杨次山军叛遣王世雄攻郡与战城南斩首千余桂中立掠饶州雱援勦奏防苗傅攻建昌闻雱至宵遁杨惟中乱雱慷慨受命俘之又败王九二于贵溪平李端仁于宜黄系潘逵于仙岩谢枋得为作忠义社传】李浩【字徳逺临川人早有大称绍兴中进士歴太常主簿自秦桧用事塞言路浩与王十朋等相继言事闻者兴起权吏部即官水灾诏条时政阙失浩指论近臣反覆数千言除大理卿请以两淮废地条画屯营为恢复根本权吏部侍即时政府怙宠窃柄浩入谋嗾去之浩天资质直言切时立朝慨然以时事为巳任】晏敦复【字景初殊之曾孙学扵程伊川第进士绍兴初歴官权吏部侍郎请谒不行铨综平除给事中居省两月论驳凡二十四事金遣使来秦桧力赞屈已之説敦复同张焘上疏争之桧使谕曰能曲从両府地旦夕可至敦复曰吾姜桂之性到老愈辣请勿言卒不能屈】吴曾【字虎臣崇仁人髙宗朝献所著书累官吏部郎中后知严州致仕着有君臣论负暄防毛诗辨疑左传登挥新唐书紏缪得闲文集待试词学及千一防南征北伐编年南北事类能改齐漫録防二百巻□収入秘府】何异【字同叔崇仁人绍兴中进士歴监察御史迁右正言光宗愆于定省异屡疏谏不报匄外授湖南转运判官以太常卿名权礼部侍郎忤韩侂胄出知防州异以防民土狭食少立循环通济仓嘉定元年召为刑部侍郎上封事言多方称提不如缩造楮币阜通商米不如寛闗市之征异有诗名所着月湖诗集行世】陆九龄【字子夀金谿人父贺以学行为里人所宗秦桧当国无道程氏学者九龄独尊其说从父兄讲学悉通隂阳星厯五行卜筮之説乾道中为兴国军敎授会茶冦剽庐陵旧有义社以备防众请以九龄主之郡倚为重兴国俗俭啬而鲜知学九龄劝绥引翼士类兴起治家有法乡人化之与弟九渊相为师友学者号二陆】陆九韶【字子美九龄弟其学渊粹隐居山中昼之言行夜必书之累世义居最长者为家长一家聼命焉子弟分任家事九韶以训诫之词为韵语晨兴家长率众子弟谒先祠击鼔诵其辞使列聼之所着有梭山文集家制州郡图】陆九渊【字子静九龄弟生三四歳问其父天地何所穷际父笑而不答遂深思至忘寝食乾道中进士以荐除国子正慨然有感于复讐之义因轮对遂陈五论帝称善还乡学者辐辏称象山先生光宗即位知荆门军丞相周必大称荆门之政为躬行之效尝与朱子会鵞湖论辩多不合及朱子守南康九渊访之与至白鹿洞为讲君子喻义章聼者泣下朱子以为切中学者之病】刘迂【字漫翁宜黄人隐居不仕文章敏赡自成一家诸子百家之书无不精究年八十余卒有漫堂文集】傅子云【字季鲁金谿人出陆九渊之门九渊出守荆门使子云居象山精舍从游日众着有易传论语集传学庸觧孟子指义离骚经觧郡守叶梦得以子云配祀三陆】罗防【字春伯崇仁人淳煕中进士累迁校书郎兼国史院编修歳旱诏求直言上封事为皇孙敎授摭古事劝戒为鉴古録以进迁兵部尚书当光宗不朝重华宫与侍从同列奏请过宫者凡三十五疏自上奏者又十六章寜宗立拜端明殿学士莶书枢密院卒諡文恭】危稹【字逢吉临川人孝宗时为临安府敎授倪思荐之语人曰吾得此一士可以报国矣歴诸王宫敎授请改创宗子学立课试法如两学从之升著作郎应诏直言出知漳州为义三作龙江书院奏罢无名钱五千缗稹性至孝真徳秀登从班举稹自代没为铭其墓着有防斋集诸经有讲义集觧又辑先贤奏议曰玉府曰药山弟和字祥仲开禧中知徳兴有恵政着有蟾塘文集】陆持之【字伯微九渊子七歳能为文九渊授徒象山学者数百人有未逹恃之为敷绎之韩侂胄用兵持之忧时不怿著书十篇名戅説豫章建东湖书院连帅以书币强起持之长之理宗即位奏干办浙西安抚司以疾□致仕着有易提诸经杂説】陈元桂【抚州人淳祐中进士累官知临江军元兵至临江元桂力疾登城坐北门督战矢石如两吏卒劝之避不从师至瞠目叱骂遂死之后赠寳章阁待制立庙北门諡正节】吴泳【字子克崇仁人景定中乡举徳祐元年元兵至不屈遇害】杨掞【字纯甫临川人少能词赋叅淮间杜杲幕治法征谋名咨于掞安丰被兵掞以竒防觧围制置使孟珙辟于幕尝用其防呼为小子房后登第以战功陞三官】何时【字了翁乐安人知兴国县文天祥起兵辟署帅府机宜吉州下时脱身归郷里天祥开府南劒时起兵趋兴国接引聚兵复崇仁县未防元军奄至兵败削髪为僧窜迹岭南卖卜自给自号坠白道人】李天勇【字致宏临川人从谢枋得学为人尚节义徳祐初元武良弼攻饶州枋得檄天勇援之统壮士兼行与良弼大战于乐湖坪众寡不敌同张孝忠死之】危复之【字见心临川人博覧羣书尤防于易宋末贡太学元初元帅郭昂荐为本路儒学官不就朝廷累以币徴之皆不起隐于紫霞山従学者众及卒门人私諡贞白先生】元吴澄【字防清崇仁人生五歳日诵千余言既长于经传皆通用力圣贤之学元明善尝问澄奥义叹曰与吴先生言如探渊海至大初为国子监司业迁翰林学士泰定元年开经筵澄为讲官修英宗实録命总其事实録成即移疾诏加资善大夫澄答问亹亹以斯文自任四方之士负笈来学不下千数百人暇即著书于易书春秋礼记各有纂言作学基学统二篇校定皇极经世书又校正老荘太经乐律八阵图及郭璞书所居草屋程钜夫题曰草庐故称草庐先生】虞集【字伯生崇仁人仁宗时授翰林待制兼国史院编修帝尝叹曰儒者皆用矣惟虞伯生□显擢耳英宗时累官奎章阁学士纂修经世大典集宏才博识一时大典册咸出其手有所述作必以帝王之道从容讽切承顾问及古今政治得失尤委曲尽言学既该博而究极本源研精讨微心觧神契早歳与弟槃同辟书室左书陶渊明诗曰陶庵右书邵尧夫诗曰邵庵故世称邵庵先生所注有道园学古集弟槃字仲常累官湘乡州判官治巫党之乱人皆惊伏诗书春秋皆有论著而春秋尤善为人方正虽集亦严惮之】何中【字太厓乐安人少颍拔以古学自任家有藏书万巻手自校讐钜钜夫元明善姚燧王搆吴澄掲徯斯皆推学之至顺二年行省平章全约尔珠聘为龙兴郡学师着有易象二卷书传补遗十卷通鉴纲目测海三卷知非堂藁十　七卷　全约尔珠旧作全岳柱今改正】孙辙【字履常自金陵徙家临川防孤母蔡敎之知警防自树立比长学行纯笃问业者日盛与人言一以孝弟忠信为本辞气温和阅者莫不感悟部使者长吏以下造焉接之以礼言不及官府江西行省特以遣逸举辙一人吴澄序其集曰所谓仁义之人其言蔼如其见称许如此】吴定翁【字仲谷临川人清修文雅与孙辙齐名而最善为诗方伯牧守部使者辟荐相望终身不为动尝曰士无求用于世惟求无愧于人世以为名言】吴当【字伯尚澄之孙精通经史百家澄殁从澄游者悉就当卒业至正中歴国子助敎预修宋辽金三史累迁翰林直学士江南兵起特授江西亷访使招捕诸郡当由浙入闽至建昌界招安孙塔擒殄李三进攻南丰渠郑天瑞遁走郑原自刎与黄昭夹攻抚州复崇仁宜黄建抚悉定陈友谅防江西隐吉水之谷坪着有周礼纂言及学言稿】黄绍【字仲先临川人博学有操守至正中为靖安县尹壬辰兵变戢乡兵为守御计屡挫贼锋粮尽为贼所围正冠危坐大骂而死】黄【字殿士金谿人博学明经善属文尤长于诗至正中歴官国史院编修京城破叹曰吾以儒致身累国恩今纵无我戮何面目见天下士乎遂赴井死】姜硕【字公硕乐安人累官礼部员外郎至正中奉诏自海道入楚招安陈友谅至邵武遇伪指挥康宗硕谕以祸福贼怒硕大骂之为所害赠礼部侍郎諡忠烈】明熊【字伯颍临川人元末举于乡长龙溪书院陈友谅屡胁之不应洪武改元以为浙江按察司佥事台温自方氏窃防伪官悍二百人横甚尽迁之江淮间寻改山东奏罢不职有司数十荤多尔济巴勒率部落内附改岐宁卫经歴既至知冦伪降密疏论之帝遣中使赵成召宼果叛责以大义骂之遂与成俱被杀帝闻悼惜立祠致祭　多尔济巴勒旧作朶儿只班今改正】吴伯宗【名祐以字行金谿人父仪博极羣书尤精春秋学者称东吴先生伯宗洪武初廷对第一授礼部员外郎与修大明日厯胡惟庸用事伯宗性刚直惟庸衔之中伤以事谪居鳯阳上书论时政因言惟庸专恣不法不宜独任词甚剀切帝召还歴翰林典籍帝制十题命赋援笔立就词防峻洁帝称才子后进武英殿大学士所着有南宫使交成均玉堂四集】喻徳昭【临川人洪武初父以无田徙鳯阳徳昭方六歳俾所亲育之年十四诣鳯阳求父母不得遂絶酒肉间闗十年得父于汉中屯所而母已殁乃扶父归及卒庐墓殁于墓旁】黄清【字用澄宜黄人洪武中以歳贡廷试太祖以其风仪魁伟宣近陛与语大悦寻擢御史多所献替蓝玉谋不轨株连至万五千人清上言波及者众愿从罪疑钦恤之意上怒趣诛之后三日览清疏赦诸坐者诏恤其家】王英【字时彦金谿人永乐中庻吉士掌机密文字与修太祖实録扈帝北征问以方畧英曰天威亲征彼必逺遁愿勿穷追仁宗即位歴右春坊大学士乞归省宣宗立还朝时海内晏安天子雅重文章每与谈论文艺礼接优渥正统初擢南京礼部尚书英端凝持重歴仕四朝朝廷大制作多出其手卒諡文忠所着有泉坡集】董子荘【乐安人好学敦行成祖时由茂名知县召修永乐大典擢国子司业严重善敎迁赵府长史王多行不义子荘随事防谏不为苟容】聂大年【字寿卿临川人博学善诗古文宣徳末荐授仁和训导母卒归哀感行路里人列其母子贤行上之诏旌其门后荐入翰林】单宇【字时泰临川人正统进士除嵊县知县服除待铨适英宗北狩宇愤中官监军诸不得进止疏请尽罢之以重权景帝不纳宇好学有文名三为县咸以慈惠闻所着有菊坡菐话】吴与弼【字子傅崇仁人年十九见伊洛渊源録慨然向慕遂罢举子业□读四子五经洛闽诸书不下楼者数年中歳家益□四方来学者约巳分少饮食敎诲不倦天顺元年遣行人赐玺书征赴阙授左□徳召见文华殿以疾辞不许留两月称疾笃放还所着日録自言平生所得胡居仁陈献章皆出其门世称康斋先生】胡九韶【字鳯仪崇仁人少从吴与弼学刻苦自励动循规矩与弼噐之诸生从游者恒令先见九韶及与弼卒门人多转师之】吴昊【字仁甫临川人精于厯象成化中为监正每天象有异必直书以奏又言元授时厯起至元辛已今已二百一十年与歳行差三度余矣夫今不改恐渐疎谬诏下礼部议如其説铸为新仪经纬皆与天合正徳初进太常寺】江珏【字玉成金谿人宏治进士歴刑部员外郎武宗南巡首倡十三司连名疏谏上怒罚跪午门三日廷杖革职世宗即位首诏褒之】陈九川【字惟濬临川人正徳进士授太常博士武宗南巡与舒芬夏良胜万潮连疏谏止午门荷校五日杖五十除名世宗即位起为主客司郎中止贡献名物节犒赏赍数万羣小隂中之下诏狱谪戍遇赦复官致仕后周流讲学名山卒祀学宫所着有明水先生集】刘最【字振廷崇仁人正徳进士除礼科给事中世宗议定策功大行封拜最疏止之中官崔文以祷祠事诱帝最极言其非出为广徳州判寻逮狱谪戍邵武后赦还】黄直【字以方金谿人游太学谏武宗南巡嘉靖中登进士疏陈勤治保躬四事授漳州推官疏请豫建太子系锦衣狱后帝感悟释之编修杨名以劾权贵被逮直抗疏□之并劾邵元节等左道惑民帝怒廷枤谪戍明年赦免学者称卓峯先生】吴悌【字思诚金谿人嘉靖进士歴乐安宣城知县擢御史视盐两淮按河南皆有声严嵩擅政引疾家居垂二十年嵩败起官累迁至南京大理卿与吴岳胡松毛恺称南都四君子隆庆初就迁刑部侍郎卒悌学宗守仁而清修果介反躬自得为多万厯中赠礼部尚书谥文荘子仁度字继疎万厯进士为中书舍人抗疏争三王并封歴抚山西砥励廉隅与魏允贞齐名天启时累擢工部左侍郎以忤魏忠贤致仕】谭纶【字子理宜黄人嘉靖进士厯台州知府屡破倭进海道副使所向有功加参政会忧去以荐起复浙兵讨平饶平贼林朝曦擢右佥都御史廵抚福建与戚继光大破倭贼境内悉定歴抚陜西四川总督两广朝廷倚以办贼遇警輙调隆庆初进兵部左侍郎总督蓟辽保定邉备大务以功进兵部尚书卒赠太子太保諡襄敏纶终始兵事垂三十年尝战酣刃血濆腕累沃乃脱与缴光共事齐名称谭戚】舒化【字汝徳临川人嘉靖进士授衡州府推官隆庆初迁刑科都给事中时帝任宦官防多从中下又令厰卫密察部院政事化疏陈其害事竟寝忤髙拱出为陜西参政致仕万厯初拜刑部尚书用法平允卒赠太子少保諡荘僖】陈文燧【字汝相临川人嘉靖进士授御史首疏正诸臣从事条陈时宜十二疏巡大同纠代藩横肆并疏互市误国计移巡云南督抚籍征侬妄杀报功者甚众复株连无辜文燧悉平反之设义塜収防四十万滇狱囚四百人奉防决处止决四人不称防外谪厯参政拂衣归】周孔教【字懐鲁临川人万厯进士为御史倭宼朝鲜朝议封之孔敎上言倭情不封固变封亦变惟有守朝鲜为上防朝鲜失则辽阳危辽阳危则京师震矣后皆如其言歴右佥都御史巡抚应天时苏州大饥孔敎极力赈之民感其惠】汤显祖【字若士临川人少善属文万厯初张居正闻显祖及沈懋学名命诸子延致之显祖谢弗往懋学遂与居正子嗣修偕及第显祖至十一年始成进士授南京太常博士迁礼部主事十八年以星变责言官欺蔽显祖上疏谓陛下威福之柄濳为辅臣所窃故言官向背之情亦为黙移前十年之政张居正刚而多欲羣私人嚣然壊之后十年之政申时行柔而多欲羣私人靡然壊之乞戒谕辅臣省愆悔过帝怒谪徐闻典史稍迁遂昌知县上计京师夺官家居二十年卒着有玉茗堂集】吴道南【字会甫崇仁人万厯中进士及第授编修厯礼部侍郎摄部事□事有执明逹政体数以灾异进谠言请追諡建文朝忠臣朝鲜贡使归请市火药执不予土鲁蕃贡玉请勿纳累迁刑部尚书兼东阁大学士慎宻有守不为诡随后以典试事为言官所攻力求去卒赠少保諡文恪着有日讲録巴山草谷集及奏议语録诸书】谢廷讃【字曰可金谿人父相为安东知县多善政廷讃举万歴进士未授官即极论矿税之害旋授刑部主事疏陈简辅臣选台省撤矿税速册立信诏令诸事跪伏文华门命帝怒斥为民天启中赠尚寳乡着有玉马轩歩邱草緑屋游霞继亭等集凡廷谅字友可举进士为南京刑部主事尝劾阁臣李廷机王钖爵沈一贯等官终顺庆知府着有清辉馆帯櫑编起东草缝掖集】徐澄【崇仁人家贫称贷以飬父母尝曰债可偿亲年不可待也及遭防庐墓有白雀白鸟之异】詹尔逹【字起鹏乐安人万厯进士为湖南兵备勦武陵蓝山之防平四川蔺酋迁大名道平邹滕间白莲妖盗擢光禄卿以劾魏珰闲住崇祯初以兵部侍郎起用辞终飬不赴】朱钦相【字如容临川人万厯进士擢吏科给事中熹宗时侯震论客氏钦相抗疏继之帝怒放归后复官巡抚福建讨贼杨六蔡三钟六等有功旋以忤魏忠贤除名】邱兆麟【字毛伯临川人万厯进士授御史时辽事方急经畧募川贵土兵为援兆麟上言援兵有三患俄而土司果叛以不用兆麟之言为悔熹宗初行内操兆麟切谏以为分外营之职掌授中贵以兵柄害不可言崇祯初为河南巡抚去大猾数十人诸政毕饬尤尽心狱事阅册二千一百八十有竒所列矜疑开释至二百二十有竒着有乐余围水暄亭玉书庭集六十余卷】吴之仁【字万肓临川人万厯进士授御史魏忠贤有凡双楼恣睢于市之仁而笞之京师肃然巡边弹总兵王威等不少徇忠贤矫诏勒闲住崇祯中累迁湖广布政闻李自成防京师不食卒兄之甲字元秉督学浙江试士兼诏诰诗赋英俊彚征文风一变】傅朝佑【字右君临川人幼有孝行师事邹元标天启初成进士崇祯初授兵科给事中疏劾首辅周延儒忤防切责迁工科疏陈当务十二事后又疏论温体仁六大罪帝怒除名下吏按治逾月体仁亦罢中官杜勲令朝佑请罪从中助之复职朝祐不从十一年国事益棘乃从狱中上疏语过激予杖六十卒所着有英巨集】詹尔【字思吉乐安人崇祯进士擢御史大学士钱士升以争李璡请括冨户疏被责乞休去尔选疏争之帝震怒召见武英殿诘之声色俱厉廷臣在旁皆震慑而尔选词气不挠诸大臣力救乃削籍归福王时起故官未上羣小用事惮尔鲠直令补外僚遂不出】汤开逺【字伯开显祖子崇祯五年由举人为河南推官帝恶廷臣玩愒持法过严开逺上疏极谏河南流贼大炽开逺监左良玉军躬擐甲胄屡致克防帝以天下用兵意颇重武督抚夫事多逮系而大率姑息开逺遂上疏极论帝大怒削籍觧京讯治左良玉偕将士七十余人合奏乞留巡按金光辰亦备列其功状乃命戴罪办贼讨平舞阳大盗杨四等擢按察佥事时贼大扰江壮开逺数有功廵抚史可法荐其治行卓异进秩副使十三年与总兵黄得功等大破革里眼诸贼以劳瘁卒官赠太仆少】艾南英【字千子东乡人与同郡章世纯罗万藻陈际泰以兴起斯文为任世称章罗陈艾天启四年举于乡考官检讨丁干学给事中郝土膏策诋魏忠贤南英对策亦有讥刺语忠贤怒削考官籍停南英三科崇祯初诏许会试卒不第而文日有名唐王时授御史卒有天佣子集】章世纯【字大力临川人天启举人凡天文律厯五行禽遁隂阳星卜之言一见皆能剖其渊微摘其疵谬授翰林孔目条上兵事极言禁旅边镇及召募客兵之出为桞州知府闻京师变悲愤而卒所着有治平要畧章子留书章桞州集】罗万藻【字文止临川人天启中举于乡崇祯时倪元璐以贤良方正荐不赴授上杭知县练卿兵招抚剧盗一方以寜所着有小千□集】陈际泰【字大士临川人家贫不能从师自力于学为文敏甚一日可二三十卷经史百家无不淹贯崇祯中进士官行人所着有四书正义五经读太乙山房稿】揭重熙【字祝万临川人崇祯中以五经中乡防试时称异才授福宁知州福王时迁吏部主事后随永明王招土兵聚保兵败被执殉节　本朝乾隆四十一年】
　　【赐諡忠烈】曾亨应【字平嘉临川人父栋福建布政使亨应崇祯进士厯文司主事南都覆命弟和应奉父入闽已随永宁王招土兵収后建昌大兵至执之并执其子筠筠受刑先死释亨应屡谕之降不答被戮和应旣奉父入闽闽地失避之肇庆又失乃拜辞其父投井死先是栋弟栻为蒲圻知县死难栻兄益为贵州佥事亦死难人称曾氏五节　本朝乾隆四十一年】
　　【赐亨应栻俱諡烈愍益諡莭愍】陈其赤【字石父崇仁人崇祯进士厯西安知府有吏能迁兵备副使辖成都献贼防城其赤投百花潭死家人同死者四十余人】李大觉【字觉之金谿人崇祯末由乡举知糓城兼署襄阳县献贼破城系卬于肘缢死堂上时同邑人黎民安为逰击率所部力战矢尽被执抗骂而死本朝乾隆四十一年】
　　【赐大觉諡节愍民安諡烈愍】徐应芳【临川人崇祯末为临清判官大兵破城死之　本朝乾隆四十一年入祀职官祠之中】王士和【字万□金谿人崇祯中举于乡南都既覆入闽为延平知府俄警报叠至士和曰吾虽一月郡守当与城存亡正衣冠闭户投缳死　本朝乾隆四十一年】
　　【赐諡节愍】徐日泰【金谿人崇祯末以乡举为偃师知县李自成防偃师日泰大骂不屈为贼脔割
　　迄死駡不絶声　本朝乾隆四十一年】
　　【赐諡烈愍】
　　本朝江琳【宇嘉玉金谿诸生顺治五年金声桓叛泸宼乘机搆乱所至焚掠琳母朱被执琳倾赀求活母力竭未厌遂杀琳琳女七歳见父死以石击贼中额贼怒复杀之】张朝国【金谿人顺治中知松溪县时兵燹后民多防处井邑一空朝国招集流亡咸归复业后郧西兵起遇害】李来泰【字石台临川人顺治中授工部主事出督江南学政饬学政十二事一时公明称最寻督苏松常镇漕储兼廵视漕河严汰陋规申明官兑之法以博学宏词微授翰林侍讲所着有莲葊集】游东升【字月生临川人顺治中进士闻母变兼程归以未视含殓为恨哀毁遂不起性介持复好赴人缓急里人防寃狱鬻妻以赂吏立为白其事】张应胜【字鸿防临川人康熙中知广西北流县孙延龄叛应胜调集乡勇守御守备棠某开西门出降应胜出南门督战为贼所害】刘嘉猷【金谿人康熙中知侯官县耿精忠叛力拒伪命遂被害事闻赠佥事】苏汝霖【金谿人顺治壬辰进士由金华府同知致仕归家康熙十四年为贼朱统昌所得不从被杀乾隆二十九年奉文入祀忠孝祠】李绂【字巨来临川人博学能文康熙戊子以五经乡试第一已丑成进士由翰林厯官巡抚广西直总督迁工部侍郎寻以奉使黔粤清理土司事落职乾隆元年起詹事府詹事终内阁学士所着有穆堂初稿穆堂续稿】原良【字鸣喜乐安人少工制举业己而笃志圣贤之学研精覃思每穷一理或有未融常至逹旦不寐常谓慎独二字正危微分界人禽闗头提撕省察用力数十年年八十余犹孜孜好学所着有三山存业十编歩蒍草二十四巻桑稠彚纪三卷诗集六卷】黄宫球【宜黄人乾隆元年以孝子　旌表】
　　流寓三国吴丁奉【庐江安丰人孙皓时为大司马有毁之者皓徙奉家于临川】晋郭翻【武昌人家于临川不交世事惟以钓猎为娱居贫无业欲垦荒田先立表题经年无主然后乃作稻熟有认之者悉推与之士庻咸敬贵焉咸康末归武昌省坟墓庾翼躬往造翻舡中欲强起之竟不能屈】宋韩驹【井盐人绍兴五年卒于抚州】许忻【防邑人髙宗时乞外补谪居抚州】张澂【舒州人官尚书右丞建炎南渡后寓居临川着有淡岩文集】元虞汲【蜀人仕宋为黄冈尉宋亡侨居崇仁与吴澄为友澄称其文清而醇后以翰林院编修致仕妻杨氏宋国子祭酒杨文仲女通语孟春秋生二子集槃人调其学多成于母云】明陈迪【宣城人祖宥贤明初从征有功调抚州百户因家焉廸为郡学敎授以荐除编修建文初累官至礼部尚书太子少保文皇即位廸抗声不屈与子鳯山丹山等六人磔于市苍头侯来保拾其遗骸归妻管氏缢死本朝乾隆四十一年赐諡忠烈鳯山等入祀忠义祠】
　　列女唐萧孝女【父厯为抚州长史女年十六父母俱卒与女弟皆毁貌载二防归贫不能给舟直至宣州战马山舟人委柩去萧结庐水濵与婢穿土而朝夕哀临有驯乌缟兎菌芝之瑞丧满不释衰人髙其行或请婚女曰有能为我致二柩故里者□许之髙安尉杨含为载二防归毕萧乃释服适杨氏】葛氏二女【寳厯中金谿尚未立县尝设冶金父葛祐为吏以课不给系狱二女愤之赴炉而死事闻父得释冶亦罢】宋王令妻吴氏【临川人江宁録事参军吴贲女年二十四归令不一年令卒独有遗腹女兄欲嫁之号泣弗许归老母家田桑以事兄嫂荆事者三十二年后在黄池陂独居歳率农夫千余人修治堤堰利及一方人咸禀敎令子弟有不率者擕槚楚求治之诏赐粟帛以寿终】徐氏女【崇仁田家女也建炎初王世雄叛犯崇仁徐年甫筓有容色贼得之抗声骂曰身可死不可辱贼怒剜剔脔割駡不絶口而死】晏氏女【临川人相国殊曾孙女父孝广为州尉建炎中北兵南下城破孝广殉难女年十五有羙色统帅欲娶之女延颈求死被杀】凃端友妻陈氏【临川人绍兴中盗起驱入黄山寺逼之不从幽之屋壁族党赍金白赎归女曰贞女不出圉阁今被驱至此何面目登凃氏堂駡贼而死】王生妻梁氏【临川人归王生才数月防元兵至与夫俱被掠军帅欲汚之绐曰夫在不忍为也帅以金帛与其夫遣之并与一矢以却后兵妇度去逺骂贼死】杨某妻李氏【乐安人徳祐中元兵至李避于郊为贼所获逼之且惧以死李抗骂曰吾寜死遂遇害】曾氏二女【金谿人宋进士曾周南之妺与女也元初冦至驱使行及涧水二女偕弱而死】张孟敬妻黄氏【名安贞乐安黄常之女孟敬统兵勦宼屡败欲自杀安贞曰君义不屈我岂受汚以辱父母及君耶请先杀我孟敬刃之乃自杀】吴泰发妻黄氏【名嗣真金谿黄以权女性荘静好学泰发客死三衢迎其防为文以祭其词悲凄激烈时年二十七亲敎二子大徳中郡上其事于朝下所司旌其门复其家】周九成妻邓氏【崇仁人至元中盗起徙居郡城城防奔匿草中被执欲辱之駡贼被杀】葛绎妻邓氏【名贞定金谿人二十而寡至正中乡冦至邓窜林间逢盗欲汚之邓駡曰我儒家妇宜急杀遂被害】陈介妻程氏【名琼鄞县人刑部尚书程徐女适金谿陈介至正中京城破与母金氏俱赴井死】曾氏三女【乐安人父希仁女俱未嫁至正中宼至三女同请于母万曰时事至此度不能免茍或失身上负父母何以为人愿自裁母许之母女四人俱缢死】詹氏女【名端贞乐安人年十五许聘陈回未防回死詹截髪垢面以自誓父母潜通煤灼遂自缢死】杨氏女【崇仁儒士伯两女至正中贼入其家引索缚之祖母吴与贼争贼挥刃伤其右臂隣族争以金帛赎之女哭曰祖母以我故受伤我纵生天地间何益乃自缢死时年十五】艾子髙妻李氏【余干人适临川艾子髙苖兵猝至李与夫潜逃遗子于寝复取儿被兵执欲污之大骂而死】虞世雄妻袁氏【金谿人元末闻兵至投河死】明饶仲髙妻黄氏【名季贞崇仁人仲髙死黄年二十四父欲嫁之黄曰使吾兄弟或亡其外父夺父新妇以嫁父岂欲乎吾夫虽早亡舅姑幸无恙宁忍饥寒以奉二人不可违礼再适欲自缢父知不可强从之】曾延伯妻李氏【乐安人夫死抚孤守节父母欲夺其志弗从乃折杏一枝桘堦下祝曰妇节与杏为荣枯其后子鉴登第年及百龄杏益茂人称为灵杏】周足妻刘氏【金谿人足死刘剪髪纳棺中及毕遂服毒而死】陈孝女【名细秀金谿人父瑄病剧女年十四祷天求代或言军山悬崖千仞舍身坠岩祷无不应女偕祖徃祷既登崖跃而投之祖意其己死攀缘而下视之肢体如故归则父已愈矣】聂氏女【名妙真乐安人年十五纳同邑王所聘未嫁而所亡聂闻讣涕泣欲徃吊父母不可聂曰儿虽未入王门既已许之不可再适遂自缢死】龚敳妻许氏【金谿人敳家贫客蜀三十年舅姑垂老许孝事之姑废视又手足痹许躬进饮食背负以行舅姑俱八十五而终竭力营许七十三而卒】邹春妻王氏【金谿人名喜玉年二十余夫亡厯三载里有谋聘者王闻之乃闭户沐浴更衣缢死】罗沐八妻李氏【崇仁人生一子沬行行商覆舟死讣至日夕悲位抚子至三歳曰吾可托矣遂付孤于舅姑投井死】罗梦先妻周氏【崇仁人归罗二载夫卒毕以家事白于舅姑闻门自经】邱咨畴妻熊氏【乐安人夫亡无子舅姑且殁哭曰妾不幸至此尚何用生为乃自缢以殉正统中同临川聂同文妻胡氏旌表】胥氏李氏【俱临川人胥许字超氏子李乃胥廷俭妻胥之嫂也姑嫂俱年十七正徳中东乡盗起二女走避羣盗追之至舍旁湖畔相擕投湖而死】黄立夫妻詹氏【乐安人正徳中流宼犯邑执詹与其子去行至杏村井乃绐贼求水密谓其子曰记母在此井遂投之贼退収其尸面如生时同县傅愈铭妻易氏詹崇妻潘氏俱以骂贼遇害】刘氏女【名锦娘乐安刘希仁女许聘陈涧涧病卒锦娘欲归临母谓未嫁不可徃即密服毒死】陈恕妻周氏【东乡人正徳中知县龙诰督兵捕盗忠率族人为之助贼遂攻其族族众悉力悍御贼焚其室力不能格周谓忠曰事急矣宜为生计勿以我为累乃悉钗环金赀与忠促其急走忠遂溃围出贼见周欲执之周大骂投于沼嫂王氏掲氏弟妇张氏饶氏王氏侄女金玉供溺水死正徳中奉诏旌表曰七烈】李贯五妻张氏【东乡人家甚贫悉卖□装以飬舅姑正徳中盗起夫妇被执张绐贼放夫还备金来赎贼信之度夫逺去遂大骂被杀同县聂宗实妻胡氏妾王氏梁伯一安晏氏梁元五妻周氏吴钦贤妾曾氏欧葢十妻陈氏王白二妻何氏王白九妻李氏全式二妻陈氏全式三妻万氏俱正徳中遇贼不辱而死】曾氏女【名娄英乐安人许字张铎未嫁闻姑及夫病遂告归飬姑姑甫卒夫亦病卒竭力奉侍半载夫亡遂自缢】戴氏女【名新喜乐安人许字曾氏子未归夫死戴自缢以殉父母救苏后闻议改适竟自尽又杨光斗妻曾氏年二十七夫病革先自经张洪振妻李氏归张两月夫卒自经】吴盖八妻李氏【名秀宜黄人嘉靖中夫死于防李被□忿骂卧地齧舌噀血贼面死于乱刃乡人为建祠又同县吴盖七妻李氏李发二妻袁氏被宼执不辱而死】陈氏女【名殊秀崇仁陈叔利女嘉靖中流贼破邑殊秀被执投陂中而死时年十八又刘冑监侍婢陈雪梅亦为宼执投水死】黄庭实妻陈氏【临川人御史纪之媳也事姑至孝姑卒于京扶柩南归陈屡哭絶梦其姑曰玉河吾与汝相遇也及天津登舟问大水名夫对以玉河陈即赴河死天津万艘无不哀之为立孝妇祠】王霈妻邱氏【临川人早寡无子守节舅欲嫁之邱自缢事闻旌表】吴迈妻周氏【金谿人归吴数年而迈卒守节姑以孝闻后以兵乱投沼死】何璇妻李氏【东乡人璇客死父迫之嫁遂以簮入耳内手自拳之至没复防出血溅如注姑觉呼家人救则已死矣又同县邹士兴妻杨氏早寡伯氏欲夺其志即削髪刺睛守节以终】刘逵妻管氏【丰城人适临川御史刘逵闽兵至管被执詈骂寸伤而死子年十三并殉逵痛父子俱亡不逾月亦卒】郭由谦妻聂氏【乐安人流宼掠县聂被执欲污之乘间投井死】廖文鉴妻李氏【宜黄人少寡抚孤守节夀百有二歳】王朝祐妻袁氏【东乡人早寡守节夀百有四歳】
　　本朝陈元良妻游氏【崇仁人年二十二夫殁勤纺绩孝飬孀居食不给巳枵腹弥曰既而子克成立进肥甘屏不御惟朂以勤俭无忘两世孀居而已】刘亮妻艾氏【临川人年十六适刘举家避兵亮送母管先行中途被掠管投井死亮被驱至南昌遇害舅数日亦死氏防如礼为夫立后植节靡他后有与亮同时被掠者冐为亮归族人莫办其伪氏叱家人防送官穷治之年八十余卒】李应第妻黄氏【临川人早寡植节抚孤孝飬舅姑防尽礼皆出十指所办年七十有二卒】罗璟妻陈氏【临川人璟遇虎惊仆家人掖之归数日而死陈出百金招善猎者索虎杀之柩前祭其夫苦节自守年八十有三卒】陈其谔妻王氏【金谿人年十二随母避乱咸塘兵及自投藕池水浅不没手掘汚泥为坎深透莲根始死】唐国祚妻范氏【临川人夫亡守志于乾隆二年旌表同县李元佐妻许氏晁子宣妻李氏花绍生妻舒氏方善予妻程氏李矢贵妻傅氏李宗诏妻徐氏陈元顺妻舒氏傅舟资妻韩氏陈洪祚妻杨氏吴子爵妻罗氏李炌妻丁氏李熊妻饶氏单秩生妻郭氏陈洪范妻胥氏熊少堂妻黄氏晁作牧妻周氏晁作仁妻邹氏晁北燕妻李氏夏尚文妻邹氏叶喜生妻周氏张越凡妻杨氏周嗣茂妻陈氏支于璠妻李氏冯映辰妻孔氏余丰万妻张氏管学汉妻游氏徐崧妻李氏梅子竒妻吴氏罗秉祚妻游氏丁登灜妻江氏吴锡侯妻罗氏邹大杨妻吕氏黄曾矩妻曾氏江紫云妻韩氏江道智妻陈氏李秀实曽氏汪叙谟妻郑氏周秀一妻许氏李学洵妻氏王载元妻李氏李敬义妻晁氏黄国英妻章氏熊景曕妻冯氏魏星友妻饶氏罗兴秀妻詹氏娄书升妻邓氏熊学翰妻陈氏龚克辉妻汪氏熊云表妻徐氏徐良璧妻艾氏贞女李氏游氏黄氏全福姑并于乾隆元年以来先后　旌表】饶成徳妻刘氏【崇仁人夫亡守志于乾隆二年　旌表同县方册妻刘氏李本立妻徐氏刘自□妻许氏黄尔居妻刘氏杨兆焯妻妻氏杨文昭妻王氏陈洪道妻刘氏刘成澜妻邓氏刘章妻黄氏陈暎圻妻游氏陈敏达妻黄氏方】【良臣妻张氏邓维周妻游氏陈拜纶妻罗氏李元镇妻陈氏方栋妻邓氏黎梓材妻聂氏陈拜袭妻彭氏余文礼妻袁氏方时杰妻刘氏陈兆麟妻游氏李公覆妻汪氏陈兆窃妻吴氏陈嘉谟妻李氏刘我任妻载氏杨如鳯妻汪氏杨冠妻刘氏黄志宠妻陈氏陈归龙妻黄氏邓天祥妻冯氏陈万钦妻袁氏张之璪妻黄氏谢淮妻黄氏张锡妻邹氏周继颜妻刘氏周秀妻刘氏袁廷佐妻刘氏周诗妻张氏黄文人妻罗氏吴维岳妻陈氏陈恩徳妻杨氏阮庭澄妻饶氏陈孟震妻曽氏甘学全妻何氏甘学志契何氏章志二妻许氏吴升行妻余氏全秉彞妻邓氏李不瑕妻氏谢栻妻罗氏刘天考妻曺氏袁兆梧妻余氏余淇九妻邓氏元思齐妻甘氏周福徳妻李氏并于乾隆元年以来先后　旌表】陶洪元妻蔡氏【金谿人夫亡守志于乾隆二年旌表同县唐介期妻吴氏官燕其妻方氏傅惟五妻周氏周惟宁陈氏周励次妻苏氏邱宗文妻傅氏谢圣若妻徐氏何乃澜妻黄氏胡可正妻戴氏黄克举妻郑氏李英仲妻周氏王陞妻李氏邹声显妻吴氏李映辰妻刘氏黄琼佩妻张氏吴朗五妻李氏李熙春妻周氏王启元妻周氏王先甲妻吴氏唐孙妻周氏唐士麒妻王氏吴方三妻龚氏邓燧登妻王氏周元育妻刘氏周天被妻胡氏刘甫妻杨氏李能妻吴氏蔡叔宣妻王氏陈琢瑕妻邓氏全辅伯妻余氏李云章妻黄氏饶士旦妻吴氏龚忠泰妻吴氏郑汝兰妻邓氏朱君瑞妻呉氏王卓卿妻吴氏王卓卿妻吴氏黄士腾妻许氏李士麟妻周氏周孟祥妻吴氏周伯谦妻吴氏黄应雷妻龚氏黄国才妻余氏车念之妻吴氏孔兴京妻陈氏张文彦妻饶氏萧珩妻冯氏鄥世纲妻萧氏曾应斗妻谢氏戴来临妻武氏谢丹书妻蔡氏王景义妻鄥氏王国勲妻苏氏陆民表妻王氏车仲仁妻李氏蔡熙俊妻王氏贞女许氏蒋氏并于乾隆元年以来　先后旌表】洪成六妻应氏【宜黄人夫亡守志于乾隆二年旌表同县张东白妻罗氏李大升妻杜氏洪君球妻邹氏黄贤宗妻欧阳氏黄涛妻邹氏应文浩妻欧阳氏呉良谟妻应氏吴云客妻汤氏余受妻曾氏吴启象妻杨氏吴启鹏妻罗氏白文定妻曹氏应犬垣妻邹氏邹标妻吴氏欧阳逢诏妻邹氏黄友兰妻卢氏欧阳时鸣妻徐氏李尚义妻邹氏曹以珈妻陈氏符其仁妻邹氏陈时震妻凃氏吴从先妻邓氏谭国泰妻刘氏洪文岳妻应氏欧阳子福妻洪氏应干佐妻罗氏徐新晁妻陈氏欧阳可喜妻邹氏欧阳可容妻邹氏李大用妻郑氏刘久明妻吴氏邹明通妻李氏熊而逺妻邹氏呉宏任妻周氏施士彦妻胥氏叶文广妻邹氏陈廷迪妻李氏李时乘妻刘氏许启戚妻黄氏应桃妻邹氏许逢元妻黄氏邹人镛妻黄氏黄之纪妻胥氏符其义妻邓氏邹振妻刘氏欧阳灿妻黄氏许天球妻罗氏席仲澜妻张氏李友杜妻傅氏邓集新妻胡氏黄云形妾郑氏韩锡爵妻周氏邹文度妻罗氏黄覧妻傅氏欧阳大正妻吴氏邹文逵妻吴氏吴龙图妻周氏黄援妻吴氏刘克贺妻邹氏周式福妻胡氏陈仪型妻黄氏艾昌鉴妻洪氏应树妻欧阳氏吴际遇妻李氏应文瀚妻韩氏吴际运妻李氏黄志学妻傅氏谭天妻曾氏丘尚贞妻邓氏席登妻李氏黄江露妻廖氏黄辉星妻邹氏刘永禄妻邓氏廖世维妻冯氏周元彩妻郑氏应克峻妻黄氏张麟仕妻余氏邹观莲妻李氏寗秀鳯妻李氏黄昌蕃妻邹氏并于乾隆元年以来先后　旌表】詹仕亨妻曹氏【乐安人夫亡守志于乾隆元年　旌表同县胡维上妻涂氏董廷麟妻詹氏胡心武妻曽氏蔡文忠妻杨氏熊国嵘妻郭氏董培先妻何氏吴其昌妻黄氏詹吉士妻陈氏董启新妻张氏游天英妻温氏胡瑞光妻上官氏谭凝善妻邓氏邓志保妻刘氏康防生妻熊氏丁启昌妻潘氏管思霖妻黄氏黄至大妻曾氏谭天妻曾氏余永斚妻康氏余承蕃妻游氏李承茂妻文氏陈郡南妻曾氏罗兴祖妻廖氏詹令煓妻管氏丘芳妻王氏曾继贤妻黄氏何克安妻胡氏萧和畅妻曽氏黄亨珍妻陈氏黄岐鸣妻丁氏吴汝莱妻詹氏詹启宸妻顔氏郭昌麟妻黄氏曾嘉茂妻陈氏杨华璋妻董氏黄一端妻邹氏游上晟妻管氏黄厚宁妻陈氏黄瑞仑妻萧氏陈济羙妻曾氏詹天祚妻曾氏邹恩汪妻何氏郑士恒妻黄氏何仲佑妻周氏并于乾隆元年以来先后　旌表】乐逵妻饶氏【东乡人夫亡守志于乾隆元年　旌表同县王朝弼妻白氏乐遴妻胡氏胡熷妻李氏邓诵妻饶氏陈崣妻张氏乐胄妻吴氏王文炜妻周氏上官偕妻饶氏钟定治妻屠氏并于乾隆元年以来先后旌表】
　　仙释唐黄令微【临川女子少好道风神卓异天然絶粒年十二度为天庆观女道士至八十面如处子屧履而行奔马不及开元九年上升宋元符二年封妙逺真人】本寂【泉州莆田人姓黄氏咸通初洞山价坐道塲住来请益后密印所觧乃辞洞山住抚州曹山后居荷玉山天复中示寂諡元证大师墖曰福圆　本朝雍正十二年加封寳藏元证禅师】宋慕喆【临川人姓闻氏母梦神僧授以寳镜及生白光照室祝髪于南丰之永安后谒翠岩可真言下大悟可真入寂乃往沩山每粥饭放叅常自役作不眠者四十年绍圣初徃智海院哲宗召见延和殿称防及示寂书偈曰昨夜三更风雷忽作云防长空前溪月落有舍利塔在汴城东】妙明【临川人姓胡氏号无相常面壁静坐遂顿悟能诗文名公多与之交陆九渊一日讲易问无相理会得否应声曰三□未分消息露六爻才动错商量晚年结庵常清观之西趺坐而化】明张中【字景华临川人少遇异人授以太极数学谈祸福竒中好戴鐡冠人呼为鐡冠道人明太祖下豫章邓愈荐中召至问曰余定豫章兵不血刃生民自此苏息否曰未也旦夕此地当流血庐舍焚毁殆尽及指挥康泰反一如中言鄱湖之战陈友谅中流矢死两军皆未觉密奏曰友谅死矣请遣死囚持祭文往哭之则彼气夺而吾事济矣从之降其众五万居都下数年一日无故自投于大中桥下求其尸不获建文时复见于金陵歌曰莫逐燕逐燕自髙飞髙飞上帝畿遂有靖难之事后不知所终】
　　土产丝布【唐书地理志抚州土贡】葛【唐书地理志抚州土贡明统志各县出省志崇仁县出】苎布【省志金谿县出】竹箭【唐书地理志抚州土贡】朱橘【唐书地理志抚州土贡】柘木【寰宇记抚州贡】椑侯柿【省志金谿县出潘岳闲居赋所称梁侯乌椑之柿即此】黄精【省志金谿崖山最多】菖蒲【省志生石山九节者佳亦不常有】纸【寰宇记抚州贡祝穆方舆胜覧金谿清江渡出纸劄省志清江纸金谿出又捭纸崇仁出宋人墨刻用捭纸者贵今絶无矣　按唐书地理志抚州贡金省志宋置在临川县西四十里又唐书地理志临川有又寰宇记金谿场出银矿明统志临川县出铜省志宋时尝设监铸钱又明统志临川县出鐡省志宋乾道间置东山鐡场今并废谨附此】



　　钦定大清一统志巻二百四十七
<史部,地理类,总志之属,大清一统志,临江府图>
<史部,地理类,总志之属,大清一统志,临江府图>
<史部,地理类,总志之属,大清一统志,临江府表>
　　钦定四库全书
　　钦定大清一统志巻二百四十八
　　临江府【在江西省治西南二百二十里东西距二百三十里南北距二百六十里东至南昌府丰城县界八十里西至袁州府分宜县界一百五十里南至吉安府吉水县界一百七十里北至瑞州府髙安县界九十里东南至抚州府乐安县界二百里西南至吉安府庐陵县界一百九十里东北至丰城县界一百里西北至瑞州府上髙县界七十里自府治至　京师五千二百三十五里】
　　分野天文斗分野星纪之次
　　建置沿革禹贡扬州之域春秋属呉战国属楚秦为九江郡地汉置新淦县属豫章郡为南部都尉治后汉以后为豫章郡地隋为庐陵郡地唐为吉州地五代南唐置清江县属筠州宋淳化三年始置临江军属江南西路元至元十四年陞为临江路江西行省明改曰临江府属江西布政使司
　　本朝因之属江西省领县四
　　清江县【附郭东西距一百三十三里南北距五十五里东至南昌府丰城县界八十里西至新喻县界五十三里南至新淦县界二十五里北至瑞州府髙安县界三十里东南至新淦县界二十里西南至新喻县界一百十五里东北至丰城县界一百三十里西北至瑞州府上髙县界一百三十里汉至新淦县属豫章郡为都尉治后汉以后因之隋徙废为新淦县地南唐升元元年始置清江县属洪州保大十年改属筠州宋淳化三年于县置临江军元为临江路治明为临江府治本朝因之】新淦县【在府东南六十五里东西距一百里南北距七十里东至抚州府乐安县界八十里西至新喻县界二十里南至峡江县界三十里北至清江县界四十里东南至乐安县界一百三十里西南至峡江县界八十里东北至南昌府丰城县界九十里西北至清江县界六十四里本汉豫章郡新淦县地隋开皇中始徙置新淦县属庐陵郡唐属吉州宋淳化三年改属临江军元属临江路元贞初陞为州明初复为县属临江府　本朝因之】新喻县【在府西南一百二十里东南距百三十里南北距一百五十五里东至新淦县界七十里西至袁州府分宜县界六十里南至吉安府庐县县界七十里北至瑞州府上髙县界八十里东南至峡江县界九十里西南至袁州府界二百三十里东北至清江县界八十里西北至上髙县界一百十里汉豫章郡宜春县地三国呉孙皓析置新喻县属安成郡晋以后因之隋开皇中属袁州大业初属宜春郡唐曰新喻属袁州宋淳化三年改属临江军元元贞初陞为州属临江路明初复为县属临江府　本朝因之】峡江县【在府南一百三十里东西距七十里南北距九十里东至吉安府永丰界四四十里西至新喻县界三十里南至吉安府吉水县界四十里北至新淦县界五十里东南至永丰县界一百四十里西南至吉安府界二百里东北至新淦县界八十里西北至新喻县界九十里汉新淦县地三国呉分置巴邱县属庐陵郡晋以后因之隋省入新淦县明嘉靖五年分置峡江县属临江府本朝因之】
　　形势当南粤防吉舟车四会之冲【南唐呉鸾建清江县议】北有防山南临渝水【明统志】扼岭襟潭掖袁控瑞通闽粤带防吉形胜足恃【明郭子章郡邑表説】
　　风俗君子尚礼崇徳小人勤力知分【明统志】风俗淳厚文物雅饬在楚越之间谓之乐土【明敖英清江县题名记】
　　城池临江府城【周八里二百五十四歩门十濠广一丈五尺宋淳化初土筑明正徳中甃砖　本朝顺治八年重筑康熈六年修乾隆二十五年重修】新淦县城【周四里八十六歩门七濠广六丈明正徳中筑　本朝顺治康熈中相继修葺乾隆二十七年重修】新喻县城【周五里一百三十歩门七明正徳中因旧址土筑嘉靖中甃筑　本朝康熈初重筑乾隆十年修】峡江县城【周三里三百歩有竒门四明嘉靖五年创筑乾隆十二年修】
　　学校临江府学【在府治东南旧在府治南濒江明嘉靖中迁今所　本朝顺治康熈中俱重修入学额数二十名】清江县学【在府城东门外旧在县治东北宋嘉定中建明万厯中迁此后燬　本朝顺治康熈中俱重修入学额数二十名】新淦县学【在县治东南明洪武初因旧址重建　本朝顺治康熈中继葺入学额数二十名】新喻县学【在县治南虎瞰山宋崇宁中建元末燬明洪武初重建本朝顺治康熈中继修入学额数二二名】峡江县学【在县治东百余歩明嘉靖五年建崇祯中改建于按察使行署　本朝顺治中仍迁旧址入学额数十二名】乐育书院【在府治东南　本朝顺治八年建又明经书院在府治旁明隆庆中建云岩书院在府城西　本朝康熈二年建龙冈书院在府城西章山之康熈六年建萧江书院在清江县治南顺治八年建髙峰书院在新淦县治东米建明隆庆中改建儒学内为勉斋祠　本朝康熈四年移建惜隂书院旧址惜隂书院旧在新淦县治东一里晋陶侃读书处明成化中建书院　本朝康熈元年改建县之北门外金川书院在新淦县治东北明正徳中建祀练子宁　按清江县又有清江书院在县治东宋建金鳯书院在金鳯洲宋国子司业黎立武建芗林书院艺林书院并明嘉靖中建明宗书院明崇祯年中建今皆圮废谨附记各县并设有义学社学】
　　户口【原额人丁五万二千五百八十又滋生人丁一万四千一百三十七】
　　田赋【田地山塘二万八千八百九十六顷四十一亩四厘零额徴地丁银一十五万六千九百五十九両四钱七分零米九万二千七百二十二石六斗八升八合零】
　　山川白牛冈山【在清江县东三里山势平坦如卧牛上有雷祠俗呼雷庙岭】紫淦山【在清江县东四十里周二十余里髙数十丈涂水经其下相映作金紫色乐史太平寰宇记作子淦山】閤皂山【在清江县东四十里连亘二百余里跨乐安新淦丰城三县地其形如閤色如皂有峯六岭四岩二原五其余泉石池之胜参差不一道书以为三十三福地】章山【在清江县西晋时有章昉此因名南连瑞筠北接白牛诸山郡城之西皆枕山盖郡之镇山也一名富夀冈】瑞筠山【在清江县南濵冈周五里山势崚嶒状如龙之昂首郡城枕其上唐僖宗时尝产瑞竹因名】龙冈山【在清江县南十里为驿路所经】银嶂山【在清江县北七十里特立如嶂周十里上多白石色烂如银或白旧尝产银】栖梧山【在清江县西南三十里绵亘数里山前濒河有石曰河臯石相传周瑜尝想此今呼其处为河臯寨】夏山【在清江县西北六十里周十余里峯峦髙耸有泉名枕石潭溉田数百亩】东山【在新淦县东二里】丰城山【在新淦县东五十里周百里旧名百丈山唐天寳六载改今名】湓山【在新淦县东六十里山有十二峯髙十里云出则雨】伏泉山【在新淦县东七十里上有泉飞空而下旧名石泉山唐天寳中改今名】枫冈山【在新淦县南十里上有古寨相传唐末彭玕拒杨行密于此有瀑布西注逺望如白虹】秀峯山【在新淦县南三十二里名南雷山相连有双峯席防等峯盘踞甚广峯岩洞壑不可悉数】大罗山【在新淦县南三十二里上尝出云下有甘泉可祷雨】茅山【在新淦县东南四十里下有龙潭雨则兴云雾】石屋山【在新淦县东北七十余里有石岩如屋广三丈许】小卢山【在新淦县东北八十里周百里南接乐安北抵丰城县界上有石池然如镜又有石泉分飞瀑四道滙于山溉田甚广】虎瞰山【在新喻治南南屹临渝水势如虎崌】三山【在新喻县南三十里其东为钟形山南有周桐岭西有佛台三峯并峙如卓笔又贞华山亦在县南三十里一名萨阳山】鼎山【在新喻县南五十里接峡江县界尖耸千余丈一名顶山山巅有泉冬夏不竭睦宦水出焉】钟山【在新喻县西六十里与袁州分宜县接界裴子野宋畧晋永嘉元年庐陵洪水有钟自三峡流出騐铭乃秦时乐器以此得名隋时欲于新喻设钟山府其名本此】云岑山【在新喻县治北层叠盘回其势如云一名来山相近有玉几山一名登髙山】玛瑙山【在新喻县北六十里脉自璜缑岭来至是一峯突起其色赤白相间其岭有眞武雷坛山之隂有香罏峯圆秀不羣】鹄山【在新喻县北六十里下有双井】防山【在新喻县北七十里盘踞百余里与瑞州府上高县接界巉岩其秀周百余里郡西境之望山也上有曹王洞极深防方广三四丈】周山【在新喻县东南四十里】铜山【在新喻县西南三十里旧产铜矿唐置官宋罢】刀剑山【在峡江县治南半里山石巉岩峭峻故名】鳯凰山【在峡江县治西脉自卢陵界东来至此连亘环峙如鳯张両翼城跨其眷县治倚焉】寳林山【在峡江县西二十里犀岫环拥竹树隂森】鐡雷山【在峡北县北三里即古巴邱镇三也】玉笥山【在峡江县东南四十里隋书地理志新淦县有玉笥山旧志旧名羣玉峯相传汉武帝元封五年行巡南部受上清箓于羣玉之山见有玉箱如笥委坛中忽失去因改今名道书以为第三十七洞天有三十二峯二十四坛十二台六洞十一亭七源二坞四谷三十六涧其余潭石宅井坡岭名迹不可悉数元揭徯斯万夀承天宫碑云天下称名山在大江之西者有三曰匡庐曰閤皂曰玉笥而玉笥尤为天下絶境】郁木山【在峡江县东南二十里有郁洞道书以为八福地葢玉笥之支山也】　南障山【在峡江县东南十五里绵亘数十里为县南屏障】芦岭【在新淦县东三十里山蹊峻隘其上建亭又麻岭在县东八十里接乐安县界乐门岭在县东南四十五里接永丰县界】澄岭【在新淦县北八十里有泉清澈东北丰城县界】栅岭【在新喻县南二十里双峯夹水对峙如列栅又谷陂岭在县南十里其势蹲防连绵数里中有涧水长流不竭】横琴岭【在新喻县西三十里旧尝产鐡鑛】蟠龙岭【在新喻县北十里脉自仰天冈来起伏蜿蜒势如龙蟠山谷空旷有石泉清泠溉田可数千顷】三层岭【在新喻县北四十里山势蜿蜒十余里至是突为图冈有高下三级又璜缑岭亦在县北四十里郡志作璜头岭】圆岭【在新喻县北五十里羣峯苍翠如玉之雕刻亦名雕琅岭其南为云雾山其北延袤而最高者为大圎岭】石牛岭【在峡江县南十里上有雨潭风潭火潭祷雨辄应】都督岭【在峡江县西七里相传周瑜镇巴邱时尝屯兵于此下有七里洞】大岭【在峡江县西三十五里与吉水县接界】佛岭【在峡江县西与新喻县接界黄川水出焉】白岭【在峡江县东北百里高百丈与永丰县接界】绵岭【在峡江县东北百里】仙女峯【在新淦县东南七十里又名严穆山】葛仙峯【在新淦县西二十里】天柱峯【有二一在新淦县东北二十五里両峯并起名大天柱小天柱一在新喻县南三十里】百丈峯【在新喻县东七十里其南为新淦境北为新喻境高入云表蜿蜒盘亘寰宇记顶濶百丈因名上有葛仙井井畔有庙】唫峯【在新喻县北四十里与璜缑岭对峙山下有泉曰唫泉】七层峯【在峡江县东北六十里七峯连络观音岩在焉】龙冈【在清江县城南十里当驿路王象之舆地纪胜有赤土如环者二相去数丈父老相传曰龙眼掘之则雨雨过则如初】茱萸冈【在新淦县北五里上产茱萸】仰天冈【在新喻县西北十五里高峻若屏山腰有石涧石桥上有仰天池泉甘嵗旱不竭】湖九洞【在新喻县西北三十里山产鑛鑛明万歴中遗内监开采寻罢】贑江【在府城东自吉安府吉水县流入峡江县经城南又东北经新淦县西又北流入清江县界至县北合袁水又北入南昌府丰城县界郦道元水经注贑水东北巡石阳县西又东北迳汉平县内又东北迳新淦县西牵水淦水注之又北迳南昌县西清江县志贑江旧自县南十里万石洲南析而西与袁水会名为清江绕城而北明成化末贑水北冲蛇溪不复西折止有横河一线与袁江相吐纳直至城北二十里二水复合水势益大时有冲齧之患又十里经清江镇入丰城县界是为剑江】袁江【在府城南自袁州分宜县流入新喻县界又东入清江县界古名南水亦名牵水又名喻水汉书地理志宜春县南水东至新淦入湖汉水经注牵水西迳宜春县又东迳呉平县又东迳新淦县注于豫章水寰宇记袁水在新喻县南五十歩西至滩滩计长二里其峻险险号五浪滩滩头五浪馆馆新喻县志渝川入县境亦名秀江凡九十九湾八十八滩至县前澄澈如练稍东有一巨洲屹峙中流盘回百余亩清江县志旧自县南十里与贑水合自贑水冲蛇溪于是县独临袁江至县东北二十里复于于贑江】太平江【在清江县西三十五里源出新喻县北蒙山之阳东南流五十里入渝水又颖江在新喻县东北八十里其源出防山阳有八十四源合流经清江县界合太平江】长宣江【在新喻县东四十里源出璜缑岭南流三十里入渝水又小江在县东二十里汮江在县东三十里俱北流入渝水】淦水【在清江县东南三十里源出县东南离岭经紫淦山出洋湖至清江镇会蛇溪水入贑江汉新淦县以此名】萧水【在清江县西五里源出梧栖山及县西之乌塘合流为萧水绕城西北复东北流经清江镇入贑江中有萧滩】湄湘水【在新淦县南一里源出县东三十里高岭西经县南门外惠政桥入贑江曰南河口又峯冈秀水在县南十里源出县东北瀑布下七里陂南流合桂湖亦逹惠政桥入江】泥江水【在新淦县南十里一名泥溪源出抚州乐安县界西北流入境会山小水下流入贑江又县东有堂公桥溪水源出石陂头县东北有石溪水源出小卢山一名淦水俱流入贑江】蓝陂水【在新淦县西南八里源出百丈峯流入贑江又逆溪水坑口水坑东水俱在县西十里许分流入贑江】金滩水【在新淦县西三十里源出百丈峯北流经新喻县界至牛尾洲入袁江】八合陂水【在新喻县东南四十里源出罗出北流入渝水】睦宦水【在新喻县南二里源出鼎山北流二十里入渝水又临川水在县五十里亦北流入渝淦水】同水【在新喻县西南八十里自分宜县同村濶岭东流入县界又南流经黄源一百八十里入吉安府安福县界逹于贑江】黄陂水【在新喻县西四十里自分宜县流入又三十里入渝水又画江在县西南源出县西黄辅村流入渝水】距河水【在新喻县东北源出分宜县同村有二源至距村合流又南流三十里合渝水】黄金水【在峡江县南三十里自新喻东流入境九十里逹贑江又县南有蹋石水自吉水县界流经员岭又洞下亦自吉水县流经石洞又丰田水水自庐陵县来西北流经丰田洲俱会黄金水入贑江】亭头水【在峡江县西三里源出七里洞环抱城北经大安桥东入贑江又暮膳水在县南五里源出石牛岭经黄花桥东流出峡】水【在峡江县北二十里自新喻县界来东流六十里入贑江亦名乌口又有象水亦自新喻界来东流入江又县北有潭塘水仁和水莲花潭水皆东北流入江】玉涧水【在峡江县东北源出玉笥山回互纡曲为三十六洞之一下流入贑江】甘流水【在峡江县东一百里自乐安县流入会玉笥太平诸水出新淦县泥江口逹贑江】蛇溪【在清江县东十里源自永泰市北五里分江水为溪流三十里复与江合明成化末贑水北冲蛇溪遂成大川俗名铜锣江】沈香溪【在清江县东五十里即閤皂山水也山之左界水流合淦水右界经过清江镇南八九里析而东纡回入丰城县界至小港口入江】桂湖【在新淦县南门外一名仓池】万石洲【在清江县南十里贑水环其东袁江经其西四面濵水平广肥饶嵗収常倍因名府志洲接新淦县界横广十里纵二十余里】游家洲【在清江县南十里袁江西来北析洲在其右与万石洲相望一名双洲又余家洲在清江镇上流江中绵亘十里许蛇溪绕其内土可树防一名祝家洲】大洋洲【在新淦县北四十里贑江中近清江县界】虎跑井【在府治东明统志唐鲁季之卢母墓每患汲江水逺忽有虎于卢侧跪地得泉人以为孝感】刘仙井【在新淦县南十里峯冈山明统志旧传仙人刘守真链丹井其泉清甘病者饮之可愈】
　　古迹新淦故城【在清江县东北汉置为豫章都尉治隋始移置令新淦县而故城废寰宇记废新淦县在今新淦县北一百二十里隋开皇十年移于今理临江府志新淦故城在清江镇即今樟树镇也】新喻故城【在今新喻县南三国呉析宜春县地置唐迁今治唐书地理志新喻本作渝天寳后相承作喻元和志本因渝水为名今曰新喻因声变也寰宇记隋平陈废新喻为呉平县属洪州大业中废呉平再立新喻县在龙池墅唐武徳初安抚使李大亮析置西呉州七年废复新喻县县志龙池墅城在今县南三里隋大业八年迁距村在今县西北五十里唐初尝置呉州亦名呉州城麟徳元年迁治龙池墅大厯八年又迁治虎瞰山即今治所也　按寰宇记所言隋唐志皆不载又今晋志作新谕安书州郡作志新喻据唐书元和志则前此皆作渝天寳后始作喻盖谕即渝字之讹也】巴邱故城【在峡江县北三国呉分石阳县置巴邱县属卢陵郡呉志孙防定豫章留周瑜镇巴邱即此晋以后因之隋开皇中并入新淦县志云巴邱故城在新淦县南八十里明初置峡江巡司去新淦濶絶危谿峻岭巨盗出没不常嘉靖五年守城钱始建议析新淦六乡立县仍因峡江之名拓巡司故址为治所北去巴邱城一里许即今县也】呉平废县【在清江县西后汉中平中置汉平县属豫章郡三国呉改为呉平县晋以后因之隋开皇十一年废入宜春寰宇记废呉平县在新喻县东一百里　按清江县志有呉城在县西三十里即呉平也】始平废县【在清江县唐武徳五年置七年废县志始平县宋时割属清江今清江县栖梧山下玉虚观古始平县也】富国城【在清江县东南十五里相传南唐贮粮处又牛一城在县东三十里庐城在县东北五里樊城在县西北三十里建置俱未详】瓦城【在清江县东北四十里相传五代时乡豪筑以自保处】制置城【今新淦县治本古市南村隋迁县五代时杨行宻建置置院于此寰宇记隋开皇十年以新淦县属吉州县李子乐尝以去州悬逺请移市南村即今县治旧志唐尝置防吉五州巡检司于开平四年平吴杨行宻既得吉州欲遂图防州用严可求之防以新淦为都置置使治所置兵城守故亦名为制置城】泥溪城【在新淦县南临江梁末萧斆起兵广州遗将欧阳頠屯豫章之苦竹滩陈将周文育袭防芉韶頠大骇退入泥溪即此寰宇记泥溪城在县南四十里】监军城【在新淦县西四十里地名城口杨呉建制置院于新淦县渡江而西置监军营因筑此城宋绍定间废】临梁馆【在新喻县虎瞰山岭唐大歴八年徙县治移置于此今为县学】练子寕故宅【在新淦县东山祖墓及母夫人塜俱在焉罗洪先记其先本新淦东山人父伯尚迁三洲子寕复居淦城】孔邱明宅【在峡江县玉笥山明统志秦孔邱明奉母学道于此又梅福宅亦在玉笥山】近江楼【在府城东南濵江宋守魏廷玉建以朱子诗有征骖驻近江楼之句为名内祀朱子及黄干张洽】一览楼【在府城内富夀冈东一峯名金星堆宋时建楼其上最髙胜处】云章楼【在新喻县南一里宋孝宗在东宫萧燧为侍读后登极以中兴起居注玉枕兰亭赐之其子尚书逹作楼以贮】经史阁【在旧府学内宋时向子諲建以藏经史胡铨有记】水阁【在新喻县治西宋李谘建陈尧佐有诗】黄檗馆【在新淦县南二十里绵岭上唐权徳舆过此有诗】读书堂【有三一在清江县西十五里晋豫章人呉猛建一在府城内唐卢肇读书于此一在閤皂山南唐宋齐邱读书处】维崧堂【在府治内明统志宋天禧中王益为军判官其子安石生此后人因名其堂曰维崧堂】五贤堂【在府学讲堂西祀宋刘敞刘攽孔文仲武仲平仲】戏鱼堂【在新淦县东二十里东山之下宋刘次荘建曹学佺名胜志东山有永夀寺宋元祐间殿中侍御史长沙刘次荘谪居于北自号戏鱼翁摹淳化禁中帖十巻刻石置堂中】浩然堂【在新喻县南宋处士呉叔元建黄廷坚书额蘓辙记】化梭亭【在府东北三十里清江镇明统志晋陶侃渔于雷泽得织梭挂壁间一日雷电梭化为龙去后人因作亭于陶母墓侧洪武初重修张九韶记】碧嶂亭【在府治圃中宋建】吸川亭【在府治内宋时判官防面大江】双秀亭【在新淦县黄金郷明统志宋时有邓氏二子长曰祐擢童子科次曰佶登三礼科时人筑亭江上额曰双秀朱严为记】两耆亭【在新喻县西宋朱子守长沙道经于此与谢谔相晤后人作亭以表之】秀江亭【在新喻县南濒江宋隠士呉叔元建黄廷坚有诗】绿隂亭【在新喻县学右俯瞰袁水唐卢肇袁皓皆有诗】景疏亭【在新喻县西十里宋欧阳国华致仕归景慕二疏而作】读书台【有二一在新淦县东一里晋陶侃读书处一在新喻县西六十里唐卢肇读书处】九仙台【在峡江县玉笥山宋黄廷坚有诗】风义堡【在清江县西明统志唐末清江妇鲁氏者抱长子携防子走避防防怪其不抱防妇曰防子妾所生长子前室所生夫亡时令妾善视前室子故尔防异而厚遗之后人因名其地曰风义堡】刘氏墨荘【在清江县境明统志宋刘清之五世祖式既殁而家无余赀有书数千巻夫人陈氏指以语诸子曰此乃父所谓墨荘也中更变乱书散不存至清之之父悉力营聚始复其书朱子为之记】
　　关隘清江镇【在清江县东北三十里亦名樟树镇即故新淦县址东北去丰城县七十里为南北津要明洪武三年置巡司　本朝因之乾隆三十年裁移府通判驻此又旧有樟树营都司乾隆三十五年改为临江营移驻府城】杯山巡司【在新淦县东六十里地名城上宋绍兴中设巡司寻废明洪武初复设万厯中移建县东之蓝桥崇祯中复还旧所　本朝因之】水北墟巡司【在新喻县北八十里明初置　本朝因之】芦头隘【在新淦县东三十里为县要阨】乐门岭隘【在新淦县东南四十五里路通永丰县界】圆沙隘【在新淦县西十八里又西五里为山管峡俱接新喻县界又洞口在县西二十里又西为石岭接峡江县界】员僚寨【在清江县西南六十里接新喻高安两县界相传隋曹王臯所立】枫冈寨【在新淦县南五里唐吉州刺史彭玕立又县东南四十里有羊角寨】邓克明寨【在新淦县东四十里克明防抚州时所乐】白羊寨【在新淦县东北四十里白羊岭下周二十里又县东五十里有陈家寨】寳歴寨【在新淦县东北四十里一名金城周三十里】沙坑寨【在峡江县东北明初常遇春讨熊天瑞于贑州至临江平沙坑府岭牛皮诸山寨即此】永泰市【在清江县东南十五里王存九域志县有永泰镇即此】太平市【在清江县西南三十里元置巡司明初裁】萧滩驿【旧在府城东南万胜门外明万歴中迁于城东北广济门外今裁又金鳯驿元时置于金鳯州明初省又清江递运所在城东南清波门外明初置今裁】金川驿【旧在新淦县西北界埠宋嘉泰中建明嘉靖中改建于治北半里金水亭今裁】罗溪驿【旧在新喻县东十五里罗坊市明初置嘉靖中移建县东门外后复迁璜缑岭下今废】玉峡驿【在峡江县治南峡江之濵明初与峡江巡司同置北去新淦县金川驿八十里今裁】
　　津梁问津桥【在府学东】清风桥【在府治西】虎川桥【在府治东】萧洲桥【在清江县西四里】曲水桥【在清江县北三十里接髙安县界有曲水公馆其水自西北来折而东北故名】望仙桥【在新淦县治东】湄湘桥【在新淦县东二十五里】枫落桥【在新淦县东六十里】惠政桥【在新淦县南门外长二十一丈濶二丈八尺上有亭宋绍定时建】通济桥【在新喻县东三里为往来孔道上有通济桥市】暇豫桥【在新喻县东二十五里】雷公桥【在峡江县西一里旧名莱公桥以防凖谪潮州经此名】锣江渡【在清江县东十里】
　　陵墓三国吴聂友墓【在清江县东豫章记在故新淦县南十里】宋章頴墓【在新喻县西南三江之原】彭龟年墓【在清江县南十里】何昌言墓【在新淦县泥江下地】明张九韶墓【在清江县西三里】金幼孜墓【在新淦县南八十里今属峡江县】张固墓【在新喻县北三十里】傅瀚墓【在新喻县北鳯台山】
　　祠庙周瑜庙【在峡江县北二里古巴邱地相传瑜墓亦在其侧】双忠祠【旧在新淦县南门祀唐张巡许逺宋绍兴中之新兴寺前】先贤祠【在新淦县学宫左祀宋李谘刘敞刘攽萧固杨獬李大有萧燧谢谔章頴严时亨凡十人】褒忠祠【在府城朝天门外宋建祀知县江军陈元桂明正徳门以宋清江令赵孟济配嘉靖中増祀宋死事知临江军鲍亷泰和欧阳铎及里人龚守愚】黄勉斋祠【在新淦县治东祀宋令黄干】英祐侯庙【在新淦县北大洋洲祀宋邑人萧伯轩及其子叔祥孙天祥明化化中封英祐侯】文丞相祠【在府学左明建祀宋文天祥】晏公庙【在清江县樟树镇明统志旧传本镇人名戌仔元初为文锦局堂长戸解有灵显于江湖明封平浪侯】练忠贞祠【在府城东北祀明练子寕又有自靖祠在峡江县鳯凰山亦是子寕】
　　寺观天宁寺【在府治南唐韦宙征南蛮道经萧滩夜见江中有光命渔者亦水得织佛佛五凯旋曰奏立兴化寺宋曰报恩元改今名】慧力寺【在清江县南二里濒江即唐欧阳处士宅寺创南唐盛于宋明洪武间重修有蘓轼金刚经碑今存其半】重兴寺【在新淦县治东旧名建兴　本朝康熈中重建改今额】崇庆寺【在新喻县西门外隋建号唐兴寺宋改今额明洪武初重建】崇真观【在清江县閤皂山旧名灵仙馆宋政和中改今名后燬】祥符观【在新淦县治西南旧名太虚唐改冲真宋改今名内有晋许旌阳炼药井】紫霞宫【在府城内晋建为紫霞堂元改为宫】承天宫【在峡江县东玉笥山唐建宋真宗改今额】
　　名宦三国吴周瑜【卢江人建安中孙防定豫章卢陵瑜留镇巴邱有惠政】宋厐籍【武城人为言官弹劾无所避坐贬知临江军治有声】吕大防【蓝田人熈寕中以太常博士知临江军】林冲之【莆田人徽宗时出守临江会漕司议广东海艖敷数诸路以守令丰杀为殿最时僧多荡产名亦苦病冲之措置有方风弊尽革靖康问以主客中介陈过庭使金同被报抗节不屈死】李朴【兴国人知县江县止其帅孙竢以文其勤王不若常贼助邉破漕使郑良引直腊取安南之计以息邉患】张运【贵溪人绍兴间为新淦丞县新被兵令不职抚谕使劾罢之以运摄县事拨煨烬考版籍正租赋数月之间弊除而民定】黄干【福州闽县人嘉定间辟为临川令改知新淦县吏民习知临川之政皆善不令而行】王伯大【福州人嘉定中知临江军嵗饥账荒有法】马光祖【金华人寳庆中调新喻主簿有能名】朱孙【浮梁人淳祐中授临江军教授丞相史嵩之闻其名欲致之馆下以禄未及亲辞】陈元桂【临川人淳祐中知临江军开庆元年元兵至元桂力疾登城督战矢石如雨力不能敌遂死之县其首于敌楼越四日方殓顔色如生赠寳章阁侍制諡正节】鲍亷【徳祐初知临江军嵗乙亥元巴顔阿珠下九江分兵攻临江或劝之去亷曰城亡与亡可遁乎被执不屈死　巴顔阿珠旧作伯顔阿术今改正】明呉宗周【宣城人治中知临江府首重师儒为学舍聚生徒讲习数年民知礼让郡中称治】徐问【武进人治中调临江府民病水潦为筑提坊七十二治甚有名】戴徳孺【临海人正徳中迁临江知府宸濠反遣使来収府印徳孺斩之与家人誓曰脱有急若軰沈池中吾不负国也即日戒严与都御史王守仁共灭宸濠以忧去世宗以徳孺驭军最整独増三秩】王泰【慈谿人正徳中知清江县旧以里甲值日科取无度泰至除十之七建仓备饥财力不取于民卒于官无以为殓知府戴徳孺经理其丧士民哀之】
　　本朝十鹏翰【文登人顺治中知峡江县当闽粤之乱冲军马络绎鹏翰捐赀募夫民乃不扰力请蠲荒徭而市所乘马给民牛种二年民归业者万计】喻成龙【奉天正蓝旗人康熈二十六年知临江府时漕米解戸多累率破产成龙令悉领于官百姓便之尤鼓舞学校构经籍数千巻置尊经阁以授学者所表章忠节为多】李涛【徳州卫人康熈二十八年由编修知临江府巨盗张茂生者沿江剽刦为害防至通衢立毙之清江奸胥収民税持权衡以机械暗移轻重涛过县门叱吏至其处得奸状伏法复酌定引监价值除其耗及里民嵗供册籍之费不赀者民尤便之】
　　人物汉孔恂【字巨卿新淦人为杨州别驾从事车前旧有屏星如刺史车曲翳仪式时刺史行部去日晏刺史怒欲去别驾车屏星恂曰明使君传车自晚而欲撤去屏星毁国旧仪此不可行别驾可去屏星不可省即投传去刺史追辞谢请不肯还】宋李谘【字仲询新喻人防有至性父出其母谘日夜号泣父怜而还其母举进士真宗曰是能安其身者擢第三人仁宗时拜谏议大夫累官戸部侍郎谘性明办周知世务其处烦猝常若闲暇吏不敢欺在枢府专务革滥赏抑侥幸人以为称职卒赠右仆射諡宪成】萧贯【字思之新喻人俊迈能文尚气槩举进士甲科仁宗初出为京转运使时提举刘舜卿卿善捕盗持功不法前后畏其防悍莫敢治贯之废为民迁刑部员外降知饶州其怜郡有寃抑者咸曰得饶州萧使君事当白矣迁兵部召试知制诰未及试而卒贯临事敢为不茍合于时有文集二十巻】刘敞【字原父新喻人庆厯进士厯右正言知制诰奉使契丹素知山川道径及异兽形状辽人叹服嘉祐祫享羣臣上尊号敞言嵗来颇有灾异正当寅畏天命深自抑损岂不于此时以虚名为累帝遂不受后改集贤院学士判西京御史壹敞学问渊博为文敏瞻欧阳修每于书有所疑折简来问挥笔荅之修服其博长于春秋为书四十五巻行于时着有公是先生集七十五巻】刘攽【字贡父与兄敞同登进士熈寕中知太常礼院吕惠卿同考官列阿时者高等讦直者反居下攽覆考悉反之又贻书论王安石新法不便斥通判泰州寻知曹州曹为盗区重法不能止攽曰民不畏死奈何以死惧之至则治尚寛平盗亦衰息宗初入为秘书少监拜中书舍人攽于史学预司马光修资治通鉴専职汉史又作东汉刋误为人所称着有公非先生集六十巻】萧注【字岩夫新喻人磊落喜言兵举庆厯进士摄广州番禺令侬智高围州数月方舟数百攻城南势危甚注自围中出募壮士二千人乘大船集上流因飓风纵火焚贼舟破其众即日县门纳援兵城中人始有生意擢礼□副使广南驻泊都监贼还据邕管注挺身入蛮中施结思信以功知邕州智高走大理国母与二弟悉擒送阙下复募死士入大理取智高函首归献熈寕中知桂州图招徕之防会罢归卒于道】孔文仲【字经父新喻人刻苦问学号博洽举进士调余抗尉再转台州推官熈寜初范镇以制举荐对防九千余言力论王安石之法仅得国子直讲元祐初迁礼部员外郎擢左谏议大夫疏论青苗免役保甲保马茶盐之法为遗螫留蠧改中书舍人卒士大夫哭之皆失声蘓轼拊其柩曰世方嘉软熟而恶峥嵘求劲直如经父者令无有矣有文集五十巻】孔武仲【字常父文仲弟举进士甲科居丧毁瘠特甚右胘为不举元祐初歴国子司业论科举之弊诋王氏学累迁礼部侍郎坐元祐党夺职所着诗书论语説金华讲义等书百余巻】孔平仲【字义父武仲弟登进士吕公着荐为集贤校理绍圣中亦坐党籍再谪惠州徽宗立召为金部郎中寻罢平仲长于史学着良史事证诸书传于世】刘奉世【字仲冯敞之子天质简重有法度中进士第元祐时拜枢直直学士章惇当国乞免去绍圣初以当明殿学士知成都府寻谪居郴州再贬湿州团练副使徽宗立尽还其官崇寕初再夺职政和中复端明殿学士卒奉世尚安静尝曰家世惟知事君内省不愧得丧常理也譬如寒暑加人虽善摄生者不能无病正身安以处之】李邈【字彦思清江人唐宰相适之之后以父任为太庙斋郎通判河间府忤蔡京童贯免官乆之严州代还宻教贯隂佐辽以图金人贯不能用及贯収复燕山邈叹曰祸自兹始矣出为河西路路制置使拜青山观察使仍知府事金兵至城被围相持四旬城破巷战不克干里雅布胁邈拜不拜乃拘于燕山府命降邈愤诋毁金挝其口口犹吮血噀之遂遇害将死顔色不变南向再拜端坐就戮赠招化军节度使諡忠壮干里雅布旧作干离不今改正】向子諲【字伯防临江人敏中元孙宣和间累官京畿转运副使建炎初金兵至毫州约日索战诸道畏缩不进时康王次济州子諲献金帛及本司钱毅之在济州者以助军费张邦昌僭位使其甥刘逹赍手书来子諲不启封焚之系逹于狱迁直龙图阁寻罢以素为李纲所善故黄潜善斥之后除戸部侍郎以徽猷阁直学士知平江府忤秦桧致仕退闲十五年自号所居曰芗林】萧燧【字照隣临江军人高祖固皇祐初为广西转运使知侬智高凶狡条上覊縻之策于枢府不果用智髙后果叛燧生而頴异防能属文绍兴中擢进士第授平江府观察推官时秦桧当国其党宻告燧秋试必主文漕台丞相有子欲属公燧怒曰初仕敢欺心耶桧懐之调静江府察推而归淳熈初累迁国子司业除左司谏时宦官甘升之客故与可都承防王抃之族叔秬皆持节于外有所凭依无善状燧皆奏罢之擢右谏议大夫寻出知严州移知婺州皆有治声累官叅知政事卒諡正肃子逹登淳熈进士官至太常】谢谔【字昌国新喻人绍兴进士摄乐安尉乐安多盗谔条二十防大要使其徒相纠而以信赏随之羣盗果解散行县事改吉州録事叅军知分宜县所至有声擢监察御史奏减分宜华亭月椿钱上所创义役法一书诏行于诸路民以为便光宗立擢工部尚书请祠而归卒赠通议大夫谔初居县南之竹坡名其燕坐曰艮斋人称艮斋先生所着有圣学渊源録孝史艮斋集经觧讲义谏垣奏议诸书共九十余巻】刘清之【字子澄临江人绍兴进士调万安丞知宜黄县周必大荐之于孝宗召对首论民困兵骄大臣退托小臣茍媮又言用人四事论皆切挚改太掌主簿通判鄂州改衡州光宗即位起知袁州而疾作犹贻书执政论国事初清之欲应博士宏词科及见朱子尽取所习焚之慨然志于义理之学吕伯恭张栻皆神交心契汪应辰李焘亦敬慕之母不逮养展对手泽涕泗交頣宗族有流寓者皆迎养之尝序范仲淹义庄规矩劝大家陈力行之叅取先儒礼书定为祭礼所着曾子内外杂篇训防新书外书戒子通録墨庄总録祭仪时令书续説苑文集农书】徐梦莘【字啇老临江人绍兴进士累官知宾州以前议盐法罢官梦莘恬于荣进纲罢旧闻会萃同异自政和海上之盟讫绍兴完顔亮之毙上下四十五年为三朝北盟会编三百五十巻帝闻而嘉之擢直秘阁平生所着集补会録读书记志集医银集仙録皆以儒学冠之弟得之字思叔淳熈进士以通直郎致仕安贫乐分着左氏国纪作具敝箧笔畧鼓吹祠郴江志史记年记从子天麟字仲祥开禧进士官终广西运判所至兴国明都有惠政着着西汉会要汉兵本末汉地理疏山经凡百余巻】章頴【字茂献临江人以兼经中乡荐孝宗立为万言书附驿以闻召为太学録迁太常博士光宗初除左司谏屡疏请上问安重华宫寕宫即位擢兵部侍郎乞降诏宣谕赵汝愚无聼去去御史劾颖阿党罢后除集英殿修防迁礼部尚书丐祠頴操履端直生平风节穷逹不移方党论之兴朱子尝遗以书曰世道反覆已足流涕其握其事者怒犹未已而宗社有灵公论未冺异日必有任是责者非公谁望耶卒赠光禄大夫諡文肃】彭龟年【字子夀清江人七嵗而孤及长得程氏易读之至防寝食登乾道进士歴秘书起居舍人极谏光宗不朝重华宫而幸玉津园绍熈五年夀皇不豫疾寖革龟年连疏伏地叩额血渍甃甓请即日过宫寕宗立除吏部侍郎条数韩侂胄之奸以焕章阁侍制致仕龟年学识正大议论简直善恶是非办析甚严其爱君忧国之忱先见之识敢言之气皆人所难赠寳谟阁直学士諡忠肃着经解祭仪五致録奏议外制】曽三复【字无玷临江人乾道进士绍兴初歴监察御史进起居舍人兼权刑部侍郎致仕性耿介耻奔竞故位不速进在台余两年持论不随不激其没也士论惜之】曽三聘【字无逸新淦人乾道进士累迁军器监主簿光宗不朝重华宫而欲幸玉津园三聘疏言今人心既离大乱将作陛下安息肆志而弗闻万一敌人谍知驰一介之使问安北宫何以答之及夀皇病革复上疏言恐不幸有狂夫奸人托忠防以动众悔之何及帝意为动宁宗立兼考功郎会韩侂胄为相指为赵汝愚腹心追两官侂胄诛诸贤相继召用三聘禄不及终不自言嘉熹问特赠三官直龙图阁赐諡忠节】张洽【字元徳清江人从朱子学自六经传注而下皆防其指归朱子谓黄干曰斯道之传如二三君者不数人也时行社仓法洽请于县贷常平米二百石建仓里中六年而归其本于官乡人利之嘉定元年中第授松滋尉改袁州司理叅军寻知永新县复通判池州皆有善政袁甫提防江东刑狱聘为白鹿书院长端平初除直秘□致仕洽少用力于敬以主一名斋平居不异常人至义所当为则勇不不夺问居不言朝事或因灾变辄颦蹙不乐闻一君子进用士大夫直言则喜见顔色所着春秋集注集传左氏防求续通镒长编事畧歴代地理沿革表及文集】元范梈【字亨父一字徳机清江人早孤母熊氏守志长而教之梈克自树立无苟贱意持身亷正不可干以私呉澄以道学自任少许可常曰若亨父可谓特立独行之士为文志其墓以东汉诸君子拟之】黄□【字止敬临江人父延祐间之京师赟既长闻父娶后妻居永平往省父殁已三年矣庻母闻其至尽挟其赀更嫁拒不见赟赟哭语人曰吾来为省父也不幸父殁思奉其柩归之莫知其墓得见庻母示以葬所死不幸久之闻庻母居海滨亟裹粮往往拒不纳庻母之弟怜之与偕至永平属县乐亭求墓又弗得哭求于神一夕梦老父以杖指葬处明日就其弟求之庻母之弟曰眞是己殓时有某物可騐也啓朽棺得父骨以归】周自强【字刚善新喻人以文法推择为吏泰定间广西洞猺反自强往説以祸福中其要害酋立罢兵纳欵招授广西两江道宣尉司都事歴义乌县尹周知民情而性度寛原不为刻深民畏且爱部使者数以亷能誉于朝为江州路总管致仕】杜本【字伯原清江人博学善属文江浙行省丞相呼喇珠得其所上救荒防大竒之荐于武宗被召至京未防归隠武夷山中文宗即位以弊徴不起至正中右丞相托克托以隠士荐称疾固辞本湛静寡欲无疾言□色与人交尤笃于义有贫无以养亲无赀以为学者皆济之平居书册未尝释手天文地理歴律度数靡不通究着四经表义六书通编十原等书学者俱称为清碧先生　呼喇珠旧作忽刺术托克托旧作脱脱今改正】明梁寅【字孟敬新喻人世业农家贫自力于学淹贯五经百氏辟集庆路训导以亲老辞归太祖徴天下名儒修述礼乐寅就征已六十余矣在礼局中讨论精审诸儒皆推服书成赐金币将授官以老病辞还结庐石门山四方多士从学称石门先生】赵壎【字伯友新喻人洪武初将修元史命宋濂王祎为总裁官徴山林遗逸之士为纂修官壎与焉书成赐赉遗归而顺帝朝犹未备乃命欧阳祐等往平北采其遗事重开史局仍以濓祎总裁征四方文学士为纂修先后两局并与壎一人而已书成诸儒多授官壎不授寻召修日歴授翰林编修命与宋濓同职史馆濓兄事之出为靖江王府长史卒】曽鲁【字得之新淦人七嵗暗诵五经稍长日取三史记之寻及其余凡数千年制度沿革无不能言者洪武初召修元史书成留编礼书授礼部主事常遇春薨髙丽王遣使来祭黄怕文不署洪武年号鲁让曰纳贡称藩而不奉正朔君臣义安在使者谢易去安南陈叔明簒位惧讨遣使入贡以觇朝廷意鲁取副封视之诘使者曰前王日熞今何骤更名使者具言其实帝命郤其贡由是器重即日超拜礼部侍郎寻引疾归未抵家而卒淳安徐尊生尝曰南京博士二人以舌为笔者者曽得之以笔为舌者宋景濓也】练子宁【名安以字行新淦人洪武初八年廷试第二授修撰丁母艰力行古礼累迁工部侍郎建文初与方孝孺特见信用改吏部左侍郎以贤否进退为已任拜御史大夫燕师起李景隆北征屡败召还子宁执数其罪请诛之不聼愤激叩首曰壊陛下事者此贼也臣备员执法不能为朝廷除卖国之奸死有余罪因大哭求死帝为罢朝燕王即位执子寕至语不逊遂磔死族其家婣戚俱逮戌边从子大亨时官正定知县闻变同妻赴刘家河死子寕善文章其遗文曰金川玉屑集福王时赠太保諡忠贞　本朝乾隆四十一年】
　　【赐諡忠肃】徐子权【新淦县洪武十八年进士官刑部主事闻练子寕死恸哭赋诗自经死福王时赠光禄卿谥忠慤　本朝乾隆四十一年赐諡节愍】谢子襄【名衮以字行新淦人建文时以荐授青田知县永乐中擢处州知府郡有虎患嵗旱蝗祷于神大雨二日蝗尽死虎亦遁去叛卒呉米据山谷为乱朝廷发兵讨之一郡汹汹子襄力止军母山而自以计掩之获其魁余悉解散歴官三十年不以家累自随】金防孜【名善以字行新淦人建文进士授戸科给事中永乐初改翰林检讨与解缙等同直文渊阁累迁谕徳兼侍讲从幸北京帝北征所过山川要害輙命记之有防属起草据鞍立就自后出塞必扈从迁翰林学士寻拜文渊阁大学士仁宗立进戸部右侍郎寻加太子少保兼武英殿大学士専典内制赐防愆纠缪银章谕政有阙失密疏奏闻用此为识洪熈初迁礼部尚书兼官如故命与杨士竒杨荣等会识囚防孜善律法多平反后为总裁官修两朝实録宣徳时卒赠少保諡文靖】黎恬【字潜辉清江人天性孝友仪度端凝中永乐进士授御史三殿灾诏求直言上疏斥大臣不法出知交阯南灵州寻以杨士竒荐擢谕徳与修宣宗实録进讲经筵以展墓归卒着观过稿】胡器【字士琏新淦人由国子生为泉州知府有善政诏修永乐大典士民泣送书成诏还任寻擢贵州按察使寛而不法民夷爱之】张固【字公正新喻人宣徳进士正统初授刑科给事中号敢言帝北征偕同官疏谏不从景泰初迁大理寺少镇守四四川建昌营捕山东盗所至谨于其职英宗复辟固卒帝遗念其忠为行人刘恕谕祭防一孙】傅瀚【字曰川新喻人天顺进士选庶吉士除检讨迁谕徳直讲宏治宏治中累官礼部尚书保定献白鹊疏斤之巡抚熊翀以县民所得白玉玺来献瀚言帝王受命在徳不在玺京师星变请躬行节检以先天下又言光禄寺供亿之滥帝悉嘉纳卒赠太子太保諡文穆】彭纲【字性仁清江人成化进士授武选司主事迁员外郎上封事劾妖僧继晓出知汝州凿渠引水灌田数千亩世为民利擢佥事迁云南提学副使以公明称着有云田集】凃桢【字宾贤清江人成化进士初为江隂知县正徳初巡盐长芦刘瑾纵其党侵夺啇利桢防法裁之还朝遇瑾长揖瑾怒矫防下诏狱江隂人在都下者谋赂瑾解之桢喟然曰死耳岂汚父老哉竟勿许遂杖三十戍肃州创重死狱中瑾诛复官赐祭】干显偲【新淦人六歳失恬逾年求父像时拜且哭家贫事母能尽养及卒水不入口者数日比葬卢墓所虎驯其侧人成异之正徳三年旌表子凤领宏治甲子乡荐授髙浮合肥教谕教诸子敦实行清约有古人风迁知桃源县命下而卒无以为殓正徳间督学佥事邵鋭既祠以乡贤仍书孝亷以表其宅】张文【字经载新喻人宏治进士授给事中中官李兴请偹元夕灯火文切谏命减之出覆湖广贵州军储会普安米鲁作乱条上边计数事劾巡抚钱钺总兵曹恺丧师失律报可复劾外戚庆云侯周夀罪帝不问然心知其直一时言路倚之为重正徳时多弊政文先后率同官极谏至奉严防执奏如初无何卒官】张芹【字文林新淦人宏治进士正徳中擢御史疏劾李东阳以顾命大臣不能救逆瑾之乱及寕夏平又欲冐功受赏乞赐罢斤诏夺俸三月帝尝驰马坠失上疏切谏出为徽州知府终浙江右布政使】宿进【峡江人正徳进士歴刑部员外郎奏列六事一言忤逆瑾死者如许天锡周钥辈暨中官王岳等并宜加恤一请斥附瑾大臣王敞辈察治内侍中余党余四事俱切时政帝怒廷杖为民世宗立赠光禄少卿】胡琏【字重器新喻人正徳进士歴刑部郎中初谏武宗南巡受杖嘉靖初以杖阙争大礼再受杖创死穆宗立赠太常少卿】曽樱【字赤盘峡江人万厯进士授工部主事歴迁常州知府织造中官李实迫知府行属礼樱独如故天啓中髙攀龙缪昌期李应升被逮樱助昌期应升赀而经纪攀龙死后事毛士龙孙慎行坐忤魏忠贤当戌皆缓庇之崇祯初以叅政分守漳南九莲山贼犯上杭募壮士系殱之改湖广按察使分守湖南时贼巳残十余州樱荐苏州同知晏日曙归徳推官万元吉两人方坐事以樱言署用一方遂安迁山东右布政累迁南京工部右侍郎乞假归唐王时以荐起工部尚书东阁大学士掌吏部福州破樱自缢死　本朝乾隆四十一年　赐諡忠节】施天徳【字象尼新喻人万厯进士为武选郎中三疏谏熹宗内操再疏诋魏忠贤廷辨三案甚力崔魏嫉之出观察淮徐以疾归逆珰矫旨勘问谪戍死崇祯初给谏薛国光疏请防诏赠大理卿】郭裕【字谋贻清江人崇祯中乡荐知阳县张献忠兵至左良玉屯近邑裕单骑邀与共御贼郤去十五年冬李自成犯襄阳贼将刘福攻阳裕发炮石击伤甚众贼愤攻益力城陷裕身被数槊大骂贼支解之阖门遇害　本朝乾隆四十一年】
　　【赐諡忠烈】杨廷麟【字伯祥清江人崇祯进士授编修京师戒严疏劾兵部尚书杨嗣昌恃欵忘备嗣昌欲假军机杀之诡荐廷麟知兵改职方主事賛尽卢象升军及廷麟督饷眞定而象升战死嗣欲中以危法帝察其无罪贬秩外调都城失守廷麟恸哭募兵勤王福王召之而宗室朱统失诬廷麟召建儿有不轨谋因散所募兵南都破江西诸郡仅存贑州唐王守书加廷麟吏部右侍郎与国子祭洒刘同升督师吉安临江寻入贑招峒蛮四营降之　大兵围贑与万元吉共守城破督士民拒战乆之力不支赴水而死　本朝乾隆四十一年】
　　【赐諡忠节】万发祥【名养正以字行新喻人崇祯进士改庻吉士京师陷祥絶粒饮药不死闻焉世竒呉麟征殉节往哭之被执贼胁之降搒掠亡完肤临刃不为动贼败得间归在贑州与掦廷麟万元吉等同死　本朝乾隆四十一年赐諡烈愍】
　　本朝邉勲【字子猷峡江人少从施闰章讲学于吉州康熈中举于乡知太平县未任休致平生质直言行一出于至诚尤熟于史着集蓼山房诗古文杂著四巻】施圣揆【新喻人十嵗丧母擗踊絶食终丧尽礼如成人事父虽贫心必寛甘脆奉膳及殁卢墓三年有白鹤飞绕悲鸣又绘二亲像毎食必荐出告反面年七十余事之如一日雍正八年　旌其门】
　　流寓宋王觌【如臯人徽宗即位以龙图阁学士罢主管太平观安置临江军】刘次荘【长沙人元祐间殿中侍御史谪新淦卜居东山自号戏鱼翁至今传戏鱼堂淳化帖云】赵孟济【宗室子本居汴寓居清江徳祐中郡檄摄卫城邑元兵攻城孟济与总统丁应明登楼推鼓以张虚声元兵越境去以功授清江令明年元兵大至城陷死之丁应明与孟济同里先没于阵】
　　烈女陶侃母湛氏【豫章新淦人侃早孤贫为县吏鄱阳孝亷节逵尝过侃时仓卒之间无以待宾其母乃截髪得双髲以易酒肴乐饮防欢虽仆从亦过所望逵称羙之遂荐侃】宋欧阳希文妻廖氏【新喻人绍兴三年春盗起建昌过临江希文与妻挟其母传走山中为贼所追廖以身蔽姑使希文负之逃贼执廖廖正色叱之贼断其耳与臂犹曰尔軰叛逆至此我死尔軰亦不久屠戮语絶而仆郷人义而葬之号廖节妇墓】欧阳昌邦妻严氏【新喻人素娴于礼处姊姒最为和顺姒汪氏先卒未葬而严得疾临终谓其夫曰我与姒睦死得合葬无恨姻族难之昌邦曰吾将以风天下妯娌之不和者自我作古可也遂合葬赤石冈题曰妯娌阡】邹迪母杨氏【新淦人涉猎书籍畧知大指蚤失父事母以孝既嫁生迪教之不以恩克义迪九嵗以文显有司称神童吕祖谦志杨墓曰贤淑嫓陶母】张氏女【新淦人年十六母疾两月治弗愈一日望北焚香祝天以刃开右肋取肝如指大以食母母顿愈女亦无恙人以为孝感云】元刘氏女【名防文新淦人字赵国祥子未嫁夫卒父将以女他适女曰曩许赵氏义不可再竟投井死乡人名其里曰懿文乡】呉輗妻黎氏【新喻人为贼所执义不受辱投井死】明范氏【清江人梈孙女博通经史洪武初召为女史授孺人为宫中姆师一日高后问前代何后最贤家法何代最正对曰唯赵宋诸后为最命録进更诵聼之诏赐归老于家】张均海妻袁氏【新喻人均海试官浙右以母梁年逾八旬不得省视归袁于家而梁婴风疾伏枕月余袁刲股食之疾即愈石门梁寅为文以志】皮氏女【名能贞清江人防字新喻诸生符敬及笄敬卒卧泣数日父母欲夺之乃密以衾履遗敬父母曰妾受符氏聘虽未归其义惟均恐早晚不讳无以自明是夕自缢死】张元玺妻袁氏【新淦人年十八归元玺越三嵗夫死家贫无子父母欲夺其志匍匐齧刍曰邉氏俱早寡三人以兽畜我乎自是众不复言侍养舅姑以终元玺弟元芳妻龙氏元鳯妻邉氏俱早寡三人始终相持励节不变】黄体坚妻陈氏【新淦人防纳黄聘后体坚谪吏金陵父母欲絶之陈曰吾命也遂遣归体坚以注误被戮陈累诉不得白徒歩収其尸瘗之自缢柩侧】萧惟学妻袁氏【峡江人姑为虎啮袁奔救击虎负姑归虎蹑其后噬袁而死】邹济泰妻简氏【名祥贞新喻人年二十一而寡父母欲令改嫁简誓死不从服除复强之简持刃向木主哭防二指示不再适父母乃止】李厚载妻彭氏【新淦人年十七归李二十而寡父母欲夺之誓曰从一而终妇人之义遂以鍼刺毁一目纺绩以敎遗孤治间诏旌】熊斐妻彭氏【清江人正徳中华林贼入城彭被执不辱死之督学李梦阳闻于朝命立石旌表时同县刘清渭妻熊氏刘清澈妻邵氏邓介妻易氏刘淮妻翁氏陈廷瓉女及其嫂杜氏俱遇华林贼义不受辱而死】唐戊妻陈氏【新淦人正徳中县被防陈扶姑出避贼追及欲犯之陈励声骂贼抱子女投水死小姑及女奴二相继溺水】廖伯爵妻杨氏【峡江人年二十一而寡父母将为改适杨自缢不得死复防左手指以明志苦节四十余年】陈氏女【峡江陈富三女年十九流贼刦之不从投水死又同县袁量超妻刘氏骂贼而死】饶思明妻孙氏【新淦人思明病革谓孙年少无子盍他适孙痛哭即自缢越七日而思明卒】傅玉声妻赵氏【宋宗室裔女适新喻傅玉声玉声代兄玉良谪死通州赵损容饰甘□守节时室有孤燕亦数十年不易处乡里皆竒之】曽景昭妻邓氏【新淦人嘉靖间被盗欲辱之邓骂不屈死】李佑七妻周氏【新喻人祐七溺于水周奔哭江滨欲殉一夕沐浴殓服女秀知之牵抱不忍离半夜并投隣池死御史郑本立为建坊立祠】熊鹏妻龚氏【清江人嘉靖中贼冦肆掠龚抱稚子被执骂贼不屈母子被杀同县罗某妻陈氏黄某妻廖氏俱詈贼死】陈氏女【新淦人流防焚掠陈被执不从投水死又同县王有爵妻氏名兰蕙遇防投福塘水死】陈廷爌妻邓氏【新淦人夫亡守节贫未及会隣火邓痛哭伏棺誓与俱焚火顿熄夀至九十】陈光奎妻何氏【字兰清江人为左兵所掠以石破额血被面兵刃之仆地一夕蘓襁褓中儿尚在匍匐抵家家人惊泣何以儿授姑曰三世单传善视之妇从此诀矣姑解之何曰吾被掠义当死不死谁知吾心者竟自缢里人祠之】聂士伟妻呉氏【名玉贞清江人早寡抚二子一女守节崇祯末兵乱呉仓卒抱子女匿复壁中兵以刃刼使出不从举火焚之俱烬时年二十九】郑禄夀妻张氏【清江人明季兵乱张被执死之同县杨长卿妻熊氏亦抱子投水死】胡文灿妻杨氏【峡江人崇祯末献贼兵至见执骂贼死】胡若均妻曽氏【峡江人崇祯末冦至与若均同被执将杀若均曽曰幸无杀吾夫但杀我死无憾也以身覆夫受刃死贼义之为释若均有司榜其门曰节烈】廖伯铎妻呉氏【新淦人流防肆掠执呉欲辱之骂贼不从毙于刃】
　　本朝杨泗清妻彭氏【名引祥清江人顺治五年金声桓叛掠临江驱彭行彭骂不絶声至桥上奋跃投水其父母哀痛酹酒于桥以祀之俄尸跃出容色如生】呉氏女【峡江呉璧女顺治初防至璧遇害女抚尸哭欲絶贼驱之行厉声曰吾恨不能杀汝乃从汝耶贼怒杀之】何用和妻呉氏【新喻人年二十三用和疾且革呉方娠属之曰吾家必当有后汝能为我成其志乎呉许诺用和卒明年子生有利其赀者谋强嫁之呉以死自励卒不能动年八十有二按臣请旌之】刘正妻罗氏【峡江人夫早卒奉姑抚孤苦孤七十余年雍正五年　旌表】熊汝庄妻聂氏【清江人夫卒守贞数十年乾隆二年　旌表同县杨增碧妻黄氏黄子鸿妻聂氏聂宣讃妻周氏聂抡元妻黄氏王淑定妻张氏聂惟卿妻□氏聂继显妻传氏杨晅妻陈氏裼皦妻张氏皆苦节于乾隆元年以来先后　旌表】孙廷瑜妻邓氏【新淦人夫亡守节乾隆八年　旌表同县罗伟妻黄氏传如巍妻陈氏廖文汴妻龚氏王师妻董氏并于乾隆元年以来先后　旌表】敖廷采妻简氏【新喻人夫亡守志乾隆二年　旌表同县传廷焕妻黄氏黄九龄妻简氏胡圣瑞妻廖氏周汝观妻胡氏传士丙妻杜氏欧阳明照妻廖氏张圣锡妻严氏叚髙十妻胡氏并于乾隆元年以来先后　旌表】李师泌妻萧氏【峡江人夫亡守志乾隆二年　旌表同县杜宸妻沈氏邱望舜妻萧氏杜俨妻娄氏廖骧妻宋氏邉世璟妻胡氏邉大垂妻李氏胡一潇妻李氏陈应铭妻廖氏陈学文妻唐氏谢又安妻呉氏龙防妻姚氏孔应谟妻刘氏陈训妻杨氏黄士毅妻宋氏邉大坃妻李氏陈如平妻王氏胡之蛟妻章氏胡光宗妻邓氏张亦蘧妻曽氏袁继辐妻陈氏伍世光妻李氏陶士骐妻萧氏孔毓华妻李氏王遇临妻李氏谢伯睿妾李氏谢亦安妻邓氏张利逺妻李氏潘而信妻黄氏朱日跻妻郭氏呉荣礼妻李李刘朴君妻廖氏刘先防妻严氏萧腾鳌妻金氏廖永琼妻李氏廖鸿飞妻刘氏邉世介妻周氏金坚妻宋氏宋昌坚妻袁氏金文焕妻陈氏萧焘妻欧氏氏袁锡名妻邉氏张颖尚妻陶氏张士宏妻陈氏胡锦龙妻廖氏廖徳枢妻李氏廖炳选妻娄氏金学涛妻胡氏呉防诏妻钱氏金偕妻张氏毛天傅妻邹氏金学濓妻晏氏邹学清妻习氏袁友鹤妻廖氏李逹才妻胡氏彭行衢妻罗氏袁超俊妻廖氏唐□波妻萧氏张元寛妻陈氏李执玉妻邉氏邉祚琳妻李氏邉祚琅妻罗氏并于乾隆元年以来先后　旌表】
　　仙释秦孔邱明【秦时与骆法通等十人避乱玉笥山中修炼有老人授以铜鉢贮鱼十尾曰善视之遂于洞天后凿也畜之化为龙乆之道成九人乗龙上升惟何紫霄漫游不与隠居山洞为地仙或曰紫霄姓邓】汉葛孝先【建安中游閤皂山甞于东峯作卧云庵修炼一夕衣冠入室卧而气絶越三日夜半忽大风起屋折木有声如雷烛尽灭良乆风止失其所在】晋许逊【南昌人为旌阳令弃官逺游经清江之枨湖乐其山水之胜遂炼丹于此道成蜕出】呉猛【字世云防时遇异人丁义遂精道术甞渡江风涛大作猛以白羽扇昼水而渡过清江之青龙涧爱其絶胜建读书堂居焉】王朔【一名王长史方平裔孙居栖梧山许逊尝过其家授以修炼之术逊飞升时遗以香茅一根使植之谓久服则甘能飬辛能飬节苦能养气咸能养骨滑能养肤酸能养筋和以苦酒可以长生今玉虚观尚有遗种】南北朝梁杜昙永【号元老有道术天监中携门人司门员外郎钱文咏乗舟载家南上玉笥山搆清真宫萧子云助钱百万成之自为记书之于璧武帝赐号金阙先生后于太白顶上升】萧子云【兰陵人仕梁为黄门侍弃官修道云游至玉笥山师事杜元君遂仙去】
　　土产绢【宋志临江军贡】纻布【明统志各县出】葛布【明统志各县出】柑【明统志各县出】银杏【明统志各县出】煤炭　栢子【省志临江府出　案明统志新喻县铜山旧有铜鑛唐大厯后置宋罢乆废不采谨附记】


　　钦定大清一统志巻二百四十八
<史部,地理类,总志之属,大清一统志>
<史部,地理类,总志之属,大清一统志,吉安府图>
<史部,地理类,总志之属,大清一统志,吉安府图>
<史部,地理类,总志之属,大清一统志,吉安府表>
<史部,地理类,总志之属,大清一统志,吉安府表>
　　钦定四库全书
　　钦定大清一统志巻二百西十九
　　吉安府【在江西省治南五百二十里东西距五百里南北距三百九十里东至抚州府乐安县界一百里西至湖南长沙府攸县界三百里南至赣州府赣县界二百八十里北至临江府新喻县界一百十里东南至宁都州界三百里西南至湖南郴州桂东县界三百七十里东北至临江府峡江县界三百七十里西北至袁州府界二百七十里自府治至　京师五千三百七十里】
　　分野天文斗分野星纪之次
　　建置沿革禹贡州之域春秋属呉战国属楚秦属九江郡汉属豫章郡【西境为长沙郡地】后汉兴平元年孙策始分立庐陵郡三国呉寳鼎二年又分置安成郡晋以后因之【晋初以庐陵郡属州安成郡属荆州元康初俱属江州】隋平陈郡废改置吉州大业初复曰庐陵郡唐仍曰吉州天寳初复为庐陵郡乾元初仍曰吉州属江南西道五代属南唐宋曰吉州军江南西路元至元十四年升吉州路元贞元年改吉安路江西行省明洪武元年改曰吉安府属江西布政使司
　　本朝乾隆八年折安福永新二县地置莲花防隶江西省领防一县九
　　庐陵县【附郭东西距九十五里南北距一百六十五里东至吉水县界十五里西至安福县界八十里南至泰和县界五十五里北至临江府新喻县界一百十里东南至贑州府兴国县界一百五十里西南至泰和县界四十里东北至吉水县界十里西北至安福县界八十里汉置庐陵县属豫章郡后汉末孙策改置高昌县为庐陵郡治晋移郡治石阳县以髙昌属焉宋齐因之梁省髙昌入石阳隋改石阳曰庐陵唐永淳元年始移迁故庐陵县为吉州治宋为吉州军治元为吉安路治明为吉安府治　本朝因之】泰和县【在府南少西八十里东西距二百四十里南北距一百五十里东至贑州府兴国县界一百二十里西至龙泉县界一百二十里南至万安县界五十里北至庐陵县界百余里东南至万安县界四十里西南至万安县界四十里东北至庐陵县界四十里西北至永新县界二百里汉庐陵县地三国呉析置西昌县属庐陵郡晋以后因之隋开皇十一年改曰泰和县仍属庐陵郡唐武徳五年析置南平州八年州废仍属吉州曰泰和县宋因之元元贞初升为泰和州明初复为县改太和曰泰和属吉安府　本朝因之】吉水县【在府东北四十五里东西距八十里南北距二百里东至永丰县界五十里西至庐陵县界三十里南至庐陵县界一百里北至临江府峡江县界一百里东南至永丰县界九十里西北至临江府新喻县东北至泰和县界一百二十里西北至临江府峡江界一百十里汉新淦庐陵二县地后汉永元八年析置石阳县仍属豫章郡三国呉又析置吉阳县与石阳县属庐陵郡隋并二县入庐陵南唐保大八年析庐陵置吉水县属吉州宋因之元升为州明复为县属吉安府　本朝因之】永丰县【在府东一百三十里东西距一百十里南北距二百九十里东至抚州府乐安县界七十里西至吉水县界四十里南至贑州府兴国县界二百四十里北至临江府新淦县界五十里东南至宁都州界二百八十里西南至兴国县界二百二十里东北至乐安县界一百八十里西北至吉水县界九十里汉庐陵县地三国呉析置阳城县属庐陵郡晋太康元年改为阳丰隋并入庐陵县南唐为吉水县地宋至和元年割吉水县之五乡永丰县属吉州元属吉安路明属吉安府　本朝因之】安福县【在府西少北一百二十里东西距二百二十里南北距一百四十里东至庐陵县界四十里西至湖南省攸县界一百八十里南至永新县界九十里北至袁州府分宜县界五十里东南至万安县界一百三十里西南至永丰县界一百五十里东北至吉水县界一百三十里西北至袁州府宜春县界一百二十里汉置安平县属豫章郡又置安成县属长沙国后汉改安平曰平都兴平中二县俱属庐陵郡三国呉置安成郡治平都以安成县属焉晋太康元年改安成县曰安复隋改平都县为安成省安复入之开皇十八年又改安成曰安复县属庐陵郡唐武徳五年置颍州治此七年州废寻改曰安福县属吉州宋因之元陛为州明仍为县属吉安府　本朝因之】龙泉县【在府西南二百五十里东西距一百六十里南北距一百六十里东至万安县界五十里西至湖南郴州桂东县界一百十里南至南安府南康县界四十里北至永新县界一百二十里东南至贑州府贑县界一百九十里西南至南安府上犹县界一百七十里东北至泰和县界一百八十里西北至永宁县界一百里汉庐陵县地三国呉新兴县地晋遂兴县地隋唐为太和县地五代时杨呉析立龙泉南唐升为县属吉州宋宣和元年改曰泉江绍兴初复曰龙泉元属吉安路明属吉安府　本朝因之】万安县【在府南一百八十里东西距一百十里南北距一百七十里东至贑州府兴国县界八十里西至龙泉县界三十里南至贑州府贑县界一百里西南至南安府七十里东南至兴国县界一百十里西南至南安府南康县界一百八十里东北至泰和县界八十里西北至泰和县界一百二十里汉庐陵县地晋曰曰遂兴隋省入泰和县南唐置万安镇属龙泉县宋熈宁四年升为县属吉安州属吉安路明属吉安府　本朝因之】永新县【在府西南二百二十里东西距一百二十里南北距一百四十里东至庐陵县界八十里西至莲花防界四十里南至龙泉县界八十里北至安福县界六十里东南至泰和县界一百里西南至永寕县界六十里东北至安福县界一百五十里西北至莲花防界一百一十里汉庐陵县地三国呉寳鼎二年析置永新县属安成郡晋以后因之隋省入太和县唐武徳五年复置永新县属南平州八年复入太和显徳四年复分置县属吉州宋因之元元贞初升为永新州明复为县属吉安府　本朝因之】永宁县【在府西北二百八十里东西距八十里南北距五十里东至永新县界五十里西至湖南长沙府茶陵州界三十里南至龙泉县界四十里北至永新县界四十里东至龙泉县界六十里东南至湖南衡州府酃县界三十五里东北至永新县界一百里西北至茶陵州界一百里汉庐陵县地三国呉以后为永新县地隋为太和县地唐宋复为永新县地元至顺初析置永宁县属吉安路明属吉安府本朝因之】莲花防【在府西南二百五十里东西距八十五里南北距一百三里东至永新县界二十五里西至湖南长沙府攸县界六十里南至永新县界二十三里北至袁州府萍乡县界八十里东南至永新县界二十里西南至湖南茶陵州界四十里东北至安福县界五十里西北至萍乡县界八十里汉安平庐陵二县地三国呉平都永新二县地隋为安福太和二县地唐宋为安福永新二县地元改二县为州为二州地明复为安福永新二县地　本朝乾隆八年析置莲花防属吉安府】
　　形势骈山带江扼岭之冲【唐皇甫湜庐陵县丞防壁记】咽喉荆广唇齿淮浙【宋刘彦登谯楼记】南接贑江北竟淦水西控临川长沙环地几二千里【宋刘弇送吉州太守序】螺山北拱神冈南峙青原龙骧于左瑞华虎伏于右山环水外水环郭外古称富州大郡【旧志】
　　风俗人厐淳多夀考【隋地理志】自江而南吉为富州【唐皇甫湜防壁记】衣冠所萃艺文儒术为盛虽闾阎力役吟咏不辍【唐杜佑通典】士以通经学古为先救时行道为贤犯顔敢谏为忠故家世胄数十世名义相续【郡志】
　　城池吉安府城【周九里有竒门五东慿大江西南北三面濬濠深一丈五尺明初因旧址改筑成化中増筑　本朝康熈四年重修又有子城在城内西南隅府治在其中周二里门三乾隆二十五年修】泰和县城【周四里门七濠广三丈五尺唐乾元间土筑明正徳二年改筑嘉靖三十五年甃砖万厯五年濬濠】吉水县城【周六里有竒门五里南保大八年始筑明正徳间甃石　本朝康熈雍正中俱増修乾隆二十五年重修】永丰县城【周五里有竒门八宋绍兴七年始土筑明宏治初改筑为门四嘉靖三年増筑为门六四十二年改拓乾隆十二年修】安福县城【周五里有竒门四濠深一丈五尺晋元康中土筑明洪武七年因旧址増修　本朝康熈三年十年重修乾隆二十五年复修】龙泉县城【周五里门四宋明道二年始土筑淳祐二年甃筑明洪武七年増筑】万安县城【宋元丰初始筑元至正间因旧址重筑明正徳五年甃石周七百四十丈门六西瞰江东南北为濠　本朝康熈中屡修】永新县城【唐显庆三年筑周不及一里宋嘉熈元年甃筑周五里有竒门四东南瞰溪西北凿濠长四百八十里有竒明洪武二年重修】永宁县城【周二里有竒门四东距小磵南阻郑溪北倚七溪岭元至正十二年徐夀辉将周安始土筑明正徳十年加磗石濬濠　本朝屡修】
　　学校吉安府学【在府治东南旧在西南宋庆厯四年建宣和间徙此明洪武嘉靖间重修本朝顺治康熈间屡修入学额数二十名】庐陵县学【在县东仁夀山旧在县治东南】
　　【宋庆厯四年建明隆庆五年改建今所　本朝顺治康熙年间俱重修入学额数二十名】泰和县学【在县治东宋咸平中建元明屡修　本朝顺治康熈中屡经修葺入学额数十五名】吉水县学【在县治东北宋天圣四年建　本朝康熈中频修乾隆二年重修入学额数二十名】永丰县学【在县治西南宋至和中建明洪武初改建今所后燬　本朝顺治七年重建十六年重修入学额数十二名】安福县学【在县治西旧在县治东南宋元丰四年建绍兴十二年移今所明洪武初重建后燬　本朝顺治初重建康熈中屡修入学额数二十名】龙泉县学【在县城东南旧在南门外宋绍兴中建元至元间徙今所明洪武初重建后燬　本朝顺治十二年重建康熈十三年二十二年俱重修入学额数八名】万安县学【在县治东北旧在南门外宋熈宁间建庆元五年迁此元末燬明洪武初重建后燬　本朝康熈三年重建二十六年五十三年累修入学额数十二名】永新县学【在县治西南旧在县治东宋庆厯四年建明嘉靖三十一年灾改建今所后燬　本朝顺治十六年重建康熈时屡修入学额数十五名】永宁县学【在县治西明洪武五年建后燬　本朝顺治八年重建康熈间屡修入学额数八名】莲花防学【在县治南　本朝乾隆十年建入学额数八名】白鹭洲书院【在府城东北鹭洲上宋淳熈知吉州江万里尝延请欧阳守道以都俊秀置田租八百石有竒理宗赐御书扁额元设山长于此　本朝康熈三十年重建又莲花防有莲花书院在防治南　本朝康熈二十八年同知李其昌建吉水县有仁文书院在县东门内　本朝康熈六十年建乾隆八年重修安福县有复真书院在县南五十里明嘉靖中建本朝康熈三年重建　按旧志莲花防又有复礼书院明隆庆间建庐陵县有依仁书院明李邦华讲学之所明学书院明建祀罗韬胡铨周必大顔端明文天祥五人邹元标记泰和县有匡山书院南唐罗韬讲学之所龙洲书院宋嘉泰间书周必大谢枋得俱有记文洲书院宋曽季礼讲学处清节书院祀宋萧楚欧阳元吉吉水县有龙城书院宋曽三异建江阳书院明纪祀罗洪先永丰县有武城书院元曽徳裕建阳丰书院元陈应求建并呉澄记一峯书院明宏治间建祀罗伦六一书院明嘉靖间建祀宋欧阳修安福县有复古书院明嘉靖间建万安县有龙溪书院宋建祀周程三子昂溪书院宋建文天祥记永新县有宗正书院明尚书永防建今皆圮废附注各县并设有义学社学】
　　户口【原额人丁三十九万六千六百四十二又滋生人丁一百八十万三百二十二】
　　田赋【田地山塘四万九千三百六十一顷八十八亩四分七厘零额徴地丁饮三十一万七百九十七两六钱七分零米一十六万四千二十石八斗九升六合零吉安所屯田在庐陵龙泉二县共一百七顷九十三亩六分八厘零额征地丁银一千一百三十七两三钱二分五厘零安福所屯田在安福县共一百三顷一十一亩六分一厘零额征银一千四百八十四两四钱四分九厘零永新所屯田在永新县共一百二十顷一十七亩四分九厘零额徴地丁银一千三百二十五两六分二厘零龙泉所屯田在龙泉县共一十八顷二十一亩额征地丁银一百五十一两九钱四分五厘零】
　　山川仁山【在庐陵县西二里梁纪天监五年髙昌之仁山获铜剑二即此又有仁山在吉水县东北三十里故石阳县侧以山形似仁字而名】天华山【在庐陵县西六里一名鳯山甚髙秀为郡治主山】龙须山【在庐陵县西四十里峯蛮萃嵂絶顶有泉常流不竭唐代宗时土人龙须施地筑奄因名】王城山【在庐陵县西七十里山峻极而上平旷泉石甚胜宋元时乡人尝避乱于此】东山【在庐陵县南其西南有车驾岭相传唐中宗尝游此下多萍池春夏泛浸如湖】神冈山【在庐陵县南十里旧名翠峯髙三百丈廻环数千歩与螺子山对时贑江流下下苍翠相映】金鳯山【在庐陵县南二十里形似鳯翅东西映带苍翠迎人】娑罗山【在庐陵县南三十五里又名拜相山上有龙窝涯清泉旁沸北望华葢岭南挹香炉峯胜槩蜿蜒为郡邑大观】芗城山【在庐陵县南四十里周围一百里接永丰吉水界亦号三县山中一峯尤其秀胡氏世居其下宋建炎三年金兵至庐陵胡铨自芗城□结丁壮入城固守既而事定复还芗城芗亦作香】瑞华山【在庐陵县北五里俯瞰大江相接者为真君山上祀许旌阳因名西南为云腾岭蜿蜒若龙屏障长冈之外】螺山【在庐陵县北十里南临贑江委宛如螺俗呼螺子山】青原山【在庐陵县东南十五里山势纡盘外望蔽亏旁有一径萦溪而入中有骆驼峯鹧鸪岭势甚乔耸】文山【在庐陵县东南十五里宋文天祥取以为号】东门山【在庐陵县东南一百里宋景定间邹鳯聚众保此树栅驾梁以拒防古兵乡人依以免患】武华山【在庐陵县西南五十余里一名丫髻山双峰峻絶髙入云汉其西羣峰森列环绕如城前有香炉峯峯顶平旷可容千人山径险隘宋元间乡人常保此曰枫于寨】王山【在泰和县东乐史太平寰宇记在县东八十三里周回三百里峯峦秀异昔王子乔尝控鹤于此故名县志唐贞观初有匡智者修炼山中故又名匡山】金华山【在泰和县西十五里自武山来蜿蜒髙耸又西有观山泉流石间冬夏不竭】武山【在泰和县西三十里周围六十里县之主山也旁一峯最髙曰武婆冈其余岩洞泉石类皆竒胜】潮山【在泰和县西五十里山巅上有声若潮峯蛮岩洞胜防不一】三顾山【在泰和县南五十里正当县治三峯秀特如相顾状下有洗马池相传为郭子仪遗迹南齐书髙逸传始兴人庐度隠三顾山鸟兽随之又宋徽宗时萧楚隠居此山】三华山【在泰和县北回环如螺又玉华山在县西北状如屏障山顶有池数亩冬夏不竭】蟠龙山【在泰和县北三十三里山势宛转若蟠龙然】髙湖山【在泰和县东南六十里峻絶竒耸顶有盘石其平如砥非縁石门萝不可到】传担山【在泰和县西北五十里峻险阨仄攀援转寘而后可度西南有石笋峯尤峭防下有九龙潭及玉溪泉泉凡四十八窍至岩前复合为一】禾山【在泰和县西北五十里山石髙峻禾灉二水出焉】甘露山【在吉水县东二里旧名虎邱山宋绍兴初有甘露降其上故名】鳯山【在吉水县东五里山半有鳯凰岩瀑布自岩而下逹于文江】东山【在吉水县东二十里绵亘二百余里上有田可耕茶药可采山之阳有瀑布悬流凡数百丈其中有中华山于羣山中一峯秀出如悬中然】天狱山【在吉水县北六十里一名黄冈岭上有平地丈许履之作鼓声】鳌山【在吉水县北蜿蜒突兀】南山【在吉水县北六十里山甚耸山阿数石屹立号石人峯】观山【在吉水县东南九十里苍翠可爱】东固山【在吉水县东南一百七十里周围羣山连属四百余里独此屹然髙耸为县之东镇】西山【在吉水县西南八十里重冈叠巘其间一峯独秀曰望火栖昔防乱时居民登此以望峯火下有水东流为朗溪】朝元山【在吉水县西北五十里南溪水经此】崆峒山【在吉水县西北九十里多洞穴】郭山【在永丰县东五十里接乐安县界栈道﨑岖行七八里地始平坦上有良田数百亩】西华山【在永丰县西五里形如覆钟】鳯凰山【在永丰县南一百六十里有泷冈宋欧阳修父处也山旁即沙溪市】沙山【在永丰县南一百六十里峯蛮耸秀上多沙石故名相近曰石门山有大石相对如门】蜈蚣山【在永丰县南二百四十里高千余仭断续横亘接兴国县界】巘山【在永丰县北十五里上有五峯如圆廪有石峙立如碑】鸡笼山【在永丰县东北四十里四面平畴一峯中峙比众山独髙防】里山【在永丰县东北五十里幽险防僻山多溪涧及丛箐崎岖环折界连新淦乐安崇仁硖江四县】龟陂山【在永丰县东北七十里廻防连亘抵宜黄乐安两县界】阳山【在永丰县西北十里】王岭山【在永丰县西北三十里西接吉水县界北接新淦县界髙四十余里世传五代时彭玕屯兵于此土城尚存】防冈山【在安福县东一里多林木城中望之鬰然森秀】石山【在安福县东十五里临江轮囷特起状如鱼又名麟山】尼山【在安福县东延袤百里高挿天表势若翔龙其下两石峙立如门中濶数丈泉流其间】郭山【在安福县西十里有郭东西二水自宜春界来经此注于泸江又西二十里名曰七星山泸水萦洄其下】西山【在安福县西十五里一名文斾山林壑幽险有溪山两山之间旁有龙穴可祷雨】新茨山【在安福县西五十里汉汉章太守贾萌伐安成张普战于新茨之野即此】龟山【在安福县西六十里多竒其下有一山状如斧劈两崖垂下如惟幄惟亭午见月一名九日岩一名壁峡其后有洞虚旷可容数十人】月山【在安福县西一百里山顶有石如月】髙峯山【在安福县西一百二十里广袤百里跨吉袁二州山径峭险上有龙潭三所祷雨必应】南冈山【在安福县南五里】天防山【在安福县南二十里一溪夹路而入有石灯石涧诸竒】书冈山【在安福县南二十里相传晋陶潜读书于此下有潭曰陶潜潭】鸽湖山【在安福县北六十里上有鴈峯白鹤峯石人峯三渡桥桃花涧诸胜】浮冈山【在安福县西南二十里石壁光明五色迭相照耀望之如龙虎状】龙湫山【在安福县西南二十五里有小溪出两山间藤萝古木青翠郁然】陈山【在安福县西南一百三十里山势髙耸四时苍翠其连属并峙者曰会山】蹲山【在安福县西南一百四十里与永新县禾山相接亘数百里如兽蹲踞寰宇记在县南百里顾野王舆地志云上有风窟缭绕百余歩无草木每有风出飞沙尘】更生山【在安福县西南一百五十里旧传山有豫章树伐而更生】武功山【在安福县西北一百里与袁州府萍乡接界连接泸潇蜿蜒绵亘其长数十里树木葱蒨其挺防最髙处曰白鹤峯曰雷岭髙逾三十里夜半登顶可观日出其旁瀑布悬流甚长晋葛葛洪先后修炼山中又名葛仙峯】九龙山【在安福县西北一百十里张程武功山志自武功絶顶行十五里为九龙山万峯环绕林木蓊鬰】泸潇山【在安福县西北一百二十里跨萍乡县界元赵仪可葛仙坛记其山自萍乡蜿蜒而来特起二峯曰泸曰潇武功当二峯之中二夅之水皆出其麓泸水东流入彭蠡潇水南流入洞庭独武功之水出于其顶谨案潇潇或作卢萧又作罗霄云昔有罗霄居此因名其下有罗霄洞】银山【在龙泉县东一里上有三峯又金山在县北二山夹峙上各有塔俗以为龙之防角】西龙山【在龙泉县西二十里顶有风穴常出风霜夜怒号尤甚隂雨则息】石含山【在龙泉县西一百五十里延袤数百里跨永新及湖南之桂阳茶陵州界一名万洋山东有小溪即石溪水之源】钱塘山【在龙泉县东南六里山壤沃衍路出南康又玉泉山在县东南十里石罅出泉洁白如玉冬夏不竭】五华山【在龙泉县西南盘亘十余里特起数百仭正对学宫如人执笏拱立中峯之顶五尖并峙如芙蓉】马山【在龙泉县西南状若奔马其西一峯悬崖特出如马头】盘窝山【在龙泉县西南盘鬰秀丽有龙洞悬崖百尺树林森列溪水环抱为一邑之胜】龙头山【在万安县东二十里形如几案一名案山上有仙坛岭及仙圣罗汉二岩龙溪水出其左】蕉原山【在万安县东四十里山形尖峭林木森茂产铁其相接者曰干溪山亦髙峻有百丈峯峯下有潭又职原山亦相接绵亘数百里产铁宋设炉冶乆废】卢源山【在万安县东五十里诸峯环列如屏】芙蓉山【在万安县西五里山形秀丽超出众山】朝山【在万安县南二十五里临大江山势耸秀诸峯环拱若朝仰之状】金牛山【在万安县南六十里东瞰大江中有石如牛因名】西平山【在万安县东南八十里亦名西阳山东抵兴国北接泰和巉岩悬峭惟西南平坦梁口水出焉下流入于贑江】五马山【在万安县西南八十里五峯相连状如五马】韶山【在万安县西北四十里】东华山【在永新县城东盘旋拱抱下临深潭林木森秀为近郊之胜】邹冈山【在永新县东二十里为县水口登之可尽江山之胜其麓有仙溪洞下附深潭对峙者为金竹峯】梅田山【在永新县东二十五里平田特起三峯峭立如笔架下有寳仙圣洞深数百歩其阳为王虚洞寛厰可容千人巨石壁立十数仭上开天门深可一二里右为合壁洞洞门双辟如合扉】马颊山【在永新县东四十里于羣山中最为髙耸】义山【在永新县东南絶顶三峯次列若有长防之序故名一名永新山王象之舆地纪胜本名龙头山唐天寳六载改曰永新新志义山北有双防峯西北去县十五里两峯并耸南有文笔峯一名丙峯去县六十里屹立圆鋭山上又有荛湖及屏障诸峯西郊郴广南控虔吉真巨障也】炽山【在永新县东南六十里南接泰和县界最为偏阻羣峯矗起势若火炽因名】绥原山【在永新县西南四十里势连永宁鵞岭山址可六十里其顶石峯如塔上耸絶崖下頫重渊其麓为洛阳峡去县三十里峻絶难行过者以比洛阳之伊阙】防铁山【在永新县西南十里四周围百余里与龙泉县接界牛吼江出焉东流入泰和县界】禾山【在永新县西北六十里上有七十一峯连跨五百里竒峯累累与衡塘相接山岭平袤相传曽产嘉禾故名禾山又以山在兑方一名秋山最髙者为赤面峯又有白云凌霄二峯下为白石室瀑布悬流荡为一深不可测号曰龙溪亦曰龙门下有中山清凉二峡又西二十里曰龙鳯山其状飞舞又西十里曰大崦山又西曰砻山羣山交滙石壁峻立下有滩十里波涛如雷鸣又湖仙山去县八十里复山去县百里俱与禾山相连】浆山【在永宁县西三十里周四十里峯蛮峻峭松林蓊蔚有泉味甘如浆】小玉笥山【在永宁县西四十五里泉石甚胜以别于新淦之玉笥而名】旗山【在永宁县南一里山势昂耸如列旗帜】拐湖山【在永宁县东南六十里有泉自山要涌出直防山麓滙流成湖】迎冈山【在永宁县西北五里中有石潭旱可祷雨】小江山【在永宁县西北三十里拐湖鵞岭二水经其下】钟鼓山【在莲花防东五里叠嶂崇冈砑礧阿中有石形如钟鼓扣之金革音】灵芝山【在莲花防东十五里其上常产灵芝故名】南华山【在莲花防东二十里山色秀丽若芙蓉倚于碧霄】五峯山【任莲花防东二十里五峯耸秀卓防云霄其势俯仰曲折如奔马又名五马回峯】黄山【在莲花防北十五里上有葛仙坛峯头有清泉四时不竭】壶山【在莲花防东南五里髙侵碧落翠晴空一名元阳洞山洞中四隅壁色巉駮黯苍顶有石瑰莹圆精光夺目如玉壶状故名】玉屏山【在莲花防东北十五里众峯倚伏横岫连延】鹿角山【在莲花防东北二十三里合防嶙峋峯森列戟望之形如鹿角】蹲岭【在庐陵县西三十里登此可尽城郭之胜】方石岭【在庐陵县南宋景炎二年文天祥自永兴引兵还兴国防古时李恒追之及于方石岭都统巩信力战死之县志方石岭在县南百里连峯崱屴骑不得上左翼罗坑诸岭右有庚山养军山龙口瀑布雪溪坑诸胜岭之南有统制石即巩信死处】廖仙山【在庐陵县西南六十里盘旋廻合一名曲山旧传唐会昌中有廖仙姑隠此】阆川岭【在泰和县南八十里广袤三十里】登科岭【在泰和县西北五里环绕县后上有应梦阁赴试者预宿其上求梦皆验】盐仓岭【在吉水县东二里其上寛平南唐时曽运盐贮岭上以给居民故名】杨梅岭【在吉水县东五十里出杨梅相近为金钟岭髙耸圆秀】穹岭【在吉水县南八十里与西山对峙又名东山耸防如卓笔】白富岭【在吉水县北九十里有泉自巅出悬流不竭】王岭【在吉水县北九十里絶顶石壁髙数十仭下有小岩髙五六尺其侧有范萧岭数峯矗立涧水南流以范萧二仙名】大盘岭【在永丰县东七十里岭面寛平可耕多种蓝又名蓝田岭东接乐安县界】酆岭【在永丰县西三十里亦名九峯岭蜿蜒起伏为一十八防又西十里为白露岭西接吉水县界三峯聨属高数百丈】狮子岭【在永丰县南三十里上有巨石如狮相近有圣岭上有井深广数丈】龙堂岭【在永丰县南七十里亦名龙潭上有古砦宋建炎中居民避防于此】石空岭【在永丰县南一百里形如覆斗内空濶可容二三百人】相见岭【在永丰县南一百四十里二山前后相连其间峯回路转约五六十里行人往来常相见】九曲岭【在永丰县南二百里连亘九曲上有九峯】竹篙岭【在永丰县南二百里髙数百仭横亘数十里东抵宁都界南抵兴国界上有路通汀州层蛮深洞林木隂翳甚险阨】髙霄岭【在永丰县东南三百里其并峙者为慵岭俱高耸阨仄又当要道行旅苦之】禅和岭【在永丰县东北五十里髙几千仭接新淦县界】羊角岭【在安福县西五十里一名炀冈上有仙坛龙洞洞中秉烛入数十歩小深莫侧其北为龙云岭】长岭【在安福县西六十里寰宇记山有石墨可以种火是为不灰石】愁猿岭【在安福县西一百三十里崎岖险峻行旅艰阻故名】游岭【在安福县北四十里本名牛岭县志安福居其阳袁州居其隂旧有羣牛经此山遂成小径北走袁州者多由此】莱岭【在龙泉县北五十里上有石笋岩】黄土岭【在龙泉县西南二十五里廻环峻峭土色皆黄自麓至巅九折而上元委常于隘处置关遗址尚存】峩岭【在龙泉县西南四十里一名鵞岭势揷云霄上多巨石有飞云洞萦廻二三里又有集云峯石人峯仙鹤池诸胜】西冈岭【在万安县西五十里瞰大江】篠岭【在万安县东南一百里髙秀多林木路通黄塘】鵞岭【在永宁县东五十里防峯耸翠险峻如扼其旁峦昻起如鵞项因名】七溪岭【在永宁县北十里长二十余里两山夹峙险峻如扼吭林木交防有泉流萦绕为七溪三十六涧】周公岭【在莲花防东北二十五里上有罗家仙岩髙耸如屋及伏虎岩鸦石狮石蜈峯蛟峯秀溪澄潭诸胜】文笔峯【在庐陵县东南一百二十里宋文天祥居其下】金竹峯【在庐陵县北六十里髙三百丈周三十七里两峯对峙如竹因名其西为石笋峰髙二百丈周十五里顶有巨石如笋又西为斗门峯周二十余里山顶方平如斗】莲花峯【在吉水县东六十里峭壁万仭松杉森列中有池产白莲花及菖蒲】三凹峯【在吉水县西北七十里上凹山石壁立石常有光俗名石镜中凹为南北往来通衢下凹稍髙俯临赤石潭】东峯【在安福县东十里磅礴髙耸四面形势各殊西有石屋谺然中空可坐百余人其南为白云峯下有泉流入宻湖】石榴峯【在安福县东十五里瞰江下有龙潭深不可测】三峯【在安福县南四十里髙耸峻防卓立天表其麓有碧云洞两石削立如门】巾子峯【在龙泉县东南三十五里顶尖而秀髙数百仭明统志出龙须草】玉印峯【在莲花防东北二十里曲池环麓倒影含光宋刘逹有印峯水面之句】三仙峯【在莲花防北八里下为虎溪源处若海之三山隠约云际】鵞公嶂【在万安县南十里里脉自蕉源山来周环四十里峻峭﨑岖草木灵异山顶翘耸如鵞头】天柱冈【在泰和县南二十里屹若天柱正对县治】日冈【在吉水县北四十里广数丈其圆如月相近五里有月冈状如偃月与日冈相对】贞女冈【在龙泉县东北三里上有贞女坟】云冈【在万安县东北宋庆元间迁儒学于此】银冈【在永宁县西三里胍鵞岭连接七溪有万马奔云之势】十龙岩【在泰和县南四十里空洞可容百余人中有龙井】通天岩【在泰和县东南□地纪胜在潮山之侧亦名圣岩有飞泉自岩而下入石罅中】清水岩【在泰和县北五十里广可容数百人深不可防下有石穴亦可容百许人有泉自岩下麓入石穴中旧传有人持糗粮而入度行十余里闻撒网声惧而还】洞岩【在吉水县南八十里产龙须草有桑洞山下有仙女岩】大仙岩【在永丰县东南楼原其相近又有猪肝岩铜钱岩穹然百丈窥其中有陇亩之形错布不可入】葛仙岩【在万安县东南十五里有石室可容数十人又有通天门望仙防洗药泉】黄塘岩【在万安县东南一百八十里岩中嵌空玲珑若楼阁状有石鼓石钟又有蛟穴出泉四时不竭】枫溪岩【在永宁县西南五十里与湖南衡州府县接界】黎洞【在吉水县东五里黎玉岩下洞中皆良田溪水清洌】神洞【在吉水县南五里一径如线依山俯涧畧可容足百百歩即寛平有良田百亩甚肥沃两山含翠峯高入云】鹧鸪洞【在吉水县西北五十里四面环山中分南洞西洞有数百亩田南唐时盗呉申先尝据此】石莲洞【在吉水县西北九十里盘石屹立濶三四丈中空如屋洞口有罗汉松甚竒古明罗洪先题曰梅闗又于洞南建正学堂乆废】金牛洞【在永丰县南二百里境甚幽寂明罗伦搆书院于洞内】石城洞【在安福县西一百二十里石势环抱如城洞门广丈余中可容千人者数处前后相去五里许有涧水从深后流出溉田数百亩旧名石廊洞里人刘元卿改今名】石廊洞【在永新县西北一百里洞深一二里中有石幢石鼓等岩窦通后岭竒甚相近十里为元阳洞清泉涌出注溉一方】虎口石【在庐陵县北一百三十里石临贑水髙三丈髙开一穴状如虎口】牛吼石【在泰和县西十里贑江自黄公滩来皆平坦经此则险悍如羣牛之吼】石钟【在安福县西罗汉寺旁有岭曰阳冈下瞰碧潭巨石倒垂崖中状若钟】石鼓【在安福县西资福寺旁有溪曰湾潭巨石错立中有一石如鼓或云宋垂崖中状若鼓鸣】贑江【在庐陵县自贑州府北北流三百里经万安县西拆东北流六十里经泰和县东又东北八十里经庐陵县界逹城东又北四十五里经吉水县西又东北入临江府峡江县界桑钦水经贑水东北过贑县又西北过庐陵县西又东北过汉平县南万安县志贑江自贑县梁口滩北入县界有滩凡九曰曰昆仑晓滩武朔昂邦小蓼大蓼绵滩漂神惶恐水性湍险惟惶恐滩尤甚本名黄公后讹为惶恐滩也　按陈书贑州有二十四滩今止有十八滩其九滩详贑县泰和县志贑江自万安县东流入经县南县东水流澄彻故又曰澄江庐陵县志县之东贑江自南下合庐水经郡城过螺子山亦曰螺川又四十里经墨潭而下吉水吉水县志贑江自府城东北注县西南十五里之墨潭为吉文水与永丰江合有清湖洲横亘江中逶迤□绕状若吉字故名吉水又曰文江又东北入峡江县界　按吉文水即贑水之异名寰宇记别载吉水在吉水县东北十里源出永安乡东北防贑水故老传云此水源出有波文成吉字今县东北无此水盖误】泸江【在庐陵县南即古庐水汉书地理志安成县有庐水一名泸江流甚急水经注庐水西出长沙安后县东至庐陵入湖汉水旧志泸江源出安福萍乡二县界之泸潇山东流一百八十里迳安福县北又东折而南八十里与永新县来之永新江会入庐陵县界又四十余里至城南十五里太臯渡入贑江在安福者一名安福水在庐陵者一名神冈山水】云亭江【在泰和县南一名绘水源出贑州府兴国县界有二源自梁口西北流一百里至县境沙村合流又自县南株林口入贑江】仙槎江【在泰和县东南源出兴国小窑岭西北流合仁善大蓬等水入贑江其仁善江大蓬江源皆出兴国县界西流至县东南入仙槎江】牛吼江【在泰和县西亦曰禾溪水出永新县南防鐡山东流至县界蜀口洲合蜀水又东至牛吼石入贑江】恩江【在永丰县南旧名濒水亦曰永丰水源出乐安县及宁都兴国二县界滙流经此又合县境诸水入吉水县界西经县南入于贑江又龙门江在县南自寜都州源北流至层山司前由百蛟以逹于恩江又永丰乡水在县南自兴国界源黄溪磜在县南一百六十里自塔头源百二十磜在县南自宁都源皆流至层山出百蛟逹恩江】白水泷江【在永丰县东一百五十里水出层峯之间倾泻丈其下为潭深不可测下流为黄竹溪绕县之左以逹恩江又麻江南坝水在县东南葛溪在县西北白水在县西俱入恩江】遂江【在龙泉县东南曰龙泉江其江上流为左右二溪合流绕城东下会浩溪雩溪诸水又东北入万安县界凡厯八十四滩至县西注于贑江其左溪有二源一出湖南桂阳州之掘渡一出上犹县之大林至左安而合厯石鬰泷又东至县西南李派渡与石溪合右溪源出右舍山过朱沙泷七里至观又二十里至李渡渡与左溪合】永新江【在永新县南源出禾山亦曰禾水亦曰大溪东南流合县境诸水至县东又东会羣川入庐陵县界合泸水入贑江县志禾水停蓄者为金城潭又东下曰苦竹滩其冲激如石砻山下者曰长砻滩短砻滩黄花滩舟行廻旋石罅最为险阻又东下数十里会胜业水为麻蜀二滩又东至县城南会黄陂诸水为忠义潭又东行会茭川袍陂理陂诸水为溶江又东至马颊山下为大滩又东入庐陵县界】金城江【在莲花防五里合梅洲玉带水水会于龙陂防志相传昔建广兴县于此城临江岸故名】砻口江【在莲花防南二十里砻山下滩险浪激吼声如雷流入永新之禾川防志水浅则砢横礧叠深则没腹露尖小舟盘溜必计篙数而下】习溪水【在庐陵县南源出吉塘渡支流由天华山东合众流贯城市东北入贑江】井冈水【在庐陵县西六十里自安福县流入经洋江口入贑江又安塘水在县西七十里东流数十里曲拆入三江口以逹贑江】横石水【在庐陵县西北源有二一出吉水县之中鹄郷一出县北之大湾流合清湖诸水至县北二十五里三江口入贑江】螺湖水【在庐陵县东北自城西五里冈冷水坑源曲折流经云腾岭下有沸泉流合焉北折而东滙为螺湖注于贑江】禾水【在泰和县西北五十里源出禾山亦名旱禾江又有灉水亦出禾山皆合永新江入庐陵县界】明徳水【自兴国县界源西北流入永丰县界为义昌水又西北经吉水县南过沙溪萧泷入庐陵县界至县东三十里永和市东合王江入于贑江又孤江在永丰县南一百八十里亦自兴国县来合叶家磜水至表湖司前逹萧泷又防溪在永丰县南一百六十里自宁都州源流经沙溪注于萧泷又王江水源自富江之上北流入明徳水】卢江水【在吉水县南源出永丰县界合上卢中卢之水西流为庐源又西北流至县东南五十里滙为庐陵灌田数万顷又西北流入义昌水】南溪水【在吉水县西北五十里源出县西中鹄乡东北流经朝元山下又东流二十里为螺陂又五里出拓口入贑江】同江水【在吉水县西北六十里源出袁州府分宜县有枫子江柿陂河湖石水皆滙流入于贑江又清溪水源出安福县东尼山东流至县西北注同江】百丈磜水【在永丰县南二百二十里自髙霄岭源北流至表湖以逹贑江】王江水【在安福县南源出陈会二山东流至县东南六十里王江口与泸江合共滙为龙陂寰宇记王水在县东南百里即此又更生水在县西南源出更生山流经青山口入王江水又修水在县南四十里流孤川下流亦入王江水】郭水【在安福县西三十里源出郭山上通宜春县界下逹泸水】赤谷水【在安福县北源出分宜县之连岭又荷溪水源出鸽湖山俱合坦陂水入泸水又智溪水源出宜春县桑田山亦合荷溪水入泸水】同水【在安福县北四十里源出游岭东南入泸水】毛停水【在安福县东北七十里源出游岭东南流县东入泸水又阊水在县东三十里源出□岭东流合毛停水】义川水【在安福县西一名南溪水源出袁州府萍乡县界又湖南攸县水亦合流焉南流逹永新县界合永新江水奔涌善溃决嵗啮民田无算明天顺中郷人刘岳凿石数十里通舟楫遂不为害因名义川】蜀水【在龙泉县北一百二十里亦名禾蜀水有二源俱在县西北界左源清湛右源稍运过金田合为一至泰和县界合禾溪水入贑江】龙溪水【在万安县东源出龙头山流至县南注惶恐滩又桧溪自县东邓家砻出县南五里桧溪桥入贑江】密溪水【在万安县东南其上源为密溪潭水清例而甘西流入贑江】梁口溪水【在万安县南八十里亦名梁江口源出西平山西南流入于贑江】皂口溪水【在万安县西南源出贑县界三龙山北流经县西南六十里之上下造有流合焉又经社坪出皂口口入贑江宋建炎初金人追隆祐太后至皂口不及而还造口即皂口也】韶江水【在万安县西北三十里源出韶山东流会黄鹄水入贑江】射洲水【在万安县西北六十里源龙泉县北流经泰和县合牛吼水入贑江】苏溪水【在万安县北十里源出洞源又常溪水在县东北三十里源出苍仚俱西流入贑江】城江水【在万安县北六十里有二源一出蕉流一由卢溪由南洲合流至两江口会蔴溪流经胡陂湾头入赣江其麻溪一名麻斜溪源自泰和塘源溪口合李陂溪水卢源陇水流入于赣江】黄陂水【在永新县东南五里源出绥源山东北流合永新江又袍陂水理陂水桃源水皆在县北茭川水在县东北仙岩水在县东俱流入永新江】胜叶水【在永新县西二十里源出拔鐡山水甘沃溉田胜于他水东北流会琴亭水入永新江又桃溪水洋潭水皆在县西北流入永新江】浆山水【在永宁县西源自湖南茶陵州界东流与拐湖山水鵞岭水俱滙于双江口经小江山萦回百八十里下入永新江】鵞岭水【在永宁县治南源出永新县界西流经此又西会浆山水又岭东南有拐湖水源出龙泉界亦西流会浆山水】琴亭水【在莲花防西南四里旧志水落石潭声鸣如琴东流自栗传镇合百丈洞水至西阳江口入永新江】文溪【在泰和县西里许经县治南东入贑江又秀溪在县西百歩】武溪【在泰和县西源出武山至牛吼江口入贑江】清溪【在泰和县东北里许自登科岭源东南流经望仙桥入贑江】浩溪【在龙泉县东又东有雩溪亦名鳌溪南流经旧县西皆入遂江】郑溪【在永宁县城南亦曰郑溪井溢流入鵞岭水】鉴湖【在吉水县东二里其水自县西东流萦回如带澄澈可鉴】密湖【在安福县东十五里中有鲫鱼味甘如密故名亦名东湖其水可溉田千余亩】石牛潭【在吉水县西北四十里每江水暴涨见石牛浮水上又北十里曰悬潭相传旧有蛟龙为害今有铁柱镇焉】暗潭【在永丰县髙霄岭北濶五十丈可溉田千亩】百花潭【在安福县西泸潇武功之间峯峦峻峭云雾常覆其上人迹罕到】东溪潭【在万安县蕉源山中一名甘溪潭】北坑潭【在万安县东北山颊中间三丈深不可测】马颊潭【在永新县东四十里萦洄三里渊深莫测】苦竹潭【在永新县东五十余里长竟五里与庐陵接界】柿陂【在吉水县西北八十里源出分宜县溉田千顷宋绍兴中县令呉明卓修复】寅陂【在安福县西四十里明统志横截泸溪下流逹县前溉田一万三千亩宋治平中知县黄中庸筑】梅陂【在安福县东北濶三百余顷】仙鵞池【在龙泉县舆地纪胜在龙泉县鵞岭中峯絶顶方广三丈水色如蓝四时流注不絶】渔梁滩【在吉水县东二十里又东十五里有蓝家滩】党滩【在吉水县西南三十里距庐陵县黄洲之下水势奔急】槎滩【在吉水县西三十里有石伏水中又县西十五里有三曲滩亦曰三顾滩为往来泊舟之所】龙洲滩【在吉水县北七十里又县北一百里有猪嘴滩巨石连伏水中水势奔涌】金滩【在万安县北六十里中列三洲多砂碛】大滩【在永新县东马颊庙下江濶半里许石隙可容舟者仅数尺其下为木黄滩鱼石滩尽角滩四滩相连亘三十余里石势险恶】长砻滩【在永新县西砻山下与短砻滩黄花滩相接俱险恶】白鹭洲【在庐陵县东贑江中长五六里白鹭书院在其上】龙洲【在泰和县一里里江中又县东二里有金鱼洲状如游鱼】大洲【在吉水县南二十里元至正中设兵屯守居民奏集后废】鱼袋沙洲【在龙泉县儒学前秋冬水落始见长二十余丈外隆中洼形如鱼袋因名】秀洲【在龙泉县西遂水上流宋时尝寘巡检司今为居民辏集处】鵞鸭洲【在龙泉县西十里有南隩陂塔岭陇二水夹之下流合于遂水入贑江】云洲【在万安县西为龙泉江入贑江处环十余里积石如堵】清冷泉【在吉水县西北六十里鹿角峯北平地涌出滙于曲池下流为冷水塘溉田百余顷又涌泉在县东北七十里溉田三十余顷】大泉【在安福县南一名石牛泉寰宇记大泉有两穴中有石室涧三尺一盘石如人坐旁泉岩穴状如削成舆地纪胜石牛泉在县南六十里中有巨石如卧牛莫知其底】东麓泉【在安福县北六十里智溪山下味甘美虽不盈尺而大旱不涸】汤泉【在龙泉县西二十二都又下流十里樟木坑亦有汤泉】东坡井【在庐陵县治南宋苏轼自儋耳还过此游清都观至米巷曰此地可开井市人如其言果得甘泉因名】
　　古迹庐陵故城【在今庐陵县南汉置三国呉改置高昌县省县入之隋改石阳为庐陵唐始移还故治旧唐书地理志庐陵汉县州所治旧治石阳城永淳元年移于今所寰宇记庐陵故城在今县南一里　按晋宋二志无庐陵县诸书所载纷然不同元和志谓今县本汉石县而汉之庐陵畧而不言旧唐书后汉改庐陵县为西昌隋复为庐陵与郡国志及宋志皆不合为寰宇记言孙防改庐陵为髙昌以今志县境古迹考之差为近是盖当时废庐陵别置髙昌也旧唐志所云后汉当亦指孙策之时西昌疑即髙昌之讹耳】髙昌故城【在庐陵县西本庐陵县地三国呉改置髙昌县梁时并入石阳寰宇记孙防改庐陵曰髙昌梁改髙昌为石阳　按石阳县后汉永光元年置晋宋齐三史庐陵郡并兼有石阳髙昌二县今曰梁改髙昌为石阳当是并二县为一非改也县志故城在县西十五里按晋志庐陵郡首西昌县当为郡治而元和志言晋时治石阳诸赤亦不云尝治西昌也以寰宇记髙昌本庐陵之説考之则呉时及晋初郡治当是髙昌志讹为西耳】西昌故城【在泰和县西三国呉置县隋改为太和自后因之寰宇记隋平陈改为安丰寻改为太和　按县记云隋定江表大使韦沈废安丰太和二县至大业八年以旧安丰为水路之要遂移就故西昌县三里古城唐贞观元年年废人以西昌曽被宼防移归故地贞元三年又移白下白下驿西即今理是明统志故西昌城在泰和县西三里今废为民居】吉阳故城【在吉水县东北三国呉置县以在吉水之阳而名隋省南唐保大中复分庐陵地置吉水县寰宇记吉阳故城在吉水县东一百二十里呉后主二年立隋开皇十年废　按吉水本吉阳县地而今县建置之始诸书不同宋白续通典云隋大业末分庐陵水东十一乡置吉水县然隋唐志俱不载王存九域志则云宋太平兴国元年置宋志及马端临文献通考又云雍熈元年置县志则谓诸説皆非白南唐保大八年割庐陵置吉水则见古图经及永丰曽氏家谱而县之南华院藏杨呉顺义七年税帖犹称庐陵县吉阳场又荐福寺有干贞三年铜钟欵识亦然则保大以前尚为吉阳场未为县也至周广顺二年通鉴书吉水人欧阳广拜本县令是嵗为南唐保大十年户帖及县人二嵗又今观音院有保大十年户帖及县人周洽蔵其八世祖显徳六年以后防免役帖八通皆用吉水县印而建隆三年韩熙载撰僧元寂碑开寳四年徐锴铜岩观记皆称吉水县名则不待兴国雍煕而始置县又明矣其言独有所据故备録之】石阳故城【在吉水县东北后汉置县晋移庐陵郡治此元和志晋太康中移郡于石阳县今旧州东北故城是也寰宇记石阳故城在吉水县东北三十里　按舆地志云后汉和帝分新淦县立石阳县属豫章郡献帝割属庐陵郡隋开皇十年改石阳为庐陵又旧郡城在县东北二十五里隋大业三年置唐开耀元年州人刘智以州逼贑水东通大山户口殷繁土地湫隘陈移郡之利永顺元年移于今理】阳丰故城【在永丰县西三国呉置阳城县晋太康元年改名阳丰隋废南唐为吉水县地宋至和初割置永丰县县志县西六十里有阳城相传故县治此】安平故城【在安福县东南汉初平元年封长沙顷王子习为安平国属豫章郡后汉永元八年改曰平都三国呉置安成郡治此隋废郡改县曰安成寻改安复唐又改安福元和志安福县东北至州一百二十里本汉安平县隋为安福县武徳中改为安福寰宇记废平都县在安福县南一百歩汉时在县东南王水口以地险徙此】安成故城【在安福县西汉置县属长沙三国呉属安成郡晋改曰安复隋省入平都因改平都为安成寰宇记汉安成县本新茨亭今安福县西六十里有安成故城存安成记云县本有两乡汉县理西乡呉又移于东乡】遂兴故城【在万安县西北三国呉置新兴县晋太康元年改曰遂兴隋废寰宇记遂兴故县在泰和县南一百七里舆地志云后汉献帝立遂兴县呉大帝改曰新兴晋武帝复为遂兴以在遂水口为名隋平陈废明统志在万安县西北十五里今龙泉江口金城即其地又龙泉县志县东光化乡有遂兴县故址晋太康中徙治于此今犹曰故县】永新故城【在今永新县西元和志县东北至吉州二百二十里寰宇记县本汉庐陵县地呉寳□中立永新县属安成郡隋废郡县并入泰和唐武徳四年析泰和地置南平州复立永新县隷焉八年州废县入太和显庆四年永新之民以太和道逺请别置县于禾山东南六十七里即今治也旧志故城在县西三十五里又有南平州城在县西二十里】广兴故城【在莲花防东晋太康初置属安成郡隋废唐武徳五年复置属南平州八年省入太和】永宁故城【在今永宁县东五十里鵞岭西本永新县之胜业乡旧有寨置巡司元至正五年以道路阻险立县于此十三年复遭兵燹改筑土城于瓦冈即今县治也】东昌废县【在泰和县西三国呉置县属庐陵郡晋以后因之隋开皇十一年省入太和唐武徳五年复置属南平州八年复废入太和寰宇记东昌故县在太和县西六十里曹学佺名胜志今之永和镇即其地】兴平废县【在永丰县东北三国呉置县属庐陵郡梁末改属巴山郡隋废寰宇记废兴平县在吉水县界呉孙防二年立隋开皇十年废县志今县东北有兴平郷即因故县为名】大臯城【在庐陵县南二十里陈书髙祖纪梁大寳元年髙州刺史李迁仕据大臯遣杜平虏率千人入贑石鱼梁髙祖命周文育击走之迁仕奔宁都寰宇记大臯城在泰和县北八十三里临贑水县志今泰和县北二十里抵庐陵县界又北三十里有大率渡城盖以大臯渡名】白口城【在泰和县南陈书髙祖纪髙祖遣杜僧明等率二万人据白口筑城以御李迁仕迁仕亦立城以相对寰宇记白口城在县东南二里今两城旧迹犹存近白下驿县志在县南五里隔江东谓之石城西谓之高城】马家城【在吉水县东北二十里故石阳城南县志宋髙宗时州守马彦先所筑】严城【在永丰县南十五里相传唐末有严将军者屯兵于此因名又县南圣岭上有土城相传五代时神人所筑宋绍兴中乡人避防其中多所全活】亭符城【在安福县南八十里又禾城在县南一百里建置未详】牛羊城【在龙泉县西北三里古山寨宋建炎四年山防犯县县令赵迪之筑城御却之亦曰牛羊寨】蒋公城【在龙泉县西县志在石溪西陂阜上城壕犹存相传昔蒋姓所筑】鱼梁城【在万安县南五里梁末李迁仕遣其杜平虏入贑石鱼梁作城即此县志城近龙溪惶恐滩】报恩镇【今永丰县治九域志至和元年以吉水县报恩镇置永丰县在吉州东一百四十里】什善镇【在龙泉县南旧治此寰宇记龙泉县在吉州东府一百八十里本泰和龙泉乡什善镇地南唐保大元年析龙泉光化遂兴禾蜀四乡置龙泉塲以乡为名采檡材木之所也其地水源周匝八百里旧治在今县南二十里宋明道三年知县何嗣昌徙治水北罗汉寺即今治】万安镇【即今万安县治九域志熙宁四年升龙泉县之万安镇为万安县属吉州在州南一百八十里县志时漕使金君卿以镇当水陆之冲控扼贑石之咽喉为漕运重寄请割龙泉之永兴禾蜀二乡及土耆泰和土城信都四保贑县之龙泉乡八□置县时适有五色云见亦名五云城】旧监务【在龙泉县治东一里宋淳熈中创元因之后兵毁】都督行府【在万安县梁口三惠寺宋文天祥勤王次万安驻此大书都督行府四字于门一夕雷电交作晨见府字若涂末者止存都督行三字天祥悟勒兵他往次日元兵至】捣石村【在永新县北四十里平原村安成记石广四尺长倍之其色莹黛顔鲁公为吉州司马行部至此抚石而憇叩之其声清越谓可捣衣今更千年土花不蚀其子孙有居平原村者因称为捣石村】义冈营【在莲花防东二十里义冈岭上宋季永新彭震龙聚里中豪士数百十应文天祥及永新城溃震龙力不胜敌遂屯兵于此民资悍卫焉至今营沟旧址犹存】张钦砦【在吉水县北王岭杨呉将张钦屯兵所】相公坪【在吉水县北王岭与张钦砦相近彭玕作乱置堡乱置堡寨于上可容数万人今仓库之迹尚存】乌石炉【在万安县东南黄塘界其地旧时烧石成灰细白异常】陶皮石室【在泰和县武山北明统志昔有陶皮二仙隠此食桃果度嵗月居者必髙洁若茹荤则虎豹随至游山者亦然今呼为北岩祈祷有应】姚崇石室【在永新县西北寰宇记禾山足有石室豁然洞开有大濶濶数丈内有泉涌可以行舟人不敢进兽不敢窥今古谓精灵龙蛇之所居唐姚崇布衣时曽卜居于侧读书数载今遗墟犹存】杨万里故宅【在吉水县西北五十里南溪上罗大经鹤林玉露诚齐年未七十退居南溪之上老屋一区仅蔽风雨】山晓楼【在庐陵县东北有文天祥书西江第一楼额本朝康熈初重建】云楼【在吉水县谷坪宋神童李如圭年七嵗中神童科随父宦京孝宗召见即讲尚书无逸篇帝喜明日待宴以父在赐珠帘隔之宴罢撤帘赐之后再举进士官至福建安抚使乃于村中起云楼悬珠帘以彰君贶】环溪楼【在吉水县北岭口元程钜夫有诗】文江楼【在吉水县北文江门其上为楼楼侧有飞霞亭为饯送之所宋改名飞云元改亭为楼郡人刘辰翁书飞云楼三字扁其上】快阁【在泰和县治东澄江之上以江山广逺景物清华故名黄庭坚有诗】墨池阁【在泰和县学中明统志黄庭坚有前日学书池之句即此】雪浪阁【在吉水县北崇元观唐吕岩有诗】御书阁【在吉水县罗陂明统志宋御史萧服建有徽宗篇】先春阁【在安福县北门外宋建中靖国间建黄廷坚有诗】五云阁【在万安县西瞰贑江宋建正对水西芙蓉山戴复古有诗】兴文阁【在永新县学西宋文天祥题扁】留帖阁【在莲花防东北二十五里复礼书院后邹元标记唐胄叅军李懐琳絶文帖留传于安成彭伯圻家后转刘杨二姓又为邑令杨庭筠所得庭筠内召留此帖付刘氏刘氏因建阁于复礼书院之后以表令之不贪为寳】诗人堂【在府治西城隍冈唐杜审言为司户时置相山诗社宋卢彖建诗人堂有杨万里铭周必大箴】二友堂【在府治后舆地纪胜旧有古松与竹对植郡守李弥逊开轩其下胡铨为记】三瑞堂【在府治便防东宋熙宁二年城西池产瑞莲玉虚观产芝□天庆寺降甘露郡守范道卿绘三瑞于堂壁蒋之竒有诗】六一堂【在府治东三瑞堂左宋郡守方崧卿会六一居士像并刻遗墨于中杨万里记堂后有贮云防】进士第一堂【在庐陵县学明伦堂前宋文天祥举进士第一因名板扉刻天祥所书魁字方广丈余欧阳守道为作记焉】读书堂【在泰和县治中宋县令吕士元之子凑读书其间后为大魁】爱竹堂【在安福县治宋令李康成建黄庭坚有诗】卢溪草堂【在安福县治南宋王庭珪号卢溪筑堂退隠于此胡安国过之相与讲论数月乃去】勉耘堂【在安福县北六十里宋邑人彭竒宗建文天祥为之説】三相堂【在永新县禾山唐姚崇牛僧孺宋刘沆皆尝读书其间故名】波亭【在庐陵县南瞰江宋建王庭珪有诗】正气亭【在庐陵县螺子山忠义祠前明建】横江亭【在泰和县治南取黄庭坚江横决事防之句为名】白华亭【在吉水县学右随李孝子墓侧】相石亭【在永丰县南明统志宋文天祥兵败空坑过此山时顾石崖筑曰天若祚宋愿以崖石堕塞兵路言讫石果堕元兵不得进后人因名亭曰相石】春风亭【在永新县治内宋元绛为令时建杨万里有诗】读书防【有三一在庐陵县治南宋周必大读书处一在安福县治南晋殷仲堪为安成太守时所筑一在县西南浮冈山唐丞相姚崇所筑】青原防【在府治西财圃之东南隅宋刘僴有诗】清都防【在庐陵县南清都观宋苏轼自儋耳归游观中因书清都防三字于防上】越公防【在泰和县西十里相传隋越公杨素筑故名又以形似月呼为月様防】沧浪防【在泰和县西门外面瞰秀溪宋县令赵汝謩建】粤王防【在万安县西下临大江旧传尉佗所筑其对岸即龙泉江入贑江处】鳯凰防【在永新县北明统志相传昔有县令筑以登覧时祥鸟适至故名】聪明台【在永新县北明统志五代时刘景洪尝告人曰我不从彭玕几活万人后世当有隆者因名所居北山曰后隆山有牛僧孺读书防即故基筑防曰聪明其子素生沆为宋相】玉山馆【在万安县北门外唐张籍有诗】适轩【在安福县清真观宋县令李康成寓此黄庭坚有诗】贡士庄【在府学后宋尚书胡槻建储米以待偕计士文天祥有记】三株树【在永新县北八十里榕湖村顔真卿后裔诩居其地有古树三株□立直上丈余乃合为一其下可坐数十人厯七百余年犹茂】神枫【在安福县西百里其木状如神面目嵗旱以泥封之有雨】故吉州碑【在吉水县西二十里龟跌在岸而碑沉于江霜降水落则见大业等字】鐡十字【在庐陵县南门外江涯有鐡铸一十字题云保大二年五月日置重一千三百斤世传南唐时造战舰以此繋缆】
　　闗隘黄陂巡司【旧为安福县南五十里之黄茒砦巡司明洪武中设万厯中移时砻镇在今防西北　本朝乾隆八年改置于此】富田巡司【在庐陵县南八十里旧有富田寨在今城西宋绍兴九年移砦于此后置巡司至今因之】井冈巡司【在庐陵县西六十里过洋口水路通安福元至正中置巡司　本朝乾隆三十年移驻永阳镇又敖城巡司在县西南八十里路出永新县明初置　本朝乾隆三十年移驻固江镇】旱禾市巡司【在泰和县西五十里元至正中设巡司明洪武十四年裁十五年复置今因之】花石潭巡司【在泰和县东北四十里明永乐中置　本朝乾隆三十年裁东南旧有西平砦巡司宋绍兴中置明洪武十五年裁】白沙巡司【在吉水县北二十里元置巡司明移县西北十五里三曲滩　本朝乾隆三十年移驻阜田墟有上中下市为舟车幅辏之所】层山市巡司【在永丰县东南一百二十里元至元中置今因之】沙溪市巡司【在永丰县南一百六十里近鳯凰山旧为沙溪镇又表湖市巡司在县南二百余里俱明时置今因之】萝塘巡司【在安福县西九十里洋泽寨宋初置巡司于时砻镇乾道三年移驻于此明嘉靖中设同知驻防寻改设萝塘巡司万厯中又移江北口今因之而洋泽司址仍存】禾源巡司【在龙泉县西南二十五里旧在县西南四十里禾源镇其地旁多小径委曲数十里为南康上犹桂阳之间道元至正二十一年置巡司洪武初移于此　本朝乾隆十七年移左安村】北乡巡司【在龙泉县北旧为砦元至大五年改置巡司明洪武初仍旧今因之】秀州巡司【在龙泉县北地名金田旧置于县西秀州镇明洪武初徙置于此　本朝乾隆二十五年移驻衙前市】皂口巡司【在万安县西南六十里明洪武三年置今因之】砻头巡司【在万安县东北七十里明洪武三年置今因之】上坪寨巡司【在永新县北南六十里明洪武三年置今因之】栗傅寨【在永新县西北九十里旧为镇明初置巡司　本朝乾隆八年裁】升乡寨巡司【在永宁县西十五里本名胜业寨明初置巡司于砻头隘洪武五年以地僻移　本朝改名升乡】永和镇【在庐陵县南十五里即废东昌县为商民福辏处有上中下三市元置郡税司于此明初为税课局正徳中革】石镇【在安福县北五十里壌接分宜为驿递孔道负贩络绎最宜提防】沙市镇【在永新县西四十里九域志永新县有栗傅沙市二镇即此】斗塘隘【在庐陵县西北九十里地界安福吉水兼通袁州府及新喻县又县西七十里有九里岭隘西南九十里有黄茅峡隘】银塘岭隘【在庐陵县北一百二十里四山峭防路通一线与袁州府分宜县接界旧尝置营于此】白羊坳隘【在泰和县东南与兴国县接界山箐蓊鬰纡径羊肠为閠广盗贼出没之冲明万厯十六年于白羊之三了左右创两堡设官兵戍守后罢】明坑隘【在龙泉县南自隘而北十里又有白云庐阳二隘黄土猫儿二闗又龙庵隘在县西五十五里自隘而西八十里至燕塘隘百里抵郴州桂东县界口多崇山峻岭】朝山隘【在万安县西南朝山下背负峻岭俯瞰大江为往来扼寨又五十里为龙隘在县南两山壁立一线中道最为险阻县东南又有保安寨与兴国县接界逼近蕉源斜径回伏又有鐡山龙桥莲花三寨俱在县南府志万安之患惟贑州之诸洞为甚明正徳五年知县桑□乃立朝山保安鐡山龙桥莲花五寨周以垣墙集民兵守之】万安营【在万安县北滨江明设万安守偹府为江西三大营之一九县民兵三所官军俱隶焉后渐分析　本朝改设游击及守备康熈三十四年裁游击存守备驻此】走马塍砦【在庐陵县东南儒林乡值夏方山之麓宋隆兴初于此置巡司后废】禾山寨【在永新县西北四十里又新安寨在县西北八十里明初俱置巡司今裁】砻头砦【在永宁县西南三十里山川平衍啇民辏集有间道二一自此东北厯三阳寨七星船至湖南茶陵州一自此南至木村抵黄烟堡入湖南酃县俱径路盘错黄烟堡北去县三十五里亦县境险要处】视田墟【在永丰县东北兴平乡旧为视田寨明初置巡司万厯中废又百蛟墟在县西南四十里诸水滙流于此旧有水次仓】均村市【在万安县东南一百三十里接兴国县界】螺川驿【在庐陵县南三里贑江滨螺川递运所亦置于此今皆裁又县西六十里旧有桐山驿县南五十里有县潭驿皆乆废】白下驿【在泰和县东门外唐置后皆因之今裁又县东五十里旧有淘金驿县西五十里有浩溪驿俱宋绍兴中置明嘉靖二十一年废】白沙驿【在万安县城西南滨置于白沙镇明移此今裁】五云驿【在万安县城西南滨江宋元时置贑阳驿明初改置五云驿今裁又旧有五云递运所乆废】皂口驿【在万安县西南与皂口巡司相近明洪武五年置乆废】
　　津梁习溪桥【在庐陵县南门外宋咸淳中建】南湖桥【在庐陵县南习溪上流元泰定四年建】半苏桥【在庐陵县南明统志宋苏轼过城隍冈见水木秀以其境半于苏州故名】迎恩桥【在庐陵县北门外旧名螺冈桥宋咸淳中建元时于此迎接诏赦始改今名】瑞溪桥【在庐陵县北明统志尝产九穗嘉禾故以名桥】吟溪桥【在庐陵县北二十里相傅唐杜审言吟咏于此】望仙桥【在泰和县东门外宋熈宁中建】南平桥【在泰和县南门外名龙桥明洪武中重建】渔梁桥【在吉水县东三十里宋庆厯中建】龙陂桥【在吉水县东四十里宋淳熈中建】大江桥【在吉水县南为吉贑通衢】恩江桥【在永丰县南百余歩旧名济川桥元至元中建揭徯斯记　本朝顺治十七年改筑为石桥】乗驷桥【在永丰县西明统志元学士程钜夫停骖于此故名】三江桥【在安福县东有鳯亭水同水葛水合流于此而入泸江因名宋咸淳中建明洪武初重建】寅陂桥【在安福县西三十五里明末建】集仙桥【在安福县北门外明统志相传居人夜闻仙乐旦视之惟见书吕洞賔三字于桥因名】鳯停桥【在安福县北门外泸江上宋元丰中建】济川桥【在龙泉县城南遂江上本名遂江桥宋元明以来屡建屡圯　本朝顺治十七年中重建】密溪桥【在万安县南八里路通贑州】秀水桥【在永新县东南一里】江洲桥【在莲花防北八十里一名义川桥元时刘隆瑞以洲中多石不可渡乃伐石为桥明天顺间刘岳复凿石数十里以通洲水仍建桥其上因名之曰义川后圯崇祯间修】梅林渡【在庐陵县东三里又城南三里有南亭渡凌波渡皆贑江渡口又广济渡在城南大港口】大臯渡【在庐陵县南五里又南十五里有禾埠渡】懐仁渡【在泰和县南贑江滨为往来要津】早禾渡【在泰和县西四十余里】张家渡【在吉水县南即义川水所经有皆市可泊舟为杂货所聚又水南渡在县南一里】文江渡【在吉水县北三里又县西北六十里有洞江渡皆在贑江上】嘉林渡【在安福县东二十里为府通道又王江渡在县东南】
　　陵墓晋苻表墓【在安福县寰宇记在安福县四望墩之南太元中表年十六因母姜氏疾将尽一恸而絶太守表其墓】桓修墓【在安福县南五十里】南北朝宋刘义康墓【在安福县南】唐卢光稠墓【在泰和县西南千秋乡越台之东】宋欧阳观墓【在永丰县南泷冈即欧阳修父】刘沆墓【在永新县北十里】王庭珪墓【在安福县清化乡】胡铨墓【在庐陵县南大梁山】周必大墓【在庐陵县西山斗冈】文天祥墓【在庐陵县南一百四十里地名鷔湖明宏治中敕修】明曽鳯韶墓【在庐陵县朱口】解缙墓【在吉水县仁寿乡地名防里】杨士竒墓【在泰和县北五里楮原】周忱墓【在庐陵县北十五里】王墓【在泰和县髙坪】李昌祺墓【在庐县北三里】李时勉墓【在安福县东乡】钱习礼墓【在吉水县西南图塘】曽翚墓【在泰和县南云亭乡之塘】刘定之墓【在永新县北五里】刘俨墓【在吉水县西南夏朗】彭时墓【在安福县浮山】罗伦墓【在永丰县栗园】罗钦顺墓【在泰和县姚园】邹守益墓【在安福县北乡小岭】罗洪先墓【在吉水县西北赤石潭】李邦华墓【在吉水县北鳌山】刘同升墓【在吉水县西南夏朗】
　　祠庙舜祠【在万安县韶山侧】古城庙【明统志有三一在府城东南一在泰和县西江南一在永丰县治南皆祀陈武帝帝自岭南引兵讨侯景遣杜僧明等筑城御之民惑其靖乱之徳故立庙祀之】韩军庙【在安福县治北军韩千秋也仕汉为济北相请兵入越讨吕嘉死之封其子延年为安成立庙祀之】潇泷庙【在吉水县南义昌江侧泷之上有大石若破瓮侧立千丈盖蛟蜃窟宅嵗早祷雨者赴焉宋王庭珪有记】惠祐祠【在府城南神冈祀陈曲江县刘竺明统志竺尝守庐陵政绩显著既没郡人立祠宋赐额惠祐庙封嘉应】三贤祠【在府学东旧祀唐顔真卿后益以姜公辅余靖宋欧阳守道记】介刚庙【在庐陵县东南二十五里明统志相传唐有萧芮者长安人性刚毅为吉州牧抚民以仁待士以义覧金鳯山有高阜曰介刚乃结庵其上讲老子书自号萧道者既解仁民思之不忘即庵址立祠祀焉宋周必大请赐今额】南平王庙【在庐陵县东南四十里神即钟传仕唐为节度使封南平王既没百姓思其徳祀焉】灵祐庙【在庐陵县西一名康王庙祀宋髙阳闗都部署康保裔辽兵至保裔战死真宗封赠加秩民有所祷即应又各县皆有庙】九贤祠【在府学明伦堂东祀宋欧阳修杨邦乂胡铨杨万里周必大胡梦昱欧阳珣欧阳守道文天祥】忠节祠【在府治南宋建祠欧阳修杨邦乂胡铨周必大杨万里明宣徳中重建増祀文天祥后増祀刘球李时勉刘子辅钟同凡十人　本朝康熈四十六年増祀明王良曽鳯韶邹瑾魏冕周是修顔环王省张彦方刘防傅应正邹元标李邦华李之清郭维经凡十四人五十四年又増祀南唐陈乔宋左誉胡梦昱孙逢吉曽如骥刘子荐曽三聘元刘鹗刘运李亷髙文鼎刘元谟郭焕章萧生解子元陈无吝李敬顔浩刘铎李干凡二十人】黄山谷祠【在泰和县城内快阁右】胡忠简祠【在庐陵县南芗城山下祀宋学士胡铨】监丞庙【在庐陵县南永和镇祀宋秘书丞欧阳珣祠地珣故居也】忠义庙【在庐陵县南大里宋绍定中南安峒贼入境泰和被焚着姓萧必显萧必大起义兵保障一乡以安事闻徴必显赐以爵凡死于阵者立庙祀之明宣徳中重建】文丞相祠【有二一在庐陵县富田镇一在永新县东北二十五里】五贤祠【在庐陵县东南青原山祀王守仁邹守益聂豹欧阳徳罗洪先】旌忠祠【在吉水县城内祀明李邦华　本朝顺治十六年特防赐谥忠肃给祭田】
　　寺观东山祥符寺【在府治南三国呉建本名东山禅寺宋改今名明改为白鹭书院再改为县学后复为寺】青原净居寺【在庐陵县青原山上有虎跑泉锡泉雷泉宋治平三年赐额安隠寺崇宁初复旧名元末燬明初复修为丛林】隆庆寺【在庐陵县西二里唐建仁山寺宋改隆庆院内有五百罗汉堂元符中苏轼书牓】能仁寺【在庐陵县西原山唐建有韩熙载碑】普觉寺【在泰和县治东唐建宋元丰中有以真宗仁宗宸翰三十轴送此寺寺僧建阁藏之】智林寺【在泰和县治西北唐建宋治平中赐额】龙华寺【在吉水县治南有元寂禅师墓南唐韩熙载撰碑】兴福寺【在永丰县一都唐贞观初建明为丛林】尊胜寺【在安福县治西唐建明洪武间立为丛林李时勉有记】三惠寺【在万安县梁口宋建】禾山寺【在永新县西禾山赤面峯下旧名甘露寺唐宋僧徒最盛千僧釡尚存山前龙】
　　【门溪悬流长数千丈】明心院【在庐陵县南白沙宋仁宗御书大雄寳殿四字寳祐中赐额明心院】福圣院【在安福县东三十里明统志唐仙女呉彩鸾来游手植二树曰罗汉栢每嵗着花结实】灵峯院【在安福县治南唐建宋杨万里有记又有香积院在县永嘉乡亦唐建】法齐完【在龙泉县六厢旧名南防宋改今额】清都观【在庐陵县南永和镇南唐建】紫霄观【在庐陵县南东山】崇道观【在吉水县北呉赤乌中建名招仙宋改今额】崇元观【在吉水县北五十里相传许旌阳逐蛟于此冶鐡镇之今名元坛观】灵集观【在永丰县龙云乡旧名奉仙观明洪武八年重建】洞渊延真观【在安福县治北明统志宋时有异人自福建来以符药疗民病民感其惠立洞渊阁元欧阳原功记】精修观【在万安县治北宋建】东华观【在永新县治东南元有道士文月堂者搆庵其上州判薛均用为创楼观居之又有东华观在万安县永和乡亦元建】龙溪观【在永宁县西南四十里元建】清风观【在莲花防北三十里明永新刘髦微时过其地假寐观外是夕道士梦龙绕观门明日欵以优礼髦遂下帷观中后髦显请敕赐读书防额以表之题一聨于柱云玉笥派分修道所朝廷敕赐读书防】


　　钦定大清一统志巻二百四十九
　　钦定四库全书
　　大清一统志巻二百五十
　　吉安府【二】
　　名宦晋虞潭【余姚人领庐陵太守抚绥荒咸得其所】南北朝齐范岫【济阳考城人永元中为安成内史创立钧折行仓公私便之】梁传昭【灵川人天监中为安成内史安成自宋来兵乱相接府舍称凶每昏旦人鬼相触在任者鲜以吉终及昭至有人夜见甲兵出曰传公善人不可侵犯乃腾虚而去自是郡遂无患郡多猛兽常多设阱昭命去之猛兽竟不为害】唐顔真卿【京兆人代宗时为吉州司马】刘迥【彭城人大厯初为吉州刺史】五代南唐李元清【濠州人为永新制置使先是夏赋贡见缗元清奏请纳帛一匹折钱一千以为定制民便之】宋梁鼎【华阳人知吉州有萧姓者豪猾为民患鼎其凶状徙之逺郡太宗赏其强干代还赐以犀带记其名于御屏】戚纶【楚邱人太宗时知泰和县民险悍多搆讼为谕民诗五十篇老幼多传诵之每嵗时与狱囚约遣归祀其先皆如期而还】余靖【韶州曲江人庆厯中知吉州】元綘【钱塘人仁宗时知永新县豪子龙聿诱少年周整饮博以技胜之折取上腴田立券久而整母始知之讼于县县索券为证则母手印存弗受又讼于州皆不得直绛至母又来防绛阅劵呼谓聿曰券年月居印上是必得母他牍尾印而撰伪券牍之耳聿骇谢即日归整田】赵训之【秦悼王五世孙建炎二年知永丰县孟太后避地防州防卫统制杜彦叛犯永丰训之与尉陈自仁设伏殱其众会贼别校继至官兵永成列训之拒战厉声骂贼与自仁俱被害赠训之直秘阁諡忠果自仁通直郎邑人为立祠】李璆【汴人绍兴四年知吉州江西兵素剽悍璆始视事即相挺为乱亟捕诛首谋者抚循其余大布恩信境内遂安】张大经【南城人绍兴中宰龙泉有善政诸司列荐】王司道【□州人绍兴中为吉州栗传砦巡检与盗战于吴村每射辄毙贼有伏于民居者挺身力战遂死立庙其地】谢谔【新喻人为吉州録事叅军因死者旧瘗以鞂往往骨谔白郡取官船弃材以官殓之嵗大祲饥民万余求廪官吏罔措谔植五色旗分部给粜顷刻而定】赵蕃【玉山人髙宗时为泰和主簿受知于杨万里】刘清之【临江人孝宗时调万安丞州议减常平米直清之曰在我有政则大家得钱细民得米两适其便乃请均境内之地为八俾有粟者分账其乡民甚赖之】赵希言【淳熙中为吉州司理属邑有寃狱希言理出之用杨万里周必大荐改授临江府司法】黄畴若【丰城人淳熙中知庐邻县州常以六月督畴零税畴若念民方艰食取任内县用钱三千余缗为民代输两年诸司举为邑最】范应铃【丰城人开禧初调永新尉县当龙泉茶陵溪峒之冲防甫平喜乱者诈为惊扰应铃廉得主者捽而治之安抚使奏弛民租诏下如章既而复征应铃力争讫得请民大悦后江右峒寇为乱吉州七邑被残复以应铃知吉州下车首以练兵足食为先务然后去冗吏覈军籍汰老弱以次罢行永新禾山羣盗啸聚数日间应者千数应铃察过客赵希邵有才畧檄之摄邑调郡兵结乡保分道其巢穴擒之诛其为首七人一乡以定赣叛卒朱光贼杀主帅宻遗谍以后赏捕之】张洽【清江人嘉定中知永新县有狱吏受赇乘间讯囚搒笞使诬服丞执付狱上于郡黥之湖南酃防作乱洽单车往延见隅官访利官因行安福境结约土豪未几南安舒防将犯境闻有备乃去】杨大异【醴陵人宁宗末调龙泉尉摄邑令边嵗饥提刑司遣吏和籴米二万石于邑米价顿増民乏食大异即以提刑司所籴者如价发籴民甚徳之】冷应征【分寜人寳庆中调庐陵主簿以廉能着有愬事台府者必曰愿下庐陵清主簿尤为杨长孺所识拔】叶梦得【宁海人淳祐中提举江西常平兼知吉州节制悍将置社仓义仓平反李义山受赃之寃】江万里【都昌人淳祐中知吉州创白鹭洲书院以居学者讲讼之业大振】元张懋【范阳人至元中吉州路总管恶衣粝食率之以俭慎刑平政处之以公新府治设义仓郡万户苏良恃势为为之翼者有十虎之目民甚苦之乃白府宪尽诛十虎夺良虎符黜之民大悦流亡来归者数千家相率为生祠以祀之】明刘齐【太祖初为行省叅政守吉安守将李明道潜纳陈友谅兵城遂陷执齐欲降之不屈送友谅所杀于洪都城下】顾文昱【字光逺嘉定人洪武初知泰和州民好讼光逺为长榜诲谕来讼者俾居谯门上思三日然后投谍其真负寃者始为疏理未两月民不复讼境有虎为檄告神虎一夕去前知泰和者为安庆吴去疾有会政州人语良牧必以二人为首云】钱本忠【武进人洪武中知吉水县有亷名诖误罢官百姓号泣乞留得还任卒官留葬吉水民争负土营坟】蔺芳【夏县人永乐中知吉安府寛厚亷洁吉水民诣阙言县产银请置冶方力奏其妄事得寝民甚徳之】陈本深【鄞人宣徳五言知吉安府郡多豪强好讦讼巨猾彭等十九人横闾里本深宻为人与相结召与饮伏壮士后堂猝起拉杀之皆曳其尸以出一府大惊乐安大盗曾子良据大盘山众万余本深设伏大破之斩子良其为政举大网不屑细大猾既殱府中无事每晨起升堂有所讼呼至榻前析曲直遗之亦不受状有抑不伸者虽三尺童子皆得往白久之民耻争颂尤折节士人饬治学宫奏新先儒祠庙满九载当迁郡人乞留诏予正三品俸又九载请老既去民肖像祀之】何澄【四川人正统中知安福县尝筑寅陂浚渠道复宻湖以溉民田秩满民乞留诏还任】张瑄【江补人景泰中知吉安府俗尚巫迎神无休日瑄遇诸涂投神水中无何瑄遘疾危父老皆言神为祟请复之瑄怒不许疾亦愈嵗大饥陈谋上官不俟报辄发廪账贷居八年以荐擢广东右布政使】张淳【合肥人宏治中知吉安府俗好讼蔓引动数百人淳莅以严明讼遂衰止版籍多淆乱淳为厘正役均弊絶府故有堂食钱淳悉以给还嵗省民数千两民为立祠】王昂【掲阳人宏治中知永丰县持廉秉公化民以徳民有兄弟争讼者入庭耻之遂自平旧俗有丧必椎牛酾酒以速吊客昻导以礼教俗少变毁淫祠増社学凡事闗风化者为之恐后邑称贤令必曰昻云】张本【钱塘人宏治间知吉安府郡多豪猾有隙辄聚党千人相挺击本下车即械系其尤而奏请聚至十人以上者发逺戍由是皆詟服莫敢犯】朱震【兰谿人正徳中知泰和县时刘瑾擅政以逋盐课诬民县中当偿者万计震力白上官得免镇守中官嵗征贡絺为减其额邑有浮粮累民震稽赋籍得诡寄匿者万五千石以补之亲行乡落劝课农桑増筑学舍居诸生躬为讲授毁淫祠祀忠节建仓县左储谷待赈立保伍法使民备盗盗无敢入境泰和人生祠之】伍文定【松滋人正徳中知吉安府讨平永丰及大茅山贼已与王守仁破桶冈横水诸贼巢宸濠反迎王守仁定计讨平之】王冕【洛阳人正徳中知万安县宸濠反冕募壮士従王守仁攻南昌又献火攻防败之鄱阳宸濠易小舟遁冕部卒追及之遂就擒】唐侃【丹徒人正徳中知永丰县之官不擕妻子独与一二僮仆日饭蔬豆羮以居俗刁讼尚鬼又好俳优侃悉禁止之】陆粲【长洲人嘉靖中知永新县县多盗乃损益保伍法召诸窝盗者贯其罪令立功自赎前后获盗数百人悉毙之奸猾屏迹】靳学顔【济宁人嘉靖中知吉安府尽罢供具爱民节用刑不妄施数月庭中无事胥吏无所牟一钱】危岳【黔阳人嘉靖中知吉安推官刚毅有大节虽贵势无所挠尝摄安福县事躬履亩以量田豪猾无敢逞志卒官贫无以殓】刘修已【新蔡人嘉靖中为吉安推官鞫狱明决日夕手撰狱词不他寄耳目甞摄吉水事其在府一言无所假及莅吉水三尺童子可以牵衣告语县民视其去来以为欣戚卒于官事民若丧所亲】徐学聚【兰谿人万厯中知吉水县仍嵗旱涝拯恤有方尝筑堤三十里民号为徐公堤】余懋衡【婺源人万厯中知永新县立官觧法以苏民困大吏下其法于诸郡江右官觧自此始】刘锦祚【武进人崇祯中知永丰县隣境九莲山贼窟其中绵屡请会贼怒率众来攻绵祚出击三战三捷贼益大至绵祚伏兵黄牛峒诱贼复大破之县境以安】陆运昌【仁和人崇祯中知永丰县请免逋租数万调吉水取河壖弃地代民田浮赋平山盗抑宗室横治行为一时冠】梁于涘【江都人崇祯末知万安县南昌失守　大兵至县谕之□不从系南昌狱数月自缢死　本朝乾隆四十一年赐諡节愍】
　　本朝赵世猷【顺天人顺治初知安福县捐一切文法与民休息嵗丁亥大歉石米至银七两世猷多方拯救为糜以赈所活甚众悍兵往来境上掠财物无可谁何世猷力戢之士民感徳】薛世瑞【范县人顺治初知龙泉县时吉安初破不轨之徒多窜名营伍肆行焚掠世瑞日往来营伍中见被掠者辄救出之请缓催科以苏民困戊子大饥世瑞尝市麰麦不可得至夜乃一食其清操爱民如此】邓秉恒【聊城人顺治中知永丰县厘剔奸蠧率乡兵平山防郡旧食广盐时盐己不行而课存秉恒内召疏免其课阖郡徳之】萧恒【三原人顺治中知安福县邑田为沙水所侵多虚赋请于巡按御史奏减粮千余石以忧去同乡袁时泰之以清慎称邑人谣曰前有萧父后有袁母】
　　人物汉欧寳【庐陵人居父丧庐于墓侧里人虎虎投庐中寳以衣覆之逐虎者至诘寳寳曰此兽可藏乎虎因得免自后月置一鹿于其庐人咸异焉】南北朝齐王虚之【字文静石阳人丧亲二十五年盐酢不入口所居每夜有光如烛庭中杨梅隆冬三实墓上橘树一冬再实时咸以为孝感所致永明中诏榜门蠲其三世】匡昕【字令先庐陵人有至性金华山服食不与俗人交母病亡巳经日昕奔还号呌母即苏皆以为孝感所致】唐刘景洪【永新人杨行宻得江西衙将彭玕据州自称太守属景洪以兵欲胁众附湖南景洪伪许之复以州归行宻退居不仕及徐温建国以礼聘之不起官其子煦为殿直都虞】五代南唐萧俨【庐陵人举贤良科为袐书省正字厯刑部郎中元宗欲传位于弟景遂俨上书力争后主嗣位数与嬖佞奕俨入见投局于地后主怒曰汝欲效魏征耶俨曰若臣非魏征陛下亦非唐太宗矣后主为罢奕】陈乔【字子乔庐陵人淮南兵兴元宗欲以宋齐邱摄政召乔草诏乔不従后主时厯门下侍郎曺彬下金陵后主纳欵降乔至政事堂从容顾属吏解金带与之曰善藏吾骨遂自缢】郭昭庆【庐陵人博学能自力尝着唐春秋三十巻保大中献所作治书后主时复献经国治民论擢著作郎牋表词章皆出其手】宋顔诩【永新人唐太师真卿之后少孤兄弟数人事继母以孝闻一门千指家法严肃男女异序少长辑睦义居数十年终日怡愉家人不见其喜愠】思彭永【字季长庐陵人天圣进士为侍御史极论内降授官尝之弊仁宗时然之时张尧佐觊执政王守忠求旄节思永率同列言后后复论濮王称亲之非终户部侍郎子卫以孝谨闻父老弃官居家十余年】欧阳修【字永叔庐陵人举进士甲科除馆阁校勘庆厯初召知諌院改右正言知制诰时杜衍韩范仲淹富弼相继罢去修上疏极諌出知滁州徙州颍州还为翰林学士在翰林八年知无不言嘉祐六年拜叅知政事与韩琦同心辅政熙宁初以太子少师致任自号六一居士卒赠太子少师諡文忠修天刚劲见义勇为为文天才自然丰约中度天下翕然师尊之奉诏修唐书纪志表自撰五代史法严词约苏轼叙其文曰论大道似韩愈论事似陆贽词事似司马迁识者以为知言子发字伯和少师事胡瑗得古乐钟律之説不治科举文词自书契来君臣世系制度文物旁及天文地理靡不悉究仲子棐字叔弼广览强记能文词厯吏部右侍郎中坐党籍废】刘沆【字冲之景洪孙天圣进长于吏事临事多强果累官同中书门下平章事子瑾字元忠第进士为馆阁校勘累拜天章阁待制厯知汉阳襄阳等府居官有操尚所莅以能称】毛洵【字子仁吉水人天圣进士性至孝凡守四官再以亲疾解任执药调膳尝而后进三月不知寝室父母继卒持锸荷土为坟手胝面黔亲友不能识庐墓二十一月朝夕哭踊抱疾卒郡以孝闻兄字文祖亦以哀毁卒】董敦逸【永丰人嘉祐八年进士擢殿中侍御史左司谏会秘狱成奉诏录问敦逸上疏论之至徽宗时复极言蔡京父子之恶外贬敦逸在朝须发皓白既久于外上一日思之问近臣曰白头御史安在其见重如此】彭瑜【字君玉安福人熙宁间失其母瑜朝夕焚香祈天愿知母所在如是十余年俄有人言母为泰和倪氏妇竟迎以归】刘弇【字伟明安福人元丰中中博学宏辞科为太学博士元符中进南郊大礼赋哲宗览之动容以为相如子云复出除秘书省正字徽宗初改著作佐郎弇为文辞铲剔瑕类卓诡不凡有龙云集三十巻周必大序其文谓庐陵自欧阳修以文章续韩愈正传继之者弇也】萧服【字昭甫庐陵人第进士知望江高安二县治以教化为本召为将作少监论人主聴言之要徽宗谓有争臣风擢监察御史偕沈寛鞫苏州钱狱以平反七百人忤蔡京覊管处州后为吏部员外郎知蕲州】萧楚【字子荆泰和人治春秋时蔡京专国禁春秋学楚居山顾山下着经辨四十九篇弟子百余人胡铨皆师之殁门人松諡清节先生】欧阳珣【字全美庐陵人崇寜进士为将作监丞金人逼京师朝议割河北绛磁深三镇讲和珣率其友九人上书极言祖宗之地尺寸不可与人及会议珣复抗论当与力战败而失地他日取之若不战而割地是弃之也觞时宰怒欲杀珣乃遣珣奉使割深州地珣至深州下恸哭谓城上曰朝廷为奸臣所误吾已□一死来矣汝等勉为忠义报国金兵怒执送燕焚死之】杨邦乂【字晞稷吉水人博通古今登进士第遭时多艰每以节义自许厯建康教授改秩知漂阳县金帅完顔宗弼入建康尚书李棁学士陈邦光率官属迎降唯邦乂不屈以血书衣裾曰宁作赵氏鬼不为他邦臣翊曰宗弼与棁邦光宴堂上立邦乂于庭邦乂叱之曰天子以若捍城敌至不能抗更与宴乐何面目见我乎已而宗弼再引邦乂邦乂大骂宗弼怒杀之剖取其心事闻加赠徽猷阁待制赐庙襃忠諡忠襄】刘才邵【字美中庐陵人其上世鹗尝愤五季文词卑弱仿雄法言着法语八十一篇才邵宣和中中宏辞科髙宗时厯中书舍人兼权直学士院帝称其能文时宰忌之出知漳州后召拜工部侍郎权吏部尚书所着有清溪居士集】李筹【字彦良吉水人与弟衡字平国生同乳葬其母父土成坟庐于墓左庐所产木一本两髙丈许复合为一至其末乃分两五枝乡人以为瑞】胡铨【字邦衡庐陵人建炎进士为枢宻院编修官绍兴八年秦桧决策主和金使以诏谕江南为名铨抗防力排和议并乞斩王伦秦桧孙近三人除名编管新州孝宗时累擢起居郎论言官失职者四时旱蝗星变又应诏上书数千言帝曰非卿不闻此金人求成铨擉言不可和厯官工部侍郎以资政殿学士致仕卒諡忠简所着易春秋周礼礼祀解及澹庵集一百巻孙槻榘官皆至尚书】王庭珪【字民瞻安福人政和进士为茶陵函与部使者不合去胡铨得罪秦桧谪岭表人无敢通问庭珪独送以诗坐谤讪编管辰州桧死得归孝宗即位召对除直敷文阁年已九十余矣所着有泸溪集】曾光庭【字南卿吉水人仕为东安簿靖康之难起兵勤王会徽钦二宗北狩光庭以兵趋南京列表劝进髙宗既践祚论尝应列贵仕光庭辞不受归桑梓延名儒训课子孙以老】李靓【字彦和龙泉人以策干都督张浚浚竒之使淮西总管孙晖麾下累功授承信郎绍兴十年金将翟将军犯境靓与部曲当其锋转战至西京天津桥南俘翟将军乗胜逐北会金兵大至遂死之】王珠【字仲渊龙泉人以孝谨闻建炎间居父忧竹数本生墓侧倒植竹以为杙复生枝叶绍兴间再罹母忧复有双竹灵芝之祥】杨芾【字文卿吉水人性至孝绍兴五年大饥为亲负米百里外遇盗夺之不与盗欲兵之芾恸哭曰吾为亲负米不食三日矣幸哀我盗义而释之】周必大【字子充庐陵人绍兴进士又中博学宏词科召试馆职髙宗读其防曰掌制手也守秘书省正字孝宗初除起居郎权给事中缴驳不避权幸累进翰林学士在翰苑六年制命温雅周尽事情为一时词臣之冠厯叅知政事枢宻使拜右丞相光宗即位进少保益国公庆元初致仕后韩侂胄党立伪学之名以禁锢君子而必大与赵汝愚留正为首卒赠太师諡文忠著书八十一种有平园集二百巻】杨万里【字廷秀吉水人绍兴进士张浚陈俊卿虞允文交荐之为国子博士淳熙中地震应诏言十事东宫讲官关帝擢万里为侍读官僚以得端人相贺王淮为相问人才即疏朱熹袁枢等六十人次第擢用之孝宗命太子叅决庶务万里上太子书太子悚然光宗时入对言朋党之祸又论近习窃权宁宗时以寳文阁待制致仕韩侂冑用事卧家十五年侂胄专僣日甚忧愤成疾卒万里精于诗尝着易传行于世学者称诚斋先生赠諡文节】罗泌【字长源庐陵人博学有才乾道间搜集百家成路史四十七巻行于世子苹为注】孙逢吉【字従之龙泉人隆兴进士为泌书郎绍兴初诏求直言逢吉疏八事迁右正言在谏垣七十二章二十上词防剀切皆人所难言者进吏部侍郎朱熹在经筵持论切直小人潜激上怒中批与祠逢吉于上前争论甚苦会彭龟年以论韩侂胄専僣出补郡逢吉又抗疏力争侂胄见而恶之及侂冑专国遂出知太平州諡清献弟逢年逢辰皆有文学行义时称孙氏三龙】曽三聘【字无逸吉水人乾道进士累迁军器监主簿光宗不朝重华宫三聘以书抵丞相留正正未及言三聘谓父子夫妇之际羣臣不敢深言者避嫌逺罪耳迁秘书郎帝欲幸玉津园三聘上疏言人心既离大乱将作陛下安意肆志若弗闻之万一敌人谋知驰一介之使问安北宫不知何以答之奸宄窥间传一纸之檄指斥乘舆不知何以御之望函备法驾朝谒不然臣实未知死所也时服其敢言卒諡忠节】欧阳守道【字公权吉州人少孤贫力学里人聘为子弟师每食舍肉遗母主人为设二器驰送乃肯肉食年未三十为乡郡儒宗淳祐初举进士后以荐授秘书省正字厯崇政殿设书经筵所进皆切于当世之务】萧逢辰【泰和人开庆元年金兵自广右湖北逼吉州诏起逢辰为江西副帅拜命之日警报卒至众属目逢辰所为逢辰挈家入城于是城中始有固志或言当用边郡法清野以待敌逢辰曰城外居人三倍城中即徙必表撤而孤徒惊溃我众耳力持不许卒赖以安】文天祥【字宋瑞吉水人年二十举进士第一开庆初元兵伐宋宦官董宋臣説帝迁都天祥时日为宁海军判官上书乞斩宋臣不报即自免归后为湖南提刑改知赣州徳祐初江上报急召天下勤王天祥捧诏涕泣发郡中豪杰万人入卫提兵至临安除知平江府时元兵已下金陵破常州乃召天祥弃平江守余杭寻拜右丞相使如元军请和巴延拘之北至镇江与其客十二人夜亡入真州泛海至温州府募兵防恢复后帝昱召至福州进左丞相以都督出江西与元兵战于空坑大溃収残兵奔循州驻南岭卫王立加少保封信国公进屯潮阳元将张宏范奄至被执拘燕三年元世祖知其终不屈乃杀之天祥临刑従容谓吏卒曰吾事毕矣南向拜而死　巴延旧作伯顔今改正】邹防【字凤叔吉水人后徙永丰少慷慨有大志以豪侠鸣従文天祥勤王领江西招谕副使聚兵宁都得数万复永丰兴国二县进兵部侍郎兼江东西制置副使后走至潮州及天祥被执防自杀时従天祥勤王死事防与刘子俊等凡十有九人】刘子俊【字民章庐陵人少与文天祥同里闬相友善天祥开督府兴国子俊诣府计事补宣教郎兼督府机宜天祥兵败子俊被执自诡为天祥未几别队执天祥至各争真赝至大将前始得其实乃烹子俊】刘沐【字渊伯庐陵人文天祥起兵辟补宣教郎督府机宜天祥开府南剑沐收部曲来会専将一军为督府亲卫空坑兵败被执至豫章父子同日死仲子死乱兵季子复従天祥死岭南当时江西忠义皆沐所号召沐性沉实而圜机尽夜应酬亹亹不倦云】孙防【字实府龙泉人文天祥长妹壻天祥起兵檄防招忠义士补宣教郎知龙泉县天祥拥兵出赣里人奉防复龙泉拒守不下寻为叛者所陷执至隆兴杀之又彭震龙字雷可永新人天祥次妹婿天祥起兵宣补教郎知永新县天祥兵出岭震龙接应复永新元兵至执至帅府腰斩之】萧焘夫【永新人与兄敬夫俱文天天祥焘夫为诗尤豪俊天祥起兵补従事郎及彭震龙谋复其县焘夫赞之县受屠兄弟俱死之】萧明哲【字元甫泰和人性刚有胆气明大节少举进士文天祥开府汀州辟充督架阁监军师出岭明哲以赣县民义复万安连结诸砦拒守兵败被执不屈死于隆兴临刑大骂不絶口闻者壮之】刘士昭【泰和人尝为鍼工与乡人同谋复泰和县兵败血指书帛云生为宋民死为宋鬼赤心报国一　死而巳因以其帛自缢死】刘子荐【字贡伯安福人知融州广西经畧司檄为叅议官徳祐二年元兵至静江子荐提猺兵药弩手守城东门势不支取笏书云我头可防膝不可屈登城北望再拜竟死之】刘辰翁【字会孟庐陵人贾似道専国方杀直臣以塞言路辰翁因对策极论之江万里荐直史馆又除太学博士皆固辞着须溪集】王炎午【字鼎翁庐陵人为太学生文天祥劝王炎午谒军门论事欲授之职以母疾辞及天祥被执为生祭文以速之死宋亡终身不仕奉母至孝三十年不懈母没庐墓三年】元刘诜【字桂翁庐陵人性颍悟幼失父知自树立年十二能文章既冠重厚醇雅以师道自居教学者有法江南行御史台屡以遗邑荐不报为文根抵六经躏跞诸子百家融液今古而不露其踔厉风发之状所着有桂隠集】龙仁夫【字观复永新人博究经史与刘诜齐名著周易集传十八巻多发先儒之所未发其他文尤竒逸流丽学者称麟洲先生】刘岳伸【字髙伸吉水人为辽阳儒学副提举以泰和州判致仕其文辞简约峻洁甚为吴澄虞集所推重学者称申斋先生】杨景行【字贤可泰和人延祐进士授赣州路会昌州判官调永新州判官奉郡府命覈民田租除铲宿弊奸欺不容细民赖焉厯抚州推官宜黄归安县尹所至有恵政以翰林待制致仕】刘瑾【字公瑾安福人淹贯经史隠居不仕所着有诗传通释】李亷【字行简安福人至正进士为信丰尹红巾乱与子敬俱死之所着春秋会通传于世】萧彞翁【名生以字行吉水人至正间举于乡以荐为建昌州学正后为濓溪书院山长时叅政全子仁辟赞军事陈友谅兵至参政遁去彞翁曰有城不守非忠也谋人军而不死何面目见天下自投学宫井或出之三日不食仍赴井死】明罗复仁【吉水人少嗜学通天文为陈友谅编修后归太祖授中书谘议従围武昌请説降陈理迁国子助教后擢编修奉使安南却其王所赠帝贤之置宏文馆以为学士在帝前每率意陈得失帝喜其质直呼为老实罗而不名间幸其舍复仁方自垩壁急呼妻抱杌以坐帝帝称叹遂赐第城中寻致仕赐大布衣题诗襟上襃美之后召至奏减江西秋粮及兵饷帝皆允行】李继先【庐陵人明初为枢宻判官陈友谅围南昌继先力战死之赠陇西郡侯祀南昌忠臣庙】陈谟【字一徳泰和人邃于经学旁及子史百家隠居不任而究心经世之务学者多従之防洪武初征诣京师赐坐议礼宋濂王祎请留为国学归谟引疾辞归教授以终所着有书经会通诗经演疏及海桑集】刘崧【字子髙泰和人七嵗能诗洪武初举经明行修召为兵部郎中迁北平副使有异政拜礼部侍郎摄吏部尚书寻致仕归逾年再为国子司业卒帝帝亲为文祭之崧博学有志行微时兄弟三人共居一茅屋有田五十亩及贵无所増益居官未尝以家累自随暇则赋诗逹旦豫章人宗其诗为江西派】陈灌【字溉将庐陵人幼孤事母孝元季弃书学兵法环所居树木阅数年防起募壮士结屯其中陈友谅招至九江知不足事去谒太祖于武昌累授大都督府经厯従徐逹北征有功除宁国知府治声大着】钱瑛【字可大吉水人祖本和以笃行称瑛少孤力学元末奉祖及母避难遇贼被执本和哀告免其孙瑛亦泣请代不己贼怜而两释之时其妻张氏竟代姑就防为贼所害后有司知瑛贤凡三荐并以亲老辞】曾鼎【字元友泰和人元末奉母避贼母被执鼎跪而求代贼怒将杀母鼎号泣以身翼蔽伤项肩及足防母不舍贼魁悯之防其母子入营疗治获愈行省闻其贤辟为濓溪书院长鼎好学能诗兼工八分及邵子数学】欧阳韶【字子韶永新人洪武初授御史尝入侍帝乘怒将戮人他御史不前韶趋跪庭下仓卒不能措词急捧手加额呼曰陛下不可帝察其朴实为霁威従之】胡子祺【名夀昌以字行吉水人铨十世孙洪武初授监察御史尝上书请都闗中太祖善之迁广西佥事厯知彭州延平府皆有善政子广字光大建文二年进士第一授修撰永乐时厯官文渊阁大学士屡扈北巡卒赠礼部尚书諡文穆】萧执【字子所泰和人洪武初举于乡为国子学録太祖有事北郊召执等斋宫赋诗特加宠眷以亲老乞归亲殁庐墓测邓镇统兵龙泉冠蔓及泰和执往责之镇为禁止邑人以安】杨卓【字自立泰和人洪武进士授吏部主事迁广东行省员外郎复通判杭州以病免卓精吏事吏不能欺而为治尚寛恕民悦服焉】罗性【字子理泰和人博行有行谊洪武初举于乡授徳安同知有善政坐事谪戍西安时四方老师宿儒在西安者数十人吴人邹奕曰合吾辈所读书庶几罗先生之半年七十卒】欧阳铭【字日新泰和人洪武初以贤才荐除江都丞迁知临淄县邑大治执满入觐卒】伍洪【字伯宏安福人洪武进士知上元县丁外艰复除以母老不仕推资产与诸弟而已独养母十九年有异母弟得罪而逃使者捕弗获执其母洪哭防求代竟死于市】杨引【吉水人好学能诗文为宋濓陶安所称驸马都尉陆贤従受学入朝举止端雅太祖喜问谁教者以引对立召见赐食他日贤以防服见引太息曰是其心易我矣即引去时方不次用人有司频以孝亷为学善书荐皆不赴复以纂修徴亦不就其教学者先操履而后文艺迄老视聴不衰既殁安福刘球称其学探道源文范后世去就出处卓然有徐穉陶潜之风】王伯贞【泰和人以经术显洪武十五年聘至京应诏者五百余人帝御奉天门试之伯贞对第一授佥事分巡雷州建文初知琼州府居数年大治忧归卒】刘仕貆【字伯贞安福人父闬隠居不仕著书终其身仕貆少受父学洪武十五年应贤良举授广东按察司佥事以廉恵大得民和遭风殁于水】萧岐【字尚仁泰和人五嵗而孤事祖父母以孝闻有司累举不赴洪武十七年诏征贤良强赴之上十便书万余言时帝刑罚过中讦告风炽岐语皆指切授潭府长史力辞忤防谪云南楚雄训导改平凉复召老安书传赐币钞给驿归尝辑五经要义又取刑统八韵赋引律令为之解合为一集尝曰天下理本一出乎道必入乎刑吾合二书使观者有所省也学者称正固先生】王省【字子职吉水人洪武中以文学徴授浮梁教谕后改济阳燕兵至省坐明伦堂代鼔聚诸生曰若等如此堂何名今日君臣之义恶在因大哭诸生亦哭省以头触柱死福王时赠礼部员外諡贞烈孙祯字维贞成化初由国子生为防州通判击荆桑贼石和尚被执遇害赠佥事本朝乾隆四十一年入祀忠义祠】周是修【名徳以字行泰和人洪武末举明经为衡府纪善王未之国是修留京师预翰林纂修好荐达知名士陈説国家大计燕兵入整衣冠诣应天府学拜先师自经死是修外和内刚志操卓荦非其义一介不茍得尝辑古今忠节事为观感録其书自经史百家隂阳医卜靡不通究为援笔立就初与杨士奇并解缙等约同死惟是修不负其言福王时赠詹事諡贞毅　本朝乾隆四十一年】
</div>
    <div class="pagination">
<a href="大清一统志_page116.html">上一页</a><span>...</span><a href="大清一统志_page112.html">112</a><a href="大清一统志_page113.html">113</a><a href="大清一统志_page114.html">114</a><a href="大清一统志_page115.html">115</a><a href="大清一统志_page116.html">116</a><span class="current-page">117</span><a href="大清一统志_page118.html">118</a><a href="大清一统志_page119.html">119</a><a href="大清一统志_page120.html">120</a><a href="大清一统志_page121.html">121</a><a href="大清一统志_page122.html">122</a><span>...</span><a href="大清一统志_page118.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
