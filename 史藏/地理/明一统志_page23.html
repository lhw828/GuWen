<!DOCTYPE html>
<html>
<head>
    <meta charset="UTF-8">
    <title>明一统志 - 第 23 页/共 66 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>明一统志 - 第 23 页/共 66 页</h1>
    <div class="content">　　明一统志卷四十三
　　钦定四库全书
　　明一统志卷四十四
　　明　李贤等　撰
　　处州府【东至台州府仙居县界一百一十里西至衢州府江山县界一百六十五里南至温州府瑞安县界三百五十里北至金华府永康县界一百二十里自府治至南京一千三百三十里至京师四千五百八十里】
　　【粮六万四千石零】
　　建置沿革禹贡扬州之域天文斗分野春秋战国属越秦为防稽郡地汉初为东瓯国武帝时属防稽郡三国吴兼属临海郡晋属永嘉郡隋废郡置处州治括苍寻改括州大业初复为永嘉郡唐复立括州治丽水天寳初改缙云郡大中复为处州宋属两浙东路元改为处州路本朝改为处州府领县十
　　丽水县【附郭本汉回浦县地属防稽郡东汉为章安县地吴晋为松阳县地属临海郡刘宋属永嘉郡隋析置括苍县兼置处州寻改括州又改永嘉郡而括苍常为治所唐大厯间改为丽水县宋元仍旧本朝因之编户一百一十六里】青田县【在府城东南一百五十里本隋括苍县地唐析置青田县属括州以县有青田山故名后属处州宋元仍旧本朝因之编户一百五十四里】缙云县【在府城东北八十里本括苍及婺州之永康县地唐析置缙云县以县有缙云山故名天寳初属缙云郡后属处州宋元仍旧本朝因之编户一百五里】松阳县【在府城西北一百三十里本东汉防稽郡章安县南乡地建安中立为松阳县吴属临海郡东晋属永嘉郡隋属处州唐置松州寻废以县属括州五代梁时改为长松县晋天褔时改为白龙县宋咸平初复为松阳县元仍旧本朝因之编户一百九里】遂昌县【在府城西北一百九十里本汉防稽郡太末县地吴赤乌初分置平昌县属东阳郡晋改为遂昌县隋属处州唐省入松阳县景云初复置属括州后属处州宋元仍旧本朝因之编户七十八里】龙泉县【在府城西南二百四十里本松阳遂昌二县地唐析置龙泉县属处州宋改为剑川县绍兴初复为龙泉县元仍旧本朝因之编户一百六十六里】庆元县【在府城西南四百七十里本唐龙泉县地宋置庆元县治松源乡因纪年为名属处州元因之本朝洪武初省入龙泉县十四年复置编户五十三里】云和县【在府城西一百一十里本丽水县地本朝景泰　三年析置云和县因乡为名编户五十三里】宣平县【在府城北一百二十里本丽水县地景泰三年析置宣平县编户四十五里】景宁县【在府城南一百二十里本青田县地景防三年析置景宁县编户五十六里】
　　郡名括苍【因山名】缙云【唐名】
　　形胜湍流险阻【元和郡县志湍流险阻九十里间五十六瀬】羣峰倚天【宋杨亿与章廷评书引领西目羣峯倚天清溪南奔浅深见底】逈在霄汉【杨亿与李起居书郡斋逈在霄汉石蹬盘曲防马征登岚霭滴衣烟霞满目】
　　风俗君子尚礼小人勤稼【隋志东阳永嘉之俗颇同君子尚礼小人勤耕稼一年蚕四五熟故庸庶厚厐风俗澄清而道化隆洽】躬俭啬尚朴素【图经缙云地瘠人贫加以茧之税倍于他郡故躬俭啬尚朴素安土重迁】家习儒业【同上】狱讼甚稀【杨亿与章廷评书】
　　山川檡山【在府城内西南唐李繁建孔子庙其上俗呼庙山相传旧有大檡木故名】梅山【在檡山东南二山之麓士大夫多居焉】锦山【在府城内西北与交山相接多莳桃若锦绣然】小括山【在府城西旧析治在其上相传即左括苍一名莲城山山路屈曲名九盘路】天王山【在府城西二里其上有唐时天王像故名】石僧山【在府城西四里山腹有石状如僧宋刘大中诗云作袈裟石作身巗前独立几经春有人问我西来意黙黙无言总是眞】桃山【在府城西五里山南弥望皆桃春月人多游赏宋知州许尹有游桃山赋】南明山【在府城南七里有髙阳洞石崖上有宋米芾书南明山三字又有葛仙翁书灵崇二字山顶旧有千里亭尽得远近之胜】少微山【在府城东七里郡应少微星故名山西南絶顶有眉巗峰下望之若眉然】丽阳山【在府城北一十里丽水县以此得名上有龙潭石屋天井】白云山【在府城北一十里髙与丽阳山等山顶有池山半有冷泉亭山麓有白云亭皆有题咏】巾子山【在府城东南一十里其形如巾又庆元县北十五里亦有巾子山】石羊山【在府城西南一十五里山有岩穴深数丈中有枯木状如石羊寰宇记石羊山有兰岩溪溪有一穴莫知深浅穴口有大树仰视杳然博物志云千载木也石色如黛赭】大梁山【在府城南二十里登其巅俯瞰城郭尽在目前山有石洞洞口有石洞山神庙】风门山【在府城西三十里山有石穴深叵测风自此出毎夜静月朗白气自山交紏上彻于天山椒旧有风门白气二将军庙】三峯山【在府城西五十里下曰灵峰中曰翠峰上曰岑峯俱有僧舍林峦秀丽为县之冠】连云山【在府城西南六十里上有僧寺昔刺史卢约夺民田三十余项入于寺与僧约曰凡入山者无大小贵贱皆饭之将以植福于来世闻者笑之】涌泉山【在青田县东二里上有涌泉四时不竭】金田山【在青田县西北四里有石井龙湫】石佛山【在青田县西五里有石髙可二丈其状如佛相传尝因洪水失其首庵僧易以他石一夕见梦于渔人诘朝网得之以告僧补之凡祷有应】石门山【在青田县西七十里两峰壁立相对如门中有洞西南髙谷有瀑布自上潭直防至天壁三十余丈自天壁飞洒至下潭四十余丈有亭曰喷雪上有轩辕丘道书以为青田鸐洞天唐叶法善尝居此又遂昌县亦有石门山】石楼山【在青田县西七十里与石门山近时有云雾状若楼观又有石帆山亦在县西】小连云山【在青田县西一百里其山常出云有二洞东曰龙须南曰韩山祷雨多应】南田山【在青田县南一百五十里上有稻田岁旱则大熟唐袁晁之乱邑人多于此避难】万松山【在缙云县东五里山势盘旋林峦森秀元朱仁翁诗洗耳听潺湲欢然一破顔不因官独冷岂识客心闲晚色凉天月秋容霁山凭髙成独啸声答万松间】吏隐山【在缙云县治东北一名洼尊山唐县令李阳退居于此有台曰忘归多题咏篆刻为世所寳石壁有吏隐山三楷书宋詹逈诗李侯筑崇台吏隐于其间斯人不可见篆蚀苍苔班】小蓬莱山【在缙云县东一十二里仙都山西潭水中上多恠石竒树潭之南有石壁髙可数仞多有名公题咏刻于石游者泛舟而入夐出尘外】黄龙山【在缙云县西北一十二里有池水清洁相传昔有黄龙潜焉山之右有石如台俗传昔施史君拜台上有迹如人拜状】小仙都山【在缙云县南二十里数峯峭防肖仙都山而小】仙都山【在缙云县东二十三里一名缙云山又名丹峯山唐天寳七年因山有灵异改今名道书以为都祈福洞天相传黄帝尝登此山车辙犹存山巅有鼎湖相传即黄帝上仙处多龙须草唐栁绅诗千寻雄鎭地万仞上擎天成华诗轩辕示遗迹杳杳藏深幽丹成凌倒景鼎湖难乆留】初旸山【在仙都山之西初入颇隘少进有石屋洞房虚敞可居以东向见日故名有唐李阳篆初旸山三字山左有东巗其石低昂竒怪聚立于深潭之濵下有玉甑岩石突起如甑】漦山【在缙云县西北二十五里旧传有龙遗漦于此】瀑布山【在缙云县北三十五里有飞泉洒落三百余丈】管溪官山【在缙云县东七十里与台州接境薪竹之饶居民所頼又有龙潭三处溉田甚广岁旱祷雨有应】炼丹山【在缙云县东北八十里上冇石釡俗呼黄帝炼丹釡青田县亦有此山唐叶法善修炼处有大石形肖屋下有土坎云丹灶傍有大石四裂云砥石】西屏山【在松阳县西二里】百仞山【在松阳县西南五里有峯独立髙二百余丈旁无接连旧名独山唐天寳中改今名】上方山【在松阳县西七里梁毛云龙炼丹于此宋沈晦诗天畔羣山一草亭半溪烟雨花溟溟老翁投老得此景日与溪山同醉醒】横山【在松阳县南一十里髙三百余丈状如阵云】射堋山【在松阳县东一十五里形类射堋】卯山【在松阳县西三十里山下有泉冬夏不竭唐叶静能及法善尝修炼于此】酉山【在松阳县与卯山相对亦叶法善往来之所】大明山【在松阳县西三十五里相传有仙人头戴火炬故又名戴火仙山至今隐见不常】长松山【在松阳县西四十里上有龙潭与龙头山相近】石甖山【在松阳县西四十五里山有圆石髙四丈状如石甖】马鞍山【在松阳县西四十八里状若马鞍】瑞山【在遂昌县治南昔有异人乘白虎至山剏庵炼丹有紫云之瑞丹成上升其丹灶虽圮时有瑞气盘结于上】曾山【在遂昌县西二十里一名西山又名文笔峰上有七级浮图望之崒嵂】君子山【在遂昌县南一十五里二山相近秀丽可挹故名大君子小君子山】丁公山【在遂昌县西一十六里髙可十丈上有白石如马祷求多应】唐山【在遂昌县北一十八里有翠峯庵五代时僧贯所居庵北有渊广五畞因虎跑出泉澄澈不竭号虎丘相传有龙居之山北有二峯如卓笔相向尝有罗汉见又名罗汉峰】尹公山【在遂昌县东三十五里峯峦髙耸与百丈岩相连昔冇尹公炼丹于此】九姑山【在龙泉县西北有龙首之象上有最髙亭得溪山之胜】凤凰山【在龙泉县西四里五代钱氏时有鹤衣道人日醉山下为里妇所寻噀纸为鹤乘之西去后人因建祠即今报恩光孝宫是也山阳有白云岩桃花洞相传昔冇渔人遇仙于此】石马山【在龙泉县北一十五里山顶石状如马騣尾宛然有洞穴数十毎云气触石而合则雨洞前有秀才峯】九际山【在龙泉县南三十里有水分九潭龙常居之甚有灵异瀑水自岩顶飞悬如】石笏山【在龙泉县西四十五里以形似名】孝义山【在龙泉县西五十里山旧出铜相传古有乡民孝义者居此宋时有孝童卢猛者行迹甚着】台湖山【在龙泉县西南八十里相传梁时邑人丘皷采樵入山怱遇澄湖橘林杳非人间见二叟对奕及还已期年矣】棋盘山【在龙泉县东一百里临流壁立状如削成相传昔有仙人奕棊于此】勲山【在庆元县西一十二里相传上有仙桥仙车寳仗尝往来于其间】百丈山【在庆元县西二十里相传五代时马氏二女于此修道后倛飞升岩上有剪尺镜台带遗迹山下有龙湫祷雨多应】牛头山【在云和县状如牛头有水渊澄祷求屡应】娄狗山【在云和县西一十里上有石室石笋髙可一丈下有灵泉汲水祷雨多应】大杉源山【在云和县境有龙潭二处一曰大杉一曰狐梯宋绍兴中歳旱丽水令刘凯之祷之有赤蛇自潭中出雨即应】白马山【在宣平县西五里有瀑布石室室中有巨石屹立击之铿然相传叶法善尝栖于此】温様山【在宣平县西一十五里冇三峯中峯有唐葛周三将军庙凡祷多应】勑木山【在景寜县南一十里相传山神尝见梦以大木献于朝因得名】鸡鸣峯【在遂昌县西四十里四山中立一峯尝闻鸡鸣牧人迹之絶顶获一石绀青而洁持以归后鸡声寂然】莲花峰【在遂昌县西四十五里秀异耸特状类莲花宋待制周绾居之号莲峯居士】冯公岭【在缙云县西二十里一名木合岭宋杨亿以比蜀之栈阁诗云征途防木合】竹岭【在松阳县北一十五里宋沈晦诗三月乱山中﨑岖处处同溪流因雨涨木叶着霜红人迹千岩絶松声万壑空寻幽自可问不复叹途穷】银岭【在遂昌县北六十里抵金华府境】黄鹤岭【在龙泉县北八十里隋唐间号龙泉为黄鹤鎭相传冇仙人骑黄鹤往来其间】三岩【在府城西四里有飞泉防落其右曰清虚中曰白云左曰晨曦宋绍圣中知州刘注题诗于石注能诗所至泉石多有题咏】豅谼岩【在府城东一十五里有石洞如屋可坐十余人】谢公岩【在缙云县南一十里一名康乐岩刘宋谢灵运游燕之地】金石岩【在遂昌县北二十五里山尢峭絶其巅可屯万马出泉成池岁旱不竭】大楼岩【在遂昌县西一百五十里有飞瀑春夏不絶冬凝结倒悬犹玉乳岩下为龙者三十有六】东岩【在宣平县南六十里四靣斗絶惟有一径扪萝可上一名赤石楼岩下有清风峡桃花洞唐宋间乱邑人多于此避难冇西岩其髙亚于东岩】鸬鷀岩【在景寜县西一百里有泉一饮可愈疾后雷震为潭有鱼人不敢网】绿岩洞【在府城南一百二十里有石洞三瀑泉飞迸其下成潭】钟楼洞【在石门山东南十余里状如钟楼有悬石如钟击之有声】石樯洞【在石门山西南二十余里髙崖屹立如墙中有三潭潭有石柱髙二十余丈又有石梁长三十余丈横跨如门名石门楼】金龙洞【在缙云县玉虚宫后深不可测道家呼为洞天】隐眞洞【在缙云县东二十八里相传唐刘处静修眞之处】阮客洞【在缙云县东昔邑人阮客隐此唐李阳氷题洞额镌石峯上又有阮郎亭东半里有倪翁洞三字亦阳氷所篆又有逍遥云堂归碧云四洞皆在县东】含辉洞【在遂昌县东一十里又呼章洞以仙人章思亷尝游此】膏龙洞【在遂昌县好义里一湫出云祷輙应】龙安洞【在遂昌县西一百四十里对大楼岩有飞瀑流注为三十六泓第四号龙井昔有净空禅师振锡其侧有黄龙出受戒祷雨则应民有献楮钱者勿得过三百逾数则推出不受】拏云洞【在庆元县东四十里可容数百人常有云气祷雨有应】赵侯航石【在缙云县东一十五里赵侯庙侧一石如航又有石如杖如履如瓮皆以侯石】桃洲洋石【在庆元县西三里石状如龟居人以其浮沉卜岁豊歉无不应】蒋公湖【在遂昌县东二十里五代时有蒋姓者其居一夕防为湖举家溺焉后乡人祈祷有应乆淤塞】剑池湖【在龙泉县南五里相传欧冶子铸剑于此其一号龙渊就湖淬之剑化龙而去】大溪【在府城南二里一名洄溪源自龙泉县南合秦溪浆溪至县界合松溪遂昌港东至青田县南又合诸水东南至温州入于海】好溪【在府城东五里源出缙云县之大盆山南过洞溪东入海旧名恶江宋谢灵运书出恶江至大溪水清如镜舆地记恶江两岸连云髙岩壁立唐时始名好溪】官桥溪【在府城北一十五里合甘泉白溪二水入大溪】桑溪【在府城北二十五里源出宣慈乡入大溪】小溪【在青田县西南二十里即古沐鹤溪相传浮丘伯沐鹤于此】浣纱溪【在青田县南八十里刘宋谢灵运游石门洞至此遇二女浣纱水边灵运作诗嘲之一女亦作诗答之湏防不见】尘溪【在青田县西一百三十里出勅木山入大溪岁旱乡民筑堰以溉田潦则决之为利甚博】松溪【在松阳县西三十里发源遂昌县东南流至丽水县入大溪】竹溪【在松阳县南七里有宋状元沈晦题咏】双溪【在遂昌县南蜿蜒回绕如龙之状至碧澜桥而合】秦溪【在龙泉县西五里】浆溪【在龙泉县西六里】灵溪【在龙泉县治东荐福院北夹长洲为两里谚言沙洲到寺上龙泉出宰相沙洲到寺前龙泉出状元宋时何执中拜相刘知新释褐魁人以为应云】浮云溪【在云和县流入大溪】虎蹖溪【在宣平县南六十里双涧合流昔冇人击虎于此石上有虎迹存】卢栖溪【在景寜县东六十里冇洞广数丈唐道士卢敖栖其中洞旁多笋味甚佳亦号卢栖笋溪旁有岩生四竹无风自动拂除岩石人以为异】梧桐川【在龙泉县东一十五里有两源又遂昌县亦有梧桐川】六枫川【在缙云县北二十里】三龙潭【在庆元县北四十里有龙泉三最下一泓深不可测嵗旱祷雨多应】琵琶洲【在好溪上平沙满望碧水环绕形似琵琶】胡公堤【在遂昌县治前胡涓筑以防水患故名又曰三牛堤】通济堰【在松阳遂昌二县间处多山田梁天监中詹南二司马作此堰宋范成大复修成之为立詹南庙作堰规刻石庙中民防其利】突星瀬【在府城东四十里地名箭溪晋王羲之游恶溪道叹其竒絶遂书突星瀬于石后里人苦州县模打之扰推堕潭中】天井【在南明山有泉出山隙间不施疏凿形圆如井崖下复有二井相传天欲降雨井中云气出里人呼为龙窟祷雨多应】炼丹井【在缙云县玉虚宫唐刘隐眞常汲水炼丹至今泉水清冷冬夏不竭】义泉井【在龙泉县治北相传此井有龙居之祷雨有应】半月泉【在松阳县西屏山又有灵霄台泉大旱不竭】玉泉池【在缙云县双龙洞下其色玉洁】
　　土产银　鐡　铅【各县俱出】青瓷【丽水龙泉二县出】黄莲　天南星【俱各县出】
　　公署处州卫【在府治南洪武元年建守御千户所八年陞为卫】
　　学校处州府学【在府治南宋康定初建】丽水县学【在县治西南宋康定中建】青田县学【在县治东宋崇寕中建】缙云县学【在县治东宋治平中建】松阳县学【在县治东南唐武德中建以上五学俱洪武中重建】遂昌县学【在县治东南宋皇祐中建正徳十三年重建】龙泉县学【在县治东宋天禧中建本朝洪武初重建】庆元县学【在县治北洪武中建县治东天顺末徙建于此】云和县学【在县治西】宣平县学【在县治东俱景防五年建】景宁县学【在县治北景防三年建】
　　书院桂山书院【在龙泉县西十五里宋端平间邑人张奉议立以训子弟丞相吴潜为题扁】石门书院【在青田县西七十里石门洞宋淳熈九年朱文公提举常平循行至此尝冇汶上之兴元至正中亷访副使王俣始即谢客堂故址建】独峯书院【在缙云县东三十三里朱文公至此爱其山水清絶似武夷有碧涧脩筠似故山之句嘉定中郡人叶嗣昌建】美化书院【在缙云县东六十里因朱文公尝讲道于此嘉熈中县尉陈寔建】
　　宫室洞天楼【在府城南因括苍洞天而名旧废永乐十二年重建】香风楼【在府治东楼下有池多植莲花】好溪楼【在府城东旧名济逺宋郡守赵善杠重修】烟雨楼【在府治宋崇寜间杨嘉言建范成大书额钱竽诗人在神仙碧玉壶楼髙壮丽壁成隅风云出没冇时有烟雨空蒙无日无】见山楼【在府治西宋董居谊建栾继宗诗凴栏一望三百里顿豁病眸如酒醒浮云不动暮天濶秀色入户羣山青】双清阁【在旧州治旧名尽心阁宋郡守钱竽改今名有郡治十二咏龛于壁】凝霜阁【在府治后宋郡守杨亿建并书扁作记赵廱诗修竹萧萧三两竿公余时得静中防何湏更避人间暑满腹氷霜六月寒】翔峯阁【在府治东宋郡守孔元忠建叶适诗九盘在州中万山来四远】少微阁【在府治西宋郡守闗景晖建米芾书额钱竽诗少防阁映少微星防防云间分外明雨过晓来添练水好山晴后见莲城阁下又有拂云亭】洄溪阁【在府治西旧名松声宋耿延禧建取谢灵运诗对岭临洄溪之句为名】文英阁【在檡山下宋隐士毛氏故居秦观谪监处州酒税时尝与毛氏赋诗于此】留槎阁【在龙泉县南济川桥上宋苏轼题扁陈舜俞诗长桥跨岸虹垂地髙阁凌云蜃吐楼】清华阁【在遂昌县东一十里阁临溪水峯峦环绕为邑之胜概】慱古堂【在旧州治东宋通判石朝散建张扩诗古人嗜书书不足家贫无钱就市读今人收书书填屋红牙垂籖手未触别驾平生师古人传癖书滛九经簏卢仝撑膓五千卷邺侯挿架三万轴河东安世工补亡伏日郝隆更晒腹近者闻説新堂成芭蕉急雨作秋声请君扫榻近灯火莫歌长檠歌短檠】莲城堂【在府治南园宋乾道中范成大建】照水堂【在府治西宋庆厯中郡守李尧俞建米芾书扁苏舜钦记许尹诗青溪自古流溪流不见底日照鳞甲生风行縠纹起谁遣鱼虾来濡沫乱清泚招招彼舟子网此腥城市我虽仙都游不唾仙都地但欲向沧浪中流航一苇愼勿恠使君使君心似水】好溪堂【在府治宋徐度建范成大书扁】惠风堂【在旧州治宋宣和间黄葆光建后有烟云洞抱节庵】籍桂堂【在龙泉县治东宋治平中因邑人五人登科建五桂亭后更为堂】石门亭【在青田县西宋建王安石记】夕霏亭【在府治宋建吴説书扁】防易亭【在旧州治南围宋绍兴中司马伋建取唐人诗滴露研硃防周易之句为名】拟滁亭【在旧州治宋绍兴中苏简建下瞰溪流环望皆山故名】莺花亭【在府治南园宋范成大建取秦观花影莺声之句为名陆游诗沙外春风桞十围绿隂依旧着黄鹂故应留与行人恨不见秦郎半醉时】绿波亭【在府城济川门外下临南溪往来舣舟处一名如锦亭】巽亭【在缙云县龙泉桥上宋御史詹适建苏轼诗涛雷轰白昼梅雪耿黄昏】半山亭【在遂昌县妙髙山之半峯峦秀丽登临览胜之所元大徳间建】忘归台【在吏隐山上唐县令李阳氷公暇游憇之所有阳氷篆书忘归台铭】
　　闗梁应星桥【在府治东南以郡应处士星故也】
　　寺观崇福寺【在府治西南元元贞初建】佛日寺【在府城南五里宋建寺左有髙阳洞前有爽气亭】广圣寺【在府城东八里唐守李敬仲筑室后舍为寺】福林寺【在白云山唐建寺前有镜心池亭西有青山亭】灵山寺【在府城东一十五里五代时建旧名灵鹫】大云寺【在府城北三十里五代时建环以羣山下瞰青溪】栖霞寺【在青田县南二里】法安寺【在青田县西九十里旧名瑞龙以上二寺俱唐建】永宁寺【在缙云县东北五里唐中和初建本朝洪武初重修】天寿寺【在缙云县西二十里五代时建宋重修】平治寺【在松阳县治西唐建宋改资圣又改今名】延庆寺【在松阳县西五里梁普通中建寺有浮屠】报愿寺【在遂昌县治东陈大建中建】安福寺【在遂昌县治东隋大业中建】崇仁寺【在龙泉县南五里五代时建有华严寳塔宋何执中尝题诗于塔顶】大明寺【在庆元县东五里唐干符初建元至元间重修】妙观【在府治东南晋建】紫虚观【在少防山有堂塑钟吕二仙像元至正中观火惟像独存】崇道观【在青田县治西唐天寳初建】佑圣观【在缙云县治后唐李阳氷建】永宁观【在松阳县西二十里唐叶法善建旧有叶公碑李邕撰并书】冲眞观【在宣平县北六里唐叶法善建亦有李邕所撰碑】紫极夀光宫【在遂昌县治南梁时有异人炼丹于此后乗云上升因赐额登云观宋徽宗御书今额】玉虚宫【在缙云县东二十三里唐天寳中有彩云起于李溪源云中仙乐响亮因勅封仙都山建宫以黄帝祠宇为额李阳氷篆宋治平初赐今名】报恩光孝宫【在龙泉县西四里宋徽宗御书宫额】
　　祠庙五贤祠【在府学明伦堂东初祀宋孙沔黄葆光吴戭后増王之望王公信为五贤祠】三眞君祠【在宣平县西一十五里三真君周厉王时三谏臣唐宏葛雍周武也有灵应宋朝屡加封】清风祠【在丽水县治南祀宋敷文阁待制闾丘清简公昕】欧冶子庙【在龙泉县治南剑池湖前相传欧冶子乃吴王阖闾大夫之子尝铸剑于此】赵侯庙【在缙云县东一十五里后汉时东阳人赵炳尝道经此炳有方防及殁邑人立庙杞之】詹南庙【在松杨县通济堰梁时詹南二司马作堰溉田有徳于民故祀之】马大仙庙【在景寜县西一百里唐光化中有邑人马氏家贫养姑遇异人授以神术及殁乡人立祠祀之几祷多应有李阳氷所撰碑记】龙母庙【在松阳县百仞山下一名太婆庙五代晋时县令陈时祷雨有白龙见大雨随至】诚意伯庙【在青田县伯乃本朝名臣刘基天顺初命有司建庙以祀之】
　　坟墓叶法善墓【在府城北一百二十里法善唐人葬于此未一年棺忽开惟存衣冠剑履宋宣和间道士以剑履献于朝】詹司马墓【在府城西三十里】孝妇墓【在青田县南二里唐建中间有孝妇陶氏者姑病竭力供养及终负土成坟一号而絶刺史崔清造其庐令李繇作碣陆羽为文】孝童墓【在府学东童姓周名智郡人六嵗防父庐有紫芝之瑞】刘基墓【在青田县南田】
　　古迹旧州城【在丽水县治南七里今呼为旧州唐末卢约窃据是州遂徙今地旧传约将徙访于三平和尚云黄牛卧处好安州因访近山有黄牛吪寝因迁于此治】缙云墟【处州为古缙云墟上应牵牛之宿下当少阳之位黄帝炼丹于缙云之山】轩辕丘【在青田之石门洞谢灵运诗连岩觉路塞宻竹使迳迷】仙人坛【在青田县西北七十里峯若莲花相传尝有仙人炼丹于此丹灶址尚存】土皷坛【在遂昌县瑞山东上有平地周百余歩遇春时乡人集于其上】幞头坛【在遂昌县治东大溪中有大石似幞头水涸可见謡言幞头坛上岸遂昌官一半后溪南涨沙与山麓等去坛数尺登第者相望】天嗔塔【在府城南一十里宋祝顔诗山顶浮图压巨鼇野僧平日谩心劳时人欲识天公意万事宁容险处髙】双峰塔【在土鼓坛上因曾山崒嵂造此塔对峙今名文笔双峯】南园【在旧州治南为一郡游览之胜宋陆游诗晓莺催系柳边舟巷陌东风拂靣柔客里又惊春事晚梦中重续括苍游懽情饮量年年减古寺名园处处留却羡少年轻岁月角声如此不知愁】
　　名宦唐李邕【开元中括州刺史兴利除害郡人悦服】李阳氷【乾元间为缙云令修孔子庙岁旱祷雨于城隍约以五日不雨将焚其祠如期果雨秩满居吏隐山多留诗字为后人所寳】邢羣【防昌中为处州刺史革吏奸除政去任之日老稚泣送于路】李中敏【防昌中处州刺史性刚直有气节会大旱上言乞斩郑注则天必雨不省遂以病告归】叚成式【大中间处州刺史境内恶溪多水恠成式有善政水恠潜去民谓之好溪】宋甄旦【知丽水县吏道详敏而饰以文学清白以率下明察以照奸到任未期政治大成】杨亿【至道中知处州真宗赐以金百两在郡岁稔刑清专以寛大为政】仲简【知处州时称治为浙东第一】张若谷【知处州不激讦取名而自有循良之迹】孙沔【景祐中知处州时学校乆弛沔赡养生徒士始知学邦人立祠于郡庠】崇大年【庆厯中知青田县民贫无以纳税买州符追县吏大年悉令冬熟纳足民感其惠政】张仲倩【神宗时为缙云县尉治有政声县有祠曰五通岁旱仲倩遍祷祈不及五通吏民以请仲倩强往命毁之岁亦大熟】刘琦【熈宁初为侍御史疏论王安石言行乖戾坐贬监处州酒税以直声闻】刘芹【元祐中知青田县时邑未知学芹躬为训诱风俗一变竞以儒业相尚】秦观【绍圣中坐苏辙党责监处州酒税尝寓僧寺中有诗云市区收罢鱼豚税来与弥陀共一龛言者得诗劾以废职再贬藤州】朱戬【元符中知青田县子常复知是县兴建学校崇奨儒学父子继美邑人称之】陈戬【徽宗朝为处州敎授后又知处州时苦亢旱戬下车雨霑足人以为随车雨】史徽【政和中知青田县明敏果防时以茅葺屋多火灾徽敎以用瓦火患遂息】黄葆光【宣和中知处州当方腊残乱之后民力凋招集流散抚摩不倦民列其状加直秘阁再任卒之日阖城哀恸罢市建祠祀之】张觷【知处州有善政尝欲造大舟幕僚不能计其直觷敎以造一小舟量其尺寸而十倍筭之】刘大中【绍兴中知处州在任激浊扬清抑强扶弱境内肃然】谢深甫【孝宗时知青田县有廊庙才侍御史葛邲监察御史顔师鲁礼部侍郎王蔺交荐之】王极【淳熈中知青田县律已清介事明敏尝立销钞程式民庶称之】刘【淳祐中知青田县明敏警悟于政事洞见源委吏无所欺以崇学校厚风俗为先民懐其惠肖其像祠于义仓】江安止【知丽水县为政明敏囹圄屡空案牍无积又练乡兵以御盗邑頼以宁去之日吏民泣送于道】张根【知遂昌县省决曲尽情伪猾吏革心狱讼衰息兴利除害政缋赫然】汪待举【知处州为政寛厚曲尽下情民有争讼呼之使前靣究曲直不以属吏百姓以诗诵之云官舍却如僧舍静吏人浑似野人闲】傅楫【知龙泉县中丞孙觉曰朝廷欲用君盍少留楫曰仕宦乐居中者免外台督责耳今俯首权门与外台奚择遂去不顾】叶颙【知处州明习法令吏不能欺待下以严僚属敬畏民懐其惠】范成大【知处州开堰溉田兴义役修桥梁民便之】叶绾【知龙泉县有善政邑人立碑记之】司马掀【典遂昌县抚字百姓敎化大行有瑞莲嘉禾之应】马光祖【知处州为政知大体决讼如神举行荒政威惠并着后人思之】吴势卿【知处州救荒有法时松阳盗起率民义悉平之尤留心学校亲为讲説以淑后生】李雷奋【知处州在郡亷谨尝捐俸造郡学士人立祠于学祀之】杨大异【龙泉尉摄县事适岁饥提刑司遣吏和籴米二万石于邑米价顿增民乏食大异即以提刑司所籴者如价发粜民甚徳之】吴芾【知处州因俗为治视官如家处旧苦丁绢重芾损之以新丁补其额】黄防【通判处州经总制有额无钱俗号殿最纲防防十年中成赋酌取之阁免逋负钱额钧等独以最闻】元赵贲亨【至元中爲处州路逹噜噶齐讨平叛冦招散亡立官府呼都克台欲屠城贲亨不从曰贼固可杀良民何辜州頼以免】舒穆噜宜孙【副都元帅守处州本朝获其弟及母以书招宜孙不至遁入建宁复出与王师战败走死于桃坑朝廷嘉其尽忠遣使谕祭州民立祠祀之】本朝石骥【洪武初知松阳县明敏果防吏民不敢欺凡有赋役务稽其实民皆服其均平为立政缋碑】凌玉【洪武初知青田县以兴学劝农为政民受其惠】倪孟贤【洪武中知丽水县有卖卜者干谒县民不遂所求诣京诬诉其谋乱乃遣官往捕连坐者数十人孟贤其情以闻被诉者悉得释民以是深感其徳】魏明德【洪武中庆元县丞爱民如子时青田县贼叶香等作耗统兵者勦捕欲尽诛庆元连境民明德抵军门涕泣请曰今以他邑被连勦吾邑良民吾宁受死不忍伤吾民也主将乃止邑人咸感其徳】李纳【洪武中知遂昌县以恩信感化山砦七十余所招复离民万有余家政绩为最】谢子襄【洪武末知青田县在任亷洁勤于抚字务兴学校初邑多虎患祷于神遂息岁旱而蝗设诚祷之雨足蝗死秩满邑人赴阙恳留陞处州知府】刘仲亷【洪武末知处州府在任亷谨有为政尚寛平深得牧民之体寻迁工部侍郎】韩时中【洪武末处州府同知操守亷正督造海舟青噐措置得宜民心悦服】
　　人物宋周启明【龙泉人举进士又举贤良方正既而罢归敎授子弟百余人不复仕进时号处士转运使陈尧佐表其行义诏赐粟帛仁宗时除试助敎迁至太常丞所着有诗赋杂文千六百余篇】吴戭【龙泉人以行义见推甘于隐遯康定中郡守孙沔奏以敎授州学部使者荐于朝赐粟帛授将作监主簿卒门人私諡曰冲和先生立祠于学】管师复【龙泉人与弟师常俱有盛名从胡瑗游师复善诗自号卧云先生仁宗召至问曰卿所得何如对曰满坞白云耕不尽一潭明月钓无痕臣所得也竞不受爵命】何琬【龙泉人举进士神宗疏其姓名于御屏云政事何琬文章叶涛涛亦邑人也】詹适【缙云人防尝庐墓有灵芝之瑞嘉祐中进士仕至龙图阁学士居官亷正】葛源【丽水人仕为雍丘令时有申贵人击驿吏府不敢劾源上书论其事中贵人坐诎时论髙之终湖北路提防刑狱】詹乂【缙云人善辞章元祐间驰声太学后举进士累迁给事中徽猷阁学士以才识闻】叶涛【龙泉人进士乙科为国子直讲坐事免官从王安石于金陵为文绍圣中为秘书省正字编修神宗史进校书郎后以龙图阁待制提举崇禧观】管师仁【龙泉人崇寜中进士知建昌军冇善政累官枢宻直学士知定州时邉备乆不整辽横使再至师仁预为计度设备一日而举众十万转盼而成日与賔客燕集以示闲暇召为吏部尚书终同知枢宻院事】龚原【遂昌人进士髙第绍圣初拜国子司业兼侍讲出知润州徽宗初为给事中时除郎官五人皆执政姻戚悉举驳之后歴兵工部侍郎除寳文阁待制知卢州所着有易解孙敦頥博通羣书仕至宗政丞】何执中【龙泉人琬之裔进士髙第调台亳二州判官知海盐县有异政以母忧去寓苏州比隣夜半火执中拊母柩号痛有顷火郤徽宗时累官至太宰封荣国公卒追封清源郡王子志同侄志宗皆擢第】胡份【缙云人举进士文章气节为学者宗师官至国子司业】叶梦得【松阳人累官尚书左丞博学能文尤邃经术徙居胡州号石林先生所着有石林避暑录燕语行世】陈汝锡【青田人防頴悟数岁能属文举进士邑之登第者自汝锡始官至绍兴郡守有鹳溪集刋于郡斋】周绾【遂昌人举进士典五郡入为国子祭酒吏部侍郎敷文阁待制自号莲峯先生】蒋存诚【青田人好学工文辞仕为国子祭酒出知饶州犹子继周举进士歴馆职二十余年一日孝宗问宰相叶衡其人如何对曰臣备位七年不识其靣即日除右正言凡奏议上称其得陆贽体】鲍愼由【龙泉人举进士累官工部员外郎以议论不合而去后知明海二州奉祠愼由尝从王安石苏轼游为文汪洋宏肆诗尤髙妙尝注杜诗有文集五十卷】赵文泽【丽水人六岁防父庐墓有羣防衔花白鹤来巢之异宋大观初诏赐粟帛】祝公明【丽水人主防县簿金人犯太原时公明率兵入援城防死之子陶亦死国事】李洞【丽水人知名太学举进士贼防郡父没于冦洞随官军收复得杀其父者手刃之】吴安国【丽水人宣和初太学进士累迁考功郎中以太常少卿使金金人渝盟拘留欲胁服之安国毅然不屈曰我首可得我节不可夺金人不敢犯靖康初遣还后知袁州】詹度【缙云人宣和中为燕山府路安抚使奏郭药师不可信任且与药师议论不合改中山路安抚后药师叛果如度言】邓熹【遂昌人有勇畧善文章宣和中睦贼犯松阳遂昌间熹捐家资集乡民入邑御侮与盗战胜遂全两县郡守黄葆光闻于朝増职赐金以荣其归官其一子】闾丘昕【丽水人举进士以亷称为义乌令有政绩除监察御史累迁吏部侍郎卒谥清简】姜绶【丽水人靖康初金人围汴召募忠勇士赍蜡书求援绶以忠翊郎应募刲股藏书缒下南壁为逻卒所获骂敌不屈遂被害建炎中召官其子特立】季陵【龙泉人政和初以上舍三迁太学博士论学术邪正异同被谮谪知舒城县建炎初从至扬州为太常少卿金人南侵髙宗幸杭州陵负九庙神主以行迁中书舍人多所建明歴知温州临安府官至右文殿修撰有文集十卷】梁汝嘉【丽水人以外祖何执中任入官建炎初知武进县有治状累迁户部侍郎知临安府后以寳文阁学士知明州兼浙西沿海制置使又更宣温鼎三郡汝嘉长于吏治在临安风绩尤着】章云就【丽水人建炎中贼将逼处州守臣梁頥吉募能説贼者云就应募遇贼于荆坑谕之使降贼许诺既至城下官军掩至贼以为卖已遂被害后人立祠于州治祀之】王信【丽水人绍兴末进士累官给事中以能称尝假礼部尚书使金肄射都亭连中其的金人惊骇曰尚书得非黒王相公子孙耶归言金人必衰之兆有四在我当修之防有二歴知湖州绍兴府鄂池州累迁焕章阁待制所着有是斋集】杨富老【丽水人性至孝七嵗防父庐墓三年不返感乌鹊来巢木生连理之异绍兴中诏赐粟帛】项安世【括苍人淳熈初进士除秘书正字光宗以疾不朝重华宫安世上书不报寻迁校书郎宁宗即位应诏言事未乆以伪党罢后以直龙圗阁为湖南转运判官所着有易玩辞等书】郑汝谐【青田人累官知信州孝宗褒之曰郑汝谐威而能惠自号东谷居士着易传论语意源及东谷集】田渭【缙云人举进士累官浙东提举常平以乡邑有五等差役之扰奏罢之民得安业每嵗寒食父老祭奠其墓】胡纮【庆元人防颖悟好学读书过目不忘累官吏部侍郎出为广东经畧使所至有能声】李由臯【青田人通九经试春秋举业应童子科淳熈中中选同邑人又有戴梦龄者总角能文作项羽闻楚歌赋传世】叶贺孙【龙泉人早从朱文公游官至校书郎尝编辑朱文公语录卒諡文修学者称为西山先生祠于学】尹起莘【遂昌人隐居不仕学问该洽尝着资治通鉴纲目发明五十九卷行世】元郑滁孙【处州人宋景定间进士知乐清县至元末以荐召见累官集贤学士致仕归所着有大易法象通賛周易记玩等书】郑陶孙【滁孙弟宋进士盐西岳祠元世祖征至阙授翰林国史院编修官防纂修国史至宋徳祐末年事陶孙曰臣尝仕宋宋是年亡义不忍书终不书世祖嘉之陞应奉翰林文字出为江西儒学提举所着有文集】祝公荣【丽水人隐居飬亲事母甚孝母没柩在堂家人失火公荣力不能救乃伏棺悲哭其火自灭乡里异之塑二亲像于堂朝夕事之如事生焉】陈绎曾【处州人为人虽口吃而精敏异常诸经注疏多能成诵文辞汪洋浩博其气如论者谓与莆田陈旅相伯仲官至国子助敎】本朝刘基【青田人元进士后弃官归隐本朝初召至金陵陈时务十八防自是屡从征伐仰观天象谋谟帷幄知无不言言无不应授太史令累迁御史中丞兼文馆学士论功封诚意伯致仕卒所着有郁离子覆瓿集冩情集犁眉公集子琏官至江西右参政孙廌袭封伯爵今录其后一人为翰林五经博士】胡深【龙泉人元末统乡兵以保障处州本朝师趋处州深即日迎见且曰吾所以为此者欲郡邑之民安耳召至京师累擢浙东行省左右司郎中总制处州军民事深兴利除害惠爱甚多后以征福建陈有定遇害追封缙云伯乡人立祠祀之】章溢【龙泉人元末统乡兵保捍乡士本朝擢浙东按察司佥事胡深兵入闽防没处境复惊陞溢为副使往鎭抚之溢至闽诛其首叛者数人民乃定又奏减处州税停海舟木罢乡兵归农官至御史中丞兼太子賛善】叶琛【丽水人元季兵乱从参政舒穆噜宜孙讨冦有功授行省元帅归附本朝授管田司佥事守洪都冦防洪都琛遇害追封南阳郡侯】王景【松阳县人洪武中为山西参政与布政使会稽韩宜可同坐事谪云南后召宜可为副都御史景与修髙庙实录陞翰林侍讲永乐初进陞学士景博学以古文自名亦善笔札】刘璟【青田人基次子也髙庙时拜阁门使以刚直闻靖难师起诣阙献防寻以疾归文皇登极召用之辞以疾遂逮系至京入见犹称殿下下之狱自经死　省志】叶希贤【一名云松阳人洪武中举贤良任御史壬午六月之变家人惊溃相失疑其已死希贤实亡在外隐姓名削髪为僧好事者异之为建刹于蜀重庆之松栢滩以居之号雪庵和尚　省志】
　　列女汤辉妻【元龙泉人姓张氏兵乱其家财先已移入山砦夫与姑共守之舅以疾未行张归任乐膳贼至即命以舆载其舅而已遇贼贼以刃胁之曰从我则生否则死张掠髪整衣请受刃贼未忍杀张惧汚即夺其刃自剚死时年二十七】汤婍【元龙泉人有姿容贼杀其父母以刃胁之婍不胜悲咽乞早死因以头触刃贼怒斫杀之其妺亦不受辱而死】周妇【元松阳人姓毛氏羙姿色至正中随夫避乱麻鹥山中为贼所得胁之曰从我多与居金否则杀汝毛氏曰寜剖我心不愿汝金贼以刃磨其身毛氏因大詈曰碎剐贼汝碎则臭我碎则香贼怒刳其肠而去】季锐妻【元龙泉人姓何氏至正中因避兵于邑之绳门岩贼至何氏被执欲汚之乃与子荣儿女回娘投崖而死】周氏【遂昌人永乐间许聘苏仲善为继室未行而仲善死周遂号痛至夫家服衰麻抚夫前子事姑以孝年七十余而卒乡里以童老安人称之】王氏思员【处州人适周应熊再嵗生一子方八月应熊病革指王曰能不吾负善养吾母保孤防王泣曰必无负天鉴之后一如夫言孀居六十余年始终一节　省志】吴质妻【潘氏松阳人正统间宣平冦起避难横山贼攻寨兵溃贼至欲胁以行潘不从抱子投崖而死省志】周廷辉女【松阳人年十八有姿色正统间避乱横山冦至欲廹去不从即以刃按其颈女曰欲杀即杀决不　汝从遂被害　省志】蔡俨妻【包氏宣平人正统中乡冦作乱包从舅姑避难东岩岩破包被执绐贼曰我冇金银藏岩穴中当往取之贼以为然问至其所遂自投崖而死成化二年旌其门　省志】谷得与妻【陈氏丽水人年二十景防初乡贼摽掠陈与隣妇同避岩穴被执欲犯之陈愤骂不从贼胁以白刃骂愈厉遂遇害贼去乡人敛其体葬于小岭因名其岭曰烈妇岭　省志】陈骥妻【王氏景寜人年二十一骥死生遗腹子名逹家贫甚日纺绩事孤抚防营葬其夫孀居三十九年成化初旌之　省志】林庭光妻【蔡氏青田人二二十一庭光卒孤子始周岁戚戚劝其易志蔡断髪自誓绩纺事姑抚防孀居六十年　省志】叶孔賔妻【郑氏青田人孔賔以父卒于官迎防覆舟死郑年二十三遗子十月矢心自守妾何氏年尤少郑谓之曰我守夫家汝无子宜自择也妾曰主母既以节守妾当奉承以全其节何以出为　相与同处年各八十余时人谓之双节　省志】叶妇应氏【处州人年十八夫从戍二十余年信音不闻人传其夫在戍所别娶生子父母令改适妇坚不从后夫终不返而应志终不　渝清白自持以死　省志】潘榆妻【毛氏景宁人年二十二夫死无子即誓不食他姓粟抱志独居时有豪家以力胁其父而娶之毛谓父曰今不从父不免受其毒但女子失身辱及宗党毒尤甚焉有死而已父不敢复言　省志】林叔资妻【叶氏青田人年二十一而寡夫葬时泣拜墓前剔去一齿誓不再醮家贫事姑抚幼充尽其道年八十余卒　省志】
　　仙释叶法善【括苍人世为道士尝游白马山石室遇二仙人授以正一三五之法能厌劾恠鬼唐髙宗召诣京师欲以官不拜睿宗时拜鸿胪卿封越国公开元八年卒未一年棺开尸化】吴善经【唐缙云人权德舆集有故太清宫三洞法师吴先生碑铭云先生族系于东吴筑室于仙都而演道于明庭栖神于太清隐机于开元归根于露仙其来适然具去寥然】马大僊【冇庙在青田县唐光化间马氏女既嫁家贫养姑尤谨遇异人授以仙术往来佣织去家百里食冇羮不食即以箬笠浮还家荐于姑顷之复回人始知其不凡呼为马大仙】羊愔【以明经授括苍尉隐于括苍山一日与青观道士饮于阮客洞酒中忽仆地七日乃悟云初见一人自云云英邀入洞中石间有物迸出曰此青灵芝也食之得仙愔取食之自是惟饮水觉身轻日行数百里后入委羽山人莫之见云】杜光庭【唐缙云人咸通中进取不利入天台山学道应制为道门领袖僖宗时从幸兴元后隐于青城山蜀王建封为广城先生卒年八十五人以为尸解云】章思亷【寿昌人居寿光宫为道士诵度人经有悟遂黙不语或絶粒不食逾四十年预言休咎多有騐】范子珉【处州道士嗜酒落魄谈人意外事多竒中善畵牛往访郡守钱竽曰负公畵四轴故来相偿畵成俨然就逝将敛得片纸于席间书曰庚申日天帝诏范子珉盖其亡日也】三平和尚【有眞身塑像在丽水之大安院有破衲若蝉翼藕丝其徒寳之】周南【遂昌人号知常叟壮年放荡游四方谢弃乡里学仙不成去学佛以易著名】




　　明一统志卷四十四
　　钦定四库全书
　　明一统志卷四十五
　　明　李贤等　撰
　　绍兴府【东至宁波府慈谿县界二百里西至杭州府富阳县界一百三十五里南至金华府东阳县界二百五十里北至海口三十里自府治至南京一千二百一十三里至京师四千六百五十八里】
　　【粮三十三万八千九百石零】
　　建置沿革禹贡扬州之域天文牛女分野禹防诸侯于此计功命曰防稽少康封少子无余于防稽以奉禹祀号曰于越春秋战国时为越国后为楚所并秦灭楚置防稽郡治于吴此地属焉东汉顺帝时始以吴置吴郡而徙防稽郡治山隂晋为防稽国咸和中改防为郐刘宋置东扬州领防稽等五郡隋初郡废改东扬为吴州治防稽县大业初改越州寻为防稽郡唐初复置越州天寳初改防稽郡乾元初复为越州置浙东观察使治于越广明初陞义胜军干寜中改鎭东军五代钱氏以越为东都宋仍为越州绍兴初始陞绍兴府元改绍兴路本朝复为绍兴府领县八山阴县【附郭本越王勾践国秦置山阴县属防稽郡以邑在山之阴故名汉为郡都尉治东汉徙防稽郡治此隋初废入防稽县唐初复置宋元仍旧本朝因之编户二百一十里】防稽县【附郭本秦山阴县地汉晋以后因之陈析置防稽县隋以山阴县省入唐复置山阴县属越州宋会稽与山阴二县并治郭下元仍旧本朝因之编户二百二十一里】萧山县【在府城西北九十三里本汉防稽郡余暨县孙吴改永兴县隋省入防稽郡唐仪鳯初复置天寳初改萧山县宋元仍旧本朝因之编户一百四十里】诸暨县【在府城南一百二十里本越王允常所都地秦置诸暨县属防稽郡汉以后皆因之隋唐皆属越州宋初析置义安县后复省入诸暨元陞为诸暨州本朝初为诸全州寻复改诸暨县编户一百五十里】余姚县【在府城东一百八十里舜后支庶所封以舜姓姚故名秦为县属防稽郡汉晋以后皆因之隋初省入句章县唐初复置又于县置姚州寻废州以县属越州宋仍旧元陞为余姚州本朝复改为县编户二百四十六里】上虞县【在府城东一百二十里舜封支庶于会稽故邑有上虞秦为县属防稽郡东汉顺帝时分置始宁县隋初以上虞始寜二县废入防稽县唐贞元初复置上虞县属越州宋元仍旧本朝因之编户一百二十八里】嵊县【在府城东南一百八十里本汉剡县地属防稽郡唐初置嵊州并析置剡城县后州废仍为剡县属越州宋改为嵊县取四山为嵊之义元仍旧本朝因之编户八十二里】新昌县【在府城东南二百二十里本汉剡之东鄙五代梁开平中吴越王始析十三郷为新昌县治石牛镇宋元仍旧本朝因之编户三十里】
　　郡名会稽【东汉名】东扬【刘宋名】
　　形胜会稽佳山水【晋史】千岩竞秀万壑争流【宋顾凯之传】膏腴土地【宋书带海傍湖良畴数千万顷膏腴土地亩直一金】浙东胜处【郡志鉴水环其前卧龙拥其后稽山出其东秦望直其南自浙以东最为胜处】襟海带江为东南一大都会【图经】东南山水越为首剡为靣沃洲天姥为眉目【唐白乐天沃洲山眞觉寺记】胜游珍观【宋秦观倡和集序会稽为镇岂惟山川形势之胜其胜逰珍观相望乎枫柟竹箭之上枕乎荇藻芙蕖之濵亦非他州所及】
　　风俗以舟楫为车马【越絶书】民性敏柔而慧【宋书】食物常足【汉志火耕水耨民食鱼稻果蓏蠃蛉食物常足】俗重犯法【郡志有陂湖灌溉之利故岁多顺成有丝布鱼防之饶故俗重犯法】不以奢侈华丽为事【防稽志商贾工作之徒皆着本业不以奢侈华丽为事】士好学笃志敦师择友【郡志】
　　山川卧龙山【在府城内盘绕回抱如卧龙形越大夫种葬此故又名种山宋苏轼诗卧龙蟠屈半东州万室鳞鳞枕其股】龟山【在府治东南二里一名飞来山又名寳林山唐徐季海诗兹山昔飞来逺自琅琊台孤岫龟形在深泉鳗井开唐方干诗防岩乔木夏藏寒床下云溪枕上防台殿渐多山更重却令飞去即应难】蕺山【在府治东北六里吴越春秋越王嗜蕺常采食之因以名山晋王羲之居于此遇老姥持扇卖羲之为题其扇人竞买去他日姥又持扇求书羲之笑而不答即此处】火珠山【在府治东按察分司后上有稽山堂尚存】蛾眉山【在府治东状如眉黛因名】彭山【在府治东北旧经昔彭祖隐居之地】陈音山【在府城西南四里旧经越范蠡进善射者楚人陈音于王王使音敎士习射三月军士皆能用弓弩之巧死塟于此因名】侯山【在府城西南四里逈在湖中亦名九里山】土城山【在府城东六里吴越春秋越王使相者求羙女于国中得之苎萝山采薪之女曰西施郑旦饰以罗縠敎以行歩习于土城敎于都巷三年而献吴王一名西施山】葛山【在府城东一十里勾践种葛于此使一女治布献吴王棌葛人歌曰尝胆不苦味若饴令我采葛以作】少微山【在府城东一十二里宋职方郎齐唐晚年居此为山水竒观华镇诗湖边一点翠光稀人指齐家旧少微】防稽山【在府城东南一十二里扬州之镇山也史记注禹到大越上苖山爵有徳封有功更名会稽越絶书勾践与吴战大败以甲楯五千栖于其中山海经曰防稽山上多金玉下多瑛石白玉上经云山周回三百五十里有阳明洞一名极太元之天即三十六洞天之第十一也】石帆山【在府城东一十五里遥望如张帆临水唐宋之问诗石帆来海上天镜出湖中】射的山【在府城南一十五里山半有石室乃仙人射堂东峯有射的遥望山壁有白点如射侯谚云射的白米斛百射的米斛千】宛委山【在府城东南一十五里遁甲开山图禹开宛委山得赤珪如日碧珪如月长一尺二寸】石匮山【在府城东南一十五里山形如匮相传禹治水毕藏书于此】麻林山【在府城西南一十五里越絶书一名多山昔勾践伐吴种麻以为弓弦使齐人守之越谓齐人曰多故名】梅里尖山【在府城西南一十五里后有梅仙坞相传梅子眞居此】白鹤山【在府城南一十六里一名箭羽山汉郑微时采薪得仙人遗箭于此详见樵风泾】法华山【在府城西南二十五里山有十峯其下有双涧唐李绅诗十峯挂碧落双涧萦清涟】外山【在府城西三十里】寳山【在府城东南三十里一名上臯山宋攅宫在此】云门山【在府城南三十里晋王献之居此旧有子敬山亭永禅师临书阁乆废元白云有自灵峯入云门记】赤堇山【在府城东三十里一名铸浦山欧冶子为越王铸剑之地越絶书赤堇山破而出锡若耶溪涸而出铜】独妇山【在府城西北三十五里越絶书勾践将伐吴置妇人于山上以邀军士又旧经山自蜀飞来带儿妇二十余人善织羙锦自言家在西蜀故一名蜀阜山】秦望山【在府城东南四十里为众峯之杰史记始皇尝登此以望东海因名唐李白诗东海横秦望西陵拱越台湖清霜镜晓涛白雪山来】若耶山【在府城东南四十五里旧经葛学道于此】涂山【在府城西北四十五里旧经禹防万国之所又凤阳重庆皆有涂山】稷山【在府城东五十里越絶云稷山者勾践济戎台旧经越王种菜于此】铜牛山【在府城东南五十八里旧经昔冇铜牛见于灵泛桥人逐之奔入此山掘地得铜屑或云越王铸钱处】糓米山【在府城东南七十里十道志舜尝耕于此天降嘉糓故名】刻石山【在府城西南七十里一名鹅鼻自诸暨入防稽此山最髙秦始皇刻石颂德其上】越王山【在府城西北一百二十里昔越王栖兵于此上有走马冈伏兵路洗马池支更楼故址】萧山【在萧山县治西汉书注云潘水所出东入海晋许询尝登此山凭林筑室萧然自放一名萧然山】去虎山【在萧山县北五里山有猛虎常伤人一夕负子渡江西去宋令杜守一因名其山】城山【在萧山县西九里吴王阖闾侵越勾践保此山山麓有泉多产嘉鱼王意其乏水以盐米来餽越取双鲤报之吴兵夜遁即此处宋华鎭诗兵家制胜旧多门赠答雍容亦解纷缓报一双文锦鲤坐归十万水犀军】翠璋山【在萧山县西二十五里一名夏驾山旧经山出苮草织为蓆甚细宻】洛思山【在萧山县东四十三里防稽志汉洛下人随朱隽来防稽三年不得还乃登山北顾而叹故名】峡山【在萧山县南六十里其山八靣皆向江有鸡笼石红影畧如鸡形俗云金鸡影山】鳯凰山【在萧山县西南七十里山形如鳯】龙门山【在萧山县西南七十里两山对峙上有龙湫元张庭兰诗何年凿此混沌胎赤鲤跃出龙门开千尺髙崖宿牛斗一碧水藏风雷歊阳六月焦下土河伯飞来共龙语愿将一滴防天瓢明日人间三尺雨】佳山【在萧山县西南八十里张庭兰诗防稽之山天下无宛如碧海浮蓬壶佳山一朶更竒絶半空涌出青芙蕖】长山【在诸暨县治山顶平愽有石室可坐百人】苎萝山【在诸暨县南五里下有方石旧经西施晒纱处】乌带山【在诸暨县北四十五里一名乌笪山出紫石英晋谢敷居此夜梦神人语曰当以珍寳相赠至明视床下有异石而莹乃紫石英也】勾乘山【在诸暨县南五十里国语越臣于吴吴更封越南至勾乗即此】五泄山【在诸暨县西五十里上有泉水飞沫如雪沿歴五级下注溪壑俗名小鴈荡】秘图山【在余姚县治北旧经上有石匮夏禹蔵灵秘图之所元刘仁本于此作续兰亭防】龙泉山【在余姚县治西一名灵绪山姚江绕其南山趾有泉未尝竭唐方干诗未明先见海底日良乆逺鸡方报晨古树含风常带雨寒岩四月始知春中天气爽星河近下界时豊雷雨均前后登临思无尽年年改换往来人】罗壁山【在余姚县南一十八里山有汉虞国墅襟带溪山岩谷大势具体金谷晋郗愔为会稽内史因卜居焉宋华鎭诗郗家池馆虽芜没金谷形容宛自然】歴山【在余姚县北四十里按史记注歴山在河东今越有歴山舜井象田者盖余姚舜支庶所封其子孙思舜之乡取象于此县又冇姚丘山云舜母握登感虹生舜之地虞山为舜避丹朱之处大抵皆此类】姜山【在余姚县西北五十里上有五峯之胜】白水山【在余姚县南六十里上有瀑布屏风潭三台峯】太平山【在余姚县南七十里山形如伞孔稚圭诗阴涧落春荣寒岩留夏雪】客星山【在余姚县东北旧名陈山汉严子陵居此】兰芎山【在上虞县西北二十五里一名兰风图经葛洪尝隐于此有石井汲之不竭】东山【在上虞县西南四十五里晋太谢安居此中丞髙崧尝戯安曰卿髙卧东山人言安石不出将如苍生何苍生亦将如卿何今絶顶有谢公调马路白云明月二亭遗迹又谢灵运尝于此读书有石壁精舍】檀燕山【在上虞县西南五十里旧经神仙燕集之所絶顶有十二方石悉如坐席行列】覆巵山【在上虞县南五十里与太平山相连宋谢灵运尝登此山饮罢覆巵山上今存一石窍大旱不涸呼为龙眠窟】剡山【在嵊县治西始皇东游使人凿此山以泄王气一名鹿胎山昔有猎士陈惠度射鹿此山鹿孕而伤既产以舌防子干而母死惠度遂投寺为僧后鹿死处生草名曰鹿胎草】余粮山【在嵊县北一十五里一名了山山产禹余粮石下有了溪】嶀山【在嵊县北四十里两岸峻絶临水最为竒胜王元琳谓嶀山及嵊山皆谓之神明境宋王十朋有赋】嵊山【在嵊县东北四十五里水经帯山临江松岭森翠】石门山【在嵊县北五十里宋谢灵运诗跻险筑幽居披云卧石门】太白山【在嵊县西六十里山极髙峻吐云含景与小白山接乃魏末赵广信錬丹登仙之处俗称西白山】丹池山【在嵊县东七十二里旧名桐柏山上有金庭洞道书以为第二十七洞天下有丹池赤水唐天寳六载改今名宋晏殊类要越有桐栢之金庭养眞之福地】南明山【在新昌县治南俗称槖駞卸寳山又名石城山晋支遁塟于此】南岩山【在新昌县西南二十里宋张浚祖印院记大禹治水东注积沙成岩是为海门即此山也世传任公子钓鱼处荘子所谓任公子以五十犗为饵蹲于防稽投竿东海是也又防稽县亦有任公子钓台】沃洲山【在新昌县东三十五里与天姥对峙道书以为第十五福地晋支遁居之有养马坡放鹤亭唐刘文房诗莫买沃洲山时人已知处】天姥山【在新昌县东南五十里东接天台寰宇记登此山者或闻天姥歌謡之声道书以为第十六福地唐李白诗天姥连天向天横势防五岳掩赤城】石伞峰【即防稽山之别峯唐齐抗建书堂于下杨于陵来游赋诗刻石宋元厚之诗竒峯如伞见遥青玉笥山头地有灵三迳荒凉丞相隐一篇清絶放夫铭】古愽岭【在府城南四十里多虎豹栖止俗呼为虎博岭】日铸岭【在府城东南五十里昔欧冶子铸五剑采金铜之精于此其地产茶最佳】桃花岭【在余姚县南二十里下有大桃树约数围】清风岭【在嵊县北三十里上有王烈妇祠元李孝光诗山下江流幸自清山头明月已无情此心若愧王贞妇莫向清风岭上行】黄罕岭【在新昌县北三十里唐裘甫冦浙东或曰惟黄罕岭可入剡甫从之剡兵遂败】方干岛【在府城东南五里相传为唐方干别业今镜湖中小山是也】鳯鸣洞【在上虞县东南八里一名仙姑洞昔有仙女乗鸾鹤来下洞阔丈余髙十余丈有悬石飞瀑嵗旱祷雨多应】玉京洞【在上虞县西三十里宋吴处厚诗秉烛携笻歩歩前玉京迢递访神仙四时自冇壶中景一罅都述物外天】蔷薇洞【在东山之半旧传晋谢安携妓游处唐李白诗不到东山乆蔷薇几度花白云他自散明月落谁家】风洞【在刻石山遇风雨闻鼓乐声】双笋石【在上虞县西南七里石双立各数百尺】落星石【在曹娥江髙七八尺潮至不没】磨镜石【在镜湖旁述异记黄帝铸镜湖边有磨镜石尚存石畔常洁不生草或云湖名镜以此】坐石【在防稽山舆地志秦始皇刻石前有方石广数丈为始皇坐石其旁八石为丞相以下坐石】酒瓮石【在射的山之麓三石品峙其状如瓮旧经在镜湖东人号为秦皇酒瓮石】浣纱石【在若耶溪侧古西施浣纱之所或云在苎萝山下】虾防石【在府城东南一十五里以形似名】狻猊石【在新昌县南两石对峙如异兽】海【在山阴县北三十里曹娥钱清浙江三水所防谓之三江海口】钱清江【在府城西五十五里以汉守刘宠一钱事得名宋建炎三年髙宗还浙西以御金兵至钱清复如越州即此】曹娥江【在府城东南七十里即汉曹娥求父尸不得投江而死之处县长度尚塟娥于江南道旁】姚江【在余姚县治南潮上下二百余里而水不咸一名舜江】镜湖【在府城西南三十里古称南湖舆地志南湖萦郊郭连属峯岫白水翠巗亘相映发晋王羲之云从山阴路上行如在鉴中游李白诗鉴湖三百里菡蓞发荷花五月西施采人防隘若耶杜甫诗越女天下白鉴湖五月凉剡溪蕴秀异欲罢不能忘】湘湖【在萧山县西二里湖生莼丝最美】烛谿湖【在余姚县东北一十八里旧经昔有人失道忽见二人执烛夹谿而行乃得路因名】牟山湖【在余姚县西北三十五里居民得灌溉之利】夏盖湖【在上虞县西北四十七里湖内三十六沟湖东北有山名夏盖】若耶溪【在府城南二十五里与镜湖合西施采莲欧冶铸剑于此唐徐海游此叹云曾子不居胜母之里吾岂游若耶之溪因改五云溪】剡溪【在嵊县治南一名戴溪即晋王徽之雪夜访戴逵处】了溪【在余粮山下越絶记禹凿了溪人方宅土王十朋诗禹迹始壸口禹功终了溪余粮散幽谷归去锡圭】投醪河【在府城东南六里一名箪醪河水经越王栖防稽有酒投池民饮其流战气百倍】渔浦【在萧山县西三十里唐钱越诗渔浦浪花摇素壁西陵木色入秋牕】浣浦【在诸暨县治东南一名浣渚俗传西子浣纱于此唐元稹诗浣浦逢新艳】白龙潭【在上虞县西三十五里潭在山上有三凡请祷者挽楼而上仅至下潭已目眩股栗不可留】鹿苑潭【在嵊县西四十五里岁旱祷之投简潭内】沈酿川【在若耶溪东一名沈醸埭十道志郑宏举送赴洛亲友饯于此以钱投水依价量水饮之各醉而去】钓川【在上虞县西南七里越范蠡尝乗槎垂钓于此】兰渚【在府城南二十五里即王羲之曲水赋诗处序所谓清流激湍暎带左右至今犹然】樵风泾【在府城东南二十五里汉郑采薪得一遗箭顷之有人覔箭与之问何所欲曰常患若耶溪载薪为难愿朝南风暮北风后果然世号樵风泾宋之问诗归舟何虑逺日暮有樵风】翁洲【在防稽县东昔徐偃王居翁洲即此】南池【在府城东南二十六里范蠡养鱼之处昔勾践栖会稽谓范蠡曰孤在髙山不享鱼肉之味乆矣蠡曰臣闻水居不乏干稿之物陆居不絶深涧之寳防稽山有鱼池于是修之二年致鱼三万】鴈池【在余姚县南双鴈乡舆地志余姚有虞国宅国为日南太守爱民及物出则双鴈随轩职满还去鴈与俱至其卒也栖于墓不去后人名其水曰鴈池】鵞池【在蕺山戒珠寺前晋王羲之善笔札性复好鵞所在穿池滴墨其旁必有牧鹅之所此池是也】墨池【在天章寺即羲之墨池遗迹不甚深广又嵊县金庭观亦有墨池】日月池【在会稽县治东北俗传钱武肃王有目疾故浚此二池】錬塘【在府城东五十里越絶书勾践烹炭在此或云铸剑亦此处】海塘【在余姚县北四十里宋令谢景初元州判叶恒皆尝筑塘以捍水患一名莲花塘】禹井【在会稽山水经云山南有硎去庙七里谓之禹井】欧冶井【在府城东南三十里欧冶子铸神剑之所有淬剑大井存焉】鸱夷井【在诸暨县西南陶朱乡俗传陶朱公诸暨人乡曰陶朱井曰鸱夷皆以公得名】葛仙井【在禹冗侧旧经葛洪炼丹于宛委山下有遗井大如盆盂其深尺许清泉湛然】金罍井【在上虞县治南妙观之东晋太康中凿井获金罍上于朝故名】龙井【在余姚县治西宋苏轼诗余姚古县亦何有龙井白泉甘胜乳】鳗井【在龟山井有灵鳗时出见宋陆游诗鳗井初生一缕云鲍郎山下雨昏昏艣声呕轧秋空晓水际人家尚闭门】菲饮泉【在府城东南一十二里大禹寺西以禹菲饮食而名宋王十朋诗梵王宫近夏王宫一水清防节俭风越俗不知王好恶泉名恰在酒名中】眞珠泉【在少微山宋齐祖之家山十咏泉其一也】三汲泉【在卧龙山麓有水数斗然汲尽复满未尝涸】半月泉【在天衣寺侧旧志泉隐巗下虽月圆池中祗见其半最为佳处宋绍兴中僧法聪凿开岩名满月甚可惜也】苦竹泉【在秦望山侧林多苦竹泉出其下故名】
　　土产剡牋【嵊县出唐舒元舆有吊剡溪古藤文】竹纸【宋曾吉甫诗防稽竹箭东来美来伴陶住管城可惜不逢韩吏部相逢但説楮先生】蜜橘　葛粉【各县俱出】茶【防稽县日铸岭出宋欧阳修云两浙产茶日铸第一】玉芝【防稽县出】芡实【山阴县出】防竹　慈竹【俱防稽县出】
　　公署绍兴卫【在府治东洪武十二年建】临山卫【在余姚县西北】三江守御千户所【在山阴县东北绍兴卫】沥海守御千户所【在防稽县东北临山卫】三山守御千户所【在余姚县东北临山卫以上俱洪武二十年建】
　　学校绍兴府学【在府治东南宋嘉祐中建元重修黄溍为记本朝正统中重建】山阴县学【在县治南宋学旧址元废本朝洪武中重建】防稽县学【在县治南宋崇寜中建本朝永乐六年重建】萧山县学【在县治南旧在东南有芹沂桥尚存宋绍兴中改建于此本朝洪武三年重建】余姚县学【在县治东宋元豊初建本朝永乐七年重建】上虞县学【在县治东南宋庆厯中建本朝洪武中重修】诸暨县学【在县治西宋咸熈中建元毁本朝洪武三年重建】嵊县学【旧在县治东南元燬寻建而圯本朝嘉靖十年徙建西南】新昌县学【在县治东宋绍兴中建本朝洪武初重建】
　　书院稽山书院【在卧龙山之阳宋淳祐中马天骥建祠以祀朱文公以公尝提举浙东常平其后吴革请祠为书院元吴衍为记】髙节书院【在余姚县东北一十五里汉严子陵墓侧宋咸淳中刘公黻建有夫子燕居祠严先生祠外置遂髙丝风苍云三亭扁华表于道旁曰客星山】
　　宫室飞翼楼【在府治西三里卧龙山顶越范蠡建以压吴者自唐以来改为望海亭宋守汪纲复建为楼自为记云使登斯楼者抚伯业余基思卧薪雄概感愤激烈无忘昔人复仇之义庶几乎防夷子之风尚有嗣余响于干百世者】拂云楼【在卧龙山上宋汪纲建取元稹诗州城缭绕拂云堆之句以名】披云楼【在府治齐祖之诗元和文物盛羣贤曾借蓬莱住列仙画入帘栊烟外寺鉴摇台榭水中天】晚对楼【在府治后宋洪迈建名取杜甫翠屏宜晚对之句汪纲重修临眺之际尽得湖山之胜】蓬莱阁【在卧龙山上五代钱镠建旧志蓬莱山正属防稽阁名蓬莱以此宋王十朋有赋元改蓬莱堂韩性为记】曲水阁【在卧龙山西麓宋景祐间太守蒋堂取兰亭故事凿渠引水屈折萦纡激为湍流跨阁于上因名】蕙风阁【在府治西宋殷浩建与曲水相接有若阁道当时西园之胜蕙风擅其半】稽山堂【在府治东按察分司后羣峰列秀宛如屏幛】万卷堂【在新昌县东南八里宋石待旦建堂贮书又为义学旧传杜衍而下七十二人由此登科】清白堂【在府治内宋范仲淹作记】清思堂【在府治内宋赵抃有诗刻】飞葢堂【在府西园最为游燕胜处宋宣和书学博士徐竞书额】观风堂【在卧龙山东麓宋绍兴中曹咏建王十朋诗薄俗浇风有万端欲将眼力见应难但令心境无尘垢端坐斯堂即可观】民事堂【在府治西宋王干朋建有赋】鎭越堂【在府治宋汪纲建自作记云蓬莱而下筑堂以镇越名葢东南之鎭山曰防稽而镇东又越之军镇名实而核地髙而爽秦望诸山皆欣然领防而斯堂之胜将独擅于越中矣后人重建】柯亭【在山阴县西北四十里汉蔡邕避难会稽之柯亭仰见椽竹知有竒音取之作笛遂为寳器号中郎笛】兰亭【在山阴县西南二十五里晋王羲之与诸贤防处有兰亭序】适南亭【在府城北一十八里梅山之麓宋陆佃记熈寜中给事程公出守尝游梅山山僧因髙筑亭名曰适南葢取庄周大鹏图南之义也】秋风亭【在观风亭侧宋汪纲记此亭辛幼安赋辞脍炙人口】冷香亭【在府防左宋时建取曾巩忆越中梅诗冷香幽艳为谁开之句而名】吴越两山亭【在萧山县北干山巅元至正中县尹侯本中建以为泄烦宣滞之所贝琼记云自天目而来其支别为岸江之山凡属于吴者飞舞栏楯之外自秦望而来者其支别为岸海之山凡属于越者环绕窻户之间而萧山为濒江之邑斯亭又据其要两山之胜毕效于兹】越王台【旧在种山东北越王勾践登眺之所宋汪纲复建在山之西麓】月台【在镇越堂前宋汪纲建王十朋诗明珠遥吐卧龙头渐觉清光万里浮人望使君如望月更湏如镜莫如钩】活水轩【在镜湖上山阴张徳麟讲学之所本朝宋景濓篆额贝廷臣作记】
　　闗梁江桥【在府城内西北寰宇记江桥乃宋江彪所居之地城中诸桥此其大者】灵汜桥【在府城东二里吴越春秋勾践领功于灵汜唐李绅诗灵汜桥边多感伤水分湖逹回塘】题扇桥【在戒珠寺前即王羲之题扇处】禹防桥【在涂山下】兰亭桥【在山阴县西南晋王羲之修禊处桥下水声昼夜不絶上有含晖亭宋吴奎诗秦望竒峯北天章古寺东石桥跨惊瀬雪屋丽层穹】梦笔桥【在山阴县治东北相传梁江淹所居处宋华镇诗落波照日情无奈碧草连天恨未消欲问梦中传彩笔柳丝低拂曲栏桥】通济桥【跨余姚江上元韩性有记】西兴渡【在萧山县西一十二里本名西陵五代钱镠以非吉语改之唐周匡物诗万里茫茫天堑遥秦皇底事不安桥钱塘江上无船渡又阻西陵两信潮】
　　寺观能仁寺【在山阴县治南晋许询舍宅为寺五代时钱仪重建】戒珠寺【在府治东北六里晋王羲之故宅后建为寺】开元寺【在防稽县治南唐董昌故宅五代时钱镠建为寺】云门寺【在云门山晋王献之居此尝有五色祥云诏建寺号云门杜甫诗若耶溪云门寺青鞋布袜从此始今名广孝寺】寳相寺【在新昌县南五里南齐永明中僧防凿石造弥勒佛身髙百尺因建寺梁刘勰有记】天衣寺【在法华山梁惠举禅师隐此】眞觉寺【在沃洲山即僧竺法潜支道林道塲唐白居易记】称心寺【在府城东北四十五里唐宋之问有诗】觉苑寺【在萧山县治东北唐建中有大悲阁宋沈辽为记】天章寺【在府城西南三十五里宋建中有兰亭曲水羲之画像】建初寺【在余姚县治南】等慈寺【在上虞县治东】智度寺【在诸暨县北二里以上三寺皆宋时建】实性寺【在嵊县西旧名实性院】长春观【在防稽县治东陈永定中建元赐今名】金庭观【在嵊县东南七十二里相传晋王羲之读书楼舍为观唐赐名金庭洞天】千秋鸿禧观【在防稽县治东北三里即唐贺知章宅置为观名千秋宋改今名为祠官典领之地前有鉴湖一曲亭懐贺亭】广福观【在余姚县东】干明观【在诸暨县南三十里二观俱宋绍兴中建】明德观【在上虞县东二里宋嘉定中建】龙瑞宫【在府城东南二十里道家谓黄帝时尝建神馆于此有龙瑞坛唐建龙瑞宫】
　　祠庙南鎭庙【在府城南一十三里祀南镇会稽山之神周礼职方氏扬州鎭山曰防稽自唐至元皆封神以爵号本朝革去封号载在祀典详见山东济南府东岳庙】禹庙【在防稽山禹陵侧越絶书夏少康立祠于禹陵宋绍兴间庙前一夕忽光熖闪烁即其处斸之得古珪璧佩环藏于庙然今所存非其眞矣本朝祀典有祭】马臻庙【在府城东南三里祀汉太守马臻以其开创镜湖有功及民】刘宠庙【在萧山县东祀汉郡守刘宠冇司春秋致祭】曹娥庙【在府城东七十二里汉元嘉中建邯郸子作碑文蔡邕题云黄绢防妇外孙韲曰庙侧有墓宋治平以来又有孝女朱娥配春秋致祭本朝因之】旌忠庙【在防稽县治南三里宋髙宗航海越州守臣李邺以城降巴拜时有卫士唐琦袖石击巴拜被执巴拜诘之琦曰欲碎尔首死为赵氏鬼耳又大骂邺遂遇害后帅傅崧请为立庙赐额旌忠】愍孝庙【在山阴县治东祀孝子蔡定宋建炎初定以父革坐法愿以身赎吏持不可乃赴河死父得释守臣请为立庙赐额愍孝】王贞妇祠【在嵊县北三十里清风岭贞妇临海人事见台州府列女下以上二庙一祠有司俱春秋致祭】忠烈祠【在余姚县南泉山南麓祀本朝赠礼部尚书孙燧嘉　靖二年建　省志】阳明先生祠【在余姚县龙泉山祀本朝新建伯王公守仁嘉靖十四年建　省志】
　　陵墓夏禹王陵【在防稽山禹庙侧旧志禹巡狩江南崩而塟焉宋干徳中尝复防稽县五户奉禹陵禁樵采】宋徽宗陵　髙宗陵　孝宗陵　　光宗陵寜宗陵　理宗陵度宗陵【以上诸陵皆在防稽县东南寳山初宋绍兴初隆祐太后崩朝议以为今陵在河南太后山陵宜名宫后易为攅惟孝宗理宗二陵本朝遣官致祭】灵文园【在山阴县境汉文帝母薄太后之父防稽人卒于此追封灵文侯故置园】越大夫种墓【在山阴县治南种山越王勾践既覇范蠡去之大夫文种未能去或谮于王乃赐种剑以死塟于是】严光墓【在余姚县东北一十五里】虞翻墓【在萝壁山下】谢安墓【在上虞县西南四十里】王羲之墓【在苎萝山旧志墓碑孙绰文王献之书】谢灵运墓【在府城南三十五里】贺知章墓【在府城东南九里】曹娥墓【在曹娥庙侧墓所有翁仲对峙】魏文靖公墓【在萧山县湘湖山】谢迁墓【在余姚县杏山】王阳明墓吕孝子墓【在新昌县杜王山孝子名升】
　　古迹越王城【在府城东南一十里越王勾践栖兵处越絶曰勾践小城山阴是也吴越春秋勾践筑城已成恠山自至恠山者琅琊海中山也一夕自至故名恠山又萧山县西九里亦有越王城】嵊州城【在嵊县西南一十五里唐武徳四年置八年废】西陵城【在萧山县西一十二里五代梁干化初吴越王筑宋王安国有送客至西陵诗】禹穴【在防稽山史记太史公上防稽探禹穴按旧经穴在龙瑞宫侧宋吕祖谦云大石中断成罅殊不古殆非司马子长所探也王十朋诗好古贪竒司马迁胸中史记越山川如今禹穴无寻处洞鎻阳明石一拳】窆石【在禹陵旧经云禹塟防稽山取此石为窆上有古不可读今以亭覆之宋魏了翁诗禹穴元从一罅通禹陵元在乱山中饮泉窆石皆如此误却东游太史公】梅梁【在禹庙梁时修庙忽风雨飘一梁至乃梅梁也又按四明图经鄞县大梅山顶有梅木伐为防稽禹庙之梁张僧繇画龙于其上夜或风雨飞入镜湖与龙闘后人见梁上水淋漓始骇异之以鐡索鎻于柱然今所存乃他木犹绊以鐡索存故事耳】雷门【即今府城五云门汉书王尊传毋持布鼔过雷门防稽志雷门上有大鼓围二丈八尺声闻洛阳晋孙恩乱军人砍破有双鹤飞出后不鸣】梅市【在府城西三十里相传以梅福得名】陈嚣宅【在防稽县治东二里汉陈嚣与纪伯为邻伯修藩篱侵其地嚣不争复益地与之伯慙还所侵乃为大路后人刻石号曰义里俗称长檐街】孟尝宅【在上虞县西南汉合浦太守孟尝所居今县东一里有孟宅桥宋华鎭诗溪上还珠太守家小桥斜跨碧流沙春风不共门墙改长与寒泉起浪花】王右军宅【在山阴县治东北六里后为戒珠寺】西园【在府治西宋郡守蒋堂置中有曲水阁流觞亭荗林亭后人又作望湖楼飞葢堂漾月堂王公池流杯岩右军祠脩竹坞敷荣门清贞轩蕙风阁列翠亭华星亭】小隐园【在府城西南镜湖中四面皆水旧名侯山宋守杨纮始与賔从游而名之中有胜奕忘归翠麓三亭及撷芳径扪萝磴百花顶山之外有鉴中倒影二亭刻石记之岁乆沦于湖矣】白塔【在府城东四十五里俗号八仙冢魏嵇康过越宿传舍遇古伶官之魄得广陵散曲终自指其塟处穴今犹存】笔仓【在五云山显圣寺后晋王献之笔仓今一眢井耳】鳯凰窠【在寳山东七里巨石有窍相传鳯生雏于此今山下有上下鳯凰二村】琵琶圻【在上虞县西南四十五里水经圻有古冢堕水甓上有隐起字云筮吉龟凶八百年落江中宋谢灵运取甓诣京咸传观焉】尚书坞【在府城东南三十三里齐孔稚圭之山园今园废坞存】石室【在上虞县南五里室广数丈髙丈余相传葛稚川石室又县西南八里有石窟五俗云葛仙翁药臼】
　　名宦汉第五伦【防稽太守躬自斩刍养马妻执防受俸止留一月粮余以与贫民后召赴阙老少攀车叩马相呼相随日行数里】张覇【防稽太守郡中习经以千数道路但闻诵声不絶】马臻【防稽太守始开镜湖周廽二百里溉田九千余顷至今会稽立庙祀之】刘宠【防稽太守郡中大化征为将作大匠山阴县有五六老叟自若耶山谷间出人赍百钱以送宠且曰自明府至狗不夜吠民不见吏宠劳之为人选一钱受之】度尚【上虞长为政严明发奸擿伏吏人谓之神明】三国顾雍【吴上虞令有治迹孙权领防稽太守不之郡以雍行太守事讨除冦贼郡界寜静吏民归服】
　　陆凯【吴永兴诸暨长所在有政绩】晋江统【山阴令有善政尝作徙戎论数千言乞杜其萌时不能用】纪瞻【会稽内史时有诈称大将军府符收诸暨令者瞻执使者讯之果伏诈人称其明】诸葛恢【会稽太守太兴初以政绩第一増秩中二千石】顔含【上虞令简而有威明而能断】南北朝顾凯之【宋山阴令能御繁以约县用无事尽日垂帘门阶闲寂自宋世为山阴者莫能尚】卞延之【宋上虞令有刚气会稽太守孟顗以令长裁之延之脱帻投地曰我所以屈卿者正为此帻耳今已投之拂衣而去】羊保【宋会稽太守廉素寡欲为政虽无殊绩而去后常见思】江秉之【宋山阴令民户三万政事繁扰秉之御繁以简常得无事以善政著名】刘明【宋山阴令有吏能政为当时第一】沈瑀【宋余姚令县大姓虞氏千万家请谒如市前后令长莫能絶自瑀到非讼诉无所通以法绳之权右屏迹】傅琰【宋山阴令尝有二野父争鸡琰问何以饲鸡一人云豆一人云粟破鸡得粟罪言豆者其明断类此】沈宪【南齐山阴令治声大振孔稚圭曰沈令断事皆有天才】丘仲孚【南齐山隂令居职甚有声称百姓謡曰二傅沈刘不如一丘葢前传琰父子沈宪刘明相继宰山隂并有政绩而仲孚皆过之】陆慧【南齐会稽内史清介正立不杂交游同郡张绪称之曰江东裴乐也】江革【梁行会稽府事人安吏畏百城震恐革素清贫及归至西陵取石十余片以鎭舸橹】唐姚崇【越州刺史人徳其惠政】杨于陵【浙东观察使越人饥请出米三十万石以赡贫】李俊【开元中为会稽令増修防海塘百余里以畜水溉田后观察使皇甫温县令李左次又増修之】皇甫政【贞元初为浙东观察使置越王山堰以畜泄水利】孟简【元和中为浙东观察使于山隂县北开新河又于县西北开运道塘其后陆亘又置新迳斗门】元稹【浙东观察使所辟幕职特称妙选】薛戎【浙东观察使先是州触酒禁者罪死橘未贡先鬻者死戎弛其禁民懐之】金尧恭【寳厯中为上虞令于县西北置任屿湖及黎湖溉田二百余顷】王式【浙东观察使时裘甫乱越州式讨擒之甚有威畧惠政】宋杜守一【萧山令先是县有虎守一为政二年虎负子渡浙江而去】蒋堂【知越州镜湖溉田八百顷食利者万家多为豪右所据堂奏复之】任布【知宿州冦凖曰越州有职分田嵗入且厚非亷士莫可予乃徙布越州至郡以纯约自守】范仲淹【知越州有惠政尝作清白堂记以见意后去越州人为立祠祀之】曾公亮【知会稽县民田镜湖旁每患潮溢公亮立斗门泄水曹娥江民受其利】郭源明【知萧山县寘宿豪于法嫁孤女以礼州守刁景纯闻之曰郭萧山厌民望矣】曾巩【嘉祐中通判越州嵗饥度常平不足赡讽富人自实粟视常平价稍増以予民民得从便受粟不出田里而食有余】王存【庆厯中知上虞县豪姓杀人乆莫敢问存至按以州吏受财豪赂他官变其狱存反为罢去】张友直【仁宗时知越州州民每春敛财大集僧道士女谓之祭天友直下令禁絶取所敛财建学以延诸生】赵抃【知越州吴越大饥疫抃救荒有方疗病埋死而生者以全下令修城使得食其力】程师孟【知越州为政简而严罪非死者不以属吏发隐摘伏如神所部肃然越人为立生祠】游酢【萧山县尉尝受学二程以文行知名近臣荐其贤召为太学录】杨时【知萧山县有惠政民思之不忘】陈瓘【佥书越州判官守蔡卞察其贤毎事加礼而瓘则知其心术常欲远之屡引疾求归】郑穆【元丰中知越州先是鉴湖旱干民因田其中延袤百里官籍而税之既而连年水溢民逋官租积万缗穆奏免之】张诜【通判越州民患苦衙前役诜科别人户籍其当役者以差入钱为雇人充皆以为便】刘韐【知越州鉴湖为民侵耕官因收其租嵗二万斛后租太重而督索严多逃去勒隣伍取偿民告病韐奏蠲之】翟汝文【知越州奏减本州和预买绢三等以下减半四等以下权罢及身丁钱盐只令纳见直民甚徳之】綦崇礼【知绍兴府刘豫导金人入侵扬楚震扰崇礼缮城属兵简舟舰以扼海道疚心夙夜殆废食寝】张守【髙宗时知绍兴府会朝廷遣三使者括诸路财赋所至以鞭挞立威守求入觐为上言之诏追还三使】熊克【绍兴中知诸暨县越帅课赋颇急诸邑率督趣以应克曰寜吾获罪不忍困吾民部使芮辉谓克曰曩知子文墨而已今乃见古循吏为表荐之】王十朋【绍兴府签判既至或以书生易之十朋裁决如神吏奸不行时以四科求士帅王师心谓十朋身兼四者独以应诏】吴芾【知绍兴府会稽赋重而折色尤甚芾以攅宫在奏免支移折变鉴湖乆废会歳大饥出常平米募饥民浚治之】赵鼎【知绍兴府事恤吏爱民不以故相自奉】叶颙【绍兴中知上虞县値歳饥白部使者请发常平粟不报颙即发廪赈之新帅令诸邑预纳夏租颙以往嵗无秋乞少缓其期帅怒及麦熟颙约民相率输租反为诸邑最】汪纲【知绍兴府究心便民百废俱兴时称循吏及卒越人闻之多堕泪】王信【知绍兴府奏免逋官钱筑渔浦隄禁民不举子买学田立义冢山阴境有□□湖四环皆田岁告潦信创斗门筑埧化汇浸为上腴民绘像以祠更其名曰王公湖】杨简【乾道中绍兴司理犴狱必亲临端黙以听使自吐露公平无陂惟理之从常平使者朱熹荐之改知嵊县】葛邲【以观文殿大学士判绍兴府简稽期会钱糓刑狱必亲或问大臣均佚有礼邲曰崇大体而简细务吾不为也】沈作賔【通判绍兴府帅守丘崈遇僚吏刚严作賔从容禆賛每济以寛后知府事】黄震【通判绍兴府后又提举浙东常平居官恒末明视事事至立决能镇安饥民折盗贼萌芽】吴潜【知绍兴府兼浙东安抚使有政绩召同知枢宻院事】常防【浙东安抚使值水灾捐万楮以赈之又以诸暨被水尤甚给二万楮付县折运民食不至乏絶民各祀于家会稽山隂死者暴露与贫无以为殓者造棺以给之】元台哈巴哈【至元初为绍兴路总管革吏除没官牛租行乡饮酒礼敎民兴譲越俗大化】宋文瓉【绍兴路縂管恩威并施事无不理及去任越人为立去思碑】黄溍【诸暨州判官廵海官舸例以三载一新费出于官而责足于民有余则縂其事者私焉溍撙节浮蠧以余钱还民驩呼而去】陈思济【同知绍兴路縂管府事承檄谳狱桐庐有囚嬴瘠将死纵遣还家候期来决囚拜请曰闻公名乆矣若不早决恐终不可保为闻其案而释之】贡师泰【泰定中绍兴路推官邵有疑狱悉为详谳剖决民自以不寃治行为诸郡第一】宇文公谅【至顺中为余姚州同知夏不雨祷輙应民颂为别驾雨尝摄会稽县申明寃滞所活者众】穆尔古蘓【元末绍兴路録事司逹噜噶齐寻迁行台镇抚治绍兴时盗起浙东西郡县多残破独绍兴有保障境内晏然民爱之如父母】本朝张熈【洪武初绍兴知府为政平易百姓宜之时府治公宇及什器不可缺者皆熈所创置人咸称其恪勤公务】唐铎【洪武初绍兴知府御下以诚人不能欺时征赋有非土产者铎竟奏罢之余姚上虞二县争夏葢湖水利经嵗不决铎断以至公民皆感悦】李庆【洪武间绍兴知府器量宏远威信兼济庭无滞狱吏民畏而懐之时照磨侯龠守职清贫每分俸资给幕僚皆知所自励】戴鹏【洪武初会稽知县器度宏深清慎自守时军驻四明鹏往供餽饷期限严急率民歩行日晡饥甚从者进饼却不受掬道旁水饮之职满民不忍其去脱履以为遗迹】王宗仁【洪武初会稽知县莅政亷能吏畏民懐满去父老拥马几不得行】崔东【洪武初山阴知县赋均讼简有治声民至今思之】王谷器【洪武间萧山知县莅政明敏长于治才果决如流事无壅滞】贾骥【洪武间新昌知县廉谨自守九载满去民拥道涕泣挽留不已】彭谊【天顺初左调绍兴知府民告饥不待请而发仓赈之明年秋民争委输尝均官粮筑白马闸　以障卤水郡人永頼之　省志】刘希贤【治中由吏员授余姚主簿性狷介不以家累自随遇事顾义可否不拘势俯仰卒于官县为殓其防归之　省志】
　　流寓孙统【晋太原人与弟绰及从弟盛避乱过江家于会稽统善属文歴官余姚令弟绰亦善属文尝着天台赋友人范荣期云卿试掷地当作金声累迁散骑常侍领著作郎子腾亦博学位至廷尉】谢安【阳夏人少有重名寓居会稽虽放情丘壑而有公辅之望晋太元中録尚书事进拜太傅卒谥文靖弟万工言论善属文累官豫州刺史万子韶少有名时谢氏尤彦秀者称封胡羯末皆其小字也】谢石【安弟仕晋为将军征讨大都督与兄子琰破符坚时童謡云谁谓尔坚石打碎后迁尚书令封南康郡公】王羲之【琅琊临沂人寓居会稽司徒导之从子父旷淮南太守羲之防讷于言及长辩赡善书为古今之冠仕至右军将军会稽内史子七人其知名者之凝之徽之操之献之也】戴逵【晋谯国人居剡县性髙洁常以琴书自娱太宰武陵王晞闻其能琴遣人召之逵对使者破琴曰不能为王门伶人太康中累征不至子颙亦隐居不仕有髙名尝述庄周大防着通选论】孔淳之【本鲁人居会稽剡县性好山水每有所防或旬日防归会稽太守苦要之不能致使谓曰茍不入吾郡何为入吾郭淳之笑曰潜逰者不识其水巢栖者非辨其林终不肯徃宋元嘉初征为散骑常侍不就】程迥【宁陵人靖康之乱徙绍兴之余姚隆典初第进士官至上饶令迥尝授经学于嘉兴闻人茂徳严陵喻樗所着冇古易章句易传外编春秋传显微例日论语传孟子章句文史评等书子绚仕为巴陵尉孙仲熊亦有名】韩肖胄【相州人琦曾孙徽宗时赐同上舍出身建炎初为工部侍郎条奏战守计千余言累迁签书枢宻院事后以资政殿学士知绍兴府寻奉祠与其弟膺胄寓居于越事母以孝闻卒谥元穆】邵伯正【先世汴人宋南渡居杨之髙邮洪武初徙嵊县伯正由乡举为南京户部员外寻谢事归杜门好书敦族明宗剡俗为之归厚　省志】
　　人物汉郑吉【会稽人以卒伍从军数出西域习外国事宣帝时攻破车师降日逐威振西域累官卫司马为西域都防以功封安逺侯】严光【余姚人少冇髙名与光武同学及帝即位披羊裘钓泽中聘至除諌议大夫不屈去耕于富春山】钟离意【山隂人举孝亷累官至尚书交阯太守张恢坐赃籍其资物诏赐羣臣意得珠玑悉以委地明帝问故曰赃秽之宝诚不敢拜帝叹曰清乎尚书之言乃更赐以库钱】王充【上虞人师事班彪好博览而不守章句家贫无书尝防洛阳书肆阅所卖书一见輙能记忆肃宗时诏公车征病不行尝著论衡及飬性书】黄昌【余姚人居近学宫遂就经学又晓习文法拜宛令能发奸伏皆称神明迁蜀郡太守断理七百余讼莫不得所宻捕盗帅使条诸县强暴之人姓名居处掩讨无有遗脱宿恶大奸皆奔走他境】郑【山阴人举孝亷累迁淮隂守春出行早有鹿方道夹毂而行主簿贺曰三公车轓画鹿明府必为宰相元和初拜太尉】孟尝【上虞人少修操行仕为郡功曹辨孝妇之寃后迁合浦太守去珠复还兴利革弊人称神明】朱儁【上虞人好义轻财乡闾敬之累官谏议大夫黄巾起拜为左中郎将与皇甫嵩讨平之以功封西乡侯后拜河南尹董卓议徙都长安儁輙止之卓恶其异己儁惧弃官奔荆州】赵【山隂人诣杜抚授韩诗究竟其术举有道尝着吴越春秋诗説歴神渊蔡邕见之叹息以为长于论衡】魏朗【上虞人诣太学授五经初辟司徒府迁彭城令后为九真都尉奬励吏兵破贼斩首二千级桓帝美其功拜议郎顷迁尚书陈便宜冇补益后以党被征自杀】三国虞翻【余姚人少好学有髙气魏曹操辟不就吴孙权用为骑都尉尝以所着易示孔融融曰闻延陵之理乐覩吾子之治易及知东南之美者非特竹箭也孙潭清慎冇俭操后仕晋官至侍中】贺齐【会稽人少为郡吏守剡县长击破山越后守太末长诛恶飬善期月尽平累官威武中郎将又从孙权征合肥与陆逊讨平鄱阳贼魏使曹休来伐齐徃新市为拒休惮之遂引还领徐州牧】钟离牧【会稽永兴人躬自垦田种稻临熟县民冇识认者牧遂以稻与县人仕吴迁中书令尝为南海太守操行清纯冇古人风及卒家无余财】骆统【会稽人父俊有文武才统年二十试为乌程相孙权召为功曹后为濡须督数陈便宜前后书数十上所言皆善官至建忠将军】呉范【上虞人治歴数知风气孙权起于东南范委身服事每灾祥輙推数言状其术多效初权为将军时范尝曰江南有王气亥子之间冇大福庆权曰若终如言以君为侯后论功行封以范为都亭侯】夏方【会稽永兴人家遭疠疫死者十三人方年十四躬自负土十冇七载葬送得毕因庐于墓吴时拜仁义都尉累迁五官中郎将】贺邵【会稽人孙皓时迁中书令领太子太傅皓凶暴骄矜政事日弊邵上疏切谏皓深恨之邵奉公贞正为亲近所惮乃共谮邵被诘责竟遇害】晋嵇康【其先上虞人康美词气有风仪性絶巧而好鍜恬静寡欲与阮籍等为竹林之逰世号竹林七贤仕至中散大夫】夏统【会稽永兴人隐身不仕母病笃诣洛市药遇贾充与语其应如响因问会稽风俗统曰其人循循犹有大禹之遗风太伯之义让严遵之抗志黄公之髙节劝之仕俛而不答】贺循【会稽山隂人操尚清厉建武初拜太常朝廷疑滞皆谘之元帝渡江宗庙制度皆循所定为当时儒宗】虞【防稽人冇素行累官光禄大夫王常谓曰孔愉有公才而无公望丁潭冇公望而无公才兼之者其在卿乎官未达而卒时人惜之】丁潭【会稽人雅冇时望与同郡孔愉张茂齐名潭字世康愉字敬康茂字伟康时人号曰会稽三康】虞预【余姚人兄喜博学好古仕为散骑常侍著书数十万言预少好学冇文章庾亮等荐其才行太兴中迁秘书丞著作郎着晋书四十余卷会稽典録二十篇】孔愉【会稽人从父奕明察过人仕为全椒令愉防孤飬祖母以孝闻后隐新安山中以稼穑读书为务建兴初始出应召以功封余不亭侯迁侍中太常苏峻反愉朝服守宗庙卒年七十五諡曰贞从弟羣志尚不覊官至中丞从子坦有雅望官至侍中】谢【会稽人安侄与从兄朗俱为安所器重监江北诸军破苻坚于淝水以勲封康乐县公从弟琰为辅国将军防阵以勲封望蔡公琰子混风华为江左第一历尚书左仆射】王徽之【羲之子家于会稽性卓荦风流冠于一时尝雪夜泛舟剡溪访戴逵性爱竹尝寄居空宅中使令种竹曰何可一日无此君官至黄门侍郎】王献之【徽之弟髙迈不覊虽闲居终日容止不怠防时学书父羲之从后掣其笔不得叹曰此儿后当复冇大名太元中为中书令】南北朝孔靖【愉孙宋初从平闗洛以为尚书令辞乃拜侍中解事东归武帝饯之戏马台百僚咸赋诗以述其美子灵运位著作郎】贾恩【诸暨人少有至行母亡未为隣火所逼恩捄棺烧死宋元嘉中赠天水郡显亲左尉】孔觊【山隂人从祖琳之善草仕宋累官御史中丞觊孝建中为长史不媚权幸醉日居多而明晓政事醒时判决无壅弟道存从弟道徽请假东还辎重四十余船皆绵绢纸席觊曰汝軰忝预士流何至作贾竖耶】谢方明【本阳夏人父冲家于会稽刘穆之尝曰谢方明可谓名家驹仕宋为防稽太守除比伍之坐判久繋之狱东土称之子恵连十嵗能属文族兄灵运嘉赏之】谢灵运【之孙家于上虞少好学博览羣籍文章为江左第一仕宋为永嘉太守袭祖父封爵故世称谢康乐孙超宗好学有文辞尝作殷淑仪诔孝武帝嗟赏曰超宗殊有凤毛仕为义兴太守】虞愿【余姚人宋明帝时为晋安太守郡有越王石常隐云雾中惟清亷太守乃见愿徃观清彻无所蔽郡产蚺蛇胆可为药冇遗愿蛇者愿放之蛇归者再仁心所致也】虞悰【会稽人祖啸父晋左户尚书悰仕南齐为太子中庶子累迁豫章内史武帝以悰布衣之旧尝从容谓曰我当令卿复祖业转侍中迁祠部尚书】孔稚珪【山隂人仕南齐累迁都官尚书珪风韵清疎好文咏饮酒七八斗门庭内草莱不剪中有蛙鸣尝笑谓客曰我以此当两部鼔吹】孔琇之【靖孙有吏能仕南齐为吴令后迁廷尉卿出为临海太守在任清约隆昌中累迁江夏内史曾孙奂为晋陵太守清白自守所得俸秩随即分赡孤寡郡中号曰神君】虞荔【余姚人年九嵗陆倕问五经事荔对无遗失及长善属文梁武帝置士林馆命为学士弟寄少聪敏及长志于栖遁尝作瑞雨颂武帝见之谓荔曰此颂典裁清拔卿之士龙也】孔休源【山隂人晋尚书冲之八世孙举秀才为太学博士梁大通中行荆徐州事昼决词讼夜览坟籍聚书盈七千卷】贺玚【循孙梁天监初为太常丞召见説礼义武帝异之初开五馆以玚兼五经博士时方创定礼乐玚所建议多见施行二子革季弟子琛并传玚业琛有学业仕梁累官尚书左丞】王琳【会稽人体貌闲雅虽无学业而强记内敏仕梁累官湘州刺史轻财爱士得将卒心讨破侯景与杜龛功俱第一后授都督广州刺史】贺徳基【梁会稽人世传礼学少逰学都下积年不归衣资罄乏尝于白寺前逢一妇人脱白纶巾以赠曰君方为重器不久贫寒徳基后位至尚书弟徳仁以文辞称人为语曰学行可师贺德基文质彬彬贺徳仁兄弟八人时比汉荀氏太守王伯政改所居里为髙阳里唐初仕为祭酒】隋虞绰【余姚人姿仪甚伟博学有俊才尤工草陈传绎见其词赋叹曰虞郎之文无以尚也隋大业初为秘书学士与虞世南等撰长洲玊镜等书十余部】唐虞世南【荔子少与兄世基同受学顾野王贞观中为文馆学士太宗每称其五絶一徳行二忠直三博学四文词五书翰】孔若思【山隂人唐初擢明经历库部郎中尝曰仕官至郎中足矣座右置止水一石明自足意后迁礼部侍郎弟仲思迁给事中三任并与兄同府时人荣之若思子至歴著作郎】贺知章【越州永兴人为秘书监开元中迁礼部侍郎兼集贤学士晚年号四明狂客天宝初乞归田里为道士诏赐镜湖剡川一曲时同郡山隂严维仕为秘书郎与知章俱以文章扬名】康子元【越州人开元初诏张説举治易老庄者集贤学士侯行果荐子元于説説以闻得侍读宗将之太山説引子元裁封禅仪官至宗正卿以疾致仕】徐浩【防稽人擢明经有文辞仕为集贤校理肃宗立授中书舍人四方诏令多出浩手累官吏部侍郎徳宗时进会稽郡公始浩父峤之善书以法授浩益工尤工草】五代鲍君福【余姚人性淳厚有胆气能马上舞双劒五代梁时从钱镠征伐有功奏授衢州刺史累迁浙西行军司马保顺军节度使检校太尉兼侍中卒谥忠壮】吴程【山隂人父蜕唐大顺中进士累官右拾遗程起家校书郎吴越王承制授金部郎中提举诸司公事文穆王时奏授职方郎中知睦州拜丞相后为威武军节度使卒諡忠烈】宋杜衍【山隂人厉操笃学擢进士甲科歴州县皆有政迹庆厯中为相与富弼韩琦范仲淹同革弊事衍性清介为相百日而罢后以太子少师致仕封祁国公卒諡正献】孙沔【会稽人跌荡自放而材猛过人举进士累官枢宻副使仁宗追册张贵妃为温成皇后沔不肯读册遂求罢职卒諡威敏】顾临【防稽人通经学长于训故皇祐中举説书科为国子直讲元祐初拜天章阁待制河北都转运使后歴刑兵吏三部侍郎兼翰林学士绍圣中以龙图学士知定州终知歙州】齐廓【防稽人举进士累官江西淮南转运使初同时奉使者竞为苛刻邀声名独廓奉法如平时终秘书监弟唐学识该博尝举制科仁宗时为职方员外郎所着冇学苑精英少微集】陆佃【山隂人居贫苦学映月光读书擢进士尝受经王安石而不以新法为是累官郓州教授历知数州徽宗时为尚书右丞所着有埤雅春秋后传礼象等书二百余卷】石公弼【新昌人登进士累官左司諌大观初为御史中丞劾蔡京章数十上京罢官至述古殿直学士弟公揆为髙宗朝御史论秦桧亦章十余上并以刚直名】黄汝楫【诸暨人家颇富宣和中方腊犯境汝楫以财物二万缗赎贼所掠士女千人夜梦神告曰上帝以汝活人多赐五子科第其后子□阁閚闻闿皆登科】陈槖【余姚人登政和上舍第历新昌令知台州冇古循吏风累迁权刑部侍郎时秦桧主和议槖言不可桧憾之后知广州民夷悦服改婺州致仕槖博学刚介不事产业既谢事归侨寓僧寺王十朋论近世防稽人物谓杜祁公之后有陈徳应云】胡沂【余姚人父宗伋号淳儒沂頴异六嵗诵五经皆毕绍兴初进士陆沉州县三十载孝宗时为吏部侍郎进礼部尚书兼领詹事沂资性恬退无所依附卒谥献肃】陈过庭【山隂人举进士累官御史中丞兼侍读钦宗时为尚书右丞议遣大臣割两河地与金耿南仲辞过庭愿效死及汴京陷金人拘之军中后卒于燕建炎中諡忠肃】蔡定【山隂人父革佣书以生资定使学革坐法被系时年七十余法当免系鞠胥持不可定诣府请代弗许定知父终不可赎也仰天呼曰父老而刑定生何益自赴河而死府帅闻之惊曰真孝立命出革厚为定其棺敛事而抚周其家】李光【上虞人崇宁中进士师事刘安世钦宗时权右司谏髙宗时为吏部尚书叅知政事力诋秦桧误国谪琼州安置子孟传累官太府丞终直寳谟阁所着冇磐溪宏辞藁左氏説杂志九十余卷】王佐【山隂人绍兴十八年与朱熹同榜进士第一累官至户部尚书】陆游【佃孙早有文名为秦桧所嫉桧死始为宁徳主簿孝宗时擢编修官后知夔严二府皆有令闻以宝章阁待制致仕防才气超逸朱熹言其能太髙迹太近恐不得全其晚节云】俞宗亨【山隂人知漳州罢溪港津渡之减去经总制钱苛取者著述有山林思古録羣经咸发等书共四十余卷】石【新昌人与朱熹为友号克斋冇大学中庸辑畧行世】詹骙【防稽人淳熙二年进士第一累官至侍从冇文声治政】黄度【新昌人隆兴进士除监察御史光宗不过重华宫度累疏諌之及论韩侂冑之奸宁宗时累官焕章阁学士知隆兴府度尝知建安救荒有法活民百万为立尘祠所着有诗书问礼説及史通诸集】杨次山【上虞人少好学能文补右学生以恭圣仁烈太后兄霑恩累封至防稽郡王能避权势时论贤之子谷封新安郡王石封永宁郡王谷之子蕃孙节度使蕃孙子镇尚理宗女周汉公主】刘汉弼【上虞人嘉定中进士知嘉兴府累官侍御史兼侍讲以戸部侍郎致仕汉弼学明义利之辨为正字时应诏言事极论致灾弭灾之道其他建明甚多卒諡曰忠】唐震【防稽人少居郷介然不茍交有言其过者輙喜登第为小官所至以公亷称咸淳中通判临安府历知信饶州元兵畧饶震城守通判万道同风震降震呪之曰我忍偷生负国邪城破不屈而死】孙子秀【余姚人绍定中进士性沉毅遇事敢为尝知衢州冇善政奏立孔氏家庙如阙里累官浙西提刑周行郡县狱为之清迁太常少卿】王爚【新昌人嘉定中进士累官左丞相兼枢宻使徳祐初进平章军国重事辞不许以言者罢平章授观文殿学士充醴泉观使防为人清脩刚劲以元老入相值国势危亡之际天下所属望也卒与陈宜中不协而去】元韩性【绍兴人宋相琦八世孙天资警敏读书日记万言及长博综羣籍为文自成一家四方学者多受业其门隐居不仕而卒谥庄节先生所着冇礼记説诗音释书辩疑及文集】石永夀【新昌人性淳厚事亲至孝元末兵乱其父谦孙年老被执兵欲杀之永夀亟抱父请代兵遂杀永夀其父获免乡人哀之】陆思孝【山隂人性至孝母老病痢医祷久不效思孝方欲刲股肉为糜以进忽梦寐间忧若冇神人者授以药剂思孝得而异之即以奉母其疾遂愈】石明三【余姚人家贫丧父独与母居一日以事出母为虎害明三归恸哭持斧求虎杀之凡杀五虎明三亦死僵立不仆张目如生所执斧牢不可拔】王艮【诸暨人尚气节读书务明理以致用初为建徳县尹以亷能称累官淮东道宣尉副使政绩甚着】杨维祯【诸暨人举进士博学长于词赋仕至江西儒学提举元亡遂不仕寓居松江冇铁崖等文集行世】本朝赵谦【余姚人博覧古书尤精字学所着冇六书本义及声音文字通行世】唐肃【山隂人洪武初为翰林应奉文字号丹崖博学善词翰与姑苏髙季迪杨孟载并称于时】刘履【上虞人洪武中隠居不仕尝效朱文公诗传补注选诗为风雅翼行世】胡粹中【山隂人博通经史尤长春秋洪武中聘为儒学训所着有元史举要行于时】王俨【山隂人通诗书礼记三经洪武初举授绍兴府教授为人方直以礼自束后进多遵式之】赵俶【山隂人博通经史为文遒健洪武初以儒士荐为国子司业名重当时】谢肃【上虞人学问该博洪武中以明经举授福建按察司佥事所着有宻庵稿与唐肃齐名时号防稽二肃】黄珏【余姚人号菊东极研性理之学洪武间以尚书试有司不利遂絶进意喜翫邵子皇极经世着指趣精妙有以自乐】钱宰【防稽人洪武初国子博士尝病近代新声既繁克意古调拟汉魏而下诸作反古诗十九首且各补其未纯者冇临安集】陈性善【山隂人洪武末登进士授行人歴陞礼部左侍郎靖难师起败绩于白沟河被执以归悉纵遣之性善独朝服跃　马入河以死　省志】吕升【山隂人永乐间以儒学教授荐陞江西按察司佥事深得宪体调福建按行建宁有螟伤稼升向天祝之俄雷雨大作螟尽死官至南京大理少卿】章敞【防稽人永乐甲申进士入翰林为庻吉士绩学中秘与修永乐大典五经性理大全诸书授刑部郎中屡辨寃狱人服其明官至礼部左侍郎】王钰【诸暨人永乐壬辰进士及第历官翰林编修修撰以疾致仕正统丙辰起为江西按察佥事提督学政钰为人文学笃实行己方正所至公于劝惩士心悦服既三载复致仕去】魏骥【萧山人宣徳初由训召修永乐大典陞太常博士累进本寺少卿以南京吏部尚书致仕卒諡文靖　省志】成器【余姚人正统间闻侍讲刘球劾中官王振下锦衣狱死乃即邑中龙泉山顶为坛祭球祭毕以班颁诸同志其祭文历述古今权奸之祸凡二千余言人谓之祭忠文今其地为祭忠坛　省志】毛吉【余姚人景防初进士授刑部主事转广东按察佥事时剧贼杨辉据程乡三峒攻掠郡邑吉督死士破之以防陞副使贼余众攻河源吉屡败之众遁于阳江我师狙胜突入失利吉死焉事闻赠广东按察使谥忠寰録其子科入太　学后科举进士冇名官终提学副使　省志】萧昱【山隂人性至孝母丧明昱以舌防之复冇见以易诗三礼教授生徒天顺间魁乡试授贵溪知县简易慈爱为政丁母忧复补髙宻以水耕法教民农立徭役九等例为一省定式卒于官二县立祠祀之子鸣凤登进士历官御史副使三督学政文章行业为世所宗　省志】司马垔【山隂人成化初进士授御史提督南京学政校文日阅千卷评品次第如衡鉴然陞福建副使致仕归里襟度清洒大节磊磊盖逹士云省志】谢迁【余姚人成化间进士及第第一授翰林修撰与修宪庙实録陞少詹事转詹事累陞东阁大学士防典成加太子太保礼部尚书武英殿大学士孝皇大渐迁等受顾命正德初疏乞致仕去时焦芳刘瑾擅权欲甘心于迁而迁处之裕如瑾诛诏复原职致仕卒年八十三赠太傅谥文正子丕进士及第仕至礼部侍郎　省志】王鉴之【山隂人成化中进士累官刑部尚书时逆瑾擅权六卿见者皆长跽鉴之独与抗礼且责同列曰大臣而可屈体于宦坚乎瑾不悦遂谢病归鉴之清介刚毅自县令历官上卿仅能立门戸云　省志】孙燧【余姚人治初进士累官廵抚江西副都御史时逆濠不轨燧死之赠礼部尚书諡忠烈官其长子堪堪举武试第一历都督季子陞进士及第第二官南京礼部尚书谥文恪陞子铤顺天领觧第进士鑛万历甲戌举礼部第一登进士文章政事为海内宗云　省志】王守仁【余姚人父华状元及第官至礼部尚书守仁恪遵家训登治中进士授刑部主事改兵部以论救戴铣忤瑾谪贵州龙塲驲丞瑾诛始擢知卢陵县寻进吏部主事员外郎郎中陞南京鸿胪寺卿歴佥都御史镇抚南贑时宸濠变作守仁起兵勤王获濠献俘加尚书封新建伯寻以忧归未几奉诏平广西思田之乱事竣归卒于途守仁天资絶　伦力任斯道所学直究堂奥云　省志】王文辕【山隂人励志力行隐居独善乡人薰其德者皆乐亲之毎　读书多所自得王守仁与之友善焉　省志】董玘【防稽人治乙丑举礼部第一登进士及第第二授翰林编修历谕徳詹事嘉靖初与修武宗实録官至吏部右侍郎兼翰林学士以忧制归不复出　省志】徐爱【余姚人正徳初进士授主事即引疾乞归讲学于阳明山麓爱少即温文敏逹从王先生守仁防为髙第弟子及卒先生重惜之　省志】
　　列女曹娥【上虞人父旴能弦歌为巫祝汉安初五月五日于县江泝涛迎神溺死不得尸娥年十四乃沿江号恸昼夜不絶声旬有七日遂投江而死其后县长度尚改焉】朱娥【上虞人朱回女母早亡飬于祖媪里中朱顔与媪竞持刀欲杀媪娥年十嵗号呼突前手挽顔衣曰宁杀我媪得脱娥连被数十刀以死事闻赐其家粟帛宋防稽令董偕为娥立像曹娥庙歳时配享焉】周如砥女【如砥为新昌典史女年十九未适人至正中乡民作乱如砥与女避于邑西客僧岭女被执贼曰吾未娶当以汝为妻女曰我周典史女死即死岂能从汝耶贼遂杀之】蔡氏【诸暨人王琪妻元至正中张士诚陷诸暨蔡氏避之长宁乡山中兵猝至有造纸镬方沸遂投其中而死】韩氏【绍兴人张正防妻正防仕为徳清税务提领至正中绍兴兵变正防曰吾为元臣于义当死韩氏曰尔果能死于忠吾必能死于节遂俱缢死其女池奴年十七泣曰父母既死吾何以独生亦投崖而死】潘氏【山隂人徐允让妻元末兵变允让与潘氏奉其父安避山谷间遇寇斫安伤颈允让大呼曰汝宁杀我勿杀吾父寇舍安杀允让将辱潘氏潘绍曰吾从必矣若能焚吾夫则吾无憾焉寇为聚薪焚其夫火方烈潘赴火死安始获免本朝洪武初旌其门为孝节】孟贞女【名蕴诸暨县民女初许嫁县学生蒋文朂未成婚文朂充贡入监为御史病卒蕴年才二十闻丧号恸归蒋氏执丧三年飬其舅姑尽孝宣徳中旌表其门】舒贞【绍典诸仕俊之妻也年十八归仕俊数月仕俊死于商其姑念贞年防谋嫁之贞以死自誓慕贞者乃重赂其父母私盟之贞知不免绐父母治斋荐仕俊斋毕乃沐浴衣麻衣自缢　省志】窦烈妇【余姚姜荣之妾也京师人荣判瑞州防郡符时华林贼攻陷其城突入郡堂窦匿其符而荣未之知也贼竞虏窦以去行数里贼中有一郡民求归贼许焉窦乃宻语以符之所在俾归以告荣再行见道旁有井佯渴求饮遂投井死　省志】张氏【萧山陈曙妻也聘后陈贫不能娶父谋改嫁之张引刀自刎母力夺得不死后归陈未几而夫亡张哭之哀未三月即自缢于寝所焉　省志】孙氏【萧山人许聘叶氏未几叶氏子病笃将不起孙即潜制敛其嘱父母令纳叶棺寻忽自尽时守浮梁戴躬临其家以旌之　省志】莫润妻【沈氏绍兴人归润家贫甚润复暴悍不能治生沈勤苦纺绩卒善事之飬其姑甚孝而身则冻馁既生子益不给润胁以非义沈不从润乃隂与富者约改嫁之沈惧不免自缢　省志】吴江妻【李氏余姚人舅与夫俱大疫死姑幸存有澄水黄姓者谋娶之李誓死不从黄乃通其父诈称母暴病遣舆逆李令肩舆者舆至黄氏出舆则非母家姑亦徐至李度不可脱乃从容请汤沐汤具求如厠久之不出辟厠　户视之则已经矣　省志】徐氏【山隂包慎妻徐归慎七年而慎死无子同邑右族欲强娶之徐髠髪毁形以相拒既而知不免竟自缢死时余亨妻朱氏亨死朱年二十三无子亨既葬辞墓恸絶亦投河而死　省志】马德真【山隂朱伟妻也家病疫舅与夫偕亡姑张氏亦病笃徳真艰难万状待其姑疾少愈而母家乃欲夺其志徳真断指为誓屹不肯从及姑殁徳真抚膺大恸翌日死之　省志】李氏【萧山徐黼继室也黼任晋江学训导妻亡就彼娶李指挥女未几黼卒于官李时年十九父母怜其少戒勿随行不从百计恳留之乃求自尽父母纵之扶榇归毁容荆布计子成立苦节至老不怠事闻　旌表其门　省志】孙妙吉【山隂农家女适同里吴善庆庆死孙尚艾无子隣邑人有谋为婚者乃厚贿其尊长令夺而嫁之孙知有盟绐以供佛饭僧为亡夫福始行既其斋孙乃沐浴更衣礼佛甚防顷之竟走　缢夫墓木而死　省志】徐氏【郑翰卿妻山隂儒家女也嫁未逾月而翰卿出逰山右十年不返徐奉舅姑极敬顺姑疾剧吁天自代疾果愈后翰卿归甫旬日有病卒徐营葬毕遂絶粒七日而死省志】
　　仙释苖龙【唐初人失其名能画龙人以苖龙呼之后得道仙去今龙瑞宫东南一峯上平如砥相传苖龙上升处】严青【防稽人居贫常于山中作炭忽遇神人授书一卷曰汝骨可长生并教服石髓法青受之即见左右常有数十人侍之尝夜行都廵呵问何人青亦呵问都廵怒叱从兵收之青亦叱从神録之青径去而都廵等人马不能动明旦乡人曰必严公也报其家徃谢青乃放去青后断一年仙去】介象【防稽人学道得度世禁气之术能隐形变化入山谷见一美女曰汝食气未尽可断谷三年来此象如期而徃乃授以还丹术吴主闻之召至武昌尊敬之试其术种菜百果皆立生有种黍于山中苦狝猴食之戒曰吾告介君猴即去象化后人复见吴主发棺视之惟一符耳】武元照【萧山人方在女孩母或茹荤即终日不乳及莱食乃乳母异之后长议适人女不乐忽夜梦神人告曰汝本玊女坐累暂谪尘世可絶食及觉欲不食母强食之又梦神怒曰违吾戒也剖腹涤之因授灵宝法自是以符水疗人疾一日诣数十家聚话后徃其家访之云已死矣騐其诣之日即尸觧之日时宋绍兴十一年也】支遁【晋名僧尝住防稽能仁寺时王羲之作郡遁徃访之因与论庄子逍遥篇遁作数千言才藻新竒如花烂发羲之披襟觧带留连不能舍】智永【王右军七代孙名法极住防稽嘉祥寺常居阁上临书三十年所退笔头置之大竹簏簏受一石余而五簏皆满人来求书如市戸限为之穿穴因铁裹之人谓之铁门限】灵澈【唐人防稽洪氏子虽为释尤好吟咏尝从严维学一时名乡巨公多賔礼之终于定州开元寺门人迁之建塔山隂天柱峯有诗二十卷刘禹锡为序】








　　明一统志卷四十五
　　钦定四库全书
　　明一统志卷四十六
　　明　李贤等　撰
　　宁波府【东至海岸一百四里西至绍兴府余姚县界一百二十里南至台州府宁海县界一百四十六里北至慈溪县界海岸六十二里自府治至南京一千三百八十五里至京师四千六百四十里】
　　【粮一十七万四千四百石零】
　　建置沿革禹贡扬州之域天文牛女分野夏商周皆为越地秦置鄞鄮句章三县属防稽郡汉因之三国吴及晋宋齐梁陈皆仍旧隋以鄞鄮省入句章县吴州后越州唐武徳初析句章县置鄞州寻废为鄮县仍属越州开化中以鄮县置明州天宝初改余姚郡乾元初复为明州属江南道五代时钱氏于此置望海军宋初改奉国军属浙东路绍兴初置沿海制置司于此绍熈中陞州为庆元府元至元中改置庆元路本朝吴元年改明州府洪武十四年又改宁波府领县五
　　鄞县【附郭古越之东境秦置鄞县属防稽郡汉因之王莽改为谨县东汉复旧名隋倂入句章县属吴州唐初折句章置鄞州寻废州为鄮县属越州开元中复改为鄞县属明州宋元仍旧本朝因之编戸四百四十八里】慈溪县【在府城西北六十里本秦汉防稽郡句章县地自晋至隋皆因之唐为鄮县地开元中始析置慈溪县属明州宋元仍旧本朝因之编戸二百里】奉化县【在府城南八十里本秦汉鄞县地属防稽郡隋省其地入句章县唐初为鄮县地开元中析置奉化县属明州宋因之元元贞初陞为州本朝洪武二年复为县编戸一百四十七里】定海县【在府城东六十五里本秦句章县地唐为鄮县望海镇地五代时钱氏更名静海镇寻置望海县又改定海县宋元仍旧本朝以昌国县省入编户九十里】象山县【在府城南二百七十里本汉鄞县地晋为宁海县地属临海郡唐神龙初于海宁县界海曲中象山东麓置象山县属台州广徳初属明州宋初仍旧本朝因之编户三十里】
　　郡名甬东【史记越灭吴欲置吴王于甬东即此地】四明【唐以山名州】庆元【宋名】形胜东南要防【四明图经云海道辐凑之地南则闽广东则倭人商船徃来物货丰衍东出定海有蛟门虎蹲天设之险亦东南之要防】东渐巨海西通五湖南畅无垠北渚浙江【呉虞翻云】负溟渤控扶桑倚巨镇通长江【九经堂记】抱负沧海枕山臂江【图经四明据防稽之东抱负沧海枕山臂江重阜崇岭连亘数千里】水陆并通【晋陆云答车茂安书直东而出水陆并通西有太湖广纵千顷北有名山南有林泽东冇巨海徃徃无涯放船长驱一举千里】太湖漫其西南大江带其东北【宋杨防引水记】
　　风俗君子尚礼庸庶淳厐【隋志川泽衍沃风俗澄清海陆珎异所聚蕃汉商贾并凑君子尚礼庸庶淳厐】人杂五方俗类京口【隋书】其俗不杂其人易治【宋王安石慈溪县学记无防贩之民故其俗一而不杂有以自足故其人慎刑而易治】衣冠文物甲于东南诸郡【郡志】诗书之乡【王应麟鄞县学记是邦为诗书之乡逸民之黄纯孝之董丈士之任自汉以来为美谈】
　　山川府山【在府治后宋郡守胡榘取五方土积成此山以镇府城】陶公山【在府城东三十里世传陶朱公尝隠于此故名山有钓鱼矶】鄮山【在府城东三十六里旧志尝冇海商贸易于此后人因加邑从贸以为山名】赤堇山【在府城东四十里山上有草名赤堇县因此山故加邑名鄞】霞屿山【在府城东四十里东钱湖中山上有霞屿寺】翠岩山【在府城西四十五里上有秦皇石板弓箭洞】响岩山【在府城西南四十五里壁立千仞下瞰流水每冇声响相答世传唐贺知章隐居于此】动石山【在鄞县境寰宇记山有竪石髙五六丈下有小石攴之暴风雨则石自动行于山者闻隆隆作声】它山【在府城东五十里唐县令王元纬筑堰于山下】石臼山【在府城西南五十里山坡有石穴如臼世传葛仙翁炼丹处山下有溪】天井山【在府城西南五十里上有五井相传为神龙所宅嵗旱祈之得金线蜥蝪蛇蟹之类雨随应】阿育王山【在府城东五十里旧名鄮山晋太康中并州人刘萨诃得阿育王塔于此因名】阳堂山【在府城东五十里四面悬絶下冇鲍郎墓】天童山【在府城东六十里山冇虎跑泉玲珑岩反天童寺宋王安石逰山诗溪水清涟石老苍行穿溪树踏春阳溪深树宻无人处惟冇幽花渡水香】太白山【在府城东六十里其山视诸山为最髙上有龙池云气蓊勃生于水而不絶】灌顶山【在府城西南七十里上有马迹石瀑布泉宋舒亶诗万松偃蹇揷云根四面诸山尽子孙】大梅山【在府城东南七十里相传汉梅子眞隐于此石洞仙井药罏丹灶遗迹犹存山顶冇大梅木唐时伐为禹庙及它山堰梁】金峨山【在府城南八十里府治之案山也】四明山【在府城西南一百五十里周回八百里跨绍兴台州之境二百八十峯其巅五峯絶髙形如芙蓉道书谓是山为丹山赤水之天上有石四宂通日月星辰之光故曰四明山又有石楼石鼓之类竒异非一唐施肩吾诗半夜寻幽上四明手攀松桂触云行相呼已到无人境何处玉箫吹一声】赭山【在慈溪县南一十里土色正赤故名元曹汉炎诗江流曲似阳氷篆山色丹如葛令砂】鸡鸣山【在慈溪县西二十五里一名仙鸡山上有石井石床石瓶之类旁有石鸡云是扶桑乌飞下因名扶桑鸡】三过山【在慈溪县西南二十里山势临江潮水萦纡舟人惮于经过虽一过犹三过焉故名】芦山【在慈溪西南二十五里其山青翠为一方之胜】骠骑山【在慈溪县东三十里旧名灵山因东汉骠骑将军张意之子齐方隐于此故名】虎胛山【在慈溪县西三十里形如伏虎隋大业中尝凿此山西南断迹犹存】香山【在慈溪县东北三十五里产香草故名上冇岩名大蓬其形如削又有穴深三丈及三巨人迹】戍溪山【在慈溪县西南三十五里晋刘牢之尝屯兵于此下有戍溪】大隐山【在慈溪县南三十七里晋虞喜尝隐于此山三召不起唐末闽人林无隐亦侨居于此有诗名】车廐山【在慈溪县西南四十里昔越王勾践停车秣马于此】凤凰山【在慈溪县西四十五里山形如鳯本朝桂彦良诗鳯凰山下路萦纡老衲幽栖雪满颅三十六池春水活年来还有鳯雏无】句余山【在慈溪县西南四十里以其在句章西余姚东故名山海经云其山多金玉无草木】五磊山【在慈溪县北四十五里五峯如聚米所成】鹤鸣山【在慈溪县北四十五里宋翁仲徳诗沧海东头鹤阜髙仙人骑鹤下林防一声唳起扬州去华表空余月下巢】九峯山【在慈溪县东六十里上有灵鹫寺又故昌国县北六十里亦冇九峯山上有吉祥院唐开成中髙僧恵超居之】埋马山【在慈溪县西六十里旧志秦始皇逰海至此山马毙】宝化山【在奉化县南三里相传山上有古松如卧龙及有杜鹃花如翔鳯宋樊圃作鳯花诗山僧取巧蟠珍丛九苞占尽千葩红倚栏精彩欲飞动百鸟不敢啼春风】孝感山【在奉化县东北一十里相传昔有孝子卢墓于此感甘露之降草木花皆白故名】梅山【在奉化县西南三十五里旁有丹井水随潮上下号海眼宋楼钥诗峯头丹井随潮信僧下禅床据祖闗】蓬岛山【在奉化县南四十里宋刘次髙诗雨从半岭岩窝出云在行人脚下生】横山【在奉化县南四十里有石文若篆旁有石台】丹小山【在奉化县西五十里山下冇洞洞上冇丹霞二字又有石洞风自中出名风洞】鲒埼山【在奉化县东五十五里汉志鄞有鲒埼亭即此地顔师注鲒蚌也长一寸广二分有一小蟹在其腹中埼曲岸也其中多鲒故名】天门山【在奉化县南六十里梁陶景所谓天门在鄞县之南宁海之北即此山宋舒岳祥诗烟树连天逺渔樵两地分仙舟沧海路僧锡石桥云落日人行少空村犬吠闻谁知隐沦者絶迹在人羣】雪窦山【在奉化县西北六十里中有雪窦寺千丈岩瀑布泉藤龛锦镜池含珠林隐潭形胜非一】桃花坑山【在奉化县西北六十里山色红白相暎如桃花然中冇平田数百畆】石楼山【在奉化县西南六十里有石如屋两崖夹涧飞瀑乱下】梨洲山【在奉化县西一百里旧志晋孙兴公弟承公逰此获仙梨食之成仙故名】镇亭山【在奉化县西南一百里汉志所谓鄞有镇亭即此】梓防山【在定海县治东山下峻石大刻惩忿窒欲四字尚存】招宝山【在定海县东五里一名候涛山山半有碁子坪凡欲取棊子者先以白饭撒之翌日可得白子以黑豆撒之翌日可得黑子宋吕祖俭有逰山记】巾子山【在定海县东五里与招宝山对峙为潮水之障蔽】虎蹲山【在定海县东五里屹立海口状如虎蹲】蛟门山【在定海县东四十里一名嘉门山出此即大海洋古人称蛟门虎蹲天设之险即此地】伏龙山【在定海县西北八十里山跨东西两海门状如卧龙内有千丈崖海眼泉石坛乳井】施公山【在定海县西九十里元有廵检司以御海寇今置烽堠于上】瑞岩山【在定海县东南九十里上有青松峯宋大中祥符间峯下尝产紫芝五本守臣以闻因名山下有芝草诏碑】泽山【在防海县西北九十里旧名栎山宋吏部郎官黄震归隐居此进士黄翔龙访黄震诗主人何徃客来观一镜湖光半壁寒闲蝶自专花富贵幽禽似语竹平安】桃花山【在定海县东北故昌国县东南相传昔安期生以醉墨洒于池上遂成桃花】滃洲山【在定海县东北故昌国县世传徐偃王所居春秋所谓甬东即此地】补陀落迦山【在定海县东北故昌国县海中佛书所谓海岸孤絶处也徃时髙丽日本新罗诸国皆由此取道以候风信一名梅岑山】象山【在象山县治北形如伏象】炼丹山【在象山县治西南一名蓬莱山相传梁陶景炼丹于此山上冇峯如掌名仙人岩】鼔吹山【在象山县东八里上有峯萃然特髙天欲隂雨冇声轰轰如鼓吹】圣娘山【在象山县南一十里旧志昔冇一女子在此隐现若神】珠巗山【在象山县东北三十里世传自海中见此山有宝气故名絶顶有金蛤潭】三蕚山【在象山县南海中六十里其山有三峯亦名三仙岛至春杂花盛开绮鹿可观】东门山【在象山县南一百二十里海中其状如门下有横石如阈汉志所谓天门山也】阚峯【在慈溪县东二里吴太傅阚泽居此故名】双峯【在慈溪县西北五十里两峯秀特对峙】妙髙峯【在奉化县西北六十里宋楼钥诗一峯髙出白云间俯瞰东南千万山】镇明岭【在府治南宋郡守李夷庚以土増之髙数十丈今平】圣公岭【在府城西七十里壁立千仞其中石室虚明宋朱彦诚尝遇仙于此】杜湖岭【在慈溪县西北五十里】栅墟岭【在奉化县西北六十里宋建炎间立寨于此守戍亦海道一要冲也】禅岩【在府城西南五十里中可容百人虽暑月犹清凉】新妇岩【在奉化县西北一十里上有危石肖人形其石五色望之是女妆花钿然因名旧冇石夫人庙】佛头岩【在象山县东二十五里髙十余丈状类妇人首故名】姜山洞【在府东南三十里洞冇三其大者可容数十人中冇宂形如月仰可以窥天】谢家洞【在奉化县东三十里其中虚圆可容十数人夏月犹寒俗传有大白蛇藏其中隐显不常】龙洞【在象山县东南二十五里洞中冇石室广可数丈天将雨水如雷鸣闻十余里嵗旱祷雨輙应】台明屿【在象山县西南一百五十里乃台明二郡分界之处】海【鄞慈溪定海象山四县皆濵海日本诸蕃航海朝贡者皆抵此登陆】灌门海【在定海县东北故昌国县海中有砥柱屹立中流望之如人拱立水汇于此旋涌若沸舟行必投以物杀其势而后过风雨将作有声如雷】鄞江【在府城东其源冇二一自奉化江合它山之水东流一自上虞县经余姚慈溪县境东流俱至县东三港口防而东注至定海县大浃江入于海】奉化江【在奉化县北四十五里俗名北渡江流入鄞江】大浃江【在定海县治南东晋末刘裕与孙恩战退还浃口即此地又冇小浃江】管山河【在慈溪县东五里宋吴潜开浚以通水利鄞慈定三县皆赖之】市河【在奉化县东五里溉田三万七千畆元袁桷有记】瑞龙河【在象山县南二十里】慈溪【在慈溪县西南三十里旧名大隐东汉董黯因母疾思饮此溪水筑室溪濵以便取汲故后人以慈名溪】文溪【在慈溪县东一十五里受众山之水其色清莹俗呼门溪声之讹也】渔溪【在慈溪县西南四十里有清潭澈底鳞介不潜】剡溪【在奉化县西七里入县境凡九曲入奉化江】日湖【在府治东南二里】月湖【在府治西南又名西湖中有十景曰栁汀雪汀芳草洲芙蓉洲菊花洲月岛松岛花屿烟屿竹屿为四明逰观胜槩宋时文人多有题咏今湖存而洲岛屿废矣】东钱湖【在府城东二十五里周回八十里溉田八百顷又名万金湖湖中一山突然上有二灵庵】广徳湖【在府城西二十里宋曾巩记东七乡之田钱湖溉之其西七乡之田水之注者则此湖也舟之达越者皆由此湖而湖之产有鳬雁茭蒲葭菱葵莼莲芡之属其旧名曰莺脰湖唐县令储仙舟更今名后郡人楼异知郡事奏罢为田】小江湖【在府城南三十里唐志在鄮县南二里溉田八百顷县令王元纬置旧志今小江塔院旁有千丈镜支港尤多即古之小江湖也】普济湖【在慈溪县治东北唐县令房琯凿以溉田旧名阚湖宋易名慈湖以其近普济寺又名普济湖】花屿湖【在慈溪县东南一十里一名花墅中有小屿上植花木故名宋县尉成立有记今废为田】永明湖【在慈溪县西北唐开元中县令房琯凿四湖以溉田此其一也】姜湖【在慈溪县东南一十里宋邑人姜氏舍田开湖以溉田乡人赖之因名】杜湖【在慈溪县西北六十里古有湖淤塞唐刺史任侗重加浚筑居民得灌溉之利】白马湖【在象山县东九里相传昔邑人凿山有物如白马飞入湖中故名】龙潭【在府城南三十里地名铜盆浦上有龙祠祷雨輙应】冷水潭【在府城东南五十里其水甚寒夏月临之凛然】白龙潭【在府城西南锡山后有穴曰龙窍屈曲而下莫穷其底】石人潭【在慈溪县西南三十五里上有石屹立如人状】永昌潭【在慈溪县西南四十里旧志唐宗尝遣使于此投金龙以祈雨既而雨降赐名永昌】湍水潭【在慈溪县西南六十里祈雨輙应宋杨简诗庭砌已酣行蚁战山川能动老龙吟】隐潭【在雪窦山潭居两崖下飞瀑数百尺冇神龙宅焉宋尝遣使于此祈雨有应郏脩辅诗在昔知何人凿破青山骨飞泉石下来千丈泻倐忽】金蛤潭【在珠岩山上有石壁嵗旱祈之则有水从石壁中出须臾盈潭有蛤其色如金出逰水中雨随至】东摄潭【在象山县西七十里旧志潭中产鹤其甲尺许觜如鹦鹉尾长八九寸鳞甲烱然】菖蒲潭【在定海县东北潭深不可测其旁冇菖蒲】它山堰【在府城西南五十里先是鄞江水与海潮接咸不可食田不可溉唐鄮令王元纬始叠石为堰于两山间濶四十二丈级三十有六冶铁灌之渠与江截为二渠流入城市缭郷村以漕以灌其利甚博】清澜池【在府治前此池与府学前平水池蛙皆不鸣俗传李夷庚以法禁之也】澥浦【在定海县西北六十里乂名蟹浦旧冇镇】查浦【在定海县东北吴伐越次查浦即此】尹岙井【在府城东三十里深仅五尺岁旱不竭】鳗井【在阿育王山下亦名圣井中有一丈鳗鱼旱祷冇应】圣井【在慈溪县西三十四里或冇鳗鱼出浮风雨必作】丹井【在象山县西栖霞观相传陶景取此水以炼丹其水盛以锡器则液渗于外又名透瓶泉】双乳泉【在府城西三十里】虎跑泉【在天童寺前】大宝泉【在慈溪县西二里上有石刻新昌石麟之铭毕仲荀篆】灵济泉【在奉化县治西南宋县令向宗谔浚其泉出石窦间深不盈尺相传中有九节鳗鱼祈雨获之即应】甘咸泉【在定海县治东泉有二脉东脉咸西脉廿甘者常盈遇旱不竭咸者常涸有时而出】瀑布泉【在象山县西南四十里冇泉泻于灵岩之上百余丈】
　　土产铜【奉化县出】鲒【汉志鄞有鲒埼亭注鲒蚌也】青櫺子【鄞县四明山出今无】薯蓣附子【各县出】卷栢【俗名长生不死草】杜鹃花【俱鄞县四明山出】紫菜淡菜【海中出唐时入贡】石首鱼　鮆鱼　鲳鱼　乌□鱼蝤蛑　鲎鱼蚶　土铁【俱海中出】红木犀【象山县出宋髙宗时尝移植禁中】
　　公署浙江市舶提举司【在府治西北永乐元年建】宁波卫【在府治西即宋庆元府故址本朝洪武初建明州卫寻改宁波卫】定海卫【在定海县治东北】观海卫【在府城西一百五十里慈溪县境】昌国卫【在府城南三百五十里象山县境俱洪武二十年建】后千戸所【在定海县东南九十里洪武二十七年建】中中千戸所　中左千户所【俱在定海县东北昌国县故城】大嵩守御千戸所【在定海县东南二百二十里二所俱洪武二十年建】霩衢守御千戸所【在定海县东南一百二十里洪武二十一年建以上五所俱定海卫】龙山守御千戸所【在府城北七十里洪武二十年建观海卫】石浦守御前千户所　石浦守御后千戸所【俱在府城南三百七十里洪武二十年建】爵溪守御千户所【在府城南二百七十里洪武三十一年建】钱仓守御千戸所【在府城南二百六十里洪武二十年建以上四所俱吕国卫】
　　学校宁波府学【在府治东北宋天禧中建】鄞县学【在县治西】慈溪县学【在县治东南俱宋庆厯中建】奉化县学【在县治东宋景祐中建】定海县学【在县治东北宋雍熈中建以上学俱本朝永乐中重修】象山县学【在县治东南唐防昌中建本朝洪武中重建】
　　书院桃源书院【在府城西三十里宋王説隐居教授神宗特恩补官仍书桃源书院四大字赐之】广平书院【在奉化县东一十里宋舒璘讲学于此王应麟作记】甬东书院【在府城东五里宋郑清之建以祀楼昉理宗御书扁赐之】慈湖书院【在慈溪县治北宋郡守刘黻建以祀杨简元设山长主之】东湖书院【在府城东三十里元时邑人陆防祐建程端学作记】鄮山书院【在府城西五里元时邑人赵儒建祀宋朱文公后设山长主之袁桷有记】鄞江书院【在府治东南元时邑人张式良建】
　　宫室甬东楼【在府治东南宋吕祖俭记】镇海楼【在府治宋郡守胡榘建吴潜有诗】双瑞楼【在府治后圃宋建】十洲阁【在府城中宋王亘诗山川如幻阁长秋一岛飞来伴九洲舒亶诗烟霁多疑九峯晓波平全胜六鼇浮】澄辉阁【在府治东宋周谔有诗】红莲阁【在月湖中宋章得象倅郡时建】经纶阁【在鄞县治宋王安石尝为邑令邑人思其政即其燕休之所作此阁徐度有记】九经堂【在府治东鄮山堂后宋淳化中诏颁九经郡守陈元作堂藏之李闳作记吴干化有赋】稽古堂【在府学宋郡守徐琛建今为师生防馔之所】逸老堂【在月湖中宋郡守莫将为唐贺知章建】宜晚堂【在奉化县黄甘里元末福建行省检校江濬逺建其地四山环拱而南屏一峯崭然特起日峯峙其左剡水纡其右最为胜处贝瑗为记】众乐亭【在月湖中宋钱公辅建一时明贤多所题咏司马光诗横桥通废岛华宇出荒榛风月逢知己江山得主人使君如独乐众庻必深颦何以知家给笙歌满水濵】三江亭【在府治东宋绍兴中郡守潘良贵建并记】碧沚亭【在月湖中宋吕祖俭诗四面楼台相暎发一川烟水自湾环又云旧説夕阳无限好比中更得夕阳多】防别亭【在　城西三里宋王安石诗西城路　人送客西归处年年借问去何时今日扁舟从此去】可憇亭【在府治西宋制帅顔赜仲建】更恭亭【在府治西北亭前二古桧宋郡守章民朋建取苏轼双童老更恭之义】西亭【在鄞县治宋庆厯中建王安石诗收功无路去无田窃食穷城两度年更作世间男女态乱栽花竹飬风烟】百花台【在府城中宋郡守曹永筑】石台【在慈溪县西南五十里其台三层髙五丈傍有石人迹尚存】鳬矶馆【在府城南二里唐开元中房琯建】烟波馆【在府城东二十里宋郡守胡榘建】丈亭馆【在慈溪县西四十五里昔人建方丈室于此名丈亭宋绍兴中改建为馆中有古词云潮生浦口云潮落沙头树潮本无心落又生人自来还去今古短长亭送徃迎来处老尽东西南北人亭下潮如故】丛碧轩【在府治后宋建米芾书扁轩之前有平易进思二堂】退轩【在鄞县治后宋县令李夀朋建】铃斋【在府治东】琴斋【在鄞县治宋县令王建】
　　关梁四明桥【在府治前】憧憧东西桥【在府治前宋天禧中转运使陈尧佐建】东津浮桥【在府治东门外】髙桥【在府城西南二十五里宋建炎初金人犯明州张俊率诸将鏖战于此敌衂而遁去】骢马桥【在慈溪县治南唐县令房琯建琯尝为御史故名】庆登桥【在奉化县东三里】虹桥【在定海县北一十里】东江桥【在定海县东五里】甬东桥【在定海县东十五里】
　　寺观天宁寺【在府治西南】境清寺【在府治东南二里】湖心寺【在月湖中宋舒亶诗吹落清香缥缈风楼台彷佛水邉红人间谁是丹青手画取春湖细雨中】延庆寺【在府治东南】普济寺【在慈溪县治东北吴阚泽拾宅建】阿育王寺【在阿育王山中晋义熙初建一名广利寺梁武帝赐今名寺有阿育王所造真身舍利塔又有宸奎阁贮宋神宗御书苏轼作记】天童寺【在天童山中晋时僧义兴结屋山间冇一童子日给薪水后辞去曰吾太白辰也言讫不见寺以此得名】等慈寺【在象山县西刘宋元嘉初建】岳林寺【在奉化县东北三里梁大同中建宋皇祐中赐御书佛法二字】东臯寺【在慈溪县治东南宋淳祐中建】净居寺【在定海县南二十里唐干宁初建】宝陀寺【在补陀落迦山世传观音现像于此寺中有潮音洞善才洞槃陀石三摩地玩月岩真歇岩灵鹫峯观音峯本朝洪武初徙寺于鄞县东三里改名补陀】华巗寺【在定海县东南四十五里宋楼钥有诗】正觉寺【在定海县东南六十五里旧名囘峯宋王亘有诗】总持寺【在定海县东北唐咸通初建后干宁中赐名防境】瑞岩寺【在定海县东南九十里宋李抚辰诗髙阁玲珑倚半空秋来净扫白云踪无人写出天然景十二阑干十二峯】雪窦寺【在奉化县西北六十里唐建宋淳祐中赐御书应梦名山四大字】智门寺【在象山县西二十五里周显徳初建旧名保安院宋治平间改今额】妙观【在府治东南】清道观【在慈溪县治东南俱唐天宝中建】虚白观【在奉化县治东北旧名兴唐观唐叶靖天师讲经处有碑载其救龙事甚详】渊德观【在定海县治东北宋元丰初建元马元徳诗霞衣灿灿佩洞府淸虚夜不闗童子采芝云外去仙翁骑鹤月中还】栖霞观【在象山县治西南一名蓬莱观】佑圣观【在府西北二里元至治初建】
　　祠庙董孝子庙【在府治南祀东汉孝子董黯唐崔有记】鲍郎庙【在阳堂山下汉人鲍益既死二十年发其棺貌如生　乡人异之为立庙歴代屡加封焉】阚公庙【在慈溪县治东北祀吴阚泽】湖亭庙【在月湖中祀唐贺知章】张孝子庙【在慈溪县治西南祀唐孝子张无择】遗徳庙【在它山堰旁祀唐县令王元纬】吴刺史庙【在鄞县治西祀唐刺史吴谦】嘉泽庙【在东钱湖北祀唐县令陆南金及宋郡守李夷庚以皆冇浚湖之功】房张庙【在慈溪县学祀唐县令房琯宋知县张頴】先贤祠【在府学祀宋李夷庚丰稷陈瓘仇悆史诏林暐林保史浩髙闶汪大猷楼钥袁甫楼昉郑清之及元袁桷】灵祐庙【在奉化县东四十里祀陈将军】显忠祠【在奉化县东告成寺塔下嘉靖初建祀本朝拾遗戴德公死靖难师祸延宗党姚涞记事省志】
　　陵墓夏黄公墓【在慈溪县西南三十里】虞喜墓【在慈溪县东北喜余姚人自少操行博学防古晋徴为散骑常侍不就殁葬于此】虞荔墓【在慈溪县西北六十里余姚人梁武帝时为士林馆学士殁葬于此】虞世南墓【在定海县之蟹浦镇】张无择墓【在慈溪县西北三十里无择唐孝子贺知章为作墓铭】孙忠烈公墓【在丈亭西十里公名燧余姚人】义妇塜【在府城西十六里旧志梁山伯祝英台二人少同学比及二年山伯不知祝英台为女子后山伯为鄞令卒葬此祝氏道过墓下泣拜墓裂而殒遂同葬焉晋丞相谢安奏封为义妇冢】义塜【在鄞县南三里】陈国塜【在鄞县东三十六里】
　　古迹鄞城【在奉化县东五十里秦汉鄞县治此越有赤鄞山故以名县旧志故白社里冇鄞城】鄮城【在府城东三十里汉鄮县志此又名官奴城旧图经汉光武为贼败因耕田奴获免后议赏问奴欲何官云欲得鄮县令故名】句章城【汉为县今为城有二一在鄞县西南四十五里通逺乡一在慈溪县西南十五里城山渡东】翁山县城【在定海县东北春秋时为甬东唐开元中置翁山县宋改曰昌国元陞为州本朝复为县洪武中以其地濒海招寇徙其民于内地县废】千人坛【在慈溪县西南一十五里相传秦始皇东逰防稽望秩以求神仙立坛于此上可容千人】石【在四明山唐陆防云四明山有峯最髙四穴在峯上每天色澄霁望之如户牖相传石四明之目也】石笋【在四明山山有双石如笋髙数丈野花丛生其顶春时烂若云锦宋时每遇遏宻之时輙三年不荣齐唐尝为之赞范镇诗鼎湖龙去苍髯断三载丛花不记春】石砚【在慈溪县西南五十里白岩山崖罅间冇石砚可见而不可得人异之】
　　名宦唐房琯【慈溪县令尚徳化兴常利流民懐归黠吏引去尝凿湖溉民田数千顷人甚徳之】王元纬【开元中鄮县令筑堰浚湖灌溉甚博民立祠祀之】陆南金【天宝初鄮县令开广东钱湖田八百顷民至于今赖之】李吉府【明州长史防知闾里疾苦】孔戣【明州刺史州贡蚶蛤淡莱水陆劳费戣奏罢之嵗免役夫四十余万人】任侗【贞元中明州刺史增修广徳湖溉田四百余顷】王宻【明州刺史冇徳政民为立碑】吴谦【大厯间明州刺史有善政郡民歃血祠之】于季友【太和中明州刺史于州城西南四十里筑仲夏堰溉田至数千顷】裴儆【明州刺史逃逋复田畴辟兴学化民风俗丕变郡人立碑纪其政绩】五代钱传□【吴越明州刺史有善政及卒吏民感其遗爱为之立祠】宋钱亿【奉国军节度使内和民兵外固封守市无二价道不拾遗】张頴【端拱中知慈溪县亷洁自持太宗赐敕书奬谕有勤以奉公亷以守道之语】杨纮【知鄞县鄞濵海恶少贩鱼盐者羣居洲岛或掠商人财物入海纮设方畧使识者质恶少船及归始给还且戒谕之由是不敢为盗】钱公辅【仁宗时知明州有善政时衙前法以三等差次劳勤应格者聼指酒塲以自补富者足欲而贫者日困公辅取酒塲官鬻之分轻重以给役者不复调民】陈襄【知明州务兴学校以讲求民间利病为急】王安石【仁宗时知鄞县读书为文率二日一治事起堤堰决坡塘为水陆之利贷谷与民立息以偿俾新陈相易兴学校严保伍邑人便之后行新法本于此】韩晋卿【元祐初知明州时差役法复行诸道处画多仓卒失叙独晋卿视民所宜而不戾法指】曾巩【熙宁中知明州务去民疾苦急奸强盗贼而寛弱贫每曰为人害者不去则吾民不宁】燕肃【知明州民俗喜鬬肃下令独罪先敺者其风遂息作莲花漏以候昬晓又为海潮图着海潮论二篇】虞大宁【熈宁中知鄞县兴水利缮治堰碶溉田五千五百余顷】李夷庚【知明州浚治广徳东钱二湖毁滛祠兴学校有功于民】傅尧俞【元祐中知明州有恵政清直一节始终不变】于房【知奉化县守正不回惩恶劝善兴利祛害以厚风俗】林旦【为象山令以文学为政邑人安之尝病民有割股肉以疗之者其得人心如此】程大昌【绍兴初知明州又为浙东提刑防嵗丰酒税逾额有挟朝命请增额者大昌力拒之曰大昌宁罪去不可增也】陈瓘【通判明州州职田之入厚瓘不取尽弃于官以归在郡尝着四明尊尧集】仇悆【绍兴初知明州抑豪强奬善良作兴学校行乡饮酒礼嵗歉发官储赈粜全活甚众】范成大【知明州当魏王为守之后成大奏魏王国之懿亲故得以时节奉贡海物于两宫臣外朝臣也不敢效尤孝宗命停贡】胡榘【宝庆中知庆元府措置有方于水利尤尽心立水则刋平字于石为启闭之准民皆徳之】吴潜【宝祐中判庆元府事郡綗振饬海道肃清于水利尤尽心】姚希得【知庆元府兼沿海制置使广募水军造战舰蓄粮食蠲旧逋一百万甚有善政】林大中【知庆元府城南民田潮溢不可种大中捐公帑治石筑之民不知役而防其利郡讹言夜有妖大中谓此必黠贼所为立捕黥之人情遂安】孙子秀【通判庆元府主管浙东盐事先是诸塲盐百袋附五袋名五厘盐未几提举官以为正数民困甚子秀奏蠲之】刘黻【以沿海制置知庆元府事建济民庄以济士民之急资贡士春官之费备郡庠耆老缓急之需】叶梦鼎【知庆元府兼沿海制置使肃清海寇罪止首恶建济民仓以备饥嵗造驿舍以待賔旅】陈垲【知庆元府兼沿海制置副使兴学好士以名义为重军民爱戴之】元谔勒哲圗【以江浙行省左丞镇庆元凡二十年临政一以公道有司畏惮不敢毫髪厉民】王元恭【至元六年庆元路总管下车问民疾苦驭吏卒有威兴葺学宫举乡饮立义阡建石桥考询水利平反寃狱政治大洽】胡闰祖【至元初庆元路推官初积囚满狱淹至十年闰祖至则朝夕审録不惮寒署洗寃泽物甚于饥渇自是讼无滞者郡人为立去思碑】玉【至元中以万户镇庆元智勇沉雄纪律严明以戡定绥静为务民皆安堵海道晏然】于文传【同知昌国州事长于治剧有善政始至州以恩信柔下海岛之民虽顽犷不易治亦为之变俗】丁济【奉化尹凡公论所在一判不复移民至今称之曰丁相公一字判】王克敬【汇浙行省都事徃四明监倭人互市先是徃监者惧夷情叵测必严兵自卫如待大敌克敬悉去之抚以恩意皆帖然无敢哗者】贝降【庆元路治中嵗大饥状累上行省不报贝降曰民饥如是而不赈之岂为民父母意耶即躬诣行省力请得发粟四万石民赖全活】何槐孙【至元初庆元路推官申明科条雪寃禁暴首除奸恶吏民畏服郡人为立政绩碑】本朝王璡【洪武间知宁波府亷介俭约杜私谒尤以学校为先务尝毁滛祠民有信神灵恐罹殃咎璡曰如有灵宜祻于我毋汝累后去任行李萧然父老追赆坚却不受民至今称之】梅应魁【洪武间为宁波府推官惟务寛卹不事苛刻鞫狱善察情伪民有邵观奴敺其妻陆氏陆濳之母家母匿之诬观奴打死久不决应魁鞫之系其母少女来馈绐之曰姊何不出女遂漏言亟获陆氏邦人服其明】魏宗【永乐间知宁波府政尚寛恕有干济才询民情察利病而兴革验民丁税以均其役揭示通衢猾胥莫售其奸由是讼牒遂息而公庭閴然】胡敏【宣徳初知鄞县操已端方临事刚果尽革宿弊民无科扰尤以兴学为念邑人慕之】杨最【正徳初知宁波府甚有惠政　省志】
　　人物周文种【春秋时越大夫也吴王夫差败越兵于夫椒越王勾践使种行成于吴勾践既归国属政于种及灭吴种谋居多后以范蠡遗书称疾不朝或谮种将作乱王赐以属镂之剑遂伏劒死】秦夏黄公【鄞久避秦匿商山中盖四皓之一也】汉任奕【句章人御史中丞朱育称其为文章之士立言灿盛若春荣尝着任子十卷】董黯【句章人董仲舒六世孙事母孝比隣王寄之母以黯能孝讽寄寄忌之伺黯出辱其母黯恨之后母死斩寄首以祀母自陈于官和帝诏释其罪且旌异行召拜郎中不就】张齐方【句章人父意为骠骑将军齐方歴中书郎隐居灵山之下邑人贤之】三国阚泽【句章人家贫好学为人佣书所书既毕读诵亦遍兼通歴数举孝亷除钱唐长吴嘉禾中为中书舎人累官至太子太傅每朝廷大议经典所疑辄咨访之封都乡侯】唐张无择【句章人性笃孝父死七日絶浆三年不栉庐墓有醴泉芝革之瑞官至中散大夫迁和州刺史】贺知章【四明人性夷旷善谈説证圣初擢进士累官礼部侍郎兼集贤学士晚节尤诞放遨游里巷自号四明狂客及秘书外监天宝初请为道士还乡里诏赐镜湖剡川一曲卒年八十六】孙邰【奉化人博学髙才天祐间守左拾遗所作冇卜世论春秋论其后孙沔仕宋官至枢宻副使】五代黄晟【鄞县人时盗贼蠭起授晟为散骑常侍明州刺史讨平隣寇保防乡井境内以安晟尤能礼士江东儒彦多依之筑其居号曰措大营】林鼎【慈溪人夜读书每达曙善属文能书得欧虞法所聚图书悉由手抄仕吴越自镇海军节度判官累迁至丞相性谠正政事冇不逮者必亟言之所着有文集卒谥贞献】宋沈起【鄞县人进士髙第尝监真州转般仓因父疾弃官归侍为有司所劾仁宗谓辅臣曰观过知仁今以赴父疾而致罪何以厚风俗而劝为人子者耶释之官至天章阁待制知桂州】王致【鄞县人时与郡人杨适杜醇为友以道义化乡里时称三先生王安石谓四明之大夫士立言以垂世者自致始】楼郁【奉化人庆厯中诏立学举郁为教授郡人翕然师之后登进士官大理评事】杨适【慈溪人年七十余以行义闻仁宗尝赐以粟帛遣官捧诏具袍笏以起之辞不受号大隐先生】杜醇【慈溪人经明行脩不求闻逹庆厯中鄞始立学县令王安石请为师迨卒安石作诗以哀之】兪充【鄞县人嘉祐进士第熈宁中为都水丞沿汴淤泥溉田为上腴者八万顷擢天章阁待制知庆州尝欲面陈攻讨西夏方畧未及行而卒】袁毂【鄞县人嘉祐中进士累官至朝奉大夫毂博贯羣书所着有韵类百卷】丰稷【鄞县人嘉祐中进士为城令以亷明称尝使髙丽海中大风舟防覆众惶扰稷神色自若元符中拜左谏议大夫御史中丞擢礼部尚书稷有至行议论正大卒谥清敏】周师厚【鄞县人皇祐中进士仕至转运判官不肯奉行新法二子锷铢皆登进士知名当世】楼异【奉化人元丰进士为鸿胪卿直秘阁后改知本州垦广徳湖为田七百二十顷官至徽猷阁待制】陈禾【鄞县人元符中进士累官殿中侍御史迁左正言立朝有风操尝奏对论童贯反覆不已徽宗欲起禾引帝衣愿毕其説衣裾落帝曰正言碎朕衣矣禾言陛下不惜碎衣臣岂惜碎首以报陛下帝变色曰卿能如此朕复何忧卒諡文介】陈之翰【明州人殿中丞翊之子少有志操好学能文乡人贷其金携以偿之适在舟绐曰金坠于水中之翰不疑后数年其人自悔病且死遣其子来偿之翰受之不拒徐以其偿助其丧葬崇宁初众论荐于朝官之】王庭秀【慈溪人政和中进士庭秀尝与黄庭坚杨时游操尚坚正文辞宏逹歴官州县累迁殿中侍御史论罢黄潜善后为左司郎中】林保【鄞县人政和初进士尝知兴国军家居十余年安贫著书司谏陈公辅荐其贤仕至戸部侍郎寳章阁待制】杨庆【鄞县人父病贫不能召医乃刲股肉啖之良已其后母病不能食庆取右乳焚之以灰和药进焉入口遂差久之乳复生郡守楼异名其坊曰崇孝诏旌其门】郑覃【鄞县人靖康中贡于乡建炎四年春全人陷朗川覃与兄章避难山谷俱被执既而见释而金人相属覃谓兄曰万一不得脱覃岂事异国者未几乂被刼去覃骂不屈跃入水中妻董哭曰夫亡矣与其受辱以生不如死亦自沉】髙闶【鄞县人八嵗通经史大义弱冠登第髙宗召为国子司业谕之曰太学兴复欲得学问渊深徳行纯正者为师表故以命卿官至礼部侍郎所着有春秋集传】髙文虎【闶从子绍兴中进士累官中书舍人国子祭酒翰林学士丈虎闻见博洽多识典故尝与修国史后除文华阁学士知建宁府】赵敦临【奉化人绍兴五年进士任为承议郎所着有三礼发防春秋正宗等书】陈居仁【鄞县人绍兴中进士歴仕州县号称循吏累迁华文阁直学士有奏议制藁诗文子卓绍初进士歴知江州宁国府后为签书枢宻院事卒年八十六諡清敏】楼钥【奉化人兴隆初进士累官中书舍人迁礼部尚书疏论韩侂冑遂投劾去后召为叅知政事卒赠少师谥宣献钥质直而和粹所荐多名士号攻媿主人有文集百余卷】袁升【鄞县人初为郡吏五旬无子其妻付资徃临安买妾既得妾察其有忧色且以麻束发问之泣曰妾乃赵知府女也家四川且贫母鬻妾为归葬费耳升即送还母泣曰财已破用升曰愿相送复以索中赀赠之而归妻迎问曰妾安在遂告其故妻曰君设心如是不患无子明年生子韶后至显官】汪思温【鄞县人政和初进士累官至大府少卿乡之士族冇丧不能举孤女不能嫁者思温割田给助为乡里倡】汪大猷【思温子绍兴中进士为吏部侍郎兼权尚书是时法度数变更吏得以髙下大猷上疏论其事定其格式后为江西安抚使卒谥庄靖所着有适斋存藁偹忘训鍳等书】史浩【鄞县人绍兴中进士累官至丞相荐用人材不以私害公卒赠会稽郡王谥丈恵子弥逺淳熙中进士累官至太师左丞相兼枢使卒谥忠献封卫王】舒璘【奉化人从陆九渊防与沈焕友乾道中进士尝为徽州教授一以正人心讲道学明经防自任丞相留正称为教官第一后知平阳县通判宜州卒谥文靖】沈焕【定海人居太学从陆九龄学乾道中进士尝为太学録出倅舒州焕人品髙明尝曰昼观妻子夜卜梦寐两者无愧始可言学后追赠直华文阁谥端宪】杨王休【象山人初拜业僧舍雪积其背而不自觉乾道中进士仕为黄岩尉鉏治奸豪人称铁面少府累迁至礼部侍郎子官至工部尚书】杨简【慈溪人师事陆九渊自为一家之学乾道中进士嘉定初授秘书郎出知温州累迁寳谟阁学士学者称为慈湖先生所着有甲乙藁冠婚记易启蔽等书】史弥大【浩子乾道中进士累官礼部侍郎浩在相位弥大劝其引退浩主和弥大主攻守父子异议所着有朴语数篇】袁韶【升子淳熈中进士为左司郎中尝接金使其人索歳币语慢甚韶曰昔闻两国誓约止输幽州不闻在汴使者语塞后为浙西制置使卒赠太师越国公孙洪邵武路同知】袁燮【鄞县人淳熈中进士累官国子祭酒礼部侍郎学有师承文气醇厚毎言人心与天地一本精思以得之兢业以守之则与天地相似卒諡正献三子肃甫商俱有学问知名于时】楼昉【鄞县人绍熙中进士昉与弟昞俱以文名少从吕祖谦学号迂斋其文汪洋浩传从学者凡数百人尝集古今文名曰崇古文诀】张虙【慈溪人庆元初进士官至国子司业兼工部侍郎尝上疏言立国冇大经人主当以静制天下之动帝嘉纳焉】桂万荣【慈溪人庆元初进士歴兴州郡所至有声终直秘阁着棠隂比事行世】赵善湘【鄞县人宗室也庆元初进士累官资政殿大学士封天水郡公后为沿海制置使兼知庆元府卒赠少师所着有周易约説春秋三传通议等书及诗词共百余卷】蒋岘【奉化人庆元中进士官至殿中侍御史尝自誓曰勿欺心勿负主勿求田勿问舍号四勿居士】郑清之【覃之孙少从楼昉学嘉防中进士理宗潜邸教授凡四登相位端平间召用正人多淸之之力累迁太傅保定军节度使封齐国公致仕卒追封魏郡王諡忠定所着有安晚集六十卷】宣缯【鄞县人嘉定中拜叅知政事以观文殿大学士致仕后以尝预定策功追赠太师谥忠靖】刘厚南【慈溪人嘉定初进士为国子博士尝应求言诏上疏畧曰副求言之诏者当伸敢言之气宏受言之规者当尽用言之实帝嘉纳之】史弥巩【弥大从弟好学强记嘉定中进士累官提兴江东刑狱歳大旱活饥民百余万后知婺州卒年八十真徳秀尝称其防然不汚五子长肎之刑部郎官能之有之冑之俱进士肎之子防卿咸淳进士为学淹博著书立言以朱熹为法】史嵩之【浩孙嘉定间进士冇将才累官右丞相兼枢宻都督江淮京湖四州军马荐士三十有二人其后董槐吴潜尝号贤相后授观文殿大学士卒赠少师追封鲁国公】袁甫【爕子嘉定中进士第一学于杨简简曰学以自得为贵由是慨然以斯道自任累官国子祭酒吏部尚书卒谥正肃所着冇孝説孟子觧及文集行世兄肃知临安府弟商累官至兵部尚书】范楷【鄞县人嘉定初进士累官至寳谟阁直学士在经筵知无不言】应防【昌国人嘉定中进士仕为翰林学士知制诰长于俪偶每制诰出人争覩之一夕帝召防草麻夜四鼔五制皆就帝竒其才官至叅知政事封临海郡侯】余天锡【昌国人嘉定中进士理宗微时天锡识之于全保长家引以见史弥逺遂召入理宗即位累官叅知政事卒赠太师谥忠惠弟天任兵部尚书兄弟友爱贫时率更衣以出从子晦歴官尚书出帅全蜀】陈埙【鄞县人嘉定中进士敏于为文顷刻数千言为人明白洞逹一言之出终身可复仕宋终国子司业子防年十八上万言书论国事仕为淮东总领官】赵逢龙【鄞县人刻苦自修为学淹贯嘉定末进士累官至宗正少卿兼侍讲敭歴日久泊然不知富贵之味或问何以裕后逢龙曰吾忧子孙学行不进不患其饥寒也家居讲道四方从逰者皆为钜公名士在朝奏疏甚众藁悉焚弃】孙梦观【慈溪人寳庆初进士歴官至国子祭酒权吏部侍郎终知建宁府重名节特立不阿始终一致义所当为勇徃直前其居败屋数间布衣疏食而已】王应麟【鄞县人九歳通六经学问该博为文敏防淳祐初进士官至翰林学士礼部尚书所着有地理考困学纪闻玊海等书行世弟应鳯亦知名寳祐中中博学宏辞科】黄震【慈溪人宝祐中进士仕为史馆检阅以直言出判广徳军为人清介自守独崇朱氏学所着有日钞百卷卒门人私谥曰文洁先生】戴表元【奉化县人七嵗能属文咸淳中进士为建宁教授表学博而才胆尤自秘重不妄许与以文章大家名重东南元大徳间有以修譔愽士二职论荐而老疾不不可起矣所着有剡源集】袁镛【鄞县人咸淳进士尚气节元兵至鄞镛徃军前责以大义遂遇害孙士元荐为翰林国史检阅官不就所着有书林外藁】元臧梦麟【鄞县人宋末第进士仕元累官至广东亷访使尝着座右四铭以自警其为人博学洽闻为时名儒而敏于政事操守尤为介特所着有周官考等书自号鲁山】袁桷【韶曽孙仕至翰林侍讲学士长于论史悉防前代典故人叩之舋亹不倦朝廷制册多出其手所着有易春秋説及淸容居士集卒追封陈留郡公谥文清】程端礼【鄞县人年十五能记诵六经晚析大义庆元自宋季皆尊尚陆氏学端礼独从史防卿逰以传朱子明体适用之指学者及门甚众所着有文集及读书日程仕为衢州路学教授】程端学【端礼弟通春秋至治中进士仕为国子助教动冇师法刚严方正学者严惮之迁太常博士所着冇春秋本义辨疑等书】俞述祖【象山人累官翰林国史院编修出为沔阳府推官至正中蕲黄贼迫州境述祖以民兵捍御兵力不攴城陷为贼所执械至其伪主徐夀辉所诱使降述祖骂不辍贼怒支觧之事闻赠礼部郎中象山县男】本朝桂彦良【慈溪人洪武初应荐召见命作香几赞特授太子正字锡赉有加召问治道彦良对以正心为本而正心之要又在惩忿窒欲上善之擢晋王府右傅一以正大之学辅既致仕条陈十二事名曰万世太平治要策以进所着有和陶诗淸节等集】郑真【慈溪人博极羣书在乡里恂恂然不以才艺矜人尝取诸家格言着为集传集説集论洪武初试浙阐居首选授广信府教授号荣阳外史】傅淳【慈溪人家世业儒父时偕以道学鸣于乡淳能传其家学乡人称为退宻先生冇洪范敷言性理丛説大学补畧视志藁藏于家】郑本忠【鄞县人自号安分生以明经举为秦府教授本忠问学纯正言行敦卓有安分集藏于家子复言雍言俱登进士第雍言官至太常少卿】钟朂【慈溪人防孤力学洪武初教授郡庠举任广东番禺知县有恵政官至兵部侍郎子永亦以明经举官至户部侍郎】陶铸【鄞县人少孤贫倜傥不覊洪武间授监察御史正直不避权贵劾奏刑部尚书开济不臣陞福建按察使绰有亷明声后以劾奏布政使薛大方贪墨事偕召至京民为之诗曰陶使再来天有眼薛公不去地无皮已而果复任民皆喜跃】陈逺【鄞县人自防頴敏读书过目成诵工书法冇晋人风度洪武间召写御容赐予金帛授文渊阁待诏卒年八十七为人意度闲雅乡闾以为楷范焉】张海【慈溪人洪武末由太学生擢户部主事歴兵部员外郎郎中官至山东右布政使才能著称于时】金忠【鄞县人从靖难有功永乐中为兵部尚书兼詹事府事为人慷慨濶达负气义毎被顾问知无不言尤博于史学以疾卒】袁珙【镛孙号栁庄为人刚毅直方不泛交人尝遇异僧别古崖授以相术永乐初以潜邸之相有騐召拜太常寺丞赏赉殊厚赐归子忠彻传其术亦善相仕至尚寳司少卿】陈敬宗【慈溪人永乐初进士选为翰林庶吉士与修永乐大典擢刑部主事迁翰林侍讲寻转南京国子监司业进陞祭酒师范严重威仪端整士林重之致仕卒】张得中【鄞县人永乐初登进士第授刑部主事改江宁知县以亷能称与修永乐大典所着有江朴吟藁思牧斋集】陆瑜【鄞县人宣徳末进士授刑部主事歴员外郎郎中超陞山东右布政使转左寻以台臣荐超陞刑部尚书瑜平恕寛厚明于法律屡辨寃狱成化中以疾致仕　省志】王来【慈溪人由举人授江西新建县学教谕召为御史廵按苏松歴官山西叅政河南布政转副都御史廵抚河南景防初贵州苗贼作乱陞来右都御史徃平之进南京工　部尚书天顺初致仕　省志】杨守陈【鄞县人景防初进士授翰林编修历洗马官五品十有六年泊然自处未尝求进仕至吏部右侍郎卒赠尚书赐谥文懿弟守随守阯子茂仁皆举进士有贤名　省志】杨子器【慈溪人成化末进士先后知昆山常熟二县亷介之操神明之政逺近想慕士民至今思之官至布政　省志】姚镆【慈溪人治初进士授礼部主事进员外郎陞广西佥事福建副使两督学政各以五经分教人丈丕振累官按察使左右布政使所至以政事闻迁副都御史廵抚延绥冇破敌功陞工部右侍郎改兵部寻以事落职归复起为本部尚书以老致仕子涞进士及第第一官翰休侍读学士卒　省志】张邦竒【鄞县人治末进士改翰林庶吉士授检讨歴任湖广提学副使南京国子祭酒端重典雅所至卓冇师范仕至南京兵部尚书卒所着有芝园集省志】
　　列女童八娜【鄞县通逺乡人虎啣其大母女手拽虎尾祈以身代虎为释其大母啣女以去宋时郡守林粟以闻于朝祠祀之】范氏【奉化人江文铸妻年二十一归于江及门末合卺夫忽以癎疾卒范曰我既入门即江氏妇也遂居江氏家抚诸侄如己子卒年九卜五】金氏【鄞县人程徐妻父端学仕元为详定使京城既破谓其女曰汝父出捍城我三品命妇汝儒家女又进士妻不可受辱抱二嵗子及女赴井死】金良女【鄞县人名汝安父母多疾汝安侍飬惟谨及笄里中大家争来聘汝安自谓父母老且病虽有兄弟驱驰门戸事朝夕乏飬奈何自是絶荤茹夜则焚香吁天祈亲夀后父母俱八十余而殁汝安居丧六年遂不嫁乡人以孝称前太史危素为之赞】
　　仙释布袋和尚【在奉化县岳林寺常皤腹以杖荷一布袋凡供身之具尽贮袋中随处偃卧时号长汀子天将雨即着湿草履途中骤行遇亢阳即曵髙齿木竪膝而眠梁贞明三年于寺中东廊石上端坐而逝】智觉【名延夀周广顺三年居雪窦寺吴越钱氏崇信之着宗镜一百卷陈忠肃公瓘賛其像曰宋之兴也钱氏重民轻土舍别归总用师之劝诲也】宋耕【号雪溪先生世家双流迁崇庆宋绍兴中为阆中令以仙去后其孙徳之闻其在四明亲徃访焉至雪窦山冇蜀僧言闻诸耆老云山后冇烂平山有二居士焉其一宋宣教也徳之跻攀至烂平果见丹灶而仙踪不可复寻矣乃置祠其上而归】元照【钱唐人自防出家博防羣宗初居天台移抗之东藏学徒争从之复徙新城又爱余姚之姜山因驻锡焉法行益髙凡祷雨輙应药疫多效所撰冇资持记济缘记行宗记应法记住法记报恩记及删定尼戒本金刚疏之类尤工楷吟咏得风騒体一日闻空中笙箫声遂归寂焉】










</div>
    <div class="pagination">
<a href="明一统志_page22.html">上一页</a><span>...</span><a href="明一统志_page18.html">18</a><a href="明一统志_page19.html">19</a><a href="明一统志_page20.html">20</a><a href="明一统志_page21.html">21</a><a href="明一统志_page22.html">22</a><span class="current-page">23</span><a href="明一统志_page24.html">24</a><a href="明一统志_page25.html">25</a><a href="明一统志_page26.html">26</a><a href="明一统志_page27.html">27</a><a href="明一统志_page28.html">28</a><span>...</span><a href="明一统志_page24.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
