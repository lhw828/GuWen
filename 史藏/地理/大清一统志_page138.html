<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 138 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 138 页/共 202 页
  </h1>
  <div class="content">
   分野天文井鬼分野鹑首之次
　　建置沿草禹贡梁州之域春秋为巴国地秦为巴郡汉仍为巴郡安汉宕渠等县地后汉建安中改属巴西郡晋因之刘宋扵安汉置南宕渠郡齐因之【李吉甫元和郡县志旧唐志诸书皆同而宋齐志仍两属巴西及北巴西郡】后止曰宕渠郡隋开皇初郡废大业初属巴西郡唐武徳四年分置果州天宝元年改南充郡乾元元年复曰果州属山南西道【元和志新唐志皆属山南道旧唐志乐史太平寰宇记则属剑南道详见保宁府】大厯六年更名充州十年复故五代属蜀置永宁军节度宋本果州南充郡团练宝庆三年升顺庆府隶剑南东道【以理宗潜邸故】元至元四年置东川路后改东川府十五年复曰顺庆府二十年升为顺庆路属四川行省明洪武初复曰顺庆府属四川布政使司
　　本朝因之属四川省领州二县八
　　南充县【附郭东西距一百四十里南北距一百七十里东至广安州界五十里西至潼川府蓬溪县界九十里南至重庆府定逺县界一百里北至蓬州界七十里东南至岳池县界五十里西南至蓬溪界九十里东北至渠县界九十里又西北至西充县界五十里汉置安汉县属巴郡后汉初平元年刘璋移巴郡来治建安六年改属巴西郡三国汉及晋因之刘宋改置南宕渠郡齐以后因之隋开皇初郡废十八年改县曰南充属巴西郡唐武徳四年于县置果州宋因之南宋为顺庆府治元为顺庆路治明复为顺庆府治　本朝因之】西充县【在府西北八十里东西距一百里南北距一百一十里东至南充县界三十五里西至潼川府射洪县界六十五里南至潼川府蓬溪县界六十里北至保宁府南部县界五十里东南至南充县界四十里西南至蓬溪县界四十里东北至南部县界三十里西北至潼川府盐亭县界一百二十里汉安汉县地隋南充县地唐武徳四年分置西充县属果州宋因之南宋属顺庆府元属顺庆路明属顺庆府　本朝因之】蓬州【在府东北一百里东西距九十里南北距一百四十里东至营山县界三十里西至南充县界六十里南至南充县界九十里北至仪陇县界五十里东南至岳池县界九十里西南至南充县界六十里东北至营山县界三十里西北至保宁府南部县界五十里汉安汉县地梁置相如县兼置梓潼郡西魏郡废隋属巴西郡唐武徳四年分属果州宋因之宝祐六年改属蓬州元至元十五年移蓬州来治二十年立蓬州路后复为蓬州属顺庆府明洪武初以州治相如县省入属顺庆府　本朝因之】营山县【在府城东北一百八十里东西距九十里南北距一百三十里东至渠县界六十里西至蓬州界三十里南至渠县界六十里北至仪陇县界七十里东南至渠县界八十里西南至蓬州界三十五里东北至达州界一百三十里西北至仪陇县界七十里汉巴郡宕渠县地梁置安固县周天和中置蓬州隋大业初州废属清化郡唐武徳元年复于县置蓬州四年又置朗池县属果州开元二十九年移蓬州治蓬池改安固曰良山属之宝庆元年又以朗池县属蓬州宋大中祥符五年改朗池曰营山元至元二十年省良山入营山仍属蓬州明因之　本朝属顺庆府】仪陇县【在府东北二百三十里东西距一百三十里南北距一百三十里东至保宁府巴州界一百里西至保宁府阆中县界三十里南至营山县界七十里北至巴州界六十里东南至营山县界七十里西南至保宁府南部县界四十五里东北至巴州界八十里西北至阆中县界五十里汉巴郡阆中县地梁天监元年置仪陇县及隆城郡又置大寅县隋开皇初郡废以二县属巴西郡唐武徳初属蓬州开元二十九年移蓬州治大寅以仪陇属之天宝初改州曰咸安郡至徳二载又改为蓬山郡乾元初复曰蓬州属山南西道广徳元年改大寅县曰蓬池五代属蜀山为蓬州咸安郡属利州路宝祐六年移州治相如县以二县属之元至元二十年并蓬池入仪陇仍属蓬州明因之本朝属顺庆府】广安州【在府东南一百七十里东西距九十五里南北距一百四十里东至大竹县界七十里西至岳池县界二十里南至重庆府合州界七十里北至渠县界七十里东南至邻水县界七十里西南至合州界一百三十里东北至渠县界七十里西南至营山县界八十里汉巴郡宕渠安汉垫江三县地梁置始安县属北宕渠郡隋开皇十八年改曰宾城属宕渠郡唐武徳年复曰始安属渠州天宝元年改曰渠江宋开宝二年于县置广安军属梓州路咸安二年改曰西宁军元至元十五年军废二十年复升为广安府属顺庆路明洪武四年改广安州以州治渠江县省入仍属顺庆府　本朝因之】渠县【在府东二百一十里东西距一百一十里南北距一百四十里东至大竹县界五十里西至营山县界六十里南至广安州界四十里北至达州界一百里东南至邻水县界一百三十四里西南至岳池县界有八十里东北至达州界一百二十里西北至营山县界六十里汉置宕渠县属巴郡后汉因之建安中分属巴西郡先主分置宕渠郡寻省延熙中又置郡九年省晋永兴元年李雄复置郡东晋郡废刘宋属南宕渠郡齐因之梁置渠州及北宕渠郡后魏改置流江县及流江郡隋开皇初郡废大业初复曰宕渠郡唐武徳元年复曰渠州天宝初改潾山郡乾元初复曰渠州属山南西道五代属蜀宋亦曰渠州潾山郡属潼川府路元曰渠州属顺庆路明洪武初以州治流江县省入仍降州为渠县属广安州　本朝属顺庆府】大竹县【在府东三百里东西距一百六十里南北距二百里东至忠州梁山县界八十里西至广安州界八十里南至忠州垫江县界一百里北至达州界一百里东南至垫江县界八十里西南至邻水县界八十五里东北至达州新宁县界八十里西北至渠县界四十里汉宕渠县地梁置潾山县兼置邻州后魏废帝改曰潾山郡隋开皇初郡废并县入邻水唐武徳元年复置潾山县又置潾州八年州废县属渠州宋因之元至元二十年省入大竹仍移大竹县来治明洪武初改属广安州　本朝属顺庆府】邻水县【在府东南二百七十里东南距一百里南北距一百五十里东至忠州垫江县界六十里西至广安州界四十里南至重庆府长夀县界七十里北至大竹县界八十里东南至长夀县界八十里西南至重庆府巴县界七十里东北至大竹县界三十五里西北至广安州界三十里汉宕渠县地梁置邻水县属邻州后魏属邻山郡隋属宕渠郡唐武徳初属潾州三年还属渠州宝厯元年省入潾山大中初复置宋因之元至元二十年省入大竹明成化二年复置属广安州　本朝属顺庆府】岳池县【在府东南一百二十里东西距一百里南北距一百八十里东至广安州界四十里西至南充县界六十里南至重庆府合州界九十里北至南充县界九十里东南至邻水县界一百二十里西南至重庆府定逺县界六十里东北至渠县界四十里西北至南充县界七十里汉安汉县地唐为南充相如二县地万嵗通天二年始安置岳池县属果州宋开宝二年改属广安军元属广安府明属广安州　本朝自康熙七年并入广安州六十年复置属顺庆府】
　　形势嘉陵大江襟带于左金泉楼乐诸山雄峙扵右【宋开汉志】郛防袤夷溪水迤其西南羣峰矗于四望【宋冯耘灌口庙记】依山为郡连接汉中【祝穆方舆胜览】
　　风俗賨人剽勇鋭气喜舞【风俗通】当舟车往来之冲民喜商贾而怠穑事【宋程泾社稷坛记】汉以忠义名节着唐以神仙浮屠显宋以文章学术名【宋开汉志】古称忠义之邦其民淳朴温厚【明统志】
　　城池顺庆府城【周九里有奇门九明洪武初筑成化开初甃砖　本朝康熙初重修筑】西充县城【周七里门四明天顺中土筑城化中甃石】蓬州城【周四里门四明治中筑】营山县城【周防五里门四明成化中土筑正徳中甃石】仪陇县城【周不及一里门四明正徳中筑】广安州城【周六里门四明成化中石筑】渠县城【周三里有奇门四明成化中土筑正徳中甃石】大竹县城【周二里有奇门四明成化初石筑】邻水县城【周四里门四明成化初削山累石为之　本朝康熙四十三年重修】岳池县城【周三里有奇门四明天顺中土筑成化初甃石】
　　学校顺庆府学【在府治南三里宋庆厯中建　本朝康熙九年重修入学额数二十名】南充县学【在县治西北旧为果山书院明初改为学　本朝康熙初重修入学额数十二名】西充县学【在县治南门外宋淳祐中建入学额数十二名】蓬州学【在州治北宋淳祐间建于云山元至正中迁今所入学额数十二名】营山县学【在县治西元至顺中建入学额数十二名】仪陇县学【在县治北金城山　本朝康熙二十二年自县南改建于此入学额数八名】广安州学【在州治东旧在州西秀屏山下宋嘉祐中建明初迁今所入学额数八名】渠县学【在县治西明万厯二年迁建　本朝康熙初重修入学额数十二名】大竹县学【在县治南宋嘉定中建入学额数八名】邻水县学【在县治东宋崇宁中建入学额数八名】岳池县学【在县治南宋太平兴国中建　本朝康熙七年裁六十年重建入学额数八名】嘉陵书院【在府治北一里明万厯间知府饶景晖建又金泉书院在府治西一里明大学士陈以勤建又嘉湖书院明万厯中知府昝云鹤南充知县吴亮嗣筑室率诸生讲艺又懋修书院　本朝乾隆九年建蓬州有果山书院在州治南宋刺史王旦建明成化中知州毕宗贤重修营山县有朗池书院　本朝雍正十二年建仪陇县有金泉书院乾隆十六年建广安州有渠江书院雍正九年建邻水县有邻山书院乾隆十二年建岳池县有鳯山书院乾隆十年建各县并设有义学】
　　户口【原额人丁一万二十四现在滋生人丁七十一万九千六百八十四户一十四万八千一百五十九】
　　田赋【田地三万三千八百三十七顷九十七畆二分四厘零额徴丁条粮银七万四千三百一十四两四分八厘零遇闰加徴银二千三百一十二两四钱九分四厘】
　　山川鹤鸣山【在南充县东十里相传谢自然升仙之日有鹤飞鸣于上旁有紫云亭】诸葛山【在府城东四十里相传诸葛亮驻兵于此阵迹犹存】请雨山【在南充县东七十里县民尝祈雨有应因名】金泉山【在南充县西寰宇记唐贞元十年谢自然于谢界金泉紫极宫白日上升舆地纪胜金泉山在县城西果山之足上有青霞观明统志金泉山下有金泉又有宝台山与金泉山相对旧志二山皆在县西二里上有石像宋李宏有诗】果山【在南充县西八里旧唐书地理志果州因山为名寰宇记层峯秀起松栢生焉方舆胜览晋时陈夀居此上多黄柑宋邵伯温有诗】栖乐山【在南充县西十里上有栖乐池甃之以石与嘉陵江相通又有驭风亭县志山顶有池清浊与大江涨涸相符】大方山【在南充县西王象之舆地纪胜大方山距城十五里又有小方山距城十二里千峰万周回缭绕疑若洞天有滴乳泉明统志在县西三十里山上有神女泉】朱鳯山【在南充县南十里寰宇记周回二十里昔有鳯凰集此因置鳯山观】清居山【在南充县南三十五里舆地纪胜在南充县南四十里有三峯下瞰四水有仙洞明统志云上有白云光相汲江五友四亭唐姚昻诗天设两峯南北峭地盘一水古今流宋淳祐中以兵乱尝徙府治于此元至元初建征南都元帅府亦尝治此山之龙笻埧又有金楼髙与山等亭亭如浮图常有光熖】大耽山【在南充县南一百里舆地纪胜流溪县隋居士杨耽在此修养冬居大耽山石窟中夏居小耽山絶顶明统志大耽山在府城西一百里与小耽山相对】清泉山【在南充县北舆地纪胜距城十里有古刹下瞰龙门诸山】龙城山【在南充县西南寰宇记在流溪县东六十里与石梯山相连其形盘屈如龙絶壁如城】西充山【在西充县治东为一邑之胜旧志在城内西北隅又有化鳯山在城内东隅】亚夫山【在西充县东与县城相倚】孝亷山【在西充县治东其西曰鳯台山山顶旧有文昌祠】鹿岩山【在西充县东八里鹿溪出此】双图山【在西充县东十里旧志两峰相对宛如图尽】扶龙山【在西充县东二十里舆地纪胜在西充县大陵镇】南岷山【在西充县南舆地纪胜山距县十五里有十三峯九泉溪何岷隠其上因名】嵗堂山【在西充县南二十里上有百福院为嵗时禳祝之所因名有鳯仪山在县南四十里】隠居山【在西充县东北二十里明统志上有清泉宫隋程太虚隠居于此因名】回龙山【在西充县北三十里耸翠嵯峨萦回盘绕】拱宸山【在西充县北五十里又北十里有紫崖山】琼珠山【在西充县西北四十里蜿蜒若琼珠相连又有干明山亦在县西北四十里】鳯头山【在西充县西北五十里接古东闗县界万山攒伏中一峯孤耸因名也】玉环山【在蓬州城内北隅元一统志其山秀丽四面诸山拱揖嘉陵江水环之故名下有玉环井】龙角山【在蓬州东元和志在相如县东二百步髙三百丈従朗池县界西来】崇觉山【在蓬州西二十里元一统志一名永安山两峰高峙下有嘉陵江水环之】三合山【在蓬州西五十里三峯并起围环相合因名】鳯凰山【在蓬州江南一里元统志其上三峯中一峯高峙两峯相接如鳯凰飞舞之状林木清秀嘉陵江水従下而流旧志在州南五里】五马山【在蓬州北五里五峯髙耸势如奔马】壮山【在蓬州北八十里为州主山】狮子山【在营山县东三十里以形似名】青羊山【在营山县东五十里上有石池】龙朗山【在营山县东六十里高耸特出】封窦山【在营山县西三十里】云山【在营山县西接蓬州界即古披衣山也寰宇记披衣山在朗池县西南六十里天将雨山有云雾驰曳如披衣然山上有云山寺元统志云山在营山县西四十里一名披衣山其山髙险四壁崖絶宋淳祐三年制置使余玠建砦栅移州治于此】印台山【在营山县南三百步为县学前之文峯】翠屏山【在营山县南一里】太白山【在营山县南一里】云鳯山【在营山县北一百里势高骞宛如云中飞鳯又集真山在县北八里】五星山【在营山县东南五十里五峯峭丽回环拱揖】营山【在营山县西南一里产冬青蜡】芙蓉山【在营山县东北八里峯峦丛秀若芙蓉然】大蓬山【在营山县东北隋书地理志安固县有大蓬山寰宇记大蓬山在良山县东南三十里有小蓬山相去二里列仙传葛由者蜀之羌人周武王时刻木为羊卖之一日乗木羊入蜀蜀中王侯贵人追上绥山随之者皆得仙术山在安固县东三十里舆地纪胜大蓬山在蓬州城东南七里相传状若海中蓬莱因名又小蓬山距州城七十五里一名秀立山又有透明岩亦名栖真岩在大蓬山前俛瞰县郭天气清明渠达诸山厯厯可数元统志大蓬山在废良山县南十里距营山县八十里其山髙险方圆四十里上起十二峯崖髙数十丈松木秀茂下有仙人岩小蓬山在废县南十三里下有溪水环之明统志在营山县东北七十里旧志大蓬山有朝隠洞空濶可容数百人】衮山【在营山县西北舆地纪胜在州城正西十五里隶营山县山顶有鳯凰院相传以为鳯尝栖其上中有风洞一穴下视如井有风冷然自下而上又有龙马槽石壁隠隠如龙鳞之状元统志山距营山县五十里】金城山【在仪陇县城内寰宇记在县北上平下耸明统志以众山环向如雉堞然故名上有数石如贮米囊又名金粟山唐秀士何滔举义兵讨贼于此至今其上有祠旧志在城内北隅其东有佛龙洞】允家山【在仪陇县东三十里】斗子山【在仪陇县东舆地纪胜在蓬池县东北三十里山势方平如覆斗上有天生池李特读书台】灵星山【在仪陇县东寰宇记在伏虞县南七里髙千余丈消水源出此山北】顶山【在仪陇县东寰宇记在伏虞县东四十里宣汉水出此】仪陇山【在仪陇县西三十里寰宇记山顶有石镌仪陇二字俗谓之赤葛山流江之水出焉元统志一名大仪山旧志山畔有金堆洞左有乳泉】南图山【在仪陇县南二里】龙源山【在仪陇县北二十五里上有石泉】九龙山【在仪陇县北三十里有九峯状若龙翔相近有石城山四壁峭立如城】铁山【在仪陇县北四十里山色如铁】大寅山【在仪陇县东南寰宇记梁大寅县取邑西大寅山为名】龙駮山【在仪陇县东南寰宇记有圣水源出蓬池县东北二十里龙駮山土人浴蚕即倍有获】龙章山【在仪陇县东南寰宇记在蓬池县东南三里四时常有花发舆地纪胜龙章山有东岩俯瞰大溪前眺歌阳安固诸山厯厯可数为一郡登眺之胜　按元和志有乐龙山在蓬池县南三里即龙章也】东华山【在仪陇县东南寰宇记在蓬池县东三十五里】伏虞山【在仪陇县东南元和志在伏虞县东南六十五里甚险夷獠被征即避入此山中舆地纪胜山顶有龙湫】高冠山【在仪陇县西南五十里昔有鳯鸣其上又名鳯鸣山】鼇山【在仪陇县西北三十里舆地纪胜水旁突出一山嶙峋若鼇因名】糓城山【在广安州东六十里山髙峻以能兴云雨润五谷为名】秀屏山【在广安州西舆地纪胜峭壁森耸草木樷茂宛若屏障旧志今在州西二里】望子山【在广安州西舆地纪胜即秀屏山来冈相传汉将军冯绲之子修炼一日辞父母去以来晨白鹤飞翔为侯绲登此山望之果然因名】蛇龙山【在广安州南寰宇记在新明县东六十里】谏坡山【在广安州北五里舆地纪胜旧名车婆涯有正言张廷坚故居因名】富灵山【在广安州东南寰宇记在渠江县东南七十里峻峭多药物灵仙所居也】白鹤山【在广安州西南寰宇记在新明县西南一百里】福夀山【在渠县城内】宕渠山【在渠县东寰宇记宕渠山一名大青山在流江县东五十八里舆地纪胜图经云在渠州东五十里其山东西两门延连相接山间长狭有似沟渠明统志宕渠山又名花果园其山崇峻险不可涯东西二石门可以出入】礼义山【在渠县东明统志宋宝祐中渠】
　　【州尝徙治于此旧志山在县东南六十里上有城址宋将胡荣率州人拒元军死之因为名】玉蟾山【在渠县西三里峯峦翠耸形如新月并峙者曰寳珠峯】龙骧山【在渠县北汉书地理志宕渠县符特山在西南寰宇记今流江县有龙骧山葢古符特山也舆地纪胜图经云在大竹县南三十里旧志在今县北一里】乐山【在渠县北三十二里舆地纪胜每嵗正月七日乡人携皷笛酒食登此娱乐以祈蚕事】緑沼山【在渠县北四十五里舆地纪胜自阆果连延至此上有池水常緑】八蒙山【在渠县东北蜀志建安二十年张郃督诸军下巴西进军宕渠蒙头盘石与张飞相距五十余日飞率精卒万余人从他道邀郃军交战山道迮狭前后不得救飞遂破郃巴土获安舆地纪胜八蒙山在流江县东北七里起伏八处有水环之不匝者一里常有烟雾蒙其上故名即张飞破张郃处】大斌山【在渠县东北六十里与礼义山对峙一名幞头山明末邑人筑砦于上】仙林山【在大竹县东一里】月城山【在大竹县东七十里】黄城山【在大竹县东八十里絶顶寛平四回石壁苍然望之如城】九盘山【在大竹县西八里其山高峻盘旋九折行者惮之】邻山【在大竹县西接邻水县界寰宇记在邻山县西四十里以山重叠邻比相次为名南尽县界东入邻水县界北入通州三冈县界此山出铁旧志今有西山在大竹县西十五里邻水出焉葢即古邻山也明统志在县东南二百里误】七碑山【在大竹县东南一百里接忠州梁山县界山有大石凡七耸立如碑】狮子山【在大竹县东北七十里东流溪出此】金盘山【在大竹县东北舆地纪胜在邻山县北五十里有龙穴旧志在今县东北一百里仙门里亦名仙门山峯峦高耸岩石奇胜】宝谷山【在邻水县东四十里】五华山【在邻水县东五十里上有五峯秀色如华】海宝山【在邻水县西四十里】天马山【在邻水县南二十里形如天马】皛然山【在邻水县南二十七里舆地纪胜自宕渠山连延至此山东有崖下有石乳三条呼为石钟村民击之以祷雨西有高崖白色旧名白崖真宗阅图经改名　按明统志在大竹县南三百二十里亦即邻水东南界也】黄陵山【在邻水县南五十里崖半石窟中有泉不盈不竭】龙虎山【在邻水县南六十里巉岩耸峙如龙虎之相持相近有龙潭峡四山连峡下有龙潭】昆楼山【在邻水县北山岩叠峙势如楼观宋昆楼镇以此名】岳安山【在岳池县东三十里按寰宇记高六百丈岳池水出焉上有音声鸟旧志有雀山在县东三十里与岳安山相对八峙三十六峯】姜山【在岳池县东八十里舆地纪胜云山镇外五里许山神极灵明】【统志在县东二十里姜维尝屯兵于此】石龟山【在岳池县西二里形如状龟】大龙山【在岳池县西十里蜿蜒盘曲又西五里有虎头山以巉岩险峻而名】速山【在岳池县东四十里唐书地理志岳池县有龙扶速山即此】老君山【在岳池县】
　　【西舆地纪胜在岳池县西二十里明统志在县北八十里相传唐天祐间有人乗白鹤至此化为石又名白鹤山因即其地建道宫大斗溪出此】翔鳯山【在岳池县北一里山有三峯如鳯之翔举】龙穴山【在岳池县北舆地纪胜封山在岳池县北五里山秀峯高有龙穴在山半岩石中一名龙穴山有唐何少卿读书台】羊山【在岳池县北舆地纪胜山下十里许有洞曰角竹元丰间张廷坚读书其中明统志在县北三十里峯峦秀异】□山【在岳池县北二十里舆地纪胜在县东南三十里最髙大明统志俗呼为禹山】肖岩【在西充县西舆地纪胜在县小陵镇东有石岩髙十余丈岩窦空濶泉水清洁又按明统志作清虚岩】西岩【在营山县西瞰大溪出此】虹饮岩【在渠县西舆地纪胜有圣泉在州西七十步石岩下水自岩石中出不竭尝有虹饮焉因筑亭其上名虹饮亭明统志岩上有滴水下有石白大如杯盂盛之日出时毎有虹影映岩下因名】书岩【在邻水县西二十里相传唐杜甫寓居于此又名少陵岩】龙潭峡【在大竹县南六十里】卧龙坡【在邻水县东北三十五里相传诸葛亮尝经此】龙潭洞【在西充县西五十里又名土主洞穴通秋垭龙井】琴洞【在西充县北二十里人履其中声响如琴】孔雀洞【在营山县东北舆地纪胜在良山县东十五里上有石壁峭絶如削旧志在今县东北一百二十里洞门如圭窦其中宏敞左右有石床洞尽处有石孔雀水出喙中】佛龙洞【在仪陇县西金城山明万厯间倾塌见一洞内有生成石佛上有佛龙洞三字中可容四十五人上下悬崖絶壁各数十丈】老君洞【在邻水县东南六十里老君山下其水冬温夏凉又白磁洞在县南六十里石洞如屋云气垂白】闗门石【在邻水县南四里两溪夹合石壁如削下有土洲洲中大石壁立】嘉陵江【在保宁府南部县流入经蓬州及南充县东又南入重庆府定逺县界寰宇记嘉陵江在果州东二百步自相如县流入南充界南流至合州汉初县界元统志蓬州东江岸上有石门石觜横截江心长约百丈旧志自南部县东南流入蓬州境五十里至州城东折而西南流六十里至南充县界又六十里至州城东又南一百十里复折东南入定逺县界】渠江【自达州流入经渠县东又西南径广安州东又西南入重庆府合州界水经注北水与南水合又东南径宕渠县谓之宕渠水又东南入汉寰宇记宕渠水一名渝水在流江县东二里又渠江县南八十步又西入合州新明县界舆地纪胜渠江在流江县东三百步其水二源一出巴岭一出罗吴山至永睦县合流入流江县界又广安军城下瞰渠水萦回为潭曰清洄又有篆水去县五里有石洲如伏龟水之灌输其间者涡停渠别莫知其防中两渠相距二尺广深半之可受流觞人多游焉旧志巴达二水自三防镇合流为渠江径宕渠山下合潜水又至渠县东北合流江水又径县南三里中有铜鱼洲其下有碛石状如黄鱼亦名铜鱼碛又南碛广安州界江中滩石纵横湍流奔急共有三十六滩至州东北则石碛平坦波纹如篆故又名为篆水旧志渠江二自达州入渠县境合流又一百五十里至县治东转西南一百五十里达广安州界又一百四十里至州城东又一百九十里至合州界　按汉书地理志宕渠县潜水西南入江不曹水出东北南入徐谷所谓潜水即今渠江郦道元亦云宕渠水即潜水是也彼乃于潜水篇曲为之説云潜水葢即汉水支分潜出故受其称今县有大穴潜水入焉通冈山下西南潜出谓之伏水或以为古之潜水其説虽与郭璞畧同然璞本谓大穴在梓潼汉水去宕渠絶逺今渠江合巴逹二州之水并非汉水支分其地亦无所谓大穴通冈山下者其不足信可知明统志遂谓潜水在渠县东五十里误】流江【自仪陇县西北发源南流经营山县东又东南至渠县东入渠江寰宇记流江水出仪陇县西仪陇山自县界东流经蓬池县理北亦名騐江水又东南流经良山县西南二十一里又东南流经蓬山县南一百步又东南入渠州流江县界舆地纪胜大流江在流江县北五里自蓬山县来又有小流江在县南二十里自相如县来絶险高百余丈俗号高滩旧志流江源出仪陇县北二十里龙源山东南流八十里合平溪入营山县界又七十里经县东去县五十里又东南入渠县界流百里许至县城东入渠江　按明统志有七曲滙在营山县东六十里水流萦回七曲两岸崖石县絶飞湍喷沬若烟雾腾涌葢即流水下流即今七曲堰】西溪水【源出西充县东流至南充县西南入嘉陵江寰宇记西溪水在西充县西源出崇礼市山舆地纪胜在县东四十步又有东溪旧志今有陵溪在西充县西三十里小陵镇亦名小陵河又有象溪在县北四里虹溪在县治东俱至三河口合流萦绕学宫前即为泮池顺流至南充县入江即西溪也又有鹿溪在西充县东二十五里源出鹿岩山下即东溪也亦流合焉　按舆图名蛮子河自西充县东北发源西南流经县东又折东南至府城南入江】流溪水【在南充县西南寰宇记在流溪县东北四十步源出遂州方义县界下至当州北流向东迤入嘉陵江明统志在府城西八十里平流三十里无滩因名旧志流溪源出大耽山流八十里至县南入江古方义今为遂宁地并无流入县境之水】曲水【在南充县西南四十里源出琉璃镇盘廻曲折东流八十里入嘉陵江　按旧志谓与西溪合流误】青溪水【在营山县西南流入蓬州界寰宇记披衣山有青溪水出焉元统志在营山县西南五十里源出披衣山地名石洞下至相如县瑞兴镇入嘉陵江旧志今有蓝溪在营山县西二十里源出衮山南流四十里入蓬州界名清淡河又四十里至州南清溪口入嘉陵江】消水【在仪陇营山二县界寰宇记消水源出伏虞县灵星山北东南流经良山县东二里又东南经废宕渠县西十里又西南经蓬山县东十五里又南流注流江水　按此水今无考舆图营山县北有一小水东入流江源流甚微亦与寰宇记不合】平溪水【在仪陇县东北十里舆地纪胜水出平源故名元统志平溪水自本县青山发源下流接渠州流江旧志源出仪陇县东三十里允家山南流五十里入流江曰合水口】鼇水【在仪陇县西北三十里寰宇记出鼇池元统志有水一潭方图濶五里旧志在县北三十里流江溪中】宣汉水【在仪陇县东西南流入营山县界寰宇记源出伏虞县东顶山东流经旧县南七里又东流入良山县界】浓水【在广安州西舆地纪胜在岳安县东北出龙扶速山东流入渠江府志浓水即西溪水源出州北一百二十里蓬州之绵坝分为二南至橡树坝合流至城南五里东折入渠江以水色常浊故名浓水】清溪水【在广安州南舆地纪胜在新明县东五十里源出邻水县界西流入渠江　按舆图今州东南邻水县西界有仙成河二源并导合流而西左防天池河至州南入渠江即清溪水也】岳池水【在岳池县东寰宇记防溪水在岳池县西北五十里源出岳安山东流至固镇县西本是思岳池因以名县焉旧志岳池水源出姜山流三十五里至岳池县城东转南合灵溪龙穴二水至定逺县界入嘉陵江又灵溪水源出禹山南流经县西龙穴水源出龙穴山南流经县东俱入岳池水　按图经今县东西各有一水至县南合流东即岳池西即灵溪也岳安山在县东水源出此不应在县西北且亦非东流寰宇记有讹】邻水【自大竹县西发源西南流迳邻水县东又西南入重庆府长夀县界寰宇记邻水源出邻水县东北邻山南流经县东二十六里又南流中有大碛悬流十丈奔急若惊湍电泻舆地纪胜邻水有二大邻水出邻山顶上西南流经邻水县入恭州巴县界小邻水亦出山顶西流屈曲一百五十里入大邻水旧志源出大竹县西山西南流五十里入邻水县界名曰东溪又西南五十里经县东三十里又西南一百里入长夀县界名玊溪】仙门水【在大竹县南舆地纪胜在邻山县西北五十里源出金盘山流下龙穴入龙门镇市崖下有瀑布一百八十六丈俗号散水旧志流为大洪溪至邻水县界入邻水　按舆图今大竹县东有寳石河自月城山东发源西南流经邻水县东至长夀县西北界入邻水即仙门水也】清水溪【在南充县东源出请雨山西北流十五里至县东北入嘉陵江居民借以溉田】大斗溪【在南充县东南源出岳池县老君山西流入嘉陵江溪旁有石如斗故名】海棠溪【在西充县东明统志西充县有海棠川缳绕县治内多海棠因名旧志海棠川小溪源出双图山流十五里转南又一百二十里至南充县界入江】瞰天溪【在营山县西源出西岩绕城东南下流五十里至七曲堰入流江】白水溪【在渠县东三十里源出县东白水洞西流入渠江】东流溪【在大竹县北旧志源出狮子山西流七十里至渠县界入渠江　按舆图今县北有竹溪河源出县西九盘山东流防二小水至县东北界有清溪河源自县东月城山北流合焉自下统名清溪河所谓东流溪当即此也旧志与图不合疑误也】龙湫【在渠县东四十里有瀑布数十自絶顶挂洞口下为龙湫祷雨輙应】天生池【在营山县西寰宇记披衣山云山寺中有池去嘉陵江三十里江水或浅其池亦浅江水或涨其池亦涨号天生池】耀池【在仪陇县东南舆地纪胜在蓬池县东南七里】将军池【在岳池县东五里相传诸葛亮尝驻兵于此】丝经池【寰宇记在邻水县东南八十里】鸳鸯池【在邻水县东北七十里方圆数十丈时有鸳鸯游泳于池】梳桮池【在邻水县西南二十里陈子昻凿池游赏处】滴乳泉【在南充县西二十里府志昔有游士何志泉饮此泉年八十面如桃叶宋樊汝贤诗云液落山腹胍与昆仑通云何山下叟八十桃顔红】玉泉【在蓬池县东南五十里其泉涌出状如渍玉】甘泉【在广安州治南井中有三穴中一穴泉极甘大旱不竭又有石泉在州东北二十里源出石崖清冷甘冽】昆井【在南充县寰宇记益州记云南充县西六十里有昆井即古之盐井】火井【在仪陇县南寰宇记在蓬池县西南三十里水涸之时以火投其中焰从地中出可以御寒移时方圆若掘深一二尺颇有水出】盐井【南充西充蓬州大竹四州县皆有王存九域志邻山县有卧牛一盐井通志今南充县有中井六眼中下井六眼下井三眼西充县有上井十眼中井八眼下井八眼蓬州有中井一眼】









　　钦定大清一统志巻二百九十九
　　钦定四库全书
　　钦定大清一统志巻三百
　　顺庆府【二】
　　古迹安汉故城【在南充县北汉置常璩华阳国志初平元年征东中郎将安汉赵頴建议分巴为二郡頴欲得巴旧名故白之益州牧刘璋以垫江以上为巴郡治安汉建安六年改为巴西郡徙治阆中隋书地理志巴西郡南充旧曰安汉置宕渠郡开皇初郡废十八年县改名焉旧唐书地理志宋于安汉故城置南宕渠郡隋改安汉为南充寰宇记后魏平蜀于今州北三十七里石茍坝置南宕渠郡其县亦移就郡理隋废郡仍移县理安汉城改为南充县以古充国县为名旧志旧郡治在今城北五里北津渡明洪武初徙今治　按明统志安汉城在府城北三十五里又宕渠城在府城北四十里即石茍坝又有充国城在府南三十五里其説舛错恐皆误】仪陇故城【在今仪陇县北乐史太平寰宇记仪陇县在蓬州西北六十里本汉阆中县地梁天监元年于此置隆城郡及仪陇县因陇城山为名隋开皇三年郡废以县属蓬州唐武徳二年割属方州八年废方州复属蓬州县城原在金城山顶四靣悬絶石壁髙八十丈周廻五里惟西南稍通人焉开元二十六年移于山下平溪即今理也王存九域志县在彭州西北九十里元统志自蜀多难此县人民随州徙于云山城保聚元初复还旧志县至蓬州一百五十里东至永睦县西至阆中县南至营山县东南至小宁州皆一百五十里西南至南部县一百三十里东北至曾口县一百一十里】宕渠故城【在渠县东北汉置华阳国志宕渠郡延熙中置□年省晋永兴元年李雄复置今遂为县寰宇记汉宕渠郡即今流江县东北七十里故城是也其城后汉车骑将军冯绲増修俗名车骑城李夀乱后地为诸獠所侵郡县悉废宋末又自汉宕渠移理安汉故城旧志按宋郡治安汉曰南宕渠者以安汉在宕渠之西南也寻又于垫江置郡曰东宕渠者以垫江在安汉之东南也梁复于故宕渠地置郡曰北宕渠者以故宕渠在安汉垫江之东北也又有西宕渠在射洪通泉为故广汉县地在安汉之西隋志有宕渠县在今营山县界乃梁置亦汉故县也】邻山故城【在大竹县东南寰宇记县在渠州东南一百里本汉宕渠县地自晋至齐并为夷獠所据渠大同三年于此置邻州及邻山县后魏废帝改为邻山郡以山为名至隋初郡废并县入邻水唐武徳元年分置邻山县又置邻州八年废州县属渠州县城南西北三面有地回绕东阻浧水甚险固俗号为金城宋史地理志邻山县干徳三年移治故隣州城元史地理志至元二十年并隣山入大竹　按隋志寰宇记九域志皆作邻山新旧唐志皆作潾山】邻水故城【在今邻水县北寰宇记县在渠州东南一百三十里汉宕渠县地梁大同三年置邻州因山水以名之寄理州城隋开皇三年自州城移于岳池溪今县北九里是故城也唐武徳二年自故城移于今理宝厯中山南西道节度使裴度奏废之大中初又改置舆地纪胜干徳四年移县治昆楼镇在州东南一百五十里　按九域志县有邻水镇盖即故县也】汉初废县【在南充县南隋书地理志涪陵郡汉初梁置新兴郡西魏改郡曰清居名县曰汉初开皇初郡废李吉甫元和郡县志县东南至合州一百九十四里本汉垫江县地后魏于此置汉初县属合州寰宇记梁大同中于此立新兴郡后魏恭帝三年于今县西北六十里置清居郡及清居县以地势爽垲故曰清居隋初郡废改县为汉初属合州十六年自故郡城移于今理自唐迄今不改元史地理志至元三十年并汉初入南充　按诸书皆云魏置清居隋改汉初而齐书州郡志东宕渠獠郡领汉初县盖齐时巳有此县隋复旧名也】流溪废县【在南充县西南唐置属果州旧唐书地理志开耀元年析南充于流溪水侧置寰宇记在州西南八十五里宋史地理志熙宁六年省流溪县为镇八南充绍兴二十七年复为县元史地理志至元二十年并流溪旧县入西充】相如故县【今蓬州治隋书地理志巴西郡相如县梁置梓潼郡后魏郡废旧唐书地理志本汉安汉县地寰宇记县在果州东八十五里梁天监六年置即汉司马相如所居之地因以县名元统志宋淳祐三年四川制置使余玠以相如县接近蓬州营山县界旁有云山近去嘉陵江十有五里其山崇峻乃营立砦栅俾县民附入云山保聚寳祐六年郡守张大悦以城归附遂以相如县拨属蓬州至元十五年蜀定今毁云山砦复以军民还旧理然此州从昔依山为治距相如县嘉陵江一百余里不当水陆舟车之防乃徙州于此为理所建宣抚征南都元帅府并蓬州总营军民府二十年并废　按周隋蓬州在今营山界唐宋蓬州在今仪陇界元时始治相如前后凡三徙也】良山废县【在营山县东北本汉宕渠县地东晋后为獠所据地名恒陵梁始置安固县后周置蓬州于此后周书梁州所管地名恒陵者方数百里并生獠所居恃其险固常懐不轨天和三年獠叛总管长史赵文表讨平之除文表为蓬州刺史隋书地理志清化郡安固县梁置后周置蓬州大业初州废寰宇记良山县在蓬州东七十二里梁大同元年分宕渠县地置安固县取安静永固为名属伏虞郡隋开皇三年罢郡以县属蓬州大业中州并入宕渠唐武徳元年于县理置蓬州开元二十九年州自此移理蓬池县改安固县为良山县元和中又废火中中又置宋史地理志熙宁五年省良山县为镇入伏虞建炎二年复置元史地理志至元十二年并入营山旧志营山故城在今县东北有八十里】宕渠废县【在营山县东北汉县在今渠县界梁改置于此隋书地理志宕渠郡宕渠县梁置并置景阳郡开皇初郡废旧唐书地理志县旧治长乐山长安三年移治罗获水寰宇记废宕渠县在蓬州东一百里梁大清元年于此置景阳郡及宕渠县因县界山为名唐寳厯元年并入蓬山大中中又置宋干徳三年并入良山】蓬山废县【在营山县东隋书地理志宕渠郡咸安县梁置曰绥安开皇末改名寰宇志县在蓬州东南九十里汉宕渠县地梁大同中于此置绥安县属景阳郡隋开皇三年罢郡以县属蓬州十八年改为咸安县唐至徳二载改为蓬山县以县界内山为名宋史地理志熙宁三年省蓬山县为镇入营山】朗池故县【在营山县北寰宇记朗池县在蓬州南三十五里本汉宕渠县地唐武徳四年剑南道大使寳奏割果州相如县置以临古朗池为名寳应元年租庸使徐演奏自果州割属蓬州大厯五年遭贼焚烧自后权置行县未立城壁贞元元年移于营山歇马馆为理即今县也唐书地理志朗池县寳厯元年省开成二年复置九域志大中祥符五年改曰营山在蓬州南六十里元统志宋淳祐三年余玠移县治云山至元十五年蜀定复还旧治西至相如县五十里明统志在蓬州东六十里　按通兴新唐志九域志元统志皆作朗池而旧唐志寰宇记作郎池未知孰是】蓬池废县【在仪陇县东南隋书地理志巴西郡大寅县梁置唐书地理志蓬州武徳元年以巴州之安固伏虞陇州之仪陇太寅渠州之宕渠咸安置开元二十九年徙治大寅广徳元年更大寅名蓬池后省开成元年复置旧唐书地理志县旧治斗子山后移治鬬坛口寰宇记蓬州东至逹州三百二十里南至渠州一百九十里西至阆州二百里北至巴州二百十里治蓬池县本汉阆中县地梁天监元年分置大寅县取大寅山为名元统志宋淳祐三年制置使余玠以蓬州旧治经兵革荒废移治于营山县界云山上以蓬池属之至元二十年并入仪陇旧志蓬池故城在今仪陇县东南六十里】伏虞废县【在仪陇县东隋书地理志清化郡伏虞县梁置曰宣汉又置伏虞郡开皇初郡废十八年改焉寰宇记县在蓬州东北六十里本汉宕渠县地梁大同中于今县东三十里置宣汉县属义安郡隋置蓬州改为伏虞县以界内伏虞山为名大业三年属清化郡武徳元年复属蓬州移理于山顶开元末百姓请去险就平遂两南移于消水侧今县是也元史地理志至元二十年并伏虞入仪陇旧志废县在仪陇县东八十里】渠江废县【在广安州北寰宇记广安军西至果州二百里西南至合州二百里治渠江县本汉宕渠县地后汉又为賔城县今县北十二里有古废賔城一名始安城梁普通三年于此置始安县属北宕渠郡隋开皇三年罢郡以县属渠州十八年改为賔城县大业元年自故城移于今一南临渠水东枕大溪唐武徳元年复改为始安县至徳二载又改为渠江县干徳六年以合果渠三州相去路逺山川险阻多聚冦盗遂以合州浓洄镇渠州新明镇地置广安军仍割渠江新明岳池三县以成之从转运使刘仁燧之请也王象之舆地纪胜军治秀屏山下宋史地理志淳祐三年城大良城为军治所旧志大良城在州东北六十里其地石崇四絶天然险固即浓洄镇也元至元中始还旧治明初始省县入州其隋唐故县在今州北五里　按后汉无賔城县新旧唐志皆云天寳元年改名渠江寰宇记则谓至徳二载又九域志宋志皆云开寳二年置军寰宇记作干徳六年多不同】丰乐废县【在广安州西北唐武徳元年分渠江县置属渠州八年仍省】岳池故县【在今岳池县西北旧唐书地理志果州岳池县万嵗通天二年分南充相如二县置初治思岳池开元二十年移治今所寰宇记在广安军西北一百二十五里明统志在广安州西六十里旧志旧治伏江里洪武初徙治翔鳯山南】新明废县【在岳池县南唐置属合州元和志县西南至合州一百二十里本汉垫江县地后魏迄隋为石镜县地武徳二年分石镜之东北界为新明县寰宇记县在广安军西六十里唐分石镜之东北界于渠水中崇洲上为新明县以新被明化为称圣厯三年刺史张东之以旧县多水害奏移于嘉陵江西岸北连灵岩山即今县理是也干徳六年割隶广安军宋史地理志开宝六年移治单溪镇元史地理志至元后并新明入岳治旧志废县在岳池县南二十里其唐故县在岳池南七十里】和溪废县【在岳池县西宋置九域志新明县有和溪镇舆地纪胜开禧三年太平阎伯敏奏乞陛镇为县属广安州县在军西南九十里府志和溪故县在岳池县西二十里元省入岳池】流江废县【今渠县治寰宇记渠州西至果州二百八十里西北至蓬州一百九十里梁普通三年于汉宕渠县西南七十里置北宕渠郡即今州是也大同三年于郡理置渠州后魏文帝十三年其地内属仍为渠州领北宕渠郡后周武成元年改北宕渠为流江郡仍于县圣置流江县即今县也】大竹故城【在渠县北寰宇记县在渠州北六十里汉宕渠县地后为流江县地唐乆视元年分今宕渠县东界置属蓬州以邑界多产大竹为名至徳二年割属渠州寳厯中与邻水县同废其后又置宋史地理志景祐三年废大竹县入流江绍兴二年复置旧志元至元中并邻山入大竹县仍移大竹县治于隣山县界即今县也故县城自此遂废】盐泉废县【在大竹县南唐武徳元年分潾水置属潾州防省旧志盖因盐井为名】梓潼城【在蓬州西南舆地纪胜在相如县西南二十七里】賨城【在渠县东北华阳国志长老言宕渠盖为故賨国今有賨城寰宇记故賨国城在流江县东北七十四里古賨国都也旧唐书地理志武徳元年分置賨城县属渠州八年省明统志废賨城县在大竹县北　按隋志有賨城县在今广安州非此】荣城【在大竹县东北仙门里四面险峻髙阜寛平宋未保此以御元兵】木门故镇【在大竹县治旧志唐宋大竹县在今县此鳯来乡入渠县界元至元二十年移治废邻山县之本门镇即今治县东门城内有二小冈地虽相连而土色则别上有两木对生交合如阙即木门遗址也】鳯来里【在渠县东北一百里接大竹县界相传后周时鳯凰来集于此】芝兰庄【在仪陇县东南舆地纪胜在蓬州城西一里孟蜀时有王先生者年几百嵗蜀主召至欲縻以爵不可遂告归赐所居田数顷为逰息地号曰芝兰庄】纪信故宅【在南充县东三十里】司马相如故宅【在蓬州南寰宇纪在相如县南二十里罗洪光周地图记云其地有相如坪相传云相如别业在此宅右西濵汉水藂薄欝然其基名相如琴台髙六尺周四十四步元统志又有洗笔池卓剑水】谯周故宅【在南充县北五里有碑存有观星台】袁天纲故宅【在南充县西金泉山】开汉楼【在府城南舆地纪胜郡守杨济开汉楼记云圣朝褒封纪信有实开汉室之语余摘二字以名是楼明统志名安汉楼】北津楼【在南充县北五里道又张三丰诗谁唤吾来蜀内逰北津楼胜岳阳楼烟连沙岸渔歌起水照江城夜月牧万里清波朝夕涌千层白塔古今浮壮怀无限登临处始识南防第一州】仙鹤楼【在郡城后子城上舆地纪胜下瞰大江实为郡治亭台之冠宋卲伯温诗春去春来好风月鹤楼端胜庾公楼】梯云楼【在西充县治西】御书楼【在营山县东六十里】秀屏楼【在广安州治西宋建以州有秀屏山因名】防仙楼【在广安州舆地纪胜在广安军市中】衮绣楼【在邻水县西六十里宋嘉定中为制置使安丙建】清晖阁【在南充县北舆地纪胜俯瞰大江其景清絶】霄汉阁【在广安州治西明统志有唐顔真乡书霄汉阁三字石刻尚存】蓬莱堂【在蓬州治舆地纪胜堂有两翼室左为鲁公祠像居中而两庑列隋唐以降刺史八人】览秀亭【在南充县寳台山舆地纪胜为郷士期集题名之所明统志在县西七里】五友亭【在南充县清居山舆地纪胜防丙题云明月清风为道友古典今文为义友孤云野鹤为自在友怪石流水为娱乐友山果橡栗为相保友是五友者无须不在此间也】清风亭【在府城西】拟岘亭【在广安州西二里宋张商英有诗】集芳亭【在广安州北舆地纪胜在渠江县北二十里有姚子望者隐居不仕放意山水间竒花异卉必力致之因作亭曰集芳熙宁中黎侁为之记有张天觉诗东坡帖】戯仙亭【在广安军东北十里舆地纪胜髙滩溪上相传有仙人游戯其上】邀月亭【在仪陇县北二十里有石数十犬方而絶险上平濶丈余可坐十人名曰邀月台】蓬山馆【在营山县大蓬山下江山胜防为一郡美观】芳溪馆【在仪陇县南唐元禛感梦诗十月初二日我行蓬州西三十里有馆其馆名芳溪】画卦石【在南充县东四十里石有八卦痕相传为李耳遗迹】
　　闗隘卫渠闗【在渠县北龙骧山明正徳中知县甘泽建】东观塲巡司【在南充县本朝雍正七年置今裁】梨枝卫巡司【在岳池县　本朝康熙六十年置今裁】北
　　津镇【在南充县北五里即旧县治明设北津渡巡司今裁】烈面镇【在南充县南一百里本朝康熙中设驿于此今裁】大陵镇【在西充县东二十里九域志县有大陵油井小陵太】
　　【平等九镇】七盘镇【在蓬州界九域志相如县有七盘琴台等八镇】风窦镇【在营山县西三十里接蓬州界九域志县有风窦石门营山蓬山等十三镇】流江镇【在仪陇县南九域志县有流江陵山等五镇】灵溪镇【在岳池县东六十里舆地纪胜作灵池镇又云山镇在县东八十里九域志岳池县有灵溪故县云山等七镇】邻山镇【在邻水县九域志邻山县有邻山龙门沙溪金山石船等十镇舆地纪胜龙门镇在县西四十五里金山镇在县西十八里】太平镇【在邻水县九域志邻水县有邻水太平等十镇】嘉陵驿【在南充县东旧为水驿今裁】龙溪驿【旧在蓬州治南明景泰中移于州城西嘉靖中又移于大竹县】盘龙驿【在广安州南明嘉靖三十六年自南部县徙置】平滩驿【在岳池县西七十里嘉陵江滨以上诸驿皆乆废】
　　桥梁马宗桥【在南充县东四十里宋邑氏马普宗建】西桥【在南充县西三里】永安桥【在南充县西北五里】文明桥【在南充县南又有桂花桥以桥有多桂树为治】石
　　佛桥【在蓬州东】望使桥【在营山县东三十里旧为迎接使客之所】天桥【在仪陇县东南舆地纪胜龙章山有天生石桥长二丈横驾絶崖名曰天桥】至喜桥【在岳池县治东相传欧阳修自吴入蜀喜险路至此始平因名】洄水渡【在广安州东旧名龙门渡又有罗洪渡在州东北皆渠江津济处】都尉坝【在南充县南五十里】望仙桥【在营山县东三十里相传昔有羣仙会此因名】观音桥【在邻水县东南二十里】东流桥【在大竹县东十里通梁垫防万大路】万夀桥【在渠县北十里】
　　陵墓汉纪通墓【在西充县北四十里龙宫山下】冯绲墓【在大竹县北水经注宕渠县有汉车骑将军冯绲桂阳太守李温塜二子之灵常以二月还乡水暴长吏民于水上祭之舆地纪胜墓在古賨城有双石阙额篆曰汉车骑将军冯公之墓又有沈阙在县北一里亦双石阙一防曰汉谒者北屯司马左都侯府君一镌曰汉新丰令交趾都尉府君世称为冯碑沈阙】三国
　　汉王平墓【在大竹县平池里】严顔墓【在仪陇县东南舆地纪胜在州北三十里絶崖上】谯周墓【在南充县北又有庙在县北十里】晋陈夀墓【在南充县南五里】唐程大虚墓【在西充县东十里岷山下】南北朝陈侯瑱墓【在西充县南岷山下】宋张唐英墓【在广安州东岳门山下初双流绍圣中其子庭玉徙居广安改于此】张廷坚墓【在广安州北】安丙墓【在广安州南五十里】何涉墓【在南充县西北琉璃镇】元张大悦墓【在县北三里】明陈以勤墓【在南充县西栖乐山下】陈于陛墓【在南充县西金泉山】
　　庙宇忠祐庙【在西充县东化鳯山上祀汉纪信】济逺庙【在渠县北二里祀汉冯绲】张桓侯庙【在渠县东北八蒙山又邻水县东亦有庙】陈夀庙【在南充县西二里】
　　顔鲁公祠【在营山县东北大蓬山】谢自然祠【在南充县西金泉山】王文正祠【在蓬州西祀宋州守王旦】利应庙【在西充县北紫崖山祀宋忠臣王云】陈大学士祠【在府治内祀陈以勤及其子于陛明勅建】永济庙【在仪陇县西大仪山勅封忠应王土主张公之神宋绍兴间勅赐永济庙额天旱官民谒祷即应县令栁天植题额曰应宿仙班】
　　寺观西禅寺【在南充县治西宋赐额真如明改今名】资福寺【在西充县东唐圭峯禅师説法于此】广慈寺【在蓬州东宋建】灵鹫寺【在营山县东六十里宋乾道初建】
　　崇福寺【在仪陇县治西宋绍兴中建】观音寺【在邻氷县明业希贤隠此读书】姜山寺【在广安州西姜山唐禧宗时建】净居寺【在广安州东元至元间建】南峯寺【在广安州西宋张商英有诗孤云飞逺岫落曰满平川寺防南峯项僧传北祖禅】大圣寺【在岳池县治南宋嘉定间建】祥符寺【在渠县东一里旧志汧江寺宋大中祥符中改今名】元妙观【在南充县治西宋治平初建】青霞观【在南充县西金泉山有步虚台】降真观【在西充县南十五里相传唐陈太虚修炼处】延真观【在蓬州治东宋宣和初建】龙泉观【在岳池县东八十里明统志相传宋太祖防时尝过此因渇挿剑于地泉水涌出因名】东观【在岳池县西明统志相传吕洞賔尝过此留宿夜多蚊画一幅幅于楹间至今此地无蚊蚋】
　　名宦汉第五伦【长陵人明帝时为宕渠令显防乡佐元贺在职四年迁蜀郡太守】晋何随【郫县人司空武之后为安汉令以善化民民咸知礼义亷耻去官时送吏乏食乃取道侧民芋以绵繋其处偿之】隋栁俭【河东解人髙祖时妙简良能出为牧宰以俭仁明擢蓬州刺史狱讼者庭遣不为文书约束狱中无繋囚】唐顔真卿【琅邪人肃宗时李辅国迁上皇西官真卿率百官问起居辅国恶之贬蓬州刺史】崔元亮【开元中任果州刺史姚合送以诗云骑史縁青壁旌旗度白云剑铭生藓色巴字叠氷文华首思仙侣疲民爱使君泠泠惟自适郡邸有谁闻足征其槩】宋朱昻【潭州人开宝中知蓬州徙广安军防渠州妖贼李仙众万人刼掠军界昻謢防擒之其余果合渝涪四州民连结为妖者置不问蜀民遂安宰相薛居正称其能】赵繁【开寳中任刺史建学育才人多师之】卲曅【桂阳人太平兴国中厯蓬州县事叅军部民张道丰等被诬为刼盗狱巳具曅察其枉不署牍既而捕获正盗道丰等得释代还引对太宗谓曰尔能活我平民深可嘉也赐钱五万】查道【休宁人真宗时知果州正均乱后冦党何彦忠拥众不聼抚咸请发兵殄之道防服单马数仆不持尺刅间闗百里许直趋贼所初悉惊畏持满外向道神色自若谕以诏意或识之曰郡守也贼党闻其仁曰是宁害我者即相率投兵罢拜号呼请罪悉给劵归农】冦瑊【临汝人真宗时官蓬州军事推官李顺余党谢才盛等复起为盗堿设方畧擒送京师】葛宫【江隂人真宗时知南充县东川民艰食部使者檄守资昌两州以惠政闻】刘平【祥符人真宗时知南充县夷人防淯井监转运使以平权泸州事平率土兵三千击走之】崔立【鄢陵人真宗时为果州团练推官后兵辇官物道险乃率众钱佣舟载归知州姜从革论如率敛法常斩三人立曰此非私巳罪杖尔论奏诏如立议特改大理丞】龚鼎臣【须城人仁宗时知渠州渠故僻陋无学者鼎臣请于朝建庙设学选巴子为生日讲说立课试法人大劝始有登科者郡人绘像祀之】折继闵【云中人庆厯中领果州团练使时值元吴反继闵招辑归业者三千余户】邵伯温【洛阳人微宗时知果州请罢嵗输泸南诸州绞绢绵数十万以民力】虞允文【仁夀人绍兴中知渠州中书舎人赵逵首荐允文召对极论四川财赋科纳之上嘉纳之】王隲【绍兴中知果州活饥民甚众】李瞻【绍兴中守广安军活饥民甚众】
　　陈咸【兴化人淳熙中知南充县转运使辟主管丈字嵗旱税司免下户两税转运使安节以为亏漕计咸白安节曰茍利于民违之不可因言今楮币行于四川者几亏三百万茍増印百万足以补免放之数安节从之军多滥靖咸曰咸首可断滥请不可得蜀嵗收激赏劝输绢钱民以为病咸覈入节出嵗减二十余万緍】杜源【知蓬州开禧中蜀大疫沿路贫民流离死者弃尸满野源于龙章山作大穴以之义塜碑刻今犹存】余玠【蕲水人淳祐间制置使于营山屯兵聚粮】
　　【以偹元人蜀人頼之】李道传【井研人庆元中为蓬州教授吴曦反道传遗书安抚杨辅论曦必败曦党以曦意胁道传道传以义折之竟弃官归曦平诏以道传抗节不挠进官二等】杨泰之【青神人宁宗时知果州踦零钱病民泰之以一年经费储其蠃为诸邑对减上尚书省接为定式民歌之曰前张后杨惠我无疆盖张义先发其端而泰之踵行之】段元监【为顺庆帅守北兵至元鉴城守麾下刘渊杀之以降】施择善【为转运使寳祐中元兵至蓬州死之】胡载
　　荣【寳祐中知渠州时元兵至保险徙治率州人矢死固守卒頼以全安】元刘仲达【安西人大徳初知渠县作与文教鼎新学舎学者至今诵之】阎公【至正间为营山令有善政在任牛生二犊麦秀两岐禾一本九穗民多懐之立善政碑】明王佐【洪武时知岳池县以坐事被徴耆民请阙列其善政以闻帝嘉之遣还既还任政绩益着】杜沂【真定人洪武中知顺庆宅心公正律巳亷平郡人至今传诵】谭思敬【洪武中知大竹克勤公事节用爱民】田铎【阳城人治初知蓬州兴文教暇日亲课诸生诵习劝戒甚严储谷以偹缓急及唐午之乱军饷民食皆頼之】邓俊【石首人任营山典史署县事时佥事王源命督兵御贼蓝廷瑞等城防父子被执相对骂贼而死事闻廕子一人】
　　本朝上官宏基【朝邑人顺治初知营山县时供亿取办于里民宏基至悉除之政尚寛简及卒贫不能归榇邑人输金送防】李时亨【枣强人顺治十八年知邻水县时疮痍初复时享缮城郭招徕人民抚绥有要邑以殷富】劳温良【广东人康熙初知邻水县湛深经术治先教化人歌思不置】廖士贞【湖广人康熙十九年知营山县逆党谭宏禆将彭时亨叛执士贞至渠县累繋月余偪以伪职大骂不屈望阙再拜引颈就戮事　闻其子防廕】徐盛【汉军镶红旗人康熙十九年知广安州谭宏之变为贼所防不屈死　赠四川布政使司防议】袁定逺【浙江人康庚戌进士知顺庆府慈惠亷明正巳率属时有吏行水上人在镜中之颂】
　　人物汉陈禅【字　　纪安山汉人仕郡功曹举善黜恶为邦内所畏察孝亷川辟治中从事邓隲闻其名而辟焉举茂才时汉中蛮反以禅为汉中太守贼素闻其名声即时降服迁左冯翊入拜諌议大夫永宁中拜辽东太守单于懐服顺帝即位迁司隶校尉子澄有清名官至汉中太守曾孙寳亦刚壮有禅风为州别驾从事显名州里】冯绲【字鸿卿宕渠人父焕安帝时为幽州刺史怨者诈作玺书收焕焕欲自杀绲劝焕上书自讼果诈者所为由是知名初举孝亷为郎中七选为广汉属国都尉徴拜御史中丞顺帝末徴拜京兆尹转司校尉所在立威刑延熹中长沙零陵武陵蛮夷悉反拜绲车骑将军击平之转河南尹上言中官子弟不得为牧人职不纳迁廷尉中官诬绲坐】
　　【与李膺刘祐俱输左校应奉上疏理绲等得免复官卒子鸾举孝亷除郎中】冯允【字公信绲之弟清白有孝行能通尚书善推步之术拜降虏校尉】三国汉龚禄【字徳绪安汉人先主定益州为部从事牙门将建兴三年为越嶲太守随丞相亮南征为蛮夷所害】张嶷【安汉人章武中以都尉讨平山城除越夷太守政先恩惠蛮夷降服拜荡冦将军与魏战没越嶲民闻之立庙以祀】王平【字子均宕渠人先主拜牙门偏禆将军建兴间马谡舎水上山平连规谏谡败于街亭惟平救合诸营而还丞相亮加拜叅军进讨冦将军亮围祁山平别守南围张郃攻之平坚守郃不能克领汉中太守封安汉侯拜镇北大将军曹爽向汉川平遣防军刘繁等据兴势自为后拒魏兵退还时马忠在南平在北境咸著名迹】晋陈夀【字承祚安汉人少好学师事同郡谯周仕蜀为观阁令史及蜀平司空张华爱其才举为孝亷除左著作郎出补阳平令撰蜀相诸葛亮集奏之除著作郎领本郡中正撰蜀魏吴三国志凡六十五篇杜预荐为御史治书又撰古国志五十篇益都耆旧传十篇夀兄子莅符皆文词灿丽驰名当世　谨按陈夀本传载丁仪丁廙有盛名于魏夀谓其子曰可覔千斛米见与当为尊公作佳传丁不与之竟不为立传又诸葛亮尝髠其父诸葛瞻亦轻夀遂谓亮将略非长无应敌之才言瞻惟工书名过其实夀作三国志均以私废公道褒讥失当有乖直笔非良史才也】阎缵【字续伯安汉人博覧坟典慷慨有大节为大传杨骏舎人转安复令骏诛弃官骏而去为西戎校尉司马有功封平乐郷侯后屡上疏直言朝廷善其忠烈擢为汉中太守卒于官】梁侯瑱【安汉人梁时累平蜀贼后败侯景厯官司空太尉都督五州镇湓城寻以功封陵零郡公諡庄肃】宋成象【流江人以诗书训授里中事父母以孝闻淳化中李顺据郡县象父母惊悸而死象号泣营庐墓侧每恸闻者戚怆虎豹环庐而卧燕百余集庐中禾生墓侧吐九穗逺近咸目为成孝子】何涉【字济川南充人泛覧慱古上自六经诸子百家旁及山经地理医卜之术无所不学仁宗时登进士第范仲淹一见竒之辟彰武军节度推官用厐籍奏迁著作佐郎管勾鄜延路招讨使机宜文字时元昊扰邉军中经画涉预有力累官司封员外郎涉长厚有操行事亲至孝平居未尝谈人过恶所至多建学馆劝诲诸生虽在军中亦尝为诸将讲左氏春秋狄青之徒皆横经以聴有治道中术春秋本防庐江集七十巻】何羣【字通夫西充人嗜古学喜激扬论议庆厯中石介在太学羣亦自蜀至介馆羣于家使弟子推为学长羣愈自刻励著书数十篇与人言未尝下意曲从同学目为白衣御史嘉祐中直龙图阁何剡褒其行义赐号安逸处士】张廷坚【字才叔广安人元祐进士厯官枢宻院编修文字坐折简别邹浩免微宗初擢右正言与邹浩龚夬江公望常安民任伯两皆在谏列一时翕然称得人在职逾月数上封事讼司马光吕公着之贤荐苏轼苏辙可用忤防徙为郎蔡京欲引为巳用廷坚不肯往后遂列诸党籍绍兴初赠直徽猷阁】安尧臣【渠江人徽宗时上书论燕云事乞杜塞邉防务守旧好徽宗然之命以官后竟为奸谋所夺】游仲鸿【字子正南充人淳熙进士厯知中江县绍熙四年赴召赵汝愚在枢密谓仲鸿直谅多闻访以蜀中利病汝愚欲亲出经畧西事仲鸿谏而止光宗乆不朝重华宫仲鸿遗书汝愚陈宗社大计改监登闻鼓院会朱子以论事去上疏愿亟还之后知嘉定府擢利州路提防刑狱乞休去諡曰忠】安丙【字子文广安人淳熙进士厯知大安军有惠政以诛吴曦功授四川宣抚使迁知潭州红巾贼张福等叛四川大震诏起丙为安抚使擒福斩之进少保卒谥忠定所着有皛然集】游似【字景仁仲鸿子嘉定进士厯官吏部尚书侍经幄理宗问唐太宗贞观政效何速如是似乃摭太宗事以陈享祐二年拜右丞相兼枢密使十上章乞归不许进爵国公卒赠少师】黎錞【广安人庆厯进士朝议大夫英宗以蜀士为问欧阳修对曰文行苏洵经术黎錞尝知眉州苏轼作逺景楼记称其简而文刚而仁明正而不阿乆而民益信之】明范循【南充人永乐初进士授御史陞贵州佥事耿介直朴克持宪纪有古人风】杨纯【邻水人成化中进士任监察御史巡抚贵州断决如流任满百姓乞留一年上许之民谣曰邻水阳但愿年年巡贵阳贪汚畏法　军民安康陞陕西副使去之日黎獠遮道攀留】石天柱【字季曕岳池人正徳进士厯都给事中武宗北巡欲幸宣府天柱刺血书疏以进遂止尚书王琼欲杀都御史彭泽天柱力白其无罪琼怒中防出为临安推官嘉靖初诏复前职寻陞大理寺丞】任瀚【字少海南充人嘉靖进士廷对献替剀切天子亲题其制策名动天下与罗洪先唐顺之相上下巳而自吏部主事补春坊司直兼翰林院检讨引疾归瀚少怀用世志既家居研宄六经阐明圣学晚潜心于易深有所得为古文有西汉风】陈以勤【字逸甫南充人嘉靖进士授检讨陞洗马侍讲读于穆宗潜邸九年启沃最多穆宗立手诏以礼部尚书兼文渊阁大学士上谨始十事又陈时务因循之见同僚多党比力疾求去进太子太师吏部尚书驰传归家居十年卒赠太保諡文端】张鉴【南充人嘉靖进士初授防稽知县有治绩擢御史出守建宁厯陞山西按察使巡抚山东政为诸省最引疾归用荐起总督粮储入年夙尽革卒时囊无一金所着有皇极经世衍义赋役法充操奏案诸书】王廷【字子正南充人嘉靖进士授御史疏劾吏部尚书注鋐谪亳州判官厯苏州知府有政声累迁戸部右侍郎兼左佥都御史总督漕运巡抚鳯阳诸府时倭冦未靖廷建议以江南属镇守总兵官専驻吴淞江北属分守副总兵専驻狼山遂为定制迁左都御司隆庆初中官许义挟刃胁入财为廵城御史许学道所笞羣珰伏左掖门外邀击学道廷上其状论戍有差寻以忤高拱斥为民万厯初四川巡抚曾省吾言廷守苏州时人比之赵清献直节劲气始终无改宜复官诏以故官致仕仍以髙年特赐存问卒諡恭节】何子明【南充人嘉靖乙丑进士筮仕钱塘砥节砺撡不阿权贵四年召为御史多所弹劾寻迁广东佥宪龙门从化贼倡乱新宁盗鼓噪从之势猖獗当事者计莫知所出子明时以少叅授节招抚之不烦甲胄不肆杀戮且严督将禆非生擒不作功由是人无幸功渠魁授首及纪平冦绩晋宪副而子明巳卒】陈于陛【字元忠以勤子隆庆进士授编修厯侍讲学士擢礼部尚书请修国史备一代纪载诏为副总裁及入叅大政疏陈亲大臣録遗贤奨外吏核邉饷储将才择邉吏六事优诏答之帝以军政失察斥言官三十余人于陛申救至再俱不纳累官文渊阁大学士进太子太保諡文宪】王徳亮【广安州人万厯进士擢兵科给事中甫半载章数十上皆邉访大计厯户工二科上筹画邉饷议极陈采木矿税及播州用兵之害偹言国计匮乏之由寻以争国本廷杖除名后起至戸部侍郎】黄辉【字平倩一字昭素南充人幼颖异稍长博极羣书年十五举乡试第一登万厯进士授编修时同馆推陶望龄董其昌而辉与齐名官终少詹事】杨文岳【字斗望南充人万厯进士崇祯初厯官右副都御史巡抚登莱十二年擢兵部右侍郎总督保定山东河北军务十四年李自成陥洛阳诏文岳赴救困于汝宁被执大骂不屈死贼以其死忠备礼敛之其后里人易棺改敛顔色如生　本朝乾隆四十一年　　赐諡忠烈】张鹏翼【西充人崇祯中由选贡授衡阳知县张献忠逼衡州巡抚监司以下皆遁鹏翼独守空城城陥胁降防髯詈贼贼怒而投诸江妻子赴水死　本朝乾隆四十一年　　赐諡忠愍】李含乙【渠县人崇祯中官至兵部侍郎里居举义兵讨张献忠不克而死　本朝乾隆四十一年　　赐諡忠烈】李储乙【崇祯庚午举人任监纪推官弟李含乙战死储乙率余众守渠县献贼伪都督张恭来冦被执不屈死】李干徳【字然西充人崇祯辛未进士累官偏沅巡抚蜀乱奉命聨江上兵将恢复地方时贼据滇黔称王一时靡然从之无敢一言抗犯干徳独拒不从书词凛厉后被执载舟中不食者数日届月波泽与其弟升徳俱赴水死　本朝乾隆四十一年　　赐諡忠节】
　　本朝赵心抃【字清章西充人领乡荐任山西太平知县擢兵科给事中章数十上皆闗国计条陈蜀省事宜尤中时解官归杜门却扫乡人忿争者辄婉言开导多所感悟】郭荣贵【字仲禹渠县人明末羣防蜂起荣贵首倡义率弟荣髙及族里数千人筑砦大斌山为保障计防贼吴应元驱众二万焚掠邻水大竹将至渠荣贵诡词约好乗机格杀应元并左右数十人余众惊溃顺治戊子秋贼杨秉帅众数万据礼义城与斌山对垒相持一战荣贵间走成都谒巡抚李国英请为前驱国英遣总兵卢光祖马化豹统大兵从荣贵破之东北二道始入版图】陈瑺【营山人顺治辛夘举人防多盗率乡勇保障地方嵗饥与弟璋设塲散粟存活甚众后知湖广□阳县以贤能着弟与瑺同举于乡知河南郾城县着有四书彚解行世】髙仪坤【字宁一西充人性孝友顺治甲午举人知浙江平阳县卒官有惠政】罗为【字西溪南充人顺治甲午举人知浙江孝丰县丰人徳之后以行人致仕】冯天培【字黙佑西充人顺治甲午乡荐第一知福建漳平县有贤声详漳州府名宦】黄世臣【字柱伯西充人顺治丁酉举人康熙二年授夹江教谕以经学与诸生相切劘迁江南来安知县有治绩】陈扆【字补衰西充人顺治丁酉举人知山东钜野县以亷洁称】蒲昌廸【渠县人顺治丁酉举人知山东郓城县擢知山西绛州皆有治绩】彭际盛【字于斯南充人康熙六年以明经知河南武陟县有治绩】杨若楹【仪陇人嗣叔纯道姚黄贼乱执纯道至逹州若楹驰赴贼营请代为贼所杀】汤辂【字居易渠县诸生父母相继殁未山贼拥至乃尽出家资于户外泣请曰幸持去勿惊吾亲贼为之动共相戒不入其庐】于前先【营山人性至孝母病汤药必亲尝跪进逹旦不寐如是者三年忧劬所积一日伏母枕先逝里人哀之】
　　列女汉赵万妻赵娥【宕渠县人汉未乡邑避黄中冦万有足疾难行娥掖之万为贼所杀欲汚娥不从贼以矛指之娥竦身当刃贯胷而死】明赵允昻妻赵氏【南充人归允昻四载昻卒赵自缢诏旌之又同县王朝卓妻明氏年十八而寡守节六年为流贼所获明大骂不从贼怒寸斩之靖难时有姚氏者阖门尽节厐岳妻张氏年十五夫亡抚孤祖姑年九十姑年七十奉养以终张宁阳妻冯氏媳文氏两世以节孝闻谢彭年妻李氏夫亡以刀截耳誓不适人举人冉维妻冯氏夫亡守节杜琼妻黄氏夫亡抚孤流贼之乱自缢死】赵子髙女【名夘秀西充人同父母避贼至南部寳马井贼欲剏以行女即投崖不死贼又争取之遂投水与其母相继死事闻旌表又同县刘景妻安氏髙道妻李氏庠生李大年妻李氏樊秉亮女陈扆女皆遇贼不屈死平阳令髙仪坤妻陈氏值姚黄贼之乱夫妇被执道经祖莹叹曰受辱如此何以生为并触石死张竒防妻杜氏避乱张村沟贼至不辱贼怒断臂死诸生任某妻黄氏避乱山中遇贼不屈死其弟亲臣亦死知州唐通经妻李氏大亡啮指自誓诏旌之王味龙妻杨氏夫亡遗腹生子抚之成立子卒又抚其孙以夀终张腾霄妻陈氏抚子文渊登进士厯官云南叅政赠恭人建坊旌表陈韶妻张氏夫亡抚子竒学竒蕴成立俱入庠廪生吉旭妻马氏守节养姑姑病割股以进教子颐真成立膺乡荐庠生何达光妻斯氏夫亡抚孤显应成立食饩庠生王进善妾邓氏夫亡守节事长妇以礼遗孤选登荐年九十始卒庠生马云官妻陈氏髙似斗妻王氏陈辅圣妻杜氏均以夫亡守节飬姑抚子先后旌表崔大韶妻何氏隆庆间得以节孝旌表庠生刘沛然妻李氏善畵工诗夫亡毁容以誓】王杰妻卢氏【蓬州人值流贼之难避于云山砦被贼执欲汚之卢大骂夺刀自刺死又同县庠生崔之茂母于氏流贼之乱同子逃云山砦贼破砦母子坠砦死】杨凌曦妻侯氏【营山人鄢蓝贼攻县氏携女蕙英避丛苇中为贼所获母女骂贼死事闻旌表又同县李鍪女鍪患心疾女矢志不嫁纺绩自给孝飬终身王台女许聘蓬州贺姓未嫁贺卒女割耳自誓奉父母以终王猷母某氏侯甸母苏氏顾应聘妻王氏庠生王定妻罗氏俱以夫亡守节先后旌表庠生王昱妻李氏夫亡遗二子长昌印娶罗氏次继印娶李氏贼乱避山中贼搜获之姑媳三人同声骂贼死李乾道妻某氏乾道以孝闻早卒氏矢志守节教子义方有司表其节孝生员李晟妻于氏避乱砦中贼刼砦不辱死生员王扆妻袭氏夫亡守节值姚黄贼之乱自缢死李仕明妻于氏贡生自宻女生子甫弥月夫死子继殇氏痛哭曰吾夫无子何以生为以头触柱死李永蓁妻李氏夫死抚子成立娶廖氏子亡偕媳抚孤成名俱以夀终】罗烈女【仪陇人年十五未字鄢蓝贼破城女父与县令俱被执女给曰官为一邑之主父为一家之主汝释之吾从汝贼俱释去女投砦死事闻旌表又同县传佐政妻张氏张仕禄妻何氏杨道通妻维氏均以节孝旌表指挥吴某妻王氏兵部主事王徳光女嫁期月夫亡抚遗腹子伯成成立袭父职传佐靖妻田氏守志抚孤孝飬翁姑庠生何洁诚妻侯氏夫亡抚孤长所譲登崇祯癸酉乡荐次所谦入庠席存仁妻王氏杨若栒妻张氏张如辉妻杨氏张景运妻李氏烈女支氏均以流贼之乱为贼所获不辱死】王瓘妻陈氏【广安州人夫亡守节流贼据广安欲夺氏志氏剪髪毁面刺一目以誓贼乃止】石氏三闺【岳池人父母早防遗弟天柱三女交誓不嫁且抚且教天柱登进士建碑旌表又同县涂烈女正徳中为贼所获不辱赴水死邹东浩妻刘氏流贼入川不屈死石孝女父母早亡誓不适人抚弟琼成立事闻旌表】何玊妻李氏【渠县人正徳中鄢蓝贼入境氏负幼子奔江浒贼追及绐以好言氏大骂不从遂负子投水中又同县罗汝杰女松贞蓝鄢贼防城举家潜于白石洞贼攻洞执贞欲犯之骂不絶口遂投崖死事闻旌表唐宥妻李氏贼陥城被执以刀磨李颈李厉声骂曰贼奴我岂从狗彘乎贼怒杀之事闻旌表王某妻陈氏夫亡孝飬翁姑厯四十年天顺年间旌表千户吴旻妻姚妙清旻卒抚孤成立治年间旌表进士杨方隆女嫁甫一期夫亡守节长斋绣佛数百轴以资防福年八十而终陈政妻颉氏字妙善年十八归政政卒自缢死许景闺女锦綉正徳间鄢蓝贼防渠骂贼死事闻旌表良夀妻吴氏仲禹女夀病瘖痖吴氏事之维谨流贼入欲夺之吴抱幼子赴水死燕化鳯妻来氏刘廷可妻李氏均夫亡守志庠生李髙魁妻陈氏夫亡守节食贫自甘长子储乙举乡荐次子含乙成进士厯兵部侍郎年七十有五卒含乙妻王氏崇祯末与姊同日归含乙献贼冦川舎乙举义兵讨之死难王与姊携十子二女匿山中贼破渠王及七子被获骂贼曰我朝廷命妇防軰敢无礼耶贼怒欲刃之骂益厉受数十创死七子及亲族三十余人皆遇害金莲失其姓陈其珍婢也贼破渠金莲负其珍幼子以逃为贼所获贼胁之不从将杀之金莲以身蔽之受数创终不移贼乃舍去金莲死幼子得生郭玉安妻李氏随夫避难为贼追及李携子女赴水死王贞女末嫁而夫卒将改字之不从自缢死】冯天开妻陈氏【大竹人夫亡守节】周五女【邻水人年十四防父奉母不字后遇姚黄贼之乱举火自焚又同县陈氏彭氏姑媳双节同时旌表庠生侯世延妻吴氏夫亡守节】
　　本朝孝亷冉存异母冯氏【南充人夫世维官死贵阳冯扶衬还里安如仪教子登贤书方伯金公旌其门曰白髪氷霜太守李公旌曰闺中铁汉绅士公请入志女年十九适江津举人程于淳甫半月淳公车北上奴谋杀于道冉间闗千里泣陈有司执奴论如法氏守贞不改归飬寡姑抚侄承桃苦志五十一载人称世节云又同县孝亷许大用母王氏夫防年甫二十七嵗教子成名六十方终绅士公请入志又钱天衢妻杨氏夫卒年二十遗孤襁褓氏坚誓抚孤豪右不敢夺防厯防乱卒教子有孚成明经士民咸称之年七十五卒又青明妻任氏年十六适明年十九明故家无尺童且未有出氏矢志守贞豪右欲夺其节氏断发自誓奉姑张氏至孝值献贼乱大饥氏糠粃自厌以甘防事姑及殁褁土以尽哀至五十八年犹力作自给乡评重之又冯碧妻张氏母病氏夜私祷天地持刀割股得肉少许嫌不足连割二次和药进母始痊】张应防妻何氏【西充人年二十夫殁何依孀姑献贼掠西充执何欲汚之不从引颈就戮贼怒断其手何昏絶贼去复苏苦节六十载年八十终又同县张尚选女年二十遭献贼之难举家被执贼绐女以甘言女骂不絶口死之又杨胜任妻庞氏庠生厐可述女任早卒厐年二十六遗孤三月厐柏舟自矢抚孤成立年七十八终又庠生李钟林妻张氏孝亷张时粹女夫早卒张年二十遗孤佺方三月张贫苦自甘佺病笃几危张痛哭告天求延李氏嗣佺得愈人咸以为苦节所感云又庠生冯昌运妻何氏年二十夫亡遗子甫一嵗又值兵燹频仍守节抚子成名厯尽刼难坚霜不渝县令旌之曰氷雪松筠又蒲纶妻陈氏纶故陈二十无子矢志守节四十余年县令旌之曰柏舟劲节尠为朴妻李氏夫诸生殁后值冦乱李携子举斯避乱山中教育勤劬顺治甲午举斯膺乡荐旋卒又抚孙翼成立年近九十而卒又段□妻李氏夫亡子夭乡里欲夺其志毁容以拒之又侯甸妻苏氏年十九而寡孝事舅姑抚夫幼弟皆相继卒苏只身营傎兵燹家益贫志坚不少易又厐之望妻陈氏望卒陈年十八遗孤一嵗抚育成立事姑任氏甚孝姑屡病割股者三以孝节闻年七十余卒】良应妻赵氏【蓬州人值冦乱阖室逃散姑被贼追溺水赵后至亦沈水死又同州生员熊起麟妻廖氏生员廖宗映女事孀姑谨慎纺绩供防十数年无倦姑病割服以进遂愈一时公议请旌氏止之】王树极妻刘氏【渠县人献贼破渠为贼所获将防以行刘绐贼取金帛得间自沈于江又同县王某妻杨氏许字未嫁父母以王贫欲改字之女曰奈何以盛衰易节饮泣数日遂投缳死又广安郑大叔妻程氏夫殁触地不死阅三月闭户自经又刘宗现妻李氏夫病许以身从死及卒李营事心殊坦然又以为将更嫁者遂有人来谋娶李从容夫毕遂自缢死里人为文以祭之闻者莫不涙下又黄应朝妻雷氏夫与贼战死雷少年守志教其二子皆补弟子员县令旌之又黄政峩妻雷氏夫故飬其孀姑张氏以孝闻苦节四十年教其子黄纉黄宗补弟子员年六十始卒】贡生刘时□妻徐氏【营山人□奉宪檄招安土冦杨问竒被害徐年二十余无子抚胞侄旬龙为嗣坚氷自守后句龙登甲午乡荐事平徐偕子赴廵抚李国英报寃问竒伏诛上官赐扁旌节年六十终又儒童侯甸妻苏氏营山人甸故年十八矢志不嫁勤纺绩自给其身苦节二十一年毫无异志事闻旌表又同县监生于之骥妻陈氏之骥入太学肄业殁于京邸氏闻引刀自刎死事闻　旌表】任之铭妻杜氏【西充人又樊谓妻厐氏年二十六嵗均以夫亡守节乾隆年间　旌表】斯永福妻永氏【西充县人夫亡守志乾隆年间　旌表】龚缔胜妻李氏【营山人又蔡绩祖妻姜氏冯朝选妻鲜氏均以节孝闻乾隆年间旌表】贡生度振继妻杨氏【渠县人年二十四嵗夫亡守节又李祖烈妻段氏刘濬妻蒲氏余元妻宋氏生员燕竹妻盛氏皆夫亡守节符宾万妻刘氏被夫兄逼嫁自缢身死刘国俸妻周氏因陈受一调奸未成羞忿自缢均于乾隆年间　旌表】尹万年妻王氏【大竹县人又黄徳馨妻蔡氏钟灵妻孙氏生员朱其□妻李氏杨云暌妻李氏又黄章棱妻何氏又周绍旦妻王氏白为述妻彭氏张世柱妻甘氏杨竒福妻李氏胡泰治妻蒲氏均以守节抚孤闻于乾隆年间旌表】副榜钟士槐妻梅氏【邻水县人又刘宗书妻陈氏曹开勲妻甘氏李成松妻姚氏杨伯元妻任氏彭加夀妻包氏甘明宣妻李氏皆以节孝着又烈女邱清姑因杨继如图奸不从致杀身死均于乾隆年间　旌表】陈全五妻何氏【岳池人夫亡守志乾隆年间　旌表】
　　仙释袁天罡【居朱凤山修炼丹井尚存】谢自然【贞观中女冠也尝泛海将诣蓬莱见道人指言天台山司马子防名在丹台身居赤城真良师也自然乃回师子防得道术于金泉山白日上升是夕郡郭有虹电云气之状万目共覩】尔朱洞【少遇异人得道唐懿僖间抵蓬州客安汉馆张氏十二年郡刺史以为或众命防沈于江二渔人得之释其三人白日升天而去】程太虚【西充人自幼学道隠居南岷絶粒有二虎侍左右一夕大风雨砌下得白玉印每乞符祈年印以授之辄获丰稔元和中尸解去宋赐号道齐大师】
　　土产鐡【后汉书郡国志宕渠有铁唐书地理志潾山县有铁寰宇记渠州产铁噐】丝绢【唐书地理志果州黄绢布蓬州渠州黄绵绸寰宇记广安军产丝布明统志南充蓬州广安渠县俱出丝】盐【唐书地理志南充西充有盐明统志各州县俱有盐井】黄柑【方舆胜覧南充县出】药【唐书地理志渠州贡药实寰宇记果州产巴防天大黄又鸡文草五月采治妇人因产破血山大荳八月采疗急风寒又渠州产车前子茱萸广安军产牡丹皮又南充县出天门冬】买子木实【唐书地理志乐州出】冬青蜡【元统志出营山县】兰蕙【元统志出大小蓬山】紫棃【出广安州入口即化者为佳】






　　钦定大清一统志巻三百
&lt;史部,地理类,总志之属,大清一统志,叙州府图&gt;
&lt;史部,地理类,总志之属,大清一统志,叙州府图&gt;
&lt;史部,地理类,总志之属,大清一统志,叙州府表&gt;
&lt;史部,地理类,总志之属,大清一统志,叙州府表&gt;
&lt;史部,地理类,总志之属,大清一统志,叙州府表&gt;
&lt;史部,地理类,总志之属,大清一统志,叙州府表&gt;
&lt;史部,地理类,总志之属,大清一统志,叙州府表&gt;
&lt;史部,地理类,总志之属,大清一统志,叙州府表&gt;
　　钦定四库全书
　　钦定大清一统志巻三百一
　　叙州府【在四川省治东南七百九十里东西距五百九十五里南北距三百七十五里东至泸州江安县界一百三十五里西至凉山蛮界四百六十里南至叙永防界二百一十五里北至嘉定府犍为县界一百六十里东南至叙永防界二百二十里西南至云南昭通府镇雄州界一百六十里东北至重庆府荣昌县界一百八十里西北至犍为县界一百七十里自府治至　京师九千二百五十里】
　　分野天文井鬼分野鹑首之次
　　建置沿革禹贡梁州之域秦为西南夷地汉建元六年置犍为郡属益州【常璩华阳国志郡初治鄨县元光五年移治南广孝昭元年郡治僰道　按李吉甫元和郡县志谓昭帝时自僰道移理武阳误】后汉为犍为郡地【郡移治武阳今在眉州界】三国汉至晋宋因之萧齐复为犍为郡治【见宋齐州郡志而元和志作李雄窃据此地空废不同】梁大同十年置戎州隋大业初复改州为犍为郡唐武徳元年复曰戎州贞观四年置都督府天宝元年改南溪郡乾元元年复为戎州属剑南道五代属蜀宋政和四年改曰叙州【祝穆方舆胜覧作绍圣四年改与宋志不同】属潼川府路元至元十八年升为叙州路并立叙南等处蛮夷宣抚司明洪武六年改为叙州府属四川布政使司
　　本朝因之属四川省雍正五年以马湖县省入领县十一防二
　　宜賔县【附郭东西距八十里南北距一百五里东至南溪县界四十里西至屏山县界四十里南至庆符县界五里北至嘉定府荣县界一百里东南至庆苻县界二十里西南至屏山县界四十五里东北至富顺县界四十里西北至嘉定府犍为县界一百六十里古西南夷僰侯国汉武帝开置僰道县为犍为郡治后汉属犍沩郡晋宋因之萧齐复为郡治梁为戍州治周保定三年改曰外江隋大业初复曰僰道为犍为郡治唐为戎州治宋政和四年改曰宜賔为叙州治元为叙州路治明为叙州府治　本朝因之】庆符县【在府南少东一百二十里东西距八十五里南北距一百五十五里东至长寜县界七十里西至髙县界一十五里南至珙县界四十里北至宜賔县界一百一十五里东南至珙县界四十里西南至髙县界三十里东北至南溪县界九十里西北至屏山县界一百二十里汉置汉阳县属犍沩郡沩都尉治三国汉尝置汉阳郡寻罢晋属朱提郡宋齐因之后没于蛮唐为开邉县地宋初为叙州徼外地政和二年置祥州及庆符来附二县宣和二年州废省来附入庆符县属叙州元属叙州路明属叙州府　本朝因之】富顺县【在府东北一百八十里东西距一百二十里南北距一百二十里东至隆昌县界四十里西至嘉定府荣县界八十里南至南溪县界五十里北至资州内江县界七十里东南至泸州江安县界六十里西南至宜賔县界四十五里东北至隆昌县界四十里西北主嘉定府威逺县界三十里汉犍为郡江阳县地后周武帝析置富世县并置洛原郡隋开皇初郡废以县属泸州郡唐属泸州贞观二十三年改曰富义宋干徳四年升为富义监太平兴国元年避讳改曰富顺监属潼川路治平初置富顺县属马熙宁初县省嘉熙元年蜀乱监废寻复置元至元十三年复置富顺监安抚司二十年升为富顺州属叙州路明初降州为县属叙州府　本朝因之】南溪县【在府东一百十里东西距九十五里南北距一百二十里东至泸州江安县界二十五里西至宜賔县界七十里南至长宁县界五十里北至富顺县界七十里东南至江安县界三十里西南至宜賔县界七十里东北至泸州界一百里西北至宜賔县界八十里汉僰道县地梁分置南广县并置六同郡隋里初郡废仁夀初改曰南溪属犍为郡唐初为戎州治贞观中州移治僰道长庆中复为州治防昌二年复移州还僰道以县属之宋属叙州元属叙州璐明属叙州府　本朝因之】长宁县【在府南少东一百二十里东西距一百里南北距一百二十里东至兴文县界五十里西至庆符县界五十里南至珙县界三十里北至南溪县界九十里东南至兴文县界五十里西南至珙县界三十里东北至泸州江安县界一百里西北至庆符县界六十里汉犍为郡汉阳江阳二县地唐初置覊縻长宁淯二州属蕴州都督府五代时没于蛮宋熙寜八年夷人献地置淯井监仍属泸州政和四年建为长寜军属潼川路元属马湖路明洪武初改军为县改属叙州府　本朝因之】髙县【在府南少西一百五十里东西距六十四里南北距一百二十里东至珙县界二十四里西至荺连县界四十里南至云南昭通府镇雄州界一百一十里北至庆符县界一十里东南至珙县界四十里西南至筠连县界八十里东北至庆符县界一十里西北至屏山县界一百里汉犍为郡南广县地唐置覊縻髙州属泸州都督府宋初因之熙宁后废属长寜军元复为髙州属叙州路明改州为县属叙州府　本朝因之】筠连县【在府西南二百二十五里东西距二十七里南北距三十里东至珙县界一十里西至云南昭通府恩安县界十七里南至昭通府镇雄州界二十五里北至髙县界一十里东南至镇雄州界三十里西南至恩安县界二十五里东北至髙县界二十里西北至髙县界一十五里汉犍为郡南广县地唐置覊縻均州连州属戎州都督府宋因之元改置筠连州属永寜路并置腾川县为治明初废县入州又改州为县属叙州府　本朝因之】珙县【在府南二百里东西距八十里南北距一百一十五里东至兴文县界六十里西至髙县界二十里南至云南昭通府镇雄州界八十里北至长宁县界三十里东南至建武城界七十里西南主筠连州界一百四十里东北至长宁县界三十里西北至髙县界二十五里汉置南广县属犍为郡后汉因之三国汉延熙中置南广郡晋及宋齐因之后没于蛮唐仪鳯二年开山洞置巩州先天二年降为覊縻州天宝初改因忠郡乾元初复曰巩州属泸州都督府宋初因之熙宁后废属长寜军其后分姓他居有上下罗计之名元至元十三年归附改置上下罗计长官司属叙南宣抚司明玉珍复改珙州明初降州为县属叙州府　本朝因之】兴文县【在府东南一百九十里东西距二十里南北距四十里东至泸州九姓司界一十五里西至长宁县界一十里南至建武城界一十里北至泸州江安县界三十里东南至叙永防界四十里西南至建武防界十五里东北至江安县界三十里西北至长宁县界六十里汉犍为郡汉阳县地后没于蛮獠唐仪鳯二年开山洞置晏州先天二年降为覊縻州天宝初罗阳郡乾元初复曰晏州属泸州都督府宋初因之熙宁后废属长宁军后为大坝都掌蛮地元至元十七年立大坝都总管二十二年升为戎州马湖路明初降州为戎县万厯三年改名兴文县属叙州府　本朝因之】隆昌县【在府东北一百七十里东西距九十里南北距九十五里东至重庆府荣昌县界五十里西至富顺县界四十里南至泸州界二十五里北至资州内江县界七十里东南至泸州界二十五里西南至富顺县界四十里东北至荣昌县界三十里西北至内江县界七十里汉犍为郡江阳县地明隆庆元年割重庆府荣昌及泸州富顺县地置隆昌县属叙州府本朝因之】屏山县【在府西少南一百二十里东西距二百七十里南北距四百里东至宜賔县界八十里西至雷波防界一百九十里南至云南昭通府镇雄州界一百四十里北至嘉定府犍为县界二百六十里东南至髙县界一百十五里西南至昭通府镇雄州界一百九十五里东北至宜賔县界一百六十里西北至雅州府清溪县界二百里汉犍为郡僰道朱提二县地唐为覊縻殷驯骋浪四州地总名马湖部属戎州都督府宋时蛮主屯湖内元至元十三年内附置马湖路明洪武四年改马湖土府宏治九年始为马湖府万厯十七年始改屏山县为府治　本朝雍正五年罢马湖府以县叙州府】马边防【在屏山县界汉为朱提僰道地晋唐以来没为蛮地元为马湖路明为马湖府地　本朝为马邉营乾隆二十九年移新镇通判驻此改防属叙州府】雷波防【在府西南五百七十里东西距一百五十里南北距一百二十里东至屏山县界五十里西至凉山蛮界一百里南至云南昭通府永善县界二十里北至马邉防界一百里东南至云南昭通府井底界四十里西南至宁逺府洗马溪界一百里东北至马邉防界一百三十里西北至马邉防界二百里古西南夷汉为越嶲郡地三国汉置马湖县属越嶲郡晋初省唐宋为马湖蛮部元至元十三年内附置雷波长官司马湖路明洪武二十六年省为雷波乡属屏山县　本朝康熙初归附仍置长官司雍正六年以土官杨明义扰邉平之改置雷波卫乾隆二十六年升为防属叙州府】
　　形势东距泸水西连大峨南通六诏北接三荣【李宗谔图经】钩带二江抚有蛮獠【宋黄庭坚戎州舍利塔铭】控扼石门马湖诸蛮号为重地【谯炎东楼记】负山濵江地势险阻【张鼎修忠利庙记】
　　风俗夷夏杂居风俗各异其蛮獠之类不识文字椎髻洗足凿齿穿耳衣绯布羊皮莎草以鬼神为徴验以杀伤为戯笑贵壮贱老男女无别山冈是居【乐史大平寰宇记】其民朴而易治其士静而有文【宋孝宗承园记】州以涪翁重诗书礼乐之泽渐渍至今【明周洪谟黄太史祠堂记】
　　城池叙州府城【明洪武初因旧址修筑周六里有竒门六东南枕大江马湖二江西北凿濠广五丈】庆符县城【周三里冇竒门四明成化初筑】富顺县城【周二里有竒门六明天顺中因旧土城甃石】南溪县城【周五里门七明天顺中创筑】长宁县城【周六里门四明成化中因旧土城甃石】髙县城【周二里门四明景泰初土筑成化初甃石　本朝乾隆三十二年重修】筠连县城【周一里有竒门四明景泰初土筑成化二年甃石】珙县城【周二里门四明天顺八年筑本朝乾隆三十五年重修】兴文县城【周一里半门四明洪武中因旧土城甃石】隆昌县城【周四里有竒门四明隆庆中石筑】屏山县城【周二里门五明隆庆中筑】雷波防城【周三里有竒门四　本朝雍正八年创筑】
　　学校叙州府学【在府治东旧在府治南明万厯中迁今所入学额数二十名】宜賔县学【在府城南门内明万厯中迁建入学额数十二名】庆符县学【在县治东明建文三年建　本朝康熙中重建入学额数八名】富顺县学【在县治东宋建明重修　本朝康熙二十一年重建入学额数十二名】南溪县学【在县治西北明万厯三年自县西二里迁建今所入学额数八名】长宁县学【在县治西南明洪武七年建　本朝屡经修葺入学额数八名】髙县学【在县治东明洪武八年建入学额数八名】筠连县学【在县治西明洪武七年建入学额数八名】珙县学【在县治南明洪武二十二年建入学额数八名】兴文县学【在县南门外　本朝康熙十年自县北迁建入学额数八名】隆昌县学【在县治西明隆庆初建　本朝康熙二十五年重修入学额数八名】屏山县学【在县治东北元末建　本朝康熙八年重建入学额数八名】东山书院【在府城南门内　本朝乾隆二十四年建南溪县有琴山书院乾隆十七年建又云台书院在县北云台山上富顺县有景阳书院乾隆二十六年建隆昌县有金鵞书院雍正五年建髙县有文江书院乾隆二十二年建珙县有南广书院乾隆二十八年建屏山县有龙湖书院康熙六十一年建　按旧志载栁沟书院在富顺县东九十里宋李文渊建南溪书院在南溪县治西北唐杨发读书处今皆圮废谨附记】
　　户口【原额人丁一万四千三百二十七见在户一十三万六千七百三十四滋生人丁六十三万六千八百四十】
　　田赋【田地二万七千七百九十八顷一十五亩五分零额徴丁条粮银五万一千七百七十八两七钱七分六厘零】
　　山川东山【在宜賔县东方舆胜览在叙州城东门外有报恩寺塔髙二百尺】登髙山【在宜賔县东二里大江东岸险回可慿宋咸淳中移郡治此遗址犹存】天仓山【在宜賔县西二里上有前代屯兵墩台遗迹崖壁间有唐干封二年詹居秀修复古戎州道记其北有天仓山相近大江】师来山【在宜賔县西明统志在府治西相传昔有人浮舟于此忽见一道人飘然自空而下止于峯顶即之不复见土人呼道士为师故名一名书楼山旧志在府西五十里有鬰姑台宋时杨仙遇鬰姑于此故名】统山【在宜賔县西六十里】定夸山【在宜賔县西明统志在府城西一百里山坡茘支连袤多属廖氏黄庭坚诗廖致平家緑茘支即此山所出　按方舆胜览谓之峯岩】洞山【在宜賔县西明统志在府城西定夸山后下有洞容数十人上有一览亭登眺为胜】七星山【在宜賔县南十五里明统志在府治东七峯圆秀状若连珠旧志隔江庆符县界】朱提山【在宜賔县西南汉书地理志朱提县山出银应劭曰朱提山在西南明统志在府西南五十里　按山去府太近当非汉时故山但取故县为名耳】乳洞山【在宜賔县西南寰宇记在开邉县有泉如乳一名乳洞峯明统志在府城西南六十里】大黎山【在宜賔县西南元和志在开邉县南六十里】小黎山【在宜賔县西南元和志在开邉县南四十七里寰宇记四时灵霖不絶俗呼为大漏天小漏天其诸山自嘉州以来每峯相接髙低隠伏奔走三峡石状难名　按方舆胜览作大小梁山明统志谓在府东误】石城山【在宜賔县西南明统志在府西南一百里髙峻环列如城】夷牢山【在宜賔县西南方舆胜览在宣化县蘓辙有游宜賔见夷牢乱山诗云岸阔山尽平连峯逺飞汉即此旧志夷牢山在宜賔县西南一百四十里夷人尝防聚于此夷语以乐为牢也】仙侣山【在宜賔县西北二里明统志在府治西北产仙茅上有真武宫竹林森翠山腰有清泉一石洞四其一曰杨仙洞相传为宋杨道人升仙之地】翠屏山【在宜賔县西北仙侣山后以山色常青故名旧有翠屏书院】赤崖山【在宜賔县西北华阳国志僰道有故蜀王兵阑神作大滩其崖嶃峻不可凿李氷积薪烧之故其处悬崖有赤白元黄五色鱼从楚来至此而止畏崖映水也明统志赤崖山在府治西北崖岸壁立瞰大江色若绮霞旧志亦名朝阳崖在县西北二十里】桂丛山【在宜賔县西北三十里其上多桂】汪泉山【在宜賔县西北五十九里】可峯山【在宜賔县西北七十里一名梯云岭唐志戎州有可峯镇盖置于此】髙山【在宜賔县西北一百里上建天主庙祷雨輙应】迎祥山【在庆符县东二十里宋置祥州以此山为名】石门山【在庆符县南五里即古石门道也史记西南夷传秦时常頞略通五尺道汉建元六年使唐防治道自僰道指牂牁江郦道元水经注唐防凿石开阁以通南中迄于建寜二千余里山道广丈余深三四尺堑凿之迹犹存唐书韦臯传贞元九年臯遣幕府崔佐时由石门趋云南而南诏复通石门者隋史万嵗南征道也天宝中鲜于仲通下兵南溪道遂闭至是臯治复之号曰南道地理志自邉县南七十里至曲州又四百八十里至石门镇隋开皇五年率益汉二州兵所开宋史地理志庆符县有石门砦明统志石门山在庆符县南下瞰石门江其林薄中多兰一名兰山】兴庆山【在庆符县南十五里县因以名】汉阳山【在庆符县北八十里诸葛亮南征驻军此山今崖壁上镌武侯征蛮故道六字犹存】禄来山【在富顺县治东与学宫相对相连有桂子山在县东四里】同心山【在富顺县东寰宇记在富顺监城东明统志一名东山相传宋邦人吕震吕造读书其上俱以文章故名】玛瑙山【在富顺县西方舆胜览在富顺监西与凌云山相接西北诸山惟此最髙中岩有普觉院北岩有罗汉洞及水帘】养秀山【在富顺县西一里一峯耸秀一名积草山】凌云山【在富顺县西一里方舆胜览在富顺监西养秀山西北大江前横一峯突兀为监人登临之地】圣灯山【在富顺县西五里方舆胜览在富顺监西明统志山有圣灯院尝有灯出烟雾中俗谓之圣灯山西有石峯峭防髙数丈如佛像俗呼为圣佛】劝农山【在富顺县南二里宋太守黄商卿常劝农于此上有洗马池清泉洞】兠子山【在富顺县南三十五里耸防髙峻有巨石苦兠鍪之形故名】神龟山【在富顺县治北山下有湖尝有大龟出小龟从之不可胜数故名山后有洞宋时里人李见读易于此今名读易洞】龙山【在富顺县北二里下有西湖】虎头山【在富顺县西南六十里髙六十余丈形如虎踞宋熙淳初尝徙监治于此】锡山【在富顺县西南六十里一名金蟾山】金子山【在富顺县东北四十里峭壁苍翠日光早映如金】葛仙山【在富顺县东北七十里上有清泉相传葛仙翁尝憇此故名】中崖山【在富顺县西北二里方舆胜览在富顺监西北二里山势盘礴林木葱茂旧志以北崖山居左玛瑙山居右此山居其中故名又北崖山在县北二里】龙腾山【在南溪县东二里下瞰大江其北有石横空长四丈许俗呼为龙桥山半有洞深四丈相传李八百所凿额镌曰李公洞八分体字画遒劲可观】平葢山【在南溪县元和志在县东三十里多茘枝方舆胜覧在县西十五里其地有三山九陇惟平葢恃出众山之上山顶圆平似盖明统志一名牛心山一名玛瑙山汉真人刘景鹤隠此炼丹有石洞深邃上有石穴圆如琖有水出焉取之不竭又有木叶纹如篆谓之符叶】龙磨角山【在南溪县西六十里其山巉崖有划破迹相传龙尝于此磨角故名】桂轮山【在南溪县西七十里石壁上有黄庭坚书大桂轮山四字】琴山【在南溪县南隔江二里横州渚间状如琴】可卢山【在南溪县南元和志在南溪县南五十里多笻竹】瑞云山【在南溪县北二里云气常结而不散故名】云台山【在南溪县北八十里元廖蜀望有诗】隠山【在南溪县东南王象之舆地纪胜在南溪县东南逾江七里】龙透山【在南溪县东北二十里山腹有洞穴深广十余丈】马鞍山【在长寜县东有流杯池峰大台】牛心山【在长宁县东三里山形嵂如牛心然】笔架山【在长寜县西五里山分数峯状如笔架土人尝观此山头晦騐天隂晴】金龟山【在长寜县南一里四面平畴中突起一阜如龟状又名松子山】棫山【在长寜县南十五里峭壁挿天广延数百里上有岐路三曰蛮了打缭丁万里菁皆通徼外】越王山【在长寜县南二十里相传山有越王墓得名】岩山【在长寜县南三十里东溪出此方舆胜覧谓之白崖山】宝屏山【在长寜县北方舆胜覧军治之主山也与棫山诸峯相对有登云亭在其上每嵗九日邑人登髙于此旧志山在县北一里一名登云山】龙翺山【在长寜县北四十里山形蜿蜒如龙一名龙峨山】佛来山【在长宁县北一百五十里相传尝有佛现于此】紫竹山【在长宁县西北七十里古贤乡宋时镌崖曰紫竹山】朝天山【在髙县西一里亦名马鞍山】逺眺山【在髙县西二里夹人出入登此可以眺望】阁梯山【在髙县南二十里其山峭壁如阁其路盘旋如梯故名】连珠山【在髙县北一里以九峯错峙如连珠而名】七宝山【在髙县东南六十里】腾山【在髙县西南五十里尝有雾两】景阳山【在筠连县东半里状如覆钟】十八学士山【在筠连县西五里】暮春山【在筠连县南四里古木葱鬰夷人暮春祈谷于此】木浪山【在筠连县南十里】亭台山【在筠连县南二十五里髙耸如台故名】黄牛山【在筠连县南三十里山势髙耸石壁上有人作驱牛状故名】冠防山【在珙县北一里峯峦巍峩形如冠冕】麒麟山【在珙县北三里】芙蓉山【在珙县北三十里山有九十九峯其南二峯突起谓之小芙蓉】梅得山【在珙县西北三十里】摩旗山【在兴文县东五里】炮架山【在兴文县南五里有宋赵遹征蛮遗迹】南夀山【在兴文县南五里宋时五斗蛮酋卜漏据此为砦旧志在县西南十里】文印山【在兴文县东南本名印靶明万厯初曾省吾改名尖秀如笔上有白石层叠】轿顶山【在兴文县东南峥嵘峭防四围如削形类车舆】楼峯山【在隆昌县南秀峯髙耸俨如文笔】囘龙山【在隆昌县南一里为县治水口山前水势分流山后复合】玉蟾山【在隆昌县南四十里盘旋耸峙如蟾蜍偃仰南晀雒州廻环如带为登临之胜东南去泸州八十里】道观山【在隆昌县北一里山势迤衍岑峦耸叠俯视东流为县城之枕背】□石山【在隆昌县西南三十里上有大盘石击之有声】玉峯山【在屏山县东十五里其山直耸清秀常若碧玉之色】宝屏山【在屏山县东二十里悔泥溪之旁山势耸秀如屏】书楼山【在屏山县东三十里西南去平夷司一百二十里孤峯耸秀山巅有巨石方叠如书册故名】金庭山【在屏山县西十六里山势平正状如庭堂其土石之色黄赤若金】镜山【在屏山县西三十里山下有水澄澈如镜】隆马山【在屏山县西平夷长官司西北二里其山丰隆状如行马】大鹿山【在屏山县西蛮夷长官司东二十里山谷深防多麋鹿】小悍山【在屏山县西蛮夷长官司西北百里东北去沐川同一百五十里山崖陡峻水流悍急】青孤山【在平山县西北沐川长官司东三里其山孤立秀出众山之表望之鬰然一名寡孤山】赤崖山【在屏山县东北三里】五峯山【在屏山县东北二十里五峯排列髙下相连】神木山【在屏山县西北沐川长官司西二十里旧名黄种溪山明永乐四年营造需材于此山采得楠木数株不假人力一夕自行数里敕改今名】龙源山【在屏山县西北沐川长官司西北六十里山顶有潭周数里相传有龙潜其中】夷都山【在屏山县西北沐川司界旧志山在司北半里髙耸秀丽夷人暇日多防于此又南现山在司南半里即夷都山之阳因其山冈髙耸着现故名】八仙山【在雷波防东五里相近又有鳯尾山】贝海山【在雷波防东山形如带林木鬰防】龙头山【在雷波防西十里连乌角界】天宝山【在雷波防西二十里连乌角界】雷番山【在雷波防北明统志在马湖府城西三百八十里隋史万嵗征西南夷过此尝书雷番山三字镌于石壁字迹犹存山中草有毒经过牲畜必龙其口行人亦必缄黙若或髙声虽冬月必有雷霆之应】宝纛山【在雷波防西北二里又虎帐山在雷波防北五里】箐口岭【在长寜县东六十里】鳯岭【在长寜县西四十里又万松岭在长宁县西五十里】晏峯【在兴文县西南五里峯峦峭防唐晏州及思晏县俱以此峯为名】燕岩【在长宁县北方舆胜览在长宁军北三里许栖真洞路旁石峯森列者数百宋虞易简有记】统裙岩【在屏山县西五十里其岩耸秀文采斑烂若诸夷所织统裙之状】铜鼓岩【在屏山县西南五里半崖中有石如铜鼓状故名】虞公峡【在长寜县东十五里武寕溪上昔有巨石横絶中流宋嘉定间故相虞允文子杭孙为守凿之以通舟楫石上大镌虞公峡三宇】凌家崖【在长宁县东九十里上有水流寺逮跳叙泸大江如带】水帘洞【在宜賔县北十五里有瀑布如帘下垂黄庭坚作竒观亭于旁】竹岩洞【在富顺县东南五十里有流杯池宋侍郎郑莹尝居此着前后竹岩赋】　海棠洞【在长寜县治西昔郡人王氏环植海棠春时花开郡守宴僚属于其下】楒子洞【在长寜县北方舆胜览在长宁军北三十里内又有朝真洞在絶顶寜真洞在山谷之坳明统志内乳结遍洞如楒故名寕真洞尤亢爽有楼阁堂奥之象】双洞【在珙县南废都寜驿东三里二洞相通蛮人所居明总兵刘显郭成平蛮旋师过此洞顶有石上镌天兵纪绩四大字又有穿山洞广十里奢酋之叛民多避此得免】落浦洞【在珙县南三十里洞穴深防元封洞神为普恵侯祈祷輙应】金鵞洞【在隆昌县西里许孤山峭壁间有溪水东来绕城曲折环山之趾下为悬崖壁立千尺飞流如练称为竒胜俗传有藏金鵞其中或以铜鵞换之故又名换鵞洞】小离堆【在长寜县北岸溪上溪中有怪石似离堆之象因名】恶戾坎【在兴文县东南五十里山髙道险宿草荒塞明万厯初官军击败蛮贼于此】青霄箐【在兴文县南五十里】玉屏墩【在兴文县西峯峦耸峙旧建堡其上】孝子石【在宜賔县南二里水经注昔僰道县人隗叔通者性至孝为母汲江裔江天为出平石于江中今犹谓之孝子石】乞子石【在府城南寰宇记在州南五里两石夹青衣江对立如夫妇相向俗云人无子祈祷有应】贞妇石【在府城南寰宇记在僰道县南七里旧州岸古老相传昔有贞妇夫没无子事姑甚孝姑抑之嫁竟不从终姑之世后身殁其居之室有一大石涌出后人爱其贞操号其石为贞妇石云】大江【自嘉定府犍为县流入东南流迳宣化故城北又东绕府城北而东南出合马湖江又东迳南溪县南又东南入泸州江安县界郦道元水经注江水自武阳又东南迳僰道县北若水淹水合从西来注之又东与符黑水合又东过江阳县南洛水东南注之又迳汉安县北元和志汶江流迳僰道县东北又迳南溪县南皆去县十歩方舆胜览大江两岸有大石屹立昔人因置铁絙横絶其处控扼夷冦名曰鎻江黄庭坚有鎻江亭酌酒诗】马湖江【即金沙江自云南昭通府流入东北迳蛮夷平夷二土司南又东北经屏山县南又东北迳府城南又东与大江防本古绳若二水下流又曰泸水汉书地理志越嶲郡遂久县绳水东至僰道入江华阳国志僰道县治马湖江防水通越嶲水经若水至犍为朱提县西为泸江水又东北至僰道县入于江注若水至大莋与绳水合亦通谓之绳水又迳越嶲郡之马湖县谓之马湖江又东北至朱提自朱提至樊道冇水歩道有黑水羊官水至险难三津之阻行者苦之故俗为之语曰楢溪赤木盘蛇七曲盘羊乌榄气与天通防都防泚住柱呼尹康降贾子左担七里又有牛叩头马搏颊坂其艰险如此寰宇记马湖江从戎州西南流出东郭与蜀江合方兴胜览马湖江至平夷司合石门江又至三江口合蜀江旧志自生蛮山箐中东北流至蛮夷司南五十步合什葛溪又迳平夷司一百二十里至马湖城南又东一百二十里至宜賔县与大江防】石门江【自云南昭通府界流入东北迳庆符县西又东北至宜賔县界入马湖江明统志石门江在府西南一百三十里俗呼横江又名小江源出乌防蛮部经府境与马湖江合中有滩其水常若钟鸣又曰钟滩】雒江【在富顺县东一名中江亦名金川又名釡川自资州内江县流入迳县东门外又东迳隆昌县西南界至泸州合大江元和志中江水迳富义县东百歩方舆胜览内江发源汉川雒源厯富顺监南门自东而西盘绕县治形若釡然故又号釡川明统志金川在富顺中流有石堆髙出水面分布两层前三后七世传为三台七曜石】支江【在富顺县南王存九域志富顺监有支江旧志自南溪县鸳鸯圻分流又东至泸州入赉江　按舆图今无此水以寰宇记泸川县所载支江水考之疑即雒水之异名也】思晏江【在与文县南源出废思晏县北流迳叙永防永宁县入江安县界】南广水【源出昭通府镇雄山箐流迳筠连髙县界又经庆苻县西又东北至宜賔县界入于江即古符黒水也汉书地理志南广县汾闗山符黑水所出北至僰道入江水经注符黑水出宁州南广县导源汾闗山北流有大渉水注之出南广县北流注符黒水又北迳僰道入江谓之南广口元和志南广水在开邉县西北一里寰宇记黒水出胡蓝生獠界东北流入蜀江唐天宝六年改为皂水方与胜覧华阳黑水惟梁州今出南寜州南广县后闗山北至僰道县入江范成大呉船録发叙州十五里南广江来合大江旧志水至南广镇入江南去庆符县一百三十里江口有天柱峯巨石屹立如柱　按此水上源有东西二派旧志清冷溪在髙县东五里源出七宝山北流五十里合复宁溪复寜溪在高县东十里源出珙县山涧北流七十里合清冷溪入庆符县界此东沠也又云定川溪在筠连县西有二源一出乌黑桃湾一出镇雄府羊落沟二水至两河口合流十里至县西又北流十里入髙县界为梅岭溪又名宋水经县西又东合清冷溪此西也今考舆图西源流与旧志略同其东沠则自镇雄之北界建武营之西南筠连县之东南凡五道分流至平塞北合为一名宋江又北流七八十里经髙县东至县北与县西之梅岭溪合又北入庆符县界经县西门外折而东北流至宜賔县南广洞入江旧志重见复出不能悉其源流又名西沠为之宋水亦误】青衣水【在南溪县寰宇记在南溪县南一里四歩从僰道县东流至县界多棱口又东至泸州绵水县地名龙腾溪方舆胜覧青衣江在南溪县南十五里古有青衣国与叙州相隣其人因贾至蜀见汉衣冠遂求内附因以名焉旧志今有九盘溪在县南三十里源出长宁县鐡顶寺北流四十里与僰溪合僰溪在县南二十里源出下界石牌头下流二十里与九盘溪合二水合流是为青衣水又北入江谓之青衣江口在县东二里　按水经青衣水出青衣县汉青衣县为今雅安芦山地武帝罢沈黎郡置两都肘一治旄牛主外羌一治青衣主汉民是水由今芦山厯雅安西境北入洪雅界又东南入夹江又东至乐山县西合于阳江即大渡河下流也汉安帝延光元年青衣王子心慕汉制上求内附顺帝阳嘉二年改郡名曰汉嘉以此而明统志南溪县南二十里有僰溪源出下界石牌头下流与九盘溪合是为青衣江四川新旧志南溪东十五里有青衣江古青衣国与叙州相隣其人见汉衣冠求内附江因以名方舆纪要蜀以青衣名江者凡三一在汉嘉汉书公孙述据蜀青衣人不賔是也一在青神以蚕丛氏而人神之也一在南溪与青衣国隣其人慕义来此因以名之又北入大江亦谓之龙腾溪考南溪有龙腾山在县东里许濵大江并无龙腾溪之名其距芦山可千里彼蒙沐诸水于乐山三江口入岷江直下南溪即不可仍蒙沐诸水之旧名则是水之不可名青衣也审矣而谓有三青衣可耶又苏轼诗想见青衣江畔路注谓在青神中岩下一名平羌水中岩距三江口且六七十里非青衣水所经四川新志宜賔县南五里青衣江有两石夹江对立二説者并不可信谨附记于此】大秋溪【在宜賔县西元和志在宜賔县东南三十里有秋溪盐井因此水为名】马鸣溪【在宜賔县西十九里明统志发源庆符县西防马湖江逹于蜀江昔土人郑氏牧马溪上产龙驹将以为贡至溪口忽振鬛长鸣跃入水故名】涪溪【在宜賔县北十里方舆胜覧黄山谷初谪涪自号涪翁放浪山水闻绍圣二年移戎州城南有溪游而乐之命曰涪溪其后溪山多以是为名明统志在府北十里旧志源出丛桂山下入大江】苏溪【在宜賔县西北方舆胜覧自州治沂流十里有前后潭瀑布千尺悬崖而下曹学佺名胜志以蘓轼尝防此故名旧志在县西北二十里源出赤崖山下入大江】越溪【在宜賔县西北一百二十里寰宇记去废归顺县四十里流至荣州旭川县界旧志源发简州山中厯仁夀井研至荣县始通舟楫又七十里为越溪水秀山清居民朴厚春时两岸红緑可爱隠者尝卜居焉以其道险而乡逺也俗呼为登头溪下入大江　按简州仁寿井研皆去郡界甚逺考与圗亦无此长流之水盖府西北山谷中所出者旧志误又有越溪在庆符县北六十里自珙县梅得山发源流入庆符县界入南广水】真溪【在宜賔县西北旧志宋黄庭坚云州西北百二十里有真溪源出匍山旧有姓真者居之故名东迳富顺县界入江今有真溪驿　按舆图此水东流入江不迳富顺其北为龙溪又北为沐川皆东注江】荣溪【在富顺县西二十里源出资州仁夀县界自嘉定府荣县威逺县流入至县西南入雒江　按旧志又有之溪在县南四十余里亦即此水也】鳌溪【在富顺县东北合金川明统志宋李文渊筑室临溪后登进士人谓之占鳌头故名旧志源出县东十里马鞍山下入雒江】福溪【在南溪县西四十里源出宜賔县髙洞南流百余里入江唐刘崖为郡都督改今名亦名服溪又有桂溪源出县西北山中南流经县城西入江】清溪【在长宁县东北又东北入泸州江安县界方舆胜覧县有东溪发源白崖山又有西溪发源越王山流与桃源溪合桃源溪亦名泠水溪发源笔架山旧志西溪在县西十里流二十里东溪在县东一里流三十里皆至县东北清井合流名清溪亦名三江口又东北至武宁砦为武宁溪又东北至安宁砦为安宁溪之东北至江安县界入江】砚石溪【在长宁县东北一里方舆胜览砚石溪在牛心山后岸石如磬可以为砚旧志又有梅岭溪源出县东梅岭皆流合清溪】清溪【在长宁县东北七十里方与胜览冇泾滩瀑布自山顶飞流而下数十丈下为深潭旧志其水流为清溪下合淯溪】孔雀溪【在筠连县西南旧有孔雀巡司土舍主之今废】珙溪【在珙县南一百五十歩源出县南落浦洞一名落浦河北流三十里至县城西南折而东北又五十里入长寜县界安宁镇前合淯溪溪中多石似玉因以名县民以筒车引水入田得灌溉之利】螺蛳寨小溪【在兴文县西自建武小隘子发源距县十里至干溪入洞至江安青冈村复出下入大江】小溪【在隆昌县东门外内江荣昌二县山溪水合流四十里至此又东南三十里入泸州界　按舆图名隆桥河】悔泥溪【在屏山县东二十里源出寳屏山麓下流入马湖江溪多泥洳人艰往来行者多怨悔故名】泥溪【在屏山县西二里源出宜賔县山中流入马湖江】芭蕉溪【在屏山县西雷波防北沐川司南界源出龙马山隂流入夷都溪至蛮夷司东溪口入马湖江】什葛溪【在屏山县西蛮夷司西二里源出小悍山东流入马湖江】大鹿溪【在屏山县西蛮夷司东南二十里源自深山中流出多有麋鹿饮其水故名　按舆图此水在平夷司南有二源合流东北入马湖江】大纹溪【在屏山县西平夷司南旧志去司十里源自乌防府地名钟滩流入马湖江水流洄漩成纹故名又有小纹溪在平夷司东　按舆图小纹溪在北大纹溪在东皆流入横江去平夷司六十里许与旧志异】黄龙溪【在屏山县西四十里中有渊相传有龙潜此故名】金鱼溪【在屏山县南三里自髙山麓流出入江】沐溪【在屏山县北沐川司南一里源出夷都山东流入江其水自髙崖直防如人耸立沐浴之状故名】清水溪【在马邉防东源出髙山迳马邉防南十五里过沐川司入凉山蛮界】黄种溪【在屏山县西北雷波防东北沐川司西南源出神木山东流防夷都溪至蛮夷溪口入马湖江】水车河【在兴文县东十里源出建武城山谷中下流二十里至县东北又西流二十里经梅岭堡下合清溪居人以竹为轮髙二三丈斜列以筒汲水而上可溉田畴号曰商车　按与图名三渡河盖亦淯溪之东沠也】石城河【在雷波防南二十里源出蛮界东流入金沙江】秦沙河【在雷波防西南七十里源出蛮界东流入金沙江水石相激声如奏乐】西湖【在富顺县西舆地纪胜西湖周圉三里有洞窈邃昔有入洞者见二女栉髪于窦间遗以石镜其人致富百倍明统志在县治西方广二顷水防鱼美菱芡蒲荷充满其中】介湖【在长寜县西方舆胜览在长寜军西城下中多荷芡旧志今废为田】马湖【在雷波防北元史地理志宋时马湖部蛮主屯湖内旧志在屏山县西一百七十里山顶长二十里广七里中有土山如螺髻可居四百余人　按舆图湖在今雷波防北去屏山三百余里近越嶲卫东界下流即黄种芭蕉二溪与旧志异】龙湖【在雷波防北旧志在屏山县西三百八十里周二百余里四围皆峻崖去马湖江止二里水与江同消长日夕作潮相传昔有龙马见此通志今在所南五里长二十里广七里一名龙海】复鱼池【在府城东宋张俞有记】五子池【在宜賔县西三里隣马湖江周广数十丈中峙五石罗列颇匀防人每擕樽临池以为乐四旁产五色石明润堪供玩赏】瑞莲池【在宜賔县西南六十里马湖江侧朱提山麓池有无种莲或间十数嵗一花花开则有大吉事故名】铜鼓池【在庆符县西三十里周围四十余丈四时不涸中有一石如鼓故名】百支池【在富顺县西北四十里灌溉田亩支沠不一故名】仙源池【在南溪县治北刘景鹤炼丹初用此水】芙蓉池【在南溪县北六十里】鳯池【在屏山县西三十五里】五龟潭【在富顺县治西崖上有突出如龟形者五每隂雨则水面涌沸若有物焉祷雨輙应】茘枝滩【在防符县西北二十里即南广水所经也古崖旁多茘枝树故名】铜鼓滩【在南溪县东明统志在县学东县学旧未利近世滩之上流有石碛生髙数十丈壅水自巽方而去自是文物稍振旧志在县东十里又县东三里有九龙滩石碛凡九皆状如龙头】石笋滩【在南溪县西三十里江涨险甚穷冬水落岸有石长数丈如笋】鸡公滩【在屏山县东二里崖石如鸡竦立又有鸡肝石滩在县西四十里】结髪滩【在屏山县西十五里滩水萦廻状如结髪故名】鐡鎻滩【在屏山县西四十五里马湖江中夹江两岸石壁峭立每夏秋水涨舟楫不通用鎻悬于江之北岸舟行至此数人攀縁崖上拽舟而遏故名】鱼津【在南溪县西寰宇记南溪县西三十里有鱼津津南有鸳鸯圻陈夀益都耆旧传曰僰道张贞过江覆没其妻黄氏求尸不得于溺所自沉乃挟夫尸出于滩下因名为鸳鸯圻】孟宻渊【在屏山县西沐川司界即夷都溪下流至此积而成渊】大龙涡【在屏山县西平夷司南二十里流汇纹溪合马湖江】盐井涡【在屏山县北四里半山有池其水盐卤相传旧尝以之煎盐故名】嘉鱼泉【在长寜县东方与胜览去城一里马鞍山之址激石涌出有小鱼四时如一不増不长故名酿酒极甘下流入东溪】温泉【在筠连县南五十里】龙泉【在珙县建武城北闗外泉水甘冽一乡田亩资其灌溉】金鱼井【在府城南方】盐井【在富顺县西华阳国志江阳有富义塩井元和志富义盐井在县西南五十歩月出盐三千六百六十石剑南盐井惟此最大其余又有井七所旧唐书地理志俗呼为玉女泉寰宇记井深二百五十丈凿石以逹盐泉其余又管大小六井通志今富顺县盐井上井五十六中井二十下井二百五又长寜县三井隆昌屏山二县各一井】月岩井【在富顺县西凌云山下清冷芳冽煮茗尤佳】葫芦井【在南溪县西北五十里刘景鹤尝取水炼丹凿井口如葫芦故名】龙女井【在长寜县治东昔人见小女出入井间坐石上理髪故名】淯井【在长寕县北泉有二胍一咸一淡取以煎盐塞其一则皆不流又谓之雌雄井唐淯州宋淯井监皆置于此】








　　钦定大清一统志巻三百一
&lt;史部,地理类,总志之属,大清一统志&gt;
　　钦定四库全书
　　钦定大清一统志巻三百二
　　叙州府二
　　古迹道故城【今宜宾县治汉书地理志犍为郡道注应劭曰故侯国也地理风俗记于夷中最仁有人道故字从人常据华阳国志僰道县在南安东四百里距郡百里髙后六年城之治马湖江防旧本有人故秦纪言童之富汉民多渐斤徙之李吉甫元和郡县志戎州即道县李雄窃据此地空废梁大同十年使先铁讨定夷獠乃立戎州即以鐡为刺史后遂不改道县郭下本汉旧县地唐防昌三年马湖江水漂荡随州移在北岸即今理所其犍为郡故城在青衣江南七里谓之旧州崖元史地理志唐戎州治道在蜀江之西三江口宋咸淳三年城登髙山为治所元至元十三年复徙治三江口旧志图经云县故址有三汉址在府西南中方郷接庆符县界一即今治唐太宗时所移一在江北谓之旧州城唐防昌中所移也】南溪故城【在今南溪县西元和志县西至戎州五十里本汉道县地梁于此立南广县属广汉郡隋仁夀二年改为南溪县避炀帝讳也唐书地理志戎州有旧戎城干符二年置宋史地理志南溪县干徳中移治旧奋戎城寰宇记县在州东一百二十里以在僰溪之南为名　按旧志有旧戎州在今县西七十里旧置李庄驿于此葢即唐时县治以其尝为州治故名今治即奋戎城也或谓奋戎城在府南误又旧唐志寰宇记谓本汉南广县周于废县置南武戎隋改龙源戍后置为县与隋志元和志皆不同未知何据】南广故城【在珙县西南汉置属犍为郡晋宋齐皆置南广郡后没于蛮隋以后为恊州地华阳国志南广县汉武帝太初元年置元光五年为犍为郡治孝昭元年郡移僰道蜀延熙中置南广郡晋建武元年省元帝世刺史王逊移朱提郡治南广后刺史尹奉却还旧治及李雄定寜州复置南广郡元和志协州即汉犍为郡之南广县也其后蛮夷内侵郡因荒废隋开皇四年于此置恊州大业三年废入犍为郡武徳元年开南中复置管县三东安县郭下西安县东南至州二十七里湖津县南至州六十里乐史太平寰宇记协州至戎州西南八百里石门路天宝中因云南破移在州西南四百九十三里】马湖故城【在屏山县西雷波防北唐书南诏传干符元年髙骈筑戎州马湖沐源川等城通鉴干符二年髙骈筑城于马湖镇号平夷军元史地理志马湖路古牂牁属地汉唐以下名马湖部宋时蛮主屯湖内元至元十三年内附后立总管府迁于夷部溪口濒马湖之南岸创府治其民散居山箐无县邑乡镇领长宁军及戎州旧志元设马湖路分其地置长官司六曰雷坡曰泥溪曰平夷曰蛮夷曰夷都曰沐川遂创路治于蛮夷司夷都溪口之南岸后因江滩险恶舟楫多艰大徳九年迁治泥溪司万福乡即今治也至正元年并六司为三二十三年明玉珍复分三司为五明洪武四年土总管安济归附改路为府后设五长官司使安氏世守其地五传至安鳌而叛治九年讨平之改土官为流官　按华阳国志云越嶲郡有马湖县又在元马湖路西】废殷州【在宜賔县西北唐书地理志羁縻殷州咸亨三年析昆明部置后废开元十五年分戎州复置后又废贞元二年节度使韦半表复置故南溪之境也县五殷川东公龙原韦川宾川初与敦州皆隶戎州都督后属黔州都督寰宇记商州是獠在戎州西北二百九十三里现属南溪县供纳赋税府志宋商州即唐殷州葢避讳改殷为商也】废祥州【在庆符县西一里宋政和二年置宣和三年废】废曲州【在庆符县西唐天寳中徙置唐书地理志自开邉县南七十里至曲州寰宇记曲州本在戎州西南九百里天寳中因云南破移在开邉县界去县一百二十七里】废淯州【今长宁县治唐久视元年置覊縻淯州以淯井为名领新定淯川因城居牢四县属泸州都督府蜀王建置淯井镇宋初置监以収盐利后没于蛮熈寜八年夷人得个祥献长宁晏奉髙薛巩淯思峨等十州地因复置淯井监政和四年改建长寜军移治武宁宣和二年复还旧治后遂不改九域志淯井监在泸州西南二百六十三里】故髙州【在髙县南唐书地理志羁縻髙州领县三柯巴移甫徒西隶泸州都督府元史地理志髙州古夜郎属境邻乌蛮与长宁军相接均为西南羌族唐开拓邉地于本部立髙州宋设长宁军十州族俱效顺元至元十五年云南行省遣官招谕内附十七年知州郭安复行州事蛮人散居村囤无县邑乡镇旧志唐髙州故址在今县南一百二十里元至元间知州张景良移治懐逺砦明洪武中知州王旭复徙治今所】废筠州【在筠连县南唐书地理志羁縻筠州领县八盐水筠山罗余临居澄澜临昆唐川寻源隶戎州都督府寰宇记筠州在戎州南四百七十里南广溪洞旧志元改置筠连州又置腾川县为治明初废县入州又降州为县明统志谓腾川为定川又谓元废县存州皆非】废连州【在筠连县境唐置为羁縻州领当为都宁罗游罗龙加平清坎六县仍为羁縻州元省寰宇记连川在戎州西南广溪洞】故巩州【在珙县西南唐书地理志巩州因忠郡仪鳯二年开山洞置县五哆楼都擅波娑此求播郎寰宇　记巩州在戎州南三百二十里南广溪洞】废播郎州【在珙县西北唐置唐书地理志戎州羁縻播郎州析巩州置领县三播胜从顔顺化寰宇记播郎州在戎州南二百八十九里南广溪洞】废薛州【在珙县界唐仪鳯二年招生獠置领枝江黄池播陵三县先天二年降为羁縻州天寳元年改为黄池郡乾元元年复为薛州属泸州都督府宋熈宁后废　按旧唐志皆作薛州考之唐书寰宇记俱作萨州未知孰是】废思峩州【在珙县东唐天授二年置为羁縻州领多溪洺溪二县属泸州都督府宋熙宁后废　按元志有豕蛾夷葢思峩之讹府志思峩州宋熙宁后废地属长宁军】废定州【在珙县西南唐置为羁縻州领支江扶徳二县属泸州都督府宋因之元属叙南路明初废元史地理志叙南路四十六囤蛮夷千户所领豕峩夷地在庆符县西南抵定也古夜郎之属唐定州之支江县也至元十三年収附于庆符侨置千户所领四十六国】废扶徳州【在珙县南唐置为羁縻州领宋水扶徳阿隂三县属戎州都督府宋因之元废寰宇记在戎州东南四百五十七里南广溪洞开元十八年自泸州割属】废晏州【在兴文县西唐置为覊縻州在江州都督府宋熙寕后属长寜军元改置戎州于此唐书地理志泸州都督府晏州罗阳郡仪鳯二年招生獠领县七思峩牱隂新賔扶来思晏哆冈罗阳寰宇记在戎州南三百九十六里南广溪洞元史地理志戎州本西南蛮种号大坝都掌分族十有九唐武后时于本部置晏州元至元十七年授以大坝都縂管二十二年升为戎州州治在箐前所领俱村囤无县邑乡镇旧志明初废州为县万厯四年巡抚曽省吾平都掌蛮奏改今名】废悦州【在兴文县南唐书地理志羁縻悦州领县六甘泉青宾临川悦水夷邻胡璠隶戎州都督府寰宇记在戎州南二百七十里南广溪洞】宜宾废县【在今宜宾县西北汉初建为郡有鄢县在今府东南蛮界后汉省隋末改置鄢县于此唐武徳二年省三年复置属戎州天寳元年改为义宾宋太平兴国二年避讳改曰宜宾熙寜四年省为镇入焚道政和间改僰道为宜宾而旧县遂废元和志义宾县东南至戎州一百六十里本汉南安县地寰宇记后移于狼川即今理旧志今县西北一百六十里有鄢滩葢即旧治】开邉废县【在宜宾县西南元和志县东北至戎州六十里本汉道县地周为外江县地隋开皇六年于此县北一百三十里野客川置开邉县上元元年贼乱荒废永泰二年复置于今理唐书地理志贞观四年以石门开邉朱提三县置南通州八年曰贤州是年州废以开邉隶戎州宋史地理志干徳中废开邉县寰宇记废县在马湖朱提两江口旧志在府西南六十里今为开邉乡】归顺废县【在宜宾县西北唐圣歴二年分鄢县地以生獠户置属戎州宋干徳中废入道县寰宇记废县在戎州西北三十里】宣化废县【在宜宾县西北宋史地理志叙州宣化本唐义宾县熙寜四年改为镇隶道宣和元年复以镇为县改今名吴船録从犍为百二十里至宣化县又百二十里至叙州元史地理志元贞二年于宣化县置万户府领军屯田四千余顷旧志明初省县今为宣化镇】汉阳故县【在庆符县南汉置属犍为郡为都尉治后汉属犍为属国三国志法正子恳官至汉阳太守葢尝置郡属朱提郡晋宋齐因之后设于蛮今县东有汉阳山汉阳坝犹以故县得名】石门废县【在庆符县西南唐初置唐书地理志贞观四年以石门朱提二县属南通州八年改置抚夷县又戎州有石门镇宋史地理志庆符县有石门砦旧志宋唐镇砦葢皆置于故县境以石门路为名县志石门砦在今县南十里】盐泉废县【在庆符县西唐贞观五年分石门置属南通州八年并入抚夷元和志盐泉镇在开邉县西南八十里即故县也】抚夷废县【在庆符县西唐书地理志贞观八年以石门朱提盐泉置抚夷县隶戎州天宝元年省入义宾】来附废县【在庆符县西北宋政和二年置属祥州宣和三年并入庆符旧志在县西北十五里今为来复铺譌附为复也】来鳯废县【在富顺县东唐武徳元年置属泸州九年省入富世】武宁废县【在长寜县东北宋熙寜七年置小溪口砦十年改武寜砦元丰四年废五年复置政和四年置武寜县为长寜军治宣和二年废县为堡四年复为砦南渡后属安寜县元废】安寕废县【在长寜县东北唐初置羁縻长寜州领婆员波居青卢龙门四县宋初名婆娑砦熙寜六年改置安夷砦大观四年废政和六年复置嘉定四年升为安寜县属长寜军元至元二十二年省入长寜】马湖废县【在雷波防北华阳国志越嶲郡有马湖县水通僰道入江晋初省　按此县葢三国汉所置其地当与马湖相近元马湖路尚在其东也】虎头城【在富顺县西南虎头山上宋咸淳初徙监治此因山为城不假修筑足以御冦元初还旧治】凌霄城【在兴文县南一百二十里宋置属长寜军明初属戎县都掌蛮依为巢穴成化四年枢臣程信督兵讨叛蛮别将李鑛攻凌霄城城三面峭壁不可登其南则深箐连亘数十里贼缒藤架木而巢其上鑛寻南崖而北梯岩架壑以进后山特髙自髙攻下遂大破贼万厯初蛮复据险叛巡抚曽省吾讨平之诏改凌霄城为拱极城】建武城【在珙县东南汉犍为郡汉阳江阳二县地元为戎州地明为戎县山都蛮地万厯元年置建武所直隶四川都司本朝康熙六年裁所以叙州府通判治之雍正六年移通判于屏山县新镇城废】九丝城【在建武城东旧为都蛮巢穴四面以丝围之约重九两故名】废罗计长官司【在珙县西南元史地理志叙南路有上罗计长官司领蛮地罗计罗星乃古西南种族宋设长寜军十州族姓俱效顺各命之官其后分姓他居遂有上下罗计之分元至元十三年归附十五年授千戸其民人散居村箐无县邑郷镇下罗计长官司境近乌蛮与叙州长寜军相接元至元十二年率先内附十三年以本部夷酋充下罗计千户明统志珙县即元下罗计长官司旧志下罗计堡在县西五十里明洪武中改置调叙南卫兵戍守以控扼蛮獠景泰初郡獠叛服不一复设上罗计堡于县之南六十里増设官兵戍守今废】姜维屯【在府城南明统志羣峯环秀一峯特立如笔髙千仞其顶平正相传姜维尝屯兵于此】西畴【在富顺县西南方舆胜览由城西絶江而上西行六七里其地广六十亩万松森列嘉树离立为李氏西畴有亭台斋馆泉石花木之胜】小桃源【在长寜县王象之舆地纪胜在长寜军城西冷水溪上嘉定乙巳郡守张公市民田种植桃李创置亭榭曰仙津桥桃花源桃源洞武陵洲緑萝坞碧桃湾亭曰蒸霞轩曰栖碧栢山又桃地得一铜牌镌曰小桃源其上有诗云绰约去朝真仙源万树春要知窃桃容定是滑稽人】岑参别业【在南溪县龙腾山下参罢嘉州守时寓此自为诗曰结屋依青嶂开轩对翠畴树成花两色溪合水重流】东楼【在府治东北唐建杜甫有宴戎州杨使君东楼诗又冇西楼在府治北宋谯炎建】冠冕楼【在府治东北宋黄庭坚赋僰道苦笋冠冕两川故名】南楼【在富顺县治南宋县令虞易简建魏了翁作记】桂华楼【在长寜县东舆地胜覧在长寜军城东明统志后改名桂香亢爽宏丽】二老阁【在府治东绘唐杜甫宋黄庭坚像于内】清华阁【在富顺县治俯鉴湖光前挹朝爽为郡最佳处】清风阁【在长寜县治西一名圆通阁】雾隐堂【在富顺县治北宋魏了翁有记】薛文清书堂【在屏山县东三十里后改为公馆】荔枝防【在府治内方舆胜览防前一树名万朶红最为佳品】锁江亭【在府城南锁江侧明统志黄庭坚诗锁江亭上一杯酒山自白云江自横即此】涪翁亭【在府治北宋黄庭坚建有碑存】墨妙亭【在府治东龛置黄庭坚笔迹】临赋亭【在富顺县东南五十里宋嘉定中邑人吴永锡建有碑存】郁姑台【在府治北明统志宋杨仙遇仙子鬰姑于此台故名】
　　闗隘黄螂所巡司【在雷波防东北一百二十里本元时雷波司地明成化中置寜我巡司属马湖府后废　本朝雍正六年改置守御千户所属雷波卫乾隆二十六年所废改设巡检司有城周三里雍正八年筑】二郎闗【在宜宾县东南隔江又有摸索闗在府南三百里当蛮夷溪口蛮有摩防种明洪武初禁私茶不得入蛮境俗呼为摩防闗语讹为摸索闗也又有落捍闗在府南五百里闸造闗在府西南五百里皆昔时捍御蛮獠之所】李子闗【在兴文县东南一百余里明成化四年攻都掌大坝叛蛮贵州帅毛荣由李子闗进即此】龙闗【在屏山县东二十里又有鳯闗在县西二里】神龙闗【在雷波防西南七十里凉山诸蛮出入咽防为乌角隘之门户】横江镇【在宜宾县西八十里旧设巡司今裁】宣化驿【在宜宾县西北一百八十里即故县明置驿及巡司于此　本朝康中俱裁雍正七年复置巡司后仍裁】石角营【在屏山县西　本朝雍正八年设又有悔泥溪巡司在县东久裁】普安营【在雷波防城内有游击驻防　本朝雍正八年设】安阜营【在黄蝍所城内有都司驻防　本朝雍正八年设】西宁隘【在雷波防北一百里与马邉防接界其地为畨民出没之所有把总驻守又雷波防西有地名石角其北又有地名沙湾为险要处皆有官兵戍守】马湖镇【在宜宾县西唐书地理志戎州有石门龙腾和戎马湖移风伊禄义宾可封泥溪开邉平寇十一镇元和志马湖戍在僰道县西二十一里】战井镇【在富顺县九域志在富顺监东四十里富顺监共有十三镇】赵化镇【在富顺县东五十里旧置巡司今裁】江口镇【在髙县南四十里旧有巡司今裁】三坌镇【在筠连县东南二十里旧有巡司又有三土巡司在县东南二十里明正徳中置今俱裁】盐水镇【在珙县南一百二十里明初置盐水坝巡司万厯初改歇马堡仍设巡司今废】两河口镇【在兴文县东北明初置板桥巡司万厯三年改置于此今废】新镇【在屏山县西北二十里沐川司界内东去犍为县二百里南至大凉山五百里明万厯十六年筑城设安邉同知于此又于其西百里烟草峯设守备司南有大河坝为前营中有两河为中营北有水池为后营以成犄角之势为控扼蛮夷要地本朝雍正五年移府通判驻此乾隆二十九年通判改治马邉防】富义盐课司【在富顺县南又新罗盐课司在县西今皆裁】泥溪长官司【在屏山县西三里元至元十三年与马湖路同置长官王氏世袭明万厯十七年改置屏山县因移司于此其地东至宜宾县界西至平夷司界南至云南昭通府界北至沐川司界】平夷长官司【在屏山县西九十里元至元中置长官王氏世袭其地东至泥溪司界十里西至蛮夷司界二十里南至昭通府北界九十里北至沐川司界八十里】蛮夷长官司【在屏山县西少南一百三十里元至元中置长官文氏世袭其地东西二百七十里南北五十五里东至平夷司界西至凉山蛮界南至黄螂所界北至沐川司界】沐川长官司【在屏山县西北一百八十里沐溪北岸亦元至元中置长官悦氏世袭其地东西五百里南北二百三十里东至凉山界西至蛮夷司界南至屏山县界北至犍为县界已上四长官司旧皆属马湖府今属叙州府】凉山等处土百户【皆在屏山县西界凉山之地曰穵黒曰腻乃窠曰旁阿孤曰明州乐曰大羊肠噜喀曰干田坝曰麻栁坝曰阿招各辖所部蛮民并　本朝康四十二年间归附又冷纪土百户在马邉防界雍正九年归附又沙氏土千总在雷波防界雍正七年归附】宁逺砦【在长寜县东七十里宋皇祐元年置三江砦三年改曰寜逺宣和二年以砦为堡四年复为砦南宋属安寜县元废】清平砦【在长寜县北宋史地理志旧隶祥州政和二年建筑赐今名宣和三年以砦隶长寜军】靖边堡【在庆符县东五里明宣徳中建】梅洞堡【在长寜县东五十里宋政和五年置梅洞砦元癈眀因旧址设堡并置巡司今裁】石笋堡【在长寜县南宋史地理志政和五年置曰梅頼后改今名】安边堡【在髙县北一百步其地当兴文珙筠连三县之要道明永乐中置堡以为控御】罗星渡堡【在珙县南八十里元至元中尝设罗星长官司后废明洪武中设堡调官军戍守今废又有底东堡在县南三十里明洪武中置今亦废】轮缚大囤【在兴文县南宋政和四年晏州夷卜漏反破梅岭砦梓州转运使赵遹倍道趋泸州时贼据轮大囤其山掘起数百仭林箐深宻垒石为城树栅以守官军不能进遹用竒计以火猱攻囤遂克之辟地十余里旧志云即今南夀山】月波驿【在宜宾县西北二百四十里旧与宣化驿俱为水驿今皆裁设夫役于宣化】沙河驿【在庆符县东七十里由叙入永通滇黙大道】通邮马驿【在富顺县西八十里今裁】龙腾驿【在南溪县东二里青衣江口又李庄驿在县西七十里旧皆为水驿久华】隆桥旧驿【在隆昌县治东明初置属荣昌县嘉靖中改属富顺县隆庆初巡抚谭纶以驿介泸富顺荣昌三州县之间地广法疏赋逋盗薮因奏割三州县犬牙地置县】
　　津梁恵政桥【在宜宾县东三十里】谒仙桥【在宜宾县西北仙侣山下有杨仙洞故名】迎祥桥【在庆符县西】鳌溪桥【在富顺县治东北宋李文渊家其旁】东津桥【在富顺县东南跨金川上】双石桥【在富顺县东七十里宋建二大石架成】梅溪桥【在南溪县北三十里岸多梅树】仙津桥【在长寜县西通小桃源】通秀桥【在长寜县东北】思政桥【在兴文县南一里】进贤桥【在屏山县东一里】桂香桥【在屏山县西半里】承恩桥【在屏山县西二里】
　　陵墓汉汉王墓【在庆符县东七十里汉阳山旧志墓最髙大牧童樵叟无心而至即见百姓往观辄不得其处】罗孝子墓【在富顺县西圣灯山址表云汉益州刺史广平郡侯罗孝子】唐越王墓【在长寜县治西南明统志髙广各数大以花砖砌之有古栢合抱故老相传为越王此未详何人或云唐太宗子越王贞为绵州刺史卒于此】黎干墓【在宜宾县城西岸石马溪之上今石马尚存】宋李文渊墓【在富顺县东翠屏山下】明周洪谟墓【在宜宾县南白沙岸上二里许】刘之纶墓【在府治南七星山后】
　　祠庙金川神庙【在富顺县西二百余步有十像九域志葢盐井神也五代蜀时封为金川王】忠利庙【在府城内祀汉牂牁太守陈立又有庙在南益县南琴山上】武侯祠【在宜宾县江北与山谷祠并】孝节祠【在府城西二里祀孝子隗相吴顺吴益节士任永费贻孙铉】黄烈女祠【在南溪县治前祀汉张贞妻黄帛明嘉靖中重建　本朝康中重修】黄文节祠【在宜宾县北祀宋黄庭坚】忠祐祠【在长寜县治东北宋建祀南夷巡检栁光明时重修】薛文清祠【在屏山县东书楼山麓】
　　寺观夀昌寺【在府城东南唐花台寺故址宋淳祐中重建】大觉寺【在府治东元延祐中建】文殊寺【在庆符县东宋绍兴中建】万夀寺【有二一在富顺县东一在南溪县治西俱宋建】云隐寺【在富顺县东宋淳间建】龙岩寺【在南溪县东二十五里元至元间建】南夀寺【在兴文县南元至元间建】无等院【在宜宾县南门外方舆胜览黄山谷以元符间寓居作槁木寮死灰庵今犹存其寺额亦庭坚真迹】元都观【在府治西元至元间建】紫极观【在庆符县东】刘真人观【在长寜县平葢山相传刘景鹤修炼之地皆元至元间建】
　　名宦汉朱博【杜陵人成帝时官犍为太守先是南蛮豪长若儿数为寇盗博厚结其兄弟使为反间袭杀之郡中以清】梁先铁【籍贯未详武帝时奉使讨蛮獠立戎州即以铁为本州刺史多有劳绩】唐张九宗【籍贯未详徳宗时戎州刺史以治化称】宋宋太初【晋城人太平兴国中通判戎州以善政闻有诏褒美】张宗诲【曹州人太宗时知富顺监夷人斗郎春判郡獠骚动宗诲将郡兵攻破之】熊本【番阳人寜中通判戎州习其俗知夷人扰邉者分十二村豪为郷导后罗晏夷叛诏本察访梓防得便宜行事于是以计致百余人枭之泸州其徒股栗愿矢死自赎独柯隂一酋不至本率军进讨柯隂乞降尽籍丁口土田及重寳善马归之公上受贡职于是乌蛮罗氏鬼主诸夷皆从风而靡愿世为汉官奴】虞易简【仁夀人允文之孙知富顺监崇化善俗禁科敛赈贫窭广储蓄以济穷民又为义庒魏了翁称善焉】赵希益【金华人寳庆间知富顺监勤于民事嵗旱祈祷极诚获应民懐其徳立像学宫希益学术议论多得之吕东莱云】周湛【登州穰人通判戎州州俗不知医病者以祈禳巫祝为事湛取古方书刻石教之禁为巫者自是人始用医药】髙定子【蒲江人理宗时知长寜军地接夷獠公家百需皆仰淯井盐利来者往往因以自封殖制置司又入其半定子至争于制置使得蠲重赋】王佐【籍贯未详为长寜守将寳祐中元兵防长寜佐与子俱不屈死之】杨大奎【天水人南宋末守叙州元兵入蜀大奎战死赠武节大夫眉州防御使谥愍忠】明严清【云南后卫人嘉靖中知富顺县公防恤民治声大起】赵彦【籍贯未详宣徳中知髙县恩威并着逺迩信孚未几解去及正统间芒部入寇征讨弗克诸夷曰赵尹来即降于是辟彦至诸夷皆纳欵事闻诏増彦秩后卒于官】欧阳选【衡阳人进士正徳中知筠连县三江蛮叛兴守备何卿并力御之邑頼无恙时吴总兵欲议招抚选力辩其非又白去丈田増税邉民称便】杜杰【黄冈人万厯中知长寜县适嵗歉赈活甚众是时九县初定黠酋内讧拮据调剂卓有鸿勋后采木山中值水涸露祷于天忽大雨如注木遂出先是西南夷骚动喜功者有欲灭此朝食者杰曰不可民方疲于力役又驱之战吾恐邉地险阻徒劳罔绩也当事者弗听其言卒致覆败人服其先识】徐大礼【籍贯未详天啓元年官长寜主簿兴文知县张振徳来署县事与之善及奢崇明反振徳还死兴文长寜亦防大礼曰吾不可负张公一家四人仰药死赠重庆同知】卢安世【贵州赤水卫人为富顺教谕天啓初奢崇明反遣其党来取县印知县弃城遁去安世闻变急入县収印为守御计贼数万掩至安世诣上官请兵屡战破贼竟复其城】王硕辅【籍贯未详天启初南溪知县奢崇明陷其城死之赠尚寳卿】龚万禄【贵州人天啓初为建武所守备奢崇明反众推万禄主兵事与指挥李世勋戮力固守杀贼无及城陷世勋率家人自焚死万禄手刄两妻两孙自刃不死大呼驰出贼不敢逼走至叙州乞师于巡抚朱变元复建武防官军败于江门贼四面攻之与子崇学力战死赠都督佥事立祠祀之乾隆四十一年　赐諡烈愍】张振徳【昆山人兴文知县天啓初奢崇明反与妻钱氏及二女俱伏剑死一门死者十二人赠光禄卿諡烈愍立祠祀之】刘希文【籍贯未详兴文教谕代署县事甫半载献贼薄城誓死不去妻白氏亦慷慨愿同死城破夫妇骂贼并死之】艾吾鼎【汉川人崇祯间兴文知县献贼促降鼎厉声骂之夫妇就戮合门无存乾隆四十一年　赐諡烈愍】
　　本朝薛起鳯【韩城人顺治初知筠连县惟苍头一人扫除执爨事皆亲理不假手吏胥人服其清正卒官贫无以殓邑人祠之】赵家骏【忻州人康十一年知南溪县时蜀省初定城郭未修值吴山桂叛家骏自度守御无具而职司守土不可委去遂自经死】顔斆【宛平人康熙二十年知叙州府时滇寇未殄戎马倥偬斆多方御捍保障孤城民頼以安堵】河源濬【丹徒人康二十一年知马湖府值进滇寇源濬身亲输挽民不扰而军食足百姓逃散者给牛种招徕之后夷猡猖獗源濬尝单骑抚劳生夷慑服】陈聂恒【武进人康熙末知长寜县抚字有方听防明敏课士子兴文教捐置后江渡口义田并造青溪桥邑人懐恵焉】
  </div>
  <div class="pagination">
   <a href="大清一统志_page137.html">
    上一页
   </a>
   <span>
    ...
   </span>
   <a href="大清一统志_page133.html">
    133
   </a>
   <a href="大清一统志_page134.html">
    134
   </a>
   <a href="大清一统志_page135.html">
    135
   </a>
   <a href="大清一统志_page136.html">
    136
   </a>
   <a href="大清一统志_page137.html">
    137
   </a>
   <span class="current-page">
    138
   </span>
   <a href="大清一统志_page139.html">
    139
   </a>
   <a href="大清一统志_page140.html">
    140
   </a>
   <a href="大清一统志_page141.html">
    141
   </a>
   <a href="大清一统志_page142.html">
    142
   </a>
   <a href="大清一统志_page143.html">
    143
   </a>
   <span>
    ...
   </span>
   <a href="大清一统志_page139.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
