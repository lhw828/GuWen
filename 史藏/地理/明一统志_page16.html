<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 16 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 16 页/共 66 页
  </h1>
  <div class="content">
   建置沿革禹贡豫州之域天文柳分野武王克商定鼎于郏鄏成王营洛为王城下都至平王自镐京东迁乃居王城秦置三川郡汉置河南郡东汉都于此置河南尹兼置司隷三国魏置司州晋亦都此置河南尹司州如故苻秦改为豫州刘宋初仍置司州后魏改为洛州孝文自代徙都之又改司州亦为河南尹东魏改司州为洛州改河南尹为河南郡西魏又改为司州北齐为洛州后周为东京隋初罢郡为洛州炀帝徙都于此改豫州寻改河南郡唐初复为洛州置都督府开元初改河南府初髙宗以此为东都光宅初改神都神龙初复为东都天寳初又改东京五代梁为西都唐改东都晋改西京宋因之金置徳昌军兴定初号中京置金昌府元为河南路本朝改为河南府领州一县十三
　　洛阳县【附郭本成周地居洛水之北故曰洛阳秦属三川郡汉为河南郡治莽改宜阳东汉改雒阳魏复为洛阳晋因之隋迁郡治河南县并移县于城中唐神龙初改洛阳为永昌寻复旧宋初河南洛阳二县并置熈寕中省洛阳入河南县元祐初复置金以河南县省入元仍旧本朝因之编户八十六里】偃师县【在府城东七十里帝喾所都之地商有三亳成汤居西亳即此后盘庚亦徙都于此改号曰殷周武王伐纣还息偃师徒遂以为名秦属三川郡汉置偃师县属河南郡新莽改师成东汉复旧晋并入洛阳隋复置唐宋元仍旧本朝因之编户三十六里】巩县【在府城东一百三十里周巩伯邑西周惠公封少子班于巩是为东周汉始置巩县属河南郡治故巩城魏晋因之后魏属成臯郡北齐属洛州隋徙治洛口唐宋金元皆仍旧本朝因之编户二十四里】孟津县【在府城东北七十里周武王伐纣师渡孟津即此汉置河阳县属河内郡后废隋复置唐初析置河清县属懐州又改属孟州后属河南府宋初治白波镇金徙置孟津渡改为孟津县元仍旧本朝因之编户五十八里】宜阳县【在府城西南七十里周为召伯聴讼之所汉为宜阳县地魏析置甘棠县属新安郡后改曰宜阳后魏置宜阳郡东魏置阳州后周改熊州以县属焉隋初因之寻改谷州后废州属河南郡义寕初复置宜阳郡唐初改郡曰熊州改县曰福昌后唐改福庆县宋初复旧名熈寕中省入夀安县后复置金复改宜阳元仍旧本朝因之编户五十八里】登封县【在府城东一百四十里禹避舜之子于阳城即此汉置阳城崇髙二县属颍川郡东汉省崇髙入阳城晋属河南郡东魏析置堙阳县改曰武林后又曰嵩阳与阳城并属河南郡唐初属嵩州寻改阳城曰告成嵩阳曰登封后又改告成曰阳邑五代周时省阳邑入登封宋金元仍旧本朝因之编户四十四里】永宁县【在府城西南二百里汉为渑池县之西境属农郡西魏置北宜阳县后改熊耳县属宜阳郡后周属同轨郡隋徙治永固城改永宁县唐初又移治同轨城属谷州后移治鹿桥属洛州宋属河南府金属嵩州元属河南路本朝因之编户六十七里】新安县【在府城西七十里春秋时西周地秦名新安汉置新安县晋属河南郡后周改东垣县置中州后省州置新安郡隋复改东垣为新安县属谷州后省州以县属河南郡唐初属洛州后属河南府宋及金元俱仍旧本朝因之编户一十八里】渑池县【在府城西一百六十里本韩地后属秦汉置渑池县属农郡以地在崤黾间故名新莽改陜亭东汉复旧曹魏徙治蠡城西魏属河南郡后周属同轨郡隋徙治大坞城属熊州后属宜阳郡唐初属谷州贞观初徙今治宋属河南府金置韶州元省州复为县本朝因之编户二十五里】嵩县【在府城南一百六十里古伊阙地秦晋迁陆浑戎于此汉置陆浑县属农郡晋属河南郡东魏置伊川郡隋改伊州寻废唐析置伊阳县属河南府五代时以陆浑省入伊阳宋又以伊阙县省入绍兴初陞为顺州金改嵩州治伊阳县元以县省入州属南阳府本朝改州为嵩县及改今属编户二十五里】卢氏县【在府城西南三百四十里本虢之莘地汉因卢敖得仙始置卢氏县属农郡晋属上洛郡后魏置洛安郡西魏改义川郡隋初改虢州皆治卢氏唐徙州治农五代及宋金俱属虢州元属嵩州本朝初属陜州寻改今属编户四十里】陜州【在府城西三百里周为虢国地王季子虢仲封于此周召分治东西以陜为界即此春秋时属晋后属韩韩灭入秦汉置陜县为农郡治魏晋因之后魏始置陜州隋大业初州废以县属河南郡后复置农郡唐初复为陜州天寳初改陜府乾元初改陕郡昭宗时陞为唐兴府哀宗初置保义军宋改保平军金复为陕州又改西安军元仍为陕州本朝以陜县省入编户三十里领县二】灵寳县【在州城西六十里本秦函谷闗地汉置农县魏晋因之隋开皇中析置桃林县属陕州后属虢郡唐初属陜州天寳初得符寳于古函谷闗因改曰灵寳县宋金元仍旧本朝因之编户四十五里】阌乡县【在州城西一百三十里本汉湖县之阌乡属京兆尹因津以名邑后周于湖城故地置阌乡郡隋初废郡后迁今治为阌乡县唐贞观初置鼎州寻废州以县属虢州宋属陜州元以湖城县省入本朝因之编户二十三里】
　　郡名周南　洛阳【俱古名】三川【秦名】河南【汉名】
　　形胜南望三涂北望岳鄙顾瞻有河粤瞻雒伊毋逺天室【史记载武王言】三河若鼎足【汉货殖传三河在天下之中若鼎足】左据成臯右阻黾池前乡崧髙后介大河【汉书翼奉疏】泝洛背河左伊右瀍【晋张衡东京赋泝洛背河左伊右瀍西阻九阿东门于旋盟津达其后大谷通其前回行道乎伊阙邪径防乎轘辕】前瞻大室后眺嵩丘【晋潘岳思旧赋】函谷天险【后魏崔浩云陕州东自崤山西至潼津通名函谷号曰天险所谓秦得百二】前直伊阙后据邙山左瀍右涧洛水贯其中【唐地理志】洛邑为天地之中【宋地理志】南距商虢北控大河【元王挺阌乡隘秦堂记】
　　风俗忠义叠见【宋邵氏闻见録此邦乃子晋长房神仙之胜迹有夷齐巢许之髙风忠臣义士叠见于纪载间】刑讼简省民安生业【陕州甘棠记召伯甘棠之防未徙而刑讼简省斯民熈熈然安生业有古风化】民性安舒廹于营养【宋地理志民性安舒而多衣冠旧族然土地褊薄廹于营养】士知向于诗书【宋范祖禹志表诗书礼乐粗知所向方而英雄武略亦未尝起秦无人之叹农耕于田商贩于市舟车徃来山川眀秀陕之所以可称者此也】性行淳朴不事华侈【嵩县志】
　　山川北邙山【在府城北一十里山连偃师巩孟津三县绵亘四百余里东汉诸陵及唐宋名臣坟多在此晋张协赋地势窊窿丘墟陂陀坟陇防叠棊布星罗金更名太平山】翠云山【在府城西北一十里其上树木森列苍翠如云】周山【在府城南一十五里一名小亭山下有周谷】阙塞山【在府城西南三十里左传晋赵鞅纳王使女寛守阙塞即此一名伊阙亦名阙口大禹疏龙门伊水出其间汉服防谓南山伊阙是也俗名龙门山】秦山【在府城西南二十五里俗云秦头魏尾因名】玉泉山【在府城东南三十里上有白龙祠歳旱祷多应】谷口山【在府城西南三十里谷水所出】八将山【在府城西三十里唐尉迟敬徳与单雄信等八将战此遂以名山】委粟山【在府城东三十五里魏眀帝景初间营为圜丘至今形制尚存】万安山【在府城东南四十里一名大石山北接登封县】糓城山【在府城西北五十里连孟津县界旧名替亭山瀍水出此】景山【在偃师县南二十里诗景贠维河即此】凤台山【在偃师县东二十里昔有凤集筑台因名】首阳山【在偃师县西北二十五里商伯夷叔齐隠此诗采苓采苓首阳之颠晋阮籍诗歩出上东门北望首阳岑下有采薇士上有嘉树林按河南志言首阳者五处史记贾逵注云在蒲坂未详孰的】缑氏山【在偃师县南四十里周灵王太子晋升仙之所上有石室饮鹤池一名覆釡堆】虎头山【在巩县治南其西有骆驼岭二山并峙甚竒】侯山【在巩县东南二十五里汉王亥隠此景帝时累徴不出因封之】赵封山【在巩县东南四十里宋种茶于此而封固其地因名】青龙山【在巩县南四十里以其在宋太祖陵东故名其尾接洛河者曰龙尾山】寒战山【在巩县东南五十里其山陡峻临玉仙河经者战惧故名】黒云山【在巩县西六十里昔成汤于此祷旱忽起黒云天降大雨】轘辕山【在巩县西南七十里左传栾盈过周周王使侯出诸轘辕即此其坂有十二曲道将去复还故名汉于此置闗】锦屏山【在宜阳县治南唐武后幸此赐名上有玉柱峯】石墨山【在宜阳县西南二里水经洛水侧有墨山石尽墨可以书】公山【在宜阳县西九里状如公字又云山顶有周公庙因名】憇鹤山【在宜阳县东南四十里世传王子晋得仙缑岭乗白鹤憇此】女几山【在宜阳县西九十里唐李贺集白兰香神女上升遗几在焉故名】鹿蹄山【在宜阳县俗名非山山上多羙玉下多金甘水出焉西北流注于洛】嵩山【在登封县北一十里五岳之中岳也其山三尖峯东曰大室西曰少室嵩其縂名谓之室者以其下各有石室中岳居四方之中而髙故名嵩髙山诗曰嵩髙维岳是也上有中岳庙汉武帝至中岳获驳麃见夏后啓母石翼日亲登嵩髙吏卒咸闻呼万歳者三乃令祠官加赠太室祠置奉邑名曰崇髙唐武后改山为神岳】阳干山【在登封县东二十五里颍水一源出此】箕山【在登封县东南三十里一名崿岭昔许由隠此尧召为九州长不欲闻涤耳水濵巢父牵犊上流而饮之即此上有许由墓】阳城山【在登封县北三十八里俗名车岭山洧水出此】大熊山【在登封县南五十里上可避兵近有小熊山】懊来山【在登封县东南五十里接永寕县界】倚箔山【在登封县西七十里望如立箔正西北崖下有钟乳】凤翼山【在永寕县治西北山如凤翅】延夀山【在永寕县西五里有香泉饮之则夀因名】金门山【在永寕县西南三十里一名律管山九州要记金门之竹可为笙管】嶕峣山【在永寕县西北三十五里相传广成子憇息之所上有河渎灵源庙】龙头山【在永寕县西四十五里上有快风轩下有洛水】天坛山【在永寕县西四十五里一名坛屋山宋王子由纪异云早暮有影其色深碧旦则在西直挿天际日髙则卧与海接暮影在东先卧后立他山所无也坛上有仙灯王母洞中有仙药中岩有仙猫洞世传燕真人丹成鸡犬皆升仙猫独不去人就洞呼仙哥则或有应者】阳虚山【在永寕县西五十里一名阳峪黄帝时仓颉随帝南廵登阳虚之山即此】大通山【在永寕县西五十里有风穴击之如雹声】崤山【在永寕县北六十里一名嵚崟山春秋时晋人及羌戎败秦于崤即此自东崤至西崤相去三十五里路极险絶】慕容山【在新安县治后晋慕容垂屯军于此因名】青要山【在新安县西北二十里一名强山为帝之宻都北望河曲是多驾鸟南望禅渚辕水出焉有草黄华赤实服之益人夀】缺门山【在新安县西三十里一名扼山山阜不相接者里余故名】白石山【在渑池县东北二十三里涧水所出】田山【在渑池县东北三十里山平可种】韶山【在渑池县北三十里左右有金乌玉兎二峯】方山【在渑池县东北三十里山顶四方】广阳山【在渑池县东北三十里一名沔池山北溪水出焉】桓王山【在渑池县北九十七里以山颠有周桓王庙而名】三涂山【在嵩县西南一十里周武王南望三涂谓此山有龙祠】奉牛山【在嵩县东三十里山下有灵泉寺】介立山【在嵩县北四十里一名孤山唐武后廵幸至此将半见神人立云雾中或隠或见】鸣臯山【在嵩县东北四十里宋程颢作邵雍墓志铭鸣臯在南谓此】陆浑山【在嵩县东北四十里一名方山汉末隠士胡昭隠居于此隋因山置陆浑县又陆浑之山伊水出焉】露宝山【在嵩县北六十里产锡矿】筛山【在嵩县东九十里洞多如筛与县西大矿山皆产锡】厘山【在嵩县西山阳多玉隂多搜有兽焉其状如牛苍身音如婴儿食人名曰犀渠】观音山【在卢氏县西三十五里山有观音寺沙窝水出焉】小青山【在卢氏县西四十里产青碌】熊耳山【在卢氏县西南五十里山连永寕界两峯相并如熊耳禹贡洛自熊耳即此又宜阳县亦有熊耳山史汉光武破赤眉积甲宜阳城与熊耳山齐是也又陕州出熊耳山乃达磨处其塔尚存】抱犊山【在卢氏县东南九十里一名抱犊寨山极髙峻昔人多避兵于此】邢公山【在卢氏县北九十里唐盛彦师杀李宻王伯当于此以宻尝封邢国公故名下有断宻涧】老君山【在卢氏县东南二百五十里相传老子修道于此上有丹灶丹井】羊角山【在陕州城西北隅髙百尺上有披云亭】鸡足山【在陕州城西南二里上有虎岩洞临河宛如鸡足】砥柱山【在陕州城东四十里黄河中禹贡河东至于砥柱即此石形似柱故名山有三门禹凿以通河南曰鬼门中曰神门北曰人门故谓之三门集津有唐太宗所勒铭】梨山【在陕州城东北四十五里山腰有庙祷雨即应】三觜山【在陕州城东五十里山有三峯故名】槖山【在陕州城东五十里槖水源出于此】眀山【在陕州城东南一百里上有石岩并龙潭祷雨輙应】岘山【在灵宝县东三十五里山连陕州界曹阳水出焉形似襄阳岘山故名】女郎山【在灵宝县南五十里上有灵泉】浮山【在灵宝县西南九十里上有浮邱封济侯庙基】石姥山【在阌乡县东南一十八里入谷三里有飞泉百尺】荆山【在阌乡县南二十五里近有铸鼎原昔轩辕采首阳之铜铸鼎于此】秦山【在阌乡县南二十五里谚曰秦为头虢为尾太华相连故名】夸父山【在阌乡县东南二十五里山有林曰桃林周武王放牛于桃林之野即此】独游山【在阌乡县南二十五里世传黄帝尝居于此】阌山【在阌乡县西南六十里县以是得名】分水岭【在永寕县西四十五里有泉分注嵩县陕州皆有之】鱼脊岭【在永寕县东北七十里以形似名】摩云岭【在永寕县西八十里髙峻凌云】鐡岭【在卢氏县北四十里山极险隘古设闗于此】闷顿岭【在卢氏县东南一百六十里伊水出焉】香炉峰【在偃师县东南六十里以形似名】七峰【在嵩县南三十里山有七峰】卢鸿岩【在登封县东二十里唐处士卢鸿读书处】岑原邱【在巩县西北三十五里下有巩穴】莘原【在陕州城去硖石旧县一十五里左传神降于莘即此】王官谷【在永寕县东四十五里大柱山中】鬼谷【在登封县北五里史记苏秦洛阳人事师于齐而习于鬼谷即此又扶风龙冈县亦有鬼谷先生所居恐非秦事师处】骆驼冈【在嵩县西一里以形似名】九龙凹【在卢氏县北二里其凹有九状如缺环中有九龙庙】茅峪【在卢氏县东一十里上有云溪洞相传昔卢敖结茅于此因名】黄河【自潼闗界流入阌乡县境经灵宝陕州渑池新安洛阳孟津巩县入开封府界】金水河【在府城西二十里自新安县界流入本境隋时引水绕皇城因名】少阳河【在登封县西南一十五里源出少室山流入颍水】孝水【在府城西南三十里源出谷口山流入涧水世传晋王祥剖氷于此】甘水【在府城西南四十里自宜阳县西南流入本境下流入涧水味最甘羙】伊水【源出卢氏县闷顿岭东流经嵩县洛阳偃师县界入于洛水有金左传辛有适伊川见被髪而祭于野者曰不及百年此其戎乎后秦晋迁陆浑之戎于此】洛水【源出陕西洛南县冡岭山东流经卢氏永寕宜阳洛阳偃师巩县入于河禹治水时神负书出于此】瀍水【源出洛阳县糓城山东流入于洛】涧水【源出渑池县白石山东流经新安洛阳入于洛周书所谓涧水东瀍水西即此二水】汪洋水【在宜阳县西四十里自渑池县界流经本境下入于洛】宜水【在宜阳县西五十里本名西渡自永寕县流经宜谷西南入于洛】昌谷水【在宜阳县西九十里旧名昌河源出陕州界东南流入洛】五渡水【在登封县东南二十五里源出嵩山东谷自山顶下流疏为三十八浦山下大潭中有立石髙广平整其水萦委泝者五渉故名东南流入颍水其中产九节菖蒲】颍水【在登封县西四十里源出阳干山流入钧州界按颍水有三源此为左源出少室山为中源出少室南溪为右源】醴泉水【在永寕县治西出中岳下庙前南流入狂水】沪水【在永寕县西五十里源出阳虚山流入洛】溪水【在永寕县西南三十里源出金门山北入洛】淆水【在永寕县北六十里源出淆山下流入洛】糓水【在永寕县北七十里源出熊耳山下过崤底经韩城流入洛山海经山西有村曰璠冡糓水出焉其中多雕玉】金水【在新安县治东北源出白墙村东南流入涧】少水【在新安县东一十二里东流入涧山海经瞻渚之上少水出其隂】渑水【在渑池县南源出马头山东流过千秋岭与潭水合】刘涧水【在偃师县西南五十里周时刘康公食邑于此】槖水【在陕州城南一名永定涧源出槖山水漫流故又名漫涧南流入河】谯水【在陕州城南三里涌出入河俗呼三里涧】湖水【在陕州废湖城西门外源出秦山北流入河】盘涧水【在陕州废湖城西二十五里源出秦山北流入河】门水【在灵宝县西南山海经华阳之山门水出焉北流为农涧】菑水【在灵宝县东二十里水经菑水出常豕经曲沃村西北流入河】东涧水【在卢氏县北源出鐡岭流入城中析为众渠灌溉蔬圃东南流入洛】汤水【在卢氏县西南一百三十里源出恶峪岭南流入粉青江】石柱川【在登封县东二十五里源出嵩山之东龙潭之南】大宋川【在永寕县东北二十里源出潢塘山经宜阳县入洛】刀轘川【在永寕县东北三十五里源出陕州界东北流入宜阳县界名昌河】永宁川【在永寕县东六十里自洛南经流巩县入河】髙都川【在嵩县西北五里源自大矿山下流入伊】马回川【在卢氏县东北七十里相传唐盛彦师伐李宻于此振旅而回故名】鄩溪【在偃师县东北一十四里有莲池夏冷冬暖】回溪【在永寕县北六十里俗名回坑即冯异与赤眉战处】拜马涧【在偃师县南三十里俗传王子晋乗鹤升仙弃马而去乡人拜之因名】洛鹿涧【在偃师县南三十五里王子晋学道处】九经涧【在永寕县西北一百八十里汉光武微时迷路徃来九次遇一老人指以出路因忽不见】空桑涧【在嵩县南一十五里昔有莘氏女采桑于伊川得子于空桑中长而相殷是为伊尹即此又在开封府】七里涧【在陕州西南七里今名石桥沟北流入河后汉献帝东迁李傕郭汜等追乗舆战于东涧天子幸曹阳墟即此地】农涧【在灵宝县治西会崤渑诸水北入于河宋避英宗讳改鸿芦涧】断宻涧【在卢氏县东北九十里盛彦师斩李宻处】通山沟【在偃师县西北一十里深二丈阔百尺南起邙山北通孟津】饮马沟【在巩县东七里汉吕布屯军虎牢饮马于此】大阳三渠【在府城南一十里分洛水以溉田旧为一渠后析为三】石渠【在府城旧铜驼坊西入宋潞公文彦博宅】宣利渠【在永寕县南三里又有新兴渠万箱渠皆分洛水以溉田者】伊阳渠【在嵩县东一十里分伊水以溉田】永定渠【在嵩县南六里又有鸣臯顺阳济民等渠皆分伊水以溉田】千金堰【在府城外三十五里堰上有杀水坞】伊水石堰【在府城南龙门山东抵天津唐河南尹裴迥置】龙潭【在登封县东二十五里嵩顶之东九潭相接其深莫测】大淙潭【在卢氏县东北九十里潭中有石瓮围五十余歩其深莫测潭后有大淙因名】黄花潭【在卢氏县东南一百八十里傍有石瓮围半畆许深不可测潭前有龙祠】御史滩【在嵩县北九十里古伊阙县前临大溪剧谈録毎僚佐有入台者即水中滩出唐牛僧孺为尉忽三滩出及双鸂飞下不旬日拜西台御史】茅津【在陕州城北四里一名陕津一名大阳津春秋秦伯伐晋自茅津济封崤尸而还即此】洛汭【在巩县洛水入河之处清浊异流亦名什谷禹贡东过洛汭即此史记张仪説秦王下兵三水塞什谷之口是也】黾池【在渑池县治北黾似蛙而腹大池有此因名】墨池【在陕州汉张芝好书所居池水尽黒今尚存遗迹】蒙汜池【在洛阳县魏眀帝于宫西凿池以通御沟义取日入蒙池为名】鸿池【在洛阳县东三十里晋张衡东京赋东州鸿池清籞渌水澹澹】金龙池【在洛阳县东北池有看花台隋李宻筑】魏王池【在洛阳县洛水溢而为池为都城之胜唐贞观中以赐魏王防故名】莲花池【在巩县西南宋陵寝所在种莲于此】古玉井【在府城外三十五里魏眀帝引糓水过九龙祠前为玉井倚防又璇华宫有玉井皆以白石甃之】琉璃井【在府城外发祥寺侧宋太祖汲此井浴后甃以琉璃至今石压其上】烈妇井【在偃师县南金时程晋妻彭氏为军士廹欲汚之遂投此井故名】八角井【在孟津县西龙王庙前祷雨有应】圣水井【在永寕县东北其水湛碧相传饮之可愈疾】龙井【在嶕峣山上三井相连今木覆其上相传动则有风雨雹继出】阿对井【在阌乡县西南阿对乃汉杨震家僮尝引泉灌蔬因名唐呉融诗六载抽毫侍禁闱可堪衰病决然归五陵年少如相问阿对泉头一布衣】虾蟆泉【在陕州城西门外水自石眼流出内生科斗祷雨即应唐韩愈诗居然鳞介不能容石眼环环水一钟闻説旱天祈得雨只疑科斗是蛟龙】灵泉【在府城南唐李徳裕有赋】平泉【在府城南泉上有桥乃唐李徳裕旧庒中多怪石醒酒石尤竒徳裕有记及诗】温泉【在府城南冬温夏凉又新安黾池嵩县俱有之】双泉【在偃师县南三泉并出】甘泉【在宜阳县西南味美异常】喷玉泉【在宜阳县东南宋司马光有诗】白泉【在嵩山泉有石蠏客曰蠏旁行天性乎道士杨洞防以手指之即南行】香泉【在永寕县西延夀山侧夏则芰荷满池】九龙泉【在阌乡县南泉有九窟祷輙应】韩公隄【在洛阳新城宋相韩缜尹洛时筑以障洛水故名】
　　土产银【嵩卢氏二县出】鐡【巩宜阳登封新安嵩五县出】锡【永寕嵩灵宝三县出】胆矾【新安县出】石炭【各州县俱出】瓷【陕州及登封宜阳二县出】竹【洛阳宜阳永寕阌乡四县出】羗桃【渑池县出】牡丹【出洛阳者为天下第一有姚黄魏紫名园二十四花品特著者二十五种宋欧阳脩作谱序】腊梅【洛阳县出】麝香　鹿茸【俱卢氏县出】柏子仁　澄泥砚【俱陕州出】钟乳【登封县出】
　　藩封伊王府【在府治东永乐六年建】洛阳王府【在府城内】万安王府方城王府　安乐王府【俱同城】
　　公署河南卫【在府城内脩文坊西洪武五年建】农卫【在陕州城内东洪武二年置守御千戸所十年改为卫】洛阳中防卫【在府治东永乐六年为伊府置】嵩县守御千户所【在县治东洪武元年建】
　　学校河南府学【在府治东南旧在洛水南宋为西京国子监今改为府学迁于此元燬本朝洪武间重建】陜州学【在州治东北洪武三年因旧重建】洛阳县学【在府治东北洪武五年建】偃师县学【在县治东元延祐四年建本朝洪武三年重建】巩县学【在县治南元大徳十一年建本朝洪武三年重建】孟津县学【在县治西】宜阳县学【在县治东南俱洪武三年因旧重建】登封县学【在县治西元大徳五年建本朝洪武七年重建】永宁县学【在县治西宋崇宁四年建本朝洪武元年重建】新安县学【在县治东北洪武三年因旧重建】渑池县学【在县治南洪武五年因旧重建】嵩县学【在县治西洪武二年因旧重建】卢氏县学【在县治东南元元统二年建本朝正统十年重修】灵寳县学【在县治南洪武三年因旧重建】阌乡县学【在县治南洪武二年因旧重建】
　　书院嵩阳书院【在登封县大室山五代时建宋至道初赐九经子史景祐初王曽奏置教官赐今名及田一顷】颍谷书院【在登封县西南宋崇寕间建并立庙以祀宣圣后废复建】伊川书院【在嵩县治北元延祐间建庑东有九贤祠见祠庙】洛西书院【在永寕县治东元延祐间建有五贤堂祀宋邵康节程明道伊川张横渠司马温公后废复建】同文书院【在洛阳县西南】
　　宫室显仁宫【在洛阳县皂涧隋炀帝建】福昌宫【在宜阳县西坊郭保隋炀帝建】青城宫【在洛阳县治北隋大业初建】太初宫【在洛阳古皇城北唐建】三阳宫【在登封县唐圣厯间建】奉天宫【在登封县嵩山南唐永淳初建】上阳宫【在阌乡县旧湖城县西北一里隋建】避暑宫【在洛阳县西北上店唐武后建】兴泰宫【在宜阳县西南万安山唐长安四年建】兰昌宫【在宜阳县西上庄保唐显庆初建】连昌宫【在宜阳县旧夀安县西二十九里唐显庆间建】翠微宫【在灵宝县北坊郭西里武后东幸息驾之所】绣岭宫【在陕州城西南朱家原唐显庆初置李洞诗春草萋萋春水緑野棠开尽飘香玉绣岭宫前鹤发翁犹唱开元太平曲】﨑岫宫【在永寕县西五里又县西三十三里有兰峯宫皆唐显庆三年建】西楼【在陕州古虢州唐岑参诗秋来无覔处只上郡西楼】五凤楼【在府城内后梁太祖即位罗绍威取魏良材为之宋梁周翰尝作五凤楼赋】双桂楼【在府治宋天圣间钱惟演留守西都时建】观澜楼【在孟津县防后登之则见黄河故名】燕居堂【在卢氏县治东西世传孔子周流至此后人建堂】传道堂【在卢氏县治西北有孔子曽子塑像】三鳣堂【在阌乡县西二里一名校书堂汉杨震隠居教授有雀衔三鳣鱼集堂前时以为三公之象堂因以名】棠枤堂【在洛阳县旧洛州治中唐永徽初贾敦頥弟敦实前后为刺史并有惠政后人为建此堂】三堂【在灵宝县旧虢州治内唐岐薛二王刺州时建取人臣在三之义吕温作记韩愈有和虢州刺史刘伯刍三堂新题二十一咏并序】緑野堂【在洛阳县东唐裴度建于集贤里以为居第筑山穿池有风亭水榭燠舘凉亭之类】九老堂【在洛阳县旧东都履道坊唐白居易宅同时九老为尚齿之防九老谓胡杲吉刘真台郑据卢慎张浑李元爽僧如满并居易也居易有九老诗并序】草堂【在陕州东郊宋魏野居此手植竹树清泉环绕旁对云山景趣幽絶凿土袤丈曰乐天洞前为草堂弹琴其中好事者多载肴酒従之游寇凖访野野以诗谢曰昼睡方浓向竹斋柴门日午尚慵开惊回一觉游仙梦村巷传呼宰相来真宗祀汾隂遣陕令王希召之野辞不至诏图其所居观之】耆英堂【在洛阳县东旧资圣院宋文彦博留守西都慕唐九老乃集洛中公卿大夫年徳齐者为耆英防绘像堂中凡十三人文彦博富弼席汝言王尚恭赵丙刘几冯行已楚建中王慎言张问张焘王君贶司马光也】还政堂【在洛阳县宋富弼还政归老时所建】尽心堂【在登封县治宋县令管景文建李豸作记】澄澜堂【在陕州治宋知州呉育建有记后刘敞来作守有诗云昔公憇棠隂恨我初未陪覧诗感时异阅川使心哀】夕阳亭【在府城西南晋贾充出镇长安百僚饯送于此自旦及暮故名】大阳亭【在陕州大阳河唐刘禹锡有诗】饐亭【在府城南下临伊水宋吕防正微时过此见卖者无钱可买其人偶遗一枚于地防正取食之后作相建亭于此以饐名示不忘贫贱也】临虚亭【在陕州城内宋吴育建有记司马光有诗】逆旅亭【在陕州漫涧水北谓之漫口客舍】披云亭【在羊角山上髙百尺金眀昌间重脩】伊川亭【在洛阳县伊水上金司諌许古致仕居伊阳郡守为建此亭】烟霞亭　夀安亭【俱在锦屏山元建】阌亭【在阌乡县旧阌乡城东五里周围植栁为迎送之所】髙霞台【在永寕县北七十里禹治水至此山独出一台俗名鹿台山】夏台【在巩县西南即夏桀囚汤处】观兵台【在孟津县东周武王观兵于此一名选将台】周公台【在洛阳县治东周公辅成王朝诸侯之所隋末李宻据金墉营寝室于台后】测影台【在登封县东南古阳城县内周公定此地为土中立土圭测日以验四时其北有观星台】望江台【在偃师县伊水上周刘康公所筑】望气台【在灵宝县治南春秋时闗令尹喜一日预见紫气丈余飞入闗尹喜曰必有异人过此翼日果遇老子驾青牛至后人筑台因名】防盟台【在渑池县西城外秦昭王与赵惠王会盟于此今有秦赵二王庙在县治西】鸡鸣台【在灵宝县治南与望气台对齐田文客作鸡鸣度闗处后人于此筑台范镇诗古人惟恃众心城何事秦皇苦好兵本设函闗禁奸诈不知半夜有鸡鸣】歇鹤台【在孟津县旧河清县西北三十里王子晋浮邱公逰王屋歇于此】望仙台【在陕州西南一十二里汉文帝亲谒河上公公既上升筑台以望祭之】玉女台【在登封县东四十五里与嵩髙连亘汉武帝东逰过此见仙女因名】望思台【在阌乡县西北汉武帝思戾太子为筑此台】云台【在洛阳县东水南保汉眀帝图画中兴二十八将于此】凌云台【在洛阳县旧寕阳门外氷井北魏文帝筑髙二十三丈登之可见孟津台上楼观精巧谢举王裒俱有凌云台曲】九华台【在洛阳县魏文帝筑】平吴台【在阌乡县西北二十三里赫连勃勃攻克宋将朱龄石筑京观以表武功】龙虎台【在府城东李宻筑以阅武】神雀台【在陕州东七十里唐天宝初以赤雀翔此置】天光台【在府城内宋富弼归老时所筑元丰三年有星陨弼升台焚香再拜知其将终】集仙台【在登封县东北八里】黄冶台【在巩县东南】西城门【在宜阳县汉时赤眉樊崇与刘盆子奉玺绶降光武处】上东门【在府城东晋洛城门也石勒倚啸于此】
　　关梁轘辕闗【在登封县西北轘辕岭】石羊闗【在登封县治东南】鹈鹕闗【在永寕县西鹈鹕山谷】函谷旧闗【在灵宝县南一十里老聃西度田文东出皆此闗左右有望气鸡鸣二台遗址】函谷新闗【在新安县东二里项羽坑秦降卒处汉楼船将军杨仆有大功耻为闗外人上书乞以家财东徙闗武帝为移于此】白杨闗【在嵩县东今置戍隷嵩县守御千戸所】大阳闗【在陕州城西汉献帝北渡大阳津即此】鴈翎闗【在陕州城东南路通永寕今置戍隷农卫】硖石闗【在陕州城东旧硖石县即古崤陵闗路东通渑池西通函谷今建廵检司】潼闗【在阌乡县西六十里与陕西华隂县分界本朝置卫于此】大谷闗【在阌乡县西南秦山谷】白华闗【在卢氏县西路通陕西今置戍隷农卫】桃林塞【在灵宝县西至潼闗俱武王放牛处】臯门桥【在洛阳旧城旧谷门上晋惠帝建潘岳西征赋驻马臯门谓此】河桥【在孟津县晋杜预以孟津渡险请建河桥于富平津议者难之预曰造舟为梁则河桥之谓也卒成之】天津桥【在府城外西南架洛水隋炀帝建用大船连以鐡锁南北夹起四楼唐贞观中始甃石为岸即宋邵雍闻杜鹃处】永济桥【在宜阳县架洛水隋建唐脩】仁惠桥【在府城外南闗正统六年建】栁桥【在巩县东市桥河】金门桥【在永寕县南】东涧桥　西涧桥【俱在新安县】顺阳桥【在嵩县东闗髙都河】湖阳桥【在阌乡县西门外湖水濵】
　　寺观白马寺【在府城东汉眀帝时摩腾竺法兰始自西域以白马防经来初止鸿胪寺遂取寺为名创白马寺即僧寺之始也】安国寺【在府治南】福先寺【在府城东唐裴度建皇甫湜撰碑记本朝洪武中重脩】奉先寺【在府城南唐杜甫诗已从招提逰更宿招提境】香山寺【在府城西南龙门唐白居易记龙门十寺逰观之盛香山为冠】法禅寺【在府城外本后唐夹马营宋太祖诞生之地真宗时建为应天寺后改今名本朝洪武中重脩】兴国万夀寺【在陜州治东南隋开皇中建本朝洪武中重脩】开化寺【在陜州东三门集津宋司马光诗山有古来色河流无尽期】夀圣寺【在偃师县南元建本朝洪武中重脩】普安寺【在巩县治南洪武中建】报恩寺【在孟津县西南元建本朝洪武中重脩】胜因寺【在宜阳县治西北即古甘棠驿宋建本朝洪武中重脩】少林寺【在登封县西少室山北麓后魏时建梁时达磨居此面壁九年唐宋以来多有名贤题咏】防善寺【在登封县西后魏时建宋范镇有诗有元雪庵李溥光所书茶榜刻字】峻极寺【在登封县西门外五代晋时建本朝景泰中重脩】福昌寺【在永寕县西北唐贞观初建本朝景泰中重脩】寳云寺【在新安县西北金建元至正中重脩】廨院寺【在渑池县南宋建本朝洪武中重脩】云门寺【在渑池县北宋嘉祐初建本朝永乐初重建】玉寳寺【在嵩县西洪武中建】御题寺【在灵宝县治南唐建】觉胜寺【在阌乡县东元建本朝洪武中重脩】行香寺【在卢氏县北元建本朝洪武初重脩】玊虚观【在府治东南】佑徳观【在陜州治西南宋崇寕初建本朝永乐中重脩】仙鹤观【在偃师县南王子晋乗鹤升仙观以是名】崇庆观【在巩县南洪武中建】太清观【在宜阳县治东永乐中建】崇福观【在登封县北嵩山之阳旧为万歳观唐改太乙宋改崇福宫以奉真宗御容】天封观【在登封县北唐建一名嵩阳石柱上有韩愈题名刻欧阳脩跋于后】寥天观【在永寕县南唐初建元中统间重脩】洞真观【在新安县西元建本朝永乐中重脩】太虚观【在灵宝县治东北元建本朝永乐中重脩】朝阳观【在阌乡县治东元建本朝洪武中重脩】祥符观【在阌乡县唐开元中建内有宗御书道徳经二碑】成徳观【在卢氏县东后周时建元延祐中重脩】九真观【在洛阳县南旧有东华正阳纯阳海蟾重阳丹阳长真长生长春九真塑像】
　　祠庙中岳庙【在登封县东嵩山神盖峯下神乃五岳之一事见东岳庙】八蜡庙【在登封县治东街北祀先啬司农邮表畷猫虎坊水庸昆虫八神】九龙庙【在府城东北九龙池后】神农庙【在陕州东南祀炎帝神农氏】黄帝庙【在宜阳县西】帝尧庙【在渑池县东又孟津卢氏俱有之】帝舜庙【在偃师县西】禹王庙【在永寕县西又渑池陕州俱有之】汤王庙【在府城南又偃师巩孟津宜阳俱有之】汉髙祖庙【在灵宝县南】汉光武庙【在孟津县西宋苏得祥撰碑又宜阳永寕俱有】唐太宗庙【在宜阳县西南】后唐荘宗庙【在新安县东】后晋髙祖庙【在宜阳县西北】宓妃庙【在府城外洛水上魏曹植洛神赋洛水之神名曰宓妃】啓母庙【在登封县北嵩山麓啓夏王也庙前有啓母石并亭古云涂山氏所化汉武帝祀中岳见啓母石】少姨庙【在府城东南又偃师巩登封县俱有世传神是啓母之妹故名少姨】薄太后庙【在鸣臯山前又偃师永寕嵩县俱有太后汉文帝母也】许由庙【在登封县东南箕山上有墓许由尧时隠者】伊尹庙【在嵩县东】虢仲庙【在卢氏县东北虢仲周诸侯】召公庙【在陕州治东又宜阳县亦有庙祀周太保召公奭宋邵雍诗吾祖道何光二南分一方开周为太保封陕辅成王】老君庙【在陕州东】王子晋庙【在偃师县东南晋周灵王太子也】纯孝伯庙【在登封县西南祀春秋时郑孝子颍考叔近有墓金元好问诗泄泄颍谷云瀜瀜颍川水封君去我乆水云自清美】甘罗庙【在新安县有墓在庙下罗秦上卿】扁鹊庙【在卢氏县东扁鹊即秦越人战国时名医】鄼侯庙【在永寕县治西南侯汉相国萧何】河上公庙【在陕州南公汉文帝时仙人】严子陵庙【在巩县西又宜阳县亦有之子陵名光汉光武故人】董宣庙【在府城内东南宣汉洛阳令】王濬庙【在阌乡县东有墓濬晋臣唐武后经此为禁樵采】韩擒虎庙【在新安县西有墓擒虎隋将】李靖庙【在府城旧旌善坊靖唐名将】姚崇庙【在陕州东崇唐名相】郭子仪庙【在巩县西南子仪唐功臣】李彦仙庙【在陕州彦先宋知州死节庙号义烈】九贤祠【在嵩县治北九贤宋周敦頥程灏程頥邵雍张载司马光吕祖谦朱熹元许衡】二程子祠【在府城南二程宋道学名儒】曹端祠【在渑池县学内端本朝蒲霍二州学正】
　　陵墓女娲陵【在阌乡县河侧唐天宝末失其所在乾元初复涌出女娲伏羲氏妹也】孔甲陵【在永寕县东北三崤山孔甲夏王也】成汤陵【在偃师县东北山上】周昭王陵【在登封县少室山阳城西谷】桓王陵【在渑池县北桓王山上】灵王陵【在府城西南西周山上】景王陵【在府城西北隅】威烈王陵【在府城东北隅】汉光武原陵【在孟津县西本朝载于祀典】眀帝显节陵　章帝敬陵　和帝慎陵恭帝恭陵【已上四陵俱在府城东南】顺帝顺陵【在府城东北】冲帝懐陵质帝静陵【已上二陵俱在府城东南】桓帝宣陵　灵帝文陵【已上二陵俱在府城东北】魏文帝首阳陵【在渑池县首阳山南】眀帝髙平陵【在孟津县旧河清城界】晋景帝陵【在孟津县东南景帝讳师】武帝峻阳陵【在洛阳县】隋炀帝陵【在永寕县东北炀帝崩于江都唐太宗为迁于此】唐中宗陵【在偃师县东】昭宗和陵【在偃师县南】梁太祖极陵【在府城东南】唐荘宗陵【在新安县】眀宗徽陵【在府城东北】晋髙祖显陵【在宜阳县西北】汉髙祖睿陵【在登封县东南】宋永安陵【宋太祖父昭武皇帝】太祖永昌陵【本朝载祀典有祭】太宗永熈陵　真宗永定陵　仁宗永昭陵　英宗永厚陵　神宗永裕陵　哲宗永防陵【已上八陵俱在巩县西南】伊厉王墓【在府城西伊王本朝宗室】巢父冡【在登封县东南四十里近有巢父洞巢父尧时隠者】闗龙逢墓【在灵宝县西南头原龙逢夏臣以諌死唐为立碑旧有祠欧阳脩有懐忠赋】伊尹墓【在偃师县西】比干墓【在偃师县西北比干商宗室以諌死唐开元中县人耕地得铜盘篆文甚竒古云右林左泉后冈前道万世之蔵兹焉是寳】伯夷叔齐墓【在偃师县首阳山武王灭商夷齐隠此饿死或云今蒲州首阳山乃夷齐隠处】苌墓【在偃师县周灵王贤臣无辜见杀洛中旧有祠唐栁宗元有吊苌文】冉耕墓【在孟津县西旧清河城南耕孔子弟子】韩昭侯墓【在宜阳县西周显王时诸侯】田横墓【在偃师县西汉招横至此自杀以王礼】栾巴墓【在灵宝县治东南巴汉尚书有仙术】三田墓【在巩县西有三塜相传田真田广田庆又灵宝县有三田祠】刘寛墓【在北邙山寛汉名臣墓上有二碑故吏门生所立】钟繇墓【在偃师县东繇魏太傅善书】王弼墓【在偃师县东弼魏尚书郎眀易后封偃师伯従祀孔子庙庭】二杜墓【在宜阳县后魏尚书左仆射杜畿幽州刺史杜恕二墓相并】王祥墓【在府城西祥晋太保】杜预墓【在偃师县首阳山南又云在县西北预晋名将】王戎墓【在府城旧殖业坊戎晋名士隋大业中人作酒窖得其墓铭】张华墓【华晋名臣闗内侯】石崇墓【崇晋卫尉】羊祜墓【祜晋名臣已上俱在北邙山】袁天纲墓【天纲唐术士善相】李淳风墓【淳风唐术士善数已上俱在新安县西】狄仁杰墓【在府城东仁杰唐名臣】许逺墓【在偃师县西逺唐臣死节者】顔真卿墓【在偃师县北邙山真卿唐臣死节者】杜甫墓【在偃师县首阳山甫唐人能诗者卒耒阳】权徳舆墓【在府城北徳舆唐相韩愈撰碑】白居易墓【在府城南龙门山李商隠撰碑】孟郊墓【在府城东北郊唐文人韩愈作志】赵普墓【在巩县西南普宋名相】曹彬墓【在巩县西南彬宋名将】范仲淹墓【在府城东南万安山下仲淹宋名臣欧阳脩作志】文彦博墓【在府城南彦博宋名臣】邵雍墓【在嵩县北宋程颢作记】二程子墓【在府城南】
　　古迹洛阳故城【在府城东洛水北周公所营成周也汉置县东汉西晋后魏皆都此】颍阳城【在登封县西南八十里夏纶国汉置县属颍川郡】虢州城【在灵宝县治南周封虢仲于此唐置州】思子宫城【在阌乡县东北二十里汉武帝思戾太子时所筑】河南废县【在府城唐苑内周公所营洛邑也城西有郏鄏陌即定鼎之地秦置县后废】缑氏废县【在偃师县南二十里古滑国汉置县】陆浑废县【在嵩县北三十里秦置即秦晋迁戎之地】夀安废县【在宜阳县西本后魏甘棠县隋改今名】曹公垒【在阌乡县西二十里魏曹操征韩遂所筑】徽伯垒【在陕州城南二里古焦城北齐髙欢使李徽伯伐陕时筑此垒】袁术固【在偃师县西南三十五里术汉将袁绍弟也术置此固四周絶涧可容十万人一夫守隘千夫莫当】夹马营【在府城东宋太祖生于此】太原仓【在陕州西南六里隋置】洛口仓【在巩县西隋炀帝聚粟于此】栢谷坞【在永寕县刘宋袁湛随武帝军至洛阳屯此】土刹【在永寕县西北古荆闗之塞垣后为镇】石壕【在陕州城东七十里唐杜甫有石壕吏诗】铜駞街【在府城东闗汉铸铜駞二置宫门在宫南四会道头夹路相对俗语金马门外拜羣贤铜駞陌上集少年言人物之盛】三市【晋都洛有三市一在城西南一在城南一在城东】尸乡【在府城西春秋时刘人败王城之师于尸氏即此古有祝鸡翁居此养鸡】白社里【在旧洛城建春门晋逸士董京居此】稠桑【在灵宝县西二十里古桃林也春秋虢公败戎于桑田即此】□狐聚【在府城外五十里梁新城之间秦取九鼎迁西周公于此】上程聚【在洛阳县古程国程重黎之后】鄤聚【在府城东南古名鄤氏左传楚杀鄤子是也今名蛮子城即汉祭遵杀张满处】田千秋园【在灵宝县南今号田村千秋汉相宋范镇诗自古桃林汉相园至今有舍号田村苍山緑水依然是不独青编事业存】金谷园【在府城西一十三里地有金水自太白原南流经此谷晋石崇因川阜造园馆崇自作诗序有清凉台即崇妾緑珠坠楼处】归仁园【在洛阳县旧归仁坊因名唐相牛僧孺置宋相李昉剏亭其中】吕防正园【在府城中伊水上有亭三一在池上二在池外架桥相属防正宋相】独乐园【在府城南宋司马光判西京留台买宅尊贤坊以是名光自作记苏轼诗青山在屋上流水在屋下中有五畆园花竹秀而野】胡氏二园【在北邙山麓临瀍水岸穿二土窦深百余尺窦外有亭】西园【在洛阳县汉桓灵卖官谐价之地】华林园【在府城东北隅魏眀帝建齐王芳改为巩林园】西苑【在洛阳县隋炀帝筑周回二百里台观宫殿穷极华丽】富春园【在府城东唐元稹白居易有诗】苏秦宅【在洛阳县旧仁和里后魏尚书髙显业居此夜见赤光掘之得金百觔名曰苏家金】阮籍宅【在府城东谷水东南又有墓在新安县西籍晋歩兵校尉】潘岳宅【在府城南七里岳晋中牟人奉母卜居洛水名曰西宅有园池竹木尝作闲居赋】田游岩宅【在登封县南箕山间唐髙宗营奉天宫其宅直宫之左诏勿毁榜其门曰隠士田游岩宅】卢仝宅【在府城内仝唐人号玉川子韩愈诗玉川先生洛城里破屋数间而已矣】白乐天宅【在府城内乐天唐侍郎退居洛阳宅有环池与僧如满结香山社凿龙门八节滩为游赏之乐】赵普宅【在府城内普时为西京留守已病诏诣阙乗小车一游第中而行至汴京卒普有园乃诏将作大匠营治制作侔禁省】曹彬宅【在府城内彬真定人为宋将退居洛阳所居仅庇风处之怡然】张齐贤宅【即裴度午桥庄齐贤仕宋以司空致仕居洛得之有诗曰午桥今得晋公庐水竹烟花兴有余师亮白头心已足四登两府九尚书师亮齐贤字也】富弼宅【在府城南一十里宅西有园弼自汝州得请归洛时所筑】邵雍宅【在天津桥南宋王拱辰尹洛中置此宅对宅有园】吕公着宅【在洛阳县白狮子巷张知白宅西】文彦博宅【在洛阳县彦博五为河南尹爱其山川风俗乃卜居焉】窠【在永寕县西洛水北岸沪水濵乃夏禹治水洛呈瑞处】楚坑【在新安县西南项羽诈坑秦降卒处】安乐窝【在府城南宋邵雍居洛名其居曰安乐窝时游城中士大夫识其车音争相迎或留信宿乃去好事者别作屋以其至名曰行窝】龙门龛【在府城南二十五里两山对峙东曰香山西曰龙门石壁峭立伊水中出又名伊阙壁间凿石龛石佛大小千数皆后魏及唐时所凿中有极大者三龛唐魏王防为长孙皇后所造岑文本有记】鐡人【在陕州治南史记秦始皇铸金人十二董卓毁其九为钱所存者三石勒取置邺符坚又徙之未至而乱其一百姓推入河中今鼓楼下二人或其所遗者】鐡牛【在陕州城外黄河中头在河南尾在河北世传禹铸以镇河患有庙唐贾至作鐡牛颂】象荘【在府东相传汉时西僧以象防经来洛阳后化为石今有石象】
　　名宦周周公旦【殷民懐土重迁周公初欲处之河北而卜黎水不吉乃卜涧水东瀍水西惟洛食遂定下都于洛阳】召公奭【武王克商迁九鼎于洛邑成王使周公相视经营以成武王之志及洛邑既成乃作书致告于王】君陈【成王命君陈继周公保厘东郊乃懋昭周公之训克和厥中】毕公髙【康王命毕公继君陈保厘东郊旌别淑慝克成厥终】王孙满【楚王伐陆浑戎至洛周使王孙满劳之楚王问鼎大小轻重对曰在徳不在鼎周徳虽衰天命未改鼎之轻重未可问也】汉呉公【文帝时为河南太守治平为天下第一】魏相【昭帝时为河南太守禁止奸邪豪强畏服】尹翁归【为缑氏尉厯守郡中所居治理】冯杨【宣帝时为农太守有八子皆为二千石赵魏间荣之号万石君】黄霸【为河南太守丞温防有譲处议当理太守甚任之吏民爱敬】召信臣【为河南太守治行第一】严延年【为河南太守摧强扶弱令行禁止郡中清正】贡禹【元帝时为河南令有善声徴为諌议大夫】韦成【为河南太守有治行数歳徴为未央卫尉】王嘉【鸿嘉中为河南太守有治声】陈遵【为河南太守以才敏称】张寛【农太守三崤地险多寇刼寛诱结豪右宿盗魁帅皆感其意气南通贸易家产丰富百姓乐之】王尊【成帝时为虢令有治绩】王崇【建平初为河南太守以课最第一徴为御史大夫】翟义【为农太守治政有父风】王宏【农太守为政严强威震邻境】冯异【光武北徇燕赵拜异为孟津将军异渡河击朱鲔追至洛阳而归讨赤眉大败之又追击于崤底降男女八万人】刘兴【为缑氏令兴有明畧善听讼迁农太守】丁綝【以偏将军下河南等二十一县建武初拜河南太守】董宣【为洛阳令防防刚直湖阳公主苍头杀人宣格杀之光武使谢主宣两手据地终不肯俯帝强项令出】虞延【建武时洛阳令时隂氏客马成恃势为奸盗延收考之隂谮延多寃枉光武亲録之知延不私卒诛成于是外戚收敛莫敢干法】刘昆【建武初为农太守先是崤黾多虎行旅不通昆为政三年仁化大行虎负子渡河去】张【建武初补农文学生徒斤斤多所矜式】王涣【洛阳令发奸摘伏若有神算】祭彤【永平中为偃师长县无盗贼课为第一】袁安【建初间河南尹政号严眀然未尝以罪鞠人在职十年京师肃然】何敞【建初间河南尹为政寛和民被其泽】张酺【永元中河南尹时执金吾窦景怙势家人击伤市卒及市丞酺悉捕之以正其罪】周畅【永初间为河南尹夏旱乆祷无应畅因收葬洛阳城旁客死骸骨凡万余人应时澍歳乃丰稔】杨秉【河南尹中常侍单超弟匡赂客任方刺杀兖州从事卫羽秉捕方系洛阳狱正其罪】周纡【洛阳令下车问大姓主名吏以豪强对纡曰本问贵戚岂能知此卖菜佣乎京师为之肃然】李固【洛阳令绰有能声】李爕【桓帝时河南尹时以货赂为官诏书复横发钱三亿以实西园爕上书諌止】李膺【延熹初河南尹时宛陵大姓羊元羣罢北海郡罪狼藉膺表按之】桥【洛阳左尉时梁不疑尹河南以公事当诣府受对耻为所辱弃官还乡里建寕初为河南尹甚有治行】皇甫规【永康初农太守在郡有仁声】何进【中平初河南尹黄巾贼张角等起进为大将军屯兵都亭以镇京师】房植【河南尹有名当时谚曰天下规矩房伯武】羊陟【河南尹计日受俸常食干饭茹菜禁制豪右所在肃然】朱隽【献帝时为河南尹董卓议徙都隽輙止之惧为卓所袭弃官而去】三国贾逵【魏渑池令寻领农太守曹操召见计事大悦之谓左右曰使天下二千石悉如逵吾何忧】司马芝【魏黄初中河南尹抑强扶弱私谒不行】刘馥【魏河南尹为政初虽烦碎终于百姓便之】令狐邵【魏农太守清如水雪举善而教恕以待人】傅嘏【魏正始中河南尹治以徳教为本持法有恒不为小惠】晋乐广【河南尹官舍多怪前尹莫敢居广居之不疑尝外戸自闭左右皆惊广独若有所见使人掘墙得狸而杀之其怪遂絶】索靖【大安末河间王颙举兵向洛阳拜靖使持节监洛城诸军事与颙战大破之靖亦被伤而卒】南北朝毛脩之【宋右司马行司州事戍洛阳修立城垒武帝履行善之赐衣服玩好当时评直二千万】裴松之【宋司州主簿武帝克洛阳松之居州行事后遣毛徳祖使洛阳武帝勑之曰裴松之廊庙之才今召为太子洗马可令知之】于栗防【魏豫州刺史洛阳虽厯代所都实为邉界栗防劳来安集得百姓心】李平【魏河南尹豪右权戚惮之子奨亦为河南尹以眀济称】公孙景茂【魏伊州刺史在官公清以疾徴吏民号泣于道】于翼【周宜阳管除陕州刺史従军讨平洛阳襄城人喜见翼壶奨迎于道】隋樊子盖【检校河南内史有政绩文帝为造玉麟符以代铜虎】唐夏侯端【河南道招慰使时河南悉入王世充世充以官招之端焚书斩其使】许绍【陕州刺史萧铣围陕州绍击走之制书褒羙】长孙操【武徳间陕东道大行台城中无井开广济渠引水入城以代井汲百姓利安以母防解任长老守颂遗爱】萧瑀【贞观中为河南道廵省大使以称职闻】贾敦頥【永徽初为洛州司马举没豪右田三千余顷以赋贫民发奸摘伏下不敢欺】贾敦实【咸亨初为洛州长史政尚寛惠人心懐向始洛人为敦頥刻碑及敦实入为太子右庶子又复立碑其侧】宋璟【洛州长史正直不私权贵惮服后三为东都留守洛人甚喜如子得慈父】魏元忠【检校洛州刺史治号威眀张易之家奴横甚元忠笞杀之权豪惮服】张东之【为洛州司马武后求人狄仁杰曰臣尝荐张柬之未用也】张仁愿【神龙中检校洛州长史防谷贵多盗仁愿捕杀之畿内震慑无敢犯先是贾敦实为长史有政绩时人语曰洛有前贾后张敌京兆三王】李杰【先天中为河南尹精于听防府无淹事有寡妇诉其子不孝使人迹妇出与一道士语按得其奸乃杀道士人以为快又修梁公埭以通漕不费而利入】李适之【河南尹政不苛细为下所便作谷洛三防水不为患】陆璪【宗时为黾池令人爱其仁政迁洛阳令摧勒奸豪人不敢犯】韦陟【开元中为洛阳令宋璟见之叹曰盛徳遗范尽在是矣】裴耀卿【河南陕州路水陆转运使置河隂集津三门仓引天下柤泝河而西三年积七百万石省运费三十万缗】裴寛【河南尹政务简静人爱之不屈附权贵郡中大治】裴谞【河南府防军后迁河南尹东都留守以寛厚和易为治不鞠人以谞寛之子也】崔隠甫【洛阳令时棃园弟子胡雏善笛有宠负罪匿禁中隠甫按杀之后为河南尹居三歳境内大理】顾少连【登封主簿邑有虎孽移文岳神虎不为害】韦景【陕州刺史虢州观察使有治效百姓懐之】李尚隠【伊令宗知其方严累迁河南尹性刚亮后为东都留守】崔纵【河南尹为政简易蠲略细苛又引伊洛溉髙仰人甚宜之】崔碣【两为河南尹邑有大贾王可乆转货不归妻诣卜者咨存亡卜者绐以不还诱聘为妻可乆归妻诣吏自言碣具得其情即掩卜者杀之时淫潦狱决而霁】韦坚【陕州刺史开河引渭以通漕名广运潭】李勉【河南尹权豪惮其方正不敢干以私】卢奂【陕州刺史京西还至陕嘉其美政题賛于防事曰专城之重分陕之雄亦既利物内存匪躬斯为国宝不坠家风】李揆【宗时河南少尹尹萧炅倚权植私揆裁其缪】李齐物【陕州刺史天宝初开底柱三门以利漕运得古刄有篆文曰平陆诏以名县】韩休【虢州刺史虢于东西京为近州乗舆所至常积厩刍休请均赋他郡迄如其请】张延赏【大厯中河南尹政尚简有轻徭役疏河渠筑宫庙数年流庸归附都完雄有诏褒羙】阳城【陕虢观察使徳宗时以荐召拜諌议大夫】岑羲【陕州管甚有政迹弟仲翔为陕州刺史兄弟相踵为守并驰声誉】郑珣瑜【贞元中为河南尹清静惠下贱敛贵发以便民时韩全义将兵伐蔡河南主馈饷珣瑜宻储之阳翟以给军百姓不知僦运之劳】吕元膺【东都留守都有李师道留邸邸兵舆山棚谋窃发事觉元膺禽破之人赖以安】王质【虢州刺史李徳裕器之后为河南尹政化大行】令狐楚【陕虢观察使后为河南尹有治名百姓爱之俄拜东郡留守】韦温【陕虢观察使民当输租而麦未熟吏白督之温曰使民货田中穗以供赋可乎为缓期而赋办】杜兼【元和初河南尹善政及民民甚懐之】韩愈【河南令时诸镇多有反意愈潜破其谋事闻宪宗喜曰韩愈是助我者】崔咸【陜虢观察使日与宾客僚属痛饮未尝醒夜分辄决事裁剖精明无一毫差吏称为神】李绛【穆宗时东都留守当洛中頽靡之乆严于莅政】裴度【为东都留守有异政】皇甫湜【初调陆浑尉后分司东都留守裴度辟为判宫】冯宿【河南尹洛苑使姚文夀从部曲夺民田宿掩取搒杀之】李徳裕【武宗时以太子宾客分司东都以寛和得士庶之心】李绅【开成中河南尹为治明严恶少望风遁去】卢钧【宣宗时东都留守遨游林墅防心荣进卧防留钥门庭肃然】栁仲郢【宣宗时河南尹以寛惠为政后为虢州刺史又为东都留守再治河南志于擿贪济弱里无逋家衣冠孤女不能自归者斥廪嫁之】姜师度【陕州刺史大原仓水陆运所凑转属诸河师度依高为廥而注米于舟人不知劳】张全义【河南尹初东都荐经冦乱户不满百全义招懐流散劝之树艺刑寛事简逺近趋之如市出见田畴羙者召田主劳以酒食有蚕麦善收者赐以茶防有田荒秽者集众杖之由是比户豊实水旱无饥既去百姓思之立庙以祀】五代何泽【唐洛阳令庄宗好猎数践民田泽谏止之】杨昭俭【晋河南少尹时河决数郡大发丁夫塞之晋少主喜命立碑纪其事昭俭表諌曰刻石纪功不若下哀痛之诏少主嗟赏之卒罢其事】宋边珝【知洛阳县其兄扞尝为河南令而珝继之兄弟迭尹赤邑时人荣焉】王旭【太宗时出知缑氏县时官隣邑者多贪猥民民有永宁三镢缑氏一防之谣】赵普【为西京留守河南尹表刘昌言为通判府事悉委之】师颃【知陜州简静为治时西鄙用兵运道所岀军士多亡命啸聚山林为盗颃严其廵捕盗越他境】向敏中【景徳初为西京留守知河南府尽心民事时有僧过村家寝户外夜见盗入挟一妇出僧虑祸及亡去忽堕眢井则妇人已杀在井中主人执僧诣县掠治狱成敏中疑之因宻访果得贼并人以为神】薛映【知河南府为治严明吏不能欺每五鼓冠带黎明据案决事虽寒暑无一日异】冦凖【以前宰相守陜州判河南府留心民事不以大臣自骄】陈尧佐【知河南府初为京西转运使有治声及守洛阳人称其政】冯拯【再知河南府后又以使相出判仁宗遣人抚问还奏其家俭陋被服甚质因赐衾禂及锦绮屏】查道【天禧中知虢州值蝗灾民歉道不报出官廪振之所活至万余人政务寛恕吏胥有过未尝笞罚】狄棐【知陜州为政恺悌不为表暴后又知河南府】李迪【以前宰相出判河南府究心郡政不舎书夜子及之知陜州吏事精明以称职闻】王曽【以使相判河南府防歳歉里有困积者饥民聚党胁取邻郡以强盗论曽但笞而免之逺近以为法】张奎【知河南府宫阙歳乆颇圯奎大加兴葺又按唐街陌分榜诸坊以能政闻初其七世祖全义尹河南洛人徳之及见奎伟仪观曰真齐王孙也】宋庠【知河南府有一仆告举人行槖有不税物庠曰举人孰无所货物未可深罪若仆告主此风不可长乃治仆罪遣之】桑怿【为渑池尉永安县廵检所至尽捕诸盗盗畏其名闻风而遁】尹洙【歴河南府户曹又知河南县迁伊阳宰教士读书作文以民事为念吏不敢欺】欧阳脩【为西京留守推官时尹洙梅尧臣皆仕于洛脩从洙学为古文与尧臣歌诗相倡和遂以文章鸣世】孙唐卿【景祐中通判陜州于吏事若素习民有母再适人而死及葬父遂盗母之丧祔葬之有司论以法唐卿曰是知有孝而不知有法尔乃释之】呉育【知河南府徙陜州后又判西京留台惠洽人心士民喜之弟充亦知陜州政务安静】李若谷【知陜州治民多智虑恺悌爱人盗聚青灰山遣人招谕之盗杀其党与自归后又知河南府】张方平【神宗时为西京留守尝奏罢河北防以惠百姓】范镇【为新安主簿西京留守宋绶以镇富文学召置西京国子监使教诸生】司马池【知虢州专以长厚为政不报私怨人甚称之】韩绛【元丰中知河南府夏大雨伊洛间民被溺者十五六绛发廪赈恤收葬溺死禁止盗贼又环城筑隄数月水复至民頼以免】韩缜【知河南府视民如子不以苛法】陈希亮【西京运转使石塘河兵叛希亮轻车出按贼相与列诉道周希亮徐询其所苦令曰汝已自首皆无臯乃推首谋者斩之以徇】马仲甫【知登封县轘辕道险厄遂佣民凿平为坦涂人便其行为刻石颂羙】韩贽【知河南府建永厚陵费省而不扰神宗称之】范祖述【知巩县凿南山导水入洛县无水患文彦博称其能】范纯仁【神宗时提举西京留台元祐中以前宰相判河南府】李中师【知河南府前此多大臣居守委事掾幕吏习弛缓中师一以严整齐之号为治办】孙览【河南簿守职之外颇精讲学后知河南府慈厚以待百姓遇事立决无滞】孙鼛【知偃师县蒲中优人诡僧服隐居间以不语惑众相传有异法奔凑其门鼛收案奸状立伏辜】苏轼【为福昌县主簿欧阳脩以制防荐之入三等除佥书凤翔府节度判官】苏辙【为渑池主簿王安石引为三司条例司属官时欲行青苗法辙力陈不可安石怒左除河南府推官】赵良规【知陜州歳饥百姓请阁残税二分为官伐芟以给河埽或以为须报乃可行良规檄县遂行而以擅命自劾】范纯礼【知永安县永昭陵建配木石砖甓及工徒于一路独永安不受令他日众质之纯礼曰陵寝皆在邑境嵗时缮治曷若置之使奉常时用乎韩是其言】刘安世【自洛州司法军授河南府军事判官以刚直知名】吕大忠【知陜州清谨持身为政慈爱发奸摘伏盗贼知畏】张商英【河南尹秉政亷平改铸钱以平泉货】李彦仙【靖康初为石壕尉保三觜以计复陜州命知陜州益为战守备金人屡攻彦仙极力御之金人技穷而去守陜再逾年城防巷战北走投河而死】阮骏【河南少尹金人犯京师率兵拥防神御殿骂声不絶口卒遇害】赵叔凭【建炎间为陜州都监金人围城援兵不至时叔凭子官卢氏遗以书曰人臣当死国难况吾近属可辱命耶遂死之时通判王浒县令张圯等五十一人皆死无降者】金完顔伯嘉【知河南府事时甫经兵后兵乏食伯嘉令输枣栗菜根足之皆以为便】富勒呼【知河南府贞祐中为陜州宣抚使元兵取潼闗戍卒皆溃富勒呼御战兵败死之】元史天泽【宪宗时经畧河南均赋税更定钞法立屯田保甲河南大治】陈祜【中统初为河南路总管时州县以未给俸多贪暴祜独以清慎见称在官八年如始至之日】谭澄【至元初为河南路总管兴利除害有爱民之政】张特立【偃师主簿正大初迁洛阳令时军旅数起郡县窘迫东帅道经洛阳责令治糗其期三日足后期如军法民素贤特立争输于庭】贾渊【延祐间为偃师尹西冦告变备御抚慰民頼以安】王翺【大徳间为巩县尹有治声民感其徳】刘杰【宜阳县尹出已钱募民生理每月收利三分以济逋租县人呉得常彭得争田乆不决杰谕之二人感泣遂不复争三年之间教化大行】　阎从【新安县尉县有鬻麦商为贼所杀莫知主名从因集吏民至尸傍跽听忽一人屏树而立命卒引诘之贼遂服尝于道中遇数人驺从若贵防者从曰此巨盗也逻致之果得其实邻境称为神明】张世英【卢氏县尹勤于抚字邑人祠之】本朝康茂才【洪武初同知大都督府事将兵取汴洛驻师陜州给粮饷造浮桥以治大军】徐孝义【洪武初任卢氏县主簿上书请都中土择守令兴礼乐书奏朝廷嘉纳之】周荣【洪武间河南知府遇事果断洛阳民妇张氏失绵线不知盗名诉于府荣宻谓之曰汝但归焚香骂府官不为我捕盗有嗔怒者即以闻张如其言不二日果有嗔者一问即伏府中称为神明】徐麟【洪武初为河南府同知愽学果断下车之后百废俱兴朞年而郡邑称治】王桓【洪武间卢氏知县亷慎自持抑豪强刬蠧暇日廵歴乡社问民疾苦在职六年境内熈然】郭肫【洪武末孟津县丞抑豪右恤贫困遇事勤敏赏罚明信数年县中称治民富于初】郝敬【永乐初知永宁县守身亷谨遇事公勤县有万箱等渠嵗乆湮塞敬谕民疏导之溉田百余顷】戴希贤【永乐间知河南府礼贤士抑豪强盗贼屏息道不拾遗满去吏民泣送者塞路】李骥【河南知府公平亷洁城市多盗骥设火甲一户被盗一甲偿之犯者大署其门曰盗贼之家又为劝教文振木铎以诵之自是道不拾遗立集于城市以便交易郡人立庙祀之】李守义【永乐间偃师县主簿县北有山水为害守义脩堰以道之遂息兼得灌溉之利】党理【宜阳知县莅政公勤律身清白抑豪强禁浮习俾游食之民各安其业】谷庸【永乐间知登封县居民席守中侄被虎齧死庸斋沐投疏中岳祠不旬日虎自投于守中眢井中人以为徳政所致】呉祥【永乐间知嵩县为政寛和流民自归者二百余户县有猛虎刼贼二害祥乃祷神未逾嵗获虎二十余贼党亦各散去民遂安业】袁锭【河南知府亷以律已诚以待下作劝善榜以喻弗率者作劝农歌以示失业者任满民立去思碑】仪防【景防初陜州判官寻陞本州同知卒官民哀思之　省志】李春【阌乡主簿境西河每嵗水患春躬相地势谕民防导其患遂息　省志】刘頴【正统初偃师知县陞去民为立碑颂徳　省志】刘粹【正统间阌乡知县遇旱毎祷有应号曰刘　省志】彭烈【成化初知河南府累陞广东左布政使　省志】柯忠【成化间知巩县陞江西道监察御史去民甚懐之　省志】何鉴【成化间河南知府政宜于民省志】张智【陈留知县以才堪治繁调洛阳县　省志】
　　流寓陆扆【唐嘉兴人宰相贽族孙客居于陜工文词思如注射累迁翰林学士昭宗优遇之后拜同中书门下平章事】孔承恭【唐京兆人昭宗东迁举族随之遂占籍河南父庄晋谏议大夫承恭以防入官累迁太常少卿以疾求觧官且言早逰嵩少间乐其风土愿卜居焉授将作监致仕】王彦升【本蜀人唐同光中移家洛阳补东班承防歴晋周官至龙防军都虞宋初累官原州防御使西人畏之不敢犯塞太祖以其专杀韩通终身不授节】李建中【其先京兆人父祖俱事蜀王建蜀平建中侍母居洛阳举宋进士累官工部郎中通判河南府建中善书札草篆籀八分俱妙好古勤学多藏古噐名】张澹【其先南阳人徙家河南澹幼好学有才藻举进士周恭帝时为左司员外郎宋初加祠部郎中权直学士院摄殿中监澹羙风仪善谈论歴官厘务所至皆治】张齐贤【本曹州人徙居洛阳宋太祖幸西都齐贤以布衣献防马前条陈十事四説称防齐贤坚执以为皆善上怒令武士拽出之及还语太宗曰我幸西都唯得一张齐贤耳异时可使辅汝为相后官至右仆射以司空致仕】邵雍【其先范阳人雍游河南葬其亲伊水上遂家焉受学李之才探赜索隐遂衍先天之防尤精数学著书十余万言富弼司马光吕公着二程子雅敬雍为市园宅自名其居曰安乐窝春秋时乘小车出游城中贤者悦其徳不肖者服其化举遗士补颍州团练推官不就卒諡康节】赵及【其先良乡人父的事契丹宋师北征乃归授偃师令因家焉及和厚亷退尤笃内行举进士歴知数州民吏爱之累迁至右谏议大夫】文彦愽【汾州人仕宋任将相五十年后以太师致仕居洛阳尊徳乐善见洛人邵雍程颢兄弟接之如布衣交与富弼司马光等十三人置酒赋诗相乐序齿不序官谓之耆英防好事者莫不慕之】吕公着【夀州人父夷简仁宗朝大拜在中书二十余年公着幼嗜学至忘寝食夷简噐之曰他日必为公辅寓居洛阳举进士累官御史中丞元祐初拜尚书右仆射兼中书侍郎与司马光同心辅政后进司空卒赠申国公谥正献兄公绰公弼弟公孺俱至显官】司马光【夏县人神宗时累官枢宻使与王安石论不合出知永兴军请判西京御史台归洛自是絶口不论事居洛十五年天下以为真宰相哲宗立入相罢行新法】曾几【其先贑州人徙河南府学粹文纯高宗时累官敷文阁待制尝三仕岭表家无南物兄开亦善属文累官礼部侍郎兼直学士院以忤秦桧罢开尝师防酢及刘安世故立朝遇事临大节而不可夺】许古【瀛州人金进士哀宗时以左司諌致仕居伊阳性嗜酒每乘舟出村落间留饮或十数日不归及泝流而上老稚争为挽舟其为时人爱慕如此】薛继先【河东人金末隐居洛西山中课童子读书事母孝所居化之御史石玠行部过继先继先不之见或问故继先曰今时政未必皆善御史一有所劾将谓自我发之他日并邻里必有受其祸者子纯孝有父风】杜瑛【覇州人金末避地河南缑氏山中搜访诸书尽读之而究其指趣元初教授汾晋间徴荐皆不就杜门著书优防以终】姚枢【栁城人迁居洛阳肆力程朱之学仕元官至中书左丞昭文馆大学士翰林承防从子燧为文阁肆该洽有西汉风仕至翰林学士承防】陈天祥【本晋宁人元中统初河南宣慰司授以千户遏宋兵事平居偃师号缑山先生羣书毕览至元中累官中书左丞议枢宻院事及卒追封赵国公谥文忠】
　　人物商伊尹【名挚古萃川人耕于萃野受汤三聘而起遂相伐桀在太甲时居保衡之任作书以训于王萃野又在陜西邰阳】周申伯【周宣王母舅封申筑城于谢仲山甫作诗送之曰崧高维岳峻极于天惟岳降神生甫及甲】仲山甫【周宣王之臣尹吉甫作诗羙之】管仲【颍阳人名夷吾鲍叔牙荐之齐桓公以为相称仲父九合诸侯一匡天下仲之力也】苏秦【洛阳人师鬼谷子防说秦王书十二上而说不行裘敝金尽憔悴而归妻不下机嫂不为炊后从説得行并相六国佩印而归妻嫂不敢仰视秦叹曰使我有负郭田二顷安能佩六国相印乎弟代厉皆知名当时】汉贾谊【洛阳人文帝时河南守呉公荐之召为愽士时年二十余歳中超迁至太中大夫谊请改正朔兴礼乐绛灌等毁之出为长沙王太傅帝后思谊召见宣室因问鬼神事至夜半帝不觉前席拜梁王太傅上治安防论者以为通达国体孙嘉好学世其家昭帝时为九卿】剧孟【洛阳人以侠显文帝时呉楚反周亚夫乗传至河南而得孟喜曰呉楚举大事而不求剧孟吾知其无能为矣】蔡义【河南人昭帝时诏能韩诗者义得待诏以说诗称防擢光禄大夫给事中迁御史大夫后代杨敞为丞相封平阳侯】卜式【河南人以田畜为事武帝朝愿输家财助邉召拜中郎初式不愿为郎令牧羊上林嵗余羊肥息上善之式曰治民亦犹是矣恶者辄去母令败羣上竒其言拜缑氏令后为御史大夫赐爵闗内侯】杨仆【福昌人武帝时为楼船将军伐南粤有功后封梁侯】贾捐之【谊曾孙元帝初上疏言得失待诏金马门时朱崖郡反朝议大发军击之捐之建议罢击后以忤石显下狱弃市士论痛之】周堪【缑氏人明经有志操建武中仕郡县后累官至侍御史迁尚书令光禄勲堪清亷公正后为侍中都骑尉】郭贺【雒阳人祖坚伯父游君并脩清节贺光武时尚书令晓习故事多所匡益拜荆州刺史有殊政显宗赐以三公之服勅行部去防帷使百姓见其容服以彰有徳】厐参【缑氏人举孝亷拜左校令永初中御史中丞樊凖荐参可用拜谒者后为汉阳太守抑强助弱以惠政得民顺帝时累迁至太尉时三公之中名以忠直】种暠【洛阳人父遗财三千万暠悉以赈防宗族邑里之贫者顺帝时举孝亷为侍御史紏奏称职累迁南郡太守入为太司农迁司徒子岱举孝亷不就次子拂官至太常孙邵官至諌议大夫】杜宻【阳城人为人沈质少有厉俗志为司徒胡广所辟迁北海相宦官子弟为令长奸恶者辄捕按之后拜太仆党事既起免归夲郡与李膺俱坐而名行相次故时人亦称李杜焉】尹勲【巩县人伯父睦为司徒宗族多居贵位而勲独持清操察孝亷为邯郸令有异政桓帝诛梁兾勲建大谋封都乡侯迁汝南太守终大司农】成瑨【农人举孝亷拜郎中迁南阳太守旧多豪强瑨下车振威严以检慑之信任功曹岑晊时语云南阳太守岑公孝农成瑨但坐啸公孝其字也】杜防【河南人以知音律为雅乐郎中平五年以疾去官司徒礼辟不就奔荆州刘表令与孟曜为汉主合雅乐乐备表欲庭观防止之】三国孟光【洛阳人汉末人蜀刘焉父子待以客礼光愽物识古无书不览蜀汉先主定益州拜为议郎迁大司农年至九十余】赵达【河南人少从侍中单用受学用思精宻谓东南有王者气可避难故脱身渡江事孙呉治九宫一筭之术能应机立成对问若神】郤正【偃师人祖俭灵帝末益州刺史正安贫好学弱冠能属文仕蜀汉为秘书帝禅迁洛阳惟正及殿中督张适从侍晋以为已西太守其所著述诗赋论将百篇】胡昭【居陆浑山躬耕乐道养志不仕闾里敬而爱之汉末孙狼等叛乱至陆浑南乃相约誓言胡居士贤者也一不得犯其部落一州頼昭咸无怵惕魏正始中以荐公车特徴防卒年八十九】晋王濬【农湖县人家世二千石濬博渉坟典仕为车骑从事中郎累迁益州刺史造楼船平吴以功迁镇军大将军累加特进散骑常侍后军将军】郭象【河南人少有才理好老庄闲居以文论自娯永嘉中辟司徒掾稍迁至黄门侍郎着碑论十二篇】赵整【洛阳人苻秦时为散骑常侍常尽忠匡谏时秦主坚颇好酒色整尝为诗上之曰昔闻孟津河千里有一曲此水本自清是谁使令浊坚正色曰朕之过也】董景道【农人少好学千里从师与人寡交明春秋三传京氏易马氏尚书韩诗皆精宻永嘉中知世乱隐于啇洛山刘曜时徴为太子少傅散骑常侍皆不就】南北朝房谟【洛阳人仕魏歴昌平代郡太守所在亷惠神武入洛拜颍川太守徴为丞相右长史以清直被赏遇累迁至骠骑大将军摄南汾州事世称其清白】奚康生【河南人少骁武弯弓十石矢异常箭仕魏为直阁将军吐京胡反命康生等讨之四军俱败康生军独全追胡至车突谷伤杀数千人】韩雄【河南东垣人慷慨有大志魏大统初举兵洛西与河南行台共为掎角所向克复封武阳县侯后除河南尹都督中州刺史在边具知敌人虚实】元文遥【洛阳人有王佐才仕北齐累迁尚书左仆射歴事三主明达世务时因魏宰县多用厮滥文遥令搜剔贵逰子弟发教用之士人为县自此始】元晖【洛阳人仕周补相国中兵叅军迁武伯下大夫时突厥入冦令晖赍锦练出使晖说以利害可汗大説遣其名王献方物累转兵部尚书魏州刺史】韩裒【颍阳人以猎经史深沉有逺畧周文帝为丞相时引为録事叅军大统初拜丞相府司马累迁至少府裒歴事三朝武帝深见敬重】于谨【周洛阳人性沉深有识量位太师耆年硕徳为三老赐延年杖封蓝田县公】宇文庆【洛阳人深沉有噐局以从征有功授都督进骠骑大将军后从周武帝征伐以功进位大将军隋初进位上柱国】长孙览【洛阳人父绍逺后周小宗伯覧有噐量渉书记尤晓钟律明帝时拜车骑大将军毎公卿上奏必令省读及诛宇文防以功封薛国公隋伐陈徴为东道行军元帅终泾州刺史子洪仕为北平太守有惠政】隋长孙炽【覧从子性敏惠涉书传后周武帝置通道馆学士炽首应其选隋初拜上仪同三司判东官右庶子后持节使东南道废置州郡廵省风俗还授仆射迁户部尚书】韩擒虎【雄子容貎魁岸有胆畧好经史初仕周文帝时拜庐州总管以平陈功进位上柱国又为凉州总管徴还疾笃时有人惊走至其家曰我欲谒阎罗王擒虎闻之曰生为上柱国死作阎罗王足矣子世谔有父风】贺若弼【洛阳人父敦周金州总管弼少慷慨骁勇觧属文愽渉书记献取陈十防文帝善之赐以宝刀克定三呉拜大将军】元孝矩【洛阳人西魏袭爵始平县公拜南营州刺史益州总管转司宪大夫隋初拜夀州总管转泾州刺史】长孙晟【洛阳人渉书记善射趫防过人仕周为司卫上士隋高祖异之许为名将后累官相州刺史右骁卫将军女为唐太宗后】元亨【洛阳人父季海后魏司徒冯翊王周大祖以亨功臣子优礼之歴武卫将军勲州刺史隋初拜太常卿出为卫州刺史在职八年惠化大行】元岩【洛阳人好读书以名节自许仕周累官御史大夫隋初拜兵部尚书明达世务廷争靣折无所回避后为益州总管蜀王奢侈岩切谏之后蜀王为非法文帝曰元岩若在吾儿岂至是乎】元夀【洛阳人愽渉经史仕周授仪同三司隋平陈以功拜尚书左丞出为箕州刺史在任公亷入为大府少卿累迁右光禄勲】赵轨【洛阳人父肃后魏廷尉卿轨少好学有行检后周蔡王引为记室隋初转齐州别驾有能名徴入京师与牛撰定律令格式累官夀州总管】元善【洛阳人祖又后魏侍中父罗梁青冀三州刺史善少随父至江南学通五经侯景乱归后周隋初累迁国子祭酒帝尝视学命讲孝经敷陈义理兼以讽谏帝大悦赉锡甚厚】张湏陀【阌乡人有勇畧弱冠从史万歳讨西僰以功授仪同从杨素击平汉王谅加开府大业中为齐郡賛务歳饥即开仓赈给不待诏勅后以战死】唐长孙无忌【洛阳人晟之于愽渉书史唐初擢比部郎中佐大宗定天下功第一封齐国公累迁太子太师后与禇遂良同受顾命高宗初以諌立武昭仪削爵流黔州子顺徳官至骁卫大将军】常达【陕州陜县人从高祖征伐薛举方强达败其子仁杲举遣仵士政绐降伺隙刼之归贼达不屈仁杲平高祖嘉其忠节仕终陇西刺史】张士贵【卢氏人善左右射隋末从羣盗攻剽城邑高祖招降之从征有功进爵虢国公贞观中以破贼功迁右领军大将军】李君羡【洛州人初为王世充骠骑寻归唐从破窦建徳刘黒闼所向必先登摧其锋突厥至渭桥复击破之太宗曰使皆如君羡者虏何足忧累官左武侯中郎将封武连县公】赵智【新安人元魏大将军肃之孙通书传太宗时累官黄门侍郎兼文馆学士出为菜州刺史以父礼事兄安兄卒哀恸过期抚兄子慈均所生永徽初为国子祭酒】丘行恭【洛阳人父和初仕隋歴三州刺史善抚吏士得其心大业末拜交阯太守行恭有勇善骑射唐初累从战伐功多又从侯君集平高昌封天水郡公】刘允济【巩人少孤事母孝工文辞与王勃齐名举进士累迁左史直文馆为著作佐郎脩国史迁凤阁舍人夀州刺史以清白称入为脩文馆学士】上官仪【陜州陜县人工诗词贞观初为文馆直学士高宗时累迁西台侍郎武后得志专威福仪宻请帝废后后闻而杀之中宗时赠中书令】姚崇【陜州硖石人父懿贞观中隽州都督崇少尚气节长乃好学初授濮州司仓叅军累迁凤阁侍郎以张易之譛出为灵武道大总管张柬之等诛二张崇与谋以功封梁县侯宗立说以十事遂拜相封梁国公】杨元琰【虢州阌乡人性孝居父丧七日不食初补梓州司仓叅军累迁右羽林将军与张柬之等谋诛二张后以削髪免祸睿宗立四迁刑部尚书以太子宾客致仕】张齐贤【陜州人圣厯初为太常奉礼郎迁愽士论礼制合古义累迁谏议大夫】吉顼【洛州河南人举进士圣厯中累迁天官侍郎时张易之以宠盛思自全问顼计顼曰天下思唐乆矣庐陵斥外相王幽闭公盍从容请相王庐陵以副人望易之如顼教后意乃定】张廷珪【河南人慷慨有志尚第进士累迁监察御史按劾平直开元初大旱闗中饥廷珪应诏上疏官至少府监廷珪伟姿仪善八分书与李邕友善及邕踬于事屡表荐之人尚其方介】贾至【洛阳人父曾歴官中书舎人至擢明经第授单父尉宗幸蜀拜起居舎人知制诰及帝传位至撰册帝曰两朝盛典出卿父子可谓继羙大厯初仕至兵郎侍郎进京兆尹终右散骑常侍】张说【洛阳人永昌中防贤良方正第一授校书郎迁左补阙累官同平章事后为中书令封燕国公朝廷大述作多出其手】毕构【河南偃师人六歳能文擢进士居亲丧毁棘甚歴閠卫开陜四州刺史宗立授河南尹进户部尚书终太子詹事卒谥曰景子炕天宝末为广平太守拒安禄山城防死之赠户部尚书】毕諴【构从曾孙早孤夜燃薪读书遂工文词性端慤不与人交举进士累官翰林学士宣宗尝召访边事缄援质古今甚悉时号禁中颇牧懿宗初拜同中书门下平章事】张守珪【陜州人慷慨尚节义开元中为州刺史敌掩至众失色守珪置酒城上防诸将作乐敌疑有备不敢攻引去守珪纵兵击败之入拜右羽林大将军子献恭数有军功累迁检校吏部尚书】房琯【河南县人少好学风度沉整隠陆浑山开元中以荐为校书郎授卢氏令宗幸蜀琯驰谒拜吏部尚书同平章事与韦见素奉册灵武见肃宗及还都迁礼部尚书】元澹【河南人博学尤通训故及进士第累官通事舎人狄仁杰器之后为文馆学士宗自注孝经诏澹为疏立于学宫卒谥曰献】卢迈【河南县人性孝友举明经补太子正字累迁吏部员外郎出为滁州刺史召还迁谏议大夫条当世利病后拜相罢为太子宾客】张镒【河南人为殿中侍御史黄原令卢枞为邑人所构有司以死论镒不直之理枞免死坐贬抚州司户叅军大厯初为濠州刺史后拜相罢为凤翔陇右节度使】梁文贞【虢州人少从军守边逮还亲已亡自伤不得养即穿圹为门晨夕汛扫庐墓左喑黙三十年家人有所问画文以对有甘露降茔木白兎驯扰县令刻石记之】萧昕【河南人中愽学宏辞科调夀安尉累迁礼部侍郎大厯中持莭使回纥责其失礼回纥厚礼之徳宗幸奉天昕年八十余歩至奉天迁太子少傅兼礼部尚书卒年九十三】刘廼【河南伊阙人少頴悟诵六经日数千言善文词为时所推徳宗幸奉天廼卧疾私第朱泚遣人召之固称疾笃闻车驾幸梁州自投于床下搏膺呼天不食卒谥曰忠惠】卢坦【洛阳人仕为河南尉杜黄裳为尹遇之甚厚累迁刑部郎中御史中丞再迁户部侍郎与宰相李吉甫议不同出为东川节度使】独孤及【洛阳人为儿时读孝经父试之曰儿志何语对曰立身行道扬名于后世天宝末补华阴尉代宗召为左拾遗上疏陈政事得失累官检校司封郎中及喜防后进性孝友明善恶长于谈论】卢仝【居河南自号玉川子韩愈为河南令爱其诗厚礼之尝为月蚀诗以讥切元和逆党愈称其工】独孤朗【及子元和中擢左拾遗因劝罢兵忤宪宗意贬兴元府户曹叅军乆之拜殿中侍御史出为韶州刺史后迁御史中丞工部侍郎出为福州观察使】独孤郁【朗弟始生而孤元和初举制科高第为翰林学士权徳舆辅政郁以子壻引嫌求避改考功员外郎徳舆去位还为学士以疾辞徙秘书少监】元徳秀【河南人少孤事母孝母亡庐墓天宝中为鲁山令天下高其行称曰元鲁山房琯叹曰见紫芝眉宇使人名利之心都尽紫芝德秀字也及卒家惟杖履箪瓢而已谥文行先生】元结【徳秀族弟举制科防禄山乱沉浮人间苏源明荐其可用帝幸河东结上时议三篇擢金吾将军代宗立辞去侍亲归樊上自称漫郎】韦应物【河南人性高洁工诗永防中歴滁江二州刺史召为左司郎中贞元初又歴苏州刺史世号韦苏州有集十卷】梁肃【世居陆浑隋刑部尚书毗五世孙唐建中初中文词清丽科擢太子校书郎以荐授右拾遗脩国史终翰林学士】杨虞卿【虢州农人父寕国子祭酒虞卿第进士愽学宏词累官监察御史穆宗初上疏极谏累迁文馆学士出为常州刺史迁京兆尹后贬防州司户叅军】杨凭【农人善文词与弟凝凌齐名大厯中踵擢进士第累官至太常少卿湖南江西观察使入拜京兆尹终太子詹事】元稹【河南人举制科第一拜左拾遗宪宗时陈西北边事召问得失当路者恶之出为河南尉拜监察御史遇事敢言官至膳部员外郎稹长于诗与白居易齐名时称元白】贾餗【河南人少孤举进士第一又防贤良授渭南尉擢考功员外郎知制诰敬宗时拜常州刺史入为吏部侍郎再迁京兆尹兼御史大夫拜相】曹确【河南县人擢进士第拜兵部侍郎懿宗时同平章事为人儒术深邃噐识方重居位六年出为节度使】李袭吉【洛阳人僖宗时为河中盐判官后为晋王掌书记袭吉博学知唐故事累迁节度副使官至諌议大夫】五代高季兴【陜州硖石人梁初拜荆南节度使始至江陵一城而已李兴招辑绥抚末帝封为渤海王唐初封南平王子从诲封渤海王孙保融周封南平王子继冲立归于宋】刘岳【洛阳人唐民部尚书防八代孙敏于文词举进士仕梁为翰林学士后唐明宗时为吏部侍郎迁太常卿】桑维翰【河南人为人丑恠身短靣长初举进士主司恶其姓不取或劝其他仕乃着日出扶桑赋以见志铸铁砚示人曰砚敝则改业卒第进士晋时拜相】李鄑【洛阳人曾祖坦冯翊令祖仲芳大理司直父福建观察推官鄑仕梁歴滑魏宋三镇留后迁礼部尚书至唐以太子少傅致仕卒赠太保子延昭殿中丞】王处讷【洛阳人少时有老叟煑石如面令食之且曰汝性聪悟后当为师处讷留意星厯占之学避地太原汉时累官尚书愽士判司天监事周祖入汴尝问以刘氏祚短事处讷曰汉祚犹永第以高祖多报雠杀人所以运祚不长周祖蹶然太息后拜司天监】宋刘温叟【岳子始以父任补四门助教仕后晋为翰林学士宋初拜御史中丞子晔天禧初与鲁宗道同为谏官天圣中为龙图阁直学士知河南府徙河中】王审【其先辽西人徙家洛阳五代周时为铁骑都虞宋初擢殿前都指挥使后加同平章事及卒追封琅邪郡王审重厚有方畧善骑射镇夀春日歳得租课量入为出未尝有所诛求子承衍承徳承祐承僎承谨俱至显官】李汉琼【洛阳人资质魁岸有膂力五代时歴晋周累官左射指挥使宋初迁铁骑第二军都校领累迁检校太尉卒赠中书令】张铸【洛阳人五代时举进士仕梁累官秘书监判光禄寺宋初加检校刑部尚书铸羙姿仪善笔札老能灯下细书如蝇头由晋以来徽号封册皆铸书之及卒身无兼衣家人鬻其服马园囿以】李琪【河南伊阙人幼生长兵家得给事宣祖左右太祖以材力称及受禅命补镇职累迁效忠都虞领富州刺史后加左武卫大将军】刘保勲【河南人父处让晋枢宻使保勲十许歳摄潞州左司马父卒补供奉官习刑名之学颇工诗宋初累迁御史中丞知幽州行府事防王师不利与其子利渉没于巨马河端拱初赠工部侍郎】宋偓【洛阳人五代周时年十一以父死事补内殿直迁供奉官累官至邓州节度使宋初从太祖征伐有功加同平章事知覇州】聂崇义【洛阳人举三礼五代汉时累官国子愽士校定公羊春秋周显徳中进司业兼太常博士世宗以宗庙祭噐渐失规式命检讨纂书以闻宋初又上三礼图凡宗庙礼制多所更定】崔颂【偃师人父恊后唐平章事颂以荫补官歴汉周官至左諌议大夫宋初判国子监太祖问以一时典礼颂占对闲雅上甚重之子晓太子右賛善大夫胪雍熈初进士官至太常少卿】李度【洛阳人五代周进士入宋累官虞部员外郎直史馆借太常少卿使殳州未至卒度工于诗有佳句为时传诵弟康亦善诗太宗时进士官至右賛善大夫】何继筠【洛阳人父福进累官节度使继筠深沉有智畧宋初从征有功累拜建武军节度使前后备边二十年善揣边情能以少击众辽人畏其名子承矩歴知数州终齐州团练使】安徳裕【河南人父重荣石晋成徳军节度徳裕性介洁愽贯文史精于礼传宋初举进士甲科累官金部郎中出知睦州还判太府寺有集四十卷】安忠【洛阳人祖叔于仕石晋累任方镇以太子太师致仕忠形质魁岸乆事宋太宗以藩邸及即位授供奉官尝防高阳闗屯兵屡败契丹歴知夀贝扬州累迁东上閤门使】石熈载【洛阳人五代周时举进士宋初歴拾遗补阙出为忠武　崇义二镇掌书记太宗即位累迁左仆射】郭忠恕【洛阳人七歳能属文举童子及第五代周时为周易愽士宋初以被酒贬官流落尤善图太宗召为国子监主簿令刋定歴代字书坐罪流登州所定有古今尚书并释文】石中立【熈载子年十八能文授光禄丞迁殿中丞除直集贤院累擢知制诰翰林学士景祐中拜参知政事】吕防正【河南人太宗时举进士第一通判升州代还歴拾遗补阙迁翰林学士拜参知政事尝以宰相判郷郡时人荣之防正三居相位累封许国公子行简官至龙图阁直学士】种放【洛阳人七歳能文与母隠终南山以讲习为业从学者众太宗召之不起赐钱养母母卒复赐钱帛助丧召授左司諌宠赉甚厚寻乞归山后数召至询问据经以对颇多禆益从祠汾阴拜工部侍郎徙居嵩山卒赠工部尚书不娶无子以侄世衡为嗣】钱若水【新安人举进士为同州推官以善决疑狱名闻于朝遂召用乆之拜同知枢宻院事真宗即位以亲老求退罢为集贤院学士】温仲舒【河南人举进士通判吉州直史馆拜枢宻直学士累迁同知枢宻院事后知河南府才堪应务与冦凖同进人称温冦】魏野【陜县人居东郊弹琴赋诗号草堂居士真宗召之辞疾不至尝以诗贽王旦云防岳汾阴俱礼毕这廽好伴赤松逰又尝与冦凖诗好去上天辞富贵归来平地作神仙后凖贬悔不用野言】李渎【鄑曾孙父莹善词赋周进士为蒲帅记室宋初为殿中侍御史渎博覧经史不求仕进聚书画嗜酒往来中条山真宗祀汾阴召见辞足疾不起一日有人至床下诵诗云行到水穷处未知天尽时渎曰吾逝矣顷之果卒魏野闻而哭之后六日亦卒人皆异之】赵安仁【洛阳人曾祖武唐虢州刺史父孚周进士殿中侍御史安仁举进士真宗时累官叅知政事卒谥文定为人纯慤寛恕善论事喜诱诲后进所着有集五十卷子温瑜官至国子博士良规工部侍郎】康徳舆【洛阳人父賛元尝从曹光实袭李继迁获其母妻擢武州刺史賛元死真宗录徳舆累官西上閤门使至和中河决顿丘徳舆以巨艘济居民遂免昏垫仕至果州团练使知赵州徙东州钤辖】康保裔【洛阳人祖志忠后唐时讨王都战殁父再遇从太祖征李筠亦死于兵保裔谨厚好礼善骑射宋初屡立战功后为高阳闗都部署与契丹战矢絶而死录其子继英继彬继明皆至显官】朱景【河南偃师人举进士调荥泽簿累迁光禄卿知寿州所至有能绩临卒自占遗表皆经国大计畧无一语求思泽诏加赙赠录其子以官】王曙【河南人登进士乂中贤良方正科累官资政殿学士知陜州尝与修册府元龟累迁同平章事方严简重有大臣体卒赠中书令谥文康有集四十卷】张景宪【河南人以父师徳任为淮南转运副使属官不法者多被举刺累迁河东郡转运使终知同州居官不畏强御自负所守于人少许可母卒一夕须髪尽白】范雍【其先太原人祖从龟为蜀刑部侍郎入宋卒河南遂为河南人雍中进士第为洛阳主簿累官枢宻使进资政殿学士赵元昊反出知延州永兴军迁尚书左丞卒赠太子太师谥忠献雍为治尚恕喜荐士子子竒孙坦皆至显官】田瑜【河南寿安人举进士歴袁郢合三州军事推官累迁龙圗阁学士歴知青澶州谨厚少又能任剧繁而于吏事尤尽心焉】郑骧【河南人登进士歴汝郑秦四州推官累迁天章阁待制知凤翔府以工部郎中知华州为政爱民谦已利物推功与人有古道焉】杨日严【河南人兄日华官至太常少卿三司副使日严进士及第试校书郎歴知襄庐郓州累迁集贤院学士知河中府加枢宻直学士知益州为蜀人所信爱】富弼【河南人笃学有大度仁宗时举茂才异等签书河阳判官通判綘州庆歴中再使契丹以成和议拜枢密使后与文彦博并相天下称为富文卒赠太尉谥文忠子绍庭官至祠部员外郎知宿州】滕宗谅【河南人举进士累官刑部员外郎知泾州范仲淹荐以自代擢天章阁待制徙庆州终知蘓州宗谅尚气倜傥自任好施与及卒家无余财所莅州喜建学而湖州最盛所着有谏防二十余篇】赵尚寛【安仁子仁宗时知平阳县有异迹迁知忠州以考课第一知唐州徙同宿二州河中府又徙梓州所至勤于农政治有异等仁宗尝进秩赐金积官至司农卿】耿昭化【河南人仕为蜀州司户叅军盗据城欲胁以官昭化大骂至断手足不屈而死】耿傅【昭化子少喜侠尚气初以父荫累官通判仪州徙庆州元昊入冦参任福行营军事诸将失利或劝傅避之傅愈前指顾自若被数创乃死诏赠右谏议大夫官其四子】王随【河南人登进士甲科通判同州仁宗时累官翰林侍读学士歴参知政事知枢密院事拜同平章事昭文馆大学士后以使相出判河阳卒谥文惠】陈大素【河南缑氏人举进士累官大理少卿能推原人情以傅法意毎临案牍至忘寝食歴知兖明二州有治绩官至兵部郎中常以为议法当据文直断不可求曲当求曲当法所以乱也】尹源【河南人博学强记以文学知名而自晦不矜饰举进士累官通判泾州尝作唐説及叙兵十篇上之最后通判庆州范仲淹韩琦荐其才召试学士院源不肯试赋除知懐州】尹洙【源弟博学深于春秋为文谨严举进士累迁起居舍人唐末以来文章寖敝洙与穆伯长倡为古文以矫时所向自是文风少变】王益柔【曙子兄益恭性恬澹官至司门贠外郎益柔少力学为文日数千言伉直尚气喜论天下事用父防至殿中丞多所论列神宗庙累迁龙图阁直学士知蔡扬毫州江宁应天府司马光为资治通鉴独能阅之终篇其好学頴此】程颢【其先世居中山曽祖而下葬河南遂为洛阳人父珦神宗朝太中大夫颢生而秀爽举进士歴鄂上元主簿晋城令专尚徳化熈宁初为御史里行论新法不合去后又知扶沟县坐狱逸囚责监汝州税哲宗立召为宗正丞命至而卒颢以道学鸣世称明道先生后谥纯公封河南伯】程頥【颢弟少有髙识非礼不动仁宗时上疏欲黜世俗之论以王道为心大臣屡荐不起哲宗初诏授西京国子教授力辞诏见擢崇政殿説书文彦博称为眞侍讲后入元祐党借頥与兄颢倡明道学出其门者最多世称伊川先生后谥正公封伊阳伯兄弟俱从祀孔子庙庭】楚建中【洛阳人举进士知荥河县民苦盐税不平建中约田多寡以为重轻累官陜西都转运使知庆州江宁成徳军以政议大夫致仕元祐初文彦愽荐为户部侍郎不拜】吕希哲【公着子少从孙复石介胡瑗学复从二程张载游闻见益广务躬行实践元祐中为崇政殿説书劝导人主以正心诚意为本徽宗时歴知曹相邢三州为人乐易有至行逺近皆师尊之封荥阳公弟希纯为中书舍人出知亳颍诸州】邵伯温【洛阳人雍子入闻父教出与司马光二程子交故所闻日愽以荐授大名府助人调长子尉章惇为相荐之伯温愿补外得监永兴铸钱监徽宗初上书数千言欲复祖宗制度辨宣仁诬谤觧元祐党锢出知灵寳徙芮城县后迁利路转运副使所着有河南集闻见录及皇极观物诸觧】席旦【河南人七岁能诗元豊中举进士未奏名上书言战守事神宗嘉纳令廷试赐第累官吏部侍郎显谟阁直学士两知成都府甚有治理加至述古殿大学士子益绍兴初参知政事】郭逵【其先自邢徙洛康定中兄遵死于敌録逵为三班奉职范仲淹勉以问学后累官签书枢密院事加检校太尉哲宗时以左屯卫将军致仕逵性慷慨喜兵学善用偏禆每令人自言所能暇日阅按之故临阵皆尽其技一时称为宿将云】赵君锡【安仁孙性至孝母亡事父良规不失左右及登进士第以亲故不愿仕父没始调知武强县累官给事中尝论蔡确章惇罪进刑部侍郎御史中丞绍圣中贬少府少监分司南京】种世衡【放兄子少尚气节以放防补将作监主簿尝知青涧城及环州以控夏人在邉数年积谷通货善抚养士卒以故得人死力及卒羗酋临者数日青涧及环人皆画象祠之子古谔诊皆有将材时号三种诏其防子也孙朴师道师中亦为名将】任布【河南人力学家贫尝从人借书以读进士及第累官至枢密政使以大子少保致仕始布归洛中作五知堂谓知恩知命知道知足知幸也卒谥恭惠】朱光庭【景子十岁能属文辞父防举进士调万年主簿数摄邑人以明经称元祐间为谏官有声言路终集贤院学士知潞州光庭从程颢学尝学于胡瑗瑗告以为学之本在于忠信故终身行之】韩川【陜州人举进士元祐初为监察御史极言市易之害迁殿中侍御史疏言朝廷于人才徒信荐举而不严考课仕终吏礼二部侍郎以龙图阁待制知虢州】郭忠孝【逵子受易中庸于程頥少以父任补官登进士第累迁河东路提举靖康初召为军器少监力陈和议之非改永兴军路提点刑狱金人南侵与经畧唐重分城拒守城防死之】张绎【河南寿安人少家贫愤力学遂以文名防伊川自涪还遂徃受业伊州称其頴悟卓伟又曰吾晚得二士谓绎与尹焞也】尹焞【源孙父林官至虞部员外郎焞师事伊川以笃行闻靖康初召至京恳辞还山赐号和靖处士金人防洛阖门被害焞死复苏避刘豫聘奔蜀止于涪绍兴中召为崇政殿说书后迁礼部侍郎兼侍讲所着有论语觧及门人问答】宋炎【陜县人蹶张命中补秉义郎金人围城射死数百人比再围灾以劲弩数百毒矢杀千余人城防金人声言求善射者贵之炎不应力战死】翟兴【河南伊阳人徽宗时与弟进应募击贼号大翟小翟以保防陵寝功累官京西安抚等使兼知河南府绍兴初刘豫将迁汴隂遣人杀兴事闻赠保信军节度使兴为将多勇畧军食或不继激以忠义无不奋厉在河南累年金人不敢犯诸陵子琮沈勇有父风继兴为镇抚使】翟进【兴弟累以战功进西京北路制置使兼知河南府防巨冦扬进拥兵数万残害汝洛间分兵犯进营进追之破贼四砦马惊坠堑为贼所害赠忠州刺史官其后五人】富直柔【弼孙少敏悟有才名靖康初召赐同进士除秘书正字建炎中为御史中丞多所建明累迁端明殿学士同知枢密院事】吕好问【希哲子以防补官靖康中为御史中丞数建大议弹劾无所畏避寻迁吏部侍郎及金人南侵委曲以成中兴之业建炎初为尚书右丞后以资政殿学士知宣州封东莱郡侯】张玘【渑池人建炎中以家财募兵以属翟兴金兵渡河玘御之白浪口金将取商州玘佐统制董先御之九战九防累功迁唐州马歩军副总管又从岳飞复西京六州平湖贼与金人战于海州中流矢卒孝宗命祠于战所子世雄没于符离之战】陈与义【洛阳人其先居京兆自曽祖希亮始迁洛与义天资卓伟政和间上舍甲科累官大学士徽宗见所赋墨梅诗有见晚之叹绍兴中拜翰林学士叅知政事其出处气节文章翰墨卓然可称所着有简齐集】朱敦儒【河南人父勃绍圣谏官敦儒志行髙洁累辞荐辟避乱客南雄州绍兴初明槖言其深逹治体有经世才召为廸功郎固辞其故人劝之始起奏对称防赐进士累迁兵部郎官敦儒素工诗及乐府婉丽清畅时人推重之】吕本中【好问子宣和中为枢密院编修官绍兴初赐特进士累官中书舍人兼侍讲本和性清约工诗词卒谥文清所着有师友渊源録春秋觧童防训等书子大猷大同从子大器孙祖仁祖平祖谦祖俭南渡后寓居婺州世有中原文献之传】郭雍【忠孝子传其父学隐居陜州乾道中旌召不起赐号冲晦处士孝宗稔知其贤更封頥正先生令部使者遣官就问时年八十三矣雍于易发明精列淳熙初学者哀集忠孝雍所着列于七大家为大易粹言】王忠民【颍阳人防通经史靖康以来数言邉方利害屡召不至髙宗南渡忠民依商虢镇抚董先先事以师礼刘豫僣立忠民作九思图以明天下之义绍兴初特授宣教郎忠民以本心非求名禄辞官遂不出】元秦长卿【洛阳人姿貌魁特俶傥有大志世祖徴至京阿哈玛特专政长卿上书请诛之遂为阿哈玛特所害其从子山甫为建康府判官闻长卿寃状即弃官累徴不起山甫子从龙仕为侍御史从徳仕至江浙行省参知政事】卜天璋【阳人负直气读书史织成败大礼屡官山南亷访使厉风纪清吏治州郡肃然尝条陈二十事凡万余言目之曰中兴济治防后谢病居汴以余禄施其族党卒赠河南郡侯谥正献】袁裕【洛阳人累官监察御史迁甘州等路宣抚副使兼西夏中兴等路新民安抚副使甚有政绩入为刑部侍郎终顺徳路总管兄子师愈官至侍御史】程埜【偃师人愽通经史仕为太中大夫河南路总管转集贤院直学士】刘濬【河南人为连江县廵检至正中贼帅王善冦闽与仲子健将兵拒贼三战三防众多溃濬与贼鏖战被执大骂而死贼义之舍健健结死士诈流丐贼中夜半发火大噪贼惊扰健手斩杀其父者事闻赠濬官立祠授健古田县尹】张恭【偃师人以兵部符署案牍亲老辞归侍养父防过哀侍母冯尤谨歳凶采野菜为食而营奉甘防无乏母病尝粪以验天厯初西兵至河南居民悉窜恭守祖母病项中一劒母惊悸而没恭居防尽孝诏旌其闾】张惟敏【巩县人防定间以儒官补集贤院掾史后追封梁郡公谥文定】杨朴【河南人早以文学得推择为吏官至全椒县尹冦入纵火朴度必死尽杀其妻女朝服坐堂上盗欲降之朴指妻女示曰我已戕我属政欲死官守耳乃连唾之贼絷朴倒立树上而割其肉至尽犹大骂不絶】蔡子英【永寜人元季举进士累迁显官兀军败单骑走关中入南山有司以形求之械送京帅命释之授以官不受退而上书大畧谓臣之事君犹女之适人一与之醮终身不改事君之道一食其禄终身不二朝廷重之命馆于仪曹忽一夜大哭不止人问故子英曰思旧主尔知其志不可送之出塞】本朝荅禄与权【永宁人博学强记仕元为河南北道亷访司佥事洪武初以故官起赴京授秦府纪善改监察御史除广西按察司佥事擢翰林院修撰以应奉致仕】秦从龙【洛阳人仕元为御史元末避兵居镇江洪武初朝廷重其才学老成以白金文绮聘之既至赐第西华门外事无大小悉与之谋以笔书漆板问答甚密及卒乘舆至其家哭之甚哀】华士瞻【偃师人性淳笃节操坚确洪武初以贤士举授湖广右布政使】夏恕【洛阳人谦和有智畧居乡闾以徳行称洪武间由贤良举累官刑部尚书】刘世英【洛阳人识见超越为乡里所推服洪武中以人材举擢都察院右佥都御史】宋賔【洛阳人性刚直遇事果决洪武间为太学生才能为众所推授清纪郎迁真定知府为政有方吏民信服秩满陞陜西右布政使】开济【洛阳人性聪敏少有大志乡里竒之洪武间以明经举授河南府儒学训导擢国子助教以病免四辅官安然荐其有治才累官刑部尚书】王敬先【偃师人性孝友愽通经史工文辞洪武间以贤良举授山西布政司左参政】武友谅【偃师人少贫有才器敏于问学洪武间以贤士举授湖广布政司左参政】魏敏【巩县人性至孝通经史登洪武戊辰进士第授吏科给事中母病谒告归省未至而母卒敏即之墓所哀恸水浆不入口者五日庐墓三年旦夕哭奠如初防乡里称其孝事闻表其门】张文举【巩县人材器卓越通经史能文章洪武间以贤士举任山西布政司左叅政】王中【登封人家业农未尝知书性至孝母没庐墓三年身被衰麻日食飦粥旦夕哭奠未尝栉髪易衣墓侧无水浚井四丈余不得泉中环井再拜吁天泉乃涌出乡里以为孝诚所感洪武间表其门】陈敬【河南人敦实有行义先为河南儒学训导洪武间以刑部尚书开济荐试吏部尚书坐事免归起为龙川知县诣阙言事称防进吏部侍郎】薛嵓【陜州阌乡人慷慨负志操有治才洪武间累官大理寺卿谪广西永乐初安南国王为黎季犛所杀其孙陈天平自老挝来归季犛子苍表请还君之上命广西縂兵官都督黄中以兵五千送归其国中举嵓为辅行至芹站伏发劫天平嵓被虏死之】范谦【渑池人聪敏重厚愽通经史洪武间累官福建右布政使】任祐【灵寳人性资頴悟笃学慎行洪武间以大学生授山东诸城知县政声着闻迁永平府同知再陞四川右布政使】石璞【陜州人好读书不事华靡以吟咏自娯乐洪武间以儒士荐授教职后陞户部侍郎】曺庭训【灵寳人性资聪敏处事果决乡里曲直悉求判正洪武间以人材举授应天府尹】姬敏【孟津人通儒书明律筭徳行纯备节操过人洪武中以材干举授西安知府】赵瑁【宜阳人喜读书愽学冾闻洪武间由儒学任河南府学训导陞广东琼州知府再迁吏部尚书】赵廸【宜阳人勤学好问师友咸器重之洪武间贡于太学以才能见称擢吏部侍郎】范让【登封人在童丱时负竒识潜心经史洪武间游太学师友称善授通政司左参议在官亷慎不受私谒】赵翥【永宁人少有志节识量过人笃志励学为时軰所重洪武间以儒士举授工部尚书】宋礼【永宁人性刚果逊志笃学为时軰所重洪武间由太学生授山西按察司佥事永乐间累官工部尚书初营建北京命取材川蜀伐山通道深入险阻还朝特被嘉赏】卢方常【渑池人性明敏愽通经史洪武间以才行卓越荐任山东布政使】范敏【阌乡人性聪慧愽渉书史名重郷间洪武间举秀才任户部尚书】刘瑾【渑池人资貌魁伟性孝友初为县学生力学不怠永乐初以大学生任福建右布政使】曹端【渑池人端重有守潜心经书尤好性理之学永乐初中乡举任山西蒲霍二州学正严立教条讲授不倦其教人每以践履为主后生多所成就号月川先生所着有四书详説反太极图觧等书】王士能【性纯孝父染疾躬奉汤药寝食用废比亡哀毁逾礼庐墓终制还家事母尤笃事闻诏旌表之　省志】耿九畴【卢氏人永乐甲辰进士擢礼科给事中累官南京刑部尚书天性孝友亲终追思不忘奉身节俭无所嗜好慎交与関节不至其门虽权贵亦敬惮不敢貌凡论事是非邪正之辩确然不移虽累遭谗困頼上知其为人卒保全之年六十五谥清惠九名臣录】耿裕【九畴子景防甲戌进士累官太子太保吏部尚书平生坦夷无物世守清白为儒流冠卒谥文恪　志畧】何濬【灵寳人正统间中乡举除知象州时洞蛮黄甫荣叛谕以朝廷威徳卒致其服改知赵州有宦官侵属邑民田二千余顷以状闻归宦田于民而坐宦官以罪陞南康知府脩白鹿洞书院延胡居仁等六人以教逺近子弟且置产以给食所着有行事録及何氏家训十三卷子钧由进士除太常寺愽士转山东道御史　省志】许聚【灵寳人家五世共防家法之严郷邦推重聚充正统初年贡歴安定丰润二县学教谕庄以自持严以驭众士类多所造就云　省志】杜中【卢氏人由贡任故城县知县以绩最着闻绩勅旌异陞知宁州省志】许进【聚子成化丙戌进士擢御史镇甘肃山西风裁卓卓法尚严明凡诸请托拒不行廵】
　　【按大同以直不容降知兖州以平西虏功召为户部侍郎累官吏部尚书卒赠太保谥襄毅子八六登仕籍长诰举乡试谟户部尚书谥庄敏赞少保兼文渊阁大学士诗工部主事词知府论太子太保兵部尚书孙僴嘉靖乙丑进士国朝宦业之盛无如许氏者　志畧】刘徤【洛阳人天顺庚辰进士累官少师大学士左柱国名臣录穪健与谢迁李东阳三人在内阁健敢于任事东阳长于为文迁直亮明断可否其间不阿不激同寅协恭所以成治十余年之治且在内阁不私乡故唯健一人卒谥文靖　通纪】
　　列女杨氏【农人吕纂妻纂为吕超所害杨自杀】秦氏二女【元宜阳人逸其名父尝有危疾医云不可攻姊闭户黙祷凿已脑和药进饮遂愈父后复病欲絶妹刲股肉置粥中父小啜即苏事闻褒表之】朱氏【洛阳人赵彬妻元天厯初为西兵所掠将犯之朱度不能脱即绐之曰幸释我舍后井傍瘗金发以遗汝兵信之朱氏得近井即抱三岁女踊身赴井死】王氏女【偃师人名安哥元天厯间从父避兵邙山丁家洞兵搜得之见安哥色美驱使出欲汚之安哥不从投涧死有司言状表其庐】刘氏【河南人齐关妻关应募为千夫长战死刘守节不挠有来强议婚刘绐甲曰吾三月三日有心愿偿毕当从所言是日径徃彰徳天宁寺登浮图絶顶祝天曰妾本河南名家夫已死不敢失节遂授地而死】杜氏【宜阳人陈忠妻年二十夫死遗腹子复礼杜誓死不嫁织纺为生业奉姑益谨复礼举孝弟任湖广宜城县知县洪武十二年状闻旌表　省志】屈氏【灵寳人蘓六妻蘓卒屈年二十二截髪誓死不嫁洪武末事闻旌表　省志】李氏【灵寳吕材妻年二十二而夫卒纺绩孝养翁姑守节终身不改洪武事闻旌表　省志】孙氏【永宁人赵三妻性贞一年二十三一子甫三岁夫病且剧嘱孙曰防儿无可托者汝宁抚之令成立乎孙氏感其言誓死靡他孀居三十五年清白无玷永乐初旌表　省志】牛氏【洛阳人及笄父母赘偃师李保儿为婿未朞而李殁牛奉防归孝养舅姑誓不他适守志三十二年永乐四年旌表其门　省志】樊氏【偃师人汪徳源妻归甫三年而其夫亡生一子曰驹儿樊年方盛誓不贰志壬辰兵乱群盗哨聚樊偕其舅姑避居山西之潞州随时纺绩为养洪武三年始还樊年已四十矣舅姑继殁樊服衰麻未尝去身仍善教其子令克有成县以事闻旌表正统四年诏重旌表省志】刘氏【宜阳人马琼妻年二十一夫亡号泣三月不絶孀居纺织誓不再醮养舅姑抚防子守节始终不渝正统八年旌表其门　省志】马氏【宜阳人蔡致中妻归四载而夫亡时舅姑髙年二子防弱乃躬勤纺绩以供事育正统八年以状闻旌为贞节之门　省志】陈氏【孟津人刘安妻年二十一而夫亡生子甫三岁陈自誓守节躬纺绩以给朝夕成化二年县以状闻旌表其门省志】王氏【洛阳人董安妻年二十六而夫亡无子王纺绩以养舅姑守节四十七年始终无玷】
　　【有司以状闻成化七年诏加旌表　省志】匡氏【雒阳人董雄妻生二子长威方四岁次武甫半周而雄疾笃叹谓匡曰我且死若肯善抚二稚乎不则任所适匡泣曰生则同室死则同宂矧有子可恃安敢有他雄殁匡竟节完二孤亦克成立成化九年受旌表　省志】
　　仙释宋伦【洛阳人周厉王甲辰岁入道凝心寝景抱一冲和后感老聃授之上道即能飘然飞歩陵波渉险或比麋鹿或为鸠鸽弋猎者自不能近或为虫癞之人与病者寝处自然疾瘥宣王丁巳嵗遂上升为仙】浮丘伯【姓李居嵩山脩道白日飞升尝作原道歌云虎伏龙亦蔵龙蔵先伏虎但毕河车功不用隄防苦诸子学飞仙狂迷不得住左右得君臣四物相念防乾坤法象成自有眞人顾又有相鹤经王子乔传】王子乔【名晋周灵王太子生而神异好吹笙一日同浮丘公登髙山而去有林良者遇晋于缑山之上谓良曰七月七日我当升天至期良与故人群官登山见晋乘白鹤挥手谢时人而去】祝鸡翁【洛人居户即北山下飬鸡百余年鸡皆有名字千余羣暮栖树上昼放散之翁行呼名即种别而至卖鸡及子得千万钱輙置钱去之呉作养鱼池后升呉山白鹤孔雀尝止其傍】鬼谷子【春秋晋平公时人姓王名诩尝入云气山采药得道顔如少童居青溪之鬼谷蘓秦张仪尝问道三年辞去子曰二子轻松乔之永寿贵一旦之浮荣惜哉鬼谷处人间数百岁后不知所之或曰嵩高之阳城亦有鬼谷】河上公【汉文帝时结庐于河之濵时文帝好老子书而未觧数句遣使问之公曰道尊徳贵非可遥问于是遂枉驾问之授素书老子章句二卷曰熟研此即所疑自觧今河上公庙在陜州之北】蓟子训【东汉时至洛阳有神异公卿以下候之者恒数百人皆为设酒脯终日不匮后因遁去有人于长安东覇城见与一老公共摩娑铜人相谓曰适见铸此而已近五百岁矣】明崇俨【洛州人少随父令安喜吏有能召鬼神者崇俨尽得其术以竒技自名唐髙宗召见甚恱盛夏帝思雪崇俨坐顷取以进自云徃隂山取之四月帝忆崇俨索百钱湏臾以献曰得之缑氏老人圃中帝召老人问故曰埋一失之土中得百钱】王旻【居洛阳青罗山乡里见之已数百歳唐开元中召至京待以优礼复遣从李元靖求补僊书还请归旧山不复入城尝与逹奚侍郎徃还死后犹杖屦诣逹奚人始知其尸觧云】申泰芝【洛阳人后徙居长沙防芝卜居卲州尝游息南岳访神仙之文一夕于祝融顶遇眞人传金丹火龙之术遂能乘虚神游隐显出入人不可测】柴通【陜州阌郷人为道士于承天观年百余岁善辟谷长啸唯饮酒言唐末事歴歴可聼宋太宗召至恳求归眞宗祀汾隂亦召对明年春通作遗表遣弟子诣阙又召官僚士庻言生死之要夜分盥濯然香迟明卒】摩腾【夲中天竺人美风仪觧大小乘经汉明帝夜梦金人以问羣臣傅毅曰臣闻西域有神其名曰佛陛下所梦将必是乎乃遣中郎蔡愔等徃天竺寻访因见摩腾要还中国于雒邑西门外立精舍以处之遂译四十二章经后卒于雒阳中国有沙门自腾始】竺法兰【中天竺人诵经论数万章为学者师与摩腾同入中国其言皆有徴信蔡愔所得西域经多兰所翻译】阿罗竭【莫详氏族诵经二百万言独宿山野晋武帝时一至洛阳时疾疫竭为呪治十瘥八九元康中止娄至山石室中去水甚逺竭以左脚碾石壁壁陥水出比卒阇维之焚烁累日尸不煨烬乃移还石室】耆域【天竺人周流华戎人莫能测一日至襄阳欲渡江舟人见其衣服陋忽而不载比舟逹北岸域已渡矣有两虎前行一日求去众送至城外域徐行追者不能及是日有从长安来者见域在彼贾人胡湿是日将春逢域于流沙计九千余里云】佛图澄【西域人晋永嘉中来洛阳善念神呪能役使鬼物以麻油杂胭脂涂掌千里外事皆彻见掌中听铃音言事举无不验左乳旁有一孔通腹内时以絮塞之遇夜防絮一室洞明或临流引肠洗之已复纳入之石勒石虎甚敬事之比死之日有人见于流沙虎既殓澄疑其不死因发墓开棺视之唯见一石虎虎曰师葬我而去矣未防虎死】奘【缑氏人俗姓陈住长安庄严寺受诸经论一闻不忘后遍游荆扬等州访诸道隣复还京辇唐贞观初徃西域取诸经像至罽賔国道险不可过□奘闭室而坐至夕忽见老僧授以心经一卷令诵之遂得虎豹濳迹至佛国取经六百余部以贞观十七年还令住玉华翻译经藏麟徳初告门人曰有为之法必归磨灭泡影形质何得久住行年六十五必卒至期果然色貌如常于白鹿原】







　　明一统志卷二十九
　　钦定四库全书
　　明一统志卷三十
　　明　李贤等　撰
　　南阳府【东至汝宁府遂平县界二百八十里南至湖广襄阳府襄阳县界一百八十里西至郧阳府郧县界二百里北至河南府登封县界四百三十里自府治至京师二千一百四十五里至南京一千七百里】
　　【粮一十一万四千四百石零】
　　建置沿革禹贡豫州之域天文张分野本夏禹之国在周为申伯邓侯之封春秋时并于楚战国属韩秦取韩地自汉江以北置南阳郡治宛以其在中国之南而居阳地故曰南阳汉因秦制领于荆州刺史光武起兵舂陵更始立于淯水皆在此地晋为南阳国宋齐并为南阳郡后魏于穰县置荆州以郡属焉隋初罢郡置邓州治穰改宛为南阳县唐初于南阳县置宛州寻罢五代至宋因之金置申州元陞为南阳府本朝因之领州三县十一
　　南阳县【附郭本周申伯国战国为韩宛邑秦为宛县南阳郡治此汉因之后魏改上陌县后周改上宛县隋初改南阳县属邓州唐初于县置宛州寻罢州仍以县属邓州唐末以向城县省入五代及宋皆因之金为申州治所元改州为南阳府仍置县属焉本朝因之编戸二十五里】镇平县【在府城西七十里本汉安众县属南阳郡晋改安昌县属义阳郡南北朝废为穰县北乡地金初置阳管镇后始置镇平县属申州元属南阳府本朝初省入南阳县寻复置编戸一十七里】唐县【在府城东南一百二十里本汉北阳县属南阳郡后魏置东荆州西魏改淮州隋初改显州后改淮安郡唐初复为显州寻废州以县属泌州又改泌州为唐州治北阳县天宝初改淮安郡乾元初复为唐州五代梁改泌州徙治泌阳后唐复为唐州晋又改泌州汉又复旧宋属京西南路元属南阳府本朝降州为县编戸二十里】泌阳县【在府城东二百二十里汉为舞隂县属南阳郡东魏改临舞县及置期城郡隋废郡以县属显州唐始改泌阳县乾元初属唐州五代梁初尝以泌州徙治此宋金皆属唐州元初因之后省本朝复置编戸三十六里】桐栢县【在府城东南三百里本古唐州地秦汉并属南阳郡西汉始置复阳县三国属魏晋属南阳国隋改复阳为桐栢县唐属河南道五代因之宋属京西南路金因之元省入唐州本朝初置廵检司成化十二年复置为桐栢县因县东有桐栢山故属南阳府编戸一十四里】南召县【在府城北一百四十里本南阳县地世传楚王故城汉属西鄂州唐属向城县宋属南阳府元因之本朝初置廵检司成化十二年析为南召县因地有南召店故名编戸一十八里】邓州【在府城西南一百二十里本春秋时邓侯国秦为穰邑汉为穰县属南阳郡后魏为南阳郡治又于此置荆州隋初罢郡改荆州为邓州大业初复改南阳郡唐为邓州天宝初改南阳郡乾元初复为邓州五代梁置宣化军节度唐改威胜军周改武胜军宋复为邓州属襄阳府金属开封府元属南阳府本朝以穰县省入编戸三十七里领县三】内乡县【在州西北一百二十里本楚之白羽地春秋时改曰析秦置中乡县属南阳郡汉为析县属农郡晋属顺阳郡后魏以县置淅阳郡西魏改内乡县后周废隋复置属浙州唐贞观中州罢以县属邓州宋析置顺阳县元以顺阳省入仍属邓州本朝因之编戸三十四里】新野县【在州东南七十里汉旧县属南阳郡晋为义阳郡治后改义阳为新野郡治棘阳县西魏改郡曰黄冈及改棘阳为百宁县后周以南棘阳县省入隋仍为新野县属邓州唐省入穰县五代宋金俱为新野镇元复置县属邓州本朝因之编戸一十八里】浙川县【在州城西北一百二十里秦汉属南阳郡北魏置浙川县属邓州寻改浙阳县属荆州隋唐因之宋复置金元省入内乡县本朝成化初复置仍旧属编戸一十九里】裕州【在府城东北一百二十里本春秋时楚之方城汉为堵阳叶二县地属南阳郡东汉为顺阳县西魏置方城县及襄邑郡隋初废郡以县属淯州唐初于此置北澧州贞观中改鲁州寻罢州以县属唐州宋仍旧金始置裕州治方城元属南阳府本朝以方城县省入编戸三十二里领县二】舞阳县【在州东北一百四十里本汉旧县属南阳郡以在舞水之阳故名东汉属颍川郡魏置舞阳郡后仍为县晋属襄城郡后改北舞县隋属颍川郡唐贞观中属许州寻废开元中复置仍曰舞阳五代宋金并仍旧元初省入叶县后复置本朝因之编戸四十四里】叶县【在州北一百二十里古应子国周为应乡春秋为楚地迁许于叶即此后为沈诸梁邑汉置叶县晋属南阳国北齐置襄州东魏置定南郡后周废襄州置南襄城郡又废定南郡为县隋初郡废以县属许州后以定南县省入唐初于此置叶州州罢仍以县属许州后析置仙鳬县属仙州寻罢仙州及省仙鳬县宋属汝州金属裕州元仍旧本朝因之编戸三十二里】
　　郡名南阳【秦名】
　　形胜成臯之固商阪之阻【苏秦云北有成臯之固西有商阪之阻东有宛穣九百余里】西通武关东受淮海【史记宛西通武关东受淮海一都之会也】沧浪为隍方城为墉【汉张衡南都赋武阙闗其西桐栢揭其东流沧浪而为隍廓方城而为墉汤谷涌其后淯水荡其胸推淮引湍三方是通】用武之国【宋熊刚大云南阳北连中原东通吴防西接巴蜀南控蛮粤故诸葛亮以为用武之国】山川清逺【宋陈振雅才亭记濒汝为郡山川清逺土壤膏沃天地中和之气为多】山水盘纡【宋王襄辨方志宛穣之北伊洛之南山水盘纡丘原蔓衍】襄汉籓篱【宋虞允文奏议邓为襄汉之籓篱南阳又为邓州之籓篱古形胜之国也】山川秀防甲于西京【宋邓州地理志】大乘峙前方城镇后【郡志裕州之境大乘峙其前方城镇其后近被二水之津逺恃七峯之险】地称陆海【元志邓州山峯合而气清水泉深而壤阔舟车辏泊地称陆海】
　　风俗有先王遗风【史记南阳本夏禹之国夏人政尚忠朴犹有先王遗风】上气力好商贾【西汉书】搢绅所出【隋志南阳古帝乡搢绅所出】淳朴尚农【元志被召杜之化淳朴尚农俗以殷富至今犹然】士皆为道徳性命之学【同上】敦尚诗礼【郡志邓州之俗古称醇厚敦尚诗礼务勤耕桑不喜争讼有东汉遗风】务穑重礼【国志裕州之俗务穑重礼有丝麻绵绢之饶广成王乔仙风所被人多寿考】
　　山川豫山【在府城东北一十五里孤峯峭立俗名独山下有三十六陂】紫山【在府城北二十五里一名紫灵山有水无所防通冬夏常温因曰阳谷】北筮山【在府城北二十五里】蘘山【在府城北二十五里昔有居民被蛊毒遇神女教食蘘荷毒愈因名】豊山【在府城东北三十里山海经山有九钟霜降则鸣下有泉曰清冷泉神耕父处之神来时水赤有光耀南都赋云耕父扬先于清冷谓此金元好问诗豊山一何髙古屋苍烟重开门望吴楚鸟去天无穷】磨山【在府城西北三十里石可为磨硙因名】羊山【与磨山并峙】百重山【在府城北七十里山峦重复所可记者鹿鸣武阳乱石柘禽鲤鱼五山总曰百重】雉衡山【在府城北七十五里山有石室中甚精洁唐人诗云连熊耳峯齐秀水出雉衡山最高】丹霞山【在府城东北一百五十里三鸦路中一名留山上有栖霞寺寺后一峯巉岩千仞左右两峯夹立旁近诸峯朝拱非一唐孟郊送芳顔二上人还丹霞山诗松色不肻秋玉色不肻柔登山须正路饮水还直流倩鹤负书信索云作衣裘仙村莫道逺杖防相交游】遮山【在镇平县东三十里峦岫岧嶤沟涧深阻相传莽兵追光武至此为山所遮竟弗能及因名】骑立山【在镇平县西北五十里状若立骑其山五峯并峙又名五朶山上有龙湫三穴祷雨輙应】杏花山【在镇平县西北五十里地宜杏上有龙潭】双山【在唐县东北四十五里两山相并故名】白玉山【在唐县南五十里一名髪山上有卓锡泉】中阳山【在唐县东七十里一名慈丘山又名上介隋因此山置慈丘县】蓼山【在唐县南九十里古蓼国地上有蓼王庙】紫玉山【在唐县南一百里下有龙潭二】石柱山【在唐县东南一百里山有石柱柱有鐡环莫考其故】唐子山【在唐县南一百里汉髙凤隐居处唐因此山置唐州一名西唐山】牡丹山【在唐县东南一百五十里上产牡丹】天封山【在唐县境一名大胡北水出焉南都赋曰天封大胡列仙之陬即此】铜山【在泌阳县东四十里其地有分水处东流为淮西流为泌同源异流相传汉邓通鼓铸其上】盘古山【在泌阳县南四十里上有盘古庙】碁盘山【在泌阳县东北八十里上有石碁盘与截军山并峙】桐栢山【在桐栢县东南一里其山东南接随川界西接枣阳界峯峦竒秀上有玉女卧龙紫霄翠微莲花诸峯淮水出其下近山又有大木山晋祖逖将家属避难于此元张伯诗桐栢山髙在半天峯峦平处住神仙】髙老山【在桐栢县东一百里一名栲栳山峯峦峻起髙出群山】天子望山【在南召县西南二十里世传光武鸦导而出登此山以望南阳故名】金山【在南召县西五里峯林秀丽世传山南多有古王侯墓故名】鉄朶山【在南召县西南八十里世传下产鉄石古有鉄冶故名】紫金山【在邓州西南冈阜孤起因为城角崖下二洞宋状元贾黯尝读书其中后有道士居之为药圃于洞门】五垅山【在邓州西山有五堆连接故名上有诸谢兆域谢绛尝家焉宋梅尧臣诗穷覧川原胜经行未见频樵深但闻斧谷暖自留春】析隈山【在邓州南七十里左传秦人遇析隈因记其地而名山俗讹为厮隈山】禹山【在邓州西南九十里此山祈祷有应因名雨山后人遂为禹山】汤山【在邓州西七十里山有两峯东西列峙东峰上有成汤庙】覆釡山【在邓州西北八十里以形似名俗呼吐雾山】石堂山【在内乡县西五十里山洞若堂又名灵堂即麻衣子所居修道处】熊耳山【在内乡县东一十二里山连卢氏县详见卢氏县山川】萧山【在内乡县东二十五里上有萧王庙祀汉世祖因名萧山】墨山【在内乡县北五十里山色尽黒一名石墨山】丹崖山【在内乡县西一百里其石悉赤壁峙霞降若江云秀空二岫更为絶出】大白山【在内乡县南一百二十里峯峦髙峻下临丹河旧指此山为顺阳淅川二废县分界处】秋林夏馆山【在内乡县北一百五十里金元好问乐府秋林夏馆山水窟家家林影暎湖光】髙前山【在内乡县亦名天池山山海经翼望山东南五十里有髙前山上有池甚寒而清乃帝台之浆也得而饮者可愈心疾】岝岭山【在淅川县北二百里其山甚髙峭壁如削上有忠国师结处其神威严不可少犯荤秽酒炙一至山顶则雷雨暴至】白崖山【在淅川县东南七十里山石莹白若缟素旧有香严寺宋范仲淹诗白崖山下古禅刹即此】石杯山【在浙川县南顺阳旧县北一峯雄壮上有隋石杯太子庙】方城山【在裕州东北四十里左传楚屈完对齐桓公曰方城以为城即此今竹山县亦有方城山然杜预注云山在叶县南则此山是】七峯山【在裕州北三十里上有七峯列峙】泉白山【在裕州北四十里与七峯山对峙山顶有泉下流如布】黄石山【在裕州北五十里葛仙翁于此升仙上有仙翁观东有青龙潭西有白虎峯南有火精岭北有真洞】寳泉山【在裕州北六十里上有甘泉】箕山【在舞阳县南三十五里以形似名】马鞍山【在舞阳县西南四十里以形似名】十八盘山【在舞阳县南八十里周廽一十八里】黄城山【在叶县北一十里一名苦华一名长城即长沮桀溺耕处下有东流水即子路问津处】玉照崖【在内乡县顺阳保自丹水行谓之小江口北有石壁髙仭许截然如削其色清莹下有潭水色亦涟漪宋顺阳尉郭端尝游于此名为玉照】分水岭【在府城北七十里有水自岭南北分流俗呼为分头岭其水为鸦河乃三鸦之第二鸦也】三鸦路【在府城北七十里分二路东北帯西而行者谓之三鸦路中有石山鲤鱼山拓禽山即行人来往趋西洛之便路也石川为第一鸦路口分水岭第二鸦路口今在汝州界者第三鸦路口也】卧龙岗【在府城西南七里起自嵩山之南绵亘数百里至此截然而住囬旋如巢然草庐在其内时人以孔明为卧龙因号其冈云其下平如掌即孔明躬耕处唐李白诗赤符起頽运卧龙得孔明当其南阳时陇畆躬自耕】水洞【有二一在内乡县西南白崖山一在唐县东五里世传鬼谷子修道处水自洞下有如垂】刁河【在邓州城南一十五里源自内乡西北萧山流过州至新野东南入于淯水】沙河【源出鲁山县吴大岭流经舞阳县防澧水灰绵封等河东达黄河】淯水【在府城东三里俗名白河其源自嵩县双鸡岭东南流经南阳新野防梅溪洱灌湍水留山黄渠栗鸦泗潦刁等河与泌水合流南至襄阳入汉江其水有四堰曰上石谷马渡港蜣蜋沙堰溉田六千余顷乃汉召信臣所置东汉杜诗晋杜预皆尝増广以种稲史云诸将立更始淯水上即此】湍水【在邓州城北三里源出熊耳山鎗竿岭东南流经内乡绕邓州城北转东南防赵沐沙沟黄水等河至新野合于淯水】淮水【在唐县东南一百八十里即禹贡导淮自桐栢者天下有四渎此其一也今桐栢支冈有水泉潜流三十里东出大复山经汝宁信阳县东流防沂泗入于海】泌水【在唐县源出铜山流经本县北转西下流会清水三家八叠牡丹昆江桐浚等河与淯水合流入襄江诗云泌之洋洋可以乐饥即此水也】北水【源出唐县大胡山一名马仁陂乃聚泽也溉田万顷汉因此水置比阳县】淅水【在浙川县西南三十里源自商县流经本县南防汤防囬车等河与丹水合流入汉江】丹水【源出陜西商县竹山东流至内乡与浙水合抱朴子云丹水丹鱼先夏至十日夜伺之鱼皆浮水赤光如火网而取之割其血涂足可步行水上】汝水【源出嵩县分水岭经流郏县防扈磵长桥等水戴液团造等溪东流入于淮】滍水【源出鲁山流至叶县入沙河左传楚人与晋师夹泜而军即此汉光武破王寻于昆阳士卒溺死水为之不流亦此】湛水【源出汝州马跑泉流经叶县入汝水左传楚公子格与晋战于湛阪即此】圣井【在裕州东其地四面皆下井居其中独髙仞余泉常仰溢旱祷輙应乡人异之】八角井　四角井【俱在叶县东南】诸葛井【在卧龙冈上诸葛草庐前青石为床有汲绠渠百十道数不能真】青龙泉【在镇平县竹园保灌溉田畆】栁泉【在遮山北广五大余溉田甚逺】甘泉【在邓州城南街二穴塞其一味甚甘冽】清泉【在内乡县西白亭保水色若靛中产緑毛上有龙祠旱祷辄应】峩泉【在内乡县南灵山上有龙祠】涌泉【在内乡县广七八尺水极清澈自下涌出的皪如珠溉田甚广】暖泉【在裕州有二一在歴山一在七峯山三时俱凉至冬则暖】舞水泉【在舞阳县东南三里河南岸泉踊跃若舞舞阳之名取此】五龙池【在覆釡山水常不竭】莲池【在舞阳县北有东西二池】菱花池【在镇平县西南俗名天池广五里余中产莲藕蒲芡】弹子池【在新野县东北世传汉光武尝弹蛙于此至今有蛙不鸣】龙池【在郏县西上有龙祠】髙公陂【在唐县凡四十四处宋治平初知州髙赋所作】钳卢陂【在邓州南六十里汉置州之陂堰虽多惟此防大灌田万余顷故老相传万顷钳卢殆不虚也】召堰【在唐县汉召信臣守南阳障水灌田民赖其利因名唐刺史卢庠委郡从事李之修其故迹嵗増良田四万顷】楚堰【在邓州西北六十里引湍水溉田千余顷民頼其利】赵渠【在唐县宋郡守赵尚寛修复召信臣故迹溉田万顷王安石苏轼尝作新田新渠诗美之】百花洲【在邓州城南宋范仲淹知州时所营仁宗时张士逊以邓国公致仕还第与仲淹于此洲游咏仲淹有渔家傲词五首洲上有召杜生祠碑】里津【在府城北四十里辨方志有曰柴篱者是也津上有三梁谓之里渡邓奉拒光武于此】金潭【在府城西南昔人人于水侧见有大长尺余背有金线四足各踏一小而行因以名潭】菊潭【在内乡县西北源出析谷东石涧山或云出石马峯其水重于诸水傍生茸菊水极甘馨有数十家惟饮此水寿多至百嵗之上其菊茎短花大其味甘美异于他菊人多收其种传于四方】石礉【在府城三里淯水环流为一城之胜可以御水患而障城郭其坚完甃石犹在前贤题咏甚多】
　　土产铜【镇平县骑立山出有鑛】鐡【南阳内乡二县俱有冶】锡【裕州出有洞】紫石英【邓州覆釡山出】滑石【裕州七峯山出】石青【南阳县鉄朶山出】瓷【内乡县出有窰】飞生急灵皮【内乡县出】白花蛇【南阳县鸦路山出】緑毛【唐县双凤山圣母池内乡县清泉俱出】香橙【邓州出】甘菊花【内乡县出】
　　藩封唐王府【在府城内正中本旧南阳卫治永乐六年改建】新野王府【在府治东北】承休王府【在府城东南隅】汤隂王府【在本城内长史司东】郾城王府【在府城西北】卫辉王府【在府东北隅】文城王府【在府城东门内】
　　公署南阳卫【在府治东北洪武二年初建于府治西北正统元年徙建于此】南阳中护卫【在府治东洪武中为唐府置】守御邓州前千戸所【在州治东洪武二年建】守御唐县右千戸所【在县治东南洪武三年建俱属南阳卫】
　　学校南阳府学【在府城延曦门外永乐七年建】邓州学【在府治东南洪武五年因金旧址重建】裕州学【在州治西洪武三年建】南阳县学【在县治东洪武九年因元旧址重建】镇平县学【在县治西北元至元初建】唐县学【在县治东洪武三年建】泌阳县学【在县治西洪武十四年因元旧址重建】桐栢县学【在县治西成化十二年建】南召县学【在县治西北成化十二年建】内乡县学【在县治东南元大徳八年建】新野县学【在县治西洪武六年建】浙川县学【在县治东南成化中建】舞阳县学【在县治东南洪武五年因宋旧址重建】叶县学【在县治东南洪武三年因金旧址重建】
　　书院诸葛书院【在卧龙冈汉诸葛孔明草庐故地之东元至大中建程钜夫作记】志学书院【在府城外西闗成化八年知府叚坚建】豫山书院【在府城豫山之麓同志学书院建】
　　宫室望嵩楼　渐嘉楼【在邓州城中宋谢绛为守时建为一郡之胜黄庭坚诗渐嘉楼外花】春风阁【在邓州宋范仲淹为守日赋诗有春风堂下红香满之句】议事堂【在新野县学内世传汉昭烈与徐庶议枉顾诸葛亮于此后人建堂今为文昌祠】清徳堂【在唐县治唐李适之为刺史人为作清徳颂宋知州事顿起读其辞慕其人因建堂刻颂云】莱公堂【在邓州治宋冦凖守邓后人追思为建此堂堂下有池蒲荷繁广韩驹诗有丞相堂下蒲莲稠之句】燕居堂【在府城东六十里元府尹荘文昭建以教郡弟子】敷教堂【在府学内成化中建陈选记】覧秀亭【在邓州城上宋谢绛为守时建范仲淹诗南阳有絶胜城下百花洲谢公创危亭屹在髙城头】嘉赏亭【在邓州宋范仲淹为守日建黄庭坚有诗】半山亭【在内乡县汤河半山间宋浮休居士张舜民洼尊石刻存焉前贤题咏甚多金元好问满江红词江上洼尊人道有浮休遗迹尊爼地江山如画百年岑寂白鹤重来城郭在山花山鸟浑相识任与君载酒半山亭追畴昔人易老时难得欢未减悲还及筭身前身后杳无终极一笑何湏留故事千年谁复知今日醉来横卧陇头云林间石】心逺亭　美哉亭【俱在裕州旧方城县治朱陈与义有诗】秋香亭【在唐县治内】观德亭【在府学南射圃内正统十二年建】心源亭【在邓州学内明伦堂前以覆井泉景泰四年建】翫龙台【在叶县南叶公画龙之所唐王维有诗近有墨池俗传泚笔之池】光武台【在府城西北又唐邓新野俱有金元好问诗巍然此遗台落日荒烟重谁见经纶初指麾定群雄】饲鸦台【在三鸦路中大山侧相传汉光武北趋河朔至此失路得鸦引于马前饲之于此因名】布皷台【在邓州南门外俗传光武防于此击布皷有声】太尉台【在邓州旧三公城上盖邓禹为汉太尉后归故里乡人饯于此因以名城为筑此台】讲武台【在叶县东唐武后讲武之地上有温泉】钓鱼台【在南阳县东北】汉王台【在裕州东南松陂保汉髙祖之所筑】
　　闗梁鲁阳闗【在府城北淮南子鲁阳公与韩战酣日暮麾戈日反三舍即此地汉置闗晋张景阳诗朝登鲁阳闗狭路阻且深】仙翁闗【在裕州东北】石夹口闗【在唐县东北】象河闗【在泌阳县北】昆阳闗【在叶县昆阳镇已上三闗俱南阳卫戍守】桐栢闗【在桐栢县东】西峡口闗【在内乡县西北有廵检司】花园头闗【在内乡县西北】荆子口闗【在内乡县西南】党子口闗【在内乡县西南已上三闗倛邓州守御千戸所戍守】马尾镇【在内乡县顺阳保北即秦汉沮阳故城后魏置以拒齐齐将陈显建攻围不下即此】石桥【在南阳县泗水河上有南北二桥宋黄庭坚与县大夫任祖行诗令尹鸣驺过石桥想君寒梦正飘摇退思转觉年来剧乱似春风栁万条又唐县俱有石桥】板桥【在府城东九十里白河宋黄庭坚诗觧鞍板桥头春风困栁腰】慱望桥【在府城北留山河】东安桥【在镇平县东沙沟】平市桥【在唐县东南三家河】官庄桥【有二俱在泌阳县后河】穰东桥【在邓州东北赵河】洪济桥　云溪桥【俱在内乡县顺阳保】陌陂桥　潘河桥【俱在裕州潘河】望仙桥　迎仙桥【在叶县城之南北】
　　寺观弥陀寺【在府城东晋永昌初建本朝洪武初重建】香岩寺【在邓州西北白崖山有两禅院乃唐一行与虎茵二师所开一行在长安归寂肃宗归而之邓守衣闻自后山中香气一月不息乃名其寺曰香岩】福胜寺【在邓州治南宋天圣间建本朝洪武中重建东北隅有塔十三层髙百余丈中一井呼为海眼因其泛溢为塔以镇之】中兴寺【在镇平县西南元大德中剏建本朝洪武中重修】菩提寺【在唐县治东南宋绍圣初建本朝洪武中重建】罗汉寺【在桐栢县东七十里宋建】丹霞寺【在南召县西四十里唐丹霞禅师修炼之所因以名寺】建福寺【在内乡县治东洪武中建】干明寺【在新野县东南二里即东汉隂皇后故宅后建为寺本朝洪武中重建】香岩寺【在浙川县南唐建本朝永乐中修】开元寺【在舞阳县治西洪武中建】万安寺【在叶县治北洪武初建】元妙观【在府城西北门外洪武四年建】佑徳观【在邓州城外西南元中统初建本朝洪武中重修】太极观【在镇平县治东】通真观【在唐县坊厢保宣徳十年建】长春观【在舞阳县治西洪武中建】双鳬观【在叶县治东北祀汉王乔宋黄庭坚诗青山空在衣冠古白鹤不归宫殿秋王令平生尊酒地千年万嵗想来游】
　　祠庙淮渎庙【在桐栢山左汉延熹间建唐宋及元皆加神以封爵本朝止称为东渎大淮之神祀典有祭庙乆圯壊宣徳二年重修少傅杨荣撰碑】汤庙【在邓州西汤山上又汝州石台亦有汤庙址】汉光武庙【在裕州东北又南阳镇平新野叶皆有庙按世祖纪帝起自舂陵至新野由南阳讨河朔今南阳县西四十里有刘相公宅基】汉昭烈庙【在南阳县东隐山上世传昭烈与闗公张侯尝隐兵于此后人建庙以祀又镇平西南亦有庙】扁鹊庙【在镇平县治西北祷疾辄愈】伍子胥庙【在府城南古淯城上】范蠡庙【在府城南三十里汉末大将军司马范曽尝为立碑】穰侯庙【在邓州南旧城内秦封魏冉为穰侯就封于此死葬陶江即张城也有墓故祀之】武安君庙【在邓州东门上秦封白起为武安君尝防邓取宛故后人祀之】子房庙【在裕州东南房山祀汉张良又舞阳叶皆有庙】鄼侯庙【在舞阳县治西祀汉萧何】张释之庙【在裕州城西石碣尚存】邓禹庙【在新野县东南】诸葛孔明庙【在南阳县东北慱望镇南隐山顶上】闗圣庙【凡九一在南阳县治北一在泌阳县城外西闗一在唐县治东南一在南召县治东一在邓州城南闗一在裕州治南一在舞阳县治东南一在叶县者二】三太守祠【在府城东山独山祀召信臣杜诗杜预】冦莱公祠【在邓州祀宋冦凖汝州有莱公墓】范文正公祠【在邓州祀宋守范仲淹】
　　陵墓丹朱【在浙川县西北七十里丹朱帝尧子】唐定王墓　唐靖王墓唐世子墓【俱在府城北紫山】新野王墓【在府城西羊山以上四墓俱本朝宗】
　　【室】叶公墓【在叶县南二十里沈诸梁唐胡曽诗叶公丘墓已尘埃云矗崇墉亦半摧借问往年龙见日防多风雨送将来】宋玉墓【在唐县东楚大夫宋玉】魏冉墓【在邓州新城东世传秦穰侯魏冉于此】召信臣墓【在南阳县东北七十里故向城西北淯水石堰上近有庙】马武墓【在邓州旧城东门外武汉将军】王乔墓【在叶县东南三十里乔汉县令】宋均墓【在南阳县东北古城内墓前有二石兽蹲踞相向状若羚羊左刻天禄右刻辟邪四字古文防竒左刻为雷所轰】张衡墓【在南阳县界东北石桥保有崔瑗所作碑断石仅存】赵云墓【在南阳县南三十里蜀汉偏将军赵云】黄权墓【在南阳豫山南魏车骑将军黄权墓前有四碑】广武伯墓【在邓州东北五十里墓侧有碑云唐广武伯李公碑天寳二年立】张澹墓【在冠军故城西魏征南将军张澹冡有碑刻其背文曰白楸之棺易朽之裳铜鉄不入凡噐不蔵嗟尔后人幸勿我伤宋元嘉中为盗所发获金银器甚多】王思正墓【在邓州湍水南道侧有二石楼题云北齐蜀郡太守王子雅南阳西鄂人近墓有双石楼铭】豉母冡【在邓州旧城内东南隅世传金侵宋时瘟疫盛行一老母煎麸豉汤以饮军士果全军而归母已亡矣遂积土成冡因名之】刘整墓【在邓州城外西南三里元世祖时将也】李威墓【在邓州城南六十里号长乐林威元总帅】
　　古迹吕城【在府城西三十里虞夏时封吕望先祖于此今名董吕村】谢城【在湖阳城北周申伯之都自申迁于此诗申伯番番既入于谢是也荆州记棘阳东北百里有谢城即此】向城【有二一在府城东北临向渠春秋时许国向邑之人迁此今为村聚一在城北六十里魏旧县】罗王城【在内乡县春秋时楚人伐罗即此】三戸城【在内乡县西南春秋时晋执戎蛮子畀楚师于三戸即此】武延城【在府城北俗呼西城春秋时楚受蔡侯降于此近有蒙县城俗呼东城】楚王城【在舞阳县北世传楚平王筑】商于城【在内乡县商于城保秦张仪许楚商于之地即此】雉城【在府城北八十里秦文公时有阳伯者逢两童子化为双雉其雄西飞止陈仓其雌东飞止此故名雉县汉属南阳郡】汉王城【在内乡县一百里城内有试剑池】南乡城【在南阳县一百里地名沙堰东汉置县属南阳郡晋属顺阳郡隋析州治此】舞阳旧城【在唐县东北即汉樊哙封邑城内有庙樊村有墓】比阳城【在唐县东汉县属南阳郡元省入唐州】平氏城【在唐县东南平氏保汉县属南阳郡隋属淮安郡宋省入泌阳县】堵阳城【在裕州东六里汉县属南阳郡晋因之后废俗呼堵阳堆】丹水城【在内乡西南一百二十里汉县属农郡晋属顺阳郡后魏置丹川郡后周郡废】郦县城【在内乡县东汉县属南阳郡晋因之隋改菊潭县今有南郦北郦二城】顺阳城【在内乡县顺阳保汉为愽山县属南阳郡明帝改曰顺阳晋属顺阳郡隋仍属南阳】冠军城【在邓城汉县为霍去病封邑窦宪亦封此今城中东北隅有去病墓西北隅有宪墓乡人建祠祀之】西鄂城【在府城北五十里汉县属南阳郡晋因之后省】愽望城【在府城东北七十里汉县属南阳郡为张骞封邑】安众城【在府城西南三十里汉县属南阳郡为刘崇封邑有土鲁山出紫石英】昆阳城【在叶县南汉县属颍川郡光武破王寻于此晋属襄阳郡宋苏轼有吊昆阳赋】淯阳城【在府城东淯水之阳汉县属南阳郡县境有小长安光武与甄阜梁邱赐战于此】阳城【在邓州东六十里涅水之阳汉县属南阳郡晋因之隋改曰课阳俗呼赤眉城内有中书令左雄碑】棘阳城【在邓州境即古谢国地汉置县居棘水之阳因名后周省入新野县元志云棘阳有镇介于新野湖阳二县之间是也】湖阳城【在唐县南故廖国也汉为县光武封姊为湖阳公主即此晋省入棘阳魏复置西魏于此置湖州后州废唐以县属唐州元废】魏武帝城【在邓州西南五里曹操攻张绣所筑】临湍城【在邓州西北六十里西魏旧县隋改曰新城唐复名临湍属邓州】襄邑城【在裕州南二里西魏置郡隋废郡为方城县】慈邱城【在唐县东七十里本后魏江夏县地隋置慈邱县属显州唐属唐州五代周省入北阳】桐栢城【在唐县东南梁置淮安县隋改曰桐栢属淮州唐属唐州】朝阳城【在南阳县朝水之阳汉县属南阳郡今为朝王村俗呼刁城】青台城【在唐县北元筑以图襄阳】汝坟城【在叶县境内北齐置县及置汉广郡隋废郡以县属许州唐省入襄城】废穰县【在邓州东南二里汉置属南阳郡隋邓州治此唐宋元仍旧本朝省入州】百章郭【在南阳县界淯水所经俗呼擘獐郭】古蓝乡【在泌阳县汉光武兄刘縯败王莽前队大夫甄阜属正梁邱赐尽获其辎重即此地】百里奚宅【在府城西七里南去一里道旁有墓墓前有七石俗呼七星冡有碑在墓左次碑隂刻唐韩赏诗】邓禹宅【在南阳县界南雍州记禹与邓晨宅隔陂虽垣墙已平基堑可识陂即三泉陂也】张衡宅【在府城北西鄂城东遗址尚存城西南四里有墓乂有平子读书台】宗资宅【宗为南阳名族世居于宛宅负县郭一门仕宦至卿府者三十四人宋时有耕农得一防瓦顶上有宗氏千秋四篆字文县东北三里有墓】樊重石室【在唐县南废湖阳县重母畏雪为石室避之悉以文石为阶遗迹尚存】诸葛草庐【在府城西南七里卧龙冈上即孔明所居旧为祠以奉之甞有道士居住夜闻兵声惧而移之宣徳中有司复新其庐塑其像春秋祭祀前代碑文俱存本朝有碑杨士竒撰文】汉圉令碑【在南阳县旧文宣王庙内其字书碑石断裂所可辨读者天实髙惟圣同戯我君媺其踪体宏化蹈中庸所论歴有休功追景行亦难双刋金石示万邦】
　　名宦周申伯【宣王之母舅封于申筑城于谢仲山甫作诗送之】沈诸梁【春秋时为楚叶县尹僭称公时孔子自卫适楚公尝问政】汉法雄【宣帝时平氏长善政事好发擿奸伏盗贼稀发吏人畏爱】召信臣【南阳太守视民如子兴水利以广灌溉郡以殷实止奢靡禁游遨其化大行吏民亲爱号曰召父治行为当时第一】郑【南阳太守着治迹条陈法度为后人所述】原涉【南阳太守郡二千石官赋敛送皆万以上时又少行三年防者涉父死让还赙送行防塜庐三年】鲍德【南阳太守时嵗多荒菑惟南阳豊穰吏民爱恱号为神父修学行礼尊养国老百姓欢服】杜诗【建武中南阳太守政治清平造水排铸农器修陂塘拓田土比室殷足政化大行时人有前召父后杜母之语皆为立祠】王乔【为叶令每朔望自县诣朝章帝怪之宻令太史伺望言其临至辄有双鳬从东南来举罗得双舄诏尚方验视则所赐尚书官属履也】鲍昱【比阳长有系狱当死者母诣昱泣告无后昱怜之令妻入狱遂有姙生子荆州刺史表其事于朝】鲁丕【建初时为新野令视事一年州课第一】药崧【南阳太守天性忠朴以亷约化民】郭晊【南阳太守明法律政有名迹】种拂【宛令时南阳郡吏好因休沐游戏市里为百姓患拂出逢之必下车公谒以愧其心自是莫敢出者政有能名】虞延【建和中南阳太守延以新野功曹邓衍行不配容积三年不用上自迁衍至武司马在职不服父防上由是上以延为明徴为太尉】刘陶【桓帝时顺阳长县多奸猾陶覆按奸宄所发若神以病免吏民思而歌之曰邑然不乐思我刘君何得复来安此下民】王畅【南阳太守前后二千石逼惧帝乡贵戚多不称职畅奋励威猛豪右大震纳功曹张敞谏更崇寛政教化遂行】刘寛【南阳太守温仁多恕吏人有过但用蒲鞭示辱而己每行县辄引学官讲经人皆感徳兴行】成瑨【延熹中南阳太守志除奸邪豪强震慑举岑晊为功曹政事悉委之】杨彪【光和中南阳太守以仁爱为政既去百姓思之】赵戒【南阳太守纠豪杰恤吏民奏免中官子弟为令长贪浊者】羊续【中平间南阳太守入界羸服间行歴县邑采謡其令长贪洁吏民良猾皆逆知其状后击平贼冦班宣政令百姓欢服府丞尝献生鱼续受而悬于庭以杜其再进】杜袭【为西鄂长县滨南境防贼纵横时长吏皆敛民保城郭不得农业袭留丁壮备守遣老弱各分散就田业】晋杜预【咸宁中都督荆州诸军事屯守南阳大修宛叶陂堰垦辟荒芜租赋増羡馈饷不絶军民获济】丁穆【顺阳太守改梁州刺史未发防苻坚冦顺阳战败被执至长安穆与国中人倡义谋袭长安事泄遇害】南北朝李崇【后魏荆州刺史时巴氐扰乱崇宣诏慰谕民夷帖然命邉戍悉还所掠齐人齐亦还其生口二境交和无复烽警】郦道元【后魏景明中守鲁阳郡表立黉序崇劝学教山蛮服其威名不敢为寇其弟道约亦为鲁阳太守为政清静吏人安之】韦孝寛【后魏普泰中浙阳郡守时独孤信为新野郡守政术俱美人号连璧】刘思忌【南齐新野太平时魏主引兵冦新野思忌拒守攻之不克筑长围守之城防不屈】薛慎【后周保定初为湖州刺史诸蛮从化谓慎父母风化大兴有同华俗】乐逊【后周天和中为湖州刺史人多蛮习逊劝励生徒化洽州境】唐吕子臧【邓州刺史朱粲攻城城壊帅麾下赴敌而死】陈君賔【贞观初为邓州刺史州承防乱后兵多流亡君賔加意劳徕不朞月皆复业时四方霜潦独君賔所治有年储廪充羡诏褒之】李适之【唐州刺史政治清平人为作清德颂】鲁炅【至德初山南东道节度使守南阳禄山反攻围朞年炅昼夜苦战扼其要冲由是南夏以完】赵矜【舞阳簿吴少诚反矜誓不从叛以县来归】狄兼谟【文宗时为邓州刺史嵗旱发粟赈济民不流徙】卢祥【防昌中为唐州刺史兴复召信臣陂堰甚有劳勣益大其利】宋张永德【太祖时为武胜军节度使邓人戴之如父母】赵普【太平兴国末出为武胜军节度使建白时政抚治军民大有谋为邓人德之】苏易简【淳化初知邓州专以诗书饰吏事甚得人心素爱竹有题西禅院碧鲜亭诗】赵延进【淳化初知邓州飞蝗不入境诏褒之】冦凖【至道初知邓州所得俸禄惟务施予治郡一以寛慈待民民甚德之既去为之立祠】李至【咸平初为武胜军节度使节制邓州其节槩英裂学术文章当世重之】陈尧咨【真宗时知邓州有政最吏民懐之】刘筠【知邓州轻徭薄赋政平讼省】范仲淹【仁宗时知邓州孜孜民事政平讼理公余营花圃为台榭之胜许郡民游乐子纯粹亦尝知是州民便其政】孙甫【知邓州在官亷介吏民不敢欺】谢绛【知邓州按召信臣六门堰故迹壅水注钳卢陂溉田至三万顷子景温亦知是州】赵尚寛【嘉祐中知唐州开故渠溉田四万余顷四方民归者云布尚寛授以荒田比三年榛莽皆为膏腴増户积至万余治有异等民像以祠之】髙赋【知唐州募两河流民计口授以旷田使耕作陂堰四十余再满再留比其去田増辟三万余顷户増万一千三百玺书褒谕民为立生祠】王琪【知邓州政尚简静时人称之】吕诲【神宗时出知邓州凡遇朝廷有大得失言之不置】刘防【知湖阳县常平使者防诸县令议免役法防谓不便不肯与议退而条上其害即投劾去】燕若冲【元丰中知南阳县政治清平修陂堰辟田土比屋殷富嵗资丰稔】黄庭坚【神宗时调叶县尉尝作漫尉诗知其居官有守】范百禄【元丰中知唐州为政以寛囹圄空虚大兴学校士习丕变】李常【神宗时知邓州遇事即决无停讼仁心爱民吏不敢欺】李兊【知邓州为政简严老益精明富人榜仆死系颈投井中而以缢为觧兊曰既赴井复自缢有是理乎必吏受赃教之耳讯之果然】董敦逸【知穰县时方兴水利提举官调民凿马渡陂敦逸言于朝谓利不补害核实如敦逸言免役夫十六万全旧田三千六百顷】张叔夜【知邓州领南道都总管金人再侵汴叔夜即自将中军子伯奋仲熊将前后军入卫至尉氏与金游兵遇转战而前至汴军容甚整】金元好问【兴定间知内乡劳抚流亡边境宁谧后又知南阳县】刘从益【大安初为叶县令修学励俗有古良吏风请减流亡粮一万石流民归者四千余家及卒百姓以端午罢酒为位而哭】元郭岩【至元初叶县尹明敏有断仁爱无私吏民懐慕为立去思碑】和元恕【至元间知裕州建使舘于州东上下便之螟不入境化行俗美】周尚文【至元间梁县尹建学校表忠节绘农桑图教民栽种民懐慕之】程仲贤【大德初尹泌阳修筑马仁陂堰民获其利又葺新文庙民不知劳】刘益谦【元统间为镇平尹修举六事民庶懐慕富珠哩翀为撰遗爱碑】荘文昭【至正间为南阳府尹劝耕兴学通水利置义仓教行民富】席巨川【至正间同知南阳府事时王师讨叛冦委巨川馈饷军食足而民不劳主帅欲尽殪降者巨川泣言不可杀降帅悟赖以活者千数民为立碑颂徳】杨彦珍【至正间留守邓州修楚堰以灌田全活饥民甚众】崔括【至正中判府事兴学校通水利振薄俗除民瘼凡事有益于民者慨然以身任之】本朝郭云【洪武初南阳卫指挥膂力过人有谋畧筑城建卫抚绥军民咸得乐业子孙世袭其爵】程本初【洪武初南阳府同知以文学经术干济见称时创建公署学校缮筑城池相度经营皆出其意人服其能民安其业】王升【洪武间南阳知府防谨仁恕寻以忧去民懐慕之佥事传启特为上章夺情起视事时夏旱升引咎自责斋沐请祷甘雨如注民歌咏之】凌云【洪武间南阳府推官振寃抑出滥繋积年滞狱一时剖决庭无留狱时论能之】车敬【洪武中南阳县知县清慎方介政令一新兴学劝农平徭均税芟锄凶恶囹圄空虚民到于今称之】唐吉祥【洪武中厯叶南阳二县知县时徴需百出驿传旁午吉祥处之裕如虽急遽中未尝有厉色】胡惠【洪武中知泌阳县县革而复设民杂处两界中恃以逃赋惠抚字公平民皆归化复为辨疆界俾其复业民遂安堵】徐让【洪武中泌阳知县为政防平兴建学校教民开垦安辑流亡以母忧去民赆赙之悉辞不受】胡清【永乐中知泌阳县县乆乏科贡清孜孜兴学亲为讲説至是始有其人且杜私谒革奸爱民如子及卒之城西耆老嵗时致奠】周编【洪武末南阳知县门无私谒视民如子兴利除害时有势豪求重贿于民民甚苦之编上章禁止之比满单车而徃民颂其徳】王焕【永乐初镇平县主簿存心寛恕临事明决尝督民运材木抚绥慰谕民不知劳间有疾者躬为市药调防抚若已子百姓感之】曹居敬【永乐初知裕州防谨慈惠不施鞭朴妻孥衣粗食粝安于俭约九载秩满吏民感泣不忍其去】王骐【永乐中知舞阳县时夏麦失秋骐请以布花代输公私两便邻县效之歳歉民饥发不待报民赖全活比书最朝廷嘉其政绩给驿还任时人荣之】武斌【永乐中知镇平县勤于抚字洞烛民情兴理学政人材彬彬尝董役临清赈防贫病民感恩信歳终无一人逋者】冦义【永乐中知新野县有能声宣徳中知邓州正直严眀听讼即知诚为吏民不敢欺宿尽革赋役均平凡百废坠一一修举暇则诣学课励生徒城中掘地尝得一石云若要邓州治还须冦公至其政绩果能继莱公云】周志义【永乐中镇平知县果毅公平民安其政先是县多冦盗志义设法掩捕恒导民以礼义防耻未朞月而盗贼屏息】陈正伦【宣徳中知南阳府慈祥乐易治民事神务尽爱敬值歳旱廵行州县修筑陂堰已而得陂堰经修者谷大熟凡事有便于民者必兴之害于民者必除之奏疏屡上多见施行郡人至今追慕其徳】杨仪【知邓州学术正大以礼化民有争讼者必谆切劝谕使相感悔不得已然后用刑为政一毫不茍立规设法逺过常情务追古之循吏在任未乆而卒】孙宗富【正统初知新野县修筑隄堰至今民获其利　省志】郝景芳【正统中知唐县民为立善政去思碑　省志】王文【正统中任邓州判官政宜于民寻致仕去　省志】李正芳【正统中由进士知南阳府有善政陞山西布政使去后民甚惜之　省志】龚鼎【天顺中由进士任南阳知府政简民懐忧去人共惜焉　省志】郑时【天顺初以监察御史改内乡知县有善政累陞陜西廵抚省志】叚坚【成化中知南阳府书院义祠多所创建民知观法颇称易治至今有余思　省志】孔
　　彦禄【成化中知裕州爱民礼士有善政人咸徳之　省志】宋玺【成化初南阳知县治行称最赐宴旌异　省志】汪云【成化末知桐栢县时县初创营建百出云之功居多而民赖以不扰　省志】
　　流寓诸葛亮【本琅邪人汉末避乱寓居南阳之西冈躬耕陇畆好为梁父吟每自比管仲乐毅时人莫之许也惟崔州平徐庶以为信然建安中先主屯新野庶曰诸葛孔明者卧龙也将军岂愿见之乎先主即枉驾顾之凡三往乃见曰汉室倾頽奸臣窃命讣将安出亮曰将军既帝室之胄若跨有荆益结好孙权伯业可成汉室可复矣先主曰善乃起为军师情好日宻闗张二人不恱先主曰孤有孔眀犹鱼之有水也关张乃止其兴汉之志光明正大而出处之义同于伊尹三代以下一人而已】富珠哩德【本隆安人金防和间定女直姓氏属望广平德从宪宗南征道经于邓见顺阳山川秀丽风土淳美因家焉后以功封南阳郡侯子孙遂为邓州人】
　　人物周百里奚【春秋宛人事虞公七年而无所遇知其将亡不谏而先去之秦困于牛口之下秦穆公闻其贤以五羊皮赎之授以国政秦日强盛号曰五羖大夫】骓甥　聃甥　养甥【左传荘公六年楚文王伐申过邓邓侯曰吾甥也止而享之三甥曰亡邓者必此人也若不早圗后君噬脐邓侯不从其后楚果灭邓】长沮　桀溺【俱叶人避世隐居孔子过叶见长沮桀溺耦而耕使子路问津焉长沮曰是鲁孔丘与是知津矣桀溺曰防防者天下皆是也而谁以易之耰而不辍】丈人【叶人以杖荷蓧子路遇之问曰子见夫子乎丈人曰四体不勤五谷不分孰为夫子植其杖而芸止子路宿杀鸡为黍而食之明日子路行以告子曰隐者也使子路反见之至则行矣】范蠡【南阳宛人事越王勾践苦身戮力与谋灭吴以报会稽之耻及勾践既覇遂辞越乘舟浮于五湖出齐变姓名号鸱夷子皮之陶为陶朱公三致千金再分与贫交昆弟天下言富者称陶朱公】汉直不疑【南阳人文帝时为郎同舍有告归者误持同舍郎金去金主意不疑不疑买金偿之后告归者至而归金亡金郎大慙以此称为长者景帝朝为御史大夫以功封塞侯】张释之【南阳堵阳人以赀为骑郎十年不得调后拜廷尉惟务持平语曰张释之为廷尉天下无寃民景帝时出为淮南王相子挚官至大夫免以不能取容当世故终身不仕】杜延年【南阳杜衍人父周武帝时御史大夫延年寛厚明法律昌邑王废劝霍光立宣帝以定策功封侯益士出奉车驾入居九卿延年卒子缓嗣侯缓六弟五人至大官】杜钦【延年子少年好经书目偏盲而知名于时举直言歴陈灾异拜议郎徴诣大将军王幕府多所匡益兄子业有材能为太常数言得失不事权贵】李通【宛人父守好星厯防记通知汉当复兴乃遣从弟轶迎光武相结定议举兵光武即位徴为卫尉封固始侯进拜大司空卒谥恭侯通性谦恭常欲避权势能以功名终云】邓禹【南阳新野人防游学与光武相亲光武収河北杖防往见説曰明公莫如延揽英雄务悦民心立髙祖之业救万民之命光武大悦与定计议任使诸将多访于禹以前将军持节入闗名震闗西拜大司徒封髙宻侯参议大事卒谥元侯禹内文明笃行淳备有子十三人各使守一艺长子震次袭次珎俱封侯自后累世贵宠为侯为公者三十一人大将军以下及州牧郡守九十八人其余侍中等官不可胜数】邓训【禹第六子少有大志显宗初为郎中谦恕下士士多归之防上谷变诏训屯兵为防鲜卑不敢近塞元和初拜张掖太守羗胡来者待以恩信小大感悦皆欵塞纳质遂罢屯兵久之卒于官羗胡旦夕临哭者数千人家为立祠元兴初谥敬侯】吴汉【宛人勇鸷有谋初从光武击贼有功累拜大将军及即位拜大司马封舞阳侯屡率诸将破贼后讨公孙述于成都八战八克光武尝曰吴公差强人意隐若一敌国在朝斤斤谨质形于体貌卒谥忠侯】陈俊【南阳西鄂人少为郡吏从光武击铜马五校短兵所向必破斩其渠帅光武叹曰战将尽如是吾何忧哉以功封祝阿侯】任光【宛人少忠厚为乡里所爱为信都太守光武自蓟还不知所向闻光坚守信都即驰赴之以为左军将兵以从旬日间兵众大盛遂屠邯郸建武初定封阿陵侯子隗义行内脩显宗朝累官司空持重处正鲠言无囬】朱祐【宛人为人质直尚儒学从光武征河北以为防军常力战防阵累立战功拜建议大将军后封堵阳侯】贾复【冠军人少好学习尚书从光武为破虏将军有折冲千里之威后拜执金吾封冠军侯又以功进封胶东侯复为人刚毅方直多大节既就第阖门养威当时功臣惟复与邓禹李通得叅议大事卒谥刚侯子宗少有操行多智畧建中初为朔方太守匈奴畏之不敢入塞徴为长水校尉曽孙建为侍中光禄勲】马武【南阳湖阳人从光武破王寻击群贼力战无前为骑都尉建武初拜捕虏将军数从征有功定封杨虚侯后击破西羗复増邑焉】来歙【新野人六世祖汉武帝时光禄大夫父仲哀帝时諌大夫歙事光武拜太中大夫説隗嚣归汉嚣叛复以精兵袭破之陇右遂安进攻公孙述蜀人大惧使客刺之谥曰节侯歙有信义忧国忘家忠孝彰著子褎嗣帝嘉歙忠节又封其弟田为宜西侯】来歴【歙曾孙以公主子为侍中歴迁执金吾太仆时侍中周广等谗防太尉杨震歴以其伤害忠良絶不与交顺帝立累迁车骑将军终大鸿胪弟祉为步兵校尉超为黄门侍郎】岑彭【南阳棘阳人王莽时守本县长汉兵起率众降从平河北光武即位拜廷尉与吴汉等収洛阳讨平南方进封舞阳侯后与吴汉围隗嚣公孙述遣将救嚣彭奉勑击蜀长驱入関径防武阳全蜀震骇述大惊曰是何神也乃使客夜刺杀彭赐谥壮侯子遵嗣徙封细阳侯帝思彭功复封遵弟淮为谷阳侯】马成【棘阳人世祖徇頴川调守郏令从征伐平江淮地封平舒侯从征破隗嚣以为天水太守后代李通行大司空事拜杨武将军出屯常山以备北邉迁中山太守定封全椒侯卒子卫嗣卫卒子香嗣徙棘津侯】杜茂【冠军人初归光武于河北为中坚将军后拜大将军击五校于魏郡清河东郡三郡清静后累持节率将攻讨镇守北邉定封参蘧乡侯】冯异【頴川父城人好读书通左氏传孙子兵法事光武为主簿光武徇河北值王郎起乃驰至饶阳芜蒌亭天寒众饥异进豆粥至南宫又进麦饭至信都拜偏将军异为人谦退诸将论功异独坐大树下军中号为大树将军后封阳夏侯】邓晨【新野人世吏二千石娶光武姊更始立以晨为常山太守防王郎反光武自蓟走信都晨请从击贼光武曰以一身从我不若以一郡为我北道主人乃遣晨归郡光武追群贼晨助射士输饷不絶封房子侯晨乐郡职复歴中山汝南太守定封西华侯卒谥恵侯】卓茂【宛人父祖皆至郡守茂寛仁恭爱尝乗车行有人认其马觧与之性不好争如此后以儒术举迁宻令教化大行道不拾遗蝗不入境光武即位徴为太傅封褒德侯长子戎太中大夫次子崇以中郎给事黄门】韩歆【南阳人从光武攻伐有功封扶阳侯尝为司徒好直言勿隐讳证嵗将饥凶指天画地言甚刚切坐是免归田里】赵熹【宛人少为兄报仇以信义著名光武破王寻熹有战劳拜中郎将邓奉反熹以书责之或譛通谋光武疑之及奉败得书乃惊曰真长者也后拜平原太守擢举义行诛锄奸恶蝗不入境进拜太尉封节乡侯卒谥正侯】张堪【宛人少时志美行励诸儒号曰圣童光武拜为郎中大司马吴汉伐公孙述防成都堪留抚慰蜀人大恱徴拜骑都尉渔阳太守冠弭民富有麦穂两岐之歌】朱晖【宛人家世衣冠晖业于太学性矜严进止必以礼光武与晖父岑有旧召晖为郎中迁临淮太守吏人畏爱之后拜尚书仆射进尚书令】任延【宛人年十二明诗易春秋显名太学号任圣童更始拜防稽都尉建武初徴为九真太守教民嫁娶于是徼外蛮夷慕义保塞寻拜武威太守帝戒曰善事上官延对曰履正奉公臣子之节善事上官臣不敢奉诏既至威行境内后又歴颍川河内子恺官至太常】郭汲【南阳人仕更始为并州牧素结恩德后行部至西河有数百小儿乘驹马来迎建武中为颍川太守帝劳以河润九里京师防福徴为太中大夫】冯鲂【南阳湖阳人王莽末四方溃畔唯鲂自守兼有方畧光武嘉之徴拜嘉令县界清静迁魏郡太守累官司空赐爵闗内侯更封杨邑乡侯鲂性矜严公正在位数进忠言多见纳用】樊宏【湖阳人光武之舅父重赀巨万好赈宗族县中推为三老宏有志行光武即位拜光禄大夫封寿张侯畏慎不求苟进戒其子曰天道恶盈而好谦今保身全己岂不乐哉宗族化之未尝犯法子儵嗣有父风孙凖励志行修儒术仕为光禄勲】王常【颍川舞阳人王莽末起兵入南郡后与光武合军破王寻王邑于昆阳以功封山桑侯光武尝谓羣臣曰常辅翼帝室心如鉄石真忠臣也迁汉忠将军累平诸郡拜横野大将军位冠诸将卒谥节侯】隂识【新野人隂贵人兄也更始中以功封隂德侯更封隂乡侯后以征伐功当増封叩头让曰托属掖庭仍加爵邑不可以示天下帝从之】刘隆【南阳安众侯宗室也从世祖为骑都尉累拜诛虏将军讨平李宪屯田武当封竟陵侯后与马援击交趾破之定封慎侯卒谥靖侯】樊【新野人光武防时以事拘新野为市吏餽饵一笥帝德之及即位拜天水太守善恶立断吏民及羗胡畏之道不拾遗】郭丹【南阳穰县人从师长安叹曰不乘使者车终不出闗后仕更始为谏议大夫持节安集河南果乘髙车出闗建武中吴汉辟为并州牧有清平称迁左冯翊永平初拜司徒在朝亷直公正子宇官至常山太守】张宗【南阳鲁阳人邓禹定河东时宗诣禹自归禹闻其多权谋表为偏将军禹军到栒邑赤眉至宗为后拒战却之诸将服其勇自是有战必胜累迁河南都尉大中大夫终琅邪相】洼丹【南阳淯阳人世传孟氏易専志教授徒众数百人建武初为愽士歴迁大鸿胪作易通论七篇世号洼君通丹学义研深易家宗之称为大儒】李善【淯阳人本同县李元苍头元家俱疫死惟孤儿续始生数旬而赀财千万诸奴欲谋杀续分其财善潜负续逃亡及长为理旧业告奴婢于官悉杀之光武闻其行诏拜善及续并为太子舍人善后迁日南太守续至河间相】尹敏【堵阳人初习欧阳歙尚书后受古文建武初上疏陈洪范消灾之术拜郎中帝以敏通经记令较图防敏对以防书非圣人所作帝不纳仕终諌议大夫】宋均【南阳安众人好经书通诗礼累官九江太守郡多虎暴均至皆东游渡江而去迁东海相徴拜尚书令执义不挠出为河内太守政化大行族弟京以大夏侯尚书教授官至辽东太守京子意明帝时举孝亷为司校尉孙俱灵帝时司空】邓彪【新野人禹之宗父邯以功封鄳侯彪少励志脩孝行父卒让国异母弟府凤明帝髙其节许之后仕州郡辟公府累官太傅録尚书事赐爵闗中侯在位清白为百僚式】邓隲【训子以后兄累迁车骑军定策立安帝封上蔡侯不受时西羗叛诏隲将兵讨平之拜大将军于是推进贤士杨震等列于朝廷上书还第有大议与公卿叅谋建元初复封上蔡侯寻被诬徙罗侯卒朱宠颂其寃复録其子孙】韩棱【舞阳人少孤养母弟以孝友称及壮推父余财数百万与从昆弟仕为郡功曹五迁至尚书令以材能称在朝数举良吏迁南阳太守政号严平累进司空孙演为司徒终司校尉】髙鳯【叶县人家世农业鳯颛精诵读妻尝曝麦于庭令鳯护鸡时天暴雨鳯持竿诵经不觉潦水流麦后为名儒教授西唐山中不应徴辟隐身渔钓而终】冯良【南阳人少作县吏耻在厮役因壊车杀马裂衣冠而遁积学十许年乃还志行髙洁乡党以为仪表郡太守遣丞掾致礼不从】张衡【南阳西鄂人善属文通五经作二京赋精思十年乃成衡善机巧尤精天文厯筭为太史令作浑天仪复造风地动仪人服其妙迁侍中宦官谗之作思元赋以寄情出为河间相严整法度上下肃然徴拜尚书】左雄【南阳湼阳人安帝时举孝亷稍迁冀州刺史徴拜议郎迁尚书令累上疏条陈时政明达政体迁司校尉】樊英【鲁阳人习京民易兼明五经善风角前后辟举皆不就尝有暴风起西方英谓成都市火甚盛因潄水作雨息之天下称其艺顺帝备礼徴之称病不屈诏以为光禄大夫】朱穆【晖之孙五嵗以孝称及北耽学举孝亷为侍御史出为冀州刺史部令长闻穆济河觧印绶去者四十余人后拜尚书禄仕数十年家无余赀蔡邕与门人共谥为文忠先生】宗慈【安众人举孝亷九辟有道徴不就尝与八顾之号后为修武令时太守出自权豪取货赂慈遂弃官去徴拜议郎道卒南阳羣士皆重其义行】宗资【南阳人延熹中为汝南太守署范滂为功曹凡政事悉委任之人歌曰汝南太守范孟愽南阳宗资主画诺】郑众【南阳犨人为人谨敏和帝初加位钩盾令时窦宪窃威权上下附之而众独一心王室又首谋诛宪策勲班赏每辞多受少帝念其功羙封鄛乡侯】岑熈【彭五世孙少为侍中迁魏郡太守招聘逸与参政事无为而化视事二年舆人歌之曰我有枳棘岑君伐之我有蟊贼岑君遏之狗吠不惊足下生牦含哺皷腹焉知凶灾熙卒子福嗣为黄门侍郎】董班【宛人少游太尊尊事李固才髙行美固诛奔赴哭泣尽哀守尸不去桓帝嘉其义许送防葬隠德不仕】韩韶【舞阳人为羸长流民入界甚众韶开仓赈之主者争不可韶曰长活沟壑之人以此伏罪含笑入地矣太守知其德竟不坐】岑晊【棘阳人有髙才与郭泰等相友善虽在闾里慨然有董正天下之志太守成瑨请为功曹不避豪势时语曰南阳太守岑公孝宏农成瑨但坐啸胵字公孝瑨死遂不仕】延笃【犨人愽通经传能着文章举孝亷为平阳侯相到官表龚遂之墓擢用其后桓帝时徴拜议郎著作东观稍迁侍中徙京兆尹政用寛仁与邉鳯齐名所著论铭等凡二十篇】何进【宛人灵帝朝以女弟为皇后徴拜侍中迁大将军以发贼党奸封慎侯后欲诛宦官反为所害】谢该【南阳章陵人明春秋左氏为世名儒门徒数百人建安中河东人乐详条左氏凝滞数十事以问该皆为通觧之名谢氏释后拜议郎屡陈忠言再迁谏议大夫】刘廙【安众人兄望为荆州刘表从事以正谏不合投传告归廙遂告曹操为丞相掾属转五官将文学曹丕器之著书数十篇】文聘【南阳人献帝时为荆州大将曹操进军江陵厚礼待之使统本兵为江夏太守】三国韩暨【南阳堵阳人祖术河东太守父纯阳郡太守祠县陈茂譛暨父致大辟暨杀茂以首祭父墓由是显名仕曹魏为太常崇明正礼废去滛祀累官至司徒卒谥恭侯】陈震【南阳人蜀漠昭烈领荆州牧辟为从事累迁尚书令遣使吴与孙权升坛防盟交分天下还封城阳亭侯】吕乂【南阳人好读书鼓琴仕蜀汉累官蜀郡太守入代董允为尚书令众事无留治身俭约为政简静号为清能】来敏【歙之后涉猎书籍善左氏春秋尤精尔雅训诂仕蜀汉为虎贲中郎累迁光禄大夫】宗预【南阳安众人仕蜀汉为丞相亮主簿累迁屯骑校尉两使吴孙权嘉其善对遗以大珠一斛累拜征西大军赐爵闗内侯】许慈【南阳人善郑氏学治易尚书三礼毛诗论语又有胡潜虽学不沾治然卓荦强诎蜀汉昭烈鸠合典籍沙汰众学慈潜并为愽士】李严【南阳人少为郡职史以才干称刘璋用为成都令后归昭烈拜偏军进尚书令昭烈疾革严与诸葛亮并受遗诏辅防主为中都防统内外军事留镇永安封都乡亭侯】黄忠【南阳人蜀汉昭烈南定诸郡忠委质随从入蜀常先登防阵勇冠三军撃斩夏侯渊以功赐爵闗内侯】王连【南阳人仕蜀汉为蜀郡太守建兴初拜屯骑校领丞相长史时诸葛亮征南方连谏以不毛之地不宜以一国之望冐险而行故停留久之后封平阳亭侯】邓芝【新野人禹之后仕蜀汉为广汉太守清严有治绩入为尚书吴尝请和及昭烈崩诸葛亮遣芝报吴芝见孙权説以吴蜀二国宜为唇齿吴遂絶魏与蜀连和芝为大将军二十余年卒之日家无余财】赵咨【南阳人仕吴为中大夫使魏魏主问吴王何等主咨对曰聦明仁智雄畧之主也魏主问其状咨辨析以对魏主大竒之】何晏【宛人进之孙尚魏公主美姿容少以才秀知名曹爽引为散骑侍郎迁侍中尚书赐爵列侯晏与夏侯元等竞为清谈天下士大夫慕之遂成风流不可复制】邓艾【棘阳人少有大志每见髙山大泽輙规度军营处所仕魏为尚书累迁镇西将军都督陇右诸军事葑邓侯后以平蜀功拜太尉孙朗为郎中】晋张辅【南阳人衡之后少有干局初补蓝田令不为豪强所屈累迁御史中丞梁州刺史尝论司马迁班固谓迁之著述辞约而义举此所以称良史也】邹湛【南阳新野人父軏魏左军湛少以才学知名仕魏歴官太学愽士晋秦始初转尚书即深为羊祜所器重累官散骑常侍国子监祭酒所着诗论数十篇】乐广【南阳淯阳人善谈论每以约言析理以厌人之心王戎为荆州刺史举为秀才卫瓘见而竒之曰此人之水镜也累迁侍中河南尹后至尚书令】刘乔【南阳人仕为秘书郎迁太子洗马拜尚书令累迁御史中丞以功封安众男子挺頴川太守挺子耽光禄大夫耽子栁尚书左右仆射】郭舒【顺阳人防请其母从师嵗余便归粗识大义乡人少府范晷宗人武陵太守郭景咸称舒当为后来之秀终成国器仕至梁州刺史】范晷【顺阳人仕为河内郡丞太守裴楷荐为侍御史转冯翊太守绥抚百姓甚有政声累迁凉州刺史加左将军】鲁襃【南阳人好学多闻以贫素自立元康之后纲纪大壊襃伤时贪鄙着钱神论以刺之】朱序【义阳平氏人为梁州刺史镇襄阳苻坚遣将围序城防被执后谢石与坚战淝水序唱言坚败遂大溃序乃得归拜龙骧将军豫州刺史子湛仕至益州刺史孙修之立身清白仕宋封南昌侯】韩延之【堵阳人仕为平西府録事叅军刘裕伐司马休之宻书招延之延之报书辞甚激厉以裕名父翘字显宗于是已字显宗名子曰翘示不臣刘氏后入魏为武牢镇将赐爵鲁阳侯】南北朝宗少文【南阳湼阳人善图书琴画精于言理每游山水辄忘归刘宋时前后徴召皆不应古有金石弄为诸桓所重桓氏亡声遂絶惟少文传焉】赵隐【南阳宛人性聪敏善书讣安闲乐道为雅论所归仕元魏为丞相参军専掌机宻文翰神武称其小心恭慎礼遇独重以功进爵安乐公累迁尚书左仆射封宜阳王】张敬儿【冠军人父丑官至节府叅军敬儿有胆气好射猛兽发无不中仕刘宋累官宁蛮叅军泰始初转骠骑叅军后以平义嘉功除南阳太守及齐受禅转侍中车骑将军】乐頥【湼阳人仕刘宋为京府叅军性至孝父在郢亡即号泣徒歩而徃扶归葬之尝得病忍而不言齿被至碎恐母闻之哀已也吏部郎防果之徃之为设食惟菜葅而已果之不能食母出其饍果之曰卿过于茅季伟顾我非郭林宗】刘湛【湼阳人博学史传自比管葛不为文章不喜谈议仕刘宋为庐陵王义贞长史时居武帝忧义贞以臑酒进湛曰既不能以礼自处又不能以礼处人后迁侍中太子詹事湛负才气尝慕汲黯为人因名其子曰黯】范泰【顺阳人仕刘宋为中书郎继领国子祭酒少帝在位多失泰上封事苦谏进位侍中泰博覧篇籍撰古今善言二十四篇子好学善文章书晓音律元嘉初为宣城太守累迁太子詹事所着有后汉书】师觉【元魏涅阳人少有素业以琴书自娱忽见人持书一函题曰至孝师君俄而不见奔归于家一呌而絶良久乃苏后撰孝子传八卷累辟不就】宗慤【南阳人少时叔父尝问其所志慤荅曰愿乘长风破万里浪仕刘宋为振武将军伐林邑国克之珍寳山积一毫无犯后封洮阳侯累迁豫州刺史平竟阳有功进光禄大夫卒谥肃侯从子夬少勤学有局干歴太子右卫】刘沨【南阳人父绍中书郎沨事后母至孝虽极捶楚孝不衰母亦感悃慈爱遂隆友爱弟濓仕元魏为遥光谘议求出为丹阳丞及遥光败沨曰吾为人作吏不避死弟濓曰吾何忍独生俱见杀】张耀【南阳西鄂人仕元魏累迁步兵校尉歴岐东荆州刺史清直素着勤于其事寻加大将军卒赠司空谥曰懿】赵文深【南阳人少学楷雅有钟王之则仕元魏为大丞相府法曹叅军以善碑牓得名尝刻定书六体行于世】张孝秀【南阳宛人仕元魏为州从事刺史陈伯之叛孝秀与州中士大夫谋袭之弗克遂入匡山学道力田逺近归慕赴之如市性通率不好浮华博涉羣书善谈论工书凡诸艺能莫不明习】刘虬【涅阳人乔七世孙徙居江陵抗节好学仕为当阳令罢官归家齐建元初辟为荆州别驾复徴为国子博士俱不就子之遴之亨俱为南郡太守孙广德歴河东太守仲威为中书侍郎从弟坦歴官蜀郡太守】庾荜【新野人仕南齐为骁骑将军功曹史有口辨后为荆州别驾清身率下妻子不免饥寒明帝初勑褒羙累迁会稽郡丞清节愈厉】庾杲之【荜兄子仕南齐为尚书驾部郎清贫自业累迁尚书左丞王俭领吏部用为卫军长史萧缅与俭书曰庾景行泛緑水依芙蓉何其丽也时人以俭府为莲花池故缅书美之景行杲之字累迁至侍中】庾易【新野人性恬静以文义自娱南齐临川王表荐之饷麦百斛不受建武中徴为司空主簿不就子黔娄性至孝歴官散骑侍郎于陵博学有才累迁黄门侍郎肩吾八嵗能诗歴官度支尚书】庾域【新野人梁文帝为郢州辟为主簿羙其才为荆南杞梓后为懐宁太守罢任还家妻子犹事井臼仕终宁蜀太守子子舆性至孝父没于蜀防还至瞿唐适水涨子舆抚心长呌水忽安流官至巴陵内史】庾季才【新野人八嵗诵尚书十二通易好占元象梁湘东王绎引授外兵叅军累迁中书郎领太史封宜昌县伯所撰有灵台秘苑垂象志等书】乐蔼【清阳人广六世孙方頥隆凖举动醖籍仕南齐为骠骑将军叅荆州事梁天监初累迁御史中丞终广州刺史子法才法藏俱有羙名法才累官江夏太守法藏官至録事叅军法藏子子云为光禄卿死节】范云【舞阳人初仕南齐为尚书殿中郎入梁为吏部尚书封宵城侯迁尚书左仆射从兄镇字子直仕为宜都太守】曹景宗【新野人以胆勇闻颇爱书史每读穰苴乐毅传辄叹息曰大大夫当如是梁武帝表为竟陵太守及帝起兵聚众从之累功封湘西县除郢州刺史加都督卒谥曰壮】蔡道恭【冠军人初仕南齐为右将军时议北伐令先屯洛口至寿春士女归降者数千人梁武帝起兵以为司州刺史善于备御北魏攻不能克甥冯亮博覧诸书居嵩山】宗越【叶人为襄阳队主累立战功封范阳县子复以功进爵为侯召为游击将军改岭南东海太守越善立营阵每数万人止顿自骑马前行使军人随后马止营合未尝参差】胡僧祐【冠军人有武干仕后魏为银青光禄大夫避难归梁侯景围巴陵元帝拜为武猛将军以援之大败景将拜领军将军】岑之敬【南阳棘阳人五嵗读孝经每焚香独坐亲戚叹异之十六擢髙第仕梁为夀光学士累迁征南府谘议参军博涉文史雅有词笔以笃行称】宗懔【涅阳人少聦敏好读书乡里呼为小儿学士为梁元帝记室尝召宿省使制龙川庙碑一夕便成三为县令入后周为车骑军】岑善方【棘阳人清慎有器局愽综经史仕梁为散骑常侍所着有文集七卷七子皆为操行】庾诜【新野人防聦警笃学经史百民无不该综而性夷简爱林泉梁普通中诏为黄门侍郎不起卒谥贞节处士】唐岑文本【邓州棘阳人性沉敏善文辞贞观初为秘书郎迁中书侍郎专典机要进中书令有忧色母问之曰位髙责重所以忧也或劝营产业叹曰吾以文墨位宰相俸已重矣尚何产业为卒谥曰宪从子长倩官至文昌右相封邓国公】岑羲【文本孙第进士武后时为金坛令弟仲翔为长洲令仲林为溧水令皆有治绩羲迁中书舍人敬晖欲上表削诸武众畏三思不敢为羲独为之进吏部侍郎掌选刚亷官至侍中封南阳郡公自文本至羲一门三相在清要者数十人】岑参【文本后登天寳进士第官至侍御史能诗与李杜相颉颃后为嘉州太守】韩思彦【邓州南阳人举下笔成章志烈秋霜科授监察御史廵察剑南益州髙赀兄弟相讼累年思彦敕厨宰饮以乳二人悟泣请辍讼后太白昼见劝帝脩德帝责中书令李义府不言义府譛思彦免去后复召为御史子琬官至殿中侍御史】张廵【南阳人愽通羣书晓战阵法气志髙迈开元末擢进士第为清河令有治绩后调真源令禄山反廵起兵讨贼与许逺同守睢阳大小四百战粮尽城防骂贼而死赠杨州大都督郡人庙祀焉】张建封【南阳人少喜文章慷慨尚气代宗诏李光弼进讨苏常盗建封请前谕盗一日降数千人德宗时镇徐泗来朝召见眷遇异等北还镇亲赋诗以钱在徐十年一军大治有文章传世】赵宗儒【邓州穰人贞元中进士累官翰林学士时父骅迁秘书少监徳宗欲宠其行使一日并命累官吏部尚书以司空致仕】范传正【邓州顺阳人举进士宏词髙第授集贤殿校书郎歴歙湖苏三州刺史有殊政进拜宣歙观察使代还改光禄卿】韩翃【南阳人仕为驾部郎中知诏诰有能诗名号大厯才子时有两韩翊其一为刺史宰相请掌诰孰与徳宗曰与诗人韩翃终中书舍人】庾敬休【邓州新野人擢进士第又中宏词拜起居舍人累迁尚书左丞性夷澹不迩声色弟简休官至工部侍郎】朱葆光【南阳人梁祖簒唐葆光与唐旧臣顔荛李涛数軰挈家南渡寓潭州每正旦冬至必序立南岳祠前北望号恸殆二十年后涛北归葆光遂家于衡子昻读书至万卷仕宋累官翰林学士昻澹于荣利进退有礼有集三十卷】五代张澹【南阳人好学有才藻五代晋进士桑维翰器之歴左拾遗礼部员外郎知制诰宋初加祠部郎中权直学士院寻摄殿中监赐金紫澹羙风仪善谈论歴官中外所至皆治】宋王仁赡【方城人性倜傥仕为武德使知泰州累迁宣徽北院使判三司后从太宗征太原加检校太傅】周湛【邓州穰人举进士甲科歴官诸州拜右諌议大夫知襄州湛天资彊记吏胥满前一见辄识其姓名治烦剧能得其要所至喜条上利害前后至数十百事以忤夏竦徙知相州未几卒湛善射弩虽隔屋亦中的云】贾黯【邓州穰人擢进士第一累官给事中权御史中丞尝合议以濮王为皇伯执政弗从防被疾以翰林侍读学士知陈州未行卒口占遗奏数百言犹以濮王议为请初黯母陈归宗继母史在堂后迎陈归二母不相善黯能安以事之黯修洁自喜在朝数言事人称其介直】王襄【邓州南阳人初名宁登进士第累官权知开封府事缧系满狱襄昼夜决遣再阅月狱为之空后为兵部侍郎使髙丽还对称防赐名襄歴工部吏部尚书同知枢宻院事加资政殿学士金人再入冦出为西道总管】元畅师文【南阳人防警悟家贫无书手録口诵过目辄不忘弱冠谒许衡与姚燧髙凝相友善至元间陈时政十六策安童竒其才累官翰林学士卒追封魏郡公谥文肃长子笃仕至江东道肃政亷访副使】刘整【邓州穰人沉毅有智谋善骑射宋制置使孟拱攻金信阳整为前锋克之累迁知泸州军事吕文德忌之遂附元授夔府安抚使迁上将军都元帅习水战攻围襄阳进河南行省叅政遂破樊城守襄阳者以城降进中书左丞卒谥武敏】孙嗣【邓州人善骑射倜傥不羁金末兵至集乡兵之众据守武当元初归附以平乱功累官至蕲黄道宣慰使卒追封乐安郡公谥武康】李友端【邓州人居不仕表仪乡里有女择配见富珠哩翀曰此佳士也遂以女妻之郡大姓李氏集书万卷建书院延友端训诲子弟从者甚众以夀终门人私谥曰贞隠先生】戈毅【梁县人举进士第为太康路提举倡明正学荡涤余习文风为之一新】王明嗣【舞阳人擢进士第官至翰林国史院编修迁国子司业博学多才声誉昭著】张寛【舞阳人举进士为国子伴读迁沔阳知府累官都水屯田使名冠当时】西汉杰【叶县人累官至礼部尚书封南阳郡侯】王仪【邓州人天资明敏力学不倦累官至西台御史中丞所着有文集】萧景鳯【邓州人初尝出仕已而辞职养母以终其身孛术鲁翀髙其行遂仿韩昌黎董生行为作萧卿行以纪其实】王【邓州人博学有文与姚燧为亲友累官至广西亷访使声誉大振】富珠哩翀【德孙累官至集贤学士礼部尚书浙江行省叅政其学一本于性命道德文章典雅学者仰为仪表其兼国子祭酒时帝师至京有防朝臣郊迎大臣俯防进谒惟翀立进曰帝师天下僧人师也余天下儒人师也请各不为礼帝师笑而起饮卒封南阳郡公谥文靖有文集六十卷】刘子平【邓州人博学尚气兄弟五人同居共防力农厚俗凡丧葬祭礼悉依文公家礼乡人化之以为矜式名重于士林俱登上夀】成遵【邓州穰人防敏悟日记数千百言长为国子生见虞集集曰适观生文今见生貌公辅器也元统初举进士累官中书左丞每叅大政决大议持正不囘为众所服有奏议塞责藳并文集传世】陈介【邓州人力学强记博通经史汴省以文学辟主师席不就性至孝亲终庐墓尽哀乡人化之鲁文靖为撰墓碣备述其行】白景亮【南阳人明法律善书筭累官台州路总管所至均徭役兴学校儒风大振搢绅称颂焉性亷介勤苦自奉甚薄妻尤俭约惟以脱粟对饭部使者上其事特诏褒美赐以宫锦】智受益【邓州南阳人以善书负时望至元中擢荆湖行省都事征交趾转行省郎中计度餽饷歴迁宣慰副使练习事物吏不能隐及为潭岳总管郡人大恱豪纵者避去庭无留事赐金虎符进两浙运使】李威【邓州人天资严重刚毅不挠元末领毛胡芦兵为陜西干州金牌总帅后与主将不合弃官居家尚义乐施乡人感化家范甚整子弟肃然夀及八旬而卒子孙多至显宦】李奉先【叶县人天性至孝父卒既葬窃自叹曰奉先儿时父尝戒家人曰儿防勿令独入林野虑其惊恐今亲没一旦弃于林野吾心恻然安所忍乎乃结庵于墓侧昼夜临哭其中植树数百株时呼为孝子林】本朝唐俊【南阳人诚信亷介终始不渝洪武初授兵马指挥拜监察御史持部使者节叅预戎机以政事著称超拜福建右叅政】郑刚【南阳人天资英迈质直无伪家贫嗜学洪武中释褐胄监署广西布政使事累官工部右侍郎恭慎小心为时所重持节廵视江淮卒于官洪熈初赠工部尚书制称其资禀纯实蹈履清慎夷险之际一心不渝】周炳【舞阳人事母焦氏至孝温凊定省无违礼母尝病甚炳哀号吁天愿以身代母又思獐肉炳四出求之弗得悲痛愈切晚忽有獐入其室杀以防母病遂愈事闻洪武中旌表其门】宋玒【唐县人洪武中举人材知祁县事亷慎有为以才行超卓迁监察御史执法不阿不避豪势擢知南雄府以母忧去未几夺情起为金华知府有时名】赵安【叶县人洪武中由礼部主事权池州知府剸繁治剧为政有声】李新【邓州内乡人天性刚直洪武末由太学生任兵马指挥歴监察御史振举宪度转工部郎中能声益着官至戸部右侍郎】王礼【邓州人永乐中由乡举入太学擢知大兴县寻转兵马副指挥以勤能著称歴戸部主事南京刑部郎中以绩最陞贵州布政司叅政后引疾致仕卒】焦宏【叶县人永乐中进士累官戸部右侍郎督馈饷于麓川事竣还京便道过家而卒宏为御史时尝按贵州平反疑狱全活者数百人为江西按察副使时理寃禁弊击彊扶弱善类多赖之及为布政小民咸被其泽弟寛亦举进士歴官监察御史迁陜西布政司叅政卒于官】李贤【邓州人宣徳癸丑进士累官吏部尚书歴陞少保卒年五十九赠太师谥文达贤孝友忠信谦恭严宻居位好崇尚正学能容善类得时行志自三杨后莫能及之　言行録】王鸿儒【南阳人成化丁未进士歴官山西提举吏部侍郎终尚书为名臣卒谥文荘】
　　列女雷氏【富珠哩翀子逺妻逺为襄阳尹拒贼被害雷为贼所执欲妻之乃诋贼曰我鲁参政冡妇肯从汝狗彘生乎遂见杀】
　　仙释广成子【轩辕时人隐居崆峒山石室中黄帝造焉问以至道之要荅曰至道之精窈窈至道之极昏昏黙黙无视无聴抱神以静形将自正必静必清毋劳尔形母摇尔精母俾尔思虑营营乃可长生慎内闭外多智我败我守其一而处其和故千二百年未尝衰老】隂长生【新野人汉和帝后之曽祖不好荣位潜居隐身专务道术闻马明生者得度世法乃求见于太和山中执役二十年不懈乃偕入青城山立坛防血以太清金液神丹授之丹成著书九篇白日升天而去】南阳公主【下嫔王咸汉绥和间王莽秉政谓咸曰国危世乱但当退而修身咸不能从公主遂于华山结庐嵗余精思丹道乘云气冉冉而去咸追之升层岭漠然无迹忽于岭上见遗朱履一双収之已化为石后人名其峯曰公主峯】麻衣子【姓李名和生而绀髪羙姿稍长厌世秽腐遂入终南山忽遇一道者授以道秘戒之曰南阳之间湍水之阳有山灵堂岩洞其旁神开汝乡汝则往之可以翕神功于苍茫麻衣遂往求之遇樵者导至其所居洞中十有九年晋义熈间大旱居民张奭率众请焉麻衣以无术拒之请者不辍一夕忽有少年十二人谓麻衣曰若再请但许之麻衣怪而诺之翌日雨果大至十二人者复来拜曰吾属龙也上帝以师道业成勑令辅师行化耳刘宋大明初年百有一嵗俨坐而逝】陈永伯【南阳人得淮南王七星散方试合服之二十八日忽然不知所在永伯兄子名増族年十七亦服之其父繋其足闭于宻室中书夜守之满二十八日亦复不知所之本方曰服三十日而失其所在后人不复敢服服之者临去必有仙官来迎之但人不见耳】张虚白【邓州南阳人通太乙六壬术留心丹灶遇真人得秘诀宋徽宗闻其名召管太乙宫恩赉无虚日官太虚大夫金门羽客出入禁中终日论道无一言及时事曰朝廷事有宰相在非子所知也金人尤重之以为神仙忽一日曰某年月日吾当化去至期果然】景知常【邓州人少从赵氊袄学道顔如丹渥宋太宗知其名召至俄辞去尝遇吕真人时或语唐昭宗以来事殆数百嵗或祈寒浴溪或大暑偃地有书生病惫酒饮之即能行所居夜神光满室卒举其棺甚轻开视惟衣衾有异香焉】张仙姑【南阳人莫详其所以人有疾仙姑辄瞑目潜为布气攻之俄觉腹热如火已而鸣声如雷虽沉痼者无不愈宋徽宗尝召至东都后不知所终】天然【初习儒业将举进士第道遇禅客曰选官何如选佛天然悟即谒马大师大师曰我子天然遇留即止后振锡南阳见山峦叠出方四顾之顷忽见一老人云此大留二留三留之山也师因忆大师之言遂栖止之唐长庆中示寂丹霞寳厯初谥智通禅师塔号曰妙觉云】真禅师【唐天元间驻锡风穴山尝袭衡阳三昧其化大行一夕溘然示寂守宰李暠阇维之得舍利千粒元宗谥为七祖】法聪【南阳新墅人八嵗出家至襄阳伞盖山白马泉筑室以栖梁晋安王来都襄雍乃造禅室见堂内有虎聪以手按其头虎即闭目伏地王因告境内虎灾聪即入定须臾十七大虎至聪命弟子以布绳系颈而去自是无害又见白就聪手取食曰此雄龙也遇屠者驱猪百口即时觧散因防杀业所居夜放光明不假灯烛年九十二端坐而化】云定【平山人生而异常长乃出家每曰法离文字岂可溺于筌蹄遂游歴四方闻方城之东有名刹曰普严乃得遗址募縁重建缁流争归之预知圎寂其徒建塔刻铭以纪其实】智通【燕人自幼神清貌秀頴悟善记初慕全真谒道者弗合遂落髪入法门礼璧峯金师即闻奥防夙契脗合往游大乗山因驻锡焉乆之百废具兴缁素云集永乐中召至京师居天界寳刹端坐而化】









　　明一统志卷三十
&lt;史部,地理类,总志之属,明一统志&gt;
　　钦定四库全书
　　明一统志卷三十一
　　明　李贤等　撰
　　汝宁府【东至直隶鳯阳府頴州界二百三十里西至南阳府裕州舞阳县界一百四十里南至湖广黄州府黄陂县界四百五十里北至开封府陈州西华县界一百十五里自府治至京师二千三百里至南京二千二百五十里】
　　【粮十二万一千七百石零】
　　建置沿革禹贡豫州之域天文角亢氐分野春秋沈蔡二国地秦属颍川郡汉置汝南郡刘宋立司州号其城曰悬瓠后魏改为豫州东魏置行台后周置总管府后改舒州寻复曰豫州又改为溱州后改蔡州汝南郡如故隋初废郡大业初废州复为汝南郡汝阳县唐初置豫州天宝初改汝南郡乾元初复为豫州宝应初仍改蔡州宋为淮康军节度使金改镇南军元为蔡州后陞汝宁府本朝因之领州二县十二汝阳县【附郭周为沈国地汉置汝阳县属汝南郡刘宋属汝阳郡隋初属豫州寻改为溵水县属陈州又析上蔡县地别置汝阳县省溵水入焉即今县也唐为蔡州治金仍旧元省平舆入焉本朝因之编户三十三里】真阳县【在府城南八十里本汉慎阳县地东魏置义阳郡北齐省入保城县隋废保城置真丘县后改曰真阳唐改曰淮阳寻复旧元省入息州本朝初因之治中复置编户一十五里】上蔡县【在府城北四十五里古蔡国周武王封弟叔度于蔡成王封其子蔡仲即此汉置上蔡县属汝南郡后魏改临汝县北齐省隋初置武津县大业中复曰上蔡唐属蔡州宋金元并仍旧本朝因之编户三十六里】新蔡县【在府城东五十里古吕国春秋时蔡平侯徙都此故曰新蔡汉置新蔡县属汝南郡晋属汝隂郡刘宋属新蔡郡南齐置北新蔡郡东魏置蔡州北齐为广宁郡隋初为舒州及广宁县寻改汝北县大业初州废县复旧名唐属蔡州宋因之金属息州元省入息州本朝洪武四年复置改今属编户一十二里】西平县【在府城西北一百三十里古栢子国汉置西平县属汝南郡东汉末废后魏复置并置襄城郡北齐改文城郡隋初郡废以县属蔡州大业初县废唐初复置贞观初省入郾城开元间再置属蔡州宋金元仍旧本朝因之改今属编户二十二里】遂平县【在府城西九十里本春秋房子国汉为吴房县属汝南郡后魏改遂宁县属襄城郡隋复为吴房县属汝南郡唐贞观初县废寻复置属蔡州元和中改遂平县属唐州长庆初还属蔡州宋金仍旧元初省入汝阳大徳间复置属汝宁府本朝因之编户二十八里】信阳州【在府城西南二百七十里周申伯所封秦属南阳郡汉为平氏县地三国魏析置义阳县及义阳郡刘宋置宋安郡南齐置司州梁曰北司州后魏改郢州后周改申州隋改义州寻复为义阳郡唐初为申州后仍曰义阳郡宋改义阳军又改信阳军属邓州元改信阳州本朝初降为县改今属成化十一年复陞为州编户一十七里领县二】罗山县【在府城南一百四十里春秋时蔡地战国时为楚地秦属颍川郡汉为鄳县属江夏郡晋属汝南郡北齐置髙安县隋初罢后复置改为罗山县唐初置南维州寻罢州以县属申州宋初省入义阳复复置属信阳军元属信阳州后迁州于故县以县治移于西南即今所也本朝因之编户二十里】确山县【在府城西五十里本春秋江国汉为安昌县地属汝南郡东汉末置朗山县晋改曰安昌梁属陈州后魏移县治朗陵故城属初安郡隋初复移县治今所属豫州仍改为朗山县唐属蔡州宋改为确山县金元因之本朝初省入汝阳洪武十四年复置编户二十一里】光州【在府城东三百里本禹贡扬州之域春秋为黄蒋三国地战国属楚秦属九江郡汉属汝南江夏二郡三国魏析置弋阳郡晋属弋阳汝隂二郡宋齐属光城弋阳新蔡三郡梁末置光州治光城县隋改弋阳郡唐复为光州徙治定城天寳初改弋阳郡后复为光州宋陞光山军节度后改蒋州寻复光州元属汝宁府省定城县入焉本朝初改属鳯阳府洪武十三年仍属汝宁府编户二十二里领县四】光山县【在州西四十五里春秋为国汉为西阳县地属江夏郡晋置光山县刘宋改为光城县寻置光城郡梁置光州隋改县曰光山唐改郡为光州徙治定城县宋改光山为期思县寻复旧元属光州本朝因之编户三十一里】固始县【在州东一百四十里春秋为蓼国汉为寝县属汝南郡东汉初改曰固始晋属汝隂郡梁改蓼县北齐复名固始置北建州寻废州置新蔡郡后周改置浍州隋初州郡并废以县属弋阳郡唐属光州宋以殷城县省入元仍旧本朝因之编户四十九里】息县【在州西北九十里春秋为息侯国汉置息县属汝南郡后徙于东改曰新息晋为汝南郡治后魏置东豫州梁改曰西豫州又改曰淮州东魏复曰东豫州后周改息州隋废唐复置贞观初废以县属蔡州金复置息州元属汝宁府本朝改州为息县初属颍州后改属光州编户二十八里】商城县【在州北一百里春秋时为黄国战国属楚秦属九江郡西汉属汝南郡东汉属淮阳国晋属汝隂郡刘宋置殷城县唐初改置义州寻废以地属弋阳郡宋复置商城县寻省入固始县金元仍旧本朝初因之成化十一年复置改今属编户二十六里】
　　郡名汝南【秦名】淮康【宋名】
　　形胜水若垂瓠【水经汝水屈曲形若垂瓠然】其水洄曲其地平舒【北史图经】面山负野限淮为圻【光州赏心堂记】隐然巨屏端若长城【舆地纪胜】襟带长淮控扼颍蔡【光州图经】四方最中【元志豫州于四方最中汝南于豫州又最中】北接陈汝控带许洛【寰宇记信阳北接陈汝控带许洛宋齐以来尝为边镇】九塞之一【舆地记罗山九塞之一】三关之塞【新唐志义阳有三闗之塞】
　　风俗剽轻寡积【史记汝南其俗剽轻易发怒地薄寡于积聚】夸奢尚气力好商贾【寰宇记】人性躁劲风气果决【隋志】尚淳质好俭约【同上自平陈之后其俗颇变尚淳质好俭约丧纪婚姻率渐于礼】多事农桑不尚华丽【信阳图志民性劲直多事农桑不尚华丽以俭相尚】俗美民淳【宋光州守劝学文俗美民淳其间异才秀民业儒术以自见于世】人性清和乡闾孝友【舆地志人性清和乡闾孝友男务垦辟女脩织絍士风习尚文质彬彬盖欧阳父子棠隂相映也】人重信义士尚质文【新志汝宁在汝坟之间为文王化行之地人重信义士尚质文富庶淳厚视昔有加】俗好禨祥【宋刘敞新息文宣王庙记】
　　山川天中山【在府城北三里亦名天台山髙尺余土上下石以其在天地之中故曰天中自古考日景测分数莫正于此宋刘敞尝作记以表其地又有诗云开辟以来传至今形势虽小当天心斗极回旋未易测日景短长犹可寻】蟠山【在确山县南二里蟠绕县城其形如龙】二浪山【在确山县西南一里山上有二浪庙】确山【在确山县南一十里世传晋何曽见山有臼杵自动有声取之不出寻失其所】秀山【在确山县西北一十里飞烟积翠视诸山特秀】大仪山【在确山县西南一十五里】独山　惊牛山　黄山【俱在确山县东南二十五里山势聨属其名各殊】乐山【在确山县西北四十里一名朗山避宋讳改今名山顶有池名皓月池中生四季莲花可供游赏】金顶山【在确山县西四十里一名马鞍上多绯云紫雾盘旋不絶】朗陵山【在确山县南四十里一名大明山下有朗陵城汉末因山名县】三山【在确山县南五十里又光山县南七十里亦有三山俱以三峯并峙而名】马鹿山【在确山县西南五十里】义阳山【在信阳州治东土人云昔依武山以立义阳郡故山因名】石城山【在信阳州东南与义阳山相接史记魏攻阨即此山也】士雅山【在信阳州南六里梁天监三年魏将元英尝筑垒于此】贤首山【在信阳州西南七里通鉴魏攻义阳齐萧衍救之上贤首山即此又名贤隐山】山【在信阳州东八里】震雷山【在信阳州东二十里山多涧谷树木隂翳】金山【在信阳州南五十里连环二十余里通鉴魏辛祥夜袭梁将胡武成于金山即此】卓斧山【在信阳州北五十里寰宇记云上有寺下有潭】鸦山【在信阳州西六十里山有乌石如鸦】麒麟山【在信阳州东南六十五里】小灵山【在信阳州东南七十里】鸡翅山【在信阳州南九十里一名鸡头山山有九渡水】天目山【在信阳县西北一百二十里下有白龙潭明河发源于此】岘山【在信阳州通鉴魏攻义阳梁曹景宗凿岘以救即此】钟山【在信阳州西南隋因山名县】嵖岈山【在遂平县西七十里一名嵯峨山其山中空有洞穴可深入唐书节度李观及吴元济战嵖岈山又五代史黄巢由颍蔡保嵖岈山背谓此山前有马鞍山】洪山【在遂平县西六十里】奥来山【在遂平县西六十八里过西二里有平头垜山】鹊山【在罗山县南九里山水清秀为一县竒观俗传昔有羣鹊栖此山遇风雨鹊必先羣噪故名】罗山【在罗山县西南一十里峯峦环抱隋因山名县】子路山【在罗山县西南四十五里】小确山【在罗山县西南七十里】大确山【在罗山县南七十九里】牢山【在罗山县东南九十里层峦叠嶂势极险峻】灵山【在罗山县西南一百四十里视众山最髙云兴则雨旧名覇山】六斗山【在罗山县西南一百九十里六峰如南斗形】仙居山【在罗山县南二百三十里昔有人于此得道故名旧尝以此山名县】防龙山【在光山县南四十里二山并峙如两龙相防】迎春山【在光山县南四十里山色欝葱至春愈秀】净居山【在光山县西南四十五里旧有梵元寺】仙人山【在光山县南五十里上有仙迹】杏山【在光山县西六十里山有抱朴子仙迹】千金山【在光山县东南八十里】浮光山【在光山县北八十里一名浮弋山即弋阳山也竒形伟观未可殚尽俯映长淮每有光曜山出名玉及黑石堪为碁子】龙蟠山【在光山县南八十里以形似名云兴则雨】白压山【在光山县南八十里絶顶有洞洞有古井】四面山【在光山县南八十里其峯四而相向流水萦回俨似图画为光山胜地】石盘山【在光山县南九十里山势盘旋险峻山顶平整旧有塞栅可屯千兵】黒石山【在光山县南一百里上有黒龙王庙】磨云山【在光山县南一百里山头云出常旋转凝结不散】金泉山【在光山县南一百里泉水出而不竭祷雨輙应】五马山【在光山县南一百里】雾露山【在固始县西四十里大灌水出此旧经云山在雩娄之顶语讹为雾露】安阳山【在固始县东五十里一名大山势髙耸上有白龙池】铜井山【在固始县西南八十里上有井旧用铜作口故名】木贼山【在固始县南一百里产木贼草】太苏山【在固始县南一百五十里有苏仙市】金刚台山【在固始县南一百八十里山极崇峻双峯髙峙故名一名石额山上有风洞龙井祷雨輙应宋嘉熙初尝筑石城于山之阳为光州寓治】横溪山【在固始县南二百八十里夹横水上旧传为唐武后梳洗崖相对有照镜崖内有胭脂石粉石油石火石其下有沙分为十八道】人山【在固始县南三里有石似人】上天山【在固始县西南三百里世传吴真人脩道处旧有石洞真人尝题颂云慕道脩真性自然存神运气养丹田心澄碧浄明如月走出轮回入洞天相传兵火间因妇人避难洞门自合】白牙山【在固始县境产桑中弓材】万安山【在固始县山旧有寨】铁林山【在固始县旧有寨】走马岭【在信阳县东一十五里】春风岭【在光山县西六十里】东冈【在府城东南四十里】中冈【在府城南六十里】芦山冈【在上蔡县西五里即今原王冈也】蔡冈【在上蔡县东一十里周五十里】白鹿崖【在固始县与龙山分三山皆险峻旧有寨】西湖【在府城西旧志云颍许陈蔡四州皆有西湖此州之西湖有翠光亭待月台宋孔武仲诗有亭下湖光凝不流及百尺湖台蘸春緑之句】马家湖【在光州西三十里水可灌田利民】转山湖【在罗山县治南水绕山下】洪河【在府城东六十里水自上蔡县东流合戚桥河入汝水】黄酉湖【在确山县北三十五里源出乐山东流合断济练家二河入汝水】沙河【在确山县南四十五里一名吴寨河源出桐栢山东流合三里河入汝水】朱马河【在上蔡县东二十七里有东朱马西朱马二河】包河【在上蔡县东九十里】三湾河【在信阳州南五十里源出南山东北合浉河入淮】九曲河【在信阳州南源出鸡头水郭虒诗云春来芳草满鸡头又云春风九曲河边路】黄土河【在信阳州东南一百一十里】明河【源出信阳州西北天目山南流入淮】石洋河【在遂平县北五里源出平头垜山东流入汝水】竹竿河【在罗山县东三十里源出窟垅山比流合伞柄羊马二河入淮】小黄河【在光州治前源出湖广麻城县分水岭北流合恨沟入淮】白露河【在光州东四十里源出分水岭合春河入淮】官渡河【在光山县南五里源出分水岭至光州为小黄河北流合梅林泊陂张师等河及蒋沟磨子港入淮】临仙河【在光山县东一十五里水自官渡河北流入淮】寨河【在光山县北二十五里水合清流河北流入淮】髙陌河【在光山县南四十五里源自白压山东流入临仙河】史河【在固始县东二里源出牛山东北流入淮】曲河【在固始县西一十里源出汤坑池梅河北流入淮】石漕河【在固始县南一百五十里源出太苏山北流入史河】谷河【在息县东南四十里水自竖扶堰东流入淮】泥河【在息县东南四十五里水自万安塘东流入淮】闾河【在息县东北九十里水自髙皇陂东流合撞陂港入淮】营河【在息县东北一百里水自汶河东南流入淮】汝水【源出天息山东流入境经汝阳上蔡新蔡西平入淮】淮水【淮出桐柏山自西南东流入境经确山信阳息县入颍州界】溱水【在府城南一十八里水出青衣山入淮今称溱口】滇水【在府城南六十里流入淮隋因此水置滇阳县】汶水【在府城南九十里水自青龙陂入汝今称汶口】澺水【在府城南汝水湾有栗园今栗洲是也】鲖水【在新蔡县汉因此水置鲖阳县】浉水【在信阳州治南源自随州界流入大江其水湍流为一县之竒古诗城边浉水抱城流城外羣山绕郡楼】潢水【在光州源出黄土白沙两闗之间东流至州南抱城而东与淮水合流赵彦珖诗潢河绕出郡城楼楼枕潢南城上头天阔星连翼轸分地长川带汉江流】紫水【在光山县源出仙居山】大灌水　小灌水【俱在固始县西南四十里俗音讹为浍水褚先论神出于江灌水间嘉林之中谓此水也】金浆涧水【在固始县源出太苏山本名淦水司马陈徳顺以此水如白浆故改今名】淠水【在固始县西五十里水经云淠水入弋阳南岳山北流注于淮图经谓之白露水】黄溪【在府城南水色纯黄故名】锦绣溪【在府城南宋刘敞诗锦绣溪边春几许欲寻清浅翠芳菲】棠溪【在西平县西有村苏秦説韩王谓劔防出于棠溪即此】柴潭【在府城外一名东泽唐李愬夜半扺悬瓠柴潭谓此宋刘敞诗欲暖水流初汛汛半闲人意正悠悠又云乘兴柴潭湏一到会令鱼鸟见防机金天兴初宋遣孟珙防防古将喷盏攻蔡喷盏决练江珙决柴潭水介汝即此】龙潭【在固始县旧瑞光院亦名挥泉岁旱祷之有应又有圣人潭石佛潭皆在县境】金线源【在固始县城外自西南沿城东北与潢水合】周家泊【在西平县东北二十五里水则出鱼涸则生苇】秔陂港【在府城东南一百三十里水自青龙陂入汝】龙陂港【在府城南二百里源出洪山下流合清水港入淮】十字港【在信阳州北七十里合流如十字】亚港【在光州东二十五果水可灌田利民】黄漂港【在息县南八十里水自确陂塘南流入淮】连桥港【在息县东一百里水自蚁陂塘东流入淮】曲吕港【在息县东北一百四十里水自清沟东流入汝】涧头港【在息县东五百里水自莫陂塘东流入汝】漆井【在固始县前世传汉帝追项羽至此用漆布井便不通鹻水】光武井【在上蔡县东北上有光武台故名】扳倒井【在信阳县南井水欹流若扳倒然】双井【在信阳州北相去十步而泉通】司马井【在光山县学内世传宋司马光生时汲井水以浴之因名上有亭】金线泉【在光州城南宋赵扑诗玉甃常浮灏气鲜金线不定路南泉】温泉【在固始县西南山中其热如汤其色緑】悬瓠池【在府城北门外唐李愬雪夜击鵞鹜以乱军声即此俗呼为鵞鸭池】蛰渊池【在府城东北池上有水鉴亭本名芷亭朱刘敞更今名有诗云昔人种白芷既以名此亭今我通蛰渊复以木鉴名】西阳池【在府治内宋刘敞诗出郭无所诣入门少佳趣空有西阳池犹为赏心具】玉梁渠【在息县西北五十里隋仁夀初尝濬以溉田唐开元中县令薛务更加防导为陂十六所溉田至三十余顷】蔡沟【在上蔡县西南二里其水盈涸无源古有蔡河疑即此】神沟【在遂平县西北三十五里有古岳庙基】上渠沟【在遂平县西南三十五里源出嵖岈山东流合阳奉沟入沙河】葛陂【在府城西南三十里即费长房投杖处东汉于此置葛陂县后废今有葛仙庙】鸿郄陂【在府城东一十里汉成帝时闗东数水陂溢为害翟方进奏罢陂建武中许阳复为陂】邓艾陂【在西平县艾所置陂凡二十有四因名】西施陂【在光山县南八里唐永徽中刺史裴大觉开陂溉田号曰雨施】茹陂【在固始县东南四十里汉刺史刘馥筑以溉田】
　　土产栀子　蜈蚣　生姜【汝阳县出】蓍草【出上蔡县东八卦台上易曰圣人幽賛于神明而生蓍传曰天下和平王道得而蓍茎长丈其丛生满百茎下有神龟守之上有云气覆之】石斛【光州出】碁子石【光山息县出】茶【信阳罗山县出】红花【西平遂平息县三县俱出】木贼【固始县出】
　　公署信阳卫【在县治东洪武二十五年建】直隶汝宁守御千户所【在府治东南永乐三年建隶中都留守司】
　　学校汝宁府学【在府治东洪武六年因元旧址重建】信阳州学【在州治东旧在旧县治北洪武四年徙建于此】光州学【在州治西元建洪武七年重脩】真阳县学【在县治南治中重建】汝阳县学【在县治东洪武十一年建】确山县学【在县治东洪武十四年因宋旧址重建】上蔡县学【在县治南洪武四年建】新蔡县学【在县治东旧在县治东古城内洪武十一年因元旧址重建天顺二年徙于此】西平县学【在县治东南隅洪武三年建】遂平县学【在县治东洪武三年因元旧址重建】罗山县学【在县治东北洪武四年因元旧址重建】光山县学【在县治西洪武七年因元旧址重建】固始县学【在县治东洪武八年因元旧址重建】息县学【在县治西南洪武八年建】商城县学【在县治东成化十三年因置县始建】
　　书院汝南书院【在府城南五年成化十一年建】洓水书院【在光山县治西洓水先生宋司马光号也光父池为光山令时生光于此后人因构书堂祀光故名本朝正统九年重脩】谢显道书院【在上蔡县南建祀谢显道】
　　宫室御书楼【在罗山县学内本朝建以藏颁赐书籍】悬瓠楼【在府城上后魏平南王肃起髙堞于小城建层楼于隅阿下际水湄殊为佳观宋更为汝南楼】镇淮楼【在光州潢桥门上宋建】筹边楼【在光州城宋建】白云楼【在信阳州治子城东北宋建】愚阁【在光州学东南圃内宋盛度赋弋阳十咏】防景阁【在固始县仙居镇宋绍圣初建濮温其有记】尊经阁【在光山县学本朝正统十年建】燕誉堂【在府治旧东园宋郡守吴育与刘敞尝有赋咏】木鴈堂【在府治刘敞有诗】咸喜堂【在信阳州治取申伯周邦咸喜之义故名】三秀堂【在信阳州治东城上旧名牧牛轩宋宣和间杏上产芝被防改名】环碧堂【在信阳州治宋建毕公信诗方塘纳霁景一碧共晴寒防波坐来息人意亦平寛】环翠堂【在信阳州治前贤诗羣山闗设险髙屋照多隂晴岚度丘壑踈翠上衣襟】柔惠堂【在信阳州治取申伯柔惠且直之义】烟水堂【在光山县治西宋张彻诗此堂纵逐人俱废亦有阳氷篆字存嘉熙中兵火篆碑半存于荆棘中】宣化堂【在光州治宋太守王闻有诗圣主端居念逺民尽将休戚寄斯人时来宣化堂中坐应念田中正苦辛】忠清堂【在光州治便防之东宋王闻诗建以祠司马光】见山亭【在府治前牙城上逺见诸山前后拱揖故名】倚江亭【在汝阳县治东南城上】来瑞亭【宋刘敞通守蔡州日有白雀巢于庑下作小赋记之后建亭扁曰来瑞】临波亭【在府治后圃宋刘敞诗水影时翻髙槛动天形畧抱曲城低】牡丹亭【在府治旧东园郡守吴育诗咏甚多刘敞诗最工尝有轻黄金缀缕凝碧玉镌缾之句】竒生亭【在府治东园吴育取夏侯湛赋羡石榴竒生之句以名】翠光亭【在府之西湖宋孔武仲诗有亭下湖光凝不流之句】野公亭【在信阳州放生池】鹊山亭【在鹊山下】归鴈亭【在光州故滑城内宋欧阳脩诗长河终歳足悲风亭古台荒半倚空惟有鴈时归最早栁含微緑杏黏红】杏亭【在光州治宋盛度诗弋阳信夷旷深在乱山中惟此仙人杏特盛苍臣功】柴亭【在光山县宋建】八卦台【在上蔡县东三十八里有蓍草生焉旁有白龟庙】申伯台【在信阳州东北世传申伯所筑】髙皇台【有二一在确山县东南四十里一在上蔡县东北世传汉髙祖筑】覇王台【在固始县南世传汉髙祖与项羽相拒筑此今遗址存丛棘中】光武台【在上蔡县东北世传汉光武所筑】然身台【在汝阳县东射桥保汉令张憙然身救旱处详见祠庙】弋阳台【在光州定城废县西二里】待月台【在府之西湖宋孔武仲诗有百尺湖台樵春緑之句】脩竹台【在光州宋盛度诗我来小小郡爱此髙髙台前对苍筤竹万竿球琳材】幽兰轩【在府治内一名幽兰阁金义宗自归徳奔汝宁以府治为行官宋端平初襄阳帅孟珙攻城甚急义宗自尽于此】
　　关梁阨塞【在信阳州东南九十里即春秋所谓平靖闗也有大小石门凿山通道淮南子曰天下九塞阨其一】平常关【在信阳州西北】恨这关【在信阳州西南】武胜关【在信阳州南】长台关【在信阳州北】大埠关【在信阳州东】九重关【在罗山县西南一百二十里即古黄岘关】破关【在罗山县南一百二十里】大胜关【在罗山县南一百四十里】五关【在光山县西南曰白沙土门斗木岭黄土岭脩善冲宋绍兴间江州都统赵廞建】木陵关【在光山县南一百三十二里齐陈接境齐置此闗隋废】定城关【在城废县南四十里北齐置隋废】五水关【在固始县西南一百三十里古有隘口】济民桥【在府城东闗】北门桥【在府城北関】溱济桥【在府城南八十里】三里桥　杨村桥【俱在确山县北】洪桥【在上蔡县东北洪河】红罗桥【在信阳州南三湾河】明月桥【在信阳州北门内】司天桥【在信阳州城宋元符初忽有道人书于桥上曰日坐竹马桥夜宿牧牛轩】栢亭桥【在西平县治西】沙河桥【在遂平县南沙河】谢灵桥【在光州西门外】南关桥【在光州县南】唐庄桥【在息县东北褒信里跨闾河上】
　　寺观开元寺【在府城内唐开元中始建本朝洪武中重建】北泉寺【在确山县西北一十五里唐名资福即叛臣李希烈害顔真卿处本朝洪武中重脩】福兴寺【在上蔡县西北洪武五年因元旧址重建】法隆寺【在新蔡县东北古城内正统初重建】慈氏寺【在信阳州治东】寳岩寺【在西平县治东】兴国寺【在遂平县治西南】白胜寺【在罗山县治东北相传为楚白公胜别业以上四寺俱洪武中因旧重建】普惠寺【在光州治西】观音寺【在固始县西南洪武初因旧重建】大慈寺【在息县东永乐末建】悬瓠观【在府城北十五里旧名悬壸本费长房旧宅唐天寳间建本朝正统中重脩】白云观【在确山县东五里宣徳初因元旧址重建】紫霞观【在信阳州治东南洪武中建】丹阳观【在遂平县城内东北景泰中建】玉清观【在光州南正统中建】妙观【在固始县东南洪武中建】
　　祠庙伏羲庙【在信阳州子城放生池东】神农庙【在信阳州西北四十里】申伯庙【在信阳州东北相传有申伯塜】息侯庙【在新息废县西南一十里息侯周时息国君】楚王庙【在信阳州北七十里】孙叔敖庙【在固始县西北七十里楚庄王封叔敖之子于寝丘遂建庙祠焉歳久庙壊汉延熹中复立有碑宋赐额曰遗爱阮之武诗楚绩光辉存简册汉碑突兀锁期思风云会合当年事萧皷喧阗此日祠】荆将军庙【在府城西祀荆轲】光武庙【在府城东】张明府庙【在确山县北汉平舆令张熹祷旱焚身而雨后人感而祀之】贾君庙【在息县后汉贾彪为新息长有徳政人为立祠】狄梁公庙【在府城南梁公唐相狄仁杰也】裴晋公庙【在府城内晋公唐相裴度也平淮西有功故立庙祀之】三公庙【在府治西祀唐名臣狄仁杰顔真卿裴度】顔鲁公庙【在府城内顔鲁公真卿也唐徳宗朝奉诏谕李希烈为所杀后家人启柩见状貌如生爪甲出手背须髪长数尺归葬偃师北山】李愬庙【在府城西愬唐将也俗呼白马将军庙】杨行宻庙【在固始县独山祀吴王杨行宻】司马温公庙【有二一在光州儒学有碑一在光山县治西温公宋司马光也洪武六年重建旧祠堂记云光虽僻陋而生司马温公则光之为光也大矣】谢显道庙【在上蔡县南门外正统五年因旧址重建显道名良佐宋上蔡先生也】闵忠庙【在光州西祀陈亨祖亨祖淮宁人宋绍兴未以兵据淮宁杀金知州完顔雅鲁以城归宋宋授知淮宁府后金人攻城力战死举家五十余人皆死诏立庙赐额】髙兴庙【在府城闾巷口兴元丞相封河南汝阳王】桐栢庙【在新息废县南祀桐柏山之神】灵应庙【在确山县西北三十里朗山有碑俗传汉相陈平主之宋崇宁初赐额水旱祷之有应】
　　陵墓申伯塜【在信阳州境谢城即申伯封邑今有二塜相传以为申伯塜】李斯墓【在上蔡县西南二十里宋刘敞诗二世三公何足论忆牵黄犬出东门天人忌满由来事枉恃沙丘有旧恩】翟方进墓【在汝阳县界内刘敞诗恃法虽深上不疑萧踈何事触刑机主恩未改天心改使者空乘白马归】袁安墓【在府城东】刘伶墓【在光州北傍有井伶晋名人相传死葬此又卫辉府亦有伶墓】司马池墓【在光山县西南】马祖常墓【在光州西四十里葬元中丞马祖常有碑】孝女墓【在光山县东世传唐氏女负土父故名】
　　古迹古息国【在息县北三十里春秋时息国汉为新息县唐置息州元省县入州】古黄国【在定城废县西一十二里古黄子国也】古蔡国【在汝阳上蔡二县界相传此为古蔡国李斯墓在城之东】平舆故城【在府城东汝水南春秋沈子国地汉置县汝南郡治此后废隋复置王世充置舆州唐州废元省入汝阳】道城【在确山县北即春秋道国地】谢城【在罗山县西北六十里周申伯所封之国】白公城【在息县其城楚太子建内旧有庙】吴房城【在遂平县春秋为房子国楚有其地吴王阖闾弟夫槩奔楚封于此故曰房山汉置吴房县唐以吴元济叛改曰遂平】期思城【在固始县西北七十里古蒋国春秋时为子邑汉英布大夫贲赫封期思侯即此陈置边城郡隋郡废改为期思县】弋阳城【在光州废定城县汉为弋阳国后魏置郡唐光州治此】宜春城【在府城西南汉旧县属汝南郡晋改曰北宜春】安成故城【在府城东南汝水北汉旧县属汝南郡晋因之】阳安故城【在息县西南一十里春秋时江国汉置阳安县属汝南郡晋因之】富波故城【在府界汉旧县属汝南郡王覇封富波侯即此晋省】县城【在废仙居县北四十里汉置属江夏郡惠帝封黎朱仓为防侯即此晋属弋阳郡】阳城故城【在府界汉置县属汝南郡东汉省入汝阳】鲖阳故城【在新蔡县界汉旧县属汝南郡晋属汝隂郡隋属淮阳郡】蔡母城【在信阳州北汉志南阳郡有蔡阳县注云莽之母功显君邑】西平故城【在西平县西汉旧县治此】武城【在信阳州东北二十五里昔吴楚之争有武城黒谓令尹子常殆武城黒之所治】曹城【在信阳州南三十五里曹景宗救兵凿岘口时所筑其地今名曹店】茹由故城【在光山县南六十里晋安帝置县】朗陵故城【在确山县西南三十五里汉置县晋封何曾为朗陵公即此】四望城【在确山县东南后魏王肃于四望陂南筑之以御梁】淮源城【在信阳州西北六十五里北齐置慕化县及淮安郡隋郡废改县曰淮源】安昌城【在信阳州西汉置县属汝南郡张禹封安昌侯即此】髙安城【在罗山县西南一百里北齐县隋初废】乌叠城【在信阳州北六十五里十道四番志申州有此城】黄川故城【在光山县旧为郡梁废】废浍州【在固始县北齐置北建州后周改置浍州隋初废】废州【在光州废定城县唐初置寻废】废南罗州【在信阳州南十里本汉□县地梁置西汝南郡隋省唐置南罗州寻废】褒信废县【在息县东北本汉郾县地东汉析置此县刘宋改曰包信隋复旧唐改曰包孚元省入息州】汝南废县【唐贞元中割汝阳置县在汝水之南元和中省入汝阳】仙居废县【在光山县本梁宋安县隋废唐初复置后更名仙居宋省入光山】西阳废县【在光山县西二十里汉置县属江夏郡晋弋阳郡治此】钟武废县【在信阳州西南汉置属江夏郡臧官徇钟武竹里皆下之即此晋省】钟山废县【在信阳州东南十八里本汉□县地属江夏郡北齐置齐安县及郡隋改曰钟山县宋省入信阳】大吕亭【在新蔡县界东汉郡国志云故吕侯国也县东北有栎亭左传吴伐楚入栎即此】黄歇宅【光州州治是楚考烈王赐春申君黄歇淮北地十二县故有宅在此又州东三里河北岸有春申君丹鑪】王粲宅【在府城内闾巷口西有古井世传魏王粲尝寓居于此】陈尧叟宅【在汝阳县东北在城保尧叟宋名臣尝寓居于此】二孝庄【在汝阳县西汉孝子蔡顺董永所居】月旦里【在汝阳县东北汉许防许劭兄弟所居故名二龙乡月旦里】东龙门【在光州定城废县西南二十里】西龙门【在光州定城废县西南二百三十里】白雪驿【在信阳州东宋郑文寳自工部谪监郢州京山县税过此题诗曰得罪前朝出粉阁五原功业有谁知年余放逐无人识白雪闗头一望时】相公园【在信阳州治后宋范纯仁为守日创此园种花木为燕逰胜地后人因以相公名之】珉玉坑【在息县西北旧出珉玉其色防白堪为器物隋时置官采之唐时为淮水所没开元中淮水东移坑重出】平淮西碑【在府城内裴晋公庙中唐韩愈撰文多归功裴度李愬妻唐安公主女也出入禁中诉碑不实宪宗诏斵其文更命叚文昌为之宋知州陈珦磨去叚文仍刻韩文苏轼诗淮西功业冠吾唐吏部文章日月光千载防碑人脍炙不知世有叚文昌孙觉谓退之此文叙如书铭如诗】
　　名宦周蔡仲【武王封叔度于蔡后挟武庚作乱周公放之其子胡改行率徳成王复封之蔡是为蔡仲】吕侯【穆王时吕侯言于王徙下蔡作脩刑辟命曰甫刑】端木赐【春秋时为魏信阳宰将行辞孔子孔子曰勤之慎之吾闻知为吏者奉法以利民不知为吏者枉法以侵民】汉郑当时【武帝时汝南太守有善　声数歳以官卒家亡余财】张敞【宣帝时豫州刺史数上事有忠言】召信臣【上蔡长视民如子所居见称】冦恂【建武初汝南太守讨平盗贼郡界清净乃大脩学校教生徒聘能为左氏春秋者亲受业焉】杜诗【建武初自沛郡都尉转汝南都尉所至称治】马宫【汝南刺史以寛大为政闾里巨细无所不烛治声流闻】邓晨【建武中汝南太守兴鸿郤陂数千顷汝土以鱼稻之饶流衍他郡】欧阳歙【建武间汝南太守推用贤俊政称异迹歙传尚书学在郡教授数百人】鲍昱【永平中汝南太守郡多陂池歳决壊昱乃上作方梁石洫水常饶足溉田倍多人以富】张敏【建初中汝南太守清约不烦用刑平正有理能名】何敞【和帝时汝南太守以寛和为政显孝悌有义行者及断寃狱郡中无怨声百姓化其恩礼又脩理鲖阳旧渠百姓頼其利吏民共刻石颂徳】王龚【延光初汝南太守政崇温和好才爱士引进郡人黄宪陈蕃等后进知名之士莫不归心】镡显【安帝时豫州刺史时天下饥荒竞为盗贼州界收捕且万余人显愍其困穷自陷刑辟輙擅赦之因自劾奏】王堂【汝南太守搜才礼士委诚求当不茍自专郡内称治】胡广【顺帝时汝南太守有安静之政】周景【桓帝时豫州刺史好贤爱士其防才荐善常恐不及】贾彪【延熹中新息长小民贫窭多不养子彪严为之制数年养子千数佥曰贾父所长生男曰贾子女曰贾女】杨秉【豫州刺史计日受俸余禄不入私门以廉防称治为当时最】宗资【桓帝时汝南太守委任功曹范滂推功于滂不伐其美任善之名闻于海内】尹勲【汝南太守上书解释范滂袁忠等党禁士论多之】杨竒【灵帝时汝南太守持身防介专以慈祥为政郡中称治】黄琬【中平初豫州牧时冦贼陆梁州境雕残琬讨击平之大震政绩为天下表】王允【豫州刺史奏除禁党讨击黄巾别帅大破之降数十万人】巴肃【察孝廉厯顿县令以郡守非人辞去改贝丘长】三国满宠【魏汝南太守时袁绍盛于河朔而汝南绍本郡门生賔客拥兵拒守宠讨平之领豫州刺史有徳政后徙都督扬州汝南兵民恋慕多奔随道路】贾逵【魏黄初中豫州刺史考绩二千石以下不如法奏免文帝称为真刺史布告天下以豫州为法州与吴接逵脩军旅内理民事造为陂渠及卒吏民追思为刻石立祠】田豫【魏朗陵令迁弋阳太守有治政后汝南闻其卒为画像立碑】晋王沈【以尚书监豫州诸军事豫州刺史至镇下教百姓称颂又按贾逵以来诸施行择其善者而从之于是九郡之士咸悦道教移风易俗】谢万【豫州刺史王羲之与桓温笺曰谢万处廊庙叅讽议故是后来伟器而今屈其迈往之气以俯顺荒余近是违才矣】刘毅【豫州刺史初桓于南州起斋悉盘龙于其上号为盘龙斋毅小字盘龙至是遂居之】南北朝张苌年【后魏汝南太守郡人有兄弟分一牛争讼不能决者苌年赐以已牛一头使均之于是境中相戒咸至敬让】司马悦【后魏豫州刺史汝南有董毛奴者赍钱五千死于道疑张湜刼杀湜惧掠诬服悦引见毛奴兄灵之询当时所遗曰惟一刀鞘召刀匠询之知为董及祖刀收及祖诘之果伏罪】王肃【后魏太和中豫州刺史尝于四望陂筑城以御梁于是梁刺史羊鸦仁以粮运防絶弃悬瓠归义阳】辛穆【后魏汝阳太守遇水涝人饥表请轻租赋勑听以小绢为租】曹世表【后魏东豫州刺史有威爱临官省约百姓安之】张普惠【后魏东豫州刺史奸盗不作治声流闻】夏侯防【梁豫州刺史立堰溉田境内頼之夔兄亶先经此任有恩惠百姓歌曰我之有州頼得夏侯前昆后弟布政优游】隋公孙景茂【息州刺史法令清净徳化大行属平陈之役征人多病景茂减俸为粥药赈济頼全活者以千数髙祖嘉之诏宣示天下】梁洋【息州刺史有徳政叅军裴洋与州人建塔作碑】唐狄仁杰【豫州刺史时越王兵败支党余二千人论死仁杰宻防申理诏悉谪戍边囚出宁州相与哭碑下斋三日乃去至流所亦为立碑】卢从愿【宗时豫州刺史为政严简奏课为天下第一玺书劳问】姚崇【与宋璟谋出太平公主贬申州刺史崇虽被黜而声名自此昭著】潘好礼【上蔡令有治最后迁豫州刺史勤力于治清防无所私】柴再用【吴杨光州刺史天祐初朱全全忠攻淮南抵光州再用严设守备俟其度淮而北抄其后军斩获万计】宋栁开【雍熈中上蔡令防王师北征部送军粮至涿州因上书愿效死边鄙遂除殿中侍御史】吕端【太宗时知蔡州有善政及代吏民列奏借留】辛仲甫【雍熙中知光州善于听断遇事立决待民以寛大御军以威严两尽其道】史珪【光州刺史防歳饥淮蔡民流入州境珪不待闻即仓减价以粜所全活甚众吏民诣阙请植碑颂徳者数百人】司马池【天禧中知光山县于民有信事不俟催促而集】王尧臣【天圣初知光州歳旱盗发民仓法当死尧臣曰此饥民求食荒政所当恤遂以减死论】袁廓【西平县主簿勾稽漏籍得民丁万余州将荐其勤职就迁上蔡令又以课最擢太子右賛善大夫】吴育【知蔡州设伍保法以检制盗贼时有告妖人千数聚确山者诏遣中使往捕育曰此特乡民用浮屠法相聚利钱财尔一弓手召之可致顷之召千人至械送阙下皆无罪释之而告者伏辜】富弼【以大学士徙知蔡州不以名位自骄专意民事有情必达】鲁有开【知确山县大姓把持官政有开治其最甚者遂以无事兴废陂溉田数千顷富弼守蔡荐之以为有古循吏风后又知信阳军】欧阳脩【知蔡州初镇太原自请易蔡州大畧曰时多喜新竒而臣惟守拙众方兴功利而臣惟循常】孙瑜【知蔡州毁吴元济像以其祠事裴度大水縁城隙入瑜使囊沙数千扞其冲城得弗壊】刘敞【通判蔡州凿池开河以利灌溉其弟攽亦知是州文章政事侔古循吏】丁讽【治平中知蔡州设法赈饥活者六十万人籍为兵者又数千诏移知亳州蔡人攀慕号呼事闻复还任及代去闭城拆桥不得行者累日】王质【知蔡州清浄慈惠为政不苛毁吴元济庙更立狄仁杰李愬像祠之蔡人号为双庙】吕公着【治平中知蔡州酿水泉灌田易军营草舍以瓦脩孔子庙荐举孝行善政为多】范纯仁【神宗时知信阳军以治行着吏民悦服】刘安世【元祐中知信阳军有治行】傅尧俞【知新息县清而不耀直而不激司马光称其贤】欧阳棐【知蔡州蔡地薄赋重转运使又为覆折之会有诏禁止佐吏惮使者不敢从棐曰若惮而不行何以为长吏命即日行之】卢士宏【知信阳军官捕为妖术者余党惧及羣聚山谷间士宏请减其罪招之即相率归】向宗回【徽宗时知蔡州擒剧贼并其党类歳饥发廪兴役饥者得济而官舍帑廪一新】刘绍先【靖康初京城失守绍先以兵数千屯光州故是时诸郡多破而光得独全】葛宻【光州推官豪民李新杀人嫁其罪于邑民葛华狱具宻得其情出之法当赏宻白州使勿言】王闻诗【知光州尽心民事能守其父十开家法去官民思慕之不忘】柴中行【嘉定中知光州严保伍精阅习増辟屯田城壕营砦器械糗粮百尔具备治行为淮右最】王霆【知光州时北兵至民奔遁相属霆分遣问探整饬战守之具大战于谢令桥光人遂安】元张升【至大中知汝宁府民有告寄束书于其家者逾三年取阅有禁书一编且记里中大家姓名于上升亟呼吏焚其书曰妄言诬民且再更赦矣勿论】李不作【西平县尹化民以徳不尚威严民兴礼让暇日聚徒亲为讲授人皆以不学为耻汝水泛溢率民筑防补罅其患遂息】和元恕【西平县尹劝农兴学折节好贤不为表襮民有讼不厪鞭朴惟谕以曲直人知改悔在任五年公无负租蝗不入境】本朝万孟雅【洪武初汝宁知府防公威厉吏民畏服奏清天下户口禁除奸时称其能】詹俊【洪武初汝宁通判公勤正直以兴学劝农为先务尝役所部筑墙得钱一窖以献俊不纳曰汝民贫幸得此宜各分去后以疾告归耆民遮道登舟挽留涕泣不忍别】沈义【洪武间确山知县操守防介好尚儒雅兴学劝农爱民如子不一年风气和洽风俗淳美】胡寿安【洪武间信阳知县饬谨有干才尝暴风连日伤禾稼阻漕运寿安斋戒祷之即日止息数年在官不以家随】张庸【遂平知县持身防洁处心正大自莅政以来邑无堕业之民歳无饥寒之患生理日广遂臻富庻】李兴邦【永乐初知汝宁府知吏弊民艰凡催办公务不遣人下属惟发信牌皆依期完集政誉赫然及满去民挽留不忍释】蒋良辅【罗山知县凡有科差量户贫富多寡适均民有争讼以至公防之脩举废坠不劳民伤财政声口振】宜仲庸【息县知县优于政事凡有科办必誓于神是以官无堕事民无怨辞尤留心学校勉励生徒多底成材】唐亨【永乐初知光州练达政体勤谨自励绰着能声　省志】申达【永乐中知汝宁府练达时政善革奸弊吏畏民懐汝民素勤耕稼不通贸易创立集塲军民便之　省志】甘镛【永乐中西平县典史政宜于民用荐陞监察御史　省志】李敏【宣徳间汝宁知府有善政陞去汝民追送者万余人挽留不忍舍　省志】殷谦【天顺初知汝宁府政宜于民忧去汝之父老拥其马不能行争取鞭镫悬于治门　省志】王敬【天顺初西平知县刚果有为吏畏民服　省志】侯源【天顺末主固始县薄在任五年以绩着　省志】纪振【正统间汝宁府儒学教授制行端防理学优长造就生徒咸底于成　省志】胡如【成化初信阳州知州爱人以徳喜怒不形民至今思之　省志】桂荣【成化中固始县丞慈爱得民因名之曰桂惜民因　省志】
　　流寓杨愔【农人其伯父椿津遭尔朱荣之难愔变姓名自称刘士安之光州以讲诵为业北齐神武遗书慰谕仍令光州刺史奚思业以礼资送后为名相】穆脩【宋郓州人防嗜学徙寓汝阳尝受易于种放真宗东封以经行之士赐进士出身调泰州理掾恃才忤监郡得罪遇赦叙颍州文学防军时学者从事声律脩独以古文为倡一时士大夫翕然称之】任谅【宋眉山人徒汝阳九歳而孤舅欲夺母志谅挽衣泣曰岂有为人子不能养其亲者乎母为感动而止力学自奋累官龙图阁直学士知京兆府初朝廷将有事于燕谅曰中国岂有忧乎后果如其所言】马祖常【西域人父润同知漳州路家于光州祖常七歳知学延祐初廷试第二授应奉翰林文字累官御史中丞卒赠魏郡公谥文贞祖常立朝多所建明工文章务去陈腐自成一家言诗尤圆宻清丽有文集文宗谓中原硕儒唯祖常云】张桓【藁城人父木知汝宁府因家焉桓以国子生累官陜西行台御史以言事不合去汝宁盗起恒避居确山贼知其名罗拜请为帅弗听囚六日乃拥至渠魁前桓与抗论逆顺贼刺杀之后语人曰张御史真鐡汉害之可惜事闻赠礼部尚书谥忠洁】曹翼【本湖广蕲州人永乐甲辰进士累官副都御史占籍光州子珣进士仕至江西右防议　省志】
　　人物周曹防【春秋蔡人孔子弟子乐道明义唐宗赠曹伯宋真宗加封上蔡侯】漆雕开【春秋蔡人孔子弟子孔子尝使之仕对曰吾斯之未能信其器不安于小成孔子悦之唐宗赠滕伯宋真宗加封平舆侯】秦冉【春秋蔡人孔子弟子徳艺有成唐宗赠彭衙伯宋真宗加封新息侯】孙叔敖【春秋楚人尝见两头蛇杀而埋之归曰闻见两头蛇者死恐他人又见已埋之矣母曰有隂徳者天报以福比长虞丘相进之于楚庄王以自代为楚相而庄王卒以伯其子封于寝丘四百戸以奉其祀后十世不絶】黄歇【战国楚人事楚考烈王封春申君既相楚与孟尝君等方争下士招致賔客以相倾夺食客至三千余人】陈胜【汝南阳城人少时尝与人佣耕秦二世发闾左戍渔阳胜与阳夏吴广度失期法当斩乃谋举事行至陈据之胜自立为王号张楚广为假王监诸军山东兵皆起卒以亡秦】汉吴公【汝南上蔡人文帝时为河南守治平为天下第一徴为廷尉】周燕【汝南安成人为郡决曹掾太守欲枉杀囚燕諌不从囚家守阙称寃诏遣覆考燕见太守曰愿谨文书皆着燕名府君但言时病而已乃收燕系狱遂不食而死五子皆至刺史太守】桓寛【汝南人博通经传推衍盐鐡之议着数万言以成一家之法】翟方进【汝南上蔡人以射策甲科为郎累迁丞相司直举劾旬歳间免两司隶朝廷惮之永始中拜相以儒雅縁饰吏事号通明相封髙陵侯子义元始中为东郡太守王莽簒弑义起兵讨之】周防【汝南汝阳人师事徐州刺史盖豫受古文尚书举孝防拜郎中撰尚书杂记三十二篇太尉张禹荐为博士迁陈留太守】蔡顺【汝南人以至孝称尝出求薪母噬指顺即心动驰归王莽末人相食顺拾桑椹赤黒异器贼问故顺曰黒者奉母赤者自食贼遗米受而不食母终未葬火逼其舍顺伏棺号哭火遂越他舍母平生畏雷震顺輙圜塜泣曰顺在此举孝廉不就年八十终于家】郑敬【汝南人与同郡郅恽隠于弋阳山中恽志在从政喟然叹曰天生俊士以为人也子从我为伊吕乎将为巢由而父老尧舜乎敬曰吾足矣恽告别而去】郭宪【汝南人事光武为光禄勲帝自将征隗嚣宪諌曰东方初定车驾未可逺征防佩刀防车靮帝不从遂上陇其后颍川兵起乃还叹曰恨不用郭宪之言】郅恽【汝南西平人举孝廉为上东门侯光武尝出猎夜还恽拒闗不纳乃囬从东中门入明日恽上书諌奏八赐布百匹贬东中门候为尉后授皇太子韩诗侍讲殿中迁长沙太守子夀以亷能称官至尚书仆射】髙获【汝南新息人游学京师与光武有素师事司徒欧阳歙歙下狱当断获带鉄锧诣为请光武谓曰朕欲用子宜改常性获对曰臣受性于父母不可改之于今出即辞去三公争辟不应获善天文遁甲能役鬼神所言多验】周嘉【燕四世孙仕为郡主簿王莽末羣贼入汝阳嘉从太守何敞讨贼白刄交集嘉以身捍敞后举孝廉拜尚书郎光武问以遭难之事称为长者迁零陵太守及卒吏民立祠从弟畅为河南尹歳旱乆祷无应畅葬客死骸骨凡万余人应时澍雨位至光禄勲】戴凭【平舆人习京氏易举明经徴拜侍中建武中正旦朝贺帝令羣臣能説经者更相难诘义有弗通輙夺席以益通者慿遂重坐五十余席故京师语曰解经不穷戴侍中】王琳【汝南人年十余歳父母俱丧遭乱乡隣迯窜唯琳兄弟独守冢庐号泣不絶弟季出遇赤眉将杀之琳自防请先季死贼矜而放遣后辟为司徒府荐士而退】张劭【汝阳人与范式为友式谓劭曰后二年当过拜尊亲至期劭白母具鸡黍待之至曰式果至升堂拜母尽欢而别劭死见夣于式曰吾以某日死式即素服会葬式至棺起世谓之死生交】钟兴【汝南汝阳人从丁恭受春秋光武召拜左中郎将诏定春秋章句以授皇太子文使宗室诸侯从兴受章句封闗内侯兴自以无功不敢受帝曰教训太子及诸王侯非大功耶兴让其师丁恭于是复封恭而兴遂固辞】袁安【汝南汝阳人祖父良习孟氏易平帝时举明经官至成武令安传父学尝客洛阳值大雪僵卧不出举孝亷除平隂长任城令永平中拜楚郡太守歳余徴为河南尹未尝以赃罪鞠人累迁司徒子敞孙汤曽孙逢四世三公】周磐【汝南安成人好礼有行居贫养母和帝末就孝亷举拜谒者除任城长迁阳夏重合令后思母弃官还乡里母没哀毁服终庐侧教授生徒以终其身】薛包【汝南人丧母以孝闻及父娶后妻憎包分出之包日夜号泣旦入洒扫父母惭而还之后弟子求分财异居包不能止乃中分其财弟子数破产輙复赈给后拜侍中称疾不起有诏赐告归家礼如毛义】周爕【汝南安成人燕之后生有丑状骇人母欲弃之父不听在髫鬌知廉譲十歳通诗长精礼易不读非圣书非身所耕渔不食举孝廉贤良方正安帝又以纁羔币聘之皆以疾辞】陈蕃【汝南平舆人年十五闲处一室无秽不治父友薛勤曰何不洒扫曰大丈夫当扫除天下安事一室后举孝亷累官乐安太守郡有髙士周璆蕃为置一榻去则悬之为豫章太守待徐穉亦然累迁光禄勲后为尚书仆射迁太尉窦后临朝复为太傅录尚书事】黄宪【汝南慎阳人安帝朝举孝廉不就陈蕃周举常相谓曰时月之间不见黄生鄙吝之萌复存于心郭泰曰叔度汪汪若千顷陂澄之不清淆之不浊不可量也叔度宪字天下号曰徴君】戴良【慎阳人曽祖遵平帝时为侍御史王莽簒位称病归里家富好施尚侠时称为闗东大豪良才既髙达而议论尚竒举孝亷不就再辟司空府不至州郡迫之遂迯入江夏山优游不仕以寿终】周举【防子貌短陋而愽学洽闻为儒者所宗顺帝时举茂才为平丘令尚书言当世得失帝置章御坐以为规戒迁并州刺史革其禁火风俗阳嘉中徴拜尚书后拜光禄大夫】周勰【举子少尚虚时梁冀贵盛被徴命者莫敢不听唯勰前后三辟竟不能屈常隠处杜絶人事巷生荆棘十有余歳至延熹初乃开门延賔及秋而梁冀诛】应劭【汝南人慱覧洽闻删定律令着汉官仪又撰风俗通以辩物类名号献帝朝拜军谋太尉】袁闳【安孙少厉行苦身脩节累征不应居处窄陋以畊学为业延熹末党事起闳潜土室十八年黄巾贼起攻没郡县相约不入其乡里人就闳避难者皆得全免弟忠】袁忠【闳弟初平中为沛相以清亮称及天下乱弃官居防稽孙策破防稽遂浮海投交趾献帝都许徴为卫尉未至而卒子秘从太守赵谦击黄巾与功曹封观等七人皆死诏旌秘等门曰七贤】蔡【汝南人学通五经门徒千人其著录者万人徴辟不就顺帝时徴拜议郎讲论五经同异迁侍郎出为农太守】郭亮【朗陵人童年游洛阳时太尉李固以忤梁冀被诛冀告戒有敢收尸者加其罪亮以固弟子自提鈇钺诣阙上书乞收固尸不许因往临哭守丧不去太后闻而怜之乃听禭敛归葬由是显名于时】袁绍【安四世孙有姿貌威容爱士养名既累世台司賔客所归加倾心折节莫不争赴其庭士无贵贱与之抗礼辎軿柴毂填接街陌】袁术【汝阳人绍从子曾祖阳司徒太尉父逢累迁司空术举孝廉累官至河南尹董卓谋废立术奔南阳刘表上术为南阳太守术又表孙坚领豫州刺史率兵破董卓后为曺操所败】许劭【汝南平舆人少峻名节好覈论乡党人物每月輙更其品题故汝南俗有月旦评初为郡功曺太守徐璆甚敬之府中闻劭为吏莫不改操饬行司空杨彪辟举方正敦朴　徴不就劭兄防亦知名汝南人称平舆渊有二龙焉】三国许靖【劭从兄少与劭俱有人伦否之称举孝防除尚书郎典选举尚书周毖与共谋议董卓诛毖靖走会稽后徙交州刘璋在蜀招致为巴郡太守昭烈克蜀以靖为左将军长史累进至太傅为司徒】郭宪【西平人建安中署郡功曺韩约失众从中还依宪众人多欲取约以邀功宪曰人穷来归我云何厄之后约病死田乐等就斩约头送之魏王操欲条疏宪名宪不肯操叹其忠义并与乐等赐爵闗内侯】来敏【义阳人涉猎书籍善左氏春秋尤精于仓雅训诂昭烈定益州以为典学校尉迁光禄大夫以耆宿学士见礼于时虽屡废而复起】费祎【江夏□县人在益士与董允齐名蜀汉后主时为黄门侍郎后代蒋琬为尚书令当国功名畧与琬比】吕防【汝南富波人少依姊夫邓当击贼孙策召见引置左右当死张昭荐防代当拜别部司马从征黄祖有功又与周瑜程普等破曺操于南郡数进竒计大败蜀兵定荆州封零陵侯】胡综【固始人仕吴为鄂长后典军国宻事蜀汉闻孙权践祚遣使申前好综为盟文文义甚美官至偏将军兼左执法自权统事诸文诰策命隣国书符畧皆综所造】晋和峤【西平人父逌魏吏部尚书峤有盛名庾顗叹曰峤森森如千丈松有栋梁之用武帝时为给事黄门侍郎迁中书令惠帝即位拜太子少傅峤家产豊富而性至吝杜预以为有钱癖】周浚【汝南安成人性果烈以才理见知仕晋为扬州刺史随王浑伐吴吴平以功封成武侯镇秣陵迁侍中三子顗嵩谟武帝尝问浚卿宗后生称谁为可答曰臣叔父子恢称重臣宗从父子馥称清臣宗武帝并召用之】周顗【浚子少有重名神采秀彻元帝镇江左请为军祭酒累迁尚书左仆射为防军将军王甚器重之逮王敦构逆顗以忠义折之遂被害弟嵩累官御史中丞】干寳【新蔡人徙嘉兴祖统吴奋武将军寳博览书记为著作郎平杜弢有功赐爵闗内侯累迁散骑常侍着晋记三十卷咸称良史着搜神记三十卷刘惔曰卿可谓鬼之董狐又为春秋左氏外传注周官周易凡数十篇】孟嘉【江夏□县人永和中为桓温府叅军九日温宴龙山风吹嘉防落初不自觉温使賔佐为文嘲之嘉为文以解之敏妙超羣出人意表迁长史】毕卓【汝隂鲖阳人少希放达太兴末为吏部郎常饮酒废职卓尝谓人曰得酒满四百斛船右手持酒杯左手持蟹螯拍浮酒船中便足了一生矣及过江为温峤平南长史与阮孚等为八达】周访【汝南人少沉毅周穷振乏家无余财元帝渡江防镇东军事领兵屯浔阳鄂陵讨华轶杜弢二寇迁荆州刺史长子抚有父风抚子楚楚子琼有将畧三世皆为将军琼子虓领梓潼太守】朱序【义阳人寜康初拜梁州刺史镇襄阳是歳苻坚遣其将苻丕等率众围序序母韩自登城履行谓西北角当先受敝遂领百余婢并城于其角斜筑城贼果攻破西北角众守新筑城丕遂引退】李充【汝南人兄弟六人易衣而出竟曰而食其妻窃欲分异充请呼隣里亲戚共诀妻信之既召至充乃前跪以妻言白母出之】南北朝周颙【顗七世孙善老易清贫寡欲隐于建康之钟山每賔客防同颙虚席晤语辞韵如流听者忘倦终日长蔬王俭问曰卿山中何所食颙曰赤米白塩緑葵紫蓼后起为国子博士着四声切韵】朱脩之【汝南义阳人仕宋随右军刘彦之北侵留戍滑台为魏所攻城陷被轨太武嘉其节以为云中镇将妻以宗室女脩之潜谋南归泛海至东莱宋以为黄门侍郎累迁雍州刺史加都督政在寛简士庶悦附】董绍【鲖阳人起家四门博士累迁兼中书舍人为魏宣武所知豫州城人白早生以城南叛绍慰劳为贼锁送江东梁武使劳之云忠臣孝子不可无之今当听卿还国绍还申梁武之志欲以宿豫还魏魏以汉中见归魏不许】杨纂【广宁人少慷慨有志畧勇力兼人徙北齐神武起兵信都以功迁武州刺史后入闗周文授以征南将军累封陇东郡公进柱国大将军纂性质朴不识文字但推诚信吏人懐其忠恕子睿位至上柱国渔阳郡公】周炅【汝南安成人有将帅才仕陈累迁都督江州刺史进爵为侯田陇叔以江北叛入于齐炅讨斩之尽复江北之地号平北将军】隋周法尚【炅次子果劲有风槩始读兵书为定襄大守炀帝幸榆林内史令元寿请御容外分二十四军法尚曰结为方阵四面外抵六宫及百官家口并在其门车骑为壁垒此与据城何异若战而防抽骑追奔防战不利屯营自守帝善之】唐周允元【豫州安成人武后时为御史中丞同鳯阁鸾台平章事后宴宰相诏陈书传善言允元曰耻其君不如尧舜武三思劾奏语指斥后曰闻其言足以戒安得为过】袁滋【蔡州朗山人陈侍中宪之后强学博记建中初起授试校书郎累迁尚书右丞拜中书侍郎同平章事封淮阳郡公】周墀【汝南人第进士为监察御史集贤殿学士长史属辞髙古文宗雅重之累迁中书侍郎议河湟事不合罢为劔南东川节度使郑颢言于帝曰世谓墀直言相亦以直言免帝悟加拜检校尚书右仆射卒赠司徒】刘仁安【上蔡人仕为潮州刺史因家岭表生子谦累官封州刺史谦生隐唐末为留后梁开平初兼静海军节度使封南海王】王潮【光州固始人与弟审邽审知并以材气知名僖宗时举兵畧定闽地昭宗假潮福建观察使乃作四门义学还流亡定赋敛遣吏劝农人皆安之后为威武军节度使审邽为泉州刺史审知梁以为闽王】五代王延嗣【光州人唐亡唐太祖拜王审知中书令封闽王延嗣力諌曰义不帝秦此其时也时强藩巨镇僣号审知有效颦之意延嗣极諌审知虽不乐其言然终其身不失臣节延嗣之力也】宋王彬【固始人淳化中进士为雍丘尉通判筠州歴知抚州徙潭州所至能推恩行刊刬烦去蠧后歴京西河北京东河东陜西转运使迁至太常少卿】宗翼【蔡州上蔡人父为虞城主簿因家焉翼笃孝恭谨负米养母好学强记经籍一见即能黙写学欧阳顔栁书背得其楷法能属文隐而不仕家无斗粟怡怡如也戚同文谓其有古人风卒年八十余子度举进士官至西京转运使】孙何【汝阳人笃孝嗜古十五能属文与丁谓齐名时号孙丁举进士礼部廷试俱第一通判峡州迁右司諌真宗数访以边事景徳初知制诘何乐名教勤接士类有词艺者必为称扬所着有驳史通十余篇文集四十卷】孙仅【何弟咸平初进士第一兄弟连魁天下时人荣之累官集贤院学士知开封府后领审刑院进给事中卒仅性端慤中立无竞笃于儒学士大夫推其履尚弟侑亦登进士第官至殿中丞】祖无择【上蔡人进士髙第累官直集贤院出知袁州首建学官置生徒郡国诵之风始盛入为龙图阁学士歴知开封府郑杭诸州所至治行着闻后知信阳军无择为人好义以政事文章为时名卿与王安石不合放弃不振士论惜之】谢良佐【上蔡人学于程门记问该赡对人称前史至不差一字与程颐别一年来见问其所进曰但去得一矜字颐叹其善学谓朱光庭曰是子力学切问而近思者也所着有论语説】朱胜非【蔡州人以上舍登第靖康初为东道副总管建炎初以中书舍人权直学士院草制辞气严重上疏论仁义大柄髙宗嘉之累官尚书右仆射兼御营使平苗刘之乱保防之力居多卒谥忠靖】元髙兴【蔡州人少慷慨多大节力挽二百弓尝步猎遇虎跳踉大吼发一矢毙之从丞相巴延累立战功官至右丞相商议河南省事尝召入悉献江南所得珍宝世祖曰何不少留对曰臣今幸富贵皆陛下所赐何敢俘获之物卒追封梁国公諡武宣后加封南阳王】刘秉文【汝阳人始为广东道廉访使后拜监察御史迁吏部员外郎改万户都总府副使】范谷英【上蔡人至正间任河中知府迁户部尚书集贤院学士】龚友福【光山人仕为翰林学士拜中书防政兼丞相事号淮南夫子】本朝何徳【光州人元季江淮兵起徳委身归本朝屡立战功陞至左军都督府都督佥事北征还卒追封庐江侯諡庄毅】赵好徳【汝阳人博学多才器宇宏敞有志民事洪武初以儒士扈从车驾渡江授陜州同知寻迁安庆知府召为吏部尚书改陜西行中书省防知政事】徐理【西平人国初从诸将征伐有功积官营州中屯卫指挥佥事洪武末从靖内难大小数十战皆贾勇争先所向克捷累官都督佥事封武康伯命还守北京理驭下寛厚得士卒心】赵毅【好徳子性孝甘布素善属文工草书轻财下士以儒士举授工科都给事中官至工部右侍郎兼詹事府少詹事子寛监察御史敏吏部郎中】房安【汝阳人幼聪辩性刚劲洪武中由太学生歴官江西按察使转福建右参政召为工部右侍郎未几出为山东右参政所至有能声】孙显【信阳人性聪敏遇事能果决乡里推重之洪武丁夘科领乡举授工科给事中累官工部尚书】王礼【固始人貌魁伟性明敏果劲有风槩洪武间以太学生初授福建按察副使累官户部右侍郎】孟祯【息县人聪敏力学处事知大体洪武中以儒士举累官四川左布政使】王平【息县人有髙才善辩説以清白自持刚明果决而勇于义洪武中以国子生释褐拜监察御史累官左佥都御史擢交趾左布政使】梁铭【汝阳人洪武中以防补燕山前卫百户北平被围铭战鬬甚力累建竒功积官后军都督佥事后陞都督同知镇宁夏封保定伯铭处心坦夷临事寛简而勇敢精悍能抚恤军士时论重之】毛鹏霄【西平人中永乐乙酉科乡试除陜西邠州知州子祥山进士仕终云南叅政祥子二鸣成化戊子举人鳯来进士第省志】尹聪【西平人永乐辛夘科乡举除户部主簿累犒边赈荒陞郎中寻奉勅整饬兵务斩俘邉冦布功歴官山东左叅政　省志】叶清【信阳人由进士除监察御史后以斩俘邉冦功陞叅议　省志】徐廷璋【罗山人由进士除工科给事中言论侃侃不避权贵累官右副都御史　省志】刘进【光州人由贡中顺天乡试除太平府通判连遭父母丧哀毁骨立结庐墓侧负土成坟手植栁栢数百株致鸟雀鸥鹭驯集之异有司请旌为孝子陞太仆寺丞子廷玺举人廷瓉进士官监察御史　省志】许逵【固始人正徳戊辰进士授乐陵知县以斩流贼功陞山东佥事后转江西副使值宸濠之变不屈被害赠礼部尚书谥忠节　省志】
　　列女周顗母【李氏字络秀汝南人顗父浚为安东将军出猎遇雨过络秀家防其兄弟不在络秀与一婢于内宰猪羊具数十人馔甚精办而不闻人声浚恠使觇之独见一女子甚美浚因求为妾其父兄初不许络秀曰门户殄瘁何惜一女父兄许之遂生顗及嵩谟由此李氏得为方雅之族】髙氏五节妇【俱固始人髙希鳯妻刘氏希鳯在辽东与刘氏俱被掠希鳯死刘氏被掳骂不絶口被杀仲弟药师努妻李氏早寡携子侄避乱髙丽本朝初复挈家归守夫墓誓不再适季弟巴延布哈妻郭氏巴延为纳克楚所杀郭氏自缢死巴延达实丹妻金氏逹实丹为父讐诬死金氏与姑邢氏义不受辱俱自缢事闻诏旌之】郑氏【罗山人元太尉中书平章政事李思齐妾元末汝颍兵起思齐率义兵屡复郡县授汝宁知府后以太尉守闗陜天兵入闗思齐走临洮后内附授江西行省左丞陞中书平章政事卒郑氏自经死事闻追赠淑人谥曰贞烈】范氏【汝阳县民庄十一妻夫亡范年二十七姑舅老子防家贫所亲尝劝他适遂截髪自誓缝绩以养舅姑恪守妇道年八十事闻诏旌为贞节】李氏【上蔡人吴景和妻景和疾李毎夜顿颡北辰愿以身代吴竟卒哀毁逾礼家虽艰窘极力营遗腹生子李呼天矢曰不幸夫逝今幸有子吴氏宗祀可托守节不移且事舅姑以孝着事闻旌表　省志】唐氏【光山人性烈父见塜不髙自用裙包土以封人以孝女称今有孝女墓　省志】沈氏【光州人郝昂妻夫亡沈年十九生男文宿甫一歳乡人怜其年少子防劝其改适沈焚香吁天断左手一指誓不再醮四十七年始终一节有司以奏闻诏特旌表　省志】
　　仙释费长房【汝南人为市吏有老翁卖药悬一壶于肆市罢輙跳入壶中独长房于楼上见之因往再拜奉酒脯翁乃与俱入壶中随至深山群虎中使独处长房不恐又使卧空室以朽索悬石于上众蛇齧索且断长房亦不移最后与粪使食粪有三虫臭秽长房意恶之翁曰子防得道恨于此不成遂与一竹杖曰骑此任所之又与一符曰以此主地上鬼神长房策杖湏臾到家以杖投葛陂中化龙而去由是役使鬼神后失其符为众鬼所杀桓景尝学于长房一日谓景曰九月九日汝家有大灾可令家人作绛嚢盛茱萸系臂登髙山饮菊花酒祸可消景如其言举家登山夕还见牛羊鸡犬皆暴死焉】许逊【汝南人博通经史尤嗜修炼之术举孝亷晋大康初为蜀旌阳县令歳饥尝点瓦砾化金俾民得输负租为符呪以治疫活数千人后得飞歩斩邪之法时西安有蛟物及上辽有巨蛇为民害逊皆斩之至豫章复有老蛟及其党甚众逊踪迹得之斩馘无遗类又铸鐡为柱下施八索钩鎻地脉由是水妖絶迹逰韶阳郴衡诸郡除害尤多宁康甲戍年已一百三十六歳忽一日羽盖龙车自天而下逊登车与其弟子家属四十二口同时升举鸡犬亦飞去】仆仆先生【居旧仙居县黄土山尝饵杏丹乘云往来唐刺史李休光以为妖叱左右执之龙虎见于其侧先生乘之而去天寳初因以仙居名县】应夷节【唐汝南人生不喜茹荤性敏慧长逰天台龙虎山师冯惟良得上清大法栖真天台之道元院日诵黄庭大洞二经为人致福数致感应忽一日沐浴入静疑神翌日解化是夕清香馥郁猿鸟悲鸣及就但空棺而已】慧思【衡岳慧思禅师以大小乘定慧等法根引喻俾习慈忍行奉菩萨普贤戒衣服率用布寒则加以艾北齐天保中驻锡光山县静居山梵天院】知顗【天台山智者禅师知顗陈天嘉初谒慧思于大苏山思一见即谓曰昔灵鹫同听法华经今复来矣即示以普贤道塲説四安乐行师入观三七日身心豁然思曰非汝弗证非吾莫识】
　　汝州【东至开封府许州襄城县界七十里西至河南府洛阳县界八十里南至南阳府南召县界九十里北至河南府登封县界五十里自州治至京师一千七百五十里至南京一千七百五十里】
　　【粮十四万七千七百石零】
　　建置沿革禹贡豫州之域天文心分野周为王畿地春秋戎蛮子邑战国属韩后属魏秦属三川郡汉为河南郡梁县地三国魏属舞阳郡晋属河南襄城二郡后魏属汝北鲁阳二郡东魏置北荆州后周改曰和州隋改汝州以汝水为名寻改襄城郡治承休县唐复为汝州改承休为梁县天寳初改州为临汝郡乾元初复为汝州五代因之宋置陆海军节度金废军州县仍旧元属南阳府本朝初以梁县省入仍旧属成化十二年增置寳丰伊阳二县直隶河南布政司编户五十里领县四
  </div>
  <div class="pagination">
   <a href="明一统志_page15.html">
    上一页
   </a>
   <span>
    ...
   </span>
   <a href="明一统志_page11.html">
    11
   </a>
   <a href="明一统志_page12.html">
    12
   </a>
   <a href="明一统志_page13.html">
    13
   </a>
   <a href="明一统志_page14.html">
    14
   </a>
   <a href="明一统志_page15.html">
    15
   </a>
   <span class="current-page">
    16
   </span>
   <a href="明一统志_page17.html">
    17
   </a>
   <a href="明一统志_page18.html">
    18
   </a>
   <a href="明一统志_page19.html">
    19
   </a>
   <a href="明一统志_page20.html">
    20
   </a>
   <a href="明一统志_page21.html">
    21
   </a>
   <span>
    ...
   </span>
   <a href="明一统志_page17.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
