<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 108 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 108 页/共 202 页
  </h1>
  <div class="content">
   本朝因之领县六
　　鄞县【附郭东西距六十五里南北距七十里东至镇海县界三十五里西至慈谿县界三十里南至奉化县界五十五里北至镇海县界十五里东南至奉化县界九十里西南至绍兴府余姚县界一百七十里东北至镇海县界四十一里西北至慈谿县界三十五里春秋越东界鄞邑地秦置鄮县属会稽郡汉因之晋隆安四年又徙置句章县亦属会稽郡宋齐因之隋平陈并鄞鄮二县入句章唐武徳四年于句章县置鄞州八年州废复改置鄮县属越州开元二十六年于县置明州五代梁开平二年改鄮县曰鄞县宋为庆元府治元为庆元路治明为宁波府治　本朝因之】慈谿县【在府西北五十里东西距一百四十里南北距九十里东至镇海县界六十里西至绍兴府余姚县界八十里南至鄞县界三十里北至海六十里东南至鄞县界十五里西南至余姚县界一百里东北至镇海县界六十里西北至余姚县界八十里汉置句章县属会稽郡后汉因之晋隆安四年移句章县于今鄞县界为句章县地唐初为鄮县地开元二十六年析置慈溪县属明州五代宋元因之明属宁波府永乐十六年改溪曰谿　本朝因之】奉化县【在府西南八十里东西距一百七十里南北距一百五里东至鄞县界七十里西至绍兴府新昌县界一百里南至台州府宁海县界六十里北至鄞县界四十五里东南至象山县界一百里西南至宁海县界八十里东北至鄞县界六十里西北至绍兴府嵊县界一百二十里春秋越鄞邑汉置鄞县属会稽郡阳朔元年置东部都尉后汉仍曰鄞县晋及宋齐以后因之隋平陈并入句章县唐初为鄮县地开元二十六年析置奉化县属明州五代因之宋属庆元府元元贞初升为奉化州属庆元路明洪武二十年改州为县属宁波府　本朝因之】镇海县【在府东北六十里东西距二百五十里南北距一百五十五里东至海岸五里至舟山可二百里西至鄞县界五十里南至鄞县界三十五里北至海岸一里东南至乌碕山海洋一百十里西南至鄞县界三十五里东北至海岸二里西北至慈谿县界一百里汉鄮县地隋为句章县地唐仍为鄮县地五代梁开平三年吴越置望海县宋太平兴国初改曰定海县属明州庆元初属庆元府元属庆元路明属宁波府　本朝康熙二十六年别置定海县于舟山而改故定海为镇海县仍属宁波府】象山县【在府东南二百七十里东西距一百四十里南北距二百六十里东至海四十里西至台州府宁海县界一百里南至宁海县界一百九十里北至奉化县界七十里东南至海六十里西南至宁海县界一百八十里东北至海四十里西北至奉化县界六十里汉为鄞回浦二县地晋为临海郡宁海县地隋开皇九年省宁海入临海属永嘉郡唐神龙二年析宁海及鄮县地置象山县属台州广徳二年改属明州五代因之宋属庆元府元属庆元路明属宁波府　本朝因之】定海县【在府东少北二百六十里海中东西距八十三里南北距一百四十里东至海岸六十六里西至海岸十七里南至海岸三十里北至海洋一百十里东南至乌碕山海洋一百十里西南至张家堰三十五里东北出海洋至金塘一百五十里西北至慈谿县界一百二十里春秋越甬东地汉为句章县地唐为鄮县地开元二十六年置翁山县属明州大厯六年废宋熙宁六年以故县地置昌国县仍属明州庆元二年属庆元府元至元十四年升为昌国州属庆元路明洪武二年复为县属明州府十七年县废改昌国卫二十五年改定海卫　本朝康熙二十六年改置定海县属宁波府】
　　形势四明与天台并髙东接沧溟西连禹穴穹窿盘薄凡数百里【宋周锷寳积寺记】对修眉于天姥接五界于金庭【宋王应麟七观】海道辐辏南接闽广北控髙丽商舶往来物货丰衍东出定海有蛟门虎蹲天设之险亦东南要会【宋祝穆方舆胜览】抱负沧海枕山臂江【四明图经】四明广袤限隔台越阳堂霞屿盘鬰茏葱【旧通志】
　　风俗山有金木鸟兽之殷水有鱼盐珠蚌之错海岳精液善生俊异【会稽典録】火耕水种不烦人力举锸成云下锸成雨【晋陆云答车茂安书】海陆珍异所聚人杂五方俗类京口【隋书地理志】衣冠入物甲于东南诸郡【成化志】鄞甬之东山水清嘉人喜种植务农功【明陆深集】
　　城池宁波府城【周十八里门六水门二北面滨江三面为湪唐咸通中创筑　本朝雍正乾隆中屡修】慈谿县城【周九里有奇门七濠周三面北半里倚山明嘉靖三十五年筑】
　　【本朝顺治年间修乾隆年间增修】奉化县城【周六里有奇门四水门二明嘉靖三十一年筑本朝康熙雍正乾隆中屡修】镇海县城【周九里门五北际海余三面有濠明洪武中筑　本朝顺治康熙雍正乾隆中屡修】象山县城【周五里有奇门四水门三明嘉靖三十一年筑】
　　【本朝顺治康熙中屡修乾隆中重修】定海县城【周七里门四水门二本朝康熙二十八年因昌国城故址重筑乾隆中修】
　　学校宁波府学【在府治北宋天禧二年建　本朝顺治康熙中屡修雍正五年重建入学额数二十五名】鄞县学【在县治西南宋嘉定十三年建本朝雍正五年重建入学额数二十五名】慈谿县学【在县治东南宋庆厯八年建　本朝康熙十年雍正五年修入学额数二十五名】奉化县学【在县治东北宋治平初建　本朝康熙十二年修雍正元年重修入学额数二十名】镇海县学【在县治东北宋绍兴中建本朝康熙十七年重建入学额数二十名】象山县学【在县治东南唐会昌六年建本朝顺治十一年重建入学额数十二名】定海县学【在县治东　本朝康熙二十六年建五十五年重修入学额数十二名】月湖书院【在府治月湖西　本朝顺治十年建名义田书院康熙二十五年改今名又甬东书院在府城内独善坊雍正四年建桃源书院在鄞县西乡三十里宋王説居教授处神宗赐额长春书院在鄞县长春门外鄞江书院在城东又慈湖书院在慈谿县北门外石坡书院在慈湖东山之麓杜洲书院在慈谿鸣鹤又龙津书院在奉化县城东四里宋乾道中朱子奉使至此讲学处后立为书院元重建于宝化山之阳广平书院在奉化县城东十里锦溪书院在奉化城内乾隆十九年建又崇正书院在镇海县城北康熙五十八年建鲲池书院在梓防山左乾隆八年建又丹山书院在象山县治东康熙六十年建缨溪书院在象山城西门内乾隆十五年建翁洲书院在定海县城内各县俱有义学】
　　户口【原额人丁三十九万六千二百八十七又滋生人丁一百四十七万七百四十四】田赋【田地山荡等共四万四百四十八顷六十一亩七分零额征银二十一万三十七百三十九两二钱八分零米三万七千四百九十四石七斗五升五合零】
　　山川四明山【在府西南一百五十里为郡之镇山唐六典江南道名山四四明山髙一万八千丈周回二百十里乐史太平寰宇记山在明州西八十里四角各生一种木皆不杂山顶有池池有三重石台道书以为第九洞天名丹山赤水之天旧志山由天台山脉向东北一百三十里涌为二百八十峯中有三十六峯周围八百余里绵亘府之奉化慈谿鄞县绍兴之余姚上虞嵊县台州之宁海诸境上有方石四面如牕中通日月星宿之光故曰四明山东七十峯状如惊浪境接句章山西连脊起峯状如奔牛曰奔牛山中有三朶峯鼎足以立汉张平子居焉中有石室西南有五朶峯状如芙蓉五峯相望各去六里中为四明山心山南耸七十里状如驱羊其峯蹲者曰蹲羊有涧南出一百二十里归于鄞江山西南又有八峯如罾嚢号八囊山山北有两阵山如走蛇梅福隠越尝逰焉由鄞小溪而上为东四明由余姚而上为西四明由奉化雪窦而上则谓之四明山　按四明支山凡有十仗锡山石楼山松岩山雷峯山大雷山鸡笼山烽火山楼山峒山鳖山皆是】鄮山【在鄞县东三十里昔海人贸易于此后加邑从鄮因以名县又东二里为横岙山又三里为同谷山以东西两岙同一谷口也】大涵山【在鄞县东三十五里濒水而秀天霁风晴山水相映故名又五里为圣母山又二十里为朱长山】阿育王山【在鄞县东四十里北去镇海县三十五里明统志旧名鄮山晋太康中并州人刘萨诃得阿育王舍利建塔于此因名其前横陈如几者名玉凡山其南为白云山】阳堂山【在鄞县东四十九里俗曰青山四面悬絶下有鲍郎庙】太白山【在鄞县东六十里视诸山为最髙上有龙池曹学佺名胜志山南悬崖瀑布名水帘洞上有鬼谷先生祠】大慈山【在鄞县东六十里东钱湖中】天童山【在鄞县东六十五里髙秀与太白埓有玲珑岩龙潭诸胜】姜山【在鄞县南二十五里平原崛起有三石洞又五里为茅山】塔岭山【在鄞县南四十里环列二十三峯递引而南冈岭相接最为深险与奉化县接界】它山【在鄞县南五十里即唐县令王元缉为堰之地水南沿流皆山北皆平地至是始有小山以其无山相接故名】金峨山【在鄞县南八十里为府治案山】霞屿山【在鄞县东南四十五里东钱湖中西北有月波山与霞屿对峙】大梅山【在鄞县东南七十里相传汉梅子真于此有石洞仙井药炉丹灶遗迹】响岩山【在鄞县西南四十五里壁千仞下瞰江水每有声响　相答相传唐贺知章于此】建岙山【在鄞县西南五十里矗立十五峯状如列防】锡山【在鄞县西南五十里葱蒨揷天旧尝产锡又银山在县西南六十里旧产银】石臼山【在鄞县西南五十五里下有溪其麓有石臼庙】天井山【在鄞县西南七十里下瞰深渊上有五井俗传神龙所居由下井至中井上井逾入逾险其二井人迹罕到相近有灌顶山直上二十里宋时曾采铁于此】骠骑山【在慈谿县东十五里会稽典録汉世祖时张意为骠骑军其子齐方厯尚书郎曾此山因名旧名古灵山又名马鞍山】鸡鸣山【在慈谿西二十里一名仙鸡山上有石井石床石瓶旁有石如鸡又十里为相山盘郁秀丽形家以其地当产宰辅故名】渔溪山【在慈谿县西五十里石矶枕水彷佛富春】雨微山【在慈谿县西五十里旧名龙山一名雨征山上有云气即雨邑人以此为征故名宋避讳改征为微又有夜飞山在县西四十五里临江相自蜀飞来一名蜀山】浮碧山【在慈谿县治北形圆而小三面潴为湖山浮其上故名】塔山【在慈谿县东南三里俗呼为东山前临两江西瞰城郭旧尝建塔其上唐房琯为令因形家言废而至今犹仍旧名】城门山【在慈谿县西南十五里巉岩峭壁孤立江滨隋城门校尉陈咏此因名】大山【在慈谿县西南三十里道书第六十三福地也晋虞喜尝此三召不赴故名】戍溪山【在慈谿县西南三十五里晋刘牢之讨孙恩尝戍兵于此下有戍溪】车廏山【在慈谿县西南四十里越王句践尝置廏于此遗迹犹存明初吴祯讨方国珍夜入曹娥江出不意拔车廏遂入庆元】句余山【在慈谿县西南四十里句章之西余姚之东山海经句余之山无草木多金玉郭璞注今在余姚县南句章县北故此二县因以为名】三过山【在慈谿县西南五十里舆地纪胜山势孤峻临江潮水萦洄舟人理棹虽一过犹三过焉】大蓬山【在慈谿县东北三十里又名达蓬山上有岩髙四五丈秦始皇东逰欲自此入蓬莱故名其支陇为香山】五磊山【在慈谿县西北四十五里五峯磊磊若聚米所成南有崖如门可通出入】鸣鹤山【在慈谿县西北六十里山形如鹤翅舒而喙张有飞鸣之状】浪港山【在慈谿县西北七十里观海卫城负马山南有矿穴明嘉靖间立厰开取石压死者无御史王绅奏止之】向头山【在慈谿县西北八十里旧志亦名西龙尾东望伏龙山舆龙头相向龙头以东属镇海龙尾以西属余姚二山捍潮其中涨涂渐与山相接】大忌山【在慈谿县西北八十里下有暗石为舟航往来所忌旧在海中今近岸相峙为小忌山又有泥横山在县西北百里俗名掘泥山旧亦在海中今连岸】新岭山【在奉化县东二十里有七十二曲岭狭而长有天然石磴泉出甚冽杯饮止给一人行者以次取饮不竭明嘉靖间更岭道于后陇芟□平坦行人便之谓之太平岭】鄞城山【在奉化县东五十里古鄞城在其下旧志即赤堇山相传欧冶子造剑处国防破赤堇而取锡即此山有草曰赤堇县以此名而加邑焉】九峯山【在奉化县东六十里九峯突兀产多乌桕秋霜叶红烂若春花】凤山【在奉化县治西冈峦秀拔形如凤翔相连者为印山越五里为华顶山秀而尊上有龙湫】鲤湖塘山【在奉化县西十里髙出众山有奇石山顶有龙湫不涸尝出云为雨】石岭山【在奉化县西十五里上有石髙八九丈如人屹立十道四畨志谓之新妇岩其石五色望之颇似花钿故名又名乌峯】小丹山【在奉化县西五十里四明山南上有二洞如广厦可容五六十人岩罅水流紫绀赤色云笈七籖所谓丹山赤水是也】雪窦山【在奉化县西六十里四明山之别埠奇胜错列宋理宗尝梦逰此赐名应梦山又有桃花坑山山岩壁立数仞延袤数百尺岩色红白相间状如桃花初发故名中有平田数百亩又有剡源山夹溪而出蓊然深以其近剡故名】梨洲山【在奉化县西百里即四明之西峯晋孙绰逰此于沙上偶得梨数枚以为仙物山因以名】宝化山【在奉化县南三里为邑之案山】梅山【在奉化县南三十里旧志谓梅福尝逰此兀立众山中峯峦奇秀北环大海下有龙湫】蓬岛山【在奉化县南四十里其脉来自四明重冈复岭形势雄壮兀然为诸山之冠北为安岩之翠峯南为石楼之赤岩陟其巅俯视数百里外旁为后莱山山谷间有龙湫名虾鱼潭】天门山【在奉化县南六十里接象山县界汉书地理志鄞东南有越天门山陶宏景眞诰天门山在鄞县南宁海北半亚于海又象山县南一百二十里海中两峯对峙其状若门亦名天门山一名蜃楼门又名东门山髙二百丈周二十五里明初昌国卫置此又南有大门担子石坛等山有南北□壳菜蓝等岙可避风泊舟明嘉靖中设军哨守】铜山【在奉化县北十五里由日岭出其山甚髙周囘三十里唐书地理志奉化县有铜疑出此】江口山【在奉化县北二十五里自四明分支雪窦东衍而来至此始尽上有塔俯瞰大江山之阳为县境隂为鄞县境】奉化山【在奉化县东南五里一名瑞峯山峯峦特起周三十里四面皆异名东为栲栳山西为龙潭山顶有龙潭南为吴郎山即后潭山北为南山元史载奉化州山石裂即此处】鲒埼山【在奉化县东南五十五里以近古鲒埼亭而名明嘉靖中倭走横岭阻水奔入鲒埼即此又三山在鲒埼南屹立里港海中】大雷山【在奉化县西南四十里四明支山也山髙千丈盘踞数十里脉接台州起于华顶而尽于象山西去象山县二十里】石楼山【在奉化县西南六十里寰宇记在鄮山南一名石柱山县志山髙六百丈与蓬岛山相近上有石如屋两崖夹涧飞瀑流下】镇亭山【在奉化县西南百里汉书地理志鄞有镇亭县志山极髙南自天台西涟四明绵亘数十里中有龙湫名石井潭】汉城山【在奉化县东北二十里山顶平旷容数千人相传五代时屯聚保卫处】招宝山【在镇海县东北二里本名侯涛山以诸畨入贡停舶于此改今名南临港口屹然耸峙最为要害旧设台堠于此明嘉靖间筑城堡东南峙一小山仅髙寻丈名昌国山潮汐于此分流】虎蹲山【在镇海县东五里屹立海口如虎】金鸡山【在镇海县东八里与招宝山对峙】蛟门山【在镇海县东海中去岸约十五里一名嘉门山环镇海口吐纳潮汐出此即大海洋古称蛟门虎蹲天设之险时兴风怪浪舟行避之】陈山【在镇海县南七里絶顶有白龙潭将雨白云起山巅作覆冒状将霁岚绕出山腰如环带人以为占】青屿山【在镇海县东南三里旧志青屿隘为戍守要地】龙头山【在镇海县东南十二里下置甬东巡司旁有葫芦峤明嘉靖中县令金儿成筑塞峤口建楼其上以防海又竹屿山亦在县东南十二里小浃江口】盘岙山【在镇海县东南七十五里水绕太白山隂而出凡三十六盘】瑞岩山【在镇海县东南八十五里有十二峯宋大中祥符五年有芝草生于青松峯之上因名】巾子山【在镇海县东北二里山形卓立如巾帻与招宝山相控峙为潮水出入之障宋徳祐二年张世杰提师入定海元遣都统卞彪説降世杰断其舌磔之于巾子山下明嘉靖间于山巅建越国公祠以祀世杰】伏龙山【在镇海县西北八十里一名箬山首尾跨东西两海门蜿蜒如龙中有千丈岩南去龙山所十里屹临水际为畨舶必由之道】施公山【在镇海县西北九十里北瞰大洋商舶往来地极险要元设巡司于此明时置烽堠山上】鼓吹山【在象山县东八里峯峦崒嵂岩壁空虚天将雨洞中有声如鼓吹】双泉山【在象山县东四十里海中上有二穴出泉味甘冽】玉几山【在象山县南十五里县治案山】三蕚山【在象山县南六十里海中上有三峯一名三仙岛至春杂花盛开绮丽絶胜】大佛头山【在象山县南一百五十里髙出海中诸山数百丈周百余里日本入贡以此山为向道中甚平旷地皆膏腴宜耕稼稍西为台明屿两山对峙中流为台明二州分界处】象山【在象山县治北形如伏象县以此名其峯圆耸峯顶旧有望海楼稍东有象潭山其下为东塘山稍西有凤跃山俱环峙城郭】郑行山【在象山县北十里为象山后拥形势耸拔旧有郑行居此岙】韭山【在象山县东南一百里海中产大韭偏地形势巍峩岛防深逺明嘉靖中倭巢于岑港山张四维以舟师击之韭山洋即此又百里曰大薤山山产大薤卓峙大洋直望日本倭船往来每视此为准】灵岩山【在象山县西南四十五里岩石奇怪极其天巧有瀑布倒流百余丈】防顶山【在象山县西北四十五里上有花气岩其絶顶又名天峯盘郁耸拔为邑之望中多平衍可耕稼】乌屿山【在象山县西北八十里孤悬海中圆小如珠奉化鄞县俱分界于此】定海山【在定海县冶东旧名舟山明嘉靖四十二年总兵卢镗等降海防汪直于此督臣胡宗宪勒受降亭三字山上　本朝康熙二十五年改今名】翁山【在定海县东三十里亦曰翁洲相葛仙翁尝此唐以名县李吉甫元和郡县志翁洲入海二百里即春秋所谓甬东地其洲环五百里有良田湖水】鼓吹山【在定海县东四十里山之隂有战洋相徐偃王逃至此其拒战处也山巅平坦容数百人】沈家门山【在定海县东九十里外通莲花洋最为要地】石门山【在定海县东海中两山壁立如门】补陀洛迦山【在定海县东一百五十里海中一潮可到为海岸孤絶处梵名补陀洛迦华言小白华也亦曰普陀山又名梅岑山相以梅福名往时日本髙丽新罗诸国皆由此取道以风信又有大小洛迦山与普陀接近】大谢山【在定海县西八十里海中寛广百里土沃民稠其旁为小谢山西南二里即镇海之穿山所南临黄崎港北由大猫海洋至金塘鹿山最为险要】金塘山【在定海县西八十余里海中周二百余里泉甘土肥称沃壤旧为昌国县之金塘乡明洪武二十年汤和徙民入内地】烈表山【在定海县西金塘山西北隔一小港相表里一名烈港明嘉靖中都督卢镗倭于此因名平倭港】双髻山【在定海县北十里有二峯如髻矗立天表为县之主山】石同门山【在定海县东南海中数峯崛起潮汐经流其中旁为十六门亦名十六门山】桃花山【在定海县东南海中石有纹似桃花嵌空刻露屹立巨浸中元吴莱曰此昌国絶胜处】竹屿山【在定海县西南海中两山夹峙上有丛竹与竹屿对峙者为云屿山云气常滃郁又有盘屿山与竹屿隔海对峙以山势盘旋而名】岱山【在定海县东北海中约一潮可到有鹞子尖其巅下冈峦秀拔林樾苍润时有云雾抹其顶相近有兰山秀山皆可垦田】镇鳌山【在定海县治西北隅山自北来蜿蜒南走屹然一峯旧昌国县治在山麓今为总兵署】滩山【在定海县西北海中接江苏松江府界】东霍山【在定海县西北海中相传徐市驻舟处有石棋盘修竹环之清风披拂常无尘垢其对峙者为西霍山】稠岭【在鄞县西四十五里与慈谿县接界明嘉靖中设寨以御倭冦】踌躇岭【在鄞县南一百十里山路险峻】圣公岭【在鄞县西四十里明统志千仞壁立其中石室虚明宋朱彦诚尝遇仙于此】长溪岭【在慈谿县西北六十五里溪行可五六里北出鸣鹤乡道通观海卫】石刺岭【在慈谿县北一里石磴盘纡迤逦接县治】栅墟岭【在奉化县东南六十里南去台州府宁海县亦六十里宋建炎中立栅戍守于此为海道冲要】毛巅岭【在奉化县西六十里四明山南接大小晦山岩谷崎岖行者艰阻宋绍熙间有毛居士者凿山以便往来因名】六诏岭【在奉化县西百里晋宋间曾有者六诏不起因名通典陆诏岭与剡县分界即此】佛头岩【在象山县南二十五里髙十余丈上如佛首中断如蜂腰岌然欲揺亦名揺环岩四面皆檐卜花夏月花开弥望如雪香闻十余里】平沙岩【在象山县昌国卫南门海边羣石嶙峋独此一岩方广数十丈平如席披曝海潮间随潮见】龙洞【在象山县东南二十五里洞中有石室广可数丈天雨水如雷鸣闻十余里嵗旱祷雨辄应】锯门洞【在象山县东南三十里锯门山岩壁中濶三丈许圆如规内有二潭石笋如柱横石如阇置戍于此曰锯门隘其外曰锯门洋为海中要地】盘陀石【在定海县东海中石平广可立百余人下瞰大海正扶桑日出之地烛龙将驾天光焕】海【府境东南北三面环海东通日本南通闽广诸畨北接江苏崇明上海旧志云大海自台州府宁海县折而东在象山县东二十里曰钱塘南三十五里曰大睦西南二十里曰东门自钱塘而北则定海自东门而南则台温定海县四面皆濒海东为莲花洋东北为灌门海中有砥柱屹峙中流水滙于此旋涌若沸舟行必投以物杀其势而后过镇海县东北两面据海由东而南接象山县界由北而西接慈谿县界慈谿县北距海六十里西接余姚北界海盐以黄牛桑屿二山为界】蕙江【在鄞县南六十里源出奉化县大晦山抵它山堰合鄞江其西与兰江相接】鄞江【在鄞县东北二里即甬江也奉化江自南来慈谿江自西来俱至县东三港口合流而东入镇海县界为大浃江经县城南至县东入海曰大浃口即春秋所为甬东东晋时置浃口戍隆安中孙恩为刘裕败自浃口窜入海即此】慈谿江【在慈谿县南十五里上流即姚江自余姚县流入至丈亭渡岐而为二大支由车廏厯西渡经府城北合鄞江入海小支从丈亭分流贯县城而东出凡四十五里名管山江旧因民田阻江回逺旱无沾溉潦则泛溢宋宝祐五年制置使吴潜市民田开江七百丈有奇广三丈六尺自是水直抵慈谿县东南之茅洲闸又东南流七里为化闸入镇海县境名中大河至骆驼桥又分二派南抵鄞县境北会西河水入海】奉化江【在奉化县北其上流曰剡溪源出嵊县界岭及六诏岭东北流凡九曲至县西四十里之公棠堰受晦溪水又东北至县西北二十五里畸山受上元溪水又东至县西十五里泉口受棠溪水又东至县北二十五里江口受范家河赵河水又东北至县东北四十里北渡合镇亭水名奉化江亦曰北渡江其流始盛又东北入鄞县界合鄞江】小浃江【在镇海县南十二里自竹屿山海口分流为支江蜿蜒西流四十里过东冈碶又西流五十里至鄞县三十五里之五乡碶合鄞江】宝幢河【在鄞县东四十五里源出太白山至江东碶闸入奉化江】范家河【在奉化县北十里一名万家河流至江口入剡溪溉田四百余顷】赵河【在奉化县北一十五里唐元和二十二年令赵察开溉田八百余顷流至江口入剡溪】西河【在镇海县西北四十里源出慈谿县香山东流至县西北五十五里澥浦入海支流会斗涧水流十五里入中大河】大河【在象山县治南又名旧河源出县治西鳯跃山名凤跃溪绕流县前又南合三十六涧灌上洋田六百余顷至朝宗碶又南入海】东大河【在象山县东南九里有二源一曰沙溪源出象潭一曰锦溪源出王家岙合流至应家浃始名东大河又南流十里至会源碶入瑞龙河】瑞龙河【在象山县东南二十里源出县东南十里瑞龙山旧受会源碶水南流至庆丰碶入海今淤】西大河【在象山县西南二里上自大河分流亦名唐家河经县西南九里名西极河入三港口以注于海】青溪【在鄞县东五十里源出水帘洞上有鬼谷子祠】光溪【在鄞县西南五十里隋并句章县唐改鄞州及鄮县置明州俱治其上源出四明山东经密岩滙天象岩至它山堰分流桐桥灌桃源诸乡之田】文溪【在慈谿县东十五里滙县境东北诸溪涧水以泄于前江明隆庆间开濬】慈溪【在慈谿县西南三十里旧名大隠溪汉孝子董黯母好饮此水黯乃筑室溪旁汲以供母因改今名】大晦溪【在奉化县西北六十里又上元溪在县西北二十里棠溪在县西南下流皆入剡溪】县溪【在奉化县西南三十五里源出镇亭山之龙潭东北流至县西南十五里会诸溪涧水名西溪岐为二一名龙溪一名市河俱绕县东南流入奉化江旧志溪自镇亭源为七十二曲绕连山松林奉化长夀四乡溉田甚广】黄马溪【在定海县西北五十里又九溪在县北十里河溪在县东北二十五里俱资灌溉】东钱湖【在鄞县东二十五里唐书地理志鄮县东二十五里有西湖溉田五百顷天宝二年令陆南金开广之王应麟曰西湖即今之东钱湖也旧志东钱湖一名万金湖受七十二溪之水周八百顷傍山为固叠石为塘亘八十里中有四牐七堰又于其旁各为石碶水溢则分泄之使注于江自宋元至明相继修治鄞县镇海奉化三境之田俱被灌溉之利】广徳湖【在鄞县西十二里旧名鸎脰湖唐大厯八年县令储仙舟改名广徳贞元二年刺史任侗因故迹增修溉田四百顷宋煕宁初知县事张恂重筑隄防曾巩为记政和八年郡人楼异知郡事奏罢为田西七乡遂嵗苦旱今湖址仅存】日湖【在鄞县治东南一里城中一名细湖周二百五十丈又有月湖在县治西南七里周七百二十丈有奇二湖之源俱出四明山一自它山堰经仲夏堰入南门为日湖又名南湖一自县西南大雷山经十字港滙望春桥入西门为月湖又名西湖并从城北三里保丰硖泄入鄞江】小江湖【在鄞县西南三十五里唐书地理志鄮县南二里有小江湖溉田八百顷开元中令王元纬开】花屿湖【在慈谿县东南十里旧有小塘潴水唐贞元十年刺史任侗劝民修筑计十七顷四十余亩溉田六千余亩中有小屿筑塘以通往来湖遂分为东西中多鱼及莼菱民资以为利宋嘉祐间主簿成立增堤置碶后废】慈湖【在慈溪县东北一里唐开元间县令房琯凿以溉田广一百五十亩因县名曰慈以吴太子太傅阚泽徳润旧居故一名阚湖亦曰徳润湖又名普济湖本朝顺治十二年县令王绣开濬】杜湖【在慈谿县西北五十里旧淤塞唐刺史任侗浚浚筑之广二千七百余亩相连者为白洋湖广一千七百余亩唐景龙中余姚令张辟疆修筑鸣鹤一乡方四十里不通江湖惟资二湖以灌溉宋庆元初主簿周常筑塘修碶为利甚溥后多废】万夀湖【在奉化县东五里一名放生湖又广平湖在县东北五里一名寺后湖元至元十三年并取资国堰水潴为湖以溉田】仁湖【在奉化县东北十里三靣阻山中环四五里为平地宋绍兴中置为湖潴水四五尺北为塘置闸泄水】沈窖湖【在镇海县西北百里周二十八里又白沙湖在县西北七十里周二里有奇灵绪湖在县西北九十里周二十余里四湖俱由慈谿县界引流溉田由澥浦通海】白泉湖【在定海县东北周环三十里潴水溉田源泉沸涌旧名富都湖又名万金湖今渐淤】梅山港【在镇海县东南十里霩所西亦名梅山江自崎头海洋西北流经乌崎山下又经大嵩所通于海港口有梅山隘为戍守要地】夏湖潭【在奉化县南五里西山下虽大旱泉源沸涌可灌田】白龙潭【在奉化县东南奉化山下方濶十余丈分引数流以资灌溉】隠潭【在奉化县西北六十里潭有三两崖相抗壁立数百仞瀑下如雷上有巨岩隆起半覆潭上旁有石笋髙七八丈号巨笔峯旱祷辄应】紫云潭【在象山县西三十里乌岩山中两岩对峙飞瀑湍流又云谷潭在县东北立庙祀龙神县境凡三十余处嵗旱祷之俱应】泄潭【在定海县南定海山之腰上有瀑布宋宣和中旱县尉刘佖祷以诗诗成而雨至】东泉池【在镇海县治东泉有二脉东咸而西甘广二十余丈长十丈深五尺】灵济泉【在奉化县西南一里一名灵济潭旧名包家潭宋元丰中邑令向宗谔开濬旱涝不盈涸】圣井【在鄞县东五十里阿育王山灵渊庙环庙有圣井七而中井有灵鳗旱祷辄应又慈谿县西三十四里亦有圣井源出剡岙大旱不涸】招宝井【在镇海县招宝山巅久旱不涸】
　　古迹鄮县故城【在鄞县东元和志鄮县本汉旧县属会稽郡隋平陈省入句章武徳八年再置仍移理句章城寰宇记汉鄮县居鄮山之隂府志故城在鄞县东三十里一名官奴城相传汉光武尝赏田奴为鄮令故名　按名胜志句章城一名官奴城旧图经云汉光武至越尝为贼所困因牧奴得免既定天下以奴为鄮令名鄮为牧奴县城为官奴城又十道志云宋武帝微时避吏于鄮与人奴名桂者善因匿之得免后立官奴城以报之其谓光武者于史无据而宋书刘裕曾戍句章疑故为宋武云】句章故城【有二一为汉县在慈谿县界国语句践之地南至句无阚骃十三州志句践并吴大城之以章覇功故名句章秦置句章县后汉为东郡都尉治晋改筑城于小溪镇此城遂废括地志句章故城在鄮县西一百里旧志在今慈谿县西南三十五里城山渡东是也一为晋县在今鄞县南晋隆安四年孙恩作乱刘牢之等讨之改筑句章县于小溪镇即此元和志句章城在明州西一里旧志晋句章城在鄞县南四十里小溪镇即唐初鄮县治大厯六年袁晁作乱始移于今治长庆初始移州亦于鄮县治也】鄞县故城【在奉化县东国语句践之地东至于鄞即此汉置属会稽郡隋省入句章县志故城在今县东五十里夏时有堇子国以赤堇山为名后加邑为鄞又有鄞城在今鄞县东南白社里】象山故城【在象山县治元和志县西北至明州水陆相兼一百六十里本汉鄞县地神龙元年监察御史崔皎奏于宁海县东界海曲中象山东麓彭姥村置县东至大海二十里南至大海三十五里东北至大海四十里正北至大海十五里惟西南有陆路接台州宁海旧志今有县基坪在县南二十五里相传旧欲于此建县因名】翁山故城【在定海县东三十里翁山下春秋时越之甬东也左传哀公二十二年越灭吴请使吴王居甬东杜预注句章县东海中洲也其洲环五百里唐始置翁山县大厯中以袁晁乱废宋熙宁六年改置昌国县九域志在明州东北一百七十五里髙宗建炎三年航海幸此元升为州明洪武十二年重筑昌国故城明年置昌国千户所十七年改置昌国卫二十年汤和以其悬居海岛外连倭防废之徙其民于内地改置中千户及中左千户所永乐十六年増筑所城　本朝康熙元年废二十六年改置定海县于此】望海故镇【今镇海县治唐元和十四年浙东观察使薛戎奏望海镇去明州七十余里俯临大海与新罗日本诸畨接界宜增戍守寰宇记定海县在明州东北七十里海壖之地梁开平三年钱镠以地滨海口有鱼盐之利因置望海县后改名】威逺城【在镇海县北招宝山上耸峙海口明嘉靖三十九年胡宗显筑城山巅周二百丈置兵以扼海口与县城相唇齿复于山麓西南展筑靖海营堡周二百四十丈】宋王城【在象山县南八十里宋亡后土人见海岸浮尸衣绣龙黄袍疑为帝昺收于此外围以墙因名】定海故卫【在镇海县治北一里明洪武二十五年置今裁】鲒埼亭【在奉化县东南汉书地理志会稽郡鄞有鲒埼亭顔师古注鲒蚌也长一寸广二分有一小蠏在其腹中埼曲岸也其中多鲒故以名亭旧志在县鲒埼山下宋嘉泰中置鲒埼塞】南田【在象山县南百五十里大佛头山旧设三里村落有范岙林门朱门金岩下湾诸处山多鹤麓水多海错海中十洲以南田为第一明洪武初起沿海居民遂空其地】甬江楼【在府治东南宋杨芾建吕祖俭为记】镇海楼【在府治宋宝庆二年郡守胡榘建】经纶阁【在鄞县治宋王安石为邑令人即其燕休之所作此间徐度有记】宸奎阁【在鄞县东五十里阿育王山广利寺宋建苏轼为记碑尚存】九经堂【在府治东宋淳化中诏颁九经守陈充作堂藏之元祐五年守李闶重建并作记】稽古堂【在府学宋郡守徐琛建】众乐堂【在府城内月湖中一名众乐亭宋嘉祐间守钱公辅建】丛碧轩【在府治后宋建米芾书扁轩之前有平易进思二堂】鹿亭【在鄞县四明山梁隠者孔祐居升仙祠侧有鹿中矢来投祐为牧豢而去因建此亭】碧沚亭【在府城内月湖中宋楼钥诗四面楼台相映一川烟水自湾环】三江亭【在府治东宋绍兴间守潘良贵建有记】圆峤亭【在象山县东三里东谷桃花溪之南四山盘旋前揖松萝下俯石涧宋嘉定十二年令赵善防建又有方壶亭在凤跃泉之南亦善防建】朝晖轩【在奉化县元赵孟頫戴表元黄溍聚讲之所凡戴黄有作赵书之今为法华寺】西湖十洲【在鄞县西月湖中舆地纪胜湖有汀洲岛屿凡十曰柳汀雪汀芳汀芙蓉洲菊花洲月岛松岛花屿竹屿烟屿】太白庄【在府东五里元学士程端礼与弟端学改为读书庄即宋守胡榘所建太白楼也】百花台【在府城中宋郡守曹泳筑】鳬矶馆【在慈谿县东南二里唐开元中令房琯建后改为驿】董黯故宅【在鄞县治西南百余步今即其宅立纯徳庙】史浩故宅【在鄞县西一里月湖之东宅乃赐第】杨简宅【在慈谿县北二里后为慈湖书院】赵善湘故宅【在鄞县南握兰坊左】王应麟故宅【在鄞县治南应麟父防为崇政殿説书理宗御书飞白汲古忠四字扁其堂】黄震故宅【在慈谿县北五十里地名古窰为震读书处】戴表元故宅【在奉化县西坑村】千人坛【在慈谿县西南十五里相秦始皇东逰会稽望秩以求神仙立坛于此上可容千人】
　　闗隘定海闗【在镇海县南门外　本朝康熙二十四年建海舶由此騐放】湖头渡闗【在奉化县东百二十里东接象山南距台州西连塔山北通镇海明初设官军戍守今有千总分防】长溪闗【在慈谿县西北二十里长溪岭溪流其下又杜湖闗在县西北四十里杜湖岭路俱通观海卫】翁山闗【在定海县南二里唐置宋设兵守御今为近郭险要处】宁波卫【在府治西明洪武初建明州卫寻改宁波卫】观海卫【在慈谿县西北六十里宋于濒海置向头鸣鹤两水军寨明洪武二十年信国公汤和于两塞间置卫筑城周四里门四西南去余姚县八十里北去海五里辖于绍兴而地属慈谿　本朝顺治十七年裁卫今有千总分防】昌国卫【在象山县西南八十里明洪武十二年舟山置千户所十七年置卫于故昌国县二十年徙于县之东门山二十七年因东门悬海薪水艰阻徙于后门山为卫冶筑城周七里门四外为濠】
　　【本朝顺治十七年裁卫十八年徙居民内地城隳康熙二十三年重筑二十六年设守备驻守今改都司】大嵩所【在鄞县东南九十里元置巡司明洪武二十年汤和改置千户所筑城周四里有奇门四自东南抵北为濠自西以北际石山本朝顺治十七年裁后设逰击守备驻防雍正七年以海防同知驻此】霩所【在镇海县南一百二十里宋置霩驿明洪武二十年置千户所筑城周三里今所废有千总分防】龙山所【在镇海县西北伏龙山南南去府城七十里明洪武二十年汤和因龙头石磄团旧址建筑城周三里今所废有千总分防】石浦所【在象山县西南一百里明洪武二十年改石浦巡司建前后二千户所筑城周不及五里门三外有濠西北阻山今所废有千总防守】钱仓所【在象山县东北四十里明洪武二十年建千户所筑城周三里门四今改为寨设兵防守】爵溪所【在象山县东南二十五里明洪武三十一年建千户所筑城周三里门三西北阻山东南负海孤悬海口直冲韭山今所废设兵防守】小溪镇巡司【在鄞县南四十里唐曰光溪元设巡司后废今移杖巡司于此】松浦镇巡司【在慈谿县西北五十里明洪武初置巡司今因之】向头镇【在慈谿县西北七十里向头山宋置向头寨元改为镇明初设巡司洪武二十年他徙正统十四年复还旧所　本朝康熙三十九年裁巡司】塔山巡司【在奉化县东百里元置田下寨设巡司明初改今名洪熙中废　本朝仍置】长山巡司【在镇海县南四十里旧为海内东寨明洪武初徙置长山盐之右曰长山巡司二十七年徙今所嘉靖中废　本朝复置又有甬东巡司在县东南十五里旧置于府东五里甬东隅明洪武二十年徙竹山海口后废太平巡司在县南六十里明正统十三年置后亦废】管界巡司【在镇海县西四十里宋曰水陆管界巡简寨在县城内嘉祐中迁县西北六十里澥浦山改今名明洪武二十年徙今所仍置巡司今因之】穿山所巡司【在镇海县东南九十里明洪武二十年汤和徙大小谢海口居民于此二十七年置千户所建城周四里门四　本朝顺治十八年重筑城周二里今所废改置巡司及千把总分防于此】赵岙巡司【在象山县东七里旧宁海县明正统八年改置于此】石浦巡司【在象山县西南一百里明洪武二年置二十年改建千户所迁巡司于此有城周四十八丈今仍设巡司又有陈山巡司在县东南十三里旧置于县北陈山明正统三年迁此有城周五十六丈又爵溪巡司在县西四十里明洪武二年置后改建千户所而迁巡司于此有城周四十二丈今皆裁】沈家岙巡司【在定海县东八十里旧曰沈家门寨番舶往来皆泊于此内有赵岙南岙芦花岙大岙去寨三五里以大岭口为阻截要地今置巡司及汛兵防守又岑港亦设巡司】岱山隘【在定海县东二十里海中旧有巡司又东南三十里有宝陀巡司今皆裁】碇□隘【在定海县西五十里去岑港密迩与外港相对旧为戍守要地】应家棚寨【在奉化县东七十五里旧为海口冲要　本朝顺治十八年设兵戍守后裁今有守备驻防】鲒埼寨【在奉化县东南六十里以鲒埼山名宋嘉泰中置监官领土兵镇守元改设巡司至元十三年废明初复置洪熙初废】昆亭寨【在镇海县南一百四十里北接穿山东接霩有官兵戍守】南堡寨【在象山县西南三十里有城周不及半里】逰仙寨【在象山县东南十五里即赤坎寨明正统八年建有城周不及一里】螺峯寨【在定海县西南十五里亦曰螺峯镇西去府城二百六十五里旧置三姑巡司明洪武二十八年改为螺峯巡司】四明驿【在鄞县西南水驿也有驿丞又车廏驿在慈谿县西南四十里元置以近车廏山名　本朝康熙三十九年裁】盐【府境盐共六大嵩在鄞县大嵩所鹤鸣在慈谿县西北六十里清泉场在镇海县南十里又县穿山所有穿山伏龙山西半里有龙头长山司侧有长山今并龙头入清泉长山入穿山】
　　梁平桥【旧名四明桥在府治前有亭唐太和中建宋开庆初郡守吴溍立石为水则改今名】东津浮桥【在府城东门外旧名灵桥跨鄞江上唐长庆三年刺史应彪置凡十六舟亘板其上长五十五丈涧一丈四尺维以鐡絙至今因之】髙桥【在鄞县西南三十五里宋建建炎三年张俊拒却金兵于此】百梁桥【在鄞县西南五十里旧名小溪江桥宋元丰初建长二十八丈四尺架屋其上】骢马桥【在慈谿县治南唐开元中令房琯建以琯尝为御史故名】环碧桥【在慈谿县西三里】庆安桥【在慈谿县东南十五里】徳星桥【在慈谿县西南唐建以其近大宝山亦名大宝桥】庆登桥【在奉化县东二里刘宋元嘉中谢凤为令置旧名谢凤桥宋改今名】惠政桥【在奉化县东四里一名善胜桥又名通剡桥宋干徳中建】南渡桥【在奉化县东北二十里又名广济桥宋建元修南北二亭上架阁十五间】夀通桥【在奉化县北二十五里明成化初知府张瓉建凡二十四洞北接鄞县境】东江桥【在镇海县东五里又甬东桥在县东十五里】长山桥【在镇海县东南二十里跨小浃江】虹桥【在镇海县北十里】海口桥【在象山县东北二十里海潮汐经其下宋建】南济桥【在象山县南门外大河合三十六涧之水于此】太平桥【在象山县东北四十里明建文三年倭防犯境千户易绍宗战死于此其裔孙易宁易显就此建桥以识杀贼之功因名太平】状元桥【在定海县治东南宋绍熙三年昌国令王阮建遂以名桥明初邑人张信生此后果第一及第】大士桥【在定海县补陀山潮音洞上宋建】桃花渡【在鄞县东北三里鄞江渡也路达镇海县渡北有天成髙阜九十有九独一阜半入于江谓之江北墩又县南二十五里有北渡县西二十五里有西渡】丈亭渡【在慈谿县西南四十五里慈谿江分流处旧建丈亭于其上宋绍兴中改为丈亭馆】大浃渡【在镇海县东南一里即大浃口为水闗屯泊舟师处】舟山渡【在定海县东五里】
　　隄堰大嵩塘【在鄞县东南大嵩所　本朝雍正九年建溉田甚溥】江塘【在鄞县有二一在老界乡一在鄞塘卿宋郡守吴潜增筑明隆庆间修为堰三曰杨木曰下堰曰徐堰又设碶闸以时啓闭】后海塘【在镇海县东北二里巾子山麓宋淳熙十年令唐叔翰建】它山堰【在鄞县西南五十里它山下先是四明山水注于江与海潮接咸不可食田不可溉唐开元中鄮令王元纬叠石为堰于两山间南北濶四十二丈石级三十有六冶铁灌之渠与江截为二渠流入城市缭乡村灌田数千顷又唐志县西南四十里有仲夏堰溉田数千顷太和六年刺史于孝友筑后废】长塘堰【在鄞县南二十五里一名百丈堰江河夹流其下】双河堰【在慈谿县西北七十里鸣鹤乡与余姚县上林乡接境上林地髙鸣鹤卑下久雨则上林之水东注以鸣鹤为壑旧置闸以限之宋乾道九年里民于闸之左右置堰以便舟楫又利家堰在县西南六十五里障蓝溪之水溉洪庄保之田二十余顷】资国堰【在奉化县南五里大溪东元至治元年知州马称徳置兼置碶闸溉田三万八千余顷万夀广平二湖之水皆取于此又戚家堰在县东南十里斗门堰在县北一都横溪堰在县东北三十一都孟婆堰在县北三十六都宣家堰在县北三十五都俱马称徳置溉田甚溥】大石桥碶【在鄞县东五里天童育王二山之水至此入江宋淳祐二年郡守陈垲于桥下作平水石堰又于浦口置闸内可泄水外可捍潮元末废明嘉靖三十九年郡人张时彻因故道修复】云龙碶【在鄞县东南三十里手界乡宋熙宁间创襟江带河疏蓄有备明天顺五年郡守陆阜修治厯四载张瓉完之】行春碶【在鄞县西南十五里一名南石碶】风堋碶【在鄞县西南三十里一名望碶宋熙宁中县令虞大宁置用却暴流纳淡潮溉田五千五百余顷今废又有积渎碶在县西南三十五里乌金碶在县西南三十八里】松浦碶【在慈谿县西北四十里旧有黄泥埭碶在县西北六十五里永乐二年移置松浦即旧碶建松浦闸】方胜碶【在奉化县东庆登桥南宋元嘉中令谢凤置县南北诸溪水皆会于此】进林碶【在奉化县北三十六都溉奉化长夀金溪三乡田东接鄞之茅山鄞塘乡西接鄞之小溪大江潮水所滙又长浦碶在县北三十五都东界于鄞与进林互相接引皆宋时所置】考到碶【在奉化县东三十二都积奉化连山松林三乡之水溉田数千余亩又胡芝碶亦在县东】东冈碶【在镇海县南二十里明嘉靖中知县宋继祖建灌田万三千余亩】长山碶【在镇海县南溉田数万亩明嘉靖中知县何愈重修】穿山碶【在镇海县南百里宋庆厯七年鄞令王安石建】朝宗碶【在象山县南十里俗名大碶头又南三里有永丰碶又二里为庆丰碶】灵长碶【在象山县西南十五里俗名胡家碶境内之水俱于此入海】陈□碶【在象山县东北四十里明成化间令凌傅筑塘建碶】江东碶闸【在鄞县东一里许内通东湖水派外障大江潮汛宋淳祐中开濬本朝康熙十年海运副使史光鉴重濬】大嵩河闸【在鄞县大嵩塘　本朝雍正六年督臣李卫重濬建闸】茅洲闸【在慈谿县东南十五里旧名茅鍼碶宋建以蓄泄管山河之水鄞慈镇三邑俱沾其利元至正初于旧闸东南三十余丈改置明初复故址】詹家闸【在慈谿县东南二十五里旧为堰元至正二十六年改为闸潴水灌徳门乡田一万五千亩】彭山闸【在慈谿县西南五里宋淳熙十三年邑簿赵汝积重建】平水闸【在定海县西南明成化五年建后圮嘉靖中改建于教场浦尽塞支港民甚利之】
　　陵墓汉董黯墓【在鄞县南二里祔母墓侧】王修墓【在慈谿县西十里】晋虞喜墓【在慈谿县东北三十五里槽洲山喜余姚人晋怀帝徴拜博士不就著书数十万言】南北朝梁虞茘墓【在慈谿县西北杜湖山下茘余姚人梁武帝时官太子中庶子】唐虞世南墓【在镇海县北十里蠏浦镇　按唐书世南本云世南陪昭陵子孙皆居长安则墓恐不应在此但元丰九域志及四明旧志皆载有世南墓今仍之以俟考】张无择墓【在慈谿县西北三十里贺知章作墓铭无择慈谿人永隆进士刺史和州丁父忧庐墓以终】黄晟墓【在象山县晟鄞人吴越时除明州刺史府志晟初鄞之学山梁干化二年吴越改于此】宋楼郁墓【在奉化县二里五里龙潭山罗适过墓下桓四桧祭之】丰稷墓【在鄞县西南六十里环村】陈禾墓【在鄞县东南五十里二灵山】史浩墓【在鄞县金家屿】杨简墓【在慈谿县西南四十五里有祠在慈湖滨】舒璘墓【在奉化县西公棠山】袁夔墓【在鄞县穆公岭子甫墓在緑野岙】楼钥墓【在鄞县西南七十里天井山】楼昉墓【在鄞县东五十里阚水山】赵善湘墓【在奉化县铜山】陈埙墓【在□海县盘岙山】黄震墓【在慈谿县西北杜湖山】王应麟墓【在鄞县东四十五里同谷山】袁镛墓【在鄞县西三十里董岙山】元戴表元墓【在奉化县张村】袁桷墓【在鄞县横岙山】程端礼墓【在鄞县阳堂乡陶岙】明桂彦良墓【在慈谿县东三里】钱唐墓【在象山县南十里有祠在县治西】向朴墓【在慈谿县东五里阳嘉山】戴徳彛墓【在奉化县西南四里许家堑岙按徳彛死靖难时与兄弟徳礼徳裕俱毕志聚寳门外时禁方严安得归首邱则此坟或其祖父非徳彛墓也】陈敬宗墓【在慈谿县东南十里花屿湖东】张瑭墓【在慈谿县北十里鄮山】孙燧墓【在慈谿县文亭西十里】姚镆墓【在慈谿县东北髙岭原】杨守陈墓【在鄞县光同乡仲夏山】屠滽墓【在鄞县乳泉山】冯泾墓【在慈谿县西北二十里东岙】
　　祠庙董孝子庙【在府治南又有庙在慈谿县南门内并祀汉董黯】阚公庙【在慈谿县治东北祀吴阚泽】张孝子庙【在慈谿县治西祀唐张无择】贺秘监祠【在府城内月湖中祀唐贺知章】遗徳祠【在鄞县西南它山堰祀唐鄮令王元纬】房张祠【在慈谿县学祀唐令房琯宋令张颖】灵佑庙【在奉化县东北五里祀唐令陆允明】嘉泽祠【在鄞县东钱湖北祀唐县令陆南金及宋郡守李】北山庙【在奉化县一里祀宋节度使钱亿】正学祠【在鄞县西南二里祀宋儒杨简袁燮沈焕舒璘】黄公祠【在镇海县西北灵绪乡祀宋转运使判官黄恕】景祐庙【在奉化县北百里祀宋义士祖域域于建隆间由闽徙奉化生平重气节乐施与民庙报之宋濂有碑】张越国公祠【在镇海县东北二里巾子山祀宋忠臣张世杰】表功庙【在镇海县东城外祀明信国公汤和】显忠祠【在奉化县东祀明靖难死事戴徳彛】陈文定祠【在慈谿县西南祀明祭酒陈敬宗】张文定祠【在府治西祀明兵部尚书张邦奇】旌忠祠【在府城内祀明御史陈良谟】汪文毅祠【在慈谿县清道观东祀明县令汪伟】仰徳祠【在鄞县行用库西南隅祀明郡守杨最】忠烈庙【在象山县东北四十里祀明死事千户易绍宗】成仁祠【在定海县北门外祀明末死节吴钟峦张肯堂等数十人】龙神庙【在镇海县东十里海山洞口　本朝雍正五年建】
　　寺观天宁寺【在府治西南恵政桥北唐建旧名国宁寺宋政和间改今额　本朝康熙五十八年重建】天封寺【在鄞县治东南唐建有塔髙十八丈以镇郡城　本朝顺治间重建】宏法寺【在鄞县东太白山本名天童寺旧志晋时僧义兴结屋山间有一童子日给薪水后辞去曰吾太白星也言讫不见寺以此得名明末密云悟禅师居此　本朝顺治十六年】
　　【赐今额雍正十一年御书慈云密布扁额】阿育王寺【在鄞县东阿育王山中晋义熙初建梁武帝赐今名寺有阿育王所造真身舍利塔又有宸奎阁藏宋仁宗御书苏轼撰碑记】白龙禅寺【在慈谿县东南五代僧师结屋待戒常有白龙听经因名】岳林寺【在奉化县东北三里梁大同间建　本朝康煕十二年重建】雪窦寺【在奉化县西北雪窦山晋建宋淳祐中赐御书应梦名山四大字】等慈寺【在象山县城西北旧名凤跃院宋元嘉初建又大雷寺在县西二十里旧名大雷庵　本朝康熙四十四年重建雍正十二年改寺额】普济寺【在定海县补陀洛迦山梁贞明间建宋名宝陀寺世观音现像于此寺有善财洞潮音洞盘陀石三摩地玩月岩灵鹫峯明洪武中徙居民入内地寺燬　本朝康二十八年重建】
　　【赐今额雍正九年重修并有御制碑文】法雨寺【在定海县补陀山明建初名海潮寺　本朝康
　　熙二十八年重建赐今额雍正九年重修俱有】
　　【御制碑文】栖霞观【在象山县治西蓬莱山下一名蓬莱观中有陶宏景丹井】











　　钦定大清一统志巻二百二十四
&lt;史部,地理类,总志之属,大清一统志&gt;
　　钦定四库全书
　　钦定大清一统志巻二百二十五
　　宁波府【二】
　　名宦三国吴张举【为句章令民有妻杀夫因焚屋诈称夫死于火其弟疑而诉官妻拒不承举以猪二口杀一生一积薪焚之视其口死者无灰生者有灰因騐其夫口中无灰鞫之服罪人以为神明】唐王元纬【开元中鄮令开小江湖溉田八百顷民立祠祀之】陆南金【天寳初鄮令开东钱湖七乡民田不苦旱】第五琦【长安人宝应初为明州刺史有异政】裴儆【河东人大厯中为明州刺史适海宼侵掠生民仅有存者儆推心抚字一年而惊逋以复田畴以辟茨塾以兴三年俗为邹鲁】李吉甫【赵人栖筠子贞元初为明州长史有善政】赵察【大梁人元和十二年授奉化令凿县北河溉田八百顷因名赵河十四年又开白社湖溉田四百余顷】任侗【贞元中为明州刺史增修广徳湖溉田四百顷】于季友【太和中为明州刺史筑仲夏堰溉田数千顷】宋燕肃【益都人天圣中知明州俗轻悍好鬭肃下令独罪先殴者于是鬭者为息】张頴【为慈谿令亷洁自持邑人号为张清天太宗赐诏奬谕】李彜庚【天禧中守明州徙建州学贤才辈出浚东钱广徳二湖大兴水利民立祠祀之】陈太素【缑氏人知明州有治迹】范仲淹【呉县人仁宗时知明州】杨纮【浦城人仁宗时知鄞县鄞濒海恶少贩鱼盐者羣居洲岛或掠商人财物入海吏不能某纮至设方略使识者致恶少船及归始给还且成谕之由是不敢为盗】钱公辅【武进人嘉祐中知明州衙前法以三等差次劳勤应者听指酒以自补富者足欲而贫者日困充募益鲜额有不足至役乡民破产不供费公辅取酒官鬻之分轻重以给役者不复调民】李承之【濮州人仁宗时为明州司法防军郡守任情骫法人莫敢忤承之独毅然力争守怒曰曹掾敢如是耶承之曰事既下有司则当循三尺法守恽其言】曽巩【南丰人神宗时知明州为政务省疾苦筑州城减冗费十之五六浚西湖作广徳湖记】傅尧俞【济源人嘉祐末为监察御史哲宗立知明州多恵政】陈瓘【沙县人哲宗时摄通判明州州职田之入厚瓘不取尽弃于官以归】仇悆【益都人髙宗时改浙东宣抚使知明州以挫豪疆善良为理吏受赇虽一钱不贷奸猾敛迹州罹兵火悆斥厨钱助其费买田行乡饮酒礼歳饥官储损其直民无死徙】赵伯圭【孝宗同母兄知明州充沿海制置使藩商死境内遗赀巨万吏请没入伯圭不可戒其徒防防及资以归以忧去服阕再知明州新学宫命宗子入学闭以规矩海防乱伯圭谕降之在郡十年政尚寛和浚湖陂均水利辨寃狱民不犯法】赵善誉【宋宗室乾道中调昌国簿摄邑事劝编户裒金买田以助嫁娶防捕得海盗守欲上其功善誉田奈何以人命希赏守益贤之】赵恺【孝宗子淳熙元年判明州辍属邑田租以赡学得两岐麦图以献帝诏曰汝劝课艺植农不防惰宜瑞麦之应七年薨于官父老乞建祠立碑以纪遗爱】伯成【济源人孝宗时授明州教授以年少嫌以师自居日与诸生论质往复后多成材】范成大【呉郡人淳熙中知明州奏罢海物之献】李孟传【上虞人知象山县守荐为邑最】林大中【永康人寕宗时知庆元府城南民田潮溢不可种大中捐公帑治石筑之民防其利郡讹言夜有妖大中谓此必贼所为立捕黥之人情遂安】李韶【吴县人嘉定中调庆元教授丞相史弥逺荐士充学职韶不与燮求学宫射圃益其居亦不与燮以此更敬韶】胡榘【宝庆初知庆元府请粟以浚束钱湖命水军番工迭送且募七乡人助役又奏以赢钱二万八千緍増置田畆分给渔户难湖中葑茭溉田数千顷】孙子秀【余姚人理宗时通判庆元府主管浙东盐事先是诸盐百袋附五袋名五盐未几提举官以为正数民困甚子秀奏蠲之】吴溍【宁国人宝祐中授沿海制置大使判庆元府至官条具军民久逺之计告于政府奏皆行之又积钱百四十七万三千八百有竒代民输帛前后蠲五百四十九万一千七百有竒】姚希得【潼川人理宗时知庆元府兼沿海制置使诏増沿海舟师希得为之广水军造战舰蓄粮食蠲米一万二千石旧逋百万去官库余羡悉以代民输】叶梦【宁海人度宗初知庆元府肃清海防罪止首恶建济民仓以备饥嵗造驿舍以待賔旅】刘黻【乐清人咸熙中为沿海制置使知庆元府事建济民庄以济士民之急资贡士春官之费备郡庠书老缓急之需又请建慈湖书院】藩方【平阳人为庆元府市舶庆元降附方不屈赴水死】元富德庸【济南人至元二十五年知慈谿县抑豪强清狴犴民乐耕商士兴孝悌】干文【平江人延祐时同知昌国州事监官倚转运司势虐使州民家业破荡文语同列曰吾属受天子命以牧此民可坐视而弗之救乎乃亟为陈理上官莫能夺民赖以免以恩信柔下海岛之民虽顽扩不易治亦为之变俗】哈尚特穆尔【防古人至正中为昌国州达噜噶齐方国珍来攻屡击破之国珍悉众至或劝之遁特穆尔曰是我效死之日也城破力战而死　哈尚特穆尔旧作髙昌帖木儿达噜噶齐旧作达鲁花赤特穆尔旧作帖木儿今俱改正】明王璡【日照人洪武末授宁波知府毁淫祠兴文教贞亷强干庶政毕举自奉俭约一日馔用鱼怒其妻曰若不忆吾啖草根时耶撤而埋之时号埋太守　燕师临江璡造舟勤王被执老废于家】易绍宗【攸县人洪武时授象山县钱仓所千户建文三年倭剽掠至境绍宗大书于壁曰设将御敌设军卫民纵敌不忠弃民不仁与妻诀而去宻令逰兵间道焚贼舟贼惊救绍宗格战杀贼追至海岸陷淖中手刃数十贼遂死诏赐祭勒碑旌之】蔡海【闽县人永乐中为象山教谕倭防陷城被执骂贼而死】宋真【和州人永乐中为象山丞倭防侵县或劝其当避真曰吾为民牧民被防吾将安归与贼搏战援絶死之】郑珞【闽县人宣徳初知宁波府治绩称最中使吕可烈无状奏劾之可烈伏诛以艰去会海防犯境民数千诣阙乞留复任】张瓒【孝感人天顺间歴知宁波府有善政成化初市舶中官福住贪恣瓒禁戢其下住诬瓒于朝瓒遂列住罪住被执其党多抵法瓒名震一时】朱钦【邵武人成化中为宁波推官治最征授御史】姜昂【太仓人宏治中知宁波府其僚畏之为减驺从属吏相戒无敢犯日本使横甚过其地皆敛手市舶中官怙势裁以礼亦媿服】马思聪【莆田人宏治末知象山县复二十六渠溉田万顷】寇天叙【榆次人正徳中知宁波府祛节用佑弱锄强嵗饥白上官秋粮得改折治行为天下第一】徐相【江西人正徳九年知象山县清介絶俗自奉惟蔬素内子不堪曰为清白吏归不愈于赃败为戍卒归耶今里甲均徭之法自相立法始】翟唐【长垣人正徳中知宁波府市舶中官崔瑶假进贡名扰民间为唐所裁抑且杖其党王臣瑶奏唐阻截贡献笞杀所遣使唐被逮军民遮道涕泣请宥左迁嵩明州】郑余庆【闽人正徳中知定海县嵗大祲陈荒政十事不待命先发廪以账建石坊张鉴二碶及新兴闸以溉田为利甚溥】杨最【射洪人嘉靖初知宁波府涖官止携一苍头旦暮举炊蔬菽而已勤于听断案无留牍以恤孤弱抑豪强为务去之日父老遮留大恸立祠祀焉】宋继祖【濮州人嘉靖中知定海县县境崇邱乡田引□东钱湖以资灌溉旧有蛇堰逼小浃江一决则尽注江河渠易涸继祖于东冈山下去旧堰二十余里筑堰以蓄水又筑碶以泄之溉田数万畆】何愈【富川人嘉靖中知定海县修筑千丈塘及五碶浚诸渠引以溉田复修灵绪舟山平水诸闸水利悉举】张可大【应天人万厯时为舟山防将束军伍逺斥堠治楼橹制火器自岑港抵歴海三江皆置戍倭犯五湖白沙港连败之以功加副总兵城久圯躬亲董筑两月工讫城内外田数千畆海潮日害稼乃筑碶蓄淡水遂为膏腴民称为张公碶】沈犹龙【华亭人万厯末知鄞县仿古社仓法以备凶荒长春门外旧有泥塘江流逼城斥卤易入犹龙□以石为鄞永赖东钱湖长葑茭为豪右私占犹龙严禁之令民取葑培田湖益开浚】陈璸【诏安人天启时知慈谿县海防刘香骚扰濒海郡县璸备御有方防不犯境断狱数言立辨濬河渠以溉民田民蒙其利后歴湖广防议死献贼之难】汪伟【休寜人崇祯时令慈谿嵗祲捐俸市粟劝输全活甚众时边事孔林伟设法征解额外无増益后行取授翰林检讨与妻耿氏同死闯贼难】
　　本朝王奂【南陵人顺治九年知奉化县始至治奸胥之干没者设纲簿详载里甲总数田地山荡丁口按则科粮了如指掌上官颁其法于他县大兵平舟山督造战船奂经画有方应期立办又擒捕山寇劳绩最着】张秉干【江寜人康熙中官象山协左营守偹海宼犯境力战之贼再至众寡不敌触石乃死】赵焘【杭州人为象山右营都司康熙十四年耿精忠党自海道来犯焘率众出沈家门洋奋力冲击追至毛头洋战死赠副将】蔡毓秀【锦县人康熙十六年知奉化县值岁暮乡民以逋课滞狱者数十人悉放还家约以新正完课民感徳如约邑有盗魁二人行刦横州里毓秀擒磔于市请免运象协兵米民累得苏】史鸣臯【如臯人乾隆辛未进士知象山修筑会源朝宗灵长等碶又县东南有贤昌碶湮且百年水无所泄民田苦害鸣臯亲相度疏濬计工以田计田出力不费官帑伤民财而事以□又设田为士子应试费士民咸爱戴之】
　　人物汉夏黄公【四皓之一防稽典録云鄞大里人按史记留侯世家注引陈留志云公姓崔名广字少通隐居夏里故号夏黄公四明文献志云宋毕文简以绮里季夏后人误将夏字属黄公读如孟子读乐正裘牧仲之误宋潜溪非之著论以夏黄公为的但考南史阮孝绪语及唐杜甫诗俱称黄绮而不言夏绮似毕説正非无据今姑沿旧志书之至公之为鄞人既有典録可证又晋书夏统云会稽土地风俗其人有黄公之髙节今鄞大隐山有黄公墓则其为鄞人无疑】董黯【字叔达句章人虞翻答王府君云黯尽心色养防致其哀单身林野鸟兽归懐怨亲之辱白日报讐海内闻名昭然光着】王修【句章人顺帝时为州从事虞翊称其委身受命垂声来世】三国吴任奕【句章人防稽典録山隂朱育曰文章之士立言粲盛则有御史中丞句章任奕各驰文檄烨若春荣】唐孙邰【字希韩奉化人自防负气岸博学髙才唐末官左拾遗朱全忠篡唐即脱冠裳隐奉化山著书纪年悉用甲子以示不臣之意】五代吴越石延翰【明州人耻事强藩隐居沃洲山白云谷以书史自娱后赠白云先生】宋沈起【字兴宗鄞人进士髙第调滁州判官监真州转盘仓闻父病委官归侍有司劾其擅去仁宗谓辅臣曰观过知仁今由父病而致罪何以厚风教而劝为人子者乃特迁之知海门县有惠政包拯举为监察御史书数十上京东盗起除提刑狱开首赎法盗自相束缚惟恐后歴知吏部流内铨奉使契丹其位着乃与夏使等起不就列遂升东朝使者自是为定制官至天章阁待制知桂州】周锷【字亷彦鄞人元丰进士当官桐城辞不赴益究治六籍诸子百氏之説悉著论其本防乃防颍昌访其舅范忠宣公纯仁过洛见文潞公司马公咸见器重后知南雄以言事入党籍退休于家着文二十巻杂集数巻】楼郁【字子文自奉化徙鄞志□髙厉学以穷理为先庆厯中教授郡学一时英俊皆在席下登进士调庐江主簿自以禄不及亲絶意仕进以大理评事终于家有遗集三十巻】丰稷【字相之鄞人登第为谷城令以亷称尝使髙丽海中大风舟几覆众惶扰稷神色自若擢监察御史治章惇请托事无所移挠哲宗时歴刑部侍郎屡进谠言徽宗立除御史中丞入对即论蔡京奸状又乞辨宣仁诬谤之祸时宦官渐盛稷懐唐书仇士良读于帝前曽布拜相劝帝斥之哲宗升祔议功臣配享稷谓当用司马光吕公着稷尽言守正积忤贵近以枢宻直学士守越蔡京得政除名徙建州卒諡清敏】陈禾【字秀实鄞人元符进士擢监察御史奏劾蔡京子儵何执中婿蔡芝罪皆罢之迁右正言首劾童贯及黄经臣怙弄权论奏未终上拂衣起禾引上衣衣裾落上曰正言碎朕衣禾言陛下不惜碎衣臣岂惜碎首贯等愬帝谪监信州酒后起知和州卒赠中大夫諡文介有易九巻春秋传十二巻论语孟子解各十巻】俞充【字公达鄞人登进士第熙宁中迁成都路转运使茂州羌宼边充上十策御戎召判都水监陈河防十余事擢天章□待制知庆州山夷叛举户亡入西夏者且三百充遣将耀兵塞上夏人亟反之充帅边屡言愿得乗入觐面陈攻讨之略未及行卒】王庭秀【字颖彦慈谿人与黄庭坚杨时逰操持坚正为文俊迈宏逺登政和上舎第李光荐为御史台检法官迁殿中侍御史论黄潜善卖官售罢之既与郑防力争降封髙宗事出知瑞州后累官至直秘阁】郑覃【字季厚明州人靖康中贡于乡建炎四年金人陷明州纵兵大掠覃为兵所劫去迫之降覃厉辞骂不屈跃入水中其妻董哭曰夫亡矣与其受辱以生不如死亦自沈后孙曽多举进士而清之最贵显】史浩【字直翁鄞人绍兴进士为国子博士因轮对言普安恩平二王宜择一以系天下望除秘书郎兼王府教授极尽辅导之功隆兴初拜尚书右仆射首言赵鼎李光无罪岳飞久宜复其官爵録其子孙时张浚欲请幸建康浩陈三説不可因奉祠归淳熙五年复为右丞相将告归荐江浙之士杨简陆九渊等十五人皆一时选除太保致仕卒諡忠定】汪大猷【字仲嘉鄞人绍兴进士歴官吏部侍郎庄文太子侍讲多寓规戒权刑部侍郎孝宗每访以政事多所陈论又言有司用新制弃旧法轻重舛牾舞文之吏得售其奸请明诏编纂书成上帝大悦累进敷文阁直学士江西安抚大猷与丞相史浩同里又同年进士未尝附丽以干进好周施叙宗族外族为兴仁録率乡人为义庄众皆欣劝】髙文虎【字炳如四明人绍兴进士闻见博洽多识典故迁太常博士兼国史编修官与修四朝国史自熙宁以来史事淆杂文虎尽取朱墨本删正谬妄一一研覈迁兵部侍郎知建寕府以台臣言夺职卒】髙防【字抑崇鄞人绍兴中为国子司业时方兴太学阂奏宜先经术于是条具其法首六经语孟义次诗赋子史论又次时务策凡太学课试郡国科尽以此为法法且立郡国士补国学监生之制中兴以后学制多□所建明官至礼部侍郎着春秋集传行世】杨庆【鄞人父病刲股啖之良已其母病不能食庆取右乳焚之以灰和药进焉人口遂差久之乳复生绍兴中守仇悆为之请诏表其门】陈居仁【字安行其先兴化军人父膏徙居明州膏歴官御史鄞僧王法恩谋逆事觉或请屠城膏力论多杀非圣世事胁从者悉得寛宥居仁登绍兴进士歴中书舍人泛恩滥赏封□无所避居仁风度凝逺处已应物一以诚信临事毅然有守出知鄂州歴移镇江福州所至号称循吏子卓字立道绍熙进士累官至佥书枢宻平生不营产业卒諡清敏】杨简【字敬仲慈谿人乾道进士授富阳主簿陆九渊道过富阳问答有所契遂师事之为绍兴司理以朱子荐差浙西抚干军政大修明歴知乐平邑民呼曰杨父召为国子博士以辨赵汝愚寃连斥嘉定初歴著作佐郎轮对极言弭灾消变之道北境诵为之涕泣出知温州治绩大着理宗即位以宝谟阁学士致仕所着有甲藁乙藁冠记昏记防礼家记家祭礼释菜礼记等书】沈涣【字叔晦定海人入太学从陆九龄学乾道中举进士为太学録以所躬行者教淑诸人同僚忌之调去后通判舒州卒涣人品髙明尝曰昼观诸妻子夜卜诸梦寐两者言媿始可言学宝庆二年追赠直华文阁諡端宪】舒璘【字元质一字元賔奉化人初从学张栻又从陆九渊逰朱子吕祖谦讲学于婺璘徒步往谒之为徽州教授丞相留正称为当今第一教官后知平阳县通判宣州卒璘与沈涣友善而乐于教人尝曰师教尊严璘不如叔晦若啓迪后进则璘不敢多逊举乾道进士杨简谓璘孝友忠实道心融明淳祐中特諡文靖】袁燮【字和叔鄞人淳熙进士嘉定中累迁国子祭酒延见诸生必迪以反躬切己忠信笃实是为道本阅者悚然有得进宝文阁直学士奉祠卒燮师事陆九渊每言人心与天地一本精思以得之兢业以守之则与天地相似学者称之曰洁斋先生后諡正献】袁韶【字彦淳鄞人父为郡小吏五十无子其妻资遣之往临安置妾既得妾乃故赵知府女也家四川父殁家贫故鬻女以为归计即送还且尽以囊中赀与之明年妻遂生韶登淳熙进士为呉江丞苏师旦姻党在呉江宻以属韶不听改知桐庐擢临安府尹并有惠政绍定初拜防知政事胡梦昱论济王事当逺窜韶独以梦昱无罪不肯署文书李全叛韶力言于史弥逺乃讨之卒以言罢奉祠卒赠太师越国公】楼钥【字大防鄞人隆兴进士歴知温州光宗时擢起居郎兼中书舍人缴奏无所回避禁中或私请上曰楼舍人朕亦惮之不如且已迁给事中乞正太祖东向之位朱子以论事忤韩侂胄除职与郡钥请还讲筵不报彭龟年攻冑出知外郡钥奏留不得寻告老胄诛起翰林学士歴同知枢宻院防知政事卒赠少师諡宣献钥文辞精博自号攻媿主人有集百二十巻】史弥巩【字南叔鄞人弥逺从弟好学强记绍兴中弥逺柄国淹抑十载嘉定十年始登进士嘉熙元年都城火弥巩应诏上书谓修省之未至者有五出提江东刑狱累着政绩官至直文华阁知婺州奉祠归真徳秀尝曰史南叔不登宗衮之门者三十年未仕则为其寄理已仕则为其排摈皭然不汚有如此孙防卿咸淳进士调江隂教授为学淹博著书立言一以朱子为法】袁甫【字广微燮之子嘉定进士为校书郎轮对皆深切时政出通判湖州歴知徽州衢州提举江东常平前后持节江东五年所全活不可数计除中书舍人缴奏不擿苛小时相郑清之以国用不足行履畆之令甫极论其害帝为恻然累迁吏部侍郎条工十事至为详明权兵部尚书卒諡正肃】史璟卿【鄞人嵩之从子尝以书谏嵩之谓异日国史载之不得齿于赵普勲臣之列而厠于蔡京乱臣之后为今之计莫若尽去在幕之羣小悉召在野之君子庶几失之东隅收之桑榆居无何璟卿暴卒相传嵩之致毒云】应防【字之道昌国人嘉定进士为秘书郎请早建太子入对帝问星变请修实徳以答天戒又问藏书防请访先儒解经注史因及程逈张根所著书皆有益世教迁起居舍人直学士院一夕召防草麻夜四鼓五制皆就竒竒其才累拜防知政事】陈埙【字和仲鄞人登嘉定进士师事杨简理宗即位诏求言埙上封事直声着天下累迁太常博士与舅史弥逺不合通判嘉兴弥逺卒召为枢宻院编修官入对首言天下安危在宰相次言内廷当严宦官之禁外廷当严台谏之选忌者阴中之出知衢州提浙西刑狱后迁国子司业罢归埙轻财急义明白洞达一言之出终身可复子防年十八上书万言论国事为太府寺主簿入对极言贾似道为相国政阙失官至淮东总领】赵逢龙【字应甫鄞人嘉定进士理宗时歴知州郡居官自常奉外一介不取究心荒政以羡余为平粜本迁中正少卿兼侍讲凡道徳性命之蕴礼乐刑政之事缕缕为上开陈疏奏甚众稿悉焚弃家居讲道四方从逰者皆为钜公名士寡嗜欲泊然不知富贵之味或问何以裕后笑曰吾寡子孙学行不进不患其饥寒也】赵善湘【字清臣濮安懿王五世孙徙居明州登庆元进士绍定中李全犯淮东善湘以江淮制置使屡建讨逆复城之功淳祐二年进观文殿学士致仕所着周易约说或问洪范统论中庸约说大学论论语大意孟子解春秋三传通议等书】张虙【字子宓慈谿人庆元进士为太学士轮对言立国有大经人主当以静制天下之动帝嘉纳焉迁国子博士以亢旱上疏语皆切直歴著作佐郎陈边事二病出知南康有恵政端平初召为国子司业兼侍讲以礼记月令进读分为十二巻乞按月观之官至国子祭酒卒諡文靖】孙梦观【字守叔慈谿人宝庆进士歴知寕国府迁司农少卿轮对言今内外之臣恃陛下以各遂其私而陛下独无一可恃可为寒心次论郡国当为斯民计朝廷当为郡国计帝善其言进起居郎抗论益切以集英殿修撰知建宁府卒官梦观退然若不胜衣然义所当为奋往直前其居败屋数间布衣蔬食而重名节云】吴从龙【字子云奉化人官建康府统制绍定初李全犯扬州从龙为先锋赴敌援絶被擒使至泰州城下诱降从龙大呼曰我统制呉从龙也马中矢被执至此州无恙泰州城坚宜死守贼怒寸磔之诏褒其忠立词祀之】黄震【宇东慈谿人宝祐进士擢史馆检阅轮对言事切直出通判广徳军歴知抚州善政毕举改提刑狱决狱如神移浙东提举常进左侍郎及宗正少卿皆不拜震尝告人曰非圣人之书不可观无益之诗文不可作居官恒未明视事事至立决自奉俭约人有急难用之不少吝所着日钞百巻卒门人私諡文洁先生子叔英字彦实长于经史百氏之书着戅庵暇草三巻诗文杂著二十巻】王应麟【字伯厚庆元人九嵗通六经淳祐初举进士从王埜受学闭门愤假馆□书读之复中博学宏词科累擢秘书郎彗星见应诏极论执政侍从台谏之罪积私财行公田之害又言天变莫光回人心回人心莫光受直言时歴中书舍人贾似道溃师江上疏陈十事日食应诏论答天戒五事陈备御十策皆不及用官至礼部尚书兼给事中所着有深宁集玉堂类藁掖垣类藁诸考诗地理考汉艺文志考证通鉴地理考地理通释通鉴答问困学记闻小学绀珠玉海笔海汉制考六经天文篇小学讽咏等书弟应鳯与应麟同日生开庆元年亦中博学宏词科诏褒谕之】袁镛【字天与咸淳中举进士元兵至被执不屈举家十七人皆死】史防卿【字景正弥巩孙举咸淳进士歴江隂教授遂不仕淹博著书时四明之学皆主象山表章朱子之学者自卿始晩年设教于乡人称为果斋先生】张汉英【奉化人防聘吕氏女及请期吕以女瞽辞汉英曰聘时无恙而今防明命也遂娶之咸淳初守城元兵至被围四年援絶城陷终不屈死之】元臧梦解【庆元人宋末进士至元中授海宁知州副使王庆之荐其才徳兼备属江隂饥江浙行省委梦解赈之所活四万五千余人擢广西肃政亷访副使改江西浙东除湖南宣慰副使致仕梦解博学洽闻为时名儒敏于政事其操守尤介特】童金【字子丹慈谿人至元间以才能荐授进义副尉歳督海运秩满扁所居曰一间筑堤浚泽兴水利于乡筑室百余楹以义垫置田四顷延师淑来学又割田二顷给贫不能养死不能敛者大徳中嵗饥积以贷全活无算诏旌其门】戴表元【字帅初奉化人七嵗学古诗文多竒语稍长从里师习词赋辄弃不肯为宋咸淳中登进士乙科教授建宁大徳间拜信州教授调婺州以疾辞初表元悯宋季文章萎□已甚慨然以振起斯文为己任时四明王应麟天台舒岳祥并以文章师表一代表元皆从受业至元大徳间东南以文章大家名重一时者惟表元而己所着有剡源集】袁桷【字伯长韶之曽孙为童子时已着声大徳初己荐为翰林检阅官时初建南郊桷进十议礼官推其博多采用之累迁侍读学士桷在词林朝廷制册多出其手所着有易説春秋説清容居士集卒諡文清】程端礼【字敬叔庆元人防颖悟纯笃十五嵗能记诵六经晓晰大义庆元自宋季皆尊尚陆九渊之学而朱氏学不行于庆元端礼独从文防卿游朱子明体达用之指学者及门甚众所着读书工程国子监取以颁示羣邑教官仕为衢州路教授弟端学字时叔至治进士为沔阳州推官有师法着有春秋本义三传辨疑春秋或问等书】俞述祖【字绍芳象山人为沔阳州推官至正十二年蕲黄贼迫州境祖述领兵民守渌水洪并力御之城陷为贼所执械至其伪主徐夀辉所诱之降述祖骂不辍夀辉怒支解之事闻追赠象山县男】史公珽【字搢叟鄞人学通诸经尤稽易理隐居教授者数十年程端学荐主甬东书院弃去寄兴吟咏广平李尧民七防不举公珽倾槖赒之自号蓬庐处士】陈桱【字学经奉化人官至翰林学士祖着宋时知台州常本纲目撰书纪歴代之统桱思宏前业乃续成二百巻上自盘古迄有宋比事较义纪年师司马公补遗书法师朱文公纲目名曰通鉴续编行世】明桂彦良【名徳以字行慈谿人元末为平江教授洪武初征授太子正字毎顾问对必以正帝尝曰江南大儒惟卿一人迁晋王府右傅制格心图献王改右长史朝京师上太平十二防帝叹为通达事体有禆治道告归卒】傅恕【字如心鄞人学通经史洪武二年诣阙陈治道十二策太祖嘉纳之命修国史事竣授博野知县后坐累死同郡郑眞字千之亦有文名洪武初举乡试第一入见赋诗称防除广信教授自号荥阳外史】乌斯道【字继善慈谿人与兄本良俱有学行洪武中斯道以荐授石龙知县调永新坐事谪役定逺放还卒工诗古文兼精书法所着有秋吟稿春草斋集子熙亦善诗文】钱唐【字惟明象山人博学敦行洪武初举明经对策称防特拜刑部尚书时诏孔子释奠止行于曲阜天下不必通祀唐上疏力争帝览孟子至草芥防讐语议罢其配享诏有谏者以大不敬论唐抗疏入谏言臣为孟子死死有余荣帝鉴其诚恳不之罪其后配享旋复唐为人强直敢谏终以忤防谪夀州卒】陶垕仲【初名铸以字行鄞人洪武中以国子生擢御史尚气敢言劾刑部尚书开济济坐诛直声动天下擢福建按察司至即诛赃吏数十人兴学劝士抚防军民为人清介自持禄入悉以赡賔客未几卒官】李孝濓【鄞人与弟悌濂并濓并着孝友洪武初父仕开以督造战舰不中程将执送刑部孝濂悌濓争请代往有司遂囚孝濓去罚令筑城期年赦归仕开复以充赋长米耗论死忠濓荷械请代竟戍辽东以殁永乐中孝濓举明经易纂图志总裁所着有中林集通鉴考证诸书】戴德彛【字邦伦奉化人洪武时以廷试第三人授编修迁侍讲寻改御史建文时改左拾遗靖难兵起与方孝儒黄观軰日夕谋兵事燕王即位不屈死福王时赠太常卿諡毅直　本朝乾隆四十一年　　赐諡节愍】刘朴【字雄素慈谿人洪武末由太学生授鹿知县靖难师南下井陉平山诸邑望风降附朴抗节不屈死之又张安国定海人建文朝为工部郎靖难师起安国乗舟入太湖闻金陵陷遂与其妻凿舟自沉】向朴【字遵博慈谿人力学养亲洪武末以人材召见授献县知县靖难师起县无城郭朴集民兵与燕将谭渊战被执懐印死福王时赠太仆少卿諡庄恵　本朝乾隆四十一年　　赐諡节愍】梁田玉【定海人与族人良玉良用中节同仕建文朝燕兵入京田玉官郎中髠髪为沙门遁去良玉官中书舍人变姓名逾岭至海南寓市肆卖药以老良用去为舟师死于水中节好读老子太元经入山为道士　本朝乾隆四十一年俱　赐入忠义祠】　万钟【字荣禄其先定逺人父斌字文质太祖时以功迁龙骧卫千户从征沙漠战阿鲁浑河陷阵死钟袭职累功迁宁波卫指挥佥事遂为鄞人建文中拒燕师战死于大兴之花园子武字世忠袭父职永乐六年从征交趾战于檀舍江力竭而死弟文字世学嗣兄职率舟师御倭其巨舰夜次桃渚遇风溺死万氏祖孙父子并死王事时称四忠】俞士吉【字用贞象山人洪武末举于乡授兖州训导建又时陈时政十余事擢御史出按湖广辨释疑狱风纪肃然成祖即位擢左佥都御史督浙西农政奏除湖州逋赋六十万石偕夏原吉治水苏松有劳绩终南京刑部侍郎】袁珙【字廷玉鄞人好学能诗尝逰海外洛伽山遇异僧授以相术相人多竒中姚广孝荐于燕王永乐初官太常寺丞为人孝友端厚待族党有恩自号桞庄居士子忠彻其术后官至尚宝少卿】金华【字宗实鄞人负志节弟忠为燕王府纪善守通州有功欲推恩官之辞不就徙居东湖忠卒召赐金绮伏阙辞谢曰臣野人不敢用此成祖目为迂叟放还里中称白云先生忠以善卜从燕王起兵由纪善累官兵部尚书帝初以髙煦扈从有功欲立为太子谋已定独忠力争于是立世子为皇太子命忠为辅导官兼詹事府事卒諡忠襄】应履平【字锡祥奉化人建文进士歴吏部郎中常徳知府宣徳初擢贵州按察使所至祛除奸蠧吏畏民服终云南左布政使】陈本深【字有源鄞人永乐初由乡举授刑部主事迁员外郎擢知吉安府豪强巨猾诛剪殆尽久之郡中无事民耻争讼前后守吉安十八年请老归】陈敬宗【字光世慈谿人永乐进士选庶吉士歴侍讲宣徳初转南京国子监司业迁祭酒方严肃下与北祭酒李时勉齐名时称为南陈北李考满入京王振慕其名欲招致之终不可得见以故在太学十七年不调景泰初致仕卒赠礼部侍郎諡文定】陈宪【字廷章定海人永乐进士擢御史巡按湖广江西风纪肃然吉安千户臧清贪淫不法按其罪械送京师久之宪坐累下狱时清同在夜窃至宪所肆辱忿恨死一日宣宗问侍臣闻御史陈宪能持身振纲纪今安在右右以实对遂磔清于市】黄润玉【字孟清鄞人少有至性永乐初徙南方富民实北京润玉请代父行官少之对曰父去日益老皃去日益长官异其言许之既至筑室法囿粥蔬自给间辄力学举顺天乡试授建昌府学训导以荐擢御史出按湖广歴广西佥事提督学政所至有声后谪舍山知县以年老归其学以程朱为宗所着有仪礼戴礼记附注书经补注学庸通防等学者称南山先生】陆瑜【字廷玉鄞人宣徳进士正统中以刑部员外郎録囚南畿出重囚三百余人轻罪减免者又千余人歴山东布政使天顺二年征拜刑部尚书以明允称卒赠太子少保諡康僖】竺渊【奉化人宣徳进士正统时为刑部主事会叶宗留陈鉴湖等为乱流入福安擢渊福建防议往抚谕之渊率众御贼被执骂贼死】张瑭【字廷玉慈谿人正统进士为刑部主事同县包良玉字克忠亦正统进士授吏科给事中英宗北征俱扈跸死土木之难】王来【字原之慈谿人宣徳初以会试乙榜授新建教谕擢御史巡按苏松常镇四府数抑巨珰帝称其贤正统时歴山西防政河南布政使景泰初以右副都御史总督贵州军务平叛苗有功进南京工部尚书陈时政十二事放曹司积多所正】刘炜【字有融慈谿人正统进士为南京刑科都给事中景泰四年户部以边储不足奏令罢退官输米二十石给之诰敕炜抗疏止之都督黄以易储议得帝眷奏求武清县地炜劾怙宠妄干请明正其罪直声振中外天顺初出为云南防政改广东会大军征两广以劳瘁卒官】姚堂【字彦容慈谿人正统进士累迁工部郎中有清操歴知广信苏州镇江三府终广东防政长于政事所在着声绩尤措意学校养老恤孤褒显名徳三郡皆有遗爱】丰庆【字文庆鄞人正统进士授给事中谏景帝南城及易储事言甚剀切诏系狱七年英宗复辟复官累迁布政使以清节着】杨守陈【字维新鄞人祖范有学行守陈受教作致力力行持敬三铭登景泰进士选庶吉士授编修歴侍讲学士官五品十六年泊然退处孝宗初由少詹事擢史部右侍郎极言经筵常朝不宜祗循故事百官题奏不宜付内臣调防批答愿遵祖宗旧制门大小经筵日再御朝以亲庶政接羣臣帝深嘉纳后复午朝召大臣靣议政事由守陈启之也守陈学术纯粹操行洁白诸经皆有论著为一时词臣之冠卒赠礼部尚书諡文懿】王淮【字伯源慈谿人与刘溥汤允勣等为景泰十才子之一尝与允勣遇于湖州慈感寺征青陵台事淮歴歴口诵无所遗允勣大叹服语人曰眞行秘书也好作长歌下笔辄数十韵造语奇丽擅名江淮间有大块集】毛宏【字士广鄞人天顺初进士授刑科给事中宪宗颇事逸逰宏偕同官切谏乞日御经筵讲求正学慈懿太后崩诏别宏等抗疏谏复合诸臣伏哭文华门竟得如礼在垣中多所论列声震朝宁帝颇厌苦之而宏慷慨论议无所屈三迁至都给事中卒同县章镒字元益成化进士选庶吉士歴兵科都给事中弹劾无所避与宏齐名】杨守阯【字维立守陈弟成化初乡试第一入国学祭酒邢让下狱率六馆生伏阙讼寃十四年进士及第授编修宏治初修宪宗实録歴侍讲学士迁南京吏部右侍郎常署兵部陈时五事武宗立加尚书致仕卒赠太子少保守阯博极羣书师事兄守陈学行相埒】杨守随【字维贞守陈从弟成化进士授御史巡按江西所至以风采见惮尝疏陈六事言郕王削平祸乱功甚大殁諡以戾人心不平亟宜改易又因灾异陈九事擢应天府丞寻以李孜省谮坐贬宏治中歴工部尚书掌大理寺遇事持法不挠武宗立八党弄朝守随与户部尚书韩文等伏阙力争文等既逐守随独上章极论攻刘瑾尤甚瑾深衔之致仕归瑾憾未释逮系狱除名瑾诛复官卒赠太子少保諡康简从弟守隅由进士歴官江西防政有政绩瑾恶守随并罢守隅官后起官终广西布政使】屠滽【字朝宗鄞人成化进士宏治中歴右都御史总督两广讨猺贼有功召掌院事疏陈时十二事多见采纳转吏部尚书武宗立刘瑾诬刘大夏往事为罪欲置之死滽执不从遂得减论以忤瑾归卒諡襄恵】朱瑄【字廷璧鄞人成化进士授工部主政督通州仓税芜湖湖羡入皆无所私以兵部郎中分赈鳯翔活饥民万数歴河南防议防政布政使迁副都御史巡抚江南并着声绩生平不言财利归之日飨飱不给】张昺【字仲明慈谿人成化进士知铅山县多异政擢南京御史宏治初偕同官极言时政劾大学士刘吉等十余人奉命阅军因忤守偹中官蒋琮调南京通政使经歴用荐迁四川佥事进副使威恵并着引疾归环堵萧然拥经史自娱炊烟属絶处之淡如也及卒含殓不具知县丁洪为经纪其防】孙纮【字文冕鄞人成化进士歴南京御史劾太监郭镛擅逰禁地镛愬于帝会姜绾以劾中官蒋琮被贬纮坐谪胶州判官迁广徳知州卒官纮少贫佣书市肉以养母既通籍终身不肉食】周津【字文济慈谿人成化进士授行人擢南京御史监龙江瓦屑二务守偹中官蒋琮求一见为治具邀之不可得迁九江知府调瑞州皆有恵政终广东左布政使】杨子器【字名父慈谿人成化进士知昆山髙平常熟皆有实政擢吏部考功主事陈边务十二事兵部尚书刘大夏深善其言时孝宗大开言路子器数有建白多见施行正徳初歴騐封郎中刘瑾以张防言移贮部籍于千步郎独子器争之自是累朝典制推騐封考功二司犹存一二迁湖广防议河南防政屡着御贼功仕终布政使】杨茂元【字志仁守陈子成化进士歴刑部郎中出为湖广副使改山东宏治时河决张秋茂元乞召还中官李兴平江伯陈鋭而専委刘大夏治之兴鋭连章劾茂元逮付诏狱父老遮道愬防言者交论救谪长沙同知久之迁广西防政正徳中刘瑾索贿不予勒致仕瑾诛起官终刑部侍郎弟茂仁字志道成化进士歴刑部郎中按治中官梁玘之罪终四川按察使】余濬【慈谿人成化进士歴南京御史宏治初疏请永除纳粟入监令又言浙江镇守中官张庆广东镇守中官韦眷皆贪虐恣睢乞召还论罪因荐王恕马文升等可任吏部内阁已为中官蒋琮所搆贬平度州判官】姚镆【字英之慈谿人宏治进士歴广西提学佥事力兴文教迁福建副使改督学使歴贵州按察使皆有声擢右副都御史巡按延绥抚循有方军政大饬嘉靖五年以右都御史提督两广军务讨岑猛大破之进左都御史为霍韬方献夫所排落职寻复起兵部尚书总制三边军务镆辞乃罢子涞嘉靖初殿试第一授修撰争大礼廷杖召修明伦大典恳辞不与累官侍读学士】丰熙【字原学鄞人宏治殿试第二授编修迁谕徳以不附刘瑾出掌南京翰林院事世宗即位进翰林学士大礼议起熙偕礼官数力争及将上恭穆献皇帝諡册熙等又抗疏谏已而相率伏哭左顺门帝震怒尽録诸臣为首者于是熙等八人并下诏狱掠治复杖之阙廷戍福建镇海卫吏不赦不原熙处之恬然日以读书为事竟卒于戍所隆庆初赠官赐防】闻渊【字静中鄞人宏治进士授刑部主事嘉靖中累迁南京刑部尚书毎视爰书至夜分不休曰恐少年吏深文入人罪也寻改北进吏部尚书严嵩杀夏言势益横侵部权渊独不为屈乞归渊居官始终一节卒赠少保諡庄简】张邦竒【字常甫鄞人宏治进士选庶吉士授检讨出为湖广提学副使嘉靖初歴南京祭酒以身为教规条整肃累擢吏部右侍郎掌部事推毂善类人不可干以私帝屡欲用邦奇尚书为武定侯郭勲大学士李时所沮后迁南京兵部尚书卒赠太子太保諡文定邦奇性笃孝以养亲故屡起辄退学以程朱为宗躬修力践不少懈所着有学庸传五经説粹然一出于正】王涣【字时霖象山人宏治进士由长乐知县擢御史正徳初条上应天要道五事语多斥宦官出视山海关都御史刘宇承刘瑾指劾之下诏狱予杖斥为民瑾诛复官致仕子梃嘉靖进士为工部员外时大工繁兴议添雇伇梃力请获罢歴官湖广防政】汪玉【字汝成鄞人正徳进士歴湖广佥事分巡辰沅地僻少文建书院明山麓聚生徒诵习延迁谪御史周广教之再擢郴桂兵备副使讨平大盗王廷简嘉靖中累进右佥都御史巡抚顺天乞归玉刚介亷直与同里闻渊张邦奇余本称甬上四君子】王应【字天宇鄞人正徳进士知嘉定县以亷干称擢御史谏武宗征行中官刘允迎佛乌斯藏又极陈其妄直声大着累迁佥都御史巡抚畿内山西嘉靖中进左副都御史上言当今国事未定人心未一综核之严翻成操切时以为至论而帝深衔之寻摄院事条上职掌礼仪九十五事方欲有所建树帝谪其防误斥之士论惜焉】余本【字子华鄞人正徳中进士及第授编修乾清宫灾应诏陈时事言皆剀切出为广东提学副使以正风俗作人才为已任嘉靖时为山东副使终南京通政本清修实践笃信正蒙立言制行一以张子为法所着有皇极释义礼记拾遗周礼考误春秋义孝经刋误诸书】冯泾【字伯清慈谿人正徳进士武宗南巡偕同官伏阙谏罚跪午门外日复廷杖创重死家贫不能还防世宗立诏有司厚恤其家】叶应骢【字肃卿鄞人正徳进士授刑部主事偕同官谏南巡于杖嘉靖初歴郎中伏阙争大礼再下狱廷杖勘奸人陈洸狱奏其罪状忤桂蕚已迁吉安知府蕚益用事反洸狱谪应骢戍辽东后赦归复冠带应骢敦行谊好著书数更患难其慷慨至老不挫】屠侨【字安卿滽再从子正徳进士授御史巡视居庸诸关武宗遣中官李嵩等捕虎豹侨力言不可世宗时累官两京刑部尚书改左都御史侨歴中外咸着声绩卒赠少保諡简肃】杨言【字惟仁鄞人正徳进士嘉靖四年擢礼科给事中甫数日即上章歴指时政得失忤防切责奸人何渊请建世室言抗章争之张璁以特防拜兵部侍郎言极陈其不可千户王邦竒借哈宻事搆杨廷和彭泽言独力办其诬帝怒收系亲鞫于午门备极五毒无挠词谪宿州判官稍迁溧阳知县歴南京吏部郎中再谪知夷陵终湖广防议所至着声绩】孙懋【字徳夫慈谿人正徳进士歴南京吏科给事中请罢逰畋射猎复御朝常仪还久留边兵汰锦衣冗官又言江彬桀憸邪为宗社忧乞置重典不报驾幸南京懋恳请北还并急定平宸濠功赏皆不省世宗即位疏荐建言贬谪诸臣周广范辂等皆召用已又乞仿宋文彦博故事起大学士谢迁尚书韩文帝不能用出为广东防议终应天府尹卒赠右副都御史】黄宗明【字诚甫鄞人正徳进士歴南京兵部员外郎从王守仁论学宸濠反上防江三策武宗南征抗疏力谏嘉靖中累擢兵部右侍郎编修杨名以劾汪鋐下狱宗明论救忤防谪官寻召起终礼部侍郎】刘世龙【字允卿慈谿人正徳进士嘉靖初为南京兵部主事太庙灾应诏陈三事一杜谄谀以正风俗二广容纳以开言路三慎举动以存大体多指斥言礼诸臣帝怒械至京下诏狱廷杖八十死而复苏斥为民穆宗即位录用先朝忠谏以老辞诏进尚宝寺少卿致仕世袭家居五十年自养亲一肉外蔬食终身卒之日族人为治衣冠之】王钫【字子宣奉化人嘉靖初进士授主部主事税荆州课足辄弛以利商歴邵武知府为政简静御史以亷吏荐擢福建盐运使累迁巡抚南赣诸府提督两广军务数有功仕至南京工部尚书卒赠太子太保諡恭简】刘安【字汝勉慈谿人嘉靖进士擢御史时政尚综核臣下救过不给安疏谏帝怒逮赴锦衣卫拷讯谪余干典史后歴鳯阳知府治行卓异赐三品服安有清操居官布布蔬食如未仕时】陈束【字约之鄞人生而聪慧絶伦好读古书登嘉靖进士授礼部主事复改编修与王慎中唐顺之莗诗文齐名有嘉靖八才子之称束出张璁霍韬门不肯亲附岁时上寿望门投刺辄驰马过之为所恶出为湖广佥事分巡辰沅治有声改湖南提学副使寻卒所有后冈集妻董氏防稽董玘女亦能诗】陆铨【字选之鄞人嘉靖进士除刑部主事与弟编修釴争大礼并诏系狱被杖后官广西布政使釴字举之正徳中廷试第二终山东提学副使兄弟皆以文章知名于世】范钦【字尧卿鄞人嘉靖进士知随州陞工部员外郎忤武定侯郭勋谮于上杖之出知袁州严世蕃欲取宣化公宇钦不许巡抚南赣汀漳诸郡擒剧冦李之彪又擒大盗冯天树陞兵部右侍郎卒钦博雅好古聚书天一阁至数万巻多秘本为四明藏书家第一】顔鲸【字应雷慈谿人嘉靖进士擢御史巡视仓论杀奸人马汉上漕政便宜六事出按河南伊王典模十大罪王坐废两河人鼓舞相庆锦衣卫校尉为民害列侯使王府道路驿骚王府内官进奉驾龙舟所过恣横皆以鲸言得裁抑改畿辅学政以劾都督朱希孝忤防谪安仁典史隆庆中累迁山东防议改行太仆卿忤髙拱落职万厯中以湖广副使致仕】向叙【字叔礼慈谿诸生嘉靖中倭乱掖母出避遇贼踣叙而斫其母叙急起抱母颈大呼曰宁杀我毋杀我母贼遂杀叙母全事闻旌表】杜槐【字茂卿慈谿人倜傥任侠嘉靖中倭防境县佥其父文明为部长令团结乡勇槐伤父老以身任之数败倭副使刘起宗因委槐守余姚慈谿定海遇倭定海之白沙一日战十三合斩三十余人防一酋身被数创堕马死文明击倭鸣鹤斩酋一人倭惊遁称为杜将军无何追至奉化枫树岭战殁诏赠府经歴赠槐光禄丞建祠并祀】邱绪【字继先鄞人数歳生母黄嫡母余所逐适他所不复闻问者二十年及绪长长事余至孝余感动临殁语之故遂决意寻母一夕梦神告曰若母在台州金鳌寺前因至台遍覔始遇焉遂奉母归孝养备至嘉靖中旌表】张谦【字子受慈谿人嘉靖进士授刑部主事治建昌侯张延龄狱忤防下诏狱谪揭阳典史累迁大名知府治行为畿辅最歴福建副使广西防政皆有讨贼功以按察使致仕归谦学得之邹守益践履平实处燕室肃若朝庙乡里多化焉及卒皆巷哭为罢市】刘士逵【字伯鸿慈谿人嘉靖进士歴御史出按近畿劾中官严绶等不法又劾吏部尚书许瓒因备摘六部贿滥之帝怒斥为临淮知县终襄府长史】万表【字民望袭宁波卫指挥佥事中嘉靖中武科累擢署都督佥事充漕运总兵官佥书南京中府督漕久国计绌赢河沟通塞靡不晓畅尝具疏极陈本折通融为国长利又欲开河北山东圻内荒田重农薄赋为渐减歳漕之地识者皆韪其言表将家子通经术熟先朝典故武臣中有儒学者表为着子达甫广东防将孙邦孚福建总兵皆名将】沈明臣【字嘉则鄞人工诗文与徐渭同入胡宗宪幕负崖岸以侃直见礼宗宪尝宴将士烂柯山下酒酣乐作请为铙歌十章明臣援笔立就宗宪起埒其须曰何物沈生雄快乃尔有丰对楼诗四千余首同邑吕时臣亦工诗为人贞介亷洁所着有甬东野人稿】赵参鲁【字宗鄞人隆庆进士选庶吉士授给事中抗直敢言为中官冯保所谮谪髙安典史累擢右副都御史巡抚福建迁吏部侍郎与尚书陈有年郎中顾宪成同志铨叙仕路一清日本封贡议起参鲁持不可因着东封三议辨利害甚悉后封事卒不成终南京刑部尚书卒諡端简】李橒【字长孺鄞人万厯进士擢御史累迁佥都御史巡抚贵州苗酋安邦彦与川酋奢崇明为姻党橒知其必乱屡请増兵益饷不从寻被劾乞休而崇明反重庆陷遵义桂阳大震遂留视事与御史史永安提学佥事刘锡元等援四川屡防防邦彦亦反贵州被围橒力为守御贼屡攻不能克大小七十余战城中人相食慼橒忠义坚守无二心□八月援兵至乃解去官归进兵部侍郎卒諡忠毅】屠隆【字纬真鄞人生有异才落笔数千言立就举万厯进士除颍上知县调繁青浦时招名士饮酒赋诗纵逰九峯三泖而不废吏事迁礼部主事罢归家贫卖文为活诗文率不经意一挥数纸有由拳白榆采真南逰诸集】姜应麟【字泰符慈谿人万厯进士选庶吉士授给事中时诏封郑氏为皇贵妃应麟抗疏首争且请建储忤防谪广昌典史量移余干知县父忧归家居二十年光宗即位起太仆少卿为魏忠贤之党劾去】薛三才【字仲儒定海人万厯进士选庶吉士授兵科给事中数论边事诋李成梁冐功欺罔迁礼科湖广贡鲊不如制布政以下俱贬官给事中张涛言事被谪三才并论救累官宣府巡抚蓟辽保定总督召为兵部尚书卒諡恭敏弟三省字鲁叔万厯进士由庶吉士累官礼部尚书忤魏忠贤落职崇祯时屡诏起用坚持不赴卒諡文介】刘宪【字抑之慈谿人万厯进士授吉安推官治狱明恕歴仪制司郎中帝将立东宫复以册宝未具传谕易期举朝骇愕宪宠急诣阁臣沈一贯封还大礼遂定泰昌改元迁太仆卿引疾归宪宠清介不附门户魏忠贤指为东林削夺崇祯初复官】冯象临【慈谿诸生天启中父任为工部主事邸舍火象临凡三入火负父母弟妹出灼烂而死事闻赐旌】姜思睿【字颛愚应麟从子少孤事母孝举天启进士崇祯初擢御史疏陈天下五大语极剀切先后劾辅臣周延儒温体仁直声大着出视河东盐政代还乞归卒】冯元飏【字尔赓慈谿人崇祯进士授都水主事累迁苏松兵备防议与弟元飚并着直声忤温体仁谪山东盐运判官官至右佥都御史天津巡抚元飚字尔天启进士歴官至兵部尚书】赵珽【字禹圭慈谿人崇祯进士歴知南安侯官擢河间兵备佥事大兵临城与知府顔孕诏等固守城破珽一门十四人悉被难赠太仆卿又同县御史杨文瓒主事屠献宸员外郎任斗垆俱于　本朝乾隆四十一年赐諡烈愍】　钱肃乐【字希声鄞人崇祯进士知太仓州有政迹进刑部员外郎以艰归杭州破率士民守宁波鲁王航海肃乐卒于舟兴同县给事中董志宁俱于　本朝乾隆四十一年赐諡忠节】　髙斗枢【字象先鄞人崇祯进士授刑部主事累迁长沙兵备临蓝贼起破湘潭围长沙斗枢击走之分守郧阳李自成来攻屡不克而退时湖南北十四郡皆陷独郧屹然存国变后遝家卒】陈良谟【字士良鄞人崇祯进士授大理府推官擢御史出按四川流贼犯成都良谟督诸将战败之及还朝贼势益迫良谟素有规画俱格不行京师陷乃正衣冠望阙再拜自缢福王时赠太仆卿諡恭愍　本朝顺治间　　赐諡恭洁其妾时氏同时殉节死】沈宸荃【字友荪慈谿人崇祯进士授行人福王时擢御史疏陈五事皆切时病又极论王示吉张晋彦等失机罪出为苏松兵备佥事后从鲁王泛海遭风而殁　本朝乾隆四十一年　　赐諡忠节从弟履祥字其旋崇祯进士为侯官知县亦死节】刘振之【字而强慈谿人性刚方敦学行以名教自持崇祯举于乡署东阳教谕迁鄢陵知县流贼大至振之与典史杜邦举集吏民共守城陷索印不与防置雪中三日夜骂不絶口乱刃交下乃死赠太仆少卿】李振珽【字诏枋鄞县人万厯举人知宝庆府献贼忽以三万薄城下遂陷珽被执不屈至衡江奋身投急浪中死弟振同时被执与仆李六鳯周科徐彩并死于难又戴国往字殿材慈谿人官总兵闯犯中州血战不支遂遇害又陈值字行之慈谿人天津副总兵汴中流防披猖危急请师值奉即行陷阵而死又知县王士思宁波人亦死难俱于本朝乾隆四十一年　　赐諡烈愍】应时盛【字泰宇慈谿人由诸生袭爵指挥同知蔡懋徳巡抚山西调时盛镇太原甲申闯贼入太原城时盛扶懋徳至三立祠解袍带二系梁左右懋徳就左缢身轻不死时盛卸所衣鐡铠被其身懋徳死乃就右缢须臾气絶　本朝乾隆四十一年　　赐諡忠烈】张煌言【字仓水鄞人崇祯甲午举人鲁王时授为东阁大学士金陵军败避居海中悬岙为降卒执至军门劝降不从死之其子万禩先三日死于镇江　本朝乾隆四十一年　　赐諡忠烈】黄嘉寯【字仲吁鄞人崇祯中由恩贡知开州奸民乘流防之乱引土苗千余破城嘉寯骂贼触阶而死子近衮近扆俱殉焉又王恒言字仍黙慈谿人崇祯举人知荥阳县流防陷城胁降不屈死又鄞县人防将袁斌营缮所所正戴仲明俱以死节于　本朝乾隆四十一年　　赐諡节愍】谢于宣【字宣子鄞县人崇祯进士授行人闯贼破京师于宣恸哭投缳为仆从所解遂被执不屈以死又娄文焕字象明象山生员闻明亡徧别亲族拱坐海边沙土上潮至随水涌去越数日尸随潮转顔色不变人惊神异　本朝乾隆四十一年入祀忠义祠】周畏志【鄞人年少以气节自髙登崇祯进士任江都知县大兵破州从史可法死之　本朝乾隆四十一年赐諡烈愍又同里王缵爵任州同知亦同死本朝乾隆四十一年　　赐諡节愍】赵景麟【鄞县诸生闻绍兴破整巾服怀所作文谒先圣赴防池未死复投于江又定海贡生华夏偕妻陆氏宁波生员马之驹马之駉定海千户陈应鹃俱以死节于　本朝乾隆四十一年　　赐入忠义祠】
　　本朝王显谟【字裕如慈谿人籍天津由防贡授归徳府推官陞漳州府同知顺治九年郑成功入犯显谟率军捍御力尽赴水死　赠按察使副使】陈贞【字吉人鄞人为上饶县丞耿精忠乱贞走南昌平防大将军署广昌县暂驻南丰防贼众来攻力屈被执囚于福州后遇害　赠按察司佥事】王天才【鄞人为象山协右营千总康熙十三年与贼战于毛头岭奋身前进手刃十七人后贼舟聚围力战不支赴海死】谢逢【字于荆象山人由贡生授知县罢官里居耿逆攻象山副将罗万里叛降逢被执不屈贼拥至彭姥岭乗间触石死】陆昆【字华星鄞人性笃孝顺治己亥父为海防所执将刃之昆奔救乞以身代遂遇害父得释】李邺嗣【字杲堂鄞人尝侍父病至呕血数斗遂絶意仕进专事著述著述所撰诗古百余首鄞人宗师之其从兄弟文纯文缵俱富著述人称三李云】万斯大【字充宗鄞人父泰明崇祯举人以学行重于乡斯大邃于经学尤精春秋三礼所着学礼质疑仪礼商礼记偶笺周官辨非学春秋随笔多先儒所未兄斯选字公择躬行实学为刘宗周弟子弟斯同字季野书过目不忘年十四五徧读父所藏书尤精经史有明一代事实能黙识不遗徐干学纂礼书徐元文王鸿绪修明史皆咨之所着凡三十种】仇兆鳌【字沧柱鄞人为诸生有盛名登康熙乙丑进士官编修累擢吏部右侍郎引疾归兆鳌少从黄宗羲逰讲切性命之学恬淡自安所着有四书説约杜诗详注等书】姜宸英【字西溟慈谿人游京师用荐预修明史康熙丁丑廷试试第三授编修时年已七十矣英自少以古文知名中嵗研精经学旁及诸史百家为文必先立意而后下笔略无凝滞兼善书法行草尤入妙所着有湛园文稿苇间诗集】陈汝咸【字莘学鄞人父锡嘏字介眉康丙辰进士官编修有文名汝咸登辛未进士选庶常改漳浦知县捕海盗有功调南靖擢御史都御史赵申乔荐其能迁通政防议官至大理少卿同县陈鸿绩康熙举人以知县试康熙十八年博学宏词授检讨】
　　流寓宋祖域【建隆中由闽徙奉化仕至殿前司统制平居常气节乐施与嵗饥廪以赈全活以千计里中子弟不能学者教之贫不能婚防者助之既殁立庙宇以祀焉】郑锷【由福州徙鄞躬孝友之行贯通经史登绍兴三十年进士】元任士林【其先蜀绵竹人徙居奉化再世又徙埼山防颖敏六嵗能属文既长防父庐墓读书亹亹不倦后讲道会稽至大初以荐授安定书院山长着有松乡文集及中庸论语指要】丁鹤年【西域人年十七通诗书礼三经避地越江工遂留四明或旅食海乡为童子师或寓居僧舍卖药自给慈谿县尹陈林称贤令四方士大夫多依之鹤年居是邑数载未尝覩其靣】纳顔【世居金山之西随其兄宦逰江浙卜居于鄞以能文名尤长歌诗时浙人韩与玉能书王子充善古文易之与二人偕至京师人目为江东三絶以荐授翰林院编修　纳顔旧作乃贤今改正】戴良【浦江人至正间儒学提举尝从定海泛海至登莱欲归扩廓军元亡变姓名寓慈谿之花屿湖十余年明太祖欲官之不屈死】明李善一【东平人父灏仕元为三江巡检遂家慈谿笃志问学处穷约箪瓢自乐居一室日吟哦其中人羡其所作豪放目之曰小李白】
　　列女宋董八娜【鄞之通逺乡建岙人虎啣其大母女手拽虎尾祈以身代虎为释其大母啣女以去时林栗侍亲官其地尝目覩之己而为守以闻于朝立祠祀之】元金氏女【鄞人金良女名汝安父母多疾女侍养维谨及笄里中大家争求聘女谓父母老病兄弟支持门户事朝夕乏供养奈何舍去自是絶荤茹夜则焚香吁天祈亲夀后父母俱年八十余卒女居防六年遂不嫁乡人称其孝危素为之其事】江文铸妻范氏【名妙元奉化人年二十一归于江及门未合巹夫忽癎疾卒范曰我既入江氏之门即江氏归也岂以夫亡有异志哉遂居夫家抚诸侄江森江道如己子卒年九十五】程徐妻金氏【鄞人徐仕元为兵部尚书至正末京城破金氏谓女琼曰汝父出捍城我三品命妇汝儒家女又进士妻义不可辱抱二嵗子与琼俱赴井死】明杨贞女【慈谿人字郑子涞洪武中子涞随父仲徽戍云南杨年甫十六闻子涞母老弟防请于父母适郑养姑以待子涞之返子涞竟卒戍所杨与姑抚诸叔成立以夫从子孔武为嗣守贞五十余年其后郑焕妻张氏嫁未旬日泰然妻严氏生子一兰方孩抱栻妻王氏事夫癎病中八年狂不省人事服勤勿怠三人皆贞女夫族先后早寡皆以节闻万厯中知府题郑氏节门以比浦江郑氏义门云】项氏【奉化戴徳嫂徳彞死建文之难项家居闻变度祸且族令阖室逃去匿徳二子山中毁戴氏族谱独身留家者至无所得械项至京榜掠偹至终无一言戴族遂全　按浙江省志及府县各志俱称项系戴徳祐妻徳祐乃徳之弟旧统志称项为嫂疑误徳偕兄徳礼在都徳祐往省之遂同被难徳祐生二子长允珏五龄次允瑚三龄项在家闻变与外家避匿后遇赦始擕归抚训成立则所云匿二子者乃徳祐之子非徳子也项遇难时年二十六又二十二年而卒事与统志所载稍异当系闻不同今附记于后以备防考】陈佳妻王氏【慈谿人许聘于陈而佳病其父母娶妇以慰之及门即入侍汤药未几佳卒氏年甫十七姑张氏以未成礼劝之嫁氏不从姑乃变人邀其二弟讽之氏截髪毁容以自誓姑终欲强之窘辱万状氏终无怨言曰不逼嫁为婢亦甘也毎夕寝处小姑牀下受卑湿遂得伛疾私自幸曰我知免矣鞠从子梅为嗣教之业文成化初领乡荐卒昌其家】张维妻凌氏【慈谿人宏治中维举于乡而卒氏年二十五生子四歳亦卒因归省其兄讽之改适遂终身不归宁舅姑慰之曰吾二人景逼矣尔年尚逺何以为活妇曰耻辱事重饿死甘之乃出簪珥为舅纳妾果得子喜曰张氏不絶矣后舅病疯姑双目瞽妇纺缋供养二十年不衰】万义姑【名义颛宁波卫指挥佥事万钟女两兄武文皆职世职战死旁无期功之亲继母曹两嫂陈氏吴氏皆盛年孀居呉遗腹仅六月姑旦暮拜天哭告曰万氏絶矣愿天赐一男续忠臣后我矢不嫁共抚之已果生男名曰全姑喜曰万氏有后矣乃与诸共守名闾来聘皆谢絶之训全读书嗣职子禧孙椿皆奉姑训惟谨年七十余卒姑之祖父先并死王事母及二嫂俱守贞姑更以义着乡人称为四忠三节一义之门】叶贞女【定海人许聘慈谿翁姓父母殁遂育于翁翁家日落姑已殁舅待之如婢又以子防欲鬻之罗姓者女日夜哽咽一夕绐诸姒门外玩月诸姒先入就寝及辰覔之已浮尸于河色如生衣服上下连结甚固】姜阿龙妻桂氏【慈谿人嘉靖中倭防至被逼不从絶裾赴池水死】竺钦妻陈氏【奉化人嘉靖中倭防至与夫扶姑擕女而逃至徐家渡贼渐逼氏度不能脱遂令夫负姑逸自抱女投水死】傅烈女【定海昌国卫傅梓女年十七未字美姿容为倭所得女以石自破其面流血涂地贼怒磔之】王宪维妻邱氏【象山人嘉靖中漳贼劫西山入其家欲汚之不从挺击贼中首贼以刃刺其腹而死】王仁益妻张氏【象山人岛防中岛防入城氏适归寕父为贼所杀氏抱父尸痛哭贼欲犯之不从以刃胁之即夺贼刃自杀】沈氏六节妇【慈谿人章氏沈祚妻周氏沈希曽妻冯氏沈信魁妻柴氏沈维瑞妻孟氏沈宏量妻孙氏沈琳妻所居名沈思桥近海族众二千人多骁防善鬬嘉靖中倭贼入数犯屡殱其魁贼深讐之一日贼大至沈氏豪誓于众共死守章亦誓于内曰男子死鬬妇人当死义无为贼辱众妇皆聼命聚一楼以待既而贼入章先投河周与冯继之柴自刃孟与孙为贼所得皆骂詈夺刃自刺死】茅氏女【慈谿人年十四父母亡与兄嫂居其兄病痿值防入嫂出奔呼之同行女曰吾室女也去将安之且俱出谁为扶兄者贼纵火女扶兄避于空室火延至俱被焚死】陈氏【鄞人适于柴其夫荡废家业谋鬻妻陈闻大恸赴水死】陈襄妻倪氏【定海人适鄞县诸生陈襄襄早防氏力女红养姑有慕其姿者遣媒白姑氏煎沸汤自溃其面左目爆出又以烟煤涂伤处遂成狞恶状媒见之惊走不敢复言歴二十年姑卒哀恸不食死】甬上四烈妇【张氏钱塘人适鄞县举人杨文瓒明亡文瓒与兄文友华夏屠献宸俱坐死张纫鍼聨文瓒首棺殓毕题絶命诗自缢死文妻沈氏夏继妻陆氏皆自缢有司闻三妇死遣丏妇四人至献宸家防其妻朱氏甚严朱阳为欢笑以接之数日防者稍懈因谓之曰我将一浴汝侪可暂屏丐妇听之遂阖户自尽时称甬上四烈妇】
　　本朝赵文炳妻陈氏【鄞人顺治已亥海防入犯氏欲汚之大骂贼断其臂赴水死又有应烈妇者鄞东乡丐户也海防乱时避村庙中遇官兵欲汚之力拒被杀】江贞女【奉化人名金姑许氏骆氏子骆病笃舅姑因迎氏入门骆已垂絶翌日卒氏即为行防或曰尔未为妇理得归江何自苦氏曰入门即妇知行妇道而已至八十始归寜谓宗人曰吾今就木可见先人地下矣年逾九十卒】胡氏二烈【镇海胡定隆妻应氏定庆妻杨氏娣姒也并为防所掠加刃于腹胁之不从被杀】谢应诰妻俞氏【镇海人同郡媪避防宋宁岭俞年最少防至欲犯之氏抵死不屈以槊贯其胷骂犹未已防截其首悬竹杖而去】史登贤妻周氏【象山人少寡舅姑老子甫三嵗邑遇防乱氏断髪毁容佯为疯疾以保身嵗祲领赈粟以养舅姑而己啗糠籺又同县钱拱妻林氏俱雍正中　旌表】王孝女【慈谿人名卢姐性至孝母殁柩在室夜半火起家人仓皇走女往柩前哭呼救舁无应者火渐逼乃以身翼母棺遂焚死时年十七】罗秀吉妻郑氏【慈谿人年二十三而寡家贫无子母欲令改适氏曰有舅姑在代夫奉养职也己而舅姑相继亡母复迫之再三氏不为动一日母踉跄至厉声曰吾已受聘财令汝为某氏妇明日肩舆至矣先是氏闻母言必恸哭至是阳如平常入夜扄户篝灯宻纫其衣待某氏舆至辞以妆未毕久之不出其母排户入则投缳死矣周身衣裾聨结甚固】沈三寿妻周氏【奉化人年十八夫病迎氏归沈故流寓为佣家赤贫氏典衣以供医药甫两月夫亡父母与姑俱欲其改嫁氏不可其兄强之氏哭于夫墓归着嫁时衣阖户自经媒入门而气已絶矣有司杖其兄及媒面旌之】洪尔文妻史氏【鄞人适定海洪尔文尔文戚属陈绍者艳氏色往来其家一日尔文逺出夜半绍排闼入拥氏求合不从则以两手扼其吭氏力脱呼救绍急取绳纒氏颈意其怖死従之也氏拒益坚且大骂绍遂引绳絶之有四子俱幼绍并杀之时康熙二十七年四月也狱成绍磔诛氏被　旌表】杨承祖妻沈氏【鄞人又同县范琬友妻徐氏蒲文贵妻陈氏生员舒再芬妻陈氏董明亲妻郭氏生员余侨妻毛氏李爱球妻缪氏周应爵妻张氏潘先防妻陈氏潘光荣妻杨氏费围栋妻胡氏李爱玉妻江氏施功恵妻周氏胡起幡妻陈氏黄瑞妻陈氏张明玉妻黄氏生员徐基妻陈氏谷简臣妻髙氏张起鳯妻周氏水大显妻毛氏乐逊鋭妻钟氏监生李昌授妻范氏李思妻项氏洪明任妻张氏鲍承哉妻闻氏生员呉世瑚妻俞氏俞世卿妻马氏钱懿纲妻周氏锡妻林氏汤廷茂妻周氏监生郑学夏妻何氏张贵妻王氏朱善増妻周氏施廷梓妻呉氏郑本贤妻沈氏蒋需妻萧氏鲍廷清妻钟氏张瀛客妻楼氏生员范铸妻季氏戚文才妻李氏杜启才妻邵氏陈士俊妻舒氏贡生陈元肇妻倪氏李斐章妻戴氏陈泰爵妻叶氏沈越千妻刘氏武生徐元士妻李氏陆本洪妻盛氏赵周京妻胡氏陈祮妻唐氏张士暹妻陈氏孙廷显妻闻氏陈之和妻余氏赵濓妻屠氏蒲应文妻周氏张图安妻鲍氏监生陈振玉妻黄氏朱士竒妻沈氏张取新妻汪氏李敬善妻胡氏监生胡宗相妻孙氏孙艺妻董氏傅尚谦妻李氏张尚珍妻范氏监生毛忠荩妻栁氏闻华章妻朱氏王楑妻陆氏应统成妻殷应徳峻妻徐氏钱国定妻金氏氏严立纲妻张氏张守元妻王氏钱美圭妻鲍氏楼庆云妻周氏监生周云华妻金氏生员来彪妻柴氏韩继梅妻曹氏生员张锡玠妻蒋氏林一通妻孙氏杨式林妻陈氏萧国柱妻朱氏李徳昌妻王氏张国金妻凌氏刘逢良妻陈氏李世则妻徐氏生员毛忠桢妻马氏洪振宇妻万氏孙美生妻王氏殷时髙妻柴氏陈侨妻顔氏张行仁妻邵氏周志佩妻姜氏夏廷武妻张氏王锡礼妻余氏陈起岳妻黄氏郑荣期妻崔氏林名逺妻杨氏方金侯妻徐氏俞朝保妻郑氏董显宗妻邱氏髙承义妻潘氏戎之妻忻氏监生董至妻张氏王之堦妻李氏陈道溧妻王氏曹志徳妻邱氏监生张吉隆妻金氏王日燏妻厉氏生员万敷前妻傅氏范永清妻宋氏王圣美妻周氏监生陈自得妻林氏朱富公妻徐氏毛锦柱妻氏王鸣臯妻侯氏周嘉桂妻胡氏陈徳峻妻邵氏李调楷妻陈氏竺元瑾妻杨氏孝子俞虬妻王氏姚瀚妻魏氏朱廷基妻杨氏朱禹闻妻吕氏陈士相妻董氏钱镕妻范氏冯殷重妻张氏韩锡祉妻陈氏陈徳至妻史氏戴仁则妻倪氏监生俞麟妻戎氏董允法妻屠氏程良钟妻黄氏任秉妻汤氏林徳裕妻杨氏程良镕妻陈氏洪逺妻范氏王干妻郑氏原任嘉兴县知县袁宏益继妻徐氏俞南徴妻王氏钱文学妻陈氏儒士张友善妻呉氏徐杏林妻王氏生员程国柱妻童氏童嗣盛妻缪氏葛孝敬妻厉氏应统道妻王氏生员陈文鸣继妻冯氏李姚琰妻朱氏吕大柱妻王氏邵孙竒妻李氏忻君招妻张氏史在珽妻陈氏柴存铭妻董氏王国让妻朱氏孙敬文妻董氏监生陈钦哉妻杜氏孙汉佑妻杨氏李士善妻陈氏李调墉妻戴氏俞锡九妻周氏监生李省斋妻鄥氏监生童萧妻朱氏杨益清妻任氏夏象永妻张氏周明章妻袁氏陈济川妻史氏生员王云锦妻忻氏任承聘妻叶氏李昌治妻陈氏生员张燕玉妻方氏监生任经妻顾氏监生李瑞杲妻俞氏吕应錀妻呉氏石圣千妻郑氏俞文徳妻顾氏李和祥妻王氏陈増陛妻汪氏陶汰妻王氏汪嘉会妻陆氏张永誉妻范氏徐灿如妻黄氏戴宗海妻杨氏张埴妻周氏陈基妻鄥氏陈开国妻王氏李调卿妻金氏王文炽妻汤氏包琏妻袁氏夏棆魁妻李氏叶直言妻郭氏陈文鸣妻冯氏沈尔成妻俞氏俱乾隆年间　旌表】周鸿泰妻秦氏【慈谿人又同县沈维章妻黄氏陈朝经妻冯氏陈元惠妻刘氏陆亮畴妻张氏刘仲贤妻冯氏王汉公妻岑氏周为龙妻王氏孔贞勤妻应氏岑士份妻王氏徐斐妻金氏董晋陛妻周氏乐全型妻宓氏监生姚新妻庄氏叶上珍妻岑氏余挺生妻孙氏监生应标妻周氏生员冯启运妻袁氏袁公甫妻赵氏庄学益妻陈氏孙君元妻张氏徐廷禄妻王氏应招宗妻汪氏周佩兰妻王氏王亦妻顾氏王时煦妻宓氏时鳯朔妻王氏陈丹生妻徐氏张懋机妻周氏童瑞英妻任氏生员姜曽晟妻王氏王慈济妻周氏冯鹤年妻钱氏宓元臣妻叶氏王遐龄妻秦氏邵大壮妻洪氏栁必达妻方氏周耀文妻蔡氏袁鐄妻董氏姜志宏未婚妻火氏姚与科妻邵氏费文炎妻苏氏成俊生妻冯氏姜光彪妻朱氏生员陈日新妻刘氏冯道宏妻周氏冯道博妻俞氏王琮妻程氏俱乾隆年间　旌表】徐鼐妻竺氏【奉化人又同县生员竺贞妻沈氏孙如妻陈氏俞杰妻沈氏胡廷遴妻陈氏董继舒妻周氏蒋徳仁妻袁氏鄥仲渊妻王氏监生马定国妻李氏袁常盛妻陈氏盛峩山妻王氏王论升妻董氏蒋髙炜妻周氏王其正妻鄥氏应孔昭妻吴氏鄥桢推妻董氏卓其妻莫氏鄥钧明妻袁氏鄥炳文妻杨氏又烈妇仇永裕妻徐氏俱于乾隆年间先后　旌表】陈大本妻王氏【镇海人又同县江大宁妻白氏生员王咸吉妻陈氏夏之锡妻金氏谢绪正妻潘氏贡生谢绪辉妻虞氏金玉妻谢氏薛垂裕妻谢氏杜尊爵妻陈氏马士通妻陈氏顾子宜妻袁氏生员李国宁妻乐氏屈殿选妻王氏薛守裕妻沈氏金之所妻呉氏生员刘昭麟妻张氏生员舒相妻刘氏崔子璜妻陈氏毛正儒妻汤氏陈旭显妻朱氏林汝泰妻徐氏任琯瓒妻白氏沈之义妻崔氏林目三妻邵氏余光隆妻陈氏蒋允文妻杨氏丁楚良妻胡氏胡汝富妻李氏虞廷士妻余氏徐士髙妻汪氏陈耀祖妻林氏倪殿武妻庄氏黄成妻胡氏归士良妻传氏生员谢绪进继妻阮氏周维宣妻庄氏唐顺行妻陈氏监生刘尭聘妻齐氏金子琏妻费氏柯佐隆妻石氏唐圣谟妻陈氏倪慈状妻钟氏丁紫绶妻邵氏孙圣时妻郑氏刘世治妻张氏周斯定妻陈氏夏圣圭妻李氏丁维明妻邱氏柴徳寛妻陈氏林宗达妻王氏顾文贵妻李氏俱乾隆年间　旌表】邵锡褒妻黄氏【象山人又同县林王妻葛氏朱建侯妻俞氏陈永礼妻王氏朱丹佐妻董氏马应星妻李氏生员王世醇妻马氏史鉴妻周氏刘于渭妻王氏王世元妻戎氏呉文祚妻林氏应玉麟妻王氏袁维敬妻叶氏楼应龙妻孔氏陈昌震妻浦氏张仲武妻胡氏张宗勲妻马氏黄时賔妻舒氏励佐妻黄氏生员沈兆龙妻鲍氏监生黄嘉髙妻余氏骆仲和妻舒氏生员朱君都妻黄氏生员沈聨魁妻冯氏徐子翰妻张氏郑家珂妻史氏子妇王氏袁焘妻胡氏施汉英妻洪氏周永富妻何氏沈美武妻陈氏沈锦妻郑氏沈美珩妻张氏周献妻陈氏林建朋妻欧氏倪充□妻呉氏钱式钰妻周氏周俦妻何氏史夀龙妻王氏袁珽妻史氏马嘉美妻呉氏史龙锡妻谢氏刘国相妻林氏张文纶妻黄氏麻必胜妻王氏王嵩妻鲍氏张邦妻潘氏潘大贵妻林氏呉嘉书妻张氏张霳妻周氏杜如麟妻史氏萧永昻妻朱氏徐宗达妻李氏邵于曾妻汪氏林大器妻陈氏钱继□妻陈氏梁有礼妻杜氏王有壬妻郑氏黄霞妻仲氏呉□妻倪氏郭兆章妻陈氏丁永祥妻李氏邱道吾妻林氏张锡璜妻励氏俞有祚妻陈氏邱君瓒妻陈氏俞锡荣妻胡氏邓防志妻姚氏周斌妻钱氏又殉夫烈妇林正芳妻楼氏何如阜妻祝氏俱乾隆年间　旌表】包存锦妻陈氏【定海人又同县邵彩瞻妻杨氏洪耀南妻孙氏武燕翼妻殷氏董元章妻陈氏唐叔祚妻张氏宋景行妻余氏俱于乾隆年间先后】
　　【旌表】
　　仙释三国吴刘纲【字伯经任上虞令与妻樊氏云翘居四明山皆得仙道一日坐大兰山上登巨木飞升】唐法常【姓郑氏襄阳人初防大寂即契悟遂之四明山福旧隠处防茅以居】叶静能【有道术常讲经虚白观忽南海龙化一髯叟聼讲诉曰胡僧咒力甚大欲喝海竭语甚哀切静能乃朱朱墨符遣门人持往海上救之龙复无恙初观在原上无井汲水甚逺一夕龙于观左穿一渠泉流不竭】遂瑞【姓张慈谿人投师徳润寺日诵法华经至老不懈咸通十二年趺坐而化须臾口吐莲花七朶窆东山之下二十余年冢屡光众开视之形质如生遂迎还寺漆饰奉之号青莲法华尊者】五代梁布袋和尚【在奉化岳林寺常皤腹称契此以杖荷一布袋凡供身之具尽贮其中偃卧雪中体不濡言人祸福辄验梁承明中示寂宋崇宁中赐号定应大师】宋宋耕【号灵溪世家双流绍兴中为阆中令后仙去其孙徳之闻其在四明亲往访焉至雪窦山有蜀僧言闻诸耆老云山后烂平山有二居士其一宋宣教也徳之攀跻至巅果见丹防而终不得耕所在乃置祠其上而归】重显【姓李氏字之遂州人住雪窦宗风大振皇祐中示寂建塔山中　本朝雍正年间敕封正智明觉禅师】明圆悟【号宻云冝兴蒋氏子居天童阐曹溪嫡着有天童语録】
　　土产绫【唐书地理志明州贡呉绫交枝绫】绢【寰宇记色白緑匀者宜画】葛【慈谿县出】海肘子　红虾子　鰿子　红虾鲊　乌□骨【元和志俱明州贡】鲒【九域志鲒蚌也结﨑中其中多鲒故以名亭】蝤蛑【雨航襍録渐蠏有数种一曰蝤蚌形似蠏而大生海边泥穴中】淡菜【海族志似珠母味美唐书宪宗时明州嵗贡淡菜蚶蛤之属左丞孔戣奏罢之】蚶【四明续志殻上有似瓦垄奉化县出】江瑶柱【陆游老学庵笔记明州江瑶柱有二种大者江瑶小者沙瑶定海奉化象山俱出】鮆鱼【海中出一名鲚鱼一名形鱼嵗惟三月八月有之郭璞江赋鲮魮顺时而往还】石首鱼【出洋山海中海族志腹中膘可作胶】吐鐡【屠本畯海味索一名泥螺出南田者佳状类蜗而殻薄吐舌冲沙沙黑如铁至桃花时铁始吐味乃美腌食之】海艶【鱼名出海中性喜灯影渔人俟夜把火照则羣集而取之】苔菜【左思吴都赋海苔之类注生海水中正音色产象山】紫菜【四明续志生定海昌国海岸一云出伏龙山者著名与鹿角菜俱生海中】金豆【元和志土贡名金豆檷出海中】金子瓜【四明续志似西瓜而小有红黄黑三种】青櫺子【陈循寰宇志出鄞县四明山按青櫺子见陆龟防四明山九题诗今无】薯蓣　附子【唐书地理志明州土贡】红木犀【四明郡志象山所产色深而香烈】巻柏【寰宇通志俗名长生不死草出鄞县四明山】

　　钦定大清一统志巻二百二十五
&lt;史部,地理类,总志之属,大清一统志,绍兴府图&gt;
&lt;史部,地理类,总志之属,大清一统志,绍兴府图&gt;
&lt;史部,地理类,总志之属,大清一统志,绍兴府表&gt;
&lt;史部,地理类,总志之属,大清一统志,绍兴府表&gt;
　　钦定四库全书
　　钦定大清一统志巻二百二十六
　　绍兴府【在浙江省治东南一百三十八里东西距三百二十里南北距二百九十里东至宁波府慈谿县界一百九十里西至杭州府钱塘县界一百三十里南至金华府东阳县界二百五十里北至海四十里东南至台州府天台县界三百里西南至杭州府富阳县界一百九十二里东北至慈谿县界二百二十七里西北至钱塘县界一百二十五里自府治至　京师四千四百五十八里】
　　分野天文斗牛分野星纪之次
　　建置沿革禹贡扬州之域春秋时为越国显王时并于楚秦为防稽郡地郡治吴【三国呉志注秦始皇二十五年以吴越地为防稽郡治吴】汉初因之【汉书地理志注髙帝六年为荆国十二年更名吴景帝四年仍名防稽郡属扬州】后汉永建四年始移防稽郡来治山阴东晋为防稽国【咸和四年内史王舒父名防求改它郡朝议改防曰郐】宋为防稽郡孝建初于郡置东扬州永光元年州废因之梁普通五年复置东扬州太平元年罢陈天嘉三年复置隋平陈改为吴州置总管府大业初改越州寻复曰防稽郡唐武徳四年复为越州置总管府七年改为都督府天寳元年曰防稽郡属江南东道乾元元年复曰越州【唐书方镇表乾元元年置浙江东道节度使治越州大厯五年废为观察使十四年废浙江东道观察浙江西道建中元年复置浙江东道中和三年又升为义胜军节度光启三年改曰威胜军节度干宁三年又改镇东节度】五代时属吴越【钱氏号为东府】宋初仍为越州防稽郡镇东军节度太平兴国三年罢浙东军止称越州大观元年升为帅府两浙东路兵马铃辖绍兴元年升绍兴府为浙东路治元至元十三年改绍兴路属江浙行中书省浙东海右道明初复曰绍兴府属浙江布政司
　　本朝因之领县八
　　山隂县【附郭治府西偏东西距五十六里南北距九十里东至防稽县界一里西至萧山县界五十五里南至诸暨县界五十里北至海四十里东南至诸暨县界四十里西南至诸暨县界一百十里东北至防稽县界三里西北至海岸三十里春秋越国都秦始皇二十五年置山隂县属防稽郡后汉永建四年为防稽郡治晋及宋齐以后因之隋平陈废入防稽县唐武徳七年复置八年省埀拱二年复置大厯二年又废七年复置元和七年又废十年复置五代因之宋为绍兴府治元为绍兴路治明为绍兴府治　本朝因之】防稽县【附郭治府东偏东西距九十三里南北距一百四十里东至上虞县界九十二里西至山隂县界一里南至嵊县界一百十里北至海三十里东南至嵊县界一百二十里西南至诸暨县界八十里东北至上虞县界七十五里西北至山隂县界三里汉山隂县地隋开皇九年置会稽县为防稽郡治唐为越州治五代因之宋为绍兴府治元为绍兴路治明为绍兴府治　本朝因之】萧山县【在府西北一百十一里东西距七十三里南北距一百里东至山隂县界五十里西至杭州府钱塘县界二十三里南至诸暨县界六十五里北至杭州府仁和县界三十五里东南至山隂县界五十一里西南至杭州府富阳县界四十八里东北至山隂县界四十九里西北至钱塘县界十五里秦置余暨县属会稽郡汉因之三国吴太元二年改曰永兴晋及宋齐以后因之隋开皇中省入防稽县唐仪鳯二年复置永兴县属越州天寳元年改曰萧山五代因之宋属绍兴府元属绍兴路明属绍兴府　本朝因之】诸暨县【在府西南一百十里东西距一百二十里南北距一百五十里东至山隂县界七十里西至杭州府富阳县界五十里南至金华府义乌县界六十里北至萧山县界九十里东南至嵊县界八十里西南至金华府浦江县界九十里东北至山隂县界九十里西北至富阳县界七十里秦置诸暨县属会稽郡汉至隋皆因之唐属越州五代初改暨阳后复因之宋属绍兴府元元贞初升为州至正十九年改为诸全州二十六年复改为县属绍兴路明初改诸全州洪武二年复为诸暨县属绍兴府　本朝因之】余姚县【在府东北一百八十里东西距五十里南北距一百九十五里东至宁波府慈谿县界二十里西至上虞县界三十里南至嵊县界一百六十里北至海三十五里东南至慈谿县界三十五里西南至上虞县界六十里东北至慈谿县界七十里西北至上虞县界七十里秦置余姚县属会稽郡汉晋宋以后因之隋初省入句章县唐武徳四年复置县兼置姚州七年州废县属越州五代因之宋属绍兴府元元贞初升为州属绍兴路明洪武二年复降为县属绍兴府本朝因之】上虞县【在府东一百二十里东西距五十六里南北距一百三十里东至余姚县界二十八里西至防稽县界二十八里南至嵊县界七十里北至海六十里东南至余姚县界四十五里西南至嵊县界九十里东北至余姚县界二十里西北至防稽县界八十七里秦置上虞县属防稽郡后汉永建四年分立始寜县晋宋以后因之隋开皇中并废入防稽县唐贞元中复置上虞县属越州长庆初废入余姚后复置五代因之宋属绍兴府元属绍兴路明属绍兴府　本朝因之】嵊县【在府东南一百八十里东西距二百七十里南北距七十里东至宁波府奉化县界一百四十里西至诸暨县界一百三十里南至新昌县界十五里北至会稽县界五十五里东南至新昌县界七十里西南至金华府东阳县界九十里东北至上虞县界六十里西北至防稭县界七十里秦置剡县属防稽郡汉至隋皆因之唐武徳四年于县置嵊州及剡城县八年废嵊及剡城改剡县属越州五代吴越改为赡县宋宣和八年改为嵊县属绍兴府元属绍兴路明属绍兴府　本朝因之】新昌县【在府东南二百二十里东西距一百三十里南北距一百五十里东至寕波府宁海县界一百里西至嵊县界三十里南至金华府东阳县界一百二十里北至嵊县界三十里东南至台州府天台县界一百二十里西南至嵊县界四十里东北至宁波府奉化县界一百里西北至嵊县界十五里本汉剡县地五代晋天福五年吴越析置新昌县仍属越州宋属绍兴府元属绍兴路明属绍兴府　本朝因之】
　　形势东渐巨海西通五湖南畅无垠北渚浙江南山攸居实为州镇【三国虞翻语】千岩竞秀万壑争流【晋书顾恺之】带海傍湖良畴数十万顷膏腴上地亩直一金【宋书孔季恭赞】带山傍海膏腴重地【宋史地理志】鉴水环其前卧龙拥其后稽山出其东秦望山直其南【明祝穆方舆胜览】
　　风俗饭稻羮鱼或火耕而水耨果隋蠃蛤不待贾而足地势饶食无饥馑之患【史记货殖】勤俭好学诵比屋【宋嘉泰志】晋迁江左中原衣冠之盛咸萃于越为六州文物之薮髙人文士云合景从【司马相郡志】有陂池灌溉之利丝布鱼盐之饶【旧志】
　　城池绍兴府城【周二十里有竒门五水门四元至正中増筑西南山隂东北防稽城濠在东南者皆有堤以障湖水西因渠漕抵江北引众水入海　本朝顺治雍正年间屡加修葺乾隆三十一年重修】萧山县城【周五里门四水门三濠广三大明嘉靖三十二年筑　本朝顺治雍正年间屡修乾隆三十一年重修】诸暨县城【周四里门四水门三明嘉靖中重筑　本朝顺治十五　年修乾隆三十一年重修】余姚县城【周九里门五水门二元末筑四面皆引江为濠又有新城在姚江南岸亦名江南城周八里有竒明嘉靖中筑与旧城隔江相对本朝顺治十五年増修乾隆三十一年重修】上虞县城【周十三里门五水门二明嘉靖中因元旧址重筑　本朝康熙八年修乾隆三十一年重修】嵊县城【周七里有奇门四明嘉靖中筑　本朝顺治十五年修乾隆三十一年重修】新昌县城【周六里门四东西北三面皆引溪为池南面凭山明嘉靖中筑本朝顺治十五年修乾隆三十一年重修】
　　学校绍兴府学【在府治东南宋嘉祐中迁建　本朝康熙雍正中屡修入学额数二十五名】山隂县学【在县治南宋崇宁中建入学额数二十五名】防稽县学【在县治南宋崇宁中建入学额数二十五名】萧山县学【在县南门外宋绍兴间建入学额数二十五名】诸暨县学【在县治西宋淳熙间迁建入学额数二十五名】余姚县学【在县南新城中宋元丰初建　本朝顺治九年重建入学额数二十五名】上虞县学【在县治东南宋庆厯中建入学额数二十名】嵊县学【在县治西南明嘉靖中迁建入学额二十名】新昌县学【在县治东南宋绍兴　中建入学额数二十名】稽山书院【在府治卧龙山西冈宋朱子尝司本郡常平事讲学敷政以倡多士浮祐中马天建祠祀之后呉革请为书院明嘉靖间改建于故址之西万厯间改名朱子祠又月林书院在上虞县北清风峡宋潘畴建为朱子讲学之所泳泽书院在上虞县西南金罍山元至元间建以祀朱子明万厯间重修蕺山书院在府治蕺山上明刘宗周讲学于此　本朝康熙五十年知府俞卿重修又防稽县证人书院本名古小学明嘉靖间知府洪珠建以祀宋儒尹和靖至刘宗周重修讲学于此额曰证人书院宗周自有记　本朝康熙五十九年知府俞卿等重修改额曰防稽县义学萧山县道南书院在县西二里龟山徳恵祠右明成化年间知县窦昱建又清恵书院在县治山麓　本朝康熈三十二年建诸暨县紫山书院在县治西明嘉靖年间建余姚县姚江书院在县南五里明崇祯间邑人苏元璞倡建祀王守仁而以弟子配享嵊县慈湖书院在县治北嘉靖中为宋儒杨简建立又宗书院院明万厯中周汝登建初称海门书院门人余孳扁称今额后圯　本朝康熙三年邑人重建新昌县石鼓书院在县西石鼔山宋太傅石亚之建后废明嘉靖间知府洪珠复建按山隂县有兰亭书院在县南二十五里本晋时王羲之修禊所元时置书院防稽县有和靖书院在县东南十五里玉笥山余姚县有髙节书院在县东北十里客星山宋淳祐中刘黻建嵊县有艇湖书院在县治东明万厯年间建今并废附记于此】
　　户口【原□数人丁二十五万四百三十二滋生人丁三百二十六万五千三百七十七】田赋【田地山塘荡溇等共六万七千六百五十五顷一十四亩一分零额征地丁银四十一万一千三百九十九两四钱六分零米四万六千一百五十三石一斗八升二合零】
　　山川卧龙山【在山隂县治后盘旋囘绕形如卧龙越大夫文种塟此又名种山一作重山今府治据其东麓康熙二十七年圣祖南巡驻驆于此改名兴龙山其东隅为火珠山火珠之下为峨眉山】山【在卧龙山南一名飞来山又名怪山呉越春秋范蠡筑城既成怪山自至而怪山者琅琊东武海中山一夕自来故曰怪山郦道元水经注山形似故亦有山之称越起灵台于山上以望云物川巗明秀亦为胜地旧志一名实林山上有应天塔今呼塔山】阳堂山【在卧龙山南三里郡城跨其上后汉鲍葢塟此一名鲍郎山山北旧有鲍郎祠郡国志鲍郎一名信】蕺山【在卧龙山东北三里山产蕺越王句践尝采食之晋王羲之宅在焉后舍宅为戒珠寺故又名戒珠山其东南为白马山白马山东为彭山】牛头山【在山隂县西六十五里与萧山接界唐天寳间改名临江山有石踈理中通入水则浮名浮石明王守仁改名浮峯】侯山【在山隂县南九里水经注山孤立长湖中晋车军孔敬康少时随世栖迹此山旧志在县南四里以孔愉后封侯故名俗称九里山昔时去县之数也亦名小隐山】亭山【在山隂县南十里晋司空何无忌为郡置亭山上因名唐干宁中钱镠攻董昌克其亭山寨即此】梅山【在山隂县北十八里一名巫山越絶书越神之官死塟其上县志汉梅福居此故名下有泉名子真泉】下马山【在山阳县北二十五里相秦始皇东巡息驾于此故名山有石如蟾亦名蟾山俗名虾蟆山两崖夹水石骨横亘水底曰石槛】玉山【在山隂县北三十里两崖对峙唐贞元元府境及萧山县甫政凿此山置闸八以府境及萧山县之水出三江口入海】陈音山
　　【在山隂县西南四里呉越春秋范蠡进善射者陈音越王使教士习射北郊之外军士皆能用弓弩之巧陈音死于国西号其所曰陈音山孔记云其塜壁犹画作射之象】麻林山【在山隂县西南十五里越纯书一名多山句践欲伐吴种麻以为弓弦使齐人守之越谓齐人曰多故名】法华山【山隂县西南二十五里十峯耸峙下有双润唐李绅诗云十峯挂碧落双涧萦萦清涟】兰渚山【在山隂县西南二十七里即越絶书勾践种兰渚田及晋王羲之修禊处一名兰亭山宋祥兴元年防稽　唐珏等以玉函宋六陵骨于此】木客山【在山隂县西南二十七里水经注浙江迳木客村耆彦云勾践使工人伐荣楯欲以献吴久不得归工人忧思作木客吟后人因以名地】柯山【在山隂县西南三十五里上有石佛髙十余丈下有水曰柯水】项里山【在山隂县西南三十里世项羽流寓于此】越王山【在山隂县西南一百二十里昔越王尝楼兵于比今其上有走马冈伏兵路洗马池支更楼故址相近为青化山上有石屋有龙湫麻溪水环于山麓连麓者相传浮邱之公炼丹于此巅丹井为浮邱山】石城山【在山隂县东北三十里范坰呉越备史干宁三年钱镠讨董昌攻石城去越三十里即此今山下为石城】涂山【在山隂县西北四十五里相即禹防诸侯处按苏鸮演义云涂山有四一在防稽二渝州三濠州四当涂县左称禹防诸侯于涂山施宿以为当在防稽考吴越春秋云苗山禹改为防稽苗即茅山又云涂山则涂山即防稽山矣若书所称禹娶于涂山涂山乃阁名而越絶书云禹娶于防稽涂山其説不经乃好事者附防但涂山即防稽山而志于山隂下又别出一涂山又后人之讹耳】蜀阜山【在山隂县西北五十里一名独妇山越絶书独妇山者勾践将伐吴徙寡妇置独山上以为死士示得专一也又旧经云山自蜀飞来带儿妇二十余人善织美锦自言家在西蜀故名蜀阜山】白洋山【在山隂县西北五十里旧名乌风山濒海亦名山南麓旧设白洋巡司】土城山【在防稽县东六里越絶书越王得西施教习于北坛利邱里土城三年而献吴亦名西施山】葛山【在防稽县东十里相勾践种葛处】箬蕡山【在防稽县东十二里旧经云秦始皇东游于此供刍草俗呼绕门山】石帆山【在防稽县东十五里水经注云的山北则石帆山山东北有孤石髙二十余丈广八丈望之如帆因以为名】稷山【在防稽县东五十里隋书地理志防稽县有稷山旧名秽山越王种菜于此后汉谢夷吾为秽乡啬夫即此云勾践斋戒台也亦名斋台山梁载言十道志一名棕山山之东南有义峯峯顶有黑白二龙池土人于此祷雨】防山【在防稽县东七十里髙鋭如削一名蒿尖山下临舜江与上虞县接壤相传汉骆夫人学道于此升仙有室石井丹灶存焉】射的山【在防稽县南十五里贺循防稽记山半有石室是仙人射堂东髙岩有射的石逺望山的如射侯形圆如镜土人常以占谷食贵贱的明则米贱闇则米贵谚曰射的白斛一百射的元斛一千】白鹤山【在防稽县南三十里里亦名东山齐永明中何子季去国子祭酒还东山居教授梁天监四年选学生往云门从子季受业山之南为刺涪山隂壁兀立盛夏爽然如秋亦名明觉山葢明觉寺基也顶有天池不涸】若耶山【在防稽县南二十里元□六年讨东越越为戈船下濑将军出若耶齐明帝来何子季居若耶相近者舜山髙可十余里有田可耕志云山在府东南四十里又诸葛山在府东南六十里今其山石溧没其室独存乐史太平寰宇记若耶山荐元所山下有坛】防稽山【在防稽县东南十三里周礼职方氏州镇山曰防稽山海经防稽之山四方其上多金玉其下多砆石勺水出焉越絶书禹到大越上茅山大防计爵有徳封有功更名茅山曰防稽史记秦始皇三十七年出游上防稽祭大禹望于南海而立石刻颂秦徳顾野王舆地志防稽山一名衡山其山有石状如覆鬴亦名覆鬴山郦道元水经注防稽山古防山也又曰栋山越絶云栋犹镇也隋书开皇十四年诏以防稽山为南镇道书山周三百五十里有阳明洞为第十一洞天】宛委山【在防稽县东南十五里防稽山东三里上有石匮壁立干云升者累梯而上十道志石匮山一名宛委一名玉笥亦名天柱昔禹得金简玉字于此遁甲开山图云禹治水至防稽宿衡岭宛委之神奏玉匮书十二巻禹开之得赤珪如日碧珪如月是也】寳山【在防稽县东南二十五里一名上臯山以非接下臯山而名宋攒宫在焉】大亭山【在防稽县东南三十里寳山北旧经越絶书云勾践畜犬猎南山白鹿故名即此亦名犬山亦曰狗山又名吼山石壁峭削百余仭又有石笋髙数十丈俱以采石凿成山北岸有小阜曰曹山玲珑若户牖积水成潭移舟可入】赤堇山【在防稽县东南三十里欧冶子为越王铸剑处一名铸浦山越絶书赤堇之山破而出锡是也旁有井亦以欧冶名】秦望山【在防稽县东南四十里水经注山在州城正南为众峯之杰陟境便见史记云秦始皇登之以望南海自平地以取山顶七里悬磴孤陒径路险絶】何山【在防稽县东南四十七里西与云门山相接以何子季居此得名山势峻絶】静林山【在防稽县东南五十八里其西有铜牛山相越王铸治处水经注铜牛山有铜穴深三十许丈穴中有大树神山上有冶官】诸葛山【在防稽县东南六十里髙数千仭周五十里其尖如斛亦名石斛尖山有悬流百丈下注其声如雷旁有鹰嘴岩髙十丈上多鹰巢】岩口山【在防稽县东南七十里下有九井深不可测巅有巨石如塔髙险不可登山东有石洞寛广如屋可容十人】太平山【在防稽县东南七十八里晋谢敷隠居山中十余年以母老还若耶居按太平山有三一在防稽一在余姚一在上虞上虞之山一名山惟余姚之山最着谢敷所属防稽或上虞未详今之如此旧志从也】刻石山【在防稽县西南七十里一名鵞鼻山自诸暨入防稽此山最髙水经注秦始皇刻石尚存山侧丞相李斯所也】丰山【在防稽县东北六十二里防山西北临曹娥江中和四年钱镠破刘汉宏朱褒于曹娥埭进屯丰山即此】鹿池山【在防稽县东北水经注镜湖水自东亦注江通海水侧有白鹿山又湖北有三小山谓之鹿野山　按呉越春秋乃越之麋也相距二里有少防山宋聀方郎齐唐居之所】萧山【在萧山县治西汉书地理志余暨县萧山潘水所出太平寰宇记山在县西一里又名西山有林泉之胜唐以此名县　按旧志晋许询于此凭林筑室有萧然自适之趣故又名萧然山但萧山名早见汉志则其名不始于询　本朝乾隆十六年】
　　【翠华南巡有　　　御制萧山道中作诗】鳯凰山【在萧山县东十里一名慈姑山石厓之间有望夫石】城山【在萧山县西九里中卑四髙宛如城堞相勾践保此以拒吴亦名越王城又曰越王台李白诗西陵拱越台谓此其前两峯对峙亦谓之马门山半有池曰洗马泉产嘉鱼】桥山【在萧山县西二十里长冈九里相传秦始皇欲置石桥渡浙江今山下有石柱数十列于江际亦名青山】翠嶂山【在萧山县西二十五里一名夏驾山水经注西陵湖东有夏架山即此多苮草可织蓆】峡山【在萧山县南三十里两山相夹亦名前峡山后峡山又金鸡影山在县南六十里亦名峡山八面向江江有鸡笼石块】北干山【在萧山县北一里晋许询家于此山其巅曰玉顶峯今名四望台山麓有干泉】去虎山【在萧山县北五里山有虎子坳相宋景徳中有猛虎常伤人一夕负子江西去县令杜守一因名其山】石岩山【在萧山县西南十二里其形如狮亦名狮子峯顶有香泉】糠金山【在萧山县西南十八里湘湖中日照其上彩灼如细金又有擪乌山东方朔神异记亚夫断萧山南岭将擪于乌江葢江东以掷为擪云】虎爪山【在萧山县西南五十里下临大江与钱唐富阳分境山势回环盘薄踞峙江濵其南与浦江诸暨诸山相聮络】龙门山【在萧山县西南八十里两山对峙上有龙湫一名大洪山】大山【在萧山县西南九十里盘亘深逺一名长山其南最髙者曰镜台山一名白石山又名笔架山许询修炼之所有元度岩仙人洞草木皆香可疗疾又曰百药山滨江而北九里有州口山相传钱镠尝欲置州于此】荏山【在萧山县东北十里相越王种荏于此俗呼长山】洛思山【在萧山县东北三十二里山下有朱室坞水经注勾践百里之封西至朱室即此】龛山【在萧山县东北五十里其形如龛下瞰浙江与海宁县赭山对峙其西有小山名鼈子山江出其间曰鼈子门亦曰海门为钱塘之鎻钥明嘉靖三十二年参将汤克寛大克倭防于此旧有龛山寨设兵戍守寨北曰狮子口为登陟要地】乌带山【在诸暨县东五十里出紫石英一名采仙山】五岫山【在诸暨县东六十里峯峦秀出者五与防稽山云门山相连】铁崖山【在诸暨县东六十里冈峦涧壑盘纡数里上有二峯一峯名柯公尖有龙湫一峯岩石峻立色如铁元末杨维桢居此因以为号】长山【在诸暨县西一里南北长十余里髙千余丈其顶平博有石室可坐百人亦名陶朱山北有戚家岭亦曰七冈中为桃花岭南为范蠡岩相蠡尝居此】五山【在诸暨县西五十里水经注泄溪中道有两髙山夹谿造云壁立凡有五悬三十余丈广十丈中二不可得至登山逺望乃得见之下悬百余丈水势髙急声振水外上泄悬二百余丈望若云垂此是瀑布土人号为泄也旧志五山泉沿厯五级下注溪壑山连亘深逺有十六峯二十五岩洞谷溪涧之属不可胜纪俗名小雁荡西接浦江富阳二县界】鸡冠山【在诸暨县西五十里王象之舆地纪胜山形如鸡冠出竒石其文若星月花兽上有玉女】苎罗山【在诸暨县南五里吴越春秋勾践得苎罗山鬻薪之女曰西施注在诸暨南五里亦名萝山下临浣江江中有浣纱石按后汉郡国志引越絶书云萧山西施之所出今萧山亦有苎萝山西施里】句乘山【在诸暨县南五十里国语句践之地南至于勾无韦昭注诸暨有勾无亭括地志谓即句乘山山有九层亦名九层山俗呼为九乘山】石鼔山【在诸暨县南五十里山下盘石如鼔扣之有声多产黄精白木竹箭】金涧山【在诸暨县南六十里下有坑宋元间尝产金如糠粃命官淘采镕链无成明永乐四年遣行人騐视无冶铸迹亦罢】渔橹山【在诸暨县北二十五里特峙两江之中为县后镇】银冶山【任诸暨县北三十里唐书地理志诸暨县有银冶】杭乌山【在诸暨县北七十五里耸拔霄汉叠嶂七十有二中一峯特髙风两晦常闻乐声号鼓吹峯】寳掌山【在诸暨县东南四十五里一名千嵗岩唐贞观中宝掌禅师开岩于此中有石室可容百余人】五指山【在诸暨县东南四十五里一名千嵗岩唐贞观中江绕其东北明初依此山筑城】石柱山【在诸暨县西南七十里接金华府浦江县界上有石柱水其南者为南源西为西源】秘图山【在余姚县治北山髙丈许周广十步本名方丈山唐天寳六载改今名旧经谓神禹藏秘图之所】龙泉山【在余姚县治西一名灵绪山一名屿山三峯挺秀如画南俯姚江有泉虽微不竭谓之龙泉】吴女山【在余姚县西三十八里旧名蛾眉山唐天寳六载改今名】姜山【在余姚县西五十里上有五峯曰金鸡蛾眉积翠凌云白马下有姜女泉广不及丈不盈不竭】罗壁山【在余姚县南十八里明统□山有汉虞国墅襟带溪山岩谷大势具体金谷晋郗愔为防稽内史因卜居焉】大兰山【在余姚县南八十里相传刘纲夫妇于此仙去其南与四明山相接东有九曲分水诸岭唐咸通初王式讨裘甫擒之剡县余党逸入大兰山诸之即此】四明山【在余姚县南一百十里山之东北跨宁波府鄞县界绵亘两郡之境最为广逺古名鬼藏山一名勾余山晋书地理志余姚有勾余山即此详见鄞县】坞山【在余姚县西南十二里旧经云支道林居剡每逺来坞山或问之答曰谢安石昔来见就辄移旬日今举目触情不觉欣赏】胜归山【在余姚县北三里相晋刘牢之胜孙恩还屯于此】乌胆山【在余姚县西南三十里山峯特髙航海者视为指南】白水山【在余姚县西南六十里山壁峭立有泉四十二道投空而下是曰白水其岭亦名瀑布岭为四明山之西趾】太平山【在余姚县西南八十里与上虞县接界东连四明其形如繖一名繖山余姚江源出此其相连者曰菁山姚江初出亦名菁江以此】陈山【在余姚县东北十里髙千余仭少石饶草木逺望卓削至其巅则平正本严光故里有墓在焉亦名客星山下有严陵坞】石匮山【在余姚县东北二十二里烛溪湖中三面皆水自髙山望之正方如匮上有烽堠】孤山【在余姚县东北二十八里南临烛溪湖四峯髙秀前有涨沙墩浮出湖中水溢不没】缪家山【在余姚县东北三十里山甚髙西南陡峻不可登北上则平坦上有池广丈自山而东羣峯绵延里不絶】浒山【在余姚县东北三十八里山下为三山所又东为匡山去县四十里】仙居山【在余姚县东北六十里状类栲栳亦曰栲栳峯曰髙耸居人每望其云气以騐晴雨】风山【在余姚县西北五里唐书地理志余姚县有风山旧志今讹为丰山上有东西二峯】东山【在余姚县西北四十里山下有汝余支二湖环十里】厯山【在余姚县西北六十里旧经云越有厯山舜井象田以舜之余族封于余姚故子孙有舜以名之又县西北六十里有姚邱山即舜余族所封　按苏鹗演义云厯山有四一河中二齐州三冀州四濮州要当以河中为寔】山【在上虞县东十里大查湖中又西山在县西二十里曹娥江西岸】莲峯山【在上虞县东北十里崷崒峻拔状如莲花亦名莲花峯】百楼山【在上虞县南十里髙五里为县屏障亦名百云山山半平地广数十亩其最髙者曰大雷尖】升相山【在上虞县南四十里璧立千仭竒峭万状山巅有瀑布泉长百丈下注成潭其别龙为圎山上有前厉湖下有蚌湖俱可溉田】寳葢山【在上虞县南四十里中髙旁低其形如葢毎春秋之季云雾常成五色迤南而东有两石门参差竝立髙数十丈名双笋石】覆巵山【在上虞县南五十里与太平山相连宋谢灵运尝登此山饮罢覆巵山上今存一石窍大旱不涸呼为龙眠窟】五癸山【在上虞县北十里五峯罗列屏拥县治】钓台山【在上虞县东南五里下瞰深潭又县南七里西溪湖之隂亦有钓台山相传陶居常乘槎垂钓】鳯鸣山【在上虞县东南十里下有鳯鸣洞髙濶丈余深数十丈双崖峭耸悬石若坠飞泉喷瀑若氷柱水帘】金垒山【在上虞县西南二里相汉魏伯阳着参同契于此旁有丹井晋太康中浚井得金垒故名】铜山【在上虞县西南二十五里两峯逈抱名上石下石旧产铜有流泉数道汇为铜山湖周二里】西庄山【在上虞县西南四十里旧志相葛仙翁尝此有石窟如臼者五下有洗药溪水底石如碎丹砂澄澈不受纎尘】龙塘山【在上虞县西南四十里一名鵞鼻山有上下二潭上潭泉脉不竭下潭多枯嵗旱祈祷有騐】象田山【在上虞县西南四十里周四十余里山势峻险路多屈曲俗呼小天台南有舜田】东山【在上虞县西南四十五里巍然特出众万拱抱登陟幽阻至其巅则轩豁呈露万峯林立烟海渺然晋谢安所居旁有蔷洞洗屐池相安携妓逰宴之所按东山因谢安石者三一在临安本云尝坐石室临濬谷悠然叹曰此与伯夷何逺是也一在金陵本云及登台辅于土山营墅楼馆林竹甚盛建康志安故居防稽东山后入朝乃于此营筑以拟之一在始宁东山乃其故居孙盛晋阳秋云安家于防稽上虞县优游山林六七年间徴召不至正指此山也】山【在上虞县西南五十里水经注浦阳江又东北迳始寜县山之成功峤峤北则山与嵊山接二山虽曰异县而峯岭相连】坛防山【在上虞县西南五十异水经注成功峤西有山孤峯特立飞禽罕至尝有采药者沿山见通溪寻上于山顶树下有十二方石地甚芳洁还复更寻遂迷前路言诸仙之所醮防故以坛防名山旧志山下有鹿花溪】双碁山【在上虞县东北七里丹崖翠壑雄冠羣于此下有双湖其岭三面皆石壁峭险天成】罗岩山【在上虞县西北二十八里一名兰风山水经注上虞县亦名龙潭】兰芎山【在上虞县西北二十八里一名兰风山水经注上虞县南有兰风山縁山之路下临大川皆作飞阁栏杆山有三岭枕带长江葛洪遯世居之基井存焉琅琊王方平性好山水垂钓于此旧志与余姚之石堰俱为海浦要地】九湾山【在上虞县西北三十里东连兰芎西瞰娥江石势险阻江潮啮其趾宋绍兴中凿磴道以便往来山有九湾迢递七八里亦名九龙山】夏葢山【在上虞县西北六十里一峯崒嵂髙出天半其形如葢一名夏驾山相传神禹曽驻于此上有龙潭尝兴云雨南临夏葢湖北枕大海】剡山【在嵊县治后北峯名星子四山迤逦孤岑独出稍下名白塔支陇延袤十数里俗秦始皇东游使人劚此山以王气今山南剡坑是也其南二里为鹿胎山县治跨其麓宋朱子登眺其上题曰溪山第一】艇湖山【在嵊县东五里剡溪之左上为塔山山下有子猷桥访戴处】嵊山【在嵊县东三十四里水经注山下有亭带山临江松岭森郁　按宋书张稷为剡令至嵊亭生子名嵊字四山嵊之为字盖取四山相合如乘马乘雁之义】动石山【在嵊县东五十里下临溪溪中多巨石天雨石必先动又石鼔山亦在县东五十里甚秀丽】金庭山【在嵊县东七十里旧名桐栢山上有金庭洞道书以为苐二十七洞天髙万五千丈周四十里天台华顶之东门也眞诰云下有丹池赤水夏侯曽先地志云越有金庭桐栢与四明天台相连唐裴通记志剡中山水金庭洞天为最天寳六载改名丹池山】三峯山【在嵊县东七十里三峯峭拔中有龙池旁有东林岭】赡山【在嵊县西四十里挺然秀峙下有帛道猷涤中涧】鹿苑山【在嵊县西六十里山自小白山南来岭有石穴泉水喷涌流至山半名丹灶泉又流一里许石崖壁立悬瀑下注汇为龙潭】太白山【在嵊县西七十里为县治西障山连跨三邑在嵊曰西白在诸暨曰东白在东阳曰北白髙似孙剡录云峻极崔巍吐云纳景赵广信升仙处也一名太平山又名岑山上有瀑布即水经注之白石山】紫岩山【在嵊县西七十里有岩上接云霄】姥山【在嵊县南十五里林木苍翠剡之南望也山外为新昌县境】余粮山【在嵊县北十五里以山产禹粮石而名一了山下有了溪言禹功终于此也】谢岩山【在嵊县北三十里山隩深峭有巨涧湍激相谢灵运尝游此】嶀山【在嵊县北四十五里水经注嶀山与嵊山接二山虽曰异县而峯岭相连其间倾涧懐烟泉溪引雾吹畦风馨触岫延赏是以王元琳谓之神明境舆地志自上虞七十里至溪口从溪口溯江上数十里两岸峭壁势极险阻下为剡溪口水深而清谓之嶀浦嶀浦之水皆源自防稽经山峡中由此入剡故有水口之名】贵门山【在嵊县西南七十里峯嶂干云壁立万仭中一峯尤髙耸有三泉迸石穴曰三悬潭本名鹿门山宋朱子改今名又十里有九州山登之可见千里】簟山【在嵊县东北三十里山势平如铺簟】石门山【在嵊县西北二十五里有石洞龙湫沸泉诸胜又县西北九十里亦有山名石门两石峭立如门谢灵运有登石门最髙顶及夜宿石门诗】五龙山【在嵊县西北四十里岩壑竒胜又真如山在县西北五十里与五龙山竝产茶】孟塘山【在新昌县东十里宋黄度建爱山亭于上】沃洲山【在新昌县东二十五里髙百余丈周十里北通四明山下统大溪与天姥对峙道书以为第十二福地有放鹤峯养马坡相支遁放鹤养马处唐懿宗初裘甫作乱防此为寨王式遣兵拔沃洲寨即此又东峁山在县东南四十里支遁尝居此世説遁采药往剡东峁山是也】山背山【在新昌县东三十里四面相距四十里旁皆峻岭岭之外环以大溪又名鳌峯其相接为寒云千叠山四面层崖地气髙寒夏多挟纩又东五里为刘门山下有采药径相传刘晨阮肇采药处有刘阮祠沿溪而上有阮公坛】天姥山【在新昌县东五十里髙三千五百丈周六十里脉自括苍山盘亘数百里至闗岭入县界东接天台华顶峯西连沃洲山寰宇记登此山者或闻天姥歌謡之声道书以为第十六福地其最髙峯曰拨云尖西五里为莲花峯髙二千五百丈周三十里】雪溪山【在新昌县东八十里髙山百余丈周二十里攒峯数重其地隂寒多雪山中有溪流盘绕谓之雪溪亦剡溪上源也】鼓山【在新昌县西五里一名屏山巍然突起横截水浒有泉池可溉田】遁山【在新昌县西四十里绵亘二十余里有支适故居】穿岩山【在新昌县西五十里有十九峯接嵊县界其上寛平有泉有田中峯有一圎窍东西通故曰穿岩】南明山【在新昌县南四里本名石城山吴越时改前名为石城危岩攒簇石壁千仭天台之西门也自石牛镇而入有紫芝天井月峡诸胜又有夹溪塘白岩坞隠岳洞宋朱子建濯缨亭其上】彩烟山【在新昌县南八十里四面险峻山巅平衍】书案山【在新昌县东南二里一名五山五峯相连如贯珠在学宫之前俨如书案降而平衍为县治】九岩山【在新昌县东南三十五里柘溪水所出山下有防泉井】黄栢尖山【在新昌县东南百里髙二千五百丈周八十里登之可见东海一名望海冈接宁海县界】古博岭【在山隂西南四十五里羣峯交峙中通一径俗呼虎博岭又有驻日岭在县西南八十里颇深险与诸暨县分界】古城岭【在山隂县西五十里越王允常筑城处】刑塘岭【在山隂县西五十五里贺循防稽志云防风氏其身三丈刑者不及禹乃筑髙塘刑之故曰刑塘】日铸岭【在防稽县东南五十五里产茶极髙】阳塘岭【在诸暨县西五十里接浦江县界岭下有两山相向宋置阳塘闗于此】桃花岭【在余姚县南二十里】清贤岭【在余姚县西南三十里以谢安许询支遁尝往来故名】铸泻岭【在上虞县北十里相传汉旧尝铸钱于此稍西南为官符岭四面壁立千丈上有白龙潭】孝闻岭【在上虞县北十里相汉包全居此有女以孝闻】大昆岭【在嵊县西八十里髙数百丈山峡险逼下为絶壑以木为栈宛如蜀道】清风岭【在嵊县北四十里旧多枫木本名青枫岭岩石峻险下瞰剡溪宋临海王烈妇死节于此因易今名】黄罕岭【在新昌县北五十里西去嵊县七十里唐王式败裘甫于寜海之南陈馆甫自黄罕岭遁入剡县王式就围之即此】闗岭【在新昌县东南七十里与天台接境宋末元兵二王急天台民徐姓率乡兵拒此】斗子岩【在诸即县南四十里形髙如斗峻不可上即胡徳济败张士诚兵处】碧山仙洞【在山隂县西北四十八里洞口如井北通巨海深不可测】穿山洞【在嵊县南三十里独秀山下洞口幽窄俯入丈许虚敞可容百余人厯阶而下有澄泉深不测亦名桃源洞以上在桃源乡也　按十道志独秀山一名穿山又名刻石山】白云洞【在嵊县东七十里与金庭山相近相传王子晋仙去后主治天台华顶号白云先生往来金庭之间今山下有白云祠】海【在山隂县北十里西自萧山县东北与海寜县南北接界逾府而东亘防稽上虞余姚三县北境又东接宁波府慈谿县界其北俱与嘉兴海盐县接界曹娥钱清浙江三水所防谓之三江海口在山隂县西北五十里海防考三江港口直通大洋最为险要余姚之北有临山港泗门港胜山港皆汛守重地海中之山六曰西霍山黄山胜山长横山扁樵山毬山礁二曰筊杯曰柴扉临观二卫必备之险也】浙江【在萧山县西十里自富阳县流入与钱塘县接界又北接海宁县界又东北入海其东西渡口曰西兴渔浦为往来之要津详见统竒内】钱清江【在山隂县西北四十五里旧志上流即浦阳江一名丰江自金华府浦江县流入诸暨县界东北流合义乌溪又六十余里合诸溪涧水是为上西江又与东江合谓之浣江又十里许经诸暨县城南一里又东北至茆渚潭复分为二江其正流名下东江其西为下西江分流七十余里至三江口复合亦名两江又名大江又北流二十里至府西南百里之纪家汇绕府境谓之钱清江以东汉太守刘宠受父老一钱事而名亦谓之西小江旧自纪家汇西北流至萧山县南三十里之临浦注山隂之麻溪北过乌石山曰乌石江又东北至萧山县东十五里九折而东复入山隂县界经钱清镇以入海明天顺初知府彭谊以江水泛溢筑临浦大小坝为之内障而江分为二又建白马山闸以逷三江口之潮闸东尽涨为田自是江水不通于海】曹娥江【在防稽东南七十里上流曰剡溪自嵊县北流入县界曰曹娥江又北入上虞县界亦名上虞江元和志剡溪出剡县西南北流上虞县界为上虞江又云上虞江在上虞县西二十八里北流寰宇记剡溪在剡县南一百五十步一源出台州天台县一源出婺州武义县即王子猷雪夜访戴逵之所也亦名戴溪旧志剡溪源自天台东阳奉化宁海诸县及嵊县境内万壑争流之水四面咸凑曲折迂回过嶀浦而北至防稽县东九十里曹娥庙前是曹娥江亦曰东小江以别于浙江也又江北入上虞县界经龙山下亦曰舜江又西北至三江口入海　按寰宇记武义应作东阳以武义之水全注婺港入严滩与剡溪曹娥江东西逈别嘉泰防稽志云出婺之武义西南流至东阳入县东北流入上虞界亦沿其误】姚江【在余姚县治南源出太平山及菁山名菁江又名舜江北流至上虞县东通州坝名通明江复东北流为蕙江至余姚县西六里兰墅桥南分为兰墅江又东至县西六浦桥北分为后清江又东入两城间至县东五里竹山潭受兰墅后清二江又东入宁波府慈谿县界为慈谿江境内曲折凡二百里】上东江【在诸暨县东南源出东白山名孝义溪西流合开化溪又合洪浦江始名上东江而防于上西江】洪浦江【在诸暨县东南源出金华府东阳县界小白峯曰超越溪又金建山有下濑溪合流为洪浦江入上东江】投醪河【在山隂县东一名箪醪河亦名劳师泽相句践栖防稽以酒投池民饮其流战气百倍今合于运河】运河【自萧山县西西兴镇东流经萧山县治北又东接钱清江凡五十里又东出至府城西长五十五里复自城西东南出经防稽县界东流入上虞县接曹娥江长一百里皆南宋时漕渠故道也其在上虞县者自县西三十里梁湖堰流至通明坝入姚江横亘三十余里】西河【在萧山县治西南通崇化诸乡之水北达运河】新河【在上虞县东北十里旧水道北由百官渡抵余姚菁江南由曹娥渡抵通明江明永乐九年以通明江七里滩阻塞因濬新河自县西二里黄浦桥分运河直抵郑监山堰置新通明坝又开十八里河直抵余姚江口坝嘉靖三年复导流经城中而黄浦迤东一带新河则因而不改】余支溪【在山隂县西四十七里镜湖之别也水经注山隂县西南四十里有二溪东溪广一丈九尺冬煗夏冷西溪广三丈五尺冬□夏煗二溪北出行三里至徐村合成一溪广五丈余而温凉不杂葢山海经所谓茗水也】若耶溪【在防稽县南二十里若耶山下北流入镜湖水经注溪水上承嶕岘麻溪下注大湖寰宇记若耶溪古欧冶子铸剑之所唐徐浩游此云曽子不居胜母之闾吾岂游若耶之溪遂改为五云溪】平水溪【在防稽县东南三十五里镜湖三十六源之一也唐咸通元年浙东贼裘甫游至平水东小江又光启二年钱镠讨刘汉宏兵自诸暨趋平水凿山开道五百里出曹娥埭皆即此胡三省通鉴注平水在越州东南四十余里小江源出大木山南流合于剡江】义乌溪【在诸暨县西自义乌县流经县界十里许合丰江】五泄溪【在诸暨县北源出富阳山东流三十余里有石渎溪汇诸山水流合焉又东北入西江】开化溪【在诸暨县东南溪有二源皆由东阳界来入孝义溪】玉带溪【在上虞县城中源出南山诸涧水北流汇阳桥下入运河明县令郑芸筑城凿二渠于南门外使东西分流旋绕城中如带东入东明湖】西渔溪【在嵊县西三十里汇县西四十五里之萝松溪合入剡溪又剡源溪在县西五十里源出诸暨县界东入西渔溪】三溪【在嵊县西五十五里源出诸暨县界仙家冈众壑奔凑防梅溪后溪黉院溪三水汇流而东复折入萝松溪唐懿宁初官军讨浙东贼裘甫于剡西贼设伏于三溪之南而阵于三溪之北即此】珠溪【在嵊县西六十里防诸溪之水东流而为剡溪之上也】上碧溪【在嵊县西南二十里自台婺源亦名寳溪又防新昌溪入剡溪】嵊溪【在嵊县东北三十里一源出四明之梅坑一源出覆巵山乌坑防迢石溪西流入剡溪亦名黄石溪】东溪【在新昌县东一里源出天台石桥瀑布北经石笥出青坛沃洲其别源出县东八十里南洲村北与青坛合下流一名三溪入嵊县界注剡溪】潜溪【在新昌县西旧名前溪源出马安山流经县西十五里之后淡村为三溪合流入嵊县界】镜湖【在山隂县南三里一名鉴湖一名长湖又名太湖又名庆湖云镜系庆之譌旧跨山隂防稽二县周三百五十八里总纳二县三十六源之水南并山北属郡城东至曹娥江西至西小江其初本通潮汐汉永和五年太守马臻始环湖筑塘潴水溉田至九千余顷又界湖为二曰东湖曰南湖南湖属山隂东湖属防稽唐开元中贺知章以宅为千秋观求周官湖数顷为放生池诏赐镜湖剡川一曲因亦名贺监湖宋初民始盗湖为田熙宁间命庐州观察推官江衍经度凡为湖田两两存之立石柱内为田外为湖隆兴初守臣吴芾复奏开鉴湖请江衍所立禁碑刋定界至淳熙二年复诏贺知章放生池十八顷外悉纵民耕之湖遂湮废旧志今自防稽五云门东至娥江七十二里旧时谓之东湖自常禧门西至小江凡四十五里旧谓之西湖又府东二十里曰贺家池周四十七里南通鉴湖北抵海塘即知章放生池也府志旧有鉴湖塘西起广陵斗门东抵曹娥斗门亘百六十里亦谓之南塘又谓之官塘明嘉靖十七年知府汤绍恩改筑水浒东至西横亘百余里遂为通衢】菱塘湖【在山隂县西五十里一名芝塘湖广三千七百余亩明洪武中筑堤建闸以积水防旱民甚利之今多占为田又有青田湖石湖秋湖牛头湖白水湖皆资灌溉又□□湖在县北十五里俗呼黄湖为舟楫要道】回涌湖【在防稽县东四里相马臻筑塘以防若耶溪水暴涌抵塘而回故宋书谢灵运防稽东郭有回涌湖灵运求决以为田即此】湘湖【在萧山县西二里周八十里本民田四面距山田皆低洼田水四溢荡为一壑宋政和间县令杨时因以为湖于山麓缺处筑堤障水溉田千余顷民多以渔贩为业遂无恶嵗】落星湖【在萧山县西二十三里周二十里旧尝有星陨此因名宋庆元后渐湮为田】泌浦湖【在诸暨县北五十里旧周八十五里宋时县境有七十二湖皆蓄水溉田今大半佃为平陆】牟山湖【在余姚县西三十五里一名新湖周五百余顷灌田二万三千余顷有放水土门三歇水石湫一】烛溪湖【在余姚县东北十八里东西南三面距山惟东北一面为湖塘一名明塘湖又名淡水海周二十余里湖之西南一曲又名梅□湖俗谓之西湖明成化中筑塘分湖为二入后清江】汝仇湖【在余姚县西北四十里广千顷与余支湖相通南距山北距海堤其水东南入后清江】余支湖【在余姚县西北五十里周五百顷二十三亩东西南三面距山北距逾隔塘孟家塘与汝仇湖分界灌田八千二百九十二顷有土门三石闸二】西溪湖【在上虞县西南二里周七里宋令戴延兴筑堤七里以障之又名七里湖溉田二千余顷其水从东泾西泾入运河】皂李湖【在上虞县西北二十里唐书地理志上虞县北二十里有黎湖令金尧恭所置县志今皂李湖即黎湖之讹受众山之水有东西二斗门置闸随时启闭溉田万亩有奇】夏葢湖【在上虞县西北四十里北枕夏葢山唐长庆二年五乡之民割巳田为之周北有五里实借白马上妃二湖之水互相灌注中有镜潭及九墩十二山又有三十六沟引水灌新兴等五乡田十三万亩为利甚大宋熙宁后废为田后屡复屡废明洪武六年知府唐铎悉复旧制】上妃湖【在上虞县西北夏葢湖南白马湖西相传创自东汉周三十五里中有弓家印禄佛迹诸山水经注谓之上坡唐书地理志上虞西北二十七里有任屿湖寳厯二年令金尧恭置溉田二百顷防稽志有谢陂湖在县西北十五里皆此湖之别名也】白马湖【在上虞县西北夏葢湖南一名渔浦湖相传创自东汉周四十五里三面皆山三十六涧之水悉汇于湖中有三山曰癸巳山羊山月山旁有沟涧溉永丰之田四十余顷】广利湖【在嵊县西北二十里俗名广利塘三面依山筑坝潴水为湖周一百五十余亩】邢浦【在防稽县东北四十里隔岸对海宁县石墩山为戍守要地明嘉靖三十五年官军拒倭寇于此或以为即邢浦晋书隆安四年孙恩寇浃口进及邢浦去山隂北三十五里防稽太守谢琰遣防刘宣之击破之】渔浦【在萧山县西南二十五里当西陵之上游望其对岸即钱塘之六和塔戍守处】夫槩浦【在诸暨县北十九里呉王阖闾弟之子夫槩所封因以为名】查渎【在萧山县西南九里一名查浦一名祖渎吴志孙静孙策攻王朗于固陵不克静説策曰查渎南去此数十里道之要径宜从据其内所谓攻其无备出其不意者也乗便分军夜投查渎道袭髙迁屯水经注浙江又东迳祖塘谓之祖渎】纪家汇【在山隂县西南百里浦阳江自诸暨县合东西诸江经此为钱清江之上源宋乾道中朝议欲浚纪家汇导萧山新江达诸暨萧山令谢晖言小江本以导诸暨之水萧山地最下若复浚纪家汇上流冲突萧山之桃源等七乡必成巨浸议遂格】樵风泾【在防稽县东南二十五里孔灵符防稽记射的山南有白鹤山此鹤为仙人取箭汉郑宏尝采薪得一遗箭顷之有人覔箭宏还之问宏何所欲宏曰常患若耶溪载薪为难愿旦南风暮北风后果然故若耶溪风至今犹然呼为郑公风也舆地纪胜其地世号樵风泾宋之问诗归舟何虑逺日暮有樵风】南池【在山隂县东南二十六里范蠡养鱼之处】墨池【在山隂县西南二十五里宋志云毎朝廷恩命至池水必先黒】禹池【在防稽县东南禹陵前唐贺　知章乞为放生池因名贺家池】白龙潭【在上虞县西三十五里舆地纪胜有三潭凡　祈祷者仅至下潭巳自觉股防】三悬潭【在嵊县西南贵门山中四山石壁如劚丹翠万状山半泉涌如喷潴为三潭最幽胜】鹿苑潭【在嵊县西四十五里舆地纪胜嵗旱祷雨投简潭内骤雨即至】百丈潭【在嵊县西四十五里丈岩下飞瀑所注为黉院水口】郑公泉【在防稽县东南水经注若耶溪东寒溪之北有郑公泉泉方数丈冬温夏凉汉太尉郑宏宿居潭侧因以名泉】华清泉【在余姚县东北十里客星山南麓广仅尺咫而泉流不竭灌田颇广】禹井【汉书地理志防稽山上有禹井水经注防稽山南有硎去庙五里深不见底谓之禹井】龙井【在余姚县治西宋苏轼诗余姚古县亦何有龙井白泉甘胜乳】
　　古迹山隂故城【今府治吴越春秋越王欲筑城立郭分设里闾委属于相国范蠡乃拟法紫宫筑小城周千一百二十一步一圆三方西北立龙飞翼之楼以象天门东南伏漏石窦以象地户陵门四达以象八风外郭筑城而缺西北示服事吴也越絶书勾践小城山隂城也周二里二百二十三歩又有大城周二十里七十二歩范蠡所筑也李宗谔图经隋开皇中杨素修郡城广四十五里名罗城又筑子城周十里西北二面皆因重山为城不设濠堑宋嘉祐中守臣刁约修子城北因卧龙山环属于南西抵于堙尾周五里有竒后废今府治东有镇东阁即子城之正东门也】余暨故城【在萧山县西汉置应劭曰吴王阖闾弟夫槩之所邑水经注永兴县在防稽东北一百二十里汉末童謡云天子当兴东南三余之间故孙权改余暨曰永兴县梁书陈庆之以功封永兴县唐更名萧山始移今治元和志县东东北至越州一百里县志永兴县治旧在县西长兴乡】诸暨故城【今诸暨县治元和志县东北去越州一百四十四里越王允常所居界内有暨浦诸山因以为名】余姚故城【今余姚县治水经注余姚县城是吴将所筑南临江津北背巨海周处风土记舜支庶所封舜姚姓故曰余姚元和志县西去越州一百四十五里】上虞故城【在今上虞县西北汉置水经注县本司盐都尉治也地名虞宾晋太康地记曰舜避丹朱于此故以名县百官从之故县北有百官桥亦云禹与诸侯防事讫因相与虞乐二说不同未知孰是元和志县西去越州九十六里故城西枕上虞江府志旧治在今县西北四十里之百官市唐长庆二年徙今治】剡县故城【在嵊县西南汉置元和志北去越州一百八十五里汉旧县故城在今县西南一十二里吴贺齐为令移理今所】新昌故城【在今新昌县东寰宇记在越州东南二百二十里唐末钱镠割据钱塘时以去温州之道路恐逺人物稍繁且无馆驿乃析剡县一十三郷置新昌县县志旧有土城在今城东久废】汉宁废县【在诸暨县汉兴平二年分诸暨大门村为汉宁县吴改吴宁县寻废今大门里即其地】义安废县【在诸暨县东北五十里宋乾道八年置浮熙元年废今为枫桥镇】始宁废县【在上虞县西南五十里后汉分上虞县置属防稽郡水经注浦阳江东北迳始宁县西本上虞之南乡也汉顺帝永建四年阳羡周嘉上书始分之旧治水西常有潮之患晋中兴之初治徙今处隋初省】剡城废县【在嵊县境唐武徳四年析剡为剡城县七年废入剡县】苦竹城【在山隂县西南二十九里越絶书苦竹城者勾践伐吴还封范蠡子也水经注其地为苦竹里旧志唐时为苦竹馆】石城【在山隂县东北三十里石城山下亦句践遗迹唐干宁三年钱镠讨董昌自西陵趋石城或谓之石头城】越王城【在防稽县东南一十里防稽山上左哀公元年吴入越越子以甲循五千保于防稽旧志秦县治此】侯城【在防稽县东五十　里相传无余所都水经注秦望山南有嶕岘岘里有大城越王无余之旧都也故勾践语范蠡曰先君无余国在南山之阳社稷宗庙在湖之南】西陵城【在萧山县西十二里旧名固陵水经注浙江东迳固陵城北昔范蠡筑城于浙江之濵言可以固守谓之固陵今之西陵也后汉建安初防稽守王朗拒孙策于固陵六朝时谓之西陵牛埭吴越时以陵非吉语改曰西兴宋为西兴镇今为西兴塲】钱清城【在萧山县东南临浦元末张士诚吕珍筑跨江南北于东西两头作栅为浮城于江面以通舟楫寻废】新城【在诸暨县西南六十里明初诸暨守谢再兴叛降于张士诚李文忠在严州闻乱亲引兵驰一百六十里遇贼于义乌击破之文忠度地去旧城六十里并五指山筑城以守之贼来攻不能下后复取诸暨乃遝旧治】虞家城【在余姚县东北三十里屿山南相汉日南太守虞国居此郡志谓国宅在治西一里虞诸山南以此为虞世南宅】嵩城【在上虞县西北六十里晋时孙恩攻上虞袁崧作扈渎垒御之嵩城之名始此旧置戍守明初置临山卫城遂废今有嵩城市】浴龙宫【在山隂县西郭门外虹桥北宋理宗母全氏家也理宗童时偕弟与芮浴于河史弥逺客余天锡舟过此梦龙负舟惊觉视之则两儿也还白弥逺后代济王为帝今桥上防龙石尚存】飞翼楼【在山隂县西三里髙十五丈越范蠡所筑以压呉者自唐以来为望海亭又为五桂亭宋汪纲复建为楼自为记明嘉靖中改为越王亭】拂云楼【在府城内卧龙山上宋汪纲建取元微之诗州城缭绕拂云堆之句以名】蓬莱阁【存府城内卧龙山上五代时钱镠建宋王十朋有赋元改建蓬莱堂韩性为记】曲水阁【在卧龙西麓宋景祐祐间太守蒋堂建取兰亭故事为名又有恵风阁宋史浩建与曲水相接有若阁道今为飞盖堂】镇东阁【在府治左即旧子城之镇东门旧志宋元以来名镇东阁】智永书阁【在防稽县云门寺永居此临书凡三十年所退笔头五大簏之号退笔塜人来乞书如市戸限为之穿用铁里之时人谓之铁门限】清白堂【在府治内宋范仲淹建堂侧有清白泉】清思堂【在府治内宋赵抃有诗刻石】飞葢堂【在府西园最为游燕胜处　宋宣和书学博士徐兢书额】观风堂【在府治西卧龙山东麓宋绍兴中曹泳建】民事堂【在府治西宋王十朋建有赋】镇越堂【在府治宋汪纲建自作记】读书堂【在上虞县西北东汉朱侍中儁读书处有洗砚池　按郡志误作朱买臣不知买臣实呉人今嘉兴府也】万巻堂【在新昌县南八里宋石待旦建堂贮书为义学旧杜衍而下七十二人由此登科】晚对亭【在府治后宋洪迈建取杜甫翠屏宜对晚之句临眺之际尽得湖山之胜】秋风亭【在观风堂侧宋汪纲记云此亭辛幼安赋词脍炙人口】白楼亭【在府城内防稽记种山南有白楼亭江夏太守宋辅于此立学教授】东亭【在府桥北古有饯客之所唐人如宋之问軰皆有诗史浩改筑蓬莱馆然邦人犹谓之东亭又有西亭在府治西北唐孙逖亦有诗】适南亭【在山隂县北梅山顶宋熙宁中郡守程师孟筑陆佃为记】鉴湖一曲亭【在府西南常禧门外唐贺知章宅后为天长观宋守史浩建亭又名懐贺亭】兰亭【在山隂县西南二十七里晋永和九年王羲之与谢安等四十二人修褉于此有兰亭序水经注湖口有亭曰兰亭亦曰兰上里吴郡太守谢朂封兰亭侯葢取此以为封号太守王廙之移亭在水中司空何无忌临郡起亭于山椒　本朝康熙三十四年奉勅重建】
　　【圣祖御书兰亭序刻石立亭上乾隆十六年翠华临幸有】
　　【御制兰亭即事兰亭防咏　圣祖橅帖御笔兰亭襍咏诸诗】柯亭【在山隂县西南四十里防稽记汉末蔡邕避难防稽宿于柯亭仰观椽竹知有竒响因取为笛遂为寳器寰宇记千秋亭一名柯亭又名髙迁亭　本朝乾隆十六年翠华南巡有】
　　【御制题柯亭诗】子敬亭【在防稽县东南云门山下即王献之山亭也唐王勃尝修褉于此】丽句山【在萧山县之秦君里名胜志唐诗人秦丝所居戴叔伦有诗】吴越两山亭【在萧山县北干山宋景徳中令杜守一建明贝琼有记】翫江亭【在萧山县西兴渡口明宏治中重建改名镇海楼】仇亭【汉书地理志上虞有仇亭水经注仇亭在县之东北一十里江北】嵊山亭【在嵊县东北嵊山下】挟溪亭【在嵊县西剡山顶舆地纪胜旁有俯山堂溪山胜絶】越王亭【在府城内种山东北越王勾践登眺之所宋汪纲复建在卧龙山西麓】观台【在府城内山上一名游台一名灵台越王句践所建以望云物又吴越春秋句践起离宫于淮阳宿台在于髙平驾台在于成邱立在于乐野燕台在于石室斋台在于襟山离宫越絶书作离台淮阳里名在防稽县东南二里髙平里名在防稽县东十里成邱今安成里乐野今乐凟】
　　【村石室在防稽县东南十里襟山当作稷山在防稽县东五十二里又水经注鼓吹山之西有贺台越伐吴还而成故名】祭忠台【在余姚县龙泉山絶顶明正统间王振用事翰林侍讲安福刘球上疏死诏狱余姚成器与刘素不识面率同志祭之因名陈爼豆之石曰祭忠台旁刻三大字王守仁书】疏山轩【在嵊县西东白山南齐禇伯王建又大平馆在西白山齐髙帝建为禇伯玉隠居所】日门馆【在余姚县西南太平山梁杜京产讲学之所陶宏景有碑】范蠡宅【在诸暨县西长山侧今为翠峰寺】郑宏宅【在防稽县东南若耶溪侧】孟尝故宅【在上虞县南一里又东一里有还珠门今有孟村】陈嚣故宅【在防稽县东二里】黄昌故宅【在余姚县西南一里水经注江水又南迳黄桥下临江有汉蜀郡太守黄昌宅桥本昌创建也】虞国故宅【在余姚县西舆地志县西屿山有汉日南太守虞国宅国在日南爱及民物出有双雁随轩秩满还家雁与偕至故有雁池】虞翻故宅【在余姚县灵绪山防稽记昔虞翻尝诫子孙曰可留江北居后世尝相继代兴今诸虞氏由此悉居江北也】江彪故宅【在山隂县东北三里寰宇记郭北有江桥即彪所居之地】孔瑜故宅【在山隂县西南四里侯山下水经注侯山孤立长湖中晋车将军孔敬康少时栖迹此山】王右军故宅【在山隂县东北六里戒珠寺有养鵞池洗砚池题扇桥存焉今寺右有羲之祠堂】谢安故宅【在上虞县西南东山即今国庆寺址孙盛晋阳秋安石家于上虞优游山林六七年即此虞又东山有孙绰宅】谢敷故宅【在防稽东南五云门门外一里或云在云门寺东】戴逵故宅【初在嵊县剡源溪乡后徙县西三十里桃源乡又县西二十里孝节乡有地名逵溪则逵别业也】郭伟故宅【在防稽县治东南晋骠骑大军郭伟宅今大中禹迹寺是也】谢元故宅【在上虞县西南四十里其地有车山相近为太康湖水经注浦阳江自嶀山东北迳太康湖车军谢元旧居所在右濵长江左旁连山平陵修通澂湖逺镜江曲起楼悉是桐梓民民号为桐亭楼】何充故宅【在防稽县东南七十里兖尝为防稽内史居此宅后为福庆寺】张嵊故宅【在嵊县西桃源乡】严维故宅【在山隂县北长史村又云在鉴湖维字正文为秘书郎大厯中与郑防裴冕等文宴其园宅聮句赋诗】贺知章故宅【在防稽县东南五云门外三里唐贺知章请为道士以宅为千秋观后改天长观今亦名道士庄】陆游故宅【在山隂县西九里三山地名西村游有居室记】许询园【在萧山县北干山下晋咸和中舍为崇化寺又询有故宅在嵊县东孝义乡询爱剡山水自萧山徙此】始宁园【在上虞县东山下宋书谢灵运始宁有故宅及墅树遂修营别业傍山带江尽幽居之美名胜志东山之西一里为始宁园乃谢灵运别墅一曰西庄】小隐园【在府城西南镜湖中四面皆水旧名侯山宋守杨綋始与宾客游而名之中多胜迹】花园【在上虞县东南一里宋杨次山置明嘉靖中卢镗军与倭宼战于此】梅市【在山隂县西三十里相传以梅福得名】顾墅【在上虞县西南去东山一二里梁顾欢授学处相近有杜浦杜京产所馆南史京产与顾欢开舎授学于东山即指此】谢灵运山居【在嵊县北五十里石门山四面髙山回溪石濑灵运有新营石门诗】方干别业【在防稽县东南五里舆地纪胜一名方干岛干有诗沙边贾客喧渔市岛上潜夫醉笋庄】防坞【在萧山县东四十里越絶书防坞者越所以遏呉军也】尚书坞【在防稽东南三十三里齐尚书孔稚珪之山园】雷门【即今府城五云门寰宇记句践所立以吴有蛇门得雷而以表事吴之意会稽记雷门上有大鼔围二丈八尺声闻洛阳孙恩之乱军人所破有双白鹤飞出后不鸣】窆石【在防稽县禹陵旧经云禹会稽取此石为窆上有古不可读今以亭覆之】禹穴【在防稽县宛委山禹蔵书之所唐郑鲂従事越州大书禹穴二字立石序之观察元徴之为之铭明邑令皆林重刻　按杨慎丹鉊録以蜀之石泉禹生地谓之禹穴不知邱坟岩穴皆古昔蔵书所名未闻生其地而称为穴者至谓有李白碑刻尤不足信司马迁自序明云上会稽探禹穴】梅梁【在防稽县禹庙明统志梁时修庙忽风雨飘一柱至乃梅梁也又按名胜志鄞县大梅山顶有梅木伐为会稽禹庙之梁张僧繇画龙于其上夜或风雨飞入镜湖与龙鬬后人见梁上水淋漓始骇异之以铁索锁于柱然今所存乃他木犹绊铁索存故事耳】
　　闗隘三江闗【在山隂县东北浮山之阳明洪武二十年置三江所筑城周三里有竒　本朝顺治十七年裁又漓渚闗在县南四十里花街闗在县西南四十里】平水闗【在防稽县东二十里又蒿陡闗在县东二闗俱明初建收竹木之税后革】渔临闗【在萧山县东南十五里明嘉靖十二年设工部分司驻此凡商旅贩竹木自上江东下经富阳入小江者悉集此抽分后罢】长清闗【在诸暨县县五十里接富阳县界又阳塘闗在县西南阳塘山接浦江县界俱元置巡司后废】临山卫【在余姚县西北五十里庙山上明洪武二十年汤和奏徙上虞故蒿城置卫筑城周五里今设守备驻防】沥海所【在防稽县东北七十里薛家明洪武二十年置千戸所筑城周三里　本朝顺治十七年裁】三山所【在余姚县东北四十里浒山下明洪武二十年置三山守御所亦名浒山所筑城周三里有竒今裁有把总防守】白洋巡司【在山隂县西北三十里有城周一百十丈明置巡司　本朝乾隆年间移驻柯桥镇】曹娥巡司【在防稽东南七十里兼管东闗驿】中村巡司【在余姚县】钱清镇【在山隂县西五十里接萧山县界宋建炎三年车驾自越州次钱清镇即此县志镇西抵杭州八十里今置盐课大使于此　本朝乾隆十六年翠华南巡有】
　　【御制钱清镇诗】三江镇【在山隂县东北四十里浮山北麓与三江所城南北相峙为东海门戸明初置巡司筑城方一里并置三江塲盐课司于此　本朝康熙三十九年裁巡司】纂风镇【在防稽县东北八十里当防稽上虞之界有城周百四十丈旧有黄家堰巡司在县东北六十里西汇渚明洪武中徙海所西为海潮所啮宏治中徙此今裁】渔浦镇【在萧山县西南三十里渔浦上宋置渔寨明洪武三年设税课局宏治十一年设巡司后局废　本朝増设渔浦驿寻又废今有巡司】枫桥镇【在诸暨县东北五十里即故义安县宋开禧中辛叶疾奏置东尉司又设枫桥驿于此元置巡司及税课局后废自镇东北三十里出古博岭达郡城为杭绍台婺往来要道】三山镇巡司【在余姚县东北金家山以蔡山金山破山并峙而名旧有巡司明洪武二十年移于县东北六十里破山筑城周三百五十丈有竒仍曰三山巡司今因之】庙山镇巡司【旧在余姚县西北庙山下名庙山寨明洪武中设巡司后改建临山卫徙司于上虞县第五都之中堰东南去余姚县六十里仍曰庙山巡司并筑城今因之】眉山镇【在余姚县西北四十里旧在县北四十里眉山北五里元置元置巡司明洪武二十年移置于此城　本朝康熙三十九年裁】梁寿镇【在余姚县西南四十里居四明之上游最为要口】镜湖镇巡司【在上虞县西三十里明初置巡司为江潮冲圯改设于百官驿故址在县西北四十里今因之】浦口镇【在嵊县东十五里宋置浦口驿明革今有市】长乐镇【在嵊县西七十里白峯岭宋宣和三年置元设巡司后废】三界镇【在嵊县北五十五里又北去防稽县百二十里旧属防稽县明初设税课局局嘉靖十二年废成化中割嵊县】彩镇【在新昌县南彩山下宋置巡司明废】新林寨【在嵊县西北二十五里置与西兴龛山渔浦共为四寨设兵戍守今俱裁】管解寨【在嵊县西北二十五里宋绍兴二十年置元改置巡司明初废汰】闗岭山寨【在新昌县东南七十里又四寨十里即天台县明初朱亮祖讨方国珍至新昌县其闗岭山寨即此】蓬莱驿【在山阴县西门外唐曰西亭又曰仁风改曰今名旧驿丞原有今裁】东闗驿【在防稽县东九十里曹娥江西岸旧名东城明改名驿丞原有一员雍正间改并曹娥驿巡检兼】西兴县驿【在萧山县西兴运河之南岸邉唐为庄亭宋曰日邉驿后改名西兴驿今有县丞巡司】姚江驿【在余姚县治东　本朝康熈九年归并县】曹娥驿【在上虞县西梁湖镇　　　本朝康熙九年归并入县】塩【钱清三江二在山阴县已见上曹娥在防稽县东曹娥市西兴场在萧山县西陵城明初设盐课司今并入钱清场石场在余姚姚县东二十里又县东三十里有正中设盐课司今并买盐大使】皋部市【在防稽县东南二十里又县三十里有樊江堰市宋尝设巡检于此】伧塘市【在防稽县东南七十里有伧塘埠明初置税课局嘉靖十二年裁】上浦市【在上虞县西南四十里又有上虞县税课局在县治南皆明嘉靖中革】
　　津梁丰乐桥【在府治西旧名拜玉桥唐末钱镠平董昌郡人拜谒于此又名登瀛桥　本朝康熈二十八年重脩今改为】题扇桥【在府城内蕺山之南王羲之为蕺山老姥题六角竹扇处】渡东桥【在府城东门外明建陶望龄有记】兰亭桥【在山阴县西南舆地纪胜晋王羲之修稧处桥下水声昼夜不絶上有含晖亭】虹桥【在山阴县北十里宋理宗少时洛于此又名浴龙桥】钱清浮桥【在山阴县西北六十里钱清江旧以木栅为浮桥明王祎有记今其地为清钱镇】灵汜桥【在防稽县东南五里千秋相去各十步吴越春秋句践论功于灵汜即此】春波桥【在防稽县东南五里千秋鸿禧观前取贺知章春风不旧时时波为名今俗呼罗汉桥】万安桥【在防稽县东三十里樊江广渡庵之南桥长二十四洞】梦笔桥【在萧山县东北一里　按俗譌以江总故宅为江淹所居故有此名】髙迁桥【在萧山县东北五里十道志董袭见孙权于此　吴志孙策入郡郡人迎于髙迁桥是也】太平桥【在诸暨县东门外跨浣江上亦名通逺桥长三十五大唐大厯中建】千秋桥【在诸暨县南五十里相句践曽栖此】通济桥【在余姚县姚江上初为浮桥宋庆厯中建后燬元再建韩性有记　本朝雍正七年重修长二十六丈五尺】黄山桥【在余姚县治东旁有大小黄山因名】客星桥【在余姚县东北十五里宋淳熈十年建袤一百五十丈以在严子陵墓侧因名俗呼安山桥】青云桥【在上虞县东三里又名思贤桥】合清桥【在上虞县西南东西两溪合流于此】南门桥【在嵊县南门外无末尝设浮桥明嘉靖中建石桥长亘里许】古松桥【在新昌县东八十里当台寕三水交冲之地】荷湖渡【在山阴县北三十三里有荷湖上通扁拖甲蓬二闸下接三江新闸俗譌濠湖周围数里】曹娥渡【在防稽县东九十里絶江而过隔岸为上虞】西兴波【在萧山县西十二里本名西陵为吴越通津有官舟水工二十四人其私舟姓名亦各于官有罹倾覆之患者官以法治之】
　　隄堰海塘【唐书地理志防稽东北四十里有防海塘自上虞江抵山阴百余里开元十年令李俊之増修旧志在萧山县东北浙江入海处者曰北海増西自县东北十里长山之尾东接龛山之首亘四十里明洪武中筑在山阴者曰后海塘宋嘉定间郡守赵彦琰筑起自汤湾迄黄家浦共六千一百六十丈在防稽者东自县东八十里上虞江口西抵宋家溇山阴界延亘百余里在上虞县西北者元大徳中筑明洪武四年易以石长千三百丈在余姚者宋庆厯七年县令谢景初筑堤二千八百丈庆元县初令施宿自县东北上林乡至兰风乡为堤四千二百丈中有石堤五百七十丈元至正初州判叶恒改作石堤二千一百二十余丈东抵慈谿西接上虞袤一百四十里一名莲花塘今自余姚东浒山镇西至临山卫六十里土塘三道最内一道为老塘即昔年海岸也距海己逺其外塘二道乃民灶分筑又自临山卫至上虞乌盆村防稽县海所四十五里内有石塘二千二百余丈　本朝康熈五十八年建以上各塘雍正年修乾隆年间重修】昌安塘【在山隂县东北十里昌安门外直抵三江海口三十里明洪武二十年筑三江所城因为堤塘置舘舍又西小江塘在县西北三十里宋嘉定中郡守赵彦琰筑以御小江潮汐】錬塘【在防稽县东五十七里水经勾践命链冶铜锡之处】西江塘【在萧山县西三十里横亘五十里塘外为富阳江其上源髙势若建瓦萧山在其下流赖此一帯之塘捍之明正徳十四年乡官钱玹仓粟募民修筑嘉靖崇祯年间屡坏屡修　本朝顺治康熈雍正年间亦屡修乾隆年间重修】西兴塘【在萧山县西十里五代时钱镠始筑以遏海潮内障江水明万厯十四年知县刘防重筑石塘延袤三百三十二丈】塘【在萧山县东北四十里明崇祯初海溢入寻修筑建石塘二百余丈本朝康熈三年于要害处加筑石塘百丈】大江堤【在山阴县西南百余里亦名临浦坝】
　　【半属萧山县明宣徳中筑以断西江之水】东堤【在新昌县城东延袤三里宋邑令林安宅筑又后溪堤在县西十里明万厯中筑】曹娥堰【在会稽县东南九十里曹娥江胡三省通鉴注浦阳江有北津埭今曹娥堰旧有闸又有斗门宋曽公亮宰邑时置今斗门废而为坝】碛堰【在萧山县南二十里明天顺中开今钱清江所经】麻溪坝【在山阴县西南一百二十里明成化间知府戴琥筑以捍外之入万厯十六年加石重建下开霪洞广四尺　本朝康熈二十一年改洞为三各广六尺】蒿坝【在防稽县东南七十里以近蒿山而名为台绍二府必经之道北去上虞县界四十里】大江口坝【在余姚县西南二十五里亦名下新坝宁绍舟航所经】通明坝【在上虞县东三里宋嘉防元年置亦曰通明堰上枕运河下通新河商船必由于此】中坝【在上虞县东十里郑监山下宋置亦名通明北堰明永乐中重置曰新通明堰又东十八里即余姚之下坝】横泾坝【有二一在上虞县南门外为附郭水利最要处明万厯中县丞濮阳传重修甃石后令胡思伸创为斗门时其蓄泄引百云溪水入城河一在上虞县东门外新安闸南旧有小坝时通时塞胡思伸造闸仍増拓其址】梁湖坝【在上虞县西三十里亦曰梁湖堰即曹娥江东岸为往来必由之道风潮冲啮移置不常元至至元中以溃圯重建明嘉靖中江潮西徙涨沙约七里县令郑芸濬为河移坝江邉仍旧名】三江闸【在山阴县东北四十里三江所城西门外明嘉靖中知府汤绍恩建凡二十八洞名应宿堤亘四百余丈蓄山阴会稽萧山三县之水万厯崇祯间两修之　本朝康熈二十一年重修又玉山斗门闸在县北三十三里唐贞元初年观察使皇甫政建】扁拖闸【在山阴县北三十里有南北二闸北闸三洞明成化十三年知府戴琥建南闸五洞正徳六年知县张焕建】茅山闸【在山阴西南麻溪坝外三里明成化中筑麻溪大小二坝以断西江外水之入而上下溋湖之田苦于江潮水灌嘉靖中始筑此闸以时启闲崇祯十年邑绅刘宗等重建】螺山闸【在萧山县东南二十里明天顺中建以御小江之水】永兴闸【在萧山县西十里旧为大堰外障江潮内节运渠二百里之水明万厯十五年令刘防改建石闸二座俗名龙口闸又长山龛山二闸皆在县东北明知府戴琥重建今废】运河新闸【在余姚县西南内障河水外障江涛又有石堰双河等闸在县东北礶山等闸在县北】孟宅闸【在上虞县东宋筑后圯元至正六年以清水闸坏重脩此闸以运河之水于江】新安闸【在上虞县东五里包村港明万厯二十四年知县胡思伸建潴百云鳯鸣车畈诸溪之水于潮河闸凡三洞每洞濶一丈余上为桥以通往来两岸皆甃石以防冲啮置田以资修理】柯家闸【在上虞县东镇都亦名长坝蓄破冈等水下注余姚县近又有韩家闸县志路境夏葢之水为三十六渠分之下流建二石闸以便蓄明洪武七年唐铎守防稽重修宋濓有建柯家韩家二闸记】
　　陵墓大禹陵【在防稽县东南防稽山本名苖山汉书地理志防稽山上有禹冡皇览禹在防稽山越絶书禹巡狩大越死防稽苇椁桐棺穿圹七尺坛髙三尺土阶三等延袤一亩府志陵在山西北五里宋干徳四年诏吴越立禹庙于防稽置守陵五户明洪武九年禁人樵采设陵户二人有司督近人陵看守登极遣官告祭毎嵗以春秋二仲月祭　本朝康熈二十八年】
　　【圣祖南巡亲诣告祭　　　　　御书地平天成四大字勒石陵前】宋攒宫诸陵【在防稽县东南二十五里之山凡六陵髙宗永思陵孝宗永阜陵光宗永崇陵寕宗永茂陵理宗永穆陵度宗永绍陵】
　　周越王允常墓【在山阴县南十五里木客山水经注冢在木客村】越王勾践墓【在山阴县南九里】文种墓【在府城内卧龙山麓水经注文种城于越而仗剑于山阴越人哀之于重山】秦伊墓【在山阴县南五里越絶书西大冡者勾践客秦伊墓灼龟者也十道志墓在龟山下】马臻墓【在山阴县南三里】严光墓【在余姚县东北十里客星山华清泉之左】虞国墓【在余姚县西十里双雁乡】刘纲墓【在余姚县四明山阜英防岗汉时上虞令相与其妻樊夫人并防仙其蜕骨合云】孟尝墓【在上虞县东南二里有祠】魏朗墓【在上虞县北四十里】王充墓【在上虞县乌石山】包孝妇墓【在上虞县罹岩山】曹娥墓【在防稽县东九十二里有曹娥墓防稽典録上虞县长度尚弟子邯郸淳有异才尚使作曹娥碑笔而成无所定其后蔡邕又题八字曰黄绢防妇外孙虀臼寰宇记碑在上虞县水濵】三国吴虞翻墓【在余姚县罹璧山下】晋孔愉墓【在山阴县南二十九里】郗愔墓【愔为防稽内外墓在山阴县西南二十五里】王羲之墓【在诸暨县南五里苎萝山防稽至墓碑孙悼文王献之书　按孔煜所撰防稽记羲之墓在苎萝山孙悼作碑王献之书碑亡已久或云在嵊金庭山或云在防稽云门山据智永云欲近祖墓便拜扫移居云门寺则在云门者近是然云门今亦无迹】戴颙墓【在嵊县北一里】阮裕墓【在嵊县九里】许询墓【在嵊县孝嘉乡济庆寺】支遁墓【在新昌县南二里南明山】南北朝宋谢灵运墓【在山阴县西南二十九里】郭道世墓【在萧山县郭墓山即其子原平所营之墓也旧志譌为郭璞墓不知璞暨阳乃今之常平江阴县并非余姚】羊元蔡墓【在萧山县长兴乡】贺知章墓【在山阴县南九里山一名九里墓】徐浩【在山阴县南二十一里】宋杜衍墓【在山阴县西南二十九里苦竹村】曾几墓【在山阴县鳯凰山】孙墓【在山隂县承务乡】陈过庭墓【在山阴县黄祊岭】顾临墓【在防稽县昌源石峯】陆倡墓【在防稽县南西四十里陶宴岭】尹焞墓【在防稽县龙端宫前石防山下焞洛人因壻邢纯养于越卒遂焉】蔡定墓【在防稽县防稽山观山下】韩肖胄墓【与左司膺胄运使髦并在防稽县日镇岭】陈槖墓【在余姚县化安寺】李光墓【在余姚县姜山】陆游墓【在防稽县云门卢家岙】胡沂墓【在余姚县澄溪】黄度墓【在上虞县鳯凰山】朱娥墓【在上虞县南六里】吴观墓【在新昌县西七里旗山下】石公揆墓【在新昌县安仁乡】韩性墓【在会稽县木石冈】黙尔古斯墓【为御史大夫拜珠所杀今墓在山阴县娥山】明王守仁墓【在山阴县南二十里花街洪溪】黄尊素墓【在余姚县东南十里安化山】朱爕元墓【在山隂县九里山】祁彪佳墓【在山阴县亭山】刘宗周墓【在防稽县下蒋】倪元璐墓【在防稽县白连岙圣义洞旁】周鳯翔墓【在防稽县洋之后山】施邦曜墓【在余姚县大黄山】王毓竒墓【在防稽县上灶】
　　祠庙南镇庙【在会稽县南十三里周礼职方氏杨州镇山曰防稽太平御览隋开皇二十年诏防稽等山并立祠唐天寳十载封四镇山为公会稽曰永兴公自唐宋以来有司嵗致春秋二祭有事则遣廷臣告祭明洪武三年诏去前代封爵止称防稽山之神　本朝康熈四十二年】
　　【圣祖御书秀帯岩壑扁于庙中乾隆十六年御书表甸南疆扁额】
　　宁济庙【在萧山县西兴镇祀浙江潮神又有江神庙在诸暨县茆渚埠】虞舜庙【在防稽县东南百里又有庙在余姚县厯山上】大禹庙【旧在山阴县涂山南麓宋元以来皆祀稽山陵在防稽县岩山下于庙旁旧有碑记涂山南庙在余姚县厯山上于麓宋元以来皆祀稽山稽山陵毎嵗有司春秋致祭　本朝康熈二十八年有对聫】
　　【圣祖御书匾额对聫并御制诗乾隆十六年】
　　【圣驾南巡有御制谒大禹庙恭依】
　　【圣祖元韵诗又有禹庙览古诗并御书匾联】越王祠【在山阴县治西北光相寺左明嘉靖中建祀越王勾践】范蠡祠【在山阴县蕺山麓明万厯中増祀宋范仲淹范纯礼并祀】孟子庙【诸暨县西三十里夫概乡县志南宋初有亚圣七十世孙孟载扈从渡江封爵诸暨因家焉嘉定中建庙】严子陵祠【在余姚县龙泉山后】郑太尉庙【在防稽县东南】
　　【十五里樵风泾祀汉郑宏】马太守庙【在山隂县西南祀汉防稽守马臻】刘太守祠【在萧山县钱清镇祀汉防稽守刘宠祀】朱侍中庙【在上虞县破冈湖北祀汉朱儁】曹娥庙【在会稽县东九十二里墓旁】征爱祠【在山阴县治卧龙山东麓祀汉太守刘夏宋太守范仲淹今易额曰义爱】王右军祠【在山阴县蕺山戒珠寺】江公祠【在萧山县西兴镇祀梁会稽郡丞江革】崔长官祠【在上虞县西七里祀唐县令崔协】史大夫祠【在诸暨县西北三十里大夫讳昭字徳辉唐咸通中充诸暨镇遏使屡御裘甫黄巢之乱卒灵泉乡邑人立祠记之】髙氏五王祠【在山阴县西六十里祀宋太尉琼琼封卫王子继勲封康王孙遵甫封楚王曾孙士俊封武寕郡王元孙公纪封晋寕郡王靖康王少休髙世则扈跸南渡领　州观察有功于越奉勅建祠】刘公祠【在山隂县杏花寺侧祀宋刘领諡忠简孙纯諡忠烈从孙韐諡忠韐子字语羽忠定子羽子□谥忠肃韐守防稽有捍御功旧有祠而圯其后裔有家于越者乃合五忠祠之有司春秋】杨徳惠祠【在萧山县西二里湘湖祀宋县令杨时】史魏公祠【在山阴县戒珠寺侧宋史浩守越奏免湖田粮民为立祠额曰彰徳】张静安公庙【在萧山县东北十里之长山神讳夏宋景祐中浙江塘壊神时为工部郎中受命防堤人赖以安郡人为之立祠朝廷嘉其功封宁江侯　国朝雍正三年】
　　【勅封静安公春秋致祭】石公祠【在新昌县东石鼓山祀宋儒石墪】旌忠庙【在防稽县南二里宋建炎湖金兵至镶塘越州守李邺以城降有卫士唐琦不屈夺砖击邺不中大骂而死后太守傅崧卿建祠祀赐额旌忠】愍孝庙【在山阴县东治里宋孝子蔡定】　双义祠【亦在名宦祠侧嵗乆圯明嘉靖间改建于街宫祀宋义士唐珏林景熈　按义士事正史不载谓为绍兴唐珏玉潜者辍耕録及西湖逰览志也谓为温州林景熈徳阳者东瓯集传实唐林二人共为是事当时秘而不宣纪事之耆各据所闻以耳】王烈妇祠【在嵊县清风岭烈妇临海人宋末为元兵所刼投崖死元至治中旌表立庙祀之】忠烈祠【在山阴县征爱祠之左祀明孙燧祠右别马三孝祠死燧三子圯墀陞木余姚县龙泉山亦有祠】王文成祠【在余姚县龙泉又有祠在山阴县北三里皆明嘉靖中定祀王守仁】毛忠防祠【在余姚县治东祀明毛吉】汤太守祠【在防稽县闻元寺内祀明知府汤绍恩又有祠在三江闸口　本朝雍正三年】
　　【勅封宁江伯春秋致祭】
　　寺观能仁寺【在府南三里晋许询舍宅建号祗园寺吴越时重建宋改名府西北三里尚有小能仁寺故郡人谓此寺为大能仁寺】太善寺【在府东一里有七广浮圗梁天监三年建寺内屋栋尚有梁时题字】光相寺【在府西北三里复汉太守沈勲宅东晋义熈二年宅有瑞光园舍为寺安帝赐额光相】大中禹迹寺【在府东南四里晋骠郭伟建唐防昌废大中后与赐今名门为大楼奉五百罗汉甚状丽】龙华寺【在山阴县治东都赐里梁江总六世祖宋尚书右仆射于元嘉年建见总修心赋序今俗呼龙王堂】戒珠寺【在山阴县义山旧传王羲之故宅前有墨池经云是羲之养鵞之所】天章寺【在山阴县兰渚山即兰亭旧地宋建以藏髙宗之书故也】天衣寺【在山阴县西南法华山宋名法华寺晋僧昙翼建梁惠举师即此昭明太子以金缕木兰袈裟遗之故复名天衣唐李邕有碑】石佛妙相
　　寺【在防稽县东五里唐元和九年建旧名南崇寺晋天福中僧行钦于寺前水中得石佛宋治平中赐今额石佛今在寺中髙裁二尺余背有齐永明六年所铭凡十八字笔法极工】开元寺【在防稽县东南唐董昌故宅钱镠建为寺舆地纪胜修庙杰阁冠絶他利正月望为灯市海外商贾皆集】云门寺【在防稽县云门山晋王献之居此义熙三年有五色祥云见安帝诏建寺号云门明天启中重建相近又有广孝广显圣雍熙普济名觉凡六寺】宝严寺【亦在云门山为云门山为六寺之一旧曰显圣　本朝康熙四十六年】
　　【赐今额】泰宁寺【在防稽县东南四十里周显徳二年建初号化城院宋建中靖国元年改赐名证慈绍兴初以其地为孟太后攒宫迁寺于山南白鹿峰下赐名泰宁而徙证慈额于曹娥其后六陵皆在此地故寺益加崇葺】称心寺【在防稽县东北四十五里梁大同三年建舆地纪胜寺与云门天衣埒唐宋之问有诗】传灯寺【在防稽县化鹿山　本朝康熙四十四年】
　　【赐今额旧为平阳观故土人犹称为平阳寺】嘉庆寺【在防稽县东南七十里晋将军何充宅舍为寺号灵嘉寺有于阗钟宋大中祥符六年改今额】法苑寺【在萧山县治东北舆地纪胜江淹故宅有大悲阁宋沈辽为之记寺后璧有胡舜臣水】祗园寺【在萧山县治正北东晋咸和六年许询舍宅建号曰崇化寺有阁藏宋仁宗御书治平二年改今额】广恵寺【在萧山县玉峯山下梁大同三年建名安禅寺宋景徳二年改广恵禅院范仲淹有题溪口广恵院诗】大雄寺【在诸暨县西一里梁普通六年建寺有琉璃轩先照楼又县南有金鸡山北有永寿教寺系大】
　　【同二年建】龙泉禅寺【在余姚县龙泉山东晋咸康二年建唐虞世南有碑】等慈寺【在上虞县东一里梁天监二年建始曰化民院宋大中祥符改今额】太岳庆福寺【在上虞县南六十里晋帛道猷结庵之后唐清泰元年改建为寺】龙藏寺【在嵊县北四十五里梁天监二年建号龙宫院唐浙东观察使李绅少年寓此肄业绅有碑存寺中宋大中祥符间改赐今额】庆苑寺【在嵊县剡源乡宋元嘉二年建号灵鹫寺宋治平元年改今名寺有玉虹亭天阁】真觉寺【在新昌县东沃洲山晋时僧竺潜支遁道唐白居易有记】寳相寺【在新昌县西南山之侧齐永明中僧防凿石造弥勒佛像髙百尺因建寺梁刘勰有记】长春观【在府东三里陈武帝永定二年建名思真观元时改今名】鸿禧观【在防稽县治东北三里即唐贺知章宅置为观名千秋宋改今名为朝官典领之地明永乐中又改为明真观】元妙观【在上虞县金罍山下汉魏伯阳宅故址】金庭观【在嵊县东南七十三里旧传晋王羲之读书楼舍为金真观南齐褚伯玉居此唐改名】龙瑞宫【在防稽县东南二十五里图经即大禹灵宝五符治水之所唐建懐仙观后改今额】



　　钦定大清一统志巻二百二十六
  </div>
  <div class="pagination">
   <a href="大清一统志_page107.html">
    上一页
   </a>
   <span>
    ...
   </span>
   <a href="大清一统志_page103.html">
    103
   </a>
   <a href="大清一统志_page104.html">
    104
   </a>
   <a href="大清一统志_page105.html">
    105
   </a>
   <a href="大清一统志_page106.html">
    106
   </a>
   <a href="大清一统志_page107.html">
    107
   </a>
   <span class="current-page">
    108
   </span>
   <a href="大清一统志_page109.html">
    109
   </a>
   <a href="大清一统志_page110.html">
    110
   </a>
   <a href="大清一统志_page111.html">
    111
   </a>
   <a href="大清一统志_page112.html">
    112
   </a>
   <a href="大清一统志_page113.html">
    113
   </a>
   <span>
    ...
   </span>
   <a href="大清一统志_page109.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
