<!DOCTYPE html>
<html>
<head>
    <meta charset="UTF-8">
    <title>大清一统志 - 第 39 页/共 202 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>大清一统志 - 第 39 页/共 202 页</h1>
    <div class="content">　　【翠华南巡颁御书祠额】伍胥祠【太平寰宇记在江隂县东南七十五里胥湖南岸】袁府君庙【在宜兴县治西南祀汉袁玘】周孝侯庙【在宜兴县治东南祀晋周处】化被王庙【在武进县东祀晋顾凯之通志即顾凯之宅】顾右丞祠【在无锡县南祀晋顾恱之】华孝子祠【在无锡县慧山泉左祀晋华寳】忠祐祠【在武进县治西俗名西庙祀隋陈杲仁】周濂溪祠【在无锡县锡山麓祀宋儒周敦颐　本朝乾隆二十二年】
　　【翠华南巡御书祠额】
　　【御制先贤周敦颐后嗣持小像求祠名诗】东坡祠【有二一在武进县治西一在荆溪县蜀山祀宋苏轼】秦淮海祠【祀宋秦观旧在无锡县慧山眀正徳间改建县治东】李忠定祠【在无锡县惠山麓祀宋李纲】岳武穆庙【在宜兴县治南祀宋岳飞】龟山祠【在武进县西门内祀宋杨时】三贤祠【在荆溪县治西祀宋唐棣明周冲万吉】于忠肃祠【在无锡县锡山祀明于谦】愍忠祠【在江隂县治东南祀明钱錞】顾端文祠【在无锡县慧山寺左祀明顾宪成以弟允成配祀】髙忠宪祠【在无锡县惠山祀明髙攀龙】马文忠祠【在无锡县惠山秀嶂街祀明马世竒】忠节祠【祀明俞徳惠】王节愍祠【在郡城迎春桥北祀明御史王章】
　　寺观天宁寺【在武进县城东半里唐建中有尘外楼本朝乾隆二十七年】
　　【翠华南巡颁　御聨一匾额一】东山寺【舆地纪胜晏公要云在无锡县西七里宋元徽中沙门僧显于此立华山精舎陆羽云唐大同中有　青莲花生于此司马光有寄题东山寺诗】善卷寺【在荆溪县善卷洞南齐建唐司空李蠙读书扵此今废】惠山寺【县志在县西五里惠山第一峯之白石坞刘宋司徒长史湛茂之别墅名歴山草堂景平初为僧寮曰华山精舎梁大同中改建法云禅院唐防昌中废嗣后屡有废兴　本朝康熙二十三年恭遇】
　　【圣祖仁皇帝南巡稍加修葺乾隆十六年二十二年二十七年三十年四十五年四十九年翠华南巡屡驻清跸有】
　　【御制恵山寺诗又惠山寺三叠旧作韵并颁赐聮额】静慧寺【在金匮县南新安乡宋嘉定中建　本朝乾隆二十二年】
　　【翠华南巡颁赐匾额】听松庵【县志在惠山寺左桃花坞下明洪武中僧普真即绣岭亭故址为庵植松其中因以为名秋涛轩内有王绂画及竹茶炉故迹　本朝乾隆十六年二十二年二十七年三十年四十五年翠华巡幸俱有惠山聴松庵用竹炉煎茶因和明人题者韵即书王绂畵卷中聴松庵汲恵泉烹竹炉长歌四叠旧韵再题聼松庵书张宗苍补圗上聼松庵竹炉煎茶戯成姑苏逥跸再逰恵山憇聴松庵竹炉烹茶作诗并颁】
　　【御书匾额一】天申宫【在宜兴县张公洞前宋蔡肇有诗】元妙观【在武进县城东南四
　　里明统志宋名天庆元改今名观壁有画龙相传仙人李懐仁遗迹】
　　名宦汉袁玘【阳羡令造长桥以利渉玘生有神异逆知水旱无疾而卒邑人祀之】晋贺循【山隂人除阳羡令以寛惠为本不求课防】张闿【丹阳人元帝践祚出补晋陵内史在郡甚有威恵时所部四县并以旱失田闿乃立曲阿新丰塘溉田八百余顷每嵗丰稔】刘超【临沂人明帝时出为义兴太守未防徴拜中书侍郎迁射声校尉时军校无兵义兴人多义随超因统其众以宿卫号为君子营】王蕴【太原人左降晋陵太守有惠化百姓歌之】呉隠之【鄄城人迁晋陵太守在郡清俭妻自负薪】南北朝宋傅隆【灵州人元嘉中出为义兴太守有能名】齐王瞻【琅琊人为晋陵太守洁已为政妻子不免饥寒王敬则作乱路经晋陵郡民多附之台军讨贼党瞻言扵朝曰愚人易动不足穷法明帝许之所全活万数】梁任昉【博昌人武帝时为宜兴太守嵗荒民散以私奉米豆为粥活三千余人时产子者不举昉严其制罪同杀人孕者供其资费济者千室在郡所得公田奉秩八百余石昉五分督一余者悉原児妾食麦而已及被代登舟止有绢七疋米五石至都无衣沈约制裙衫迎之】萧昱【梁宗室武帝时为晋陵太守下车励名节除烦苛明法宪严扵奸吏旬日之间郡中大安俄而暴卒百姓行泣巷哭市里为之諠沸田舍有妇女夏氏年百余嵗扶曽孙出郡悲泣不自胜其惠化所感如此百姓为立庙建碑以纪其徳】禇翔【阳翟人义兴太守在政亷已省繁苛去浮费百姓安之郡西亭树久枯死翔至郡忽更生枝叶百姓咸以为善政所感】萧晔【为晋陵太守初至郡嵗旱防祷果雨旧多猛兽为害在政六年此暴遂息】刘孺【彭城人晋陵太守在郡和理为吏民所称】范岫【考城人居官防介为晋陵太守惟作牙管笔一双犹以为费】刘杳【平原人武帝时为临津令有善政秩满县三百余人诣阙请留勅许焉】陈王劢【临沂人梁武帝时位晋陵太守时兵饥之后郡中雕弊劢为政清简吏人便安之陈太建初东境大水劢复为晋陵太守在郡甚有威惠郡人表请立碑颂政徳诏许之】孔奂【山隂人永定三年除晋陵太守清白自守妻子并不之官惟以单船临郡所得秩俸随即分赡孤寡郡中号为神君】王猛【临沂人宣帝立迁晋陵太守威惠兼举奸盗屏迹郡人歌之以比汉之赵广汉】唐李元道【郑州人贞观中歴常州刺史风绩清简下诏褒美】姚崇【硖石人神龙时歴常州刺史】严挺之【华隂人调义兴尉号才吏姚崇为州刺史异之】李栖筠【赵人肃宗时出为常州刺史嵗仍旱死徙踵路栖筠为浚渠通江流灌田遂大稔宿贼张度保阳羡西山累年吏讨不克至是发卒捕斩支党皆尽里无吠狗乃大起学校堂上画孝友传示诸生为乡饮酒礼登歌降饮人人知劝为刻石颂徳】独孤及【洛阳人代宗时徙常州刺史甘露降其庭】孟简【平昌人元和中出为常州刺史州有孟渎久淤阏简治导溉田凡四千顷】五代南唐陆昭符【常州刺史呉越时城邑荒残昭符为政寛简遂富实一日坐聴事电光如金蛇绕案吏卒皆震仆昭符抚案叱之雷电顿止得铁索重数百觔命置之库中】李处厚【义兴令従王茂章为军锋与后梁苦战被执瞑目大骂遂被害】宋马亮【合淝人至道中通判常州吏民有因縁亡失官钱籍其赀犹不足以偿妻子连逮至数百人亮纵去缓与之期不逾月尽输所负罗处约使江东以亮治行闻擢知濮州】李若谷【丰人景徳中知宜兴县官市湖洑茶嵗约户税为多少率取足贫下若谷始置籍备勾检茶恶者旧没官若谷使归之民许转贸以偿其数】崔立【鄢陵人真宗时知江隂军属县有利港久废立教民濬治既成溉田数千顷又开横河六十里通漕运】呉遵路【丹阳人仁宗初出知常州尝预市米呉中以备嵗俭已而果大乏食民赖以济自他州流至者亦十全八九】王罕【华阳人寳元初知宜兴县县多湖田嵗诉水轻重失其平罕躬至田处列髙下为图明年诉谍至按图示之某户可免某户不可免众皆服范仲淹在润奏下其式于诸道西方用兵科箭羽于东南价涌贵罕白郡守倍其直市之而令民输钱旁州闻之皆愿如常州法】许恢【庆歴中知晋陵勤恤民隠濬申港戚墅灶子三港以资灌溉】司马旦【涑水人嘉祐中知宜兴县俗多嚚讼旦痛防之民稍以诋冒为耻长桥圯劝民修治不劳而成】阮洪【嘉祐间宜兴县尉深明水利时邑苦潦洪屡上书监司乞开百渎得允遂疏导四十九渎民赖其利】徐的【建安人通判常州属嵗饥出米为糜粥以食饿者】陈襄【侯官人英宗时知常州运渠横遏震泽积水不得北入江为常苏二州病襄度渠之丈尺与民田步亩定其数授以浚法未几遂削望亭古堰水不复积】贾易【无为人调常州司法防军自以儒者不闲法令嵗议狱惟求合于人情曰人情所在法亦在焉讫去郡中称平】郭申锡【魏人为晋陵尉民诉弟为人所杀申锡察其色惧而哭不哀曰吾得贼矣非汝乎执而讯之果然】于□【大观中江隂丞悉心水利扵黄田蔡泾诸处建上下闸又导申利二港民皆赖之】楚执柔【政和中江隂丞尝治横河市墩新河诸港使水有蓄泄田皆大稔】朱倬【闽县人宣和中调宜兴簿金将侵边居民求避地倬为具舟给食众赖以济未几民告涝于郡郡檄倬考实乃除田租什九守怒不能夺】方允武【衢州人为宜兴巡检建炎三年金人入县之金泉乡允武率土军乡民迎敌杀获数级后遇金兵梅岭村力战而殁诏赠两官】岳飞【汤隂人建炎四年乌珠攻常州宜兴令迎飞移屯焉盗郭吉闻飞来遁入湖飞遣王贵傅庆追破之又遣辩士马皋林聚尽降其众有张威武者不从飞单骑入其营斩之避地者赖以免图飞像祠之金人再攻常州飞四战皆防　乌珠旧作兀术今改】叶颙【仙逰人绍兴中属常州逋缗钱四十万守坐免移颙知常州颙初至郡无旬月储未一年余缗钱二十万或劝献羡颙曰名羡余非重征则横敛是民之膏血也以利易赏心实耻之】叶衡【金华人绍兴中擢知常州时水为灾衡发仓为糜以食饥者疫大作衡单骑命医药自随徧问疾苦活者甚众】陈谦【永嘉人孝宗时知常州开孟渎河溉田数万顷嵗获屡丰】袁燮【鄞人调江隂尉浙西大饥常平使罗点属任赈恤燮命毎保画一图田畴山水道路悉载之而以居民分布其间凡名数治业悉书之合保为都合都为乡合乡为县征发争讼追胥披图可立决以此为荒政首】赵彦倓【宋宗室摄宜兴县县自中兴后预借民明年税民挟此得慢其令彦倓请禁预借邑遂易治】赵彦橚【宋宗室庆元初知晋陵县嵗饥彦橚振恤有方所活防二十万又有羡钱为五等户代输】唐璘【古田人绍定间知晋陵县邻州田讼至有泣愬诸使愿送晋陵可否者】孙子秀【余姚人理宗时檄督宜兴县围田租既还白水灾总领恚曰军饷所闗而敢若是力争之遂免徙浙西提点刑狱兼知常州淮兵数百人浮寓贡院给饷不时死者相继子秀请扵朝创名忠卫军置砦以居截拨上供赡之盗刼吴大椿前使者讳其事诬大椿与兄子焴争财自刼其家子秀防得其实悉平反之】王安节【徳祐初刘师勇复常州以安节与张詹守常已而王良臣导元兵攻常常城素恶安节筑寨栅以守相距两月不下元丞相巴延自将攻之破其南门安节挥双刀率死士巷战臂伤被执降之不得乃杀之　巴延旧作伯顔今改正】姚訔【知常州入常甫十余日元兵攻常城破死之赠龙图阁待制】阮应得【无锡知县元兵至出战一军皆没应得赴水死】元曹伯启【砀山人至元中迁常州路推官豪民黄甲恃财杀人赂佃客诬防伯启谳得其情遂坐甲杀人罪】刘溶【平原人为武进县尹至正中寇陷常州官军溃散溶独率民兵战于葛城南死之】明杨国兴【定逺人太祖初以右翼元帅守宜兴常州人陈保二既降复叛屡来寇国兴执斩之】呉良【定逺人太祖初良从徐达攻克江隂即以良为指挥使守之张士诚大举来寇良与弟祯击败其众良夜宿城楼枕戈达旦训将练兵常如寇至暇则延儒生讲论新学宫立社学大开屯田均徭省赋在境十年封疆晏然太祖诣江隂劳军周巡壁垒叹曰良吾之呉起也洪武三年封江隂侯】赵泰【潞城人永乐中为常州府同知有亷惠声濬孟渎得胜二河作魏村牐诸所兴筑民无言劳者周忱抚江南与况钟议减重粮泰亦请减常州官田租】莫愚【临桂人宣徳中常州知府皦皦著名绩】张宗琏【吉水人宣徳中谪常州同知朝遣御史李立理江南军籍檄宗琏自随立受黠军词多逮平民实伍宗琏数争之宗琏务防恕见立暴横心积不平疽发背卒常州民白衣送丧者千余人为建祠君山】周斌【昌黎人天顺时江隂知县有徳政民歌曰旱为灾周公祷甘露来水为患周公祷隂雨散】袁道【吉水人成化中知宜兴县民苦西九之险乃凿夹河至洴浰三十余里舟行既便水得宣泄】金洪【鄞人宏治初知靖江县时逋赋日积有田已圯而赋未除者为赋他田之新涨者以充其额又劝民垦荒垦多者得赎罪由是邑无旷土】张曰韬【莆田人正徳中授常州推官武宗南巡江彬縦其党横行将抵常州曰韬兼绾府县印召父老豪杰约曰彬党至若等力与格又释囚徒令与丐者各具瓦石待已彬党果累骑来父老遮之境上曰常州比嵗灾府中惟一张推官一钱不入即欲具刍秣亦无以办彬党稍退曰韬即上书巡按御史言状由是常以南诸府得安曰韬力也】孙显【华州人授靖江知县开七十二港以纳江潮民资灌溉之利】李画【林县人嘉靖中知武进县邑赋役款目烦冗吏縁为奸画条列轻重使民易晓弊遂革嵗大祲白巡按请行折兑民赖以安开浚后河计田徴力分六曹而籍之名曰毘陵掌故】王其勤【松滋人嘉靖中知无锡县邑城久壊其勤甫下车即议修筑三月城成倭寇突至登陴以守邑赖以全又丈田定赋厘剔欺隠捐无名粮数千石邑人立祠祀之】赵锦【余姚人嘉靖中知江隂县巨盗许贵出没为患锦设防擒之嵗饥劝民相假贷上官行部有责供张不办者锦从容言曰民饥且死忍复朘削之耶其人赧而罢江隂人徳之为立祠】丁谨【泽州人嘉靖中知宜兴县明初武宜二县额赋倍扵他邑谨入觐奏请均之得旨以府属余米补额于是田赋就轻】钱錞【钟祥人嘉靖中江隂知县初授官倭已炽三十三年入犯乡民奔入城者万计兵备道王从古不纳錞曰民死不救守空城奚为遂开门縦入而身自搏战于斜桥三战却之明年倭分众犯塘头錞提狼兵战九里山薄暮雷雨大作伏四起錞战死赠光禄少卿建祠致祀】欧阳东凤【潜江人万厯中调常州知府布帷瓦器吏胥不能牟一钱擒奸人剧盗且尽顾宪成辈讲学为建东林书院居四年谢事归】廖惟俊【新建人万厯中知靖江县开东北河达孤山港民赖其利】刘五纬【万县人万厯中知无锡县案无留牍摘发如神邑有天授青城万安三乡圩田千顷遇涝皆成巨浸五纬躬率圩民并工挑筑及成遂为沃壤甃官塘五十里邑人称为刘公塘】曽樱【峡江人天启二年迁常州知府持身亷为政恺悌公平不畏彊御织造中官迫行属礼卒不屈无锡髙攀龙江隂缪昌期李应升被逮樱助昌期应升资而经纪攀龙死后事出其子及僮仆于狱宜兴毛士龙坐忤魏忠贤遣戍樱讽士龙逃去上官捕其家人赖樱以免武进孙慎行忤忠贤当戍樱缓其行魏忠贤败事遂解】阎应元【通州人崇祯中为江隂典史海贼顾三麻入黄田港应元往御手射杀三人贼退以功迁英徳主簿道阻不赴寓居江隂明年南京亡列城皆下典史陈眀遇请应元入城属以兵事　大兵力攻应元守甚固　大兵从祥符寺后城入众犹巷战男妇投池井皆满应元赴水被曳出死之　本朝乾隆四十一年】
　　【恩赐入祠】陈眀遇【浙江人崇祯末江隂典史居官以长厚称　大兵逼城破家狥义与阎应元死守孤城八十日兵入举家自焚　本朝乾隆四十一年】
　　【恩赐入祠】冯厚敦【金坛人崇祯末江隂训导　大兵入城冠带缢于明伦堂妹及妻王结衽投井
　　死　本朝乾隆四十一年恩赐入祠】
　　本朝萧起元【奉天人顺治二年守常州镇以寛大戢兵禁民有更生之乐】孙振先【泗州人顺治初署武进县时署守宗灏贪且将请兵屠城振先以死争之乃止】夏一鹗【奉天人顺治三年知常州府时山湖薮泽尚多伏莽一鹗悉心劳来威惠并着盗贼皆为良民】崔宗泰【奉天人顺治十二年知常州府惠贫弱抑强豪发摘奸伏吏民惊若神眀十三年征闽大兵驻郡有游骑逐妇女二人溺死宗泰白将军按法治之麾下肃然民得安堵】郑重【建安人康熙初知靖江县濬栢城石淀等五港以资蓄泄复疏七十二支港滙灌团河】呉兴祚【汉军正红旗人康熙三年知无锡县均甲役丈田亩清漕兑时积逋甚多兴祚捐资代偿】骆钟麟【临安人康熙八年知常州府为政简易近民有讼者恳恻诲谕九年大水遍歴穷乡劝赈十年旱葛衣草履步祷日食粝饭一盂引咎自责兴延陵书院寻以艰去郡人思之】












　　钦定大清一统志卷六十
<史部,地理类,总志之属,大清一统志>
　　钦定四库全书
　　钦定大清一统志卷六十一
　　常州府二
　　人物汉许武【阳羡人太守第五伦举为孝亷武以二弟晏普未显欲令成名于是割财产为三分自取肥田广宅二弟所得并悉劣少郷人皆称弟克譲而鄙武贪婪晏普以此并得选举武乃会宗亲理产所増三倍悉以推二弟郡中翕然称之位至长乐少府】虞俊【字仲卿无锡人少以孝友偁哀帝时为御史迁丞相司直王莽召为司徒俊饮药卒光武即位表其墓】许荆【字少张武孙少为郡史举孝亷和帝时稍迁桂杨太守在事十二年父老称歌以病自上征拜諌议大夫荆孙戫灵帝时为太尉】彭修【字子阳毘陵人年十五父为盗所刼修防刀前持盗盗相谓曰此童子义士也辞谢而去后仕郡为功曹张子林等作乱修守吴令与太守俱出讨贼中流矢死贼素闻其恩信即杀中修者悉降防曰自为彭君故降】髙彪【字义方无锡人举孝亷试经第一除郎中校书东观数奏赋颂竒文因事讽谏灵帝异之后迁内黄令帝敕同僚祖于上东门诏东观画彪像以劝学者彪到官有徳政上书荐县人申屠蟠等卒于官子岱亦知名】三国吴周鲂【字子鱼阳羡人少好学举孝亷为寜国长厯鄱阳太守讨彭绮生禽送诣武昌遣人赍牋七条诱魏大司马曹休休信鲂帅歩骑十万入鲂合众随陆逊横截休斩获万计事防军旋赐爵闗内侯在郡十三年卒赏善罚恶恩威并行】华覈【字承先武进人以文学自典农都尉为秘府郎厯东观令领右国史与韦曜薛莹等并撰吴书孙皓时屡陈便宜百余上皆有禆益】晋周处【字子隠鲂子旅力絶人励志好学有文思志存义烈言必忠信仕吴为东观左丞入洛迁新平太守厯迁御史中丞凡所紏劾不避宠戚及氐人齐万年反朝臣恶处强直使夏侯骏西征军无后继力战而没赠平西将军处着黙语及风土记并撰集吴书元帝为晋王加处諡曰孝】周玘【字宣佩处子强毅沈防有父风名重一方举秀才除议郎张昌陈敏钱璯反玘率合乡里义众俱讨平之三定江南开复王畧封乌程县侯帝以玘频兴义兵勲诚并茂乃以阳羡及长城之西乡丹阳之永世别为义兴郡以彰其功焉卒諡忠烈】周筵【处次子靖子卓荦有才干拜征虏将军徐馥乱筵族兄绩亦聚众应之诏筵轻骑还阳羡杀之及王敦作难王师败绩筵闻季父札开城纳敦愤叱慷慨形于辞色寻遇害】顾恺之【字长康无锡人博学有才气柦温引为大司马参军义熙初为防骑常侍恺之有三絶才絶画痴絶所着文集及及启蒙记行于世】南北朝宋华宝【无锡人父豪晋义熙末戌长安年八嵗临别谓寳曰须我还当为汝上头长安防寳年至七十不婚冠或问之輙号恸弥日不忍答也同郡薛天生母遭艰菜食天生亦菜食母未免丧而死天生终身不食鱼肉又同郡刘懐允与弟懐则年十嵗遭父丧不衣絮帛不食咸菜齐建元三年并表门闾】萧思话【南兰陵人父源之字君流厯徐兖二州刺史永初元年卒赐前将军思话有令誉袭爵封阳县侯后拜郢州刺史加都督卒諡曰穆侯思话厯十二州仗节监督者九爱才好士人多归之子惠开少有风气渉猎文史虽贵戚而居服简素丁父艰居丧有孝性袭封封阳羡侯再迁御史中丞百僚惮之寻除少府加给事中卒弟恵明亦有时誉泰始初出为吴兴太守卒】蒋恭【义兴临晋人元嘉中晋陵蒋崇平为刼见禽云与恭妻弟吴晞张为侣晞张妻息移居恭家时録晞张不获收恭及兄恊科罪恭恊并欵舍住晞张家口而不知刼情恭列晞张妻息是妇之亲亲今有罪恭身甘分求免兄恊恊列是户主求免弟恭郡县上详州议以为并不合罪后除恭议成令恊义招令】许昭先【义兴人叔父肇之坐事繋狱七年不判昭先为科诉无日在家饷馈肇之莫非珍新无有懈怠沈演之嘉其操行事由此得释昭先父母老病家无僮役竭力致养宗党称之刺史板为参军以亲老不就】余齐人【晋陵人少有孝行为邑书吏大明二年父殖在家病亡信未至齐人谓人曰比肉痛心烦必有异故信寻至以父病报之四百余里一日而至方知父死号痛恸絶良乆乃苏问父所遗言母曰汝父恨不见汝齐人号呌殡所须臾便絶有司奏改其里为孝义里】齐萧嶷【字宣俨髙帝第二子寛仁宏雅有大成之量封豫章王武帝以事失防髙帝颇有代嫡之意而嶷事武帝恭悌尽礼未尝违忤故武帝友爱尤深髙帝崩哭泣过度眼耳皆出血为政寛厚得朝野懽心进位大司马常戒诸子曰凡富贵不骄奢以约失之者鲜矣薨诏丧仪一依汉东平王苍故事諡文献】萧钧【字宣礼髙帝子封衡阳王有孝行所生区贵人卒居防尽礼尫羸骨立性好学善属文尝手自细冩五经为一卷置于巾箱中以便检阅诸王闻而争效巾箱五经自此始】萧鉴【字宣彻髙帝第十子封始兴王年八嵗丧所生母哀号过人永明中为益州刺史巴西蛮夷望风降附性甚清在蜀十年未尝有所营造王俭尝难曰始兴王虽尊贵而行履都是素士】萧锋【字宣頴髙帝第十二子封江夏王工书能属文尝着修栢赋以见志】萧坚【髙帝第十六子封宜都王三嵗丧母及有识自悲不识母常祈诸幽防求一梦见至六嵗遂梦见母向左右説容貌衣服皆如平生闻者莫不欷歔】萧子良【字云英武帝第二子封竟陵王少有清向礼才好士天下才学皆逰集贤上亲视政子良启陈寛刑息役轻赋省徭正位司徒集学士抄五经百家依皇覧例为四部要畧千卷】萧子懋【字云昌武帝第七子封晋安王亷让好学七嵗时母阮淑媛病笃冇献莲花供佛者子懋流涕愿花不萎七日花更鲜红人称孝感永明八年撰春秋例苑三十卷奏之武帝敕付秘阁延兴初起兵遇害】陈元子【义兴人建元三年大司巡行天下奏义兴陈元子四世同居一百七口诏表其闾】萧叡明【字景济南兰陵人母病风积年沈卧叡明昼夜祈祷时寒下泪成氷如筋额上叩头血亦氷忽有一人以小石函授之曰此疗夫人病叡明受之忽不见函中有三寸绢丹书日月字母吞之即平复永明五年居母之丧不胜哀卒】吴达之【义兴人嫂亡无以自卖为十夫客以营塜椁从祖弟敬伯夫妻荒年被畧卖江北达之有田十亩货以赎之与同财共宅建元三年诏表门闾】萧惠基【惠明弟仕齐为都官尚书永明中迁太常给事中处之如寒素朝廷称为善士】萧文琰【兰陵人竟陵王子良尝夜集学士刻烛为诗四韵者则刻一寸以此为率文琰曰须烧一寸烛而成四韵诗何难之有乃与邱令楷江洪等共打铜鉢立韵响灭则诗成皆可观覧】萧懿【字元达少有令誉厯晋陵太守以善政称崔慧景入寇懿率鋭卒入援慧景众溃追斩之授中书令时东昏肆虐旧将并见诛夷徐曜甫劝令西奔不从曰古皆有死岂有叛走中书令耶寻赐药殒天监六年追封长沙郡王諡宣武】梁萧景【武帝从父弟八嵗随父在郡居丧以毁闻及长好学才辩有识防武帝践阼封吴平县侯南兖州刺史吏人畏敬如神迁都督郢州刺史卒于州】萧秀【字彦达文帝第七子吴太妃亡秀同母弟始兴王憺并以孝闻居防累日不进饮文帝亲取粥授之秀美风仪性方静虽左右近侍非正衣冠弗之见天监元年封安成郡王厯江州荆州郢州刺史迁雍州刺史在路薨四州人裂裳为白防哀哭以送迎之赠司空諡曰康秀于武帝布衣昆弟及为君臣小心敬畏过于疏贱者帝益以此贤之】萧伟【字文逹文帝第八子天监元年封建安王冇恶疾所生母陈太妃薨哀毁过礼水浆不入口累日恶疾转增十七年改封南平郡为中书令大司马薨諡元襄伟性端雅持轨度少好学笃诚通恕趋贤重士常若弗及由是四方逰士当时之名者莫不毕至梁藩邸之盛无过焉而性多恩惠尤愍穷乏朝廷得失时有匡正子恪字敬则折节学问所厯以善政称恪弟恭字敬范封衡山县侯除雍州刺史政绩有声子静字安仁有文才而笃志好学位给事黄门侍郎】萧恢【字宏达文帝第十七子七嵗能通孝经论语天监元年封鄱阳郡王再迁开府仪同三司都督荆州刺史薨諡忠烈恢有孝性所生费大妃有目疾空中忽见圣僧及道人慧龙下针豁然开朗或谓精诚所至恢性通恕轻财好施凡厯四州所得俸禄随而防之】萧憺【字僧达文帝第十一子天监元年封始兴郡王诏徴还朝人歌曰始兴王人之爹赴人急如水火何时复来哺乳我后为开府仪同三司薨諡忠武子暎字文明封广信侯居太妃忧泣血三年为北徐州刺史吏人懐之厯黄州刺史卒諡寛侯暎弟煜性通敏封上黄侯名盛海内为宗室推重】陈庆之【字子云义兴国山人初随武帝甚见亲贵恒思立效除奉朝请屡破魏兵以功封永兴侯除南北司二州刺史加都督卒諡曰武庆之性只慎俭素不衣防绮不好竹善抚军士能得其死力】萧子显【字景阳齐豫章王嶷子梁天监初为太尉録事参军好学工属文为沈约所称撰齐史书成表奏诏付秘阁厯侍中吏部尚书】萧子云【字景侨子显弟勤学有文藻性沈静不乐仕进年三十方起家为秘书郎中大通中为临川内史人吏悦之善草楷为时楷法官至侍中国子祭酒】陈昕【字君章庆之子为临川太守太清二十年为云骑将军侯景渡江昕説其仪同范桃棒归降事泄景邀之逼昕今更射书城中云桃棒且轻将数十人先入景欲甲随之昕不从遂见害】萧励【字文约景子仕太子洗马母忧去职殆不胜哀毎一思至徒歩至墓或遇风雨仆卧中路起而复前家人不能禁景薨于郢镇励不进水浆者七日庐于墓所亲友隔絶后袭封吴平侯励性率俭而器度寛裕聚书至三万卷披覧不倦率諡光侯弟劝字文肃少以清静自立封西乡侯大寳元年谋诛侯景事发遇害劝弟勔字文祗封东乡侯及劝同见害勔弟勃封曲江乡侯陈武禅代之际举兵不从寻败遇害】萧眎素【思话孙梁天监中位丹阳尹丞武帝赐钱八万一朝防之亲友性静退好学能清言后为诸暨令十余日挂衣冠而去闻居屏事非亲戚不得至其篱门卒諡曰贞文先生】萧恰【字宏称惠基子防敏悟及长好学博渉善属文位南徐州中从事清身率职馈遗一无所受后拜司徒左长史卒于官有文集二十卷行于世】萧琛【字彦瑜惠开从子少明悟有才辩梁武在西邸与琛有旧天监中累迁平西长史琛频大郡不事产业特进金紫光禄大夫卒】萧业【字静光文帝长子懿子天监二年袭封长沙王厯南兖州刺史徙湘州尢着善政零陵旧有二猛兽为暴无故相枕而死郡人见猛兽旁一人曰刺史徳威神明所以猛兽自毙言讫不见众并异之业性敦笃所在留意为侍中薨諡曰元王子孝俨字希庄除秘书郎从幸华林园献颂甚美帝深赏异之】萧藻【字靖艺懿子封西昌县侯性谦退不求闻达善属文尤好古体频莅州镇人吏咸称之侯景乱咸劝奔江北藻曰吾国之台正当同死朝廷耳因不食而死】萧介【字茂镜惠开从子少顔悟有器识大同中为扬州府长史以清白称防侍中阙帝用介为之应对左右多所匡正大清中侯景入夀阳帝纳之介极言不可帝不能用介性髙简惟与诸兄弟文酒之会时人以叱谢氏乌衣之逰武帝尝置酒赋诗介染翰便成文不加点】萧象【字世翼长沙宣武王第九子衡阳宣王惕无子诏象嗣象生长深宫始亲庶政举无失徳朝廷称之迁秘书监薨】萧谘【字世茶恢子位卫尉卿封武林侯简文即位之后侯景周卫转严谘不忍离帝朝觐无絶贼恧之令人刺杀谘于广莫门外】萧修【字世和谘弟封宜川侯性至孝年十一丁所生徐氏艰自荆州反中江遇风修抱柩长号血泪俱下终得无他讫庐墓次野乌训狎武帝嘉之以班告宗室敬帝立遥授修太尉迁太保时王室浸征修虽图义举力弱不能振遂发背呕血而毙】萧嗣【恢世子范子性骁果有胆畧倾身养士皆得死力范薨嗣犹据晋熈城中食尽侯景遣任约攻嗣时贼方盛咸劝且止嗣曰今日之战萧嗣效命死节之秋也及战遇流矢中颈带箭手杀数人贼退气絶】陈周文育【字景徳义兴阳羡人本姓项氏从陈武帝累军防封夀昌县公讨平萧勃授开府仪同三司后为熊昙朗所害諡忠愍】萧摩诃【字元允兰陵人年十三单骑出战军中莫有当者从侯安都拒齐军随吴明彻北征累功封亷平县侯后主初授骠骑大将军陈亡贺若弼以刀临颈辞色不挠隋文帝曰壮士也】萧允【介子凝逺有识鉴不以荣利于懐为会稽长史及迁长安隋欲授以官允辞文帝义之赐帛弟引方正有器度侯景乱与宗亲奔岭表及北还厯建康令性亢直不事权贵曰吾之立身自有本末安能致屈】隋萧该【恢孙性笃学读书通大义撰汉书及文选音义】唐许允宗【义兴人武徳初进防骑常侍闗中多骨蒸疾转相染得者皆死允宗疗视必愈或劝其著书答曰古之上医要在视脉病乃可识病与药值惟用一物攻之气纯而愈速脉之妙处不可传虚着方剂终无益于世】萧徳言【字文行引子明左氏春秋贞观时立著作郎宏文馆学士太宗诏魏徴虞世南禇亮及徳言裒集经史百氏帝王所以兴废者上之帝爱其书传简要赉赐优渥徳言晚节学愈苦为太子侍读封阳县侯髙宗初卒赠諡曰博】秦景通【晋陵人与弟暐俱有名皆精汉书号大秦君小秦君景通仕至太子洗马兼崇贤馆学士暐后复践其官及职】蒋俨【义兴人擢名经第为右屯卫兵曹叅军太宗将伐髙丽募为使者人皆惮行俨奋为请行为莫离支所囚以兵胁之不屈纳窟室中髙丽平乃得归帝竒其节髙宗时迁殿中少监数陈时政利害寻封义兴县子以太子詹事致仕卒】髙智周【常州晋陵人第进士补越王府叅军迁费令民安其化刻石颂美入擢秘书郎拜夀州刺史治尚文雅厯黄门侍郎仪鳯初进同中书门下三品与郝处俊监莅修国史后以防骑常侍致仕卒諡曰定】刘袆之【字希美晋陵人父子翼李伯药尝称之曰子翼詈人人都不恨巡察使表所居为孝慈里祎之文辞华敏武后擢至中书门下三品尝私语鳯阁舍人贾大隠曰后能废昏立明盍反政以安天下大隐表其言后怒或告祎之罪鞠治以敕示祎之祎之曰事不经鳯阁鸾台何谓之敕后以为拒制赐药殁】薛登【义兴人通贯文史善议论调阆中主簿天授中累迁左补阙时选举滥甚乃上疏极言为常州刺史属宣州贼钟大眼乱百姓溃乱登严勒守备阖境頼安景云中为御史大夫僧慧范怙太平公主势登将劾之或劝以自安答曰宪府直枉朝奏暮黜可矣遂劾奏反为主所搆出岐州刺史开元初再为太子賔客诏给致仕禄卒】萧嵩【晋陵人父瓘为渝州刺史居母丧以毁卒嵩貌伟秀姚崇称以逺到开元初擢中书令人俄为相封徐国公帝委嵩择相嵩择韩休寻拜太子太师请老卒】许景先【义兴人少举进士诣阙献大像阁赋擢拜左拾遗开元初与张九龄等同知制诰以文翰称张説称其属词豊美有中和之度】萧頴士【晋陵人字茂挺梁鄱阳王恢七世孙观书一覧即诵通百家谱系书算学开元中举进士对防第一天寳初补秘书正字召诣史馆待制李林甫见疾俄免官山南节度使源洧辟掌书记贼攻南阳洧欲退保江陵頴士説而止后授扬州功曹参军去官頴士乐闻人善以推引后进为己任所奨目皆为名士与李华齐名世称萧李子存字伯诚亮宅有父风能文辞厯比部郎中张滂主财赋辟存留务京师裴延陵与滂不协存疾其奸去官】王遇【常州人至徳间与弟遐俱为贼执将释一人兄弟相让死贼感其义乃尽释之】萧复【字履初嵩孙防为宫门郎厯拜吏部尚书同中书门下平章事尝言宦者权望太重又言杨炎卢杞秽盛徳杞对上或谄谀复厉言杞词不正后废居饶州卒复望阀髙华厉名节不通狎流俗及为相处事严方数咈帝意故居位亟解然性孝友既贬晏然口未尝言所累】萧俛【字思谦嵩曽孙贞元中及进士第又以贤良方正对防异等拜右拾遗穆宗立拜门下侍郎王播赂亲幸求宰相俛劾播织侫不可与台宰帝不许自请罢移病分司东都性简洁以身利为汚疾邪太甚故轻去位无所惜文宗即位累召不起以夀卒母韦贤明治家严俛虽宰相侍左右如褐衣时居丧哀毁既老家于洛自放山野优逰穷年】萧仿【字思道嵩曾孙太和中擢进士第除给事中时推其直懿宗引桑门入禁中仿谏以为天竺法割爱取灭非帝王所尚慕进中书侍郎再迁司空封兰陵县侯子廪字富侯第进士迁尚书郎为人退约少合广明初以谏议大夫知制诰内外畏詟】五代江景防【字汉臣常州人五代时吴越以一隅捍四方赋税之额加旧数倍宋平诸国定税悉照旧借钱氏纳土景防当上图籍叹曰岂可使民困无已吾宁以身任之遂沈图籍于河自劾失亡状吴越减税由景防为之】宋张观【字仲賔毘陵人太平兴国中拜监察御史防三司言剑外赋税轻诏观按行稍増之疏言逺民不宜轻动挠因留不遣又谏罢治佛寺不报后移广南西路转运使卒观广覧汉史稚好论事辞理切直有古人之风焉】杜镐【字文周无锡人防好学博贯经史举名经解褐集贤校理太宗观书秘阁询镐经义进对称防改虞部员外郎大中祥符中进秩礼部侍郎卒镐性和易清素有懿行士推重之】杜杞【字伟长镐子防补将作监主簿厯天章阁待制杞性强记博览书传通隂阳术数之学有奏议十二卷兄植以文雅知名终少府弟枢亦聪敏为比部员外郎】陈思道【江隂人事母兄以孝悌闻鬻醯以给晨夕母病思道衣不觧帯者数月母防既裒鬻醯之利奉其兄结庐墓侧夏日种以侍过客白兔驯狎虎豹环庐而卧咸平元年诏赐束帛旌其门】葛宫【字公雅江隂人举进士授中正军书记善属文上太平雅颂十篇真宗嘉之治平中转工部侍郎卒宫性敦厚恤録宗党抚孤嫠頼以存者甚众宫弟宻仕至太常博士天性恬静年五十致仕子书思踵登弟调建徳主簿时宻已老欲迎飬官署宻难之遂投劾归养居父丧哀毁骨立终橝不忍去舍后至朝奉郎归休子胜仲孙立方皆以学业至侍从世为儒家】蒋堂【字希鲁宜兴人擢进士第为楚州团练推官后以尚书礼部侍郎致仕卒堂为人清修纯谨遇事毅然不屈贫而乐施好学工文辞延誉晚进至老而不倦尤嗜作诗有吴门集二十卷从子之竒为部使者十二任六典防府以治办称】胡宿【字武平晋陵人登第为扬子尉召修起居注知制诰庆厯六年京东两河地震登莱尤甚宿兼通隂阳五行灾异之学疏言恐有内盗起于河朔明年王则果以贝州叛李仲昌开六塔河民被害宿请斩以谢河北仲昌由是南窜拜枢宻副使治平中以太子少师致仕薨諡文恭宿为人清谨忠实内刚外和临事重慎不輙发发亦不可回止居母丧三年不至私室其当重任尤顾惜大体子宗炎字彦圣哲宗崩辽使来吊祭宗炎以鸿胪少卿迓境上使者不易服宗族以礼折之须其聴命乃相见从子宗愈字完夫举进士甲科同知谏院王安石用李定为御史宗愈争之元祐初进御史中丞哲宗尝闻朋党之具君子无党论以进迁吏部尚书卒从子宗回字醇夫厯枢宻直学士】单锷【字季隠宜兴人嘉祐进士博学志经济着吴中水利书】钱公辅【字君倚武进人第进士甲科为集贤校理进知制诰英宗即位陈治平十议神宗立拜天章阁待制拂王安石意出知江寕府徙州改提举崇福观卒】钱顗【字安道无锡人初为寜海军节度推官治平末为殿中侍御史许遵议谋杀案顗以为遵所见迂执不从二年而贬将出台于众中责同列孙昌龄媚事王安石后移秀州苏轼遗以诗有乌府先生铁作肝之句世因目为铁肝御史】袁黙【字思政无锡人登进士第官司农簿献无逸传累迁河北转运判官弟点字思与元丰乙丑进士工诗苏轼以为有惊心骇目之竒时号二袁】张【字子厚常州人登进士甲科闭户著书元丰中近臣荐其髙行元祐大臣复荐之起教授頴州辞不就复诏拜秘书郎敕郡县致礼孝弟脩于家忠信行于友声名闻于人蹈中守常从容不迫为当时名流所慕崇寜中赐諡曰正素先生】邹浩【字志完晋陵人第进士调頴昌府教授哲宗亲擢为右正言有请以王安石三经义发题试士者浩论其不可陕西奏邉功中外皆贺浩独言持胜为难章惇用事浩数其不忠侵上之罪贵妃刘氏立浩请停册礼惇诋其狂妄削官徽宗立召还蔡京用事两谪岭表稍复直龙图阁疾作杨时省之犹眷眷以国事为问语不及私髙宗时諡曰忠】张守【字子固晋陵人登崇寕进士第擢监察御史建炎初议南渡守上防淮渡江利害六事权枢密院事张浚欲以吕祉往淮西抚诸军守不可浚不聼遂有郦琼之变建康谋帅上曰用大臣有徳望者惟张守可至镇数月薨】蒋璨【字宣卿宜兴人之竒从子知平江临江二府锄刈强梗豪黠畏之有景坡堂诗卷】
　　蒋兴祖【之竒孙以防累调饶州司録迁知武阳县积雨河溢典祖躬救防露宿其上四旬隄以不懐靖康初金兵攻京师道过县或劝走避兴祖曰吾世受国恩当死于是金辽骑来攻不胜去明日师益至力不敌死马赠朝列大夫】胡交修【字已防晋陵人登崇寕进士第授泰州推官进直学士院论天下大势请修政事选将帅搜补卒乗以张国势抚绥疲瘵以固国本朝论欲以四川交子行之诸路交修力陈其害后除端明殿学士知合州卒交修简重寡言进止有度在词苑为称职事继母以孝闻抚二弟极其友爱】胡唐老【字俊明宿曾孙崇寕间登进士第厯南京国子博士靖康元年擢殿中侍御史金人再犯京师唐老请就拜康王大元帅俾召天下兵入援又疏乞命范致虚为宣抚使节制诸路进徽猷阁待制知镇江府溃卒戚方等欲犯临安唐老不从遂遇害诏赠徽猷阁直学士諡忠愍】胡世将【字承公唐老弟崇寕进士为监察御史绍兴中金人入世将复陇州破岐下诸屯又取华虢兵戚稍振除资政殿学士致仕卒】周葵【字立义宜兴人宣和中进士调徽州推官髙宗时除御史在职两月言事至三十章且厯条所行不当事凡二十条孝宗时参知政事加资政殿大学士致仕】李熙靖【字子安晋陵人擢第为右司员外郎忤王黼贬秩靖康初提举醴泉观张邦昌使直学士院熙靖固拒忧愤废食卒】蒋芾【字子礼之竒曾孙绍兴中进士第一孝宗时累迁起居郎签书枢密院事首奏加意邉防及抜将材于行伍又采众论叅已见为筹邉志上之拜同平章事兼枢宻使再提举洞霄宫卒】尤袤【字延之无锡人绍兴中擢进士第为泰兴令迁著作郎张説入政府袤率三馆上书谏迁太常少卿南渡来恤礼散失髙宗崩上下罔措毎有讨论悉付之光宗即位除给事中极论废法用例之进礼部尚书袤少从瑜樗汪应辰逰方乾道淳熈间忌程氏学者目为道学将攻之袤言此名一立贤人君子入其中俱无得免非盛世所宜有识者以为知言有遂初小藁六十卷内外制三十卷】邱崈【字宗卿江阴军人隆兴元年进士厯知庆元府韩侂冑议北伐崈力论金人未必败盟中国当示大体后拜同知枢宻院卒崇尝慷慨谓人曰生无以报国死愿为猛将以灭敌其忠义性然也】李祥【字元徳无锡人隆兴进士为钱塘县主薄厯国子监祭酒丞相赵汝愚以言去国祥上疏争之为言者所劾太学诸生上书留之俱得罪主冲佑观再请老以直龙图阁致仕】蒋重珍【字良贵无锡人嘉定中进士第一签判建康军迁校书郎进为君难六箴端平初入对上五事乞召真徳秀魏了翁用之兼崇政殿説书务积精诚以悟上意每草奏斋心盛服有宻启则乎书削槀帝称其平实后守刑部侍郎致仕卒諡忠文】向士璧【字君玉常州人绍定五年进士累官湖北安抚副使进直龙图阁合州告急士璧赴援数立竒功升湖南制置副司解潭州围进兵部侍郎贾似道疾其功诬死徳祐初诏复官立庙潭州】吴载坚【字节斋宜兴人寳祐进士授四川提刑按察使疏陈亲贤逺佞选将练兵四事不报复与文天祥起兵败归筑土室居之家人罕得见其面】陈炤【字光伯常州人登第为丹徒县尉丁母忧归北兵至常炤率义兵战御自夏徂冬不能下丞相巴延自将围其城炤与姚訔固守矢尽城破訔死之炤犹巷战死焉追赠訔龙图阁待制炤直寳章阁巴延旧作伯顔今改】包圭【晋陵人性沈毅有筹畧元兵围常州郡守姚訔闻圭名引与共战守城陷訔遇害圭犹敛兵巷战被执骂贼死】元王彬【字文甫武进人早孤事母尽孝天厯嵗旱乡邻絶食彬假之粟不纳其劵郡县将上闻彬力乞寝】陆垕【字仁重江隂人幼以孝友闻至元间】
　　【巴延师南下垕率其乡人见之议论有合兵遂不涉其境乡人义之奏授为同知徽州路总管府事累迁浙西亷访使所至以黜赃吏洗寃狱为己任奏免儒役及举行淅西助役法　巴延见前注】陆文圭【字子方江隂人幼而頴悟读书过目成诵博通经史百家及天文地理律厯医药筭数之学延祐设科再中郷举文圭为文融防经传纵横变化莫测其涯际东南学者皆宗师之朝廷数遣使驰币聘之以老疾不果行卒文圭为人刚明超迈以竒气自负有墙东藁二十卷】梁益【字友直江隂人博洽经史而工于文辞其教人以变化气质为先务学徒不逺千里从之所着有三山藁诗绪余史传姓氏纂又有诗传通义发挥朱子之学为精】倪瓒【无锡人强学敦行工诗善书画所居幽逈絶尘蔵书数千卷手自勘定古鼎名琴陈列左右自号云林居士性好洁盥濯不离乎俗客造其庐去辄洗涤其处家故雄于赀一日尽散给亲故人咸怪之未防兵兴富家悉被祸而瓒扁舟往来自若张士诚钩致之逃以免士信致帛乞画又斥去士信恚一日出逰闻异香出葭华疑为瓉也物色渔舟果得之杖之防毙迄无一言以夀终】王逢【字原吉江隂人元末避乱华亭徙上海张士诚辟之不就洪武中以文学征以老病辞有梧溪诗集】明谢应芳【字子兰武进人自幼笃志好学以道义名节自励至正初知时不可为隠白鹤溪上构小室曰龟巢因以为号辟教乡校子弟先质后文诸生皆循循雅饬及江南底定徙居芳茂山达官缙绅过郡者必访其庐应芳议论必闗世教切民隠徳望重于东南】吴云【宜兴人为湖广行省参政太祖议再遣使招谕元梁王云请行时梁王遣铁知院軰使漠北为大军所获太祖令与云偕行既入境铁知院等谋诱云诈为元使改制书绐梁王云不从被杀梁王送给孤寺殡之诏驰传返宏治中赠刑部尚书諡忠节】俞徳惠【无锡人洪武初官行人奉使广西不屈节以死有祠】施武【字宗武无锡人洪武中举明经擢御史以言事谪浑源州乱岭闗巡检死于谪守】张筹【字惟中无锡人父翼方张士诚据姑苏时其将莫天佑守无锡明太祖命胡大海讨士诚翼説天佑降城得以全筹于洪武中荐授翰林厯礼部尚书有文学记诵淹博厯代礼文沿革无不通晓更定社稷祀典最当帝意】储福【无锡人建文时为燕山卫卒燕兵起挈妻逃去永乐初捕亡卒编福曲靖卫仰天哭曰福虽一介贱卒义不为从逆之臣日夜号泣竟不食死】陈济【字伯载武进人博学无所不通成祖修永乐大典济布衣为都总裁书成授左赞善五皇孙皆从受经所着有纲目集覧正悮】陆士隆【字季平无锡人洪武中举明经拜监察御史抗疏发胡惟庸奸状忤旨见杀妻及子皆死之刘基为作忠节孝歌】陈洽【字叔达武进人好古力学与兄济弟浚并有名洪武中以荐授兵科给事中大军讨安南洽赞军务寻掌布按二司事仍参军务宣宗时成山侯王通讨黎利师至应平之寕桥临沙河欲渡洽言地势险恶恐有伏宜且驻师觇贼通不聼兵陷泥淖中伏发官军大败冾跃马入贼阵挥刀杀贼数人自刎死事闻赠少保諡节愍】王绂【字孟端无锡人洪武中就徴累戍朔州永乐初以善书荐供事文渊阁授中书舍人孟端尤工山水竹石潇洒出尘可继倪瓉】严本【江隂人精究法律着刑统辑义四卷永乐中荐至京试律议中式授刑部主事再用荐改大理寺正本故以律学起家而持身方正不苟阿狥所平反至多】徐佛保【江寕卫卒母病剧药弗能效佛保剖胁割肝煮液以进疾顿愈永乐中旌表】段民【武进人举进士改庶吉士预修永乐大典五经四书大全厯山东左叅政大着声绩宣徳中擢南京户部右侍郎寻调刑部令考察南京百官亷介端谨及卒无以为殓諡防介】胡濙【字源洁武进人建文二年进士授兵科给事中厯进礼部尚书加少傅卒濙节俭寛和喜怒不形于色一时称其徳量其智能周身遇事无矫洁故厯事六朝十知贡举立朝六十余年荣遇不衰】赵铉【江隂人生六嵗祖父俱以御贼死随母吴氏避难又相失育于祖父之故人稍长展转访求得母于鄞县迎归奉养及卒庐墓三年洪熈元年旌表】倪敬【字汝敬无锡人举正统进士擢御史景泰中上言请罢桑门之供辍宴佚之娱止兴作之役寛直臣之囚帝不怿谪广西宜山县典史英宗复辟诏授祥符县安逺侯桞器敬西征请以自随遂改督府都事逾年师还遽卒士类惜之】杜宥【江隂人景泰五年进士擢御史时多灾异与同官倪敬等言事帝不怿谪典史寻迁英徳知县贼至死守移龙州通判谢病而归】赵敔【字叔成武进人景泰进士授御史成化初为于谦讼寃乞复官遣祭从之按河南时荆襄贼扰南阳敔赈荒弭变治甚有声帝将遣中官造纸浙江以嵗歉民困止之按江西值大饥尽心赈救秩满就迁按察使专抚饥民后改山西】徐溥【字时用宜兴人景泰中进士及第除编修寻叅机务宏治末加少师乞休卒諡文靖溥性凝重度量宏逺居内阁十二年务守成法与同列协心辅治事有不可辄共争之性至孝尝再庐墓自奉甚薄好施予置义田八百畆瞻宗族】盛颙【字时望无锡人景泰进士为御史天顺初劾石亨曹吉祥诸违法事下狱降东鹿知县有善政厯知邵武延平民皆爱之累迁刑部右侍郎遇重狱务求其生改左副都御史巡抚山东亦有惠泽】秦永孚【无锡人与弟仲孚刺心血以疗父病及父没同庐墓三年成化中旌表】王沂【字希曾武进人父防南京吏部尚书諡文肃沂成化进士厯礼部郎中西域贡狮子又有贡刀剑至二万者沂言是求且无厌宜损其赉予从之宏治中以右副都御史巡抚保定诸府时赋役烦重力为裁损滹沱河溢壊真定民田庐筑堤捍之奏免杂办二年民赖其利】杨璿【字叔玑无锡人举进士厯山西叅政检覈民戸立三等法均徭役成化三年以副都御史抚治荆襄移抚京畿修八府荒政又抚河南所在奏绩】吴俨【字克温宜兴人成化进士改庶吉士厯侍读学士刘瑾窃柄闻俨家多赀防以美官俨峻拒之罢官瑾诛复职拜南京礼部尚书武宗北巡俨切谏不纳卒諡文肃】邵寳【字国贤无锡人成化进士授许州知州迁江西提学副使寕王宸濠索诗文峻却之正徳初厯擢右副都御史总督漕运刘瑾擅政寳至京絶不与通瑾怒勒致仕去瑾诛起贵州巡抚拜南京礼部尚书以母老辞久之卒諡文庄寳事母至孝学以洛闽为的尝曰吾愿为真士大夫不愿为假道学所着学史简端二録定性书説漕政举要诸集学者称二泉先生】徐问【字用中武进人宏治进士授广平推官厯巡抚贵州独山州贼防钺弑父为乱问督兵诛之迁户部尚书引疾去问清标絶俗居官四十年敝庐萧然田不满百好学不倦粹然深造为士类所宗】史良佐【字禹臣江隂人宏治进士擢御史正徳中与同官贡安甫等劾刘瑾请留刘健谢迁下诏狱前后杖九十不死削借归瑾诛起云南佥事平苗乱大兴农田之利】秦金【字国声无锡人宏治进士授户部主事累擢巡抚湖广郴州桂阳徭龚福全称王金先后破砦八十余禽福全改户部左侍郎中旨仍置皇庄金乞勘正徳间额外侵占者悉归其主而尽散管庄之人帝从其意金为人乐易及居官一以亷正自持在户部尤孜孜为国寻加太子太保改南京兵部尚书致仕归卒孙柱授中书舍人忤张居正罢官】汤沐【字新之江隂人宏治进士授御史以不附刘瑾谪武义知县嘉靖中入为大理卿给事中陈洸罪死帝特宥为民沐争之不聼坐谳李福达狱罢归卒沐居官三十载屏絶馈遗以亷洁称】葛嵩【字钟甫无锡人宏治进士擢礼科给事中阅蓟州军储核贵戚所侵地归之民武宗时以厘营力抗权幸又请出先朝宫人罢驰骋射腊因效魏国公徐俌已又偕九卿请诛奄竖刘瑾斥为奸党罢归】毛宪【字式之武进人正徳进士为给事中数有论劾奉使湖南见民流离驰疏请帝忧勤以保天命忤旨削俸复言迩者冗官冗兵冗匠耗费无纪乞尽行厘革帝再巡邉偕同官屡谏并乞早建皇储皆不报嘉靖初致仕宪性孝为人敦行谊矜名节其学主不欺以敬义为要学者多敬之】贡安甫【江隂人正徳初为南京御史兵部尚书刘大夏为中官所扼而罢疏乞留之又偕同官乞留刘健谢迁罪刘瑾马永成遂被逮为民起山东佥事】杨淮【字东川无锡人正徳进士授户部主事迁郎中监京仓革胥徒积殆尽后监内库奄人例有供馈淮悉絶之公勤防慎为尚书孙交泰金所重嘉靖三年伏阙争大礼受杖月余卒后赠太常寺卿】周冲【字道通宜兴人以乡举厯应城知县有惠政嘉靖初为唐府纪善上书陈修徳裕后十二事王重之荐于朝加五品俸冲初受业王守仁后复从湛若水游与蒋信集师説为新泉问辨録】唐顺之【字应徳武进人嘉靖八年防试第一成进士改庶吉士调吏部主事请朝太子削借归倭躏江南北召为职方郎中命往南几浙江视师顺之以御贼上策当截之海外倭泊崇明三沙督舟师邀之斩馘一百二十沈其舟十三擢右佥都御史条上海防善后九事顺之于学无所不窥为古文洸洋纡折卓然大家子鹤徴厯官太常卿亦以博学闻】席上珍【靖江人邑诸生强力有胆嘉靖中倭冦薄城上珍率壮士百余从东门鼔噪而出杀贼数十人至秦家桥贼众悉至力竭遇害】万士和【字思节宜兴人嘉靖进士改庶吉士厯江西佥事分廵饶州嵗裁上供磁器千计进湖广叅政抚纳叛苗二十八砦殿工采木旁午士和经画曲至民赖以安万厯初进礼部尚书以灾防屡见奏乞杜幸门容戅直汰冗员抑干请多犯时忌积忤张居正遂谢病去居正没起官不赴卒諡文防】陈可达【靖江人与父佾渡江覆舟可达先登操橹入江救父遂同溺三日后抱父尻出顔色如生】王问【字子裕无锡人嘉靖进士厯南京车驾郎中有诏清武职冐滥按籍论黜请寄不得行出为广东按察佥事乞养归父卒不复仕筑室寳界山读书三十年不履城】
　　【市清修雅尚海内慕之子鉴进士知武定州有治行进太仆卿致仕】张选　黄正色【选字舜举正色字士商皆无锡人同登嘉靖进士选为户科给事中时享太庙遣郭勋代选言袷享不亲行迹涉怠玩帝怒杖八十已死复苏正色为南京御史劾中官鲍忠驸马都尉崔元礼部尚书温仁和所过纳馈忠等因谮之下狱遣戍辽东正色与选素相友善先后以直节显穆宗初起选通政参议诏正色为太仆寺卿俱致仕死】薛应旂【字仲常武进人嘉靖进士知慈溪县厯浙江提学副使应旂工文字与王鳌唐顺之瞿景淳齐名天下称王唐瞿薛其阅文所品题百不失一所编有宋元资治通鉴考亭渊源録甲子防纪四书人物考髙士传薛子庸语】周子义【字以方无锡人嘉靖进士改庶吉士厯国子祭酒训士有方暇则兀坐未尝造执政门厯吏部左侍郎掌詹士府研穷经术及濓洛闗□之説学日防卒赠礼部尚书諡文恪子炳谟万厯进士厯礼部右侍郎协理詹事府魏忠贤招炳谟将置之政地正色拒之崇祯初赠礼部尚书諡文简】蔡元鈗【无锡人嘉靖中倭冦入犯与弟元铎负父逃匿贼执元鈗令言其父所在不从见杀元铎不知重赀往赎并遇害后获旌】吴中行【字子道武进人隆庆进士万厯时官编修张居正遭父防举朝乞留中行独愤然首疏论之自是赵用贤艾穆沈思孝邹元标相继疏入皆仗戍中行受杖时隂云蔽空天鼓大震气絶复苏居正死荐起终为执政所抑止侍读学士】施防【字励庵无锡人隆庆进士授礼部主事乞南就飬秿吏部考功防考察策摄郎中事一秉至公尚书为请不能夺后复补礼部定宗藩则例务持大体有宗室乞恩夀千金不纳迁尚寳卿故事勲卫入直诣尚寳须符牌法乆弛策疏请申行禁地乃肃累迁太仆寺卿乞归结茅大池山中日事吟咏厯三十年卒着有崇正文选唐诗选励庵诗集行世孙元徴万厯进士崇祯初官国子监助教疏劾魏崔余党徐时泰孙之解陈其余等厯湖广福建副使以清节着】顾宪成【字叔时无锡人万厯进士补騐封主事大计上疏语侵执政谪桂阳州判官厯考功员外郎三皇子并封宪成言九不可议遂寝寻迁文选郎中防推忤帝意削籍归卒崇桢初赠吏部右侍郎諡端文宪成有志圣学暨削籍里居益覃精研光一以程朱为宗学者称泾阳先生】顾允成【字季时宪成弟性耿介自厉名节万厯中殿试对防言张居正罔上行私执政骇且恚置末第都御史海瑞为学臣所诬诋允成偕同年抗防劾之夺冠带还家寻以教授用迁礼部主事力诋阁臣张位谪光州判官乞假归不复出】张纳陛【字以登宜兴人万厯进士由刑部主事改礼部与顾允成等争三王并封又争拾遗事贬邓州判官乞假归生平尚风节顾宪成讲学东林书院纳陞与马又为丽泽大防东南人士争赴之】钱一本【字国瑞武进人万厯进士除庐陵知县徴御史入台即发江西巡按贪墨状出按广西上论相建储二疏言词最戅直帝衔之斥为民与顾宪成辈分主东林讲席学者称为启新先生】史孟麟【字际明宜兴人万厯进士授庶吉士改吏科给事中三王并封议起孟麟争之覩梃撃事请册立皇太孙且救御史刘光复帝怒谪官熹宗立擢太仆卿卒】刘元珍【字伯先无锡人万厯进士授主事进南京职方郎中抗疏言沈一贯比昵憸人钱梦臯以朋党之説空善类帝怒除其名光宗即位起光禄少卿卒官】薛敷教【宇以身应旂孙万厯进士以名教自任防御史王藩臣劾巡按周继不具揭都察院为其长所劾藩臣坐停俸敷教上言请更易两都台长诏归省过三年起鳯翔教授迁国子助教寻以救赵南星谪光州学正省母归与顾宪成髙攀龙辈讲学卒】髙攀龙【字存之无锡人举万厯进士授行人疏劾辅臣王锡爵力诋郑材杨应宿谗谄宜黜谪揭阳添注典史熹宗立起光禄丞进少卿疏劾戚畹郑飬性及阁臣方从哲交结罪状拜左都御史发崔呈秀秽状为魏忠贤所恶削籍归珰复矫旨逮问肃衣冠草遗表投水死崇祯初赠太子少保諡忠宪攀龙操履笃实酒养邃宻粹然一出于正为当代大儒】安希范【字小范无锡人万厯进士授行人迁吏部主事改南京吏部主事疏请斥杨应宿郑材为小人媚灶之戒复髙攀龙吴宏济以奬忠良并严谕阁臣王锡爵无挟私植党仇视正人帝怒斥为民熹宗嗣将起官先卒】叶茂才【字叅之无锡人万厯进士除刑部主事厯南京工部右侍郎谢病归茂才恬淡寡嗜好以醇徳称及官太仆清流尽斥邪议益棼遂奋身与抗人由是服其勇】缪昌期【字当时江隂人万厯进士官检讨天启初魏忠贤逐辅臣刘一璟昌期诣辅臣叶向髙言重臣不可轻逐内传不可奉一璟乃得善去迁左赞善进谕徳杨涟劾忠贤防有言涟疏乃昌期代草者忠贤怒甚及赵南星髙攀龙辈斥逐昌期皆具疏恳留忠贤益怒遂落职后令缇骑逮治死狱中崇祯初赠詹事諡文贞】李应升【字仲逹江隂人万厯进士除南康府推官士民服其公亷天启初拜御史疏讥切近习魏忠贤恶之已复言宜罢内操杨涟劾忠贤得严旨应升愤即抗疏继之并劾魏广微万憬之死也应升言廷杖不可再正色拒之已而珰恶瑜炽嗾党诬论削籍又入之织奄李实疏中与缪昌期周顺昌等同被逮死狱中崇祯初赠太仆卿諡忠毅】孙继臯【字以徳无锡人万厯甲戍殿试第一厯吏部侍郎万厯二十四年陈太后梓宫发引帝嫡母也当送门外以有疾遣官代行继臯言之帝怒抵其疏于地及三殿灾致仕去卒】王就学【字所敬武进人万厯进士授户部主事三王并封议起就学诣王锡爵规正之为流涕遂反并封之诏寻以清望调吏部员外陈太后梓宫将发诏遣官代行就学疏奏非礼帝不省而心甚衔之后斥为民】王道济【武进人万厯武进士初授江隂把总以五百人杀倭江上江水尽赤擢咸城守备进迁广东总兵黎蛮叛道济战败之追至九里洋斩其渠俘数百人黎蛮平授都督同知以忧归闻京师已失不食而死】浦邵【无锡人贼防其父虞将杀之邵以首迎刃而死父得免】陈防学【无锡人万厯进士授确山知县政务惠民开河渠百九十八道调繁中牟政绩茂着迁刑部主事中官杀人叶其尸幼学具奏□置之法恤刑畿辅出矜疑三百余人迁湖州知府一郡大治陞九江兵备副使告终养归卒中牟湖州建祠祀之】汤兆京【字伯闳宜兴人万厯进士知豊城县征授御史时矿税繁兴奸人争言利兆京偕同官力谏不聼吕图南为周永春劾弃官归兆京为图南申雪帝稍夺北京俸兆京以不得其职拜疏径归兆京居官亷正遇事慷慨其时党势已成屡遭排击卒无能一言污之者天启中赠太仆卿】吴达可【字安节宜兴人万厯进士以知县最擢御史巡视长芦嵗饥绘图请赈税使马堂议加咸税户部已许之达可力争得已改按江西税使潘相请开广信山采大木凿泰和山石膏皆以达可谏而止厯陞通政使奏请正疏式屏谗邪重驳正惩奸宄皆嘉纳焉乞休卒】沈应奎【武进人万厯中由乡举厯裕州知州嵗大旱饥民啸聚山谷上官遣兵勦之不克应奎单骑入其垒晓以祸福众即解散尝作文驱虎虎悉□遁尚书孙丕扬道其境不迎谒丕扬突入其署应奎方焙饼炙韮邀与共食丕扬异之入朝称其亷因召为刑部员外郎厯汀州知府终南京光禄少卿】孙慎行【字闻斯武进人万厯中进士第三绶编修擢厯礼部右侍郎时郊庙大享帝不躬亲东宫辍讲皇长孙九龄未就外傅瑞王未婚楚宗人久锢代王废长立幼久不更正慎行并切谏熹宗立拜尚书初光宗大渐李可灼以红铅丸药进俄帝崩廷臣劾之大学士方从哲令引疾归慎行请讨从哲诛可灼后谢病去慎行学既深造其操行皭然不滓为一时缙绅冠卒赠太子太保諡文介】吴桂森【字叔羙无锡人父汝论官给事中桂森与顾宪成髙攀龙讲学东林书院同郡钱一本善易从之逰尽得其旨要所着有周易象述书经説曲礼説息□笔记同邑许世卿字伯勲少事祖及母以孝闻举万厯乡试东林之防攀龙以前軰事之】陆大受【字凝逺武进人万厯进士授行人厯迁户部郎中福王将之藩诏赐庄田四万顷大受请大减田额因劾郑国防骄恣乱法寻出为抚州知府以清节着天启初补韶州卒】何士晋【字武俄宜兴人万厯进士授寕波推官擢工科给事中首防请通章奏缓聚敛及张差挺击事起咸疑谋出郑国泰士晋防劾之帝怒出为浙江佥事光宗立迁太仆卿天启中总督两广军务魏忠贤大炽除名节庄烈帝立复官赐恤】万象春【字仁甫无锡人万厯进士选庶吉士屡迁礼科都给事中前后七十余疏多闗军国计厯山东巡抚引疾归起南京工部右侍郎未上卒】陈于廷【字孟谔宜兴人万厯进士由知县征授御史即疏诋阁臣朱赓尚书王纪被斥特疏申救厯吏部左侍郎忤魏忠贤斥为民崇祯初起南京右都御史召拜左都御史以议罪援引不当帝意削籍归卒福王时赠少保子贞达官顺天府知事甲申贼陷都城死之】蒋允仪【字闻韶宜兴人万厯进士天启中擢御史疏张鹤鸣罪力诋方从哲崇祯四年以右佥都御史抚治郧阳诸府流贼大至中官陈大金来援副使徐景麟见其多擕妇女疑为贼炮击之大金诉诸朝逮允仪下狱戌邉论荐未及用而卒】华允诚【字汝立无锡人天启二年殿试极陈奄寺之害授都水司主事崇祯中厯职方司员外郎愠温体仁闵洪学乱政疏陈三大可惜四大可忧以省亲归事母孝养备至母卒哀毁骨立允诚践履笃实晚年养益粹不以功名利禄动其心】卢象升【字建斗宜兴人父国霖以孝闻象升举天启进士授户部主事厯大名广平顺徳兵备举卓娄进按察使象升善射娴将畧能治军山西流贼入防辅连破之以右佥都御史抚治郧阳与总督分道杀贼皆捷汉南寇几尽威名为贼所惮进兵部侍郎赐尚方剑李自成势甚盛象升大破之防京师警召入卫寻总督宣大山西大兴屯利后至嵩水桥与　大兵遇象升礟尽矢穷犹奋鬬身中四矢三刃手杀数十人乃死赠太子少师兵部尚书福王时追諡忠烈　　本朝乾隆四十一年赐特諡忠肃弟象晋字锡侯象升既殉难或诬以不死棺不得敛象晋讼于朝并请祭及国变为僧以终】刘熙祚【字仲缉武进人举天启四年乡试崇祯中歴巡按湖南张献忠破蕲黄巡抚王聚奎撤守长沙遁走沿途焚刼熈祚奉吉惠二王走广西已返永州拒守俄贼骑追至执见献忠不屈见杀　本朝乾隆四十一年　　赐諡忠烈弟永祚字叔逺知兴化　大兵入城仰药死弟锦祚字季延永丰知县邻境九华山贼窟其中绵祚大破之以劳卒】钱春【字若水一本子万厯进士授御史甚有声厯迁光禄卿魏忠贤党劾春倚东林父作子述削籍归崇祯初累起南京户部尚书疏请改折白粮忤防归】陈震亨【江隂人以都指挥守泗陵流寇防盱眙率部下五百人往御杀贼无算殱其魁力尽被执骂贼死赠昭勇将军立祠死所】张玮【字席之武进人少孤贫以学行开举进士授户部主事调兵部职方歴郎中杜请托絶苞苴清望甚着出为广东提学佥事大吏建魏忠贤祠欲玮撰上梁文遂授劾归授徒自给崇祯朝起官终佥都御史玮贞介亷洁一时鲜俪后赠左都御史諡清恵】薛闻礼【武进人以史员授黄陂典史张献忠防城爱其才挟与俱去即亡归率民杀伪令贼复大至笃不絶而死　本朝乾隆四十一年　　赐諡烈愍】王章【字汉臣武进人崇祯元年进士授诸暨知县擢御史有直声贼薄都城与给事中光时亨守阜城门及城陷时亨乞降章不屈攒愬刺杀犹一手据地张口怒目若叱贼状妻姜氏在借闻之一恸而卒后赠大理寺卿　本朝乾隆四十一年赐諡节愍】王之栻【御史章次子唐藩授兵部司务弹劾不避櫂贵擢兵部职方主事兼】
　　【金衢监军道奉命宣谕江上防　大兵至不屈死本朝乾隆四十一年　　赐諡忠节兄之柯博学工文章以防授锦衣卫指挥佥事痛父死节终身不任】马世竒【字君常无锡人防颖异嗜学有文名举崇祯进士改庶吉士进左庶子都城陷肃衣冠捧所署司经局印望阙拜毕自缢死二妾朱李亦自经福王时赠礼部右侍郎　本朝乾隆四十一年　　赐谥文肃世竒砥砺名行居馆阁最有声好推引后进不妄取与】金铉【字伯玉武进人少以圣贤自期崇祯甲辰进士厯国子博士工部主事中官张宪总理户工二部檄诸曹谒见如堂官礼愤抗疏争忤防寻落职十七年春起兵部主事巡视皇城京师陷哭趋入朝知帝崩解牙牌北向四拜投金水河死母章氏妾王氏第錝并同日死　本朝乾隆四十　一年　　赐諡忠洁】王孙兰【字畹仲无锡人崇祯进士授刑部主事厯迁广东副使分巡南雄韶州及连州猺贼为乱驰湟州进勦三战皆防猺遂降张献忠陷长沙衡州韶士民闻之空城逃贼所设伪官传檄将至遂自缢朝廷悯其忠　命予赠恤】莫可及【字君愚宜兴人官长沙府照磨崇祯末摄寜乡县流贼破城不屈死二子若鼎若钰俱遇害】薛应玢【武进人崇祯末以监生署陇州同知流寇攻城勒兵固守城防詈贼死本朝乾隆四十一年　　赐諡节愍】王音【武进人崇祯武进士授广东恵州碣石都司以平海寇功授海南乐安叅将甫一月黎蛮叛结诸洞兵围之数重音力战而死】王行俭【字质行宜兴人崇祯进士由刑部员外郎出为重庆知府重庆宿重兵抚驭有方张献忠防城被执脔死　本朝乾隆四十一年赐諡忠烈】卢象观【字防哲象升弟崇祯进士英畧似其兄而文采过之后询国难赴水死　本朝乾隆四十一年赐諡忠烈其从兄象同与故将陈安俱抗节殉难】吴钟峦【字峦稚武进人受业顾宪成髙攀龙为心性之学及门数百人江应李应升为最应升罹珰祸被违过郡交逰莫敢通钟峦独行至馆谈论如平生崇祯中举进士为桂林推官城破自焚死　本朝乾隆四十一年　　赐諡忠烈】戚勲【字伯屏江隂人由国子生授中书崇祯末命督饷福建甫竣事旋里城破举火自焚本朝乾隆四十一年　　赐諡烈愍从者二十余人同邑城破殉难者举人夏维新诸生王华吕九韶而贡生黄毓祺□门人徐趋相约侦江隂无备袭之不克趋被执死毓祺系江宁狱死　本朝乾隆四十一年奉　　防俱祀忠义祠】许用【江隂诸生南京亡列城皆下用倡言城守逺近应者数万人　大兵从祥符寺后城入用举家自焚本朝乾隆四十一年奉　防入祀忠义祠】龚廷祥【字伯兴无锡人崇祯十六年进士福】
　　【王时为中书舍人知国祚必移作书与子以死自誓城防投武防水死　夲朝乾隆四十一年奉　　防祀忠义祠】吴炳【宜兴人万厯进士厯江西提学副使江西地失流寓广东走靖州为　大兵所执送衡州炳不食自尽于湘山寺】堵允锡【字仲缄宜兴人崇祯进士以户部郎中知长沙府督乡兵破灭山贼名知兵为湖北巡抚驻常徳抚降贼李绵之众三十余万军声颇振后死于浔州】
　　本朝顾宸【字修逺无锡人明崇祯己邜举人有文名蓄书尤富晚辑宋文选杜律注解】孙梦简【宜兴诸生笃孝友隠居教授生徒以紫阳山学规为式邑令欲识其面谢不可雅慕倪瓒为人】庄应会【字春侯武进人明末进士福建提学顺治初补江西叅政计殱逆贼金声垣迁右布政郡城以从逆当屠应防所救免者数万人癸巳入觐疏除袁瑞二郡浮粮官至刑部侍郎卒弟应诏字宣侯知兴寕县时山贼窃发惠潮诸郡县皆不守应诏募兵坚拒不解甲者百五十余昼夜援兵至贼乃退时江西有金声垣之变大将军谭泰闻其能疏擢瑞州府推官与谋平贼兴寜人思其功立祠祀之】陈贞慧【字定生明少保于廷子少在复社有名阮大铖以逆案乆锢谋复用贞慧舆池州吴应琦无锡顾呆等草檄攻之后大铖起南都侍郎乃以他事属镇抚司逮治寻得脱屏居故里不入城市凡十二年卒】庄冏生【字玉骢武进人工诗古文兼善绘事顺治丁亥进士厯官右庶子兼侍读】邵长蘅【字子湘武进人少称竒童十嵗为诸生长工诗古文性坦易着有青门集宋荦序刻之】王襄【武进人父道洽从族叔子广东戎幕乆无耗襄出门寻父经百艰比至则父与叔俱前卒遇父友指处扶柩归母疑非真命异日勿合忽棺葢裂窥见道洽须眉如尘襄授徒养母在馆忽心动疾驰六十里省母适邻火延烧母悸不能起襄负母出烈焰中人以为孝感】吕宫【字长音武进人顺治丁亥一甲一名进士官至宏文院大学士甞请停织造及江浙白粮以苏民因又荐江东耆旧有文行者引疾归卒所着有五经辨讹羣书通解行世】冯达道【字惇五武进人顺治丁亥进士官戸部主事时江西布政庄应会疏除袁瑞二州浮粮章下所司同列者难之达道力争得报可出守汉中有帅府吏请为责债者达道叱曰吾为太守乃当为若軰役耶遂求去帅府挞其吏谢焉乃出视事寻擢河东盐道更先封后掣例为先掣后封商人徳之】刘帱【字江舟靖江人顺治丁亥进士知建安县时闽江未靖建安贼踞山为固势尤张防从大兵进勦诛其渠魁而赦其余党全活数万人】薛信辰【字侯执无锡人顺治己丑进士知潮州府发守将郝尚乆奸谋已而尚乆果叛信辰抗不从贼贼下之狱乃潜遣其子约总兵吴六竒进兵谋泄尚乆将害之会大兵至贼败乃免擢副使备兵井陉时有圏地之令信辰调剂得宜兵民悦服厯官浙江布政使所至以惠政闻】顾煜【字铭栢无锡人顺治己丑进士知象山县清勤自饬邑以大治失上官意罢归邑人歌思之所着有尚书讲义经济钜文古文粹诸书】储曽【字观我宜兴人顺治己丑进士知永丰县丰多盗擒其渠魁余悉解散戌卒夺民财曾寘之狱其党诈称提标官特檄索还曾并执讯论如法骄兵敛迹以徴赋不及额免归子振官右庶子抡官临川知县俱有名】潘瀛选【字仙客宜兴人顺治己丑进士知河间府营兵以饷不时给夜諽礟声四震瀛选升堂召其弁约束之诸弁素服瀛选立为解防质明而饷亦办人服其应变才】邵廷纪【宜兴人父席为盗所执廷纪年十九请代父盗释其父矣廷纪至死】徐之龙【字仲升江隂人知神水县顺治庚寅春逆贼王永强哨党陷城之龙死其子廷纶宠纶皆遇害事闻　赠佥事】邹忠倚【字于度无锡人顺治壬辰廷对进士第一为人孝友谦谨无声色货利之好子卿森与从兄显吉俱以诗画擅名】路遴【字子将宜兴人顺治壬辰进士知永平府捐捧筑泺河石隄数百丈水患得息俗多犷悍遴治之以严讼清俗易三年上官交荐治行第一卒于官民立祠祀之】周季琬【字文夏宜兴人顺治壬辰进士选庶吉士寻改御史极言漕政之积蠧为之惕息康熙五年圣祖犹未亲大政季琬因议祀典请躬承匕鬯以发其意疏入留中明年季琬卒前疏忽奉俞防因赐驿归其柩盖异数也】张令宪【字嘉仲无锡人知香山县顺治壬辰滇寇陷城死之子丹韩亦遇害事闻　赠佥事】华钟【本姓秦无锡人知富川县顺治中滇寇至被执投水死事闻　赠佥事】秦鉽【字克绳无锡人顺治乙未防试第一廷对第三人授编修出为广东叅议备兵杭严有告人为邪教者牵系多人其教戒饮酒食肉鉽即于堂下各食以酒肉散遣之按察使西有叛人乆未获所司得姓名相似者鍜链诬服鉽讯释之贼亦旋获】秦松龄【字留仙无锡人顺治乙未进士入翰林罢归康熈己未　召试博学鸿词厯官谕徳尝与睢州汤尚书斌讲求性命之学工诗古文与同邑严防孙齐名而诗格尤髙所着冇毛诗日笺苍岘山人集行世弟松岱讲学东林尤邃于易着有周易晰微二十卷】许之渐【字青防武进人顺治乙未进士任户部主事擢御史疏救科臣杨雍建叅革义王孙可望懋庄头刘七皆着风采旋巡视陜西茶马归】邹祗谟【字訏士武进人顺治戊戌进士事母以孝闻母教之极严只谟以读书娱其母日记万言工诗古文】董以宁【字文友武进贡生少与邹祗谟齐名工诗古文于天文厯象乐律方舆之防多所发明晚年悉弃去専事穷经尢长于周易春秋着有正谊堂集】赵申乔【字慎旃武进人康熈庚戌进士知商邱县治事不假幕客部民一见不忘擢刑部主事厯官浙江巡抚易海塘土以石祭江神潮不逼岸工遂竟改抚湖南禁私重耗贪墨屏息入为左都御史进户部尚书为人清介刚直不可干以私毎九卿防议意有不可輙别奏闻多防报可卒諡恭毅祀贤良祠弟申季字行胆丁丑进士任迁江令革除料禁辑獞蛮刼掠及豪强债利举卓异改授编修督山东学亷慎自矢评文不假手幕友以劳卒官申乔子熊昭康熙己丑进士第一人官至翰林侍读有四香堂集】嵇永仁【字留山无锡人廪生闽督范承谟闻其贤延之幕康熈甲寅耿精忠将叛永仁劝承谟早为备贼尤衔之既叛幽承谟百计胁永仁降不屈狱中以炭画壁作诗承谟遥相唱和后闻承谟遇害遂自经死　赠国子监助敎雍正中】
　　【世宗宪皇帝敕建祠赐忠节流芳扁额】储方庆【字广期宜兴人博学工诗文康熈丙午郷试第一登进士知清源县山水数涨为城害嵗修堰民至破产方庆祷白龙神水竟徙流南去城十里因移建神庙以镇之清源人叹为神异】任宏嘉【字葵尊宜兴人康熈丙辰进士授行人擢御史厯左通政负气不畏强御遇事敢言一时重其风采】严防孙【字荪友无锡人六嵗能作径尺大字工诗古文康熈己未以布衣举博学宏词试日因目疾仅成一诗】
　　【圣祖特命授检讨葢异数也在明史馆纂隠逸传官至中允有秋水集二十卷】陈维崧【字其年贞慧子工诗古文尤长骈体康己未举博学宏词授检讨文名冠馆阁着湖海楼集行世】　陶自悦【字心兑武进人康熈丙辰进士知猗氏县减耗羡嵗二千余金擢知泽州捕盐枭却商人规例减盐价十之四告归研精宋五子书教人言动皆有法则】髙愈【字紫超无锡人攀龙从孙私淑前徽言动不茍孝友肫恳于辞受取与之介尤严年七十门弟子以新冠为寿犹却之邃经学尤精周礼愈同时有华学泉刘齐并积学殖行以诸生终】储欣【字同人宜兴人少孤率两弟读书常至夜分博通经史早嵗负东南文望年六十始领康熙庚午乡荐一试礼闱不利遂絶意仕进杜门著书及门多达者有在陆堂文集子侄大文在文郁文雄文并以能文名于时在文康熙己丑进士官编修大文郁文雄文皆康熙辛丑进士大文官翰林院庶吉士】杭世隆　何
　　欲行【俱阳湖人并以孝间乾隆九年十一年先后　题旌】
　　流寓唐薛戎【寳鼎人客毘陵阳羡山年四十余不仕江西观察使李衡辟署幕府三返乃肯应】杜牧【咸寜人厯官中书舍人刚直有竒节殖产阳羡因卜居焉元张两题水榭诗序云牧之水榭在义兴东郭】宋苏轼【眉山人神宗手札移轼汝州有曰蘓轼黜居思咎阅嵗滋深人材实难不忍终弃轼未至汝上书自言饥寒有田在常州愿得居之朝奏入夕报可建中靖国元年卒于常州】李纲【邵武人以论水灾去国居宜兴时李光亦以论事贬道由义兴水驿纲闻出呼曰非越州李司封船乎留数月定交而别】王居正【扬州人范宗尹荐于朝召至谓宗尹曰时危如此公不极所学振元元涂炭中尚谁待居正避寇阳羡山勉出见公一道此意耳宗尹媿谢】胡松年【懐仁人卜居阳羡虽居闲不忘朝廷事屡言和籴科敛防秋利害帝皆嘉纳绍兴十六年病革呼其子曰大化推移有所不免仍就枕鼻息如雷有顷卒人谓不死也】吕祖防【婺州人寓常之宜兴尚气谊学问该洽徧游江淮交当世知名士】
　　列女南北朝萧矫妻羊氏【字叔祎晋陵人姓至孝居父丧哭輙吐血母疾中夜祈祷忽见一人自称姑桑君曰夫人无恙今泄气在亥西南求白石镇之言讫不见明日如言而疾果愈】吴康之妻赵氏【晋陵人父亡弟防遇嵗饥母老病笃赵诣乡里告乞乡里怜之各分升米遂得免及嫁康之少时夫亡家欲更嫁誓言不贰焉】蒋儁之妻黄氏【义兴人夫亡不重嫁家逼之欲自杀乃止诏表门闾】唐萧俛母【韦氏贤明治家股俛虽宰相侍左右如褐衣时】邹待徴妻薄氏【从待徴官江隂袁晁乱薄为贼所掠将汚之不从语家媪报待徴曰我义不辱即死于水贼去得其尸义声动江南】南唐何氏【江隂人为江贼所掠欲污之何氏曰当修容以见须史盛餙以出立船头骂贼赴水而死】宋邹浩母张氏【晋陵人初浩除谏官恐贻亲忧其母曰儿能报国无媿于公论吾愿何忧及浩两谪岭表母不易初意】胡淑修【晋陵胡宿女嫁李之仪读书善文之仪母死氏负土封穴哭泣不辍手植松栢遂成茂林】蒋氏【江隂佥判李易母建炎中金人入夏港守臣胡鲂谓易曰吾曹冇死城郭之义公母宜少避易归告其母母曰我去则汝决不肯守愿与汝同死闻者泣下】谢天与妻邓氏【晋陵人其姑以哭子丧明氏竭力侍养元兵至火其庐急扶姑避后圃氏被获乘间赴水死】元姚临妻金少安【宜兴人至正兵乱临挈家入太湖追兵至氏度不免赴水死】储氏二女【宜兴人一嫁薛执中一未字元末为红巾贼所掠过马塘渡口二女相抱赴水死】邹珙妻华氏【无锡人至正十七年随大避贼贼追及顾为夫曰我义不受辱君善自保遂赴水死】赵氏二女【江隂人至正中广徳寇掠江隂其姊抗节死越三年盗至妹亦赴水死又陈恵妻赵氏朱道存妻费氏俱被掠不辱遇害】明陈存信妻程氏【武进人明兵攻常州存信为百户死之氏号恸防絶行求其尸之子夀嗣为百户征闽为盗所杀氏食贫守节终其身诏旌之】储福妻范氏【无锡人福死既范时年二十居贫奉姑甚谨每悼其夫则走山谷中大哭不欲闻之姑也偶见涧邉草取织席鬻以奉姑及姑没庐墓旁年八十余卒后席草不复生土人即其庐为祠祀之】陈旭妻臧氏【武进人旭亡自经死诏旌其门曰贞烈】华源长妻邹氏【无锡人源长疾革以孤托母而不及妇氏叹曰靡他之志夫不我信遂自缢越二年夫亡】刘玉妻龚氏【江隂人夫死贫不能殓有少年欲资之棺氏不受既而欲强娶之氏纵火自焚抱夫尸而死】恽某妻巢氏【许字未嫁夫死父母欲为择配遂自缢】吴氏三节【江隂人吴宗桀妻周氏宗道妻木氏宗善妻范氏宗杰兄弟俱以行役死殊方三妇相与谋归夫骨祔守节终其身诏旌其门曰三节】孙氏冯氏【靖江人正徳中为流贼所掠不屈死】华祎妻吴氏【江隂人正徳中贼犯城氏为所逼坚拒不从磔其尸投之江中】尤辅妻成氏【无锡人从辅寓靖江江水夜溢家人仓猝登屋氏整衣欲□问尔等衣乎众谢不暇氏曰安冇男女祼而与之俱生者我刺死耳厥明水退氏防坐死榻上】孟元卿妻李氏【武进人夫卒守节养姑姑复卒毕自缢死】朱某妻顾氏【名玉洁靖江人夫死舅欲夺其志氏不从防流贼掠其境抱夫木主自缢死】陆子才妻蔡氏【无锡人嘉靖中倭寇至为所获赴水死】陈鹦儿【靖江人陈云嘉婢嘉靖间年十六抱云幼子避倭贼掠子女绐曰以此儿送邻家当从汝贼信之女送儿去即随贼行贼不疑忽跃入江死】余彦昭妻杨氏【无锡人彦昭戌滇南卒氏年二十一子甫朞家贫誓不他适养姑以天年终既而子妇俱早卒氏又抚其孤志益厉诏旌之】陆氏任氏呉氏【三人皆邵氏妇明末并死于兵同里黄氏苏氏皆不辱遇害】王育才妻姚氏【御史章母育才早世章甫八龄姚亲自课读夜至漏尽母子始持足寝然贫甚终日或不举火沤麻纺织向市易开斗粟以为常及章成进士赴诸暨任留连饯席醉归姚命杖之曰朝廷以百里付酒人乎章伏地不敢仰视家人力请乆之乃得已其严惮如此崇祯年间旌】
　　本朝邢烈妇【江隂人失其姓适邢某　国初城破时氏防井栏坐见一男子来欲投井氏叱曰汝軰易覔死所留此以为我妇人尽节地兵近乃踊身入焉同县徐歩妻许阖门赴井许国栋妻李挈媳女自焚倪春冈妻髙殷华石妻吴曹氏女宜兴邵国初妻任邵齐姜妻陆邵玺妻任邵遂祖妻吴丁佳妻黄丁明妻黄毛重泰妻史沈伯芳妻黄苏氏女任氏女皆为兵所迫不辱死】周魁妻何氏【武进人夫堕河死氏沿河号泣两昼夜始得夫尸翁令改适自经死同县蒋九逮妻岳李某妻朱无锡沈士珍妻马诸士兰妾叶江隂潘寀宏妻李宜宜万文彪继室曹吴某妻王俱夫亡自尽以殉】海烈妇【徐州陈有量妻徙居武进有姿色康熈六年运丁林显瑞以银诱氏夫妇入粮船遣夫他往百计诱胁氏坚拒自经死官勘实林伏辜邑人立祠于西门外运河旁又武进许之濬妻吴宜兴尹佐妻陈皆不污强暴以死】戴川妻张氏【江隂人川以事谪戍陜西娶氏生二子川殁氏吁当事请归江隂守节督抚哀其志赏给驿马移咨江苏巡抚氏以驿中廪给供口粮徒步携二子归同邑人士义之为裒金供其饘粥】丁氏女【江隂人许字徐只先夫亡自经康熈年　旌同县孙氏女许字杨安基夏氏女许字陆绳武武进董氏女许字瞿元春俱未婚闻讣死雍正年　旌又江隂胡氏女许字徐某徐为仇所讼死狱中女闻自缢何氏女许字陈世荣周氏女许字李爕赵氏女许字方某宜兴蔡氏女许字谈邦植张氏女许字邵正垣无锡曹氏女许字朱某朱氏女许字张锡王氏女许氏金某俱未婚夫亡自尽】沈黉璺妻倪氏【江隂人璺因割股救母而殒氏母毕自经雍正年　旌】冯继冉妻薛氏【阳湖人幼通书史或窥氏端丽贻书污沾氏愤自刎死雍正年　旌同县张圣姐赋性端淑有匪人以秽语相加自刎死】张洪勲妻刘氏【武进人又同县黄元儒妻顔氏谢景福妻李氏谢天符妻董氏卜蔼吉妻金氏王夀于妻孙氏李文壁妻蒋氏张锡畴妻缪氏王鸿谟妻徐氏周二喻妻李氏生员孙异撰妻陆氏恽廷祺妻黄氏刘髙莪妻姜氏吴瑞岐妻白氏蒋玉林妻孙氏徐震徳妻周氏吴兰生妻黄氏汤自申妻龚氏恽启仪妻谢氏恽启谋妻郑氏李自麟妻周氏李良玉妻叶氏王汉儒妻郁氏袁铭鼎妻薛氏杨企云妻梅氏汤应森妻常氏巢恒忠妻朱氏蒋文长妻巢氏李文翼妻徐氏叶春华妻蒋氏曹茂昭妻陈氏邹望龄妻巢氏杨文曜妻丁氏屠永文妻丁氏生员王启运妻谢氏生员桞华妻谢氏生员庄辉妻唐氏刘圣临妻秦氏樊徳培妻张氏张永髙妻钮氏丁象明妻董氏周大瑛妻巢氏樊士逈妻髙氏唐元枢妻蒋氏恽彦先妻陈氏萧文锡妻谢氏顾先妻江氏恽方成妻谢氏刘之缨妻蒋氏毕天辉妻朱氏监生庄振妻龚氏庄豫章妻龚氏巢继周妻张氏监生孙之稼妻庄氏李廷芳妻蒋氏徐朝志妻周氏宣瑞豊妻周氏庄慎学妻周氏谢志申妻张氏蒋琳珍妻顾氏樊吉士妻袁氏徐道登妻邹氏程士逹妻江氏朱廷佐妻髙氏李同声妻杨氏郑汉昭妻陶氏郑瑞玉妻包氏荘守仁妻孙氏监生钮维钦妾髙氏樊心培妻李氏吴元凤妻何氏徐体干妻萧氏屠景镛继妻俞氏蒋二南妻王氏顾祖培妻王氏薛尔珍妻庄氏汪如衡妻黄氏黄建绩妻汪氏周大宗妻景氏臧寅生妻髙氏马自进妻褚氏刘楫妻蒋氏唐文仲妻恽氏许大鹏妻石氏吴祺妻杨氏吴来妻蒋氏金念堦妻赵氏祝南山妻张氏陈天徳妻杨氏陆炳妻庄氏袁瑞生妻潘氏符万荣妻李氏丁廷俊妻吴氏沈尧臣妻朱氏温州府经厯唐鸣朝妾尹氏唐介昭妻孟氏许之镐妾商氏黄虎臣妻徐氏邵显荣妻吴氏邵榗妻童氏许元瀚妻张氏陆铭功妻吴氏邵锡和妻章氏张大武妻陈氏贡生裴友浩妻蒋氏陈襄文妻吴氏薛鎓妻吴氏庄奏功妻荆氏蒋名芳妻窦氏薛山溪妻髙氏谢孟泽妻荆氏赵与闻妻章氏李守一妻周氏胡廷仪妻李氏刘大临妻许氏许汝明妻汪氏汪次羡妻方氏陈学圣妻吴氏李仲章继妻张氏陈元斌妻髙氏龚廷玉妻曹氏王彦贞妻陈氏陈芝蕙妻薛氏周普侯妻施氏谢保中妻黄氏朱天池妻张氏梅圣先妻蒋氏诸葛琳继妻东氏巢天锦妻顾氏巢咸亨妻汤氏陈五惇妻芮氏章渐妻郭氏徐鳯彩妻潘氏周西雍妻谢氏周良辅妻陈氏赵声逺妻史氏薛椿山妻张氏巢晋臣妻邹氏生员唐飞龙妻吴氏陈学贤妻邹氏王永铨妻张氏张朝柱妻吴氏何守旦妻杜氏顾秉文妻李氏王志发妻叶氏王家信妻胡氏瞿庆萃妻吴氏张鸣九妻袁氏孙枝生妻许氏孙绍周妻徐氏孙再扬妻卜氏蒋方侯妻王氏谈健行妻髙氏郑泽智妻邹氏吴贻大妻缪氏周赤文妻烈妇黄氏陈儒妻姚氏福建道监察御史邹光涛妾朱氏黄繁祉妻陆氏徐镜妻陆氏髙夀祥妻蒋氏贞女邹承谟聘妻金氏章受兹聘妻烈女孙氏呉荆山女孝女呉氏名守贞姚自昭妻梁氏郑滙长妻沈氏顾自显妻陆氏汪源盛妻王氏钱叙魁妻喻氏庄秉中妻丁氏蔡士荀妻张氏瞿志盛妻缪氏薛文徳妻祁氏贞女吴氏余之骏妻庄氏贞女张氏谢氏徐氏髙氏吴氏吴令望妻黄氏俱乾隆年间　旌表】张易升妻鲍氏【阳湖人又同县段徳星妻张氏周绪妾闵氏李祥云妻戈氏朱士凤妻陈氏史树徳妻薛氏钱吉甫妻蒋氏生员张重熈妻吴氏董班妻杨氏谭国賔妻袁氏承友谅妻张氏黄玉佩妻严氏陈新宇妻尤氏李鸣球妻金氏朱观成妻徐氏宣国煌妻周氏蒋正嘉妻邹氏杨乔生妻钱氏薛承发妻顾氏李天叙妻张氏丁文斗妻欧氏龚人位妻薛氏朱章甫妻黄氏奚洪元妻闵氏衢州知府杨廷望妻李氏髙天翼妻秦氏吴正其妻陈氏吴永祉妻孙氏邵公甫妻吴氏归徳府通判陆遇霖妾马氏孙之稼妻庄氏汪飞麟妻刘氏陆尔和妻吴氏池于宣妻吴氏吴公望妻陈氏信宜县知县李廷枢继妻徐氏张宗杰妻堵氏段振雍妻陆氏吴绍栗妻承氏陆云妻孙氏李朝扆妻蒋氏段夏声妻王氏蔡长庚妻吴氏王昌祚妻张氏陈其镛妻符氏杨世雄妻钱氏吕叶舟妻岳氏金玉衡妻恽氏马云芝妻徐氏殷元格妻茅氏台州知府吴本立妾陈氏刘濬文妻钱氏监生管圣植妻巢氏张汉明妻邱氏杨荩臣妻蒋氏监生盛太观妻吴氏盛文正妻陆氏谢振麟妻吴氏谢振涛妻汤氏金亮福妻孟氏陈君宪妻鲍氏周国兴妻梁氏吴于涛妻刘氏赵焕章妻沈氏方永蕃妻钱氏董祖修妻蒋氏潘廷锦妻朱氏李乾元妻周氏欧孟臣妻冯氏钱景福妻徐氏郭景汾妻李氏钱鹤庆妻陈氏吴廷翰妻张氏张象文妻章氏徐子建妻陆氏生员庄鳯鸣妻路氏黄良徳妻丁氏胡复阳妻马氏金元璋妻陆氏李大成妻陈氏朱翰芳妻钱氏杨瞻云妻周氏唐曜九妻胡氏俞惟臣妻华氏吴蓼初妻杨氏蒋明妻秦氏徐念祖妻丁氏杨继兑妻诸氏张达聪妻周氏吕汉公妻许氏监生钱大经妻岳氏张莲玉妻赵氏王介范妻唐氏薛安仁妻董氏顾士珍妻杨氏王起虬妻黄氏周子超妻张氏强秉信妻杜氏王国植妻何氏王之栋妻蒋氏贺天嘉妻邹氏贺芳林妻戴氏周益章妻丁氏邓启后妻周氏陈勲妻顾氏赵元士妻杨氏恽青峯妻赵氏卞克让妻毛氏杨广期妻是氏曹台衡妻蒋氏史宏妻吴氏贡生顾问徳妻周氏陆秉礼妻唐氏蒋鲁侯妻沈氏史慎防妻沈氏王朝生妻殷氏监生刘观妻张氏谈峯妻胡氏贞女何文炯聘妻吴氏蒋维逊聘妻恽氏烈女苑氏名夀林贞孝女张裕中聘妻蒋氏蒋迅轩妻张氏严师厚妻张氏呉锡祚妻龚氏贞女汪氏管景贤妻史氏蒋麟昌妻黄氏邹学曾妻呉氏尤朝绅妻赵氏金克成妻项氏黄廷荣妻尤氏黄配京妻陈氏陈元桂妻李氏陈芳佩妻毛氏杨琪妻钱氏诸视侯妻张氏俱乾隆年间　旌表】马志熹妻张氏【无锡人又同县祝洪度妻许氏生员黄球妻杨氏孙肇华妻秦氏陈永胜妻杨氏秦成烈妻倪氏董维奕妻张氏杜诚妻余氏张耀初妻陆氏生员顾经永妻潘氏叶彤继妻薛氏王鳬仙妻钱氏吴显彛妻沈氏丁奉畴妻杨氏米君任妻顾氏时恭黙继室贾氏丁兆方妻朱氏叶玉翠妻陆氏华敬宗妾蒋氏唐时祥妻葛氏吴子积妻赵氏孙福妻张氏刘潢妻髙氏叶汝敷妻徐氏林珽妻顾氏贾隆祖妻刘氏唐仁裕妻周氏周启洋妻白氏杨亶衡妻黄氏费成璵妻周氏吴文学妻张氏戈正学妻查氏徐汉倬继妻秦氏薛世昭妻端氏孙文煌妻蔡氏强尔新妻贾氏叶以鋐妻陈氏胡文斐妻徐氏丁允执妻濮氏曹惠源妻王氏缪昌麟妻卫氏强松妻谢氏王家楫妻侯氏秦本忠妻吴氏秦渭鹰妻黄氏陈国器妻窦氏孙焕妻秦氏吴柱妻吕氏张宗毅妻浦氏胡之御妻程氏马名骥妻钱氏孙国林妻秦氏虞文炳妻毕氏强文达妻葛氏马天闲妻姚氏邹知权妻嵇氏钱奕箕妻邹氏杨天士妻黄氏严溯曽妻黄氏施廷望妻周氏温载米妻吴氏赵纯仁妻张氏杨燕翼妻薛氏刘服书妻杨氏陈钟杰妻范氏刘宪侯妻孙氏叶方莞妻俞氏施昌序妻侯氏邵瑞侯妻施氏李亮文妻髙氏吴源頥妻侯氏邵之骥妻曹氏杜璵妻郁氏盛显宗妻刘氏刘谆若妻李氏许端形妻程氏岳驯妻李氏李鳯鸣妻髙氏徐周臣妻薛氏陆士元妻李氏孙圣仪妻李氏秦汝瀚继妻华氏秦钟麟妻华氏华穰妻薛氏莫学潮妻虞氏丁明昆妻毛氏唐子兆妻杨氏邵囋妻沙氏王以仁妻髙氏马良玉妻顾氏吴耀基妻沈氏是克俊妻江氏糜平侯妻李氏吴沅标妻王氏王特星妻冯氏吴维镳妻华氏陈九铸妻髙氏费用辉妻杨氏秦飬熈妻陆氏侯汉嘉妻张氏毛尔荣妻张氏邵公安妻龚氏王祚昌妻徐氏刘侯妻史氏陈廷瑞妻支氏陈廷琮妻强氏毕之璵妻龚氏陈校魁妻邓氏秦廷章妻钱氏嵇曾寕妻顾氏叶观妻顾氏王秀臣妻蔡氏姚盛虞妻吴氏侯方照妻强氏吕侯妻朱氏史涛妻黄氏杨维城妻华氏顾防妻秦氏孙渭纶妻谢氏冯君録妻臧氏冯有能妻宋氏邹辰策妻华氏杨仲明继妻朱氏吴滋时继妻顾氏张汉侯妻徐氏吴天池妻王氏陆朝遴妻顾氏曹元吉妻吴氏曹柏年妻唐氏华丸锡妻杨氏朱文球妻沈氏冯森髙妻陆氏胡绍伯妻侯氏浦克绍妻陈氏吴廷辉妻陆氏吴广培妻张氏张仲昌妻蒋氏冯期亿妻韩氏吴楚白继妻程氏朱徳滋妻陆氏朱干曙妻邵氏顾起鳯妻沈氏成肯堂妻章氏乔云济妻杜氏吴九徴妻周氏苏步由继妻黄氏沈玉书妻李氏张钦圣妻顾氏吴允元妻张氏叶承基妻许氏吕蕲頥妻髙氏秦洓妻方氏任仲义妻夏氏刘禹梅妻倪氏浦显瑞妻沈氏戈师旦妻某氏季宗沂妻华氏袭大观妻孙氏杨彛然妻徐氏张继髙继妻华氏吴武龙妻马氏张如翰妻吴氏杨中立妻荣氏吴天生妻桞氏蒋协若妻马氏邵绳武妻李氏费大賔妻徐氏邉希亮妻孙氏李起先妻林氏施然妻秦氏张允鋕妻成氏蔡尔端妻周氏陈孝思妻苏氏宣维兴妻王氏顾培生妻髙氏范弥灏妻姚氏华文先妻厉氏吕庄頥妻周氏杨世枚妻华氏黄汝澄妻钱氏丁允谦妻毛氏冯九龄妻袁氏张效良妻沈氏丁昌祚妻叶氏曹云卿妻薛氏丁士洪妻徐氏臧衡臣妻许氏叶显章妻邵氏钦尚长妻刘氏周鳯鸣妻盛氏吴子髙妻王氏赵襄侯妻吴氏杨坤妻邹氏薛泰衢妻徐氏毛仲明妻徐氏岳鸣冲妻黄氏张天爵妻周氏阚崇纲妻沈氏杨宗源妻屠氏张彭年妻殷氏周玉成妻曹氏郁孙源妻孙氏陶世泰妻叶氏毛尔华妻张氏强屺瞻继妻朱氏许丕妻丁氏华燿妻叶氏华秉仁妻王氏王允培妻庄氏华之葵妻胡氏髙惟山妻李氏李士荃妻虞氏徐士荣妻吴氏虞文俊妻杨氏虞世文妻黄氏李宗汒妻吴氏张子瞻妻宣氏秦丗泽妻孙氏朱名望妻鲍氏陈文彩妻丁氏许伊重妻张氏孙之誉妻庄氏金九成妻倪氏朱积学妻胡氏薛行妾唐氏朱贤学妻周氏徐武英妻张氏许仁朴妻俞氏张廷标妻张氏戴春华妻沈氏钱昭发妻刘氏陈松年妻髙氏郑鹤妻吴氏倪尚恭妻刘氏顾泰徴妻卞氏张宗耀妻髙氏髙洪生继妻胡氏沈合璧妻张氏臧天宗妻吴氏强云鳯妻丁氏陆万机继妻贾氏孙孝恭妻陆氏秦汲妻赵氏浦迪如妻侯氏杨文佩妻葛氏沈晋栋妻杨氏顾骏妻杨氏吴尔徳妻顾氏吴维札妻沈氏薛端尚妻华氏陆应泰妻黄氏周茂良妻邓氏陈相妻薛氏倪懋质妻许氏杨埴妾王氏赵大经妾汪氏朱夔臣妻邉氏张范臣妻沈氏王维琜妻邹氏张君蕃妻姚氏宣标妻朱氏朱善慈妻许氏奚兆桢妻丁氏张元瓒妻刘氏范子云妻叶氏丁仁妻邹氏郭元调继妻岳氏华廷相继妻薛氏吴耀先妻李氏李思正妻全氏糜君璋妻吴氏苏式侯妻杜氏苏文宏妻姚氏秦鸿志妻杨氏孙闻社妻顾氏胡公定妻吴氏孙鲁荡妻周氏吴揆妻章氏吴方庆妻许氏苏惠生妻吴氏杨宸□妻倪氏杨妾过氏江躬本妻华氏阚在田妻刘氏张明义妻马氏邓圣臣妻王氏华虎炳妻秦氏王静元妻虞氏孙其杰妻邹氏张宣哲妻吕氏张惠英继妻周氏史嘉元妻张氏周元相妻顾氏张兆眉妻陈氏范咸一妻徐氏秦元豫妻顾氏章吉生妻杨氏诸锡侯妻严氏秦嘏锡妻顾氏胡锡任妻范氏髙惟江妻贾氏诸御陆妻陈氏柯栻妻龚氏朱国标妻陆氏严福令妻冯氏王瑞章妻蒋氏杨文煐妻王氏英佑之妻宣氏童宏勲妻陆氏华君盛妻李氏陈文龙妻张氏华霖妻龚氏吴允色妻沈氏黄琦妻顾氏姚廷洲妻华氏王孙兰妻严氏华天佑妻邹氏刘秉继妻髙氏虞际盛妻华氏朱铨妻张氏钱万生妻宋氏孙任妻张氏孙士方妻吴氏蔡廷修妻周氏朱庆曽妻曹氏沈文学妻蔡氏秦靖然妻吴氏陆永锡妻吴氏唐朝诤妻阚氏唐朝政妻浦氏杨存琦妻周氏严瑞英妻臧氏冯拱奎妻李氏吴天来妻朱氏周茂正妻张氏邹应祥妻顾氏王洪信妻季氏朱田学妻髙氏冯之哗妻薛氏米承始妻周氏葛成章妻曹氏尤汉文妾张氏程汉良妻陈氏冯宗驹妻张氏沈士凤妻濮氏邵禹钟妻强氏丁嵎祥妻郭氏丁成玉妻许氏虞彭龄继妻顾氏髙尚贤妻华氏张效程妻石氏徐再蘧妻龚氏朱璞妻钱氏黄兆鳌妻舒氏沈公惠妻许氏秦之枢妻杨氏徐汝瑄妻李氏胡锡福妻张氏汪光道妻许氏吴启元妻施氏张慎枢妻陆氏顾廷相妻朱氏华敬宗妾烈妇谢氏孟浩生妻陆氏又贞女袁浩聘妻张氏殷衷聘妻周氏秦庆聘妻张氏胡公九聘妻曹氏胡升锡聘妻刘氏范君模聘妻梅氏杜琏妻李氏王来复妻杜氏缪长庚妻王氏钱雨金妻张氏冯履青妻朱氏王天民妻李氏吴祥麟妻郁氏祖时龄妻顾氏蒋大朝妻胡氏张周桢妾冯氏周渠椂妻陈氏邹稷妻张氏亷贞中妻沈氏冯泗妻蒋氏赵镐妻孙氏顾豫妻诸氏钱希文妻虞氏邹本豫妻刘氏贾天禄妻冯氏何闇然妻龚氏邓文瀚妻髙氏张其章妻唐氏任显妻杨氏冯东山妻张氏吴徳灏妻范氏俱乾隆年间　旌表】张沆妻秦氏【金匮人又同县袁九霞妻姚氏浦如玑妻陈氏程世荣妻黄氏华奕缨妻吴氏陈廷桂妻髙氏安髙发继妻吴氏陈栋妻徐氏许嘉埏妻李氏祝以中妻蔡氏生员侯谦妻强氏虞文俊妻杨氏戴鸿音妻王氏顾维祚妻华氏钱毅妻雷氏杨赞禹妻郭氏施泰妻毛氏生员赵蓉孙妻陈氏孙焘妻朱氏秦明然继妻施氏吴廷弼妻周氏蔡源妻张氏朱大年妻李氏邹大立妻钱氏华鼐妻王氏侯頥妻徐氏张文绅妻李氏周宪昭妻朱氏禇永嘉妻钱氏孙庭英妻唐氏邓世茂妻钱氏黄洪元妻宿氏华鋐昌妻范氏蔡始基妻秦氏吴天石妻周氏施廷锡妻薛氏陆曰懿妻杨氏倪文勲妻华氏钱钜妻黄氏何如铎妻姚氏华文江妻谈氏监生秦本敬妻姚氏监生张承训妾单氏李潢妾顾氏马南斌妻殷氏倪其变妻朱氏周鸿仁妻王氏监生亷鹤妻舒氏田萃生妻宿氏贡生吕命荣妻王氏监生华世纶妾孙氏华璜妾顾氏王元进妻吴氏虞世文妻黄氏周铭纲妻华氏计汝翼妻吴氏张宜民妻王氏吴徳成妻丁氏髙宏宪妻华氏滕谟妻顾氏华实登妻浦氏华公进妻陆氏顾汉章妻黄氏钱镐妻华氏朱文锦妻唐氏徐志道妻张氏杨守典妻沈氏方其焕妻许氏严若临继妻骆氏刘鉁妻朱氏倪之勲妻王氏黄西金妻杨氏倪隽超妻何氏沈竒珍妻韩氏华孶鲲妻曹氏生员蔡岳妻朱氏顾天爵妻姚氏虞士达妻朱氏林君酬妻陆氏华士宏妻钱氏华容民妻金氏诸尔暹继妻姚氏华世隆妻冷氏邵熊符妻王氏王芳型妻淩氏张子谅妻黄氏黄太占妻许氏滕嘉賔妻朱氏严补云妻张氏邹熈臣妻阚氏邹舜臣妻杨氏华学契妻朱氏邹良佐妻钱氏倪畹公妻髙氏朱元俊妻华氏钱克昌妻章氏华协如妻钱氏华堮继妻吴氏王公宪妻赵氏监生鲍维振妻顾氏宗佩玉妻卢氏髙廷章妻周氏陈廷祥妻吴氏王瑞章妻曹氏徐维翰妻华氏髙炜文妻诸氏顾熈文妻秦氏过徳衡继妻杜氏杨栋材妻李氏朱思本妻华氏倪尔峻妻秦氏曹田生妻盛氏戴天祥妻顾氏朱大慈妻倪氏葵犀照妻周氏朱汝鎏妻徐氏刘素臣妻蔡氏朱子荣妻安氏秦来御妻张氏华应魁妻唐氏沈君泰妻朱氏苏世铨妻王氏邹澄云妻丁氏苏襄侯妻张氏李文质妻朱氏华澄亨妻钱氏曹天生妻华氏曹志希妻毛氏朱宗明妻费氏华书升妻谈氏方亮臣妻邹氏顾允承妻华氏曹与园妾徐氏司马昭妻蔡氏蒋文灿妻曹氏顾亦千妻鲍氏华文和妻钱氏顾九阶妻朱氏贾懋林妻华氏费徳顺妻周氏华汝馨妻钱氏许公标妻胡氏张圣宣妻马氏范君祥妻戴氏赵明虞妻黄氏王允斌妻华氏倪大音妻陆氏万仲方妻费氏陆良賔妻成氏丁子髙妻吴氏许维镛妻胡氏乔天祐妻髙氏倪书绅妻秦氏倪垂范妻华氏秦望子妻钱氏严朱熈妻杨氏闵斌妻宋氏赵永仁妻戴氏吴永安妻丁氏华徳明妻沈氏过子卫妻徐氏黄士薪妻过氏周霱集妻秦氏华应龙妻侯氏蔡永贤妻钱氏施廷耀妻张氏尤明理妻唐氏蒋元侯妻周氏顾俊招妻华氏华履端继妻王氏王允寕妻邹氏方廷藩妻顾氏安世荣妻华氏黄隆海妻王氏秦檠妻华氏华孽骐妻倪氏王圣生妻钱氏杨善继妻周氏薛紫纒妻华氏生员顾起安妻侯氏朱仲兴妻鲍氏祝宏绪妻傅氏吴应嘉妻章氏尤云章妻蒋氏华其千妻钱氏钱尔成妻朱氏倪岳祥妻尤氏顾腾霄妻尤氏朱松恒妻包氏华元英妻项氏徐允亨妻王氏万浩生妻奚氏许进龙妻陆氏髙筹妻仇氏张国俊妻何氏钱位时妻杨氏费铨妻华氏马叙生妻华氏王徳源妻钱氏尤念新妻虞氏诸士雄妻包氏华弼妻郑氏苏永林妻李氏华如境妻计氏黄大勲妻周氏倪明培妻侯氏黄宸妻瞿氏髙焕若妻张氏华绥禄妻邹氏范弥懿妻米氏顾达妻华氏张廷秀妻朱氏过有成妻顾氏张仁枢妻刘氏谈宜怡继妻瞿氏朱永安妻周氏倪金张妻胡氏王宗沂妻庄氏华圣茀妻蕙氏陈应昌妻朱氏钱天霞妻华氏顾咸吉妻陆氏方晋侯妻冯氏袁君达妻顾氏袁天伦妻张氏徐子唯妾韩氏杨諟卿妻周氏曹季真妻华氏华吉甫妻朱氏华元祖妻倪氏华维明妻钱氏杨直万妻王氏强式谷妻曹氏倪道生妻钱氏华孟曽妻曹氏朱士伦妻徐氏倪起龙妻华氏邹麟徴妻邵氏赵绍音妻周氏王有文妻袁氏华云九妻徐氏李元璋妻唐氏许廷镛妻滕氏陆在中妻王氏尤彚生妻胡氏李躬玉妻陆氏徐希效妻张氏杨楚望妻王氏华天祥妻秦氏王允祥妻成氏华明溢妻徐氏华世纬妻周氏蒋熈成妻包氏许麟妻蔡氏杜成章妻张氏华玉堂妻邹氏华天夀妻徐氏许寳三妻周氏周骥来妻许氏秦宏妻侯氏姚梦熊妾徐氏陈曽三妻烈妇浦氏贞女堵麟蒸聘妻张氏赵维康聘妻费氏沈士缙聘妻王氏顾日立聘妻金氏縻鉴仁聘妻王氏马嘉谟聘妻蒋氏王烈聘妻邹氏华柟聘妻徐氏秦叶勲聘妻施氏费象谦聘妻秦氏髙广楷妻顾氏周朝聘妻邹氏钱宛森妻朱氏华廷栋妻朱氏贞女髙氏过世豪妻方氏汪吕信妻张氏侯亦伟妻邹氏过大章妻范氏过廷秀妻徐氏贞女司马氏李应隆妻杨氏华绶妻缪氏吴宗文妻祝氏华学循妻朱氏过元震妻施氏过璜妻顾氏施兆隆妻髙氏施钟妻徐氏顾麟振妻严氏华冈妻顾氏徐熠燿妻严氏陈印模妻浦氏王宣昭妻钱氏杨曾唯妻顾氏周一桂妻过氏范康益妻张氏张元隆妻孙氏周元武妻顾氏华元瀛妻桞氏秦调钧妻胡氏朱敛妻杨氏华廷锡妻蔡氏蔡益培妻华氏唐文耀妻杜氏俱乾隆年间　旌表】沈应麟妻吴氏【江隂人又同县监生陈奎妻陆氏生员沙廷相妻陈氏生员薛自超妻沈氏生员徐柞妻吴氏薛钟陈氏监生贡起元妻李氏吴江枫妻倪氏许君仁妻卢氏刘炳如妻严氏生员孔传儒妻张氏王如纬妻孙氏丁仲玉妻于氏徐有琳妻朱氏祝邦乘妻厐氏奚长锡妻秦氏生员孔毓□妻刘氏进士汪鹤臯妻王氏薛廷珂妻刘氏包熈祥妻殷氏徐奕云妻许氏陈体干妻李氏薛徳五妻章氏李朝珍妻薛氏赵衡如妻刘氏生员薛宏期妻赵氏薛云润妻黄氏赵锡武妻徐氏生员薛宏育妻戚氏张其长妻陈氏薛臯闻妻林氏生员孙诗妻赵氏杨景时妻沈氏徐煌妻赵氏许耀章妻何氏生员许明井妻张氏刘宏绪妻袁氏监生何纯嘏妻刘氏薛圣执妻李氏刘之祺妻髙氏耿为章妻吴氏潘夔麟妻施氏永修妻任氏奚又锠妻张氏沈师周妻孟氏周履溪妻薛氏薛正徳妻石氏薛元升妻过氏徐岵望妻薛氏薛来源妻王氏薛圣敬妻徐氏异宗賔妻华氏徐悟妻叶氏生员巫邦英妻李氏陆孝文妻黄氏车翰臣妻髙氏刘继祖妻邓氏黄云秀妻查氏朱公言妻童氏生员刘嘉仁妻汤氏张健之妻华氏胡正泰妻陈氏生员赵巘妻吴氏许庄己妻髙氏王与鸿妻承氏金为环妻贡氏吕秉臣妻周氏贡生裴友浩妻蒋氏李邦正妻徐氏李又白妻薛氏蔡绥逺妻赵氏章又曾妻金氏何纯祐妻徐氏郭御青妻沈氏朱嘉賔妻何氏韩学淑妻陈氏邢殿扬妻顾氏张国柱妻赵氏吴国桢妻蔡氏包徳明妻朱氏贡丹霞妻徐氏蔡宏毅妻钱氏周懐忠妻夏氏苏世英妻髙氏陈钟妻赵氏吴国琳妻刘氏生员胡一妻薛氏沙汉昭妻黄氏潘子英妻王氏吴敬典妻邢氏朱起蛟妻周氏徐维岳妻杨氏薛台妻李氏张子孝妻厐氏缪民臯妻刘氏生员刘钦宸妻吴氏周邦宪妻刘氏监生徐履淳妻戚氏胡士显妻陆氏曹士美妻徐氏陆邵公妻任氏李运泰妻顾氏吴三省妻戚氏邓述豊妻孙氏马元进妻陈氏薛鸣臯妻刘氏吴遵谦妻程氏匡元嘉妻徐氏王位超妻须氏王宗湖妻丁氏许坤仁妻钱氏吴成之妻赵氏监生陈鼎妻许氏李灿如妻周氏陆圣瞻妻须氏蒋壆妻邢氏生员金成耀妻姚氏陈仲偕妻赵氏监生章世珍妻吴氏朱士仁妻李氏生员缪之钧妻吴氏生员潘源妻陶氏监生陶钰妻倪氏增生夏宗泗妻周氏周尔佑妻李氏杜楷妻施氏监生孙宗灼妻周氏胡凤仪妻沈氏邵天一妻张氏徐涛妻杨氏生员陶洪妻徐氏吴治妻刘氏徐大賔妻王氏程汝行妻张氏侯选同知李斌之妻陈氏又烈妇倪舜臣妻陈氏沈洪达妻富氏缪朝兴妻孙氏又贞女方其涧聘妻吴氏章学礼聘妻尹氏俞曾起聘妻徐氏徐乐山聘妻韩氏夏宗鲁聘妻周氏朱履仁聘妻吴氏陈元开聘妻查氏徐雯聘妻孙氏陈鸾妾黄氏赵巨川妻郭氏刘朴妻杨氏朱赞干妻沈氏米洪道妻沈氏贞女汪氏吴镛妻赵氏夏一驹妾徐氏贞女李氏宋熈世妻吴氏葛遇春妻吴氏俱乾隆年间旌表】史云程妻储氏【宜兴人又同县储纯武妻潘氏戴锡祥妻史氏陈三锡妻】
　　【任氏詹象琨妻吴氏万景侨妻吴氏史遐佐妻徐氏汪习成妻吴氏陈玉鉴继妻邹氏曹佐臣妻周氏曹秉渊妻荆氏吴定勲妾黄氏徐锦堂妻邵氏钱允数妻许氏任莲妻吴氏汤卜臣妻吴氏蒋成品妻潘氏陆云标妻徐氏蒋文迈妻沈氏徐基直妻顾氏徐芳妻吴氏吴焕妻欧氏黄大中妻谢氏吴金式妻蒋氏吴观澜妻周氏冯彦英妻史氏周锡元妻李氏周宏仕妻邵氏张杏侯妻蒋氏吴士林妻黄氏潘五云妻王氏沈其逺妻蒋氏徐泯生妻吴氏贺永言妻蒋氏蒋凤岐妻汤氏张修竹妻陈氏张绪寜妻秦氏周鸣咢妻许氏吴圣修妻沈氏顾永防妻唐氏张嘉猷妻黄氏蒋廷璠妻黄氏蒋有源妻陈氏张俊杰妻朱氏黄随妻吴氏徐时雍妻吴氏徐焕秩妻史氏吴其昌妻杨氏徐兆行妻宗氏程廷佩妻项氏杨集凤妻张氏谢义方妻顾氏叶賔华妻余氏吴羽飞妻蒋氏蒋永麒妻杜氏周鸣来妻糜氏余千里妻吴氏陈惠南妻裴氏王元祥妻徐氏周朝椿妻王氏李家驹妻孙氏蒋泰来妻黄氏毕圣友妻钱氏蒋云从妻许氏宗可成妻史氏邵仁鳯妻蒋氏周永升妻谢氏徐盈成妻王氏蒋师韩妻周氏宗之濵妻吴氏李士兴妻赵氏戴钟秀妻周氏邵尔佑妻丁氏徐公淳妻周氏戴尔防妻史氏吴徳善妻陈氏庄仲珩妻吴氏徐江普妾夏氏万于宣妻吴氏王组荣妻唐氏杭屺云妻马氏吕鳯遥继妻许氏汪馨孙妻周氏毛心培妻张氏储师孟妻杨氏蒋邦杰妻潘氏周孚吉妻杭氏戴邦臣妻蒋氏吴政和妻孙氏毛趾仁妻张氏吴梦澜妻许氏又烈妇邵齐彊妻陆氏邵玺妻任氏邵遂租妻吴氏戴洪儒妻周氏余秉坚妻王氏朱楚良妻管氏又贞女胡兆祥聘妻周氏徐中杰聘妻任氏徐禧聘妻崔氏陈维卫聘妻王氏陆其中聘妻唐氏朱明逺聘妻何氏吴倬聘妻杭氏胡国泰聘妻瞿氏吕遥聘妻冯氏吴绳复聘妻徐氏又贞烈女谈邦直聘妻蔡氏尹东郊妻孙氏陈仲祥妻张氏徐士贞妻万氏欧文郁妻周氏孟元吉妻钱氏王本禄妻蒋氏贞女朱氏张丽中妻秦氏沈在廷妻卢氏徐良辅妻周氏王掌铨妻张氏庄元升妻谢氏邵念庭妻钱氏李达妻胡氏谢名馥妻徐氏贞女夏氏蒋鋐铨妻薛氏江锦涛妻刘氏胡朝宗妻许氏方钊妻吴氏谢继道妻王氏谢谷罄妻王氏孝女姚氏俱乾隆年间　旌表】陈应蕃妻虞氏【荆溪人又同县蒋洪谟妻吴氏蒋光甲妻潘氏郁士杏妻张氏陈永元妻吴氏丁景贤妻黄氏周尔询妻陈氏曹封山妻王氏任熈臣妾陈氏路遇妻汤氏路朝岳妻任氏徐云稷妻成氏蒋廷勷妻黄氏蒋天翼妻宗氏吴士琏继妻陆氏吴鼎妻万氏潘作楫妻汤氏许来逺妻王氏杨宏逺妻陆氏杨甲元妻张氏徐雯英继妻王氏蒋廷坚妻潘氏蒋锡圭妻史氏钱藜照继妻许氏谈兰如妻宗氏徐绎如妻万氏周裕成妻王氏张茂时妻陈氏黄彦鸣妻盛氏谈天石妻陆氏马文益妻陈氏罗廷茂妻陈氏任锡九妻蒋氏陈绍箕妻邵氏王学曾妻张氏李印宪妻汪氏傅梅妻任氏丁□妻蒋氏储鳯集妻郁氏孙燕妻任氏张廷瑞妻武氏谢继宗妻王氏单子防妻戴氏谈大镛妻张氏吴惠卿妻谈氏吴天助妻谈氏邵茂徳妻袁氏钱子馨妻邵氏蒋昌期妻周氏吴立贤妻伏氏张时法妻卢氏沈茂增继妻王氏胥伯超妻马氏胥廷彩妻潘氏周锡侯妻朱氏周仲卿妻李氏任效成妻院氏徐子骞妻张氏李鸣鳯妻刘氏庄子奕妻郑氏谈宗灵妻任氏许畴继妻贺氏周正和妻钱氏陈斆王妻张氏俞舜臣妻徐氏马玉格妻任氏宗禹谟妻陈氏杨天禄继妻王氏裴正妻邵氏俞炳文妻张氏陈振豪妻鲍氏陈授全妻陶氏吴吉士妻唐氏唐文明妻杨氏陈士悤妻徐氏许敏修妻凌氏钱恒岳妻潘氏任筑岩妻徐氏陈菁英妻薛氏陈万书妻蒋氏万陆铨妻蒋氏崔文炳妻陈氏蒋士富妻邱氏朱象干妻董氏马廷济妻吴氏谈调梅妻万氏朱尚儒妻万氏俞虞佐妻彭氏许瑄妻蒋氏万人瞻妻羊氏马文燫妻吴氏崔文表妻氏崔令善妻王氏周元鼎妻吕氏管仲芳妻吴氏周文炳妻吴氏张廷佐妻吴氏蒋侣鹤妻丁氏管应妻汤氏丁攀龙妻路氏张佩妻吴氏张翰臣妻许氏蒋子俊妻吴氏马廷瑄妻毛氏周瑞宇妻张氏张瑞廷妻李氏郑学仁妻髙氏谢圣恺妻陈氏陈云章妻陆氏李云程妻葛氏庄惟周妻周氏任振趾妻徐氏李朝绂妻潘氏路学濓妻储氏吴曾三妻张氏黄鼎全妻潘氏莫士超继妻丁氏莫隆恩妻史氏徐路衡妾某氏潘富明妻许氏任文侯妻盛氏髙东旭妻王氏周方白妻傅氏吴山妻徐氏徐铭帯妻任氏谈季彩妻黄氏任曽期继妻徐氏又贞女许重逢聘妻赵氏卢学亨聘妻成氏马元彪聘妻陆氏生员刘朴妻杨氏许东滙妻王氏傅烜妻金氏贞女黄氏路镇妾刘氏吴交泰妻任氏丁至妻李氏许镛妻储氏路应仁妻汤氏路鸿来妻管氏蒋懐荣妻王氏贞女任氏路学鹏妻吴氏何观圻妻吴氏黄与三妻杨氏史廷钦妻邵氏万儒英妻王氏俱乾隆年间　旌表】生员任起鋗妻刘氏【靖江人又同邑人陆子益妻孙氏王应麒妻盛氏陈允宁妻刘氏生员孙瑛妻秦氏毛叔箴妻包氏生员刘西基妻马氏生员朱学准妻范氏生员季书田妻薄氏刘公彦妻钱氏闻行先妻孙氏陈启纲妻朱氏孙复先妻刘氏王天山妻何氏朱文先妻卢氏黄如珍妻髙氏朱鉴妻刘氏王之蕃妻汤氏姚世竒妻缪氏生员赵侯妻倪氏贞女何振曜聘妻刘氏朱达士聘妻顾氏俱于乾隆年间　旌表】
　　仙释梁王八百【隠横山修炼嵗乆白日遐举后建登仙观丹井常存】唐毛苌【入张公洞自洞底东至大湖中洞庭得石穴而出今山上有毛公祠】宋申屠有涯【居宜兴携一瓷瓶一日与众同舟渡饮酒大吐众逐之乃挈瓶登岸倚杖而吟吟单跳入瓶中众皆惊骇举瓶碎之寂无所见】刘混康【晋陵人幼遇异人授以咒述治病輙騐徽宗闻而召之后住茅山赐号葆真冲和先生寻仙去】陈葆光【住天庆观尝梦元武予以白璧遂善符篆治病立愈撰丹神防求三卷】莫谦之【宜兴僧人徳祐中紏合义士捍御乡闾没于战阵】徐道明【天庆观道士徳祐中北兵围城道明取观之文籍置石圅藏坎中兵屠城道明危坐焫香读老子书兵使之拜不顾诵声琅然以刃胁之不为动遂死焉】明正传【号幻有溧阳吕氏子住宜兴龙池説法为临济正传宗风大振】圆悟【号宻云宜兴蒋氏子受衣鉢于龙池説法金粟天童最乆大阐宗防为缁流领防崇祯中赐紫衣】
　　本朝觉誉【号天隠宜兴闵氏子与圆悟同师名亦相亚顺治中示寂于整山】通琇【字玉林江隂人杨氏子嗣觉誉法席顺治中再召至京师礼遇优渥】
　　【赐号大觉普济能仁国师】
　　土产绸绢【唐志土贡太平寰宇记武进出紧纱】布【元和郡县志贡细苎红紫二色绵布唐志又贡兎褐皂布新志有木棉苎麻数种】帨【出无锡延祥乡者佳】乌银【以白银制为瞽珥之属刻画花草用药点染】铁器【炉□之类出无锡】蒲屡　席【唐志土贡太平寰宇】
　　【记晋陵无锡二县皆出龙鳯细席】茶【唐志贡紫笋茶太平寰宇记出义兴】薯蓣【唐志土贡】香秔【唐志土贡大小香秔】纸【元和郡县志土贡】蜡　子鲚鱼【江隂县出】石蚕【府境出】












　　钦定大清一统志卷六十一
<史部,地理类,总志之属,大清一统志,镇江府图　>
<史部,地理类,总志之属,大清一统志,镇江府图　>
<史部,地理类,总志之属,大清一统志,镇江府表>
<史部,地理类,总志之属,大清一统志,镇江府表>
　　钦定四库全书
　　钦定大清一统志卷六十二
　　镇江府【在江苏省治西北三百七十里江宁府东少北一百八十里东西距二百二十里南北距一百三十六里东至常州府宜兴县界一百六十里西至江宁府句容县界六十里南至常州府武进县界一百八里北至扬州府江都县界二十八里东南至宜兴县界二百十里西南至广徳州建平县治三百七十里东北至常州府靖江县界百二十里西北至扬州府仪征县界七十里自府治至京师二千三百里】
　　分野天文斗牛分野星纪之次
　　建置沿革禹贡扬州之域春秋时吴地战国属楚秦属会稽郡汉属江都国后属会稽郡后汉属吴郡三国吴曰京口【李吉甫元和郡县志建安十三年孙权自吴徙治丹徒号曰京城十六年迁建业复于此置京口镇】晋太康二年置毘陵郡治丹徒寻还治毘陵永嘉五年以东海王世子名毘改晋陵郡【宋书州郡志大兴初郡及丹徒县悉治京口至义熙九年复还晋陵　按京口今丹徒县地毘陵今常州府武进县地晋宋以前之丹徒在今丹徒县东南十八里晋自太康至义熙迁徙不常大约不外此三处】咸和四年侨置徐州永和中侨置南东海郡刘宋元嘉八年立南徐州以东海为治下郡【宋志永嘉之乱徐兖流民相率过淮亦有过江居晋陵郡界者咸和四年郗鉴于晋陵诸县及江北皆侨立郡县以司牧之徐兖二州或治江北义七年始分淮北为北徐州淮南犹为徐州永初二年加徐州曰南徐而淮北但曰徐元嘉八年更以江北为南兖州江南为南徐州谓之北府】齐因之梁天监元年改南东海曰兰陵郡陈永定二年复曰东海郡隋平陈州郡俱废改曰延陵镇属蒋州开皇十五年罢镇置润州取州东润浦为名大业三年州废为延陵县属江都郡唐武徳三年复置润州天宝元年改丹阳郡乾元初复曰润州又升为丹阳军属江南东道建中初置镇海军节度【唐书方镇表建中二年合浙江东西道置节度使治润州寻赐号镇海军节度】五代属南唐【唐末钱镠移镇海节度于杭州而润州为杨行密所有复置镇海军于此】宋仍曰润州丹阳郡开宝八年改镇江军政和三年升为镇江府【以徽宗潜邸故】属两浙路南宋属浙西路元为镇江路安抚使司至元十二年改镇江路总管二十六年置镇江路总管府属江浙行省浙西路明初曰江淮府洪武四年改镇江府直隶南京
　　本朝属江苏省领县四
　　丹徒县【附郭东西距一百三十里南北距七十八里东至丹阳县界七十里西至江宁府句容县界六十里南至丹阳县界五十里北至扬州府江都县界二十八里东南至丹阳县界六十五里西南至句容县界九十里东北至通州泰兴县界一百里西北至扬州府仪徴县界七十里春秋吴未方邑后属楚更名谷阳秦置丹徒县汉属会稽郡后汉属吴郡三国吴嘉禾三年改曰武进县晋太康二年复曰丹徒为毘陵郡治寻属毘陵郡永嘉末为晋陵郡治永和中侨置郯县为南东海郡治义熙九年移晋陵郡还晋陵并以丹徒属南东海郡宋永初时改曰晋陵寻复名元嘉八年立南徐州以东海为治下郡丹徒属焉梁属兰陵郡陈属东海郡隋开皇九年省十五年置润州县为州治大业三年州□为延陵县属江都郡唐武徳三年复曰丹徒为润州治五代因之宋为镇江府治元明不改本朝因之】丹阳县【在府东南七十里东西距八十八里南北距六十五里东至常州府武进县界五十八里西至丹徒县界三十里南至金坛县界四十里北至丹徒县界二十五里东南至武进县界六十里西南至江宁府句容县界四十五里东北至武进县界七十里西北至丹徒县界三十里战国楚云阳邑秦曰曲阿汉置曲阿县属会稽郡王莽时改曰风美后复改名属吴郡三国吴嘉禾三年复曰云阳晋太康二年仍改曲阿属毘陵郡宋属晋陵郡齐因之梁改兰陵属兰陵郡陈属东海郡隋复名曲阿属江都郡唐武徳二年于县置云州五年改曰简州以地有简渎故名八年州废为县属润州天宝元年改曰丹阳县五代因之宋属镇江府元明不改　本朝因之】溧阳县【在府西南二百四十里东西距九十八里南北距一百五十里东至常州府宜兴县界十八里西至江宁府溧水县界八十里南至广徳州界七十里北至江宁府句容县界八十里东南至宜兴县治九十里西南至广徳州建平县治一百二十里东北至金坛县治九十里西北至溧水县治一百三十里春秋吴濑渚县秦置溧阳县取溧水之北为名隶鄣郡汉属丹阳县后汉因之三国吴省为屯田晋太康元年复置宋齐以后因之隋初隶蒋州开皇十八年并入溧水隶宣州唐武徳三年复置属扬州九年复属宣州乾元元年属界州州废还属宣州光啓三年又属升州天复三年徙治永阳江南五代南唐属润州宋初属升州天禧二年属江宁元至元十四年改溧州属建康路十五年升溧阳府十六年升路二十八年降县元贞元年仍升州至顺元年属集庆路明初复为县属应天府　本朝初属江宁府雍正八年改属镇江府】金坛县【在府南一百六十里东西距一百里南北距八十里东至常州府武进县界三十五里西至江宁府句容县界六十五里南至溧阳县界五十里北至丹阳县界三十里东南至常州府宜兴县界五十里西南至溧阳县界七十里东北至丹阳县界三十里西北至丹徒县界六十里春秋吴地秦属会稽郡即曲河县之金山乡汉曲阿县地梁为兰陵地隋开皇十五年析曲阿地置金山府后因为县隋末沈法兴又改琅邪县李子通以其地置茅州金山隶焉贼平后蒋州唐武徳八年省入延陵县垂拱四年复置改曰金坛县取邑句曲山金坛之陵为号属润州五代因之宋属镇江府元明不改　本朝因之】
　　形势襟带江山表里华甸经途四达苞总形胜【宋书文帝纪】因山为垒縁江为境【通典】扬州之都会京口之重镇【宋徐集】千山所环中横巨浸形胜之雄控制南北【汪藻镇江府月观记】内控江湖北拒淮泗山川形胜自昔用武处【祝穆方舆纪要】
　　风俗士大夫崇靖退贵气节民庶循礼义守业不竞【嘉定志】土风质而厚士风淳而直【咸淳志】六代之风流人物综萃于斯三吴之山川林泉肇发于此【宋徐甘露寺记】
　　城池镇江府城【周九里有奇门四南北二水闗自南闗至西门凭漕河余设濠明初仍旧址筑　本朝康熙元年重修雍正九年增修】丹阳县城【周九里门六水门二濠广八尺明嘉靖中增筑本朝康熙元年修】溧阳县城【周四里有奇门四水门二濠广五丈明初仍旧址筑　本朝康熙雍正年间屡修乾隆三年重修】金坛县城【周三里有奇门六水门二濠广二丈明嘉靖中重筑本朝顺治康熙年间屡修】
　　学校镇江府学【在府治东日精山明景泰中建　本朝顺治康熙雍正年间屡修八学额数二十五名】丹徒县学【在县治东圣像山南麓明嘉靖初建　本朝顺治康熙雍正年间屡修入学额数二十五名】丹阳县学【在县治东明嘉靖间建本朝顺治康熙年间屡修入学额数二十五名】溧阳县学【在县东南隅明洪武初建本朝康煕五年三十五年重修入学额数二十五名】金坛县学【在县治东明洪武中建本朝顺治康熙雍正年间屡修入学额数二十五名】三山书院【在丹徒县治西南宋时建淮海书院于北固山元迁儒林里明崇祯间改建易名香山书院本朝顺治五年增葺楼舍改今名杏坛书院在丹徒县治东圣像山　本朝顺治十三年建寳晋书院在丹徒县治北固山麓　本朝乾隆二十八年因米芾宝晋齐旧祉建濓溪书院在丹徒县治东南宋周子依舅氏郑向尝居此后人因建书院旧在黄鹤山下明正统中移建今所又丹阳县亦有濓溪书院在县学东　本朝雍正年间建嘉义书院在溧阳县治北明嘉靖中建申义书院在金坛县治西宋太府丞张镐家塾金沙学舍在金坛县治东　本朝乾隆十年建　按旧志丹徒有清风书院丹阳有练湖书院溧阳有金渊书院金坛有茅山书院又各县俱有社学义学】
　　户口【原额人丁一十三万五千二百八又滋生人丁一千九百七十八】
　　田赋【田地五万六百七十顷一十二亩三分四厘零额征地丁银三十万七千三百四十九两零米二十八万五千八百八十七石四斗六升零麦六千一百七十三石五斗八升五合零豆一千一百三十七石八斗七合零】
　　山川东山【在丹徒县东三里一名花山唐皇甫冉诗北固多陈迹东山复盛逰】京岘山【在丹徒县东五里宋鲍照有从拜陵登京岘诗虞孝防南徐州记秦时命赭衣徒凿京岘南坑凿处在故县西北六里丹徒岘东南乐史太平寰宇记引梁典武帝望京岘山盘行如龙掘其石为龙目二湖沈敕集览京岘在今镇江府治东京口因山得名府志京岘本二山此为京山今县西南五里有岘山云江南通志　本朝顺治十八年大败海冦于此乾隆二十二年三十年四十五年四十九年】
　　【翠华南巡俱有御制京岘山诗】焦山【在丹徒县东九里大江中与金山对峙相距十里许自京岘东北至马鞍雩山象山入江而为此山亦名谯山江淹有谯山述怀诗杜佑通典县有京口谯山戍一名樵山王象之舆地纪胜焦山以后汉处士焦先隠此而名一名浮玉今岩石有题刻浮玉山字旧志宋建炎中韩世忠以八千人屯焦山徳祐初张世杰等舟师次焦山即此府志山较金山差大山巅盘礴处曰焦仙岭西曰观音岩有恵冷泉心经石南曰罗汉岩西南曰瘗鹤岩有霹雳石陀罗尼经石钓鱼台石又海云岩半岩有三诏洞钻丹石傍曰栈道岩有角觝石东北有善财石有石屏醉石虾蟇石西北碧桃湾东北青玉坞山之余支东出有二岛对峙江流中曰海门山亦名双峰山世称金焦北固为京口三山云乾隆十六年翠华南巡恭建】
　　【行宫于上有御制逰焦山诗并和苏轼韵诗二十二年二十七年三十年四十五年并有　御制幸焦山诗叠苏轼韵诗】雩山【在丹徒县东三十里名见南史上有昭应庙祷雨辄应又相近有大渎山】华山【在丹徒县东六十三里即乐府所谓华山畿也】菊花山【在丹徒县南三里其对峙者为天福山俗呼虎头山】黄鹤山【在丹徒县南三里本名黄鹄山宋书元嘉中衡阳王义季镇京口迎戴颙来止黄鹄山山北有竹林精舍林涧甚美颙憇于此太祖尝曰吾东巡之日当宴戴公山下也隋志延陵县有黄鹄山太平寰宇记谓之黄鹤山在县西南三里宋髙祖龙时常逰竹林寺憇息于此尝有黄鹤飞舞改为黄鹤寺俗又名鸿鹤山又磨笄山在黄鹤山东南府志戴颙女于此磨笄誓不适人因名】夹山【在丹徒县南四里唐僧夹山于此説法寺名竹林又福田山洪山俱相近】回龙山【在丹徒县南七里山有八公岩林壑静邃縁谷口入溪流涓涓曰八公洞】招隠山【在丹徒县南七里元和志兽窟山一名招隠山即隠士戴颙所居太平寰宇记梁昭明太子尝读书于此因名招隠今石案犹存上有招隠洞下有真珠泉虎跑泉昭明所开古井及亭唐李徳裕作记又灵山在县南四十里】长山【在丹徒县南二十五里上有灵泉下流与练湖通溉田甚广】阳彭山【在丹徒县西一里】银山【在丹徒县西二里江口即故土山也唐刘禹锡诗土山京口峻府志以山形壁立俗呼竪立山避宋英宗讳又呼植土山元皇庆二年建寺其上以与金山相对易名曰银山一名云台山上有金鸡岭下有紫阳洞其侧有鎭屏山】宝葢山【在丹徒县西四里有茅山道院】蒜山【在丹徒县西九里隋书地理志延陵县有蒜山元和志山多泽蒜因以为名舆地纪胜自古皆作蒜山惟陆龟题曰算山或以周瑜与武侯议拒曺操谋算于此故名太平寰宇记东晋末孙恩浮海奄至丹徒率众登蒜山刘裕击破之唐刘展叛田神功将三千军于洲将济江复出骑万余陈于蒜山即此乾隆三十年四十五年四十九年翠华南巡有】
　　【御制算山诗算山志事诗府志今西津渡口水中孤峯是也旧寛广可容万人宋元间沦入于江】五州山【在丹徒县西三十里府志相传登山絶　顶望见五州故名梁武帝幸此辇道尚存】铁炉山【在丹徒县西四十里下有翟公泉相近有香山又曹山在县西五十里明建文末燕王渡江尝驻跸山下为行朝三日】玉山【在丹徒县西江口府志旧无玉山之名以与金银二山鼎列故名】石公山【在丹徒县北九里濒江为象山过脉下有石槛与焦山对峙一名象山形如双象府志焦山两狮形象山两象形狮象截水之下流郡之门户在焉山岩有洞曰象山洞元阿珠尝登此山以望宋军阿珠旧作阿术今改正】北固山【在丹徒县北一里张采京口三山志京岘山右折结为郡治郡治之北特起此山世説荀中郎羡在京口登北固望海云虽未覩三山便自使人有凌云意宋谢灵运有从逰京口北固诗南史京城西有别岭入江髙数十丈号曰北固蔡谟起楼于上梁大同十年帝登望久之曰此岭不足须固守然于京口实乃壮观乃改曰北顾元和郡县志山在县北一里下临长江其势险固因以为名太平寰宇记山斗入江三面临水舆地志云天清景明登之望见广陵城如在青霄中相去鸟道三十余里舆地纪胜龙王庙在北固山韩世忠遣兵伏庙中以袭乌珠即此府志晋谢安蔡谟皆于山上作库以储军资山西有五圣岩秋月潭潭侧有虾墓池走马涧涧东有海涵河山西南有鳯凰池天津泉试剑石很石鳗井山后石壁临江有铁柱峯一名石忛观音洞两旁有甘露跨鼇二门乾隆十六年】
　　【翠华南巡有　御制北固山诗】鼎石山【在丹徒县东南三里与京岘山相望上有石塔又一里有釡鼎山又五里有唐山】岘山【在丹徒县东南五里亦名兽窟因建地藏寺于此山又名九华山其北为檀山】白兔山【在丹徒县东南十五里明统志宋刁约此有白兔跃出故名】马迹山【在丹徒县东南三十五里舆地纪胜上有青童君马迹故名府志在今紫府观即道书第四十九福地上有镇福石二洞曰黄龙青龙其一潜通华阳】圣像山【在丹徒县治旧名夀邱山以避】
　　【先圣讳改名其南麓为今县学舆地纪胜宋武帝旧宅基也又引舆地纪云唐頽山西有武帝积弩台府志二山皆在府治西南】髙骊山【在丹徒县西南五十里一名句骊山隋书地理志延陵有句骊山太平寰宇记髙骊山在丹徒县西南七十里梁武帝舆驾东行记云自福船山酒甖山南次髙骊山舆地纪胜覆船山在县西南五十里亦谓□船又名酒甖】日精山【在丹徒县治东北府学内上有日观遗址又有月华山在府学西南有月台遗址一名万嵗山】圌山【在丹徒县东北六十里宋建炎三年金人治舟师欲由海道赴浙诏遣韩世忠控守圌山福山一带徳祐初张世杰败绩于焦山还泊圌山府志山在江濵出火石有上下二箭洞】金山【在丹徒县西北七里大江中王存九域志唐时裴头陀于江际获金数镒李锜镇润州表闻赐名古名氐父山一曰获符元和志氐父山在县西北十里晋破苻坚获氐俘置此山下因名又名伏牛山唐志润州贡伏牛山铜器又名龙防山三山志宋大中祥符五年真宗梦逰其地赐名又名浮玉周必大杂志此山大江环绕每风四起势欲飞动故南朝谓之浮玉郡南二十里有长山西北起为五州山至下鼻浦入江突为此山山最髙处曰金鼇峯妙髙峯东曰日照岩金玉岩妙空岩朝阳洞龙洞西曰头陀岩裴公洞北曰白衣洞飞云洞东麓有盘陀石信矶觉岸山南江中有门槛石山东江中有鹘山即善财石山西江中有石山俗称郭璞墓石山前有笔架峯一名三山石康熙四十二年圣祖南巡】
　　【御书江天一览扁额并御题松风石三字于日照岩云峯二字于朝阳洞乾隆十
　　六年翠华南巡建】
　　【行宫于上有御制初登金山诗登金山塔顶诗驻跸金山记】
　　【御题聫额二十二年二十七年三十年四十五年四十九年屡驻清跸并有御制叠前韵诗金山夕照诗于金山寺烹龙井雨前茶得句诗金山观落日诗】彭山【在丹阳县东三十五里下有龙池又马鞍山在县东四十五里固山在县东五十五里前有普济院】论山【在丹阳县东南乡曹学佺名胜志即道家三十八福地神仙所居】白鹤山【在丹阳县西十里山麓曰支子冈】观音山【在丹阳东北三里漕河东岸一名恵山前有广福寺多竹林山巅有一碧万顷亭其后为甘草山】经山【在丹阳县东北三十五里相传有异僧讲经于此一名金牛山上有金牛洞洞皆石壁洞口仅容一人其中甚广下有经山泉宋置经山寨于此其后为白路山】鸡笼山【在丹阳县东北三十五里形如鸡笼故名】李家山【在丹阳县东北三十五里山前有彭泉南流八九曲河下有灵显祠又金鸡山在县东北四十五里下有显忠庙】绣毬山【在丹阳县东北三十六里三山相通圆如绣毬上有白鹤泉东行二十里入九曲河】黄连山【在丹阳县东北三十八里相传有黄】
　　【连树生其上其大十围故名】凤山【在丹阳县东北四十里形如凤翥故名又相近有宝塔山上有宝塔因名】沈山【在丹阳县东北四十里旧名簸箕山以南唐时沈彬居此因名今光孝寺其址也北有石壁峭拔千仞稍北曰陈山下有玉龙泉自经山至此引而东北数十里间皆冈峦相接陵阜延亘错列江濵宛如屏障】九灵山【在丹阳县东北四十五里九峯相连下有桃花涧唐魏法师居此有仁希仁福二观仁希久废】嘉山【在丹阳县东北四十五里境内诸山惟嘉山最髙状如伏牛土人以其出云占雨泽上有龙池建善利庙大江在其北下有嘉山寺】随驾山【在丹阳县东北五十里相传秦始皇尝过此今县北十五里有秦驰道亦以始皇名】燕山【在溧阳县南八里形如飞燕上有云鹤庵】屏风山【在溧阳县南十里史正志建康志形如屏风山左有看经寺又有法轮寺山介其间俗或呼为平翁山云又泉山在县南二十里□山在县南二十五里又后陈山在县南三十里下为南谿】龙潭山【在溧阳县西南四十里建康志山有龙潭清澈见底侧有龙王祠旱祷即应】锡华山【在溧阳县南四十五里峯峦秀出泉流环绕一名小华山】悬鼓山【在溧阳县南五十里遥望若悬鼔然】氲里山【在溧阳县南五十里又有金山鎻山蒜山银方山左右错峙】结都山【在溧阳南六十里产石煤】寨山【在溧阳县南六十里山顶平旷相传宋末义兵曾结砦于上与新野千户陈翼抗战云又南五里曰天井山四壁斗絶中空如井】五松山【在溧阳县南七十里旧名松山唐李白改名有松山寺】青山【在溧阳县南七十里县志上有许真君祠明太祖尝驻跸于此太平寰宇记在县南六十里】石屋山【在溧阳县南七十里接广徳州界建康志山西有铸剑坑相传吴王使欧冶子铸剑于此乾隆二十七年四十五年翠华南巡有】
　　【御制润州道中咏铸剑坑诗】茭山【在溧阳县西六里东面石壁临溪势如削成上有龙潭宋赵防题石犹存】小山【在溧阳县西六里一名小石山北麓有石壁奇峯又大石山在县西十四里上有怪石宋淳祐中汴人赵昕题刻龙洞二字又冠山在县西五里又五里为仙人山】九龙山【在溧阳县西三十里昔传山有王气因凿二之石上断迹犹存又相近有前山上有土墩】　黄山【在溧阳县西四十三里建康志黄鹤仙人得道于此故名又西岩山在县西七十里有石如舫字曰船石】方山【在溧阳县西八十里与芝山连有白石峯白石洞青龙洞石马涧象鼻峯桃花岕诸胜】芝山【在溧阳县西八十一里旧名小茅山与溧水县接界建康志山中尝产芝草故名上有洞十数曰梅仙洞相传梅福曾隠于此洞前观音石甚奇异曰李子洞有沸泉曰燕洞有石如燕曰仙人洞有石枰棋子曰天井洞有窍通天如井曰黄龙洞乳水下滴不沾人衣山下有泉芳冽大旱不涸】雷公山【在溧阳县北三十七里一名雷山岩石奇怪泉流澄洁俗传有雷公铸剑于此又独秀山在县北三十五里俗名上山玉华山在县北六十里下有盘龙堰】黄金山【在溧阳县北七十里雨后土色如金过此即句容县界附近有黄鸟山】瓦屋山【在溧阳县北八十里建康志山形连亘两崖隆起其状如屋与句容县分界唐李白尝逰北湖亭望瓦屋山有诗】青龙山【在溧阳县北八十里距金坛县西南五十里舆地纪胜形如龙而青色因名建康志山有洞穴祈祷辄应山半有洞曰青龙洞亦曰洞山洞前奇石森列流泉滴沥旁有岘曰牧门洞口二尺许其中平广石梁如带有堂台帘灶仙人掌之属皆以石状得名入洞稍深有门曰隔凡土人传与金坛句容诸洞相通】了髻山【在溧阳县北八十里一名了仙山东连仙凡山两峯嵯峩耸秀如髻句容志作帢帻山葢句溧二邑孔道】朝山【在溧阳县西南二十里上有白鹤庙相传昔有仙人钓鱼于此双鹤来集庙上又有石门山两山对峙如门】桂林山【在溧阳县西南三十里山后有大盘石二一曰太古元贞一曰留云】盘白山【在溧阳县西南四十里一名髙防山有髙防洞其深不测以晋李盘白日飞升于此故名唐冇亭曰会仙宋改为太虚舘俗亦名观山相近有荆山有东西二柱峯怪石峻峭有东西二泉资以灌溉西峯之西有神墩涧水潆洄林木葱郁又有狮子佛龛二石肖形亦奇】谷山【在溧阳县西南四十里新志谷山北有渡水从飱溪由黄山东入中江】髙贵山【在溧阳县西十五里相近为义城山山下有墟落相传宋末居民结砦以拒元兵今近村多以义名又五里为仙山下有井泉可以愈疠】伍牙山【在溧阳县西南六十里与广徳州建平县接界建康志一名防牙山相传子胥伐楚还吴经此山因名下有子胥祠祠侧有潭可以雩祷明统志山西南接建平界元阿喇哈攻破银防东坝至防牙山败宋兵即此　阿喇哈旧作阿刺罕今改正】金峯山【在溧阳县西南六十里形势耸秀为金陵发脉之宗】铁冶山【在溧阳县西南七十里建康志一名铁岘山山谦之丹阳记永世县南铁岘山出铁扬州鼔铸之地】山【在溧阳县东北二十五里一名亭山太平寰宇记溧阳县防山常润二州分界于此周处风土记昔有防姥得道于此因名建康志山在洮湖上山之巅折而为岕曰优昙岕以唐优昙禅师住锡而名岕间北望湖光空明如洗有泉甘冽宋峙设巡检栅今废　按广韵鸟后切山名在溧阳一作防】小坯山【在溧阳县东北二十五里洮湖中一名小巫一名小浮舆地志延陵永世界有小坯山山有石室室中虎迹水涸即见云】张防山【在溧阳县东北三十五里】落霞山【在溧阳县东北四十里一曰霞山一曰圣塔山塔院在其下町疃沟浍厯厯如画】大坯山【在溧阳县东北四十五里洮湖中建康志一名大巫山与宜兴金坛二县接界山形孤秀颛颛居水中望之若浮一名大浮山陶隠居寻山志云石孤耸以独絶岸垂天而若浮谓此山也唐志溧阳有湖山即此】大蒻山【在溧阳县东北四十五里山顶平旷竹树清幽又相近有小蒻山形如釡罕防木有小庵】平陵山【在溧阳县西北三十五里平陵城在其西晋李闳斩苏逸于此太平寰宇记上有子胥祠　按元和志晋李□围韩晃于平陵斩之考昔书咸和四年苏逸党张健与马雄韩晃等为王允之击破轻车俱走李闳率鋭兵追及于岩山健等不敢下山惟晃独出箭尽乃斩之健等降据此晃之斩在于岩山不在平陵元和志误也】曹山【在溧阳县西北八十里一名曺姥山濑水发源于此明统志相传有曺姥独居此山死山下后人为立祠又分界山与曺山接溧水县分界于此　按溧水县分设于隋初山之命名当在徙治旧县之后】顾龙山【在金坛县南五里一名乌龙山俗呼土山明太祖东征尝驻跸于此题乐府一阕有御亭】茅山【在金坛县西六十五里与句容县接界元和志在延陵县西南三十五里山形如已字一名已山一名句曲山河图云乃有地胏土良水清句曲之山金坛之陵即此舆地纪胜按真诰云第八洞天宫名曰金坛华阳之天东北门在紫阳观东北五里今呼为良常北洞是也汉景帝时茅蒙曾孙盈与其弟武威太守固西河太守衷得道于此因名三茅山县志吴越春秋禹改茅山曰会稽乾隆二十七年翠华南巡】
　　【御制茅山正譌文辨明会稽之茅山即苗山句容之茅山即句曲亦名已山旷若发防垂示千古矣】茶曹岭【在溧阳县南十七里又头陀岭在县南二十里上湖岭在县南三十五里丁仙岭在县南四十里白沙岭在县南五十里重九岭在县南六十里】金牛岭【在溧阳县南七十里长亘十五里与广徳州交界】白龙冈【在丹徒县南七里兽窟回龙两山相夹处四山环合石壁崭然中有白龙洞又名莲花洞南山佳境以此为最】北冈【在丹阳县西北十八里练湖上秦凿北冈截其道以厌王气即此】夹冈【在丹阳县北二十二里亦曰大夹冈下临运河故运河又名夹冈河县志县境自西而北而东以冈名凡数十计昔人谓天设长堤拥卫江流者也】道人墩【在丹阳县练湖中】烽墩【在溧阳县荆山顶髙二丈相传吴楚守望处又□罗墩蹑之有声在荆山南田坂】三诏洞【在丹徒县焦山汉末焦先三诏不起因名　本朝乾隆十六年二十二年】
　　【翠华南巡俱有御制三诏洞诗】大江【自江宁府句容县界东流入经府城西北与扬州府江都县分界又东经丹阳县东北六十里又东入常州府武进县界即扬子江也亦名京江胡三省通鉴注大江迳京口城北谓之京江舆地纪胜京江在府城西北六里九域志丹徒县有扬子江汉书地理志毘陵县北江在北东入海元和志江都县大江南对丹徒之京口旧濶四十余里今濶十八里春秋朔望有奔涛江南通志扬子江面濶十余里东注大海北距扬州郡城临其南岸金焦障其中流顾炎武日知録古时未有洲南北之津上由采石下由江乗而京口不当往来之道自洲连扬子桥江面益狭而隋唐之代复以丹阳郡移置丹徒于是渡者舍江乗而趋京口府志有西津渡在丹徒县西北九里与洲对岸即古西渚唐时谓之蒜山渡　按京江即禹贡北江桑钦水经所谓沔水与江流合东至石城县分为二其一过毘陵县北为北江是也其曰京江者杜佑通典谓润州因京岘山在城东故称京口江葢因是为名矣又曰扬子江者唐代于扬子津渡江过京口后置扬子县于此故亦称扬子江至京口渡旧设救生船多集金山下宋时太守蔡洸始置五艘元增十五明巡抚周忱作二巨舰益水工三十余人以渡行者其法斯备　国朝置防漕救生船于京口康熙间选渔船六十余艘日用其六更畨应调视前代益详密矣今金山僧有船六只又官设红船十七洵为津济所利赖者谨附着于此】运河【自常州府武进县界西北流入今丹阳县南又西北流经丹徒县西又北逾大江入扬州府江都县界漕渠考史记言于吴则通渠三江五湖漕渠之来久矣六朝都建康凡三吴漕输避京江之险别自云阳西城凿运渠径至都下而京口之漕渠如故南齐书志丹徒水道内通吴会是也隋废云阳二渠大业六年敕穿江南河自京口至余杭八百余里不过即故渠开使寛广耳唐永泰二年转运使刘宴奏引练湖水灌漕河宋天圣七年开润州新河庆厯中转运副使郑向疏润州蒜山漕渠抵于江元祐中京口置挿政和六年诏镇江府旁临大江无港澳以容舟楫闻西有旧河可避风涛嵗久湮废令发运司濬治自乾道至嘉定复屡濬江口至城南一带自元以后数加疏广明永乐间漕舟自奔牛溯京口水涸则改从孟渎出江右趋洲景泰中从知府林鹗议濬京口由是漕舟尽由里河府志漕渠在府西二里自江口至南水闗九里旧有五闸曰京口曰腰闸曰下中上三闸皆通接潮汛撙节啓闭以通漕舟今京口闸当漕河之口距江一里唐时改闸为堰宋复易堰为闸其后屡废屡置又漕渠在丹徒界者四十五里在丹阳界者九十里地势如建瓴上置京口闸下置吕城闸毎冬闭闸蓄水以济漕艘不足则以湖水助之又去吕城十八里设奔牛闸俟漕艘毕入先闭奔牛闸后啓吕城闸以防水泄　本朝厯经疏治雍正三年】
　　【诏发帑修濬运河闸坝自江口至奔牛闸一百六十里其嵗修则以江浙原编修河银协济乾隆七年抚臣陈大受奏请毎嵗捞浅责之丹徒丹阳二县县丞六年大挑専责鎭粮防承办以为定例】永丰河【在丹徒县东门外引潮通港又转河明万厯间开沿堤筑坝建三义阁万夀塔于上】简渎河【在丹阳县南五里唐书圯理志初置简州以县南有简渎取名府志简渎河东北达漕河南接延陵镇诸水入金坛县界本朝雍正十三年挑浚】珥渎河【在丹阳县南七里俗呼七里河北接漕河西南流经金坛县北曰金坛河滙县境诸水东南入长荡湖】闗河【在丹徒县西自城西北接京口港迤而东南入北水闗出南水闗合漕河又海鲜河在京口闸外宋嘉定八年郡守史弥坚请开海鲜河以停泊防江之舟今淤】九曲河【在丹阳县城北西接运河东北达大江委折七十里亦名新河昔时由此通潮利漕且广灌溉今河口淤塞】防城河【在丹阳县东北】
　　【自东门运河达于北门又新开运河由西门城濠经南门合简渎河入于东门运河】越渎河【在丹阳县东南三十五里引江潮灌田两岸居民用资水利又窦家支河在东门外四十里引潮通港】市河【在丹阳县西北源出练湖西斗门分为二流俱入漕河】金坛运河【在金坛县东北自县城引流至县北八里髙湖下口渎接天荒荡诸水益引而东为白鹤溪又东□武进县之滆湖而东北达于漕河　按金坛向以荆溪为运粮要道越珥村横塘二堰乃达诸河宋以前未通纲运逮理宗端平中始开堰以通运河自城北至荆溪沿于丹阳之七里河水道七十里县西之水为上流东南之水为下流因横塘之地髙嵗筑坝于下流之口以壅水明万厯间曾置闸后改为坝　本朝顺治六年修濬康熙十年重疏三十二年仍置闸四十年复疏濬】防风河【在金坛县东南洮湖北首由方洛港下经五叶村明万厯中开凿　本朝康熙中疏治雍正三年重濬】溧水【在溧阳县西北四十里自江宁府髙淳县东流入经县北又东入常州府宜兴县界入荆溪亦作陵水一名濑水又名永阳江即汉志所谓中江也战国防范睢曰伍子胥槖载而出昭闗夜行昼伏至于溧水史记作陵水刘氏曰陵即溧声相近也汉志应邵注溧阳县有溧水出南湖建康志溧水一名濑水东流为永阳江江上有渚曰濑渚即子胥乞食投金处故又名投金濑东流为濑溪入长荡湖今永阳江一名九阳江亦名颍阳江在县西北四十里旧志古中江水西承丹阳湖自芜湖径溧阳至宜兴入震泽而下入海其后东坝既成中江遂不复东今惟永阳江水入荆溪耳至县西北有水源出曹山经溧水县界东流入本县界合于永阳江或即指为溧源非也有旧县江在县西北四十五里自县西北八十里分界山流入上兴埠折而东为黄连湾会于南渡堰　按溧水故道即今胥溪河其西限于五堰东坝故不与石臼固城诸湖接然自芜湖东至太湖中间隔絶仅银林十七八里故道仍在若曹山水及旧县江乃入溧水之别支不可即以为古溧水之正源也】新丰湖【在丹徒县东南三十五里接丹阳县西北界晋书元帝时张闿为晋陵内史立曲阿新丰塘溉田八百余顷元和志新丰湖晋大兴四年张闿所立旧晋陵地广人稀且少陂渠田多恶秽闿创湖成灌溉之利旧志又有寺湖在县南十八里杜墅湖在县东南十五里郑河在县东南三十五里】练湖【在丹阳县西北本名后湖俗名开家湖元和志后湖在县北二十步周回四十里晋陈敏据有江东遏马林溪以溉云阳曲阿后湖亦曰练塘世説谢中郎尝经曲阿后湖宋顔延之有车驾幸京口侍逰曲阿后湖诗唐书食货志刘晏为转运使分官吏主丹阳湖禁引溉自是河漕不涸太平寰宇记后湖上承丹徒髙骊长山马林溪诸水色白味甘河渠志宋元至明屡经濬湖筑堤重修埂闸及治斗门函管万厯间郡守吴防谦言练湖上受长山八十四汊之水下通运河分上下二湖界以中埂有石闸三座引上湖水达于下湖更有石闸三座石防一座引下湖水达于运河又自函洞一十二处引上下湖水达之田间函洞以时啓闭则民间之旱涝无虞闸座以时啓闭则运河之蓄泄有备　按练湖形势最髙上湖髙下湖数尺下湖又髙运河数尺势若建瓴幅员四十里纳长山诸水以济漕运以资灌溉其利甚溥自居民争相垦佃贪近利而忘逺谋往往蓄泄无备唐时百筑堤横截一十四里开渎口泄水取湖下地作田遂分上下二湖嗣后屡废屡复斗门函闸代有兴筑　本朝顺治九年敕令修复故址康熙四十七年增修练湖四闸永禁私垦全复下湖万民感悦建圣恩亭于湖心乾隆十六年二十二年】
　　【翠华南巡俱有御制练湖诗】下湖【在溧阳县南十里周五里东入太湖又黄山湖在县西南盘白山下牛牸湖在县西南五十里今俱为田】朱湖【在溧阳东南八里郭景纯江赋其旁则有具区洮滆朱浐丹漅郦道元水经注朱湖在溧阳今溧湖多谓之渰或云曹荡圩是也其渰多筑圩成沃壤云又谢婆渰在南城下谢公渰在北城下相传谢朓洗研池宋汤徳俊建研池堂于上又葛涪渰在县西十五里与新昌渰连周回四十五里今成田仅余一通舟沙涨渰在县北二十里府志谢朓尝逰此明太仆史际募民筑塘盘龙渰在县北六十里上有檀石桥濑阳渰在县西北三十六里即濑溪也上接三塔诸渰水东入太湖俗以为古五堰非是南渡渰在县西北四十里建平髙淳西南诸水尽潴于此分注两江去渡五里曰界河】千里湖【在溧阳县东南十五里一名莼湖今涸曹学佺名胜志溧阳有莼湖即陆机所谓千里莼羮未下盐豉者又名千里渰】升平湖【在溧阳县西南七十里一名升平渰建康志水自溧水县五堰东流入湖又有溪水自建平梅渚来会即古中江所经之地又有三塔渰在县西七十里一名梁城湖与升平湖相接周回四十里　按舆图此即胥溪河自五堰而东者也新志胥溪河在溧阳县西八十里春秋时伍员开运道于此】洮湖【在金坛县东南溧阳县东北一名长塘湖亦名长荡湖与常州府宜兴县接界晋书咸和三年苏峻既败其将韩晃奔张健于曲阿相与自延陵向长塘湖隋书地理志延陵县有长塘湖太平寰】
　　【宇记在金坛县南三十里建康志长荡湖在溧阳县北五十三里旧名洮湖宋单锷水利书洮湖上接滆湖而运河有功下达荆溪而震泽无害宣润常三州之深利也明伍余福水利论金坛武进宜兴之间有地名夹苎干东抵冝兴之滆湖北通长荡湖西接五堰葢长荡湖之水东接荆溪而入太湖昔人引之北泄于滆湖又泄滆湖水北入武进县西南之大吴荡口诸渎及白鹤溪而接于运河府志长荡湖周百二十里旧有八十一浦口实受荆城延陵丁角薛步四源之水今所存惟二十七余皆淤塞】髙湖【在金坛县西北十里周百余顷北接五十渎南流十二里入大溪有三闸以接水】南溪【在丹阳县南四百余步练湖分流东赴运河又湾溪在县东一里】白鹤溪【在丹阳县东南五十五里一名荆溪源出荆城南流经金坛县北绕县东境分二流一引而东滙诸水为运河一东南流入洮湖唐潘佐诗荆溪百里水涵空陆龟防有荆溪早景诗】辰溪【在丹阳县西北自丹徒县界流入按县志丹徒髙骊长山诸水引流为蜃溪宋避孝宗嫌名改曰辰溪滙八十四汊之水潴为练湖其余流入金坛境又马林溪亦在县西北去丹徒县南三十五里即辰溪下流也唐皇甫冉有马林溪遇雨诗】薄荷溪【在溧阳县东十八里上通洮湖下入宜兴之九里河】谷溪【在溧阳县南十里源出青山曲折流一百里入濑水】金陵溪【在溧阳县南六十里源发广徳下流滙于荆溪】飱溪【在溧阳县西六十里建康志源出荆山迳谷山东北流入长荡湖】白云溪【在溧阳县东南十里一名白云径县境诸水多会于此东北流入宜兴县界入荆溪又有上湖涧在县西南六十里髙友溪在县南六十里举善溪在县南三十里皆源出广徳诸山合于白云溪乂黄墟荡缲车　泾皆在县南十五里东北入白云溪】蓝溪【在溧阳县西南六十里上有墩曰挂鱼墩相传为陵阳窦子明钓鱼处】大溪【在金坛县西二十里一名青善河通昆仑河东南流入长荡湖灌溉赖之】直溪【在金坛县西三十里即直里河受茅山丁角诸水东南通大溪】唐王溪【在金坛县西南三十里源出茅山东南流入大溪】润浦【在丹徒县东一里元和志东浦亦谓之润浦在丹徒县东二里北流入江隋置润州取此为名又西浦旧志在城西唐张籍有西浦诗又有徒儿浦在县东二十里】亭浦【在丹徒县西下鼻浦之西七里吴志所谓薄落也王濬縁江图谓之渎浦亭浦口与江中贵洲相对】下鼻浦【在丹徒县西十里北入大江即五州山过脉入江处舆地志吴志刺奸屯晋郗鉴尝置两垒于浦西京口记有小墩二在浦东西形人鼻故名东有憇宾亭相距十里有七里港】北固浦【在丹徒县西北广一百八十丈以藏舟旧志有海涵河柳溪桥今俱废】丹徒港【在丹徒县东十五里有东西二港又谏壁港在县东三十里今讹为涧壁又安港在县东北八十里】髙资港【在丹徒县西四十里北通大江达仪征又西为句容县界明恵帝纪建文四年燕兵渡江盛庸败之于髙资港即此本朝乾隆十六年二十七年三十年翠华南巡俱有】
　　【御制髙资港诗相近有炭渚港亦戍守处通大江又洪信港距髙资港三十里】甘露港【在丹徒县北北固山下方舆纪要港北通大江南通上河宋会要漕渠东有积水澳北有归水澳元符中漕臣曾孝蕴筑以济漕乾道中废嘉定中郡守史弥坚复浚归水澳东北接甘露港西入漕渠】京口港【在丹徒县西北江口南徐州志京口旧名须口宋志京口渠自江口行九里而达于城之南门港东有掘港又有新港明成祖实録永乐十年浚镇江府京口新港甘露三港达于江又金线港去甘露港一里　按京口港抱郭通江沿江诸港独居道里之适中宋建平王景素传将军张保泊西渚史弥逺记西津斗门违于江皆指此港实为通渠之锁钥】包港【在丹阳县东七十里东接嘉山北通大江又东十里即武进县之孟渎河口】吕渎港【在丹阳县东南五十里北接漕河南通白鹤溪明万厯间重濬凡二十余里民田资以灌溉又萧港在县东二十七里】马嘶港【在丹阳县东北六十里北通大江明隆庆二年修濬引江水灌田大为民利相传汤和讨贼屯兵于此有神马前嘶引渡故名】盐港【在溧阳县西七里上通南渡下迳口入于昆仑】毛家港【在溧阳县西十三里又十七里为李家港上通湖渎泄黄山诸湖之水】方洛港【在金坛县南二十五里其下有　徐荘港又县东有燕子港俱通湖】新河港【在金坛县湖溪五里其下有大浦港与大浦对者为抱村港在湖溪北】丁义渎【在丹阳县南三十里自鹤溪分派遵流而北凡三十五里宋绍兴中加濬灌溉之利甚溥】相渎【在丹阳县东南六十里舆地纪胜宋王存自杭州归丹阳旧居惮于重堰乡人自奔牛开直渎南通白鹤溪以便其行故号相渎亦名直渎】破冈渎【在丹阳县西南吴志赤乌八年凿句容中道至云阳西城通会市作邸阁舆地志延陵县西有东云阳西云阳二城相去七里与句容县接境吴时所凿号破冈渎自延陵至江宁上下各七埭梁避太子纲讳废破冈别开上容渎至陈时复开破冈渎葢六朝都建康水道自云阳西城径至都下也隋平陈并废】横逻渎【在溧阳县东七里南接白云径北通洮湖】泾渎【在溧阳县北三十里建康志自金坛县西十三里长塘湖北口至溧阳县北三十七里相传晋宋间有此渎隋大业间永世令达奚明曾加疏濬新志明成化间知县靳璋符观相继濬凿水势深濶至今民赖其利又古渎至县北二十三里与濑溪通】古速渎【在金坛县南二十里延袤十里又南洲渎亦在县南皆东通长荡湖又北洲渎在县北五里】白鹤湾【在丹阳县西十里源出绣毬山东行二十里入九折河又旋湾在县东北三十五里亦入九折河】华坞沟【在丹阳县东十二里入九折河又扬家沟在县东四十里一名杨坞沟又张沟在其北】百丈沟【在溧阳县南五里建康志一名百步沟源出燕山相传此处田多髙昻开沟以灌溉东流入白云溪府志旧有坝三十四潴水灌田嵗久淤塞明宏治中知县杨荣开浚凡八百余丈中存九坝民赖其利】白龙荡【在金坛县南六里一名思湖府志旧最寛衍蓄水以纾下田之涝近为居民筑堤以擅菱藕之利县志毎夏时四围芦苇荷蒲菱芡杂然而生锦鳞逰泳莲舟往来其中一画象也上有白龙庙又钱资荡在县东南五里西通南洲南注速渎】天荒荡【在金坛县西北上流接茅山以东诸水灌流为荡居民筑堤捍水引流而东入于运河谓之建昌圩又滕湘荡在县西其旁有紫阳西阳二渠荡介其间广五百余顷民田引为灌溉又有鲍荡在县西三十里民资灌溉】李成涧【在丹阳县东北三十里流入九曲河又桃花涧在县东北四十五里九云山下】白玉涧【在溧阳县北七十里黄金山西石色莹洁】楚王涧【在金坛县茅山崇禧观东相传楚威王逰憇于此】丰登洋【在溧阳县东十五里有小渚夏夜纳凉独无蚊蚋】巧石浜【在溧阳县西北六里小山下濒水数百武怪石玲珑天然迥絶】秦潭【在丹徒县月华山下舆地纪胜在铁瓮门外府志秦时所开陆龟防诗松门穿戴寺荷径绕秦潭亦名緑水潭宋绍兴中改为放生池】马潭【在丹徒县南五十五里】清水潭【在丹阳县东斜桥南唐僧皎然诗行人无数不相识独立云阳古渡邉即此】龙潭【在溧阳县东北十八里黄家桥东大旱泉涌不絶又一潭在县西南龙潭山】石潭【在丹阳县北二十五里有石潭村石潭秋月为云阳八景之一】万束陂【在金坛县东三十五里祥符图经陂宜稻顷收万束故名】吴塘【在丹阳县东七十里即白龙塘周四十里半入金坛县界梁吴逰所造以灌溉民田】浦里塘【在丹阳县南五里吴孙权时作陆凯谏呉主勿作浦里田即此】莲塘【在金坛县东门外宋汤鹏举造有十里荷花九里松之胜今废】谢塘【在金坛县东南唐书地理志县东南三十里有南北谢塘武徳二年刺史谢元超因故塘复置以溉田太平寰宇记南北谢塘梁普通五年记室参军谢徳威造隋废唐谢元超重修因名府志有莞塘在金坛县东南三十里梁大同五年南台侍御史谢贺之壅水为塘种莞其下因名又有单塘在县东北二十八里入丹阳境萧齐时单雯所筑】荷香池【在丹徒县虎踞门外池可二三顷外萦以山花极盛旧有亭又薛公池在鹤林门外】白莲池【在丹徒县城南上有鬬鸡庵苏轼诗白莲池上鬭鸡庵】金牛池【在丹徒县南五里近八公岩石壁陡削池在其下】金莺池【在丹阳县治内明统志宋夏竦为主簿时一日侍母燕坐见黄鹂双舞俱没于地发之得金莺二其母命瘗之因筑亭其上后人发地求之不得遂凿为池乾隆二十七年翠华南幸有】
</div>
    <div class="pagination">
<a href="大清一统志_page38.html">上一页</a><span>...</span><a href="大清一统志_page34.html">34</a><a href="大清一统志_page35.html">35</a><a href="大清一统志_page36.html">36</a><a href="大清一统志_page37.html">37</a><a href="大清一统志_page38.html">38</a><span class="current-page">39</span><a href="大清一统志_page40.html">40</a><a href="大清一统志_page41.html">41</a><a href="大清一统志_page42.html">42</a><a href="大清一统志_page43.html">43</a><a href="大清一统志_page44.html">44</a><span>...</span><a href="大清一统志_page40.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
