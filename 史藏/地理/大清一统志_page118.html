<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 118 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 118 页/共 202 页
  </h1>
  <div class="content">
   【赐諡忠节】曽凤韶【庐陵人洪武末年进士建文时为御史燕王入觐驰御道且不拜凤韶劾王大不敬以至亲不问及燕王称帝以御史召不赴寻加侍郎又不赴乃刺血书衣襟嘱其妻李子公望勿易衣即以此殓遂自杀年二十九李亦自经福王时赠太仆卿諡忠毅妻諡贞愍　本朝乾隆四十一年赐諡忠节】邹瑾【永丰人建文时大理寺丞靖难兵至与魏冕等殴都督徐増夀于殿前燕王入不屈死福王时赠大理卿諡文愍同族邹朴为秦府长史闻瑾死亦不食卒或曰朴即瑾子　本朝乾隆四十一年赐諡节愍】魏冕【永丰人建文时御史燕兵至金川门都督徐増夀徘徊殿庭有迎纳意冕率诸御史殴之防死帝仓皇辍朝冕与邹瑾大呼请速诛増夀明日宫中火起或劝冕归附冕厉声叱之遂自杀　本朝乾隆四十一年】
　　【赐諡节愍】王艮【字敬止吉水人建文初进士对策第一以貌寝置第二授修撰与修太祖实録诸大著作皆综理之又数上书言时务燕兵薄都城艮与妻子诀曰食人之禄者死人之事吾不可复生矣遂自鸩福王时赠礼部侍郎諡文节　本朝乾隆四十一年】
　　【赐諡忠节】顔伯玮【名以字行庐陵人建文初举贤良知沛县事燕兵来攻城固守不下会指挥王显迎降伯玮冠带升堂南向拜遂自经子有父亦有刎父旁福王时赠伯玮太仆少卿諡忠恵有为翰林待诏諡孝节　本朝乾隆四十一年赐伯玮諡忠节】刘镐【龙泉人父允中洪武五年举于乡官慿祥巡检卒于任镐以道逺家贫不能返柩居常悲泣父友怜之言于广西监司聘为训导假假公事赴慿莫知葬处昼夜夜环哭其父父苍头已转入交阯忽慕至若有物慿之者因得冡所在乃负归葬】解缙【字大绅吉水人祖子元为安福州判官元末兵乱守义死父开与弟阖有名称二解缙年十九举乡试第一洪武中举进士授庶吉士尝于大庖西室草疏万言指斥时政帝称其才改御史以其言少令还家进业太祖崩缙奔丧至京有司劾非诏防谪河州卫吏用荐召为待诏成祖入京擢侍读命与黄淮杨士竒等入直文渊阁预机务累进翰林学士兼　春坊大学士以赞立太子为汉王髙煦所恶数搆谗言又谏讨交阯忤肯遂出为广西叅议既行为李至刚所搆改交阯髙煦又陷于他事逮下诏狱死兄纶与缙同举进士为监察御史改祠部主事应天教授以刚直忤权贵归养父竟不起】杨士竒【名寓以字行泰和人少孤贫力学授徒自给建文初用荐入翰林与编纂事寻试吏部第一除吴王府审理副仍供职翰林成祖即位改编修入直文渊阁叅机务累迁左谕徳帝北狩留辅太子时汉赵二王搆太子急士竒力为调防乃解进翰林学士左春坊大学士仁宗立进礼部侍郎兼华葢殿大学士寻进少保兵部尚书正统初进少师卒进太师諡文贞士竒厯相四朝文章徳业为一时辅臣之冠云】梁潜【字器之泰和人父兰字庭秀居乐道潜由乡举除四会知县有治声永乐初召修太祖实録擢修撰兼右赞善成祖北巡留辅太子被谮下狱弃市朝野惜之妻杨氏不食死子婺举进士厯浙江布政使时称良吏】陈诚【字子实吉水人由进士官行人洪武中使安南令还所侵思明地却其赆厯吏部员外郎永乐中哈里国入贡诚偕中官李达等送其使臣还遂颁赐西城诸圗诚乃遍厯哈里赛玛尔堪等十七国谕以招懐之意并圗其山川城郭志其风俗物产为西域记以献帝襃赉擢郎中后诸国数入贡帝以诚劳擢广东参议累官右通政　哈里旧作哈烈赛玛尔堪旧作撒玛儿罕今改正】宋礼【字大本永寕人洪武中以国子监生擢山西佥事永乐初厯官工部尚书开通会河有功卒祀南旺湖上】邹缉【字仲熙吉水人洪武中举明经厯官左庶子兼侍读永乐十九年三殿灾缉上疏极陈时政缺失凡数千年几得祸缉博极羣书居官勤慎清操如寒士其在东宫所陈皆正道】曾启【字子启永丰人生而颍异博学强记工文词永乐二年殿试第一授修撰时诏解缙选进士二十八人进学文渊阁棨为首帝爱其才有荐文士者必问才学如棨否或命就棨辨论以观其能厯官侍读学士少詹事为文如泉源一防千里馆阁中自解胡后诸大制作皆出其手卒赠礼部侍郎諡襄敏】周述【字崇述吉水人永乐二年与従弟孟简并举进士及俱授编修述累进左春坊兼左庶子孟简在翰林二十年始迁詹事府丞出为襄王长史述温厚解静文章雅瞻孟简谦退不伐并为世所重】王直【字行俭伯贞子永乐进士改庶吉士授修撰厯事仁宗宣宗累迁少詹事兼侍读学士在翰林二十余年稽古代言累纂记注之多士出其手正统初进礼部右侍郎八年拜吏部尚书秉铨十四年端方真亮为时名臣卒赠太保諡文端子防翰林检讨亦以学行称】罗汝敬【名简以字行复仁孙永乐进士选庶言士累进侍讲仁宗时陈时政缺失十五事忤防下狱改御史直声震朝廷宣徳右擢工部右侍郎两奉使安南督理防西屯田皆有劳绩孙玮性至孝母丧庐墓虎不害害竹杖生枝白鸦为鸠鸣荷华生于原以祖廕厯官常州府同知】李时勉【名懋以字行安福人永乐进士选庶吉士厯侍读性刚鲠慨然已天下为已任以直言忤防繁狱赦复职洪熙元年复上疏言事帝怒命力士捶折其胁下锦衣狱宣宗宥之复原官迁侍读学士正统时进学士掌院事为祭酒崇廉耻抑奔竞诸生有不能婚者节餐钱瞻给督令读书灯火达旦已忤王振诬以擅伐官树枷于国子监前方盛暑枷三日不解监生李贵等千余人诣阙求贷石大用上章愿以身死太后为言之始得解后致仕归国子生送者几三千人无不泣下卒諡文毅成化五年改諡忠文赠礼部侍郎】周忱【字防如吉水人永乐进士选庶吉士厯刑部员外郎有经世才浮沈郎署二十载人无知者独夏原吉竒之宣徳初超迁工部右侍郎巡抚江南在任二十二年大着恵政诸所建明皆着为令景泰中以工部尚书致仕卒諡文达详见江南名宦】张宗琏【字重器吉水人永乐进士改庶吉士预修永乐大典授刑部主事録囚广东多所平反仁宗中擢中允宣徳初进大理寺丞寻清军福建民以不扰坐奏事忤防谪常州同知宗琏性淡泊莅郡不携妻子病亟召医室无灯烛童子従外索取油一孟入立却之其清峻如此】陈士启【名雷以字行泰和人永乐进士选庶吉士厯礼部郎中尚书吕震脐尹昌隆至死属吏承奉唯谨士启独不少狥出为山东右叅政尽心吏事卒于官】李昌祺【名祯以字行庐陵人永乐进士选庶吉士预修永乐大典僻书疑事人多就质迁礼部郎中厯广西河南左布政使并有恵政为人博学敦行致仕二十余年屏迹不入公府故庐裁蔽风雨伏腊不允】萧省身【泰和人永乐进士洪熙初官至河南右布政居河南十二年治行与李昌祺等】钱习礼【名干以字行吉水人永乐进士选庶吉士授检讨累进学士掌院事翰林院落成诸殿大学士皆至习礼不设杨士竒杨漙坐曰此非三公府也其刚正有执类此正统初迁礼部右侍郎王振用事达官多造此门习礼耻为之屈遂乞归卒諡文肃】朱与言【字一谔万安人永乐进士授湖广佥事迁四川副使正统初召为南京右副都御史致仕为人刚方亷慎政务大体数建白切时弊家居门庭清肃乡人有不善惟恐与言知之】罗通【字学古吉水人永乐进士授御史言事忤防出为交阯清化知州利反围清化通与指挥打忠坚守乘间杀贼甚众贼乃去景帝初以兵部员外守居庸闗进右副都御史额森别部来攻会天大寒通令汲水灌成氷坚滑不得近七日遁走通追击破之官终右都御史额森旧作也先今改正】刘子辅【名诩以字行庐陵人永乐间由国子生为都御史按浙江持法公平厯广东副使左迁谅江知府利反来攻与主将李任固守九月力屈城陷遂自缢赠布政司参议】李湘【字永懐泰和人永乐中以太学擢知东平州事持巳爱民抚绥十余年始终一致正统中擢懐庆知府】彭朂【字祖期永丰人永乐进士除南雄建宁二府教授有贤声正统初擢御史督南畿学政训廸有方士风大振改考功郎中出为山东副使土木之变数年兵事以直不容于时致仕归】彭琉【字毓敬安福人永乐进士授政和知县御史李宷巡银埸家人为奸利琉禁之乃摭劾琉谪教谕杨士竒以文学荐擢编修正统初简儒臣督天下学校琉莅广东士风为振官终湖广副使琉寡嗜欲甘劳苦动以古人自期廉名直节表着一时】杨黼【吉水人由进士授御史仁宗即位上疏言十事擢卫王府长史尽心献替持守洁清】曾泉【字本清泰和人永乐进士选庶吉士改御史宣徳初以言事谪汜水典史卒河南参政孙原贞上言泉操行廉洁服官勤敏虽古循吏无以加诏追复泉爵】周叙【字公叙吉水人年十一能诗永乐中举进士选庶吉士授编修厯修撰侍读正统中疏言国子生习经义外宜兼习一事如治民治兵书算之类有司考课请以农桑学校为殿最帝嘉纳焉擢南京侍读学士请重修宋辽金三史诏许自撰景泰初请复午朝接大臣并诏臣民直言时政帝因诏求言】刘球【字求乐安福人永乐进士厯翰林侍讲正统时王振欲征麓川球抗疏力誎复应诏力规时政振大怒逮下诏狱属指挥马顺杀球深夜顺携一小校持刀至球所球方卧起立大呼太祖太宗在此颈防体犹植立遂支解瘗之狱户下时修撰董璘亦在狱従旁窃血裙遗其家后其子求尸仅得一臂裹裙以殓景泰初赠翰林学士諡忠愍二子釬痛父寃絶意仕进躬耕养母球既得防乃应举皆成进士广东叅政釬云南按察使球弟玭字求素正统进士以直谪戍辽阳以文自娱着有巻晦集】郭循【字循初庐陵人由进士为刑部主事宣宗置西苑开太液池筑万嵗山大兴土木循抗疏切谏帝大怒命以氊裹循至大内亲诘之循抗对无所屈帝益怒射伤其颅系诏狱英宗立始复官终广东叅政】刘广衡【字克平万安人永乐末进士正统间以刑部郎中出修浙江荒政积粟数百万督治陂塘为旱涝备景泰初厯左副都御史镇守陜西改抚福建浙江居官以廉节称终刑部尚书子乔成化中进士累官湖广左布政使】李信圭【字君信泰和人洪熙时举贤良授清和知县在任二十二年以以荐擢处州知府称良吏】刘实【字嘉秀安福人嗜古博学宣徳中举进士选庶吉士正统初授金华府通判厯知南雄府为中官所诬逮下诏狱瘐死实为人耿介苦节自持政务纷还未尝废书士大夫重其学行孙丙字文焕成化末进士为庶吉士改御史巡按云南督理两淮盐课厯官右副都御史巡抚湖广进工部右侍郎丙操履清介所至严明法令修举卒赠尚书諡恭襄】廖庄【字安止吉水人宣徳进士厯刑科给事中有直声迁南大理少卿景泰五年疏劝帝朝见上皇又言上皇之子陛下之犹子也宜令亲儒臣习书策使天下臣民晓然知天子公天下之心疏入廷杖谪定羌驿丞天顺初召还厯刑部左侍郎卒赠尚书諡恭敏】李绍【字克述安福人宣徳进士选庶吉士授检讨天顺初厯礼部右侍郎致仕成化中召为国子祭酒未赴而卒绍好学蔵书甚富居官刚正有器局好奬后进其卒也帝深惜之子瑢成化中进士官御史终广东布政使】曾翚【字时深泰和人宣徳进士厯刑部员外郎秦王以私憾诬巡抚陈镒狎妓翚按得其情劾藩府不得诬污大臣朝论伟之累迁广西河南叅政山东右布政使进刑部左侍郎巡抚浙江还朝谢病去翚谨操行所至有声及归生计萧然絶迹公府人以为贤】王质【字孟瑾泰和人由乡举为训导擢御史宣徳末厯四川参政行部惟啖青菜人呼为青菜王由山东布政进户部右侍郎郎拜刑部尚书好古博学居身清约为时所称】刘定之【字主静永新人正统元年会试第一授编修京城大水应诏陈十事景帝即位复上言十事帝优诏答之成化二年以太常少卿兼侍读学士入阁辅政江西湖广灾有司方征民赋以定之言获免寻进吏部左侍郎时万贵妃专宠皇后希得见储嗣未兆独定抗疏疏力言中外韪之为人谦恭质直以文学名一时卒赠礼部尚书諡文安】刘观【字崇观吉水人正统进士方年少忽引疾归杜门读书求圣贤之学四方来学者甚众知县刘晟为筑养中书院居之四壁皆书先儒语録又大书诚明敬义四箴以示学者每日端坐无懈容又作勤俭恭恕四箴以教其家取吕氏乡约表着之以教其乡族有孤婺不能自存者周之使全其节其所居曰卧庐学者称卧庐先生邻郡吴与弼极推重之】孙鼎【字宜庐陵人由乡举为松江府教授以孝弟立教正统八年杨漙荐为御史代彭朂督南畿学政教士务先徳行请托者无所措手英宗北狩上书请随所用効死不报以亲老致仕知府张瑄疏言鼎孝追曾闵学继程朱宜起居论思之职不果用卒于家】刘俨【字宣化吉水人正统七年进士第一授修撰厯太常少卿兼侍读主顺天乡试黜阁臣陈循王文之子几得危祸天顺初改翰林掌院事卒赠礼部左侍郎諡文介俨有文学立朝正直居乡有恵泽尝预修五伦书厯代君鉴总裁寰宇通志宋元通鉴纲目】罗如墉【字本崇庐陵人由进士授行人従英北北征濒行诀妻子誓以死报国属翰林刘俨铭其墓俨惊拒之如墉笑曰行当騐耳途中与永昌作歌诗相唱和皆慷慨誓死之言后数日竟死尹昌吉水人由进士官行人司正亦死英宗土木之难】左鼎【字周器永新人正统进士授御史巡按山西及乘舆北狩画战守防甚备额森请和抗章言不可寻以山东河南饥遗鼎赈恤民赖以安景泰四年连上疏论时政复因灾旱陈救弊恤民七事帝善其言鼎居官清勤卓有声誉时御史练网以敢言著名而鼎善为奏章京师语言左鼎手右纲口自公卿以下咸惮之英宗复位擢左佥都御史】王槩【字同节庐陵人正统进士厯河南按察使时多繋囚讯鞫累日而狱为之空成化中官至刑部尚书卒諡恭毅】刘孜【字显孜万安人正统进士授御史出按辽东将吏慑伏擢山东按察使治行称最迁左布政使寻擢右副都御史巡抚江南成化初拜南京刑部尚书惩南部法弛矫之以严官吏畏惮致仕卒孜居官廉慎治事精宻号一时能臣】彭时【字纯道安福人正统十三年进士第一授修撰郕主监国令入阁预机务以忧去服除累迁太常少卿天顺初复命入阁时帝方向用李贤然贤雅重时退必咨之时引义不阿或争可否至失色宪宗即位议上两宫尊号中官夏时欲独宗所生周贵妃时力争乃得并尊进兵部尚书加太子少保兼文渊阁大学士慈懿太后崩欲别卜山陵时偕朝臣伏文华门泣请卒合葬裕陵改吏部尚书加少保时立朝三十年刚正存大体有古大臣风卒赠太师諡文宪】钟同【字世京永丰人景泰进士授御史遇事敢言懐献太子卒同疏论时政请复立沂王为太子景帝怒下诏狱封巨梃就狱中杖杀之时年三十二同知上疏也防马出马伏地不起同叱曰吾不畏死尔奚为者马犹盘辟再四而行同死马长号数声亦死英宗复位赠大理寺諡恭愍従祀忠节祠中】刘宣【字绍和安福人父戍卢龙卒宣补其役因为御学生能自奋于学景泰中成进士选庶吉士授编修宏治初厯官南京工部尚书严出纳刬奸弊部事修举宣事母孝自奉薄性耿介嫉恶不少狥卒諡文懿子秉监正徳进士厯刑部员外郎锦衣千户王注杀人都督钱宁庇之莫敢问秉监竟实其罪为大名副使毁淫祠千数以忤司礼中官赖义下诏狱谪官家居喜讲学时人重其名行】伍骥【字徳良安福人景泰进士授御史庄重寡言笑见义敢为天顺中巡抚福建上杭贼起骥率兵深入破平之冐瘴疠病率军民争为立祠子希闵成化进士厯官福建佥事亦有平冦功】张敷华【字公实安福人父洪为御史死土木难敷华少负气节举天顺进士选庻吉士厯兵部郎中廉重不挠迁浙江参议进右叅政右布政使治声大着治时巡抚山西陜西总督漕运皆有政绩以右都御史掌南京都察院就迁刑部尚书正徳元年召为左都御史时大臣与言官请去刘瑾帝犹豫未决敷华复上疏切谏不报寻以中防罢去卒赠太子少保諡简肃敷华刚介直谅望重朝野与刘大夏戴齐名孙鼇山亦举进士官御史】罗伦【字彝正永丰人少好学家贫樵牧挟书讽诵不辍成化二年廷试对策万余言直斥时弊擢第一授修撰大学士李贤遭丧夺情伦诣贤沮之不聴乃上疏极论谪福建市舶司提举贤卒复官改南京居二年引疾归遂不复出伦为人刚正严于律已义所在毅然必为于富贵名利泊如也里居倡行乡约相率无敢犯衣食粗恶或遗之衣见道殣解以覆之晨起留客饭妻子贷粟隣家及午方炊不为意以金牛山人迹不至筑室著书其中四方従学者甚众卒年四十八嘉靖初追赠左谕徳諡文毅学者称一峯先生】周孟中【字时可卢陵人自幼有求道志举成化进士授南京文选主事厯福建佥事广西副使皆督学政以正学朂士士皆向风累迁广东布政使治行为当时朂宏治中终右副都御史其学本于主敬自号畏斋】张黻【字兼素吉水人成化进士官后府经厯会刑部员外郎林俊劾僧继晓中官梁芳下锦衣狱拷讯黻救之并下狱时言路久塞两人直声震都下为之语曰御史在刑曹黄门出后府黻谪师宗知州厯知涪州宿州介特不避权贵】刘戬【字景元安福人成化中进士及第授编修进侍讲孝宗初颁诏安南事毕越宿即行馈遗一无所受安南人为建郤金亭于思明道中官终谕徳戬博学守正嫉邪疾革闻内阁刘吉罢夀宁张峦死大喜索笔赋诗而卒】刘逊【字时让安福人成化进士由知县擢京京御史宏治初与同官姜绾劾内侍蒋琮下诏狱谪沣州判官迁武冈知州复以裁岷府禄米贬四川行都司防事厯湖广副使刘瑾征贿不得坐缺军储被逮瑾诛起官厯福建按察使逊有气节虽数遭坐辱志不少缺】欧阳旦【字子相安福人成化进士由休宁知县擢御史宏治初劾刘吉贪位固宠宜急放遂请罢皇庄分赐小民不聴旦醇谨有文学终南京副都御史】赵璜【字廷实安福人宏治进士厯兵部员外郎出为济南知府政绩大着正徳初擢顺天府丞刘瑾恶之逮下诏狱除名瑾诛复职迁右佥都御史巡抚宣大山东皆有声嘉靖初进工部尚书诏营后父陈万言第佑工值六十嵗璜持之得大减又与廷臣伏阙争大礼帝欲迁显陵璜极言不可乃寝诏建玉徳殿景福安喜二宫再疏争之得罢役为尚书六年持政不阿惜财守法权幸多嫉之致仕归卒赠太子太保諡庄靖】罗钦顺【字允升泰和人宏治六年进士及第授编修迁南京国子司业与祭酒章懋务以实行造士刘瑾擅政除名瑾诛复官累擢两京吏部左右侍郎世宗立摄尚书陈久任超迁法大礼议起疏请重正统以隆大孝不纳迁南京礼部尚书省亲乞归起礼部尚书又改吏部时张璁桂萼以议礼骤贵树党屏逐正人钦顺耻与人列乃辞不拜里居二十余年日居学古楼潜心格物致知之学专力于穷理存心知性所着困知记辨折精审学者称整庵先生卒赠太子太保諡文忠　本朝雍正二年命従祀庙庭弟钦徳钦忠宏治中同登进士并孝友为时所推重云】陈凤梧【字文鸣泰和人宏治进士由庶吉士授主事应诏陈法祖敬天数事且言夀宁张鹤龄兄弟宜择正士与之逰处帝颇纳之厯湖广提学佥事河南按察使中官谷大用迎世宗于兴邸所至横暴鳯梧独不屈累擢右副都御史巡抚应天十府罢归卒赠工部尚书】刘玉【字咸粟广衡孙宏治进士擢御史武宗即位因灾异陈修省六事出按京畿劾中官吴忠贪虐刘健谢迁罢驰疏劾刘瑾等乱政瑾构之繋狱削籍瑾诛起官厯右佥都御史提督江防宁王宸濠反攻安庆王以舟师赴援事定改巡抚郧阳世宗立为刑部左侍郎偕九卿争论献帝不宜称皇及帝欲考献帝又偕廷臣伏阙哭争坐削节卒隆庆初赠刑部尚书諡端毅子慤南京工部右侍郎厯官亦有声】罗侨【字维升吉水人宏治进士为大理评事正徳五年因旱霾上言陛下视朝或至日昃狎侮羣少号呶达旦且文纲日宻诛求益峻先朝耆旧如刘大夏者谪戌穷边已及三载愿慎逸防屏玩好放弃小人召迁旧徳疏入舆榇待命刘瑾果大怒欲抵极刑李东阳力救得改原籍教官瑾败复职以病归宸濠反王守仁起兵吉安侨首赴之世宗即位授台州知府境内大治擢广东左参政逾年谢病去】毛伯温【字汝厉吉水人正徳进士厯御史巡按福建河南皆有声世宗即位中官萧敬韦霦隂缓张鋭张忠狱伯温请并诛敬霦中官为屏气寻迁大理寺丞擢右佥】
　　【都御史巡抚宁夏坐李福达狱褫职十五年起右副都御史进工部尚书总督宣大山西军务修大同等五堡边防赖焉寻命统兵征安南谕降墓登庸纳其圗籍遂改安南国为安南都统使司加太子太保改兵部尚书上防边二十四事已复疏革兄滥左右多不悦未几罢归穆宗立复官天启初諡襄懋】欧阳重【字子重庐陵人正徳进士授刑部主事刘瑾窃柄百官谨事之重独不顾张鋭钱宁掌厰卫连构缙绅狱重皆力与之争累擢右佥都御史巡抚应天会寻甸反改巡云南讨平叛蛮诸所设施民咸称便既劾黔国公沐绍勋与镇守中官杜唐为所构遂罢归】欧阳铎【字崇道泰和人正徳进士授行人上书极论时政厯延平知府改福州并以治行闻累迁南京光禄卿奏革太官珍修诸署积弊六事进右副都御史巡抚应天十府均赋平徭民皆称便再擢南京吏部右侍郎自陈去铎有文学内行修洁虽通显家具萧然卒赠工部尚书諡恭简】戴冠【字仲鹖吉水人正徳进士为户部主事上言势要家子弟童奴茍窃爵尝锦衣官属数至万余次者繋籍勇士投充监局匠役皆国家巨蠧又言调入京操之军不宜久留所籍财产不宜贮之豹房帝怒贬广东驿丞嘉靖中厯山东提学副使以清介闻】邹守益【字谦之安福人父贤字恢才宏治进士授南京大理评事数有条奏当时称之官至福建佥事居家孝友守益举正徳六年会试第一出王守仁门廷试第三人授编修告归谒守仁讲学淤赣州宸濠反与守仁军事嘉靖初赴官帝欲去兴献帝本生之称守益再疏切谏下诏狱谪广徳州判官久之厯南京祭酒九庙灾陈上下交修之道以应中宗髙宗反妖为祥享国长久为言帝大怒落职归里居日事讲学四方従逰者踵至学者称东郭先生隆庆初赠南京礼部右侍郎諡文庄子善嘉靖进士累官太常卿服习父训践履无怠称其家学善子徳涵字汝海隆庆进士厯刑部员外郎张居正方禁讲学徳涵守之自若出为河南佥事御史承居正指劾之归弟徳万厯进士厯司经局洗马早负盛名为东厰所劾罢】王思【字宜学直曾孙正徳进士选庶吉士授编修乾清宫灾上疏劝帝抑私恩端正本帝狎虎而伤思又上封事切谏谪潮州三河驿丞怡然就道时王守仁讲学赣州思従之防及守仁讨宸濠檄思参军议世宗立复官与同官屡争大礼又偕廷臣伏左顺门哭谏繋狱廷杖病创卒隆庆初赠谕徳】李中【字子庸吉水人正徳进士授工部主事武宗自称大庆法王建寺西华门内用畨僧住持廷臣莫敢言中抗切直谏谪广东驿丞王守仁抚赣州檄中参其军事预平宸濠世宗朝累官副都御史总督南京粮储卒光宗时追諡庄介中少闻道于杨珠既而扩充之沈潜邃宻学者称平谷先生门人罗洪先生年周子恭皆能传其学】王学防【字一卿安福人正徳进士以吏部主事誎南巡跪阙下受杖嘉靖初上疏言谨始之道已奏请裁戚□又申救言官厯考功文选郎中廉谨为时所称累迁南京吏礼兵三部尚书致仕年九十四卒赠太子少保】聂豹【字文蔚永丰人正徳进士厯都御史抚福建有声出为平阳知府修筑闗隘冦不能犯嘉靖中厯右佥都御史巡抚顺天进兵部尚书増筑京师外城致仕归隆庆初赠少保諡贞襄】王时柯【字敷英万安人正徳进士授行人嘉靖初擢御史疏言桂萼辈以议礼迎合得陞美官薜蕙陈相等连章论奏实出至公忤防切责未几偕廷臣伏阙争孝宗不当称伯考再予杖除名穆宗立赠光禄少卿】彭簪【字世望安福人正徳初由乡举为衡山知县多恵政移判常州摄宜兴县却例供迁知靖州投劾去筑玩易草堂自称石屋山人泊然清修迥出尘表时莫不髙其风】刘魁【字焕吾泰和人由乡荐厯寳庆通判均州知州潮州同知所在有恵政陞工部员外郎疏陈安攘十事帝嘉纳之嘉靖二十一年帝用方士陶仲文言建佑国康民雷殿于太液池西魁□言切諌帝震怒杖于廷锢之诏狱四年得释末几复追逮又三年乃释在狱中与杨爵周怡二人讲诵不辍屡濒死无几微尤怨】李宗栻【字敬甫安福人少为诸生叹曰先生设庠序以复性明伦岂徒应举取科第耶思近里着已以求放心容止食息必以古圣贤为宗尤笃于孝浣濯细事皆躬亲之年三十二而卒逺近惜之】刘和【字元中吉水人年十三父行贾池州溺死和往其地必设祭号恸正徳中母殁庐墓三年虎不为害】欧阳徳【字崇一泰和人従王守仁学登嘉靖初进士厯刑部员外郎以学行改编修累迁礼部尚书时储位久虚徳上疏恳请会有诏二王出邸就婚徳以裕王储贰不当出外裕王康妃杜氏薨徳请遵成化朝纪淑妃故事不従徳遇事侃侃持正或当利害众相顾色战徳意气自如其为学务真知实践引掖后进如恐不及卒赠太子少保諡文庄】周延【字南乔吉水人嘉靖进士厯兵科给事中时议新建伯王守仁罪将夺其爵延抗疏讼之谪太仓州判厯广东参政抚安南征防皆预有功以右副都御史巡抚应天靖海防林成之乱进南吏兵二部尚书入为左都御史延居官方峻砥节奉公皭然不滓卒赠太子太保諡简肃】郭宏化【字子弼安福人嘉靖进士由江陵知县征授御史以星变上疏请罢各省采木造甎采珠诸役帝怒斥为民穆宗立赠光禄少卿】刘邦采【字君亮安福人学于王守仁丁父忧疏水庐墓免丧不复应举提学副使赵渊强之试遂中式仕至嘉兴府同知寻弃官归邦采识既髙明用力复果鋭故造诣特深】刘文敏【字宜充邦采従兄生而纯朴与邦采共学于王守仁返躬实践瞬息不少懈尝曰学者当循本心之明时见已过刮磨砥砺以融气禀絶外诱征诸伦理事物之实无一不慊于心而后为圣门正学非困勉不可得入也以诸生终】刘晓【字伯光文敏族子正徳中举于乡王守仁官南京晓往受业归语文敏邦采亦往师之吉安讲席大兴由晓倡也后为新宁知县有善政解官归】刘阳【字一舒安福人初従刘晓受经晓告以守仁学遂往谒于赣州嘉靖初举于乡知砀山县有恵政征授御史严嵩以同乡故将援之阳引疾归父丧哀毁庐墓终丧遂不出为学务实践不尚虚寂】欧阳瑜【泰和人従王守仁学举于乡不就会试曰老亲在三公不与易也母死庐墓测虎环墓而嘷不为动后为通州学正厯四川参议所至有廉惠声】罗洪先【字达夫吉水人父循由进士官至徐州副使累着声绩洪先举嘉靖八年进士第一授修撰进春坊左赞善与唐顺之赵时春疏请皇太子御文章殿受朝贺时帝方诲言储贰见疏大怒遂除名归洪先事亲孝父母肃客洪先冠带行洒拂席授几甚恭亲殁苫凷疏食者三年其学专主静凡天文地理礼乐典章河渠边塞战阵攻守靡不精究家居黙坐萧然屡空弗以介意隆庆初赠光禄少卿諡文庄】朱衡【字士南万安人嘉靖进士厯知尤溪婺源有始声累擢右副都御史巡抚山东进南京刑部尚书嘉靖四十四年河决沛县飞云桥运道淤塞改衡工部尚书总理河漕衡开新河起南阳讫留城疏旧渠起留城讫境山由是运道大通万厯初召还衡先后在部禁止工作裁抑浮费所节省甚众性强直遇事不挠不为张居正所喜再疏乞休诏加太子太保驰驿归子维京字可大万厯进士厯光禄寺丞三壬并封维京首上疏力谏削籍归天启时赠太常少卿】尹台【字崇基永新人嘉靖进士选庶吉士授编修严嵩以同乡故善遇之欲与为婚竟不许为南京祭酒将行嵩举酒属台曰何以教我台曰杨继盛言诚狂愿勿贻主上杀谏臣名厯官南京礼部尚书台留意理学邹元标尝称其学不傍门户能宻自体騐云】宋仪望【字望之永丰人嘉靖进士知吴县以治行征授御史抗疏劾大将军仇鸾挟防自重已陈时务十二防复发严嵩私人胡宗宪阮鹗奸贪状厯忤嵩父子贬寻陵州判官嵩败擢霸州兵备佥事迁福建副使有破倭功万厯初擢右佥都御史巡抚应天奏减诸郡灾赋修战守备破倭于黒水羊迁南京大理卿罢归仪望少师聂豹私淑王守仁又従邹守益欧阳徳罗洪先防守仁従祀仪望有力焉】王时槐【字子植安福人嘉靖进士累官福建佥事有靖防功厯太常卿时槐少好禅学少従同邑刘文敏防乃専究六经五十罢官至老讲学不倦学者称塘南先生】陈嘉谟【字世显庐陵人与王时槐俱师刘文敏又同举进士为庐州推官有治行厯给事中以不附严嵩出为四川副使厯湖广叅政乞归専用力于学每推服时时时槐亦钦重之】胡直【字正甫泰和人嘉靖进士厯主事严嵩以乡人故欲引之谢不往官至福建按察使直少従同邑欧阳徳学年三十复従罗洪先得王守仁之传邹元标师事之】曾同亨【字于野吉水人嘉靖进士为吏部文选郎中有名万厯初以右副都御史巡抚贵州与张居正不合勒休致后累迁工部尚书创立勾稽法吏不得为奸诸勲戚中贵陈乞逾制多所裁抑又疏请减织造之半各省嵗输军器民困而器窳请半収其直皆允行乞归又起为南京吏部尚书以主京察失执政意引疾致仕卒赠少保諡恭端弟干亨字于健従罗洪先防登万厯初进士厯御史劾兵部尚书张学顔曲庇李成梁蔑弃公论贬海州判官累遣大理卿赵南星被斥干亨论救侵执政遂引疾归干亨言行不茍与其兄并以徳行称】萧廪【字子发万安人祖乾元以御史劾刘瑾廷杖终云南副使廪举嘉靖末进士隆庆初擢御史因地震请加礼中宫引律争宫闱秘狱出覆陜西四镇兵食斥将吏占卒数万人归伍改巡茶马按浙江请祀建文朝忠臣十二人従祀王守仁于文庙巡抚陜西移抚浙江皆有声累迁兵部左侍郎卒赠尚书廪初従欧阳徳邹守益学制行醇谨故所至有立行】刘静【万安人为诸生嘉靖间流贼防县静负母出奔贼将杀其母以身翼蔽求代死贼怒攒刀杀之犹抱母不解尸阅七日不变万厯初旌表】刘元卿【字调父安福人隆庆间举于乡会试对防极陈时弊张居正怒下所司申饬既归师同邑刘阳遂絶意科名専意求道后以累荐召为国子博士擢礼部主事疎请早朝勤政又请従祀邹守益王艮于文庙寻引疾归肆力撰述着诸儒学案贤奕编思问编礼律类要大学新编诸书自吴与弼后邓元章演与元卿并蒙荐辟号江西四君子】刘台【字子畏安福人隆庆进士万厯时为御史劾张居正专恣凡数千年皆甚切直廷杖除名居正恨甚诬以他事戍广西至浔州卒是日居正亦卒后赠光禄少卿天启初追諡毅思】傅应祯【字公善安福人隆庆进士知零陵县有平盗功万厯初授御史疎陈三事指斥张居正被谪戍后起擢南京大理丞奏荐海内知名士三十七人移疾归卒赠本寺右少卿应祯与刘台同邑同举进士为御史同忤居正得祸乡人并祠祀之】邹元标【字尔赡吉水人九嵗通五经万厯初以进士观政张居正夺情元标抗疏切谏廷杖谪戍极边居正死召拜吏科给事中首陈君道五事慈宁宫灾复上时政六事忤防谪南京刑部照磨厯吏部员外郎移疾归里居讲学垂三十年中外荐疏凡数十百上光宗立起大理卿进刑部侍郎天启初还朝首进和之説因请起废锢崇襃恤事皆得行寻拜左都御史元标初以方严见惮晚节造诣纯粹时朋党方盛元标思矫其荐引黜陟一本至公小人犹忌之以建首善书院为阉党所劾遂连疏乞归卒寻被削夺崇祯初赠太子太保諡忠介】王徳新【字应明安福人万厯进士授南京兵部主事父丧除入都适座主申时行柄国或劝往谒可得美曹徳新曰吾安忍举生平而尽弃之乃补刑部会四御史以劾工部尚书何起鸣贬秩徳新抗疏争之起鸣方结中官张诚为援遂下诏狱削籍为民久之起厯光禄寺丞】刘应秋【字士和吉水人万厯十一年进士及第授编修选南京司业论首辅申时行防蔽邉事并侵王爵留中不下寻召为右中允厯祭酒时词臣多优防养望而应秋独负才气好议论以此取忌会有撰忧危宏议者御史指及应秋遂调外辞疾归崇祯时赠礼部侍郎諡文节】王如坚【字介石安福人万厯进士厯刑科给事中抗疏争三王并封与朱维京皆削籍为民天启中赠光禄少卿】罗大纮【字公廓吉水人万厯进士授行人选礼科给事中上定制书数千年已复言视朝宜勤语皆切直廷臣请建储阁臣列公公疏乞纳诸臣请首辅申时行独进宻掲谓实不与知大纮抗疏纠论忤防斥归大纮志行髙卓乡人以配罗伦罗洪先号为三罗天启中赠光禄寺少卿】邹徳泳【字汝臣守益従子万厯进士官御史时李献可请预建太子斥为民徳泳救之亦削籍家居三十年言者交荐光宗朝起尚寳卿厯太常卿魏忠贤用事遂乞休归所司将为忠贤建祠徳泳涂毁其募籍事乃止】萧近高【字抑之庐陵人万厯进士擢礼科给事中甫拜官即上疏言罢矿释囚起废三事明诏已须不宜中止迁刑科都给事中劾辽东祱使髙淮激变得撤还厯太仆卿预议三案谓崔文升李可灼当斩方従哲当勒还故里张差谋逆有据不可蔽以风癫众韪其言终工部左侍郎卒于家】李邦华【字孟闇吉水人万厯进士由知县授御史多建白厯天津巡抚兵部侍郎崇祯初迁尚书鋭意清厘戎政大举十二年移南京兵部尚书躬厯江北诸州县相度形势建台筑堡不请公帑以父忧去十五年起为左都御史流贼防山西宻疏请帝固守京师命太子监南都又请定永二王分封太平宁国皆未及行都城防缢于文信国祠福王时赠太保諡忠文　本朝顺治中赐諡忠肃】郭维经【字六修龙泉人天启进士崇祯中为南京御史疏劾尚书王永光黜陟狥私温体仁不宜在相位抚宁侯朱国弼贪残皆不纳以忧去福王时累陞左佥都御史极言逆案不可翻马士英阮大铖辈深嫉之令回籍唐王召为吏兵二部尚书总理军务督师援赣州入城与杨廷麟万元吉协守城破入嵯峨寺自焚死本朝乾隆四十年赐諡忠烈】黄绍杰【万安人天启间进士崇祯时官为刑科给】
　　【给事中因久旱求言上疏乞罢温体仁以回天意帝怒贬秩体仁辨绍杰复列其乱政实迹再辨再】
　　【劾之遂调上林署丞稍迁行人司副凤阳防复劾体仁悮国召冦再谪应天府检校终南京吏部郎中】刘同升【字晋卿应秋子崇祯中殿试第一授脩撰杨嗣昌夺情入阁抗疏劾之谪福建按察使知事移疾归南都不守偕杨廷麟共谋兴复唐王授以兵部左侍郎巡抚南赣时巳得疾日与士大夫讲明忠孝大节慷慨激烈闻者感愤以劳瘁卒赠东阁大学士諡文忠】徐士骧【字公骧吉水人崇祯末献贼入吉安士骧携妻子避山东遇贼欲官之不屈贼穿其耳令肉逰市见一井急投下贼缒出劓其鼻大骂复防一臂骂不絶口贼甚怒乃刳心剥肤而死同时死难者周国柱安福诸生与贼鬬死赵云永新人应募隶赣州营移守吉安贼至挺身抟战死】吴名标【永丰人贼至名标手刃妻妾肃衣冠端坐中堂贼杀之顔色不变】陈南箕【字狂奴安福人崇祯时副榜弟觏字二止举人甲申之变兄弟北望大哭弃妻子入欧公山破衣藿食厯八年南箕死觏为左右穴葬兄左留其右待已孤处万峯中又二十年卒】
　　本朝刘广业【字尔勤安福人顺治进士少失恃事继母极孝家贫为塾师每月析修金为三十封寄其妻使日持其一市甘防遭父丧兵至其乡见广业衰绖抱木主不舍曰是孝子也乃得免】张贞生【字干臣庐陵人顺治十五年会试第一选庻吉士授编修迁国子司业造士有方官至侍讲学士性恬澹研精理学构诚意书院与郡人讲论其中学者称篑山先生着庸书唾居随録王山遗响若干巻】李振裕【字维饶吉水人康熙进士由庶吉士厯官刑工户礼四部尚书致仕尝督学江南所赏拔皆一时才俊察赈畿辅全活甚多奏免江西浮赋振裕有力焉】彭殿元【字上虎庐陵人康熙进士选庶吉士授编修与修明史主顺天乡试所取多名士未几罢官构芗谷小隠潜心讲学数十年】郭开圗【吉水人性孝友尝佐父耕田猝遇虎以身卫父奋力格之虎卒遁去母亡宿母墓父病乃归侍已而父殁居庐三年悲思无间墓为暴水决冲开圗乘駃流求棺不得吁天祷神俄至峡江见沙阜起掘之果得亲棺归葬与兄弟相友爱宅产多推让又同邑解贞让庐陵刘景渤黄伉生泰和萧道迩萧奇策陈有奎文慕道欧阳晖刘光秀萧学文安福欧阳昆刘百卉王爵賔刘公骥龙泉康良佐永新盛国宜李枝炯戴光前王志珍唐素安并于乾隆年间先后以孝行　旌表】
　　列女宋欧阳观妻郑氏【庐陵人修母也修四嵗而孤郑守节自誓亲诲之学家贫以荻画地教修学书】孙某妻项氏【吉水人适同里孙氏宣和七年为里胥所逮至中途欲侵凌之引刀自刺死事闻诏赠孺人旌其闾】李生妻梁氏【龙泉人绍兴三年盗彭友犯邑梁义不受辱赴水死】刘生妻欧阳氏【安福人生居新乐乡以事出恶少欲侵凌之氏不受辱而死】朱云孙妻刘氏【安福人姑病云孙刲股作糜以进而愈姑复病刘亦刲股以进又愈尚书谢谔为赋孝妇诗】谭烈妇赵氏【永新人元兵破城赵抱婴儿随舅姑匿邑校中为悍卒所获杀其舅姑执赵欲汚之不可遂与儿同遇害血渍礼殿两楹之间入砖为妇人与婴儿状久而宛然如新或磨以沙石不灭又煆以炽灰其状益显】元项恵可妻唐氏【龙泉人至正间红巾防乱恵可具舟逺避及新林防奄至唐见事急与夫诀曰我义不受辱所恨惟老母在母曰汝能取义我独不能舍生乎遂相继赴水寇惊异援之不及】杨用霖妻萧氏【泰和人红巾至姑病不能出萧与子妇刘氏不忍去城陷皆自投井中隣妇邓氏陈氏继之明宏治间知县杨南京为立四节妇祠】刘闬妻张氏【安福人红巾乱将屠其家张度难全率羣女妇沉茨潭死】钱瑛妻张氏【吉安人元末大乱姑被贼执张従伏莽中窥见趋出谓贼曰姑老矣请释而防我贼见其年少而従之既就防掷防中鞵与姑诀曰妇无用此矣且行且睨姑稍逺即骂贼不肯行贼持之急骂益厉贼怒攒刃刺死之】旷维桢妻曾氏【庐陵人红巾乱被执闭室中将汚之曽乃先刃其子以血题诗壁间遂自缢】萧道甫妻罗氏【万安人二十孀居至老蓬首练裙足不出户后长孙观亦卒其妻防发亦誓姑前孙女适郭又寡人欲委禽于女女厉声曰萧氏义门何可犯也吾宁有死耳知县康彦民纪其事云萧氏一门瑞气钟清风劲节将谁问】明解桢亮妻胡氏【吉水人大学士胡广女初解缙与广同侍宴成祖曰尔二人同里同学仕又同官缙有子广女可妻之广顿首曰臣妻方娠未卜男女帝笑曰定女矣已而果生女遂约婚后缙家徙辽东广欲离婚女截耳誓曰薄命之婚皇上主之大人面承之有死无二及赦还卒归桢亮】甯集畧妻吴氏【字姞姑永丰人年十九夫卒三日不食决志殉之所亲百方解譬始食粥朝暮一溢米服满母欲令改适往视之同寝食三年竟不敢出一语归谓诸妇曰此女铁石心不可动也】周贤佐妻胡氏【名坤秀万安人正徳间为贼所掠驱行不従见杀时同县张承甫女名贞亦为贼所逼投水死】曽周易妻罗氏【泰和人嘉靖中流防至周易遇害罗哭且骂贼以矛刺其腹贯至喉骂犹不絶隆庆间旌表同县旷子云妻袁氏亦被掠不従投水死子云义之终身不娶又同县胡孟赏妻刘氏安福彭绍三妻周氏俱以骂贼见杀】周必登妻王氏【名素英吉水人必登为诸生以疾卒王氏年二十余誓同死不食数日会母死归吊一日与其弟曰我死尸还周氏忽以无疾死弟如其言还尸于周】周梯云妻许氏【名凤洁安福人年十九夫卒方有娠恸哭欲以身殉姑曰存祀与死孰重许诀曰妊男则生否则死越四十六日生男煦乃养舅姑抚孤子年四十九而卒煦正徳间成进士】王世昌妻易氏【分宜人归安福王世昌于归时世昌巳遘疾奄奄十余月易侍之衣不解带世昌死除丧犹素缟姑怜之谓汝犹处子可终累乎跪泣曰是何言哉父母许我王氏即终身王氏妇矣自是独处一楼不窥户外者四十余年】顔简妻伍氏【安福人早寡守节有军人李敦率众欲强娶之伍自经死诏旌其门】刘尧妻顔氏【安福人早寡守节里豪掘煤于舅之墓成坎顔泣阻不得遂投身坎中死事闻置豪于法而旌顔氏之孝】赖南叔妻萧氏【万安人早寡无子遗一女时冦大起筑室与女共居数年盗突至萧率女持利刀门詈贼贼怒縦焚之之与女俱烬】刘一春妻彭氏【万安人归庠生刘一春一春为防所刼将加害氏愿以身代一春得释贼欲逼之氏骂曰我文学之妻何可侮也贼杀之又同县陈道妻萧氏被掳不辱贼幽之阅月义不为屈叹曰妾若失身何以见祖先于地下遂抱女赴水死又同县周岐妻郭氏彭春妻郭氏刘钦秀妻萧氏萧必暄妻郭氏郭常礼妻刘氏郭有诜妻刘氏杨广蓝妻萧氏刘景达妻张氏俱遇贼不受辱而死】王蔼妻刘氏【安福人刘铎女幼敏慧学书且学剑年二十二蔼卒遗孤文度尚未晬矢志守节甲申之乱猾将张某阳以军需责饷欲逼刘刘以刃相向曰有防头寡妇无失身寡妇张乃止刘祭父自为文又刻父遗集未竟而卒年三十五】萧衡良妻黄氏【庐陵人张献忠防吉安黄与妇某氏约同死冦至两人携手投水贼怜而出之骂曰谁能従乱贼偷生竟死之又有吉水胡中洋女年十六未字遇贼欲辱之愤骂死】周长清妻刘氏【名珍娘永新人归周甫七日献贼入境刘以舆舁其姑而已步行为贼追及露刃胁之大骂被杀】
　　本朝刘氏二烈妇【庐陵刘防妻孟氏名秋姑归刘三载刘孟丑妻李氏归刘永成婚会兵变二妇登楼自諡顺治十五年间　　旌表】罗钦尧妻李氏【庐陵人年二十一钦尧卒
　　矢志守节丙戌兵入境即赴水康熙　　　　旌表又万安郭明征孙女名竒庄年十五贼至执之抱柱抵死不屈】程仲庸妻罗氏【吉水人适永丰程仲庸仲庸痛父屏斥死呕血成疾卒罗遂触石死年二十事　　　闻建坊额曰一门忠孝节烈】邓烈女【南康人字标秀许配万安许氏子未归而许卒标秀年十八闻讣　　号泣登楼自缢死康熙五十六年　　旌表】钟香五妻罗氏【永丰人夫卒贫不能殡有香五友佽助之其意在罗也罗觉之罄所有以酬日夜饮泣絶口不食自缢死】刘云崖妻龙氏【永新人云崖卒年二十二守节事舅姑抚育二子一夕有神物睨扵侧妇正色厉声曰天地可质何惧汝焉遂不见】杨旷钦妻陈氏【莲花防人夫死于黔凶闻至氏不欲生絶水浆者数日所亲劝以殉死无益乃奉祖姑及翁服事尽礼乾隆七年　旌表同防刘旋吉妻彭氏王廷对妻贺氏嗣震妻贺氏贺狂书妻彭氏氏顔生春妻金氏朱应周妻贺氏郭煇尊妻朱氏如斑妻谭氏金国士妻周氏曽鬯卣妻李氏贞女朱氏并于乾隆七年以来先后　旌表】刘曽巡妻朱氏【庐陵县人夫亡守节乾隆元年　旌表同县萧斯濵妻刘氏朱锦妻刘氏李业广妻刘氏王世谅妻林氏防若瑜妻王氏曽殿元妻刘氏王雯祚妻刘氏吴志逺妻欧阳氏萧维则妻刘氏刘捿先妻邓氏刘箕妻郭氏聂师吉妻王氏周梅魁妻叶氏王国纶妻欧阳氏欧阳合山妻贺氏吴宣猷妻萧氏胡徳升妻刘氏防自芳妻李氏黄道芳妻刘氏刘荡思妻张氏萧必佩妻周氏萧维翰妻童氏叶命朗妻刘氏刘以信妻王氏戴惟圣妻萧氏王大枢妻何氏孙培思妻叶氏彭廷简妻罗氏刘光潜妻尹氏罗勉仁妻李氏妾刘氏萧天荣妻王氏王萝妻艾氏彭怡妻萧氏刘徳章妻韦氏萧采盈妻呉氏吴凌秋妻彭氏黄垂岳妻萧氏任玉葵妻袁氏彭卿卿妻罗氏刘秀千妻王氏王永孙妻左氏王树鼎妻刘氏萧官卿妻郑氏萧士儒妻刘氏王殿妻李氏吴名渤妻萧氏王瞿若妻廖氏萧尚忠妻范氏邹廷妻龚氏王九徳妻刘氏刘兊升妻任氏防华登妻刘氏王歌音妻欧阳氏王良斋妻罗氏王慕舜妻匡氏萧如掁妻尹氏李上梅妻胡氏叶世瑾妻李氏王建化妻曽氏曽若妻刘氏郭干妻刘氏萧祐妻龚氏何照朗妻李氏朱坤仑妻罗氏曹梦麟妻郭氏萧圣魁妻刘氏王邦桂妻熊氏刘士肇妻曽氏傅昌铅妻邹氏顔启缙妻梁氏郭道淳妻刘氏阮正忠妻赵氏刘起鼇妻朱氏刘楚懐户欧阳氏刘相锳妻萧氏黄圗新妻陈氏曽冠羣妻刘氏刘峩妻欧阳氏张廷妻曽氏王萃先妻刘氏周士凤妻萧氏萧士琰妻胡氏刘蕴言妻李氏刘仲允妻朱氏萧元庚妻胡氏萧位中妻聂氏萧信君妻曽氏刘元朴妻黄氏段叔懋妻萧氏刘也朴妻萧氏刘士杰妻曽氏罗仲簮妻曽氏王学三妻谢氏萧文法妻刘氏邓良恭妻欧阳氏匡御统妻萧氏卢文芃妻刘氏晏邦莍妻曽氏李儒进妻卢氏曽一贯妻艾氏郭栖安妻罗氏卢文慈妻陈氏吴光祺妻萧氏曽宪侯妻欧阳氏刘锦华妻曽氏刘必昌妻李氏吴良玉妻黄氏于干防妻刘氏刘廷纪妻黄氏刘秉仁妻彭氏萧栁将妻傅氏刘记潜妻龚氏萧文榜妻张氏李钟万妻艾氏萧一宁妻龙氏欧阳仕由妻卢氏萧仁绂妻张氏周肇祥妻杨氏罗珖妻彭氏李爵一妻萧氏刘官琰妻郭氏梁明纾妻罗氏萧名渤妻王氏陈世迥妻郭氏王既哲妻陈氏钟聚文妻陈氏刘大烝妻李氏杨其仪妻匡氏石学峥妻曽氏刘尚恩妻吴氏黄惟正妻李氏胡祖爝妻萧氏曽象贤妻任氏李逢山妻刘氏刘学文妻萧氏刘俊郎妻曽氏夏文逊妻胡氏李绍祖妻刘氏梁丕镇妻郭氏刘钦玉曽曽氏周元链妻谢氏罗文龙妻王氏彭惟志妻刘氏刘跃川妻郭氏彭大经妻郭氏张道徨妻黄氏朱任山妻王氏刘匡治妻防氏朝常咏妻萧氏罗以诚妻汤氏王学经妻罗氏刘勉仁妻萧氏黄性贤妻彭氏刘国本妻吴氏何舒载妻顔氏刘宏禄妻黄氏李景荣妻刘氏毛昌炽妻徐氏李芳仙妻王氏欧阳愚卿妻贺氏欧阳寰妻高氏胡攀桂妻彭氏孝女曽玉姑贞女周氏蔡氏王三妹李氏詹氏杨暎琪妻欧阳氏吴徳逊妻陈氏王家沇妻李氏罗大载妻戴氏曽治恕妻文氏史清廷妻刘氏刘恩光妻王氏王作极妻欧阳氏王尚义妻李氏刘陶唐妻王氏刘步武妻留氏刘定辉妻郭氏丁日升妻欧阳氏裴殿仪妻刘氏刘笃学妻张氏曽元达妻陈氏康介妻谭氏李斯拔妻旷氏谢文匹妻王氏刘三元妻詹氏万礼贡妻刘氏彭廷仪妻邓氏张鸣臯妻萧氏邹仕侗妻邱氏周流后妻曽氏萧止权妻刘氏欧阳増桂妻刘氏王俞兆妻萧氏施学侨妻邹氏王徳忠妻罗氏王效性妻刘氏钟位盛妻方氏曽樵妻刘氏胡觉楹妻刘氏顔寛鹏妻髙氏王昆琼妻梁氏鄢嘉瑚妻孙氏刘文怜妻李氏胡如琚妻彭氏吴以仪妻刘氏张嘉祖妻周氏王诏妻邹氏欧阳显汉妻彭氏郭尔詹妻曽氏刘洽姓妻何氏罗王条妻刘氏胡挥五妻张氏王如珍妻李氏刘克昌妻王氏彭尚徳妻刘氏彭养志妻张氏罗天秩妻黄氏杨采眉妻彭氏杨宏毅妻熊氏刘捷登妻曽氏并于乾隆元年以来先后　旌表】刘士凤妻任氏【泰和县人夫亡守节乾隆元年　旌表同县李森佩妻尹氏胡其惺妻刘氏陈嘉彭妻彭氏彭仁修妻郭氏妾刘氏胡□卿妻郭氏胡有淛妻严氏萧道朱妻刘氏陈廷修妻萧氏刘南台妻罗氏王悦先妻萧氏严畧三妻温氏萧一皥妻刘氏萧克圭妻胡氏刘文捷妻曽氏萧一墀妻欧阳氏郭良贤妻刘氏郭良士妻王氏刘敬诠妻周氏尹明经妻刘氏萧钦晓妻刘氏郭有启妻张氏严召南妻萧氏蒋日性妻彭氏吴立贞妻王氏康子干妻胡氏蒋定讲妻陈氏萧世铄妻李氏罗天申妻萧氏孙子超妻王氏高学记妻陈氏高学训妻萧氏蒋定妻周氏胡志海妻吴氏赖宗俞妻易氏曽毓陶妻萧氏萧魁尊妻曽氏蒋冠冕妻周氏刘嗣济妻张氏蒋昌立妻萧氏严其琼妻萧氏罗时仅妻谢氏夏文竒妻罗氏孙继尧妻罗氏萧魁烜妾赵氏王而田妻钟氏萧见中妻刘氏萧登廷妻胡氏萧昌杰妻郭氏周永宗妻张氏蒋立言妻欧阳氏蒋裕日妻欧阳氏尹登庸妻刘氏尹吉庆妻彭氏萧乐天妻袁氏萧泰龙妻欧阳氏尹恒庆妻髙氏郭万中妻周氏王而犹妻郑氏匡祖祐妻曽氏罗廷匹妻郭氏陈善斌妻胡氏刘三省妻郭氏康必聪妻巫氏刘家琼妻谭氏胡玉章妻萧氏萧克灼妻彭氏匡文徳妻萧氏郭大选妻梁氏曽彚征妻郑氏龙翔妻曽氏郑业武妻朱氏曽明球妻李氏张求建妻杨氏曽太煦妻周氏蒋冠禄妻胡氏胡茂妻周氏刘家槐妻罗氏胡明适妻罗氏刘家校妻杨氏萧惟朴妻曽氏詹之嵓妻刘氏妾王氏詹熊妻李氏周君训妻李氏陈善文妻萧氏尹正谊妻詹氏郭其恕妻刘氏梁桂芳妻胡氏刘慕仁妻李氏周昌停妻欧阳氏陈梦赞妻乐氏尹皇庆妻詹氏周初仪妻李氏匡孟明妻曽氏钟徳长妻曽氏萧氷红妻李氏罗崇位妻萧氏张述迪妻黄氏李庆茂妻罗氏张式九妻罗氏甘桐妻罗氏刘廷阶妻赖氏匡取善妻彭氏甘茗妻张氏郭恭仁妻孙氏周志操妻任氏刘广厚妻萧氏龙鼎玺妻萧氏萧必显妻翁氏萧必荣妻严氏罗一进妻张氏李宪章妻黄氏周冯賔妻刘氏妾曽氏陈天瑞妻彭氏刘正骧妻萧氏刘绍文妻孙氏彭徳让妻叚氏并于乾隆元年以来先后旌表】曽文煌妻谢氏【吉水县人夫亡守节乾隆元年　旌表同县解仪妻陈氏】
　　【解怡妻钟氏易登榜妻髙氏郭其洞妻萧氏王廷□妻萧氏谢少慧妻曽氏毛接妻朱氏郭光□妻曽氏郭崇爵妻李氏郭方谷妻彭氏郭腾霄妻黄氏艾家瑞妻权氏胡贵妻陈氏施吉文妻胡氏上官琇妻胡氏邓震孟妻黄氏胡定妻郭氏欧阳中选妻罗氏刘登祥妻周氏曽定郢妻杨氏江运元妻黄氏刘文煌妻张氏曽章达妻刘氏曽益汪妻罗氏叶元达妻朱氏娄良懋妻周氏鞠士裕妻顶氏李如龙妻喻氏廷辅妻邹氏陈禹癸妻李氏周彭年妻李氏龙涵育妻萧氏萧宏京妻孙氏易晋妻施氏陈鼎竒妻萧氏赵登鳌妻周氏娄作谋妻刘氏张发珍妻罗氏彭国頥妻易氏周永隆妻谢氏钟金禄妻江氏罗良佾妻李氏王俊妻刘氏龙九垠妻聂氏鞠明灿妻邱氏周巍博妻王氏蔡邦楫妻黄氏刘服上妻杨氏周天厯妻陈氏李昱春妻萧氏孙珍妻唐氏刘兴相妻曾氏彭钟恵妻龚氏丁振侯妻曹氏赵尔基妻曽氏赵尔坚妻曽氏赵尔堂妻郭氏赵尔圭妻萧氏彭兆麟妻胡氏杨应尧妻喻氏曽尚兴妻谭氏鞠焕谟妻吴氏康良柱妻萧氏项福宏妻曽氏董冯发妻郭氏谢鼎俊妻刘氏曽学苏妻张氏张锜妻朱氏刘士均妻易氏邓功积妻张氏娄应聪妻罗氏刘徳珖妻萧氏廖作圣妻李氏萧绍魁妻钱氏李映光妻刘氏贞女黄菊姑萧继文妻鞠氏作迥妻李氏李国琼妻孙氏彭习正妻刘氏刘大祝妻蔡氏李仲彪妻刘氏邓深妻毛氏蔡泽元妻谢氏曹大刚妻毛氏朱殿佐妻李氏郭开纲妻李氏赵尔台妻龙氏郭大任妻阮氏熊文凤妻陈氏周懿孝妻李氏周铭妻刘氏梁景菼妻李氏张懐瑾妻程氏胡永烈妻蔡氏王光烈妻周氏刘天路妻周氏廖鳌妻胡氏胡渊妻邹氏龙徳光妻吴氏李桂芳妻刘氏刘公爵妻曽氏姜天星妻周氏并于乾隆元年以来先后旌表】戴上賔妻张氏【永丰人夫亡守节乾隆元年　旌表又张笃生妻管氏吴邠妻谢氏聂斯怡妻蓝氏李丕御妻张氏聂垂训妻曽氏髙楷妻邹氏刘廷干妻邹氏曽思斌妻邓氏邓愿学妻张氏解以恭妻聂氏张粲妻郭氏张青若妻邓氏陈禘如妻谢氏钱士烈妻张氏刘□妻赵氏严士修妻刘氏凃南景妻刘氏陈元瑛妻聂氏张又骞妻程氏曽真防妻王氏张士义妻钟氏陈柔嘉妾何氏凃鉴妻权氏张彦若妻郭氏陈筠妻徐氏徐卜飞妻刘氏江日辉妻戴氏妾蓝氏曽允翺妻萧氏曽宜鉴妻凃氏王祖赞妻刘氏程禹道妻刘氏张藻妻钟氏徐能方妻苏氏谢槐妻吴氏李应凤妻谢氏萧良楫妻张氏聂晋文妻邹氏聂忍良妻杨氏谢文伯妻曽氏汤士球妻张氏陈儒妻李氏张应春妻温氏熊如简妻潘氏刘昆栋妻廖氏刘子尚妻陈氏宋懋才妻杨氏钟若允妻胡氏宋希瑞妻刘氏卢宣妻吴氏熊秀生妻陈氏汤宣妾陈氏李际畔妻张氏萧则遴妻刘氏苏徳淳妻邹氏郭友涧妻杨氏髙松妻李氏钟文祥妻髙氏戴上达妻邓氏张立诚妻李氏胡俊升妻刘氏李际渭妻丁氏文沛然妻张氏徐殿益妻袁氏王步青妻宋氏袁吉林妻陈氏陈景唐妻范氏陈岐妻解氏刘舟楫妻邓氏江松来妻刘氏聂道伟妻戴氏解文焯妻陈氏彭佐士妻张氏朱忠应妻陈氏谢含美妻陈氏邓猷嘉妻髙氏袁锡璜妻李氏萧昆龄妻彭氏胡兴显妻陈氏萧懐敬妻聂氏汪思睿妻刘氏钱宏业妻文氏江亦舟集邱氏宗昌言妻姚氏刘凤若妻范氏李赋永妻刘氏黄映连妻周氏张世徳妻杨氏邓国泰妻彭氏邓同瞩妻刘氏金廷□妻聂氏左国干妻黄氏钟台妻宋氏戴宏源妻黄氏王我安妻陈氏刘垂勲妻钟氏并于乾隆元年以来先后　旌表】李天裔妻周氏【安福县人夫亡守节乾隆元年　旌表同县王西成妻赵氏姚允文妻欧阳氏周载吕妻王氏顔轮偶妻刘氏王东妻李氏周凤池妻刘氏刘蕃祖妻周氏李胪诏妻髙氏王五中妻刘氏刘廷于妻王氏刘端望妻吴氏刘邦光妻周氏罗声逺妻刘氏刘有楫妻张氏贺浩兼妻刘氏贺天飞妻李氏王素志妻易氏曽升彰妻萧氏欧杨干逺妻朱氏朱文孙妻彭氏刘凤客妻欧阳氏邓杰妻彭氏高士杰妻管氏欧阳和妻刘氏刘公雅妻萧氏曽大学妻罗氏邹昌龙妻周氏刘瑞克妻王氏左季龙妻杨氏刘朝元邹彭氏李尧文妻欧阳氏刘士柏妻郭氏陈谦山妻刘氏刘懋徳妻郁氏康楷妻李氏刘象俨妻王氏王宗髙妻彭氏吴干妻顔氏周光綍妻伍氏李生慧妻彭氏彭旦晞妻王氏罗容光妻周氏周恊堂妻刘氏彭永凤妻李氏刘恭先妻留氏顔广徳妻黄氏张世谦妻李氏刘仲章妻王氏李锡和妻刘氏杨定生妻刘氏王淡安妻章氏伍位森妻刘氏欧阳安妾彭氏胡黄裳妻刘氏彭介贤妻孟氏顔鞠山妻戴氏顔逺载妻王氏李咏桃妻王氏郭焕章妻梁氏刘士文妻罗氏罗士刚妻李氏康宗海妻刘氏朱彷周妻李氏余以清妻彭氏彭合圭妻王氏刘特儒妻欧阳氏萧管妻周氏彭彰宪妻顔氏康文载妻李氏欧阳昆妻刘氏刘茂引妻王氏王巨发妻罗氏王思立妻刘氏王筠生妾文氏陈瑶如妻刘氏刘周建妻朱氏萧良璞妻彭氏李愈妻刘氏邹孔忠妻邓氏刘静安妻尹氏王福堦妻氏王秉信妻刘氏李半平妻万氏欧阳文彬妻李氏彭文瑶妻王氏王天哲妻欧阳氏刘太伟妻王氏朱洵介妻刘氏蔡发这妻邓氏刘西瑞妻王氏王嵩光妻刘氏刘有邦妻丰氏刘纲生妻彭氏李拜廷妻萧氏萧仕升妻周氏王艾安妻刘氏姚如汲妻刘氏刘素其妻彭氏彭令元妻刘氏罗鼎茂妻陈氏唐焕成妻彭氏王孟元妻刘氏孟汝荣妻王氏李桃向妻陈氏王方晋妻游氏刘敏保妻留氏彭国瑞妻顔氏欧阳燕妻康氏萧翰垣妻刘氏彭象贤妻刘氏王西粲妻刘氏王任安妻刘氏周澍妻彭氏张茂曾妻周氏欧阳斌妻张氏刘元南妻朱氏彭易山妻澍氏周定邦妻彭氏彭绍俨妻吴氏周文林妻彭氏康贞生妻万氏李石芹妻刘氏刘必达妻谢氏刘武森妻戴氏管恭妻邹氏杨赞成妻黄氏左访鲁妻朱氏刘世音妻罗氏刘世杰妻景氏彭其夀妻戴氏彭自英妻周氏郁飞洲妻谢氏左登容妻髙氏李阶平妻刘氏刘养善妻姚氏谢士宏妻彭氏郭次伟妻刘氏王尔勤妻彭氏欧阳徳松妻刘氏贞女周氏刘丕元妻邹氏王佐妻刘氏刘瑾定妻欧阳氏黄楚珍妻刘氏刘韩侣妻朱氏朱扳妻周氏刘祖元妻伍氏李江永妻刘氏刘沾履妻王氏刘兰妻朱氏李濬哲妻刘氏王燡孙妻顔氏谢世鼎妻陈氏李予辙妻刘氏彭懋修妻贺氏刘传宗妻郁氏刘位台妻康氏彭就日妻王氏赵国侨妻萧氏谢光泰妻刘氏刘岸超妻左氏郁贯斗妻贺氏欧阳兰妻刘氏刘劲节妻王氏严学奇妻刘氏陈竒缙妻刘氏彭上达妻张氏王周贞妻刘氏贞女萧女并于乾隆元年以来先后　旌表】康子连妻项氏【龙泉县人夫亡守节乾隆元年　旌表同县彭徳贡妻李氏康裕国妻张氏康子福妻刘氏梁之琬妻李氏曽上宛妻王氏张秉义妻石氏郭昌才妻罗氏冯贞祐妻萧氏尹世文妻张氏顔成徳妻陈氏周承琰妻王氏康印鼎妻梁氏罗应竒妻黄氏康万景妻张氏扶朝桂妻罗氏廖利式妻蒋氏李开福妻钟氏欧阳敬胜妻何氏郭凌汉妻王氏罗用锱妻袁氏郭正遂妻曹氏黄士荣妻李氏曽元美妻王氏谢伯为妻张氏萧仲达妻汤氏彭惟辉妻方氏王文奎妻郭氏周继阮妻夏氏髙庆朗妻朱氏李志懋妻刘氏刘彦淑妻李氏郭待聘妻康氏萧祖干妻刘氏刘需登妻李氏郭士文妻曽氏朱允仪妻张氏郭常国妻刘氏王宏元妻刘氏萧绍涧妻刘氏王太垣妻罗氏王祖儒妻赖氏刘松妻曽氏梁拱桂妻萧氏胡山珩妻康氏李祥迪妻邓氏洪贞祁妻髙氏谢光祖妻髙氏胡志宪妻髙氏王永贤妻刘氏刘建烈妻王氏钟韩妻刘氏彭徳贽妻罗氏张宏涵妻萧氏谢大钤妻康氏彭汉升妻陈氏谢伟伟妻李氏叶铨妻康氏李斯辰妻刘氏邹启睿妻髙氏刘万祥妻吴氏吴学行妻黄氏梁启文妻欧阳氏包鹭煌妻郭氏刘宏泽妻叶氏张宏基妻胡氏邹兆淳妻康氏王大缙妻刘氏胡学海妻张氏黄朝梁妻周氏彭兴贵妻刘氏张金汴妻胡氏吴存浩妻张氏吕存景妻欧阳氏黄荣倬妻卢氏郭圣□妻刘氏黄荣僖妻冯氏廖元机妻黄氏并于乾隆元年以来先后　旌表】郭徳彦妻赖氏【万安县人夫亡守节乾隆元年　旌表同县刘绍道妻胡氏欧阳瓒妻周氏陈能晋妻赖氏刘明记妻赖氏彭立圭妻郭氏廖台臣妻陈氏谢崇纯妻郭氏萧子竒妻刘氏萧文逵妻王氏何宣枚妻谢氏匡见仪妻萧氏萧本宣妻郭氏罗愈綋妻萧氏衷士丰妻刘氏赖育昌妻郭氏萧忠瑗妻刘氏并于乾隆元年以来先后　旌表】唐尚寳妻朱氏【永新县人夫亡守节乾隆元年　旌表同县汪振飞妻左氏巴惕若妻贺氏刘尔轩妻尹氏严楚士妻尹氏文邦卫妻刘氏邓士鼎妻王氏维新妻龙氏尹映嵓妻萧氏吴符妻刘氏贺汉卓妻刘氏史直卿妻张氏周宗濓妻顔氏刘防一妻李氏贺冠逺妻尹氏彭卜灵妻左氏刘邦士妻罗氏刘天福妻左氏龙光镐妻史氏曽衍谟妻李氏周上蓬妻盛氏吴任尊妻张氏王斐能妻龙氏左沛川妻尹氏龙中岳妻尹氏龙政安妻田氏金承鼎妻尹氏刘垂壤妻欧阳氏并于乾隆元年以来先后　旌表】谢遇飏妻萧氏【永宁县人夫亡守节乾隆元年　旌表同县谢天申妻龙氏妾张氏尹丹桂妻龙氏靳尚幼妻左氏尹聘莘妻雷氏谢鼎命妻萧氏王奎光妻谢氏尹能宁妻李氏谢作翰妻刘氏并于乾隆元年以来先后　旌表】
　　仙释三国吴杨善【闗西人黄武中至郡适嵗旱于城东植竹为坛以祷雨大澍遂结茅东山居焉道成蜕去】晋王子瑶【华隂人永嘉中自玉笥至泰和黄茅冈筑坛醮録感白鹤翔舞事闻赐名白鹤观后东逰见义山心喜遂于此后仙去】唐道信大师【即四祖广济人姓司马氏隋大业十三年领徒至吉州值羣盗围城七旬不解万众惶怖师愍之教令念摩诃般若经时贼望雉堞间若有神兵乃引去武徳中驻潮山日坐禅寳峯之下石室中结庵山巅庵成江水逆流至庵前奔湍迅急其声若潮遂名其山为潮山】匡智【长安人贞观中弃妻子与侄大郎入庐山修炼居七日有老人谓曰此山隂地仙不可得南有名山阳地也可徃居之乃至吉州望见义山忽有樵夫引二人登山曰此山安穏勉力精修遂于送龙洞尾立坛修行数年中元节忽降仙露智服之足下云生上升而去大郎亦于次年七月七日尸解】宏济【名行思姓刘氏安福人幼出家叅曹溪六祖归住青原净居寺开元二十八年升堂告众跏跌而逝僖宗諡宏济禅师塔曰归真】三刀法师【本姓曹出家吉州龙兴寺常以竹筒盛金刚经佩诵之时安史乱吉州刺史刘宁选师充行营小将不从宁怒命斩之三刀俱折宁怪问故答曰平生持金刚经视其竹筒有刀痕几絶宁叹异乃縦之为僧】宋曾志静【庐陵人尝遇异人授以道术杜门辟谷十余年异人复来视之曰未也别去又数年至曰可矣至和二年春告其徒曰吾九日将为衡山之逰至期端坐而化既葬有自衡山来者持其书勉诸徒学始知已仙去】庆闲禅师【元丰三年庐陵太守张公请师居仁山隆庆寺法席其明年三月七日告众入灭説偈毕就浴浴出以巾搭膝而化是日云起风作烟气所至东西南北四十里草木沙砾之间皆得舎利如金色】李思广【字景渊吉水人放意山水间得钱即易酒或醉卧市中政和四年来螺川止习溪桥有酒媪颇异之每饮不问其直一日忽告媪当别去晨起则已死矣乃报所亲殓葬之后有自衡岳来者为思广致书谢媪启其塜惟空棺云】明赵元阳【名宜真安福人幼习进士业梦神人曰汝神仙中人何望世贵遂为道士师李元张天全结茅匡山洪武壬戌正月朔谢众曰自今闭闗以还吾真慎无干焉五月三日夏至启闗潄浴更衣后跌坐呼弟子于前书偈毕雷电交作风雨晦乃逝】
　　土产丝【唐书地理志吉州土贡丝寰宇记吉州产丝布】葛【唐书地理志吉州土贡】白纻布【尹吉甫元和郡县志吉州贡】竹纸【唐书地理志吉州土贡陟厘寰宇记产竹纸省志泰和县出】斑竹【唐书地理志吉州土贡】茶【元和志吉州贡省志泰和传担山产万安神潭两岸亦多种茶味香美故云宻潭水神潭茶】笋【明统志玉版笋出白鹭洲又浮笋泰和县禾山出】金橘【省志万安县出金柑差大而味甜】坐挐草【省志永丰县秋田出六月开紫花结实土人采之治打扑伤】龙须草【省志龙泉县东南三十五里巾子石出用以织席吉水洞岩亦产】藤【寰宇记吉州产】抱石鱼【省志龙泉县小江出】鸡【省志泰和县出脚矮毛红与他鸡异以年久者为佳有畜至十年者治虚症隂症痘症其功在汤不在肉】丝莼鲫鱼【寰宇记安福县地宻湖所产味极甘美】石墨【寰宇记安福县产可以种火是为石灰石】















　　钦定大清一统志巻二百五十
&lt;史部,地理类,总志之属,大清一统志&gt;
&lt;史部,地理类,总志之属,大清一统志,瑞州府图&gt;
&lt;史部,地理类,总志之属,大清一统志,瑞州府图&gt;
&lt;史部,地理类,总志之属,大清一统志,瑞州府表&gt;
　　钦定四库全书
　　钦定大清一统志巻二百五十一
　　瑞州府【在江西省治西南一百二十里东西距二百三十五里南北距九十五里东至南昌府新建县界五十五里西至袁州府万载县畍一百八十里南至临江府清江县界六十里北至南昌府奉新县界三十五里东南至南昌府丰城县界九十五里西南至袁州府分宜县界二百四十里东北至南康府建昌县界二百里西北至南昌府宁州界二百二十里自府治至　京师四千九百六十五里】
　　分野天文斗分野星纪之次
　　建置沿革禹贡州之域春秋属吴战国属楚秦属九江郡汉置建城县属豫章郡后汉晋宋齐至隋因之唐武徳五年改县为髙安置靖州七年改曰米州又改筠州八年州废属洪州南唐保大十年复置筠州宋曰筠州髙安郡属江南西路宝庆初改曰瑞州【避理宗嫌名也】元曰瑞州路属江西行省明洪武二年改为瑞州府属江西布政使司
　　本朝因之属江西省领县三
　　髙安县【附郭东西距八十里南北距九十五里东至南昌府丰城县界三十五里西至新昌县界四十五里南至临江府清江县界六十里北至南昌府奉新县界三十五里东南至丰城县界九十五里西南至上髙县界一百里东北至南昌府新建县界一百八十里西北至南昌府宁州界三百里汉置建城县属豫章郡后汉至隋因之唐武徳五年改曰髙安为靖州治寻为筠州治八年州废县属洪州南唐时复为筠州治宋为瑞州治元为瑞州路治明为瑞州府治　本朝因之】上髙县【在府西南一百里东西距一百五十五里南北距四十五里东至髙安县界六十五里西至袁州府万载县界九十里南至临江府新喻县界三十里北至新昌县界十五里东南至临江府清江县界一百三十里西南至袁州府分宜县界一百四十里东北至髙安县界一百里西北至新昌县界四十里本汉建城县地后汉中平中置上蔡县属豫章郡晋太康元年改曰望蔡县仍属豫章郡宋齐以后因之隋开皇九年省入建城县唐武徳五年复置望蔡县属靖州八年复废南唐保大十年改置上髙县属筠州宋属瑞州元属瑞州路明属瑞州府属本朝因之】新昌县【在府西一百二十里东西距一百三十五里南北距一百十里东至髙安县界七十五里西至袁州府万载县界六十里南至南安县界三十里北至南昌府宁州界八十里东南至上髙县界四十里西南至万载县界一百十里东北至南昌府奉新县界一百四十里西北至宁州界二百里本汉建城县地三国吴析置宜丰县属豫章郡晋因之宋初废唐武徳五年复置宜丰县属靖州八年废入髙安县宋太平兴国六年改置新昌县属筠州后属瑞州元元贞初升为新昌州属瑞州路明复为县瑞州府夲朝因之】
　　形势大江之西其地僻絶【宋曾巩筠州学记】郡居溪山之间四方舟车之所不由【宋苏辙圣夀院记】负凤山面锦水防崖深壑宛若洞府【蜀江志】
　　风俗吏民朴野【苏辙圣夀院记】不嚚于讼【宋黄庭坚江西道院赋】君子知务本小民勤稼穑【府志】
　　城池瑞州府城【跨锦江为南北两城北城周六里八十八步门五濠长八百丈南城周八里三百四十六步门六濠长八百六十七丈明正徳中因旧址筑　本朝康熈二年増葺乾隆十二年二十四年俱重修】上髙县城【周六里六十四步门五外有濠明嘉靖末石筑　本朝康熈三年重修】新昌县城【周五里门四外有濠明成化中即旧址重筑　本朝康熈三年修乾隆二十四年重修】
　　学校瑞州府学【在府治西半里许宋绍兴二十一年建元末燬明洪武中重建　本朝康熈中相继修葺入学额数二十名】髙安县学【在县治东明洪武四年迁建　本朝顺治康熈中増修入学额数二十名】上髙县学【在县治西宋元丰中建明末圯　本朝康熈中重建入学额数十二名】新昌县学【在县治北鳯凰台下明成化十八年迁建　本朝顺治康熈中相继増修入学额数十五名】筠阳书院【在府城南宋元丰中苏辙谪筠州兄轼便道视之寓此明正徳八年建为书院明末废本朝康熈九年知府刘登科重建又凤仪书院在府城东　本朝乾隆二十五年建又近圣书院在上髙县　本朝乾隆十二年建又文昌书院在新昌县治东　本朝康熈中知县黄启运建案髙安县又有桂岩书院在调露乡唐幸南容建宋幸元龙修周益公书额又乐善书院在府治西宋知州王淹建祀赵石黯又文溪书院在新丰乡宋陈仲微建又西涧书院在府治西鳯凰山左宋知县张韔建祀刘焕又上髙县有正徳书院在县南三十五里元提举姜荣建吴澄记又新昌县有石溪书院元提举胡俊孚建今皆圯废】
　　户口【原额人丁一十五万三千一百一十八又滋生人丁五十六万四千五百四十】
　　田赋【田地山塘三万六千八百八顷五十一亩五分零额徴地丁银八万四千二百九十一两二钱四分零米六万九千一百八十五石九斗八合零】
　　山川碧落山【在府治后下临井邑尽在目中一名凤凰山相传唐武徳时应智顼刺郡凤凰集此故名山右有五龙冈前临蜀水有李八百洞一名速仙洞又有春洞每立春日则阳气吹灰出外】莲花山【在髙安县西四十二里】西龙山【在髙安县西四十五里蜿蜒起伏如龙或作鸡笼山】凤岭山【在髙安县西七十里岭势峻拔逺望如凤相近有飞霞山世传晋吴猛炼丹处又上髙县西七里亦有凤岭山相传唐时应智顼刺靖州数年中凤屡见于此】荷山【在髙安县南二十五里中有池多红莲山巅有仙坛二下有栖霞观前为琴岭有仙人井大旱不涸】钧山【在髙安县南三十里上多竒石古松山北有刘恕读书堂遗址】羊山【在髙安县南四十里亦名石炭岭乐史太平寰宇记引永初山川记云建城县西有羊山山上有然石黄白而理麄以水灌之便热若石灰旧志髙安县有石灰岭产篁竹唐因改州为筠州】败伏山【在髙安县南一百里寰宇记相传陈武帝胜敌转战至此山又破败伏军因以为号】米山【在髙安县北二十五里其髙平处名米岭四面流泉土地膏沃生禾香茂为米精美唐武徳中因以名州西麓有潭极深险】大愚山【在髙安县东南朝阳门外山麓有真如寺宋吕祖俭安置髙安寓寺中因号大愚叟又马鞍山在东南二十五里与南昌府丰城县接界】龙化山【在髙安县西南上蔡门外】辽山【在髙安县西南四十里下有宋齐邱故宅又西南二十里有青山与临江府清江县接界】龙珠山【在髙安县西北五十里有圆石如珠】白云山【在髙安县西北七十里又名浮楼山山下有超果寺寺东西两涧皆有瀑布】白鹤山【在髙安县西北七十里上有白鹤观】髙胡山【在髙安县西北七十里山顶有仙坛多竹木】华林山【在髙安县西北八十里周百里半入奉新县境上有元秀峯相近有主岭南北岭三宝岭皆山势危峻明正徳中官军讨华林贼分屯扵此】谢山【在髙安县西北一百里奇峯怪石甲于羣山】镜山【在上髙县东二里三峯对峙端圆如镜中有径可通人行镜溪出此又东五里有屏山势连亘如屏障】柘湖山【在上髙县西五里山下坦夷蜀江水涨弥漫如湖又石潭山亦在县西五里山下潭中有石名龙门石当湾溪水口】小水山【在上髙县西八里西南与天岭相接横亘七八里起伏如浪】桃源山【在上髙县西二十里岿然如屏多花木其西为西岭三峯耸防状如笔架南有天岭行者若登天然北有大王岭石峯挿天】铁索山【在上髙县西二十里山形有九十九支东为黄潭深莫测相传下有龙窟】栎头山【在上髙县西一百里接万载县界】龙头山【在上髙县南二十里垱溪】宝云山【在上高县南二十五里巉岩岌嶪霭翠珑璁稍南为灵峯山】蒙山【在上髙县南三十五里髙五百丈周百四十里峭壁横险乔木千寻常有烟雾蒙蔽其上有多宝鸡笼等峯宋庆元间尝产银铅故峯名多宝并置蒙山务于下后废】安山【在上髙县北十五里相近有白马山】末山【在上髙县西南八十里周十里耸峙天末因名】顾城山【在上髙县西北十五里有古军营遗址】万石苍山【在上髙县西北七十里水口其石紫而光润县境四源十坑之水皆潴于石苍之下外有圆峯十余累如贯珠】灵源山【在新昌县东六十里宋姚勉家其下】尉山【有二山在新昌县东七十五里接髙安县界旧传梅福隐此一在县西北七十里】三峯山【在新昌县西五里与县治前盐岭相接又螺山在县西十里】緑秀山【在新昌县南二十里为县城之案亦名案山】石台山【在新昌县南二十里上有清凉院宋苏轼苏辙尝游此有诗】凤凰山【在新昌县北三十里】吉祥山【在新昌县北五十里一名瑞云山唐悟本禅师居此中有泉曰聪明泉又有吉祥院】拏山【在新昌县东北三十里山形髙耸势若拏灵】章平山【在新昌县西北三十里瀑泉穿石飞雪数仞其潭深莫测】云溪山【在新昌县西北三十五里一名云峯又西十里有白云山】黄冈山【在新昌县西北八十里髙七百丈磅礴耸秀为县境诸山之冠】八叠山【在新昌县西北九十里与垒州接界山形盘鬰防嶂纵横宁而复续因名】五峯山【在新昌县西北一百里有归云积翠罗汉月桂拂岩五峰俱称幽胜】黄蘖山【在新昌县西北一百里一名鹫峯山泉石奇胜唐宣宗尝与僧观瀑布于此】清潭岭【在髙安县东南三十里】曦岭【在髙安县西南三十里其髙可望日出又县西南二十五里有枫岭五十里有虎迹岭六十五里有多宝岭】湖碑岭【在髙安县西北五十里又李家岭在县西北六十里下有石洞】仁源岭【在上高县西十二里石陂水源于此】石嵩岭【在上髙县西六十里有竒石耸如嵩岳相近有蓬莱岭又黄凤岭在县西九十里】山湖岭【在上髙县南五里相连者为大官山乌峯又县南灵峯山侧有铜钉岭一名铜精岭又南五里为宝珠岭与蒙山相连】敖岭【在上髙县北三里又名敖峯即镜山最髙处相传敖真人得道之所】袁州岭【在上髙县西南九十里末山南岭外即宜春县界】浮楼岭【在上髙县西南一百里末山西山峯秀拔如楼浮于水故名又末山相近有谢君岭髙数百仞周十二里接万载县界又干陀岭在县西南万载县界益乐水发源其下】礼架岭【在上髙县西北六十里髙峻多石有洞甚深濶】莲香岭【在新昌县西六十里亦名连乡与万载县接界】黄岭【在新昌县北二十里盘踞甚广絶顶凿石通道】大姑岭【在新昌县北八十里与八叠山相连髙二百丈周三十里】盐岭【在新昌县西南二里髙出羣山下瞰邑市鳞鳞然可数】西岭【在新昌县东北六十里其势东向兀起蹲伏如翔舞状亦名拜龙山又北岭在县东北七十里峯峦万叠中有飞瀑】分乡岭【在新昌县西北一百里岭脊与宁州分界】员峤峯【在髙安县南八十里其南即清江县界】九峯【在上髙县西四十五里末山之东北其峯有九曰香炉翠霞苍玉芙蓉天竺峩眉清流云末飞云皆奇耸峻拔其东有灵龟洞后有罗汉洞】折桂峯【在新昌县东二里竒石耸秀俗名火焰山嵗多火灾后平其顶改今名】举子冈【在上髙县西六十里唐进士易重居此】旺贤冈【在上髙县北二里一名黄田冈】慈光洞【在上髙县西四十里縁梯而下始有门可入相近有邓敖洞相传邓敖二真人于此修炼】仙圣洞【在上髙县西五十里中有石佛石钟等类九峯踞其巅竒秀峻拔莫可名状】蒙山洞【在上髙县南蒙山王象之舆地纪胜有上下两洞上洞不可逰下洞广函丈深不可究中有石佛石僧石狮子座罗汉座等类又有石立岩间上下无所附谓之无根石】四溪洞【在上髙县南百里深数里后有穴可出】周洞【在新昌县北二十里一名桃花洞又名雷孚洞】九宜洞【在新昌县西北盐溪中中有灵石自成峯峦】顾渊石【在新昌县东南三十里凌江口危石磷□俯踞蜀江下有深渊】蜀江【在府治北一名浊水今曰锦江源出袁州府万载县界东流至上髙县凌江口合新昌盐溪又东经县南入髙安县界歴郡城中而东出又东至新建县界入章江汉书地理志建城县蜀水东至南昌入湖汉郦道元水经注浊水出康乐县又东迳望蔡县又东迳建城县又东至南昌县入赣水寰宇记蜀水在髙安县北三里东流五百九十里与章水合耆老传云许逊为蜀旌阳令有竒术晋末人皆疾疠多往蜀诣逊请救逊与器水投入上流疾者饮之无不愈邑人敬其神异故以蜀水为名府志锦江自府西南折而东注贯府南北城中分一支入南城为市河设三闸以为防卫】棠浦江【在新昌县东四十里太平乡诸水所滙经上髙县界出安塘河口入蜀江】芳塘江【在新昌县西四十里源出黄蘖山又有长神江在县西七十里东流合焉由杨木港口入蜀江】凌江【在新昌县南一名盐溪又名若耶溪源出县西北宁州界八叠山东流经县西防藤江又东至县南三十里凌江口入上髙县界折而南入蜀江藤江在县北三十里源出云峯诸山数道合流乱石林立仅通一道南流入凌江】泉水【在髙安县南三十里钧山东北泉沸涌出于平田自三十六陂流出曲水桥入清江县界合于贑水按旧志云流入清江县界入蜀江误今改正】曲水【在髙安县南六十里源出上髙县山流出潦浒口东入贑江其势回环萦曲故名】龙口水【在髙安县西南六十里一名谈口水源出蛟湖北流至花围埠入蜀江又县南三十七里有钟口水源出荷山县西南五十里有龙溪水俱北流入蜀江】华阳水【在髙安县西南七十五里源出临江府新喻县界东北流入蜀江又私溪水在县西四十里自新昌县流入涌桥水在县北二十里县北又有断水龙陂水皆流入蜀江】鸣水【在髙安县西北六十里发源山谷中北流入奉新县界合龙溪诸水为奉新江碧涧飞流空谷振响因名】南港水【在上髙县东十里源出印塘又石洪港亦在县东十里俱东流入蜀江又潭埠桥水在县南六里北流入蜀江】斜水口【在上髙县西十里发源蒙山北流合末山九峯诸水歴深村斜陂入蜀江】六口水【在上髙县北十里西流复折而南至六口入蜀江】界埠防水【在上髙县东南二十五里发源纆盘山东北流有小溪来防之合流入蜀江又城溪亦在县东南二十五里源出宝云岭东北流入蜀江】益乐水【在上髙县西南一百二十里自干陀岭发源东北流至紫府口入蜀江灌田甚广亦名石曺坑水又县西南八十里有小溪水发源浮楼岭东流入蜀江县西八十里有黄田冈水发源万载县界南流入蜀江】章舎水【在上髙县东北三十里源出新昌县党田塘浦南流入蜀江】白竹港水【在上高县西北四十里源出新昌县髙岭南流入蜀江又县西北六十里有小水源出万载县烟竹岭南流入蜀江】小斜川【在新昌县西南二里萦廻曲折入于盐溪】市溪【在府治南城内一名市河分蜀江之水自西北隅靖安门入城中迤逦而东出城东南朝阳门复防于江嵗久湮塞明正徳中重濬建闸　本朝康熈中复濬】务农溪【在髙安县东三十里源出新建县界至郡城南流入蜀江】镜溪【在上髙县东三里发源镜山南流东折至石家渡入蜀江又沙溪在县东北十里东流合石洪桥水入蜀江】敖溪【在新昌县东十里又县东三十里有澄溪樵溪六十里有灵源溪七十里有宜丰溪东南二十里有清水溪县西四十里有徳溪五十里有莲溪县北四十里有儒谿洑溪西噪溪下流皆入蜀江】茶溪【在新昌县东三十五里源出分乡岭流入上髙县界入蜀江又县东有枯竹溪东流出县东七十里湖城桥入髙安县界合私溪亦曰湖城溪】清湖【在髙安县东十五里其水四时莹澈又平湖在县南十五里珠湖在县南十八里药湖在县西南二十五里相传吕仙尝弃药湖中故名下流皆入蜀江】濯湖【在新昌县东二里其水独清亦名白泽湖中多芙蕖东北二里有北湖遇旱不涸】幸龙王潭【在府治西五里深不可测旱祷輙应】樟树潭【在上髙县治西渊静澄澈莫穷其底】鮎鱼州【在髙安县东二十五里当锦江水口之冲中流突起竹木萦为县之胜】鸬鷀洲【在上髙县治东南当蜀江水口又月沙洲在县东二里上有塔仙姑洲在县西六十里县境又有八叠洲皆在蜀江中】均陂【在上髙县南其水源出末山灌田二十一顷下流出两江口】福陂【在上髙县东南其下流分为尹陂黄陂云陂俱受山下流汪洋湛碧支沟穿绕林屋有武陵九曲之势溉田一千五百余亩嵗旱不涸】凤池【在府治东凤凰山旁宋时于池上建澄碧亭】剑池【在府治后圃相传仙人李八百淬剑于此又新昌县北七十里亦有剑池相传晋许逊磨剑处】星落池【在新昌县南三十里相传有星坠地成池旱不涸潦不盈】普润泉【在上髙县西十五里章冈今名贯珠泉出自石窦莫穷其源经行地中缭绕穿两山间循石崖为平地方广丈余下流为山湖桥水东北流防元丰桥水至县东五里入蜀江】岩洞泉【在上髙县南三十里防山脊溉田甚广】瀑布泉【在上髙南四十里防山泉分二派一注为横峯塘一注为蕉塘又分四口溉山前田余流入新喻县之清湖】润溪泉【在上髙县西南五十里平地涌出方半亩余四时俱湛然清澈下流成溪可通小舟灌田百余顷】六口泉【在上髙县西北十里平地涌出泉有六口又神脑泉在县西潮坑自鸦矶石流出内有龙潭水冷如氷与普润泉通又武泉在县北十里】五色泉【在新昌县西十里土人谓之乳泉酌之五色鲜莹】
　　古迹建城故城【今髙安县治汉置县武帝元光四年封长沙定王子拾为侯邑至唐改曰髙安李吉甫元和郡国志县东至洪州一百五十里寰宇记引雷次宗豫章记云汉髙帝六年置以其创建城邑故曰建城唐武徳五年避太子讳改为髙安　按今汉志表作建城后汉志以下皆作建城据寰宇记作城为是】宜丰故城【在新昌县北三国吴析建城县地置刘宋初废唐初复置寻又废宋初始改置新昌太平寰宇记新昌县在筠州西北一百八十里本髙安县管古宜丰县地盐步镇太平兴国六年分髙安县太平等六乡置新昌县县志宜丰故城在今县北三十里　按寰宇记有废丰城县在筠州西百　五十里天寳乡当即宜丰城之讹】华阳废县【在髙安县西唐武徳五年析髙安县地置属靖州寻属筠州八年与州俱废寰宇记华阳县城在筠州西四十里】上蔡废县【在上髙县西寰宇记后汉灵帝析建城置上蔡县顾野王舆地记云汝南上蔡人分徙于此晋太康元年以上蔡人思本土改为望蔡县隋开皇九年废旧志上髙县本古上蔡县唐中和中钟传以其地在髙安上游因立上髙镇天祐四年淮南将李师周等戍守于此南唐升元中改镇为寻升为县移今治】阳乐废县【在新昌县东唐武徳五年置属靖州八年省入髙安寰宇记阳乐县城在筠州西北八十里义钧乡吴大帝时始于上蔡县管分置明统志在新昌县东二十里　按吴之阳乐即晋宋康乐县在今袁州府万载县界此自唐初所置非孙吴故县也】云棚城【在髙安县北三十里又防水桥城在县北五里隋大业末萧铣林士宏攻掠江西土人应智顼拒贼于防林山筑城召义兵保安此土二城即其故址】米城【在上髙县西北十五里顾城山下唐末淮南所置成守处】江西道院【在府治内宋元祐中郡守桞平建黄庭坚为赋后苏诩为郡守重修周必大有记】蒙山务【在上髙县南四十里防山南麓宋庆元中置为探银沿之所后以鑛絶废】陶渊明故里【在新昌县东二十五里有读书室洗墨池】梅子真宅【在髙安县西五十里】钟傅宅【在上髙县西五十里今为九峯寺】晏殊宅【在新昌县东四十里宋晏殊髙祖墉居此墉子延昌徙临川殊防时其父尝擕归此宅旁有堆殊尝戏其上及贵人呼为相公堆】秀文楼【在府学内宋建取黄庭坚赋士大夫多秀而文之义】登春楼【在府城南】赏心楼【在上髙县治南宋建】齐云楼【在上髙县治西宋嘉定中建后改为税务防】碧落堂【在府治后碧落山巅宋建后燬文天祥复建杨万里有诗】明秀堂【在府城东下瞰蜀江宋建】读书堂【在髙安县南十里宋刘恕读书于此】翠樾亭【在府治亦名半山宋苏辙有诗】披仙亭【在府治苏辙亦有诗】偃松亭【在旧州宅宋陆游有偃松诗】秀春亭【在府治又有松风亭俱宋文天祥建】尘外亭【在髙安县治宋建倪思书额沈枢有诗】流化亭【在上高县治前蜀江上宋人多有题咏】瑞芝亭【在新昌县治内明统志宋知县邵什视事三月灵芝五色生于便坐之室黄庭坚为作记】囷庵【在府治后凤凰山右宋郡守毛维瞻建苏辙杨万里有诗】东轩【在府治东旧贡院宋苏辙监筠州酒税假部使者以居就聴事堂之东为轩种杉二本竹百个为休息之所自为记后兄轼自黄移汝取道筠州访辙留东轩十日而去】西轩【在府治东大愚山宋吕祖俭安置筠州时寓此】待月轩【在府治东大愚山宋苏辙谪筠州舟过南康庐阜访者举日月以喻性理因悟其説至筠作待月轩以自省并记其事】蔡东郭南园【在新昌县治南明统志宋蔡子飞楼之所黄庭坚有记】
　　闗隘灰埠巡司【在髙安县之东南三十里本朝乾隆四十三年设】大姑岭巡司【在新昌县北大姑岭上路通寜州与八叠山相连宋设巡司元末废】
　　【明洪武三年复置今因之】黄冈洞巡司【在新昌县西六十里黄冈元大徳间置巡司于县西四十里方塘后废明万歴四年置定江巡司于此今改名】隂冈岭镇【在髙安县南六十里明初置巡司于顺治十二年裁】离娄桥镇【在上髙县西七十五里旧有巡司又县西四十里有麻塘巡司即元麻塘务今俱废】古阳寨【在新昌县北六十里山势深峻元末土人毛忠吾聚民屯此以拒红中明正徳中以华林贼警设兵戍守后废】路口驿【在上髙县西五十里宋置久废】仁夀驿【在新昌县治西又盐步驿在县治东俱宋建元废】
　　津梁仁济桥【在府治东宋淳祐中建名恵政元大徳中重修改名赵孟頫记　本朝康熈六年重建】锦江浮桥【在府治前杨吴始建在今桥上流宋咸淳中徙此当南北之冲每水溢岸輙圯明正徳中加筑石堤】株桥【在府城东朝阳门外蜀水经此入江】平政桥【在上髙县治西跨蜀江上旧名通济宋开禧中易名浮虹后更名望仙嘉熈中徙县前易名济川元至治初复徙县西明初改名平政　本朝康熈中复圯乃徙而东后以往来不便复还旧所】离娄桥【在上髙县西七十五里为县众桥之冠】惠政桥【在新昌县西门外宋建当溪流之冲市郭之防　本朝康熈二年重建】瑞芝桥【在新昌县东二十五里元至大中建】
　　陵墓南北朝宋谢灵运墓【在南安县南二里】唐幸南容墓【在髙安县西七十里】廖洪墓【在髙安县南石桥】五代南唐沈彬墓【在髙安县西北五十里】宋刘涣墓【在髙安县北五里一云在星子县少府岭】吕祖俭墓【在府城朝阳门外】姚勉墓【在新昌县灵源山】明吴山墓【在新昌县螺佛庵】邹维琏墓【在新昌县北四十里】吴甘来墓【在新昌县拏源】
　　祠庙三闾庙【在府城东三里祀楚屈原】梅子真祠【在新昌县东七十里宋开禧中建祀梅福】望蔡公庙【在上髙县西三十里相传晋时谢琰以讨苻坚功封望蔡公故乡人祀之】灵椿庙【在新昌县主簿东宋太平兴国中建祀蔡嵩蔡岑】陶靖节祠【在府治后碧落山宋咸淳中文天祥建后人并祀天祥及明刘基为三先生祠】二贤庙【在髙安县西六十里祀唐应智顼幸南容华林山亦有应智顼庙】三刘祠【在府治东祀宋刘涣及其子恕孙羲仲】三贤祠【在府治南祀宋余靖苏辙杨万里】七贤祠【在府治南筠阳书院内祀宋周二程张来五子及陆九渊明王守仁】四贤祠【在髙安县治南祀宋苏轼苏辙黄庭坚米芾】节愍祠【在府治后洪山寺故址明正徳八年建祀副使周宪及其子干并祀萧亮姚一桂邝勤等战死华林者后増祀髙安主簿袁瑶及子凤翔】旌忠祠【在新昌县治左明末建祀吴甘来本朝顺治四年奉】
　　【勑重建赐祭田七十亩】
　　寺观禅那寺【在府城南鸣凤坊唐建】太平兴国寺【在府治南唐建名观音院宋改名】真如寺【在府治东南宋建以大愚叟吕祖俭寓此亦名大愚寺苏轼兄弟游此皆有诗　本朝康熈五年重建】清凉寺【在新昌县南二十五里隋建唐咸通中智演禅师驻锡于此】洞山寺【在新昌县东北五十里太平乡即普利寺唐大中时良价禅师建旧有宋太宗仁宗御书飞白草字反经传等六十巻并钟传铁釜文杨行宻铜钟元末燬明重建　本朝康熈八年再修】净觉寺【在新昌县西北五峯山刘宋武帝建唐桞公权书额今名五峯寺】黄蘖寺【在新昌县西北一百二十里唐名灵鹫为防际禅师希运道即宣宗与僧聫句处宋绍兴中赐名报思广孝寺明崇祯中重建】龙居寺【在上髙县西四十五里隋建宋大歴中重兴施肩吾书碑】净慈院【在髙安县西南六十里宋刘涣故里也】香山院【在上髙县西八十里浮楼岭东唐建】吉祥院【在新昌县北五十里唐建】元妙观【在府城朝天坊唐天宝中建本朝康熈中修】元阳观【在府治后府志蜀人李八百妹明香真人冲举于此唐天寳中即其地为元阳观】升元观【在髙安县西来賔乡有许旌阳仙坛尝生瑞竹】玉晨观【在髙安县东七里晋黄仁覧朝斗炼丹淬剑之地俗呼黄仙观】集仙观【在髙安县西南四十五里有许阳阳手植古柏三株及丹井】浮云观【在髙安县西北华林山明统志唐孙志谅于元秀峯创室修行人见其上尝有云气因名】真祐观【在上髙县西宋建】
　　【本朝康熙三年修】佑圣观【在新昌县东北宋建】五云观【在新昌县北三十里许旌阳尝游此前有仙人石迹】元道观【在新昌县东北六十里东有云峯坛仙石迹龙潭及许葛二仙桥】
　　名宦宋周尧卿【道州永明人天圣中知髙安县提杨纮入境有被刑耕苖者询其故对曰贫以利故为人直其枉令不我欺而我欺之又何怨纮以所闻荐之】余靖【曲江人范仲淹贬饶州靖言恐钳天下口不可落职监筠州酒税】苏辙【眉山人元丰中谪监筠州盐酒税哲宗时再谪筠州居住】李懐道【元丰中知上髙县始建学宫不逾年执经而至者数十百人为政不苛而民肃】萧服【庐陵人知髙安县尉获凶盗狱具矣服审其辞疑之且视其刀室不与刃合顷之而杀人者得囚葢平民也】程全【北海人建炎中为筠州都监金人攻江西守臣遁全摄州事有盗祝生者来攻全拒之兵少力罢盗执之刳其腹而去】张尧佐【永安人为筠州推官吉州有道士与商人夜饮商人暴死道士惧而遁为逻者所获捕系百余人转运使命尧佐覆治尽得其寃】徐应龙【淳熈中知髙安县吕祖俭以言事谪死髙安应龙经纪其防且为文诛之有劝之避祸者应龙曰吕君吾所敬虽縁此获谴亦所愿也朱子贻书称其义风凛然】杨万里【吉水人孝宗时出知筠州】唐璘【古田人嘉定中调瑞州学敎授用白鹿洞敎法崇礼让后文艺士翕然知向】陈登【三山人淳祐中知新昌县逾年政平讼理民立祠祀之】曾埙【绍兴人开庆中为瑞州録事叅军以郡命行礼赈恤饥民值元兵至见执诱以利不从死之】元张珪【归徳人为髙安县尹有异政擢江西检校拜南台御史】明宋以方【靖州人正徳中知瑞州府时华林大盗甫平疮痍未复以方悉心抚字吏民爱之宸濠逆谋既萌而瑞故无城郭以方筑城缮守募兵三千日夕训练宸濠深忌之廹镇守劾系南昌狱宸濠反破狱出以方胁之防不可械舟中与俱行至黄石矶斩之祭江其子崇学求遗骸不得乃敛衣冠归塟嘉靖中诏赠光禄卿立嘉忠祠瑞州以祀之】袁瑶【山东成山卫人正徳中为髙安主簿建昌贼徐九龄等聚众醴源洞势甚炽瑶帅兵分勦力死于阵赠知县从祀节愍祠】胡尧元【蒲圻人正徳中迁瑞州通判宸濠谋逆尧元兑运吴城镇□笠步归练兵为讨贼计逆党李仪宾自上髙转掠至郡尧元率敢死士擒之石鼔潭宸濠气阻以功擢本府知府寻迁广西左叅政濒行老少泣留者数万人】王以旂【冮陵人正徳中知上髙县华林贼方炽以旂训乡兵御之贼不敢犯】袁斌【鄞县人任江西叅奉新土贼李肃七等掠瑞州斌奋勦矢尽没于阵】
　　本朝易道沛【汉阳人顺治初知上髙县嵗饥捐俸买谷以赈复申请蠲浮粮万九千余石减乏丁万四千有奇士民懐之】黄运启【昌邑人康熈初知新昌县时山寇窃发运启集义勇为勦守计乗间入其巢勦之邑赋浮于田力请奏免民立祠祀焉】林运鉴【文昌人康熈中知髙安县躬亲劝稼建学舎集诸生诵读置田廪之塟无主后者万余塜】
　　人物唐宋练【髙安人为长沙四世同居以孝行闻咸通中观察使裴休上其行诏旌门赐束帛】廖洪【筠州人父母卒捧土为坟结草庐墓有青蛇白象来止庐侧咸通中表其门按唐书孝友总传以廖洪为万载人考南唐时始分髙安县地置万载县属筠州唐时无万载县史家从后书之耳】宋易延庆【字余庆筠州上髙人父赟仕南唐至雄州刺史周师淮南赟归朝授道州刺史延庆亦授大名府兵曺叅军后知归淮县干徳末赟卒葬临淮延庆居防摧毁庐于墓侧手植松柏数百本旦出守墓夕归守母墓生玉芝十八茎州表其事征之以母老不就母卒复庐墓数年母嗜栗延庆树二栗墓侧成连理后知瑞州卒子纶大中祥符元年及第】蔡嵩【盐步镇人与弟岑议曰镇去髙安之西百里而遥其林壑盘纡川原逺且南与蒙山为隣不置县恐非所以便民而戢奸也愿竭力以佐公家费遂相率以闻于州州请于朝太平兴国中乃置新昌县用资保障后人义其所为立祠祀之】刘恕【宇道原筠州人父涣字凝之为颍上令以刚直不能事上官弃去家于庐山之阳恕少颖悟未冠举进士诏讲试经义皆第一遂赐第调钜鹿主簿和川令发奸摘伏一时能吏不及恕笃好史学司马光緺资治通鉴遇纷错难治者輙以委恕考证差谬最为精祥王安石欲引寘三司条例恕以不习金谷为辞因言宜恢张尧舜之道以佐明主不应以财利为先安石变色不少屈寻以亲老告归着十国纪年四十二巻通鉴外纪十巻】龚端【字徳荘新昌人元符进士靖康中极论时事之失除将作监时金师大入以端为河东路奉使叅议官京畿戒严忧恚成病及闻两宫北狩愤惋而卒】幸元龙【字震甫髙安人庆元进士通判郢州忤史弥逺劾致仕绍定中京师灾元龙自家上封事论弥逺窃威福愿戮其首籍其家以谢天下然后断臣首以谢弥逺则灾自弭矣子漙嘉定进士防介有父风】幸当时【元龙弟授光化军司户襄帅赵范往唐州时武守郭胜叛当时不从被杀事闻赠京秩官其一子】陈仲微【字致广髙安人嘉泰进士歴江西提刑狱忤贾似道罢久之起太府丞时国势危甚仲徼上封事宫失襄之罪不専在于庸阃疲孩兵君相当分受其责词极切出为江东提防刑狱徳祐初迁秘书监益王立拜吏部尚书厓山兵败走南安卒】刘应龙【字汉臣髙安人嘉熈进士景定时提举常平以救荒功迁知隆兴府兼江西转运副使奏免和籴二十万石擢权户部侍郎以直言忤贾似道出知建宁府南海寇作为广东经畧安抚使寇闻应龙至遁去南海大治徳祐初迁江西兵马钤辖青海军节度使力辞隐九峯子元髙亦举进士知侯官县殁洪天锡叹曰朝廷失一御史矣】胡仲云【字从甫髙安人入太学率诸生上书论罢京尹余晦蔡适为祭酒仲云与弟仲霖师之尽得朱氏之学宝祐登进士时丁大全用事欲钩致以馆职不就以江万里荐除太学正忤贾似道出倅临江歴枢密院编修官摄尚书右司后以母忧去】姚勉【字成一新昌人宝祐中进士第一时太学生有因论丁大全被逐者勉上言斥逐学宫之士以禁天下之言此蔡京秦桧所为遂归及吴潜入相召为校书郎帝过东宫勉讲否卦因指斥权奸忤贾似道似道使孙附凤劾之免归】李长庚【字子西新昌人调湘潭丞元兵至同官皆遁长庚独擕诸司印居守被执不屈死之】元李明徳【上髙人读书有志孝行笃志至正时乱兵陷袁州掠上髙执其父欲杀之明徳泣告曰子岂不能代父乎愿勿害我父也兵遂杀明徳而免其父】吴起孙【字诚甫髙安人九世同居至正中表为义门】毛忠吾【新昌人至正中红巾贼陷新昌张子忠李子钧复州治越五日复陷子忠骂贼死忠吾保逍遥山招郭克敬合兵援州治复之未防欧阳祥复陷上髙忠吾退守古阳寨七年间大小百余战皆防州境赖以保全】明陈鉴【字贞明髙安人宣徳进士擢御史出按顺天极言京师风俗浇漓章下所司格不行改按贵州麓川思机发自大军再征穷窜屡乞通贡王振不许复大举逺征时云贵军民疲敝苖乘机煽动鉴抗章言贼酋逺遁不为边患宜専责云南守臣相机勦灭无逺劳禁旅振大怒欲囚之改云南叅议使招贼已又令兵部劾之逮繋□景帝时敝授河南叅议致仕归卒】袁彬【字文质新昌人正统中以锦衣校尉扈驾北征及帝蒙尘从官奔散独彬随侍左右夜则与帝同寝天寒恒以胁温帝足居漠北期年犹骨肉也天顺复辟累擢指挥使掌卫事以平曺钦功进都督指挥佥事时门逹恃势倾朝野廷臣多下之彬独不为屈逹诬以罪锻錬成狱赖漆工杨埙讼寃得解调南京锦衣卫间住及逹得罪召彬复职官终前军都督】傅兴【髙安人性至孝父疾感梦乃徒跣百里外得抚州絶岭古井水调药服之而愈祖母曺氏为华林贼所掠渡水往救贼用巨镫压之镫忽防贼惊异释之事闻诏表其门】谢麟【字秀瑞髙安人正徳中华林贼劫其家麟负母以避追且追家人速之走麟曰母在顾弃之可乎既而贼执其母麟奋夺之母得免麟为所杀】吴山【字曰静髙安人嘉靖中进士及第累官太子太傅礼部尚书严嵩子世蕃介大学士李本欲与为婚不可裕景二邸并建国本未定帝忽论礼部具景王之藩仪嵩知帝于郭希顔疏欲觇人心讽山留王山立具仪以奏王竟之藩后当日食微隂不见帝喜嵩趋部急贺山仰首曰日方亏将谁欺耶救防如常仪帝怒责山卖直诏致仕穆宗即位召为南京礼部尚书坚辞不赴卒赠少保諡文端】范防【字国士髙安人万厯进士歴御史帝久不视朝防陈时政十事言甚剀切先是慈宁宫灾给事中邹元标疏六事忤帝意而防疏入帝怒将各予杖是夜大雷雨明日朝天门外水三尺余帝怒稍解乃斥为民自是屡荐不起里居数十年卒】朱崇遂【字竹亭髙安人万厯中郡饥疫破产赒恤免流亡者二千余家抚按将疏于朝力辞早嵗艰嗣乡人共为祷遂连举二子皆有大誉】朱吾弼【字谐卿髙安人万厯进士授御史奏请建国本简阁臣补言官罢矿税又以雷震皇陵极言孝敬疏于郊庙励弛于朝讲土木盛于宫苑榛芜长于朝廷群小横于中外正士困于囹圄闾阎以矿税竭邮传以输挽疲流亡以水旱増郡县以征求困公卿不能补牍台諌无从引不可不深察遂为沈一贯所恶移疾去召为大理右丞累迁南京太仆卿】陈邦赡【字徳逺髙安人万歴进士歴右副都御史巡抚广西土官黄徳勲弟徳隆叛袭破上林邦赡请讨防光宗嗣位即擢总督军务移师讨擒之海寇林莘老咲聚万余人侵掠海滨邦赡扼之不得逞岙夷筑室青州奸民与通侵内地邦赡燔其巢召拜兵部左侍郎天启初疏言客氏忤防谯让寻兼户工二部侍郎専理军需卒赠尚书邦赡好学敦风节服官三十年吏议不及】邹维琏【字徳耀新昌人万厯进士天启时为职方郎中极论债帅之讥切中官吏部尚书赵南星知其贤调稽勲郎中杨琏劾魏忠贤被旨切责维琏抗防继之及南星去国维琏亦放归后削籍复搆入汪文言狱戍贵州崇祯初起南京通政叅议累迁右佥都御史代熊文灿巡抚福建海寇刘香猖獗击破之红夷陷夏门发水陆进援焚其舟连战铜山败去任事二年劳绩甚着叙功召拜兵部右侍郎遘疾不赴卒于官】吴甘来【字和受新昌人与兄泰来同举乡试崇祯初甘来成进士后三年泰来亦成进士甘来擢刑科给事中伉直敢言累迁户科都给事中贼薄都城兄泰来巳官礼部员外甘来属归事母而已誓必死城陷作絶命词正衣冠北向拜投缳死福王时赠太常卿諡忠节　本朝乾隆四十一年】
　　【赐諡荘介】陈泰来【字刚长新昌人崇祯进士擢户科给事中都城戒严自请假兵一万肃清辇毂帝壮之改兵科出视诸军战守方略至军中奏界岭失事状劾副将柏承镇论死迁吏科乞假归唐王时擢右佥都御史李自成败走武昌其部下散掠新昌泰来大破之后与上髙举人曺志明等起兵俱破死　本朝乾隆四十一年】
　　【赐諡忠节】
　　本朝刘钦邻【字邻臣新昌人顺治进士知广西富川县吴三桂叛广西帅胁州县应之钦邻独守孤城城陷被执贼以官爵诱之不　屈赋絶命诗自尽事　　　闻赠太仆卿】朱轼【字若胆髙安人康熈甲戌进士初知潜江县入为刑部主事累迁至通政使巡抚浙江雍正初擢左都御史入直上书屋寻授文华殿太学士时兴营田并江南水利以轼视事凡设施筹画悉合地宜】
　　【今上御极之初疏言直省大吏争以开垦为功实就熟田加増税额虚报陞科小民不胜苦累请清查核以革厥又言法吏多逞锻錬之长希着明防之号宜加警黜吏治焕然一新卒諡丈端并入贤良祠遗疏谓理财以斥浮言为要用人以辨邪正为先语极恳至所着有周易注解仪礼节畧春秋详解歴代名臣名儒循吏传轺车録广惠编诸书】朱极光【字竹坡髙安人防孤家贫事母甚孝为人寛厚虽犯不校敬宗祀恤贫族修塜墓之无主而圯及道路梁筏之倾壊者以笃行着于乡】熊迎龙【新昌人与同县胡祖武于乾隆二年以孝子　旌表】
　　流寓宋滕元发【东阳人以翰林侍读学士言新法之害贬居筠州或以为复有后命元发谈笑自若曰天知吾直上知吾忠吾何忧哉】吕祖俭【婺州人祖谦之弟以荐除借田令宁宗时韩侂胄用事正言李沐论罢赵汝愚祖俭上封事极论之安置韶州遇赦量移髙安三年卒诏令归塟祖俭在谪所读书穷理卖药以自给尝言因摧折失其素履者固不足言因世变而意气有所加损亦私心也着大愚集】
　　列女元张立试妻髙氏【髙安人红巾之乱贼欲辱之髙詈不絶口至风源投廖家井而死】李马儿妻袁氏【瑞州人李病殁袁年十九誓不再嫁以养舅姑有王成者闻袁有姿色挟势欲娶之袁曰吾宁死不失身也遂往夫墓痛哭缢死树下】明姜荣妾窦氏【名善京师人荣通判瑞州正徳中华林贼猝至荣以印属窦急出募兵窦埋印于池塘城破被执时有盛老者亦被虏窦绐贼释之密令白印于荣盛老去强行至花坞村乗间投井死荣得印募兵四至缮修城池屹成保障知府邝璠上其事诏旌曰贞烈建祠祀之】张荣一妻萧氏【髙安人年二十七孀居正徳时为华林贼所执骂曰我誓不为贼狗所辱乃斩之数防时同县玉亮妻殷氏孀居才年贼胁以刃不屈投河贼刺其胷背以死熊武六妻胡氏骂贼不从贼剖之况防妻廖氏名足贞贼执之不受辱削其鼻斫其额而死朱丑四妻熊氏骂贼而死黄暧妻辛氏投塘贼连砍数刃而死朱治一妻梁氏名雁贞贼拥之行坚仆淖中不起贼杀之俱题旌祀贞烈祠】朱应恢妻胡氏【髙安人年十九防夫抚遗腹子歴三十七年华林贼经其居走匿为所执骂曰我四十年老寡妇也贼奴敢尔耶贼怒斩首分身而去】熊烈女【名贵贞髙安人少而艳华林贼经其居女投河贼追至河中执之女捽贼入深潭傍贼来援女并曵溺之越三日三尸浮江下女执贼衣髪尚未释手诏旌其门】王恪妻黄氏【髙安人华林贼乱随恪度河恪遇兵黄以身冒夫被刃而死恪得免立坊旌节】聂端冕妻丁氏【上髙人为华林贼所执不肯行挟其黄耉岭杀之时年二十七同时廖启仁妻王氏亦上髙人俱死其地人称双节岭】晏廷相妻李氏【名毓贞上髙人为华林贼所执绐以取金自赎逸入床下愤骂贼丛槊杀之】易氏女【髙安人许字南昌仪宾杨漳子镮镮早卒女闻讣坠楼防死泣请于母欲归杨母以未亲迎辞乃柬其姑迎之女麻衣徒跣登舟至则拜夫木主行合礼如生时次日举奠以首触棺濒死姑严防之女卒乗间自经事闻赐祭旌其闾】黄云齐妻钟氏【名妙节上髙人早寡守节夀百嵗】王彦常妻朱氏【新昌人年二十四夫亡抚孤守节夀九十一而终】罗中权妻余氏【新昌人年二十五而寡抚孤守节夀九十见五世孙】李九华妻刘氏【新昌人崇祯中九华官井陉兵备驻获鹿县刘随任是年贼迫获鹿刘守死不去城陷少子□投井死刘与第三子亮投烈焰死招魂归塟吴甘来表其墓】本朝刘守发妻吴氏【新昌人顺治初为寇所掠至里门外潭水深处跃入水中厉声骂贼死雍正六年　　　旌表】谌日升妻陈氏【髙安人顺治初为金声桓游兵所获欲汚之氏詈不絶贼怒刳之】况绍修妻郑氏【上髙人顺治初倭贼防城郑抱女随老妪避北门为贼所执欲犯之诟不从遂杀其女诟益厉贼怒禠其衣抉目以死】李简庆妻刘氏【新昌人顺治初刘先纫内纫内衣防猝变及被执不辱毙于刃】焦遇春妻黄氏【髙安人夀百嵗康熙中　　　旌表】梁文英妻陈氏【髙安人夫亡守志矢节不渝乾隆二年　旌表同县姜汝淮妻曾氏刘发房妻梁氏吴杰妻李氏陈文炳妻谌氏吴朝宇妻罗氏陈守功妻宋氏萧吾槐妻李氏胡世徳妻黄氏徐大吾妻易氏黄瑞禄妻邓氏范用栩妻陈氏梅百盛妻彭氏徐永命妻唐氏江采葵妻陈氏戴懿明妻朱氏朱防妻何氏何郁妻吴氏陈必辅妻姚氏髙贤妻吴氏朱国相妻王氏刘泗清妻谌氏黄燕瑞妻朱氏谌友瑎妻刘氏郑道行妻郭氏梅继盛妻陈氏传代仙妻周氏并于乾隆元年以来先后　旌表】黄徳明妻戴氏【上髙人归黄数月而夫卒氏年十九誓死守节治红以为生四十余年不出户庭虽至戚子侄罕有覩其面者乾隆二十九年　旌表同县黄于象妻陈氏严廷瓉妻黄氏黄光翔妻傅氏任庆源妻况氏并于乾隆元年以来先后　旌表】李伯竒妻胡氏【新昌人伯竒素贫力学以劳瘵终氏年二十四矢志抚孤偹尝艰苦嵗荒啜水穷饿乡里或赒之皆不受夀九十余乾隆二十六年　旌表同县熊应臣妻邹氏毛天驷妻幸氏熊善宠妻蔡氏胡天位妻鄥氏邹祥钟妻李氏易书妻刘氏刘英妻萧氏刘式妻蔡氏胡廷俊妻漆氏刘应濚妻寗氏刘玑妻张氏陈楚髙妻刘氏胡廸民妻蔡氏胡胡世防妻蔡氏胡防登妻李氏刘鉁世妻邬氏李秉宪妻蔡氏胡世校妻闵氏熊章妻胡氏吴逹澄妻刘氏姚为库妻龚氏刘烱世妻胡氏赵徳煐妻易氏熊拔妻漆氏李英妻周氏刘维宿妻邹氏漆仁妻蔡氏传廷相妻陈氏李维斐妻毛氏氏李景纲妻谢氏毛仰圣妻陈氏蔡维翰妻熊氏刘树勲妻吴毛天凤妻冷氏贞女廖氏并于乾隆元年以来先后旌表】
　　仙释晋黄仁览【字紫庭建城人有道术尝为青州从事每夕取竹杖噀水化龙骑之归省旦复骑去后举家上仙里人于骑杖处立庙祀之】李明香【蜀人李八百之妹初修道于华林山之元秀峯后于峯南六十里五龙冈设坛醮祭道成冲举】丁义【建城人精医术尝以神方授吴猛义女名秀英链丹于白鹤山猛女彩鵉尝就学焉及仙去后人于其地置崇元观今石□中有丹井】唐良价【防稽俞氏子年二十二诣嵩山具戒游方首谒南众次叅鸿山后造云岩问无情説法因过水睹影大悟前指大中末于新丰山接引后学号洞山宗　本朝雍正十二年】
　　【勅封净觉悟本禅师】幸潭【字子渊髙安人遇异人授秘术卒后乡人遇之于汴寄书语之曰城北道旁古木吾家也叩之必应人如其言果有二童子出一丈人継之宛如汴中所见或谓其委蜕仙也】宋赵吉【髙安丐者敝衣蓬髪好饮酒自言生一百二十七年矣人皆谓之狂元丰三年见苏辙曰君好道而不得其要阳不降隂不升故肉多浮吾教君挽水以漑百骸诸疾可去后居兴国死蜀僧法震至云安见一丐者曰吾姓赵顷于黄州识苏公为我谢之子由大惊发其塟惟一杖及两】
　　【胫在】徳洪【一名慧洪字觉范号冷斋新昌彭氏子尝释注金刚楞严圎觉法华四经博通儒书尤工诗韩子苍宰分宁馆之云岩寺寺僧三百各抒一幅纸求诗握笔立就所着合论易传僧宝智澄传林间录天厨禁脔冷斋夜□甘露集等书】
　　土产茶【寰宇记筠州产源茶】石青　石碌　黄丹【明统志俱上髙县出久无府志华林等山旧有坑冶出银铅及石青石碌后因山多虎狼而烹煎者利不偿本遂罢】纻【宋史地理志筠州贡纻府志府境积苎皮为布曰苎布又有省布腰机遍纱等名又新昌山谷间产葛】纸【省志有青纸三县皆出又竹纸即古之陟厘有老大中大罗端晒纸等名出新昌】南烛子【寰宇记筠州产南烛子南烛花出调露】紫竹【明统志小而劲直府境出】牛尾狸【寰宇记筠州产牛尾狸黄雀儿鲊按明统志上髙县产银今无】






　　钦定大清一统志巻二百五十一
&lt;史部,地理类,总志之属,大清一统志,袁州府图&gt;
&lt;史部,地理类,总志之属,大清一统志,袁州府图&gt;
&lt;史部,地理类,总志之属,大清一统志,袁州府表&gt;
　　钦定四库全书
　　钦定大清一统志巻二百五十二
　　袁州府【在江西省治西少南四百里东西距二百九十里南北距二百一十里东至临江府新喻县界一百里西至湖南长沙府醴陵县界一百九十里南至吉安府安福县界六十里北至瑞州府新昌县界一百五十里东南至吉安府界二百四十里西南至长沙府攸县界二百五十里东北至瑞州府上高县界二百里西北至长沙府浏阳县界二百八十里自府治至　京师六千七十五里】
　　分野天文斗分野星纪之次
　　建置沿革禹贡扬州之域春秋属吴战国属楚秦属九江郡汉置宜春县属豫章郡后汉因之三国吴属安成郡晋建武中分桂阳武昌安成三郡置江州宋以后因之隋平陈始置袁州【乐史太平寰宇记隋平陈后土人文盛防众自守开皇十年平之十一年置袁州因袁山为名】大业三年改为宜春郡隋末林士宏萧铣相继有其地唐武德四年复曰袁州天宝初曰宜春郡乾元初复曰袁州属江南西道五代初属杨吴后属南唐宋亦曰袁州宜春郡属江南西路元初隶湖南行省至元十九年曰袁州路隶江西行省明初曰袁州府属江西布政使司
　　本朝因之属江西省领县四
　　宜春县【附郭东西距九十里南北距一百三十里东至分宜县界四十里西至萍乡县界五十里南至吉安府安福县界六十里北至万载县界七十里东南至分宜县界五十里西南至安福县界六十里东北至万载县界八十里西北至萍乡县界一百二十里汉置宜春县属豫章郡后汉因之三国吴宝鼎二年改属安成郡晋太康中改曰宜阳建武以后属江州宋齐以后因之隋初为袁州治开皇十八年复曰宜春大业初为宜春郡治唐复为袁州治宋因之元为袁州路治明为袁州府治　本朝因之】分宜县【在府东八十里东西距六十里南北距一百五十五里东至临江府新喻县界二十里西至宜春县界四十里南至吉安府安福县界五十里北至瑞州府上高县界一百五里东南至吉安府庐陵县界五十里西南至宜春县界一百里东北至上高县界一百里西北至宜春县界九十里汉宜春县地宋雍熈初析置分宜县属袁州元属袁州路明属袁州府本朝因之】萍乡县【在府西一百四十里东西距一百五十里南北距一百八十里东至宜春县界九十里西至湖南长沙府醴陵县界六十里南至吉安府安福县界八十里北至长沙府浏阳县界一百里东南至安福县界一百二十里西南至长沙府攸县界一百十里东北至宜春县界九十里西北至醴陵县界九十里汉宜春县地三国吴宝鼎二年析置萍乡县属安成郡晋及宋齐以后因之隋改属宜春郡唐属袁州宋因之元元贞初升为萍乡州属袁州路明洪武二年复降为县属袁州府　本朝因之】万载县【在府北九十里东西距一百四十五里南北距一百九十五里东至瑞州府上高县界十五里西至湖南长沙府浏阳县界一百三十里南至宜春县界十五里北至南昌府宁州界一百八十里东南至分宜县界十五里西南至宜春县界九十里东北至瑞州府新昌县界六十里西北至浏阳县界一百二十里汉豫章郡建成县地三国吴黄武中析置阳乐县属豫章郡晋太康元年改曰康乐宋齐以后因之隋省唐武徳五年复置阳乐县属靖州八年省入高安县五代南唐保大十年始置万载县属筠州宋开宝八年改属袁州宣和三年改曰建成绍兴二年复曰万载元属袁州路明属袁州府　本朝因之】
　　形势秀水东奔萍川西注【唐袁皓诗】山水秀丽【寰宇记】江右奥区【王象之□地纪胜】当湖汉之孔道作吴楚之疆圉【明申时行记】
　　风俗州小地狭赋税及时【唐韩愈袁州谢表】艺文儒术为盛【杜佑通典】士夫秀而文细民险而健【宋黄庭坚道院□】地接湖湘俗杂吴楚【宋杨侃郡防记】士力学而知亷耻民乐善而好俭啬【宋阮闵无讼堂记】务本力农志定用约【元虞集记】
　　城池袁州府城【周八里有竒门四北枕秀江三靣濬濠唐武徳中因旧址筑后屡拓筑明洪武初増筑　本朝顺治三年康熈三年乾隆十二年二十五年俱修】分宜县城【周二里二百二十四步门五明正徳七年创筑嘉靖中改筑　本朝顺治康熈中相继增修乾隆二十五年重修】萍乡县城【周五里三十六步门五明正徳中始土筑万厯中甃石増筑　本朝康熈二年乾隆二十五年三十七年俱修】万载县城【周六里门七明正徳时始土筑万厯间甃砖　本朝康熈三年二十一年乾隆九年俱修】
　　学校袁州府学【在府治东唐天宝五年刺史房琯始建于城南南唐保大十年移郡治西南宋皇祐五年迁今所　本朝康熈五年重建入学额数二十名】宜春县学【在袁山门外秀江北旧在县治西宋淳熈周迁今所明洪武中重建　本朝屡经修葺入学额数十二名】分宜县学【在县治东宋初建于县西五里后屡迁端平初徙建今所咸熈中又迁安仁驿明初复还旧址　本朝康熈四年重建入学额数十五名】萍乡县学【在县西隅唐武徳间始建在县东南后屡迁明嘉靖中始迁今所　本朝顺治十年重葺康熈中继修入学额数十二名】万载县学【在县治东宋崇宁间建明初重建　本朝顺治十三年増修康熈中继修入学额数十二名】高士书院【在府城北外厢学宫之右明万厯癸巳提学钱槚建又南轩书院在府城东湖上宋端平中建祀张栻元至元间修虞集有记　案分宜县又有钤冈书院在县西门外宋建祀周张二程朱五子萍乡县又有宗濓书院在县东芦溪镇宋建祀周子又濓溪书院在县治南明建又胡安定书院在县东二里安定读书之所万载县又有张岩书院在县西元建祀宋周程张邵司马六君子虞集为记今皆圯废谨附记各县并设有义学社学】
　　戸口【原额人丁四万七千一百一十六□民一百八十七又滋生人丁三千五百三十九】田赋【田地山塘二万三千六百八十七顷八十二畆一分六厘零额徴地丁银九万二千三十两五钱八分一厘零米八千二十五石五斗六升三勺零　袁州卫屯田在府属四县共二百八顷六十二畆一分九厘零额徴地丁银一千九百五十二两九钱六分三厘】
　　山川震山【在宜春县东十里亦名马鞍山下有岩幽晦深险唐卢肇记山本名呼冈在城东方望之若冠冕同麓异峯四首相属两仰成形如画震卦因易其名西北有石室临溪之溪邑人彭构云尝钓岩下宝应中诏徴不就时太守名其岩曰徴君钓台】雕山【在宜春县东二十里高百丈周二十里】望凤山【在宜春县西七十里周六十里高三里中有一峯如凤】将坟山【在宜春县西一百里周四十里高三里相传汉或帝时有将军易洸者领兵至宜春卒于此因葬焉】湖冈山【在宜春县南十五里晋邓表居此山顶有炼丹台养丹池朝斗石】蟠龙山【在宜春县南四十里自麓至巅凡三十六曲峭壁奔湍为一州之胜上有蟠龙寺唐末南平王钟所建】木平山【在宜春县南七十里山有三峯中曰妙广左曰瑞光右曰慈云】仰山【在宜春县南八十里周数百里高耸万仭府之镇山也其最胜者曰集云峯山中石径萦回飞瀑湍驶夐异人境山下有唐郑谷读书处又小仰山在县南三十里一名水晶山晋邓表修炼于此又名邓表峯上有星坛石臼药灶】坤长山【在宜春县西南七里脉自坤方来连亘甚逺一名旗山】书堂山【有二一在宜春县西南三十里唐卢肇读书处一在万载县西八十里山谷深鬰常有云雾世传习凿齿读书于此】老山【在宜春县西南六十里崇高峻拔山巅飞瀑下注为清江】袁山【在宜春县东北五里昔隐士袁京居此死葬其侧因名其北曰小袁山廻耸相对】石屋山【在宜春县西北三十余里有洞深百余丈】喝断山【在宜春县西北一百二十里与万载萍乡及湖南浏阳县接境两山对峙如天门中通一径为八省往来必由之道险隘斗絶】钟山【在分宜县东十里下瞰秀江水南曰南钟山水北曰北钟山亦名钟山峡峡长九十余里与临江府新喻县接界太平寰宇记山在州东九十里裴子野宋畧云永嘉元年因洪水有大钟从山流出时人得之验其铭云秦时乐器因名又按安成记云钟山临水阻峻春夏湍洑涌沸喷上白沙如米两岸石上各九十余里名曰米沙以之候嵗若一岸偏饶则其方丰穰民以为准】昌山【在分宜县西二十里周回十八里下瞰秀江亦曰昌山峡寰宇记旧名伤山袁江流其间巨石枕岸潺激舟行多倾覆故名顾野王舆地记晋永嘉四年罗子鲁于山峡堰断为陂灌田四百余顷梁大同二年废时人以伤非善徴改为昌山】玉冈山【在分宜县西二十里】雪山【在分宜县西二十五里古木繁隂冬有积雪又县西三十里有甘竹山】光子山【在分宜县西四十里相传晋时有渝川侯李林字光子者葬此因名】大梅山【在分宜县西六十里其山多梅又有桃溪山环抱溪泉】银山【在分宜县南二十里巅多白石如银】清风山【在分宜县南三十里相传晋时有黄仙姑修炼于此有炼丹池】清泉山【有二一在分宜县北十里山有池其水清防一在万载县东北四十五里林木森耸瀑布悬流俗名小仰山】台山【在分宜县北二十五里山顶平爽广数畆若台】贵山【互分宜县北四十里地产铁唐书地理志宜春县有鐖县志宋雍熈初置贵山□务后废】龙王山【在分宜县北七十里又县北八十里有鸡足山其相近有陈重山枣木山又三峯山在县北一百里】仙台山【在分宜县东南五里羣山相抱一峯高耸】毛仙山【在萍乡县东二十三里宋时置毛仙驿于山下为往来通道】九嶷山【在萍乡县东七十里连带九峯山侧二峯峭拔若双鹤飞舞名仙鹤岭】罗霄山【在萍乡县东一百里高数千丈延袤百余里上有罗霄洞旁有葛仙坛坛生二竹风动如扫人谓之扫坛竹坛侧有黄龙潭山下又有石潭深不可测袁江之源出焉】徐仙山【在萍乡县西三里两山相峙旧有徐姓者此又西十里有青山】石姥山【在萍乡县西五十里上多杉木寰宇记山侧有石状如姥因名】五金山【在萍乡县西七十里五峯连带皆西向故名又有小南岳亦在县西七十里上插云表登之可尽一邑之胜】笔架山【在萍乡县南里许旧名迎凤岭后建三浮图于上形如笔架因改今名俗又名塔岭】南源山【在萍乡县北五十里其山平坦上有石似罗汉名罗汉岩山南有广利院院前有泉四时不竭又南为浴石山】杨岐山【在萍乡县北七十里世传为杨朱泣岐之所一作杨岐山寰宇记帝曽经此因名有帝坛见刘禹锡文明统志傍有玉女殿内有九石房相映如屏风人谓仙人所居相近者为瑶金山唐普济禅师道上有渌水洞灵丹井】楚山【在萍乡县北九十里相传楚昭王曽经此山巅有楚王台遗迹】武功山【在萍乡县东南一百二十里与罗霄山相连俱跨吉安府安福县界宋绍兴中峒宼猖獗州将赵扆统军勦捕立栅山上一名葛仙峯相传葛元炼丹处】云葢山【在萍乡县东南一百二十里挺拔高耸旦暮有云霞往来其上】东岐山【在万载县东七里与瑞州府上高县接境有峯曰鵞鼻元虞集以为似蜀中之鵞鼻因名】稳山【在万载县西八里两山对峙中通一径俗呼穏山闗其相接者曰坤山耸峻嵯峨东曙不及惟斜阳可到往来者皆经其上又银山在县西十五里上有巨石洁白如银山半有洞可容数百人】汤周山【在万载县西三十里相传晋时有汤周二人得仙于此有棋盘试剑石遗址】九龙山【在万载县西一百里山有九峯又西二十里曰铁山地产铁与湖南浏阳县分界】龙山【在万载县治后龙江经其下其势峢崺为县之镇官衙缀倚其麓俗呼官山】五雷山【在万载县北二十里五山相连又四十里山在县北三十五里其山周回四十里故名】皂山【在万载县北六十里色如皂与瑞州府新昌县接界一名连香岭】谢山【在万载县北七十里府志以宋谢灵运得名泉石甚胜】龙门山【在万载县北九十里羣峯环耸中有四路状如龙门】鸡笼山【在万载县东南五里平地突起周廻盘旋巉石壁立西南有洞从穴入可容数人有泉四时不竭】峯顶山【在万载县西南三十里高可望郡城有泉清冽可以灌溉】东台山【在万载县西南九十里山皆石壁】紫葢山【在万载县西北十五里山势崇耸屹若车葢旧名云葢山后改今名】南源岭【在宜春县东四十里岭凡五俗名南源五岭】涧富岭【在宜春县南六十里与吉安府安福县接界宋嘉定四年尝于此置寨以遏郴寇】严岭【在宜春县北五十里山势峭拔自下而上有小径十八折顶名仰公山下有小溪溉田甚广】分水岭【在宜春县东南六十余里与严营山寨相近皆为防扼洞寇之所】大军岭【在宜春县西北九十里周十五里山腰有泉水名浆湖】石分岭【在分宜县南五十里接吉安府安福县界】仰岭【在分宜县南六十里极高峻登之可瞰吉安城】袁岭【在分宜县西北十余里其脉自末山南来蜿蜒起伏三百里至此有七峯耸起相传后汉袁闵避地于此其第三峯之麓有洪阳洞仙人葛洪娄阳栖真处也洞门东向高数十丈初入平爽明爽益西则盘回峻阻石室深中有流泉春溢冬涸又有小洪阳洞在洞之顶门甚扼中可容数千百人】圣冈岭【在萍乡县东五十里众山迤逦望之苍翠崛起临道旁晋甘卓筑垒其上又县东八十里有火佛岭盘旋圆顶若跏趺状】排衙岭【在萍乡县西十五里数峯排列高下森然又县西五十里有土硃岭其石坚赤如硃冶者取以煆铁】牛头岭【在萍乡县西七十里高出云表首尾延袤四十余里】豸迹岭【在萍乡县南三十里山势耸矗有石如豸形上有土壌相传元季御红巾贼扼险于此又马迹岭在县南七十里】案山岭【在萍乡县五十里左右两山高峙中平如案有亭曰高安为往来休息之所】乌冈岭【在萍乡县西南二十里两峯相峙茂林蓊鬰人行其中罕见天日】浮楼岭【在万载县东十里巑岏秀丽两山出如角逺望若楼浮云中】大闗岭【在万载县西六十里羣峯耸翠中道﨑岖俗名大官岭】白水岭【在万载县西八十里高数十仞岭下平坦广袤数里中有小溪水色常白】太阳岭【在万载县西一百里周百里形势陡絶未旦暏光先照至昏不暝】十八渡岭【在万载县北四十里旧时路在岭下循环一水往来凡十八渡后辟路岭上行者便之俗讹为十八洞】鹤岭【在万载县西南二十里一名洪冈岭两峯低昻如鹤其相对者曰仙逰岩在县西十六里高数丈可容数十人有石类钟叩之清越又有石类道士俗称仙人石】羊角峯【在宜春县东十里一名双箭峯】耸翠峯【在宜春县西三十里峻壁孤峯】玉女峯【在萍乡县东六十里内有玉女台一名玉女冈寰宇记舆地记云冈去州西九十里天将両石间即涌出五色云气百姓成云玉女披衣】石笋峯【在萍乡县东九十里崒嵂如笋其左有葛仙坛】明山峯【在萍乡县东北二十五里高五十余丈登之可以望逺】钤冈【在分宜县南二里袁江南岸正与县对县志冈延袤数十里而至城南新泽水出其右长夀水出于左夹于山末故名曰钤】杨桐冈【在万载县东北二里许产白杨桐树】粟坑岩【在宜春县西南七里深濶三十丈有小窦通明可歩出岩顶】化成岩【在宜春县西北五里下瞰秀江宋绍圣中建浮圗于岩顶为登临絶胜处】陶逸岩【在万载县东三十里突起平田约高三丈中有石屋人称为陶公石】水晶岩【在万载县西五十里峯顶山之西岩中飞瀑流泻如撒珠玉】灵栖岩【在万载县西九十里轩敞高数丈有泉自周公洞流过岩下灌田数十畆】龙成岩【在万载县西九十里王象之舆地纪胜岩深九房有石如列仙者以万数明统志地名梅陂山势耸特】翠岩【在万载县北城外百步靣挹龙江岩下有穴喷泉清冽】牛栏峡【在宜春县东二十里左有金鸡山右有银瓶山相对若栏旁有羣峯叠聚府志袁有三峡谓牛栏与分宜之钟山昌山也】石乳洞【在宜春县东三十里濶数丈深一里许亦名玉室山寰宇记宜春记云郡有石室山数室相连高十余丈素壁若雪万象森罗于其前】漠塘洞【在宜春县北六十里初入濶可数丈有潭水流洞外继入小洞渐逺一窦通明地名带塘距漠塘已二十余里】灵仙洞【在分宜县北三十里去地三十丈峻险﨑岖仰视石屋如云霞往来状中有丹炉石磨诸胜】桃源洞【在分宜县北一百三十里洞口空濶东北行半里许有石室折而北泉石益胜不可穷诘又有风洞距桃源洞二里居山之阳隘不可入旁有流泉水石参错清风出焉】里大洞【在萍乡县南三十里山圆如覆钟有两洞相接上洞口在山址下洞口出山腹两洞可容千人】下石陂洞【在萍乡县北四十里有巨石窒其门中空旷可容千人又焦源洞在县北七十里流水冲激宛如琴筑】曹源洞【在萍乡县西北二十里洞极深濶】周公洞【在万载县西七十里松篁蓊鬰旁多怪石有清泉流出旧有周姓居此因名又县西八十里有王居洞旷逺人迹罕至】云峯洞【在万载县西九十里黄茅冈洞门濶丈余中虚敝循级而下则渐黑】竹山洞【在万载县南二十里水经其中即石洞水之上源也前后两门深五里许内虚敝高丈余有石平广如田又有石穴俯仰若屋】石穴【在宜春县西北六十里一穴清流入内可行三十里见水绕丛竹莫知其源】卢石【在府城东湖上相传为唐卢肇寀石九窍三峯竒秀可爱】响石【在府城南三里狮子岭北声传响答故名】望夫石【在分宜县西十五里昌山峡水中地名望夫堰】谢仙石【在万载县西四十里一名麻鞵石】袁江【在府城北一名秀江源出萍乡县罗霄山东北流入宜春县界迳县北又东迳分宜县南又东入临江府新喻县界至清江县合章江古名南水亦曰牵水又曰渝水汉书地理志宜春县南水东至新淦入湖汉郦道元水经注牵水西出宜春县又东迳吴平县隋书地理志宜春有庐溪渝水王存九域志宜春有袁江省志袁江发源萍乡罗霄山下为罗霄水东流至宜春西十五里为稠江至府城北澄清深碧名为秀江合清沥江及仰山九曲鸾溪诸水迳昌山峡过分宜县治南为县前江合赤江杨江野江介溪诸水出钟山峡经新喻南为渝川】龙江【在万载县北五里即古蜀水也亦作浊水汉书地理志建成县蜀水东至南昌入湖汉水经注浊水出康乐县东迳望蔡县县志龙江源出剑池东流合金钟湖又东绕大闗岭出高城市过龙山为龙河入瑞州境】九曲水【在宜春县南五里地名山口其水发源明村萦流三十里经县东十五里赤桥入袁江】仰山水【在宜春县南六十里源出仰山三镬潭北流经县东十五里入袁江】清江水【在宜春县西南六十里源出老山北流经县西十五里了山分二一为县西南十里之官陂水一名古江官陂水又分二一为县西南五里之司溪江亦名沙陂江一为县西五里之新江二水仍防为麟桥江北入袁江古江旧傍山流今涸为田】大龙塘水【在分宜县西源出大龙田山南流经县西五里入袁江相近有禁山水亦流入袁江又有庾塘卢塘二水皆出县西彰善乡下流俱入袁江】江水【在分宜县南五十里源有二左出仰岭右出黄真人台旋绕而南至泉江山下二水相夹经安福庐陵二县界至吉水同江防入赣江】砚江水【在分宜县南五十里亦名双溪水源出县南之双源里源防于雷同岭下合章溪至石岩下为砚江筑陂溉田数千畆下流入袁江又有十家砻水防源水防山水皆在县南东流入新喻县界注袁江】赤江水【在分宜县北文标乡源出珠塘之泉下流三十里至江斜潭出昌山峡入袁江】介溪水【在分宜县北十五里发源介塘渟洄澄澈中有巨石平坦可坐其水冬夏不竭溉田千余畆东南流十余里至县东耽江桥入袁江】严塘江水【在分宜县东南三十里源出檀溪及李家砻出水口入新喻县界合袁江又谓江水在县东三里流出七里坑入袁江】竹桥水【在分宜县东北二十里自台山发源下流出小江口入袁江又梁塘水社山龙潭全塘水皆发源县北东流至新喻县界入袁江】杨江水【在分宜县西北四十里东南流入袁江又杨桥水在县西北文标乡众流所聚下流合石马淼塘二水凡六十里入杨江又野源水在县西北三十里源出谢家坊经县南石陂剪陂入袁江】泉江水【在萍乡县东三十里有泉涌出江心故名水中生緑花菜可食又新江亦在县东三十里唐咸通中刺史顔避福奏开新江以通湖南才十余里而缀故迹犹存】萍川水【在萍乡县南三十余步亦名县前江发源杨岐山东流折西四十里至县南又九十里入长沙府醲陵县之渌江又西青水在县西三百余步源出青山东流过金鏊洲与萍川水合又县南罗霄洞有二一东北流者即袁江源一西北流者下流合□川水】野猪河水【在万载县西三十里源出金钟湖北流过鱼鳞滩汇为深潭防竹渡水合龙江其水奔腾峻急舟行甚险】锦江水【在万载县北三十里源出谢山一名谢江水又名康乐水东南流至县东二十里丘江防于龙江寰宇记康乐水在县东北水口去县三十五里自谢山出南流即康乐侯谢灵运尝逰之水】石洞水【在万载县西南二十里源出竹山洞北流过桥河山合白沙水入城绕县学前又东北出城入龙江】中州江水【在万载县东北七十里源发新昌县黄药山流经龙门山出藏溪防罗城水合龙江】鸾溪【在宜春县西北六十里南流入袁江】东湖【在府城东三十步宋至和初州守祖无择于湖上建亭榭为逰观之所嵗乆堙废嘉定十三年开濬后复废又城西十里有石湖今亦废】落星湖【在分宜县西五里广五十余畆其深莫测相传唐时本民居夜见巨星流止其屋旦遂成湖其水南入宜春江】西冈湖【在分宜县北二里广六十丈灌田数百畆】金钟湖【在万载县西一百二十五里水分二一东流至官庄过竹渡为龙江一西流入湖南浏阳县为浏水】李渠【在府城西源出官陂口唐书地理志宜春西南十里有李渠引仰山水入城刺史李将顺凿府志元和四年李将顺守袁州时州多火灾居民负江汲溉甚艰将顺以州城地高秀江低城数尺不可堰使入城惟南山水可堰乃凿渠引官陂水溉田二万又决使入城缭绕闾巷其深濶可通舟邦人目曰李渠宋淳熈四年州守张杓复导渠千五百余丈宝庆三年州守曹叔逺重濬増设减水接水沟及大小斗门为法最备明时屡濬屡淤　本朝康熈八年复加修治】獭迳潭【在宜春县南仰山上渟澄深仰山水所经山上又有雪谷潭水极冷盛夏不可濯】雷潭【在宜春县东北五里秀江至此成潭旧传龙潜于内上有峭壁石罅龙鳞印石成防亦名雷塘唐韩愈有雷塘祷雨文】青龙潭【在萍乡县东一百二十里其深莫测相传有龙潜焉旱祷輙应】龙潭【在萍乡县西灌田数百顷】箫仙潭【在萍乡县西八十里汇五溪之水岸有巨石相传箫史尝休息于此又青潭亦在县西八十里四靣峭壁环列水气凛冽深不可测】韩浒潭【在萍乡县北十里深二丈】敷潭【在萍乡县北七十里盘旋若涡深莫测相传有龙居之旱祷即应】锅泉潭【在万载县西南九十里有三巨石枕江浒石中有泉天将雨云气自中起如炊烟俗名石镯】金鳌洲【在萍乡县西萍宝桥下杨岐水至此滙为潭下流入萍川江洲砥其中旧名金鱼后以盘踞长广改今名】龙洲【在万载县东北二里许广四百畆石洞金钟湖二水西来环抱合流而东注】鱼鳞滩【在万载县六十里龙江中江水迅急乱石横列如鳞因名】西池【在府城西唐乾元中刺史郑审所开池上有故城潭木岛蔷薇洲桞堤钓矶诸胜乆废】凤凰池【在萍乡县治南百余步宋宣和中县令郑强凿元时池中尝产瑞莲夏钦作记　本朝顺治中重濬】剑池【在万载县西九十里灵栖岩池广丈余别有曽家源水流合焉下流合金钟湖水即龙江之上源也】州陂【在宜春县西南十里旧溉田三万余畆】益州塘【在府城西北唐元和中李将顺所筑广三十畆形家以为塘于州利益故名中有卧龙洲自塘穿渠绕州治与李渠接又东流经县南至赤板桥入石潭】珠泉【在府城南门外旧名涌坑泉方广丈余平地涌出溉田甚广】宜春泉【在宜春县唐书地理志宜春县有宜春泉醖酒入贡寰宇记宜春水出宜春县西四里其水甘美堪作酒晋地道记云县出美酒随嵗举上贡旧志宜春泉故迹已堙今有灵泉亦在县西四里疑即是】甘泉【在宜春县北十五里从山宝中流出味甚甘冽】泞泉【在宜春县北三十里灌田万余畆】温泉【在宜春县西南舆地纪胜在州西南三十里投以鸡卵即熟水中犹有鱼通志在府城西南三十里定光院前泉凡三出一在东岸之上僧甃以为池一涌出江心巨石中其石类釡上寛五六尺许平坦可坐一在西岸之下】源涧泉【在分宜县南泉源岭下溉田百余畆】寒泉【在萍乡县东二十里官道旁溉田甚广大旱不竭又清江里有寒泉】聪明泉【在萍乡县治西一百步其泉甘香】雨涌泉【在萍乡县北杨岐山天欲雨泉水先涌】涂泉【在万载县东十里地名泉陂约广十畆澄澈渟为旱祷之所】
　　古迹宜春故城【今宜春县治汉置寰宇记本汉旧县属豫章郡高帝六年灌婴于此筑城置宜春县武帝封长沙定王子成为宜春侯吴宝鼎二年属安成郡晋太康元年以太后讳春改为宜阳县隋开皇十一年废安成并于宜阳县置袁州移县于州东五里十七年改为宜春】分宜故城【今分宜县治寰宇记县在州东八十里雍熈元年析宜春神龙等十乡置县以便民欲当宜春新喻二县界之中也县志县本唐时之安仁镇以分自宜春故名】萍乡故城【在今萍乡县东三国吴析宜春地置县属安成郡晋以后因之隋唐时迁今治李吉甫元和郡县志县东至袁州一百四十二里其地多生萍草因以为名寰宇记故城在县东四十里晋太康元年陈敏自王江东晋遣镇南将军陶侃来伐甘卓领兵于县东筑垒连接五所号为甘卓垒】康乐故城【在万载县东三国吴析建成县地置阳乐县属豫章郡晋初改曰康乐隋省寰宇记古城在县东北四里宋武帝封谢灵运为康乐侯即此地也其城周回山水有谢公书堂石砚犹存县志城在县东二十里又县东隅亦有康乐城元末红巾刘仁据县时筑周五里】萍实里【在萍乡县北寰宇记楚昭王渡江获萍实于此今县北有萍宝里楚王台因以名县】万载场【即今万载县治寰宇记万载县去州一百里本高安县地杨吴顺义元年分高安晋城康乐高侯等四乡置万载因其乡以名南唐保大十年陞为县】陈重故宅【在分宜县北八十里陈雷里】袁京故宅【在宜春县东北五十里袁山侧今高士坊即其地也】卢肇宅【在宜春县学中有洗砚池产緑毛灶】钟传宅【在宜春县西北化成岩侧唐僖宗所赐第有南北二池遗址尚存又有故宅在分宜县北六十里又万载县北十五里亦有故居其地有石笋髙数仞俗呼石笛坑】黄子澄故宅【在分宜县南丰乐乡之沣源】保子围【在萍乡县西十五里元时命金逾领兵以御安福大□山寇设营于此民赖以安故名曰保子】宜春台【在府治东南隅高五十余丈周览川原为一郡壮观】仙女台【在府城东南隅与宜春台相望又城西南隅有凤凰台枕城为楼观突兀又城南湖冈山有湖冈台化成岩有化成台与城内三台谓之宜春五台】读书台【在分宜县有二一在县北二十五里唐罗尝读书于此台西有车书巷后有石仓前有洗砚池一在钟山之侧唐卢肇读书处】泰和台【在萍乡县西十五里相传晋太和中筑两山环抱中广数里多嘉禾有古井灵泉不竭】石花台【在萍乡县北二十里壁立数十丈有小径可通石多文色如花】栖霞阁【在府城内旧高真观宋建】稽古阁【在府学内宋淳熈中州守张杓建】四藤阁【在宜春县仰山寺明统志宋朱子帅湖南游此为学者讲道阁下】潺湲阁【在宜春县南仰山庙右自溪前引水绕庙潺潺有声宋娄干擢有诗】梯云楼【在宜春县南仰山庙右宋时建塑孔孟像于上】飞泳楼【在萍乡县治西宋绍兴中创放生亭后县令王谦建为楼取鸟飞鱼泳之义旁有双清亭】无讼堂【在府治内宋州守阮阅建有序】庆丰堂【在府治内宋祖无择建取年谷屡丰之意自为记】景韩堂【在府学右韩愈尝刺袁州宋绍兴中郡守陈烯建堂志景慕意黄禴有记】四益堂【在府治内宋州守张杓建刻其父浚所书四益碑于中】劲节堂【在府治内宋建赵资道有诗又南园道堂亦在府治内宋宣和间郡守辛炳建有诗】劳拙堂【在萍乡县治后明统志旧名筦雨宋淳熈间宣教郎王谦更今名自为记】需宴亭【在府治南唐天宝中太守房琯建公暇宴耆民于此元和初刺史王涯刻李华所撰房琯徳铭于石栁宗元书其碑隂】疏泉亭【在府治内宋天禧中袁延庆倅是州民多火灾乃濬李渠以备火民便之因建亭于上自为记】徐仙亭【在萍乡县西三里洪迈夷坚志相传有徐君居此地仙去后人于故基筑亭为一邑之胜】斋【在府治宋张杓建张栻取孟子恻之义为名仍为作记朱子有诗】锦绣谷【在宜春县东半里舆地纪胜宋元祐初李观除知防州不赴自号玉谿叟于宜阳门外半里许玉谿洞中种列名花名锦绣谷】三絶碑【在府学内潘光祖舆国备考宋州守祖无择建学旴江李觏记京兆章友直篆额河南栁淇书世号三絶】
　　闗隘插岭闗【在萍乡县西六十里明嘉靖二十八年建为控扼要地三十三年议移草市巡司戍守万厯二十三年移袁州卫官一员帅兵防御崇祯五年知府田有年以萍乡呉楚咽喉而插岭为第一关隘乃于县西三十五里湘东市之黄花桥设石灰营令把摠戍守后罢】涧富岭巡司【在宜春县南涧富岭侧明初置巡司今因之】黄圃镇巡司【在宜春县西一百里明洪武初置巡司今因之】大安里巡司【在萍乡县东南九十里明初置巡司　本朝因之乾隆三十年移驻卢溪市】安乐巡司【在萍乡县北七十里上栗市明初置巡司于县北九十里今移此又草市巡司在县西八十里亦明初置今裁】铁山界巡司【在万载县西铁山下明初置巡司　本朝因之乾隆三十年移驻株树潭】贵山镇【在分宜县北四十里贵山下又石分市在县南石分岭下九域志宜春县有贵山石分二镇】卢溪镇【在萍乡县东五十里明万歴六年设卢溪公馆于此】宣风镇【在萍乡县东七十里宋置宣风驿后废明万歴十三年因旧址设宣风公馆】上栗镇【在萍乡县北七十五里依山南北有街市一里余今安乐巡司徙此】高村镇【在万载县西七十里旧有巡司后裁】峡山寨【在分宜县西相传唐李克用曾驻兵于此遗址尚存】白斜寨【在分宜县北亦昔时屯戍处】鄢玉寨【在万载县西汤周山下宋靖康中宼乱邑人鄢玉率乡民立寨御之故址犹存】鸡笼山营【在万载县东南三里旧设兵戍守后罢】黎源哨【在万载县北百二十里明万歴三年贼首杨青山入黎源洞天井窝依山为险事平置黎源哨设兵守之县志万载之黎源与奉新之百丈新昌之黄冈靖安之双坑武宁之黄竹五洞相连俱潜通大沩山为防御要地今废】江西市【在萍乡县东南七十里通吉安府安福县界又相田市在县西十五里路通湖南茶陵州攸县湘东市在县西三十里旧有湘东驿宋建炎中移于黄花渡元废防村市在县北三十里小枧市在县北六十里桐木市在县北九十里】周家市【在万载县东南十五里怀旧乡为宜春及分宜之要冲又县西六十里有潭埠市八十里有株柱潭市九十里有获富市】秀江驿【在宜春县东明洪武初置今裁】安仁驿【在分宜县治东旧县为安仁镇驿仍其名明嘉靖二十五年移驿东门外崇祯末栽】爱直驿【在萍乡县东三十里有古树亭亭直上故名宋置明裁】
　　津梁秀江桥【在府城北门外旧名画舫桥跨袁江元至正中建】湛郎桥【在宜春县东三里明统志旧名赤板桥唐贞观初宜春人彭伉登第其妻与郡吏湛贲之妻姊妺也妻族贺伉坐上皆名士独饭贲于后阁贲自是力学一举擢上第伉方过此桥闻之失声坠驴故又名落驴桥】万年桥【在分宜县治东跨袁江明嘉靖三十五年建酾水十一道长百二十丈】化龙桥【在分宜县治东明统志宋淳祐间建尚书张颖书额】通济桥【在分宜县南十五里旧名登龙桥明正统中改今名】谢恩桥【在分宜县西七里明统志宋承事郎夏侯绩每受宸命必于桥上谢恩故名】萍实桥【在萍乡县南门外杨吴时建】宗濓桥【在萍乡县东五十里卢溪宋宋周子监税于此后人慕之因名】南浦桥【在万载县治南元大徳中建】锦江桥【在万载县北三十里元延祐末建】鹏津渡【在宜春县东四十里】昌山渡【在分宜县西二十里宋元时尝设浮桥后易以舟又江斜渡在县西二十五里】香水渡【在萍乡县北六十里又黄花渡在县西三十五里】龙河渡【在万载县东北三里又邱家渡在县东二十里邱江瑞州上髙浏阳诸处往来者皆经此】
　　陵墓汉刘成墓【在府治东南宜春台侧即汉长沙定王子宜春侯也旁有祠俗旧呼为定王】陈重墓【在分宜县北八十里】晋袁京墓【在宜春县东五里袁山下】习凿齿墓【在分宜县北七十里旧志齿避苻秦居万载卒葬此】南北朝梁袁璞墓【在宜春县东袁山高四尺翁仲尚存】唐卢肇墓【在分宜县北】李宪墓【在分宜县西南三十里宪李晟第三子刺袁州卒葬于此】郑谷墓【在宜春县北七里】黄颇墓【在宜春县北五十里湖塘】廖洪墓【在万载县西六十里森坑】曾文辿墓【在万载县北三十里冠丘山下】宋欧阳中立墓【在分宜县南前源山】胡安定墓【在萍乡县】明杜谷珍墓【在茸乡县南】龙镡墓【在万载县葛家窑易节撰表】袁继咸墓【在宜春县北四十里】
　　祠庙楚昭王庙【在萍乡县楚山下】甘卓庙【在萍乡县东五十里卓死王敦之难居民立庙祀之】册冈庙【在萍乡县南十里相传晋末宼乱里人潘徽罗薮傅泰率众御宼民赖以安没而祀之】仰山庙【在宜春县南六十里仰山唐防昌初建祠宋元符中赐额孚惠明封大仰山之神】天符庙【在萍乡县南二里山顶有井人疫乞水饮之即愈最着灵异】报功祠【在宜春县西七里祀唐刺史李将顺】韩文公祠【在府治东宜春台旁旧在府学西宋州守祖无择建祀唐刺史韩愈以李翺皇甫湜卢肇郑谷配明正统间巡抚韩雍迁今所嘉靖中改昌黎书院　本朝康熈四十二年仍建为祠】忠烈祠【在府东一里祀宋岳飞明崇祯间重建】李卫公祠【在宜春县西北五里化成岩侧宋绍兴中尚书汪应辰建祀唐刺史李徳裕】郑都官祠【在宜春县北七里宋郡守祖无择建祀唐郑谷】濓溪祠【在萍乡县东卢溪镇祀宋濓溪周子】祖无择祠【在府学左无择治袁有美政邦人祀之】郑令祠【在萍乡东卢溪镇镇宋宣和中县令郑强于卢溪镇五六里许筑石址兴复神陂灌田数千顷民号郑公陂立庙祀之明万歴六年重建】二贤祠【在万载学东宋绍兴间建祀唐韩愈宋周濓溪真徳秀为记】黄太常祠【在分宜县治西明正徳中建祀黄子澄】
　　寺观报恩寺【在府治东唐建宋绍兴间赐今额元燬明重建】太平兴国寺【在宜春县南仰山下唐防昌中建名栖宋改今名】崇胜寺【在府治北唐建内有竹尊者轩宋黄庭坚有记】慈化寺【在宜春县北一百二十里明重建宏壮为郡刹之冠】福胜寺【在分宜县西五里吴宝鼎中建】广庆寺【在分宜县大冈山　本朝康熈四十二年重建】宝积寺【在萍乡县南二里许旧名星居唐建黄庭坚有记元末燬明洪武中重建】龙鸣寺【在萍郷县西南二里唐建】崇信寺【在万载县南唐成亨三年建】永清院【在分宜县南五十里内有白岩清晖阁方池古松元欧阳有诗】净觉院【在万载县西六十里宋建　本朝康熈间重建】崇福观【在府城东门外晋元康中建】靖严观【在府治北旧名龙兴观晋建】上真观【在分宜县东相传为晋邓表飞升之所南唐徐有碑】洞灵观【在分宜县南五十里晋建】崇真观【在萍乡县东九嶷仙鹤二山之间晋建为易退陈耽杨惠三真人修炼之所唐改通真明改今额】真圣观【在萍乡县南宋大观中建明洪武初重建为道防司】广报观【在万载县治西旧名紫霞观宋政和中改万夀宫靖康初改今名】灵应观【在万载县北谢山为谢仲初飞升处旧为福昌院后改今名明宣徳中重建】
　　名宦齐严植之【建平秭归人仕齐为康乐令在县清白吏人称之】唐房琯【河南人天宝中斥为宜春太守】萧定【兰陵人瑀曽孙为元载所恶外迁袁州刺史】栁浑【襄州人大厯中为袁州刺史】李将顺【元和中知袁州凿渠引水入城民赖其利】韩愈【邓州南阳人元和末为袁州刺史州人以男女为过期不赎则没入之愈至悉计佣得赎所没归之父母七百余人因与约禁其为】李德裕【赵州人太和中贬袁州长史】五代南唐韦建【为袁州刺史清静自处无所侵挠郡中大治】刘仁瞻【彭城人自黄州迁袁州刺史规画有方一新州治】宋王懿【大名萃人知袁州有政绩】张锡【汉阳人知萍乡县淳重清约治县有声】祖无择【上蔡人仁宗时出知袁州自庆歴诏天下立学十年间其敝徒文具无择首建学官置生徒郡国诵之风由此始盛】辛炳【侯官人宣和初殿中侍御史知袁州兴学爱民累官显谟阁直学士知漳州未赴而卒】汪应辰【玉山人绍兴中通判袁州凡所予夺人无异词始至或易之已乃知吏师所不能及】张成已【绍兴中知袁州言江西良田多占山冈望委守令讲陂塘灌溉之利诏常平司行之】张栻【绵竹人孝宗时知袁州】张杓【栻弟孝宗时知袁州戢豪强弭盗贼尉获盗上之州杓察知其枉纵去未几果获真盗】孙逢吉【龙泉人孝宗时知萍郷县以治最闻】彭龟年【清江人乾道中授宜春尉】谢谔【新喻人淳熙中知分宜县县积负于郡数十万嵗常赋外又征缗钱二万余谔乃疏其弊于诸监司请免之】何异【崇仁人淳熙中知萍乡县丞相周必大参政留正以院辖拟异孝宗问有无列荐正等以萍乡政绩对迁国子主簿】张洽【清江人嘉定中为袁州司理参军有大囚讯之则服寻复变异且力能动摇官吏逮繋甚众洽白提刑杀之有盗甚辞不能折防有兄弟争财者洽谕之词气恳切讼者感悟盗闻之自伏郡守以仓廪虚籍仓吏二十余家洽亷之为郡吏所卖白守罢郡吏而免所籍之家】赵防夫【宋宗室理宗初知袁州帝问亷吏真徳秀以防夫对亲擢防夫直秘阁】曹叔远【温州瑞安人寳厯中出知袁州减秋苗斛靣米七千四百余斛浚李渠兴学校郡称大治】叶梦鼎【寜海人淳祐中权知袁州转运司和籴三万斛梦鼎言袁山多而田少朝廷免和籴已百年自今闻之百姓受无穷之害则无穷之怨从之毁万载旗筩村淫祠塞其妖井】赵逢龙【鄞人理宗时知袁州】冷应徴【分寕人理宗时知万载县大修学舎招俊季治其业旌通经饬行者以劝嵗歉弃孩满道下令恣民收养父母不得复问全活甚众叶梦得列其行事风励余邑】程公许【宣化人淳祐中知袁州请蠲和籴之半改命郡吏部总所纲运而厚其资免募平民民甚便之新濓溪祠葺张南轩书院聘宿儒胡安定为诸生讲説】钟季玉【乐平人淳祐中知万载县淮东制置李庭芝荐之迁审计院】朱孙【浮梁人度宗时知袁州至郡宣布徳意戢禁贪宿弊顿革】明随赟【即墨人洪武中通判袁州州屡经兵革赟招徕流亡课以农桑田野垦辟民刻石颂徳】杜谷珍【繁昌人洪武初知萍乡兵革之后招抚流亡百姓安之未几卒于官】何正【武城人永乐初知萍乡县隣宼李法良掠湘潭醴陵间正率袁军讨平之又筑陂灌田数千顷】徐琏【朝邑人正德中知袁州府宸濠变起琏起兵会王守仁于樟树镇同临江戴徳孺赣州邪玽等各将精兵破宸濠于黄家渡获首功事定迁江西右参政】黄鸣乔【莆田人万歴中知袁州府濬李渠道珠泉亭表黄子澄祠百废具兴尤以袁赋浮重为修郡志具列始末其后清汰浮粮以是书为徴云】陈璸【漳浦人崇祯十年为袁州推官拒楚贼有功】李时兴【福清人崇祯末为袁州同知摄府事南昌已降袁守将蒲缨兵溃湖广援将黄朝宣五营亦噪归时兴度不能守自缢于萍乡官舎一仆亦随死　本朝乾隆四十年】
　　【赐諡节愍】
  </div>
  <div class="pagination">
   <a href="大清一统志_page117.html">
    上一页
   </a>
   <span>
    ...
   </span>
   <a href="大清一统志_page113.html">
    113
   </a>
   <a href="大清一统志_page114.html">
    114
   </a>
   <a href="大清一统志_page115.html">
    115
   </a>
   <a href="大清一统志_page116.html">
    116
   </a>
   <a href="大清一统志_page117.html">
    117
   </a>
   <span class="current-page">
    118
   </span>
   <a href="大清一统志_page119.html">
    119
   </a>
   <a href="大清一统志_page120.html">
    120
   </a>
   <a href="大清一统志_page121.html">
    121
   </a>
   <a href="大清一统志_page122.html">
    122
   </a>
   <a href="大清一统志_page123.html">
    123
   </a>
   <span>
    ...
   </span>
   <a href="大清一统志_page119.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
