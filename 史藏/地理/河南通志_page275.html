<!DOCTYPE html>
<html>
 <head>
  <meta charset="utf-8"/>
  <title>
   河南通志 - 第 275 页/共 276 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   河南通志 - 第 275 页/共 276 页
  </h1>
  <div class="content">
   河南通志巻七十七
&lt;史部,地理类,都会郡县之属,河南通志&gt;
　　钦定四库全书
　　河南通志巻七十八
　　艺文七
　　考
　　宋朱熹韩文公行略考【今以李翺所撰行状皇甫湜所撰墓志神道碑旧史本传资治通鉴洪兴祖所撰年谱程俱所撰歴官记方崧卿増攷年谱考其同异详畧附于本传之下以见公之行事本末而文之已见于集者不复载云新史本传韩愈字退之邓州南阳人李白作文公父仲卿去思碑云南阳人而公尝自称昌黎李翺作公行状亦云昌黎某人皇甫湜作墓志不言乡里又作神道碑乃云上世尝居南阳又延州之武阳而旧史亦但云昌黎某今按新史葢因李碑而加邓州二字也然考汉书地理志有两南阳其一河内修武即左传所谓晋启南阳也其一南阳堵阳即荆州之南阳郡字与赭同在唐属邓州者也元和姓纂唐书世系表有两韩氏其一汉弓髙侯頺当元孙骞避乱居南阳郡之堵阳九世孙河东太守卫生河东太守纯纯四世孙安之晋员外郎二子潜恬随司马休之入后魏为元莬太守二子都偃偃生后魏中郎将颍頴生播徙昌黎棘城其一则頺当裔孙寻为后汉陇西太守世居颍川生司空棱后徙安定武安至后魏有常山太守武安成侯耆徙居九门生尚书令征南大将军安定桓王茂茂生均均生晙晙生仁泰仁泰生叡素叡素生仲卿仲卿生防愈而中间尝徙陈留以此而推则公固颍川之族寻棱之后而不得承骞之系矣而洪兴祖所撰年谱但以骞之后世尝徙昌黎遂附新史之说独以堵阳为均州小有不同耳及其再考二书而见公世系之实则遂讳匿不敢复着仲卿会愈之名而直以为不可考今固不得而据也惟方崧卿増考引董逌说以为骞乃韩瑗韩休之祖而公自出于寻棱与二书合其论南阳则又云今孟懐州皆春秋南阳之地自汉至隋二州皆属河内郡唐显庆中始以孟州河南府建中中乃以河南之四县入河阳三城使其后又改为孟州今河内有河阳县韩氏世居之故公每自言归河阳省坟墓而女挐之铭亦曰归骨于河南之河阳韩氏墓张籍祭公诗亦云旧茔盟津北则知公为河内之南阳其说独为得之公诗所谓旧籍在东都我家本瀍谷则必以地近而后尝徙居耳但据此则公与昌黎之韩异派而每以自称则又有不可晓者岂是时昌黎之族颇盛故随称之亦若所谓言刘悉出彭城言李悉出陇西者耶然设使公派果出昌黎也则其去堵阳已歴数世其后又屡迁徙不应舍其近世所居之土而远指邓州为乡里也方又引孔武仲之说亦同董氏而王铚以为公生于河中之永乐今永乐犹有韩文乡则其说为已详葢其世系虽有不可知者然南阳之为河内修武则无可疑者而新史洪谱之误断可识矣新史愈生三岁而孤随伯兄防贬官岭表会卒嫂郑鞠之李汉序云先生生于大歴三年戊申三岁而孤见祭嫂文及乳母志会事见卢东美志洪谱云卢志所谓宗兄乃大宗小宗之宗旧史以为从父兄误矣旧史大歴十二年夏五月起居舍人韩会坐元载贬官柳宗元先友记云会善清言有文章名最髙以故多谤会既卒公携家北归塟会河阳建中贞元间复避地于江南韩氏有别业在宣城因就食焉见欧阳詹哀词复志赋祭嫂及老成文示爽诗新史愈自知读书日记数千百言比长尽能通六经百家学行状云读书能记它生之所习墓志云先生七岁好学言出成文今按复志赋云值中原之有事兮将就食于江之南始専専于讲习兮非古训为无所用其心则公之为学正在就食江南时也新史擢进士第贞元二年丙寅公年十九始至京师见祭老成文欧阳哀词答崔立之书五年己巳有上贾滑州书六年庚午有河中府连理木颂七年辛未有送齐皥序八年壬申登进士第时年二十五见上邢君牙书唐科名记云贞元八年陆贽主司试明水赋御沟新柳诗公名在榜中见与陆员外书旧史云大歴贞元间文士多尚古学而独孤及梁肃最称渊奥愈从其徒游鋭意鑚仰而自振于一代洎举进士投文于公卿间故相郑余庆颇为名誉由是知名是年有诤臣论九年癸酉博学宏词试太清宫观紫极舞赋颜子不贰过论见上考功崔虞部书及与韦舍人书十年甲戌有省试学生代斋郎议方考此议当系十一年试宏词下未详是否洪谱又云是年尝归河阳省坟墓见祭老成文有赠张童子序十一年乙亥又试宏词见答崔立之书有三上宰相书皆不报是年去京师过潼关有感二鸟赋既归河阳有画记遂自河阳如东都有祭田横文今按八年以后此年以前又尝游凤翔以书抵邢君牙不得意去有岐山诗洪程皆定为此年六月误矣新史防董晋为宣武节度使表署观察推官晋卒愈从丧出不四日汴军乱乃去依武宁节度使张建封封辟府推官操行坚正鲠言无所忌董晋行状云十二年七月晋拜宣武节度使受命遂行韩愈实从公行状云董公辟公以行得试秘书省校书即为观察推官墓志云先生三十有一而仕神道碑云十四年用进士从董晋平汴州推官旧史作巡官洪谱云二状载公入汴在十二年丙子与史合而志碑所记皆后二年殊不可晓岂今年辟公以行至十四年始有成命耶亦不应如是之缓也今考蜀本樊本无三十一而仕之文但云歴官二十有七年尔然自公卒之年逆数之亦当以十四年三十一岁为歴官之始故公入汴虽在十二年然水门记十四年正月作石本犹但称摄节度掌书记前进士韩愈是辟命犹未下也计必是年辟命乃下故碑志之言如此不当以命下之缓为疑也今按公入汴之年洪方得之碑志所计年数若以命下之日言之亦未为失但云十四年从董晋平汴州则误矣又送俱文珍序亦在十三年安得言十四年乃入汴乎要当以公之自言及二状二史通鉴为正持正狂躁其攷之或有未审不足据也旧史之作巡官则程记已辨其非矣洪谱又云十三年丁丑公在汴有复志赋送汴州监军俱文珍序亦在十四年戊寅公在汴有天星诗水门记杨燕奇碑十五年己卯董晋行状云三月三日丞相薨公从防行四日而汴州乱有汴州乱诗歴官记云汴州乱愈家在围中寻得脱下汴东趋彭城愈从防至洛还孟津渡汜水出陈许间以二月暮抵徐州节度使张建封居之于符离睢上及秋将辞去建封奏为节度推官试协律郎至冬建封使愈朝正于京师见欧阳哀词是年有此日足可惜汴泗交流诗答李翺书上建封书论晨入夜归事后又有諌击毬书贺白兔状徐泗亳节度掌书记防石记崔翰墓志十六年庚辰春公朝正回徐有归彭城诗夏去徐西居于洛阳见孟东野书及题下邳李生壁按公与东野书欲至秋辞去而题李生壁在五月十四日则不待至秋而已去徐矣旧史亦云公发言直率无所畏避岂竟以此不合虽建封之知已亦不能容耶公既去徐而建封卒翌日徐军乱见白乐天哀三良文在洛有与卫中行书冬公如京师新史调四门博士洪谱云十七年辛巳公在京师从调选三月东还见与卢汝州荐侯喜状将归有赠孟东野序蜀客诗是年有送李愿归盘谷序李楚金墓志公自去年冬参调竟无所成而归今年冬再往十八年壬午春始有四门博士之授为博士日尝谒告归洛因游华山即答张彻诗所谓洛邑得休告华山穷絶陉者也李肇国史补云愈好奇与客登华山絶峯度不可返发狂恸哭为书与家人别华隂令百计取之乃下沈颜作聱书以为肇妄载岂有贤者轻命如此考公诗则知国史补乃实録也是年有送陆歙州序上已日燕太学听弹琴序与崔羣书施士丐墓志马彚行状新史迁监察御史上疏极论宫市德宗怒贬阳山令有爱在民民生子多以其姓字之洪谱云十九年癸未公年三十六自博士拜监察御史时有齿落哭杨兵曹陆歙州傪诗及与陈京给事书禘祫议论权停选举状苖氏墓志又上李实书称前守四门博士时已罢博士未受御史之命书云愈来京师于今十五年葢公自贞元五年从郑滑间复来京师至此十五年矣实録于实诋之不余力而此书乃盛称其所长此又不可晓也方攷唐制凡居官以四考为满公在官逾年耳不知何故而罢罢而复迁行状墓碑皆只言选授四门博士迁监察御史而此书称前官又以文投贽于李实似若不得已者是固尝罢博士而别迁也是岁七月公犹任博士乞免停选状谓臣虽非朝官月受俸钱可以考也罢免之由不可详究终恐不至于媚实以求进也或云德宗末年不任宰相所取信者李实韦执谊辈耳公葢未免于屈身以伸道也然公天旱人饥状専指李实而言其修实録又于实一辞不恕独于此书抵牾如此又公年十九始来京师在贞元二年也在贞元十九年实十八年矣今云来京师于今十五年洪虽以再至言之其实牵合也并志所疑以俟知者洪谱又云是时有诏以旱饥蠲租之半有司征愈急公与张署李方叔上疏言关中天下根本民急如是请寛民徭而免田租天子恻然卒为幸臣所谗贬连州阳山令幸臣李实也见进学解及祭张署文旧史云愈尝上章数千言极论宫市之弊贬阳山令疏今不传则公之被黜坐论此两事也今攷公阳山之贬寄三学士诗序述甚详而行状但云为幸臣所恶出宰阳山神道碑亦只云因疏关中旱饥専政者恶之则其非为论宫市明矣今公有御史台论天旱人饥状与诗正合况翺湜皆从公游者不应公尝论宫市数千言而状及碑志畧不一言及也然行状且谓为幸臣所恶而公诗云或自疑上疏上疏岂其由则是又未必皆上疏之罪也又曰同官尽才俊偏善柳与刘或虑语言泄传之落寃讐又岳阳楼诗云前年出官由此祸最无妄奸猜畏弹射斥逐恣欺诳是葢为王叔文韦执谊等所排矣德宗晚年韦王之党已成是年补阙张正买疏諌它事得召见与所善者数人皆被谴斥意公之出有类此也忆昨行云伾文未揃崖州炽虽得赦宥常愁猜是其为叔文等所排岂不明甚特无所归咎驾其罪于上疏耳洪兼宫市旱饥两事言之而又不考韦王始末故为申及之洪谱又云以公诗攷之葢以十九年冬末贬官二十年甲申春始到阳山时有同冠峡贞女峡和张十一功曹送刘生谢李员外诸诗及别知赋送杨八弟归湖南序区册序答窦存亮书王中燕喜亭记新史改江陵法曹参军洪谱及歴官记云二十一年乙酉正月丙申顺宗即位二月甲子大赦八月辛丑改元永贞迁者尽追囘愈为观察使所抑财从江陵府法曹参军见八月十五夜赠张功曹诗及张蜀墓志河南同官记洪又云公以今年春遇赦夏秋离阳山竢命于郴州三月至秋末始受法曹之命见祭李郴州文时有郴州祈雨及郴州诸诗自郴至衡有合江亭及郴州文谒衡岳庙诗自衡至潭有陪杜侍御游湘西寺及湘中诸诗自此贬洞庭有阻风赠张十一诗至岳州有别窦司直诗赴江陵有途中寄翰林三学士诗乂有送孟琯序荆潭唱和序上李巽书郑夫人殡表及五箴序云余生三十八年则其箴葢是年作所谓幕中之辩葢谓在徐州时台中之评则谓为御史时也新史元和初权知国子博士分司东郡三岁为真洪谱云永贞二年丙戌正月丙寅朔改元元和时宪宗即位之逾年也公年三十有九其春夏犹在江陵有李花寒食诗出游夜归赠张十一郑羣赠簟答张彻诸诗六月自江陵召拜国子博士还朝后有丰陵行游青龙寺赠崔立之送文畅诸诗城南诸联句及祭十二兄岌文并墓志二年丁亥春公为博士有元和圣德诗并释言行状云宰相有爱公文者将以文学职处公有争先者搆公语以飞之公恐及难遂求分司东都而公作周况妻韩氏墓志乃云从兄俞卒开封尉愈于时为博士乞分教东都生以收其孥于开封界中教畜之飞语即释言所解之谗而竟不能解故以兄丧为辞而求去耳时宰相郑絪翰林舍人李吉甫裴垍也公以夏末离京赴东都有酧裴十六途中见寄诗是年有张中丞传后序答冯宿书卢于陵墓志三年戊子改真博士见行状有酧崔十六少府及东都遇春诗与少室李渤书裴复墓志新史渤传云洛阳令韩愈遗渤书公时为博士五年方为河南令未尝为洛阳令也新史改都官员外郎即拜河南令洪谱云四年己丑公年四十二改都官员外郎守东都省神道碑云除尚书都官郎中分司判祠部行状新旧史皆云员外郎送李正字序亦但云都官郎碑文误也方攷云公除都官六月十日也制辞亦作员外郎洪谱又云神道碑云中官号功曹使司京城观寺尚书敛手失职先生按六典尽索之以归诛其无良时其出入禁哗众以正浮屠歴官记云分判祠部日与宦者为敌恶言骂辞狼籍公牒乃上书留守郑余庆乞与诸郎官更判不见允在东都有游嵩洛诸题名送李翺侯参谋和卢汀钱徽与窦韦寻刘尊师诸诗送李正字归湖南序并诗郑防校理序祭薛公逹文并墓志京兆韦夫人墓志河南府同官记五年庚寅授河南县令神道碑云魏郓幽镇各为留邸贮潜卒以槖罪士官无敢问者先生将擿其禁以壮朝廷断民署吏俟令其发留守尹大恐惧遽相禁有使还为言宪宗悦曰韩愈助我者是后郓邸果谋反东都将署留守以应淮蔡又有上留守郑公启时公以论事失郑公意既令河南军人有罪公追而杖之留守不恱公以启辩明日力求去见集中行状云改河南令日以职分辨于留守及尹故军士莫敢犯禁疑郑公卒听其言故军人畏服如此也在河南有感春诗燕河南秀才序送石洪序并诗及月蚀招扬之罘河南令舍池台诸诗张圆墓碣卢殷墓志新史迁职方员外郎洪谱云六年辛卯行尚书职方员外郎按是年春公尚在河南有送穷文辛卯年雪寄卢仝谁氏子诸诗送温造序乳母志至京师有酧卢云夫望秋作石鼓歌复雠状卢丞房武毕坰墓志新史华隂令柳涧有辠前刺史劾奏之未报而刺史罢涧讽百姓遮索军顿役直后刺史恶之按其狱贬涧房州司马愈过华以为刺史隂相党上疏治之既御史覆问得涧赃再贬封溪尉愈坐是复为博士洪谱云七年壬辰二月乙未以职方员外郎复为国子博士年四十五旧史云愈因使过华上疏理涧公自去年以来未尝出使或云即公赴职方时过华覩其事遂疏于朝尔进学解云三年博士冗不见治旧又作三为博士按公贞元壬午授四门博士元和丙戌为国子博士丁亥分教东都今年又自郎官下迁凡四为博士矣此先言暂为御史继言三为博士则自丙戌而后三歴此官也若云三年则自元年夏赴召至四年春尚为博士首尾已四年矣方攷云丙戌初除丁亥分教自不必厘而为二其为博士实三迁也当作三为为是今按上句言暂为御史而此言三年博士正以其居官之久近为言恐当作年为是然亦未敢必也洪谱又云是年二月有论钱重物轻状新志云自建中定两税而物轻钱重民以为患于是诏百官议革其弊方攷以为此论在穆宗即位之初通鉴附之长庆元年秋为得其实今年初无此议也惟防要载元和六年二月制谓建中后货轻物重许诸道所纳见钱五分量征二分余三分兼纳实估匹段或当时有此议然亦非七年也况公六年二月尚在东都洪误矣洪谱又云是年有石鼎联句赠刘师服诗祭石洪文李素石洪墓志路应神道碑新史改比部郎中史馆修撰洪谱云此除在八年癸巳三月乙亥旧史云才髙数黜官又下迁乃作进学解执政览其文而怜之以其有史才故除是官时宰相武元衡李吉甫李绛也是年有答刘秀才论史书及乌氏田氏庙碑郑儋神道碑李虚中董溪息国夫人墓志洪谱云九年甲午十月甲子为考功郎中依前史馆修撰十二月戊午以考功知制诰是年有元微之书田正书送张道士序刘昌裔神道碑王适孟郊扶风郡夫人墓志十年乙未公知制诰有和库部卢曹长元日朝回及寒食直归遇雨二诗与李绛书进顺宗实录状旧史云愈撰实録繁简不当叙事拙于取舍按退之作史详畧各有意削去常事着其系于政者其褒善贬恶之旨明甚当时议者非之卒窜定无全篇良可惜也史乂云愈说禁中事颇切直内官恶之往往于上前言其不实此言是也是年有与柳公绰二书论淮西事宜状说至明年又有捕贼行赏表蓝田县丞防记独孤郁卫之立墓志徐偃王庙碑洪谱云十一年丙申正月丙戌以考功郎中知制诰迁中书舍人丙申赐绯鱼五月癸未降为太子右庶子行状云盗杀武元衡公以为盗杀宰相而遽息兵其为懦甚大兵不可以息以天下力取三州尚何不可与裴丞相议合故兵遂用而宰相有不便之者月满迁中书舍人后竟以它事改右庶子时宰相李逢吉韦贯之也其云月满迁中书舍人者葢唐制台郎满岁则迁公以去年冬知制诰至今春竟一岁矣李汉云收拾遗文无所失坠公掌纶诰一年无一篇见收者失坠多矣惟后集有崔羣户部侍郎制一首耳今按行状通鉴论淮西事宜状在去年知制诰时而神道碑新史则在迁中书舍人之后但行状言公所论有杀宰相事乃在去年六月而状中实无此语若状果在六月之后则不应全不言及则是此状不惟不在十一年正月之后亦不在十年六月之后也故通鉴直以系于五月之下行状叙事虽实而记言则误碑文新史固为失之今当以通鉴为正洪谱云是年有酧卢云夫曲江荷花行周况妻韩氏墓志王用碑科斗书后记行状神道碑及旧史云十二年丁酉秋以兵老久屯贼未灭上命裴丞相为淮西节度使以招讨之丞相请公以行赐三品衣鱼为行军司马从丞相居于郾城军出潼关公请先乘遽至汴感说都统说用命师乘遂和公知蔡州精卒悉聚界上以拒官军守城者率老弱且不过千人亟白丞相请以兵三千人间道以入必擒吴元济丞相未及行而李愬自唐州文城垒提其卒以夜入蔡州果得元济三军之士为公恨蔡州既平布衣栢耆以计谒公公与语奇之遂白丞相曰淮西灭王承宗胆破可不劳用众宜使辩士奉相公书明祸福以招之彼必服丞相然之公口占为书使栢耆袖之以至镇州承宗果大恐上表请割德棣二州以献遣子入侍丞相归京师以功迁刑部侍郎诏公撰平淮西碑其辞多叙裴度事时先入蔡州擒元济李愬功第一愬不平之愬妻出入禁中因诉碑辞不实诏令磨公文命翰林学士段文昌重撰文勒石是年有送殷侑序祭张署文并墓志及东征往还酧唱诸诗晚秋郾城夜会联句为刑部时有举钱徽自代状十三年戊戌四月郑余庆为详定礼乐使奏韩愈李程为副是年有李惟简墓志权德舆碑新史宪宗遣使者往凤翔迎佛骨入禁中三日乃送佛祠王公士庶奔走膜呗至为夷法灼体肤委珍贝腾沓系路愈闻恶之乃上表极諌帝大怒持示宰相将抵以死裴度崔羣曰愈言讦牾罪之诚宜然非内怀至忠安能及此愿少寛假以来諌诤帝曰愈言我奉佛太过犹可容至谓东汉奉佛以后天子咸夭促言何乖刺耶愈人臣狂妄敢尔固不可赦于是中外骇惧虽戚里诸贵亦为愈言乃贬潮州刺史既至潮以表哀谢帝颇感悔欲复用之持示宰相曰愈前所论是大爱朕然不当言天子事佛乃年促耳皇甫镈素忌愈直即奏言愈终狂疏可且内移乃改袁州刺史初愈至潮问民疾苦皆曰恶溪有鳄鱼食民畜产且尽民以是穷数日愈自往视令其属秦济以一羊一豕投谿水而祝之是夕暴风震电起谿中数日水尽涸西徙六十里自是潮无鳄鱼患袁人以男女为过期不赎则没入之愈至悉计庸得赎所没归之父母七百余人因与约禁其为洪谱云公以十四年己亥正月癸巳贬潮州刺史宰相疑冯宿草疏出宿为歙州刺史时宰相皇甫镈程异也公之被谪便即日上道便道取疾以至海上据宜城驿记则以三月二日过宜城据泷吏诗则以三月几望至曲江据谢表则以三月二十五日至潮州据祭文则以四月二十四日逐鳄鱼其自曲江至潮以十许日行三千里葢泷水湍急故也方攷乃云谢表及祭神文皆止云今月而逐鳄鱼文正本皆但云年月日则公之到郡实不知何月日也况自韶至广虽为顺流而自广至惠自惠至潮水陆相半要非旬日可到故公表亦云自潮至广来往动皆经月则公到郡决非三月而逐鳄鱼未必在四月二十四日也今按道里行程则方说为是但与大颠第一书石本乃云四月七日则又似实以三月二十五日到郡也未详其说阙之可也洪谱乂云公自京师至潮有路旁堠至蓝关示侄孙湘武关西逢配流吐蕃食曲河驿次邓州界过南阳泷吏题临泷寺至韶州寄张使君酬张使君惠书过始兴江口感怀赠元十八协律初南食贻元十八答柳柳州食虾蟇别赵子诸诗及宜城驿记潮州谢表祭鳄鱼文请置乡校牒贺册尊号表是年七月己丑羣臣上尊号大赦十月己巳凖例量移改授袁州刺史新史召拜国子祭酒洪谱云十五年庚子闰正月穆宗即位公以今年春到袁途中有酬张韶州端公及韶州留别张使君二诗至袁有袁州谢上贺穆宗即位贺赦贺册皇太后贺庆云五色表举韩泰自代状滕王阁记九月召拜国子祭酒而阁记乃云十月袁州刺史者葢命下在九月受命在十月也有祭湘君夫人文祭文所谓复其章绶者公为行军司马时赐金紫今为祭酒始复其旧也自袁趋京师有次石头驿寄江西王中丞阁老仲舒诗至江州有寄鄂岳李大夫程及题西林寺故萧二郎中旧堂诗因话録云萧頴士子存字伯诚为金部员外郎恶裴延龄之为人弃官归庐山公少时尝受金部赏知及经江州游庐山访金部故居因赋此诗留百缣以拯之行次安陆有寄随州周员外君巢二诗至枣阳县有题广昌馆诗至襄州有醉中留别李相公诗以冬暮至京师是年有南海庙碑与孟简书论黄家贼事宜状及典贴良人男女状又论夷獠请因改元大庆遣使宣谕仍择经畧使抚之又有栁子厚及侄孙滂祭文墓志洪谱又云行状云公入迁祭酒有直讲能说礼而陋容学官多豪族子摈之不得共食公命吏曰召直讲来与祭酒共食学官由此不敢贱直讲奏儒生为学官日使会讲生徒奔走听闻者比相喜曰韩公来为祭酒国子监不寂寞矣公在国子有雨中寄张籍诗举张惟素自代及请复国子监生徒状论新注学官牒荐张籍状请上尊号新史转兵部侍郎洪谱云此除在长庆元年辛丑七月时有举韦顗自代状李郱张彻祭文李郱郑羣薛戎墓志今按方氏增攷论钱重物轻状当在此年秋新史镇州乱杀田正而立王廷凑诏愈宣抚既行众皆危之元稹言韩愈可惜穆宗亦悔诏愈度事从宜无必入愈曰安有受君命而滞留自顾遂疾驱入廷凑严兵迓之甲士陈庭既坐廷凑曰所以纷纷者乃此士卒也愈大声曰天子以公有将帅材故赐以节岂意同贼反耶语未终士前奋曰先太师为国击朱滔血衣犹在此军何负朝廷乃以为贼乎愈曰以为尔不记先太师也若犹记之固善且为逆为顺利害不能远引古事但以天宝来祸福为尔等明之安禄山史思明李希烈梁崇义朱滔朱泚吴元济李师道有若子若孙在乎亦有居官者乎众曰无愈曰田公以魏博六州归朝廷官中书令父子受旌节刘悟李祐皆大镇此尔军所共闻也众曰正刻故此军不安愈曰然尔曹害田公又残其家矣复何道众乃讙曰侍郎语是廷凑恐众心动遽麾使去因泣谓愈曰今欲廷凑何所为愈曰神防大军之将如牛元翼比者不少但朝廷顾大体不可弃之公久围之何也廷凑曰即出之愈曰若尔则无事矣防元翼亦溃围出廷凑不追愈归奏其语帝大悦转吏部侍郎洪谱云长庆元年七月镇州乱杀田正立王廷凑命深州刺史牛元翼节度深冀以讨之十月命裴度为镇州四面行营都招讨使牛元翼为廷凑所围二年壬寅二月赦廷凑诏愈宣抚归而元翼果出行状云公还于上前奏与廷凑及三军语上大悦曰卿直向伊如此道由是有意大用授吏部侍郎今按先太师谓故镇帅王武俊也神道碑云方镇反太原兵以轻利诱囘纥召先生祸福譬引虎齧臃血直今所患非兵不足遽疏陈得失今按此数语不可晓它书亦皆无之未详何谓恐有误也洪谱又云是年有次夀阳驿次太原呈副使吴郎中次承天营奉酬裴司空镇州路上酬裴司空重见寄镇州初归诸诗及韦侍讲盛山诗序论变盐法事宜状二年壬寅九月转吏部侍郎行状云凡令史皆不锁听出入或问公公曰人所以畏鬼者以其不能见也鬼如可见则人不畏矣选人不得见令史故令史势重听其出入故势轻是年有郓州谿堂诗窦司业祭文墓志楚国夫人墓志黄陵庙碑新史时宰相李逢吉恶李绅欲逐之遂以愈为京兆尹兼御史大夫特诏不台参而除绅中丞绅果劾奏愈愈以诏自解其后文刺纷然宰相以台府不协遂罢愈为兵部侍郎而出绅江西观察使绅见帝得留愈亦复为吏部侍郎洪谱云三年癸卯六月以吏部侍郎为京兆尹兼御史大夫敕放台参后不得为例十月癸巳为兵部侍郎庚子为吏部侍郎行状云改京兆尹六军将士皆不敢犯私相告曰是尚欲烧佛骨者安可忤故盗贼止遇旱米价不敢上李绅为御史中丞械囚送府使以尹杖杖之公曰安有此使归其囚是时绅方幸旦夕且相宰相欲去之故以台与府不协为请两改其官绅既复留公入谢上曰卿与绅争何事公因自辩数日复为吏部侍郎神道碑云复为兵部侍郎铨不锁入吏选父七十母六十身七十悉与二利取才财势路絶今按碑失兵部一节此兵字当作吏字不锁入吏即谓前纵吏出入事二利取才未详其义疑铨法有此语或是有脱误也洪谱云公为京兆有举马总自代状贺雨及贺太阳不亏表祭竹林神曲江祭龙文再为兵部有举张正甫自代状是年有罗池庙碑送郑权序并诗祭马总女孥文并李于女孥墓志韩碑论孔戣致仕状新史长庆四年卒年五十七赠礼部尚书諡曰文洪谱云四年甲辰正月敬宗即位二月有王仲舒碑四月有张彻墓志八月有孔戣墓志是年公殁年五十七行状云得病满百日假既罢以十二月二日卒于靖安里第公属纩语曰某伯兄德行髙晓方药食必视本草年止于四十二某疎虞食不择禁忌位为侍郎年出伯兄十五岁矣如又不足于何而足且获终于牖下幸不至失大节以下见先人可谓荣矣明年张籍祭公诗有云去夏公请告养疾城南庄籍时官休罢两月同游翔又曰共爱池上佳联句舒遐情又曰公为游溪诗唱咏多慷慨城南庄在长安城南公之别墅也池上联句集中无之游溪诗即南溪始泛三首是也又曰公有旷逹识生死为一纲及当临终晨意色亦不荒赠我珍重言傲然委衾裳其于生死之际如此神道碑云遗命丧葬无不如礼俗习荒陋画写浮圗日以七数之及拘隂阳所谓吉凶一无汚我某今按此事可见公之平生谨守礼法排斥异教自信之笃至死不变可以为后世法而谱不载葢不以为然也新史愈性明锐不诡随与人交终始不少变成就后进士往往知名经愈指授皆称韩门弟子愈官显稍谢遗凡内外亲若交友无后者为嫁孤女而防其家嫂郑丧为朞服以报行状云公气厚性通论议多大体神道碑云朝有大狱大疑文武防同莫先发言先生授经引决考合传记侃侃正色人伏其词墓志云公洞朗轩辟不施防级平居虽寝食未尝去书怠以为枕餐以饴口讲评孜孜以磨诸生恐不完美游以诙笑惸歌使皆醉义忘归呜呼可谓乐易君子钜人者矣碑又云内外惸弱悉抚之一亲以仁使男有家女有从不啻于已生交于人已而我负终不计死则庀其家均食剖资虽微弱待之如贤戚人诟笑之愈笃未尝一食不对客闺人或昼见其面退相指语以为异事未尝宿货余财每曰吾前日解衣质食今存者已多矣新史每言文章自汉司马相如太史公刘向扬雄后作者不世出故愈深探本元卓然树立成一家言其原道原性师说等数十篇皆奥衍闳深与孟轲扬雄相表里而佐佑六经云至它文造端置辞要为不袭蹈前人者然惟愈为之沛然若有余至其徒李翺李汉皇甫湜从而效之遽不及远甚从愈游者若孟郊张籍亦皆自名于时墓志云先生之作无圆无方至是归工扶经之心执圣之权尚友作者跋邪觝异以扶孔氏存皇之极知人罪非我计茹古防今无有端涯浑浑灏灏不可窥校及其酣放豪曲快字凌纸怪发鲸铿春丽惊耀天下然而栗宻窈章妥句适精能之至入神出天呜呼极矣后人无以加之矣姬氏以来一人而止矣今按知人罪非我计此句中必有脱误疑当云人知人罪非我所计方氏附录程子曰韩愈亦近世之豪杰之士如原道之言虽不能无病然自孟子以来能知此者独愈而已其曰孟子醇乎醇又曰荀与扬也择焉而不精语焉而不详若无所见安能由千载之后判其得失若是之明也又曰退之晚年之文所见甚髙不可易而读也古之学者修德而已有德则言可不学而能此必然之理也退之乃以学文之故日求其所未至故其所见及此其于为学之序虽若有所戾者然其言曰轲之死不得其此非有所袭于前人之语乂非凿空信口率然而言之是必有所见矣若无所见则其所为以是而传者果何事耶某今按诸贤之论惟此二条为能极其深处然复考诸临川王氏之书则其诗有曰纷纷易尽百年身举世何人识道真刀去陈言夸末俗可怜无补费精神其为予夺乃有大不同者故尝折其衷而论之窃谓程子之意固为得其大端而王氏之言亦自不为无理葢韩公于道知其用之周于万事而未知其体之具于吾之一心知其可行于天下而未知其本之当先于吾之一身也是以其言常详于外而畧于内其志常极于远大而其行未必能谨于细微虽知文与道有内外浅深之殊而终未能审其缓急轻重之序以决取舍虽知汲汲以行道济时抑邪举正为事而或未免杂乎贪位慕禄之私此其见于文字之中信有如王氏所讥者矣但王氏虽能言此而其所谓道真者实乃老佛之余波正韩公所深诋则是楚虽失而齐亦未为得耳故今兼存其说而因附以狂妄管窥之一二私窃以为若以是而论之则于韩公之学所以为得失者庶防其有分乎】
　　明邵宝测影台考【按周礼以土圭之法测日景凡立五表其中表在阳武即今登封东南郜县旧治是也予至其地有二台存焉其南一台琢大石为之上狭下濶髙丈余广半中树一石碑刻曰周公测景台台北三丈所复有一台约髙三丈余垒砖为之其北之中为缺道深广二尺许下列石为道直达于北约五丈许石上为二小渠渠侧刻尺寸甚精密最北一石为小窍二以出水询其土人云故老相传为量天尺又小窍为铜壶滴漏考之县志此名观星台亦周公所筑然予见其刻尺寸所书特今文耳恐非出于周公况歴代律书言尺度者亦未尝言及阳城测景台尺葢不可信恐惟石台乃周公遗迹所谓观星台者则后人因而建耳且其地尝置金昌府治又尝置郜县治建斯台者岂其时耶又按礼疏四方之表各去中表千里予以禹迹圗考之南表当在郢之北东表当在辽之东北表当在肃之北西表当在华之西南终南山之东今其地不知亦有遗迹在否姑记兹台之制以备参考】娄枢河内星野魏分与卫分考【天文虽未之习而地理则有所据国之迁徙虽无常而星之分野则有定按周礼保章氏以星土辨九州之地所封封域皆有分星以观妖祥班固地理志称魏地觜觹参之分其界自髙陵以东至河东河内是以河内为觜觹参之分野矣又曰卫地营室东壁之分野也东郡卫郡河内野王朝歌皆卫分也是乂以河内为营室东壁之分野矣史记正义亦以河东河内为魏地觜觹参之分野河内之野王朝歌为卫地营室东壁之分野两分之失正与汉书同朱子释诗曰今怀卫澶相滑濮等州开封大名府界皆卫境也是以卫为前所失之卫与后所都之卫交举而互言之既以河内属鲁卫之卫矣及释孟子则曰河内河东皆魏地是以河内为赵魏之魏则自懿公失国之后河内锡于周分于魏言之也吾尝详考河内之域属魏与属卫之别河内本殷之旧都周既灭殷分其畿内为三国诗国风邶鄘卫是也邶封武庚管叔尹鄘蔡叔尹卫以监殷民谓之三监书序曰武王崩三监叛周公诛之尽以其地封康叔迁邶鄘之民于洛邑故三国之诗同风至十六世懿公为狄所灭齐桓伐狄而更封卫于楚丘是为文公子成公迁都帝丘今之濮州也乐记为桑间濮上之音是已襄王十七年以河内地与晋贾逵云晋有功赏之以地阳樊温原攒茅之田也使河内属卫天王安能夺彼以与此则河内非卫明矣左传谓晋始启南阳葢小修武之南阳非今唐邓之南阳也魏本周同姓之国晋献公灭之以封其大夫毕万及三家分晋而河内更属于魏魏惠王三十一年献河西地于秦徙都大梁国仍称魏而所都之地实非魏也且魏分晋地在删诗之后诗有魏风有唐风有卫风唐即晋也今山西平阳府是也卫则卫之东郡浚邑澶渊之地是也魏为河内无疑矣汉费直蔡邕魏陈卓唐李淳风僧一行星厯之说各有不同枢独爱郑渔仲之论曰汉魏诸儒言星土者或以州或以国辰次度数其岁星迁徙亦非天文之正不可为据又况魏徙大梁则河西合于东井秦拔宜阳则上党入于舆鬼吾故曰国之迁徙虽无常而星之分野则有定是也唐一行之言十一次也惟以云汉始终言之云汉江河之气也认江河脉络于两戒识斗罗升沈于四维分野所在如指诸掌先儒亟称之夫一行以定星野于国不如定星野于云汉葢以在地者有迁而在天者无迁也枢独以为定星野于云汉不如定星野于山岳葢以在天者难步而在地者易步且无迁也近见河南志以河内为卫室壁分野山东志以濮州为卫室壁分野且河内南接河南不百里即为栁张之分野北接河东不百里即为觜觹之分野而东去濮博殆千里室壁分此乂分彼是何其狭而长乎晋天文志亦谓河西四郡为室壁分野乃越岐雍远分于六千里之外益不可晓史记天文志营室至东壁为并州分野昔舜以冀州太广分其西北为并州即今大同太原是也若如诸书所讨则山东河南山西陜西无地而非室壁之分野所考滋多所惑滋甚括地志以觜觹参为益州分野星经曰益州魏地毕觜参之分河内上党云中是也今按禹分九州有梁汉武帝改梁州为益州即今之四川是也与河内相去万里诸儒于地里之易步者尚纷纷无定而谓天文难步者乎信乎天道不可得而闻也吾故曰天文虽未之习而地里则有可据者是也大抵河内之地所以分野不定者古属山西却在山东今属河南却在河北古者列国因地之俗以献诗吾今因诗之俗以占地占地以定星之分野可乎张子曰卫国地滨大河其地土薄故其人气轻浮其地卑下故其人质柔弱今卫辉曹濮陈留浚仪澶渊之风俗人物酷似之河内之地土不薄地不下人不轻浮柔弱决非卫地也地非卫地则非室壁之分野也明矣魏风诸篇葛屦汾沮洳言地狭隘民俭啬而褊急也河内之野人似之伐檀园有桃性狷介心多忧思也河内之君子似之后虽有善诗者形容河内之风不能有加于此当作魏地无疑矣地为魏地则星为觜觹参之分野也又奚疑】周汝逵所兵攷【汉唐而后宋称无兵乃熙宁七年指挥在京西额各五百人其后在唐邓又増置土兵勇健额各四百人唐州为右屯十一视西魏淮南之屯兵为详焉明初平定天下二年特命金吾右卫千户程飞兼知县事越三年置千户所増守御之兵南阳卫是时披草莱立军府専制称决不止议军而县之口赋租庸咸焉籍之军兴册者旗军千二百二十人京西操备七百三十人门军百二十人操练官舍余丁千四百七十人春搜秋狝此其大槩也浸假至正德七年少耗矣流贼猖獗大河以南无坚城右所千户鲁宁与县侯陈顼倡义守死凡攻围二十八日贼架栋栌而上城中人鼓噪下石却之又负舟板为穴道计市民吕聪出所储麻油数十石灌薪苇火之贼不敢近夜射帛书入城云军中见有金甲神兵腾空而下以救唐民约城中无恐我三日必拔寨去初城中人犹以为缓兵之术不敢信至三日果退舍残破泌阳矣是役也神功居多然神与人谋相应亦兵之力与阅今百余年除遥蓟榆边军外本所步操不过三百五十名守城不过三十名守把军不过四十名召募义勇不过二十名承平而衰固其变也旧从县大夫阅射教塲见撡矢而中仪的者常十余人私心亦谓材官驺发可壮在山之势及退而询之皆民间射雕手倩面貌一时以为固然宋人之言曰儿曹空手不可入教塲非虚语也然则何以覆之古所谓千金百金之士随其艺而上下之有市租可输牛酒可酺今制军士粮若干而止民快食若干而止一毫不得擅多寡焉何以倡慓勇之技不与羸弱同辙哉说者愤卫兵不可用欲尽责之保甲夫保甲在宋时已有羁縻之苦邀求之苦鞭笞之苦决不可倚之为兵惟县大夫练之以防闾里禁一切佐领保党防不与其事乃善用之耳又欲复责之民兵夫民出财以养卫兵而卫兵不得用又朋户醵金以充民壮而民壮不得用至又身不免而兵之何忍哉则胡不引韩魏公之说民税敛良厚而终身保骨肉相聚之乐仅不为兵以息其议也愚犹记江右王文成之平南贑命兵备官于所州县选八九人为精兵优廪饩署将领因用以平盗崔文铣亦谓县佥民壮放古土兵宜练拔劲悍登其材武者守城缉盗懦弱者仍令之力田树桑与保伍相比错有警团结以守葢乡严则县靖县严则府靖推之天下皆然也今之于唐宜亦效此意云】
　　述
　　明太祖黄河述【吴元年丁未十一月遣大将军率马步披坚者二十有五万渡江越淮北入中原首服齐鲁明年洪武初夏四月定河洛秋八月元君弃城远遁沙漠又冬转战晋冀抚有其地关右望风送款中原是平尝云君天下非都中原不可今中原既平必躬亲至彼仰观俯察择地以居之遂于当年夏四月率禁兵数万往视之遡流河上是月抵汴梁当是时机务浩繁虽有山川秀丽古今人之事迹一时不暇歌咏至九年秋八月祀社斋于奉天门夕坐道上有儒臣待制李思迪者侍其傍皆当时同舟往者因言北狩河水变迁欲为之説未文明日午漏思迪以说来进观斯文意状水势说河源文颇顺序朕因以为之述元年夏四月敕有司清江淮水滨及河际故道某日乘巨艘抵州是时春水方既潦水初兴江无洪涛日无酷暑时在清和利征且吉舟入运河舍半抵广陵三日至淮隂舟师入淮是日巽上风多扬帆飞帜不二时而达河淮二水相合之处见水分两道清浊如介竝流二十余里方乃混流东注既而越淮入河方觉水土同流极浊而无清至黄而无黒更无他色所以古今称黄河宜其然也舟行三旬昼夜居斯水上时刻听观其势若万马奔驰其状若大地轰雷其湍流之速一息莫视其山回石转之处则水绕势盘旋如羊角水底玲珑因风激怒涛飞泼天则珠飞雨降有时巨浪如堤倐然而涌横亘其河使湍者缓流者止细浪者无文良久之间众流辐辏其横亘之水将消忽然一水周旋则水底有声喑喑呜呜又少时间水中一穴若数丈围有如井状上通天气下至河底俗呼旋涡是也其水为旋转急甚中有飞者上起去涡丈余霏霏临岸沸沸触人其流于两山峡之处或直而湍或曲而折或绕石而旋或复流以触岸或怒急而雪浪成堆或使山倾地陷或舟覆而楫摧或巨鱼一尾之间虽呼吸之际早十里之程若胎龙美之而出戏或蜿之以一蜿则渊深无底四野成湖若蜒之以一蜒则瞬目千里莫可止焉斯水之急乘利之物则有若是耶斯水人云神水每患于中国为民害者多矣朕亲游斯上观斯水之势遇两山之间河狭水急宜其然欤至于平原旷野则东荡西坍使桑田变迁水势少漫亦其宜然欤此坚柔之所由孰谓有神者欤若非河之无神却乃有之所以有之者极浊而难澄滔滔东注亘古今而不息此久常者也忽然而极清人影皆毫厘洞见如此者或千百里或数十里斯可谓神者焉故上古人君载在祀典畏之祀之为民祈福焉今朕得观斯水狭直处如经如凡山回石起之处则盘若羊肠若河隂以达于徐宿地旷而原平则不然斯水汗汗漫漫浩浩荡荡有不可测焉禹贡注云三门未开吕梁未凿则河出孟门之上则未为当也必后人讹其文相传差矣朕曩者既游今思复述以为说耳】
　　皇清马士隲汴城围陷述【慨自明运永终逆成肆毒中原涂炭四隅流离独盘踞我豫中者数载无城不破无邑不残犁锄化为剑防沃壤鞠为茂草蓬蒿塞径絶犬吠于千村骷骸盈郊断炊烟于百里若夫大江以南风景犹旧大河以北人物依然则是天下之苦未有苦于我河南者也其在河南八郡河北三府虽经兵荒未大蹂躏河南四府暂尔残燬渐次平复独开封巍巍金汤委诸泥沙官无驻节之地民无栖身之所则是河南八府之苦未有苦于我开封者也他不具论即以省防言之始于愍帝十三年六月不雨秋仲飞霜斗米两金土贼四起百姓之死于饿者凡几死于饿而相食者凡几向之林林总总者十仅存四五矣天不悔祸逆成蜂屯蚁聚倒海排山辛巳春冬两薄城下掠民前驱葬我矢石狠战恶攻二十昼夜百姓之死于战者凡防死于掠者凡防哀此残黎向之十存四五者今仅存一二矣逆成志在屠汴壬午夏初卷土重来粮尽援絶掘罗无计晨饭杀男午炊煮女百姓之死于饿者凡防死于杀而相食者凡防哀此残黎向之十存一二者今百无一二矣九月既望河伯助虐始也我掘河以渰寇继也寇即导河以灌城东京人物尽付茫茫波涛中矣间有一二士女辗转于城头屋角之间哀号于木筏树杪之上又值凄风苦雨以饿当寒百姓之死于溺者凡防死于冻者凡防哀此残黎向之百无一二者今乃万死一生矣天乎人乎夫何使吾民至此极乎然而辛巳之攻贼窥城我则悬楼以击之贼挖城我则孔道以夺之贼立栢台我则火炮以焚之贼轰地雷我则立筑以御之其设奇制胜者则诸上台有司也其冲锋膺敌者则诸武弁也其率众倡义者则诸绅衿也其悬重赏以募死士杀一贼给银五十两者则周藩也其毅然登陴省城男子自六十以下十六以上数十万众也至壬午之围则五阅月矣米粟百金一斗青菜千钱一斤斯何时也宁死而无二心吾汴之民义固然矣独是援师逍遥河上而诸将帅杀民冒功乃又有一二职官借养兵之名倡捜粮之举而不肖绅衿如杨铨张尔猷辈挟城狐社防之奸恣狼贪虎噬之计逐门挨户掘地排闼不为人留一糠粃犹然曰捜粮以养兵也乃竟轰入富室拷夹仆婢金珠银钱无不卷去甚至按家粮指名发营无论绅衿巨室昼则铁其项夜则绳其足罄家所有以饱贪弁斯其事抑何事耶然而百万生灵终无二志宁以奄奄待毙之躯膏刃蹈水斯其民抑何如民耶犹然曰此效死之正也迄寇入潼关而西安迎降过居庸而北都不守是何异于二十四郡望风皆靡而大梁数百万生灵悉葬鱼腹者不堪与颜氏兄弟同游哉事闻明帝发帑金十万赈济借非直指王公汉监军旧县令王公燮多方拯渡将此未尽余生统归之汪洋万项中矣其能复沾明帝之鸿泽耶我大清定鼎为问今日之民何民乎是水火寇攘之孑遗也明代之失天下也自失大梁始我清之得天下亿万载无疆也亦自抚养大梁之百姓始后之莅斯土者其尚念我忠义之民而加意哉】
　　传
　　明田一儁太康刘烈妇传【王生国赐者礼科给事中竹溪君长子也生二十年死妻刘氏不逾月竟缢死按状曰王生不宜夭者二而烈妇之死有四懿焉夫王生十六补弟子员而父第进士入为天子諌诤臣贵矣顾益折节谦下力文章也谓之才公子非耶王生幸有伯父家居伯也父之侄也子之乃独以病弱不获事父若母为恨既革矣掩面北向长号泪下也此非孝友心诚结于中者哉君子是以悲王生也方烈妇归王生也年十三耳逾二年王生病再一年病且不起计所为兄弟者四年年灼灼艾也临诀以一死要王生卒以死酬何信也王生葢犹及事厥祖母云祖母察烈妇毁必不生也挟卧起不得间即间即缢即缢即解至四缢后毕志焉何毅也死之前日跽上父所遗金于祖母复剪皮金成一香字付侍婢曰人貌荣名有既乎吾庶防贻馥流芳矣吾志吾心也既而沐浴更衣自尽何从容也每朝夕上食毕挥泪向伯母曰妇死夫分耳第女子者远丈夫也吾倘死乎相累尸矣毋令经他人手含垢幽防也何达礼也贞烈之生不偶哉】何岑李空同传【空同李公讳梦阳字献吉其先扶沟人称北地生者为先世从军所即从军亦非其籍也国初名恩者固李姓出赘大冈王聚田冒姓王氏王故军籍赘婿有其家即代其后初籍蒲又自蒲徙庆阳庆阳北地也永乐中征战白沟河死恩生忠慈惠好施谓之佛王忠忠生正始复姓李氏曰李正犹在庆阳诸生间荐明经为阜平县训导迁封丘教授遂归大梁家焉配髙宜人生公年十八举陜西乡试第一明年成进士授户部主事与信阳何景明姑苏徐贞卿倡为古文辞一洗草昧陋习时外戚夀宁侯张延龄怙宠横甚人莫敢问公应诏陈二疾三害六渐语诋寿宁稍侵中宫下诏狱毒楚备至辞气不少夺诸为贵戚左袒争欲杀公以献媚狱具赖敬皇仁圣竟诏还职正德改元公进秩郎中会逆阉刘瑾辈日导上狗马声伎角抵之戏渐废万几台省交章奏不报大司徒韩文毎退朝辄搤掔泣下公曰为国大臣义同休戚自当殊死諌比来闻諌臣诸疏方下阁议能及此率诸大臣守阙事或有济不者徒楚泣何益文喜命公具疏草语载空同集中疏入上遣司礼诣阁议者三卒以持议不决偾事瑾知疏出公手罗织它事诬系狱康修撰海申救之得免放归大梁瑾诛起江西学宪振学造士复时有建白或病其侵官御史万石因相与讦奏天子遣大理卿燕忠徃勘前忌者并力排挤祸且不测何景明上书元宰力为救觧获减其后屡荐不起嘉靖辛夘卒年五十有九所着诗歌文集若干卷行于世子枝孙四维曽孙冕科第不絶于扶沟称文献家而庆阳之族仍为王氏矣明朝通纪曰李梦阳代韩文草疏劾逆阉刘瑾瑾已谪出之犹不快前忿罗以他事械至京下狱将置之死时翰林康海与梦阳同有才名各自负不相下瑾慕海尝欲招至门下而海不徃瑾恒先施必欲其一至海毎矙亡答之竟不一入其门至是梦阳所亲有左姓者诣狱谓梦阳曰子祸殆不测惟康子可以觧之梦阳曰吾与康子素不相能今临死生之际始托之独不愧于心乎吾寜死左曰不谓君为匹夫之谅也强之再三以片纸书数字左持书诣海海曰是诚在我岂敢吝恶人之见而不为良友一辟咎遂诣瑾瑾迎海延置上座海不少逊瑾曰今日有何好风吹得先生来设席瑾坐中称海不置口比之唐李白海因曰海何足数天下自有人耳瑾因询何人海曰当今髙才惟李梦阳一人髙于李白数倍而海固万不及也下狱而公不救奈何瑾曰此朝延事今闻命即当斡旋之海遂觧帯痛饮别梦阳得释归当武宗朝逆瑾窃抦流毒缙绅空同先生抗疏直纠虽罹拷系实与日月争光矣而康先生不修宿怨毅然援救俾逆瑾忘赫赫之势卑躬敬聴空同获全其峻节髙风不更千古为烈哉】
　　皇清刘正宗薛小山传【薛小山者河南孟人讳士杰字邦才一号小山人多称小山先生云孟之薛源本河东先世名仲臯者自河东徙居孟四传至耆賔公干称隐君子家丰觧推及里闬甚厚有遗金道傍拾得之竟日守不去俟其人旋号泣质而还之有司为表其闾是为先生大父也父应祥容城令母杨生先生先生方面颀形魁梧伟岸寛容惇大意豁如也读书务求实际虽盛寒酷暑防灯丙夜不少间博通经书子史性理之言为文洁清名贵有体要补博士弟子员试常冠诸博士弟子诸博士弟子亡不俛首服曰薛君之文醇乎醇者也十余战棘闱不利读书体验之身心益自力事亲孝友爱两弟终其身无忤色疾言行必规矩含光大于人无所不容而是非义利之辨如烛照数计不可以锱铢毫髪毎学使者试郡邑廉其行谊髙嘉赏为诸博士弟子式诸博士弟子亦亡不俛首服曰薛君之行醇乎醇者也用经明贡大廷曰士君子不能致君泽民大行其志得为朝廷司教铎奬进人才未尝不可自见宋安定胡先生瑗于湖今渑池曹先生端于蒲岂异人任哉司训罗山日进诸子衿讲明圣贤之学时教谕某伺诸生过毎厄之借以督责其贽先生常为曲解教谕心折先生诸子衿不困贽而亦罔逢某君之怒防丁母艰去诸子衿为立碑泽宫曰正大光明薛犬子之碑服阕补郑州训倡明正学乐育诸生如其训罗山者去官之后郑诸生为请入名宦丁父容城公忧丧除转湖广武昌谕上官以先生廉正特委察盘邑仓库城池胥役诸利弊邑令其仪卫餽金帛甚盛咸屏谢孑身入县署清厘无毫髪扰而条其井井以状报上官为起敬优奬之防有微恙投牒告归至中途以痰卒先生之学以诚敬为入门以实践为工夫生平诵读期见之行事曰吾无他得力惟孳孳求不愧厥心耳先生之卒也于天启癸亥至皇清顺治八年辛卯以孙贵】
　　【覃恩赠中大夫太仆寺卿学使者采舆论牒郡邑崇祀邑学宫乡贤祠十四年朝廷以祖宗配飨礼成】
　　【诏赠资政大夫礼部左侍郎加二级兼内翰林文院学士賛曰余与少宗伯行屋薛公同谱同官道德文学相劘切垂三十年何蔼蔼吉人也比奉使秦蜀道河阳闻老父言乃祖小山先生行甚髙迨登堂拜宗伯父养尊公齿德俱尊不似近时人子姓二十余侍左右咸彬彬有文藻孝谨无世俗态如古万石君家何其都欤乃知小山先生贻谋力也人以先生有才不遇为惜乃一再传而少宗伯以文行显当世诸昆季为二千石县今皆有声今长君又成进士筮仕版曹余皆工文章能进取诗称君子有谷贻孙子猗欤小山先生远矣】萧家芝王中丞子房先生传【传王子中丞者怀人志不谖也故不稔其家乘先生掖县人原名应骏字子房明愍帝时以兄中丞公应豸死于蓟先生日哭长安道求直其寃语无忌坐是禠诸生服遂改名汉游成均成丁丑进士授髙平令寻调河内时河以南闯寇日张堡聚各斩竿树帜逆我颜行河朔震扰先生粪金厉勇士部署刁斗之教以力勾卒之法不屑引绳墨理簿书故琐务不尽惬人意及河洛陷德昌王将北渡驻怀其校卒陆梁横噬所至人惮之先生率所部署踔三十里外为垒以迓德昌德昌王左右顾虚徐迳壁垒中不敢驰校卒指皆攦无敢为盭嵗大饥父母交弃儿自活渐相食先生绘饥民圗吁阙请蠲不报乃醵金筑郡城日佣数千人以食之活无算董城役者人人以为先生亲已忘奔瘁于积雪中数月断手已而盗起金城先生密廉其名氏夜半合围扄其户使不敢逸乃呼彼中巨室诘责之某良某否悉如所廉则锄其非类者饥民啸聚平畴如义庄诸处由是皆伏诛而穷谷可依负恃时有先生怒立马太行山巅指挥将士自偕数人趺坐狂饮一人酡欲卧先生授之股比醒大慙且栗顷之一卒操右袂献时承平久士即勇不敢手剚人先生捧觞大呼曰畴剚若釂此枕先生股者起立磔之取觞引饮先生复大呼壮士则羣抵掌比一再俘盗皆鸟兽散引而东山东卫源诸盗望风放弓伏矣岁暮苖三仕肆掠盘谷勲掌间不可向迩侦者至公方迎春东郊阳大怒骂之置于狱先生肩舆坦坦令优人夹道歌且行且饮归坐堂皇犹伎乐鍧喧薄暮乃已抵夜歘勒兵济邑殄其无备寇自相蹂籍俘斩甚多苖三仕窜天坛天坛髙触青防士踯躅不敢攀藤仰视先生先登石下如雨中先生背先生戒勿哗振桴鼓千谷向应士争冒死跻天坛絶顶擒之天子嘉乃绩召至便殿咨天下事先生指勦抚大畧借箸壮论上色动立拜御史视左良玉师以中州孔棘改命按兹土适河决大梁陷先生露立河干促篙工渡难民数万复为粥以饲之未防受开封钺河以南斩竿树帜逆我颜行者李魁袁时中辈各以其堡来降曰公能生我死我且为公用计所降卒不下十万人是时孙督师傅廷战衂愈发愤方缮关中骁骑三万众鼓行而东先生将提步兵十万分部扼塞为坚垒以障之神州克复在此一举防逆弁刘超熊据永城先生往城且溃先生恐我兵肆僇薅莠及于苖步入城欲抚之竟死于乱尸枕籍中是夕星陨如斗老弱躃踊谓河以南无生理怀人为位哭之时数千人輀车旋怀衰衣伏道吊者不能起而所降卒十万人复掉臂去】
　　皇清汪琬彭子籛传【公讳而述字子籛河南邓州人世居禹山之下自号禹峰卓荦有大志读书不事章句为诗文操笔立成尝语人曰丈夫幸而得志当驰驱边塞取封侯之印如前世威宁靖远两王公之为人有如不遇则闭户着数十巻书亦足以豪矣举前明崇祯中进士先是为举子时直张献忠据谷城谋率其所部以降督师熊文灿闻公名遣使赍金帛聘公诇献忠公防单骑以马棰叩贼垒门大呼愿见主帅言事既得见备述顺逆以动之贼为夺气欲留公公不可归而请间说文灿曰执事亦知贼之情乎文灿问曰何如公曰贼非畏我而降也某揣其意向不常葢将以款我师也如急乘其懈以大军薄之则献忠直釡鱼几肉尔执事岂有意乎文灿愕不应有间公复说曰需事之贼也大军久不出必将为献忠所卖文灿色稍定乃应曰庙堂方事招纳吾子奈何为是言公曰不然古者将军得専阃外今执事身秉节而顾狐疑不断一旦身败名裂贻忧天子悔之将何及耶幸审图之文灿卒不听公谢去而献忠果叛文灿亦竟不免矣释褐受阳曲令丁母忧于是李自成破北京中原大乱公间行渡江遂终明之世不仕也顺治初以荐授提学佥事进防议分守永州道是时定南王以湖南既定方用师西征复荐公巡抚贵州予兵三千人前行入靖州甫至而陈友龙叛友龙故伪总兵降于我者也至是悉其党数万叛围州城十余帀公夜开西门营于南山下将旦防天大雾贼礟矢及公马腹公据鞍自若顾麾下诸将曰贼多而不整可乘雾出不意以破也孰能为吾往者乃拊禆将张自强背曰若健士当往因呼酒命大觞手觞之使率百骑为前锋横冲友龙敶敶动公自以众继之贼且溃走而副将贺进才遽战死城中守卒复大噪闭城门欲与友龙合公侦知之乃拔其众退入宝庆告于定南王请益师王遣副将熊嘉梦兵三千人益公公遂与贼相持紫阳河上岁余公故所属永州陷于贼巡按御史劾公不救免官去议者以为非公之罪咸惋惜之而公顾杜口不自白也自是浮沈里居者十年尚书王文通公名知人尝读公诗文最后相见京师叹曰有才如此而不用此宰相过也特疏于】
　　【朝言公可大用是时洪文襄公方开经畧府于长沙遂命公赴经畧军前公身长八尺余美须髯仪观甚伟謦欬若洪钟善饮酒酒酣为人称说古今成败废兴之故口举手画议论风生由是数为诸王公所重既受军前之命单舸诣文襄公幕绔褶腰刀用戎礼入见且绘黔楚山川形胜并陈战守方畧以献文襄公甚称许之补衡州兵备道进副使管云南右布政事移广西防政分守桂林道獞贼莫扶豹聚众刧永宁无虚日两江皆震公谓以兵攻贼不若以贼攻贼以王师攻贼不若以土兵攻贼乃用始龙故土司覃法欧为乡导而檄永宁知府史賛勲募土兵数百人将之与防将马甲游击陈乙分道以进扶豹窜走追败之于酉山又败之于武宁之麻冈公乃撰论论事宜曰贼有难破者三有可禽者四山路险隘徒步单行鱼贯而进长驱不能得志难破一也贼赤足登山阪如飞首转落县崖如履平地出没草间即蜥蜴猨猴让其獧捷难破二也贼行不由正路或披荆棘或履巉岩或由沙水石沟不可踪迹难破三也然自酉山麻冈二战而后脇从鸟散死党不越数十人此即挺而走险其何能为可禽一也我师既据贼巢贼裹粮西窜屈指食尽草根木皮何以持久可擒二也沿山五六百里隘口三十余处处处设险严兵控防即欲夺关而出溃围实难可擒三也计穷力敝惟恃一走为长防我师因粮于敌能以久困之使此贼一日不得则官军一日不彻可擒四也操此四可禽之术以致三难破之寇灭此渠魁特旦暮耳已而扶豹就执以功进贵州按察使平西吴王将征水西公奏记于王曰乌乌撒镇雄东川四府与水西为唇齿土司陇安藩又与安氏昏媾今四府虽名内附然狼子野心势必顾惜其种类以水西之彊而令安藩复以四府附之则安坤未易制也计莫如席卷四府先馘安藩然后西南可无患矣闻者皆不之省其后平西王诛坤竟如公防进广西右布政使王故礼重公荐公云南左使公从军二十年所见行间诸贵人多出其后辈而已独俛首钱谷颇鬰鬰自失因喟然曰吾老矣立功立言二者讫无所就与其逐逐戎马中曷若退而著书以娱暮年乎乃作归田记愿乞骸骨归乡里而会有】
　　【诏召公改调公遂行逾省城三十里一夕无疾卒年仅六十公性落落难合而顾好诱人善以豪侠自命不屑为繁文曲谨所学尤长于史在军中稍暇辄喜读诸史故其发诸诗文初未尝摹拟而辞气雄浑壮丽能令读者想见其人子六人始起始骞始奋始超始搏始凯始起举武进士始骞亦以公故任贵州黄平知州始奋始搏尤善诗文有父风汪琬曰予尝闻公举进士时明愍帝方急文武材一日驾幸天坛召诸进士试骑射公貌故魁梧观者皆目属之及控跃马凡九发九命中诸进士莫能逮者愍帝大恱欲不次用公而公知明将亡遂上章辞免公葢非独以才畧胜也其知几者蚤矣
　　故卒受遇　　　　　　　　　　　本朝得与开国名臣之列岂不伟然丈夫哉】吴伟业登封三节妇传【河南登封焦氏有三节妇曰周氏曰杨氏牛氏周氏者太仆寺少卿与嵩公次子文学仲荣之妻也文学早死孺人与侧室李氏皆有遗腹免身皆男孺人曰吾之不早从地下者此耳今天幸俱有子吾得下报吾夫太仆公固止之亡何李以病逝孺人乃抱其孤泣曰天乎吾两儿恐不能俱全若此子失所鬼而有知问李氏孤何在则将奚辞以对遂择里媪乳已子而亲抱李孤乳之太仆为仰天出涕曰人情莫不爱其子此古人所难吾媳妇能行之儿为不亡矣后二十四年登封县民有具节母事上直指使者使者为请】
　　【天子下其奏锡封表闾岁给饩米数石河南人皆叹息曰周太君抚两孤成立以膺此宠也葢自文学没二十四年而孺人始以节孝显于朝又九年而孺人殁殁后二年而登封防于宼其以节死者为焦家妇杨氏牛氏河南人复皆太息曰微周太君之教不及此杨氏者焦君阳长之妇周藩典仪四聪之女也既归阳长君事姑最恭谨而读书识大体尝手列女传一编与姒牛氏讲贯义旨悉通晓登封既围急孺人知不免纫其中外衣以自固拜辞太君将引决侍婢止之曰吾城前受围匝月不下今尚冀万一得全且郎君不在主君旦暮城守盍俟休沐时一谋之乎杨孺人叱之曰吾奉先姑之训若不死何面目见地下且玷太仆家风乎乃约牛氏同死指梧下井曰此吾两人毕命处也卒俱死】田兰芳张烈妇传【烈妇荀氏考城荀中益女年十八适宁陵柳河张铎铎世农家父亡独有母在妇事之惟谨有韩可元者凶人也兄弟众多可元次居十时呼为韩十専结亡頼为暴于乡里人莫敢忤居与铎邻自妇初嫁时已窥而艳之康熙己巳五月二十三日妇从母家归见酱麦在箔上未覆姑守其旁妇问故曰麦煮适熟而客至尔夫偕出未及取物以覆故坐而竢耳妇闻言未暇易衣饰竟出门去葢门外近秫田冀往取叶以覆不知韩十已迹其后矣十侦妇独身入丛中急要所狎恶少王璧与俱璧有貌使先挑之已尾其后璧乍入妇惊避曰若何为璧遽前就妇妇大呌璧急扼其吭十奔助之吓曰不从当杀汝曰愿杀又曰定勒死曰全尸更好强偪久之衣缕寸裂捽髪使仆仆而复起屡起屡仆头髪尽落又以手批十颊十忿妇不从因拉妇手足俱折肤不寸完徧体皆血干将舍去璧曰识若奈何遂共缢之死絓尸于女桑之枝复掠其环珥以去其姑怪妇久不至适铎已归命之往视至则大惊呼村人毕来错愕环顾莫得其故先时有张光彩者路经秫田遇十偕一人自秫间出走衣尽碎且有血渍若与人鬬者私念十素暴悍今何皇遽乃尔至是心知十所为怖不敢言铎母子既仓猝靡措随有十党从旁绐之曰若妇死诚惨理当白之官取凶人戮之以雪寃愤但事无左验必刑讯若若能堪之乎即不尔往来驳诘动经岁时若业必废若母子亦无以为生矣为若计姑殓而瘗之然后踪迹杀人者杀人大恶天所不容事终必露露则罪人斯得一举而讼之官寃伸反掌耳铎母子闻言殊号痛顾自度弱而无辅且不知贼主名讼恐滋累乃舁归买棺殓之事已将解防光彩归语其妻曰杀张家妇者韩十也且述所见及不敢语人状其妻起唾其面曰啐韩十为害一方人人思食其肉今以求奸不逞勒死良家妇恶贯盈矣若目其事咋舌不一声使罪人漏网死者含寃贞魂不泯必为厉鬼祸若矣将挺身前往光彩乃走告铎愿为之证铎既知杀妻者为十遂指名讼之官有欲为十地者属主吏缓其狱冀延久尸溃可无据至六月二十二日始集众往验是日观者如堵比开棺妇面颜如生颈上缢痕宛然掖之则僵而立众皆惊异以为神仵作受十贿尽匿其伤且曰颈上绳防不交葢人缢则绳交今言不交谓自缢也县官惑其言将反坐铎众乃大噪争前欲殴仵作县官心动起坐麾众使散曰诘朝更鞫之众随之不肯去且诉且行自柳河至县三十里不絶是时诸生范佳征乡民李书尤不平号于众曰茍不白荀氏之节正韩十之罪尚视息人间非夫也愿从者质明至县庭以待越明日远近闻风踵至衢巷皆溢公廨至不能容遂移讯于城隍神祠令曰听直神前庶无私也众趍而待及县官覆讯仵作对如初有县役张九容者突前叱曰韩十私我辈金汝得若干两许为之隐尚何抵耶葢十贿吏役时张具知其情独不肯受至是抉其隐仵作语塞县官不得已薄惩之众怒争前奋击几毙人及十词遂吐实璧供亦如之县官乃收系焉其后犹有摇其狱者欲独坐璧死而出十众复讼之府讼之监司讼之抚军乃惧不敢变未几十与璧相继死狱中余尝读归太仆书张烈妇事髪辄为之上指今荀氏以死卫身固与太仆所书无殊荀氏死时方盛暑经月而色不变亦与烈妇死奸人欲举而火之以灭迹则尸重不可移其为灵异亦相类以贿摇狱几乱赖仗义者持之卒定则又同特时无震川使荀氏无所表见为少异耳呜呼使天理终絶于人心则荀氏当无闻于后世也夫】梁遂义妇烈女传【豫乱十载而遂至神州陆沉壬午夏鹿邑瓦解一时无赖之子蹈隙而发者炰烋掲竿乱如虮虱良弱株守者祸不旋踵矣邑尉马梦罴携家走避王家砦车马囊槖颇生宵小之心叛首赵珍欲修夙郄而虏之当是时恶党如云何啻虎而翼也乃有赵焕然之母杨氏者呼其子而戒之曰珍肆逆汝莫从也戴履天地岂可蔑王法叛乃父母絶灭门户后祸匪轻汝违吾必不茍生焕然不听而从之操戈其母遂自经以死梦罴全家遇害其女才垂髫耳珍擒之归欲污焉女大骂曰死则死耳岂从汝贼遂遭手刃呜呼时丁否六忠烈大节在诵诗读书者或腼面偷生而妇人女子乃能愤不顾死与秋霜烈日争严乎即古烈士何多让焉赞曰天丧浊世流凶延歜如罟乱沼靡鳞弗触趋死若饴寥寥芳躅氷洁非镂鹄白不浴风疾草劲表贞頽俗日月丽天光压炬烛】
　　序
　　晋石崇金谷序【余以元康六年从太仆卿出为使持节监青徐诸军事征西将军有别庐在河南县界金谷涧中或髙或下有清泉茂林众果竹栢药草之属莫不毕备又有水碓鱼池土窟其为娱日欢心之物备矣时征西大将军祭酒王诩当还长安余与众宾共送往涧中昼夜游宴屡迁其坐或登髙临下或列坐水次时琴瑟笙筑合载车中道路竝作及住令鼓吹迭奏遂各赋诗以叙中怀或不能者罚酒三斗感性命之不永惧凋落之无期故列序时人官号姓名年纪又写诗着后后之好事者其览之哉】
　　唐萧頴士蓬池褉饮序【褉逸礼也郑风有之葢取诸勾萌发达阳景敷煦握芳兰临清川乘和蠲洁用徼介祉厥义存矣晋氏中朝始参燕胥之乐江右宋齐又间以文咏风流遂远欝为盛集焉若夫华林曲水万乘之降也兰亭激湍専城之践也而方伯之权未始前闻以俟乎今辰粤天宝乙未暮春三月河南连帅领陈留守李公以政成务简方国多暇率府郡佐吏二三宾客畅饮于蓬池备祓除之礼也梁有蓬池尚矣前迄溵颍右滙郛邑弥沦涟荡日澄天舟楫是临泛波景从其左则遥原萦属崇冈杰竦嘉卉异芳杂树连青即为台亭登眺斯在尔乃郡曹颁镪以给费县吏领徒而修顿先夕以定议诘朝而集事是日方牧乃拥车徒曵旌防卯出乎北牖辰济乎南川匪疾匪闲翼翼阗阗以税驾于东焉然后降春流飏防舟羽觞芳羞缓舞清讴援青苹骇紫鳞回环中汀缅望南津饫于已酣于未歌乐只赋既醉坐防而靡怠日入而未阕陶陶乎有以表胜境佳辰之具美名公好事之厚意下客不敏闻于前载曰夫德洽礼成则歌咏系之梁故魏也请皆赋诗志焉】
　　宋范仲淹尹师鲁河南集序【观尧典舜歌而下文章之作醇醨迭变代无穷乎惟抑末扬本去郑复雅左右圣人之道者难之近则唐贞元元和之间韩退之主盟于文而古道最盛懿僖以降寖及五代其体薄弱皇朝柳仲涂起而麾之髦俊率从焉仲涂门人能师经探道有闻于天下者多矣洎杨大年以应用之才独步当世学者刻辞镂意有希髣髴未暇及古也其间甚者専事藻饰破碎大雅反谓古道不适于用废而弗学者久之洛阳尹师鲁少有髙识不逐时軰从穆伯长游力为古文而师鲁深于春秋故其文谨严辞约而理精章奏疏议大见风采士林方耸慕焉遽得欧阳永叔从而大振之由是天下之文一变而正其深有功于道欤师鲁天圣二年登进士第后中拔萃科从事于西都时洛守王文正沂公暨王文康公竝加礼遇遂引荐于朝寘之文馆寻以论事切直贬监郢州市征后起为陜西经畧判官屡更边任迁起居舍人直龙图阁知潞州以前守平凉日贷公食钱于将佐议者不以情复贬汉东节度副使岁余监均州市征予方守南阳郡一旦师鲁舁疾而来相见累日无一言及后事家人问之不答予即告之曰师鲁之行将与韩公稚圭欧阳永叔述之以贻后代君家虽贫某当捐俸以资之君其端心靖神无或后忧师鲁举手曰公言尽矣我不复云翌日往视之不获见传言曰已别矣遂隐几而卒故人诸生聚而泣之且叹其精明如是刚决如是死生不能乱其心可不谓正乎死而不失其正君子何少哉师鲁之才之行与其履歴则有永叔为之墓铭稚圭为之墓表此不备载噫师鲁有心于时而多难不夀所谓文章亦未尝编次惟先传于人者索而类之成十巻亦足见其志也兹序之】司马光洛阳耆英防序【昔白乐天在洛与髙年者八人游时人慕之为九老图传于世宋兴洛中诸公继而为之者凡再矣皆图形普明僧舍普明乐天之故第也元丰中潞国文公留守西都韩国富公纳政在里第自余士大夫以老自逸于洛者于时为多潞公谓韩公曰凡所为慕于乐天者以其志趣髙逸也奚必数与地之袭焉一旦悉集士大夫老而贤者于韩公之第置酒相乐宾主凡十有一人既而圗形妙觉僧舍时人谓之洛阳耆英防孔子曰好贤如缁衣取其敝又改为乐善无厌也二公寅亮三朝为国元老入赞万防出绥四方上则固社稷尊宗庙下则熙百工和万民天子腹心股肱耳目天下所取安所取平其勲业闳大显融岂乐天所能庶几然犹慕乐天所为汲汲如恐弗及岂非乐善无厌者与又洛中旧俗燕私相聚尚齿不尚官自乐天之防已然是日复行之斯乃风化之本可颂也宣徽王公方留守北都闻之以书请于潞公曰某亦家洛位与年不居数客之后顾以官守不得执巵酒在坐席良以为恨愿寓名其间幸无我遗其为诸公嘉羡如此光未及七十用狄监卢尹故事亦预于会潞公命光序其事不敢辞】河南志序【周官有职方土训诵之职掌道四方九州之事物以诏王知其利害后世学者为书以述地里亦其遗法也唐丽正殿直学士韦述为两京记述故龙图阁直学士宋君敏求字次道演之为河南长安志凡其废兴迁徙及宫室城郭坊市第舍县镇乡里山川津梁亭驿庙寺陵墓之名数与古先之遗迹人物之俊秀守令之良能花卉之殊尤无不备载考诸韦记其详不啻十余倍开编粲然如指诸掌真博物之书也次道性嗜学先正宣献公蓄书三万巻次道自毁齿至于白首从事其间未尝一日舍置故其见闻博洽当时罕伦且闲习国家故事公私有疑咸往质焉又喜著书如唐书仁宗实録国史防要集注史记之类与众共之或専修而未成者皆不计外其手自纂述已成者凡四百五十巻葢昔人所着未有若此其多也次道既没太尉潞公留守西京其子庆曾等奉河南志以请于公曰先人昔尝佐此府叙其事尤详惜其传于世者甚鲜愿因公刻印以广之岂徒先人防不朽之赐于泉壤抑亦使四方之人未尝至洛者得之如游处已熟后世闻今日洛都之盛者得之如身逢目睹也幸公留意公从之且令光为之序光于次道友人也乌敢以固陋而辞】孟元老东京梦华録序【仆从先人宦游南北崇宁癸未到京师卜居于州西金梁桥西夹道之南渐次长立正当辇毂之下太平日久人物繁阜垂髫之童但习鼓舞班白之老不识干戈时节相次各有观赏灯宵月夕雪际花时乞巧登髙教池游苑举目则青楼畵阁绣户朱帘雕车竞驻于天街宝马争驰于御路金翠耀目罗绮飘香新声巧笑于柳陌花衢按管调于茶坊酒肆八荒争凑万国咸通集四海之珍奇皆归市易防寰区之异味悉在庖厨花光满路何限春游箫鼓喧空防家夜宴伎巧则惊人耳目侈奢则长人精神瞻天表则元夕教池拜郊孟享频观公主下降皇子纳妃修造则创建明堂冶铸则立成鼎鼐观妓籍则府曹衙罢内省宴回看变化则举子唱名武人换授仆数十年烂赏疉游莫知厌足一旦兵火靖康丙午之明年出京南来避地江左情绪牢落渐入桑榆暗想当年节物风流人情和美但成怅恨近与亲戚防面谈及曩昔后生往往妄谓不然仆恐浸久论其风俗者失于事实诚为可惜谨省记编次成集庶防开巻得覩当时之盛古人有梦游华胥之国其乐无涯者仆今追念囘首怅然岂非华胥之梦觉哉目之曰梦华录然以京师之浩穰及有未尝经从处得之于人不无遗阙倘遇乡党宿德补缀周备不胜幸甚此録语言鄙俚不以文饰者葢欲上下通晓耳观者幸详焉】朱熹谢上蔡语録序【右上蔡先生语録三篇先生姓谢氏名良佐字显道学于程夫子昆弟之门笃志立行于从游诸公间所见最为超越有论语説行于世而此传者葢鲜焉熹初得友人括苍吴任写本一篇后得吴中板本一篇二家之书皆温陵曽恬天隐所记最后得胡文定公家写本二篇于公从子籍溪先生凡书四篇以相防校胡氏上篇五十五章记文定公问答皆他书所无有而提纲挈领指示学者用力处亦卓然非它书所及下篇四十七章与板本吴氏本畧同然时存小异葢损益曽氏所记而精约过之辄因其旧定着为二篇且着曽氏本语及吴氏之异同者于其下以备参考独板本所増多犹百余章然或失本指杂它书其尤者五十余章至诋程氏以助佛学直以或者目程氏而以予曰自起其辞皆荒浪无根非先生所宜言亦不类答问记述之体意近世学佛者私窃为之以亢其述偶出于曽氏杂记异闻之书而传者弗深考遂附之于先生传之久逺疑误后学使先生为得罪于程夫子而曽氏为得罪于先生者则必是书之为也故窃不自知其固陋辄放而絶之虽或被之以僣妄之罪而不敢辞也其余所谓失本指杂他书甚者亦颇刋去而得先生遗语三十余章别为一篇然记録不精仅存彷佛非复前篇比矣凡所定著书三篇以校定可缮写因论其所以然之意附见其后以俟知言有道之君子考而择焉】岳珂家集序【臣窃惟先臣飞刻意于学涉猎经史尤善春秋左氏传与孙武之书不蕲章句不事华靡直欲致之实用故其将兵以报君父之讐为的以达奇正之权为弓以奋往决胜之勇为矢奠而后发发无不中自束髪从戎未尝一败者其中心之所蕴谋畧之所施往往见于表奏题跋吟咏之间随笔敷露如出师一奏谢报一表天下之士至今传诵以未见全文为恨先父臣霖葢尝捜访旧闻防稽同异或得于故吏之所録或传于遗藁之所存或备于堂劄之文移或纪于稗官之直笔掇拾未备尝以命臣俾终其志臣谨彚次凡三万六千一百七十四言厘为十巻阙其巻尾以竢附益曰表曰跋曰奏议曰公牍曰檄曰诗曰词曰题纪其目有八而奏议公牍复皆析而为三夫题纪非文也所以着其所向之志战捷非文也所以叙其垂成之功或以防辨诬蔑而存或以照应事机而录至于建炎投匦之疏绍兴建储之议则以亲书而密封焚藁而后奏虽侍膝之子弟入幙之僚属且不可见特因记载粗得其梗槩焉耳都上游之奏止班师之疏京洛之防出蒍黄之请亦仅详其一二而散帙不可考者则葢不能究知其几也异时茍未溘先犬马誓将捜访以补其阙而备其遗庶防先臣之志有攷于万世云尔臣窃观髙宗皇帝报先臣建储之札览卿亲书奏深用叹嘉非忱诚忠谠则言不及此卿识虑精深为一时智谋之将非他人比呜呼方中原云扰羣盗猬兴先臣秘计大防朝奏夕可反覆剀切皆深当帝心至于嘉叹奬激未易殚举此先臣之所以防被知遇而见于题品者如此茍不能掇拾以俟来哲则何以章先帝知人之明敢援前诏昧死上之秘府以备采择】鄂国金陀稡编序【古者传书有公私之异五十九编上世之书也更写竹简悉上送官藏名山而副京师葢非金匮石室之故文不得以竝録一家之记载若可以备史阙矣拙笔废纸仅得不冺而著书遗札虽关国家大议如封禅者亦必竢诏求而后彻闻书之不可茍传如此开阳刻经亶存六艺亲藩请史弗畀权谋着之旧章维见可攷越自铭碣起汉着録盛唐而后世之潜德幽光或者托植楹之遗以诒久集录固多见矣文词之富著作之工亦惟与杯棬之泽俱传于家岂非疏戚缅殊观览随变孝子慈孙之用心固不得以责涂人之如已而徇时弃置视物重轻于蜡车覆瓿亦出于理之或至者欤嗟虖事病于违时谊信于同欲盍亦观诸理而已世固有问百年之血食而推其余烈考前人之逸事以上之史官况当规恢大有为之秋鱼复之图谷城之界岂无一二可俎豆于斯世摭其所当行稽其所可验而勿视之刍狗之已陈则虽公天下之传可也珂试守檇李之明年始刻家世吁天之书于郡塾即汉制佩章之义稡五编为一名之曰金陀惟先王勲在王家名在国史遗迹之存者文昌章公固尝传而上之朝既碑之襄阳又梓之江夏当世名公钜卿拊膺兴怀盛心激烈尚欲作九原而起之也其忍以遗孤之不肖遂即人而废其言乎故刻传不疑而豫比于网罗放失之助厉世开功名者或将有攷焉耳不然写琬琰积缣缃犹珂之私书也而何敢辱郡故府之藏嘉定着雍摄提格岁橘涂初吉珂谨序】
　　元黄清老伊洛渊源録序【圣人之道自孟子没其学不传歴汉晋隋唐溺于异端邪说一千五百有余年矣濂溪周子始倡道于舂陵子程子廓而大之振纲挈维发钥启键曰致知曰笃行曰存养曰省察蔽之以一言则曰敬体用动静本末上下一以贯之呜呼至矣昔在春秋尧舜禹汤文武之道不行吾夫子作六经天地頼以有立迨及战国扬墨塞涂孟子辟之人道由是不坠子程子之生去圣人远矣乃能因遗经继絶学辩异端斥邪说孔子之道得以复明于万世孟子以后一人而已当是之时天下英材云从风应立其门传其学祖述推明左右羽翼虽资器有大小闻见有浅深要其功化一变歴代习俗之陋而反之于唐虞三代洙泗以来未之有也朱子取其最显著者四十有六人彚于一编题曰伊洛渊源录窃惟伊洛之传在诸子辟之水焉其行乎地中支分别奚啻万有不同然穷其所出则初无二源也呜呼盛哉大参赵郡苏公志在斯文藏此本既而叹曰词章之盛性命之衰也盍广吾传乎时湖北道贰宪仲温公见之曰是录天命在焉人不可以不闻道岂独学者哉乃以公帑锓于鄂宫呜呼学者读伊洛之书求伊洛之道尚论其人及其世与其所友而有以兴其髙山景行之思则此编者亦可以见大意矣】
　　明唐寅中州览胜序【吾党袁臣器少年气逸温然玉暎葢十室之髦懿也治丙辰五月忽翻然理篙檝北辞杨子歴彭城渐于淮海抵大梁之墟九月来归乃绘所经歴山水陵陆并冲隘名胜之处日夕展弄目游其中予忝与乡曲得借访道里宛宛尽出指下葢其知之素而能说之详也予闻大夫之生剡蒿体揉柘干以丽别室固欲其远陟遐举不龌龊牖下也而愿懿者怀田里没齿不窥闉阇曰世与我违甘与菑木委灰同弃虽有分寸而人莫之知也后世因莫之建白也是余固欲自展以异而頺然青袍掩胫驰骛士伍中而身未易自用也虽然窃亦不能久落落于此臣器新从魏地来今不知广陵有中散之遗声欤彭城项氏之都也今麋鹿有防头欤黄河故宣房之基在否欤大梁墟中有持盂羮为信陵君祭与无也臣器其为我重陈之余他日当参验其言】董其昌睢阳人物志序【睢阳人物志者刘文学瓉所撰次也自元勲大臣至节妇为凡例者十有九葢本其祖参知公之绪而谘询润色积有岁年卒成未竟之志斯已勤矣杀青既竟以一帙视予属弁其首忆予承乏史局西蜀陈文宪公疏修正史诏求遗书遗书大出而郡乘之可采者惟徐大宗伯学谟所修楚志余皆悠悠耳神宗晚年臣下章奏十九留中独山东贡士王应遴修志两疏皆下所司应遴待诏阙下即授中舍于一綂志之外防增过半防有实録之役其议遂寝及予副春卿领总裁事海内书籍益复集于礼部发而观之如大官之馔品味虽多无当郇防求如古之先贤耆旧传足备金匮石室之旁捜者无防也假令郡国所在有刘文学之善著书将错综人物彬炳琬琰在在睢阳岂非史家取材之一快耶文学之言曰此邦虽钜盟带砺而铭金石者此宜无不知惟是闾巷韦布闺帏茕嫠苦一世而敦行甘九死以殉节有子将月旦之所不闻士元风励之所未收者吾于是表其微过于表其显识其小过于识其大嗟乎文学之用心乃尔庶防美人伦厚风俗之纲要也其所裨益宁史哉】王汉灾伤图序【髙皇帝削平旤乱怀庆伪守彻尔特穆尔抗王师已而髙皇帝定鼎按怀庆额赋而三倍之计地四万二千八百余顷粮三十三万六百余石河南北诸郡地窄而赋重未有如怀庆之甚者也其在河内一邑则地一万一千三百余顷而粮九万九千余石河内区区地山河平分地之半丹河绕东北沁河由西北蜿蜒绕东南皆投黄河每岁秋雨发水骄吞岸膏坟沃壌动没至数百顷良田化为泽国而粮不除太行万重山压邑西北西接山西泽州北接山西陵川而邑之清上图利下图居民村庐皆在太行山中复按山地起粮山崚嶒赤色尽石骨石上之土厚者至五寸薄止二三寸故山秃而不活树及播种雨以时则禾生十日不雨则禾死一月不雨则地不毛地不毛而粮不除怀庆六邑地窄而赋重未有如河内之甚者也除正赋额粮九万石之外今又为辽饷为均输为练饷共计增银至二万四千二百余金其千里担簦转输则又有解京濶布之役胖袄盔甲之役山西盐课之役小滩八千石漕米之役毛田关阳打氷防河之役故民终岁亡有父母妻子之乐而无日不办公税河内之赋之重未有如今日之甚者也臣以崇祯十二年六月初十日自髙平县调任河内未数日水夺民稼又数日蝗夺民稼自去年六月雨至今十一阅月不雨水蝗旱一岁之灾民者三旱既太甚民不得种麦而蝗蝻乃已种子亡虑万顷冬无雪蝻子计日而出去年无秋今年又无春穷民食树皮尽至食草根甚至父子夫妻相食皆黄腮肿颊眼如猪胆饿尸累累嗟乎嗟乎臣负戾深重上干帝和降此大荒乃帝不即使臣死而使我良民死臣独何心能不惨痛念皇上居深宫之中远轸民灾谨令绘工画十六图而臣手记其畧冒死进呈嗟乎嗟乎图之所能及者得而见之图之所不能及者不得而见之也工能画其形似而不能画其啼饥号寒之声可奈何哉臣谓歴代帝王及我皇上真心爱民不可多见臣以新进小臣而敢深言天下疾苦知皇上尧舜之主有以乐闻乎此也臣无任激切悚息之至】
　　皇清梁熙守汴日记序【予读唐书至辛谠除亳州刺史上表言臣之功非杜慆不能成也尝为之抚巻三叹以为天之生才随时随地足以取济顾视其相际于见用之人何如耳葢咸通中徐州戍卒在桂州杀都将纵掠北还令狐绹节度淮南不能早扑于髙邮遂陷宿濠破彭城以至蔡浙郓沂之盗皆倍程往从当其时泗州刺史杜慆完守备以待之而贼所急争者则在泗固江淮之冲用武之首也被围凡七月守者不得寐而目皆生疮辛谠初以布衣寓广陵因与杜慆有旧甫闻警即诣泗愿与同死其请救兵迎粮艘往返者十二及泗围解论功授职谠则居慆之次也明季闯贼两攻汴城卒陴不能破后乃削堤列营以图久困时抚镇之兵分汛守陴共有七营夏麦未入官民乏食伍中健儿虽知降贼亦无生理帖然弭耳息哗束手奉法无一人敢犯居民者则司理黄公结义勇大社之力而事机迫应捷于响荅算多奇胜用成兵民协心之局则总社李君之功也周藩宫眷季秋已报闻北渡而城守旌叙之典仲冬未行幸而黄公遇考得授台班为垂涕疏请腊尽防下李君准选授知县夫使李君不再御汴围以准贡而膺铨选其才顾不堪民社乎黄公之原疏固云李贡士巡缉城头万死一生与臣相依为命呜呼千载而上辉映辛谠矣所憾者无由具疏一颂使君善任之能也唐于徐州戍卒之平也擢杜慆为义成节度使辛谠以布衣即授亳州刺史迨黄巢之乱僖宗播迁勤王之师败而复集卒使渠魁授首车驾返京葢懿宗于平徐之年犹能以爵赏鼓舞人心而要结其涣散也予壬午寓汴备经艰难往事歴歴常在目前向得李君所着日记曾两跋而刋之甲子秋李君令嗣手一编请序则辛巳春冬两御寇攻形势俱悉凡其仓卒应变囘生机于俄顷固可按日而攷予兹俯仰感慨为序其前于以见大梁之有李君实万余家之余息今赖以延因举有唐已事提衡较列谓后有览者抑亦可以论世矣】张天植两河文起録序
　　【今天子御宇文化翔洽首被中州中州天下之中也余既奉简命思所以报称者屏息不敢当葢文运之盛衰国家之盛衰中州之盛衰天下之盛衰也当其盛也几会所至莫为之噏张莫为之推挽勃然滃然而莫知其所以始莫知其所以终然当必有恢奇髙迈之士赴机应会所谓虎豹之文彪炳鸾凤之音铿锵金玉之光炫耀而陆离使人纵目焉而不能匿也文起八代之衰其惟有唐昌黎氏乎汉魏以逮六朝其文之衰也絺章绘句襞袭疲抗已溃澜而莫之救昌黎障而东之回于既倒不戛戛乎其难哉而皇甫湜李翺李汉之徒皆靡然从风而唱和以肆其说至樊绍述孙可之其文以佶屈为能卢玉川李长吉其文以幽诡相尚然昌黎皆收之不以为怪而复讃叹之弗置者何也葢昌黎非独善为文善于知文者也知文之不一变者才而变不一体者法法与才在彼者也裁之衡之者在我者也使必斤斤焉执防矩而绳削焉是羿之教射必欲其堕日而造父之教御必欲其追风也其势必不能则彼之才法无以见即我之裁衡无以见矣今诸士幸而生于昌黎氏之乡余遂持其说以相诸士中州之文平实平实则其材不能以雄肆而见奇中州之文稳顺稳顺则其法不能以曲折而入化余乃以注疏大全为之本而以大家诸史为之纬以是裁衡之而不得已则又以才法之旁见各出者存其说而不废庶乎昌黎之为文而亦昌黎知文之道其不外诸此也然余未能效昌黎氏之为进学解以精勤励尔诸生实应且憎比诸士之应诏而贡于廷也余既毕役矣兹则合其属而岁阅之夫人文之运固在乎扶之而后兴化之而后成顾未有不因乎地势者自余之校于怀也则有太行王屋绕其前故得文若而篇或蟠纡而截嶭及校于邺也则有洹水漳流出其下故得文若而篇或泱莽而宓汨已而校于汴也则黄河注其源鸿沟割其界而其文之目不给瞬以至也或马颊之奇或钩盘之曲而湓溢浩之观其亦可谓尽致无余矣明之空同氏学昌黎氏者也善乎其喻文也曰如重林如邃谷何也曰深远也如秋空如寒水何也曰洁净也如瀬之旋如驶之奔何也曰囘复驰骋也如父师之临子弟如孝子仁人之处亲侧如元夫硕士端冕而立乎宗庙朝廷何也曰端严也温雅也正大也今者刻试之牍以是正当世倘不剌谬于空同氏所论则犹能继昌黎氏之传而起者欤余固陋濶疎日陨越是惧重荷】
　　【皇上特恩鉴兹教士擢置内用尤惕惕然以慙敢曰起衰其功哉愿尔诸士其益懋乃学砥乃器以有成
　　以襄国家之盛庶其无负】
　　【圣天子之休命】黄之瑚汤恭人节烈録后序【河南睢州汤恭人赵氏封副使孝先公妻防政荆岘公母以明崇祯十五年死贼难至顺治十七年巡按御史上其事奉】
　　【防建坊旌表知州特建祠防政为之状乞四方人士之文凡若干篇为节烈録而娄东吴梅村先生传言河南贼方大乱恭人先命防政从伯父贲皇公读书城外比贼至防政驰归守陴者勿纳恭人曰来则俱死令无复入孝先公负其母匿芦菼中得免恭人再求死家人救之卒骂贼婴刃而死予谓若恭人者匪独殉节难也其全姑与子尤难也始亦疑恭人既知贼祸且不测而遣防政何不身偕其夫奉姑以行即遣防政何不令随孝先公而特令随伯氏凡此皆恭人之用心有独至者昔邲之战逢大夫与其二子乘谓其子无顾顾曰赵叟在后怒之使下授赵旃绥以免史传邓攸事亦颇相类古人于患难之际不能两全或至弃其子以全他人况于亲乎孝先公孝于亲恭人若以身若子累孝先公脱有不测孝先公既欲全其母必不能全其妻若子念身为妇人不待姆礼不敢下堂与其逃窜以求生固不若止死之为正而参政为宗祧所系故不以累孝先公而以属之伯氏以防政属之伯氏既以全其子而孝先公乃得脱身独奉其母又以全其姑凡此皆恭人用心有独至者虽当日在城外者与城陷后弃家逃者未必皆免于难孝先公与其母若子固属有天幸而在恭人虑此则从万难中庶几如是可以幸免而卒皆免则或诚之所感鬼神佑之者也凡为恭人文者皆言殉节事不论其全姑与子吾友侯汉仪为记言睢阳旧有张许二公以一城捍天下而恭人于汤氏一家功亦与等其言甚工而亦不及其用心之所在防防政属予为文予故序之而并论之如此】贾汉复河南通志序
　　【国家定鼎燕京自畿辅以外分天下为十四布政司而两河独枢纽四方譬诸一人之身四体百骸粲然毕备而腹心实居其要云自明季以来兵火相仍郡邑丘墟土田荆棘户口耗减腹心受病视四肢为较甚欲骤起凋瘵而血肉之戛戛乎其难哉余奉】
　　【命镇抚兹土阅两稔余矣剔贪墨劝农桑兴学校励军实蚤作夜思罔敢暇逸修举废坠渐有可观而寤寐中州全盛之遗则未之或逮也因思嵩室磐于巩洛天中贯乎九丘太行北峙崤函西拱黄河淮济擅四渎之三汴洛两京扼都防之要士习淳厐民风劲质圣贤豪杰之笃生道德诗书之荟萃辉映古今不知凡防矣而戈鋋煨烬之余文献无征何以昭治法飏盛典哉旧有通志一书明天顺间创始于提学副使刘公昌后十余年副使胡公谧畧加芟润后八十年续修于都御史邹公守愚又三年而告成于都御史潘公恩迄今百三十年矣记载缺然余窃悲之爰檄郡邑各修厥乘顾以编次仓猝舛讹实繁更属分巡大梁道副使沈君荃补其缺畧订其纰谬殚笔削之劳穷昼夜之力自春徂夏遂有成书余不揣疎陋覆加裁正焉凡山川之修阻人物之烜赫文艺之菁英以及舆圗星纬城池疆域田赋户口风俗物产祠祀古迹之属试一展巻了如指掌不亦详而核备而要欤夫志者记也记已往所以诏将来也李文叔云洛阳盛衰天下治乱之也岂非腹心有安危而肢体之荣悴因焉两河昔当繁庶以腹心之畅适为肢体之晬盎故前代重熙累洽四海宴然民至老死不见兵革迨巨宼流毒中州以腹心之郁结成四体之凋瘵而天下岌岌矣今】
　　【至仁在宥思急起而血肉之太平之运实基于此倘因循故事不加振刷彼丘墟者何以烟火荆棘者何以桑麻耗减者何以殷富而中州全盛之遗将终不可见乎则是志之征信于前而并垂戒于后系诚钜也后之人莅斯地也披斯志也惓惓乎腹心之重予以畅适而不予以郁结岂惟中州之福实天下之幸而余谬附纂辑之役且亦与有荣施矣】沈荃河南通志序【顺治十七年庚子秋八月大司马抚军贾公纂修通志成业拜手稽首进献于】
　　【天子矣荃不敏谬与编辑之役不敢以不文辞因综叙始末识之简端粤考豫志五代以前无论已自宋始有梦华勾异诸录及温公所序朱次道长安志然世远已不可攷明天顺成化间宪副刘公胡公艸为通志越嘉靖乙卯大中丞邹公续而成之距令复百有余稔司马贾公秉钺莅止鋭意修举先檄下所司司属之郡郡属之州邑要以月日程以规条不逾年而八郡十二州九十五县之志渐次报竣乃设馆局聘名彦购遗书访故老捃摭裒辑鳞次栉比数月而彚全书顾以其间义例未安详畧失当且多金根帝虎之讹更命荃覆加裁订以观其成余惴惴惧勿克襄厥事惟是殚夙夜之劳集众思之益网罗旧闻捜扬散佚更取前志而一一折衷之其昔讹而今核者图考沿革也昔遗而今备者星野河防城池学校也昔列而今裁者圣迹也昔分而今合者寺观也备遗也至山川増十之一职官选举增十之七祠祀陵墓古迹增十之二三艺文増十之四其户口田赋公署详于今者因时也帝王封建仍夫旧者存古也名宦人物孝义隐逸流寓仙释方伎列女前者勿之逸后者勿之滥也曩所未载补其防漏今所宜采广其见闻文无可据姑阙疑以待事有足述必征信以传凡为图三十一为例二十为类三十为卷五十为幅二千有奇为言一百三十余万自夏徂秋目涉手録且缮且梓虽簿书旁午戎马鞅掌靡敢间也又四阅月而剞劂乃竟余犹惴惴惧勿克襄厥事其裁定则禀之大司马公论证则豫中诸荐绅先生校订则前后礼聘诸子而鸠工集事始终董率者方伯徐公之力居多焉而余乃因之有重慨矣夫古来建不朽创非常者其始皆有所繁重艰苦又多将成而辄阻及半而中挠借非擅敏决之才具特达之识与夫一往不囘之志贞固强毅之力其鲜克奏成事而树伟业也明矣至安眉睫者忽百年务猥琐者忘远大又或迟徊淟涊蜷曲趦趄甘让美于后人而不获坚自振拔表着声施者比比然也余考前代自太祖至世庙累洽重熙浸淫沐浴其间声名文物制度礼乐既灿然大备矣似无难缉遗编以垂信史乃迁延至一百八十余年而始勒成书后之览者尚有遗憾至乙卯以后歴隆万迄天崇又九十余年由盛而衰事多可纪况故府金石之藏未冺世家者旧之说可征官师所守稗野所传更足资裨聴闻乃竟无一人焉毅然任斯举而不辞者卒使胜国百年间事付之销况澌灭之中斯岂尽才与识志与力之勿逮欤抑皆因循防愞耽安习故如前之所云者欤而司马公于沧桑鼎革之后兵燹荡析之余轮蹄络绎戎马交冲征输调遣勿遑启处之日举从前之所不能为不敢为并不欲为者而顾汲汲焉断断焉必为之且为之必要其成成之必期其速以难若彼以易若此其度量相越何等也然则司马公之才之识之志与力宁不足表声施于无穷炳大业于不朽哉独是旧志纂于西亭朱君之手君以宗室贤尉博洽能文章属承平累叶典文昭备得以专志撰述然犹需之浃岁之久余早岁登仕版厠金马史家之学曽未殚心自滥竽兹土簿书填赜供亿纷繁日踆踆于牛马走益荒落不足道而猥以司马公命黾勉只承既鲜故府金石之书又无世家耆旧稗官野乘之纪虽借诸君子孜孜赞理而仓卒告成其或僿而寡文芜而失要舛讹而未精详者知不免也此固余之终惴惴惧勿克襄厥事而重有愧乎编辑之役也夫】汤斌睢州志序【睢州处杞宋之间壤地不过百里而春秋诸侯防盟战伐与汉唐攻守之迹往往在焉至宋为神京左辅称雄郡明代文物声名甲于两河及其乱也锋镝日闻受祸倍烈葢地处中原之冲世治则冠裳辐辏有故则干戈相寻势使然也余少时好从长者访求郡中故实壬午兵火之后继以河决故家遗书一朝俱尽后于河北得李司空旧志手录以归吾友吴君冉渠博学好古又购得嘉靖间上党程公本手自校讐网罗近事捃摭遗文功未告竣会中丞贾公有修志之檄郡守取其稿以应仓卒付剞劂金根帝虎之譌触目皆是田赋源流未详山川古迹遗脱附会为多名宦事实寥落人物自汉魏至宋元名臣髙贤表表史册者姓氏湮如入明以来理学勲业忠节文章彪炳防内久列一统志者皆仅于选举表中一见姓名而已使后生末学至语及先辈行事茫然莫知所从来何由闻风而兴起乎大者如此若幽贞之士孤嫠之懿沈埋于荒谷庐井者又不知其凡防也余知非冉渠定本林居日久桑梓掌故闻见渐熟防稽前史搜猎散佚复寻访父老而折之不敢自名州志分为数帙曰睢阳耆旧传曰风俗志曰遗事考至理学则附入洛学编藏之箧衍久矣云安程公阅志病其譌陋不以予空疎无似委之重加防订余惴惴以不克胜任是惧时冉渠已归道山从其令嗣摉索遗藁更发余敝笥而检阅之核伪黜浮远不遗而近不滥时当溽暑揵户终日目涉手抄汗流接踵较旧志事增十之五六仍旧定为七卷公一一裁定遂蠲金授梓余于是益叹公之大有造于睢也睢之为州城郭辽廓土田军民绣错赋役丛杂壤多沙卤黄河之患频仍民寡蓄积一遇水旱道殍相望且界连曹卫奸盗易滋经画调剂匪易语曰前事之不忘后事之师此编粗定后来者不须旁询掾史而因革法戒一展卷而得其大畧岂特一二世之利哉吾又因之有所感矣前代吾州盛时世家耆硕缥缃充栋操觚之士比屋而居自嘉靖以来百有余年未闻以志为任者独頼刘教谕人物一编存其梗槩于郡事则未详也今公于戎马倥偬征输孔亟之时毅然为之岂不诚识治要君子哉愧余谫陋寡闻且随缮随梓不暇广质同人舛误缺漏势所不免博雅君子覆加増润以成一郡之典则兹编其前驱也夫亦实余之所厚望也夫】顾汧河南通志序【国家肇造区宇垂五十余年薄海内外罔不率俾声教所讫东渐西被自古玉帛车书之会未有一德同风若斯之盛者也】
　　【皇上天纵圣神乘时布化深仁厚泽翔洽遐迩比年诏儒臣考版章以志一统凡六合之内风俗之所移易人民之所滋育官守之所轨则才畯之所著述靡不于志焉彚之况两河为隂阳风雨和会地灵枢纽所当厘订省志以上资廊庙之采辑者乌容不汲汲也余昔备官馆阁屡膺总裁纂修之命兹奉】
　　【简书来抚中土自整摄吏民外即披览前抚贾公所辑通志已歴三十余载矣窃见我皇上爱养元元蠲赈无已宸谟焕发日月昭垂诸臣之实意奉行久而益懋与夫户口田赋河防学校宦迹人物艺文之当续纪者又仓庾邮传盐课兵制之当増辑者既檄行郡邑各修新乘兹裒取各属纪载之征信及见闻所可凭者续而志之共为五十卷其体例皆仍前志之旧不欲妄有纷更冀以补苴罅漏为将来者踵事増华永永无极也刻既成上之史馆庶少有所借以仰赞昭代修明盛事且仰体】
　　【睿虑之兢兢于一统志是务者非徒章式廓美观听也葢将昭示中外臣工有民社之寄者皆当审物土之宜参赞之用因时变通弼成至治使一夫无不得其所斯万世有可安之业此又推广修志之意以其矢靖共者也诸臣之同事兹役与继此之守土者能不惕然加儆乎是为序】巡抚雅尔圗河南赋役全书序【粤自虞廷命司空平水土六府孔修庶土交正于是咸则三壤成赋中邦赋所从来权舆于此矣周礼遂人之掌辨其野之上地中地下地以颁田里凖诸此也而小司徒之职稽国中及四郊以起军旅以作田役以比追胥载师则有夫家之征闾师则有夫布之出辨其可任者则有家三人家一人二家五人之分均力政者则有用三日用二日用一日之别皆所谓力役之征也而诗之廼召司空乃召司徒周爰执事上入执宫功又其彰明较著者矣独是禹贡所载定田制赋咸以九等而篚筐所陈厥包底贡土五色金三品球琳琅玕银镂玑组而外下及漆枲橘柚齿革羽毛铅松怪石夏翟孤桐砺砥砮丹之属一一笔之不厌其详若是者何哉葢以财赋所入受之自上输之自下前之人开之后之人承之因之有不敢不兢兢致谨者故一则曰底慎财赋再则曰祗台德先圣人干惕之心百世而下不如将见之也耶而周礼所载酒浆醢酱其细已甚守之以官此物此志也洪惟我国家诞膺】
　　【天命抚有方夏列圣相承百数十年于兹矣井疆日益辟生齿日益繁其取诸民者常经之外絶锱铢之扰而雨旸之愆一隅偶告则蠲赈之数动逾百万濬川作墉偶呜鼛皷则计其力而授之食与闾左雇工者无异薄敛厚施德洋恩溥蔑以加矣而又屡豁浮粮频减关税自康熙五十年以后续生人丁永不加赋迨至雍正五年又将丁银归地粮以恤有身无田之贫民鞠育诚求惠鲜怀保直为隆古所未有噫生今之世者何其幸欤河南古豫州也厥土惟壤下】
　　【土坟垆河洛之间山川清淑其风肆好余奉命抚豫凛承】
　　【圣训尽余抚摩噢咻之勤比年以来时和年丰耕凿之伦实多鼓腹之休余敢自以为德哉凛凛焉冀可告无罪于圣明而已雍正十二年十一月部议以各省旧刋赋役全书按之现定欵项数目差参奏请重行纂辑奉旨报可维时河南因寄庄寄粮首报陞科改拨地亩及卫民归并新设官役俸工尚未厘定咨请展限至乾隆四年三月爰始开局六年九月其书报竣计字一百二十九万三十有七首开户口次及土田备载额征地丁银粮商牙课税应支官役俸工驿站料价及应解本折布疋药材棉花颜料明矾光粉黄丹牛角牛筋黄蜡等物原额新增开除实在条分缕析葢灿若列眉焉以言乎大纲则禹贡则壤之规也以言乎条目则筐篚之陈醯酱之义也经制既定内则掌之计相外则典之藩牧守之有司播之闾阎罔敢或减于额之中罔敢或増于额之外虽有汚吏无所容其髙下虽有奸胥无所容其飞洒则兹书之成论体国经野之大不但如月吉始和之文而民知惟正之供咸急事上之义其纳斯民于寡过之域者不与五典五礼之用同其广大也哉将来荒垦报熟则赋之加増也有之盐磏飞沙则赋之少减也亦有之仍照十年一修之原议踵而行之信乎官礼之良法寓睢麟之美意我】
　　【国家受贡受球玉食万方其取民有制仁育天下也如此乎无所不用其极景运灵长亿万年无疆惟休于斯可覩矣故予于书成之日拜手而志其简端如此】
　　檄
　　汉陈琳移豫州檄【左将军领豫州刺史郡国相守葢闻明主圗危以制变忠臣虑难以立权曩者强秦弱主赵髙执柄専制朝权威福由已终有望夷之败污辱至今永为世鉴及臻吕后产禄专政内兼二军外统梁赵擅断万机决事禁省下陵上替海内寒心于是绛侯朱虚兴威奋怒诛戮逆暴尊立太宗故能王道兴隆光明融显此则大臣立权之明表也司空曹操祖父腾故中常侍与左悺徐璜竝作妖孽饕餮放横伤化虐民父嵩乞匄防养因赃假位舆金辇璧输货权门窃盗鼎司倾覆重器操赘阉遗丑本无令德僄狡锋侠好乱乐祸幕府董统鹰扬扫除防逆续遇董卓侵官暴国于是提剑挥鼓发命东夏广罗英雄弃瑕取用故遂与操同咨合谋授以裨帅谓其鹰犬之才爪牙可任至乃愚佻短畧轻进易退伤败折衂数丧师徒幕府辄复分兵命鋭修完补辑表行东郡太守领兖州刺史被以虎文奬防威柄冀获秦师一尅之报而操遂承资跋扈肆行防慝割剥元元残贤害善故九江太守边让英才俊伟天下知名以直言正色论不阿谄身首被枭悬之诛妻孥受灭之咎自是士林愤痛民怨弥重一夫奋臂举州同声故躬破于徐方地夺于吕布徬徨东裔蹈据无所幕府推强榦弱枝之义且不登叛人之党故复援旍擐甲席巻起征金皷响振布众奔沮拯其死亡之患复其方伯之位是则幕府无徳于兖土之民而有大造于操也后会銮驾反斾羣丑寇攻时冀州方有北鄙之警匪遑离局故使从事中郎徐勋就发遣操使缮修郊庙翊卫幼主操便放志专行威刼省禁卑侮王室败法乱纪坐领三台专制朝政爵赏由心刑戮在口所爱光五宗所恶灭三族羣谈者受显诛腹议者隐戮百寮钳口道路以目尚书记朝防公卿充员品而已故太尉杨彪典歴二司享国极位操因縁眦睚被以非罪榜楚参并五毒备至触情任忒不顾宪纲又议郎赵彦忠谏直言义有可纳是以圣朝含听改容加锡操欲迷夺时明杜絶言路擅收立杀不俟报闻又梁孝王先帝母昆坟陵尊显桑梓松栢犹宜肃恭而操帅将吏士亲临发掘破棺裸尸掠取金宝至令圣朝流涕士民伤怀操又特置发丘中郎将模金校尉所过毁突无骸不露身处三公之位而行桀跖之态污国虐民毒施人鬼加其细政苛惨科防互设矰缴充蹊坑穽塞路举手挂网罗动足触机陷是以兖豫有无聊之人帝都有吁嗟之怨歴观载籍无道之臣贪残酷烈于操为甚幕府方诘外奸未及整训加意含覆冀可弥缝而操豺狼野心潜包祸谋乃欲摧挠栋梁孤弱汉室除灭忠正専为枭雄往者伐皷北征公孙瓉强寇桀逆拒围一年操因其未破隂交书命外助王师内相掩袭故引兵造河方舟北济会其行人发露瓉亦枭灭故使锋铓挫缩厥图不果尔乃屯据敖仓阻河为固欲以螗螂之斧御隆车之隧幕府奉汉威灵折冲宇宙长防百万骁骑千羣奋中黄育获之材骋良弓劲弩之势并州越太行青州涉济漯大军汛黄河而角其前荆州下宛叶而犄其后雷震虎步竝集贼庭若举炎火以焫飞蓬覆沧海以注熛炭有何不消灭者哉又曹军吏士其可战者皆出自幽冀或故营部曲咸怨旷思归流涕北顾其余兖豫之民及吕布张扬之遗众覆亡迫胁权时茍从各被创残人为雠敌若回斾方徂登髙冈而击皷吹扬素挥以启降路必土崩瓦解不俟血刃方今汉室陵迟纲维弛絶圣朝无一介之辅股肱无折冲之势方畿之内简练之臣皆垂头蹋翼莫所凭恃虽有忠义之佐胁于暴虐之臣焉能展其节又操以精兵七百围守宫阙外托宿卫内实拘执惧其簒逆之萌因斯而作此乃忠臣肝脑涂地之秋烈士立功之会可不朂哉操又矫命称制遣使发兵恐边远州郡过听而给与强寇弱主违众旅叛举以丧名为天下笑则明哲不取也即日幽并青冀四州竝进书到荆州便勒见兵与建忠将军协同声势州郡各整戎马罗络境界举势扬威竝匡社稷其得操首者封五千户侯赏钱五千万部曲偏裨将校诸吏降者勿有所问广宣恩信班扬符赏布告天下咸使知圣朝有拘偪之难如律令】
　　移文
　　东魏魏收移梁文【观夫辰象丽天山岳镇地方以类聚物以羣分故建之以邦国树之以君长日月于是莫二宇宙所以总一虽五运相推百年革命此道之行孰之能改而皇家承统光配彼天义洽幽明化周动植崇文德以来远修礼让以止讼舞干戚于两堦执玉帛于万国元功潜运至德旁通百姓日用而不知兆民受赐而无迹维彼吴越独阻声教匪民之咎责有由焉而元首怀止戈之心上宰薄兵车之会遂解絷南冠喻以好睦舟车遵泝川陆同光亭徼息犇走之劳屯戍无逼卒之变虽嘉谟长算爰自我始而罢兵息民彼获其利侯景竖子本无事业乃枉道于人间遂干没于世上鸣伏于尔朱之门镇守于普泰之日曽无为主之识讵有挈瓶之智既而投命义旗归身幕府殊异雍齿有类丁公时逢寛政得免大戮弃其瑕滓收其力用预在行伍防迹驰驱及秦陇逋诛毎事经畧以河南是空虚之地汉阳非兵战之冲薄存犄角聊示旗鼓岂资实效寄以游声军机傕动葢维景任总兵统旅则有司存而愚褊日积骄愤遂甚屡犯军纪自生疑贰祸心濳搆翻成乱阶负恩弃德罔恤天讨不义不昵厚而必颠委慈母似脱屣弃宠弟如遗芥龙钟稚子痛苦成行娈彼诸姬破亡为伍灭伯春之婉转慕姜儿之爽言不与狼虎同仁而共豺貍等恶及远托关陇依凭奸异逆主定君臣之分贼臣结兄弟之亲解其倒悬仰人鼻息岂曰无恩终成难养俄而易虑躬擐干戈衅暴恶盈侧身无托以金陵逋逃之薮江南统御之地甘辞卑体进熟图身谗言浮说抑可知矣叛竖投命岂将择音而伪朝大小幸灾忘义主荒于上臣蔽于下逐雀去草曽不是图窃宝叛邑椒兰比好人而无礼其能国乎亦既失信不亡何待今帝道休明皇猷允塞四民乐业百灵効祉故丞相材标国珍道润时雨义冠伊霍勲葢桓文大君立徳世功世禄作民舟檝为国栋梁内外齐心上下同徳蛟腾虎啸风生云起摩日则车悬转合排山则龙门洞开吞云梦于胷中运天下于掌内虽有贼臣去国亡卒出境何异一毛之落牛体双枭之飞海曲彼既连结奸恶断絶邻好追兵保境纵盗侵国葢物无定方事无常势或乘利而受害或因得而更失是以吴侵齐境遂致勾践之师赵纳韩地终有长平之役矧乃鞭挞疲民侵轶徐部筑垒拥川舍信邀利此而可忍孰不可怀是以援乘麾殒之将投石拔距之士深衔伪主信纳亡叛含怒作色如赴私讐意存涉血义不旋踵攻战之利实若有神征兵聚众依山傍水举螳螂之斧被蛣蜣之甲当穷辙以待轮坐积薪而燎及其锋刃蹔援埃尘旦接便已亡防弃戈土崩瓦解贞阳以从子之亲为戎首之任非独力屈道穷亦将无路还蜀兼以挟子垂翅俱在笼樊将士以昧祸之心为助乱之事皆掬指舟中披甲鼓下同宗异姓累累相望曲直既殊强弱不等父出子孤自取其败违卜愎谏何以辞责虽复贪利茍得背同即异获一人而失一国见黄雀而忘深穽食钩吻以疗饥饮鸩毒以救渇智者所不为仁者所不向诚既往之难逮犹将来之可追景以鄙俚之夫遭风云之防位登三事邑启万家揣身量分久当止足而周章向背离披不已夫岂徒然意亦可见彼乃示之以利器诲之以慢藏使其势得容奸令其时堪乘便既南风不竞天亡有征老贼奸谋将复作矣然则摧坚强者难为功拉枯朽者易为力计其虽非孙吴猛将燕赵精兵犹是久涉行阵曽习军旅岂同轻剽之师不比危脆之众距此则作气不足攻彼则为势有余恐尾大于身踵粗于股倔强不掉狼戾难驯呼之则反速而衅小不征则叛迟而祸大防应遥望廷尉不肯为臣自据淮南亦欲称帝但恐楚国亡猿祸延林木城门失火殃及池鱼横使汉江士子荆扬人物死亡矢石之下支折露雾之中彼梁王操行无闻轻险有素工用其短以少为多互覆山渊颠倒冠屦射爵论功荡舟称力年既老矣耄又及之政荒民流礼崩乐坏改换朝章变易官品虽世异汉朝而事同新室加以用舍乖方立废失所矫情动众饰智惊愚毒螫满怀妄敦戒业躁竞盈胸谬治清净内恣鸠靡外逞残贼人人厌苦家家思乱灾异降于上怨讟兴于下履霜有渐坚氷且至恃浮躁之风俗任轻薄之子孙朋党路开兵权在外必将祸生骨肉难起腹心强弩冲城长防指阙徒探雀鷇无救府藏之虚空伺熊蹯讵延晷刻之命外崩中溃今实其时鹬蚌相危我乘其弊方使髙旗野斾长毂启行迅骑追风精甲耀日四七竝列百万为羣风飘云动星罗海运以此赴敌何敌不摧以此攻城何城不陷犹为岸上之虎当作水中之龙以转石之形为破竹之势将使钟山渡江青葢入洛荆棘生建业之宫麋鹿游姑苏之馆但恐兵车之所轥轹剑骑之所蹈践杞梓于焉倾折竹箭以此摧残若吴之王孙蜀之公子顺时而动见机而作面衔璧肉袒牵羊归款军门委命下吏当使焚榇而出拂席相待必以楚材将为晋用固乃喜得异度实自利获士衡士龙既援客卿之族将加骠骑之号斯葢壮士封侯之日丈夫立节之秋冬氷可折时不再来先事豫怀有如皎日王侯无种工拙在人凡百君子勉求多福若不改迷坐待沦没一旦暴骨草莽流血成川犹且不悟噬脐何及故宣往意驰此简书檄之到彼咸其申省】
　　议
　　宋魏了翁乞定周程三先生諡议【臣闻諡者行之迹昔人所以旌善而惩恶节惠而尊名也爰自后世限以品秩济以请托于是尝位大官者虽恶犹将节之品秩之所不逮则有硕德茂行而不见称于世者多矣夏竦髙若讷而諡文庄蔡卞郑居中而諡文正邓洵武蔡绦而諡文简吕惠卿而諡文敏张商英而諡文忠强渊明而諡文献林希而諡文节温益而諡定简汪伯彦而諡忠定秦桧而諡忠献此皆名浮于行而彰彰在人耳目者自余此类又何可胜数而举世视为当然未尝以为讶也至于倡明正学于千百余载之余上嗣去圣下开来哲如周敦颐程颢程颐张载一时大儒髙弟其有功于生民之类亦不为小矣世之相后不为近矣而卒未有表出之者人亦不以为阙也臣窃为之不平久矣乃自前岁误被简擢摄承漕寄遂因职分所关辄为敦颐冒陈易名之请又于贴黄有云近岁如朱熹张栻皆已赐諡而熹栻之学实宗周敦颐程颢今录其后而遗其先似于褒崇美意犹有未尽已荷圣明亟垂俞允遂以所奏下之有司维时春官亦専以程颢兄弟为请申命所届承学之士闻风兴起葢学术之标凖风俗之枢机所关甚不小也而二年于兹犹未有以易其名者岂事大体重未容以轻议耶抑自迩年以来諡之美者曰文曰宣曰成既首以用诸周程之苖裔故思所以加诸此者而未能也然稽诸諡法亦岂无可以加此者仝曰如文如宣如成者既不可得而易则师承之间亦不嫌于同諡也臣愚欲望圣慈申饬有司速加考订俾隆名美諡早有以风厉四方示学士大夫趋向之的则其于崇化善俗之道无以急于此者臣出位犯分洊渎圣聪伏候斧锧之诛】
　　明崔铣均田议【田之不均生自土豪贵宦多赂富室多财颛肥饶之区擅山泽之利富民又以余田窜仕籍业贫民壮者优力役贫者代输租谚谓富人家殷贫者官粟者也富则曳丝席绮侈以相竞贫者衣食下同犬彘牛马痛哉近者有司立法均田画丘计亩三品征税惜其付之吏胥髙下在其心众口稍喧尤为土豪扇摇欲坏而罢之旷代而举事偶噎而辍餐惜乎夫田均则事均事均则业均无甚富甚贫之家则俗自淳古使民不过三日今厨传之供驺从之烦百倍于往州郡以下吏出乘舆列骑拥于衢路隳制度灭等威视为泛常宜仿古限田先禁兼并召集毎丘田主其辨肥瘠髙田宜潦下田宜旱互乗除之然后定等分租凡臣非将命毋得乘传洪武制官又从有定数各严立罚以惩不遵夫水旱之虐圣王遭之秦废沟洫杜撰阡陌汉以来良吏凿渠致富吾相自磁至汤才越百里有大川四滏漳洹汤秋潦溢坏禾万亩榻侧灶陉悉变沮洳古所开十二渠俱湮推之他方可知已前元劝农法良史臣称曰王道去今不逺可稽而举夫敛薄则用足力余则农修水泉之溉督劝之警又出山泽使贫者得业如此十年家可使给是故礼教兴而颂声作矣】
　　皇清王滙河工议【剏非常之典辟万世之利受当世之谤而不辞者此圣人之事而天下之所难也因地势之宜拯一时之患随处补救以为功于百姓者此豪侠之烈当世之人或能之余尝纵观域中博览舆图有谓河源出星宿海者迂诞无稽论黄河之形势者断自禹迹始也大禹导河积石至龙门其经歴秦晋皆为峩岭所束而无以逞其锋下逮徐淮土坚水衍地洿下匡廓有以容蓄之而寡汜溢之患其鼓狂波而迅流涛者独在中原是以龙门下泻越孟津而有鱼我黔黎沼我郡邑之势治之者何防之尊欤或谓徙冀州之民当河冲者放河入海河定民安复禹贡之故道画万世之长防此不易之论也非常之举黎民惧焉自非圣人畴敢有断然行之而不疑者或谓多穿漕渠旱则开东方下水溉冀州涝则开西方髙门分河流其说似已东南已为众流所趋复决水以益之其民庸有利乎雍冀固多岩山畴皷巨灵之掌以辟龙门之窍若乃增修故堤缮治卑薄糜费无穷从未有数十年之利者何也或又谓水力未可与争姑捐东方之地徐观其势之所归因势而利导之则力逸而利永东方之地可捐东方之民可捐乎且所谓徐观其势之所归者待以五载乎待以三岁乎民仰衣食以为生委田畴于防溔则衣食无资功成之日将索民于枯鱼之肆也谁能枵腹号寒以待功成乎治之者抑何如而后可欤亦曰因地以治之而已其因地以治之者何也河在秦晋者则因秦晋之地以治之漆沮泾汭皆防于渭以同于河者也当秋雨霖霂姑暂塞下流使二水徐徐入渭渭水徐徐入河则在秦者治汾沁自西而已入于河者也两漳水自西至东合而后入于河者也自西入者壅之自东入者濬之分流者塞之合流者瀹之壅之塞之以遏其涛濬之瀹之以迅其归则在晋者治秦晋之河治当不至建瓴而犯中原也河在徐兖者则因徐兖之地以治之淮之在禹贡固自入于海者也河之在禹贡自西而东而北分为九河同为逆河以入于海者也九河既淤砱砾一徙商世五迁其都河淮合一中原独受其累经三代而莫有其防惟使河自入海不拘在青在徐也亦不必大禹之故道也淮自为淮塞沂泗汶洸之通于淮者而资其水以为运河之津则淮水不至壅众流以上襄河水不至挟众流以下冲其在徐兖者亦治治其上流则习坎渐进而有缓步安舆之态治其下流则地水成师而无倒戈反矛之患则中原可以安枕其在中原者复因中原之地以治之相其曲直曲者与为埽直者与为利也度其髙下髙者勿使平下者勿使潴也量其远迩近城邑者勿使逼远城邑者勿使溢也随时补救随处补救亦必有利于百姓焉此豪侠之事而当世之所能为者也犹有说者唐虞之世其会在午火气渐盛水气渐消人事与天运相表里此其时也然犹不敢纯任天时圣德广运励翼羣工入黄熊于羽囦进崇伯之子于司空是以地平天成而有海晏河清之瑞传又曰有圣人出焉海不扬波志壹之动气也以志召气在人而已又焉疑】陈芳生赈济议【古来赈济之道有三曰赈济也赈贷也赈粜也赈济者有散而无敛此惟大荒行之赈贷之法行于中荒之年大约春散秋敛出入皆以米谷者也赈粜之法出仓谷随时价粜卖贮其钱俟秋成平籴此出陈易新之道无问小饥大饥未饥皆可通行故以三者较之莫善于粜莫不善于贷何也贷之者将来必欲还之者也输纳之际虽良民不无后期考绩之日虽循吏未免追呼此时虽似为德将来不免为怨而况民间贫富异其家淳顽异其性欲借贷者毎系无业之人势不得不责之以互保互保之后势必诿卸其任于富者淳者未免有偏累之虑至其侵蚀之难察影射之难互则又势所必有且秋成之丰歉未定则还仓之盈绌无凭故借贷之举行之而善未必能如朱紫阳之社仓行之而不善竟等于王安石之青苗矣所谓莫不善于贷者此也若夫赈粜则不然谷出钱入既无事于追呼随多寡为交易亦无偏乎贫富量时值为低昻无抑勒之弊乡僻皆可搬运无不徧之惠市中日日有谷时价自不腾踊官粜不止民间之谷恐后自不安于闭籴钱谷相衡多寡之数可核既无中饱之患而又随其现在之价值即可招来外运之米商贾利于速售则远贩日来况当贵而粜当秋成价贱而籴则斛斗必有盈余虽无取息之名而有取息之实益可佐将来之预备古来经济名臣无不以此为富国足民之道而宋儒苏轼赈杭州亦曰臣于浙中救荒无他法惟日粜常平仓米而已故曰赈粜之法为甚善者此也至于赈粥之举则惟大荒之年为极贫之户不能举火者行之枵腹而来果然而往其中透冒之弊似少然而设厰之处少穷民奔走以就食必有荒于耕作前后失据之患其弊一远近闻风来者日多恐不可以为继其弊二妇女老幼疾病之人不能匍匐以奔命其弊三人多必有暴露疾疫之虞其弊四故其为道能暂而不能久可散而不可聚试就祥符一县之方广计之南北百里其中为方十里者八十使以十里而设一厰当为八十厰矣毎厰日煮米一石当去米八十石矣自二月煮赈至麦熟止为期约有百日当去米八千石矣此岂易给之数乎况设厰或未能多道里或未能均赈期或未可限则又岂易举之事哉故就今日而言赈法则借谷煮粥皆未确见其可行求其全利无后虑者莫如出粜仓谷之为便】俞森丹河用水议【查小丹河者原分大丹河之攴流而小丹河两旁所谓董下三郭等河者亦各分大丹河之余流其始皆为灌溉民田而设其后北河运道浅阻始资小丹河之水以济之以小丹河之下流通入卫河也至于董下三郭等河其最寛者止五六尺最深者亦不过三尺下流入沁不通卫河每年惟饬留小丹河不许旁泄灌溉而董下三郭等河灌溉如故也至于大丹河平时安流山水暴涨则水髙丈许从未尝遏之使全入小丹河也今以天庾重大济宁道远来而各渠尽塞大坝横筑小丹河而受大丹河之全流暴涨冲没已有隐忧而河之两旁方广数十里勺水不敢擅用天行久旱雨泽久愆田土焦裂河内水田赋髙数倍钱粮所关民命所系本道虽无地方之责而目击情形何容膜视伏读】
　　【皇上俞旨于卫辉彰德渠泉旧案有曰漕运民田均关要何以使卫水有济漕运兼不悮民田灌溉等语又今年总漕部院题请五闸放水改于三月部议覆】
　　【允行查果否不悮民田浇溉仰见宸无时不以民生为念今丹河之水急济漕运权时借用小民何敢怨咨惟是通融贵有定期运过急宜复旧且细绎宪行原谓斗门折卸维艰也而今已尽折矣止令将董下三郭二河斜引入石斗门也而今已斜入并诸渠亦尽遏塞大丹河絶流矣若不明示小民以开坝之期用水之日则遥遥无定涓滴不沾国赋何出民命难支不特本道失信小民而使宪恩亦无从下逮本道将何以副厥职将何以对此民伏乞裁定在漕运羁迟之日借水通漕在粮船已过之余还民水利饬令济宁道一面确报漕船过临日期一面移行大梁道并檄怀庆知府即令丹河仍复旧制撤去大坝谨防斗门启各渠口以为民田浇溉之资且以防暴涨冲没之患又或水势全注北河漕艘业日通行尾帮尚在迟进而或于五日之中令济漕四日许民间用水一日候漕艘过竣始寛水禁则粮赋可办而民生得安矣】
　　跋
　　唐韩愈张中丞传后【元和二年四月十三日夜愈与吴郡张籍阅家中旧书得李翰所为张巡传翰以文章自名为此传颇详宻然尚恨有阙者不为许远立传又不载雷万春事首尾远虽材若不及巡者开门纳巡位本在巡上授之柄而处其下无所疑忌竟与巡俱守死成功名城陷而虏与巡死先后异耳两家子弟材智下不能通知二父志以为巡死而远就虏疑畏死而辞服于贼远诚畏死何苦守尺寸之土食其所爱之肉以与贼抗而不降乎当其围守时外无蚍蜉蚁子之援所欲忠者国与主耳而贼语以国亡主灭远见救援不至而贼来益众必以其言为信外无待而犹死守人相食且尽虽愚人亦能数日而知死处矣远之不畏死亦明矣乌有城坏其徒俱死独防愧耻求活虽至愚者不忍为呜呼而谓远之贤而为之耶说者又谓远与巡分城而守城之陷自远所分始以此诟远此又与儿童之见无异人之将死其脏腑必有先受其病者引绳而絶之其絶必有处观者见其然从而尤之其亦不达于理矣小人之好议论不乐成人之美如是哉如巡远之所成就如此卓卓犹不得免其他则又何说当二公之初守也宁能知人之卒不救弃城而逆遁茍此不能守虽避之他处何益及其无救而且穷也将其创残饿羸之余虽欲去必不达二公之贤其讲之精矣守一城捍天下以千百就尽之卒战百万日滋之师蔽遮江淮沮遏其势天下之不亡其谁之功也当是时弃城而图存者不可一二数擅强兵坐而观者相环也不追议此而责二公以死守亦见其自比于逆乱设淫辞而助之攻也愈尝从事汴徐二府屡道于两府间亲祭于其所谓双庙者其老人往往说巡远时事云南霁云之乞救于贺兰也贺兰嫉巡远之声威功绩出已上不肯出师救爱霁云之勇且壮不听其语强留之具食与乐延霁云坐霁云慷慨语曰云来时睢阳之人不粒食月余日矣云虽欲独食义不忍虽食且不下咽因拔所佩刀断一指血淋漓以示贺兰一座大惊皆感激为云泣下云知贺兰终无为云出师意即驰去将出城抽矢射佛寺浮屠矢着其上甎半箭曰吾归破贼必灭贺兰此矢所以志也愈贞元中过泗州船上人犹指以相语城陷贼以刃胁降巡巡不屈即牵去将斩之又降霁云云未应巡呼云曰南八男儿死耳不可为不义屈云笑曰欲将以有为也公有言云敢不死即不屈张籍曰有于嵩者少依于巡及巡起事嵩尝在围中籍大歴中于和州乌江县见嵩嵩时年六十余矣以巡初尝得临涣县尉好学无所不读籍时尚小粗问巡远事不能细也云巡长七尺余须髯若神尝见嵩读汉书谓嵩曰何为久读此嵩曰未熟也巡曰吾于书读不过三遍终身不忘也因诵嵩所读书尽巻不错一字嵩惊以为巡偶熟此巻因乱抽他帙以试无不尽然嵩又取架上诸书试以问巡巡应口诵无疑嵩从巡久亦不见巡常读书也为文章操纸笔立书未尝起草初守睢阳时士卒仅万人城中居人戸亦且数万巡因一见问姓名其后无不识者巡怒须髯辄张及城陷贼缚巡等数十人坐且将戮巡起旋其众见巡起或起或泣巡曰汝勿怖死命也众泣不能仰视巡就戮时颜色不变阳阳如平常远寛厚长者貌如其心与巡同年生日月后于巡呼巡为兄死时年四十九嵩贞元初死于亳宋间或传嵩有田在亳宋间武人夺而有之嵩将诣州讼理为所杀嵩无子张籍云】
　　宋王安石河圗洛书义【孔子曰河出图洛出书圣人则之图必出于河而洛不谓之图书必出于洛而河不谓之书者我知之矣图以示天道书以示人道故也葢通于天者河而图者以象言也成象之谓天故使龙负之而其出在于河龙善变而尚变者天道也中于地者洛而书者以法言也效法之谓人故使龟负之而其出在于洛龟善占而尚占者人道也此天地自然之理而圣人于易所以则之也】吕祖谦书伊川易传后【伊川先生遗言见于世者独易传为成书传摹寖舛失其本真学者病之某旧所藏本出尹和靖先生家标注皆和靖亲笔近复得新安朱熹元晦所订讐校精甚遂合尹氏朱氏书与一二同志手自参订其同异两存之以待知者既又从小学家更正其文字虽未敢谓无遗恨视诸本亦或庶防焉防稽周汝能尧夫鄮山楼锷景山方职教东阳乃取刋诸学宫】欧阳修跋张中丞传后【唐张中丞传李翰撰呜呼张巡许远之事壮矣秉笔之士皆喜为之称述也然以翰所记攷唐书列传及韩退之所书皆互有得失而列传最为疏畧虽曰史家当记大节然其大小数百战屡败贼兵其智谋材力亦有过人可以示后者史家皆灭而不着甚可惜也翰之所书诚为太繁然广记备言所以备史官之采也】
　　元王恽跋夷门市防图后【孙樵读开元杂报至生恨不为太平人岂声名文物矫首拭目闻可喜而观可乐乎近阅夷门市防图其风物气习备见政和间流宕浮靡之俗然非盛极无以臻此此予生长汴梁及见百年遗老往往尚能谈当时风物令人不觉有孙氏之叹但二帝播迁己兆朕于此所谓治乱之迹接踵相寻也画品则秾纎巧丽出内供奉手无疑正可与梦华録互为之览耳至元丙子二月观于平阳寓舍夏六月重见于汴京试院中明年夏六月立秋后一日连雨中静坐偶书于燕东开杨坊李黄门之故堂】吴澄题河南程氏世系后【大程先生仕金陵宋淳熙间祀于学既而有専祠既而有书院犹以为未也乃立五世孙奉祠事再期而殇又以名幼学者承五世孙后先生为往圣继絶学而诸君子为先生继絶世亦云厚矣呜呼曾是足以报罔极之恩哉二百年来家藏程子之书人诵程子之言口说沸溢咸谓洛学盛行呜呼果有一人能明斯道者乎然则世之已絶而复续也若可幸道之已续而又絶也宁不重可叹矣夫】
　　明苏伯衡跋汴京留守兼开封尹宗泽诰后【右故宋宗忠简公复官诰谨按公元祐六年年三十六进士及第调馆陶尉歴龙游胶水赵城令政和二年改官知掖县差通判登州道士髙严昭恃势犯法公穷治之不少假严昭至京师因林灵素诉公改建神霄宫不当公既乞祠而归犹坐削夺羁置镇江实宣和元年以四年郊恩叙复就差监镇江酒官此则当时所被诰也六年除通判巴州事靖康二年御史中丞赵过庭等荐公可台职召赴阙假宗正少卿充和议使公奏名不正改计议使议者以公刚方难合必不屈徒死无益乃不遣行会选易河朔帅守擢公直秘阁知磁州加河北义兵都总管就迁秘阁修撰髙宗以亲王奉使过磁公力止之朝廷即授以天下兵马大元帅公为副元帅暨髙宗即位南京命公以龙图阁直学士知襄阳府俄徙知青州又用尚书左仆射李纲荐知开封府遂以延康殿学士为京城留守兼开封尹陞资政殿学士建炎二年秋薨于汴有旨除公门下侍郎御营副使依旧留守而遽以讣闻诏赠观文殿学士諡忠简先是公上休致之请而授朝散大夫后恤典行累进其阶由通议大夫至开府仪同三司诗不云乎无竞维人若公者非所谓命世之大材欤方公盛年置之散地且逾三纪一忤权幸坐废四年及河北事势危急始举磁以授之公年巳六十八矣其受任居守也二帝北狩髙宗南巡于斯之时岌岌乎如以一缕之线引千钧之石而临万仞之渊尚赖公虽老奋然自以身任恢复之事夫何规模甫定功业垂成而时宰见忌遇事辄从中沮之公不胜忧愤疽发于背而死兹非有志之士所为太息流涕者耶公既薨而宋竟失中原矣岂人之无禄而天不憗遗耶将未欲混一而遽夺之耶于戏丧乱之来必生弭乱之材以济其后公材略不世出天固生之徽宗固不用之髙宗虽用之又不免以小人间之是则公之吞志以没宋之偏安于一隅者岂天运哉抑亦有人事焉览是诰者未可直以为足见一代故事也此诰行于宣和四年壬寅后二百八十二年为人洪武六年癸丑公七世孙经重加装潢且请其表兄苏伯衡识公削夺之由并官代之槩以便观者而伯衡辄以所素慨者系之实是嵗之十月二十日也】杨循吉题缓庵西巡录后【侍御嵩南李公早居内台以风力称既而引疾家居者累年多读书多究理备谙世故有志经纶登朝以忠鲠为己任诀别妻子不复留意家事及奉命巡关中大肃宪纪锄强芟梗所至奸慝屏迹政迹之美近所未有不幸为匪人所搆系狱滨死大冢宰三原王公西人也为之昭雪頼皇上圣明采纳从谪岭表而公之为御史其名由是益震凡世之秉赋刚直思嫉恶而不能者莫不慕之古所谓伟男子者公非其人耶公常言人无不死官无不休其存心葢如此卒之求仁得仁以无负其志一何壮也西巡录若干巻皆陜台所撰奏议多见施行不但忠肝义胆皎如天日而条陈明畅抑非儒吏之兼长者不能是则国脉元气于是乎在岂直文字云乎哉公初谪过苏词色雍容险易不惊今恩赐还可以为君子贺敬书末简用达景慕之私焉】王恕跋耿氏家乘【右户由乃卢氏县耿汝明先生初受防时所给公据是其领乡荐时所受墓志是其子清恵公为黄门时志先生之墓者其文则丰城黄冢宰公之所撰也墓表是清惠公为都运时表先生之墓者其文则南郡杨文定公之所撰也先生恕不及见矣景泰癸酉恕以大理寺副请假西归得拜清惠公于陜西行台时公以少司寇节镇其地明年甲戌回京始识先生之孙大宗伯好问时好问初登进士为庶吉士也计今已三十七八年矣兹又幸得与好问同朝颇相知以故稔闻先生出处德善之详今由此卷观之奚啻亲见先生之面非惟起恕景仰之私且有以騐向之所闻者为不诬于乎人固有家世清白而子孙无闻望显融者或有之求其父子相继并着勲贤俱至尚卿者则鲜矣惟先生克承累世诗书之业出际明时发身科第拜师儒之官遂教育之乐厥后子为大司寇孙为大宗伯累膺褒赠有光前烈世岂多得哉孰谓非先生德善之积乎矧大司寇大宗伯相继登庸复有功德及人未可以涯涘测吾知耿氏之子孙嗣是而益昌大也】彭泽与李巡抚书略【鲁斋践履笃实出处分明薛文清以为善学孔子至于经济之略见诸实用殊非浅学所能拟议又云当责之守令学职捜集先生所着鲁斋大学竝性理大全所取语录及家谱鲁斋遗书并集奉台下副提学宪使编校为全书亦盛举也又云渑也月川曹先生少负奇质知读书即慕圣贤之学修已教人治家事亲率自躬行推之为霍蒲二庠学正四方学者从之甚众各有成就薛文清公最推尊之两典霍庠霍人事如父母既而卒于霍遂留葬翰林编修卓庵黄先生过渑池拜其祠询其墓所佥曰在霍叹曰老先生一代名儒独不思故乡乎遂捐赀属县尹竝其子琇等移葬渑池又云渑池门祚衰薄遗书亦恐久而散亡矣录其所遗刋行之斯文之幸也】李梦阳题明远楼诗后【夫握枢居要则意飘江湖处幽履闲则心悬魏阙所谓情以地殊音由感发者也矧登髙作赋古称大夫之才而采诗观风今有监国之任者乎纪元之岁时菊载华兹筵是开四子邂逅于一楼俯乔岳览长河眷焉有感于斯逰爰各赋诗一首嘉靖元年秋七月也】
　　皇清孙奇逢跋曹月川先生遗集【儒之统何昉乎尧舜汤文儒而在上者也孔颜思孟儒而在下者也治统道统原不容分而为二自分而二之始専以儒统归孔子颜曽思孟尚矣周程张朱继之独此九人者为传道之人其余学术纯粹有宋而后诸儒軰出续有训述微分正闰虽深造各有自得而世代未远羣言未定天地生民之命何敢以一人轻进退焉余不敏幼而读书得良友切劘颇知究心儒业自董江都以至鹿江村得五十余人彚成一帙标曰理学宗复虑其遗也又得胡安定崔后渠共二十余人为宗考以俟后之君子品隲而次第之近得靖修先生太极图通书西铭述解洞彻微密直窥道之本源岂寻常学人敢望至夜行烛家规语录录粹年谱诸种皆修身明伦保家正俗之要其进修之醇不于其言而于其行可谓体备用远之学固应序列予宗录中按先生尝司教山右之霍蒲四方从游者防千人贤者服其德不肖者服其化陈建通纪曰本朝武功首刘诚意理学肇曹靖修薛文清极称靖修得元公之学笃信好古距邪闲正今文清配享孔庙炳如日星先生之言行竟散佚无余甚惜之然皎月在天片云难翳明珠在水海若难私余固知先生之文必出也丁酉秋渑令天弓张君以有事秋闱视余夏峰予正辑中州人物考以先生居理学之首天弓曰邑无贤豪地方之羞也有之而不彰守土者之责也明年捜其遗文八种刻成问弁语于予且述与大防云程崔公兴学重儒之意此固先生之灵爽有以启之河洛之间斯文丕变此集之出其有頼乎】题中州人物考【余来中州九年矣中州之贤豪长者同时而我不闻我之不能取善于乡可知也已往而我不闻我之不能尚论于古又可知也语云葢棺乃定姑无论同时则尚友古人可或靳欤残年山栖无所事事偶于素闻素见者得百十余人均之为人物耳或以理学着或以经济称或殉难一朝而以节义显或抒忠有素而以直諌名或居身不茍立朝有闻人亦不得以一节目之则方正之谓也此五者途辙虽分而本源乃合第就其时其地各成一品格所谓君子亦仁而已矣何必同或曰武与文则逈乎不同矣余曰不然文以经邦武以戡乱觭武不可觭文亦不可故益替尧德曰乃武乃文智仁信勇严宁直将道亦相道也亦君道也若隐逸则不以文武著称抱道于身未用于世世有不可必之行而我无不可必之藏所谓隐显一致耳故叙列六科而以隐逸终焉是集也始自明代以世次为叙神庙以后成案未定虑有遗失故人不厌多在中州言中州存之以助一己之修且以备中原之野史】阎兴邦
　　圣谕十六条直解跋【君道如天天处髙而听卑君居上而临下所以子民者也子之则又教之是不独为之君且为之师尧舜禹汤文武此数圣人皆以君而为师书曰天佑下民作之君作之师言其能养之复能教之以是风俗淳美太和翔洽而民遵于王路称荡平焉后世君失其教民亦日即于顽虽有象魏之悬月吉之播止属具文岂能动其固有之良而俾之翻然勃然日趋于善哉我皇上聪明天亶始膺图箓即兼君道师道而与民更始爰有圣谕十六条颁之天下臣自筮仕朝夕寻绎用以训迪一方为之提撕警戒葢已有年惟其行之而必效故拳拳服膺不啻典谟奉之而琬琰藏之及由郎署登侍御三进秩遂尹京兆出入承明见我皇上之学问日益深】
　　【睿制日益富片言只字卓絶古今非臣蠡管所能窥量惟沐浴咏歌之而已戊辰夏防恩简畀来抚全豫豫当天地之中尧舜之所巡禹汤之所都文武之所布化宜其民不扶自直不琢自良乃进一百七属而问之未闻有抚桐致理击壤兴歌者焉臣怵惕靡宁因语之曰此非民之难齐必教有未至也向者筮仕时所以开导斯民者惟取圣谕十六条孜孜劝诲其感人也最速而入人也最深葢尝为之直解虽不文然愚夫俗子皆可通晓以此着之令甲而诏其子弟则民知所从事矣诸臣踊跃鼓舞行之恐后且付剞劂复俾臣跋其末简臣思大哉】
　　【王言如天如日千年不磨臣安能赞一词然天至髙也而测天者人测之以浑仪日至健也而记日者人记之以刻漏夫所谓直解者或亦浑仪刻漏之一端云尔臣既以此厉各属即以此厉其民尊】
　　【王大法也守职大分也易俗大顺也率是以往礼乐可兴刑罚可措而皆出自圣天子之所颁作君作师合尧舜禹汤文武而为一矣】








　　河南通志巻七十八
&lt;史部,地理类,都会郡县之属,河南通志&gt;
　　钦定四库全书
　　河南通志巻七十九
　　艺文八
　　记
　　蔡邕光武济阳宫碑记【王室中防哀平短祚奸臣王莽偷有神器十有八年罪盈恶熟天人致诛帝乃龙见白水渊跃昆滍破前队之众殄二公之师收兵畧地经营河朔戮力戎功翼戴更始义不即命帝位阙焉扵是羣公诸将据河洛之文协符瑞之征佥曰歴数在帝践祚允宜乃以建武元年六月乙未即位于鄗县之阳五成之陌祀汉配天罔失旧物享国三十有三年方内乂安蛮貊率服巡狩泰山封禅梁父皇代之遐迹帝者之上仪罔不毕举道徳余庆延于无穷先民有言乐乐其所自生而礼不忘其本是以虞称妫汭姬美周原皇天乃脊神功实始于此厥迹邈哉所谓神丽显融越不可尚小臣河南尹巩玮来在济阳顾见神宫追惟桑梓褒述之义用敢作颂其辞曰赫赫炎光爰耀其辉笃生圣皇二汉之防稽度防则诞育灵姿王孽作慝簒握天机帝赫斯怒爰整其师应期潜见扶阳而飞祸乱克定羣防殄夷匡复帝载万国以绥巡于四岳展义省方登封降禅升于中皇爰兹初基天命孔彰子子孙孙保之无疆】
　　梁沈约桐柏山金庭馆碑记【夫生灵为贵有识斯同惟道防之终天莫及故仙学之秘上圣攸尊启玉笈之灵函贻金坛之妙诀驻景蒙谷还光上枝吐吸烟霞变炼丹液出没无方升降自已下栖洞室上賔羣帝覩灵岳之骤启见沧波之屡竭望州而骏驱指蓬山而永骛芝盖三重驾螭龙之蜿蜒云车万乘载旗斾之逶迤此盖栖灵五岳未暨夫三清者也若夫上元奥逺言象斯絶金简玉字之书霜绛雪之寳俗士所不能窥学徒不敢轻慕且禁誓严重志业艰劬自非天禀上才未易可拟自惟凡劣识鉴鲜方徒抱出俗之愿而无致逺之力早尚幽栖屏弃情累留爱岩壑托分鱼鸟涂愈远而靡倦年既老而不衰髙宗明皇帝以上圣之徳结宗之念忘其菲薄曲赐提引未自夏汭固乞还山权憩汝南县境固非息心之地圣主纉歴复蒙絷维永泰元年方遂初愿遂逺出天台定居兹岭所憩之山实惟桐柏实灵圣之下都五县之余地仰出星斗上叅倒影髙崖万沓邃涧千回因髙建坛凭岩考宅饰防神之宇置朝礼之地桐柏所在厥号金庭事昺灵图因以名馆圣上曲降幽情留信弥密置道士十人用祈嘉祉约以不才首膺是任永弃人羣窜景穷麓结恳志于都望霄容于云路仰宣国灵介兹景福延吉祥于清庙纳万夀于神躬又愿道无不懐泽无不至幽荒屈膝戎貊稽颡息鼔辍烽守在海外因此自勉兼遂防诚日乆勤劬自强不已翘心属念晚卧晨兴飡正阳于亭午念孔神于中夜将三芝而延伫飞九丹而宴息乘鳬轻举留舃忘归以兹丹款表之极无曰在上日鉴非逺铭石灵馆以旌厥心其辞曰道无不在若存若亡于惟上学理妙羣方用之日损言则非常儵焉灵化羽衣霓裳九重嶤三山璀璨日为车马芝成宫观虹旌拂月龙辀渐汉万春方华千龄始旦伊余菲薄窃慕隠沦寻师讲道结友问津东采震泽西逰汉濵依稀灵眷彷佛幽人帝明绍歴惟皇纂位属心鼎湖脱屣神器降命凡底仰祈灵秘瞻彼髙山兴言覆篑启基桐柏厥号金庭乔峯迥峭擘汉分星临云置墠驾岳开櫺涂蹇产林树葱青谁谓应逺神道防密庆集宫闱祥流罕毕其乆如地其恒如日夀同南山与天无卒栾生变炼外示无功少君飞转密与神通因资遐力轻举腾空庶凭嘉诱永济微躬】
　　唐杨炯少姨庙碑【臣闻昆仑西北之地天门也则五帝处其阳陆三王居其正地泰山东南之地日观也则秦皇刻其石铭汉帝探其玉防故知建都邑正方位划崇墉刳濬洫必凭天地之险然后四海为家拥神休尊明号叶时月同量衡必致山川之词然后羣神受职少室山者岳之神秀者也凭河图而括地用遁甲以开山发挥宇宙之精喷薄隂阳之气壁立而千仞削成而四方北临恒碣犹如聚米南望荆衡才同覆篑共工触皇天之八柱未足拟议龙伯钓溟海之三山无阶响像考于舍神雾白玉犹存騐于山海经黄花不落其名有序则太室西偏其位可知则嵩髙佐命若乃乾坤之所合雷雨之所交仰躔七星之野俯镇三河之曲朝市临于域中枢机正于天下六合交防于是乎有天帝之下都九州名山于是乎有灵仙之窟宅臣谨按少姨庙者则汉书地理志嵩髙少室之庙也其神为妇人像者则故老相传云启母涂山之妹也昔者生于石纽水土所以致其功娶于涂山室家所以成其徳后宗之位象南宫之一星外戚之班比西京之列传惟几不测其道无方骋神变而挥霍降精灵而肹蠁亦犹蒋侯三妹清溪之轨迹可寻虞帝二妃湘水之波澜未歇何止祠称丁妇庙号滕姑少女宅扵西宫夫人馆扵南岳山临白岸空闻石室之灵浦对青岩独有金台之异若斯而已矣时更魏晋数歴周隋四望扵是莫修八神以之无主炎凉代序宁观俎豆之容霜露沾衣非复歌之地国家承天造之草昧属人谋之与能奄有大寳遂登神器天地水火之无象则女娲氏补之于是乎链其五石东西南北之失位则神农氏立之于是乎甄其四海天皇贵与天乎合徳富与地乎侔资穷变化之理尽神明之数伏羲画卦惟观鸟兽之文黄帝垂衣盖取乾坤之象利兼于成器功周于备物瑶台美化阐邦国之风猷银牓嘉声茂君亲之典礼称才子者八族则叔献季貍有乱臣者十人则太颠闳夭若夫圆丘方泽所以飨天神地只复庙重櫩所以序文昭武穆命秩宗之位分太宰之官考虞夏之质文定殷周之损益其大礼有如此者髙阳有飞龙之乐始防　风帝舜有仪鳯之音初调九奏后夔典其教制氏辨其声钟磬笙竽致其和尊卑长幼成其序其广乐有如此者太防营室明堂布政之宫白兽苍龙象魏悬书之法下应犹草王言如丝北辰而拱众星南面而朝天下其为政有如此者紏万人者施之以八刑诘四方者戒之以三典画衣不犯载酒无寃免禽兽于网罗纳寰瀛于轨物其恤刑有如此者周人之养国老始辟西胶汉氏之召诸生初太学辟雍所以行其礼泮宫所以辨其教童子五尺羞称霸后之臣冠者六人惟述明王之道其文徳有如此者凉风至司马于是乎陈兵太白髙将军于是乎宣战乘斗杓而誓旅出星门而杖钺庄周称天子之劎举之按之吕望言圣人之兵如风如雨其武功有如此者稽其殷令有文犀利剑之効珍考其周书有赭白乘黄之骋力东渐西被南驰北走卢敖之穷观六合不出于城隍陶侃之飞入八门未防于宫室其疆理有如此者察璿玑而平大运天回地防吹玉律而部人时阳动隂静烟云萧索而合彩日月淑清而启旦岂直鳯巢阿阁入轩后之图书鱼跃中舟称武王之事业其休征有如此者然则囊括混沌发挥生灵大庭不足使骖乘骊连不足使扶毂可以防玉帛可以答灵只行圣人之大孝既郊祀而宗祀昭帝王之盛节亦因天而事天犹复下聴舆人旁求故实以为唐尧五载无闻太室之仪殷帝八迁未卜王城之地是用陈圭置臬建周后之两都制跸鸣銮巡汉皇之中岳荧惑先列招摇在上隠天而动地欱野而歕山旌旗则日月运行钟鼔则雷风相薄道伊阙据轘辕怡然长望邈乎周览壮灵山之云雨仍求载祀之经对间寝之丘墟思秩无文之礼于是降天涣命司存因其旧迹葺其新庙详费务议工徒下陇蜀之名材致荆蓝之寳玉易者言乎悦使民忘其劳诗者歌乎子来成之不日东西轇轕南北峥嵘绣栭兮云楣光照耀兮夺目桂栋兮兰橑气氤氲兮袭人皎日登于绮疏奔星下扵闺闼珠帘瑇匣上髙阁而三休金柱银楹出长廊而中宿穷山海之瓌寳尽人神之壮丽岂直洞庭贝阙俯瞰冯之都洛水瑶坛旁临宓妃之馆尔其岩嶂重复冈峦左右青霞起而照天白露生而匝地余基隠嶙仍知万嵗之亭古木摧残尚辨三花之树明公旧祀栋宇岧嶤仙女层台风烟烂熳轩辕之访大隗先求牧马之童太乙之徴少君直下乘龙之使夫峻极也天帝因而防昌夫降神也景福由其兴作于是乎昭之以明徳聴之以和声可以羞涧溪沼沚之毛可以奠潢污行潦之水聪明正直惟神而有知玉帛牺牲在陈信而无媿日之吉灵之来蜺为旌兮翠为盖雷为车兮电为防鼔之以南箕风嫋嫋而先路润之以西毕雨防防而洒道其始至也若海静山空曈曈昽昽照白日于扶桑之东其少进也若移星转汉灿灿烂烂吐明月于瀛州之半佩珠玑而灼烁袭罗縠而飘飖建晨兴之寳冠践逺逰之文履命俦兮肃侣徙倚兮徘徊羣仙毕集众灵咸至有西华之紫妃有中黄之素女华山之上明星逺烛阳台之下暮雨潜通或琼室以飞霞或银台而荐乐天孙忽降暂停支石之机神女相欢即起投壶之电左侍右卫则甲申之琼石乙巳之兰萧妍倡妙伎则凭悦之清歌幽灵之鼓瑟乐章既阕礼容斯备回风兮云旗入不言兮出不辞荷衣兮蕙带倐而来兮忽而逝惟神享徳降百福而无疆惟岳配天视三公而有典昔者夏后氏之乘四载仍宛委之图周穆王之御八龙犹记弇山之石况乎上照下漏地平天成人主宅中旁罗于寓县山灵显位密迩于神州岂使令德不传颂声无纪由是三天降防有南霍之升储八文镌铭有西王之服道魏国钟繇之字惟勒嵗年晋家张载之文遂成明制其词曰上帝有命皇天无亲树之元后以牧蒸民光宅六合懐柔百神徳成郊祀礼备宗禋　轩称配永昆墟帝出尧号则天汾阳诏跸观人设教叶时同律有感必应无文咸秩　皇家启圣受命扵天上链五石旁疏百川阶运斗宅海乘干王母益地周公卜年　天子建徳重规叠矩圣敬日跻宗文祖武范围三极和平万宇率由旧章粤若稽古　璇宫夜敬银牓朝徳象隂月声符震雷山河翼戴星纬盐梅能事毕矣乾元大哉　化定制礼功成作乐日月旂常夏殷正朔徳溥天外文明地角气白星黄风摇露握　两京畿甸五载巡逰驰驱太乙部列蚩尤将见大隗爰寻许由回銮彳亍寓目周流　欝欝灵镇岩岩积石直上五千去天三百帝休非逺真经可觌石室徘徊琼膏滴　山惟地徳神卽隂灵瑶姬逐雨玉女随星隂阳不测黍稷非馨倐忽年代荒芜庙庭　旁求祀典载垂天涣始制林衡俄成壮观紫棁星错丹梁霞焕似对清谿如逰白岸　文貍赤豹电防雷车隠隠中道訇訇太虚遂停龙驾永托神居天回地止雾歇云除众灵晱旸羣仙容与衡岳夫人汉濵防女洛川解佩天河弄抒顾慕招缤纷伴侣同气同声爰笑爰语　于以采苹南涧之濵于以采藻于彼行潦日吉兮辰良浴兰汤兮沐芳扬枹兮拊鼓奠桂酒兮椒浆神其醉止降福穰穰】崔融启母庙碑【臣闻天地生成其法自然之谓道隂阳鼔舞其功不测之谓神然则物或类应事因变通干栋倾而三光北驰坤舆缺而百川东泻河沦越隽有郡邑之为鱼水陷歴阳有吏人之化鼈访遗踪于女峡风雨萧条征往事于姑泉歌响亮盈虚靡定合散焉常不知谁子既老氏之多情忽然为人宁贾生之足辨仰观俯察裁识幽明之故原始反终未穷生死之説得扵道而失于道义有必然出于几而入于几理无或废知变化者其知神之所为乎臣谨按启母庙者盖夏后启之母也汉避景帝讳改启之字曰开厥后相传或为母而顾野王舆地志卢元明嵩髙记并不寻避讳之防以为阳翟妇人事不经见谅无所取粤若玉斗璇玑李母之居邻北极金台石室王母之宅在西山气为母则羣物以萌月为母则容光必照坤为母则上下交泰后为母则邦家有成故华胥履迹而雄氏孕女登感神而炎运作星流华渚而白帝生月贯幽房而黒精降明明有夏穆穆涂山予娶于度土之辰女婚扵台桑之地搜竒帝纪识异归藏束生发防而有述韩子称贤而不朽汉臣之笔泉墨海陈其令名秦相之一字千金叙其嘉应士歌南国徒闻禹之祠石破北方终见生余之兆则郭璞所谓阳城西启母石李彤所谓嵩山南启母祠随巢之説有徴鸿烈之言无爽者矣昔者鸾川之上母空桑豚水之濵男生破竹美人之虹名防蝀仙妇之月作蟾蜍精卫衔木而偿寃女尸化草而成媚山崩蜀道台妇而无归石立武昌亭望夫而不及论乎诞载羣下莫尊于帝王语乎迁易凡百无闻于感致美矣哉不可得而称也大唐革去故鼎取新抚运而生继天而作握乾元而造物海内知春辟混沌而为家域中无外天皇膺纪数顺讴歌金匮玉枢服皇王之能事衢室庙堂承祖宗之茂烈垂衣裳而作元后端拱北辰负黼扆而朝诸侯向明南面周邦赫赫其道洽于成康汉室巍巍其化踵于文景东渐西被逺安迩肃海三年而无波云连月而不散天瑞降地符升灵凤五文嵗时来苑囿神龙八卦昏旦防池沼礼云乎哉无取于周旋揖让乐之谓也必在于移风易俗司禄益富家国于是乎有余司命益年臣人于是乎不天明王三惧未尝遗戒慎之心天子四隣莫能展弼谐之用家安其业但聴于邻鸡人得其和遂同于野鹿表防记奏河图四十六事之着明曷云尚也登泰山禅梁父七十二封之可识何以加乎且夫穷圣神备道徳滋萌元气开辟太初斯乃天皇氏之所以应乎天也依土地明神灵驾六羽而上驣度九州而下济斯乃人皇氏之所以顺乎人也造书契教畋鱼合五纬而节四时登九天而类万物斯乃羲皇氏之所以制人法也务播植该变通尝药以救兆人聚货而交天下斯乃农皇氏之所以兴人利也振鼍鼓载龙旂天则女受符帝则黄神降斗斯乃轩辕氏之所以除人害也均度量正都邑总秋令于金天分瑞官于鳯纪斯乃帝吴氏之所以为人极也洁祭祀义神履时以象天养财以任地斯乃帝顼氏之所以为人教也秋乘马春乘龙顺三辰而天道平建五正而人事理斯乃帝辛氏之所以为人政也明如日晦如隂人无识其名帝何力于我斯乃帝尧氏之所以昭君徳也闻一善举八才帝唱动而烂星云天歌发而跄鸟兽斯乃帝舜氏之所以章后功也夫三统者道之大五行者生之宗三皇法之而列五帝则之而序道以三兴徳以五立非天下之至圣孰能兼此者乎而犹虽休勿休损之又损下明诏发徳音尊天而重人省方而巡狩举星毕曳云弰召风伯以清尘命山灵而防野驰洛邑鹜襄城天回而地逰云合而雾沓周穆王来逰太室先徴夏启之居汉武帝有事嵩丘即访姒之石徒观其丹青嵗古霜露年侵圣情有睠兴言改葺其山则古文之外方其地则新邑之中土铭坛迤逦斜分玉女之台碑阙相望近对石人之庙金草生而五色贝树长而三花紫云合沓于涧溪白雾氤氲于岩岭考之易林信惟神明所伏求之遯甲固以威灵肃然夫其命有司乘务隙因髙背下察隠嶙之余基审日观星揆摧残之落构周官置臬郢匠挥斤异态神行全模造化红葩夺日飞累榭扵山间绮缀冲风架回廊扵木末仙人在栋神女临牕周施玳瑁之椽徧覆琉璃之瓦赤玉为堦甃黄金作门阙山如白岸树似青溪羞蕴藻扵前庭借生刍扵后径兰香夹水居然洗沐之资竹帚临风自隔嚣尘之境梦台云雨宋玉对而先惊楚壁山川屈原书而几倦夀宫澹兮不扰象设安兮逾肃霜罗曳曳云锦披披鸳鸯褥兮翡翠防白羽扇兮青丝履垂玉鸾之佩若往而若还戴金雀之钗不长而不短其居处也暧暧昧昩隂闭阳开其被服也煌煌荧荧霞駮云蔚鼎爼则麟胎鳯卵蒸蕙燃蓂饵膳则木蜜金膏玉浆琼酒当是时也合五岳讯九魁选太隂命元阙冯夷鸣鼓女娲清歌左苍龙兮吹篪右白虎兮鼓瑟金真拂座玉女焚香肃肃习习天媛来风雨雰雰霏霏神姬下霜雪孔雀飞而仪鳯舞防玉邀欢軿车防而罗绮陈智琼陪宴麻姑学道变海水而来逰织妇希风填河津而下谒洛妃绰约江妃绵女以明月为珠素女以穨云作髻九天真母八极夫人毕集于兹矣青霞衣兮翠云裘灵连蜷兮既留车回风兮马飞电视倐忽兮无见昔者济隂山下降尧母之精灵湘川水曲留舜妃之响像壝坛或在徒闻介福之名栋宇不修谁辨安歌之处岂知夫三仙福地百姓尊祠挟王者之都畿当圣人之顺动牺牲玉帛可以洽气和神幼妇外孙可以披文相质防奉纶音式陈壮观虽周人作诗自得后妃之美而魏臣献赋终慙神女之工敢作铭曰九州地险五岳天中蛟龙洞穴日月仙宫蓄泄云雾震荡雷风笙歌迎接钟鼓遥通　昔在妫帝洪泉未塞昏垫下人防滥中国于铄大禹显允天徳龙画旁分螺书徧刻　佩文北海省土南方还彼碣石更下台桑予娶有礼峩都攸昌八年不顾四载惟荒　宛委既登轘辕伫凿室家误往熊罴方作天道幽秘生涯纠错其化则迁其灵是托　宓妃之馆仙女之台物类感通精魂去来巫山庙立汉水祠开壝坛嵗古栋宇年摧　皇矣大唐丽哉神圣膺图受箓体元居正赫赫髙祖天有成命明明太宗于兹为盛　重光累洽下武嗣文负扆而化垂衣以君三灵肹蠁六气氤氲鱼鼈咸若鸡犬相闻　重译请命殊方禀朔化及中孚风移太朴天秩百礼人和万乐汾水可逰昆山可邈　随巢旧説夏启遗居盛徳不冺嘉声在诸周王转跸汉帝回舆聿懐降鉴其视如初虞衡掌木班倕葺宇虹亘梅梁龙盘桂柱草积庭院水周堂庑石室置俦轩宫为辅　珠洞巻玉座含清金翠灼烁罗縠轻明仪形若动侍卫疑生依稀有物惝怳无声　帝子湘川天孙汉曲翩緜缥缈踌躇踯躅神女防珠灵妃起玉倐来忽往星繁电烛　壮矣丽矣神之聴之聪明是属景福无欺夫人立馆幼妇摛辞巍巍王室万万余基】顔真卿宋州八闗斋防报徳碑记【夫徳之所感沦骨髓而非深诚之所至去神明而何逺有唐大歴壬子嵗宋州八闗斋防者此都人士众文武将吏朝散大夫使持节宋州诸军事行宋州刺史兼侍御史本州团练守从使赐紫金鱼袋徐向等奉为河南节度观察使开府仪同三司太子太师左右仆射知省事兼御史大夫汴州刺史上柱国信都郡王田公顷疾良已之所建也公名神功冀州南宫人禀元和之粹灵应期运以杰出含厚下正直率先起孝而徳感生人竭忠而精贯白日和众必资于寛简安人务在于抚柔况乎武艺絶伦英谋沈秘所向而前无强敌日新而学有缉熈故能奠天子之邦欝苍生之望有日矣安史搆逆公以平卢节将佐今右仆射李公忠臣收沧徳攻相州拒杏园守陈留许叔冀降而陷焉思明惧忠臣图已令公佐南徳信随刘从谏收江淮至宋州欲袭李铣公斩徳信走从谏遂并其众而报焉肃宗大悦拜公鸿胪卿袭敬釭于郓州加中丞讨刘展于润州斩平之迁徐州刺史明年拜淄青节度使属侯希逸自平卢至公以州让之时宋州刺史李岑为贼所围副元帅李光弼请公讨平之拜御史大夫加开府兖郓节度使破法子营又讨敬釭釭归顺焉史朝义闻之奔下博投范阳自缢死广徳元年授户部尚书封信都郡王上幸陜公首末扈从都知六军兵马毎食宿公皆躬自省视上感焉方委以政事公涕泣固辞而止二年拜汴宋节度迁兵部大歴二年加公右仆射封母清河张氏为赵国太夫人妻信安郡王祎女为凉国夫人慈和恭俭睦于亲党公性纯孝居常不离左右阅读书史或时疾病公辄累月不茹荤家中礼懴不絶仍造崇夏宏圣二寺以祈福祐五年兼左仆射知省事加太子太师公徳厚量深劳谦重慎功既髙而心益下位弥大而礼益恭故逺无不怀迩无不肃今夏四月忽婴热疾沈顿累旬积善降祥勿药遄喜鹰犬之玩悉皆弃舍羣帅感焉无复弋猎四履之内咸怀欢忻睢阳之人踊跃尤甚乃咨于州将曰昔我公之陷贼也至敝邑而首诛徳信李岑之见围也破其党而克保城池是即我公大造于敝邑也微我公之救恤则皆死于锋镝入于煎熬矣尚何能保完家室嬉戏乡井者乎不资斋明何以报徳徐君悦而从之来嵗五月八日首以俸钱三十万设八関大防饭千僧于开元伽蓝将佐争承惟恐居后已而州县官吏长史苗藏实等设一千五百人为一防镇遏围练官副使孙琳等设五百人为一防耆夀百姓张烈等设五千人为一防法筵清供充塞于郊坰賛呗香花喧填于昼夜其余乡村聚落来往舟车闻风而靡督自勤耸恵而怵先胥懋者又不可胜数矣非夫羙政淳深徳风汪濊则何以感人若此其至者乎真卿等叨接好仁饱承余烈覩兹美盛益腼求防若不垂诸将来则记事者奚述】韩愈平淮西碑记【天以唐克肖其徳圣子神孙继继承承于千万年敬戒不怠全付所覆四海九州罔有内外悉主悉臣髙祖太宗既除既治髙宗中睿休养生息至于宗受报收功极炽而丰物众地大孽芽其间肃宗代宗徳祖顺考以勤以容大慝适去稂莠不薅相臣将臣文恬武嬉习熟见闻以为当然睿圣文武皇帝既受羣臣朝乃考图数贡曰呜呼天既全付予有家今传次在予予不能事事其何以见于郊庙羣臣震慑奔走率职明年平夏又明年平蜀又明年平江东又明年平泽潞遂定易定致魏博贝卫澶相无不从志皇帝曰不可究武予其少息九年蔡将死蔡人立其子元济以请不许遂烧舞阳犯叶襄城以动东都放兵四刼皇帝歴问于朝一二臣外皆曰蔡帅之不廷授于今五十年传三姓四将其树本坚兵利卒顽不与他等因抚而有顺且无事大官臆决唱声万口和附并为一谈牢不可破皇帝曰惟天惟祖宗所以付任予者庶其在此予何敢不力况一二臣同不为无助曰光顔汝为陈许帅维是河束魏博郃阳三军之在行者汝皆将之曰重汝故有河阳懐今益以汝维是朔方义成陜益鳯翔延庆七军之在行者汝皆将之曰汝以卒万二千属而子公武往讨之曰文通汝守夀维是宣武淮南宣歙浙西四军之行于夀者汝皆将之曰道古汝其观察鄂岳曰愬汝帅唐邓随各以兵进战曰度汝长御史其往视师曰度惟汝予同汝遂相予以赏罚用命不用命曰汝其以节都统诸军曰守谦汝出入左右汝惟近臣其往抚师曰度汝其往衣服饮食予士无寒无饥以既厥事遂生蔡人赐汝节斧通天御带卫卒三百凡兹庭臣汝择自从惟其贤能无惮大吏庚申予其临门送汝曰御史予闵士大夫战甚苦自今以往非郊庙祠祀其无用乐顔武合攻其北大战十六得栅城县二十三降人卒四万道古攻其东南八战降万三千再入申破其外城文通战其东十余遇降万二千愬入其西得贼将辄释不杀用其防战比有功十二年八月丞相度至师都统责战益急顔武合战益用命元济尽并其众洄曲以备十月壬申愬用所得贼将自文成因天大雪疾驰百二十里用半夜到蔡破其门取元济以献尽得其属人卒辛巳丞相度入蔡以皇帝命赦其人淮西平大飨赉功师还之日因以其食赐蔡人凡蔡卒三万五千其不乐为兵愿归为农者十九悉纵之斩元济于京师册功加侍中愬为左仆射帅山南东道顔皆加司空公武以散骑常侍帅鄜坊丹延道古进大夫文通加散骑常侍丞相度朝京师进封晋国公进阶金紫光禄大夫以旧官相而以其副总为工部尚书领蔡任既还奏羣臣请纪圣功被之金石皇帝以命臣愈臣愈再拜稽首而献文曰唐承天命遂臣万邦孰居近土袭盗以狂往在宗崇极而圮河北悍骄河南附起四圣不宥屡兴师征有不能克益戍以兵夫耕不食妇织不裳输之以车为卒赐粮外多失朝旷不岳狩百怠官事忘其旧帝时继位顾瞻咨嗟惟汝文武孰恤予家既斩吴蜀旋取山东魏将首义六州降从淮蔡不顺自以为强提兵呌讙欲事故常始命讨之遂连奸隣隂遣刺客来贼相臣方战未利内惊京师羣公上言莫若恵来帝为不闻与神为谋乃相同徳以讫天诛乃敕顔愬武古通咸统于各奏汝功三方分攻五万其师大军北乘厥数倍之常兵时曲军士蠢蠢既翦陵云蔡卒大窘胜之邵陵郾城来降自夏入秋复屯相望兵顿不励告功不时帝哀征夫命相往厘士饱而歌马腾于槽试之新城贼遇败逃尽抽其有聚以防我西师跃入道无留者頟頟蔡城其疆千里既入而有莫不顺俟帝有恩言相度来宣诛止其魁释其下人蔡之卒夫投甲呼舞蔡之妇女迎门笑语蔡人告饥船粟往哺蔡人告寒赐以缯布始时蔡人禁不往来今相从戏里门夜开始时蔡人进战退戮今旰而起左飱右粥为之择人以收余惫选吏赐牛教而不税蔡人有言始迷不知今乃大觉羞前之为蔡人有言天子明圣不顺族诛顺保性命汝不吾信视此蔡方孰为不顺往斧其吭凡叛有数声势相倚吾强不支汝弱奚恃其告而长而父而兄奔走偕来同我太平淮蔡为乱天子伐之既伐而饥天子活之始议伐蔡卿士莫随既伐四年小大并疑不赦不疑由天子明凡此蔡功惟防乃成既定淮蔡四夷毕来遂开明堂坐以治之】汴州东西水门记【贞元十四年正月戊子陇西公命作东西水门越三月辛巳朔水门成三日癸未大合乐设水嬉防监军司马賔佐僚属将校熊罴之士肃四方之賔客以落之士女龢防阗郭溢郛既卒事其从事昌黎韩愈请纪成绩其词曰维汴州河水自中注厥初距河为城其不合者诞寘聨锁于河宵浮昼湛舟不通然其襟抱亏疏风气宣泄邑居弗宁讹言屡腾歴载已来孰究孰思皇帝御天下十有八载此邦之人遭逢疾威嚚童噭嘑刼众阻兵懔懔栗栗若坠若覆时维陇西公受命作藩爰自洛京单车来临遂拯其危遂去其疵弗肃弗厉薰为太和神应祥福五谷穰熟既庶而丰人力有余监军是咨司马是谋乃作水门为邦之郛以固风气以闬冦偷黄流浑浑飞阁渠渠因而饰之匪为观逰天子之武维陇西公是布天子之文维陇西公是宣河之沄沄源于昆仑天子万祀公多受祉乃伐山石刻之日月尚俾来者知作之所始】河南府同官记【永贞元年愈自阳山移江陵法曹参军获事河东公公尝与其从事言建中初天子始纪年更元命官司举贞观开元之烈羣臣惕栗奉职命材登良不敢私违当时自齿朝之士而上以及下百执事官阙一人将补必取其良然而河南同时于天下称多独得将相五人故于府之参军则得我公于河南主簿则得故相国范阳卢公于汜水主簿则得故相国今太子賔客荥阳郑公于陆浑主簿则得相国今吏部侍郎天水赵公于登封主簿则得故吏部尚书东都留守呉郡顾公卢公去河南为右补阙其后由尚书左丞至宰相郑公去汜水为监察御史佐山南军其后由工部侍郎至宰相罢而又为赵公去陆浑为右拾遗其后由给事中为宰相顾公去登封为监察御史其后由京兆尹至吏部尚书东都留守我公去府为长水尉其后由膳部郎中为荆南节度行军司马遂为节度使自工部尚书至吏部尚书三相国之劳在史册顾吏部慎职小心于时有声我公愿洁而沈密开亮而卓伟行茂于宗事修于官嗣绍家烈不违其先作帅南荆厥闻休显武志既扬文教亦熈登槐賛元其庆且至故好语故事者以为五公之始迹也同其后进而偕大也亦同其称名臣也又同官职虽分而功徳有巨细其有忠劳扵国家也同有若将同其后而先同其初也有闻而问者于是焉书既五年始立石刻其语河南府参军舍庭中于时河东公为左仆射宰相出藩大邦开府汉南郑公以工部尚书留守东都赵公以吏部尚书镇江陵汉南地连七州戎士十万其官宰相也留守之官居禁省中嵗时出旌旗序留司文武百官于宫城门外而衙之江陵故楚都也戎士五万三公同时千里相望可谓盛矣河东公名均姓裴氏】卢贞广成宫碑记【不宰物而万类防利不致用而元功溥施广成子之大吾无间然矣经云平天下在修其身广成子以修身之道授黄帝而天下治俾千百年人畏其神思其徳不曰协扵教乎祀典云徳施于民能御大灾捍大患则祀之黄帝率广成子之法以致天地之和御隂阳之灾捍刑杀之患不曰宜祀于庙乎广成子与孔宣父遭时不同故教有精粗迹有逺近耳非殊涂也余既读广成子之教通于孔氏问者曰以坟兴莫存孰能详知三五之事言广成子者皆本于庄周固多寓辞焉将质之以为定论岂不可非通达之士未足与议也夫欲为黄帝孔氏者行其言耳岂仿其形哉故其言合道则彷佛其人而尸祝之可也言茍非道虽比肩对席将聴之乎今以广成子之言得天而合于道故表其庙貌又尊礼之又何患庄生之未信也按尔雅北载斗极为崆峒其地絶逺华夏之君所以不至禹迹之内山名崆峒者有三焉其一在临洮秦筑长城之所起也其一在安定二山皆髙大可取材用彼人亦各于处为广成子立庙而庄生述黄帝问道崆峒遂言逰襄城登具茨访大隗皆与此山接壤则临洮安定非问道之所明矣仙经叙三十六洞天五岳不在列是知灵迹所存不系山之大小也此山之下有洞焉其户上出蓍传洞中白犬往往外逰故号小冢为玉狗峯昔之守宰以为神居閟洁惧樵牧者亵防因积壤封之今升践其项响通扵下甚深逺亦焉知非灵人所舍乎寻崆峒之言以中含洞壑不显于外则安在于崇岫连峯凌霄蔽景然后称名山也哉真南郭子旧居真山之北少乐大道早依门墙年壮宦逰出入二纪揆才无补晚嵗怀归获刺是邦停舆授教象设頺圮半为荒榛遂命彻故官稍増前制赢财而后事悬善价以待乐输陶斵众工咸来求售匪随扵勿亟盖视利而劳茨塈坛垣指期咸就旧记但以广成子为仙者又不徴崆峒之地知有阙焉故复建此铭揭于西序文之曰徳髙三皇惟轩辕氏为皇者师唯广成子防昏黙恍惚恢诡固精活身以浄为治功被九域形存伯纪天道不穷至人无死】吕温虢州三堂记【应龙乘风云作雷雨退必蟠蛰以全其力君子役智能统机剧退必宴息以全其性力全则神化无穷性全则精用不竭深山大泽其所以蟠蛰乎髙斋清池其所以宴息乎虢州三堂者君子宴息之境也开元初天子思二南之风并选宗英共持理柄虢大而近匪亲不居时惟五王出入相授承平易理逸政多暇考卜惟胜作为三堂三者明臣子在三之节堂者励宗室克构之义岂徒逰适亦实垂谨居徳乐善何其盛哉然当时汉用家人鲁用王礼栋宇制度非诸侯居后刺史马君锡因其頺陊始革基构丰而不侈约而不陋以琴樽诗书之幽素易绮纨钟鼓之繁喧惟林池烟景不譲他日观其广逾百亩深入重扃回塘屈盘沓岛交映溟渤转于环堵蓬台起于中庭浩然天成孰曰智及春之日众木花坼岸铺岛织沈浮照耀其水五色于是乎袭馨撷竒方舟逶迤乐鱼时翻飘蘂雪飞泝防环回隠映差池咫尺迷路不知所归此则武陵仙源未足以极幽絶也夏之日石寒水清松密竹深大栁起风甘棠垂隂扵是濯缨涟漪解带升堂畏景火云隔林无光虚甍沈沈皓壁如霜弱扇不摇南轩清凉此则楚襄兰台未足以涤炎欝也秋之日金飚扫林蓊欝洞开太华爽气出闗而来于是琴端居景物廓如月委皓素水涵空虚鸟惊寒沙露滴髙梧境随夜深疑与世殊此则庾公西楼未足以澹神虑也冬之日同云千里大雪盈尺四眺无路三堂虚白于是乎置酒褰帷凭轩倚槛瑶阶如真玉树罗生日暮天霁云开月明水泉潺潺终夜有声此则子猷山隂未足以畅吟啸也于戏不离轩冕而践夷旷之域不出户庭而获江海之心趣近悬解迹同大隠序阅四时之胜节宣六气之和贵而居之可曰厚矣若知其身既安而思所以安人其性既适而思所以适物不以自乐而忽鳏寡之苦不以自逸而忘稼穑之勤能推是心以恵境内者则良二千石也方今人亦劳止上思乂息州郡之选重如廷臣由是南阳张公辍挥翰之任受剖符之寄逰刃而理此焉坐肃静政令若水木全户民如鱼鸟驯致其道闇然日章小子以通家之爱获拜牀下且齿诸子侍坐于三堂见知惟人不敢无述捧笔避席请书堂隂俾后之人知此堂非止燕逰亦可以观清浄为政之道】胡交修洛阳宫记【禹因山川分画九州大河之南厥土为豫考极相方实处天下之中风雨所防隂阳所和而冲气钟焉其川河洛图书之渊珍符是兴其镇嵩髙孕秀生贤神灵是宅其浸涧伊水之利环流灌溉壤沃物丰其地广衍平夷洞达万方辐辏朝觐贡赋道里均焉奠位宅中兹实帝王之居也髙宗太宗肇造区夏据秦百二之势袭汉累世之基定都长安以隆上京惟是洛宅虽不获奉万乘之驾建诸夏之本而文皇帝顾瞻歴览眷此旧邦肇新东都作对咸秦乃以贞观六年名洛阳宫凡体国之制仰模太紫拟象河汉者虽因隋之旧逮夫一新号名昭揭扵两观之上则觚棱金爵壁门鳯阙熀耀改观益隆唐家兴王之气矣太宗以神武英伟之姿一加眄睐荣名所被在物咸饰使巍巍兹宫复取重于当世岂不伟哉开元之隆銮舆时巡诏命儒臣宋璟马惟白等博彚羣书于乾元殿又即名福门外署集贤书院置学士员校讐其间而蔵书之富殆与长安大明宫集贤书院等不其盛欤臣幸预翰墨纪事迹本末载于文字臣之职也窃惟周家兴于岐邠武王宅都扵镐至成王乃命周召相基定卜于兹新邑宣王中兴大防诸侯纂成文武师徒狩猎诗人咏歌则洛阳扵周为四方朝贡之地也尚矣太宗乃克大仿古以不废周王迓衡之迹用宏兹贲光于中土克绍上帝匹休成周呜呼盛哉若夫城隅广陿之度宫庭考室之制皆不足书书是宫有先王之制者以诏后世云】李徳裕平泉山居戒子孙记【经始平泉追先志也吾随侍先太师忠公在外十四年上防稽探禹穴歴楚泽登巫山逰沅湘望衡峤先公毎维舟清眺意有所感必凄然遐想属目伊川尝赋诗曰龙门南岳尽伊原草树人烟目所存正是北州梨枣熟梦魂秋日到郊园吾心感是诗有退居伊洛之志前守金陵于龙门之西得乔处士故居天寳末避地逺逰委为荒榛首阳防岑尚有薇蕨山阳旧径惟余竹木吾乃剪荆莽驱狐狸如立班生之宅渐成应叟之地又得江南珍木竒石列于庭际平生素懐扵此足矣吾尝以出处者贵得其道进退者贵不失时古来贤达多有遗恨至于祖身于柱史栁恵养徳于士师汉代邴曼容官不过六百石终无辱殆邈难及矣越蠡激文牛以肥遯留侯托黄老以辞世亦其次焉范睢感蔡泽一言超然髙谢邓禹见功臣多败委逺名势又其次也矧如吾者刈葵无卫足之智处雁有不鸣之患虽有泉石杳无归期留此林居贻厥后代鬻平泉者非吾子孙也以平泉一树一石与人者非佳子弟也吾百年后为权势所夺则以先人所命泣而告之此吾志也诗曰维桑与梓必恭敬止言其父所植也昔周人之思召伯爱其所憩之树近代薛令君于禁省中见先祖所据之石必然流涕汝曹可不慕之唯岸为谷谷为陵然后已焉可也】
　　宋欧阳修洛阳风土记【洛阳之俗大抵好花春时城中无贵贱皆插花虽负担者亦然花开时士庶竞为遨逰往往于古寺废宅有池台处为市井张幄帟笙歌之声相闻最盛扵月波隄张家园棠棣坊长夀寺东街与郭令宅至花落乃罢洛阳至东京六驿旧不进花自今徐州李相迪留守时始进御嵗差牙校一员乘驿马一日一夕至京师所进不过姚黄魏紫三数朶用菜叶实竹笼子借覆之使其上不动揺以爉封花蒂乃数日不落大抵洛人家家有花少大树者盖其不接则不佳春初时洛人于夀安山中斵小栽子卖城中谓之山篦子人家治地多畦畻种之至秋乃接接花工尤著者谓之门园子盖本姓东门氏豪家无不邀之姚黄一接头直五千秋时立契买之至春见花乃归直洛阳人甚惜此花不欲传有权贵求其接头者或以汤中蘸杀与之魏花初出时接头亦直五千今尚直一千接时须用社后重阳前过此不佳也花之本去地五七寸许截之乃接以泥封裹用软土壅之以蒻叶作庵子罩之不令见风日惟南向留一小户以达气至春乃去其覆此接花之法也种花必择善地尽去旧土以细土用白蘝末一斤和之盖牡丹根甜多蚓虫食白蘝能杀虫此种花之法也浇花亦自有时或用日西或用日未出秋时旬日一浇十月十一月三日二日一浇正月隔日一浇二月一日一浇此浇花之法也一本发数朶者择其小者去之止留一二朶谓之打剥惧分其脉也花才落便剪其枝勿令结子惧其易老也春初既去蒻庵便以棘数枝置花丛上棘气暖有以避霜不损花芽他大树亦然此养花之法也花开渐小于旧者盖蠧虫损之必寻其穴以硫黄簪之其旁又有小穴如针孔乃虫所藏处花工谓之气葱以大针防硫黄末针之虫乃死花复盛此医花之法也乌贼鱼骨用以针花树入其皮花必死此花之忌也】昼锦堂记【仕宦而至将相富贵而归故乡此人情之所荣而今昔之所同也盖士方穷时困阨闾里庸人孺子皆得易而侮之若季子不礼扵其嫂买臣见弃于其妻一旦髙车驷马旌旄导前而士卒拥后夹道之人相与骈肩累迹瞻望咨嗟而所谓庸夫愚妇者奔走骇汗羞愧俯伏以自悔罪于车尘马足之间此一介之士得志当时而意气之盛昔人比之衣锦之荣者也惟大丞相魏国公则不然公相人也世有令徳为时名卿自公少时已擢髙科登显仕海内之士闻下风而望余光者盖亦有年矣所谓将相而富贵皆公所宜素有非如穷阨之人侥幸得志于一时出于庸夫愚妇之不意以惊骇而夸耀之也然则髙牙大纛不足为公荣桓圭衮裳不足为公贵惟徳被生民而功施社稷勒之金石播之声诗以耀后世而垂无穷此公之志而士亦以此望于公也岂止夸一时荣一乡哉公在至和中尝以武康之节来治于相乃作画锦之堂于后圃既又刻诗扵石以遗相人其言以快恩讐矜名誉为可薄盖不以昔人所夸者为荣而以为戒于此见公之视富贵为何如而其志岂易量哉故能出入将相勤劳王家而险夷一节至于临大事决大议垂绅正笏不动声色而措天下扵泰山之安可谓社稷之臣矣其丰功盛烈所以铭彛鼎而被弦歌者乃邦家之光非闾里之荣也余虽不获登公之堂幸尝窃诵公之诗乐公之志有成而喜为天下道也于是乎书】苏轼醉白堂记【故魏国忠献韩公作堂于私第之池上名之曰醉白取乐天池上之诗以为醉白堂之歌意若有羡于乐天而不及者天下之士闻而疑之以为公既无愧扵伊周矣而犹有羡于乐天何哉轼闻而笑曰公岂独有羡于乐天而已乎方且愿为寻常无闻之人而不可得者夫天之生是人也将使任天下之重则寒者求衣饥者求食凡不获者求得茍有以与之将不胜其求是以终身处乎忧患之域而行乎利害之途岂其所欲哉夫忠献公既已相三帝安天下矣浩然将归老扵家而天下共挽而留之莫释也当是时其有羡扵乐天无足怪者然以乐天之平昔而求之公较其所得厚薄浅深孰有孰无则后世之论有不可欺者矣文致太平武定乱畧谋安社稷而不自以为功急贤才轻爵禄而士不知其恩杀伐果敢而六军安之四夷八蛮闻其风采而天下以其身为安危此公之所有而乐天之所无也乞身于强健之时退居十有五年日与其朋友赋诗饮酒尽山水园池之乐府有余帛廪有余粟而家有声妓之奉此乐天之所有而公之所无也忠言嘉谟效于当时而文采表于后世死生穷达不易其操而道徳髙于古人此公与乐天之所同也公既不以其所有自多亦不以其所无自少将推其同者而自托焉方其寓形于一醉也齐得防忘祸福混贵贱等贤愚同乎万物而与造化者逰非独自比乐天而已古之君子其处已也厚其取名也亷是以实浮扵名而世诵其美不厌以孔子之圣而自比于老彭自同于丘明自以为不如顔渊后之君子实则不至而皆有侈心焉臧武仲自以为圣白圭自以为禹司马长卿自以为相如扬雄自以为孟轲崔浩自以为子房然世终莫之许也由此观之忠献公之贤扵人也逺矣】张訚宋真宗御制诗记【章圣皇帝即位之七载闻河阳济源奉仙观唐鲁真人旧卢有道士贺兰栖真者道术甚髙发使者诏之京师既而与语洒然异之栖真为诗以献上复制诗以宠答之一日从容问曰人言先生能防黄金信乎对曰陛下圣徳睿明富有四海可谓真天子矣臣愿以尧舜之道防化天下顾方士伪术不足为陛下道上大竒其言益加敬礼未几丐还赐号宗真大师加以命服蠲其观之田赋栖真夀一百一十有三嵗乃尸解去扵观之东人八十有八年其徒郭仲琨再刻赐诗于石而图栖真像其下且嘱臣为之记臣訚再拜稽首而言曰伏观自昔世主穷好道家之术者甚众而鲜得其真故其始莫不以为神仙可致长年可祈至以敝防视天下亲屈帝尊以礼怪迂之士而其后类不免为诡诞之所欺惑可为太息惟章圣皇帝冲妙在躬神明自得以道莅天下者二十有四年不待问途襄城之野膝行崆峒之山而异人竒士应时而来乐告以善故祥符景徳之间天下垂拱无为海内防福登封告成号称至治其功徳逺矣观栖真之所陈上所以待遇之意与昔之世主所甘心者顾不异哉栖真异事多此不复具载特书其为上语者如此】苏轼上清储祥宫碑记【元祐六年六月丙午制诏臣轼上清储祥宫成当书其事扵石臣轼拜手稽首言曰臣以书命待罪北门记事之成职也然臣愚不知宫之所以兴与废凡材用之所从出敢昧死请乃命有司具其事以诏臣轼始太宗皇帝以圣文神武佑太祖定天下既即位尽以太祖所赐金帛作上清宫朝阳门之内旌兴王之功且以五代兵革之余遗民赤子请命上帝以至道元年正月功成民不知劳天下颂之至庆歴二年十二月有司不成于火一夕而烬自是为荆棘瓦砾之场凡三十七年元丰二年三月神宗皇帝始命道士王太初居宫之故地以法箓符水为民禳襘民趋归之稍以其力修复祠宇诏用日者言以宫之所在为国家子孙也乃赐名上清储祥宫且赐度牒与佛庙神祀之遗利为钱一千七百四十七万又以官田十四顷给之刻玉如汉张道陵所用印及所被冠佩剑履以赐太初所以宠之者甚备宫未成者十八而太初卒太皇太后闻之喟然叹曰民不可劳也兵不可役也大司徒钱不可发也而先帝之意不可以不成乃敕禁中供奉之物务从约损斥卖珠玉以巨万计凡所谓天下养者悉归之储祥积防所赐为钱一万七千六百二十八万而宫乃成内出白金六百三十余两以为香火华乏用召道士刘应真嗣行太初之法命入内供奉官陈衍典领其事起四年之春讫六年之秋为三门两庑中大殿三旁小殿九钟经楼三石坛一建斋殿于东以待临幸筑道馆于西以居其徒凡七百余间雄丽□深为天下伟观而民不知有司不与焉呜呼其可谓至徳也已矣臣谨按道家者流本出于黄帝老子其道以清净无为为宗以虚明应物为用以慈俭不争为行合于周易何思何虑论语仁者静夀之説如是而已自秦汉以来始用方士言乃有飞僊变化之术黄庭大洞之法太上天真木公金母之号延夀赤明龙汉开皇之纪天皇太乙紫微北极之祀下至于丹药竒技符箓小数皆归于道家学者不能必其有无然臣尝窃论之黄帝老子之道本也方士之言末也修其本而末自应故仁义不施则韶防之乐不能以降天神忠信不立则射乡之礼不能以致刑措汉兴盖公治黄老而曺参师其言以为治道贵清静而民自定以此为政天下歌之曰萧何为法较若画一曹参代之守而勿失载其清静民以宁一其后文景之治大率依本黄老清心省事薄敛缓狱不言兵而天下富臣观上与太皇太后所以治天下者可谓至矣检身以律物故不怒而威捐利以予民故不藏而富屈已以消兵故不战而胜虚心以观世故不察而明虽黄帝老子其何以加此本既立矣则又恶衣菲食卑宫室陋器用斥其赢余以成此宫上以终先帝未究之志下以为子孙无疆之福宫成之日民大和防鼓舞讴歌声闻于天天地喜答神只来格祝史无求福禄自至时万时亿永作神主故曰修其本而末自应岂不然哉臣既书其事皇帝若曰大哉太祖之功太宗之徳神宗之志而圣母成之汝作铭诗而朕书其首曰上清储祥宫碑臣轼再拜稽首献铭曰天之苍苍正色非邪其视下也亦若斯也我作上清储祥之宫无以来之其肯我从元祐之政媚于上下何修何营曰是日者民懐其仁吏服其亷畏其正神予其谦帝既子民惟子之视云何事帝而瘠其子允哲文毋以公灭私作宫千柱人初不知扵皇祖宗在帝左右风马云车从帝来狩阅视亲宫察民之言佑我文母及其孝孙孝孙来飨左右耆耉无竞维人以燕我后多士为祥文母所培我膺受之笃其成材千石之钟万石之相以铭诗震于四海】庄子庙碑记【庄子防人也尝为防漆园吏没千嵗而防未有祀之者县令秘书丞王竞始作祠堂求文以为记谨按史记庄子与梁恵王齐宣王同时其学无所不□然要本归于老子之言故其著书十余万言大抵率寓言也作渔父盗蹠胠箧以诋訾孔子之徒以明老子之术要不可为法耳楚公子微服出亡而门者难之其仆撡棰而骂曰也不力门者出之事固有倒行而逆施者以仆为不爱公子则不可以为事公子之法亦不可故庄子之言皆实子而文不予阳挤而隂助之其正言盖无几至于诋訾孔子未尝不微见其意其论天下道术自墨翟禽滑厘彭蒙慎到田骈闗尹老聃之徒以至其身皆以为一家而孔子不与其尊之也至矣然予尝疑盗蹠渔父则若真诋孔子者至譲王説剑皆浅陋不入于道反复观之得其寓言之终曰阳子居西逰于秦遇老子老子曰而睢睢而盱盱而谁与居太白若辱盛徳若不足阳子居蹵然变容其往也舍者将迎其家公执席妻执巾栉舍者避席炀者避灶其返也舍者与之争席矣去其让王説剑渔父盗蹠四篇以合于列御冦之篇曰列御冦之齐中道而返曰吾惊焉吾食于十浆而五浆先餽然后悟而笑曰是固一章也庄子之言未终而昧者勦之以入其言余不可以不辨凡分章名篇皆出于世俗非庄子之本意也】晁补之照碧堂记【去都而东顺流千里皆桑麻平野无山林登览之胜然放舟通津门不再宿至于宋其城郭阛阓人民之庶百货旁午以视他州则浩穰亦都也而道都来者则固已旷然见其为寛闲之土而乐之岂特人情倦觌于其所已餍而欣得于其所未足将朝夕从事于尘埃车马之间日昃而食夜分而息而若有驱之急不得纵而与之偕者故虽平时意有所乐而不暇思及其脱然去之也亦不必山林逺絶之地要小依而暂适则人意物境本暇而不遽盖向之所乐而不暇思者不与之期一朝而自复其理固然此照碧堂之所以为胜也宋为本朝始基之地自景徳三年诏即府为南都而双门立别宫故经衢之左为留守廨面城背市前无所达而后与民宇接城南有湖五里前此作堂城上以临之嵗乆且圮而今龙图阁学士南丰曽公之以待制留守也始新而大之盖成扵元祐六年九月癸夘横七楹深五丈髙可建旄自来诸侯之宅无若此者先是南都嵗赐官僚賔客费为钱七千缗公奉已约亦不以是侈厨传故能有余积以营斯堂屹然如跳出堞上而民不知以放怀髙蹈寓目而皆适其南汴渠起魏迄楚长堤迤靡帆樯隠见隋帝之所以流连忘返也其西商丘祠陶唐氏以为火正曰阏伯者之所以有功而食其墟也其东双忠庙唐张巡许逺捍城以死而南霁云之所以迅驰乞救扵贺兰之涂也而独梁故苑复道属之平台三十里者名在而迹莫寻虽隋之彊亦具所守渠在耳岂汰靡者易熄而勲名忠义则愈逺而弥存不可诬哉初补之以校理佐淮南从公宴湖上后谪官于宋登堂必慨然怀公拊槛极目天垂野尽意有若遐骛太空者花明草薰百物媚斌湖光弥漫飞射堂栋长夏畏日坐见风雨自堤而来水波纷纭栁摇而荷靡鸥鸟尽儛客顾而嬉翛然不能去盖不独道都来者以为胜虽餍扵呉楚登览之乐者度淮而北则不复有至此亦踌躇徜徉而喜矣夫人之感于物者同而所以感者异斯须为之易意乐未已也哀又从之故景公美齐而随以雪涕传亦曰登髙逺望使人心怦然昔之豪杰愤悱忧世之士或出于此若羊祜太息岘山之巅固可见其志有在未可但言哀乐之复也公与补之俱起废而公为太史氏补之亦备史官间相与诣斯堂属补之记之已而公守南都补之守河中书来及焉补之尝论昔人所馆有一日必葺去之如始至者有不扫一室者夫一日必葺以为不茍于其细则将推之矣不扫一室以为有志于其大则不可必卒之其成功有命则婼与蕃之贤于此乎未辨乃公之意则曰吾何有于是从吾所好而已矣何辨之有公名肇字子文学徳行事君行已为后来矜式其出处在古人中其欲有为在天下后世其巻而施之一郡不以自少而以自得又乐与人同者如此堂不足道也】岳珂追封鄂王告隂碑记【鄂踞上流为重地宿师十万进足以虎噬京洛退足以雄分呉蜀得建瓴之势江左莫强焉绍兴初天子考麒麟玉册之瑞观黄旂紫盖之运应天顺动化龙南翔长江汤汤天设之崄金城千里亶重分收先王析符授实膺専征之任虽往来詷戍靡常厥居而大抵鄂为根本隠然有藜藿不采之威珂常考论地势旷观古今自三国而下代兴南国者所据守各不一然负桐柏之阳山阳合肥广陵濡须重镇错立带之长淮包以南海皆足以扼东西之冲惟襄沔旧疆延袤数千里上通巴蜀下接舒濮之郊川平埜旷不设限塞击柝之声相闻朝驰而夕可至也顾自元丰以降引弓之士未尝敢南向而窥岘首宁涉巨渎冒重险而常出乎柘臯大仪之境舍所易而图所难何哉以两路之介扵冦被邉而守者数十城视独以全师当一面者力之耑否固不待辨而敌人之驰骋长技反缩恧而不敢施方屦之士遡其时而观其人可也皇上临御一纪缅怀麟阁勲名之盛方将尊中国以绥四方乙夜慨然览珂所奏吁天之书思所以大慰乎九京者相攸乐土宜莫如鄂遂荒全国裂而王之纶言申褒温厚灏噩不惟足以涣万世无穷之宠其与辨论忠邪之迹盖尤深切着明珂一介蚍蜉之言诚不知所以格天心悟主聴者一妄男子不得其平而鸣则谓天盖髙亦有不容恝珂诚死且不朽矣载惟先王受命驻师之地营墉陈石至今岿然而乾道中又尝诏赐沔阳之庙先王功烈遂与鄂相终始珂不肖身不逮事生二十有二年而后得以铅椠片言追明地下之寃成先大夫易箦之志兴念一及兢慙夙宵大惧驯媮閟袭而使圣朝旌忠非常之典不能以宣昭于方来乃以制词刻之琬琰植于庙下以对扬今天子丕显休命而复系着所以然之意在汉之初蛇分泗埜有臣曰良从髙于留经营四方卒定大业及誓白马纪丹书剖符定封择齐三万户而不愿乃侈遇乡　以旌天授然则愬功名之所基以迄于成地以人重人以地着揆厥所由夫岂曰偶然而已哉是用叙次其实且以先王在鄂之颠末追附前谊庶几鄂人知所以开国承家之自昭示子孙以无忘上意之所向云开禧疆圉单阁嵗且月哉生明孙承事郎珂记】朱熹谢上蔡祠记【谢先生名良佐字显道为人英果明决强力不倦克己复礼日有课程如以生意论仁以实理论诚以惺惺论敬以求是论穷理其命意皆精当而直指穷理居敬为入徳之门则又最得明道教人之纲领常宰徳安府之应城胡文定以典学使者行部过之不敢问以职事顾因介绍请以弟子礼见入门见吏卒植立中庭如土木偶人肃然起敬遂禀学焉其同时及门之士亦皆称其言论闳肆善起发人今读其书尚可想见也刘君访其遗迹既新其学乃即讲堂之东偏设位而祠焉千里致书求文以记熹自少时妄意为学既赖先生之言以发其趣而平生行事又皆髙迈卓絶使人兴起常惧其一旦冺没而无传也刘君之请乃适有防于予心者于是不辞而记之如此以示其学者云绍熈辛亥冬十月丙子朔日记】刘义庆大业杂记【大业元年勅有司于洛阳故王城东营建东京以越国公杨素为营东京大监安徳公宇文恺为副废三崤旧道令开葼栅道时有术人章仇太翼表奏云陛下是木命人雍州是破木之冲不可乆住闻开皇初有童谣云修治洛阳还晋家陛下曽封晋王此其騐也帝览表怆然有迁都之意即日车驾往洛阳改洛州为豫州自豫州至京师八百余里置一十四殿别有宫有正殿发河南道诸州郡兵夫五十余万开通津渠自河起荥泽入淮千余里又发淮南诸州郡兵夫十余万开防沟自山阳淮至于杨子入江三百余里水面阔四十步造龙舟两岸为大道种榆栁自东都至江都二千余里树防相交毎两驿置一宫为停顿之所自京师至江都离宫四十余所东都大城周回七十三里一百五十步西拒王城东越瀍涧南跨洛川北逾谷水宫城东西五里二百步南北七里城南东西各两重北三重南临洛水开大道对端门街一名天津街濶一百步道傍植樱桃石榴两行至端门自建国门南北九里四望成行人由其下中为御道通泉流渠映带其间端门即宫南正门重楼上重名太防观临大街直南二十里正当龙门由端门百步有黄道渠濶二十步上有黄道桥三道过渠二百步至洛水有天津浮桥跨水长一百三十步桥南北有重楼四所各髙百余丈过洛二百步又流洛水为重津渠濶四十步上有浮桥津有时开阖以通楼船入苑重津南百余步有大隄南有民坊各周四里开四门临大街门并为重楼饰以丹粉洛南有九十六坊洛北有三十坊大街小陌纵横相对自重津南行尽六坊有建国门即罗城南正门也门南二里有甘泉渠疏洛入伊渠上有通仙桥五道时人亦谓之五桥桥南北有华表长四丈各髙百余尺建国门西二里有白虎门西二里至苑城傍城行三里有天经宫南二里有仙都宫并置先帝庙堂建国门东五里有长夏门南二里至丹水渠南五里至伊水东北流十余里入洛端门西一里有右掖门门南过黄道渠桥南道西有右侯卫府出右掖门门傍渠西二里有龙天道场南临石泻口即炀帝门师济阇黎所居石防东西二百余步濶五十余步深八尺并用青大石长七八尺厚一尺自上至下积三重并用大铁为细腰互相钩牵亦非常之牢固正当泻口三十步初造泻之时凿地得大窖容千斛许于是填塞泻成不过一年即破碎上令济阇黎呪之后更修补得立二年阊黎亡还复毁破前后计用四十万工以泻三城池水下黄道渠入洛端门东有左掖门南道左有左侯卫府左掖门东二里有承福门即东城南门南洛水有翊津桥通翻经道场新翻经本从外国来用贝多树叶形似枇杷叶而厚大横作行书约经多少缀其一邉如牒然今呼为梵夹道场北府道术坊并是隂阳梵呪有道术人居之向有百余家东城东有宣仁门临大道大小与天津街相似东行尽六坊有上春门外夹道南北有东西道诸都邸百余所毎年朝集使停止之处并新户坊东至双槐树三里宫城正门曰则天门南去端门五百步则天门东行一百步有兴教门兴教门一里有重光门即东光正门门东二百步有泰和门并重观门内即左右藏左藏有库门六重重二十五间间一十七架总一百五十间右藏屋两重总四十间屋大小如左藏出则天门南横街直束七百步有束太阳门东即东城门东街北行三里有合嘉门门北即合嘉城城北徳门出合嘉西有圆璧门西有圆璧城城正南有曜仪门南即曜仪城城南武门门内即宫出则天门南横街直西七百步有西太阳门出门道西南行第一院齐王宅第二院燕王宅第三院陈王它第四院代王宅第五院越王宅宅西拒周王古城城西即入苑则天门南八十步过横街道东有东朝堂道西有西朝堂西连内史省省西连谒者台台连右翊卫府府西抵右掖门街街西有辇库库西即西马坊坊西抵西城西朝堂第二街北壁第即右骁卫府府西连右御卫府府西抵右掖门街街西有子罗仓仓有盐二十万石子罗仓西有粳米六十余窖窖别受八千石窖西至西城西朝堂南第三街第一御史台台西连秘书省省西连尚食库库西连右监门府府西连长秋监监西抵右掖门街街西即掌醯署署西连良醖署署西至粳米窖坊东朝堂东连门下省省东殿内省省东连左掖卫府府东即抵左掖门街街东即西钱坊坊东连东钱坊东朝堂南第二街第一左骁衞府府东连左备身府府东左武卫府府东连左屯卫府府东连左御卫府府东连左掖门街街东即少府监监东即城东朝堂南第三街第一司台台东连光禄寺寺东连左监门府府东连太府寺寺东抵左掖门街街东即少府监连南监监东至城出东太阳门街北道东第一街有鸿胪寺寺东有司农寺寺东连太常寺寺东抵城第二街即宣仁门大道大道北即尚书省第三街将作监监东连太仆寺寺东至城第四街有卫尉寺寺东连都水监监东宗正寺寺东连大理寺寺东抵城则天门两重观观上曰紫防观左右连阙阙髙二十尺门内四十歩有永泰门门东二百步至防昌门永泰西二百步至景运门并步廊连布坐宿卫兵永泰门内四十步有干阳门并重楼干阳门东西亦轩廊周匝门内一百二十步有干阳殿殿基髙九尺从地至鸱尼髙一百七十尺又十三间二十九架三陛轩文掍镂槛栾栌百重潦拱千搆云楣綉柱华榱碧档穷轩甍之壮丽其柱大二十四围倚井垂莲仰之者曜南轩埀以珠丝网络十不至地七尺以防飞鸟四面周以轩廊坐宿卫兵殿庭左右各有天井井面濶二十尺庭东南西南各有重楼一悬钟一悬鼓刻漏即在楼下随刻漏则鸣钟鼓大殿北三十步有大业门门内四十步有大业殿规模小于干阳殿而雕绮过之干阳殿东有东上閤閤东二十步又南行六十步有东华门门东四十步道北有文成门门内有文成殿周以轩廊东华门南四十步左延福门出于东行一百步至章善门街干阳殿西有西上閤入内宫閤西二十步又行六十步有西华门出门西三十步道有武安门门内有武安殿周以轩廊西华门南四十步右延福门出门西行一百步至明福门皆大业文成武安三殿御坐见朝臣则宿卫随入扵内宫人殿庭并种枇杷海棠石榴青梧桐及诸名药竒卉东有大井二面濶十余尺深百余尺其三殿之内内宫诸殿甚多不能尽知则天门东二百步有兴教门门北三十步有防昌门门北二百歩有章善门入内尚食进食尚药进药内尚进物皆由此门防昌门内道左有内殿内省少府内监内尚光禄内防道右门下内省左六卫内府左监门内府入章善门横街东百二十步有重润门东有东宫则天门西二百步有光政门门北三十步有景运门门北二百步有明福门入内宫命妇入朝学士进书皆由此门入景运门入道左有内史内省秘书内省学士馆右监门内府右六卫内府鹰坊内甲库道右命妇朝堂恵日法云二道场通真玉清二元坛接西马坊入明福门北行三十步有元靖门门内有元靖殿周以轩廊即内宫别供养经像之处出元靖门横街东行四十步有修文殿西行百步阊阖重门门南北并有仰观台髙百尺门西即入寳城城内有仪銮殿殿门有乌桲林栗林有葡萄架四行行长百余步架南射堂对阊阖门直西二百二十步有寳城门出址傍城三里有方诸门门即圆璧城出寳城门西行七里至青城宫即西苑之内也元年夏五月筑西苑周二百里其内造十六院屈曲周绕龙鳞渠其第一延光院第二明彩院第三含香院第四承华院第五凝晖院第六丽景院第七飞英院第八流芳院第九耀仪院第十结绮院第十一百福院第十二万夀院第十三长春院第十四永乐院第十五清暑院第十六明徳院置四品夫人十六人各主一院庭植名花秋冬即剪杂防为之色渝则改着新者其池沼之内冬月亦剪防为芰荷毎院开西东南三门门并临龙鳞渠渠面濶二十步上跨飞桥过桥百步即杨栁修竹四面欝茂名花美草隠暎轩陛其中有逍遥亭四面合成结搆之丽冠絶今古其十六院例相仿效毎院各置一屯屯即用院名名之屯别置正一人副二人并用宫人为之其屯内备养刍豢穿池养鱼为园种蔬植果肴饍水陆之产靡所不有其外逰观之处复有数十或泛轻舟画舸习采菱之歌或升飞桥阁道奏春逰之曲苑内造山为海周十余里水深数丈其中有方丈蓬莱瀛洲诸山相去各三百步山髙出水百余尺上有通真观习灵台总仙宫分在诸山风亭月观皆以机成或起或灭若有神变海北有龙鳞渠屈曲周绕十六院入海东有曲水池其间有曲水殿上已褉饮之所毎秋八月月明之夜帝引宫人三五十骑人定之后开阊阖门入西苑歌管达曙诸府事乃置清夜逰之曲数十首初尉卫卿列权秘书丞韦万顷总监筑宫城一时布兵夫周匝四面有七十万人城周匝两重延袤三十余里髙四十七尺其内诸殿基及诸墙院又役十余万人河南郡在宣范里西北去宫城七里河南县在政化里去宫城八里在天津街西洛阳县在徳茂里宣仁门道北西去宫城六里大同寺周四里在河南县西十里出上春门傍罗城南行四百步至漕渠傍渠西行三里至通逺桥桥跨漕渠桥南即入通达寺二十门分路入寺市东合漕渠市周六里其内郡国舟船舳舻万计市南临洛水跨水有临寰桥桥南三里有丰都市周八里通门十二其内一百二十行二千余肆甍瓦齐平遥望如一榆栁交隂通衢相注市四壁有四百余店重楼延阁互相临映招致商旅珍竒山积出上春门东十二里有亭子宫宫南临漕渠东临积润池池东二十里有华林园备池塘临玩之处建国门西南十二里有景华宫宫内有含景殿及射堂楼观池隍十余里有甘泉宫一名芳润宫周十余里宫北通西苑其内多山臯崇峯曲涧秀丽标竒其中有阆风亭及栖霞观行雨台清暑殿南有通仙飞桥百尺涧　青莲峯峯上有翠微亭逰赏之美扵斯为最】李格非洛阳名园记【富郑公园洛阳园池多因隋唐之旧独富郑公园最为近辟而景物最胜防者自其第东出探春亭登四景堂则一园之景胜可顾览而得南渡通津桥上方流亭望紫筠堂而还右旋花木中有百余步走防樾亭赏幽台抵重波轩而止直北走上筠洞自此入大竹中凡谓之泂者皆斩竹丈许引流穿之而径其上横为洞一曰土筠纵为洞三曰小筠曰石筠曰榭筠歴四洞之北有亭五错列竹中曰丛玉曰披风曰漪岚曰夹竹曰兼山稍南有海台又南有天光台台出竹木之杪遵洞之南而东还有卧云堂堂与四景堂并南北左右二山背压通流凡坐此则一园之胜可拥而有也郑公自还政事归第一切谢賔客燕息此园几二十年亭台花木皆出其目营心匠故逶迤衡直闿爽深密皆曲有奥思其外则董氏西园董氏东园王开府宅环谿刘氏园丛春园天王院花园子李侍郎归仁园本唐丞相牛僧孺园河南多大园池而此为冠苗帅园本开寳宰相王漙园赵韩王围李氏仁丰园松岛在唐为袁象先园宋属李文定公丞相今为吴氏园文潞公东园紫金台张氏园水北胡氏园大字寺园本唐白乐天园司马温公独乐园湖园在唐为裴晋公宅园吕文穆园舍此又有嘉猷会节恭安溪园等皆隋唐官园虽已犂为良田树为桑麻矣然宫殿池沼与夫一时防集之盛今遗俗故老犹有识其所在而道其废兴之端者防之亦可以观万物之无常览时之倐来而倐逝也论曰洛阳处天下之中挟殽渑之阻当秦陇之襟喉而赵魏之走集盖四方必争之地也天下常无事则已有事则洛阳先受兵予故尝曰洛阳之盛衰天下治乱之也方唐贞观闻元之间公卿贵戚开馆列第扵东都者号千有余邸及其乱离继以五季之酷其池塘竹树兵车躁践废而为丘墟髙亭大榭烟火焚燎化而为灰烬与唐共灭而俱亡无余处矣予故尝曰园囿之废兴洛阳盛衰之也且天下之治乱于洛阳之盛衰而知洛阳之盛衰于园囿之废兴而得则名园记之作予岂徒然哉呜呼公卿大夫方进于朝放乎以一已之私自为而忘天下之治忽欲退享此乐得乎唐之末路是矣】蜀僧祖秀华阳宫记【政和初天子命作夀山艮岳于禁城之东陬诏阉人董其役舟以载石舆以辇上驱散军万人筑冈阜髙十余仭増以太湖灵壁之石雄拔峭峙功夺天造石皆激怒觝触若踶若齧牙角口鼻首尾爪距千态万状殚竒尽怪辅以蟠木瘿藤杂以黄杨对青防其上又随其旋斡之势斩石开径凭险则设磴道飞空则架栈阁仍于顶増髙榭以冠之捜逺方珍材尽天下工技而经始焉山之上下致四方珍禽竒兽动以亿计犹以为未也凿地为谿涧垒石为隄捍任其石之性不加斧凿因其余土积而为山山骨虣露峰棱如削飘然有云姿鹤态曰飞来峯髙扵雉堞翻若长鲸腰径百尺植梅万本曰梅领接其余冈种丹杏鸭脚曰杏岫又増土叠石间留隙穴以栽黄杨曰黄杨巘筑修冈以植丁香积石其间从而设险曰丁嶂又得頳石任其自然増而成山以椒兰杂植扵其上曰椒厓接众山之末増土为大坡徙东南侧柏枝干柔密揉之不防华华结结为幢盖鸾鹤蛟龙之状动以万数曰龙柏坡循夀山之西移竹成林复开小径至数百步竹有同本而异干者不可纪极皆四方珍贡又杂以对青竹十居八九曰班竹麓又得頳石滑浄如削面径数仞因而为山贴山卓立山隂置木柜顶开深池车驾临幸则驱水工登其项开闸注水而为瀑布曰紫石壁又名瀑布幈从艮岳之麓琢石为梯石皆温润浄滑曰朝真磴又于洲上植芳木以海棠冠之曰海棠川夀山之西别治园囿曰药寮其宫室台榭卓然着闻者曰琼津殿绛霁楼萼緑华堂筑台髙九仭周览都城近若指顾造碧虚洞天万山环之开三洞为吕字门以通前后苑建八角亭于其中央榱椽窓楹皆以玛瑙石间之其地琢为龙础导景龙江东出安逺门以备龙舟幸东西撷景二园西则溯舟造景龙门以幸曲江池亭复自潇湘江亭闸通金波门北幸撷芳苑隄外筑垒卫之濒水莳绛桃海棠芙蓉垂杨畧亡隙地又于旧地作埜居麓治农圃东西二闗夹悬岩磴道隘迫石多峯棱过者胆战股栗凡自苑中登羣峯所出入者此三闗而已又为胜逰六七曰跃龙涧漾春陂桃华闸鴈池迷仙洞其余胜迹不可殚纪工已落成上名之曰华阳宫然华阳大抵众山环列于其中得平芜数十顷以治园圃以辟宫门于西入径广于驰道左右大石皆林立仅百余株以神运昭功敷庆万夀峰而名之独神运峰广百围髙六仞锡爵盘固侯居道之中束石为小亭以庇之髙五十尺御制记文亲书建三丈碑附于石之东南陬其余石若羣臣入侍帏幄正容凛若不可犯或战栗若敬天威或奋然而趋又若偻躬布危言以示庭诤之姿其怪状余态娯人者多矣上既悦之悉与赐号守吏以奎画列扵石之偒其他轩榭庭径各有巨石棊列星布并与赐名唯神运峯前羣石以金饰其字余皆青黛而已此所以第其甲乙者也乃命羣峯其畧曰朝日升龙望云坐龙矫首玉龙万夀老松栖霞扪参衔日吐月排云冲斗靁门月窟蹲螭坐狮堆青凝碧金鼍玉垒翠独秀栖烟亸云风门靁穴玉秀玉窦鋭云巢鳯雕琢浑成登封日观蓬瀛须弥老人夀星卿云瑞霭溜玉喷玉蕴玉琢玉积玉叠玉丛秀而在于渚者曰翔鳞立津涘者曰舞仙独踞洲中者曰玉麒麟冠于夀山者曰南幈小峯而附于池上者曰伏犀怒猊仪鳯鸟龙立于沃泉上者曰留云宿雾又为藏烟谷滴翠岩云幈积雪岭其间黄石仆于亭际者曰抱犊天门又有大石二枚配神运峯异其居以压众石作亭庇之寘于寰春堂者曰玉京独秀太平岩寘于萼緑华堂者曰卿云万态竒峯括天下之美藏古今之胜于斯尽矣靖康元年闰十一月都人相与避敌于夀山艮岳之巅时大雪新霁丘壑林堂粲若画本凡天下之美古今之胜在焉祖秀周览累日咨嗟惊叹信天下之杰观而天造有所未尽也因括其大畧作华阳宫记云】
　　金王庭筠五松亭记【林虑西山横絶百里隠然犹卧龙谼峪为首天平为脊黄华为脇鲁班门为尾迤逦而北去退而望之半天壁峙疑若无路盖穷探其肺腑益深而益竒黄华之佛祠天平之道宫今为墟矣惟谼峪寳岩寺为独完寺创于髙齐天保初至本朝大定中寳公革为禅居钟鼔清新林泉改色始为天下闻寺李辅之丞此邑也初入寺爱之不能归乆之叹曰寺固美矣然树林密屋宇蔽亏而逰日骋懐者有所未尽必当得其全遂絶溪而南陟南山而东下临防壑有平地数寻若坛址然乔松五章挺立其侧山僧曰此地名五松亭旧矣而实未尝有亭焉岂前人欲有为而未遑者欤其或者有所待欤辅之笑曰此留以遗我也于是经之营之未几防手檐桷翼然出于苍髯之间亭则维新名则仍旧戊申之春庭筠尝一到亭上其东则山门岈如川阜逶迤乍明又晦灭没无际其北则巍堂修庑隆楼杰阁骈列层见涧竹岩花诸山缭然窈然崭然崒然旁立向背俯仰吞吐连绵络绎呈巧献恠大畧皆退之南山诗中所谓或如云云者而诗尚未尽也乃知辅之之善发其秘此亭之得全而有功于此山也吾歴山多矣求其竒秀与此比者才一二数即山中求之其华玅隠巧与人意防者亦无如此亭焉加我数年婚嫁事毕归作亭之主人看夕月之龙蛇聴夜风之琴韵便当不减陶隠居溪水在此吾不食言辅之乞文于吾以为记吾于是山已结是縁虽不吾乞尚为之辅之燕人名弼辅之其字也清慎有礼敏于政事】
　　元杨奂汴故宫记【己亥春三月按部至汴汴长吏宴于废宫之长生殿惧后世无以考为纂其大概云皇城南外门曰南薫南薫之北新城门曰丰宜桥曰龙津桥北曰丹鳯而其门三丹鳯北曰州桥桥少北曰文武楼遵御路而北横街也东曰太庙西曰郊社正北曰承天门而其门五双阙前引东曰登闻检院西曰登闻鼓院检院之东曰左掖门门之南曰待漏院鼓院之西曰右掖门门之南曰都堂承天之北曰大庆门而日精门左升平门居其东月华门右升平门居其西正殿曰大庆殿东庑曰嘉福楼西庑曰嘉瑞楼大庆之后曰徳仪殿徳仪之东曰左升龙门西曰右升龙门正门曰隆徳曰萧墙曰丹墀曰龙徳殿龙徳之左曰东上阁门右曰西上閤门皆南向东西二楼钟鼓之所在鼓在东钟在西龙徳之次曰仁安门仁安殿东则内侍局内侍之东曰近侍局近侍之东曰严只门宫中则曰撒合门少南曰东楼即授除楼也西曰西楼仁安之次曰纯和殿正寝也纯和西曰雪香亭雪香之北后妃位也有楼楼西曰琼香亭亭西曰凉位有楼楼北少西曰玉清殿纯和之次曰宁福殿宁福之后曰苑门由苑门而北曰仁智殿右二大石左曰敷锡神运万嵗峯右曰玉京独秀太平岩殿曰山庄庄之西南曰翠微阁苑门东曰僊韶院院北曰涌翠峯峯之洞曰大涤涌翠东连长生殿殿东曰涌金殿涌金之东曰蓬莱殿长生西曰浮玉殿浮玉之西曰瀛洲殿长生之南曰阅武殿阅武南曰内藏库由严只门东曰尚食局尚食东曰宣徽院宣徽北曰御药院御药北曰右藏库右藏之东曰左藏宣徽东曰防检司防检北曰秘书监秘书北曰学士院学士之北曰谏院谏院之北曰武器署防检之南曰仪鸾局仪鸾之南曰尚辇局宣徽之南曰拱卫司拱卫之南曰尚衣局尚衣南曰繁禧门繁禧南曰安泰门安泰西与左升龙门直东则夀圣宫两宫太后位本明俊殿试进士之所宫北曰徽音殿徽音之北曰燕夀殿燕夀垣后少西曰震肃卫司东曰中卫尉司仪鸾之东曰小东华门更漏在焉中卫尉司东曰只肃门只肃门少南曰将军司徽音夀圣之东曰太后苑苑之殿曰庆春庆春与燕夀并小东华与正东华对东华门内正北尚廏局尚廏局西北曰临武殿左掖门正北尚食局局南曰宫苑司宫苑司西北曰尚醖局汤药局侍仪司少西曰符寳局器物局西则撒合门嘉瑞楼西曰三庙正殿曰徳昌东曰文昭殿西曰光兴殿并南向徳昌之后宣宗庙也宫西门曰西华与东华直其北门曰安正二大石外凡花石台榭池亭之细并不録观其制度简素比土堦茅茨则过矣视汉之所谓千门万戸珠璧华丽之饰则无有也后之人因其制度而损益之以求其称斯可矣】萨天锡龙门记【洛阳南去二十五里许有两山对峙崖石壁立曰龙门伊水中出北入洛河又曰伊闗禹排伊阙即此两山下石罅迸出数泉极清冷惟东稍北三泉冬月温曰温泉西稍北岸河下一潭极深相传有灵物居之曰黒龙潭两岸间昔人凿为大洞为小龛不啻千数琢石像诸佛相菩萨相大士相阿罗汉相金刚相天王防法神相有全身者有就崖石露半身者极巨者丈六极细者寸余趺坐者立者侍卫者又不啻万数然诸石像旧有裂衅及为人所击或碎首或损躯其鼻耳其手足或缺焉或半缺全缺金碧装饰悉剥落鲜有完者旧有八寺无一存但东崖岭有垒石址两区余不可辨有数石碑多仆其立者仅一二所刻皆佛语字剥落不可读未暇详其所始今观其创作似非出于一时其工力财费不知费几千万计盖其大者必作自国君次者必王公贵戚又其次必富人而后能有成也然予虽不知佛书抑闻释迦乃西方圣人生自王公为国元子弃尊荣而就卑辱舍壮观而安僻陋斥华丽而服朴素厌浓鲜而甘淡薄苦身修行以证佛果其言曰无人我相曰色即是空曰寂灭为乐其心若浑然无欲又奚欲费人之财殚人之力镌凿山骨斵防元气而假像于顽然之石饰金施采以惊世骇俗为哉是盖学佛者习妄迷真先已自惑谓必极其庄严始可耸人瞻敬报佛功徳又操之以轮回果报之説谓人之富贵贫贱夀天贤愚一皆前世所自为故今世受报如此今世若何修行若何布施可以免祸于地狱徼福扵天堂获报于来世前不可见后不可知谜人于恍惚茫昧之涂而好佛者溺于其説不觉信之深而甘受其惑至有舍身燃臂施财至为此穷极之功设使佛果夸耀扵世其成之者必获善报毁之者必获恶报则入寺巍然诸相整然朝钟暮鼔缁流庆讃灯灯相续于无穷又岂至于芜没其宫残毁其容而苍凉落莫如此哉殊不知佛称仁王以慈悲为心利益众生必不徇私于已而加祸福于人亦无意于色相以欺人也子故记其畧复为之説以袪好佛者之惑又以戒学佛者毋背其师説以求佛于外而不求佛于内明心见性则庶乎其佛之徒也】呉炳河南行省増修堂庑碑记【圣元以幅员之广建行省十一惟河南密迩京都为腹心地乃者皇舆再经奉迎无失相臣僚属益不轻授省署则因胜国之故闬闳阶序延广峻折足以治事展礼观示逺近歴年滋多随敝随葺然未有能拓其故者至元三年嵗在丁丑春月彻尔特穆尔公来为平章政事左丞齐哩克公叅知政事囊嘉特公左右司郎中员外郎达实等咸得其人上则同寅协恭下则总齐禆賛一嵗之内百废其举乃饰中堂庑周其外承尘板壁以髹以绘作屋三楹于堂西北度储用器设吏典守髙其前门以容车□复买隙地以广西垣徙架阁东库扵居椽之庑凡七楹补塞罅陋迄于完整雇工买材民竞趋赴不数月而告毕徃来之賔受事之吏道出于汴皆改观焉落成之日防燕用乐僚属咸在酒半合辞言曰是功就绪不可无记而难其人以炳前承特召忝职史馆文诸金石似无不可乃俾賔掾就授简焉炳惟平章公以下世徳重望敦大博硕奉上以忠恵下以防谋不専成动必问法是省之大越数千里民司军政宣闻路府州县百职罔不聼命兰丝保障于是兼在消暴抑强扶植良善奉宣皇猷惟布恩纪庆罚所及阳舒隂闭若是其重也复能不遗细务以饰省署内以容众外以示民不腆之词弗称为记异时继登政府周视栋宇因思前功无替扵后以葺其敝是记之作不为无助董是役阿尔斯兰哈雅韩元英云】
　　明陈讲都指挥使司题名碑记【河南都指挥使司在国初为行都督府洪武五年改设都指挥使一人同知佥事各一人与藩臬并列为三司旧亡题名碑往迹莫考亡所示劝是嵗都指挥中山胡君永锡自佥书擢掌司事洎其寮汤君卿张君荩臣孚志恊恭图举厥职视诸垣宇就敝列状两台请出官帑市材鸠工治頽葺壊表其坊曰専阃丹彩晶烂万目改观诸废既饬遂稽往牒自毛公礼而下得若干人并掲爵里姓氏镵诸钜石属予为记讲曰昔者黄虞之世大道无为已不废武盖阳舒隂惨天之道也文经武纬治之泽也俎豆干戈一张一弛故能耀徳宣威廓清寰宇后世侈声容而忘武备弃险阻而就偏安如宋之不竞可慨也己国家稽古建官内设五府埒于六卿外设都司并于藩臬岂非文武并用兼制中外者乎河南奠于中土乃古韩魏诸大国之地所谓天下之枢也执其枢以运九州其地不重乎平原千里大河中流无名山以为之阻进不可攻退不可守西南逖辽民俗犷悍盗鑛掠货骋马弯弧率嵗为患保障之寄阃司専之其任不重乎所辖十三卫所什伍之简练屯戍之更畨车骑之钩考器械之整齐城堞之缮修刍粮之储峙皆三司者责也其政不难举乎是故非勇不振而骁騺者或伤于疎卤非谋不成而胶固者或闇于几微非亷不威而矜持者或沦于软靡非才不集而颖鋭者或峻于侵削是以君子养其勇必正畜其谋必审励其亷必终充其才必宏四者具而后政可举任可胜也故有治人无治法试攷列名于石者岂皆无恶于是乎故稽名实则淑慝辨订是非则取舍彰然则兹石者非所以昭劝戒哉夫前者今之鉴也后之于今如今之于昔者淑慝是非炳于黒白千古不磨毋使后人而复取舍于后人则有人有政兹石诚系重矣】龙大川预备仓碑记【预备仓者尚侯作也侯汤隂令也汤隂自天顺初越五六载嵗连弗登仓无斗粟民皆仰于他邑故环河南之为邑者百数皆以汤为疲铨曹注令者数千皆以汤为难琴堂常虚矣余昔试春官歴尚都九千余里过名邑问某县蠲某赋某县得某人革其化难为易盖亦有之汤之民亡税拖其难自若也天顺七年癸未侯下车首询救荒一策惊而叹曰物有盛衰嵗有丰防理之定数乌可以无备乎有备无患于是谨出入节冗费杀婚省礼立禁条民渐日足拖税以完继召募辟荒芜得谷麦一万四千余斛又节斛面得粟米以资日用匠作之费获盗六畜尽给军民及货畜牧马皮总得钱钜数十万以为籴本籴视时之价价不抑也籴出于官民不与也仓之掌择二毛以守之利不侵也嵗小饥则视籴之价以粜价不増也大饥则发所藏毎斛取二分之息防其耗也是时河南之地皆饥侯以义谕民纳粟拜官者千有五人立石者二人计得谷一万六百斛凡逺方闻之徒来就食者千余人侯命义民郑贵主其计日施粥以活之时民皆菜色汤独晏然于是颠连者更呼相贺曰昔者吾邑小饥则富家操谷价以制吾辈之命今嵗大饥赖吾侯以全活而富家不得操谷价以罗垄防之利非可贺乎夫救荒之政立由于委积之法逺矣熟而敛饥而散常平之法也自民而出自民而入义仓之法也今之平粜行乎常平也取其少息用乎义仓也常平之法美则美矣但日渐以耗故官帑虚而政壊义仓之法善则善矣但敛散无约故民益穷而政废今之平粜有不费之恵仁也取其少息有无穷之用义也仁则絶怨所以节义仓之太过义则植本所以防常平之不足若乃有本无息则日消月磨本竭而仓败不可以继非善谋也若乃有入无出则怨生而政废不可以逺非善政也是仓兼而行之参乎仁义其虑逺矣则其所以广先贤之遗意辅前人之未到宁不在于兹乎仓在城中县治之南二十五楹谷麦二万九千六百余斛二毛则王俊王福賛其谋者主薄黄君顺之助其成者县丞连君子实侯名玑字大用陜右同州人也成化五年四月吉日立石】商辂太昊陵碑记【太昊伏羲氏陵在陈州城蔡河之浒我皇帝车驾幸汴过陈亲为文致奠已而命有司春秋致祭着以为令相承尊崇益至然庙貌未立议者以为有司阙典正统丙辰知州毘陵张志道具以疏请诏许可遂率吏民鸠工创建逾年殿堂门庑以次落成像设巍然笾豆整饬衞以垣墉树以名木其制畧备景泰丙子同知秦川李鼒増建御碑亭钟鼓楼又别建三清观命羽士主之司其香火其制寖广然陈地卑湿嵗月滋乆栋宇頺圮钟鼔朽败器物残缺嗣而葺之实有赖于良有司焉成化乙酉临漳令云间戴昕以政绩超异膺旌擢之典来知州事三载政通人和乃谋诸僚佐谓伏羲为三皇之首而陵庙居羣祠之先况朝廷之崇重若是前人之建立若是可使之日就于圮乎众曰诺于是各捐俸为倡士之尚义者竞以资来助斧斤版筑以次兴举未几百度维新庙貌改观过者称叹瞻者起敬佥谓是役也人不见劳功倍前规守之设施过人逺矣州民赵旻等状其实来求为记谨按伏羲都宛丘以木徳王观河图而八卦画造书契而文籍生制嫁娶之礼教佃渔之利九州由是而别区域由是而定所谓功揆天地道合乾坤不言而化无为而成浩浩乎无徳而名焉者也且先王之制祭祀也法施于民则祀之矧继天立极开物成务之圣人乎矧陈为太昊之墟陵寝之所在乎是以贤有司汲汲于庙貌之崇祀事之严以祗承朝命而图报本始也或言戴君先在临漳尝毁苍龙神庙矣而于此乃崇敬之若是何也盖彼淫祀也弗毁无以正人心此正祀也弗崇无以合人心要知事神治民其道无他在合乎义而已矣若戴君者其知所重哉嗟乎圣神之灵与造化相为始终则陵之传与宇宙相为悠乆后之为州者其尚留意于斯是为记】唐顺之均田碑记【裕州于方城楚盖楚屈完对齐桓公之言曰方城为城今方城山在裕州北境内山旁有楚壁垒斥堠云此故险阻然西胁武闗东挟江淮北绾河雒南隙宛邓四方辐辏其民平居则奔走送徃迎来诸费轇轕百出天下有难则往往首先受兵野多陂陀硗确土杂砂石不尽可以田以故俗罕土著苦窳寡畜藏轻剽数徙无锡安侯来牧裕既爬剔宿蠧拊循疲瘵与裕人更始先是主计之臣议均天下田檄至裕安侯瞿然曰此吾治裕首务哉且夫平沃清钱谷息讼争在此举矣未几檄复下止之侯曰人茍利利矣吾専焉可也亟请于叅政刘公副使傅公各是之于是经土尽野则耆旧董其役纵横广袤则量人展其能方弓勾股则算人竭其思迹阡騐畛则区长与其事因区致亩因亩凖税区为纲亩为目纲以丽目则无漏亩亩为母税为子母以权子则无逋税坟衍原隰膏腴之田一而当一半石岗田二而当一岗石山田三而当一岗山坡五而当一山石陡坡十而当一陂池林麓廨宇馆舍防市之税例有蠲除田溢税则从増税溢田则从减咨询徧故人无遁情版籍明故上有定征疆土别故下有定输计亩凡一万三千二百四十顷有竒计税凡九千二百六十石有竒侯规划精密动中肯綮此其大凡也史氏曰孟轲有言仁政必自经界始自衞鞅首祸壊井田开阡陌以迄于今其间经国之臣忧时之士曷尝不言经界董仲舒师丹有限民名田议李翺有平赋书元微之有均田图然卒莫能行何也盖亦难焉守令嵗月更改各怀一切无虑经乆一难也语曰天降雨泽农夫悦而行旅怨豪强兼并率不以均田为便谤讟朋兴多口可畏二难也守令不能履亩而较之则治寄于胥吏则有上下其手者矣豪右售赇得为蔽匿贫弱抑勒无以自明名曰均田实滋一孔也此三难也夫安侯可不谓明察深虑者哉安侯初举事时裕人亦多訿訿者曰将毋扰我安侯不为动既讫事乃人人乐业矣民可以图成难于更始顾不信哉顾不信哉安侯名如山已丑进士其为裕多善政兹不书重均田也】何景明信阳州城碑记【佥事阎君子明兵备之三年城信阳成集予与都给事张季升登而观之台隍峻浚楼堞亏蔽表带山河囊括万家之室相顾叹曰壮哉丽乎斯地万年之固也先是佥事甯伯束氏来兵备值大盗之后为防焉巡旧城视之曰庳也必崇而新之乃计费度工措财于官府取力于隙民嵗余城南门迤西北至东门起北门楼大功未就去又遇积雨墙坏数百丈阎君至则完其坏者城东门至南门立三门楼东县鼔司晨西县钟司昏又置漏小南门司昼夜四时甃城上令旁下而走水即积雨不壊其役不亟而功有稽其用经而力纾故三年而城成人曰二兵备之于役也于时事先后缓急各得其序理云城髙三丈围广千三百五十六丈有七尺董其役者知州彭伟指挥袁铠张恕孟汉千戸傅钦任武百戸王羲梁山医官周寳于是知州林公大霖指挥使鲍君国来请文纪诸石何景明曰古者诸侯守在四邻政贵人和不以险塞为固是故论治者有本末焉然时平而备弛并其末者亡之昔大盗之入汝南也吏有弃城者矣然西平上蔡之长固死守吏也冦则逾垣塌门入即二县有坚城令弗死唐县城稍完则守此岂可为末弗治邪是役也甯君经始阎君成之二君功徳斯地者并乆逺矣阎君今且明其陈简其卒作其礼教夫城以蔽众简卒以守明陈以简作礼教以经之所为兵备者无弗至矣此岂徒治末者哉】李梦阳省城五门碑记【河南省城者宋之内京城也是城也自五代至宋而益饬神宗时则更筑新城于外今曰土城者是也宋亡入金歴元外城毁而内城存我髙皇帝定天下也跸于汴驻焉但遣将北伐扵是升汴为京设卫十有六守焉是故是城也缮之视他城坚甃皆甎也然又重甎而城根甎先石入之地又数尺天顺辛巳河灌城乃独北门陷犹是城也自降而为省也置王府三司又调其十五衞去遂空其四隅斥卤水国又今百五十年故其城若门虽大势巍壮而中损蚀者不少矣嘉靖元年太监吕公来镇兹土登城蹑楼俛仰者乆之乃慨然而叹曰谚有之曰些小不补直至尺五是城也及今修之费犹省也夫门者城之喉楼者门之冕也城修宜自门始于是集三司长暨庶尹羣吏议政事已又谋之抚按之臣乃佥罔协于厥迪于是吕公则毅然任曰天子勅宪之来也若曰城池军马汝饬汝覈今之举固费省而功倍者乃佥罔协于厥迪佥曰动大众者占之人举大事者审乎时事莫大于城城非大动众不集今兵馑疫疠我民未和记有之曰因天事天因地事地度时未若占人靡和其何城之为吕公曰嗟天下不有恵而不费劳而弗怨者乎是城也先其五门及西闗上城若门计费万金耳今无碍帑金若干斤更稍稍益之便足矣夫汴旧京也防食者伙馑则归之盗修城之役诚计日佣之菜色可活而亡命可收也如是则不动众而大事集矣佥曰窃又闻之事无巨细人存则行是城也前修之者屡矣然上侵而下渔费倍而效寡又土木之役破除易而稽察难吕公曰嗟利由人耳茍子之不欲虽赏之不窃予尝奉命修京之东门矣人无玩心工无耗财是城也举度不中厥惟予咎于是巡抚都御史何公巡按御史王公清军御史喻公暨三司长稔知吕公贤又计帑金得十之六七防又有东冦闭城而门之枢朽铁叶烂脱于是佥议始同而城之役兴矣是役也始扵东门程能计日经费节力奬勤黜惰勾稽有簿大持小维工佣称事执信布义聼其自来凡城之材砺鍜甎垩木石槱炭胶角顔采皆公市平取官靡告困民罔知劳一门既一门继五门既上城若门继行之有序匪棘匪纾革之仍之各适厥中扵是撤朽剜蚀植頺筑虚凸凹完齾濬浅疏塞逺而望之楼橹翚赫粉堞焕如坚者屹屹深者欝欝直者嵂嵂横者翼翼迫而察之石楣铁枢虹梁卧冲隍堑萦输盖一夫当闗万夫莫前者也登而览之嵩行失俭大河夺色俯而视之司府填委仓库充实旌棨甲胄周庐是严足以域民威暴壮气助武然计之则费省要之则功倍斯何也所谓事无巨细人存则行者也巡抚王公巡按俞公清军戴公之来颇亦异同于斯城及见吕公贤乃亦咸相于厥成乃吕公则愈心于城事时时出督劳之曰嗟尔官尔工尔佣毋欺毋玩毋自阱尔躬是故一门成则尽徙其余于他门即拳石块砾寸铁尺木敝杵坏畚无妄弃者汴之为水也出城则甘于是吕公周览而叹曰嗟设卒有冦至小门扄大门钥乘障之士了陴之子手麾之吏渴也奚救之矣乃黙祷于　门穿一井乃五井皆甘是时布政左使刘公右使宋公实经厥费按察使张公都指挥徐公賛画为力乃佥议伐石为碑树之南薰门月城亭焉以纪实诏来且张城大修之本也城门故各有庙是役也亦各新之而严其祀或问李子曰先王之建都也必城焉急然孟子则云固国不以山谿之险何也李子曰斯恶夫専事地者也非天不生非地不形非人不成是故先王之为治也内外交饬本末具修顺时豫防设险为固人心虽和守战是忧故曰重门击柝以待暴客故城者民之捍也障内而严外者也虽然诗有之矣赳赳武夫公侯干城又曰宗子维城故不天则悖不地则害不人则空故人者本也孟子所谓地利不如人和者也善为治者本末内外交饬而具修可也】霍愍节公祠碑记【愍节祠者赠光禄寺少卿上蔡县知县霍侯祠也正徳七年冬十月十有一日贼钞上蔡攻其城陷知县霍侯死之其妻刘亦死之事闻天子痛悼诏赠知县恩光禄寺少卿赠其妻为宜人制文遣祭建祠赐额返榇营树石表闾备矣曰以其长子汝愚世袭茂山卫指挥同知次子汝鲁送监读书使文武各绍之国家之遇勤王死事优而至如此嘉靖七年同知君以署都指挥佥事来掌河南都司印往县省谒祠嵗乆頽圮谋撤而新之未能也乃伐石立碑垂所不朽于后人初瑾窃柄天下詾詾靡宁于是大盗乘之煽众起乱乌合云扰属乆安备弛民不识兵所突崩溃烧聚屠邑烟焰相接贼乃乘胜勒降吏多弃城走者霍侯固武廕知兵乃増陴濬隍缮甲实庾申令严约慎逻谨谍泣而誓师曰今日有死而已退而诀诸妻妻泣而曰脱城破妾焉死霍侯曰起台衙屋后贼至汝登而望之溃汝则死之已而贼果一骑来勒降曰大王至矣亟办牛酒犒侯闻之怒执而戮之狥于师曰吾不尽磔诸狗奴决不共戴此天贼闻之乃大怒悉众而围之侯御之力竭而溃贼执之妻见其溃也下台而经不死簪诸心拳之入死侯之被执也诟骂瞠瞪怒髪上指羣酋愕顾失色气为之慴将释而用之侯不屈以刃插诸口脇之侯呌骂愈厉遂遇害颈防而无血白气缕缕若腾龙乃其面犹生也于乎壮哉或问上蔡之事李子曰道莫大于忠忠莫先扵节节莫贵于义义莫外乎勇四者人臣之要经而君子之大行也上蔡兼之矣夫以身殉国忠也之死不变节也舍生取义义也白刃可蹈勇也一死而四懿具者是上蔡之行也曰若是则中庸不可能者何也曰礼有之君死社稷卿大夫死职守吏死封疆率死战陈邑虽小有社稷焉宰虽卑受之职矣四境是治封疆守焉起兵拒冦身固率也故战陈不死是谓弗勇封疆不死是谓弗义职守不死谓弗节社稷不死谓弗忠夫上蔡者一死而四懿具者也礼有之矣何也中者正诸礼者也故天下有必死者以有必死之礼也孟子所谓与民守之效死而勿去曽子所谓得正而毙者是也自教之衰也民见死而不见义于是乎不忠不忠则二心矣二心则不节不节则无耻矣无耻则不勇于是腼面于平时而甘心扵患难虎视簸威而防窜偷生者不少矣虽然亦乆矣安贼之起渔阳也使非二顔张许者则天理不遽熄而人心不长死耶于乎上蔡无慙四公矣然夫妇偕也义激之然欤抑刑于寡妻者素耶侯名恩字天锡其先庐龙人也髙祖成以靖难功陞燕山前衞正千戸曽祖旺调茂山祖敬父赟皆世其官母李氏成化庚寅六月二十九日生侯茂山治辛酉举于乡明年登进士第拜山阳知县丁父忧起补安邑丁祖母忧起补上蔡死年四十二刘宜人生成化壬寅七月二十二日死年三十并返荆轲山而实有司营其事立石隧道树坊门闾咸足报往劝来显章昭典矣而祠则春秋祀之赐额曰愍节云賛曰哲人死义熊掌斯嗜贪夫茍生临难则避惟是哲人死而犹生烈为秋霜皎为日星生为俊豪死为神灵惟是贪夫有腼其面彼岂无死死犹莽荐见者唾骂闻者鄙贱惟帝降衷均恒同若一念之分尧仁桀虐或如鸿毛或如乔岳惟毛惟岳我自为之处峻则髙居下者卑岩岩霍侯万夫之特懐武曜文英声懿徳单师奋泣孤城抗贼孰曰彼众我视如蚁孰曰彼强视如狗彘刃颈可防不防者心腾气为虹奔雷为音怒为之飚愤为之霒上帝是诉羣彪竟擒夫死于君妻死于夫代匪乏贤双之则无天子怜悼锡赠蕃优血食兹土有侐其宇禴烝是承清酒肥羜威仪俨严景光辉燿白马恍来朱旂大纛戸风泠泠若　色若笑殱妖戡厉我氓攸保】沈杰布政使司题名碑记【太祖髙皇帝当定鼎中原之初袭元旧制置行中书省未几裁罢立十三布政司以控外服筦财赋设左右布政使叅政叅议各一以分领其职宣政教播徳泽胥此焉顷自正统景泰以来地方多故建议者复益以督粮抚民叅政二员以相其政铨曹奏请从之今上即皇帝位凡内外诸司制度沿革率循旧典汰冗员罢不急至是裁革河南当天下要冲实两京藩辅之地每有员缺必遴选以充乙丑春商山南公镗以客部正郎出叅省政丁夘转右辖明年戊辰转左辖公才赡而量宏守坚而施博不为崖岸诡激之行虽处冗剧而应答优裕故事集而民不扰己巳春予自山西左叅擢右使公谓子曰沿革之制古今颇异人才之兴代有其人不有以纪后将何稽惟古题名有记若司马君实之论忠诈曲直劝惩攸系是不可不续也爰指近世题名于石者曰若近时怀逺年公富三原王公恕之为左右使庐陵王公概之为左叅异时功业赫奕徳望懋隆为时名臣皆吾辈所当法者兹岂小补哉扵是砻石以续属杰为记杰谓京师天下诸藩之表率也诸藩一方郡县之表率也凡登名兹石者曷思所以倡率于下欤必格致诚正以修其身絜矩忠信以裕乎民则霖雨施于一方矣他日秉钧轴当大任又将霖雨乎天下使其身在中国则尊在四塞则畏在后世则仰炳炳琅琅如景星如鳯凰如泰山乔岳庶无负朝廷倚托之重无愧于前之诸公否则肉食无补岂祖宗设官养民之意耶吾闻之官不必备惟其人位不必崇惟其称可不惕然思凛然畏哉予与公有同年同寅之雅因其命敢不僭书于石以告来者】王世贞二忠祠碑记【在唐至徳初而有禄山之变时南阳张公巡以雍丘令破贼走之进守睢阳迁御史中丞凡七十战城破而不屈以节死诏赠扬州大都督官其子亚夫金吾大将军人主所以宠灵而光大之者既极备而天下学士大夫以至妇女孺子类能言之逾六百年而为明之建文称革除而文皇帝靖内难时南阳铁公以叅政分省济南固守不下寻扼北师于东昌累进右布政使兵部尚书叅歴城侯军文皇帝由他道入京师购得公责之跪不可剸其膝责之反顾又不可劘其耳鼻竟寸磔于市铁公既用不屈坐族而天下学士大夫嗫嚅嘘□于齿吻间而不敢吐后事渐觧稍稍有笔之书者而防今天子即位制诏大宗伯故革除被罪诸臣忠于所事且蹈刑戮有司即所在祠之坟墓苗裔存者厚加防録以表忠魂励臣节于是铁公之事益大显而南阳守惟荩令逊谓公其乡人于诏得特祀而张公盖前六百年而为义而尚未有能祀之者以请于大梁中丞御史咸报可乃即郡城西闉故社学地中搆堂三楹以安二公位左右廊楹各如之防门一凡公帑之羡费者仅为金三十余皆令逊所任也既成而分守叅政李君廷龙分巡副使杜君辂率守维荩同守通守希仁维熈司理见賔令逊以状来请世贞以文丽牲之石世贞谢不敏以为张公提一旅冯孤城遏十三万之强敌以障江淮公死而贼旋灭其为勲最大铁公之守无异于张公其所摧坚折冲雅亦足相埒而不能救金陵之下然张公之所为徇者七叶之天子而其所讐者贼耳且是时死则已不死降逆矣而铁公之节独信扵真主一统之日知存者之为名公卿有妻子而亡所羡亡者之为奸党宗族无噍类而不之顾其事为甚难然唐之所以报张公实国家赏罚之常典而铁公获旌又我维新之后禩上之所讳闻而下之所不敢言者也不又甚难哉窃闻之髙皇帝起义自采石下集庆而首举其不降者御史大夫福夀而褒封之立庙于鸡鸣山夫旌敌于抗刃接铩之际畧其吠尧而取其徇桀以故其所感发振励仅易世而为主死者比比即铁公其尤也而天子方嗣大服涣徳音以髙帝意行之于册书之所志者而不恤孟氏有云先圣后圣其揆一也噫嘻明徳过唐殆万万矣今而后谒二公之祠者为封疆之臣则思其所守邦之荐绅衿裾则思其所立感人主之激赏则思所以报覩二公之近者二百年逺至八百年而若新则思所以不朽是叅政守丞倅令意哉因记其事而系之铭铭曰臣有大纲上有酬分下有成仁岂名之厚而薄五宗弁髦其身君有大徳敌怨不校而谊是敦旌彼后人以绎前思以风嗣人于赫睢阳为淮储胥不惊敌尘有烈司马作齐息壤洪流其陻毁魄全天賔于帝所恒为明神崇庙岩岩击鼓坎坎万舞侁侁骖虬翼鸾缭虹屈蜺双甄俪輴畴右畴御霁云之徒以逮万春若彼平安及齐汗骢毋污尔轮灵之未格立发嚼龈含意未伸灵既格我膋防鬯芬削厉为忻丰我稌黍固我城隍福我人民豫山凌空丹霞应之并表嶙峋独此丰碑千秋万年其人若新】何塘巡抚河南都御史题名碑记【嘉靖十九年都察院佥都御史余姚魏公奉上命来抚河南政成民和百废具举因念前后巡抚诸公嵗月滋乆名姓将湮恐来者无所考列其姓名刻之贞石树于公署之右具书征予言为记窃以朝廷之政制之于上而行之于天下者其大纲惟在因地制宜以通其变而行之有司者率委之巡抚焉然一方之政经巡抚裁定者有司皆奉行不敢违而政事之臧否民生之休戚恒扵是乎在巡抚之任重矣哉扬清激浊使有司不敢壊政以病民生者常典矣不论可也至于宣布朝廷徳意因时通变均平徭役抚辑流移诘察奸宄甄扬善类凡切于生民之休戚者斟酌可否立为法令率有司循而行之他时称数政事之善者则曰此某巡抚之建也此某巡抚之所定也一一可考然则题名碑记之立监戒存焉亦不为无所益矣呜呼观者其亦有所感乎】赵烈女祠碑记【烈女姓赵氏懐庆之河内县人防时许聘同县儒学生王子聪之子锦未几子聪卒家贫锦甫数嵗鞠扵母张氏辛苦成立学为诗文往往有竒句可诵不幸锦死赵女方在室闻讣痛曰吾既聘王氏王氏即吾夫也夫死曷归乃往哭尽哀将殉死顾姑老在堂无他子侍养义不可弃去既殡乃留养姑破屋萧然不蔽风雨尺帛斗粟皆无宿储朝夕甘防取给女红旁人见闻者皆颦蹙不自得赵氏怡然也治十三年冬姑以夀终赵氏并启舅暨夫之殡返祖茔归自缢死邻里上其事于府将图奏请旌表歴数年未能得也长山徐公由工部尚书郎来守懐庆政教既修百废皆举有以赵氏事告者公戚然曰世有志行卓异而沈没如此者乎是吾责也力闻于朝请加旌表以风示四方制既可乃建祠扵郡治之东祀赵氏焉外又为石坊使人可望见以思也河内尹李侯賛襄甚力既落成请记于石以示乆逺乃叙其事而铭之辞曰古有贞妻亦有孝妇室家既宜乖离中路妻贞妇孝在礼则然世罕蹈之犹着简篇嗟嗟贞懿氷莹玉洁轩车来迟良人殒折拊膺呼天誓将同归睠睠顾懐姑老何依一室萧然孰甘孰防纂刺瘁艰不愠以喜姑以夀老百年而终累累新坟负土以封大事既襄溘然长逝同穴而藏不违初志见闻兴叹风节凛然贤守封章锡命自天锡命自天金书有耀翼然新祠奠彼衢道嗟尔士女孰无秉彛孰无秉彛胡不鉴思】崔铣汤隂县城碑记【正徳六年春蓟盗起陷城杀长吏薙民如草秋八月彰徳府通判郑公如阜奉台檄修汤隂县城而大之夫什立甲甲什立长使第稽劝号以四钲鸣则咸捄以度不鸣则筑越十有八日而成其围八百四十九丈其髙二丈有五尺其基濶三丈自基以上敛之短墙一千二百四十堵壕濶深均二丈也南北月城二城楼六铺二十四所又修弓矢炮置快手使习之十月初贼刘七果以贼众来攻城弗克南去攻胙城陷民半死焉贼党杨虎渡河赵鐩刘三连破西平新蔡十余城太史氏曰于乎自贼之起也郡县唯视城为存亡坚者全敝者陷无者殱嗟乎民之患矣哉】乔世宁顔鲁公祠碑记【顔鲁公守平原功太故祠祀平原当时义烈终蔡州也乃蔡人又祠祀焉而琅邪祠则又以文献故里也归徳旧无鲁公祠归徳祠则建自监察御史王公补君子曰礼有以义起者也始王公视事归徳也问郡中故实郡唐之宋州地有八闗斋防报徳记石幢云记盖顔鲁公譔书在故开元废寺中自防昌时诏毁而是记也以时禁严乃亦毁其半以应诏使而后刺史崔倬者复访其摹本补刻焉倬有善有不善故今有顔崔之辩云监察公既阅武归过废寺下观焉而叅政乔世宁佥事贾君枢郭君维清都指挥韩君玺从之见所谓石幢者柱形八面顶如覆釜顾材制特异而鲁公又词翰并佳斯亦可谓郡中三絶矣已乃读其记则宋州刺史徐向率属吏父老为河南节度使田神功建也神功救李铣觧宋州之围此其恩徳宋州者甚大故方其寝疾也而宋州将吏为作八闗斋防云公乃又顾叹曰八闗者乃佛氏戒规也而饭僧懴悔事不足传学士家何以称焉彼独重鲁公书也嗟乎鲁公以风节髙世乃后世徒以其有六书之遗意正所谓掇华弃实者也宜以废寺为鲁公祠以表风节且令郡中有以知鲁公也乃遂檄郡守南君逢吉将事而命世宁为记焉世宁徘徊石幢下而怆然悲焉曰斯非睢阳故地耶往禄山之叛也坚城守义者惟平原与睢阳耳当其时北招河朔南蔽江淮令唐不遂亡者独以平原睢阳故也今睢阳人论张许事无不愤惋泣下者彼独不并念鲁公耶故曰礼有以义起者乃世宁又览鲁公传见田神功者盖鲁公始招起焉是神功宋州之泽鲁公所遗也而郡祠独阙然湮灭不报何哉又见其遣使灵武谒帝鳯翔又独以忠谅经畧河北此固以身殉天下者也而希烈之难成仁取义千载髙焉统之功亚郭李节并张许所谓社稷臣者非耶即灵武鳯翔与河北诸郡皆可以忠贞报祀宁独归徳也顾归徳人独爱防石幢旧覆以亭亭北新作堂三楹以僧徒守之盖稍存八闗斋故事耳防将造佛像其中而监察公至即改设鲁公主令春秋祀焉乃议典则视诸张许而题其堂曰顔鲁公祠盖帑无费金民不知劳而表忠显义施于后世固激扬之风也今而后郡中知鲁公矣公尝为监察御史雪河陇寃狱已又使河东以风裁着而王公补以御史巡察其嘉尚若此此其中盖有合也】李濓许忠节祠碑记【正徳己夘之夏宁庶人宸濠肆逆维时巡抚江西都察院右副都御史余姚孙公燧江西按察司副使固始许公逵抗义不屈死之嘉靖初诏旌死事之臣燧赠礼部尚书赐諡忠烈逵赠都察院右副都御史再加礼部尚书赐諡忠节各廕一子为锦衣卫正千戸遣官祭并立祠于南昌又各祠于余姚固始以示褒崇嗣后浙江守臣又立孙祠于杭城都防之地以风其乡之人癸丑春三月巡抚河南都御史蒲圻谢公存儒巡按御史东牟浦公之浩谓抗既有孙祠而许祠未建于汴二公死事实同表扬之典不宜有异乃咨诸藩臬二司暨督学佥事以为然于是檄开封知府王君抚民择基于省城南闗亢爽之地创建忠节公祠鸠工市材为堂四楹中肖公像左右庑楹亦如之前设重门缭以周垣而龛几瓶炉之类罔弗为之备且属余纪其事扵丽牲之石未几二公以迁代去嗣后都御史衡水杨公宜莆田邹公守愚相继以巡抚至御史孝义霍公冀以巡按至复趣成之而祠乃完终其事者知府翁君时器同知何君镗也余惟忠义之在天下人心攸同风劝之典弗以域异是故南昌之祠公死节地也固始之祠公所生地也汴亦公之故乡又公应试赴官往来地也抑体魄虽归固始而魂气之无不之者安知不徘徊眷恋于斯地耶顾汴人有弗能尽知公死事之繇者余摭其概而书之公讳逵字汝登世为汝宁固始人幼负敏质风骨秀异为诸生治毛诗有名丁夘举河南乡试明年戊辰登进士第己巳授山东乐陵知县有恵政及民辛未剧贼刘七齐彦名起畿甸转掠而东攻焚郡邑杀长吏公有御冦之功贼不敢近乐陵台臣荐其才超拜山东按察司佥事兵备武定州公出竒制胜屡挫贼锋斩获无算丁丑擢江西按察司副使当是时濠招纳姚源华林诸贼纵刼江上攘其赀以厚赂权幸将图僭逆公言诸当事者曰宁藩馈遗贵近皆取给羣冦今莫若翦冦则财困财困则贿息贿息则交解交解则其恶自戢而吾志可行不然后难图也当事者难之其防竟不能用再逾年濠益横台諌交论其乆蓄异志形迹已露不可不问其罪诏遣亲重臣往谕且令之悛濠惶惧乃值六月十三日其生辰也自巡抚孙公以下咸具币入贺因大飨之明日诸官往谢濠飏言曰太后有防召我如何孙曰请出防以示濠素忌公威名又特问曰许副使如何公曰天无二日民无二王副使惟有赤心耳不知其他濠怒曰我不能杀汝耶公曰汝能杀我朝廷还能杀汝特先后间耳濠令人执公暨孙公以出公顾孙公曰我畴昔之言正谓有今日耳遂并遇害于恵民门外公时年三十六秋七月提督军务都御史余姚王公守仁克复省城擒濠于鄱阳湖中而豫章之人咸具缟素哭奠公如防父母呜呼向使公翦冦之防行则濠之财用诎矣弗腆厥贿结纳寖疎内搆靡通外谋斯寝其为江西生民之利何如也而策卒弗售谓之何哉忆昔乙亥之嵗余观政戸部适公以佥事满三载上计京师数会公于同乡燕饯之席则见公气貌端雅简重寡言论者皆予公为大受之器其后果以精忠大节表树于时岿然为国朝名臣可谓上不负天子下不负所学者矣公三子长曰玚受廕官锦衣次曰珫曰瑽俱美材子孙蕃且贤天佑善人如此哉余既述其事而复系之以迎送神辞二章俾歌扵飨祀之日以侑公辞曰旭日出兮扶桑俨旌斾兮飞扬抚长剑兮绣裳窈环佩兮璆锵神之来矣兹惟故乡陈蕙肴兮桂浆丰豆俎兮中堂絙瑶瑟兮吹参差巫缓舞兮祝进辞怀佳人兮我心悲云黯澹兮飘寒飔灵剡剡兮光陆离聊弭节兮慰我思右迎神○神去兮何之天门兮逶迤骖赤虬兮导螭云軿举兮予莫可追莫可追兮奈何悼往事兮涕滂沱天无二日兮不知其他正气塞兮八极蹈白刄兮靡惑国维奠兮臣凖植凛如生兮忠以直神所至兮敷徳恵我氓兮登黍稷右送神】谢江鲁山县城碑记【嘉靖戊申嵗予使南阳道出鲁山县见城頽甚今逾三载而修之成盖尹姚君卿为之云初姚君至县也履城池而观焉垣齾壕壅径窦穿凌污敝浸湿蓬草蔓蔓乃仰而叹曰城若此犹弗葺可忧已遂集父老士大夫而言曰民赖城以保障无城无县无县无民夫令者任保障之责也而不城是弃县弃民其咎奚归予将城厥城佥曰役众费饶且上官多疑故前令避之罔敢举姚君曰是为私废公为已病民也岂可哉吾茍不窃上之人疑窃弗忸也吾茍窃上之人不疑窃忸也但于心无忸虽役众费饶何害矧斯时中原烽燧日起虽名都巨雉咸以崇墉为亟况小邑耶城之犹惧其晩顾敢避嫌而弃之邪于是白之省台遂量工经费聚佣鸠材程期度撙劳节力乃兴畚杵登登四闻庶民云若欢踊而赴且靡蹙靡纡革仍适中利不侵下役不夺农监迹者颂覈实者褒是役也始于嘉靖辛亥三月迨十月而告成谢子曰姚其克令哉复隍之戒易阐其文勤墉之称书昭其义故春秋凡城必书之虽羙恶异迹褒贬殊指要之维时且义者为足嘉姚君动恊时义民用安辑诚美迹也予安得不嘉而书之哉】齐之鸾按察司题名碑记【国初厘革元制改诸路行中书省为承宣布政使司并设提刑按察司分职而治按察云者即近代采访亷访之异名有正肃澄清之寄非特刑焉而已也事虽不主钱谷而得纠问之凡学校军伍戎备屯田水利皆焉则政教罔不兼矣其在河南有按察使有副使佥事总有十三员自洪武至治间任者旧有题名记勒石仪门之左前副使杨君达夫以其嵗乆録阙更砻治欲新之而达夫迁去今按察使陈公即卿至之明嵗复考得其名氏按察使凡二十有六人副使佥事各五十四人即其石重刻焉旧记莫知作者而石本逸矣陈公属之鸾补其阙之鸾乃循今所勒踪迹其履歴邑里想望其风裁敛容而兴叹曰猗与彬彬哉此吾人所当尚论者昔赵文子执晋政与叔誉观乎九原文子曰死者如可作也吾谁与归于是歴数阳处父舅犯皆以为不足称而独仰徳于随武子焉古之君子耀当时信后世其难如此今兹诸公往矣石上之名将百世不可刋也皆尝司刑与政与教正肃澄清扵是地者其间行业彪炳懋欝不可刋扵百世若文子之信士防固不少矣然亦岂无表表如处父舅犯后人犹以为不足称者乎况又有睹其名而其人或未如前闻者乎名之留实之覈也是故后之视今亦犹今之视昔观者恶得而不惧且兴哉陈公以为然遂书之】徐中行建黄征君祠碑记【征君讳宪字叔度汝南正阳人也余少时读徴君传向往乆之守汝南下车访先贤遗迹及祠宇多湮灭不举喟然兴叹曰非有司过耶于是首葺郡治中漆雕氏及许何二公三祠次及属邑当祠征君而余适以被谪去道经正阳正阳令周君指某里谓余曰此黄叔度所产处也余愈益想见其人而不及祀矣盖低回留之不能去云及余还山数月周君以书属余曰黄征君祠成矣往睹府君之悒然于徴君也盖欲不日亟成之而犹惧宦迹靡恒或不迄于成也乃购得故叅政李君别宅遂修而祠焉为正堂三间门楼一座楼旁空舍七间增设两庑各三间而空舍嵗得货钱即以供簿正奉祀矣惟府君为记以示永乆焉余喜曰是不佞借以补过于征君者也又何敢辞余惟叔度没齿穷居闇沕蓬藋初未闻其有谈天雕龙之辩惊世絶俗之行俶傥竒伟之防也然士君子见之者靡不心醉神觧服膺诵义如荀季和二李之宗师也顾愿为弟子有足异者而诞节如叔鸾辄亦改容敛气惘然自失何耶郭林宗天下人伦服其度似亦难矣而陈仲举之不畏强御朝士鲜双乃亦自谓未如又何耶余尝上观七十子之徒智勇材辩之术甚具而顔回不违如愚至亡竒也然好学之称行藏之拟仲尼惟回是与焉虽子贡以下人人亦自以为不及也盖其仁心为质而退然不伐其所醖借者深逺矣名岂虚立士岂虚附哉语曰桃李不言下自成蹊殆谓此矣余又尝考论东汉诸贤鲜不以节义自励而露才矜誉卒蹈危机惟叔度韬光引晦卒能龙蠖于尘埃之表而醇风致至今使人销鄙吝而敦长厚范穆侯谓其及门孔氏其殆庶乎知言哉知言哉余嘉周君崇贤风士之意盖如此周君名绍稷宇象贤云南永昌人成都杨用脩之髙弟其经术治行已知名当世不具列云乃为铭铭曰维嵩降灵笃生叔度岐嶷夙成珪璋天赋清明在躬觧神悟曽是切磋动遵矩矱倬哉先觉乆矣生知靡幽弗贯靡奥弗窥甫在髫髾佥曰我师稽古坟索异世同规翘翘车乘公府交辟或拒或往行无辙迹其道犹龙其介如石遵养时晦被褐懐璧令问弥章羣贤毕至寂寂衡门方轨结驷待问如向靡不厌意譬彼饮河各满其器澄之靡清淆之靡浊以我汪汪销彼岳岳耆旧解頥贤豪折角如登春台熈熈相乐吁嗟东京节义是力名髙殃祸卒蹈荆棘扵维征君沈机先识鸿飞防防永谢毕弋周式商容王道聿兴曹舍盖公齐国以宁亦有魏侯只事段生况也令徳中和是经明明令尹髙山仰止树之表仪朂尔庶士是瞻是依自今伊始言勒贞珉用垂千祀】赵南星唐元紫芝先生祠碑记【夫人生者治乱之始也天地者人生之始也太古者天地之始也混成者太古之始也世长若太古之时则道存人长若未形之时则徳贞试语其象无思虑无设储不羡尧禹不悦仁义溷溷焉而至清墨墨焉而至明于于焉而至贞之人也之徳也形为赘生为暂大块为玩矧区区声色臭味簮绂田舍妾御之奉乎哉彼尚不知其可逺然此又其象也可以观精吾未见其人近代有紫芝先生焉先生貌不饰仪进不期显居不为家交不斥愚以仕为隠以身为寄以山水为娱世之人髙其行不知其非矫也乐其夷不知其所含也故就羁之盗可解而逰为约而不相诈帝者之崇欲以声伎自娱一位贱尚葈之小臣挂之不怒乃振其徳心此所谓入火不热入水不濡者邪假令先生遘淳曜之代作师九五凝神吐龢必能丰百谷而养万物即其觕者纯白介石之行亦足植表人伦章好漓俗遭时道防困于下位竟甘肥遯使不知者以为病于迂惜哉先生之墓在陆浑山下万歴间李于田氏为嵩县令于墓前建祠祀先生属记于赵子赵子曰古有称贞人者若先生者非乎其精不摇其神不挠此之道而乆视之术也乃有墓何吾闻黄帝鼎成龙迎去亦有墓盖示民终实解体云陆浑近嵩山固仙者窟宅第非其人不见于田天骨瑰竒文采神异非尘中物昔盖公见曹参言治道汉九州以宁于田之设虚室聚精禋就陆浑山先生平时所目佳胜殆有意乎殆有意乎余乃为歌祀先生因以招之其词曰君胡为兮山中纷草树兮葱茏灵妃俱兮鼓瑟与王乔兮相从骖旬始兮驾青螭吸沆瀣兮芋五芝伻鸾鹥兮通诚君不行兮劳思风浏浏兮白云举怅吾望兮继以雨兰房兮桂室荷之盖兮荃之壁姱情固兮无九门中悔遁兮何咫尺云霞兮蒸蒸芳草兮丛生望夫君兮不来聊逍遥兮采蝱】蔡毅中产麟碑记【今上修黄虞之业十有三年天地顺四时当万物服体而五谷昌股肱百司济济相让于时东西南北款塞賔服天子圣神光昭令徳衡紞纮綖而天下太和盖比之隆古矣豫土当天地之中汝光当豫上防带淮襟汝而人民才贤甲于两河癸未牛君奉命来令兹土越三年政善时和庶征维序有麟产于郊麕身蹄马尾牛而熛甲鳞森信如昌黎所谓麟者是时林木震动雷雨交作火光烛天观者如堵事闻于邑令君下簿王騐覆之王固世臣子能昌大其事奉而献之孔子庙廷徧騐诸卿大夫长老家遂告诸神而刳之囊以香草光灼灼动麟甲间乃瘗其骨于邑北三里许画图以传欲以闻之当道令君曰无足异毋以闻也亡何内臣有自河内还者以图进中防责部使诸臣无以闻者令君乃疏曰国家以民和年丰为瑞麟未足为异也于是部使以令君疏闻防大宗伯如令君疏元辅两台亦如宗伯疏上始曰俞知无足异姑以不常见者欲一见之取其鞁进诸皇太后徧视宫闱而留藏之内府方命下时令君十日捧麟覆以黄幕盛以云椟令君斋宿送之部使御史大夫亦斋宿送之宣武将军暨一王而下百千万人无不送之夷门之外凡十日抵京师所过驿传无不焚香送之吁麟之遇顾不竒哉彼其产于牛生于民家似细事已耳而昌闻于天子御搔其甲而拭其首藏于内府为世灵异史且载之薄海内外之属无不曰中国有圣人而麟生焉吁麟为国家增重也顾不大欤然天之仁爱人君也不特日月薄蚀水旱饥蝝螽螟已也凡事属异见而物无常有者皆有意哉今天子日与二三元老百辟卿士靡不和宁共成雍熈之化麟生而令君曰无足异元老诸臣曰无足异天子亦曰无足异上下兢业勤修不贵异物如此讵非大顺之实哉若以舆图无外异类咸賔八方款塞而曰顺之至也麟足兆矣则自三代而下鳯凰麒麟间亦有之彼不与我事我亦不与彼事此令君圣天子元老诸臣所谓无足异者也虽然传曰清明在躬志气如神天降时山川出云则斯麟也宁非我国家亿万年太平之征哉令君属不佞为之记而勒碑焉不按无能异其説而漫谈也令君讳应元闗中泾阳人少神异令光有异政则麟产于郊此又一征矣】马之骐瀛海张公垦田徳政碑记【尝攷有周开国以农事为王业根本将富庶于是乎兴礼义于是乎敦伍旅卒两于是乎寓要首重之故茨梁京坻之歌遍起郊圻乐乐利利之风蒸民永赖洵哉百代良法所以遵守勿替者乎挽近桑田无戴星之驾田畯虚劝课之职即巡方督屯使者嵗飞檄郡邑严覈实政期臻裕国足民之效无奈亲民者溺于积习率狃上人之求为故事安于窳惰又以履亩之务为烦劬第凭赫号申覆仅同道旁筑舍公私两困又何怪焉我泌侯张公具大学识为正经济厥莅泌也曽未及期百度聿新四民口碑啧啧有言语文字所未易敷宣者独其开垦荒田一事瘠已厚民劳已逸民人有所深惮而不肯为者乃其所不避风拮据而力致成功者乎泌僻处山陬地多壅沙积石不堪播种即所余平原旷野袯襫之夫于耜鲜资半为榛莽荆棘之区甚有田汚莱而租税犹存者嗟嗟小民叩阍天逺代控无人重以三方交讧额外加征十室九空流亡载道良亦苦矣公乃恻然动念曰民脂尽矣漏巵益极吾儒读节用爱人之书肩父母斯民之任倘或秦越视之宁独负吾君且负吾学食租衣税自便身图亦何顔居苍赤之上耶况地本生物养人君子小人咸利赖焉兹者国无积贮民乏盖藏则以有欲耕之民无佐耕之需耳特仿汉循吏龚渤海君卖剑贾牛卖刀买犊故事惟是减仪役却舆单骑遍歴林墟进父老子弟虚懐询咨详审地方利病指示保甲方畧蠧者剔利者兴随备查各乡荒芜旧载课额而抛弃者与夫实堪畚锸而曽未及开垦者共勘确得地三百余顷公曰地可耕矣若牛犋亡设耕耨无借犹石田也辄自行节俭捐俸百金照市值买孶牛百只各取里老甘结闗给开垦之民有田有牛则力耕不患无资矣一时编戸欢声雷动无不焚吁彼苍愿公立晋三台者自是而逢年乎则熈熈穰穰足追乐利之休风即非大有则计所收入亦足糊力耕者之口为于耜举趾之助焉况孳牛之利积十年可获千犊生生不息殆难穷诘此岂非利民之实政富国之鸿图乎总之公家视国子视民真儒实效其得于周人利本之意良深奚啻嫓美汉代循良已也公犹念官为传舍良法美政经歴嵗时未有不为猾胥奸民之所侵渔者即具文申呈抚按监司各存巻案嵗经查覆庶几一日百年无可磨灭公之为虑深矣蔑以加矣盖慈父之为子孙计也为之田园矣为之堂构矣而且明券约正界限以垂累叶不拔之策兹公之所以为泌民计不拔者又何殊慈父之惓惓于子弟者耶公之惠利洵不可无石以纪者谨因泌民之请为摭其实以道之若夫乆道之化掀揭大业行且名与天壤乆而泽流寰宇间矣今兹之政仅威鳯之一羽云公河间之景州人讳尔见号念东乙夘科乡进士】袁应泰广济河申详条款碑记【懐庆府河内县为兴水利定经制以垂永乆事照得本县前因地方嵗苦亢旱幸遇院司道府嘉恵穷民兴利明文不啻三令而五申之本县仰体至意申防详允开凿广济渠一道业已竣事告成矣但规画乆而易湮人情习而滋玩欲图永逺之利宜详经制之方二载以来熟观水势深维源是用不揆愚昧条列事宜如左伏详允勒之于石永为遵守等因申防本府详批据详具见訏谟逺虑宜勒诸贞石以埀永乆又防分守河北道右叅政蔡详批该县河广济恵民无穷据议条款悉如议行仍勒石以垂永乆又蒙分守河北道殷详批该县为地方图永利悉心计画无遗虑矣自宜勒石遵守又防管河道右叅政宋详批河工告成据议条件宜勒石以垂永乆不许官民诸色人等擅兴异议致毁成功又防河南布政司姚详批渠引水其利已不可胜言而又事制曲方条分缕晰如是诚不朽之伟绩也如议备勒之石以便永行又防总理河道工部右侍郎曽详批条议六款凿凿有裨河务俱如议行仍勒石以垂永乆又防巡按御史杨详批分守河北道查报本道随行本府覆查各款縁由申道覆查相同呈防本院详批覆议各款悉当准行缴防此批道劄付帖仰本县官吏照帖备奉劄付批详内事理即将款事宜一一查照施行等因防此案查先该本县申报渠縁由防本府署印推官赵详看得广济一渠本官慨然以导利为已任躬亲相视极力开凿取透石洞况所费出于本官节省公费及自己奬励等项银两于库藏毫无所支百姓时或有助之者亦不过沿河利水之民愿出急公非势以迫之较之张益州凿渠恵民殆犹不免怨讟者似过之矣好谋卒以成谋利民实以利国即令焦土变为沃壤一劳永逸千百年赖之功亦伟矣哉转呈分巡带管分守道佥事殷覆看得广济一渠知县袁应泰履其地相视原隰查有石岭可以穿洞因洞为闸启闭由我可免冲淤之患可资灌溉之利业经申请动支仓谷委官督理凿该县仍躬督调画今工告成虽所费银谷逾于原估之数然皆本官节省杂支公费并奬励柴薪等银殊于库藏毫无支费此渠一不惟懐民百世永利实在于斯而日前救荒之防莫过是矣转报河抚按三院巡按御史袁详批该县百世之利从此河内可称富矣会议优叙其管功効劳人役冠带门扁如议给赏缴防巡抚都御史曽详批中州水利最为吃祗縁有司秦越民瘼辄以弁髦弃之可慨也知县袁应泰志鋭先劳亲身调度凿山开洞因洞为闸部署规画一一中本院展阅图説益知良工心独苦矣且不费帑藏不扰里甲十阅月而工成可灌田五千顷余即济孟温武均利其利岂直河内百世赖之已哉仰道行令该县查动官银十二两先行优奬仍另叙具効劳各役如议分别准给冠带门扁以示奬劝余照行缴防总理河道工部尚书刘详批沁水清冽宜人夏秋水发又汹涌可畏知县袁应泰凿山渠引水灌田为覃懐兴百世之利可与郑国比羙准动河道银十两折充花币封送本官见本部院优礼之意县丞赵宗鼎唐时雍各奬励银三两公直甄周南等八名各赏银一两仍给冠带荣身马淳等十七名各赏银五钱仍给门扁示旌守巡两道督率有功另行叙録防此依防详遵行问今防前因合将后经制事宜勒之于石以便永乆遵守施行计一明河基以防侵占窃照本河自太行山凿洞引水经济源孟县河内温县武陟达于黄河延袤一百五十里濶八尺俱系除粮官地又价买济源民田减水河一道以防泛溢冲决之患长一里零九十尺濶四尺亦系移闗该县除粮永为官地如隣河居民侵种两岸湮没旧制以盗决堤防治罪本府覆议得广济河渠既系除粮官地惟利其无粮则人多埀涎覩今日之成功防异时之侵界意念深矣允宜勒诸贞石以永乆等因到道本道看得河渠既已成河岸当防挖决若不严禁恐无知小民侵种年深日乆混为民地今欲勒石明记其尺丈小民不得侵占诚永逺之计也一定渠堰以均利泽本河一渠共分二十四堰第一永益堰由官庄至休昌长三里第二永利堰第三常丰堰俱并入永益堰第四天富堰由许村长二里第五永福堰顺入利人河第六广福堰由许村庄入丰稔河归黄河一百二十里第七和丰堰由辛村髙村长五里第八广丰堰由东许村金冢至小营入黄河长一百二十里第九大丰堰由南寻西李家桥曲搆柿园土坯贾村至黄闷可减水入黄河长一百三十里第十大有堰由南寻北董至沙岗长三十里沙岗有郑府寄庄地七顷五十亩除本堰三分水一日第十一太平堰由武家作张家作至刘家庄长一十里第十二广有堰由七里桥故事马铺至古涧入沁河长二十五里第十三永济堰由防城祝策彭城尚香镇至苏东宏福堰长七十里尚香西砌栏水闸减水入沁河第十四广阜堰由南屯沙岗至辛王长一十里第十五新兴堰由里村冷家庄贾村至北正长一十八里第十六广隆堰由五王长二里第十七万盈堰由分水石七里屯卫村至彭城长三十里第十八长济堰由佳村珍珠庄髙照至耿家庄入涝河归黄河长六十九里第十九兴隆堰由郭村王里李家庄至北张长一十八里第二十兴福堰由彭城尚香镇至刘家庄长一十里第二十一安福堰由苏王南徐涧至南张长一十五里第二十二万亿堰由西冷至东周长一十里第二十三大济堰由北冷至杜家庄长八里第二十四永通堰由保封董宋赵庄至唐郭入黄河长四十里中间支渠之在各堰遍满原隰不妨随便导惟此二十四大堰较其逺近酌其盈缩民以称均平矣此中如强有力者擅开一堰计日分水即减别堰之利若系上流尤宜严禁盖势可拥之以自利而下地遂至涓滴不霑矣侵夺不均由于此本府覆议得河渠既利泽自广不有定数则豪强未免侵并据议较逺近酌盈缩计日分水周而复始诚公利杜争之长策也等因到道本道看得河渠既有二十四堰若不立为定规则不免有不均之据酌其逺近度其多寡计日分水诚均平之法杜争之谋也一泄余水以免泛溢窃照本河水势颇迅兼以秋雨骤集沟浍之水皆入于河不无囓堤之虑前于本河要害处所开减水河一道以泄之仍动本县节剰公费银建立石闸一座但水势疾于建瓴两岸易于冲塌宜用石砌两幇以垂永乆见有设立修理本河公田租谷毎年一百二十石动支一年以供其费庶石堤完固蓄泄备而水利益永矣本府覆议得泄水河渠建立石闸为计周矣惟是伏秋水涌岸堤易塌既有本河公田租谷相应勘明量支修筑如无冲决不得动支等因到道本道看得河水泛涨堤岸不可不周今议泄水去处捐公费以建石闸动公租砌石幇费一年之谷为乆逺之图诚深谋逺虑者也一设闸夫以便防守窃照本河洞口及减水河口与分水去处俱有设立石闸以时启闭惟闸夫是赖相应于石闸设二名减水河分水闸各一名毎名工食银七两二钱查有本县冗役吹手可裁二名青夫暨铺陈库夫可谷裁一名改给闸夫工食庶无加之扰而兴事用人两为便宜本府覆议得石洞减水各洞口石闸势必得人看守以司启闭既经该县查有吹手青夫铺陈库夫可裁即以前项工食给与闸夫相应准从等因到道本道看得河渠既设有闸闭必耑用人设立闸夫殊为允当应照所议一分水次以禁搀越窃照大旱之时民以水利为命乃强梁者肆为兼并而小民涓滴无望焉于是相率而告髙阜或疾视吞声莫敢谁何相应编定水分自下而上挨次引灌除大月侵河水一日各堰不得呈讨引灌外毎月以二十九日为率毎日百刻共计二千九百刻共夫四百六十二名毎名分全河水六刻二分七厘七毫自第二十四堰而上至第八堰共夫四百六十名半分全河水二十五日六时毎月两轮毎轮一十二日九时上轮自初一日子时起至十三日申时止下轮自十五日午时起至二十八日寅时止以十分计之万盈等十一堰四分二厘广有等二堰二分八厘太平等四堰三分为一号自第七堰而上至第一堰共夫五十五名半分全河水三日六时毎月两轮毎轮一日九时上轮自十三日酉时起至十五日巳时止下轮自二十八日夘时起至二十九日亥时止以十分计之天富等三堰四分四厘永益等三堰五分六厘为一号各堰通融照夫轮灌仍令二十四堰各建一闸一闸之中计百步总砌一隂洞引水入子渠灌田俱各用锁总管司之凢遇用水之时发钥开闸及隂洞依次放水搀越之不禁而自无矣如仍前恃强搀越计亩罚谷俱入广济仓同公田谷备修河之用本府覆议得利之所在人必争焉强凌弱众暴寡势必然也砌洞分水总管司钥挨次灌田用杜搀越违者罚谷如例良工心独苦于斯见矣相应准从等因到道本道看得开河原赖众工用水必需广济方为均平今议编定水分毎一堰建一闸毎百步砌一洞不许恃强搀越如有徇情违禁许不得水之人赴县禀官从公騐看连坐罚谷修河诚均利之良法也一栽树木以固堤岸窃照各处河堤多植栁树以其根株盘结可以固堤而障水也相应扵春初之时着令各隣本河居民徧栽栁树数年之后即可成林不惟堤岸坚固而林木不可胜用矣本府覆议得沿河树栁根可固堤材不可胜用一举而两利焉惟栽植必扵春首稽覆责在河官如有根株盘结其捍水障堤之功不细矣等因到道本道看得沿河植栁诚为固堤良法栁近水而易长堤因栁而益坚三五年后固可成林果能着实举行不惟有益于堤而材木不可胜用亦且有利于斯民也】广济河渠水利碑记【广济洞渠石闸一座两空毎空流水髙四尺濶五尺六寸闸北面寛三丈二尺髙三丈望水门二座东西角二座上栏杆十空闸板铁索滑车俱全闸丈看守石洞长二十一丈底濶二丈二尺髙一丈石洞二十三丈底濶一丈二尺深七丈九尺山神庙迤南土接入广济河身买济源县官庄里民盖汝器地五亩价银五两并两岸压占山坡地一十五亩俱该县除粮永不起科共地二十亩地名郭登闸修建丰稔河架桥一座隂洞四空毎空中髙五尺一寸濶四尺三寸两头各髙七尺五寸长二丈五尺许村开减水河一道长一里零九十丈濶四尺用价买济源县许村民段廷桧等地一十七亩二分三厘九毫共用价钱二十九千五十七文移闗该县除粮大河水闸一座两空减水闸一空北官路桥一座利仁河架桥一座闸夫工食用沈良贵地一十八亩价银一十八两闸夫耕种看守本闸纳粮租课准作工食大丰堰减水栏水闸一座两空毎空濶四尺四寸分水闸一空下髙二尺濶一尺八寸上阔四尺六寸减水置买本县利上四图九甲呉宗孝等中下地二千亩价银八两闸夫承粮耕种看守本闸永逺遵守太平堰夫十五名各处疏挑河工免调经年补修看守大河张村至分水石堤岸并千仓渠桥以防不虞西七里屯分水石处南河万盈等十一堰濶七尺三寸北河永济等四堰口寛五尺七寸底幇各长十一丈八尺深四尺五寸西官路大砖石桥一座两空南七里大砖石桥一座俱本县俸赎官银修建初凿太行山穿洞并修建太石闸架桥及减水河闸桥分水石等处委官公直甄陶南王尚智萧守祖侯应时赵汤赵九所张思聪张思周黄延夀李应光阎时化成齐李太运李应守段国玉李邦宁郝有义盖汝能马九叙张守志具防本县知县袁申请抚按河三院守巡河三道及本府倂河廰详允准给冠带扁牌奬赏外随又防申请管理河道右参政朱批据本县申陈情乞恩以励勤苦事本县看得广济洞之也幸赖本道主持于上加意劝相原委官公直王尚智等感激戮力褁粮从事有三年山上不告竣誓不旋踵者有面目黧黒指堕肤裂或感病力疾犹无懈志者有家有防变及水灾盗患义不及顾者有捐资以犒匠作争先成功者三年如一日众人如一心然后凿透石山洞建闸引水灌田波及五邑利被万家业蒙院道嘉具成功准给冠带仍奬赏有差矣夫有水赖之功者宜食永赖之报各役所有利地委应各免夫役一名子孙同众永逺用水如本身地名不足夫一名者免尽本身不得冒免他人各给帖文永逺遵守庶激劝有道而人心益励等因具申照详防批如议防此拟合给帖帖仰本役照帖事理如遇本河起夫兴工之日即照后地亩数免其本身利夫一名子孙同众用水永逺如本身利地短少不足夫一名者止免尽本身不许冒免他人永逺遵守第一永益堰第二永利堰第三常丰堰俱顺入第一堰共夫三十一名半老人盖汝能第四广丰堰顺入丰稔河第五永福堰顺入利仁河第六天福堰夫二名第七广福堰夫十四名老人李士楚第九大丰堰减水夫十二名半又新兴堰夫十八名顺入一堰共夫八十名半老人卢三顾第十大有堰夫四十六名老人王行外郑府三分水一日第十一太平堰夫十五名老人汤文清第十二广有堰夫十一名半外公田二名老人周天琴第十三永济上中下三堰夫一百二名老人朱冠张炯王九星第十四广阜堰夫八名老人辛光贤第十五新兴堰夫十九名丰顺入大丰堰夫十八名止存夫一名半老人李进禄第十六广隆堰夫四名半第十七万盈堰夫四十三名老人王应举第十八常济堰夫十五名半老人刘夏正第十九兴隆堰夫九名半老人严光明第二十兴福堰夫十四名老人刘夀增第二十一宏福堰夫二十七名半老人梁谷完第二十二万亿堰夫八名半老人梁诵第二十三大济堰夫十名第二十四永通堰夫七名老人李尚悟广济洞自洞至河内县地方至分水石河长八千二百步大丰堰减水河河内县长四十五里温县七十五里投入黄河水济堰北河投入宏福堰长一万五千四十步尚香西减水河长五百四十步投入沁河广有堰投入沁河长六千一百五十步万盈等堰南河河内县长一千一十七步温县河长一千二百步武陟县河长一万二千八十步投入黄河河内县顶济源县界利上三图八甲嵗字一号中心区头狄虎内除广济河身濶六步利上四图五甲闰字一号中心杨希泉西北角撅头史应禄内除广济河身阔六步寛平五图八甲日字一号中心杜臣内除广济河身濶六步寛平五图八甲东北角撅头杨宗礼内除广济河身濶六步崇上六图十甲温金字五回四号中心司道内除广济河身濶五步四尺四寸崇上六图十甲东南角撅头李住内除广济河身濶八步崇上六图二甲西南角撅头梁田内除广济河身濶八步崇上二图十甲西北角撅头王魁内除广济河身濶八步温水字四回六号刷遍中心马守安东北角撅头魏崇汤内除广济河身濶六步崇下五图三甲温水字一迥六号中心崔敖东北角撅头魏来李思聪内除广济河七里南堰河身濶四步温县太平乡四图八甲天字一号十四区中心赵来朝内除广济河身濶六步武陟县天字十五号第十二区外刷边九区区头秦汉西北角撅头张朋内除河身地二十二亩五厘四毫】孙丕扬阌乡县城碑记【今阌乡鼎城称要害者非为唇齿潼闗地哉顾洪河汪洋时汹汹肩背间城屡复隍司筑凿者因创隄为防城计亦万全矣狂澜嵗啮水一至城隄两决版筑莫息也闾阎人甚患苦之郑大夫日从大河之濵俯鼎湖之野喟然而叹大夫之叹盖叹城也父老曰君子何叹大夫曰与若醵金畆趋城隄工岂若址石悠乆为障蔽便父老曰患不胜其财者也大夫曰吾与损下以劳民力吾宁损上以寛民财父老曰患不速其工也大夫于是度城隄度俸度锾经营于城右之西土两宪三使二郡守靡不是大夫议时万歴戊子秋季乃石城基乃石隄基髙数仭延袤各百步而遥以当淜湃之冲又危楼于城上雉以砖巡以铺肖神禹以庙貌一切御灾捍患靡不殚厥心力己丑冬完缮父老徳大夫问记于予予闻曰维阌城系潼津咽喉维潼系宇内阨塞阌城不固斯潼之左辅孤阌堤不石斯城之右臂倾故城隄两工者非利害一阌受也大夫悯阌陷溺石阌城隄为阌人树保厘之猷以永有利于阌人此循良上绩也上方西顾关隘坚此隄以保障阌城固此城以金汤潼津大夫之功独阌也乎哉若夫民不告劳财不加赋则自有阌人口碑数矣大夫名民悦房山人京闗进士其分督率事诸与劳者胥载碑隂中】张应化共济庄碑记【共济庄者西蜀黄公所创为给孤地也公藩臬汝南先后赢三嵗所覈殿最诘兵戎惩虣豪絶探九简进修良平达罢穷度贞宪逺吏畏民怀汝淮千里徳恵孔昭两河南北驿其声而吟之乃公仁民心无穷也自午未以来淫潦为沴囷簏空矣重以辛丑河决汴亳之间雉堞几没苍赤其鱼环汝列城积雨为滙柏举平衍无重山深谷蓄泄甚艰被菑称最云公减驺从冒霜霰骑而履菑地条上救荒善防蠲租餔饿招抚复业民获更生矣公曰未也国税未可数蠲翳桑未可长餔吾兹得本利焉天子嘉恵元元先孤独毎郡若邑计日授粮计口授室法未始不甚善也顾赋粟有定额而嗷嗷待餔者不可以数限欲民之不转徙而捐瘠难已于是捐俸资俸不足而益以赎锾盖汝属十有四毎属五十金各付长吏市善地葺庐舍嵗收租入以佐令甲所不及知西平县事张应化仰奉徳意惟谨复益以下吏俸薪于邑南四里许耿家墩得地二百一十四亩有竒又稍折而东扵三里湾得地八十五亩有竒更筑室三十楹一以居贫者一以贮租入典守择人出纳有稽从此柏举嵗有丰防而孤无丰防直与古恵鲜嫓羙若汉之存问长老唐赐髙年酒面宋置义仓给货且拜下风不第吾属下吏钦承恐后即后之吏兹土者睹此懿举必慨然叹穆然思踵芳躅而式廓之田庐日益以増全活日益以众公之徳泽又可以涯涘乎哉不寕惟是公不乆登枢握轴以福汝南者福天下寰防蒸黎咸受公衣被粒食之赐公之功社稷功生灵者抑又伟矣应化故不辞拙劣而敬为之记公讳炜四川南充人壬辰进士】靳扵中新河碑记【临颍之水曰颍曰褚皆潩也三源竒发湮不可迹而潩实出大隗东南经长葛入许又东入颍颍之北则艾城石梁二河且錞且疏艾城石梁溢悉走防人湖地而颍北为河伯都矣金伏火流方皁之畴説兑而夺于习坎百室开只半菽蔑如又沮洳所蓄猝难钱鏄殍而瘠沟窜而逋赋乆假而增他戸口此羸者颍皆不可以恒繄潩何知然絜以大浸之稽不当一洫是不烦庚辰童律而歴政泄沓鱼沼塍释负掉臂鲜以浮于天时岂其恬不恻嗟亦胥力新之以重颍顿髙密张侯履封之始有忾其中会毖初政无动为大迨百为克开而徐奠厥丽焉士民徯志乃问诸潩不循轨而横啮之繇轻骑沿阅往复数四百里之程宵征晓归爰集耆众盱衡告语潩□予毒也已夫禹乘四载而急二距何颍于潩上承下距犹他水也注骤泄缓载窿其中襄而沛漫则湖不足以容其亟事畚锸阙河还子稼若官于是上接许源下距鄢境深七尺广四丈二尺长四十里有竒昔所称防人湖者不钟而径矣盖钟不足茹必吐径惟主递故通也是役也侯蠲禄金数十緍廪谷百余石工以地率饩以工率尺寸锱铢无爽厥度至子来输助驩呼有徒十日遂告竣事河流汤汤而鄢而泗而淮以觐百谷王浩漾哉颍防徳降干止宁矣曽为时几何惟时魃虐鸿嗸青阳更剧侯乃活数千指饶捷得一河胥力敏钜如从枕席过师神君圣令曷不千古颍耆义滕复性等以余向视学齐鲁知侯最深胫尉乞为石言用眎来者余惟昔西门豹凿邺十二渠曰百嵗后父老子弟思我后汉长吏以桥絶驰道欲合二渠一桥父老争贤君法式不可改也颍百嵗后河安往而不有侯则来者谁得参以意不奉为程且令程在兴革钧誉之兴多不问害则兴复贵革了责之革多不中规则革不绾兴故知利害相倚兴革相成庶几财与力两寛名与实全举斯塞心裕猷抚近所以举逺而非猎虚造大之可几也语云五害之属水最为大五害已除人乃可治夫侯亦姑试牛刀之锷于河耳耆义复缕悉侯政如袯襫章缝市里墟井无耄孺不闗胷无细大不研虑谛以精详行以博大颍食其福而歌舞之岂第饮河余为避席不佞既借九里之润已然君子遇大水必观则尼父谓水似徳卑下循理似义浩浩乎无屈尽之期似道流行赴百仭蹊不惧似勇至量必平之似法盛不求概似止绰约防达似察发源必东似志以出以入万物就以化洁似善化之数徳者非侯出身加民而谁水似之矣左右逢源濬导如志固其所也耆义搏颡公言乃曙侯衷侯名福臻万歴癸丑进士将以循吏髙等入交防之班也官师更老与河绩者识之碑隂】张民表官渡桥碑记【爰夫淹水弓声集鱼鳞为雁齿清流垒势创石鼈以木函况乎天上牵牛夜向雕陵问賛人间司马时从蜀道题书填灵鹊之参差谁能托足驾长虹之偃蹇不可容车波滙通川浮轻舟于魍魉浪飞渤海借砥柱于鼋鼍然而绮阁连云岂取材于一木锦袍灿日宁结组于寸丝穷一力于不赀空嗟莫办聚十方于无量属有成劳兹者桥梁即古官渡水也望极浦兮雁鹜飞嗟积砂兮狐兔走元甲巳随寒日尽草野萧萧彩船犹向淡烟来云天漠漠凄惨腾平丘之猎骑泬防隠曲溆之渔人崩岸横流行旅戒飘飖之患回舟演浪居人兴沈没之悲繄将鞭石于秦皇走嶙峋而驱汗漫岂徒为楫于殷相突吹涝以偃髙涛虽无陨宋之石借神休于星宿亦有来周之庆启灵号于子趋敝邑明府北海傅公扩仁度于纳沟欲左提而右挈轸生灵而拯溺肆辍木与低枝徳遡淳源动帝天于浣衣之石名通广路化王孙以只树之林是以毛宰官墀田宰官首鳯等行不舍之檀元津鼓枻姜居士有汜蔡居士大训等唱亡机之防縁水池兴国寺僧官宗副既惜逝川犹思彼岸不向毘邪自黙惟期檀越羣施是以髙谢四流宏披八正三千世界曽未足以当微尘二分珠璎尚堪持以奉寳塔皆能不贪不吝是造是经俨鼇足之承山像鹏毛之海芳名永振大徳不刋工始于崇祯元年正月甲子讫于明年四月辛丑费金钱千二百缗词曰爰古溴梁跨有雒津赤阑朱雀造晋超秦维兹清水厥流泯泯北渡奥区厉揭病民袯襫为劳惧其胥沦我侯戾止裁石鼎新凡我耆秀众乡缙绅秉侯之徳以莫不新子来日成功与时臻口碑不倾聴之伊人敷演无穷永勒贞珉是嵗秋八月戊辰立石】
　　皇清薛所蕴余济河重接遂村水利碑记【沁水出上党谒戾山迤逦迄野王之枋口川岩荡折波势蓊匌古人导以溉田不知昉于何代自魏司马孚表兴河内水利盖土人资以为嵗乆矣继此陵谷移易又不知堙塞何时明万歴庚子间河内令鳯翔大司马袁公应秦创凿广济洞渠而济侯史公记事于水下数武亦继凿永利渠盖与广济同其灌溉云然广济下流百五十里许之支分以二十余计霑濡所暨为邑者四而水利南流不逾二十里迄于济境而止何其功博而被狭欤且其支流所注为渠仅二一渠东南逶折至官庄入溴一渠南径遂村东桃园入溴迳官庄者天启辛酉间河内大卫孟县曲宏等村士民接以为余济一渠涓涓几何而上防者又复多所恡闭泽不及逺皇清丙戌五月偶偕姻娅司李杨君循如步至桃园砦口见水自遂村来者奔放莾泱建瓴入溴溅雪吼雷惊涛怒迅以为此何非斯民之命而委脂膏于逝波哉乃相与相厥形势曰可折而北合之余济以补不足惟是异日者搀越正号则济之人以为惴惴尔余指水矢心曰以余干正有如此水众乃欣欣有愉色走牍请之乡先生银台段公侍御周公咸曰可而济侯晋公孟侯傅公同莅厥事傅侯且即投牒上官报可畚锸肇兴于丙戌六月之六日防手于丁亥某月之某日而余济尺涛几几乎永利全浸矣先是患南雍村迤南坠污下水势不能轶而北询之父老佥谓架桥渡水可利攸往余乃捐二百金建木梁以漕水并用价购民地若干亩为渠基由是迳南雍东流官庄北环杨中丞祖茔前为带形滙之余济旧渠深广倍之首大卫次小卫王亮葛万为河内地其在孟境者则曲村宏道罗庄尧村呉家寨赵庄药师盖沐浴膏液者疃以十余里则四十焉是举也利在奕世广其恵以及隣者济之乡先喆与诸子衿义民也主其事者晋侯傅侯而相度鼓舞以利济我二邑者司李杨公之徳为最宜夀贞珉以志下忘晋侯讳承宷山西洪洞人傅侯讳尔栻辽东盖州人银台讳国璋万歴癸丑进士侍御讳维新万歴己未进士司李讳挺生循如其字子衿义民则商生昌祚李生等也】重修广济河渠碑记【沁水自晋境折入济源之枋口昔人引以灌田其来旧矣顾渠口初未审形势之便易湮淤遂通塞不常时有兴废明万歴庚子间大司马鳯翔袁公应泰令河内相度水势凿石山为洞置闸司启闭引水出洞口滔滔汨汨东南流歴济河温武四县界又数分支流以资遍溉名曰广济洞渠其役夫甚众其虑始甚周其落成甚艰而其永济乃甚溥其下又有利稔丰稔渠用济广济之不及而膏腴沃壤几尽境内土人即洞上劈石为祠有袁公像嵗时伏腊走奉香火不衰至美之曰功不在禹下云越数十载渠渐淤塞水之滔滔汨汨者仅存涓涓细流而泽不下究遇亢旸民动攘臂相争日嚣嚣于庭而究无救于禾稼之槁邑侯孙公目击心伤曰沁水东注未少杀扵昔也洞渠自在大司马之迹其可忽诸忍不似续坐视竭泽以为吾民刻期集众谋为疏濬之举初有虑鸠工之难者曰或豪强之多梗也或因縁之为奸也或孱弱之偏困也有一于此劳怨生焉功难猝就侯曰否因民之所利而利之其强者吾以公服之其奸者吾以明察之其愚而弱者吾以□恤之茍有利于斯人劳怨其奚辞工既肇庶民子来踊跃趋事无怠者强者奔命弱者心服猾者无所施其巧朴者无所爱其力自广济正渠以暨各支渠并利稔丰稔诸渠咸濬深广如旧式未三月而告成事水之涓涓细流者复滔滔汨汨如故浸溉之利大饶而邑用不争邑绅王君玉汝来征记余尝稽三代井田之制方井之地广四尺为沟十里之成广八尺为洫百里之同广二寻为浍故不言水利而田无不受溉者自秦阡陌以后古制荡然而嵗事功成资于疏渠灌田之利为多覃懐水利其所由来者逺郦道元注水经引晋安平献王司马孚为魏野王典农郎将具表言枋口木门朽败易以方石溉田滋广唐贞元二年陇西公李元淳刺懐州渠七十余里史又称温造为河阳节度使太和五年浚古秦渠枋口堰役功四万溉济源河内温武陟四县田为千顷可见枋口渠自秦有之字从木当时以木为渠口司马献王乃易之以石犹易堙淤至袁公凿为洞功乃益大利乃益耳天下事往往振迅于创始而后乃因循凌替故继起之功贵焉夫枋口昉于秦沿至于魏非司马氏易以石则故渠不可问矣自魏迄唐渠将焉往而李陇西复以七十余里着功由贞元二年至太和五年才四十余年间而温尚书又以河显唐史何欤岂非时通时塞疏导之功不在始作者下哉今凿山洞前有袁公不有公之力任疏濬则袁公之泽渐至湮没故兹役也公扵河内永利济实有大功扵袁公溯而上之虽司马献王李陇西温尚书至今存可也工甫竣侯适奉】
　　【钦召征试补天官郎邑人肖像祀公当不减袁公而不在禹下之颂又将追美前人哉工始于顺治十五年十月初二日讫于本年十二月二十日役夫三万人侯名灏字湛一己丑进士顺天之大兴人孟人薛所蕴受防河内为氓实被公泽因为记而系以词曰谒戾之山沁水出焉层折荡激歴险成川流径野王喷射巉岩古人胥宇凿渠通田枋口自秦遗迹蜿蜒木门易朽时有淤湮司马爰兴垒石为坚有唐纉绪温李辉聫夫何嵗乆故址空传有羙袁公洞天肇辟峭壁崭岩巨灵力擘鲸吸雷动鱼龙以宅蓊蘙蔓延爰及阡陌日居月诸渐忧竭泽孙侯继之疏瀹是迫滔滔者流青青者麦我侯戾止其心孔怿贞珉载纪厥功于赫畇畇原隰纉禹之迹】锁水阁记【孟于古为河阳地津渡黄流控扼京洛最为要区唐初立州焉置使建牙雅称形胜歴代相望人文蔚起辉映往牒自金大定中剥肤河患徙治今城明易州而邑稍衰落已据形家言紫金右峙虎煞居胜左隅青龙逊强处弱且大河东逝溴水遄奔闗键无力地气不聚见之人才亶其然乎崇祯庚午后吏部郎滇南鹿胎李公希揆以壬戌进士来为邑令澹静慈恵民号李佛政简刑清出胥周原谓东南五里之地宜阁于是揆日鸠工士民子来杰搆嵬起髙逼霄汉翼如岩如南带浊河东襟溴水势若环锁龙矫其首虎戢厥喙登城遐眺望之俨然侯乃置酒落成顾而乐之曰是后邑人士必多崛起彪炳豹变鸿渐鹏翘首可竢且计日当有入翰林者若继此续建连亘城隅盛不可言幸记斯语留为左劵甫逾三载余乃备员馆选自是科甲接踵文明大启人皆谓李侯于青乌子之书探讨精微言犹在耳信而可征惜冦难辄兴兵火连绵是阁也仅如鲁灵光岿然孤峙尔先是工初告竣余方宦逰他所贞珉勒纪虽列余名而文实代为操觚顺治戊戌解组侍养繙阅旧志乃见斯文建阁之义叙述未明友人相劝改作余思兴育人才在师儒敎化与斯人自为发奋文章徳业勉而企及岂徒乞灵地形而宅镐考卜八百肇兴姬公营洛亦于隂阳所交风雨所防殷殷留意斯理具存未可厚黜后之为师儒者覩斯阁也谓邑实生才益昌明教化以勤训迪而士生斯地曰吾土非故不灵者争相切劘以交奋于徳业文章之途将圣贤豪杰道徳功名超轶前代昭兹来许益征李侯之言信而斯阁之建所闗不甚宏逺哉阁髙五丈肖文昌帝君像于其上维邑之望云】刘之骥重修察院三司碑记【自京师以达江南三千里以及吴越之区闽瓯之乡达官之以】
　　【王事出者反者盖络绎于宋焉而又中州诸上官来巡扵兹土者趾相错也胥于公署焉是资胜国自京师以达于江南陆则由山左水则由通防河以宋之陆道西纡而东逺且数百里也宋之公署所迓送者不过中州诸上官来巡于兹土者耳国初曹濮之间榆园冦滋而山左陆道水道有震惊之虞于是江南呉越闽瓯之以王事出者反者尽由于兹兵马之盘息供役之烦兴百倍于胜国而宋当流氛焚杀之后田亩荒芜人民逃窜旧有南察院布政按察兵备三司頽垣败瓦荆榛满目以故江南呉越闽瓯之以王事出者反者及中州诸上官之来巡于兹土者悉择民居以厝之或湫隘而不容或涣散而无制官民逼处上与下交病焉顺治十年春余以谫劣来令于兹恻然忧之即欲创建察院及三司然当流氛焚杀之后田亩荒芜人民迯窜而又兵马盘息供亿烦兴计工庀材将安出乎不得已仍暂择民居厝之而日夜劝垦辟招流徙节嵗禄越二年而南察院大堂五楹成又置东西各三楹以及仪门周以垣墙而规模具矣越二年而察院之西隅布政按察兵备三司中修一司而大堂五楹成而后堂三楹成东西吏书房各七楹有大门有中门堂之东西各有防三楹门之外有屏有垣旁有郡守邑宰之谒上官者各三楹而规模具而且悉矣此中一司也而左右两司尚有待焉夫此二公署也以之修于全胜之时兵火未加物力充牣呼吸可以猝办以之修于流氛焚杀之后田亩荒芜人民逃窜而又兵马盘息供亿烦兴之余则戛戛乎其难之故萃数年之心力所构仅仅如此勒于石以志地残也民贫也物力之难也非以志余勤也】侯方域新迁顔鲁公碑记【宋郡旧有鲁公碑盖鲁公所书八闗斋防报徳记也结搆精妙创勒耸侧爰考书契肇自皇初苍颉而遥鲜有篆逮夫防八体之情状辟六艺之堂奥王羲之一人而已而际世不辰灵迹多淹当萧丞访落昭陵升遐方且弓剑陪玉匣之年风雨防金圹之日盖大寳于兹秘矣独斯碑者云蒸霞蔚笔既防而还连鳯翥龙蟠势如斜而反正所谓坤舆之神竒歴千载如一日欤以故虽间有残阙而轶致可寻海内自缙绅先生山林风雅之士见者未尝不欷歔称叹购之惟恐不得也而儿童走卒或逰卧嬉戏其下亦从而拱揖跪拜肃然如见其人焉岂寒燐衰草荒祠防碣顾足以移人性情耶抑鲁公神明所系魂魄时来往其间有使之者而然耶夫鲁公名在旂常精感日月谁不知之而一阨于卢杞再陷于李希烈当时曽不以为重使鲁公不以骨鲠处已方正忤人而徒矜矜于翰墨吾知其必为一时所慕不为一时所嫉也然则鲁公之书岂非反以鲁公之人掩哉而数千百年之后辄敬重爱惜山河之佳丽奸雄之气焰曽不若拳石之孤骞立之而不忍废之废之而复欲修之又何以説也八闗斋去郡城南里许为鲁公碑旧立处毁之者就新筑也嵗在崇祯戊寅春斋之址筑为堞下临濠水乆之浸及碑郡人张翮迁之请余为记嵗在崇祯己夘夏碑髙八尺横八棱棱尺许凡八百八十六字阙七十四字即鲁公报徳记也】重修顔鲁公碑亭碑记【太保宋公入相之四年而其亲以归既毕事矣拄杖而逰南城焉徘徊逺眺漠然大墟见其岳岳焉若人之立其际彊项而不仆者顾谓其从者曰是何为者耶是非鲁公之故植者碑耶夫向之高甍朱题与濠光雉影侵薄而荡漾者也吾幼与诸生肄业而逰者也今老矣物之变态固至此乎吾将为亭以覆之阅月告成而命域为之记域请于公曰公之为是亭也以鲁公之人耶抑以其书耶夫鲁公之见厄于当时而直伸其志其视卿相王侯与其国封邸第曽不若脱屣而何有于亭及其骂贼而死从容就义视吾之头颅身躯皆其所不爱也何爱此蝌斗鸟迹之遗哉抑公今者天子之相也茍有所举将观而效之公故能书如以为娱悦之具苏轼尝曰翰墨之清虚其异扵声色财贿之惑溺也特一间耳域闻古人大臣之佐其君以有为莫不勤恳扵逺大之务汲汲而搆造之而不遑扵小技及其治定功成然后有所退托焉以自适如谢安石之丝竹裴晋公之松雪亦其类也今公意者以创之业为已毕欤而或借鲁公以激发天下之忠义长养天下之人材乃崇是亭也夫天下大矣倘无如鲁公者之神灵以往来昭回扵荒文防碣之间是又苏子所云深山大泽龙亡而虎逝吾且见狐狸之昼逰而鳅鳝之羣舞也公之意其为是哉公曰子之言防矣顾吾以为少而逰焉老而不能忘也呜呼然则公之感扵天下之变故深矣乃退而为之记】艾元征国相寺碑记【汴城之东南三里许巍然独峙者繁塔也塔有国相天清白云三寺相鼎足其间兴废盛衰不知凡几毎经修葺辄示灵异非仅精蓝佳境诚一郡风气之所闗也慨自黄流肆骋之后中原陵谷一时变迁揽辔而至者惟见黄沙迷目白草创懐昔之烟人人家如星之在晨歴歴可数岩城雉堞悉委下泉间有存者髙不逾肩惟有繁氏一塔屼然而立与艮岳一峯遥相拱揖耳畴昔所称梁园胜防者皆付之皛淼而国相三寺已荡然不可问矣会大中丞张公偕方伯徐公鋭意兴复自衙宇城池芹宫祠庙与求贤讲武之地或创或仍审宜度势躬亲区画晨昏省试上不费公下不劳民未再期而诸工告成复与同舟诸公见繁塔之屼立寻其故址乃知吹台之迹未冺而国相之基尚存也夫司马之秘思虽邈七贤之遗响堪追防碣残碑未尽灭没方伯诸公因言扵大中丞之前曰夫制礼作乐所以移风而易俗也不可与三藐五印而并讲之耶由是中丞公首为之倡而诸公合力以助遂崇其三殿纒以黄金前礼释迦中开接引后建毘卢合三寺而一之统额之为国相禅寺四大诸天焕其山门伽蓝大士新其两庑中翼一亭以韦防尊者永镇此地而七级揷汉一线摩云向之突兀难攀者今则盘石超距矣朔朢之夕千灯一炬光照十方若法藏香积钟皷梵呗之属各有位置因置地亩用资焚修轮奂聿新龙华重丽逺近士民咸以香花随喜俯仰咨嗟佥谓桑田沧海之余不意复见升平文物之盛如今日者也因忆汉以前未有佛法自白马东度教始行于中土羣弟子以圣尊孔子孔子勿居曰西方有大圣人其佛之谓乎以其道大无外以空为体以慈为用茍用以慈则在上在下皆取法自淑淑人上古神道设教不存乎此耶天下之人大抵好义而信神无强悍不化之习记曰修其教不易其俗齐其政不异其宜贵因也豫居天下之中大梁居豫之中风气隆替八郡以之国相寺之建非无因也腹心之地如磐石普天之下若苞桑诸公之是举既以祝】
　　【国祚之灵长登斯民于邃古其功诚非渺小矣予奉命祀岳得观厥胜方伯诸君砻石而俾予识其始末遂泚笔而记之云尔】重修少林寺碑记【海内之巍然髙峙而为羣望者莫五岳若矣岳之尊乎中者则维嵩焉亘古以来代有禋祀至汉武元年帝于此山闻呼万嵗者三于是崇其封号禁三百里内不许伐木令典可攷也中有太室少室二山太室为峯者二十四少室为峯者三十六而峯之中者形胜独擅梁武通天元年初祖达摩来自西土世无人识冷坐此山九载精灵贯扵石壁歴百千禩不改也昔祖以袈裟授二祖慧可曰如来以正法眼藏付迦叶辗转至我今付汝吾灭后二百年衣止不传后至六祖慧能其衣果止非不欲传盖时势不得而传也曹溪坛经载之详矣太室少室各有初祖道场时有兴废今惟少林一寺谓之祖庭为天下法王之位嗣其教者已二十八代矣寺僧以禅宗武功辈出天下之僧咸就教焉今我】
　　【皇清景运维新法古而治三教之道不为偏废大宗伯以沙门海寛来绍此统驻锡之日寺以兵燹之后风雨飘飖栋宇剥蚀半属倾頽触目兴嗟谋欲修葺而力有不逮乃发念为疏乞大师相卫公为文以弁其首贻之扵藩臬诸当事而大方伯徐公曰此维藩者之所宜计也遂诣中丞公而晋言曰初祖道场佛法攸系灯灯相续以继宗风巍乎梵刹未可令其就圮也宜有以修葺之中丞公曰尔为岳牧职有攸司修废补缺惟尔是任仍捐俸为倡以告同事一时咸发欢喜之心以证布施之义随其丰俭而作因縁予以奉命祭告得履嵩岳时方鸠群材而召百工初为修葺之举曽几何时而来长安者佥云頽然之古刹而已焕然改观矣工既竣寺僧欲以其始末勒于贞珉以告夫后之君子乞予文而志之询其所葺建者则方丈立雪亭左右十间西退居正殿五间大天王殿一座兼左右二间洵可以垂于不朽矣遂搦管而为之记】汤斌田烈妇孙氏殉节碑记【烈妇孙氏嵗贡生防光之女性贞静通女诫大义年十七归处士田云龙云龙躬耕自给烈妇荆布操作相对如严賔康熈六年夏酷暑云龙行吟潭上解衣防泳雨后水大涨遂溺死烈妇抚尸长号尽鬻簪珥之属治二棺先以一殓云龙遂自缢家人亟救得苏其父劝慰曰汝父在独不相念乎烈妇曰在家从父既嫁从夫礼也从一而终古之训也夫亡与亡计之熟矣其父无以难第令诸娣姒防防之烈妇哀泣勺水不入口见防衞且密乃绐曰我今不死矣须后再为计也与诸娣姒营防事至夜分诸娣姒大半睡去烈妇呼之醒曰若不惧我死乎因与之长谈至四鼓尽诸娣姒困不能支皆熟睡烈妇遂自经夫棺侧盖六月十九日也睢阳之人无逺近皆知田氏之有烈妇也孙氏之有贤女也缙绅儒林歌咏之郡大夫式其庐里人相与醵金立石而请余一言其事窃惟夫妇大伦一醮不改名之曰信是谓庸徳宜若非人所难者然诗三百篇以节著者共姜一人而已春秋去古未逺二百四十年之间全节不失妇道者惟纪伯姬何寥寥也兹观烈妇亦何忝焉今朝廷方敦崇节义伫看太史采风】
　　【纶音宠贲勒之青史以为彤管光或輶轩失采而刻铭道周芳魂灵气犹将翺翔兹地土魍木防亦知呵防此石永不颠踣即星霜迁易嵗月滋古茑萝蒙翳苔藓剥蚀好古之士摹而传之可以补史氏之阙而烈妇姓氏终以不没于世则世之砥行砺节者无虑湮灭不彰矣】汪琬睢州汤恭人节烈祠碑记【睢州节烈祠在城西隅距州治可一里故建以祠】
　　【诰赠恭人赵氏恭人盖诰封中宪大夫陜西按察司副使汤公讳祖契之配前江西分守岭北道布政使司右叅政今翰林院侍讲斌之母也琬谨按前明崇祯中流贼李自成冦封归徳间所向残破骎骎及睢恭人闻之谓其家人曰州为兵冲未易保也脱变起则吾夫上有老母不可死吾子又宗祧所系不可死吾直以一身行吾志耳徐语中宪公命斌读书北郭外斌依依不忍去辄叱遣之已而睢城果陷又急语中宪公俾负其姑许夫人以逃而身自坐堂皇召家人谓之曰吾家世名门万不可受辱阖戸经于梁家人惊解之复投于井又出之恭人怒誓曰贼至不死非节也死不以时非义也贼寻入环刄相向恭人厉声大骂不絶口乃遂遇害崇祯十五年三月某日也年三十有七斌方逾城号哭以迹恭人而恭人则已拒贼死矣知之者无不太息泣下越七年为皇清顺治五年河南提学佥事李公震成始檄知州房君星建祠故居之东毎嵗率官属往祀又十二年巡按御史李公粹然始具其事上扵】
　　【朝奉防旌恭人之门如故事州人老稚闻有是】
　　【命咸讙嘑奔走拜迎祠下且酌奠以告于是知州戴君斌顾瞻裴囬叹其地之湫隘弗称非所以侈上恩以励末俗也乃率州之大夫士与汤之宗老及其子姓议改筑而迁焉即今祠是也鸠众庀材自门而坊达于前堂后阿其傍眂牲有所庖湢有房彻藏祭器有库俱次第讫工顔其南荣曰节烈栋宇靓深丹垩増丽畚扫清洁奉享以时用以揭防妥灵昭示逺迩俾无遗】
　　【国家乌头绰楔褒扬大节之意甚盛典也顾丽牲之碑既伐既具乆犹无辞以刻防斌与琬偕奉荐举之诏来集京师斌遂以属琬琬自分文学驽下固让不获命始腼顔执笔为之辞窃惟春秋歴十有二公孔子书内女之贤而以烈著者宋伯姬一人而已今归徳故宋大火之墟而雎其西境也恭人生于伯姬守礼之乡相拒二千余载卒能躬蹈白刃慷慨不诎顾视屠毒甘之如饴以恭人之死于兵例诸伯姬之死扵火庶几其易地同符者揆以春秋之指其当得书也审矣至于恭人其他懿行莫不可纪具详呉祭酒伟业孙征君竒逢所撰传中概不备书特书祠之本末俾刻焉以劝来者系之诗曰上帝降衷乃叙彛伦妇也事夫臣也事君臣忠妇节二者则均弗挠弗汚恒性斯敦世衰道降如川之溃或惧于威或訹于利俛首曲膝孰劝于义佩绂者然巾帼奚议恭人之贤是实女师克孝克勤克淑尔仪尔命不犹遘时艰危舍生赴死克全厥归呜呼恭人永矢贞正平居从容素志先定呜呼恭人睥聣防锋防手奋诟有气如虹宁碎我首宁揕我胷肯玷髪肤而犬豕从呜呼恭人遗爽不殁凡厥忌辰隂氛四塞飚驰雨击陟降怳惚雾车云旂莫之可测煌煌髙□天子表之潭潭新宫守侯考之春禴秋尝恭人下之于豆于豋于荐苹蘩恭人饮食福尔子孙岂惟子孙徧恵州人】阎兴邦蓍台记【上蔡东三十里一台屹然临于蔡沟曰蓍台蓍草生焉盖伏羲氏画卦地也其西北有庙以祀伏羲歴代设祭田二十五顷明末荒芜不治故台与庙亦就圮倾今既修复之招徕垦辟且为之言曰伏羲画八卦万世文字与文王周孔共发明之定隂阳辨吉凶合天地通神故曰幽賛于神明而生蓍无蓍则无易易不可见则乾坤或几乎息矣伏羲之徳如是则台也庙也当与河图洛书并垂永乆矣守斯土者敢不保之勿替哉】胡介祉禹王台记【台者何逰观之地也记者何纪防观之胜也古之君子山川风物必有书登临眺望必有书所以颂升平而志燕喜也而美勿専乎已乐必同乎民其念公其辞正也梁以台名千秋者三曰繁曰吹曰平繁不知何所昉而吹之以师旷平之以孝王昭昭也于稽其地盖名殊而实一也名殊实一奈何先后屡更而不没其旧也今之以禹王名台又不知其何所昉也曰有崇徳报功之思焉有追逺返本之意焉不可易也何居乎崇徳报功也禹之功徳溥矣其最莫如河洛梁河洛之都防也昔曽没于河而台固岿然独存台存而禹功并存也曷为乎追逺反本虑民之习矣而不察也然则台名自此定乎曰何必然也仁者见之谓之仁智者见之谓之智意各有取尔也台之上天章焕若台之中神灵赫若台之下士女纷若踵事増华而防观日盛也台之髙势穹隆只台之旷气爽垲只台之清逺山隠见而水滔流只凭虚揽胜而景物之寓目无穷也不有创者其何以兴不有承者其何以继美归人人而不必自己也重门洞双扉莫阖瞻宸翰而非防拜夏后而常亲豫顺随时而乐以同民为大也特未知今人之乐何似古人尚想风流慨然有吾谁与归之叹者乃在夫三贤之列也三贤为谁唐李白杜甫髙适昔逰此地而祠于台左者也】汤右曽重修香山寺记【去洛城二十五里曰龙门香山东岩西岭相望若阙伊水歴其间水东旧有香山寺即旧唐书所载白公居易与僧如满结香火社尝写其文集送寺中如佛书杂传例流行之者也考郡县志皆不详寺兴废所由宋陈振孙为公年谱谓寺在龙门山后魏熈平元年建按熈平元年明帝初改元母胡太后幼得佛经大义立寺建刹甚众北史明帝纪熈平二年皇太后幸伊阙石窟寺郦道元生其时注水经亦谓伊阙镌石轩髙甍架峯盖曰伊阙曰龙门曰香山本同一地意者石窟寺乃其先所命名顾未有以深考陈氏博采诸家传记审订详确其言有据依则寺之创于熈平其信然欤歴周隋至唐以公故而始大显于世自后名人逰眺所至辄见篇咏北宋时梅尧臣逰龙门诗曰香庵徧岩曲范纯仁亦云杉松隠映皆祗园是当此时寺尚无恙初不闻骞崩破缺挠折隤坏也迨金魏抟霄至龙门始云白傅已矣不可见元萨天锡龙门记云旧有八寺无一存但东崖巅有累石址两区余不可识有数石碑多仆其立者字剥落不可读则兹寺之废在金元之际今岿然惟两石塔在耳榛藂茀草昬翳灭没无有即而问之者盖又数百年矣右曽前年冬试士洛阳毕至其地慨然有复营建之愿而力薄不果今年春太原张君□来守是邦过大梁言次及此君欣然不期而志同右曽乃捐月俸为之倡手书重建香山寺引授君俾与郡人共经营焉君始至即有惠政吏民怀之凡所欲兴奔走踊跃如其意指而诸生亦念使者校试于此刻苦自厉未尝通一赂遗遂率其私钱众力咸传推陜州学博孟君桓任以事而以洛阳明经张君所修佐之孟君谨干精敏心维手画若所已经伐石而基循山而垣首为亭五楹级而升以次为堂者三堂各三楹列屋翼其旁凡深一百八十尺广半之良材坚甓缩板防土纎悉攟摭既修既好自三月一日讫闰三月八日凡三十有八日而卒功呜呼何其成之之速欤李格非洛阳名园记如李卫公富郑公文潞公园池景物之胜今皆为平田荒墟无能指其故处世多谓僧坊佛卢依托可乆然伽蓝记载东都盛时寺至千三百余今亦无一二存者而兹寺以公得复兴于千载而后其可喜也已公自太和二年至洛迄薨凡十八年朝夕之所逰意思之所注常在此寺寺去公墓不一里公修寺记有愿结后縁它生复逰之语则公虽生天成佛灵爽其长依于此乎孟君言自鸠工以至落成凡阅四旬无飘风暴雨初太守之相度于斯也伊水方落估筏不时至搆木为难是夕水忽暴涨明日衔尾而下栋楹梁桷板槛之属罔不毕具人惊叹以为竒夫雀离浮图天庆火珠事有縁防良非偶然右曽适以试士复来洛中既蒇事因得遵曲磴升重岩以至乎香山之寺谒公之像周览遐瞩徐休乎亭之上倚峭壁俯清澜层阿香林蒨翠隔岸南睇九臯北望王屋洛城烟火欝欝霭霭若在牕牖耳目旷如心神既怡自惟固陋猥以兹□之懽舆得挂名寺中以垂将来顾非幸哉已而怃然又念人事之不常而成毁之不可以定也石有时以泐水有时以凝深谷髙陵变迁非一更百千年兹寺其能乆存而不废欤后之视今亦犹今之视昔恩贤好善歴劫防持其以俟之来者因为之辞纪其嵗月云】蒋涟宋太祖太宗真宗仁宗陵碑文【嵗己亥臣涟奉】
　　【皇帝命以惠仁宪端懿纯徳顺天翼圣章皇后升祔】
　　【太庙礼成分告河南歴代帝王陵寝肃将祀事星言至巩有宋四陵在焉奉乡荐币之余周视寝园不觉穆然于宋系之盛宋治之隆而叹其卜年緜逺禋祀弗替良不诬也在易之恒曰圣人乆扵其道而天下化成孔子曰王者必世而后仁又曰善人为邦百年亦可以胜残去杀夫以圣人居王者之位犹必乆于其道而仁覆天下而况于善人乎莫为之前虽美弗彰莫为之后虽盛弗传稽古尧授舜舜授禹是非一姓有商之君贤圣间作是非一时惟周文武受命嗣以成康百姓安宁刑措四十余年不用唐虞以来于斯为盛汉兴至于孝文亦四十有余载廪廪乡改正朔封禅矣谦让未遑东京建武永平之政粲然具有条理章帝又体之以忠恕文之以礼乐逮于永元虽颇有弛张而俱存不扰然则圣人在位而至于歴世者周之四代是也善人相继而不俟百年者东汉之四代是也有宋之兴其后周而轶汉乎太祖起介胄之中践九五之极四方列国次第削平创业垂统规模宏濶释藩镇兵权绳赃吏重法务农兴学慎罚薄敛与世休息太宗继之以慈俭为寳絶逺物抑符瑞炳焕史牒号为贤君真宗聪明英武用刚鲠不挠之臣兴制举常平之法祥符以后天书叠降説者以为假神道设教之言以消逖逺窥觎之志九野清泰黔首宴如仁宗防俭仁恕出扵天性其时吏治若媮媠而任事鲜残刻之人刑法似纵弛而决狱多平允之士小人不足以伤善类之气小眚不足以干造物之和君臣一徳朝野一心上可望而知下不言而喻合而论之太祖开其基太宗纉其绪真宗守其成仁宗善其化盖优优乎胜残去杀以庶几扵仁而稽其歴数已百有余年矣岂不盛哉涟忝祠官例得纪分祀嵗月立石庙下并论次有宋四陵所以列圣朝祀典者其本末如此来者有攷焉】
　　万夀宫告成恭记　　　　　　　　【臣】王士俊【皇上御极之十有二年乾曜光华坤符炳焕是年正月元朔立春嵗月日时俱防于摄提格此自章蔀纪元以来未有若斯之洪庥肇启上瑞翕臻者也盖寅属人生之义主】
  </div>
  <div class="pagination">
   <a href="河南通志_page274.html">
    上一页
   </a>
   <span>
    ...
   </span>
   <a href="河南通志_page270.html">
    270
   </a>
   <a href="河南通志_page271.html">
    271
   </a>
   <a href="河南通志_page272.html">
    272
   </a>
   <a href="河南通志_page273.html">
    273
   </a>
   <a href="河南通志_page274.html">
    274
   </a>
   <span class="current-page">
    275
   </span>
   <a href="河南通志_page276.html">
    276
   </a>
   <a href="河南通志_page276.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
