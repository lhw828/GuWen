<!DOCTYPE html>
<html>
 <head>
  <meta charset="utf-8"/>
  <title>
   水经注疏 - 第 54 页/共 77 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   水经注疏 - 第 54 页/共 77 页
  </h1>
  <div class="content">
   [九]　「以梁州刺史桓宣卒」　按：「桓」上原有「援」字，今标点本《晋书 勋传》据周家禄《校勘记》云：「援，衍文」，是也。据删衍字。
　[一〇]「初屯西域，退守武当，不云尝治南郑，略也」　按：郦《注》疑误记，杨氏为之回护。沈钦韩云：「按《通鉴》咸康二年，诏建威将军司马勋安集汉中，为成主李寿所败，是时晋未有汉中也。至康帝建元二年，廋翼以参军司马勋为梁州刺史戍西城而未得汉中。其立南郑县治，当在穆帝永
和三年李势灭后耳。」
　[一一]「《史记 封禅书》，社亳有三社主之祠」　按：标点本校改「社」为「杜」，以《索隐》引徐广说，「社」字误，合作「于杜亳」。杨氏从「社」字则当增「于」字作「于社亳」，不增「于」字，则当改「杜」。今从徐广及司马贞说改「杜」。
　[一二]「《正义》引《周地志》」　按：「《正义》原作「《索隐》」，实《正义》所引，杨氏误记，今订。
　[一三]「《九域志》，汉中郡有古胡城……」　按：当作「原书古迹中」，通行本无之。
　[一四]「《书钞》一百八引《晋起居注》称，咸熙十年，误」　按：孔刻本不误，作「义熙十三年」。
　[一五]「迎大豫于揟次。《音义》揟，子鱼反，次音恣」　按：《晋书音义》原文作「孟康：揟音子如反，次音恣。」引孟康《汉书音义》如此。
　[一六]「状如偃月」　按：《御览》六十七引《方舆记》引此云：「注《水经》云：形如偃月，故号明月池。」亦作「形」，不作「状」。
　[一七]「汉王之国，良送至中，是良尝莅此，张良渠之名亦有所自」　按：杨说可疑。据《良传》言：「良送至 中，遣良归韩。良因说汉王烧绝栈道，乃使良还。行，烧绝栈道。」则良至 中被遣行时栈道尚未烧绝，安得有渠名之？
　[一八]「《元和志》，晋平谯纵后，梁州刺史尝理成固」　按：《元和志》二十五兴元府下云：「锺会既克蜀，又置梁州。晋末李特据蜀，汉中又为所有。桓温讨平之。谯纵时，又失汉中。纵灭又归旧理。」
而《寰宇记》百三十三云：「谯纵灭，复理汉中之苞中县，今衮城县也。东晋末，又移理城固。」熊氏引二书云：「即上大城固也。」似《元和志》所云旧理即城固，而《寰宇记》则以为苞中县，还后方移理城固。熊说未分明。考《宋书 州郡志》三梁州刺史下云：「纵灭，刺史还治汉中之苞中县，所谓南城也。」又云：「永初郡国又有苞中、怀安二县。」「苞」字下各本有「县作」二字，标点本删去，以为衍文。今按：原文当是苞县、怀安二县，而「苞」字有小注云：「县一作中。」则是一本作苞中、怀安二县。此苞中即上引还治之苞中，所谓南城是。《元和志》 城县下云：「晋义熙末，朱龄石平蜀（谯纵），梁州刺史理此，仍改 中县。」据此则熊氏误解「又归旧理矣」。以《元和志》同卷之文释之，明非城固。
　[一九]「八百以杖指崖，出涌泉」　按：《寰宇记》百三十八西乡县下引《唐公房神仙传》略同，但「渴」作「无酒」，是渴为酒渴，又泉涌出上有「酒」字。下云：「故后人敬之，立祠甚灵号曰唐公房。」小异。
　[二〇]「宋遣秦州刺史萧思话西讨」　按：沈钦韩《疏证》云：「按《萧思话传》，起督梁、南秦二州诸军事，横野将军，梁南秦二州刺史，则思话专官只可称梁州，不当云秦州也。」今按：沈说是也。《宋书 州郡志》梁州刺史下云：「文帝元嘉十年，刺史萧思话还治南郑。」其专官是梁州，《思话传》记遣西讨事正在十年二月事。但标点本作「贼退保西水」，失校「西」字。熊氏云当以此正之。《方舆纪要》五十六酉水下亦云：「或误西水。」沈炳巽亦云《宋书》之误。
　[二一]「人不能上，朱人上有今字，赵、戴删」　按：《寰宇记》百四十一引《水经注》作「刻石为文字，今人不能上」，朱《笺》本或依之。熊氏云「今」字不宜省。



《水经注疏》卷二十八
沔水中朱此卷《经》文又东过堵阳县至《注》文习凿齿又为其宅铭焉，为卷二十九之首，表目作《沔水下》，以又东过襄阳县北至末为卷二十八，前后互讹。戴订正表目，删下字。赵前后互移同，惟移此《经》又东过堵阳县至宅铭焉接二十七卷末，全亦前后互移，移此《经》又东过堵阳县至宅铭焉接上卷末，今从戴订，自此至末为一卷，而表目作《沔水中》。
又东过堵阳县，全云：堵阳即汉南阳之属县也。《寰宇记》，郧阳县东十里有兜牟山，汉中郡与南阳郡分界处。此是汉旧县，非唐初所置南丰州之堵阳也。会贞按：汉南阳之堵阳，《淯水注》作赭阳，以赭水名，者音。《后汉书 朱佑传 注》，故城在唐州方城县。在今裕州东六里。此堵阳为汉、魏间所置县，以堵水名，其水俗号陡河，知其音为当古切，故城在今郧县西南，判然各别。且全引《寰宇记》，明言南阳、汉中分界于郧乡东。此堵阳在县西南，则为汉汉中境，安得有南阳之县，弗思甚矣。此县盖旋置旋废。至晋，堵阳仍属南阳。考南阳县境，与此地中隔顺阳之武当，必仍还故所。唐南丰州之堵阳，正因故名也。堵水出自上粉县，北流注之。朱出下衍焉字，戴、赵删。全云：两《汉志》无上粉县，疑是曹魏暂置而旋废者。《寰宇记》，房陵县有粉城，因粉水为名，疑即上粉县故城，此《经》文晚出之证。守敬按：《水经》作于三国魏人，全误以为桑钦作，故有晚出之说。据《寰宇记》，上粉在今房县境，互见《粉水》篇。
堵水出建平郡界故亭谷，朱出作自，赵同，戴改。守敬按：观此堵水出建平云云，足知上出上粉县非《注》文。堵水出建平界，去上粉甚远，不得谓出上粉。此郦氏正《经》之失。建平郡治巫城见《江水二注》。《寰宇记》，堵水出金州平利县黄平源岭下[一]。《明 地理志》，亦言出平利县界。今水曰陡河，有二源，西北源曰竹溪河，出竹溪县西北鸡笼山。西南源曰柿河，出西南曾家埧北山。建平郡在西南，此《注》言出郡界，盖以西南源为正源也。东历新城郡，郡故汉中之房陵县也。守敬按：汉县属房陵郡，后汉因，汉末为房陵郡治，魏为新城郡治，[并见下。]晋、宋、齐、[郡曰南新城。]梁因。今房县治。世祖建武元年封邓晨为侯国也。戴删也字。会贞按：《后汉书 邓晨传》，更始以晨为常山太守，光武即位，封房子侯。房子即常山之属县，非房陵也。郦氏误矣。汉末以为房陵郡。守敬按：《华阳国志》二文。《元和志》同。魏文帝合房陵、上庸、西城，守敬按：上庸郡详下，西城郡详上卷西城县下。立以为新城郡，以孟达为太守，治房陵故县。守敬按：《国志》夏侯尚、刘封等《传》及《注》，建安二十四年，先主遣孟达北攻房陵，杀太守蒯祺，又遣刘封与达会攻上庸，上庸太守申耽举郡降。先主以耽领上庸太守，以耽弟仪为西城太守。二十五年，达降魏，文帝合房陵、上庸、西城三郡置新城郡，以达为太守。《华阳国志》，房陵县，郡治。《寰宇记》又云，达为太守，理上庸，达后叛归蜀，司马宣王讨之。始移理房陵。有粉水，守敬按：《粉水》篇见后。县居其上，故曰上粉县也。守敬按：《粉水》篇，上粉县取水以为名。堵水之旁有别溪，岸侧土色鲜黄，朱《笺》曰：旧本作解黄。孙云，当作蟹黄。按《内经》黄如蟹黄者生。谭友夏云，蟹黄语，《内经》谓病痢之粪形也。岂因可噉二字，遂疑为蟹耶？赵改解，戴改鲜。守敬按：鲜字是也。《御览》三十七引盛弘之《荆州记》，武当县有一溪，岸土色鲜黄，乃可噉，是郦所本。《山经 中山经》，葱聋之山，中有大谷，多白、黑、青、黄、垩。《湖北通志》，此即垩之黄者，其曰者即白泥，一名观音粉，岁饥可充民食，白者可食，黄者宜亦可噉矣。乃云可噉。有言饮此水者，令人无病而寿，岂其信乎？又有白马山，山石似马，望之逼真。侧水谓之白马塞。赵作寨。守敬按：《御览》三百九十二引《荆州记》，堵水别有一溪，[二]其傍有白马塞，《通典》，竹山县有白马塞山。《元和志》，白马塞山在竹山西南三十五里。《方舆纪要》，在县西南三十里，今其山重岩迭嶂，称为胜观。孟达为守，登之而叹曰：刘封、申耽据金城千里，而更失之乎？为《上堵吟》，音韵哀切，有恻人心，今水次尚歌之。守敬按：自孟达为守以下本盛弘之《荆州记》。引见《御览》四十三。堵水又东北径上庸郡，故庸国也。守敬按：《续汉志》上庸本庸国。《春秋 文公十六年》，楚人、秦人、巴人灭庸。庸，小国，附楚，楚有灾不救，举 蛮以叛，故灭之守敬按：此条兼采《春秋左传》及杜《注》。以为县，属汉中郡。守敬按：《左传》宣十一年，楚子县陈。十二年，郑伯曰，夷于九县。杜《注》，楚灭国皆以为县，则楚灭庸时已为上庸县矣。《史记》，楚靳尚谓秦将以上庸六县易张仪。秦县乃因楚之旧县。属汉中指秦言。周赧王三年，秦惠王始置汉中郡也。两汉仍属汉中郡，汉末为上庸郡治。[见下。]魏、晋、宋、齐因，梁省。在今竹山县东南。汉末，又分为上庸郡，守敬按：《华阳国志》二文。城三面际水。会贞按：《晋书 宣帝纪》上庸城三面阻水。堵水又东径方城亭西，朱作而，赵同。戴改南，全改同。会贞按：《左传 文十六年》，楚使庐戢黎侵庸，及庸方城。杜《注》上庸县东有方城亭。《括地志》，竹山县东南四十一里有山，山南有城，长十余里，名曰方城。《一统志》，方城亭在竹山东南三十里方城山。以地望准之，堵水当径亭西，不得径其南也，今订。《史记 齐世家》方城以为城，《集解》服虔曰，方城山在汉南。指此方城。《索隐》谓未知服氏有何据，偶失考耳。惟屈完所称楚之方城，在叶县，详《汝水》、《潕水》二篇，服氏以此方城当之，则误。东北历 山下，守敬按：参山即武当山，详后。而北径堵阳县南，北流注于汉，谓之堵口。会贞按：今陡河二源，东流至竹山县西，合为一水，又东北至郧县西南入汉，曰陡河口。汉水又东，谓之涝滩，冬则水浅，而下多大石。又东为净滩，夏水急盛，川多湍洑，行旅苦之。守敬按：即今郧县西之马 、辽瓦等滩。故谚曰：冬涝夏净，断官使命，言二滩阻碍也。朱无也字，戴同，赵据《寰宇记》引增。
又东过郧乡南。朱乡讹作阳，下有县字。赵改乡存县，云：《史志》无郧阳县，晋太康五年立郧乡县，此魏、晋间人续《经》之证。又按：《三国志 蜀书》，刘封、申仪俱封员乡侯，则其时虽未立县，而已为侯邑矣。戴改作郧乡，删县字。会贞按：明抄本、黄本作郧乡，惟衍县字，戴订是也。《水经》为三国魏人作，不当有晋县，赵氏明知其时未立县，而犹仍县字，何耶？
汉水又东径郧乡县南之西山，会贞按：《元和志》，西山今名宝盖山，在郧乡县西南三里，南临汉水。《方舆纪要》，在郧县西南三里，汉水经此山，两崖扼束，为控守要津。上有石虾蟆，仓卒看之与真不别。会贞按：黄本上作山。《寰宇记》引此亦作山，赵此下据《寰宇记》补山北有崖，旁视之，有一穴甚明、号为星牖十六字，会贞按：此未必《注》文，故《舆地纪胜》引以为《寰宇记》说。汉水又东径郧乡县故城南，朱此十一字讹作《经》，戴改《注》，赵改同。守敬按：晋置县，[见下。]属魏兴郡，宋因，齐为齐兴郡治，梁属齐兴郡，今郧县治。谓之郧乡滩，守敬按：滩在今郧县南。县故黎也。守敬按：《春秋》黎国在上党壶关，不在此。文十一年楚子伐麋。杜《注》阙，然于锡穴、防渚，皆云麇地，则麇当去之远。颍容《释例》作麋，谓在当阳，误。麇，小国，如在当阳，安能远属锡穴、防渚于数百里外乎？《御览》一百六十八引《十道志》，郧乡，古麇国，是也。麇、黎形近致误耳。又按《通典》、《元和志》、《寰宇记》，郧乡，古麇国地，稍异。即长利之郧乡矣。会贞按：长利县详上卷。《华阳国志》二，长利县有郧乡。《地理志》曰：有郧关。朱有郧讹作郧有，赵据《汉志》乙，戴乙同。会贞按：《方舆纪要》，郧关在郧阳府西。《史记》所云南阳西通郧关者也。李奇以为郧子国。守敬按：《汉志》竟陵郧乡楚郧公邑。本篇下文巾水西有古竟陵大城，古郧国也。又《左传 桓十一年》杜《注》，郧国在江夏云杜县东南有郧城。又《涢水注》，安陆，故郧城。不得在此。郧乡，此李奇《汉书注》文，郦氏引之，存异闻也。晋太康五年立以为县。会贞按：《晋志》不载郧乡县。《宋志》郧乡县本二汉钖县，晋太康五年改为郧乡。以后地志多从之。《通典》郧乡，汉锡县，晋改。《元和志》郧乡县本汉钖县，晋武帝改。《寰宇记》且云，汉锡县即今郧乡县城晋太康五年改。惟《舆地广记》云，郧乡县本汉锡县地。晋太康三[当作五。]年置郧乡县，稍变其说。此《注》即长利之郧乡云云，则以郧乡县为长利地，无关锡县，与《宋志》异。郦氏见《汉志》已言长利有佷关，《华阳国志》又明言：郧乡县本名长利县，县有郧乡确凿可据。故本二书为说，不从《宋志》，惟晋太康五年立县句，则参以《宋志》耳。汉水又东径琵琶谷口，朱此九字讹作《经》，戴改《注》。全、赵同。会贞按：谷在今郧县东。《郧县志》谓之琵琶滩。荆、益二州，分境于此，朱荆作梁，各本皆同。会贞按：此指汉言。武帝改梁州曰益，不得并言梁、益。《寰宇记》，兜牟山在郧乡县东十里，即汉中郡与南阳郡分界处。兜牟盖琵琶之异名。据两《汉志》，此东为南阳郡武当县，地属荆州，此西为汉中郡长利县地，属益州，则梁为荆之误无疑，今订。故谓之琵琶界也。全界作口。守敬按：界字是也。
又东北流，又屈东南，过武当县东北。
县西北四十里，汉水中有洲，名沧浪洲。会贞按：《括地志》引此作庾仲雍《汉水记》文，西下无北字。《元和志》有北字。《御览》六十九引《荆州图经》，洲长四里，广十三里。《一统志》洲在均州北。未审，当在州西北。庾仲雍《汉水记》朱脱水字。赵增云：《隋书 经籍志》，《汉水记》五卷，庾仲雍撰。戴增同。谓之千龄洲，孙星衍曰：沧浪、千龄可证庚、阳、真之通，可折顾亭林之《唐韵正》。非也。是世俗语讹，音与字变矣。《地说》曰：水出荆山东南流为沧浪之水。朱南讹作西，赵据胡渭校改，全、戴改同。守敬按：《史记 夏本纪 正义》引《地记》文，作南，以郑康成注《尚书》，屡引《地说》证之，《地记》当依此作《地说》。考《山海[《中山》]经》漳水出荆山。《汉志》漳水东入阳水，注沔。《地说》所指沧浪，盖即漳水乎？《续汉志》临沮刘《注》引《南都赋 注》，汉水至荆山，东别流为沧浪之水，与此说同。又《史记 索隐》马融、郑玄皆以沧浪为夏水，即汉河之别流也。与《地说》不同而同。是近楚都。故渔文歌曰：沧浪之水清兮，可以濯我缨；沧浪之水浊兮，可以濯我足。守敬按：《寰宇记》引《隋图经》，汉水径琵琶谷至沧浪洲，即渔父棹歌处。歌辞与《离骚 渔父》篇同。[三]余按《尚书 禹贡》言：导漾水东流为汉，又东为沧浪之水，不言过而言为者，明非他水决入也，盖汉沔水，自下有沧浪通称耳。守敬按：水出荆山则《地说》所称沧浪是别一水，与《禹贡》不合，故郦氏辨之。《御览》六十三引《十道志》，荆楚之地，水驾山而上者，皆呼为襄，故陆澄《地理记》曰，襄阳无襄水。按《名胜志》襄水或即汉水之别名，今人呼汉水为襄河，襄字即沧浪之合音。陆澄不知此，故云无襄水也。缠络鄢鄀，地连纪郢，朱作鄢郢，胡渭校改鄢鄀。守敬按：胡改是也，乃赵误改纪郢作纪鄀，以为胡校。戴亦不检原书而从之，疏矣。今正。鄢鄀见本篇下文，纪郢见《江水注》二。咸楚都矣。渔父歌之，不违水地，考按经传，朱讹作沧浪洲传，《笺》曰：宋本作按考洲传。 謂洲字亦 ，當作經傳。赵改按考经传，戴改考按经传。守敬按：明抄本作考按。宜以《尚书》为正耳。汉水又东为佷子潭，朱此八字讹作《经》，戴改《注》，赵改同。守敬按：此《注》前后佷子凡五见，他书亦多作很子，而《书钞》一百六十引《襄阳耆旧记》作狠子，《寰宇记》亦作很子。《说文》，很，不听从也。观下由来不奉父教之文，以作狠为是。《荆州图记》，武当县西北六里，江中名佷子潭。在今均州西北。《一统志》谓在均州北，稍误。潭中有石碛洲，长六十丈，广十八丈，世亦以此洲为佷子葬父于斯，故潭得厥目焉，会贞按：佷子葬父事，详《襄阳耆旧记》，本篇下文 之。此《荆州图记》文，引见《御览》六十六，郦氏盖主习说，而以此为别一说，书之以存异闻。至《寰宇记》郧乡县很子山，引《隋图经》，山下有很子冢，亦谓很子葬父之所，则又后起之说，故郦氏不载。所未详也。汉水又东南径武当县故城北，朱此十二字讹作《经》，戴改《注》，全、赵同守敬按：汉县属南阳郡，后汉因，魏属南乡郡，晋属顺阳郡，宋为始平郡治，齐因，梁为齐兴郡治，在今均州北。世祖封邓晨子堂为侯国。赵云：堂，《后汉书》本传作棠。戴以堂为讹，改棠。守敬按：堂、棠字通，申堂一作棠，堂溪氏一作棠，棠君尚一作堂，堂邑侯一作棠，堂堂一作棠棠。详《史记志疑》二十八。戴未见及，故谓堂讹而轻改。《传》称晨卒后，小子棠嗣封武当侯。内有一碑，文字磨灭，不可复识，俗相传言是《华君铭》，亦不详华君何代之士？守敬按：郦氏已言碑字磨灭，故欧、赵皆不著录，洪但载郦说。汉水又东，平阳川水注之。朱此十字讹作《经》，戴改《注》，全、赵同。水出县北伏龙山，朱龙讹作亲，戴、赵同。会贞按：《一统志》引此作伏龙山，又云，伏龙山在襄阳县南，均州北亦有伏龙山，此即均州北之山也，今据订。南历平阳川，径平阳故城下。守敬按：平阳下当有县字，东晋置县，属始平郡，宋、齐因，后废，在今均州北。又南流注于沔。会贞按：水在今均州东北。戴云，按《注》内自此以下，又复称沔。沔水又东南径武当县故城东，朱脱武当二字及故字，又九字讹作《经》，戴改《注》。全、赵同，并增武当二字及故字。又东，曾水注之。水导源县南武当山，一曰太和山会贞按：武当山，古谓之太和山，详见《真诰》。亦曰 上山，会贞按：上字当衍。上文堵水东北历 山下，即此山。《初学记》二引盛弘之《荆州记》作嵾山。《元和志》一名嵾山。《寰宇记》引《武当山记》中央一峰，名曰参岭，高二十余里，望之秀绝，出于云表，亦 山之一证。山形特秀，又曰仙室。会贞按：《方舆胜览》均州下引《荆州记》，武当山一名仙室，斯山乃嵩高之参佐，五岳之流辈。《荆州图副记》曰：山形特秀，异于 岳，峰首状博山香炉，亭亭远出，药食延年者萃焉。会贞按：《御览》四十三引郭仲产《南雍州记》，山高陇峻，若博山香炉，苕亭峻极，干霄出雾，学道者常百数，相继不绝。与《荆州图副》略同。晋咸和中，历阳谢允，舍罗邑宰，隐遁斯山，故亦曰谢罗山焉。戴山下增焉字。会贞按：《真诰 稽神枢》，谢允，字道通，历阳人，少英毅，历仕罗邑宰。晋咸和中，上表辞官，西上武当山，结茅石室，自号曰谢罗山，盖谢脱罗邑之宰也。曾水发源山麓，径越山阴，东北流注于沔，谓之曾口。会贞按：今曾河自均州南，西北流，又东北至州东南入汉，曰曾河口。沔水又东径龙巢山下。朱此九字讹作《经》，戴改《注》，全、赵同。守敬按：《述异记》下，龙巢山下有丹水，则山当在丹水合均水入汉处。《一统志》，在均州东南六十里。山在沔水中，高十五丈，广员一里二百三十步。山形峻峭，其上秀林茂木，隆冬不凋。
又东南过涉都城东北，朱过讹作径，城讹作县，《笺》曰：宋本作涉都城。全、赵改《经》作《注》，改县作城。戴径改过，县亦改城。守敬按：明抄本作城。《通鉴》晋永和十年《注》引此同。则县字之误审矣。涉都邑互见《均水》篇。在今光化县西。
故乡名也。按《郡国志》筑阳县守敬按：县见后筑水下。有涉都乡者也。汉武帝元封元年朱元封讹作元光，戴、赵改。封南海守降侯子嘉为侯国。守敬按：此本《史表》，《汉表》嘉作喜。均水于县入沔，谓之均口也。守敬按：详《均水》篇。
又东南过酇县之西南。
县治故城南临沔水，守敬按：汉县属南阳郡，后汉因。魏属南乡郡，晋为顺阳郡治，宋属广平郡，齐因，梁为酇城郡治。在今光化县西北，故址已倾入汉水。谓之酇头。汉高帝六年，封萧何为侯国也。朱讹作五年，戴、赵同。守敬按：《史》、《汉表》是六年封，今订。薛瓒曰：今南乡酇头是也。《茂陵书》曰在南阳，守敬按：《汉书 高帝纪》颜《注》，但引臣瓒曰，《茂陵书》，何封国在南阳。《史记 萧相国世家 集解》引臣瓒曰，今南乡酇县也。考《宋志》晋武帝更南乡郡曰顺阳。成帝咸康四年复立南乡，后复旧。瓒称南乡酇县乃成帝复立之南乡也。王莽更名南庚者也。朱庚讹作庾。赵改云：庾，《汉书 地理志》作庚。戴改同。赵云：按《史表 索隐》曰，音赞，县名，属沛。《汉书 
高帝纪 注》臣瓒曰，《茂陵书》，何封国在南阳，酇音赞。师古曰，瓒说是也。而或云何封沛郡酇县，音才何反，非也。按《地理志》南阳酇县云侯国；沛酇县不云侯国也。又南阳酇县城西见有萧何庙。彼土又有筑水。筇水之阳，古曰筑阳县，与酇侧近连接。据何本传，何薨之后，子禄无嗣，高后封何夫人同为酇侯，小子延为筑阳侯。孝文罢同，更封延为酇侯。是知何封酇国，兼得筑阳，此明验也。但酇字别有 音，是以沛之 县，《史记》、《汉书》皆作酇，明其音同也。班固《泗水亭碑》以萧何相国所封，与何同韵[四]，于义无爽。然其封邑实在南阳，非沛县也。杜少陵诗云，汉阴槎头远遁逃。又云，漫钓槎头缩项 。槎头即酇头也。亦作才何音矣。守敬按：梁玉绳曰，以南阳酇音赞者，自《说文》始。孟康、师古等因之。以沛郡酇音嵯者，亦自《说文》始。应劭、孙检等因之。以南阳酇音嵯者，《周礼 酒正 疏》及《释文》也。以沛郡酇音赞者，文颍《何传 注》也。以沛郡酇兼二音者，《左传 襄元年》犬丘《注》谯国酇县，《释文》及师古《高纪》、《地志 注》也。然则纷纷辨说，迄无一定。守敬意，当以《通典》所引戴规、《索隐》所引刘伯庄说，先封沛，后封南阳，则嵯、赞二音皆无容分别矣。
又南过谷城东，朱过讹作径，戴、赵改。守敬按：谷城立县在隋开皇中，此所指盖谷国之城，而《粉水经》则称谷邑。又南过阴县之西。
沔水东径谷城南，而不径其东矣。会贞按：《粉水经》东过谷邑南，东入于沔，则谷邑在沔水西，与此《经》合，若郦说则城在沔水北矣。城在谷城山上，会贞按：《释例》小国地内称，南乡筑
阳县北谷城。《隋志》，谷城有谷城山。《寰宇记》，谷神山在谷城县西十里，上有石城，号谷城山。在今县西北十里。春秋谷伯绥之邑也。会贞按：《春秋 桓七年》，谷伯绥来朝。《寰宇记》引《南雍州记》，谷城，谷伯绥之旧国也。墉闉颓毁，基堑亦存。沔水又东南径阴县故城西，守敬按：汉县属南阳郡，后汉因，魏属南乡郡，晋属顺阳郡，宋属广平郡，齐、[表误作阳。]梁因。在今光化县西。故下阴也。《春秋 昭公十九年》，楚工尹赤迁阴于下阴是也。守敬按：《左传》文。《释例》楚地内，阴，南乡阴县。下阴阙。郦氏以阴县为下阴，与杜说异，然考《汉志》颜《注》，阴，即《左传》所云迁阴于下阴者也。又与郦说合。则以郦说为是《方舆纪要》盖迁阴地之戎于此，阴地之戎，即陆浑之戎也。县东有冢。朱脱冢字[五]，赵同，戴增。守敬按：《舆地纪胜》光化军下，学生墓在城东南十八里。在今光化县西。县令济南刘熹，字德怡，魏时宰县，雅好博古，教学立碑，朱讹作学教，戴、赵乙。守敬按：《宝刻丛编》载《集古后录》引此作教学。据《文选 求立太宰碑表 注》引《荆州图》载阴令事，至此句止。本作教学。《名胜志》亦作《教学碑》，宋时尚存。《集古》錄云，碑雖殘缺，而熹與生徒名字，  尚可見。今佚。载生徒百有余人，不终业而夭者，因葬其地，号曰生坟。守敬按：《舆地纪胜》引《南雍州记》载阴令事，至此，作学生坟，是也。此脱学字。沔水又东南得洛溪口，朱此九字讹作《经》，戴改《注》，全、赵同。守敬按：《谷城县志》，洛溪口在县东十五里。水出
县西北集池陂，东南流径洛阳城，北枕洛溪，朱枕讹作抗，戴、赵改。赵云：按高洪谟《谷城县志》，洛阳城在县东一十三里，莫详何人所筑，遗址尚存。顾祖禹曰，盖南北朝时所侨置。会贞按：《宋志》，河南侨郡，徐《志》有侨洛阳县，大明元年省。即此。溪水东南注沔水也。会贞按：水在今光化县境。
又南过筑阳县东，朱脱县字，戴、赵增。筑水出自房陵县，东过其县，南流注之。
沔水又南，泛水注之。朱泛水下衍流字，赵同，戴删。水出梁州阆阳县。守敬按：《宋志》，梁州新城郡有阆阳县。《齐志》属梁州南新城郡。其地无考，以郡治房陵及所领绥阳、昌魏、祁乡等县推之，当在今湖北郧阳府境。而此《注》云，水出阆阳之后，东径巴西，历巴渠、北新城、上庸等地，则以阆阳为在今四川境。《漾水注》亦云，阆水出阆阳县。考其地但有阆中县，无阆阳县，岂郦氏意以为阆阳必在阆水之阳，误系宋、齐之县于彼欤？然郦氏历览奇书，当别有据。《宋志》阆阳令何志不注置立，盖未详共朔，疑县本置于阆中县境，旋因流民，移置于新城郡境。《宋》、《齐志》但据移置之县书之耳。魏遣夏侯渊与张合下巴西，进军宕渠。刘备军泛口，即是水所出也。赵云：按《寰宇记》房州房陵县下引《水经注》，泛水作筑水，泛口作筑口。《校勘》为之辨证曰，按今《记》房陵、谷城二县所载，则筑水自房陵流至谷城入沔，其会沔处，谓之筑口。谷城即汉之筑阳，距房陵尚三百余里，又自房陵至
南郑千二百余里。夏侯渊、张合屯汉中，数暴犯巴界。先主令张飞进兵宕渠，与合等战于瓦口，合等败，收兵还南郑。汉宕渠故城，乃在今渠州流江县界。时张飞以巴西太守拒之，合等还南郑，则当取道今巴西，无缘相拒于谷城之筑口。意宕渠自有瓦口而《水经注》误以为泛口。今《记》又误以为筑口也。《宋书 州郡志》，阆阳属新城郡，郡治房陵，去阆阳必不远。泛水不应自阆阳东过巴西，更历巴渠、上庸，复径筑阳。《水经》之误审矣。筑口、泛口皆当在谷城之间。窃谓《校勘》之言似是而非也。盖张飞自拒渊、合于宕渠，先主军泛口以为声援，非张飞与战于是处也。泛口左接巴西，故驻军以应接之。《蜀志》之瓦口，乃是泛口之误，而乐史之改筑口，则又非矣。《隋书 五代志》，房陵郡永清县有泛水。《方舆纪要》云，干 河在城谷西南三里，或以为即泛水也。今故流渐湮，汉江水涨，则干 河与古洋河相通，水落则干，因名。又云，古洋河即筑水口。盖泛水与筑水同入于沔，故晋分筑阳，置泛阳也。《宋志》，扶风太守泛阳令，晋武帝太康五年立，属南乡，仍属顺阳，大明土断属此，是也。会贞按：泛水自房县滴水岩以西，毫无其 。《一统志》遂谓今上流已湮。然审《注》云，自泛阳以上，山深水急，枉渚崩湍，水陆径绝。明示可知不可知之意。郦氏盖因宕渠有泛口而牵连 之于此，读者须善会之。《江水》篇 临邛之布仆水合蜻蛉之仆水为一，正与此同。张飞自别道袭张合于此水，合败，弃马升山，走还汉中。赵云：按《方舆纪要》顺庆府渠县，汉巴郡宕渠县地，东北七里有八蒙山，八峰起伏，其下平旷，江水环之，不匝者一里，常有 雾蒙其上。山下有勒石云，汉将张飞大破贼首张合于八蒙山，飞所自
题也。江即渠江，则泛水亦是渠江之枝流。八蒙山即《张飞傅》所云，宕渠蒙头荡石是也。守敬按：顾说是也。而襄阳府谷城县下又云，有张飞城在县西南五里，相传飞所筑。盖惑于俗说，谓飞自别道袭合筑城于此也。误矣。泛水又东径巴西，历巴渠北新城、上庸，守敬按：巴西郡见《漾水》篇，宋、齐巴渠郡，今达州治。北新城郡无考。齐以新城郡为南新城，必别置北新城，《志》失载耳。新城在上庸之东，《注》 泛水东流，先径北新城，后径上庸，北新城当在上庸之西北。上庸郡见上。东径泛阳县故城南，守敬按：晋置县，属顺阳郡，宋属扶风郡，齐因，后废。在今谷城县西。晋分筑阳立。会贞按：《宋志》晋太康五年立筑阳，见下。自县以上，山深水急，枉渚崩湍，水陆径绝。又东径学城南，朱此六字讹作《经》。戴改《注》，云：考上下文义，乃《注》内 泛水所径。全、赵改《注》同。会贞按：城在今谷城东北。梁州大路所由也。旧说，昔者有人立学都于此，值世荒乱，生徒罔依，遂共立城以御难，守敬按：立此城之生徒，或谓即阴县令刘熹所聚教。故城得厥名矣。泛水又东流注于沔，会贞按：俗谓之畲家河，自房县东滴水岩东北流至谷城县东北入汉。[此据康熙《内府图》，《光绪湖北通志》谓至谷城县东北，折而南合南河入汉。]谓之泛口也。沔水又南径阙林山东，会贞按：《续汉志 注》引《荆州记》作开林山，开、阙形近，殊难定为孰是。《一统志》遂谓开林山一名阙林山以调停之，非也。据《搜神记》一 谷城乡平常生事云，平在缺门山上，大呼。缺、阙音同，门，林音近，即阙林
山无疑。又《隋志》，谷城县有阙林山，则作阙是也。在今谷城县北四里。本郡陆道之所由。山东有二碑：其一即记阙林山，文曰：君国者不跻高堙下，先时或断山冈，以通平道，民多病，守长冠军张仲瑜朱瑜讹作踰，戴改，赵据《隶释》载此文改。守敬按：明抄本作瑜。乃与邦人筑断故山道，作此铭。守敬按：此碑欧、赵皆不著录，洪但载郦说，盖已佚。其一《郭先生碑》，先生名辅，字甫成，有孝友悦学之美，其女为立碑于此，守敬按：此钞略《郭先生碑》文，碑载《隶释》郭君有四子，碑云，堂堂四俊，硕大婉敏。而此碑乃其季女所立，何也？ 无年号，朱 作盖，《笺》曰：宋本作 。戴、赵同。守敬按：明抄本作并。皆不知何代人也。会贞按：《集古录》，《郭先生碑》不见书撰人名氏，在襄州谷城县界中，其文字古质，盖汉之碑也。《金石录》，郦道元注《水经》具载此碑，云，碑无年号，不知何代人，然则欧阳公何所据遂以为汉人乎？余以字画验之，疑魏、晋人所为。《隶释》，碑无岁月时代，欧阳以为汉碑，赵以为魏、晋字画。碑有两昭字，晋人所讳，疑此是魏刻、今佚。沔水又南径筑阳县东，朱此九字讹作《经》，戴改《注》，全、赵同。又南，筑水注之。杜预以为彭水也。会贞按：《汉志》，房陵有筑水，东至筑阳入沔。《释例》水名内，彭水出新城昌魏县东北至南乡筑阳入汉。昌魏[即魏]昌分房陵立，则彭水与筑水所出所入之县同。故知《汉志》之筑水，即彭水也。今水曰南河。《水道提纲》谓即古沮水，出房县南境之景山，即此筑水之源
讹为沮水也。水出梁州新城郡魏昌县界，县以黄初中分房陵立。赵云：按《晋志》，新城郡有昌魏县。《宋志》云，魏立，即魏昌也。而《三国志 魏明帝纪》作魏阳，疑彼文为误。[六]守敬按：《左传 桓十二年》杜《注》、《华阳国志》及《晋》、《宋》、《齐志》，并作昌魏，而《宋志》扶风郡下又称魏昌。郭璞《山海[《中山》]经 注》同，并与此《注》合，以兴晋、安晋例之，则作昌魏亦是，以汉昌、晋昌例之，则作魏昌亦是也。魏县属新城郡，晋，宋因，齐属南新城郡，后废。在今房县西南。房陵见上堵水下。筑水东南流径筑阳县，水中有孤石挺出，其下澄潭，时有见此石根，如竹根而黄色，见者多凶，相与号为承受石，朱无承字，《笺》曰：《酉阳杂俎》十引此事作承受石。戴、赵增承字。守敬按：《御览》五十二引盛弘之《荆州记》至如竹根止，郦氏《江水》、《夷水》等篇多引盛《记》，此或是盛氏全文。《名胜志》引陆澄《志》，亦脱承字。所未详也。筑水又东径筑阳县故城南，守敬按：汉县属南阳郡，后汉因，魏属南乡郡，晋属顺阳郡，宋为扶风郡治，齐因，梁属义城郡，在今谷城县西北五里。县故楚附庸也。赵云：按《汉志》，南阳郡筑阳县，故谷伯国。《春秋 桓公七年》书，谷伯绥来朝，是也。谷是伯爵，盖近楚之国，非楚附庸也。道元误矣。秦平鄢郢，立以为县。守敬按：《史记 秦本纪》昭襄王二十八年，白起攻楚，取鄢。楚尝徙郢于鄀，兼称鄢郢。如下宜城称故鄢郢之旧都是也。郦氏言秦立县，必有所据。《元和志》、《寰宇记》并言汉为筑阳县，但就《汉志》为说耳。王莽更名
之曰宜禾也。建武二十八年，世祖封 盱为侯国。朱二十八年讹作元年，盱讹作财。赵云：《后汉书 吴汉传》作盱封在建武二十八年，与《汝水注》吴国文正同。戴并改。筑水又东流注于沔，会贞按：今沮水自房县南，东北流径保康县，又东北径谷城县西为南河，至县东南入汉。谓之筑口。会贞按：《宋志》扶风郡，今治筑口。《寰宇记》引陆澄《地理志》，筑水会沔水之处，谓之筑口。沔水又南径高亭山，东山有灵焉，士民奉之，所请有验。会贞按：山在今谷城县南五里。《潜确类书》，筑口上有高亭山祠，其神旧传是萧相国像。沔水又东为漆滩，朱此七字讹作《经》，戴改《注》，全、赵同。会贞按：滩在今襄阳县西北。新野郡山都县与顺阳筑阳分界于斯滩矣。会贞按：此山都、筑阳之界也。滩之东南为山都，滩之西北为筑阳。
又东过山都县东北。
沔南有固城，城侧沔川，即新野山都县治也。守敬按：《书钞》一百六十引《襄阳记》，山都县活[当作治。]国城，临沔水。此钞变记文，国固字异。观下文邑城云，习郁襄阳侯之封邑也，故曰邑城。此岂以王恬启之封国，称曰国城乎？而《太平广记》三百八十九引《荆州记》作固城。《后汉书 马援传 注》亦云，今名固城。汉县属南阳郡，后汉因，汉末属襄阳郡，魏、晋因，宋属新野郡，齐因，梁属义安郡，在今襄阳县西北八十里。旧南阳之赤乡矣，秦以为县。守敬按：《后汉书 岑彭传 注》有此二
语，盖本郦说。汉高后四年，封卫将军王恬启为侯国。守敬按：《史》、《汉表》同，《史表》启作开，避汉讳改。沔北有和城，即《郡国志》所谓武当县之和城聚，朱脱城字。赵增云：《续志》是和城聚。戴增同。会贞按：王先谦云，此和城去武当远，中隔酇、阴、筑阳三县，无缘远属武当，必非《续志》之和城聚，道元盖误。王说甚审。《后汉书 岑彭传》，彭击秦丰言西击山都，《后汉纪》四作军会和成，成、城通。此和城在山都，与武当之和城聚无涉。《一统志》，和城聚在均州境。山都县旧尝治此，故亦谓是处为故县滩。会贞按：山都城在沔南，何时尝徙治沔北，诸地志不载，今不可考。沔水北岸数里，有大石激，朱《笺》曰：激当作礉，其字 石。赵云：按激字不误。《说文》，激，碍 疾波也，一曰半遮也。《汉书 沟洫志》，为石堤，激使东。《注》，激者，聚石于堤旁冲要之处，所以激去其波也。《济水注》，立激岸侧，以捍鸿波，是也。若 石作礉，音核，又音敌，非其义矣。名曰五女激。守敬按：《御览》六十六引《荆州图记》称，习凿齿《记》云，佷子家在山东，五女檄，檄为激之误。《酉阳杂俎续集》四引盛弘之《荆州记》，沔水之北岸有五女墩，墩亦激之误。或言：女父为人所害，居固城，五女思复父怨，故立激以攻城。城北今沦于水。守敬按：此说未详所出。亦云：有人葬沔北，墓宅将为水毁，其人五女无男，皆悉巨富，共修此激以全坟宅。然激作甚工。守敬按：此条《襄阳耆旧记》文，《书钞》一百六十引较略，而误坟宅为家
宅。又云：女嫁为阴县佷子妇，朱脱妇字，赵为改于，戴增妇字。守敬按：《酉阳杂俎续集》四引盛弘之《荆州记》，女上有一字。家赀万金，朱赀讹作货，戴、赵改。而自少小不从父语。父临亡，意欲葬山上，恐儿不从，故倒言葬我着渚下石碛上。朱倒讹作命，赵同，戴改。守敬按：明抄本作倒，《御览》作到，乃倒之误。佷子曰：我由来不奉教，今从语。遂尽散家财，作石冢，积土绕之，成一洲，长数百步。元康中，始为水所坏，今石皆如半榻许，守敬按：《书钞》半榻作羊槢，误，当以此正之。数百枚聚在水中。佷子是前汉人。守敬按：此条亦《襄阳记》文，《书钞》一百六十引，《御览》五百五十六引，俱有删节。襄阳太守胡烈有惠化，补塞堤决，民赖其利。景元四年九月，百姓刊石铭之，树碑于此。守敬按：《晋书》胡烈附《胡奋传》，言为将伐蜀，锺会之反，子世元攻杀会，不载为襄阳太守事。据此《注》景元四年立碑，则正当伐蜀之岁。又《魏志 王基传 注》引司马彪《战略》，景元二年春三月，襄阳太守胡烈表上吴贼邓由、李光等同谋归化云云，是先为襄阳太守，至景元四年从伐蜀，民追思之，始树碑，则塞补堤决为曹魏时事，乃《寰宇记》言，襄阳城有古堤，皆后汉胡烈所筑。《一统志》入《襄阳》后汉名宦，失之。《舆地纪胜》载《烈碑》，引《皇朝郡县志》，在南漳县之固城，而欧、赵皆不著录，盖佚于北宋时矣。沔水又东，偏浅，冬月可涉渡，谓之交湖，守敬按：湖在今襄阳县西北。兵戎之交，多自此济。
晋永康中得鸣石于此水，朱讹作太康，戴、赵同。守敬按：《书钞》一百六十、《御览》五十一引王隐《晋书》，《晋书》、《宋书 五行志》、《山海[《中山》]经》，郭《注》载此事，并作永康，则此太当作永审矣，今订。撞之，声闻数里。沔水又东径乐山北，朱此八字讹作《经》，戴改，全、赵同《注》。会贞按：乐山一名作乐山，又名独乐山。[见下。]《襄阳县志》，在县西北五十五里。昔诸葛亮好为《梁甫吟》，每所登游，故俗以乐山为名。会贞按：《类聚》七引《荆州图副》，邓城西七[七下当有十字。]里，有作乐山，诸葛亮常登此山，为《梁甫吟》。[又载宋孝武登作《乐山诗》。]《舆地纪胜》襄阳府引盛弘之《荆州记》作独乐山，文同。《蜀志》本传，亮躬 陇亩，好为《梁父吟》，世所传之词见《类聚》十九。何义门《读书记》，蔡中郎《琴颂》曰，梁父悲吟，周公越裳。武乡之志，其有取于此乎？今词盖非其作。沔水又东径隆中，朱此七字讹作《经》，戴改《注》，全、赵同。守敬按：《蜀志》本传《注》引《汉晋春秋》，亮家于南阳之邓县，在襄阳城西二十里，号曰隆中。《通鉴 注》按，东波诗万山西北古隆中也。今隆中山在襄阳县西三十里。历孔明旧宅北。亮语刘禅云：先帝三顾臣于草庐之中，咨臣以当世之事，即此宅也。守敬按：《御览》一百八十引盛弘之《荆州记》，襄阳西北隆中，有孔明宅。亮语刘禅二语，乃《疏》文，见本传。《文选 出师表 注》引《荆州图副》，邓城旧县西南一里，隔沔有诸葛亮宅，是刘备三顾处。在今襄阳县西，隆中山东。车骑沛国刘季和之镇襄阳也，与犍为人
李安，共观此宅，命安作《宅铭》云：天子命我，于沔之阳，听鼓鞞而永思，庶先哲之遗光。朱《笺》曰：《蜀志 注》刘弘命犍为李兴为文，其词甚美。王隐《晋书》云，李兴，密之子也，一名安。守敬按：《蜀志》本传《注》引《蜀记》文，铭辞甚详，此四句乃其发端语也。王隐《晋书》亦《蜀志 注》引，兴字隽石，《晋书》附《密传》，碑今佚。后六十余年，永平之五年，习凿齿又为其宅铭焉。守敬按：李安撰《宅铭》，据《蜀记》在永兴中，后六十余年，当太和时，或是太和五年，如因平字，谓是升平五年，则当云后五十余年，若永平，惠帝年号，仅一年，前于永兴十余年，必误也。《御览》十百七十七引《南雍州记》，习凿齿又为《宅铭》。铭辞见《类聚》六十四、《初学记》二十四，碑今佚。朱又东过堵阳县至此，讹在沔水之末，以《沔水下》表目。而又东过襄阳北至《注》内附 三江所终， 讹在前，以《沔水中》表目。戴云，考锡县故城，在今陕西兴安州白河县东。堵阳故城，在今湖北郧阳府郧县西南，白河县东接郧县。沔水径锡县北，历姚方，即至堵阳。又隆中在今襄阳县西二十里。襄阳故城，即今县治。沔水径隆中，历孔明旧宅，即至襄阳城。移近刻所谓沔水下者，于沔水中之前，则 次不紊矣。今改正。赵改自上为卷二十七终。
又东过襄阳县北，朱此下为卷二十八之首，赵同。朱表目作《沔水中》，赵改《沔水下》，又东过上并有沔水二字。戴连上宅铭焉为一卷，删沔水二字。
沔水又东径万山北，朱万讹作方，下同。赵作方而办之云：按《初学记》、《太平御览》引《注》文作万
山。《元和郡县志》、《寰宇记》并是万字。《广韵》、《集韵》万同万，传写作方。戴改万。会贞按：《晋书 刘弘传》、《续汉志 注》引《襄阳耆旧传》、《文选 曹子建＜王仲宣诛＞ 注》引盛弘之《荆州记 注》，并作方山，误与此同。考《宋书 邓琬传》、《齐书 柳世隆传》俱作万山。又《南史 张缅传》作蔓山，蔓、万音同。尤本作万之铁据。在今襄阳县西北十里。山上有《邹恢碑》，沈氏曰：《晋书》，郗恢镇襄阳得民和。邹恢疑是郗恢之误。会贞按：恢为郗鉴之孙。《晋书》附见《鉴传》。《舆地纪胜》，万山寺有《郗恢碑》，其下有大石龟，而此碑皆不著录，盖偶遗之。鲁宗之所立也。会贞按：宗之，《宋书》附其孙《爽传》，晋义熙中为雍州刺吏，碑盖是时立。山下潭中有《杜元凯碑》，会贞按：《舆地纪胜》沈碑潭，引《南雍州记》天色时晴明，渔人常见此碑于潭中，谓之沈碑潭。《名胜志》，万山下有潭。孟襄阳诗自《注》云，即沈碑潭。元凯好尚后名，作两碑， 述己功，一碑沈之岘山水中，一碑下之于此潭，曰：百年之后，何知不深谷为陵也？守敬按：《文选 求立太宰碑表 注》引《襄阳记》，杜元凯好为身后名，常自言，百年后必高岸为谷，深谷为陵。作二碑 其平吴勋。一沈万山下，一沈岘山下，谓参佐曰，何知后代不在山头乎？郦盖本习为说，故于万山言潭中有碑，于后岘山言水中沈碑。而唐修《晋书》作一沈万山之下，一立岘山之上。欧阳公《岘山亭记》及《南部新书》、《舆地纪要》皆从之。不知惟并沈水中，后代为陵，人人共知，乃合好名之意。若一立山上，后代为谷，转致湮没，则与本意相反矣。山下水曲之隈，云汉女昔游处也。守敬按：《续汉志 注》引《襄阳耆旧传》襄阳县西九里，有方[当作石。]
山，父老传曰，交甫所见隈女游处，北山之下曲隈是也。故张衡《南都赋》曰：游女弄珠于汉皋之曲。汉皋，即万山之异名也。守敬按：《文选 注》引《韩诗外传》郑交甫将南适楚，循彼汉皋台下，乃遇二女，佩两珠，大如荆鸡之卵。今本《韩诗外传》无之。据《江赋 注》引《韩诗内传》 二女事，外传或内传之误。《元和志》，万山一名汉皋山。沔水又东合檀溪水，朱此八字讹作《经》，戴改《注》，全、赵同。水出县西柳子山下。守敬按：《名胜志》，柳子山在襄阳城北七里，檀水出焉。梁简文为州，泛舟穷柳子之源，即此。山在今襄阳县西南七里。东为鸭湖，守敬按：《襄阳县志》，鸭湖在县西，山水汇而为湖，无源之水也。湖在马鞍山东北，武陵王爱其峰秀，改曰望楚山。守敬按：《通典》，襄阳有马鞍山。昔晋刘弘、山简九日宴处。《事类赋》五《注》引《襄阳记》，望楚山旧名马鞍山，宋武陵王骏为刺史，改为望楚山。[《通鉴》宋孝建元年《注》刘弘所改，误。]后遂龙飞，人号为凤岭，在今襄阳县西南八里。溪水自湖两分，北渠即溪水所导也。会贞按：宋李复《郢州李壁亭记》，旧《志》云，襄江在襄阳县南，出柳子山下，分两派，北流为檀溪，南流为襄水，与《注》合。所云北流者，即此北渠也。所云南流者，即下东南出之水也。北径汉阴台西，会贞按：台在今襄阳县西。临流望远，按眺农圃，情邈灌蔬，朱作疏。赵改云：黄省曾本作蔬，二字通用。全、戴改同。意寄汉阴，故因名台矣。朱笺曰：庄子云，子贡南游于楚，反于晋，过汉阴，见一丈人，方为圃畦，凿隧而入井，抱瓮瓦而出灌。子贡教
之凿木为槔，挈水若抽。为圃者笑曰，有机械者，必有机心，吾羞而不为也。又北径檀溪会贞按：《元和志》，檀溪在襄阳县西南。梁高祖沈竹木于此溪，为舟装之备。谓之檀溪水，会贞按：《隋志》，义清有檀溪水。水侧朱脱一水字，戴、赵增。有沙门释道安寺，即溪之名以表寺目也。会贞按：《宝刻丛编》引《集古录目》云，檀溪寺者，东晋人张殷以宅所立。咸安中，沙门道安重建。《高僧传》，道安至襄阳立寺，名曰檀溪，建塔五层，起房四百。《舆地纪胜》，檀溪寺在檀溪侧。今在襄阳县西五里。溪之阳有徐元直、崔州平故宅。守敬按：《蜀志 诸葛亮传》，搏陵崔州平、颍川徐庶元直，与亮友善。裴《注》按《崔氏谱》，州平，太尉烈子。又引《魏略》，亮在荆州，以建安初，与徐元直等俱游学。《文选 曹子建〈王仲宣诔〉 注》引盛弘之《荆州记》，襄阳城西南有徐元直宅。《一统志》，在襄阳县西。州平宅无考。悉人居。守敬按：此三字有误，以下文观之，当作悉寡人居。故习凿齿《与谢安书》云：守敬按：此凿齿《与桓秘书》中语，全文见《晋书》本传。谢安二字，必桓秘之误，谁谓戴、赵无眉睫之失也。每省家舅，守敬按：凿齿之舅为罗崇、罗友，并为襄阳都督，见《凿齿传》。纵目檀溪，念崔徐之友，朱作友，《笺》曰：宋本作交。全、戴、赵改。守敬按：明抄本作交。未尝不抚膺踌躇，惆怅终日矣。溪水傍城北注，昔刘备为景升所谋，乘的颅马西走，坠于斯溪。会贞按：《蜀志 先主传 注》引《世语》，备屯樊城，刘表请备宴会，蒯越、蔡瑁欲因会取备，觉
之，潜遁出，所乘马名的卢，走堕襄阳城西，檀溪水中，溺不得出。备急曰，的卢，可努力！乃一踊三丈，遂得过。西去城里余，会贞按：《初学记》八引盛弘之《荆州记》，襄阳，檀溪带其西。北流注于沔。会贞按：水自今襄阳县西南，北流至县西北入汉，已涸。一水东南出。会贞按：一水东南出，只虚提一句，后文襄阳湖水，上承鸭湖东南流，方实 。应劭曰：城在襄水之阳，故曰襄阳。朱有也字，赵同，戴删。会贞按：《汉志》襄阳，颜《注》引应劭曰，在襄水之阳。是水当即襄水也。赵云：按《乐史》曰，荆楚之地，水驾山而上者，皆呼为襄，其名无定。故陆澄之《地记》，曰襄阳无襄水也。守敬按：谓东南出之水，襄阳正在是水北也。《隋志》，义清有襄水。《元和志》，西魏改雍州为襄州，因州南襄水为名。《九域志》，襄阳有襄河，则皆以应说为据矣。城北枕沔水，即襄阳县之故城也。守敬按：《方舆纪要》，襄阳城，相传汉、晋时故址，背负汉水，东北一带皆缘城为堤，以防溃决，谓之大堤。汉县属南郡，后汉因，汉末为襄阳郡治，[见下。]魏因，晋初属襄阳郡，后为郡治，宋、齐、梁因，即今县治。王莽之相阳矣。楚之北津戍也，朱也作矣，赵据黄本改。戴改同。守敬按：《寰宇记》引《襄阳记》，襄阳为楚国之北津，从襄阳渡沔，自南阳界出方城关是，通周、郑、晋、卫之道。其东津从汉经江夏，出平皋关是，通陈、蔡、齐、宋之道。《续汉志 注》引《荆州记》同。今大城西垒是也。守敬按：《通鉴》齐中兴元年，萧衍起兵，发襄阳，留弟憺守垒城。胡《注》，垒城者，筑垒附近大城，犹今堡寨也。其土，古鄢、鄀、卢、罗之地。朱鄀讹作都。赵改云：都
当作鄀。戴、赵改。守敬按：改鄀是也。下有即所谓鄢、鄀、卢、罗之地语。《元和志》襄州，周时为谷、邓、鄾、卢、罗、鄀之地。唐襄州兼有汉南郡、南阳郡地，此则专指南郡地言也。鄢、罗见下，宜城鄀见下，鄀县、卢见下中卢，卢，庐音同。秦灭楚，置南郡，号此为北部焉。朱脱焉字，戴同。赵据孙潜校增。守敬按：黄本有焉字。秦置南郡，见《江水》二《注》，襄阳在南郡之北境。建安十三年，魏武平荆州分南郡，立为襄阳郡，守敬按：《晋志》荆州下，建安十三年，魏武尽得荆州之地，分南郡以北立襄阳郡。《宋志》，魏武平荆州，分南郡编以北及南阳之山都立，稍异，而又引鱼豢云，魏文帝立。荆州刺史治，守敬按：此句非承上言。《通鉴》汉初平元年，刘表为荆州刺史，徙治襄阳。《通典》，魏荆州理宛，晋初理襄阳，平吴，理南郡。《宋志》，晋庾翼进襄阳，复还夏口。邑居隐赈，朱《笺》曰：隐赈当作殷赈。薛综《西京赋 注》，殷赈谓富饶也。赵云：按《蜀都赋》邑居隐赈，刘渊林《注》，隐，盛也；赈，富也。《羽猎赋》，殷殷轸轸。李善《注》，殷轸，盛貌也。殷音隐，古字多假借，正不必例彼规此。全、戴改殷赈。冠盖相望，一都之会也。会贞按：《舆地纪胜》引晏公《类要》亦云，西极梁州，南包临沮，北接阴、邓，邑居隐轸，盖一都之会也。城南门道东有三碑：一碑是《晋太传羊祜碑》，一碑是《镇南将军杜预碑》，一碑是《安南将军刘俨碑》， 是学生所立。会贞按：羊祜、杜预皆镇襄阳。《晋书 祜传》言，开设庠序，绥怀远近。《预传》言，修立泮宫，江汉怀德。刘
俨敬教劝学，当有同然。故学生俱为立碑，而俨不见于史传。此三碑欧阳皆不著录，盖已佚。城东门外二百步刘表墓，守敬按：《蜀志 先主传 注》引《典略》，备过辞表墓，涕泣而去。则墓在襄阳至确。据此《注》在县东。乃《类聚》四引《从征记》谓表墓在高平郡，盖因表为山阳高平人而误。《寰宇记》又于原州平高县载表墓，亦引《从征记》文，则误之误矣。太康中，为人所发，见表夫妻，其尸俨然，颜色不异，犹如平生。墓中香气，远闻三四里中，经月不歇。守敬按：《后汉书 刘表传 注》引《代语》，表死后八十余年，晋太康中，冢见发，表及妻身形如生，芳香闻数里。比此为略，此盖本《世语》全文。《从征记》 表墓尤详，谓发于永嘉中，则在表死后百年，盖传闻异辞也。今坟冢及祠堂，犹高显整顿。会贞按：《宝刻丛编》引《集古录目》云，新立《镇南将军刘表庙碑》，唐陵州刺史刘权撰。僖宗时，山南东道节度使刘巨容，尝梦见表，故为立庙。据此《注》则表有祠久矣。但《注》似谓祠在城外，墓边。唐立之庙，《舆地纪胜》谓在城中，盖在城外者，至唐巳毁，而巨容新创于城中欤？今刘公祠在襄阳县治东。城北枕沔水，水中常苦蛟害。襄阳太守邓遐，负其气果，拔剑入水，蛟绕其足，遐挥剑斩蛟，流血丹水，自后患除，无复蛟难矣。守敬按：邓遐，《晋书》附其父《岳传》， 斩蛟事，较此为略，此本盛弘之《荆州记》，引见《初学记》七、《御览》六十二、四百三十七、九百三十及《寰宇记》襄阳县北，遐守襄阳时事。《御览》四百三十七引《异苑》谓在荆州之上明江浦，误。
昔张公遇害，亦亡剑于是水。后雷氏为建安从事，径践濑溪，所留之剑，忽于其怀跃出落水，初犹是剑，后变为龙。朱《笺》曰：雷次宗《豫章记》，雷孔章为丰城令，于县掘得二剑，以一进司空张华，后华遇害，此剑飞入襄城水中。孔章临亡，戒其子，恒以所留之剑自随。后其子为建安从事，经浅濑，剑忽于腰间跃出，遂见二龙相随而去。守敬按：《豫章记》文，引见《类聚》六十、《御览》三百四十四。故 均《剑骑诗》云：会贞按：均见《梁书 文学传》。《广记》一百九十八梁奉朝请吴均，有才器，尝为《剑骑诗》。剑是两蛟龙，张华之言不孤为验矣。守敬按：《晋书 张华传》，雷焕送一剑与华，留一自佩。华曰，天生神物，终当合耳。及焕子持剑跃入水，但见两龙。叹曰，张公终合之论，此其验乎？赵释曰，《 林》曰，茂先遇害时，在雒，安得亡剑沔流？考雷次宗《豫章记》曰，张公遇害，剑飞入襄城水中。《郡国志》曰，南郡在雒阳南千五百里，有襄阳县。颍川在雒阳东南五百里，有襄城县。郦氏盖误以襄城水为襄阳水也。何氏曰，道元与吴均同时，安得引用其诗？疑此书后人附益者多矣。一清按，《南史 吴均传》，天监初，柳恽为吴兴，召补主簿。当道元之时，均名位尚轻，文字未必遂行江外。义门之言，可谓精审矣。会贞按：《齐书 王融传》迁丹阳丞，中书郎，永明九年为《曲水诗 序》，当世称之。十一年，使兼主客，接虏使房景高、宋弁。弁问，在朝闲作《曲水诗 序》。景高云，在北闻此制，胜颜延年。是融名位甚轻，一二年文字即传闻北庭。又梁刘孝绰、陈徐陵皆每作一文，好事者即讽诵传写，流闻殊方。[七]道元与吴均同时，引均诗不足为异。义门疑所不必疑，赵氏又从而赞之，何
耶？沔水又径平鲁城南。朱此八字讹作《经》，全、赵、戴改《注》。守敬按：城在今襄阳县北。城，鲁宗之所筑也。故城得厥名矣。全云：城系宗之所筑，然则何以云平鲁也？或是宗之北奔后，刘宋以此名之。守敬按：《宋书》宗之官南阳太守，义熙元年起义，袭伪雝州刺史桓蔚，以功为雝州刺史，寻因屡建大功，自疑北奔入羌。东对樊城，朱脱城字，赵据顾炎武校增。戴以樊字下属，对下，增樊城二字。守敬按：《通典》，临汉有古樊城。《寰宇记》，邓城即古樊城。在今襄阳县北，汉江上，与襄阳城隔江对峙。仲山甫所封也。全云：仲山甫所封之樊，在河内，所谓阳樊者也，非此樊也。此城因樊山为名。守敬按：仲山甫之封，《潜夫论》[志氏姓]以为封于南阳，在今河内。《史记 晋世家 集解》引服虔，亦谓即周地之阳樊。《寰宇记》邓城县引《荆州图副》，郭仲产、挚虞等《记》俱云，樊本故国。《后汉书 樊宏传 注》亦言，樊即今赡养县。《括地志》又以汉樊县当之。《路史 国名纪》三又以杜陵之●乡当之。高士奇复谓，仲山甫食采于樊乡，东迁后，子孙再封于河北。《顾祖禹》则谓阳樊为仲山甫采邑，后徙于河南，郦氏、全氏各有所据。全所称樊山，未详。《汉晋春秋》称：桓帝幸樊城，百姓莫不观。有一老父，独耕不辍。议郎张温使问焉。父啸而不答。朱啸作笑，戴、赵同。会贞按：考字下接《后汉书》，《后汉书 逸民传》，皇甫谧《高士传》下作笑，似作笑有据。然明抄本、黄本作啸。《类聚》十九、《御览》三百九十二引《晋汉春秋》至此句止并作啸。则啸字是也。今改正以还旧观。温因与之言，问其姓名，不告而去。城周四里，南半沦水。建安中，关羽围于
禁于此城，会沔水泛溢三丈有余，会贞按：《禁传》作数丈，《庞 传》作五六丈。城陷，禁降。庞德奋剑乘舟，投命于东冈。会贞按：《禁传》言 不屈节而死。《 传》言弯弓傅矢，乘小船欲还，船覆，为羽所得，杀之。此别有所据。魏武曰：吾知于禁三十余载，至临危受命，更不如庞德矣。会贞按：自建安以下，本《魏志 于禁传》，稍有异同。城西南有《曹仁记水碑》，杜元凯重刊其后，书伐 之事也。守敬按：《魏志 曹仁传》，关羽攻樊，时汉水暴溢，仁人马数千人守城，城不没者数板。《书钞》一百三引盛弘之《荆州记》，平鲁城南有曹仁记汉水溢碑。杜元凯因其伐吴事书于碑上，此碑欧、赵皆不著录，盖已佚。
又从县东屈西南，淯水从北来注之。守敬按：《淯水》篇见后。
襄阳城东有东白沙，白沙北有三洲，守敬按：《通鉴》魏正始二年，吴将朱然围樊，太傅懿救樊，吴军夜遁，追至三州口。《说文》，水中可居曰州。俗作洲，即此三洲也。乃胡氏以为荆、豫、杨三州之口，迂远殊甚。又按《王昶传》，习水军于三州，谓三州盖地名，亦未得其实地。《明史 地理志》，白河南入汉，谓之白河口，亦曰三州口，在今襄阳县东北。东北有宛口，赵云：按《通典》临汉有宛水，故有宛口之名。守敬按：《元和志》，邓塞故城，南临宛水。《九域志》，邓城有涴河。即宛水。宛水本淯水，淯水经宛县，又有宛水之目。郦氏谓宛口即淯水所入。《酉阳杂俎》十四淯[本作清，原《注》，一曰淯，今改。]水，
宛口傍云云，其明证也。在今襄阳县东北。即淯水所入也。沔水中有鱼梁洲，朱此七字讹作《经》，戴改《注》，全、赵同。守敬按：习凿齿《与桓秘书》，肆●鱼梁，追二德之远，[八]指此洲也。在今襄阳县东北。又有鱼浦潭，其水深而聚鱼。《名胜志》谓即孟浩然诗所云，水落鱼梁浅者。则在县南。庞德公所居。守敬按：《后汉书 逸民传》，庞公居岘山之南。《舆地纪胜》，庞德公宅在岘山南广昌里，在今襄阳县南。鱼梁洲之宅，在县东北。《白帖》四十一引《襄阳记》，庞德公子奂，晋太康中，去官归乡，居白沙里。《一统志》谓此是奂所居，而以《水经注》为误。士元居汉之阴，守敬按：《舆地纪胜》士元宅在呼鹰台侧。《名胜志》，在襄阳城东三里，云封寺是其故址。即今县东。在南白沙守敬按：习凿齿《与桓秘书》，东眺白沙，思凤雏之声，谓此白沙也，在今襄阳县东北。世故[九]谓是地为白沙曲矣。守敬按：有东白沙，又有南白沙，是白沙由东而南曲若矩然，故有白沙曲之补。司马德操宅洲之阳，守敬按：《舆地纪胜》，德操宅在呼鹰台侧，如王氏说是近士元宅，与此《注》异，《名胜志》司马徽宅在沔水北，在今襄阳县东北。望衡对宇，欢情自接，泛舟褰裳，率尔休畅。会贞按：《御览》一百八十引《舆地志》，襄阳县东南白沙有庞士元宅，于汉水之北，司马德操宅，于汉水之南，隔鱼梁，望衡对宇，欢情自接。每至相思，则褰裳涉水。与此文略同。而谓白沙在县东南，士元宅汉北，德操宅汉南，俱与此不合，当以此为是。岂待还桂柁于千里，贡深心于永思哉。水南有鹰台，号曰景升
台。守敬按：《寰宇记》，呼鹰台在邓城县东南一里刘表所筑，表往登之，鼓琴作乐，有野鹰来至，因名。而谓在邓城县，与此微异，所指在今襄阳县东。盖刘表治襄阳之所筑也。言表盛游于此常所止憩。表性好鹰，尝登此台，歌《野鹰来曲》。其声韵似孟达《上堵吟》矣。守敬按：《上堵吟》见前堵水下。沔水又径桃林亭东，朱此八字讹作《经》，戴改《注》，全、赵同。守敬按：《舆地纪胜》引《南雍州记》，晋桓冲北伐时，顿军食桃，至春，其核萌生，遂成茂林。《初学记》十八引《荆州图记》，襄阳县南陆道六里，有桃林馆。是饯行送归之处，亭亦取林为名。在今襄阳县东南。又径岘山东，会贞按：《御览》一百六十八引《襄阳记》，襄阳岘山 其南。《元和志》，在县东南九里，东临汉水，古今大路。《欧阳公记》曰，岘山，望之隐然，盖诸山之小者，而其名特着，盖以羊祜之仁，杜预之功。在今襄阳县南九里。山上有桓宣所筑城，会贞按：《晋书 桓宣传》，庾翼贬宣为建威将军，使移戍岘山。孙坚死于此。会贞按：《吴志 孙坚传》，初平三年，击刘表，围襄阳，单马行岘山，为黄祖军士所射杀。又有《桓宣碑》。会贞按：此碑欧、赵皆不著录，盖已佚。羊祜之镇襄阳也，与邹润甫尝登之。及祜薨，后人立碑于故处，望者悲感。杜元凯谓之《堕泪碑》。会贞按：此《襄阳记》文，引见《名胜志》，又见《御览》五百八十九引《荆州图记》。《晋书 祜传》同。邹润甫名湛，《晋书 文苑》有传。《襄阳记》谓《堕泪碑》为蜀人李安文。《元和志》从之，不考李安在杜元凯之后也。或者安
改撰乎？梁刘之遴重立，见《金石录》。唐李景逊重立，见《舆地碑目》。宋景佑闲，晏肃重立，又毁。元杨廷臣重立，见《欧阳圭斋集》。明弘治时又重立碑，今存。山上又有《征南将军胡罴碑》，会贞按：《魏志 胡质传 注》引《晋阳秋》胡威弟罴，征南将军，以洁行垂名。《晋书》罴附《威传》称，仕至益州刺史，安东将军，则要其终言之。此碑欧、赵皆不著录，盖已佚，下周访碑同。又有《征西将军周访碑》，会贞按：《晋书 周访传》，访以功迁梁州刺史，屯襄阳，大兴二年卒，诏赠征西将军，立碑于本郡。山下水中，杜元凯沈碑处。朱脱沈字，戴、赵增。会贞按：明抄本有沈字。《宝刻丛编》引《访碑录》，《晋杜预碑》在襄阳县东[东下当有南字。]九里岘山下。说见上万山。沔水又东南径蔡洲，朱此八字讹作《经》，戴改《注》，全、赵同。会贞按：《舆地纪胜》、《名胜志》并言，蔡洲在襄阳县东北，北为南之误。今县东南有蔡村。汉长水校尉蔡瑁居之，故名蔡洲。朱《笺》曰：《襄阳耆旧传》蔡瑁，字德珪，性豪自喜，少为魏武所亲。瑁家在蔡洲上，屋宇甚好，四墙皆以青石结角。婢妾数百人，别业四五十处。会贞按：《御览》六十九引《荆州图经》，襄阳县岘山东南一十里，江中有蔡洲，汉长水校尉蔡瑁所居，宗族强盛，共保一洲，为王如所没，一宗都尽。洲大岸西有洄湖，戴、赵改大作东。会贞按：下言湖在岘山南广昌里，则湖在沔水西，原作洲大岸西是也，改大作东，则湖在洲东矣，误甚。在今襄阳县东南。停水数十 ，长数里，广减百步，水色常绿。杨仪居上洄，杨颙居下洄，朱《笺》曰：《襄阳
耆旧传》，杨仪，字威公，为蜀相诸葛亮长史。亮出军，仪常规画分部，筹度粮谷，不稽思虑，须臾便了。杨颙字子昭，为丞相亮主簿，后尝为东曹属，典选举。及颙死，亮泣三日，曰，掾曹非杨颙，于朝中多损益矣。赵案：《松陵集》皮日休《答陆龟蒙读襄阳耆旧传诗》，伟哉浻上隐，卓尔隆中耨，即指仪、颙所居之地。《集韵》，浻，乌孟切，音●。郭璞《江赋》泓汯浻澋，李善《注》，水势回旋之貌，与泗字义同而声画殊也。岂唐人所见之《耆旧传》作浻字耶？又按：武昌县有大小回，乃大江回曲处。元次山有《歌》曰，樊水欲东流，大江又北来，樊山当其南，此中为大回。丛石横大江，人云是钓台，水石相冲击，此中为小回。回即洄也。守敬按：《文苑英华》皮日休《酒箴序》，自戏曰醉士，居襄阳之洞湖。[宋本《皮集》亦作洞。]《注》，洞湖去襄阳南二十里，庞德公之旧隐也。《襄沔记》，庞公居上洞，阳[当作杨。]颙居下洞，作洞。又李白诗，尝闻庞德公，家住泂湖水。孟浩然诗，闻就庞公隐，移居住泂湖。作泂，是洄、浻、洞、泂错出，未详孰是？与蔡洲相对，守敬按：洲在西，湖在东，东西相对。在岘山南广昌里。又与襄阳湖水合，水上承鸭湖，东南流会贞按：襄阳湖水即襄水，其承鸭湖东南流，即上所云自湖两分东南出者也。径岘山西，又东南流注白马陂水。会贞按：《舆地纪胜》，白马山在襄阳县东南十里，以白马泉名，所云白马泉，指此陂水也。又东入侍中襄阳侯习郁鱼池。会贞按：《类聚》四十九引《襄阳记》，习郁为侍中，光武录其前后功，封襄阳侯。《初学记》八引《襄阳记》，岘山南八百步，西下道百步，有习家鱼池。《元和志》，池在襄阳县南十四里。《寰宇记》，在县东南十五里。《名胜
志》引《志》云，池白马泉所汇。郁依范蠡养鱼法作大陂，会贞按：《类聚》九引《襄阳记》，习郁有大鱼池，依范蠡养鱼法，种楸、芙蓉、菱芡。陂长六十步，广四十步，池中起钓台。会贞按：《御览》六十七引《襄阳记》，当中筑一钓台。《寰宇记》引作池中起钓台。池北亭，郁墓所在也。会贞按：《御览》五百五十六，引《襄阳记》，郁将亡， 其儿焕曰，葬我必近鱼池。焕为起冢于池之北，去池四十步。列植松篁于池侧沔水上，郁所居也。又作石洑逗，朱洑讹作伏，戴、赵改。引大池水于宅北，作小鱼池，池长七十步，广二十步。朱讹作十二步，戴、赵乙。西枕大道，东北二边，限以高堤，楸竹夹植，莲芡覆水是游宴之名处也。山季伦之镇襄阳，每临此池，未尝不大醉而还，恒言此是我高阳池。故时人为之歌曰：山公出何去，往至高阳池，日暮倒载归，酩酊无所知。会贞按：《类聚》九及十九、《御览》四百六十五、四百九十七并引《襄阳记》 山季伦事。《晋书》本传，永嘉三年，镇襄阳，载此事略同。酩酊作茗艼。其水下入沔。会贞按：水自今襄阳县西南，东南流至县东南入汉，已湮。沔水西又有孝子墓。会贞按：墓在今襄阳县东南。河南秦氏，性至孝，事亲，无倦。亲没之后，负土成坟，常泣血墓侧。人有 蓼莪者，氏为泣涕，悲不自胜。会贞按：《御览》六百十六引《幽明录》称襄阳城南有秦氏云云，文略同。《晋书 王裒传》，废蓼莪。《齐书 顾欢传》，废蓼莪得秦氏而三。于墓所得病，不
能食，虎常乳之，百余日，卒。今林木幽茂，号曰孝子墓也。其南有蔡瑁冢，会贞按：冢在今襄阳县东南。冢前刻石为大鹿，状甚大，头高九尺，制作甚工。
沔水又东南径邑城北，朱此句讹作《经》，脱径字。《笺》曰：宋本作东南径。戴改《注》，增径字，全、赵改增同。会贞按：城在今襄阳县东南。习郁襄阳侯之封邑也，会贞按：郁封襄阳侯，见上。故曰邑城矣。沔水又东合洞口，朱此七字讹作《经》，全、赵、戴改《注》。水出安昌县故城东北大父山，守敬按：《舆地纪胜》谓之犬府山。《一统志》又谓之大阜山，云，白水源出枣阳县东六十里大阜山。西南流，谓之白水。又南径安昌故城东，守敬按：汉为舂陵县，属南阳郡，后汉曰章陵，仍属南阳郡，末为章陵郡治，魏改昌为义阳郡治，郡省，仍属南阳郡，以上多见下。晋属义阳郡，宋废，在今枣阳县东。屈径其县南，县故蔡阳之白水乡也。守敬按：《汉志》舂陵下文。蔡阳见下。汉元帝以长沙卑湿，分白水、上唐二乡为舂陵县。守敬按：《后汉书 城阳恭王祉传》，考侯仁以舂陵下湿，求内徙。元帝初元四年，徙封南阳之白水乡，犹以舂陵为国名。郦氏不 徙封，但言长沙卑泾，殊嫌鹘突。疑原文舂陵县下，有徙封考侯仁为侯国八字，而今本脱之。《汉志》举白水乡，兼及上唐乡，故郦氏言分二乡。上唐乡见《涢水》篇。光武即帝位，改为章陵县，守敬按：《续汉志》章陵故舂陵，世祖更名。《后汉书 光武帝纪》，建武六年，改舂陵乡为章陵县。乡字衍。置园庙焉。
守敬按：《东观汉记》，光武过章陵，祠园庙。《续汉书 祭祀志》下《注》引如淳曰，宗庙在章陵。魏黄初二年，更从今名，守敬按：魏彭城王据于黄初三年，封章陵王，安得二年已改章陵县为安昌？此二年当三年之误。故义阳郡治也。赵云：按《汉志》汝南郡安昌、南阳郡舂陵，本二县也。《晋志》云，武帝平吴，分南阳置义阳郡。《地形志》，义阳郡，魏文帝置，后罢。晋武帝复。《寰宇记》云，义阳郡居安昌城。又云，石城山甚高峻，即《吕氏春秋》九塞之一也。晋于山上置义阳郡。其故城在今信阳州西北七十里。《舂陵续志》有，《晋志》无，时则省废矣。章陵县，后汉尝立为郡。刘表之擅荆州，拜蒯越为章陵太守，见《魏书 刘表传 注》。《魏武纪》亦云，建安二年，南阳章陵诸县，复叛为张绣，是也。逮平荆州，得其地，尝以赵俨为章陵太守，而后无闻。顾景范曰，章陵，曹魏时省入蔡阳。《水经注》，魏黄初二年，更章陵为安昌县，误也。虽然犹有说。西魏尝置安昌郡并舂陵县于此。盖道元身后之事。然则此文又是后来不学人所填补，故迷缪其词，以拓跋为当涂也。守敬按：《魏志 彭城王据传》，黄初三年为章陵王，其年徙封义阳。钱大昕疑之，而未思魏初本为章陵郡，故以封据为王国，及降为侯，则不得以封郡而徙于桐柏之义阳，此地则改章陵为安昌，立义阳郡治之，本非一地，章陵省入蔡阳，古无明文。顾祖禹但见舂陵分蔡阳之白水、上唐立，遂谓县废仍还蔡阳。不知郦氏明言安昌县故蔡阳之白水乡，焉知其非以章陵改？《注》文本自了然。赵氏杂引他说，反谓是后人填补，以拓跋为当涂，是并《宋志》、《地理志》皆不照。白水又西南流，而左会昆水。水导源城东南小山，西流径金山北，朱金作今，戴、赵改。赵云：按金山见《淮水注》。会贞按：《淮水注》之金山，去此甚远，
赵氏奈何混而一之？此山在今枣阳县东南。又西南流径县南，西流注于白水。会贞按：水在今襄阳县东南？水北有白水陂，其阳有汉光武故宅，基址存焉，所谓白水乡也。会贞按：《类聚》六十四引范汪《荆州记》，义阳安昌县[三字原作大县安昌里五字，误。《御览》一百三十八引作六安县三字，亦误。《初学记》二十四引作安昌二字，今据订作安昌县。]光武宅，枕白水陂，所谓龙飞白水也。白水乡见上。《元和志》，汉世祖宅在枣阳县东南三十里。宅南三里有白水。唐枣阳，即今县治。苏伯阿望气处也。朱阿讹作河，赵据《后汉书 光武帝纪》校改。会贞按：《光武帝纪》，望气者苏伯阿，为王莽使，至南阳，遥望见舂陵郭唶曰，气佳哉！郁郁葱葱然。光武之征秦丰，幸旧邑，置酒极欢。会贞按：《东观汉记》在建武三年，《后汉书 光武帝纪》略同。张平子以为真人南巡，观旧里焉。会贞按：《后汉书 张衡传》字平子，其《南都赋》见《文选》，二语乃《赋》末颂辞，观作 。李《注》引此作观。《东观汉记》曰：明帝幸南阳，祀旧宅，召校官子弟作雅乐，奏《鹿鸣》，上自御埙箎和之，以娱宾客，会贞按：《汉记》在永平十年。《后汉书 明帝纪》载此事，子弟作弟子，异。宾客作嘉宾，与聚珍本《汉纪》同。又于此宅矣。白水又西合浕水，水出于襄乡县东北阳中山，赵无县字。守敬按：《文选 南都赋 注》引此有县字。《赋》称浕发源岩穴。《舆地纪胜》引《襄沔记》，源出随州浕山。《九域志》，襄阳有浕水。今有一水出枣阳县东北，疑即此水也。
西径襄乡县之故城北。守敬按：后汉置县属南阳郡，后废，在今枣阳县东北。按《郡国志》，是南阳之属县也。浕水又西径蔡阳县故城东，守敬按：《舆地纪胜》引此，西下有南字。前汉县属南阳郡，后汉、魏因，晋属义阳郡，宋省，齐复置，[有东蔡阳、西蔡阳，未知此为何县？]为蔡阳郡治。梁、后魏因。[据《隋志》。]在今枣阳县西南。西南流注于白水，守敬按：水自今枣阳县东北，西南流至县西南流入白水。又西径其城南。建武十三年，朱三讹作六。全、赵称：沈氏曰，范《史》是十三年封。戴改三。世祖封城阳王祉世子本为侯国。守敬按：《后汉书 城阳王祉传》本作平，异。应劭曰：蔡水出蔡阳，东入淮。赵云：按自洞口以下所合之昆水，见《汝水》篇定陵县下。浕水见上卷阳平关下，此又以蔡水当白水。蔡水见《泚水》篇。三水各有源流，不得如郦所云。守敬按：《汉志》蔡阳颜《注》引应说。赵氏谓昆水、浕水、蔡水各有源流，议郦氏为牵混，不知水之同名者甚多，郦据《图经》为说，何可非也？今于此城南，更无别水，惟是水可以当之。川流朱《笺》曰：宋本作水。西注，苦其不东，且淮源阻碍，山河无相入之理，盖应氏之误耳。赵云：按道元之言误矣。盖仲瑗所谓入淮之淮，即下《经》文出房陵淮山之淮。汉中庐故城，在今襄阳府南漳县东五十里。蔡阳故城在枣阳县西六十里。二城相距不远，自有可达之势。今注云云，直误认作出桐柏大复山之淮渎，故以应说为非也。会贞按：赵氏驳《注》，非也。应氏言东入淮，明指出桐柏之淮，若指出房陵之淮，则当言西入矣，不得言东入。且白水在沔东，先入沔，房陵之淮在沔西，后入沔。白水何由入
淮？赵氏为应回护，殆未深考耳。洞水又西南流注于沔水。守敬按：白水自枣阳县东，西南流至县西，为滚河，古于此西南至襄阳县东南入汉。今西北至襄阳县东北入唐白河。襄阳李楚珩云，白水当于襄阳东北，合淯水入汉，今水道是也。郦氏 白水于襄阳东南入沔，误。缘襄阳东南近汉水一带皆山，白水无入汉之道也。
又东过中庐县东，守敬按：《汉志》、《齐志》作庐，《续汉志》、《晋》、《宋志》作卢，说见下。汉县属南郡，后汉因，魏属襄阳郡，晋、宋、齐、梁因，在今襄阳县西南。淮水自房陵县淮山东流注之。戴淮俱改维，云：维讹作淮。《汉书》同。《汉中志》及《巴汉志》 云，房陵县有维山，维水所出，可证淮字之讹。守敬按：《华阳国志》有《巴志》、《汉中志》，合称曰《巴汉志》。此《汉中志》之文，戴说误。《房县志》，维水，《前志》不载，无从实指其源流。保康古为房陵地，维山当在保，不在房。
县即《春秋》庐戎之国也。守敬按：《续汉志》中卢《注》引《襄阳耆旧传》，古庐戎也。考《左传 桓十三年》，楚屈瑕伐罗，罗与卢戎两军之。《释文》，卢本或作庐，音同，则卢、庐通用。县故城南，有水出西山。山有石穴出马，谓之马穴山。守敬按：山在南漳县北。汉时有数百匹马出其中，马形小似巴滇马。三国时，陆逊攻襄阳，于此穴又得马数十匹，送建业。蜀使至，有家在滇池者，识其马毛色，云：其父所乘马，对之流涕。守敬按：此《襄阳记》文，见《续汉志 注》。《书钞》一百五十八、《御览》八百九十七、《荆南图副》亦谓马穴山在中庐县西，见《类
聚》七。又《续汉志 注》称，《荆州记》是析县马头山。《寰宇记》，马窟山在干德县南。《雍州记》，汉时有马云云，并异。其水东流一百四十里，径城南，名曰浴马港。言初得此马，洗之于此，因以名之。守敬按：此及下数说，皆指上文马穴得马事。亦云：乘出沔次浴之，又曰洗马既，戴、赵改既作 。守敬按：既之为言毕也，谓洗马已毕耳。乃作 。夫洗马岂于 乎？何不思之甚也！渡沔宿处，名之曰骑亭？守敬按：《书钞》一百五十八引《襄阳记》，人于马穴得马频宿，遂名骑亭。骑亭又见下。然候水诸蛮朱候讹作侯，戴、赵改。守敬按：《后汉书 南蛮传》楚武王时，蛮与罗子共败楚师，即此蛮也，《左传》谓之庐戎。北遏是水，南壅淮川守敬按：维水不可考。郦氏不能详，以南壅维川四字了之，亦殊鹘突。近陈澧以南漳歇马河当之，不知歇马河乃《水经》之夷水，不可以当维水也。《襄阳府志》又以南六十里之潼口河为淮水。以周田溉，下流入沔。沔水又东南流，径黎丘故城西，朱此句讹作《经》，脱又字流字。赵、戴改《注》，亦脱又字，赵并脱流字。戴黎改犁，下同。守敬按：黄本有又字、流字。会贞按：《通鉴》汉更始二年、唐建中二年，《注》引此并作黎丘。《续汉志》，邔有犁丘城。《后汉书 光武帝纪 注》，黎丘故城在襄州率道县北。《通典》在宜城县北。即今宜城县。其城下对缮洲，戴改州。守敬按：《宜城县志》，宝潼河对岸万杨洲旧宕中洲，即缮洲也。秦丰居之，故更名秦洲。王莽之败也。秦丰阻兵于黎丘。会贞按：《渚宫故事》四，丰少有
雄气，王莽末，结乡里豪杰起兵。《后汉书 光武帝纪》，更始二年，丰自号楚黎王。《注》引《襄阳记》，丰，黎邱乡人。黎丘，楚地，故称楚楚黎王。黎丘城在观城西二里。会贞按：观城无考。《通鉴》晋太元六年，秦司马阎振，参军吴仲寇，竟陵，南平太守桓石虔击破之振、仲退保管城。胡《注》，据《载记》，石虔袭破振、仲于滶水，振、仲退保管城。当在滶水北。《一统志》，在锺祥县北，接宜城县界。按：观，通作馆。《史记》司马相如《上林赋》，灵圉燕于闲观。又虚宫观而勿仞。《汉书》、《文选》并作馆，馆、管音同，此观城在今宜城县北，疑即晋时之管城也。建武三年，光武遣征南岑彭击丰四年，朱佑守敬按：当作祜。今本《后汉书》亦误，见惠氏《补注》。自观城擒丰于黎丘是也。朱擒讹作瀹，《笺》曰：《后汉书》作围丰于黎邱。赵改擒，云：刘昭《郡国志补注》，朱佑禽秦丰于苏岭山，瀹当作擒。全、刘戴改同。会贞按：范《书 光武帝纪》建武三年文与此同，四年，祜围丰于黎丘，五年祜拔黎丘，获丰。刘昭称禽丰于苏岭乃本他家《后汉书》。鹿门山，旧名苏岭山，在今襄阳县东南三十里。沔水又南与 水合，水出中庐县西南，会贞按：《续汉志 注》引《荆州记》， 水作陵水，[一〇]误。《寰宇记》，涑水亦名襄水，今土人呼涑水，上流亦呼为襄水。又引《襄沔记》中庐有涑水，注于沔。《文献通考》宜城之涑水乃传写笔误。《宜城县志》，今县境北界有沟口，东流注汉，导源西北甚远。夏时雨集浍盈，水不断流，其地适当古中庐西南，或即 水出口欤？东流至邔县北界，朱邔讹作即。赵改
云：即当作邔。《汉书 地理志》南郡邔县，孟康曰，邔音忌。全、戴改同。会贞按：县详下。东入沔水，谓之 口也。朱脱之字，戴、赵增。会贞按：《通鉴》唐建中二年，李希烈追梁崇义将翟晖等至 口，[两《唐书 崇义传》误作涑口。]比破之。即此。胡《注》引有之字。水中有物，如三四岁小儿，鳞甲如鲮鲤，射之不可入。七八月中，好在碛上自曝。朱上讹作中。赵据刘昭《郡国志补注》引《荆州记》改。戴改同。会贞按：黄本作碛上。 头似虎掌爪，常没水中，出 头，小儿不知，欲取弄戏，便杀人。或曰：人有生得者，摘其皋厌，可小小使，朱作可以小使，赵同，戴改。名为水虎者也。朱虎讹作唐，《笺》曰：后汉《郡国志 注》引盛氏《荆州记》云，生得者摘其鼻厌，可小小便，名为水卢。《十道志》引《襄沔记》云，或有生得者，摘其鼻，可小小使之，名曰水虎。[余详赵引。]全、赵、戴改虎。赵云：朱氏謀 《箋》曰，孫汝澄云，皋厭者，水虎之勢也，可為媚藥，善使內也。一清按：董斯张《吹景集》曰，陶隐居《刀剑录》，汉章帝建初八年。铸一全剑，投伊水中，厌人膝之怪。引《水经》语，亦与今文小异。今伊水转为 水未详摘其鼻[句]，厌字属下，即厌胜之厌也。《太平御览》[按见六十三。]引《十道记》云，涑水亦名襄水。《襄沔记》云，中庐有涑水注于沔。此水有物啖人，名曰水虎。生得者摘其鼻，可小小使之。然则 者，涑之误也。《荆州记》，生得者摘其鼻厌可小小使名曰水庐，合诸书语益明。孙云，媚药，何据？使云者，如黄公之制蛇御虎也。又《山海经》云，蔓渠之山，伊水出焉。有兽焉，名曰马腹，其状如人面虎身，其音如婴儿，是食人。水唐之为马腹，审哉！《海
外经》云，聂耳国使两文虎。黑齿国食稻使蛇。《大荒经》蒍国、中容、白民之国，俱使四鸟虎、豹、罴、熊。司幽、黑齿、弘股、三身、张玄、毛民之国，俱使四鸟。读此可得使字之义矣。遐周之言甚辩，今考《古今刀剑录》云，汉章帝建初八年，铸一全剑，投伊水中，厌人膝之怪。《水经注》，中卢县 水中，有物如三四岁小儿，鳞甲如鲮鲤，膝头似虎掌爪，常没水中，出膝头，小儿不知，欲取戏弄，便杀人，名为水唐。形状与马服类，盖陶惟以水唐释马服，非便谓 水即伊水也。窃更有疑者，按史，陶以宋孝建三年生，梁太清二年卒，年八十五。太清二年实东魏武度六年，西魏大统十四年。其时，柘跋氏已分为二。道元以孝昌二年被害，距通明之殁，才二十二年耳。南北殊域，郦书未必遂行江表，藉曰有之，不应讹误若此。载籍流传，率多舛缪，而此等著录，要为后人羼乱，不特《水经注》有依傅，即《刀剑录》恐亦非隐居之旧也。守敬按：沈大成云，山东、登、莱一带，海中有狗，名曰海狗。冬月则常处冰上，一牡出，常有数十牝随之，人取以为媚药，俗名温肭脐。倘即水虎之类耶？周大樽说。
又南过 县东北。朱邔訛作 ，《箋》曰： 一作印。戴改，云：按印是今本《郡国志》误文，当以《史记 年表》、《汉书 地理志》作邔字为正。会贞按：明抄本作邔。
沔水之左有骑城，周回二里余，高一丈六尺，即骑亭也。守敬按：郦书往往称某城，又称某亭，盖置亭于城，则城亭一也，故可通称。此言骑城即骑亭，尤城亭为一之明证。在今宜城县东北。县故楚邑也。秦以为县。守敬按：秦县属南郡，两汉因，魏属襄阳郡，晋、宋、齐、梁因。在今宜
城县东北。汉高帝十二年，封黄极忠为侯国。戴改二作一。赵改同，云：《史表》作一。又云：《汉书 高祖功臣侯表》是十二年封。守敬按：明抄本作一，误。明凌稚隆本《史记》作二，与《汉表》同。则二字是。戴、赵反改二作一，疏矣。《史表》作中，《汉表》作忠。县南有黄家墓，守敬按：墓在今宜城县东北。墓前有双石阙，雕制甚工，俗谓之黄公阙。守敬按：此阙，《隶释》但载郦说，《隶续》未摹，盖已佚。黄公名尚，为汉司徒。守敬按：《后汉书 顺帝纪》，阳嘉三年，黄尚为司徒。章怀《注》，尚字伯，河南郡邔人也。《周举传》，字河伯，河南郡人，字下衍河字，郡下脱邔字。《书钞》六十一引《楚国先贤传》作伯可，可为河之误，尚盖忠极后。沔水又东径猪兰桥。守敬按：桥在今宜城县东北。桥本名木兰桥，朱木作荻，《笺》曰：宋本作木。戴、赵改。桥之左右，丰蒿荻，于桥东刘季和大养猪。[一一]襄阳太守曰：赵云：沈氏曰，当作襄阳太守刘季和于桥东大养猪方合。刘宏，《晋阳秋》字叔和，《襄阳耆旧传》作季和。《晋书》本传又云字和季，疑为非也。守敬按：《初学记》二十九引《襄阳耆旧传》，木兰桥者，今之猪兰桥是也。刘和季以此桥近荻，有蕺菜，于桥东大养猪。襄阳太守皮府君曰，作此猪屎臭，当易名猪兰桥耳，莫复云木兰桥也。初如戏之，而百姓遂易其名。是郦全本习说。《注》文刘季和三字，当在于桥东之上。据《晋书 刘弘传》表以皮初补襄阳太守，则《耆旧传》称太守皮府君，即皮初也。若刘弘则为刺史、将军等官，未尝为太守。沈氏谓当作襄阳太守刘季和，岂未 《弘传》耶？《类聚》七十、《初学记》二十五、《御览》七十
三、二百十引《襄阳记》作季和，《御览》七百三则引作和季，与《初学记》二十九同。《白帖》九十八引作弘季，亦和季之误。是《襄阳记》季和、和季错出，而《御览》四百二十九引徐广《晋纪》、《御览》二百五十六引《晋阳秋》并作和季，与本传同，则作和季者为多也。惟《魏志 刘馥传 注》引《晋阳秋》作叔和，当误，沈亦失考。此中作猪屎臭，朱脱作字，赵据孙潜校增。戴增同。可易名猪兰桥，百姓遂以为名矣。桥北有习郁宅，宅侧有鱼池，守敬按：前 郁大小鱼池及宅，在今襄阳县南，此又一池宅则在今宜城县东。池不假功，自然通洫，长六七十步，广十丈，常出名鱼。沔水又南，得木里水会，朱此九字讹作《经》，戴改《注》，全、赵同。楚时，于宜城东穿渠上口，去城三里。汉南郡太守王宠朱王作伍，《笺》曰：《玉海》二十一卷引此作王。戴、赵改。会贞按：明抄本作王。又凿之，引蛮水灌田，谓之木里沟，径宜城东而东北入于沔，谓之木里水口也。守敬按：《九域志》，中庐有木渠。宋郑獬《木渠记》，木渠，襄、沔旧记所谓木里沟者也。出于中庐之西山，拥鄢水走东南四十五里，经宜城之东北而入于沔。后汉王宠守南郡，复凿水与之合，于是溉田六千余顷，遂无饥岁。《宜城县志》，今水源出故中庐县之清凉堰，由今襄阳、南璋交界处，迤至于苏胡桥，分为二派，一东抵黄家沟口入汉，一东至木瓜园入汉。
又南过宜城县东，夷水出自房陵县，东流注之。朱陵下落县字，戴同，赵以杨慎本校增。
夷水，蛮水也，桓温父名夷，改曰蛮水。朱《笺》曰：按《晋书》，桓温父名彝，官宣城太守。此云夷，盖嫌音之同也。守敬按：《宋志》晋避桓温讳，改平夷郡为平蛮，与此同。《通典》，宜城有蛮水。今蛮河出保康县，本汉房陵县地，亦中庐县之接壤也。《一统志》，康狼山在南漳县西八十里，盖即今之司空山。夷水导源中庐县界康狼山，山与荆山相邻。守敬按：曾巩《长渠记》，荆及康狼，楚之西山也。荆山详《漳水》篇。其水东南流，历宜城西山，谓之夷溪。又东南径罗川城，故罗国也。守敬按：《左传 桓十二年》杜《注》，罗在宜城县西山中，后徙南郡枝江县。孔《疏》引《世本》罗，熊姓国。《九域志》，罗国城在襄阳，今宜城县西二十里有罗川城。又谓之鄢水守敬按：《释例 水名》内，鄢出新城，沶乡县东南，至宜城县入汉。《括地志》鄢水出襄州义清县西界托仗山，《九域志》宜城有漹水。《春秋》所谓楚人伐罗，渡鄢者也。守敬按：见《左传》桓十三年。夷水又东南流，与零水合。零水即沶水也。朱沶讹作汴，《笺》曰：谢云，汴一作汒，疑作 。赵云：按非也。《通鉴 注》作沶，音怡。《方舆纪要》，沶水在宜城县西，晋怀帝永嘉四年，刘聪逼洛阳，荆州刺史王澄自将，欲援京师，至沶口，众散而还。即此。戴改同。上通梁州没阳县之默城山，赵没改沔，云：没阳当作沔阳。会贞按：没阳县无考，当有误。《通鉴》晋永嘉四年，《注》引此作沔阳，亦误。沔阳去此甚远，且隔越崇山，零水不能与之通也。赵改沔阳，盖又为胡氏所误。考《宋志》汶
阳太守，先属梁州，宋初有汶阳县，后省。是宋初梁州有汶阳县，或旧籍言零水通梁州汶阳县之默城山，而郦氏本以为说汶、没形近致讹耳。司马懿出沮之所由。会贞按：《寰宇记》柤山，习凿齿《襄阳记》，吴时，朱然、诸葛瑾等从沮[原误祖，依《纪胜》引《襄阳记》改。]中寻山险道，北[原脱此字，依《纪胜》引增。]出柤中，其地在上黄西界，去襄阳城一百五十里。盖以地与山近因名。旧传司马宣王凿八迭山开路，于此停阻。据郦说则默城山盖即柤山，亦即八迭山。《元和志》谓柤山在南漳县东北一百八里。《方舆纪要》斥其误，是也。但顾氏以为在县东南六十里，亦非。惟《一统志》称在县西南六十里，与《寰宇记》上黄西界合，与此《注》梁州汶阳亦合。其水东径新城郡之沶乡县，朱郡讹作县，又此下沶皆讹作 ，戴、赵并改。赵云：《宋志》作祈乡令，何《志》魏立。《晋太康地志》作沶，音祈。守敬按：《晋志》作沶，《齐志》作祈，与宋同。魏置县，属新城郡，晋、宋、齐、[属南新城，即新城]梁因，在今保康县南。县分房陵立，朱立讹作丘，戴、赵改。守敬按：明抄本作立。谓之沶水。又东历軨乡，谓之軨水。晋武帝平 ，割临沮之北乡，中庐之南乡，立上黄县。会贞按：《宋志》晋无上黄县，误。《晋志》亦脱此县。《寰宇记》引郭仲产《南雍州记》，晋平吴，割临沮之北乡，立上黄县。而郦说尤备。晋属襄阳郡，宋属华山郡，齐、梁因。在今宜城县西南。临沮见《沮水》篇。治軨乡。沶水又东历宜城西山，谓之沶溪。东流合于夷水，会贞按：《一统志》，沶水西自保康县流经南漳县界，东至宜城县入鄢水。谓之沶口也。守敬按：
《魏志 张合传》击孙权将刘阿等，追至祁口，即沶口也。与夷水乱流东出，谓之淇水，径蛮城南，城在宜城南三十里，朱城在之城讹在上句南字上，戴、赵乙。会贞按：城在今宜城县东南。《春秋》莫敖自罗败退，及鄢，乱次以济，淇水，是也。赵云：按今本《左传》作及鄢，乱次以济，遂无次。陆德明《音义》曰，本或作乱次以济其水。《九域志》，宜城县有淇水镇。又删定《元丰九域志》，南漳县有漳水、沮水、淇水、鄢水。[一二]是知《经典释文》误作其水字也。守敬按：《释文》之一本，盖以鄢为地名，所云淇水即沶水，音本相近。郦氏上文既从杜氏，以鄢为水名，而于此之引别本，盖亦两存异说。余谓鄢为地名，其字从邑，则不得云别有鄢水。当以《释文》一本为是。又按：《左传》败在济淇后，郦氏亦微误。夷水又东注于沔，守敬按：今蛮河自保康县东，经南漳县至宜城县南四十里，地名破河脑入汉。昔白起攻楚，引西山长谷水，朱谷上无长字。赵据《荆州记》校增，云：长谷即《左传》之荒谷也。戴增同。守敬按：此秦昭王二十八年，白起攻楚取鄢时事。《九域志》，中庐有长渠。《元和志》长渠在义清县东南二十六里，派引蛮水。昔白起攻楚，引西山谷水两道，争灌鄢城。一道使沔北入，一道使沔南入，遂拔之。《寰宇记》宜城县西三十里有白公湍。即是水也。朱也上衍者字，戴、赵删。旧堨去城一百许里，水从城西，灌城东入，注为渊，今熨斗陂是也。会贞按：《类聚》九引《襄阳耆旧记》，宜城县东北角有熨斗陂。《名胜志》解州下，熨斗陂形似熨斗，故名。则此陂亦以形似名，在今宜城县南故城中。水溃城东北角，百姓随
水流死于城东者，数十万，城东皆臭，因名其陂为臭池。守敬按：韩愈《宜城驿记》，白起堰西山下涧，灌此城，城坏，楚人多死，流城东陂，臭闻远近，因号其陂。与此略同。又云，陂有蛟，害人，渔者避之。在今宜城县南故城东。后人因其渠流，以结陂田。守敬按：以上 白起灌城之水，以下 后世之水。城西陂谓之新陂，守敬按：对上言，谓之新陂。覆地数十顷。西北又为土门陂，守敬按：陂在今宜城县西南。从平路渠以北，木兰桥以南，西极土门山，东跨大道，水流周通。其水自新陂东入城。城故鄢郢之旧都，守敬按：《史记 楚世家 集解》，服虔曰，鄢，楚别都。《渚宫旧事》一，惠王因乱迁郾，[原《注》，今宜城是。]既立，复归郢。而旧史缺见。郾同鄢，此鄢而曰鄢郢者，盖徙都于鄢，仍命曰郢也。秦以为县，汉惠帝三年，改曰宜城。守敬按：《汉志》，宜城故鄢。惠帝三年，更名。是秦曰鄢，汉改属南郡，后汉因，魏属襄阳郡，晋因，宋废。在今宜城县南十里。其水历大城中，径汉南阳太守秦颉墓北，会贞按：墓在今宜城县南故城中。墓前有二碑。会贞按：一碑载《隶释》。洪适曰，《汉故太阳太守秦君之碑》篆额，欧、赵皆云，文已磨灭，惟存其额十大篆。予所得者，犹有九十余字。《灵帝纪》，中平元年三月，南阳黄巾张曼成攻杀郡守褚贡。六月，南阳太守秦颉击曼成，斩之。三年二月，江夏兵赵慈反，杀南阳太守秦颉。《水经》宜城有南阳太守秦颉墓，墓前有二碑云云，则知此为《秦颉碑》也。《宝刻丛编》引《集古后录》，秦君碑在今宜城之故墙，楚故都也。[宜城墙楚故五字原缺，依《汉隶字原》补。]余于荒烟落日闲，吊所谓秦君冢者，有碑岿然。
亲视临搨，仅得数十百字。此碑今佚，其一碑无考。颉，鄀人也，朱鄀作郡，《笺》曰：宋本作郡人也。赵改鄀，云：按郡字似误刻，不然，与本文何异乎？《隶释》载此文，作鄀人。戴改同。以江夏都尉出为南阳太守，全云：都尉非京朝何以云出乎？此后人所妄加者。守敬按：出或除之误，以音近。《襄阳耆旧传》无此十一字。但云，颉之南阳《续汉书 百官志》，建武六年，省诸郡都尉。刘《注》，应劭曰，每有剧贼，[一三]郡临时置都尉，事讫罢之。此江夏都尉，殆临时所置乎？[《御览》四百十四引《汝南先贤传》，周盘，江夏都尉遗腹子也。据《后汉书 盘传》，生于建武末，是建武中尝置江夏都尉。]《宋书 百官志》光武省都尉，又往往置东部、西部都尉。汉末多以东部西部都尉为郡颉、以江夏都尉为南阳太守即是也。径宜城中，见一家东向，朱家讹作冢，戴改，赵据《隶释》校改。会贞按：明抄本作家。颉住车视之，曰：此居处可作冢。后卒于南阳，赵云：按《后汉书》江夏兵赵慈反，杀南阳太守秦颉，盖死于兵乱也。丧还至昔住车处，车不肯进，故吏为市此宅，葬之，会贞按：颉事出《襄阳耆旧传》，引见《书钞》九十四，[颉误鹤。]《御览》五百五十六。孤坟尚整。朱尚整作向●，《笺》曰：向，宋本作尚。赵云：按●，《隶释》作整。改向整。戴改同。又朱此下有冢前有二碑五字。赵同，而云：与上复。全、戴删。守敬按：葬之下，《御览》引《耆旧传》作今宜城城中大冢前有二碑，是也。《注》当先有此五字在葬之下，及改移此五字于前秦颉墓北下而忘删，原文后人传钞，又错入孤坟尚整下耳。兹特揭复出之故。城南有宋玉宅。会贞按：宋玉宅有三，此在今宜城县南，乃其里居。一在今归州东二
里，从学屈原时所居。杜诗所谓宋玉归州宅，云通白帝城是也。一在今江陵县城西三里，服官郢都时所居。杜诗所谓曾闻宋玉宅，每欲到荆州是也。又《舆地纪胜》，宋玉墓在宜城县东南二十二里。玉，邑人，会贞按：《舆地纪胜》，玉，宜城人，就后世之县言之，与此同。隽才辩给，善属文而识音也。会贞按：《史记 屈原传》，玉好辞而以赋见称。郦氏谓隽才辩给善属文，盖综括玉著作言之。所云识音，或以 《阳春》、《白雪》等曲。至《笛赋》有宋意送荆卿语，非玉作。其水又径金城前，会贞按：《通鉴》晋义熙八年《注》凡城内牙城，晋、宋时谓之金城。县南门有古碑，犹存。会贞按：此碑未详何代立，欧、赵不著录，盖已佚。其水又东出城，东注臭池，守敬按：新陂水至此，与臭池合为一。臭池溉田，陂水散流，又入朱湖陂，守敬按：陂当在臭池东。朱湖陂亦下灌诸田。余水又下入木里沟，木里沟是汉南郡太守王宠所凿，故渠引鄢水也灌田七百顷。白起渠溉三千顷，膏良肥美，更为沃壤也。守敬按：郑獬言，宠凿水溉田六千余顷，与此异。曾巩《长渠记》，鄢入秦而白起所为渠因不废，引鄢水以灌田，田皆为沃壤。盖本此。县有太山，守敬按：山在今宜城县南。山下有庙。汉末多士，其中刺史二千石乡长数十人，赵据何焯校改多作名，士下增居字。戴改、增同。守敬按：非也。上句云，山下有庙，名士何以居庙中乎？此当以汉末多士为句，其中二字，连刺史读，原文不误，乃凭臆改增，是以不狂为狂矣，谬甚！
朱轩华盖，同会于庙下。荆州刺史行部见之，雅叹其盛，号为冠盖里，而刻石铭之。守敬按：此条盛弘之《荆州记》文，引见《御览》一百五十七、一百六十八、四百七十。《寰宇记》微有详略异同。《玉海》六十引《国史志》，襄阳有冠盖里，在今襄阳县南，接宜城县界。此碑于永嘉中始为人所毁，其余文尚有可传者。其辞曰：峨峨南岳，烈烈离明，实敷 乂，君子以生，惟此君子，作汉之英，德为龙光，声化鹤鸣。守敬按：此碑欧、赵皆不著录，洪但据郦注载之，盖已佚。此山以建安三年崩，声闻五六十里，雉皆屋雊。会贞按：屋当作喔。县人恶之，以问侍中庞季。朱问讹作闻，戴、赵改。守敬按：庞季见《后汉书 刘表传》，实本于司马彪《战略》，见《三国志 表传 注》。然太山崩事，《晋书》、《宋书 五行志》皆不载，未详所出，当在谢承、华峤等书中。季云：朱脱季字，赵同，戴增。山崩川竭，国土将亡之占也。守敬按：《周语》，山崩川竭，亡之征也。十三年，魏武平荆州，守敬按：见《魏志 武帝纪》。沔南雕散。沔水又径鄀县故城南，朱此九字讹作《经》，戴改《注》，全、赵同。古鄀子之国也，会贞按：《晋志》故鄀子国。《释例》七引《世本》鄀，允姓国。秦、楚之间，自商、密迁此，为楚附庸，会贞按：《左传 僖二十五年》杜《注》，鄀本在商、密秦、楚界上小国，后迁于南郡鄀县。盖楚迁之以为附庸。商密见《丹水》篇文五年，秦人入鄀，则迁后事。楚灭之以为邑。会贞按：《史记 吴世家 集解》，服虔曰，
鄀，楚邑。县南临沔津，津南有石山，上有古烽火台。县北有大城，楚昭王为 所迫，自纪郢徙都之，朱脱自字，纪讹作绝。赵增、改云：绝，当作纪。《汉书 地理志》南郡若县下云，楚昭王畏吴自郢徙此。纪郢上落自字，戴增、改同。会贞按：《左传 定六年》，令尹子西迁郢于鄀。《史记 楚世家》在昭王十二年。《括地志》，楚昭王故城在襄州乐乡县东北三十二里，在故鄀城东五里，即楚国故昭王徙都鄀城也。言故鄀城东，与此言县北异，合观之，盖在故鄀县东北五里也。即所谓鄢、鄀、卢、罗之地也，朱即字讹在楚昭王上，赵同，戴移。秦以为县。沔水又东，敖水注之。朱此八字讹作《经》，戴改《注》。全、赵同。水出新市县东北，会贞按：《晋书 载记》，太元中，南平太守桓石虔等，败秦将阎振、吴仲于滶水。《隋志》，西魏改高陆县为滶水，取此水为名。今水曰直河，出锺祥县东北，黄仙洞山。新市县见《涢水》篇。又西南径大阳山，朱大作太，全、戴同，赵作大。会贞按：山见《涢水》篇富水下，作大。西南流径新市县北，又西南而右合枝水，水出大洪山会贞按：山见《涢水》篇。而西南流，径襄阳鄀县界西南，径湫城东南，朱湫讹作狄，戴、赵同。会贞按：明抄本、黄本作秋，考《左传 庄十九年》，楚子伐黄，还及湫，有疾。杜《注》，南郡鄀县东南有湫城。《续汉志 注》引《左传》及杜《注》同，准以地望，即此《注》所指之城。则此当作湫无疑。秋乃湫之脱误，湫、狄又形近，致讹耳。今订，在今锺祥县北。左注敖水。会贞按：今水曰长河，出
锺祥县东北，西南流至县北入直河。赵云，《名胜志》承天府锺祥县下，引《水经》云，沔水又东，丰乐水注之，敖水、枝水又注之。今本无丰乐水之目，石仓自释云，按丰乐河源出大洪山，西北流径盘石岭，溉田甚广，民赖以丰，故名。敖水源出黄仙洞，西南流合枝水，即今之直河也。枝水出横岭，西北流径古鄀县，又西南径狄城西，左注敖水。所 最为详析，足补是《注》之亡。敖水又西南流注于沔，会贞按：今直河自锺祥县东北，西南流至县西北入汉。是曰敖口。朱是作寔，戴同，赵改。会贞按：下是曰力口，即其辞例。沔水又南径石城西，城因山为固，晋太傅羊祜镇荆州，立。守敬按：《晋书 羊祜传》，吴石城守去襄阳七百余里，祜以诡计令吴罢守。《元和志》，郢州长寿县城本古之石城，背山临汉水，吴于此置牙门戍。羊祜镇荆州，亦置戍焉，即今州理是也。然《地理释》云，郢州去襄州三百十里，疑《祜传》之石城不在此，又或《祜传》七百字误。会贞按：《魏书 蛮传》，梁雍州刺史萧藻，遣其新阳太守邵道林于沔水之南，石城东北，立清水戍。《后汉书 王常传 注》，石城故城在今复州。沔阳县东南。《寰宇记》，石城在沔阳县东南三百[二字恐有误。]里，盖即吴去襄阳七百余里之石城。是晋之石城在沔北，即今锺祥县治。吴之石城在沔南，在今沔阳州东南。判然各别，自李吉甫已混而为一矣。晋惠帝元康九年，分江夏西部，置竟陵郡，治此。守敬按：《通鉴》晋建兴三年《注》引此，西部下有都尉二字，恐非。咸康五年，《注》引无都尉二字，此本《宋志》，志作分江夏西界立。沔水又东南与臼水合，朱此九字讹作《经》，戴改《注》，全、赵同。水出竟陵县东北聊屈山，朱
聊讹作耶。赵改云：《左传 定公五年》杜《注》，江夏竟陵县有臼水，出聊屈山西南入汉。戴改同。会贞按：《寰宇記》以 川之臼水當此水，誤。《一统志》已辨之。此水出今锺祥县东七十里聊屈山，西南流入汉，谓之臼口。自汉东筑堤以来。故道已堙矣。竟陵县见下。一名卢屈山，会贞按：《一统志》，一名嶚崛山。西流注于沔。鲁定公四年， 师入郢，昭王奔随，济于成臼。会贞按：见《左传 定五年》，事在四年。谓是水者也。
又东过荆城东。朱此六字讹作《注》，戴据全书体例改为《经》，全、赵同。守敬按：《魏志 文聘传》，攻关羽辎重于汉津，烧其船于荆城，是荆城在三国时为重地，故作《经》者据之。《舆地纪胜》，荆城在长寿县南七十里，滨汉江。在今锺祥县西南。
沔水自荆城东南流，径当阳县之章山东。朱此十六字讹作《经》，戴改《注》，全、赵同。守敬按：《汉志》竟陵，章山在东北。《晋志》同。《括地志》、《舆地纪胜》、《名胜志》作章山亦同，并与此合。而《续汉志》竟陵下作立章山，后儒多为所惑，[《史记 夏本纪 集解》引郑玄作立章山，亦后人依《续汉志》增。]不知立乃有之误也。考《续汉志》县下言有者，或多至八九，从。无一言有下另举，不再言有者。竟陵下，原文当是有郧乡，有章山，传钞者误有章山为立章山，不惟山名与《汉志》诸书不合，与《续汉志》通例亦不合。一为拈出，可以豁然矣。郦氏击章山于当阳者，山周回百余里，竟陵、当阳地相接也。在今锺祥县西南，接荆门州界。山上有故城，太尉陶侃伐杜曾所筑也。守敬按：《晋书 
杜曾传》，曾据沔汉，陶侃击曾，围之于石城。章山与石城近。《禹贡》所谓内方朱有山字，赵同，戴删。至于大别者也。既滨带沔流，寔会《尚书》之文矣。赵云：按《汉志》江夏郡竟陵县，章山在东北，古文以为内方山。守敬按：据《汉志》，内方即章山。乃《寰宇记》，内方山在 川县南九十里，枕汉江。引《禹贡》内方至于大别及孔《注》内方、大别二山，汉水所经，谓即此山，与《汉志》不合。故《一统志》斥其误。沔水又东，右会权口。朱此八字讹作《经》，戴改《注》，全、赵同。水出章山，守敬按：《方舆纪要》，权水在荆门州北。称《志》云，出西蒙山，盖章山之所蔓延也。东南流径权城北，守敬按：《左传》杜《注》，权，国名，南郡当阳县东南有权城。《续汉志 注》引，脱南字。在今锺祥县西南。古之权国也。《春秋 鲁庄公十八年》，楚武王克权，权叛，围而杀之，迁权于那处是也。赵云：按《左传》是 缗以权叛，楚子围而杀之，叛与杀者皆缗也。今《注》云云，殊失本旨，且事亦非在庄公十八年，左氏特为巴人伐楚作缘起耳。守敬按：此郦氏节删之过当。依《左传》楚上补初字，权叛上补 缗以三字。东南有那口城。守敬按：《左传》杜《注》，南郡编县东南有那口城。《释例》楚地内同。此东上当有编县二字。《史记 管蔡世家》周公辅成王，封其弟季载于冉。孔氏曰，冉，亦作 ，或作那，皆续曰然今那口也。《续汉志》，编有蓝口聚，蓝、那音近。在今荆门州东南。权水又东入于沔。守敬按：水自今荆门州东南流，
至锺祥县西南入汉。沔水又东南与阳口合，朱此九字讹作《经》，戴改《注》，全、赵同。朱此作阳，下并作杨。《漳》、《夏》二篇亦作杨，戴、赵此篇并改杨。赵《漳》、《夏》二篇并改阳。戴惟《漳水》篇改阳，《夏水》篇仍作杨。守敬按：《汉志》临沮下作阳。《宋书 臧质》、《梁书 庾域传》、《通典》、《寰宇记》、《舆地广纪》沔阳下、《明史 地理志》江陵下同。景陵下又作杨。《晋书》杜预、桓玄、桓昙《传》作扬。《梁书 宗夬》、《南史 到彦之》、《庾城传》同。《通鉴》晋太康元年、建武元年并作扬。胡《注》引此亦作杨。宋元嘉元年、齐中兴元年又作杨。是阳、杨、扬三字通用，郦氏好奇，或故意错出，[朱本无作杨者。]戴、赵俱臆改，今各仍之。会贞按：此《汉志》阳水入沔之口，郦氏盖以为据，故作阳口。水上承江陵县赤湖。会贞按：《舆地纪胜》引《十道四蕃志》，楚为吴杀伤多，[见下。]湖水尽赤，故名。《初学记》七，荆州有赤湖。《方舆纪要》赤湖在荆州府西北十五里。县见《江水注》二。江陵西北有纪南城，守敬按：《吴志 朱绩传》，纪南去江陵城三十里。《括地志》，在江陵县北十五[一作五十误。]里。在今县北十里。楚文王自丹阳徙此，平王城之。班固言：楚之郢都也。赵云：沈氏曰，《荆州记》，昭王十年，吴通漳水灌纪南城，决赤湖，进灌郢城，是纪南城、郢城为二也。一清按：《史记 索隐》，楚都郢，今江陵县北纪南城是，平王更城郢，今江陵东北故郢城是。楚子革曰，我先君僻处荆山，以供王事，遂迁纪郢。郢与纪南为二城明矣。而纪南本号郢，郦《注》亦未尽非。守敬按：楚文王三句，《汉志》文。《汉志》依《史记》作文王。孔颖达曰，《世本》及《谱》皆云，武王徙郢也。《汉志》于江陵县下云，故
楚郢都，即指纪南城言。于郢县下云，楚别邑，故郢。则两城皆称郢可知。惟子囊遗言所筑，班固、杜预皆以属之纪南。郦氏于此引班说平王城之。而《江水》篇之郢城，又以为子囊遗言所筑，殊为岐出。然刘昭、魏王泰皆有此说，小司马亦然。郦氏盖两存之。城西南有赤 冈，守敬按：冈在今江陵县西北。冈下有渎水，东北流入城，名曰子胥渎，盖 师入郢所开也，守敬按：此子胥渎在今江陵县西北。吴入郢在《春秋 定四年》。谓之西赤湖。朱赤讹作京，戴、赵同。守敬按：此湖即上文之赤湖，京当为赤之误，以在西，故称西赤湖。下文杨水又东北流得东赤湖水口，对西赤湖言也。戴、赵不知此京为赤误，而于下东赤湖，遂不知所谓，而乙转之为东得，语意全舛矣，今订。又东北出城西南，注于龙陂，会贞按：《晋书 何无忌传》，无忌与刘道规攻桓蔚于龙泉。《通鉴》从之，胡《注》引此文龙陂为证。而《晋书 桓玄传》作龙洲，《宋书 刘道规传》作宠洲。故《方舆纪要》谓在荆州府西南江中，则非此也。《荆州府志》，今城北十五里有龙陂桥，当即龙陂所在。陂，赵删此陂字。古天井水也，广圆二百余步，在灵溪东，江堤内。会贞按：此灵溪见《江水注》二，又云，江陵城地东南顷绿以金堤，自灵溪始。《通鉴》陈太建二年，司空章昭达攻梁决龙川宁朔堤引水灌江陵。周总管陆腾出战于西堤。胡《注》引此文。水至渊深，有龙见于其中，故曰龙陂。陂北有楚庄王钓台，会贞按：《御览》一百七十八引《郡国志》，荆州龙陂上有楚王台。又《楚语》上，庄王为瓠居之台，
望国氛。《说苑 权谋》篇，庄王胜晋归，筑五仞之台，觞诸侯。盖非此钓台也。高三丈四尺，南北六丈，东西九丈。陂水又径郢城南，会贞按：郢城见《江水》二《注》。东北流谓之杨水。会贞按：此杨水即《汉志》，漳水东至江陵入阳水之阳水也。又东北，路白湖水注之。朱白讹作曰，《笺》曰：克家云，路当作流。赵曰改白，云：白湖亦曰路白湖，与中湖、昏官湖而为三。戴改同。会贞按：《太平广记》二百十七引《渚官旧事》，唐王栖岩自湘川寓江陵鹭白湖，即此。在今江陵县东。今有白鹭湖，在江陵县东七十里马红湖南，非此也。湖在大港北，港南曰中湖，南堤下曰 官湖，三湖合为一水。东通荒谷，荒谷东岸有冶父城，《春秋传》曰：莫敖缢于荒谷， 帅囚于冶父，会贞按：《续汉志 注》引《荆州记》，江陵县东三里余有三湖，湖东有水，名荒[原误苌。]谷，又西北有小城名冶父，《左传》曰，莫敖云云。是此《注》本《荆州记》而西北作东岸，异。考《寰宇记》、《舆地纪胜》引《荆州记》，并作西北，则东岸宇误也。事见《左传 桓十三年》。今荒谷在江陵县西冶父城在城东。谓此处也。春夏水盛，朱夏讹作秋，赵据《方舆纪要》校改。戴改同。会贞按：《通鉴》晋太康元年，《注》引此作夏。则南通大江，否则南迄江堤，北径方城西。朱西讹作四，[一四]戴、赵改。会贞按：《方舆纪要》方城在荆州府西北六十里，见《沮水》篇长城下，非此城也。此城在今江陵县东。方城即南蛮府也。会贞按：《晋书 职官志》，武帝置南蛮校尉于襄阳，江左初省，寻又置于江陵。《宋
书 百官志》下，孝建中省。《通鉴》晋隆安元年《注》，南蛮府与荆州刺史府，同治江陵。据郦说则是南蛮府治江陵地，非治江陵城也。又北与三湖会。会贞按：《宋书 宗炳传》，于江陵三湖立宅。即此。故盛弘之曰：南蛮府东有三湖，源同一水，会贞按：与上言三湖合为一水，稍异。盖徙治西府也。宋元嘉中，通路白湖朱白讹作自，戴、赵改。下注杨水，以广运漕。赵作漕运，会贞按：《一统志》江陵先有大漕河，在县北。《晋书 杜预传》，旧水道惟沔、汉达江陵，数千百里，北无通路，预乃开杨口，起夏水，达巴陵，内泻长江之险，外通零桂之漕，是为大漕河。今荆门州之建阳河是也。其上流亦淤，不能通汉，而下流汇为瓦子湖。至宋元嘉中所开，乃东城下漕河，又入于大漕河者也。今漕河上流，仅自纪山通草市，名太晖港，与大漕河不相通矣。杨水又东历天井北，会贞按：《类聚》九引《荆州记》，天井在江陵县东北十里。《御览》一百八十九引《渚宫故事》，在江陵县东二十里。《一统志》，在县东二十里。井在方城北里余，广圆二里，其深不测。井有潜室，见辄兵。会贞按：此条《荆州记》文，引见《类聚》九、《事类赋》八《注》及《寰宇记》井有并作中有，辄兵并作则有兵寇，此有误脱。西岸有天井台，因基旧堤，临际水湄，游憩之佳处也。会贞按：《类聚》六十二引《荆州图记》，江陵县东有天井台，飞轩光映，背邑面河，寔郊 游憩之佳处也。与此略同。杨水又东北流，得东赤湖水口，戴、赵乙得东作东得。守敬按：非也，说见上。《一统志》，赤湖在江陵县东北，
  </div>
  <div class="pagination">
   <a href="水经注疏_page53.html">
    上一页
   </a>
   <span>
    ...
   </span>
   <a href="水经注疏_page49.html">
    49
   </a>
   <a href="水经注疏_page50.html">
    50
   </a>
   <a href="水经注疏_page51.html">
    51
   </a>
   <a href="水经注疏_page52.html">
    52
   </a>
   <a href="水经注疏_page53.html">
    53
   </a>
   <span class="current-page">
    54
   </span>
   <a href="水经注疏_page55.html">
    55
   </a>
   <a href="水经注疏_page56.html">
    56
   </a>
   <a href="水经注疏_page57.html">
    57
   </a>
   <a href="水经注疏_page58.html">
    58
   </a>
   <a href="水经注疏_page59.html">
    59
   </a>
   <span>
    ...
   </span>
   <a href="水经注疏_page55.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
