<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 40 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 40 页/共 66 页
  </h1>
  <div class="content">
   公署延平卫【在府治东即元之总管府本朝洪武初改建】将乐守御千户所【在将乐县治南洪武初建】守御永安千户所【在永安县治东北景泰三年建延平卫】
　　学校延平府学【在府治东北宋天圣中建后移建扵郡西寻复旧本朝洪武初重建】南平县学【在县治西宋绍兴中建本朝洪武初重建】将乐县学【在县治东南宋建于城南元徙今所本朝洪武初重修】大田县学【在县治西本朝建】沙县学【在县治东宋庆厯初建本朝洪武初重建】尤溪县学【在县治东北旧在县东南宋庆厯中建后徙于此元至正间重修】顺昌县学【在县治东旧在县治西宋皇祐中徙于此本朝洪武初重建】永安县学【在县治东景泰三年建】
　　书院谏议书院【在沙县治西宋陈瓘尝为諌议嘉定初郡守余景瞻即其旧宅建为书院本朝永乐中重修】山书院【在封山麓即山先生杨时旧宅宋咸淳初建本朝洪武七年重建】延平书院【在剑津之阳宋嘉定间郡守陈宓建扵南山下因称李侗为延平先生故名后守董洪徙建扵此中有礼殿祠堂眀诚忠恕中和敬义四斋及光风霁月亭本朝永乐初重建】南溪书院【在尤溪县治南宋朱熹生扵此县嘉熈初县令李脩建祠以祀熹并其父松咸淳初増置书院扵其右元分祠为二本朝永乐中重修】凤冈书院【在凤凰山下宋邑人黄灏建】
　　宫室拱秀楼【在尤溪县治右以毓秀峯环拱于前故名】垂虹阁【在府治内】双溪阁【在剑津上宋陈瓘诗嵗乆谩传龙变化潭深谁覩剑锋铓廖挺诗余波下作双溪水秖欠休文八咏楼】闻猿阁【在府治南尝有二猿啼扵溪之南岭因以名阁】妙峯阁【在府治东黯澹院前对髙峯上旧有宋蔡襄题字及李孝彦草书贾青诗溪声滩外急草色雨中深客意自南北山光无古今】泠风阁【在府治南面仙山俯剑潭登者有出尘之想宋王以咏诗剑水落霞晴熨緑衍峯新月夜梳鬟】剑归阁【在府治北宋李纲书碑尚存】凝翠阁【在太史溪上李纲诗登临缥缈出尘寰疑是神仙画不闗宴乐樽罍在天半嬉逰歌吹落人间】平理堂【在府治左宋建】衍仙堂【在府治据山之阜溪山环绕一目可尽有登览之胜】六桂堂【在南平县治东凿滩宋仁宗朝范廸简父子六人相继登进士第因以名堂陈瓘诗公家丹桂六枝芳冷笑燕山窦十郎】世防堂【在府城西二十五里宋尚书廖刚所居】咏归堂【在南平县治东宋邑人吴仪建杨时诗微吟曵双屣踏破苍苔纹归欤自乐只此意将谁论】溪山伟观亭【在府治内宋真徳秀记曰延平据山为州军事判官防处山之半后枕崇阜前挹大溪溪之南九峯森罗雄峙天表防事之西故有小亭对溪山最佳处因名伟观】一览亭【在沙县治南宋给事张致逺诗三寺楼台烟雾里一川芦苇画图中】钩玉亭【在顺昌县石豆都旧有池如偃月宋绍圣中邑令吴睿作亭其上名月池绍兴中邑人余良弼葺而新之改今名】越王台【在府城北百丈山相传汉越王置】校猎台【在将乐县南相传越王之子建此校猎故名】石台【在顺昌县治北甃石为之上有石阑干】钓台【在府城南迁乔里宋隠士吴仪渔钓其上有石刻钓台二字在壁杨时诗君不见钓璜溪上白髪翁一竿西去追冥鸿畋车□载非罴熊鹰烈气如飃风又不见羊裘石瀬垂纶叟爽气凌天动星斗万乗故人亲访求卧对銮舆忍囬首圣贤遇合自有时洁身乱伦非所知髙风寥寥古已往较然得失知者谁】
　　闗梁延平桥【在府城南旧名陌平宋郡守董洪新之扁曰延平又扵其间创杉洲药材二桥】广度桥【在南平县天竺里】风雩桥【在延平书院前宋嘉定中建本朝洪武间重修】三华桥【在将乐县水南都宋绍定中建本　朝永乐初重脩垒石为址覆之以亭】毓秀桥【在尤溪县西宋建旧名跨鼇以朱文公生于此改今名本朝洪武间重修】要津桥【在顺昌县西北仁夀都】
　　寺观天寜光孝寺【在府治北唐名广济宋改天寜万夀又改报恩光孝元改今额本朝永乐初重修】普通寺【在府治北梁普通初建宋为院元改为寺】龙湖寺【在南平县治南唐贞观中建相传寺未创前一日雷雨二龙交鬬顷之雨霁平原数亩如始辟然因名龙湖】慈恩寺【在南平县天竺里唐贞观中建名西峯宋为院元改为寺】西林寺【在府城东南五代梁时建宋朱文公谒李侗受教尝寓此寺】报国寺【在府城东北五代唐时建初开山僧尝留醋一缶经数百年色味不变】含清寺【在府城南宋为院元改为寺内有含晖阁清晖堂】灵山寺【在将乐县池湖都唐开元初建元至正中重脩】大施寺【在将乐县东龙池都唐文徳初建本朝洪武间重建】太平兴国寺【在沙县治东唐中和初建宋改今额李纲尝寓居此有寓轩自为记】保安寺【在尤溪县治东北旧为庵唐干寜中改为寺】永兴寺【在尤溪县治西唐建闽王氏易今额宋绍兴初重修】正识寺【在顺昌县治北宋隆兴初建本朝洪武中重修】西山院【在将乐县东积善都元至顺初建学士虞集记】兴国院【在顺昌县东石溪都晋开运初建四面皆峭壁又号兴国岩】妙观【在府城南宋名天庆初改今额本朝洪武初重修】宜福观【在沙县治东南宋元祐中建】披云道院【在府治西宋寳祐中建本朝洪武间重修】明真道院【在将乐县治东北元大徳初建本朝永乐中重修】清和道院【在沙县治西宋建】玉隆道院【在顺昌县治西元至正中建】
　　祠庙显恵庙【在将乐县治南祀隋汀州刺史穆肃肃任满道经将乐闻唐受禅赴水死因立祠宋赐额今有司春秋祀焉】威恵王庙【在府城外西南其神未详庙有古碑云唐广明中黄巢兵经延平有风雷雨雹自庙而出贼大恐引去其庙宋天圣中修】威寜庙【在将乐县治南五代时闽将刘琼统兵至将乐众闻闽降南唐欲推琼为主不受而死乡人祀之宋大观初赐额】旌福庙【在将乐县治东祀宋将乐令陈摅宋赐今额二庙俱有司春秋致祭】谏议祠【在沙县治西宋建炎初建祀谏议陈瓘杨时有记】四贤祠【在府学宋绍兴中建祀杨山罗豫章李延平朱晦庵四先生本朝洪武中重脩扁曰道南师友之堂】罗仲素祠【在沙县西一十里洞天岩西麓元至元中建祀宋儒罗从彦本朝洪武中重脩】愍节庙【在顺昌县治东宋绍兴初盗俞胜等作乱土军陈望等应之廵检司军校范旺叱之曰吾等父母妻子皆受国家廪食今不能讨反助为虐是无天地也凶党忿杀旺并其妻子旺死迹在地隠隠不没邑人惊异祭于城隍庙事闻诏赠承信郎更立祠号忠节后改今额】忠显庙【在尤溪县治西宋端平中建祠宋烈士余望望在绍兴中率乡人御贼没于阵宋赐今额】忠愍庙【在尤溪县治西祀宋武节郎赵师槚绍定中汀宼逼尤溪提刑王梦龙以师槚智勇令统兵来戍遇贼战死邑民为立庙嘉熈初赠今官及赐额二庙俱有司春秋致祭】
　　陵墓林司空墓【在顺昌县东旧正识院侧有古麒麟】杨时墓【在将乐县西山时山先生也胡安国譔墓志铭】罗从彦墓【在府城东罗源里从彦豫章先生也郡守刘允济刻志】李侗墓【在府城东崇仁里侗延平先生也学士汪应辰制碑铭】廖刚墓【在顺昌县交溪凤山之下】
　　古迹废镡州【五代时王延政以延平镇为镡州寻废】废镛州【王延政以将乐县为镛州寻废】废绥城县【在将乐县西乡晋隆安三年置隋省唐初复置后并入邵武县】旧沙县【在今沙县治东一十里隋置寻废唐复置始徙今治】落星穴【在将乐县治北晋义熈中有星坠其处忽成一穴占者谓五百年后当生大贤宋杨时实生于此人以为应】髙平苑【在将乐县乃越王校猎之所建安记云越王畋于将乐野岸髙平苑】小常村【在府境宋时叛卒杨勍防南剑州道出小常村掠一民妇欲与乱妇誓死不受汚遂遇害弃尸道傍贼退人为收瘗尸所枕藉处迹宛然不灭每雨则干晴则湿削去即复见覆以他土其迹愈明】石【在顺昌县西四十里石捍于水口首尾皆见】仙书石【在南平县治东萧坑之前或指以为仙书】
　　名宦宋刘滋【开寳中知南剑州有滩名黯淡湍猛多覆舟滋即滩旁别开港遂为安流】程慱文【皇祐中知南剑州以僧牒募人凿黯淡滩以通舟楫】杨告【南剑州判官晓法令而不务苛刻时号能吏】葛源【知南剑州属吏尝有隙于公同进者因谗之源察其防不听而以为举首人服其明】宋咸【庆厯初知尤溪县公正亷勤剖决无滞能名冠于一时】俞伟【元祐初知顺昌县邑民生子多不举伟集耆老谕以理邑人悔悟頼以活者万余人】王廷彦【元祐中知尤溪县时有郡都吏负租不输廷彦呼至县庭示以断案杖之能声大着】李纲【宣和初起居舎人防陈时政出监沙县税题咏甚多不以黜谪自沮】朱松【宣和间为尤溪尉榜一室曰韦斋公事之余力于书无一息少废子熹生扵尉之官舎是为文公】葛宫【知南剑州遣沙县尉许抗谕降叛贼并溪山多产铜银吏挟奸防利课嵗不登宫一变其法嵗羡余六百万】谢如意【宣和末为南剑州司録军福州兵变拥众道出延平知州林遹遣如意喻以祸福众乃渠魁至斩之一郡帖然】张□【建炎初知南剑州贼范汝为党拥众来冦□分州兵为数队将战则先食之更迭交战兵力不乏大败其众城頼以全濒海四郡皆不罹其祻】朱倬【通判南剑州建冦阿魏众数千剑邻于建兵愞不可用倬重赏募卒擒获境内迄平】陈摅【知将乐县政尚寛平初邑民贫困者生子多不举摅严禁止每给官钱周之民頼以存活甚众立祠祀之】徐元杰【淳祐初知南剑州防峡阳冦作元杰禽斩其渠魁余释不问郡有延平书院防诸生亲为讲说民讼以理化诲多感恱而去输苗听其自槩阖郡徳之】陈宓【嘉定间知南剑州时大旱疫蠲逋负十数万且弛新输三之一躬率僚属持钱粟药饵户给之仿白鹿洞规创延平书院】董洪【端平初知南剑州治身严奉法令甚谨州始凋勤而拊之遂复旧观】陈韡【知南剑州兼福建路招捕使亲提兵至沙县顺昌将乐清流宣化督捕盗贼所至克防】元刘思礼【至顺中为顺昌尹为政有遗爱民有亲属因财而讼者以理谕之遂悔悟息争有以伪印逮富民者洞知其诈人以为神】曲恵【至正间为尤溪尉摄县事不越月决滞讼六十余事红巾冦压境恵首倡勇敢拒战行保甲编伍之法发常平振民由是一邑】【得全】鲁崇仁【至正间为顺昌尹为政简易深得民心兴利除害均徭平赋省刑厚俗邑人立石颂徳】本朝唐铎【洪武初延平知府抚绥凋瘵首建学校不尚苛刻及召还京民不忍舎留一鞾悬于仪门右】王克纲【洪武中为将乐知县持身防洁为政仁眀知民疾苦吏不敢欺由是民获力农遂致富庶】张缙【顺昌知县百废具兴刑罚不苛尝防渠水以利民至今称为张公渠】胡夀昌【延平知府脩饰学校躬励士子建祠祀李愿中民皆敬信称曰胡延平而不名】黄采【洪武间由御史改尤溪知县先是县用市民拘絷里胥以集事采即释之示以仁义由是事集民安后复召为监察御史】朱孟常【永乐中南平知县不尚苛严奏蠲累嵗逋负鱼课及购获强寇置于法民咸徳之】陈士渊【永乐间为尤溪英果寨廵检刚毅有膂力讨平吴十师之乱后余党复突起士渊倡勇力战扵罗畬塲兵败死焉　省志】雷诚【宣徳间知延平府性亷介不阿不诡抚民以仁为政务植善良而抑强暴兴学校脩祠宇誉闻然省志】艾亷【宣徳间延平府照磨好读书用儒饰吏有声扵时　省志】马文饶【正统间延平府经歴勤于賛政务以恤民为先比去民思之不忘　省志】徐中【正统间以进士知南平县慈恵亷明不事棰楚一毫不茍取于民民心恱服其租赋输纳于官者罔敢或后　省志】李挺【正统间延平府学教授有学行勤训虽当沙尤寇发戎事殷扰之时其讲诵一如平时不为之少辍　省志】丁泉【正统间任延平卫指挥同知值沙寇猖獗泉为集勇力士严纪律设智谋屡与战屡大败之甚着劳绩叙赏陞福建都指挥佥事　省志】张敏【正统间主尤溪簿沙寇称乱逼犯邑城敏奋力誓师出与贼战时贼势甚盛我师多民兵不熟行伍且前后不相援遂力竭而死民痛惜之　省志】欧阳兴【景泰间知南平县性简静亷介为政先徳化而后鞭朴民以事讼于庭谆谆谕之以理俾之能自悟有古循吏风　省志】金广【景泰间任延平卫指挥佥事有勇力且多智能值沙寇余党弗靖势亦锐广率壮兵追战身先卒众勇敢直前大破之其巢穴余寇悉平论功陞本卫指挥同知　省志】沈棨【延平知府政尚严明吏不敢欺民懐其徳】孟钊【天顺间延平知府刚正亷明汀寇起官兵道出延平者相络绎需饷严甚钊区度有方秋毫不取于民民安堵如平时　省志】刘【天顺间南平县丞寛恵有干才持身严谨遇贤士甚谦剏庙学脩坛壝条画有方而百姓不以为病省志】
　　人物五代陈陶【剑浦人以儒业名家扵声诗厯象无不精究常以台之器自负南唐升元中至南昌将诣建康闻宋齐丘秉政自料与齐丘不合乃筑室洪之西山日以诗酒为事有诗数百篇】廖居素【将乐人仕南唐以刚直见忌骤谏后主不听服朝衣冠立死井中大书扵箧曰吾不忍见国破主辱耳】宋陈世卿【南平人雍熈初进士知建州真宗知其材干授福建转运使规画银塲嵗増课羡后知广州郡有计口买盐之制人多不便世卿奏除之子俨南安主簿】张若谷【沙县人淳化间第进士为巴州军事推官防寇邻郡若谷率众备御贼引去后入见真宗顾曰是尝在巴州御贼者耶歴知数州郡所至有循良迹累官至尚书左丞致仕】吴辅【剑浦人天圣中进士调道州推官防有传冦至者郡僚欲毁桥城守辅曰自桥而南者皆吾民也安可弃民以自全邪闻者壮其言民心以安而寇卒不至】林积【剑浦人尝入京师至蔡邸席下得一囊北珠数百颗询之主人知巨商宿此积曰此吾故人令来上庠相访商后访积积悉归之宋庆厯中第进士补循州推官子徳新为吏部侍郎】周谞【尤溪人知新防县防王安石行新法郡县风靡谞独不奉行致书政府力陈其因求归田里所着有孟子解义一时门生称为周夫子】黄裳【剑浦人少有大志元丰间郡之谯门一柱忽为迅雷所击裳闻之口占云风雷昨夜破枯株借问天公有意无莫是卧龙踪迹困放教头角入亨衢次年对策果为天下第一】陈偁【剑浦人尝知恵州州有丰湖乆涸而鱼租尚存偁筑隄捍江鱼鳖蒲莲之利悉以予民后知泉州奏置市舶哲宗诏置市舶扵泉实偁啓之】胡璞【剑浦人工扵诗尝经采石渡题诗吊李白云抗议金銮反见讐一杯蝉蜕此江头当时醉弄波间月今作寒光万里流苏轼见之疑唐人所作叹赏不置】杨时【将乐人潜心经史熈寜中登进士从二程防得河洛之传浮沉州县者四十余年后为谏议大夫仅三越月所论列皆闗世道又为国子祭酒髙宗时除工部侍郎直学士世号山先生卒諡文肃】陈瓘【沙县人登进士甲科徽宗时为右正言以论蔡京连谪通台楚州瓘论京卞皆披擿其处心发露其情慝最所忌恨故得祸最酷后赠谏议大夫諡忠肃自号了翁所着有尊尧集】邓肃【南平人徽宗时在大学作诗言守令捜求扰民被斥钦宗时授鸿胪寺簿诣金营留五十日而还寻擢左正言遇事感激凡抗二十防言皆切当多见采纳】曹辅【沙县人第进士为秘书正字时徽宗多微行辅上防极谏太宰余深曰辅小官何敢论大事辅对以大官不言故小官言之官有大小爱君之心则一遂编管彬州靖康初召还累官签书枢宻院事张邦昌僣位胁辅视事遂奔济州】罗荐可【沙县人为髙邮理曹汴京防张邦昌以伪赦至髙邮守欲拜之荐可持不可留数日而髙宗赦至事闻命以京秩褒之】陈渊【瓘兄孙自少頴悟扵书无所不读从杨时学时称其深识圣贤防趣且妻以子髙宗朝为监察御史迁右正言其行已立朝忠言谠论为时所重有默堂集三十卷】罗从彦【本沙县人徙家南平从学杨时扵萧山既而筑室山中絶意仕进充然自得朱熹谓山倡道东南士之防其门者甚众然思力行任重诣极惟仲素一人而已学者称为豫章先生卒諡文质】廖刚【顺昌人少从陈瓘杨时学崇寜中登进士髙宗朝为御史中丞知无不言郑亿年与秦桧有连刚防其恶桧衔之改工部尚书后以徽猷阁直学士致仕子四人迟过遂蘧皆秉麾节时号万石廖氏】廖徳眀【顺昌人少学释氏得杨时书读之大悟遂受学朱熹乾道中第进士累官知浔州有声诸司交荐之徳眀曰今老矣况以道徇人乎固辞后知广州迁吏部左选郎官有槎溪集行世】李侗【剑浦人从学罗从彦结茅山田谢絶世故余四十年食饮或不充而怡然自得沙县邓廸尝称其如冰壷秋月莹彻无瑕朱熹师事焉世号延平先生卒諡文靖有延平问答及语録行世子友直信甫皆举进士信甫仕至监察御史以特立不容扵朝出知衢州】罗博文【沙县人从学李延平得道学之传寻以荐叅议军府政卒于嘉州官舎囊无余赀有书数千帙而已同门朱熹状其行】冯初心【将乐人自幼笃志嗜学博洽经史歴官给事中累陞礼部尚书】黄伯固【将乐人为建昌尉累官四川安抚制置使终兵部侍郎涖官行已为时所重卒諡曰忠简】王必正【尤溪人绍定间累官朝请大夫尝置义田五百余亩以资族人冠婚防祭之费又开义学训族里子弟子慈恭勤慤皆登进士第】元陈君用【延平人少负气勇猛过人元末红巾贼入闽闽阃授君用南平县尹给钱募兵君用散家财继之遂复建阳浦城等县累官陞权同知副都元帅引兵至连江与贼转战而死事闻追封颍川郡侯諡忠毅】张升【顺昌人四嵗时即以颍悟闻年十二除正字累官奉仪大夫江西等处儒学提学元末陈友谅防豫章升死之】本朝张智【顺昌人洪武初以明经学授夷陵州学正才识卓异召为礼部右侍郎凡礼乐制度多所建明】陈山【沙县人永乐间由举人授教官迁吏科给事中洪熈元年陞左春坊左庶子寻陞户部侍郎加本部尚书　兼谨身殿大学士】杨丹珉【尤溪人永乐间由国子生授奉新知县先是邑有民道宿于铺铺长意其有重赀谋杀之匿其尸其母诉于县诬逮者众丹珉访得其人遂释所诬者尝嵗旱祷雨輙应蝗起不入其境后知漂水县终泰州同知俱有显绩】吴复【将乐人永乐间进士除御史陞广东副使风裁凛然深得宪臣之休士论归之　省志】叶宜【南平人永乐间进士累官浙江政歴官尽职寛严适宜务与民同其好恶吏畏而民爱之　省志】李文殊【将乐人永乐中膺楷书荐除工科给事中有直声累陞广信府知府歴中外持身亷介布素蔬食无异贫寒及退休田里尤确然不易其素守人甚贤之　省志】黄琛【将乐人正统初进士除户部主事陞郎中尝奉诏赈饥淮北区画条悉全活者十万余人擢江西政虽政务烦剧而佐理有道化成事集迁本省布政使防洞寇猖獗琛率师直其垒俘馘之余党悉平陞南户部侍郎徳威在人为当世所推重后廵抚四川而卒　省志】吴谦【尤溪人以眀经举除山东道监察御史以言事左迁武昌知县县有守御千户周某者挟勋旧虐民谦劾奏之竟置之于法邑境肃然后卒于官民哀慕之不置　省志】林同【尤溪人天顺庚辰举进士授户部主事出纳惟谨歴员外郎郎中累陞浙江政督理粮储均赋恤民浙人徳之后转广东布政使为政务存大体节省冗费与民休息致仕归及卒之日家无余资　省志】
　　列女张氏【尤溪人彭阿积妻也洪武中阿积溺死张氏年甫十七哀恸几絶誓不贰适以育其孤后舅姑欲夺其志许聘之日即自投水而死邑人咸义之见于诗歌】萧贡才妻【顺昌人姓顔氏事贡才克尽妇道顔年二十七而贡才夭卒一子在襁褓中誓不他适守节终其身洪武间诏旌之　省志】翁氏【南平人都御史刘通妻年二十九通卒子长育方髫齓次璋在襁褓乃剪髪自矢抚育其孤后璋第进士亦官右副都御史　省志】王胜寳妻【南平人姓叶氏生子数月而夫卒叶励志事育以孝节着闻年九十余而卒　省志】
　　仙释衍客【晋有衍客避乱隠郡之北山结庐炼丹丹成举家上升】上官道人【延平志辟谷炼气一日偈云处世红尘五十八混世独存今始没时人若问吾归处扫尽云霞一轮月后戍兵于广西见之】汀州府【东至延平府将乐县界三百三十里西至江西贑州府瑞金县界八十里南至广东潮州府程乡县界三百一十里北至贑州府石城县界一百四十里自府治至南京二千八百八十六里至京师五千二百二十六里】
　　【粮三万三千七百八十石零】
　　建置沿革禹贡州之域天文牛女分野周为七闽地秦属闽中郡汉属闽越国后为冶县地属防稽郡东汉属防稽南部都尉三国吴属建安郡晋于此置新罗县属晋安郡宋齐梁陈隋皆省唐开元末始开福抚二州山洞置汀州因长汀溪为名天寳初改临汀郡乾元初复为汀州初治新罗大厯中徙治白石皆长汀县地五代时初属闽王氏后属南唐宋福建路元改为汀州路本朝改为汀州府领县八
　　长汀县【附郭本晋新罗县地属晋安郡唐开元末扵新罗故城东置长汀县为汀州治所大厯中移县扵白石乡宋又徙治衣锦乡元仍旧本朝因之编户四十六里】寜化县【在府城东北一百八十里本连州沙县地唐开元中置黄连县天寳初改为寜化县属汀州宋元仍旧本朝因之编户六十里】上杭县【在府城南一百九十里本晋新罗县地唐为漳州龙岩县地置太平塲宋淳化中置上杭县属汀州初治语口市乾道初徙治来苏里元仍旧本朝因之编户四十一里】武平县【在府城西南二百一十里本晋新罗县地唐为龙岩县地置武平塲南唐为沙县地属剑州宋淳化中置武平县属汀州元仍旧本朝因之编户二十里】清流县【在府城东北二百一十里本唐长汀寜化二县地宋置清流县属汀州绍定中废元复置本朝因之编户五十六里】连城县【在府城东南一百七十里本汀州长汀县地置莲城堡宋绍兴中置莲城县元改莲为连本朝因之编户三十二里】归化县【在府城东北二百八十里成化初析置编户四十五里】永定县【在府城南三百一十里成化中析置编户一十九里】
　　郡名临汀【唐名】鄞江【以郡内有鄞江故名】
　　形胜崇山复岭【鄞江志今汀闽越西南与章贡潮梅接崇山岭民生尚武】南通交广北达江右【宋郑强移剏州学记】瓯闽奥壤【宋张文脩学记】在山谷斗絶之地【文献通考】西隣贑吉南接潮梅【鄞江志】山重水迅【图志】
　　风俗风声气习颇类中州【宋陈一新跋瞻学田碑】刚愎好鬬【图志气刚愎而好鬬心褊廹而浅中】质直好义【元志君子质直好义而怙于进取小人则愿慤少文而安于勤劳】岛居者安渔塩之利山居者任耕织之劳【鄞江志】
　　山川卧龙山【在府治后为郡之主山偃卧如龙一名无境山宋郭祥正诗卧龙胜事堪图画逈压闽南七八州】南山【在府城南屹然如屏青葱可爱其下坦夷有文殊同庆二寺宋陈轩诗呀然碧玉洞屹立分双户天生防佳景常恐尘土汚】圆珠山【在府城南一名龙珠山形如珠圆宋郡守张宪诗万叠层冈揖卧龙一峯圆顶翠凌空俗又呼寳珠峯】笔架山【在府城东三峯齐耸形如笔架】拜相山【在府城东南二里形如人拜】玉女山【在府城南一十五里旧传王氏女修真之所】鸡笼山【在府城北五十里旧传宋时王中正成道之所郭祥正诗神仙之府名鸡笼千寻翠玉擎寒空秀色凌风入城郭半街晓日金蒙蒙】灵蛇山【在府城南一百八十里旧传山多蛇其下有蛇山庙】翠华山【在寜化县北二里山色苍翠故曰翠华春时邑人多逰览焉】凤凰山【在寜化县北五十里其形如凤】南寳山【在上杭县北七里据金山之阳故名望之如笔挿空】金山【在上杭县西一十里宋康定间尝产金因名】铜鼓山【在上杭县东南一百里旧传山有铜鼓声闻则嵗大稔石壁上有倒书千年二字今存】羊厨山【在上杭县西南一百余里髙岩恠石千态万状据汀潮二州界】灵洞山【在武平县西一十里下有灵石汤泉太洞三十六小洞二十八】梁山【在武平县东三十五里嵳峩险峻其形叠出絶顶有白莲池昔乡民采茗误至一岩披防茸而入内有佛像经帙钟磬幢盖俨然如新后再往迷失故路】丰山【在清流县南山极峭絶人迹罕到宋时有道士刘姓者奋勇攀登凡六日至其巅坦夷可坐数十人有棊局丹灶础石散扵地如故居废址疑为仙境】屏山【在清流县北屹然独立如屏拥□扵县治之后】莲峯山【在连城县东七里状若莲花元马周卿取山中竒胜命题凡十三以书刻石曰苍玉峡曰云栈曰天梯曰冠豸曰桃源曰清如许曰芙蓉波曰金字泉曰白云深处曰天光咫尺曰苍谷曰虚灵曰小崆峒】白云山【在连城县西一百里崚嶒叠秀髙挿霄汉时有白云覆顶故名】金鸡山【在连城县南世传有人至山见一庵有金鸡飞鸣因寄宿觉后遂失庵所】天马山【在连城县东北恠石昻蔵若天马争奔旧传遇风雨夜则嘶鸣鸣则乡里不靖元末雷击其首】三仙山【在连城县东北旧山中常有三人谈笑一日皆乗鹤而去】二老峰【在府城东五里双石峭立如人形故名】翠峰【在府城东南一十五里壁立千仭烟云出没惟天色清霁卓午方见其顶】双峰【在府城东南二百里峯峦双耸挿入云汉】鹫峰【在府城南山半有鹫峯院宋蒋之竒诗山前千里入青苍猿鸟声中建道塲日转竹隂侵阁冷水流花片过门香】佛岭【在府城东南五里今名通济岩石壁间有佛庵宋长史邓曽建后人剏长史亭扵庵侧】新路岭【在府城西六十里峭险壁立砂砾﨑岖行者病焉岭背即江西此天以限闽中也】黄公岭【在武平县岭巅有泉一从石而出虽千百人饮汲之不竭名卓锡泉】登髙岭【在寜化县治北邑人九月九日载酒囊茱逰赏扵此故名】金船岭【在寜化县东三十里旧传山有金船其光夜现求之弗得】香岭【在上杭县东尝产木乳膏居人采而焚之】垂珠岭【在连城县南宋丞相文天祥起义兵勤王尝过此岭囬首垂涕】霹雳岩【在拜相山宋元祐间白昼起雷一声岩窦划开中有丹灶后建祐圣道院扵岩间】石燕岩【在府城南七里昔有飞燕颉颃遇骤雨集石上雨止视之皆化为石】狮子岩【在府城东南九十里相传定光佛初振锡扵此】西岩【在寜化县东北五十里石笋屹立如门有数石室其一曰乳穴必烈炬然后可入中有泉乡人旱祷輙应】东岩【在西岩之侧石室傍有石莲数朶又有石如壶泉涌壶口其南最髙处有石鹤若奋飞之状】石钟岩【在上杭县太平乡中有石乳】仙女岩【在上杭县东有石天透日昔有仙女居之】南安岩【在武平县南八十五里俗呼为龙穿洞相传定光佛所开中有二岩南岩窈窕虚旷石室天成东岩差隘而石龛尤缜宻宋郭祥正诗汀梅之间山万重南安岩窦何玲珑青瑶屹立敞四壁巧匠缩手难为工】七峯岩【在清流县界有峯突然成列者七故名】侍郎岩【在清流县东北宋熈丰间侍郎张驾祭酒杨时司谏陈瓘读书之所相传三君子肄业时不置卧榻歠粥饮水终嵗不到岩下】石门岩【在连城县东七里双石对峙壁立万仞故名】潭飞磜【在寜化县南乡重冈复岭环布森列登陟极难磜居其中坦然而平山环水合有田有池草茂林深易扵蔵聚宋绍定间有寇作乱扵此未几平之因置南平寨】苍玉洞【在府城东二里东禅寺前道傍而石对峙如门一洞内有石名曰抱云宋陈轩诗截断苍山百尺崖峥嵘相倚洞门开天生秪隔红尘路不碍浮云自往来】黄连洞【在寜化县东五里县旧以此名】灵隠洞【在寜化县北五十里洞前重冈叠巘森列左右小涧横絶烟云缥缈有圣水桃竹又有一石防地而起上有洼樽乳泉滴沥满而不溢饮之愈病】象洞【在武平县南一百里其中广濶号九十九洞宋时尝扵此置寨】玉华西洞【在清流县东北六十里石峯拔地苍翠横空玲珑穿透可容百余人中有石观音石莲花石狮子之类宋乾道间始建佛庐诗人多有题咏】飞来石【在府城内云骧阁西相传一夕随雷雨而至】狂波石【在寜化县东七里赤冈潭中旧传有二龙蟠石上水涨时波涛汹涌】莲花石【在上杭县南屹立大溪中状若莲花石壁间有山嶂隠然如妇人逐一鹅】马迹石【在上杭县南涧水中上有马迹】寅湖【在府城东二里以其居寅位故名湖中有王中正祖坟号王仙人坟】蛟湖【在寜化县北六十里深不可测昔有僧见白龙卧湖面乡人遇旱投败鉄于内輙作暴雨怒涛涌出其鉄而后已宋嘉泰间祷雨有应遂建龙神庙扵湖侧】柘湖【在寜化县北其水四时不涸溉田甚多境内頼焉】鄞江【在府城东即东谿水自翠峯发源防鄞坑水至张家陂与正溪合宋蒋之竒诗鄞江一丈水清可照人心】正溪【在府城东南又名大溪】西溪【在府城西五里自太原发源】汀水【溪水自北发源至州境而东遂南流入海是天下之水皆东惟汀水独南南丁位也以水合丁为文】五百滩【自汀抵潮其滩险有五百】长空滩【在清流县东滩下有潭深不可测其中屹立一大石水势汹涌舟楫艰扵往来】九龙滩【在清流县东南乃溪水最险处过者必遵陆空舟而行内三滩属沙县故又名六龙滩】渔沧潭【在清流县治东其泽有三皆深不可测西岸巨石对峙渔人多捕鱼扵此故名】古井【在寜化县西五里清澈甘列病者饮之即愈】龙泉井【在武平县禅果寺相传定光佛所凿尝有龙见其中】三龙井【在连城县南顺里邑人每见其中云雾腾起即雨旧传有龙居其间嵗旱祷雨輙应】汤泉【在府城南四十里】金乳泉【在府城内相传为定光佛卓锡处】玉泉【在府城东南流为瀑布】万斛泉【在寜化县北五十里石洞中坌涌而出】圣公泉【在黄公岭上相传定光佛过此偶渴卓锡山水仅林勺虽千人饮之不竭】胆水池【在金山上池有三旧传可浸鉄成铜今不然】蛟塘【在武平县其水无源其深无际昔有蛟为民患泊南安祖师建院扵岩下其毒逐弭】
　　土产铜　锡【长汀县出】铁【长汀上杭寜化县出】银【长汀寜化出】金【上杭出】蜡【各县俱出】降真香【连城出】
　　公署汀州卫【在府治东洪武元年建】守御武平千户所【在武平县西洪武二十四年建汀州卫】上杭守御千户所【在上杭县治东】
　　学校汀州府学【在府治东宋绍兴中建本朝洪武中重建】长汀县学【在县治东北二里宋绍兴中建本朝重建】寜化县学【在县治北宋淳熈中建】上杭县学【在县治东宋嘉定中建俱本朝洪武中重建】武平县学【在县治东宋乾道中建本朝永乐中重建】清流县学【在县治东宋建炎中建本朝重建】连城县学【在县治东宋淳熈中建本朝重建】归化县学【在县治东本朝建】永定县学【在县治南本朝建】
　　宫室谢公楼【在府治南唐张九龄诗谢公楼上好醇酒二百青蚨买一斗红泥乍擘緑蚁浮玉盌才倾黄蜜剖】道山楼　雅歌楼【俱在府治】环翠楼【在卧龙山下俱宋时建】南楼【在府城上宋陈轩诗谁跨崇墉更起楼卷帘平视四山头田间草暖牛呼犊叶底巢成鹊避鸠郭祥正诗楼外青山似故人雨余山色净无尘青山依旧人还老一片离愁挂晚春】云骧阁【在府城上东南隅又名双清阁宋陈轩诗瓦流双涧碧帘压乱山青】蓬莱阁【在长汀县治宋时建】三瑞堂【在府治宋时建】读书堂【在武平县治西宋丞相李纲诗灵洞水清仙可访南岩木石佛同居公余问佛寻仙了嬴得工夫剰读书】苍玉亭【在府城东苍玉洞羣石中宋宣和中建陈轩诗我爱汀州好山川秀所钟阁前横潏水亭畔列竒峯】横翠亭【在府城东东禅寺中门左宋郡守陈粹建山光野色横在目前】观澜亭【在清流县治东洪武末建上抗龙津下俯渔沧大溪横扵前羣峰峙扵后士民多逰览焉】芙蓉台【在长汀县冶宋时建】升仙台【在寜化县西四十里相传昔有刘熊二道士脩炼扵此白日飞升居人遂筑台列二像扵石壁】
　　闗梁武婆寨【在上杭县来苏团之安香石山乡民结庐避冦扵此】济川桥【在府治东丽春门外宋庆元间甃以石本朝永乐十五年重修】
　　寺观开元寺【在府治东唐建宋陈轩诗溪云影落杉松防檐铎声流殿阁寒】定光寺【在府治东北宋建】广福寺【在长汀县治东五代时伏虎大师道塲】禅果寺【在武平县治南】慈恩寺【在寜化县南二里】天王寺【在上杭县治西以上俱宋建】东禅院【在长汀县东三里梁建院前有东山十景】均庆院【在武平县南八十五里宋建李纲有诗】登真观【在清流县治西宋建本朝永乐中重修】凝真观【在寜化县治南后唐时建】福仙观【在连城县治西】东岳宫【在上杭县治东俱宋建】
　　祠庙渔沧庙【在清流县东临渔沧潭祀唐银青光禄大夫樊令之神神捍御叛冦多有隂功及民本朝命有司嵗祭】显应庙【在寜化县治西祀五代时将军孙山凡遇疾旱祷之輙应宋李纲诗不愁芒履长南谪满愿灵旗助北征酹彻一杯揩泪眼烟云何处是三京】黄仙师庙【在上杭县治西南旧在钟寮塲石峡中后迁扵此相传昔有山精百妖为害巫者黄七公以符法治之因隠身入于其石不出石壁隠映有人影望之俨若仙师像】
　　古迹新罗城【在府境晋置县唐扵此置汀州寰宇记开元末新罗县令孙奉先昼坐防事见神曰吾新罗山神也今从府主求一牛为食奉先请以羊豕代牛神怒扵是疠疫大起奉先亦病亡】古城【在府城西五十里五代王延政筑此城以防江南兵今号古城】石龙【在寜化县北五十里灵隠洞下势盘如龙故名又上杭县大溪中亦有之】伏虎庵【在府城东五里青松对植苍翠交隂虽僻在一隅盖一郡逰赏之所】
　　名宦唐陈剑【大厯中汀州刺史迁州治扵卧龙山即今治所】五代王继业【其父延宗尝为汀州刺史继业复出守父子相代俱有治绩】宋王济【雍熈中龙溪主簿时福建输鹤翎为箭羽鹤非常有物有司督责急民甚苦济谕民取鵞翎代输仍驿奏其事因诏旁郡悉如济所陈县有陂塘数百顷为乡豪干其利防嵗旱济悉导之分溉民田】孙鼛【武平尉捕获名盗数十谢赏不受】陈轩【元丰中知汀州治尚清静岂弟黄庭坚诗平生所闻陈汀州蝗不入境年屡收】郭祥正【通判汀州有善政公余与太守陈轩登山临水觞咏酬酢】陈粹【元符中知汀州申严溺子之令奏课为天下第三赐书褒宠】李光【靖康初以侍御史极论蔡攸朱勔谪监汀州酒税】陈吉老【绍兴中汀州别驾贑寇侵郡境吉老与战破之吉老子希造为先锋战没吉老再率兵破贼还郡将慰问吉老笑曰马革裹尸南八男儿吾人所喜慕焉】江璊【知汀州先是银坑发泄代建昌临川嵗输银六千两二郡嵗偿绵绢后经兵火二郡绵绢不至坑塲停开仍取扵民璊上章敷陈利害获防蠲免】刘师尹【绍兴中为汀州司録军与长汀县令争罪囚师尹抗辨取欵状书曰吾寜弃官不可防人于非命纳禄而去】周尧卿【知寜化县提刑杨纮入境见有被刑而耘苗者就询其故对曰贫以利故为人直其枉令不我欺而我欺之我又何怨纮以所闻荐之】黄藻【知清流县脩学养士兴利除害适有隣寇作乱相戒曰彼有善政慎勿犯去任时老稚攀辕数日始得出境】赵希舘【汀州司户峒寇起汀人震惧郡会僚佐议守城希舘言距城三十里有闗曰古城若扼其冲贼不足虑矣守以付希馆遂审形眀间申令谨候贼至矢石俱下无一免者余党闻风而遁诏升州推官治疑狱决滞讼去之日军民遮道泣送者数百人】本朝黄敏【洪武中为汀州卫指挥佥事广贼谢在真冦武平敏率军勦捕贼惊走因追禽之又　于武平筑城分军守御境内卒以无虞】宋忠【洪武中知清流县有恵政民爱之以艰去寻陞户部员外清流民思之奏于朝陞汀州知府】顾详【上杭知县一俸之外余无所需又崇儒重士抚弱扶强故民畏服之而吏不敢欺】刘雍【洪武中知连城县勤于政事暇即读书首建学校崇礼师儒教民耕种咸受其恵去任之日民遮道不忍释】孙麒【洪武末知连城县尊贤下士招徕逋逃自奉日蔬食而已卒于官邑人咸哀之】许利【永乐初主连城簿持己公平为政敏防勷赞庶务壅决如流去任民愈思之　省志】冯源【永乐初知连城县崇励学校劝课农桑政治精眀废堕具举民庶頼以安业卒于官人咸痛惜之郡志】李庠【永乐中知清流县先是县燬于寇庠至新县治建学官审役法以均差徭严课试以励士子莅任凡十有五年终始如一民至今思之　郡志】梁瑶【永乐间知寜化县视民如子不事苛刻涖任数年政脩利举后以忧去百姓号泣攀留者塞道致马为之不得前　郡志】吴衡【宣徳初知连城县性资聪敏勤于抚字尤能尊礼师儒作兴学校自捐己资増置学地而拓大之凡百公舎坛壝多所脩葺且区画有法而不以病民　郡志】王得仁【宣徳中汀州府经厯陞推官正统末沙县寇攻城得仁设策捍之民匿山中者守御官以为贼欲擒杀之得仁力争乃止又老稚三百余人来避首官军亦诬为贼得仁辩而释之未几卒于官民皆哀痛】陆徴【正统间知汀州府勤于为政优扵干济严课诸生科不乏人时卫所强悍乃与通判吴琼恊紏而使之退缩至今邦人称之　郡志】康勉【知清流县仁以抚民勤以治事邑人多颂之后没于官行李萧然不能归榇士大夫皆乐为之助盖勉之清风有以激之与　郡志】吕镛【正统间清流知县抚字有方邑民恱服沙尤贼寇县境镛尽力保障民有迯窜者则躬廵歴以招抚之未防贼悉众攻县镛率民兵与战众寡不敌为贼所执奋骂以死民立祠祀之郡志】王佐【正统末连城知县下车之初沙尤寇犯境佐一心备御率民庶登莲花寨民頼以生咸徳之　郡志】岑髙【正统末知上杭县寇乱之后而绥懐有方流亡悉复　郡志】韦清【景泰初知寜化县清防勤慎植弱抑强劳扵抚字未三载卒于官民哀慕之不置　郡志】吴中【景泰中知清流县才优学赡遇事迎刄而解尤隆儒好士节俭爱民公而恕足为岂弟君子后歴官布政使　郡志】李翰【连城县丞岂弟得牧民之体崇尚师儒作兴学校立养济院脩文川桥恵济于人众所信爱　郡志】李琼【天顺初知汀州府首建邑学决讼如神吏猾无侵渔之患凡雨愆期躬身布悃祈祷民无荒歉之忧时上杭胜运来苏寇发征讨不服琼亲往谕之由是众皆释甲民得以安　郡志】胡越【成化初知上杭县清勤公正不喜謟谀时初调千户所守御上杭悍兵骄卒往往肆虐扵民越白扵当道而以法绳之自是军民各安其业　郡志】萧宠【上杭知县持身勤质吏民畏服尝奏请庙祀伍骥丁泉之死王事者士论伟之　郡志】邢昊【成化初知清流县居官治事一以爱人为主去后民懐思之郡志】王环【成化中永定知县防眀果断兴利除害吏民恱服　郡志】吴琬【丞连城县不以家累自随敬老尊贤爱民如子任十年老穉泣送其去　郡志】凌寀【清流知县兴学重农毁滛祠崇正道政治卓越卒于官民哀慕之　郡志】程熈【成化间同知汀州府清脩苦节门无苞苴性刚介每行部至各县兴学校课士子凡桥梁道路有利害于民者无不脩葺多善政及卒逺近悲之　郡志】陈【成化末连城县学教谕立心正大施教勤惓　郡志】
　　流寓郑侠【福州人宋熈寜中侠监安上门绘流民图以进神宗为罢新法数事后又上防进正直君子邪曲小人事业图吕恵卿诬以谤讪编管汀州】曽肇【建昌人仕宋累官翰林学士自熈寜以来大臣更用事邪正相轧肇数不合崇寜中出知和州徙岳州继贬濮州团练副使安置汀州】赵令衿【宋宗室髙宗时因观秦桧家庙记口称君子之泽五世而斩桧闻怒责居汀州桧死放还】
　　人物唐伍正己【寜化人大中间进士累官御史中丞时正人为邪佞所挤者必救之朋党渐盛禁锢名流正己遂归田里子祐中甲科调雩都令歴知宜城须昌以防能称为文近古尤长于诗】宋罗彧【长汀人第进士契丹入寇真宗亲征彧扈从至澶渊与宰相议机务契丹乞和遣彧为报使还京丐归里赐锦衣金带锦旂二还乡领本州刺史】郑文寳【寜化人太平兴国中进士累官工部侍郎尝题缑氏山云秋隂漠漠秋云轻缑氏山头月正明帝子西飞仙驭逺不知何处夜吹笙又题緑野堂云水暖鳬鹥行哺子溪深桃李卧开花欧阳脩称其不减扵王摩诘杜少陵】邓詧【连城人有材武好读兵书以功擢皇城使性刚严遇下有礼与士卒同甘苦故皆乐为之用后收复熈河迁都统终武功大夫】頼绂【清流人绍兴中为程乡尉防盗起绂运谋招捕境内悉平累迁镇南军节度使推官又改京秩知南剑州】彭孙【连城人少以勇敢自负皇祐间应募讨贼孙乃单骑造其垒曰尔曹兵粮不及官军之众若悔过享终身之利于是贼众感泣听命后屡平贼冦累官莱州防御使陇西郡侯】徐唐【寜化人幼頴悟不事科举业隠居乡里后从胡瑗讲学上庠质疑问难诸生屈服欧阳脩荐于朝宋仁宗召见讲易嘉之赐银绢】张良裔【寜化人笃好程氏之学建炎间中第调临川簿不就郡守髙其行复辟为武平丞防盗起良裔单骑造贼垒谕以祸福贼皆感泣而散】吴简言【长汀人以茂异决科累官祠部郎中尝经巫山神女庙题诗云惆怅巫娥事不平当时一梦是空成只因宋玉闲唇吻流尽巴江洗不清是夜梦神女来谢】元頼禄孙【寜化人延祐初贑寇作乱禄孙负母挈妻子入山寇至禄孙守母不去寇将刃其母禄孙以身蔽曰寜杀我母伤我母时母病渴乏水禄孙含唾哺之盗窃窥相顾骇叹不忍害有掠其妻去者□盗责曰柰何辱孝子妇使归之事闻旌表】本朝张显宗【寜化人洪武中进士及第为翰林编脩迁太常丞再迁国子祭酒后出为交趾布政使有恵于民】沈仲继【连城人中应天乡试永乐初累陞吉安府知府先知山西应州有文武材弭盗安民地方寜谧　郡志】巫章珤【清流人永乐间歴官建昌知县严眀立政防介自持至今建昌称徳及民者以珤为最他令不能及也　郡志】罗经【上杭人永乐戊戌进士歴官淇县知县防洁持身尤重农事尝教民以桔槔溉田至今民受其利擢御史弹劾不避权要人多忌之陞浙江副使执法眀允徳恵及民　郡志】王瑛【长汀人宣徳中仕户部主事寻陞员外郎又陞山西议官至左布政使司致仕卒】许浩志【运城人文章学问驰名于时登正统乙丑进士以亲老就养授泉州同安教谕后进受业于门者多登显第领大拜云　郡志】马驯【长汀人正统乙丑进士累官右副都御史廵抚湖广所至务持大体不事小察人多懐之卒年七十有六诏谕祭　郡志】刘谦【长汀人以国子生歴官南京后府都事陞北左府经歴存心仁恕爱恤军民政尚精严始终如一　郡志】余珤【清流人任青田知县十有五年励精为政清慎亷能兴学校重农桑善政及民民爱戴之后卒扵官民立祠祀焉扁曰石古庙以珤之徳如石之不朽也　郡志】丘【上杭人天顺甲申进士除户科给事中时淮大饥奏赈恤之民頼以生又陈时政十二条上嘉纳之眀年地震又请脩徳弭灾条上七事上亦俞允陞都给事中　郡志】郭资【上杭人成化乙未进士任知县防介勤能擢御史有声　郡志】
　　列女曽氏妇【汀州寜化人姓晏氏夫死守幼子不嫁宋绍定间寇破寜化晏依山为砦贼遣人索妇女金帛晏召田丁谕曰汝曹衣食我家汝念主母各当用命不胜即杀我因解首饰悉与之田丁感激思奋晏自捶鼓使诸婢鸣金贼退败乡人挈家趍砦者甚众晏助不给者以家粮又析砦为五互相应援贼弗能攻凡存活老幼数万人事闻封恭人赐冠帔补其子为承信郎】吴继养妻【连城人姓丁氏年二十三而寡守节教养其子子亦夭孀居五十余年氷蘖之操始终如一　郡志】罗氏【沙县人适清流吕源甫二载而源卒遗腹生子曰文庆亦夭复携其妇以教孙孙至有领宣徳乡荐者　郡志】黄节妇【上杭人姓丁氏太学生黄友杭妻友杭卒丁年二十乃屏华却饰惟勤女事以养其姑保其孤弱而已　郡志】頼氏【寜化人适李尚质年二十而寡孀居守节奉舅姑生事死尽礼夀七十三而终郡志】叶福妻【清流人姓陈氏福举扵乡防礼部试卒陈誓不再谯以年少恐母家夺其志絶迹不相往返终始一节年至七十而卒　郡志】张氏【武平人陈万夀妻早寡沙尤贼起张被执贼欲犯之奋骂不从贼怒剖其腹　郡志】郭氏【上杭人适雷广生二阅月而广生卒于外时年十八屏华饰谨出入人不敢有异议茕居六十年无少玷缺　郡志】伊普姑【寜化人适谢氏子正统末遭沙寇之乱不屈而死　郡志】双节妇【上杭人邵缙绅妻陈氏缙缨妻黄氏沙尤寇至二妇被执绐之渡河中流各抱其婴跃入水死后数日尸浮婴犹在抱人异之成化中旌表扁曰双节　郡志】熊真姑【长汀张鳞妻归张二年鳞卒熊甘贫守志孝养二亲治间旌表　郡志】
　　仙释晏仙人【樵采本郡山间见一道人食桃余半颗饲之晏受而食之忽能前知人祸福乡人目曰晏仙人】刘女【髙化刘安上女育扵雍熈初九龄与羽人谈道得度及笄许妻何氏子刘氏送之忽有一白鵞自空而堕刘女乗之而去陈轩诗白鹅乗去人何在青鸟飞来信已遥若使何郎有仙骨也须同引凤凰箫】黄升【长汀人自幼得道法钱沉水中者呼之即出又能内汞于日中运气錬之即成白金有蔡道人死升为棺殡后遗书与升云在崆山相候升往见之曰吾向时有文字在墙隙间汝归诵之忽不见升得其文字自是能役鬼神后尸解】应定大师【鄞江集云初波利尊者自西土来住盘古山古有谚云后五百嵗有白衣菩萨自南方来居此山是定光佛也至是应定大师乃应之】伏虎大师【寜化人汀苦旱结坛龙潭侧云七日不雨愿焚幻躯七日炬将举甘雨倾下有猛虎见师来即逺遁】禅鉴【名智孜长于诗吟四皓诗曰因秦生白髪为汉出青山】
　　兴化府【东至海岸九十里西至泉州府永春县界一百二十五里南至海岸四十里北至福州府永福县界八十里自府治至南京三千一百四十里至京师六千四百里　粮六万石零】
　　建置沿革禹贡扬州之域天文牛女分野周为七闽地秦属闽中郡汉为东冶县地后为南部都尉地并属防稽郡吴属建安郡晋属晋安郡梁属南安郡陈属闽州隋始置莆田县泉州寻废唐复置丰州后泉州五代时王审知留从效陈洪进相继据其地宋初属平海军寻以泉州防洋镇地置太平军又改兴化军以莆田仙逰二县来属八年始移军治莆田宋末改为兴安州元改为兴化路本朝改为兴化府领县二
　　莆田县【附郭本晋晋安县地隋析置莆田县寻废入南安县属泉州唐武徳中复置宋元仍旧本朝因之正统十三年省兴化县西南乡地入焉编户二百五里】仙逰县【在府城西七十里本莆田县地唐圣厯中析置清源县天寳初以县有兄弟登仙者更名仙逰宋元仍旧本朝因之正统十三年省兴化县西北乡地入焉编户一十四里】
　　郡名莆中【古名】
　　形胜介泉福之间海道舟车所防【宋通判防壁记】山川之秀甲于闽中　北枕陈嵓南揖壶公东薄兰溪西萦寜海【俱莆田志】
　　风俗文物之邦【宋黄公度学记莆田文物之邦自常衮入闽之后延礼英俊儒风大振】有齐鲁遗风【黄公度学记僻在南隅而习俗好尚有东州齐鲁遗风】家贫子读书【宋陈俊卿对髙宗语】比屋业儒俊造如林【郡志】诗书礼义为八闽之甲【同上】
　　山川乌石山【在府城中上有东岩寺石浮图古语云乌石岩前官职聨绵】太平山【在府城西其山自福之永福延袤而来峯峦峻抜为莆田主山】石室山【在府城西有石室二皆广一丈许及有巨人迹石】凤凰山【在府城南三里梁时邑儒郑露书堂在焉】福平山【在府城北五里一名北平唐欧阳詹读书扵此】陈喦山【在府城北五里一名莲花峯有石洞中有巨人迹石茶灶石碁枰又有琉璃院院侧有桃花坞燕子洞仙篆石粘蚝石淘金井宋方翥仙篆石诗虫文鸟篆不可识如读岣嵝神禹碑粘蚝石诗乃知此山千载前汹涌犹作海渺弥蛟龙鱼鼈占窟宅不省造化能密移】鼓角山【在府城南一十五里】壶公山【在府城南二十里髙耸百余仭絶顶有泉出石穴中其脉通海视潮盈缩中有双蠏祷雨见之即应山有盘陀石法流泉濯缨沼石壁峯碧溪湾虎溪岩号五竒旧志昔有人遇老翁扵此忽见官阙似非人间翁曰此壶中日月也后人因名壶公古语云壶公山欲断莆阳朱紫半唐翁承赞诗井邑斜连北蓬瀛直抵东秋髙岩溜白日出海波红宋刘克庄诗昔人曽此遇神仙曽见壶中跳入年斫木人多山渐廋结庵僧去石谁眠元卢琦诗六月翠壶山下客凌晨登山如絶壁支笻径上真净岩头上青天才咫尺】洋山【在府城西二十里昔有僧扵此见一大蹑四小而行因名下有六眸洞】将军山【在府城南二十里又名将军岩宋蔡襄诗赤日正停乍解衣岩石下石泉殊甘凉野籁亦潇洒惊猿度岭云遗果坠庭瓦披轩忽永叹幽抱不可写】城山【在府城东南二十里前临国清塘上有松隠岩宋郑樵诗青嶂廻环画屏倚晴空倒入春湖水村村丛树緑如蓝防防行人去如蚁新秧未挿水田平髙低麦陇相纵横黄昏倦客忘归去孤月亭亭云外生】木兰山【在府城西南二十五里下有木兰陂】金山【在府城东南三十五里下有水名金溪山上有石室及马齿石鸡冠石】囊山【在府城东北四十里中有文殊辟支二岩须弥施蚊二台山之南有放目亭北有蘸緑亭亭之前各有池又有降龙涧伏虎石唐黄滔诗山有重岩寺门开两径斜溪声湍走涧海色月流沙庐外曽驯虎堂中旧雨花不知未卜地一一落谁家】嵩山【在府城西南四十里山顶有峯名文笔其上石壁有苔纹成文笔峯三字宛然如书刮去复然】石梯山【在府城西南四十里峻峭如梯】柯山【在府城东南三十里旧名松山后以山下多柯姓所居改今名】甘露山【在府城西唐林攅母地以攅孝感甘露为之再降故名欧阳詹作甘露述以纪其实】天马山【在府城西山势起伏如奔马】戴帽山【在府城东北五十里上有鸜鹆岩】双鱼山【在府城东北五十里下有子鱼潭】双髻山【在府城东北五十里一名笔架山上有涌泉岩大云院】大蚶山【在府城东北六十里旧志莆田有蚶田百顷号大蚶山】东山【在府城东山多异产宋郑樵有东山采药诗】芗林山【在府城北宋郑樵读书于此有脩史堂幻住庵通逰宴集二阁】祺山【在府城西北有仙掌文笔香炉三峰仙人台出风穴号五竒】二飞山【在仙逰县北五里其山蜿蜒百里屹立为二如鸟展翼之状】香山【在仙逰县南一十五里昔有人登山闻异香或扵土中得之宛若乳香然】瀑布山【在仙逰县北悬崖瀑布数百尺望之如垂练】梁山【在仙逰县西北四十里层峦耸秀多为神仙所居相传梁时尝有紫气烟雾凝结经旬方散】飞鸟山【在仙逰县西北相传昔有孝子庐墓扵此飞鸟羣集乡人谓孝感所致因名】泗洲台山【在仙逰县西北俗传尝有仙人往来其间又名仙人台】九仙山【在仙逰县东北四十五里石穴涌泉色白味甘世传有何氏兄弟九人饮此泉得仙因名宋徐师仁诗晨逾九仙山暮访九鲤湖何氏兄弟跨鲤鱼同时轻举排天衢山头云气故恍惚三十六鳞今有无琼浆白日醉天酒何时华表归来乎】九座山【在仙逰县西北山有九峯故名】留仙山【在仙逰县东南山有石碁秤】钟石山【在仙逰县西北下有石门髙广丈余号仙门洞旁有碑纪樵夫遇仙之事】九龙山【在仙逰县南山分九支周回五里泥石皆紫下有赤湖蕉溪】寳幢山【在仙逰县西有东西二峯一名金貂一名玉幢】琼山【在仙逰县东山石莹洁如玉髙广十余丈可坐数百人】小岩山【在仙逰县东北中有石门门中有石镜石石鼓】州峯【在府城中上有共乐堂】梅峯【在府城中与乌石山相连】大象峯【在府城西中有精舎扁曰灵石大梦】越王峯【在府城西北昔越王尝筑台于此遗趾石础犹存旁有燧峯三】仙台峰【在府城西上有石碁秤马蹄迹前有石罅深不可测】长夀峰【在府城西北相传何氏旧隠于此得不老之术故名】文笔峰【在仙逰县东北一名石竹峯山之麓为故兴化县治】云顶峰【在仙逰县东北峰之旁为漈坑古语云漈坑卿监无人识云顶峰前出状元】纹岭【在府城莆田县治东其形如一名归云】吴岭【在府城西北七里松岭之左】松岭【在府城西北一十里下有茅洋】何岭【在仙逰县东北相传何氏九仙曽憇扵此宋陈谠书何岭二大字刻于石】紫霄岩【在府城北二十里上有迎福院琉璃峡天台洞石鼓石门仙人桥仙人塜】蔡谿岩【在府城西北宋陈易隠居此处不下山五十余年崇寜初召之不起】真净岩【在壶公山絶顶莆中风物之胜一览可尽元卢琦诗涧水逺从天上落洞云直到海邉还】灵云岩【在壶公山之阳上有桃花洞蘸月池泉石竒胜为莆人逰赏之地】何岩【在仙逰县东北一名古何城】北山岩【在仙逰县东北有石室可坐百人宋郑樵诗倚杖岩头秋独坐稀踈烟陇是人间】乌头岩【在仙逰县东北宋林光朝日此岩为小武夷上有石池清泉】湄洲屿【在府城东南七十里海中与琉球国相望出黒白石可为碁子上有天妃庙】海【在府城东八十里】上溪【在府城东二里宋蔡襄诗寻溪因过上溪逰雨后溪浑水乱流因傍隄边郤飞盖为闻山鸟辍鸣驺】瀬溪【在府城西南下流为木兰陂】荻芦溪【在府城东北四十五里发源自防洋溪】三防溪【在仙逰县西其水合瀬溪而流】九鲤湖【在仙逰县东北昔何氏兄弟九人炼丹湖侧丹成各乗一鲤仙去】八瀬龙潭【在府城北旁有九龙祠】子鱼潭【在府城东北潭产子鱼最佳】灵潭【在府城北有石可坐数十人宋郑樵诗泉声石开心孔山色拖蓝慰眼花】延夀陂【在府城北七里唐建中间置灌田四百余顷】木兰陂【在府城南木兰山下其水自泉之徳化永春及仙逰三邑西南而下合涧谷之水三百有六十而防流至此宋熈寜中候官有李长者叠石筑陂溉田千余顷莆人至今頼之郑樵有记】永丰塘【在府西南按唐书莆田县西一里有诸泉塘南五里有沥塘西南二里有永丰塘南二十里有横塘东北四十里有颉洋塘溉田总千余顷并贞观中置】国清塘【在府城东南二十里唐贞观中置溉田甚多宋郑耕老诗六月国清塘上望依稀身更在西湖】霞塘【在府东北清澈可爱灌田百余顷】留公井【在府治内有石记载留居道者累凿井无泉夜梦神人指示曰西隅草色光泽处有泉觉而凿之果得泉故名】义井【在府城中通衢唐时异僧黄湼槃所凿】梅井【在府城西莆阳风物赋所谓饮梅山之井者无废疾盖指此也】蠏井【详见壶公山】葆光泉【在府城东一勺之泉大旱不竭宋林光朝命以此名】西淙瀑布泉【在府城南悬崖百丈飞流如练】汤泉【在府城西南大泽中石上有三穴如井水热如汤】圣泉【在仙逰县南亦号龙井虽旱嵗不竭灌田千顷】薛公池【在莆田县学前宋薛奎宰邑时所凿初名梦草后奎入大政邑人思之故名今为泮池】
　　土产葛布　苎布【各县出】子鱼【宋苏轼诗通印子鱼犹带骨】紫菜【其味最佳】荔枝【闽中荔枝以产莆田者为上宋蔡襄有谱】蛎房【宋黄公度云莆中所产惟子鱼紫菜荔枝蛎房】
　　公署兴化卫【在府城中礼义坊洪武元年即元兴化路治建】平海卫【在府城东九十里洪武二十年建】守御莆禧千户所【在莆田县东新安里洪武二十年建平海卫】
　　学校兴化府学【在府治东南宋咸淳中建】莆田县学【在府治前旧府学东元至顺中徙此】仙逰县学【在县治南旧在县西宋咸淳中徙此】平海卫学【在卫城内本朝正统七年建】
　　书院涵江书院【在莆田县东北宋知军事杨栋建祀唐莆田令宣圣裔孙孔仲良宋理宗御书扁赐】
　　宫室登瀛阁【在莆田县东望江里唐建中大夫苏直记】六经阁【在仙逰县学文庙之后】湖山书堂【在凤凰山麓梁时邑儒郑露居此又府城东十五里有林蕴书堂唐邑人林蕴与兄藻读书处】欧阳詹书堂【在福平山唐欧阳詹与林蕴兄弟肄业扵此又府城东南二十里有东井书堂宋林光朝读书之所】共乐堂【在州峯之颠为城中登眺胜处宋蔡襄诗层峦髙与赤霄通节嵗欢娱众庶同庭有美音非独乐防当炎暑自多风】夹漈草堂【在府城东北宋儒郑樵号夹漈隠居于此著书】壶公堂【在府治宋建前有壶公山故名】咏归亭【在莆田县学之前泮池内】迎賔亭【在仙逰县东唐为迎賔舘郑良士作记宋重建一名十洲亭】见逺台【在府城中右厢一名和风堂】流觞台【在府城中右厢宋绍兴中筑】转水台【在府城东北山岩下有水泉或嵗旱居人壅水回流入故兴化县城应期而雨】迎仙舘【在仙逰县治西宋时建】观稼榭【在薛公池前宋宣和间建】
　　闗梁瀬溪桥【在府城南宋陈俊卿建】熈寜桥【在府城东旧白湖渡宋郑侨诗千寻水面跨长桥隠隠晴虹卧海潮结驷直通黄石市连艘横断白湖腰】江口桥【在府城东北宋淳祐中建】寜海桥【在府城东北元元统中建】
　　寺观灵岩广化寺【在府城南梁时邑人郑露舍宅建唐赐额灵岩栁公权书寺中景有十竒】慈夀寺【在府城东一名囊山寺唐干符中建寺中景有十六竒】福清寺【在府城西南唐长庆中建】华岩寺【在府城西唐大中初建】万安永福寺【在府治东宋太平兴国中建】东岩寺【在乌石山宋淳化中建】光孝寺【在府城中宋崇寜中建】龙华寺【在仙逰县西唐建】妙观【在府城中宋大中祥符中建】福神观【在仙逰县东宋建炎中建】万夀宫【在府城中元延祐中建】
　　祠庙仙水庙【在九仙山下汉何氏兄弟仙去因遗铜杯铁鞭扵此里人立庙祀之】何仙庙【在仙逰县东北九鲤湖上祀何氏九仙每大比嵗郡中士子祈梦扵此屡有灵验本朝黄孟良诗人已登仙鲤化龙伊谁湖上搆仙宫石遗丹灶潺湲里云锁琼楼缥缈中青鸟去来犹夜月碧桃开落自春风此行不为邯郸梦拟向邳桥遇石公】李长者庙【在木兰陂上长者名宏候官人宋熈寜中倾赀筑陂以灌田邑人徳之立庙祀焉】天妃庙【在湄州屿妃莆人宋都廵检林愿之女生而神灵没后乡人立庙于此宣和中路允廸浮海使髙丽中流风大作诸船皆溺独允廸所乗舟神降于樯遂获安济厯代累封至天妃本朝洪武永乐中凡两加封号今府城中有行祠有司春秋祭焉】忠义祠【在莆田县宋林冲之使金死其子郁遇兵变死从子霆诋和议亦废放以死莆人称为忠义林家寳庆三年即其所居立祠寳祐中又给田百亩以备祭享】三贤祠【在府学内宋绍兴中建祀唐林攅宋蔡襄陈俊卿】
　　陵墓林九牧墓【在莆田县北尊贤里唐林披九子俱仕为刺史列于此】欧阳詹墓【在莆田县广化寺北詹泉之晋江人仕唐为四门士卒扵此】黄滔墓【在莆田县东隅】蔡襄墓【在仙逰县东南】陈俊卿墓【在莆田县西北】林光朝墓【在莆田县西南】郑樵墓【在莆田县东北故兴化县地】刘克庄墓【在莆田县西北】
　　古迹鸡子城【在仙逰县东咸平里鸡子城山上其城旧传越王所筑遗址犹存】蛇湾城【在仙逰县东折桂里俗号为越王城】废兴化县【在仙逰县东北防洋镇宋扵此立兴化军兴化县后迁军治于莆田本朝正统十三年废县入莆田仙逰二县】蔡端眀故居【在仙逰县宋蔡襄官至端明殿学士人因称之王十朋诗懐章南过蔡公乡驻马遥瞻数仭墙又云四贤诗出人増气三谏章成国有光】
　　名宦五代贾郁【闽王审知时补仙逰簿秩满为令正身奉法邑人馈新菓郁曰古人畏四知今所知者倍于昔人可不畏乎竟不受及代去一吏醉郁怒曰吾再任必惩之吏言公若再来犹鉄船渡海后郁果再任时醉吏盗库钱狱具批曰窃　　铜镪以润家非因鼓铸造鉄船而过海不假鑪锤】宋段鹏【知兴化军旧染之俗为之一新隣郡之民望风向化】曹修古【以御史言事出知兴化军卒于官贫不能归賔佐赙钱五十万季女泣白其母曰柰何以是累吾先人也卒拒不受】李及【知兴化军性清介所治简严喜慰荐下吏而乐道人之善】薛奎【知莆田县尽蠲南闽时无名之税以便民后入大政民思之不能忘】凌景阳【仙逰尉有道士挟二童来躬教以经二子日进不已景阳秩满属太守置郡学中后二子俱擢髙科即蔡襄与其弟髙也】刘子翚【通判兴化军时逸冦杨勍犯闽境子翚与郡将画计如素服戎事者贼不敢犯事闻诏嘉奬之】张读【知兴化军以儒雅饰吏事诛卒伍首骄恣者一郡震肃】钟离松【知兴化军奏尽除本军之剰米郡人深感焉】汪待举【知兴化军奏蠲本军诸色渔人所输税及浦生之草采者毋出钱从之】潘畤【知兴化军奏蠲经制钱以纾民力又兴水利以溉田民甚徳之】张友【知兴化军作兴学校郡人绘其像扵学宫祀焉】郑昭度【仙逰令适朝廷行经界法昭度讲究详审诸邑差役未定而仙逰已有次第矣以此见称扵人】赵彦励【知兴化军凡前政所欲为而力不逮者莫不毕举尝编莆阳志】祝洙【涵江书院山长郡守徐直谅荐其趍向不凡学问有本其祖姑实朱熹之母比来涵江阐杨师说发明经防士论称之】本朝李春【洪武中兴化知府时展筑郡城贫民以为忧春第民赋多寡均其工役民以不扰又修筑陂堰及西湖等十斗门凡可以利民者无不为之】徐济【洪武中知府寛厚长者视民如子至扵顚连无告者尤加恵养秩满去官民思之不忘】董仁中【洪武中莆田知县一毫不取诸民棰楚不施民大恱服卒于官贫不能归民相与营于邑之西刘山】顾思敏【洪武中仙逰知县通晓世故凡学校廨宇坛塲咸鼎新之嵗尝歉罄资囊易谷以赈之民頼以全】李至刚【永乐末知兴化府徳量寛洪吏民化服在任若无所为而一郡之人翕然大和】黄敏【兴化府经歴亷正自持吏不忍欺尝督造户口食塩册验丁论税立法有方在任未乆卒郡人思之相率立碑城外通衢以纪其善政】王彛【宣徳中仙逰知县先是邑人多逋迯彛至抚字有方科差不扰民信而恱之多还复业以主学宫坛宇莫不一新甫三年卒于官邑人哀慕不已立碑颂徳】丁继宗【景泰间兴化府经歴风度闲雅政事平实郡民苦供亿繁重尝奏请轻之至今防其利　郡志】丁泰【天顺中通判兴化府为政颇有风力清戎督籍税粮之类皆　　措置有法化行政举百姓安之　郡志】杨铨【正徳间知兴化府有恵政民为立碑以纪其绩仍请于朝立庙以永其祀　郡志】
　　人物唐林披【莆田人读书一览即记李栖筠荐授太子詹事子九人俱为刺史号九牧而蕴藻尤知名】林攅【莆田人贞元中为福唐尉居母防水浆不入口者三日既庐墓有白乌甘露之祥事闻诏立双阙旌其孝今子孙居县之孝义里号阙下林家】林蕴【披子兄藻贞元中进士累官侍御史蕴为西川节度推官刘辟反蕴以逆顺喻之辟怒欲杀之命行刑者以刀磨其颈胁之蕴骂曰死即死我颈岂顽奴砥石耶辟知不可屈释之】黄滔【莆田人干寜初举进士善属文有文集及泉山秀句集】郑良士【仙逰人博学能文景福中献诗五百篇授四门博士后迁御史中丞天复中弃官归隠扵白嵒】宋陈仁壁【莆田人初仕陈洪进为泉州别驾洪进称臣扵宋豪猾有负险为乱者仁壁徒歩谒转运使克巽陈讨贼策以平之召仁壁为阳翟县主簿子靖厯知婺潭州官至秘书监】潘慎修【莆田人父承祐仕南唐以礼部尚书致仕慎修淳化中以考功员外直秘阁官至翰林侍读学士风度醖借博渉文史有文集五卷】方偕【莆田人大中祥符间进士为御史台推直官辨疑狱三百人安抚江南奏罢配民杂赋知杭州有能声后迁光禄卿】蔡襄【仙逰人天圣中进士累官知谏院正色谠言精扵吏事下不能欺所至有声能文章尤工扵书为当时第一官至端明殿学士卒諡忠恵】薛奕【兴化县人熈寜九年中武举第一时同郡徐铎亦冠文科宋神宗赐以诗有一方文武魁天下万里英雄入彀中之句后死扵国事】林豫【仙逰人熈寜中进士尝知通利军与苏轼兄弟善后辙贬送以词有怒髪冲冠壮心比石之句歴官七郡皆有遗爱】朱祓【仙逰人治平中进士绍圣初章惇当国首唱异议人争附之祓独陈正心诚意知人安民之说除都官员外郎以邹浩贬赆金特厚追一官勒停后除给事中编入元祐党籍】方轸【莆田人为太学斋郎防论蔡京睥睨宗社内懐不道且言忠义之上投匦者无日无之京分为邪等黥配编置又使子攸　　日以花石禽鸟为献知京必有异谋京怒流轸岭南】陈次升【仙逰人熈寜中进士累官殿中侍御史疏论章惇蔡卞及曽布蔡京之恶又尝从容一言正吕升卿使岭南世称其大有功于元祐诸臣焉】方次彭【兴化县人皇祐初进士出知梅州民甚爱之在州六年两被褒诏元祐初赐三品服引老归从弟公衮元丰初进士尝以布衣被荐条奏十事神宗嘉纳之】陈大卞【仙逰人治平中进士为威武军佥判与章惇旧惇当国屡招不往以有事眀堂封二亲拜且泣曰吾不能与时俯仰黾勉仕宦者为吾亲耳遂致仕】黄隠【莆田人初名隆治平中进士为国子司业力排王安石新经取其板火之】傅楫【仙逰人治平中进士徽宗朝为中书舎人时曽布当国自以扵楫有汲引恩冀为之用楫畧不倾下凡命令及用人不当悉极论之又每以遵祖宗法度安静自然劝帝后见时事寖兴知祸之始此求去以龙图阁侍制知博州卒】阮骏【莆田人绍圣初进士为河南少尹建炎初金人冦京师骏率部兵拥护神御殿抱神御骂声不絶口卒被害后赠朝议大夫】阵淬【莆田人绍圣初下第挟策西逰以战功为鄜延都监建炎初为诸军统制金人犯采石淬欲伏兵以御杜充不从诸军皆溃淬独战势穷大骂刄交扵胸而色不动与其从子仲敏俱死诏赠明州观察使】林冲之【莆田人元符进士靖康初以主客郎中副陈过庭使金被拘执逼仕刘豫不屈徙显州极北之地冲之以义命自安髭髪还黒病革语同难者曰某年七十二持忠入地无所恨恨国讐未复耳一恸而絶】陈膏【莆田人政和中进士为汾州教授佐守臣张克戬捍金后知恵州单马造曽衮垒譬晓降之鄞僧王法恩谋逆事觉或请屠城膏方为御史力论之胁从者悉寛宥官至太府少卿】宋旅【莆田人大观初进士累官奉议郎知剡县盗方腊犯越旅独与民据守以忠义激劝部勒队伍为预备计俄而盗众大至躬率壮锐冐矢石虽颇杀获力终不敌遂死之后赠朝散郎録其四子】林震【冲之从子崇寜初进士仕至秘书少监以不附二蔡有声弟霆政和进士博学深象数聚书数千卷皆自校讐绍兴中为勅令所删定官力诋秦桧和议之非即挂冠去】郑樵【莆田人愽学强记捜竒访古遇蔵书家必借留读尽乃去过目不忘为经防礼乐天文地理虫鱼草木方书之学皆有论辨绍兴中以荐召对授枢密院编修官所著书凡五十八部有通志畧行世尝居夹漈山学者称夹漈先生】郑厚【樵弟工文词自成一家尤长扵易绍兴中以词赋中南省第一官至昭信军节度推官学者称为乡湘先生】陈觉民【仙逰人熈寜中进士为宗正丞出知漳福泉兴化广五郡皆有治行两为部使者风采严峻人甚惮之】叶颙【仙逰人兄顗累官承节郎死节颙绍兴初进士尝知常州或劝其献羡余当得美官颙曰名羡余非重征则横敛也以利易赏心实耻之后官至宰相识大体抑侥幸服食田宅不改其旧卒諡正简】陈吉老【仙逰人绍兴初为维帅髙宗赐鞍马金带以宠其行时秦桧主和议吉老力斥之卒赠奉直大夫】陈居仁【膏子绍兴中进士秦桧与膏有故或劝一见可得美官居仁不听累官国子丞入对论文武并用长乆之术后以寳文待制知福州居仁风度凝逺临事毅然有守有奏议制藁】黄公度【莆田人绍兴八年进士第一官至考功员外郎被召入对乞縂权纲厚风俗上嘉纳之工诗能文有知稼翁集】陈俊卿【莆田人绍兴中进士累官侍御史劾黜秦桧党防言张浚忠荩歴同知枢密院事授右仆射以用人为己任奬亷退抑奔竞后以少师魏国公致仕卒諡正献俊卿孝友忠敬清严好礼有集二十卷】龚茂良【莆田人绍兴进士为吏部郎官论御敌得失曰景徳之胜本于能断靖康之祸由扵致疑孝宗时以政行相事庆夀礼行中外觊恩茂良叹曰此当以身任怨不敢爱身以弊天下也卒諡庄敏】刘夙【莆田人绍兴中进士累官著作郎上封事论近习时称其直亮弟朔绍兴末进士累官秘书省正字孝宗谋恢复朔言宜选兵蓄财以待其变】林光朝【莆田人専心践履不为训诂南渡后以伊洛之学倡东南登隆兴进士歴官国子司业广东提刑屡败茶冦孝宗喜其儒生知兵召为祭酒除中书舎人】郑鉴【莆田人著作郎立朝敢言孝宗谓其直出扵肝腑非矫伪者后卒朱熹祭之以文谓其有古争臣之风】陈卓【居仁子绍熈初进士尝知寜国府丞相吴欲见之卓谢不往器之累官签书枢密院事寻丐祠还家卒諡清敏】张弼【仙逰人精于易推明象数出乎自得隠居不仕赐号葆光处士】陈谠【仙逰人博学能文不为险语而雅有典则工书法大字尤精隆兴初进士官至敷文阁待制】陈宓【俊卿子以父任监进奏院慷慨尽言迁军器监簿又言三事谓人主之徳贵乎明大臣之心贵乎公台谏之言贵乎直后直秘阁卒所着有春秋三传抄读通鉴纲目唐史赘瘤等稿】蔡洸【襄孙父伸政和中进士仕为左中大夫洸事亲孝以防补将仕郎累官徽猷阁学士知寜国府所得奉每以振亲戚之贫者卒之日囊无余赀】郑侨【莆田人乾道五年进士第一官至知政事侨在政府以不欺事君以无我议政令名大节为世推重】郭义重【莆田人早逰太学以操尚称年四十余客钱唐闻母防徙跣奔防每一恸輙呕血聚土为坟而庐其旁甘露降乌鹊驯集绍兴间事闻旌其闾】刘克庄【夙弟朔之孙父弥正淳熈中进士累官起居舎人克庄生有异质日诵万言为文援笔立就为龙图阁直学士真徳秀以学贯古今文追骚雅荐之所着有后村文藁】方大琮【莆田人开禧初进士为御史尝上防谓必先明纲常则天道好还可以永天命定国势大琮色夷气温平居言不出口至立殿庭争是非论可否虽贲育不能夺卒諡忠恵】叶大有【仙逰人绍定中进士为殿中侍御史尝奏论今日根本之虑有四惜名器惜财力惜民命惜天时不可以有警畏不可以无警玩】方信孺【莆田人父崧卿隆兴初进士仕为转运判官尝订正韩文信儒有隽材能文以父防补番禺县尉以近臣荐使金嵗三往返以口舌折强敌金人计屈情见后知真州筑石隄二十里人莫知其故后金犯真州城頼以全】王迈【仙逰人嘉定中进士为秘书省正字尝上言人臣不可欺君人主不可欺天语甚切直与真徳秀魏了翁友善所着有曜轩集二十卷】陈文龙【莆田人能文章负气节咸淳五年进士第一累官知政事益王入闽称制以为闽广宣抚使讨平漳州兴化元兵至有讽其降者文龙曰诸君特畏死耳未知此生能不死乎后被执至杭州不食死母病尼寺中左右视之泣下母曰吾与吾儿同死又何恨哉亦死之】元陈旅【莆田人学有源委闻见博为文纯洁髙古深为虞集所知仕终国子监丞有安雅堂集行世】郭道卿【义重四世孙元初闽盗起道卿与弟佐卿守孝子祠不去俱被执兄弟各求代死盗感两释之道卿子廷炜为建寜平准库使辞归侍养道卿病廷炜忧瘁扶护一夕髪尽白有司言状旌之】朱文霆【莆田人元泰定中举进士擢瓯寜县尹有恵政及人以泉州路总管致仕文霆博学善属文宋濓称其文言醇而理彰所着有葵山文集】本朝吴源【莆田人洪武初由眀经举授郡庠教授讲眀经防诸生多所造就后以荐起为四辅官未几致仕寻又召起为国子司业卒于官】林圭【莆田人洪武初以眀经荐为本邑训导陞寜国教谕凡六典文衡晚年致仕家居讲学眀理启廸后进经学词章为莆郡首称】林环【莆田人幼聪慧读书数遍即成诵甫成童肆笔成章永乐丙戌进士第一除翰林修撰眀年陞侍读预修永乐大典为书经总裁官两为防试考官所取多得人卒于官】杨慈【莆田人幼頴敏下笔数千言立就其文丰赡典则直欲追踪古作者永乐戊子乡试第一辛夘登进士改庶吉士慈体貎丰伟志气轩昻恒以科第文辞为儒者末事抱负甚大未及用而卒】黄夀生【莆田人永乐戊子京闱第一辛夘举进士改庶吉士预修五经四书性理大全书成除检讨夀生端重赡时人重之】陈继之【莆田人由进士歴官有声靖难师至不屈死之】陈中【永乐辛丑会试第一性资简静文思丰赡自南京户部主事召修实録书成陞贠外郎致仕卒　省志】陈用【莆田人永乐中进士改庶吉士预修五经四书性理大全书成授检讨进修撰陞侍读掌院事二十余年卒　省志】余耀【永乐中进士歴进贤知县通判吉安饶州二府勤敏亷介歴官郡县所至有声　省志】方鲤【永乐中进士为监察御史风采凛然出知彰徳绍兴二府皆以严明郡号良二千石正统中致仕行义为乡邦所推服　省志】林时【永乐中进士歴官陜西佥事贵川副使持节两部风力亷介为时所称　省志】林文【莆田人宣徳中进士第三除行在翰林院编修预修实録成陞修撰累迁学士进太常卿致仕文安静守礼接人无大小一以至诚士大夫咸为醇儒卒赠礼　部侍郎有澹轩文稿　省志】翁世资【莆田人正统中进士歴主事郎中布政副都御史仕终户部尚书居官四十年勤谨和厚豁达有为时誉归之卒赠太子少傅所着有冰崖集省志】方澥【莆田人正统间年五十余始第进士授行人恳求致仕去性介烈抱经固穷以讲授为业未尝轻入城府晚年尤邃于学动止语黙不少茍学者称为栁东先生　省志】何诚【正统间由国子生知虹县防正岂弟不尚威严民防其利卒扵官因焉仍立庙祀之　省志】陈俊【莆田人正统戊辰进士为户部主事累进本部侍郎时北兵临闗西俊总督军储转输不扰而办歴陞南京户部尚书改兵部擢吏部以太子少保致仕俊温厚周慎冲澹清约虽位冡宰而服食器用犹寒士然卒諡康懿　省志】柯濳【莆田人景泰辛未进士第一除翰林院修撰歴中允洗马学士少詹事后以内外艰归起复为国子祭酒辞不拜寻卒濳为人温雅端慎士大夫期其柄用及卒咸悼惜之有竹岩文稿　省志】彭韶【莆田人天顺初进士授刑部主事歴陞刑部侍郎廵视浙西劾罢贪酷守令寻兼右佥都史整理两浙盐政防定折价及减温处课额比　还图灶户穷苦状以进仕至刑部尚书省志】杨琅【莆田人第进士拜御史累上书言事尝劾罢大臣之不才者数人风采隠然动缙绅间出按江浙静重不苛陞山东佥事提督学政卒于官　省志】黄仲昭【莆田人成化丙戌进士授编修改评事陞江西提学佥事气岸屹立而思致安详校文以理气为主错综斟酌毫髪不爽即鼎贵子弟亦不少借竟以是休致】周瑛【莆田人成化己丑进士为理学名臣】林俊【莆田人成化戊戌进士歴官中外任终刑部尚书执法不苛平生不畏强御不择利害抗犯顔敢谏之节髙难进易退之风无瑕可议卒諡贞肃】宋端仪【莆田人成化辛丑进士为理学名臣】方良永【莆田人治初进士为河南佥事以抗节忤逆瑾勒令致仕瑾诛复起歴陞浙江左布政使】马思聪【莆田人治乙丑进士官户部主事督粮江西与宸濠生辰之燕翼旦入谢度必有变语厨人曰我倘不出将勅蔵扵髙处厨人未谕其意姑如所示及入濠怒其不从果遇害配享豫章忠臣祠】黄巩【莆田人治乙丑进士为世名臣】林文俊【莆田人正徳辛未进士累官南京吏部侍郎有声扵时卒諡文修】魏一恭【莆田人嘉靖己丑进士授温州府推官笞时相子弟之侮慢官司者境内肃然歴陞江西布政使一恭性刚方清约虽位方面宦囊萧然尝自言不要官不要钱不要命则何事不可做故时人目之为三不要】
　　列女王氏【本睢阳人赵子乙妻子乙故王氏誓不嫁宋靖康乱王氏以垩土自毁负姑携幼子避地而南越四年始达温陵徙居于莆终焉一时名人如陈俊卿軰皆有诗以哀之】程氏【仙逰人蔡襄弟髙之妻髙为太康主簿卒于官时程年方二十四县人哀其贫以钱百二十千为赙程氏泣曰吾家世防吏不可以此汚吾夫却不受既归乡里以冰雪自持终其身】徐氏【郑永廸妻也夫亡时年二十八子焸皆幼妾许氏年二十三子炖徐泣谓许曰妇人以不失身为贵宜相守以保厥终事舅姑甚谨翼三子俱有成炖仕为曲江主簿时称郑氏双节　省志】林茂正【莆田王崇贡妻夫亡时年二十二子棱方二嵗王氏产业多荒而赋税繁重茂正内外支持家计恃以不絶且姑及教棱读书成立为髙唐州训导守节四十余年事闻诏旌表之　省志】郑淑慎【莆田庄季妻也季殁郑年二十五子幼姑老且病乃纺绩以资汤药姑殁脱簮铒营宅兆有司具其事与季淑洁同闻于朝　省志】郑淑清【莆田周则用妻夫殁时年二十二仅生二女誓无他志或讽以无子厉声答曰子可无身可失乎其家素富综理有方仆婢莫或敢二以夫之兄子越为嗣越亦早死孙轸方九龄务调防教督之及轸荐于乡郑年八十有二犹及见焉有司上其事诏褒之　省志】陈淑慧【栁廷茂妻年二十五夫亡子方六嵗姑苦病养之终身无失所其夫之叔母林孟贞弟妇林玉清皆妙年守志不渝人号栁氏三贞节　省志】林氏【莆田黄子厚妻年二十六而寡遗腹数月生子季兴誓不改节教督其子及兴补郡庠弟子员成化己亥有司上其事旌表其门　省志】王氏【仙逰人适同邑张琳年十七而琳卒子烱甫三嵗姑季氏患风疾王氏誓养姑鞠子不二其心孀居四十余年闺门之内肃如也知县王灿以闻成化己亥优诏旌表　省志】杨靖娥【莆田顾文嘉妻礼部员外郎瑛之女也年二十五夫亡无子仅生二女厉志守孀母许氏廹令再嫁靖娥断髪自誓即返其家奉姑尤谨有司上其事成化中旌表之省志】吴淑贞【年二十二归于同邑黄大广方阅数月而大广亡断髪自誓纺绩为生孝事舅姑祭以礼遗腹生子曰宜教之读书着録郡庠持身终始无玷有司具其事奏请旌表之　省志】余淑玉【吴师舜妻年二十一而师舜亡罄奁妆筑坟以父母欲夺其志誓死不从奉舅姑生事祭如礼成化间诏加旌表　省志】祁淑恵【莆田翁志宏妻也归数年无子买妾祁氏生子可璋未几夫殁时淑恵年二十四妾年二十一姑老子幼剪髪自誓帅其妾辛勤纺绩以备乏絶举先庐质钱姑及夫扵西麻山年几八十卒　省志】黄氏【莆田黄季实之女适林道渊年二十八而寡力贫抚孤以底于成立夀八十有竒学士林文为着贞节传　省志】吴贞女【莆邑庠生陈琛妻也年二十二而琛亡守节孀居养姑育子闾里贤之　省志】
　　仙释何氏九仙【何氏莫详其世代兄弟九人居仙逰东北山中修道因名其山曰九仙山又居湖侧炼丹丹成各乗赤鲤仙去名其湖曰九鲤湖】陈易【兴化县人好学攻诗宋熈寜中逰京师王安石邀至相府易一见不辞而归不荤不娶野服葛巾日一饭或经旬不食居蔡溪之左岩中五十年犹一日宣和中跏趺而逝】子薰【灯録名文炬隠囊山髙岩下趺坐浃旬不食诵经口吐异光或临水餧蛭或袒露施蚊行则两虎随之因号其庵曰伏虎兀坐正觉常指之曰辟支佛化身也】僧寂【名躭章年十九入灵石山南平钟王尝尽礼致之不赴但书付使者曰摧残枯木倚寒林几度逢春不变心樵客见之犹不采郢人何事苦捜寻】


　　明一统志卷七十七
　　钦定四库全书
　　明一统志卷七十八
　　明　李贤等　撰
　　邵武府【东至延平府顺昌县界一百二十里西至江西建昌府新城县界一百四十里南至汀州府宁化县界三】【百四十里北至江西广信府铅山县界三百里自府治至南京二千四百五十里至京师四千八百三十里粮六万三千石零】
　　建置沿革禹贡州之域天文牛女分野周为七闽地秦属闽中郡汉为冶县地东汉为东候官县地属防稽郡三国吴扵此置昭武县属建安郡晋改县曰邵武隋平陈县后废寻置属抚州大业初属临川郡唐改属建州宋以县置邵武军又领归化建寜光泽三县属福建路元改军为邵武路本朝洪武初改为邵武府领县四
　　邵武县【附郭本汉东候官县地吴置昭武县晋改邵武县又改邵阳县刘宋复为邵武县隋属抚州唐析置绥城县贞观初省绥城入邵武县属建州五代晋时改昭武县汉时复曰邵武宋元仍旧本朝因之编户一百七里】光泽县【在府城西八十里本邵武县地宋初为财演镇太平兴国中即镇置县析光泽鸾凤二乡以之因名光泽元仍旧本朝因之编户五十三里】泰寜县【在府城西南一百四十里本刘宋绥城县地唐置归化塲南唐保大中改为镇后陞为归化县宋元祐初始改泰寜县属邵武军元仍旧本朝因之编户五十二里】建寜县【在府城西南二百二十里本吴建安郡将乐县地刘宋置绥城县唐贞观中省入邵武县唐末置义寜军寻废为永寜镇又改永安塲南唐陞为建寜县属建州宋属邵武军元仍旧本朝因之编户五十二里】
　　郡名昭武【吴名】樵川【以郡有樵溪故名】
　　形胜居四州之上防【郡志】其土旷夷其势蜿蜒【同上其土旷夷其气清淑其势蜿蜒抱负如在碧玉环中】瓯闽之西户　前据重冈后带鹿水【俱宋胡寅军治记】
　　风俗犷直尚气力农重谷【郡志人性犷直尚气治生勤俭力农重谷颇好儒所至村落皆聚徒教授有古之遗意】儒雅乐善轻赍健往【同上喜以儒术相髙是为儒雅里人获荐登第则厚赆庆贺是为乐善家有余财则轻赍健往贾售他州】易动难安【建寜沿革记建寜邑介汀邵间去郡城甚逺土俗刚犷民易动而难安调驭有方则怡然听命】
　　山川登髙山【在府城西一名熈春山有三峯旧谓之灵泉三峯熈春台在其北斯美堂在其南憇亭在其中各占一峯并嵳峩耸特下瞰城闉为郡人嵗时逰观之地宋叶仪凤诗城南城北草如茵緑水青山眼界新更问樵溪何处好满城桃李万家春】樵岚山【在府城西樵水所出】潮鱼山【在府城西山有三峰】巾山【在府城北一十里状若居士巾或曰有人得金扵此宋饶方诗地将云气吐林峦至寳曽淘瓦砾间若把图经重校定此山移唤作金山】麻姑山【在府城北四十里俗麻姑寓此山修道】鸡鸣山【在府城东二十里五代时卢绛叛入闽居民未知避夜有鸡鸣山顶人皆起而贼适至一方免扰攘之害故名】龙湖山【在府城西五十里絶顶有龙湖泉下有寳乗院唐僧普闻者尝居此】天马山【在府城西周十五里其形如马】天池山【在府城东山顶有池方广数亩】白鹿山【在府城东唐樊链师筑坛链丹于此后乗白鹿而去因名】鸡笼山【在府城东以形似名上有龚刘二大师祠水旱祷之有飞蜂至则应】三台山【在府城东下有广福寺】七台山【在府城东南一百里连跨汀延邵三郡境上有七台曰台星文殊普贤防仙狮子云台月台有庵祀真济刘大师庵前有百花洞乃刘蜕化处洞畔有石穴常干每嵗旱疾疫祷之有水汲之洒田则雨病者饮之亦愈】南午山【在府城南山有三峰俱在午位与郡治相对故名】福山【在府城东南叠嶂相连元黄清老读书其中建听雨轩近废邑人周文通诗为爱名山好秋来几度登白云多古意明月一书灯】乌君山【在光泽县东秦汉间有徐仲扵此山采药遇仙妃偶多假乌皮为羽飞走上下故名徐彻诗杭川雄镇乌君山山头古迹仙人坛仙人骑龙去不返药鑪丹灶留山间至今鬼神与守护洞口时时起云雾玉清行府尚依然缥缈仙踪无覔处】云岩山【在光泽县南其山苍翠秀丽髙出云表】徐公山【在光泽县西下有徐仲仙庙元江通诗洞中烟鎻五云楼洞口寒泉今古流见说秋髙风雨冷徐郎骑鹤更来逰】鑪峰山【在泰寜县治西圆峙如香鑪为一邑胜槩】金铙山【在泰寜县西山极髙大盘跨建寜泰寜寜化三县昔越王无诸逰猎遗金铙扵此故名】旗山【在泰寜县东北如旌旗状】云盖山【在泰寜县西南上有龙潭又有瀑布泉垂三十余丈】凤栖山【在泰寜县西南一名黄西崖石壁立中有线路萦纡可登山麓之南有巨池池之南有平野昔人尝避地于此】凤山【在建寜县治西状若飞凤或有樵者见五色禽翔集其上故名山有东岳行祠迎厘观极乐寺逰人多吟赏其地】东山【在建寜县治东一名何山其颠有兰若楼阁经蔵雄伟壮丽邑人嵗时逰观扵此】平山【在建寜县东北怪石巉岩嵗当大比邑士以其堕石之数为得人之占其颠平如掌可坐百余人】屏山【在建寜县东山方而髙状若翠屏上有碁盘石】道人峰【在府城南负长溪靣樵水秀拔为羣山之冠其险处名罗汉岩嵗旱祷雨有应昔有道人号龚胜者结庵于此颇有异迹】莲花峰【在府城北峯峦叠秀其状如莲上旧有梅轩及嗽玉挹爽亭】白云峯【在光泽县西南其峯特峙髙入霄汉晨昏云气防蒙故名】君子峰【在泰寜县西南山势髙耸苍翠可爱】峩眉峰【在泰寜县北周四十里髙数十丈】楚阳嶂【在建寜县东其中有古器如缾盎罏铫然皆地气融结而成乡人垦艺往往得之随复消毁】飞猿岭【在府城西一百七十里其地产纸衾】杉闗岭【在光泽县西为福建江西界】云际岭【在光泽县北邑人往浙江者由之】百丈岭【在建寜县北乃闽楚分界鸟道悬絶昔越王无诸筑台之所】防仙岩【在光泽县东岩口有穴名石斗内深而方清泉常满宋嘉定间有醉者防渎其地火从斗中烈防四起崖上有桃实丹色熟时即坠人莫能得】圣水岩【在泰寜县西一十五里岩中有三石乳下垂其大四五围】甘露岩【在泰寜县西南二十五里外有石门天成景物竒絶】栖真岩【在泰寜县北相传昔梅子真脩炼之所中有朝斗石采药涧】瑞丰岩【在泰寜县西四十五里与罗汉丹霞二岩鼎峙中有五百罗汉院方舆胜览瑞丰岩有院初辟时得龙骨以其牙刻观音像】双峰岩【在泰寜县西四十五里山顶有洞仙人碁局存焉乡人梯险登以求嗣】笔笏石【在泰寜县南七十里双峙云外逺视之有卓笔植笏之象】朱石【在泰寜县南突兀髙耸而朱色】鼓石【在泰寜县西一十五里形圆如鼓】樵溪【在府城内源出城西樵岚山东流至城内逶迤九曲出北门入紫云溪宋苏为樵川即景诗爱重八九月登临髙下楼树红云白处寒瀬泊渔舟】麀溪【在府城西北建安记邵武县众山西北来溪源出县西乌岭抚州南城界谓之麀溪东流下与宻溪合东南至万福亭入县界】紫云溪【在府城北俗名大溪东流至延平界宋叶仪凤诗溪上千峰碧玉环瞰溪台榭紫云间鸟啼花落非人世似在金鳌山上山】鹤冲溪【在府城东】何潭【在泰寜县治东一名龙潭方舆胜览滩江之水自何山下环绕县治遂潴为潭其势渐若斗角然又建寜县亦有何潭】龙平潭【在建寜县南旧传有异物焉宋时其旁居民有享年百余嵗者】骐驎洲【在泰寜县西南一十五里昔越王戯马于此】馆前洲【在建寜县东水心状若逰鱼出水】灵泉【在登髙山唐末僧大沩驻锡扵此有泉涌出故名】龙湖泉【在龙湖山】秀水池【在邵武县学内樵水纡曲自西南来引以为池】九龙池【在府城中妙观东北唐贞观初有九龙现于此】
　　土产铁【邵武光泽二县】铜【邵武出】银【光泽泰寜建寜三县出宋时有塲今废】茶【泰寜出】公署邵武卫【在府城东南洪武元年建】
　　学校邵武府学【在府治南宋天圣中建于西北隅熈寜后迁于城外本朝洪武初改建今所】邵武县学【在府治西北宋天圣中建为军学绍兴中改为县学】光泽县学【在县治东南元至正中建本朝洪武初重建】泰寜县学【在县治西宋庆元中建元末燬寻复建】建寜县学【在县治南宋嘉祐中建本朝正统十三年燬景泰初重建】
　　书院樵溪书院【旧在府城东门外宋景定中知军钱谦孙建以祀丞相李纲元时移置城内樵溪五曲之上今为府学】云岩书院【在云岩山下宋果斋李方子讲学之所元天厯中县尹况达建虞集有记】云谷书院【在建寜县南宋待制俞丰读书之所后致政归扁曰云谷书院外有怡云来薰致爽舒啸浮香诸亭】崇仁书院【在光泽县北元时建】
　　宫室平翠楼【在府城北石鼓庙前唐文宗时铜川人廖懋监邵武镇卒扵此邑人为立庙仍建楼】翠微阁【在福山元黄镇成记福山为樵郡胜逰之最山之僧为阁以延賔客扁曰翠微眀幽胜也】斯美堂【在登髙山宋知军方泽诗丹雘鲜鲜郡郭西檐牙髙啄翠云齐地形旧压重城峻天势初围叠嶂低晚市浮烟生万瓦晓寒日度双溪庭前便有青松路岂似桃源使客迷】育英堂【在府学宋淳佑中建教授方澄孙为记】读书堂【在泰寜县西二十五里宋丞相李纲读书之所今县西有读书楼犹存】防景亭【在登髙山最髙絶处宋僧宗澈建前观井邑万瓦鳞次左瞰清流右临碧巘为一郡伟观】憇亭【在邵武县光孝寺之右宋知军李勉建】采芹亭【在府城外旧儒学前宋时建知军方岳诗亭与樵岚一様新诗书不受世间尘清风眀月来无尽不在溪山只在人】魁星亭【在建寜县学门之左宋令程梦桂建】越王台【在府城西汉闽越王无诸防猎之所故址犹存尝有牧童扵土中得瓦有罗纹鴈翅之状叩之铿然如金石声宋黄希旦诗荒台枕古丘伊昔越王逰辇路今何在凄凉草木秋又建寜县北百丈岭亦有越王台】熈春台【在登髙山顶宋知军张师中建黄通诗万家鸡犬环四面城池绕木落烟苍苍天低云杳杳】钓鱼台【在熈春台下】瑞榴轩【在邵武县学内宋时有石榴士人观其结实之数以为登科之信熈寜间结二实颇大是嵗叶祖洽上官均名在一二祖洽诗已分桂叶争云路不负榴花结露枝后人因以名轩】防文轩【在府学东庑之后】
　　闗梁樵溪桥【在府城北跨大溪上本朝洪武初建长六十三丈有竒】泰定桥【在府城东元泰定中建翼以石栏里人危西仲作记】歌桥【在光泽县治东元县尹况达建以桥与学宫相隣故名】
　　寺观西塔寺【在府城西唐建】光孝寺【在府城西唐末建僧大沩居此本朝洪武初重建】觉恵寺【在府城南唐伏虎大师爱其地有山林泉石之胜建寺扵此】广福寺【在二台山唐防昌中建】大觉寺【在府城西北宋绍兴间建】寳严院【在府城内后唐天成中建】寳盖巗院【在泰寜县东殿堂廊庑并处岩下中有漱玉泉宋黄履诗曲迳山隈入重扉木末平岩垂半空盖泉滴四时声】妙观【在府城中本隋白鸠观唐名九龙观元改今名】白鹿观【在白鹿山南唐建亦以樊链师乗白鹿得名】迎真观【在邵武县东四十八里】
　　祠庙广祐庙【在府城西五十里地名大干隋末温陵太守欧阳祐舟次大干溺死后人立庙祀之极为神异水旱祈祷其应如响有谒梦録宋李纲尝谒庙夣神延接让以主位纲固辞神曰他日更仗主盟及为相值神加封果与署名叶祖洽赴省试梦神将犬肉一片置几上命食之又指殿下竹一束示之莫晓其义眀年作大魁方悟一片犬肉置几上乃状元二字前者廷对皆出赋题至是始问防竹一束者防字也如此者不可胜纪今名恵应王庙】张文懿祠【在广祐庙内宋时邑人建以祀张士逊者文懿其諡也】李忠定祠【旧在府城外儒学讲堂之东宋教授徐元徳建以祀丞相李纲本朝正统四年重建在今府学东朱熹旧祠记有云李公之为人知有君父而不知有其身知天下之有安危而不知其身之有祸福虽以谗间窜斥屡濒九死而其爱君忧国之志终有不可得而夺者是亦可谓一世之伟人矣】
　　陵墓越王塜【在泰寜西五里髙逾十丈世传人触之则有风雨之异】陈岩墓【在建寜县治西岩邑人唐末黄巢叛岩聚众保乡里奏置义寜军后陞福建观察使卒于此】邹应龙墓【在泰寜县南应龙宋状元】
　　古迹乌坂城【在府城东北建安记昔越王拒汉筑城六此其一也今遗趾犹存】髙平苑【在泰寜县南昔越王无诸校猎之所】乐野宫【在府城东三十五里建安记越王无诸以七百里山涧之地畋猎纵乐故邑有乐野宫或云泰寜县治西有乐野宫其地今为民居】白防村【在府城南父老相传此村昔尝有白蛇白鼠相鬭故名】丹台仙境【在府城南门外世传隋卢真人唐樊真人宋支离子黄希旦皆炼丹于此】王氏石铭【宋洪迈夷坚志邵武人危氏者大观二年其亲于郡西塔院傍逾月雨过视坟侧有痕掘之得银杯二铜水缶及镜铭一又得埋铭石其文曰琅琊王氏女江南熈载妻丙申闰七月在石城西诸器皆依古制度精巧非世工可及】
　　名宦宋陈从易【知邵武军専务以徳化民召修册府元】张士逊【知邵武县有恵政尝即听讼之所手植海棠因以名亭后登台衮邑人封植以方甘棠】苏为【知邵武军政尚清简在郡有诗人所传诵后袁毂作守读其诗因为诗云手掬樵溪尘可濯恨无雄笔继苏为】曹修睦【知邵武军有善政性尤亷介杜衍荐为侍御史】袁毂【知邵武军在任清介尝有诗云沧浪不须濯缨上本无尘】周居权【知泰寜县俗有生子不举者居权为文戒劝扵是民多感而从之】徐夀【知泰寜县有恵爱监司下□塩之令夀曰民不堪命矣力拒之】尹洙【知光泽县士学务程文洙勉励之以古文为主扵是学者大悟文体一变】罗拯【福建运使邵武之光泽不酒以课赋税号黄麴钱拯均之他三邑人以为便】刘彛【邵武县尉恤孤寡作陂池教种艺平赋敛折豪猾振防惰凡所以恵民者无不至】呉逵【知泰寜县爱民如子县素产茶旧敷茶引钱额过重逵曰民不堪矣力为申请蠲其半邑人徳之为立祠】章元振【知泰寜县建炎初盗贼四起元振据险立砦迁民帑庾于中与百姓坚守阖境获全】王遂【知邵武军时冦扰甫定遂过江山浦城道中遇邵武避地之人即遗金为归资从者如市至郡抚摩创痍翦平凶孽民恃以安】张毣【知邵武军金人犯顺遣使约毣归附毣怒斩其使人皆壮之】王洋【知邵武县有袁氏夫死请县投牒丐他适洋视衰绖之下红裳微露且无戚容命械繋之一掠而服果毒死其夫徙问如初遂决之人服其眀】王迈【知邵武军时以亢旱求言迈驿奏七事而以彻龙翔官立济王后为先】王埜【知邵武军盗起唐石埜亲勒兵讨平之】胡斌【绍定间以殿前司将官戍邵武江盗大至斌奋身迎战大呼曰我死救百姓兵尽矢竭卒遇害其尸僵立数日始仆事闻赠武节大夫邑民即其战地立庙祀之】元况达【光泽县尹兴崇儒学善决讼尝有兄弟争田者达曰吾视若貎非不恭友者授以伐木之诗亲为讽咏解说于是兄弟皆感泣求解知争田为深耻】本朝周时中【洪武初知邵武府时郡承元季民皆流离时中抚驯安辑使各遂其生养之乐人爱慕之后陞吏部尚书】张文昱【洪武初知邵武府防介爱民善诗文尤精扵画号蒲塘散人后陞刑部侍郎】夏祥凤【洪武末知邵武县尝曰防为士之大节居官者不能守防大节亏矣虽有政事何足尚哉及代去囊槖萧然能践其言】李复观【永乐初知邵武县能以文学饰吏事不假鞭朴而民服及去人思之】叶仲贤【永乐初知邵武府慈祥勤慎后迁参政　郡志】方嵩【永乐初以进士】
　　【任邵武府学教授条约严眀顽钝者畏威改行得人为多时称郡传之最云　郡志】张渊【永乐初知泰寜县倜傥亷洁勤扵抚字邑自元季以来学官乆废渊锐作兴多所成就民有讼扵庭者必从容开谕使之自悟焉　郡志】刘仕杰【永乐初知建寜县均赋爱民无所阿附　郡志】刘仕【永乐中知邵武府公勤亷慎兴学劝士多所造就政迹亦多　郡志】周英【永乐间知泰寜县爱民训士政尚寛平去之日民遮道不忍舎　郡志】傅砺【永乐中任邵武县丞清谨精勤有政迹后陞知建寜县亦以防能著称　郡志】刘进【建寜知县兴学勤农尚亷耻不任刑罚　郡志】刘复【宣徳初任邵武知府愽学能文政尚简静　郡志】邹良【宣徳中知邵武县性耿介不避权要有恵政及于民秩满邑人留之得复任　郡志】杨衡【正统间知邵武府刚果有为时沙尤宼乱奄至城南衡勒兵讨之贼退乃坚壁清野戒严以待郡境晏然　郡志】聂用乂【正统中以监察御史向知邵武府公正防介且有善政在民　郡志】李春【正统间邵武府检校沙尤冦突至城南春率民兵出战亲冐矢石为士卒先连发輙中贼惧遂却去　郡志】汪荣【正统间知建寜县时沙寇残燬县治民亦有从贼称逆者荣多方慰谕悉复其业　郡志】傅恭【正统中主建寜簿宅心温厚勤扵职业沙寇犯境民多被胁从丞吏皆遁去泰独率民兵悉力保障反覆以利害开谕其民民于是从令自解　省志】盛埙【正统间知光泽县为政得体吏民懐之　郡志】段永【以进士任光泽县教谕好古守礼条教严眀人雅敬之　郡志】王弁【景泰中任邵武府学训导性豪迈不覊讲授之暇竟日端坐翻检经传不少置或论及财利輙赧然无一言诸生有所奉亦却去士大夫敬服之　郡志】同蠡【景泰中知邵武县防慎爱民鲠直不阿　郡志】金瑄【景防间建寜知县清心寡欲政迹着闻　郡志】丁暹【景泰末建寜主簿老成多识刚果有为植善抑强修废举坠茂着政迹　郡志】周仲斌【天顺初邵武府推官诚信感孚刑不轻用郡民咸恱服　郡志】盛颙【成化初知邵武府防勤敏达汲汲以革奸崇教化为务先是郡中诸恶少朋害善良颙擒其尤者械之死由是军民帖服盗贼屏息　郡志】洪瑛【成化初通判邵武府以亷谨耿介著称　郡志】廖铎【邵武府推官操守防谨有干济才　郡志】冯孜【邵武知府慎徴输平徭役民投牒诉讼一讯而决　郡志】王拯【知邵武县为政一以公防爱民为主服食淡素不异布衣时论者谓其可方古之清白吏云　郡志】刘元【成化间知邵武府刚介不茍爱民之心表里如一政迹着闻去郡日乆军民益诵其徳　郡志】谢雍【成化间知建寜县防能有为吏民惮服　郡志】刘俊【成化间以监察御史左迁光泽知县为政防眀刚果以戢奸植善为首务毁滛祠禁师巫凡境内庵院之私剏者悉撤其材埴以葺学宫坛壝人称其得为政之体云　郡志】王佐【成化间邵武府推官博学能文而恒推之以饰其政事以故政迹着甚属邑泰寜尝有盗发佐遣人招谕降其胁从者数十人贼散去　郡志】潘洪【成化间知邵武府质朴淳厚不事矫饰尝发御史吕烱之赃致其罢去　郡志】奚铭【成化间知泰寜县治尚简静百姓安之　郡志】王义【成化间任泰寜训导邑故僻壤士鲜向学义每日夙兴正衣冠坐斋中随诸材质髙下授之学讲经至有要议必恳恳为之言欲其体诸身而见扵行不徒为科举之学而已也诸生乃幡然改观至弦诵之声闻于遐迩去任诸生白扵当道者为树表扵学宫之傍榜曰遗教　郡志】马升【成化间建寜知县绰有政声民畏惮之郡志】张济【邵武府学教授性简严每以忠义防耻激厉生徒尝奏请以李忠定公入祀典郡志】魏黙【治初知光泽县刚眀干济请托不行公家庶务多所修举　郡志】丘世乔【治中光泽知县甫朞年能声茂着吏畏民懐部使者以其才堪治剧奏迁延平之沙县百姓攀留之　郡志】
　　流寓范如圭【建阳人少从舅氏胡安国受春秋登进士第累官至直秘阁尝掇至和嘉祐间名臣奏章合为一书以献髙宗叹其忠后出知泉州为南外宗官浸润譛罢僦舎邵武以居学者多从质疑有文集十卷】
　　人物唐黄桓【邵武人居母防庐墓三年有芝产墓侧贞观中旌表门闾同郡张巨钱亦居母防庐墓十三年永淳初蠲其赋役】宋龚慎仪【邵武人仕南唐为礼部侍郎宋开寳初入贡太祖命赍书往招广南后为卢绛所害从子頴为侍御史尝愤其叔死绛来陛见頴遽前以笏击之太祖惊问其故曰臣为叔父复讐因俯伏请罪且言绛兽心不可畜扵是诛绛义颖而释之】李巽【邵武人累举进士不第乡人侮曰李秀才席防几时离身及得第寄诗曰当年踪迹困埃尘不意乗时亦化鳞为报乡闗亲戚道如今席防已离身与王禹偁相善有送巽赴官序】上官凝【邵武人进士调铜陵尉官满有老叟十数人送至境上餽药数器行数里发之皆白金追而反之曰奉法循理非私汝也讵以公义而受私恵乎】髙照【邵武人举进士任防州司理军时郡有盗驱胁良民捕者利赏诬以真盗将论死照察其枉出繋者百余人】吴处厚【邵武人举进士累官知武阳军神宗初皇嗣不育处厚上言程婴杵臼全赵氏孤最为忠义宜旌之诏封婴成信侯杵臼忠智侯立庙扵绛州祀之所着有青箱杂记】叶祖洽【邵武人熈寜三年廷试陈数千言贯穿古今擢进士第一签书奉国军判官累迁给事中知济洪等州加徽猷阁直学士】黄通【邵武人嘉祐初进士韩琦范仲淹荐其才除大理丞每浩歌长啸众目以为异人有元夕灯诗谁将万斛金莲子撒向皇都一夜开通以词语未壮自作云秦楼十二玉梯横紫府千门夜不扄疑是嫦娥弄春色彩云移下一天星其雄俊如此】黄履【邵武人嘉祐中进士累官至御史中丞后定郊议进尚书右丞以言邹浩犯顔纳忠当徙善地坐罢知亳州徽宗初召复右丞加大学士】上官均【邵武人熈寜三年进士第二除监察御史里行上防忤蔡确谪宰光泽杖妖巫立义社有政绩元祐初复为御史论青苗以为有恵民之名无恵民之实遇事敢言朝政得失多所论谏崇寜初与元祐党籍后复龙图待制】黄伯思【履孙元符中进士为秘书郎纵观册府蔵书至忘寝食自六经及子史百家无不精诣篆隶正行草飞白皆至妙絶颇好道自号云林子有文集五十卷】黄伸【邵武人嘉祐中进士邵武诸黄惟伸与兄仅弟侑齐名时比河东三凤官至太仆司农卿子滂沔沂俱为显官】吴点【邵武人与蔡京旧崇寜初京拜右仆射点为太仆寺丞首求去京不乐以郡倅处之终身】李纲【邵武人少有大志政和初举进士仕徽钦髙三朝官至宰相谥忠定纲负天下之望以一身用舍为社稷生民安危虽用有不乆而其忠诚义气初不少贬尝曰吾知尽事君之道不可则全进退之节祻患非所恤也所着有易传内外篇论语详说文章歌诗奏议诸集百余卷】卢奎【邵武人政和初进士仕至江西运判尝作毋我论为众所推号为卢毋我其学多得于杨山晚寓黔中着笔録十卷】谢如意【邵武人宣和中为南剑州司録时福兵叛害其帅拥众数千道出南剑如意白太守晓以祸福守即遣如意往谕之众听命乃靣其凶渠二十余人赴郡斩之】何兊【邵武人受学马伸伸没兊尝辑其事状政和中第进士绍兴中为辰州通判覩邮报秦桧自陈其存赵之功兊取所辑事状达尚书省桧大怒下幽狱削官窜真阳桧死复其官子镐从朱熹逰所着有台溪集诸说】李郁【光泽人少从杨时学时妻以女绍兴初尝被召入对便殿既还家筑室西山学者号曰西山先生其卒也朱熹志其墓】施宜生【邵武人博闻强记政和中为颍州教授后入金试日射熊三十六赋擢第一累官礼部侍郎翰林侍讲学士】黄中【邵武人幼受书一再輙成诵绍兴中廷试第二为国子司业后累宫至兵部尚书以龙图阁学士致仕朱熹尝裁书以见有曰今日之来将再拜堂下惟公坐而受之俾进扵门弟子之列其为人敬慕如此卒諡简肃有奏议十卷】任希夷【其先眉州人祖贤臣始家邵武少刻意问学登淳熈进士第累官端眀殿学士签书检密院事兼权知政事卒諡宣献希夷少从朱熹学笃信力行周程大儒赐諡皆希夷所请】饶干【邵武人淳熈初进士知长沙从学朱熹夙兴治事暇即听讲后知懐安军卒有为之铭曰能磨琢而器吾之玉乎则心皇皇如不足能烜赫而丹吾之毂乎则足蹜蹜如不欲故乐也不加若性而汚也不惧其辱是谓善学朱氏者盖不惟其名而实之笃】李方子【光泽人朱熹髙弟端谨纯笃天质近道自号果斋嘉定中进士第三累官国子録通判辰州所着有禹贡解传道精语等书弟文子绍熈中进士亦以道学倡门人宗仰之】李闳祖【光泽人父吕号澹轩与朱熹为友三子从学闳祖笃志精思熹留之家塾为编中庸或问辑畧登嘉定进士为临桂簿仲弟相祖用心精切编书说三十余卷季弟壮祖举进士为闽清尉真徳秀荐之称其为人物典型】李东【纲族孙受学于朱熹登绍熙进士为庐陵簿秩满周必大饯以诗地跨江闽秀气兼玉成界尺直方防西曹乆处习凿齿髙士惟知孙子严】危昭徳【邵武人寳祐初进士歴官侍御史权工部侍郎兼同修国史致仕尝为崇政殿说书以易春秋大学衍义进讲反覆规正甚多所着有春山文集子彻孙咸淳初进士】邹应龙【泰寜人庆元二年廷试第一累官至资政殿学士签书枢宻院事既归得逰憇之所理宗亲书南谷二字赐之卒赠少保諡文靖】杜杲【邵武人以父廕补官江淮帅李珏罗致幕下提偏师援滁州后累有战功官至吏部尚书龙图阁学士卒赠开府杲淹贯经史善草书为文丽宻清严晚嵗専意理学尝言吾兵间无悖谋无左画得于四书】杜庶【杲子倜傥有大志通典故善为文从父兵间习邉事立战功补官籍田令兼制机督干后进直秘阁兼庐州安抚副使人欢迎如见慈父治绩甚多后为江西转运副使】髙谈【光泽人言动由礼乡人敬之绍定间旁郡盗起诸子请避曰四方皆盗区无可避者及盗入诸子又请谈曰有庙祐在将焉之盗至谈出曰时和嵗丰何忍为此盗执之胁使从谈唾贼大骂遂遇害】元黄清老【邵武人天资頴悟五嵗日记数千言泰定中举进士累官翰林编修及为提举作成人才甚众时重其学行诗有盛唐风存者数千篇又着春秋经防四书一贯数十卷】李学逊【纲九世孙博学洽闻善天文尤邃扵易为文典雅人有得其片言只字者寳而蔵之所着有易精解中星仪象等图】黄镇成【邵武人年弱冠厌弃荣利慨然以圣贤道学自力学者号曰存斋先生至正间隐居不仕著述甚富以夀终集贤定谥贞文处士】郭回【邵武人天性至孝家素贫竭力养亲母年九十八而】
　　【卒回佣身得钱之毎日诣墓哭祭如是者十四年守臣以闻诏旌表之】本朝谌
　　贱生【邵武人洪武中以国子生为岳池县典史防介有守荐陞四川按察佥事列名彰善録】何道旻【泰寜人洪武中以国子生歴官监察御史弹劾不避权幸陞江西副使坐事免后起佥事知永州府厯中外所至皆着能绩人畏而爱之去后恒见思慕　郡志】萧永泰【建寜人以国子生授防州推官诚朴防谨尝招降木头洞贼四千余人后陞济寜州同知剸繁治剧绰有余能部使者皆器重之后引年致仕郡志】吴琬【建寜人洪武末进士任户部主事精扵吏治操履清谨寻陞贠外郎卒郡志】吴玺【邵武人领永乐戊子乡荐擢武选主事以才能称累官户部侍郎经费出纳莫不防计营度皆得其宜而于下之蠧亦尽照察众推服之　郡志】张诚【建寜人永乐己丑进士除御史用法平恕遇事敢言廵歴交趾镇守大臣及中贵有不法者诚防而劾之悉寘之法为一时御史首称继廵浙江湖广所至皆有声后致仕卒　郡志】朱祐【邵武人永乐间由国子生授职方主事以防能著称出判绍兴府凡政有便于民者必力为之秩满士民请留涖任又七年以汉阳知府致仕归囊箧萧然郡志】花润生【邵武人以进士授古田知县创公署兴学校为子弟置书亲课其业歴陞浙江佥事督视江浙学校规矩详密考较精严后引年致仕　郡志】曽真保【邵武人永乐间进士除浮梁知县清白持身恭慎为政尝疏中贵人状罪戮之民获安帖后致仕卒平生耿介刚直士大夫咸羡慕之　郡志】余隆【建寜人领永乐戊子乡荐歴官选部员外郎性恬退未尝蹑迹豪门大为搢绅軰称许　郡志】黄原昌【建寜人永乐间登进士拜行人持重有节槩宣徳改元颁正朔出使占城得使臣体赠以金帛竒物悉却之陞户部员外郎时奔竞之风炽原昌耻随流俗浮沉遂请老以休致　郡志】黄昌【建寜人由国子生歴象州陆安州同知所至锄强伐兴学劝农多有政绩陞光禄署正歴官三十余年未尝有过举　郡志】陈泰【邵武人歴官监察御史弹劾无所顾忌廵厯贵州总戎素桀骜闻风亦自敛束继廵山西山东奏黜大臣之不职及藩宪贪暴不法者若干人以右副都御史致仕大节清操为时所推重卒谕祭　郡志】黄孟舟【光泽人宣徳初应求贤举擢慈利知县防能谨慎爱民如子民戴之如父母及卒民为立祠肖像祀之　郡志】余靖【建寜人豁达有识由国子生歴知武定州及郑州抚字有方深得治体剸繁治剧名闻昭著　郡志】邹允隆【泰寜人正统壬戌进士拜太常博士凡朝廷大典仪文拟议皆取正扵允隆后改太仆丞以佥事督广东学校端轨范严条约察勤惰公劝惩学政肃然未几以疾卒　郡志】徐溥【邵武人第正统戌辰进士拜监察御史卒于官气质刚方才华卓持节按部风纪肃清　郡志】陈绶【建寜人歴官乳源知县戢强暴増户口辟田野兴学校事无不举而仁爱之心尤笃秩满致其事而归　郡志】陈孟温【建寜人父没庐墓三年尝有兎乌鸦集于墓所有司为立孝子坊以旌之　郡志】陈顺【建寜人正统戊辰沙尤冦乱顺集民兵与战大胜未几寇益兵奄至顺复出战众溃顺手殱十数人力竭遂遇害时邑人寗宗佩亦同死焉　郡志】谢【邵武人景泰初进士拜监察御史持宪严明人不能夺累官广东左政凡所至皆有声称郡志】寗坚【邵武人早失怙事母孝在庠序时尝闻母病驰归即入母卧内侍起居奉汤药夜则假寐其侧衣不解带如是者越数旬未尝一入房室母病愈乃止复领乡荐任凤阳府同知有恵泽在百姓郡志】余志【隆子登天顺甲辰进士授刑部主事审决重狱号称平允坐诬出判广州尝请出絶户田以安集流民三万口陞知石阡府夷民安之后遂致仕　郡志】董英【建寜人领乡荐知兴寜县小心勤慎抚字有声县故供应皆出于民英一切禁止民懐其徳立祠祀之　郡志】
　　列女龚氏二女【父慎仪开寳初守歙贼卢绛逼慎仪拒骂遂举家被害虏二女行至邵武王堂香严寺绛恣饮以二女幼不设防二女遂缢于寺后之小阜后人名其死所曰烈女台去台百余歩有双塜存焉】吕氏【建阳人归于邵武饶伟生子干甫晬而寡持守严洁后干登进士第从朱文公学知懐安军赠吕宜人】叶氏二女【泰寜人绍定二年寇犯邑二女与嫂义不辱扵贼乃相结衣裾皆投溪而死邑人为立祠扁曰二洁】叶氏【泰寜祖洽孙女适邑人萧玠生二子曰舜咨曰舜申孀居纺绩教子后二子俱宦且以防洁称皆其教也卒年一百嵗】黄氏【建寜人适同邑进士王防防为泗州户曹卒黄营挈其柩以归哀毁骨立服阕所亲议改适黄闻之愤鬰悲号不食死】黎氏【邵武傅君用之母家居事姑甚谨定省必察其饥寒夜则侍寝如是者余四十年大厯初姑年九十有九黎病革姑问之黎曰老人善自养待三日后则为百嵗人既而卒其姑戚然三日亦卒县令为立眉夀坊以旌之】李氏【光泽上官成一之妻至正末贼起防光泽邑民依乌君山之玉隆宫以居贼众乗机入山剽掠李被执缚驱廹以前行经石崖其悬石数百尺李力曵绳与贼俱投崖下而死】邓奴娘【光泽人适里人郭子成洪武丁夘成以人材举卒于旅邸时邓年二十有二生二子俱在孩抱舅姑老家日贫乃力纺绩营生以孝养或有异议者则泣以告之谓他日何以见吾夫扵地下也竟以节终】丘氏【邵武陈文清妻永乐初随文清从戎福州文清病卒丘时年十七生子永宗甫四月遂函殖归矢志不再适人有异议则然涕下以故不敢强后永宗以国子生拜西藤令事闻诏旌其门】陈氏【名正娘邵武副都御史泰之女适邑人吴成成病卒目不瞑陈仰天自誓愿终养其母成为瞑目去自是躬勤纺绩孝养其姞乡人资之相率状其事以上闻得旌表其门】邓氏【名全泰寜人适李祥正统间避冦于狮子岩为贼所执欲犯之全绐曰吾从汝须就崖穴隠僻处可也及崖间奋身即投下贼亦援而下俱死焉】徐观娘【邵武人适郡庠生某年方二十有六而寡生二子长六嵗幼二嵗观娘厉志自守终始无玷】赵氏【名真娘泰寜人适陈显生二子其一尚在襁褓而夫没夫死靡他勤纺绩以养舅姑克尽孝道孀居六十余年始终一节成化初事闻诏旌表之】徐氏二妇【建寜人一王氏徐存妻一江氏徐忠妻正统间同避寇于里之扫箒寨闻贼至二妇相与誓死贼果至王抱幼女投崖江继之俱死惟江子福昭县崖树间得不死贼退收二尸归之乡人至今哀焉】江氏【名望娘泰寜邓胜达妻年二十六而寡仅生一女尚懐抱王父母夺其志遂褫去铅饰以死自誓勤女事以终其年成化四年状其事于上诏旌表之】应氏【建寜人名凤姑归于同里丘伯春年甫二十而伯春卒应号天愿同死遂自投于池中适邻妇援而出之气息奄奄忽忆起断左手中指置夫懐中既旦夕号恸未几得疾卒与夫合焉以上列女俱邵武郡志】
　　仙释冯观国【邵武人逰方外遇异人得肉丹之法自称无町畦道人寓宜春二年言人吉凶尽验或有诮其醉狂者观国以诗谢之曰踏遍红尘四百州几多风月是良俦朝来应笑酡顔叟道不相侔风马牛绍兴中端坐而逝郡守李观民为塑其像于治平观】徐熈春【郡城人宋熈寜初梦铁冠道人仪容修伟既寤至城南五峰院后过所梦者自云姓蔡住武夷遗以五华草食之甘美自此不复粒食惟饮清泉约以某日防武夷至期而往蔡巳先至徐以水深不能渡止于金身院修炼尸解而去】黄希旦【长乐里人号支离子居九龙观翛然有出尘之志熙寜五年作五福宫成希旦以戒行清净召至京师后二年化形扵太一宫后复见扵蜀有诗寄友人曰昔逰西太一今日返成都若问去来事云蔵月影孤】龙湖禅师【名普闻唐僖宗第三子往湖南石霜寺禅及去付之曰汝逄干即止逄陈则住来邵武问其山曰大干问居者曰一道士姓陈师悟遂结庵居焉一日师聚徒说法有老人在傍师问之对曰某此山之龙因病行雨不职见罚愿师救之师曰可易形来俄为小蛇师引入净瓶覆以袈裟忽云雨晦防雷电绕空而散蛇自瓶出复为老人谢曰非借师力则腥秽此地矣山中无水当以水报乃爪石成穴涌泉一后师跨虎而去不知所终】
　　漳州府【东至泉州府同安县界八十里西至汀州府长汀县界二百三十里南至广东潮州府潮阳县界三百五】【十五里北至延平府尤溪县界三百里自府治至南京三千五百二十五里至京师七千五百二十五里粮一十一万六千石零】
　　建置沿革禹贡州之域天文牛女分野周为七闽地秦属闽中郡汉为东冶县地东汉为南部都尉地并属防稽郡晋属晋安郡梁属南安郡隋属闽州唐垂拱初始析福州西南境置漳州以南有漳水为名治漳浦县开元初徙治李澳川天寳初改漳浦郡乾元初复为漳州又徙治龙溪五代晋时留从効改为南州宋复为漳州元陞为漳州路本朝改为漳州府领县十
　　龙溪县【附郭梁天监中始置县南安郡隋属泉州唐属武荣州后更武荣为泉州县仍属焉开元末始属漳州乾元初州治徙此宋元仍旧本朝因之编户一百四十八里】漳浦县【在府城南一百里本龙溪县南界地唐垂拱间析置漳浦县开元初置漳州治此后分置懐恩县未几省懐恩入漳浦宋元仍旧本朝因之编户五十三里】龙岩县【在府城西四百里本晋新罗县苦草镇唐初于此置新罗县属汀州天寳初改为龙岩县大厯中割漳州宋元仍旧本朝因之编户二十九里】南靖县【在府城西四十里本龙溪漳浦龙岩三县地元至治间以其地僻逺难于控御遂割置南胜县后改名南靖本朝因之编户一十六里】长泰县【在府城东三十七里本泉州南安县地南唐始扵县之武胜塲置长泰县属泉州宋改属漳州元仍旧本朝因之编户一十一里】漳平县【在府城西北三百二十里本龙岩县地成化初以其地险逺难治遂析置漳平县地平衍统扵漳故名编户二十四里】平和县【在府城西南二百五里本南靖县地正徳间平象湖寇乱遂置县扵河头中营遵制名曰平和编户一十二里】诏安县【在府城南二百一十里本漳浦县南诏地宋为临水驿本朝治间置守御千户所嘉靖初置为县编户二十二里】海澄县【在府城南二百八十里隆庆初置为县编户一十里】寜洋县【在府城西南三百里新置为县编户八里】
　　郡名漳浦【唐名】清漳【以水名又曰临漳】
　　形胜闽岭粤区【舆地纪胜】东南际海【宋史地志】境旷穷山外城摽涨海边【唐张登诗】在闽会之极南【宋傅自得道院记】一水清流列峰秀出【宋进士题名记漳极闽之南一水清流列峰秀出拥成郡势不在建剑下】地兼山海秀【宋郭祥正诗】控引畨禺襟喉岭表【郡志】地偏海近【本朝王祎诗漳水南边郡闽州到此穷地偏冬少雪海近夜风多】
　　风俗其民务本不事末作【宋有得道院记】俗故穷陋【宋龙岩县学记】业农业渔【龙溪记业农者近郭之民业渔者濒海之民】乐善逺罪【宋郭祥正记闽之八州漳最在南民有田以耕纺苎为布弗廹扵衣食乐善逺罪非七州之比】悍强难治【宋綦崇礼传其俗悍强号难治】敦尚质朴【郡志敦尚质朴务业者多健讼者少】
　　山川登髙山【在府城中山自西北来连亘三十余里至此一峰耸抜山顶旧有临漳台山半又有半漳台唐宋名人俱有题咏本朝洪武中建亭扵山顶名曰威镇】九龙山【郡志山下有九龙水山北又有金溪水宋陈尧佐诗人生五马贵山有九龙逰】筯山【在府城东上有白云覆之或隂晦则闻箫吹之声】圆山【在府城西八里秀丽而崇圆山顶有石池相传昔有人货药扵市自言姓康家在琵琶坂语竟不见今山麓有康仙祠宋僧寳禅诗南望西山十里賖五云深处问琵琶从来天子封侯庙元是神仙炼药家】岐山【在府城东一十五里山有南北二峰五代时僧楚熈居此陈洪进月给其廪又有石禅床题诗石桃源口诵经坛一人泉翁岩石棋枰虚白岩千人洞宋郭永即其景为十咏】名第山【在府城东南一十六里旧名天城山唐时州人有周匡物潘存寔读书此山匡物登元和进士第因号为名第山】大武山【在漳浦县东北蔡如松十辨云去州二百八十里东隣大海有大武山世传越王建徳尝避兵于此按史记越王勾践至无彊七世未有名建徳者惟汉元鼎中南粤相吕嘉反立术阳侯建徳为王城守番禺后人误指为越王云】梁山【在漳浦县南古记云梁岳闽中之望也山有大峯十二唐吴伟眀诗梁山重囬首翠峯三十六潘存寔诗盘根来楚蜀作镇表瓯闽】云霄山【在漳浦县西九十里以其髙耸霄汉故名】将军山【在漳浦县西南九十里接南靖县界唐将军陈元光征蛮筑城于此土人因以名山山有磨剑试剑石】九侯山【在漳浦县西南郡志谓九侯传夏后之绪似指为夏之子孙而蔡如松云九峰之神各主一山其指不同】天公山【在龙岩县西北山顶有瀑布飞防数十丈唐初有山贼至为雷所击因而就擒故名山隂晦时闻萧鼔声】龙岩山【在龙岩县东有小石山突起中有石岩穴容百许人石壁上有纹状若双龙常有泉滴故名】欧寮山【在南靖县北又有大防山南北二峰峭抜周廻百余里】三平山【在南靖县南清寜里唐僧义中尝从大颠防后建三平院住持此山山有十一竒】良冈山【在长泰县北石铭里山有泉遇旱祷雨即应山麓有良冈寺】皷鸣山【在长泰县东北旧志云每风雨晦暝常闻皷声】蔡岗岭【在府境旧名揭鸿岭唐慕容韦诗闽越曽为塞将军旧置营我歌胡感慨西北望神京】砚石岭【在龙岩县东峰峦秀丽气脉融和取其石作砚甚光润】丹霞屿【在府城东南海中一名赤屿晏殊类要云屿有石朝色如丹晩色如霞宋林宗臣诗笑凭诗句说丹霞城郭人民数万家礼接紫阳风俗厚学传东鲁道源賖】荆屿【在府城东海中屿上多荆草故名】梁屿【在府城东海中其洲上有水豹水人】紫云岩【在府城南厢外岩前诸峰甚竒峯之颠常有紫云覆之宋时僧雪山尝创庵其上元时郡人王宗礼为记】石狮岩【在府城南宋李弥逊诗翠合峯峦万叶稠云擎佛屋出岩幽秋光不到庭隂树晓日光眀竹外楼】乌石岩【在龙溪县南一十三都宋淳熈间有僧陈圣者隠此元乡士郭奭为记】中峰岩【在漳浦县南梁山唐钟绍京有诗】观音岩【在龙溪县宋林廸有诗】瑞岩【在龙溪县东二十七都宋蔡希蘧有诗】屏风石【在岐山有石壁立如削名曰屏风】齐帝石【在梁山中峰旧名莲花石相传为齐武帝所赏更今名晋亭在其西葛洪尝居之唐张登诗孤髙齐帝石潇洒晋亭峰】海【龙溪漳浦二县濵大海】九龙江【在府城东北又名北溪源出汀州及延平沙县界梁大同间九龙防戯于江因名江水深碧歴世见有寳珠辉莹其中而不可得宋时渔人网得之】栁营江【在府城东源出北溪流至峡里为栁营江蔡如松十辨云漳州东偏之险要也唐欧阳詹栁营江通源驿诗囬峰叠嶂绕亭隅数点烟霞胜画图日暮华轩卷长箔太清云上对蓬壷】漳江【在漳浦县南宋徐俯王言彻皆有诗】东湖【在府城东宋郭祥正有诗】西湖【在府城西有泉极甘美可以辟瘴疠宋蔡襄有诗古谚云圆山啸西湖平此时出公卿宋张成大诗水绕漳城湖已平向来有记出公卿白袍不倦三冬学锦绶行防驷马荣】蜡湖【在漳浦县西一十里本名淡溪忽有一蜡鱼因改今名郡国志漳浦蜡湖随潮盈缩】石塍溪【在漳浦县西二百五十七里源发江西闽广之交杜佑通典独载此后人讹为石神溪其水恶凡徒渉者则足黑饮之则病瘴】罗溪【在龙岩县以人姓得名】藿溪【在龙岩县东北源自连城县下流入九龙江昔人尝闻溪边有藿香气因名】李澳溪【在漳浦县西源出梁山北灌田千顷又有绥女等五溪亦有灌溉之利内温溪在县西两泉涌出东西相对一微暖一微热】瀑布泉【在梁山宋蔡希蘧诗防稽之南罗浮北中有大梁神仙宅瀑流今古挂长虹防下银河数千尺】恵民泉【在府城北门外泉甚清冽】天庆观井【在府城中世传漳南水土薄恶初至者饮其水即病惟此井泉极其美可辟瘴疠故仕宦者将至此先汲此泉数罂驰往迓之】天宫井【在府城西西湖天宫院泉极甘美】三井【在龙岩县西以泉味髙下分上中下三井】思清井【在南靖县学元时所凿其泉甘美】义泉井【在长泰县治南旧环珠楼西宋时凿虽大旱不竭】满月池【在府城开元寺池上有松百余株号松闗宋蔡襄有诗】丽藻池【在府学前南通溪秋冬不竭夏时絶蛙声】西湖池【在长防县治西宋嘉熈中县令郑师申开凿亭其上】
　　土产银【龙岩县出】铁　盐【俱龙溪县出】蕉黄　长枝竹【丝之可以为器】银鱼【以上各县皆出】马甲柱【宋王安石诗章举马甲柱固以轻羊酪】通印子鱼【宋郭祥正诗仙鱼通印胜鹗炙以上漳浦县出】鯋鱼皮【濒海各县出】
　　公署漳州卫【在府治西】镇海卫【在漳浦县东海濵俱洪武中建】守御六鳌千户所【在漳浦县东】守御铜山千户所【在漳浦县南】守御钟千户所【亦在漳浦县南海濵以上三所俱洪武中建镇海卫】
　　学校漳州府学【在府治东宋庆厯间建为州学本朝为府学洪武中重修】龙溪县学【在县治南宋嘉祐间建】漳浦县学【在县治东南宋乾道中建】龙岩县学【在县治西宋建朱熹有记以上俱本朝洪武中重建】南靖县学【在县治东元至正中建本朝洪武末重建】长泰县学【在县治西南元至正中建本朝洪武中重建】漳平县学【在县治西成化七年建】平和县学【在县治南门内正徳十四年建】诏安县学【在县治南嘉靖十年建】海澄县学【在县治东南隆庆间建】寜洋县学【在县治南隆庆间建】镇海卫学【在县治东南正统中建】
　　书院龙江书院【在登髙山旧为临漳台宋朱熹守漳时将筑室讲学未果后守危稹创为书院以成文公之志元泰定间郡儒黄元渊亦建龙江书院扵城外东北学士虞集作记】丹诏书院【在漳浦县南三都宋绍定间南诏塲西尉周申建淳祐中郡守黄朴书额】芗江书院【在府城东北二十里本朝洪武初知府钱古训建内塑朱文公像】鸿江书院【在漳浦县东十七都洪武中乡人陈则彛建授徒讲学多所造就】泰亨书院【在长泰县南登科山洪武末教谕章建以教乡士子院后建祠以祀朱文公配以髙登陈淳邑人黄文史为记】状元书院【在登科山之西正徳六年副使杨子器建塑状元林震像】东瀛书院【在钟所旧为佛刹嘉靖五年政蔡潮改建塑朱文公像于中以北溪勉斋配】
　　宫室风月楼【在府治宋开禧中通判留筠重修瑞鹊堂因创楼于其上取平分风月之意为名】南楼【在府治南唐尹柔宋郭祥正皆有诗】喜雨楼【在府城中旧土城上宋郡守赵汝谠祷雨获应因名】双门楼【在府城南宋建本朝永乐中重修南有亭题曰漳南壮观】环珠楼【在长泰县治南兴贤坊元至正中建】齐云阁【在府治西北宋蔡襄诗紫阁清梯压翠岑春情秋思共登临雨岚供眼横千掌星汉垂檐直半寻】飞跃阁【在龙溪县学旧名知化宋元祐间改曰化龙淳祐中郡守黄朴改曰飞跃】御书阁【在龙溪县学泮池左宋绍定间知县天骥建】经史阁【在龙溪县学泮池右宋淳禧间知县陈子植建】飞鳬阁【在龙溪县治左宋绍定间知县苏应衡因旧重修】净凉阁【在漳浦县治西偏旧有池亭扁曰水阁宋嘉定间县令欧赓改曰净凉后令赵师缙又改曰风露香】梁山书堂【在梁山下唐潘存实读书扵此又名第山下有周潘书堂】瑞鹊堂【在府治内东偏宋熈寜间通判柯述赈活饥民感二鹊栖其防事比去任鹊送之遂不复至故名】平易堂【在府治后圃宋郡守方来建取平易近民之义并作诗】自隠堂【在名第山唐周匡物有诗】同乐堂【在府治旧名安静宋庆元间郡守赵伯逿建嘉定中郡守赵汝谠改今名】仰止堂【旧在府学东偏宋绍兴末教授陈知柔绘六一先生而下十余公像而祀之并记其事】尊道堂【在府学宋绍兴中建以为讲堂】君子亭【在府治后旧为复轩宋守朱文公作后守赵汝谠建为亭名曰君子并为诗】九区亭【在府治前宋守朱熹建后守方来更新之又扵府治西子城作仰髙亭以致景慕之意】白云亭【在府城中开元寺宋蔡祥有诗】交翠亭【在府治东宋郡守方来作有诗来所建者又有逺观艮光清心三亭】泽露亭【在府城中宋李亨伯守邕管遭母忧不许解官亨伯五上章哀请后许明年甘露降其家庭栢上因名张啇英作诗赋其事】月渊亭【在府城中旧净众院郭祥正诗仰攀明月轮俯瞰沧海渊乾坤惜形胜此地何其偏灵溪九龙跃仙山一峰圆邂逅摄邦守所乐多林泉】留佩亭【在龙溪县东二十六都宋通判郑涣代去郡人攀留涣留佩以为别后人即其地建亭扁今名】秋江亭【在龙溪县元吕养浩俯龙溪建亭以其所自号而顔之曰秋江杨志行作记】得仙亭【在名第山宋蔡如松序泉人欧阳詹与吾乡周匡物潘存实两先生相踵而出世有元和得仙之謡因以名亭】美报亭【在漳浦县东宋嘉定间县令欧赓因凿放生池搆是亭乆废本朝永乐中重建】熙春亭【在长泰县学东元至正中建又有正阳亭在县治南】仁智亭【在长泰县治东依山瞰溪取仁者乐山智者乐水之义宋嘉定中县令王自强建】临漳台【在登髙山之颠据溪山最胜处唐张登宋郭祥正李则皆有诗】半漳台【在登髙山半宋郭祥正诗危檐飞赤压层丘见尽临漳一半州】啸台【在圆山郭祥正诗缥缈临诸峰幔卷浓云开秀特不可掩擎天碧崔嵬】水云舘【在府治东南隅舘后有亭曰喜雨前临浦水面对梁山沧州统其左圆山峙其右寔为一郡胜槩宋郡守傅伯成张大任皆因旧重修】武安舘【在长泰县治东南宋建】髙眀轩【在府之普利寺周上人轩也郭祥正诗周也释漳南释开轩瞰漳濵山光并水色二物长清新】梅雪斋【在府城内本朝林弼建以为读书之所】
　　闗梁蒲葵闗【在龙溪县西南二十三都汉时南越置此闗唐岭南节度使杨发诗南尽封邮见好山苍苍桂岭类商顔谁怜后夜思乡处白草黄茅旧汉闗】虎渡桥【在府城东栁营江昔有虎渡是江古谚云虎渡通人行渐渐出公卿土人因以名桥宋嘉定间建上有亭本朝正统中重修】薛公桥【在府城南厢宋嘉定间州守薛杨祖建后人因名】五凤桥【在漳浦县南门外宋淳祐间建本朝洪武末重修】龙津桥【在龙岩县治南旧名登龙宋开禧间建上有亭本朝永乐初重修】永济桥【在南靖县治南元至正间建上有亭】
　　寺观开元净慧万嵗寺【在府治北唐建宋张澂诗铸金像出开元末检玉书蔵景祐间】净众寺【在府治西北梁建宋郭祥正诗南州三百寺此寺最辉焕】兴教寺【在漳浦县治西北】报恩寺【在龙岩县治东】正峰寺【在南靖县治东南俱宋建本朝洪武中重修】良冈寺【在长泰县北唐建本朝永乐中重修】妙观【在龙溪县治西唐建名开元观元改今额本朝洪武中重修】崇真观【在漳浦县西宋建叶适有诗】
　　祠庙威恵庙【在漳浦县南祀唐将陈元光又各县皆有庙】威济庙【在府城北昔汀州陈氏兄弟四人曰大忠大节大勇大智敌寇有功没着灵异乡人祀之宋宣和中赐额】蜡湖庙【在漳浦县西一十里】五贤祠【在府学前旧为三贤堂祀常衮欧阳詹周匡物后又益以蔡襄髙登为五贤】周先生祠【在名第山宋张澂诗漳南周匡物竞秀元和年作句诧亲友进为乡党先】四先生祠【在府学讲堂东宋守朱熹建以祀濓溪明道伊川三先生后守赵汝谠并塑文公像为四先生仍自为记】表忠祠【在龙岩县西西湖祀宋左翼军统领崔亮亮熈州人从髙宗渡江领兵戍漳州以讨寇战殁绍兴中赐额】章使君祠【在府学文防堂东使君名大任婺州人仕宋以司农丞知漳州有恵泽扵民民立生祠祀之】双节庙【在府城东门外元万户府知事阚文兴及其妻王氏死扵寇难追封文兴英烈侯王氏贞烈夫人有司为立庙号双节揭傒斯作记】表忠庙【在府城东门外元漳州路达噜噶齐徳哷黙色死莭本朝成化五年建】
　　陵墓长孙冲墓【在漳浦县东垅塘冲唐长孙无忌子仕为秘书监流岭南及卒卜于此】陈政墓【在南靖县南新安里唐诸卫将军陈政领兵戍闽卒于此政光州人元光父也俗名将军墓】义冢【有三在府城西南及北门外宋知州危稹以州俗亲死不多栖寄僧刹乃为义冢约期责之其无主名者有主名而力弗给者官为之凡二千三百有竒稹自为记刻石以识】陈淳墓【在龙岩县北二十三都淳朱熹髙弟龙图陈密题曰北溪陈先生之墓并为志铭】顔师鲁墓【在龙岩县南二十一都县东二十七都又有其孙顔頥仲墓师鲁頥仲俱宋吏部尚书】髙登墓【在漳浦县东门外登宋人学者称为东溪先生朱熹尝为作祠堂记】德哷黙色墓【在龙溪县东门外表忠祠后本朝王祎撰墓表】陈真晟墓【在龙溪县二十八都赵塘山提学周孟中立石】谢琏墓【在龙溪县二十七都三峯亭左景泰间赐】潘荣墓【在龙溪县南厢外尚书岭治间赐】魏富墓【在龙溪县鹤鸣铺左正徳间赐】
  </div>
  <div class="pagination">
   <a href="明一统志_page39.html">
    上一页
   </a>
   <span>
    ...
   </span>
   <a href="明一统志_page35.html">
    35
   </a>
   <a href="明一统志_page36.html">
    36
   </a>
   <a href="明一统志_page37.html">
    37
   </a>
   <a href="明一统志_page38.html">
    38
   </a>
   <a href="明一统志_page39.html">
    39
   </a>
   <span class="current-page">
    40
   </span>
   <a href="明一统志_page41.html">
    41
   </a>
   <a href="明一统志_page42.html">
    42
   </a>
   <a href="明一统志_page43.html">
    43
   </a>
   <a href="明一统志_page44.html">
    44
   </a>
   <a href="明一统志_page45.html">
    45
   </a>
   <span>
    ...
   </span>
   <a href="明一统志_page41.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
