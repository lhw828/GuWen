<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 116 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 116 页/共 202 页
  </h1>
  <div class="content">
   寺观龙池寺【在徳化县甘棠湖北旧名龙泉精舍晋僧慧逺建明洪武十一年改今名】东林寺【在徳化县南庐山麓晋太元九年慧逺创建谢灵运为凿池种莲号莲社初为律寺宋改为禅寺绍兴间燬明洪武六年重修　本朝顺治十三年重建】西林寺【在庐山麓与东林寺相对晋太原中僧慧永建隋开皇中修唐宋尤盛元时燬明洪武十四年复建】上大林寺【在庐山西大林峰南晋建元末燬明宣徳中重修寺前有寳树二曲垂枝圆旋如葢又中大林寺在庐山锦涧桥北下大林寺在桥西】上化成寺【在庐山讲经台下相近有上崇福寺皆晋慧逺建又中化成寺在香罏峰右隋开皇中建下化成寺在香罏峰下晋建】天池寺【在庐山巅宋嘉定中建上有池名天池其水四时不竭寺因以名】能仁寺【在府治东梁建旧名承天院明宏治中改今名】罗汉寺【在徳安县南二里罗汉桥西杨吴顺义元年建宋大中祥符元年改浄土院明成化间重建舆地纪胜南唐时有铁罗汉五百躯宋曹翰抜江州载置頴川新造佛舍】东山寺【在瑞昌县治东宋祥符中建】上钟山寺【在湖口县南上钟山唐建通元年建名崇夀寺宋隆兴中重建改今名　本朝康熙中重修】下钟山寺【在湖口县北下钟山唐龙纪元年建名寳钟院宋嘉祐中改今名　本朝顺治中重建】太乙观【在徳化县庐山双剑峰下又名祥符观即晋董奉种杏处】夀圣观【在府城西明统志宋庆元间大疫有杨真君施符水饮者即愈民请立祠宁宗亲书额曰洞庭顺利之祠嘉定间又书夀圣观三大字赐之】太平宫【在徳化县南三十里唐开元中建名九天大访祠宋宣和中改太平兴国宫】万夀宫【在府治南明洪武中建】
　　名宦三国吴徐盛【琅琊莒人以别部司马统兵五百人守柴桑长拒黄祖祖子射尝率数千人下攻盛盛时吏士不满二百与相拒击伤射千余人已乃开门出战大破之射遂絶迹不复为防】陆抗【吴郡吴人赤乌九年迁立节中郎将与诸葛恪换屯柴桑太平二年拜为柴桑督】梁沈瑀【吴兴武康人天监中出为安南长史寻阳太守性崛强每忤刺史萧颖逹颖逹衘之瑀谓人曰我死而后已终不能倾侧面从遂为所害】陈孔奂【山隂人光大二年出为康乐侯长史寻阳太守行江州事奂在职清俭多所规正】徐俭【东海郯人后主时迁寻阳内史为政严明盗贼静息】隋韦洗【杜陵人陈平拜江州总管率步骑二万略定九江】唐郑善果【荣泽人贞观初拜江州刺史卒】李亶【高祖孙封豫章王高宗时治江州有美政】狄仁杰【太原人武后时为来俊臣所搆贬彭泽令邑人为置生祠】韦应物【长安人徳宗时调江州刺史】白居易【下邽人宪宗时贬江州司马既失志能顺适所遇乆之徙忠州刺史后江州人为立祠焉】李渤【洛阳人元和志迁江州刺史度支使张平叔敛天下逋租渤上言度支所收贞元流户赋钱四百四十万臣州田二千顷今旱死者千九百顷若狥度支所敛臣罹天下谓陛下当大旱责成三十年逋赋臣刺史上不能奉诏下不忍民穷无所逃死请放归田里有诏蠲责渤又治湖水筑隄七百歩使人不病涉入为职方郎中】钱徽【吴兴人穆宗时贬江州刺史初州有盗刦贡船捕吏取江滨恶少年二百人击讯徽按其枉悉纵去数日舒州得真盗州有牛田钱百万刺史以给宴饮赠饷者徽曰此农耕之备可他用哉命代贫民租入】五代南唐胡则【后主末为江州指挥使金陵防曹彬以后主手书喻郡县悉以城降书至江州刺史谢彦賔集将佐谋纳欵则率同列入攻彦宾杀之众推为刺史号令肃然坚壁死守太祖命曹翰攻之坚不可破翰军死伤者众防则疾革不能起城始防】宋康戬【高丽人太宗时知江州以清白干力闻】吕诲【开封人嘉祐六年出知江州】刘述【湖州人神宗时以忤王安石出知江州逾嵗提举崇禧观卒】唐敏求【当涂人宣和六年调徳化簿盗起敏求挺身率众捍贼度力不能支论以祸福贼愤诋触噪而前遂遇害】赵士嶐【太宗之后以功授江东路钤辖李成遣其党马进圉九江守臣姚舜明与士嶐及副钤辖刘绍先御之时仅罢卒数千捍贼百余日城中食尽舜明绍先弃城去士嶐独紏合部曲余民守城城破众号呼曰无杀我赵钤辖成素服士嶐之义欲以为伪安抚使士嶐怒骂隂裂帛以书士诸子遂仰药卒贼怒并害其家数十口赠武功大夫】赵士道【宗室子守官江州绍兴五年马进防江州士道遇害赠武徳大夫】岳飞【汤隂人绍兴二年授武安军承宣使屯江州甫入境安抚李回檄飞捕剧贼马友郝通刘忠孝通李通亮张式皆平之三年春召赴行在江西宣谕刘大中奏飞兵有纪律人恃以安今赴行在恐盗复起不果行时防吉盗连兵防掠诸郡飞悉破降之】郭彦章【高宗时为瑞昌令宣抚使张俊驻师九江遣卒以书至瑞昌彦章揣知卒与狱囚通乃械繋之俊诉于朝彦章坐免张纲言近时州县吏多献谀当路彦章不随流俗是能奉法守职今不奬而黜何以示劝】叶义问【夀昌人通判江州豫章守张宗元忤秦桧或中以飞语事下漕臣张常先宗元道九江常先檄义问拘其舟义问曰吾宁得罪不为不祥常先白桧罢去】林栗【福清人孝宗初知江州有防省并江州屯驻一军栗奏本州上至鄂渚七百里下至池阳五百里万一有警鄂渚之戍上越荆襄池阳之师下流増备中间千里藩篱城为虚阙无以一夫之议而废长江千里之防由是军得无动】韩彦直【延安人乾道中进江西转运兼权知江州时朝廷还岳飞家赀产多在九江嵗乆业数易主吏縁为奸彦直搜剔匿尽还岳氏】唐文若【眉山人孝宗时知江州金复大入官军悉戊淮文若谓上流当严兵备以定民志奏籍乡丁五万训练有法人倚以固觧严和籴大起郡之数八万文若以劳民坚请得减什三】黄灏【都昌人孝宗时知徳化县以兴学校崇政化为本嵗饥行赈给有方】刘頴【衢州西安人光宗时除江西运判江州徳化县田逃徒大半守已蠲税不报頴以见种之税均于荒莱民愿耕者苐减之上供自若而田尽复】李孟传【上虞人宁宗时知江州狱讼止息】赵崇宪【余千人宁宗时知九江郡民嵗苦和籴崇宪疏于朝永蠲之且转籴旁郡谷别廪储之以备嵗俭瑞昌民负茶引钱新旧累积为緍十七万有竒皆困不能偿防新劵行视旧价几蓓蓰崇宪叹曰负茶之民愈困矣亟请以新券一偿旧券二诏从之受赐者千余家修陂塘以广溉灌凡数千所】董槐【定逺人嘉熙三年知江州秋流民渡江来归者十余万槐发粟赈之至者如归焉时襄汉阳楚间无頼者徃徃为羣盗浮光人翟全寓黄陂有众三千余稍出卤掠槐令客説下全徙阳乌洲使杂耕蕲黄间用为禆将于是曹聪刘清之属皆来自归淳祐二年复为沿江制置副使兼知江州视其赋则吏侵甚下教且诛之吏震恐槐因除民患大计军实常若敌至禆将卢渊凶滑不受命斩以狥军中肃然】元曹靖国【大徳中彭泽尹为政简而亷诸废坠多修复民徳之为立惠□亭】李黼【颖人授江州路总管至正十一年盗起黼治城濠修器械募丁壮分守要害且上攻守之防于江西行省请兵屯江北以扼贼冲不报十二年正月贼渡江防武昌乗胜破瑞昌兵至境黼身先士卒大呼防阵贼大败逐北六十里杀获二万余谓左右曰贼不利于陆必由水道以舟薄我乃以长木冒铁锥暗植沿岸水中谓之七里椿贼舟果至遇桩不得动发大翎箭射之焚溺死者无已而贼势更炽守孤城无日不战中外援絶贼入与之巷战知力不敌挥剑叱曰杀我母杀百姓与从子秉昭俱骂贼而死郡民哭声震天相率具棺东门外赠陇西郡公諡忠文诏立庙江州赐额曰崇烈】张士熙【莒人至正中湖口尹有惠政民勒碑颂之】明孔复【慱兴人永乐初以御史出知九江府号亷明】王铭【建安人永乐中知徳安县邑有虎患铭祷于城隍一夕雷击于县西之箬山陇】求琰【新昌人宣徳中授九江通判禁民潘祀时敕建天池寺督役者扰民民诉于琰遂躬督之人人喜赴工嵗歉劝富民出粟以赈民赖全活】刘仁宅【华容人宣徳末知瑞昌县流民千余家匿山中逻者索贿不得诬以反众议加兵仁宅单骑招之民争出防遂罢兵擢广西副使】马骢【临桂人正统中知徳化县甘棠湖隄嵗久浸壊骢甃以巨石植栁于隄上以防之修葺濓溪祠陞工部主事未去卒于官民为葬卢山麓】王春【嘉定人治中知徳安县亷能谨恪百废具举严缉盗贼境内肃然去之日攀辕者塞道】黄源【闽县人正徳初知瑞昌县有介节邑故无城亟请于上鸠工甃筑不日落城】蓝淦【闽县人嘉靖中知湖口县御史按部至立清亷贪酷四表令属吏自揣其行立表下众莫敢措步淦直趋亷字下御史曰蓝令之贤不止此当更进一步即以岭北一人荐之】朱公节【山隂人嘉靖中知彭泽县时海防窃发日阅士卒修城守宼不敢窥先是屯军杂居境内蔑视县令公节令每屯按数出一军束以伍法给之饷使屯小孤并分守县四门同民兵训练是后屯军始就县官约束】俞汝为【华亭人隆庆中知徳化县濵江有封郭洲民田其中嵗苦水泛汝为筑堤数千丈以絶产变价为之不烦公私人享其利】宋子恭【荣经人万厯中知彭泽县蠲无名之征罢非时之役有饮人以药而攫其材者积千余年隣里莫能知一日子恭过其门有鸲鹆自楼投袖中子恭异之曰是必有寃一讯即服人以为神】谢廷训【晋江人万厯中知徳化县嵗荐饥民相刼廷训躬至浔闗坐待米舫之下水者量其多寡而平籴之时申时行柄国吴商倚为名廷训并留之以是罪去父老号哭相送】吴秀【吴江人万厯中知九江府开南薫门建甘棠湖闸开便商河掘老观塘多所修举】张纪【四川人万厯中知湖口县内监李道湖关商旅苦之纪条病啇十四事宻上抚按疏请之后罢李道撒湖关实纪首事也】余士玮【黄岗人崇祯末任九江推官左良玉为乱士伟抗节不屈贼防其左臂卒于匡庐之麓】彭永春【武陵人崇祯十五年任九江卫经厯左良玉东下永春曰官虽防受国恩不敢从贼具冠帯命仆举火焚署合家男女六口俱焚死】成启【应天人以贡任湖口主簿左良玉兵围城启公服端坐于庭俄而贼兵掩至启叱曰国家养尔当以靖乱何反乱为贼捽之下索金不得遂杀之】
　　本朝牛森【献县人顺治三年知徳安县邑处冲疲值嵗凶森给种开垦勘荒芜寛税敛后因督饷卒于驿舍百姓哀之】席教事【临汾人顺治六年任九江推官民有妻杀婢而匿其尸反诬告婢母家累审莫能明教事夜半黙祷梦披髪妇泣诉晨起覈牍得其情遂至其家菜园内获尸依律坐罪合郡称神】董襄【汤隂人顺治中知彭泽县亷洁不阿免火耗除积盗建学课士善政具举】崔抡竒【夏邑人顺治中以兵部郎中关九江值郡火灾出三千金以赈好儒学新濓溪书院复烟水亭构楼以祀古贤】江殷道【汉阳人康熙九年知九江府值嵗荒捐俸设粥不给请帑银二万余两米七千余石以赈存活甚众】甯维邦【奉天人康熙二十一年授徳化知县行次潜山闻征滇回师将过九江维邦疾驰赴任军士有射杀人者走匿舟中维邦亷得之请置于法自是过者秋毫无犯先是征粮责成里长奸滑乗机侵蚀弊端日滋维邦勒碑永禁民困始苏】
　　人物晋周访【字士逹本汝南安城人汉末避地江南至访四世因家寻阳少沉毅果防元帝渡江以为杨烈将军屯寻阳鄂陵讨斩华轶遂平江州帝以访为寻阳太守复命与诸军共征杜将张彦陷豫章访追彦斩之遣杜宏出海昏湓口騒动访歩上柴桑与贼战斩首数百贼退保庐陵访追击败之遂奔临贺进龙骧军赐爵寻阳县侯时荆州贼帅杜曽等聚兵数万防害江元帝命访击之曽大溃遂定汉沔以功迁梁州刺史屯襄阳务农训卒逺近悦服访智勇过人为中兴名王敦虽懐逆谋终访之世未敢为非卒赠征西军谥曰壮二子抚光抚厯益州刺史进爵建城县公光为寻阳太守抚子楚监梁益二州袭爵建城公世在梁益甚得物情】陶侃【字士行本鄱阳人吴平徙家寻阳早孤贫为县吏察孝亷除郎中刘宏辟为南蛮长史破襄阳贼张昌封东乡侯陈敏乱宏以侃为江夏太守所向必破迁武昌太守拜荆州刺史破杜尅长沙王敦忌侃功左转广州刺史杜宏等反侃击破之以功封柴桑侯进征南大军都督荆雍益梁州诸军事领荆州刺史苏峻作逆侃与温峤等防石头督诸军斩峻封长沙郡公都督交广宁七州军事又督江州移镇武昌西伐樊城平襄阳拜大将军年七十六薨谥曰桓侃在军四十一载雄毅有权明悟善防自南陵至夷陵数千里中路不失遗尚书梅侃称其机神明鉴似魏武忠顺勤劳似孔明陆抗诸人不及也子十七人瞻为苏峻所害谥敏悼兄子臻有勇略智谋咸和中为南郡太守领南蛮校尉臻弟舆果烈善战以功略迁武威将军后与杜战被重创卒侃哭之恸赠长沙太守】翟汤【字道深寻阳人笃行纯素仁让亷洁不屑世事耕而后食人有餽赠虽釜庾无所受永嘉末防害相继闻汤名徳皆不敢犯司徒王导辟不就于县界南山咸康中征西大将军庾亮上书荐之徴为国子慱士不起康帝复以散骑常侍徴固辞老疾不至年七十三卒于家】翟庄【字祖休汤子少以孝友着遵汤之操不交人物耕而后食端居荜门兽菽饮水州府礼命及公车徴并不就子矫亦有高操屡辞辟命】周虓【字孟威访曽孙楚子少有莭操厯官梓潼太守宁康初苻坚将杨安防梓潼虓固守涪城遣步骑送母妻从汉水抵江陵为坚将朱彤邀获虓遂降安坚欲以为尚书虓不从乃止每见坚輙箕踞坐后与坚兄子谋袭坚事泄坚引问状虓曰世荷晋恩生为晋臣死为晋鬼复何问乎坚曰杀之适成其名徙太原竟以病卒子兴迎丧谢防度上疏表其节虽苏武不复过赠龙骧将军益州刺史】陶潜【字渊明或云渊明字元亮柴桑人侃曽孙少有高趣慱学善属文尝着五栁先生传以自况亲老家贫起为州祭酒不堪吏职少日自解归州召主簿不就躬耕自资后为彭泽令郡遣督邮至县吏白应束帯见之潜曰吾不能为五斗米折腰向乡里小儿即日解印绶去职赋归去来辞义熙末徴著作不就自以曽祖晋世宰辅耻复屈身后代自宋高祖王业渐隆不复肯仕所着文章皆题其年月义熙以前明书晋氏年号自永初以来唯云甲子而已卒年六十三世号靖节先生】南北朝宋翟法赐【矫之子少守家业立室庐山顶丧亲后便不复还家不食五糓以兽皮及结草为衣虽乡亲中表莫能见焉徴辟一无所就后家人至石室寻求因复逺徙违避徴聘遁迹幽深卒于岩石间】梁张孝秀【字文逸南阳宛人徙居寻阳仕州中从事史遇刺史陈伯之叛孝秀与州中士大夫谋袭之事觉逃入东林伯之得其母郭杀之孝秀遣妻妾入匡山修行学道性通率不好浮华尝冠谷皮巾蹑蒲履手执并闾皮庆尾服寒食散盛冬卧于石上慱涉羣书専精释典普通三年卒】隋周罗防【字公布寻阳人陈宣帝时与齐师周战勇冠三军都督霍州诸军事平山贼十二洞除右军军始安县伯赐金银三千尽散之士宣帝叹美之晋王伐陈都督巴峡縁江诸军事陈主被擒上江犹不下晋王遣陈主手书命之罗防大临三日乃降拜上仪同三司炀帝即位汉王谅反诏副杨素讨平之陈主卒罗防请一临哭衰绖送至墓所葬还释服而后入朝世称其有礼时谅余党据绛晋等州诏罗防行绛晋吕三州事进兵围之为流矢所中卒】宋夏承皓【字灵石徳安人太宗时上平晋策迁右侍禁契丹南侵承皓由间道发兵与契丹遇战没河朔褒赠崇仪使子竦厯官枢宻使封英国公】许祚【徳化县人世同居长防七百八十一口太平兴国七年旌其门闾淳化二年本州言祚家春秋尝乏食诏嵗贷米十斛】陈兢【徳安人陈宜都王叔明之后叔明五世孙兼唐右补阙兼生京秘书少监无子以从子褒为嗣褒生灌灌孙伯宣避难泉州注司马迁史记行于世后游庐山因居徳安以著作佐郎召不起伯宣子崇为江州长史益置园田为家法戒子孙择羣从掌其事建书堂教诲之僖宗时尝诏旌其门南唐又为立义门免其徭役崇子衮衮子昉十三世同居长防七百口不蓄仆妾上下婣睦人无间言每食必羣坐广堂未成人者别为一席有大百余亦置一槽共食一犬不至羣犬亦皆不食建书楼于别墅延四方之士肄业者多依焉乡里率化争讼稀少开寳初平江南知州张齐请仍旧免其徭役昉弟之子鸿兢即鸿之弟淳化元年知州康戬言兢家常苦食不足诏本州每嵗贷粟二千石兢死其从父弟旭每嵗止受贷粟之半云省啬而食可及秋成太宗以逺民义聚复能固亷节为之叹息大中祥符四年以旭为江州助教旭卒弟蕴主家事天圣元年又以蕴为助教蕴卒弟泰主之泰弟度太子中舍从子延赏可并举进士为职方员外郎】王韶【字子纯徳安人第进士客游陜西访邉事熙宁元年诣阙上平戎防三篇其略以为西夏可取欲取西夏当先复河湟神宗召问方略以韶管秦凤路经略司机宜文字蕃部俞龙珂在青唐最大韶引数骑直抵其帐谕之龙珂率属内附帝志复河陇筑古渭砦为通逺军以韶知军事击诸羌破之遂成武胜建为镇洮军复击走辖戬降其部落更镇洮为熙州以熙河洮岷通逺为一路进韶龙图阁待制知熙州六年取河州连抜宕岷二州叠洮羌酋砦以城附七年入朝闻景思立败于踏白城贼围河州韶驰至熙以兵绕出踏白后焚八千帐俘辖戬以献拜观文殿学士礼部侍召为枢宻副使卒辖戬旧作瞎征今改正】王厚【字处道韶子少从父兵间畅习羌事官累通直绍圣中干当熙河公事防羌酋辖戬隆赞争国厚献议覆故地元符元年师下邈川降辖戬次青唐隆賛出迎遂定湟鄯崇宁初朝廷患众羌煽结命厚安抚洮西遂抜湟州以功进威州团练使熙河经略安抚三年厚将大军击羌大败之诸酋开鄯州降遂入廓州拜武胜军节度观察留后入朝提举醴泉观卒隆賛旧作龙拶今改正】连万夫【徳安人补将仕建炎四年羣贼犯应山万夫率邑人保山砦贼不能犯宼浪子者以兵至围之三日卒破之贼知万夫勇敢有谋欲留为用万夫怒厉声骂贼为所害赠右承务郎】王阮【字南卿韶曽孙父彦博靖康勤王有功阮少好学尚气节辞辨奋发见朱子于考亭朱子大悦之登龙兴元年进士时孝宗即位有诏经理建业以图进取而大臣防懦幸安计未决阮试礼部对防言之知贡举范成大读之叹曰人杰也调都昌主簿移永州教授献书请罢吴楚牧马而积马于蜀以省纲驿之费嵗时分牧之资凡数千言绍兴中知濠州日讲守备金不敢南侵改抚州韩侂胄宿闻阮名诱以美官夜遣客诣阮阮不答陛对毕拂衣出关侂胄大怒批防于祠于是归庐山尽弃人间事从容觞咏而己】王登【字景宋徳安人少读书喜古兵法慷慨有大志不事生产出制置使孟珙幕府淳祐四年举进士吴渊为制置使边事甚急忆登才略具书币招之登至立竒功于沮河赵葵为制置使见登握手曰景宋一身胆惜相见晚也俾叅宣抚州兼京西两节马光祖为制置使辟充叅谋官迁军器少监京西提刑狱登威声日振忌者防之以是议论不合开庆元年提兵援蜀约日合战登经理军事忽絶倒五脏出血而卒】顔希孔【彭泽人为县主簿元师南下取安庆江州希孔率民兵八百人聚舟载石战于江州飞石四击敌舟几败已而石尽力屈被害】元赵复【字仁甫徳安人太宗命太子科绰帅师代宋徳安以尝逆战其民皆俘戮无遗复挂俘籍以九族俱残不欲北与姚枢诀欲投水枢晓以徒死无益复强从之先是南北道载籍不相通至是复以所记程朱所着诸经传注尽録以付枢至燕学子从者百余人世祖在潜邸尝召见问曰我欲取宋卿可导之乎对曰宋吾父母国未有引人以伐吾父母者世祖悦因不强之仕杨维中闻复议论始嗜其学乃与枢建太极书院请复讲受其中由是许衡郝经刘因皆得其书而尊信之北方知有程朱之学自复始学者称之曰江汉先生　科绰旧作濶出今改正】黄泽【字楚望其先长安人唐末徙资州父仪可随兄骥子官九江因家焉泽生有异质慨然以明经学道为志好为苦思屡以成疾疾止复思久之如有所见作易春秋二经解二礼祭祀述略大徳中江西省臣闻其名授景星书院山长又为山长于洪之东湖书院学者益众秩满辞归闭门授徒以养亲不复言仕吴澄尝观其书以为平生所见明经士未有能及之者】戴羽【徳安人居积学徴辟皆不就着武侯通传三巻史评一巻虞集为之序】范士竒【江州人累世同居诏表其门】刘受二【徳化人至正间为池州推官张士诚兵起受二战于城西渡口败绩众皆逃受二还　城死守城防不屈死之】明张羽【字来仪徳化人从父宦江浙兵阻不得归与友徐贲卜居呉兴领乡荐为安定书院山长与高启軰为诗友洪武初徴至京师授太常司丞以事窜岭表未半道召还知不免投龙江死羽文章精洁有法尤长于诗作画师小米所着有静居集】黄信【彭泽人洪武中由太学生擢监察御史有能声迁广西按察使寻改湖广持正不挠官至都察院右副都御史】丰庆【瑞昌人正统进士景泰中以给事中谏易储事逮繋诏狱英宗复辟陞河南左叅政论周府内官不法帝嘉之擢右布政使】黄材【徳化人天性孝友父病刲股和粥以进父殁后妻见其股瘢始知之】王廷翰【彭泽人正徳十四年宸濠兵掠县廷翰率乡兵与贼战死之】丁湛【字子一彭泽人嘉靖进士厯礼科给事中疏发严嵩罪状廷杖几死谪邵武推官累迁浙江副使嵩以旧恨追罪之落职嵩败遂不复仕】欧阳一敬【字司直彭泽人嘉靖进士厯刑科给事中劾罢礼部尚书董份迁兵科都给事言广西总兵不当用勲臣因劾恭顺侯吴继爵罢之以俞大猷代防入陜西劾总督陈其学廵抚戴才俱夺官又以军政劾英国公张溶总兵官董一奎等九人不职俱贬斥隆庆初劾大学士高拱専擅宜罢斥己而陈兵政八事皆议行南京振武营兵由是罢去积患遂除中官吕用等典京营一敬力谏事寝俄擢太常少卿拱再起柄政一敬即日告归】田化龙【徳化人以材武署南湖营守备进剿永丰贼斩获甚多贼退伏山林化龙深入被重围矢尽援絶力战而死永丰人立庙祀之】董四民【九江卫世职百户明末总制袁继咸闻其技勇召致麾下授都司左良玉兵东下四民见事急命其妻史氏妾姚氏并二子先投池登城射杀数人抜刀自刎　本朝乾隆四十一年赐諡烈愍】徐行可【九江卫世袭指挥佥事防读书明大义左良玉兵防城行可母汪氏投井死妻邹氏妇陈氏继之行可大书于屏曰世受国思】【合门殉节以报投笔向北自经于望京门城楼本朝乾隆四十一年赐諡烈愍】
　　本朝廖士贞【徳化人由举人知四川营山县逆贼彭时亨防城被执不屈遇害赠四川按察使佥事防子入监】周岱生【字青岳徳化人由拔贡授贵州余庆知县丁内艰服阕知广西平南县招抚流民开垦荒芜又以地不产蔬教民树艺康熙十三年吴三桂叛贼缑成徳来攻岱】
　　【生率乡兵撃却之逾月复至岱生奋力拒战贼攻益急死者三十余人矢且尽入城固守句日援絶城防妻杨氏自刎死贼执岱生诱之降大骂不屈遂遇害长子儒哭且骂亦见杀次子傥寻父母兄三尸告浔州守上其事赠按察使佥事　予祭葬】张孺子【湖口人同父刈芦于洲有虎突至攫其父孺子追及之以杖连撃虎首砰然有声遂脱父难疗治而愈】刘镇寳【彭泽人给事中堂子康熈庚子举人授云南乌防通判雍正八年逆蛮为乱镇寳临难不屈遂遇害事　闻赠按察使佥事予祭葬】廖介【徳化人乾隆年间以孝子　旌表】
　　流寓南北朝宋周续子【建昌人入卢山事沙门慧逺时彭城刘遗民遁迹庐山陶渊明亦不应徴命谓之浔阳三】宗炳【湟阳人高祖辟为主簿不起乃入庐山就释慧逺考寻文义兄臧为南平太守逼与俱还】雷次宗【南昌人少入庐山事沙门慧逺笃志好学尤明毛诗隠退不交世务】齐宗测【炳之孙永明三年徴太子舍人不就遂徃庐山止祖旧宅鱼复侯子响为江州厚遣赠遗测曰少有狂疾寻山采药逺来至此量腹而进松术度形而衣薛萝淡然巳足岂容当此横施建武二年徴为司徒主簿不就】梁刘慧斐【彭城人为梁安成王法曹行叅军尝途经浔阳游匡山过处士张孝秀相得甚懽遂有终焉之志因不仕住东林寺又于山北搆园一所号曰离垢园人谓为离垢先生】唐李白【成纪人安禄山反转侧宿松匡庐间永王璘辟为府僚佐璘起兵逃还彭泽璘败当诛郭子仪请解官以赎有诏长流夜郎防赦还浔阳坐事下狱宋若思兵赴河南道浔阳释囚辟为叅谋未几辞职】元结【河南人天寳末兵兴尝家瀼濵自称浪士】萧存【颖士子建中初迁北部中疾裴延龄之奸弃官隠庐山卒韩愈少为存所知自袁州还过存庐山故居而诸子前死惟一女在为经赡其家】宋杨徽之【浦城人常肄业于浔阳庐山】周惇頥【营道人熙宁中知南康军因家庐山莲花峰下前有溪合于湓口因取营道所居濓溪以名之】陈瓘【沙县人徽宗时复承事郎卜居江州复有谮之者至不许輙出城】张所【青州人高宗时言黄潜善奸邪不可用恐害新政乃罢御史责凤州团练副使江州安置】王庶【庆阳人绍兴中御史中丞勾龙如渊劾庶本赵所荐欺君罔上庶罢归至九江被命夺职徙家居焉】元赵汸【休宁人闻九江黄泽有学术徃从之游泽之学以精思自悟为主其教人引而不发汸一再登门乃得六经疑义千余条以归已复徃留二嵗得口授六十四卦大义与春秋之要】明桑乔【扬州人官御史嘉靖间谪九江居庐山北林庵所着有庐山纪事】
　　列女晋陶侃母湛氏【新淦人通鄱阳陶耽生子侃侃就学母纺绩资给侃为寻阳吏监鱼梁以鲊一遗母母不启视遗书责之曰尔为吏以官物遗我是増吾忧也范逵来寓宿时大雪母出所卧薪荐剉以秣其马又宻截髪供肴馐逵闻之太息曰非是母不能生此子侃后以忠正为名臣】陶潜妻翟氏【能安居节与潜同志夫耕于前妻锄于后】明刘相妻黄氏【徳化人相为诸生迎父丧于临清哀毁死柩至家黄触头流血欲以死殉时年二十一形毁骨立衰绖十余年事继姑益谨姑殁殡葬尽礼闺门肃然虽处贫苦而怨声不闻人皆贤之】张仲伟妻周氏【名端秀湖口人年十九归张生子一嵗夫亡舅姑以家贫子防欲夺其志周曰寜为张氏鬼不作他人妻守节三十年乡里敬重之】王守邦妻陶氏【彭泽人年二十夫亡翁痛其子越宿亦亡陶叹曰吾死姑何依乃营葬夫预虚其右以示同穴孀居二十余年事姑尽孝人无间言】计伟妻刘氏【名玉兰彭泽人年十八适伟五载夫亡哀痛呕血不食而卒】余孝绣【湖口余志通女年十八家贫未受聘正徳七年为流贼所刦投河死又有谌娃妻失其姓娃为湖南廵司吏妻与二女居流贼突至欲汚之三人骂不絶口俱被支解而死】曹钲妻徐氏【湖口人年十七夫死有富民厚聘求之徐沭浴更衣自经死】卫廷珪妻孙氏【吴县人随夫啇贩寓浔阳小江口宸濠防九江夫适他徃所亲急邀孙共逃孙谓两女金莲玉莲曰我軰异乡人汝父不在逃将安焉之女曰生死不相离要当为父全此身耳于是母女共一长绳自束赴河死同时有九江卫李溥妹年十五未字贼至投井死】孙光启妻黄氏【湖口人年十七归孙七月而夫亡遗腹四月其父以家贫欲夺其节遂引刀截耳絶食七日后生子梦阳补弟之员万厯八年旌表】朱贞女【徳化人年十六许字劳钦亮未嫁夫亡女奔防自缢合葬南薫门外万厯九年旌表】王佳妻欧阳氏【彭泽人事姑至孝夫亡氏年十八抚遗腹子纺绩为生父母欲嫁之乃鍼刺其额为誓死守节字用突黔湼之深入肤里里人称为黑头节妇】朱元初妻吕氏【徳化人尝刲股救姑疾夫病又刲股进之亦愈三乳生六子人谓孝徳所致】冯士一妻丁氏【彭泽人嫁逾年而寡止遗一女哀毁欲死以姑老强起姑病刲股和药及姑殁女嫁氏曰吾事毕矣竟触夫墓死其女葬之去冯墓数十步上木枝悉向夫墓】吴氏女【名四贞湖口人崇祯初许聘周氏未嫁其夫不得于继母欲罢婚女闻之赴水死】黄开先妻李氏【徳化人事舅姑孝抚前妻子如已出左良玉兵至李誓不辱赴金鱼池死又同县举人万有年妻毛氏被执不辱贼裂其尸缪用中妻陈氏廖士贞祖母王氏后母万氏妻史氏朱召亷妻金氏并二女一婢俱自缢死】朱景贤妻张氏【徳化人通经传事舅姑孝左良玉兵防城积薪自焚死又同邑杨氏南赣总兵徐必逹妻闻夫战死石阳之螺山即投缳以殉李氏女年十六许聘黄氏未嫁夫亡誓不再适为贼所执引颈受戮魏光宇妻陈氏同妇孙氏投井死】万尧化妻樊氏【徳安人为贼兵所掠不从斫胸死】文华衮妻何氏【瑞昌人乙酉五月遇闯贼败兵欲污之骂贼死】汪应祥妻沈氏【湖口人左良玉兵至应祥负母走氏自经死侄女年十三亦死其旁】王秉阳妻洪氏【彭泽人避地陶潭乡左良玉兵掠之厉骂被杀】
　　本朝邓子元妻孙氏【瑞昌人顺治五年□声桓叛氏为贼兵所掠愤骂被杀】王娥【徳化王屠女顺治十四年正月史延烧其家屠醉卧娥年仅十二奔烈熖中呼之不醒遂共死】周岱生妻杨氏【徳化人随夫在平南康熙十三年贼防平南岱生被执杨从之骂贼不絶口行至桂平和墟社自刭死经厯董英瘗之墟塲后次子傥收其骨归葬事　闻赠宜人】桂登琛妻孙氏【徳安人年十九将嫁而登琛殁孙泣请奔防父母不可遂持服矢节一日其姊归宁防露他适意厉声答曰人各有志母多言服□自经死事　闻旌表】刘焜妻高氏【徳化人年二十五夫亡矢志守节祖姑年老不能食高日以乳进阅数□祖姑貌若婴儿年九十二乃卒教四子俱成立】岳继忠妻汤氏【徳化人年二十五守节乾隆二年　旌表同县万昭妻黄氏邢□楷妻冯氏吴继光妻张氏孙讃頴妻廖氏黄钺妻王氏皆夫亡守节于乾隆年间先后旌表】邬显秀妻曹氏【徳安人年十七嫔于邬氏二十五显秀亡遗一子甫数龄姑七十有一氏守节自矢养姑以终天年教子克有成立乾隆七年夀八十有六题请旌表同县熊学源妻廖氏邓瑞子妻张氏闵柱妻刘氏李仲生妻罗氏邹霖妻戴氏邹上选妻熊氏李繁明妻徐氏皆夫亡守节于乾隆年间后先　旌表】熊氏驹妻李氏【瑞昌人年十七归熊六载夫殁誓以死殉时祖姑在堂舅姑止之氏敬事祖姑与翁姑克尽妇职教子祥绳列名庠序年七十七卒乾隆二年　旌表同县范以璟妻黄氏杨亶生妻余氏周加位妻桂氏向登庸妻胡氏董爱山妻王氏陈应孚妻郭氏陈以旗妻胡氏李加甄妻周氏张宋业妻邓氏李大羣妻蔡氏李时序妻陈氏聂主寛妻熊氏吴洪彬妻陈氏曹之权妻周氏皆天亡守节于乾隆年间先后旌表】江正任妻饶氏【湖口人年二十防夫遗孤三龄翁姑无依氏泣曰皆吾责也上事下教守节六十余年题请　旌表同县王为伊妻曹氏周召西妻吴氏杨永禄妻吴氏萧瓉玉妻余氏杨以悦妻张氏周立建妾下氏屈家俐妻江氏崔仕甲妻吴氏沈文着妻曹氏谭文焕妻余氏周学臣妻栁氏殷懐升妻徐氏余廷贤妻段氏余继春妻曹氏沈万里妻梅氏沈道銈妻栁氏皆夫亡守节于乾隆年间先后　旌表】淩基元妻欧阳氏【彭泽人年二十一夫故誓不欲生姑曰妇有遗孕宗祀为重且二亲何倚乃止越七月子钟继始生抚孤子奉舅姑厯五十年如一日乾隆十一年　旌表同县欧阳垓妻张氏欧阳瑜妻汪氏柯在杨妻屠氏许自洪妻欧阳氏朱昌邦妻丁氏项秉芳妻汪氏胡文光妻江氏皆夫亡守节于乾隆年间先后　旌表】
　　仙释晋董奉【字君异侯官人居庐山为人治病不取钱愈者使裁杏数年得十余万株后杏大熟作一仓榜示人曰欲买杏者不须报奉但谷一器易杏一器有置糓少而取杏多者虎辄吼而逐之奉得谷尽以散贫者一旦竦身入云中去在人间三百余年顔状如三十时人】杨羲【庐山得道尝与紫防夫人诸仙游诸仙各授学道丹诀并説羣仙事迹羲秘録其书为司马朗得之尝有雷电光怪后又为陆修静所得】慧逺【姓贾氏雁门楼烦人年十二通六经庄老二十一闻沙门道安讲般若经豁然开悟遂与弟慧持俱出家太元中至庐山立精舍江州刺史桓伊为建寺居之号曰东林与众百二十三人结白莲社同修净土之业其间誉望尤著者刘程之雷次宗周续之宗炳张野张铨慧持慧永慧叡道昺竺道生道敬昙顺昙恒昙诜佛防耶舍佛防跋陀罗并逺为十八贤而逺为之冠居山三十年迹不入俗义熙十二年终年八十三】慧永【河内繁氏子年十二出家事竺昙太元初至寻阳刺史陶范舍宅为西林以居之于峰顶别立茅室至其室者尝闻异香因号香各有一虎同居人至輙驱去】宋縁徳【字道济钱塘黄氏子住庐山圆通寺曹翰下江州率部曲入寺僧惊走縁徳独端坐不起翰怒曰独不闻杀人不转眼将军乎縁徳曰汝安知有不怕生死和尚翰曰众僧安在答曰闻钟则来翰击钟而生不集縁徳自起击之僧皆因至谓曰公鸣钟有杀心耳翰乃服一日集众曰吾寂后以青石为塔塔红吾当再至趺坐而起】黄知微【字明道江州人得道佯狂人谓之黄风子一衲百结寒暑弗易行常擕两囊随所得杂投其中而不臭名曰锦香又善噫气噫輙经时不絶响彻云汉素不攻诗而多佳句后怱化去】道旻【字圆机仙游蔡氏子建中靖国时住圆通寺入院之夕縁徳之塔忽红众皆骇谓应祖防崇政二年赐紫号旻古再来妙觉大师政和三年逝敕赠妙空寳塔】杨权【旴江人少颖悟不羣闻张真牧有道行徃从之真牧授以九返之述曰逢江莫行至泥则止后舟次九江泥沱觜始悟遂结茅修炼其中时大疫施以符水輙效后作颂而逝咸淳中封通慧孚恵真人】明住徳【湖口人自号赤脚僧常居庐山洪武中诣阙求见不报已而太祖不豫复赍药自进云天眼尊者及周颠仙人所送服之即愈】
　　土产葛【元和志江州贡葛府志葛布苎布多出徳安】纸【唐书地理志江州土贡纸寰宇记产布水纸省志楮皮纸出瑞昌草纸出徳安】碌【唐书地理志江州土贡碌按省志今徳化产无名土可入漆而无碌】云母【寰宇记江州土产省志徳化县出】蜡【省志瑞昌出有黄白二种】漆【省志瑞昌出】桐油【省志瑞昌出】茶【明统志徳化县出省志五邑俱产唯庐山出者味香可啜】石斛【唐书地理志江州土贡生石斛省志有苍耳子】石耳【明统志庐山石上出】鳙鱼【见明统志省志有鲥鱼鲟鱼　按旧志载唐书地理志浔阳有银有铜又彭泽有铜今无谨附记】














　　钦定大清一统志巻二百四十四
&lt;史部,地理类,总志之属,大清一统志,建昌府图&gt;
&lt;史部,地理类,总志之属,大清一统志,建昌府图&gt;
&lt;史部,地理类,总志之属,大清一统志,建昌府表&gt;
　　钦定四库全书
　　钦定大清一统志巻二百四十五
　　建昌府【在江西省治东南四百里东西距二百二十里南北距三百八十里东至福建邵武府光泽县界一百八十里西至抚州府宜黄县界四十里南至宁都州石城县界三百四十里北至抚州府临川县界四十里东南至邵武府泰宁县界二百三十里西南至宁都州界三百六十里东北至抚州府金谿县界一百十里西北至抚州府临川县界一百五十里自府治至　京师五千四百八十里】
　　分野天文斗分野星纪之次
　　建置沿革禹贡州之域春秋吴南境战国属楚秦属九江郡汉置南城县属豫章郡三国吴太平二年分属临川郡【时郡治临汝县即今抚州】晋及刘宋因之萧齐移临川郡治南城梁因之陈仍属临川郡隋因之唐抚州地属江南西道五代属南唐宋开宝二年南唐始析南城县置建武军太平兴国四年改曰建昌军属江南西路元至元十四年改建昌路总管府属江西行省明初改肇昌府寻改建昌府属江西布政使司
　　本朝因之属江西省领县五
　　南城县【附郭东西距一百三十里南北距一百二十五里东至新城县界九十里西至抚州府宜黄县界四十里南至南丰县界八十五里北至抚州府临川县界四十里东南至新城县界一百二十里西南至宜黄县界七十里东北至泸溪县界九十里西北至临川县界一百五十里汉置南城县属豫章郡后汉因之三国吴太平二年分属临川郡晋宋因之萧齐移临川郡来治梁因之陈仍属临川郡隋平陈属抚州大业初属临川郡唐仍属抚州南唐置建武军治此宋太平兴国四年为建昌军治元为建昌路治明为建昌府治　本朝因之】新城县【在府东南九十里东西距一百三十里南北距一百十五里东至福建邵武府光泽县界七十里西至南丰县界六十里南至邵武府泰宁县界七十里北至南城县界四十五里东南至泰宁县界一百四十里西南至邵武府建宁县界七十里东北至泸溪县界一百里西北至南城县界四十里汉南城县地三国吴分置永城东兴二县并属临川郡晋以后因之隋并二县入南城县唐武徳五年复置二县属抚州七年省宋绍兴八年始析置新城县属建昌军元属建昌路明属建昌府　本朝因之】南丰县【在府南少西一百二十里东西距一百五十里南北距一百二十里东至新城县界六十里西至抚州府宜黄县界九十里南至广昌县界八十里北至南城县界四十里东南至福建邵武府建宁县界七十里西南至广昌县界八十五里东北至南城县界三十五里西北至宜黄县界四十里汉南城县地三国吴太平二年析置南丰县于今广昌县界属临川郡晋以后因之隋开皇九年并入南城县唐景云二年复置南丰县先天二年省开元八年复置属抚州后徙县治此宋淳化二年改属建昌军元至元十九年陞为南丰州直江西行省明洪武三年仍为县属建昌府　本朝因之】广昌县【在府西南二百四十里东西距一百六十里南北距一百四十里东至南丰县界一百里西至宁都州界六十里南至宁都州石城县界一百里北至南丰县界四十里东南至福建汀州府宁化县界一百九十里西南至宁都州界一百二十里东北至南丰县界一百二十里西北至抚州府乐安县界二百里汉南城县地三国吴置南丰县于此晋以后因之隋省南丰为南城县地唐复为南丰县地宋绍兴八年始析置广昌县属建昌军元属建昌路明属建昌府　本朝因之】泸溪县【在府东一百五十里东西距九十五里南北距六十里东至福建邵武府光泽县界十五里西至南城县界八十里南至光泽县界二十里北至贵溪县界四十里东南至光泽县界九十里西南至新城县界一百里东北至贵溪县界一百四十里西北至抚州府金谿县界一百十里自汉至元皆为南城县地明洪武三年置泸溪巡司万厯六年始析置泸溪县属建昌府　本朝因之】
　　形势控五岭封疆之要【唐刁尚能南城县罗城记】据江西一道东南上游其地山髙而水清【宋朱子建昌军进士题名记】左临旴水右瞰麻源【王象之舆地纪胜减赣之旷防抚之饶逺信之冲隣汀之僻】与邵武并闽楚之喉酌诸府之中号为乐区【明罗玘宋舒太守序】
　　风俗地无土山浊水民秉是气往往清慧而文【唐刘禹锡文】其民气刚而才武其士多以经术论议文章致大名【朱子建昌军进士题名记】比屋弦诵与邹鲁同风【宋张允修平逺台记】市肆繁宻屋邑华好【柷穆方□胜览】
　　城池建昌府城【周九里三十步门四东临江流西南北有濠广一丈四尺宋元丰中筑自明以来屡加修筑】新城县城【周五里七十六步门四明正徳七年筑　本朝乾隆二十五年重修】南丰县城【周七里一百四十二步门四濠广七尺明正徳九年筑　本朝康熙二十二年重修乾隆十年再修】广昌县城【周五里一百五十六步门四明正徳九年因旧址改筑　本朝顺治康熙中俱屡修乾隆十年重修】泸溪县城【周二里二百八十歩门四濠广七尺明万厯六年筑】
　　学校建昌府学【在府治西宋太平兴国四年建明宏治五年迁府治北天宁寺　本朝康熙二十一年复还故址入学额数二十名】南城县学【在县城南宋绍兴十二年建明末燬本朝顺治十五年重建入学额数二十名】新城县学【在县治东南宋绍兴十三年建本朝顺治十二年重建雍正三年再建入学额数二十名】南丰县学【在县治南宋庆】
　　【厯中建　本朝康熙十三年燬十九年重建入学额数十五名】广昌县学【在县治东南宋嘉泰二年建　本朝康熙中重修入学额数十五名】泸溪县学【在县治西明万厯十五年建　本朝康熙中重修入学额数八名】旴江书院【在府治北宋李觏教授之所元末燬地入府治　本朝雍正七年重修又崇儒书院在府城万夀宫左　本朝康熙五十二年建南丰县有南丰书院在县治东元至正初知州史文彬建南城县有明徳书院在凤凰山下明参政罗汝芳讲学之所广昌县有东园书院明何文渊读书处泸溪县有进修书院宋元丰进士石松建其孙石致平重修各县并设有义学社学】
　　戸口【原额人丁七万七千六百七十一又滋生人丁六千七百零一】
　　田赋【田地山塘一万七千三十五顷二十七亩二分三厘零额徴地丁银九万八千三百四十一两六钱四分七厘零米四万七百五十石四斗六升零建昌所屯田在广昌县共八十六顷三亩二分三厘零额征地丁银一千一百二十一两三钱四厘零】
　　山川东芙蓉山【在南城县东十里以宜黄县有芙蓉县在西也】梓木山【在南城县东十五里深广数十亩惟生梓木故名梅溪出此】东界山【在南城县东二十里宋元祐八年有甘露降于松栢间其南五里有铜钵坪山巅平坦可容数千人】石魁山【在南城县东三十里山石煆灰最良】席帽山【在南城县东五十里山形上锐下濶如席帽通志云相传南唐保大间范越凤择地于此寘帽因名又东十里为龙门山上有天井】横山【在南城县东七十里横亘三十余里相近有禅山端耸如坐禅牀】敛山【在南城县东八十里一名剑山髙数百仭延袤数十里相近有甘山韩山澳港所出】鱼山【在南城县东八十里接泸溪县界髙数百仭山腰有龙潭俗呼为海眼】大旭山【在南城县东八十五里以其面东最髙日出先见而名自麓至巅竟日乃达可望数百里宋时避神宗讳改名大竹又长庆山在县东百余里俱接泸溪县界】红屏山【在南城县西五里又名赭面石髙百仭形如赤城郡目为印山云】垜甲山【在南城县西十里麻源山岭北麤石层叠如垜甲形又西五里为铜山谢灵运所谓铜陵也】髙空山【在南城县治南一名登髙山又名黄家山与陈家山郭家山相连称城中三山】凤凰山【在南城县北二里郡之主山也山麓有寨】伏牛山【在南城县北四十里临江下有市】从姑山【在南城县东南五里以次于麻姑而名縁石磴而上数百级有双石对峙如门名铁闗又数十级乃至山巅有伏虎洞亦名玉洞又有秋泽岩岩侧有定应泉】毕姑山【在南城县东南四十里极髙峻又十里为大盘山周四十余里】章山【在南城县东北五里乔松修竹森列交防为郡水口相近为乌江山路险而隘下有乌江潭】大平山【在南城县东北五十里以山势寛平而名】白马山【在南城县东北九十里壁立千仭绵亘百里为金谿云林之祖上有出云峯絶顶有龙潭相近有马鞍山俱接金谿泸溪两县界】麻姑山【在南城县西南乐史太平寰宇记在县西南二十二里山顶有古坛相传麻姑得道于此坛东南有池又有瀑布淙下三百余尺西北有麻源谢灵运入华子冈是麻源第三谷诗曰铜陵映碧涧石磴泻红泉即此处也顔真卿撰仙坛碑备详其事祝穆方舆胜览山在县西南十五里髙九里五十步周一百四十四里山麓有寻真亭亭东有石磴盘旋山腰而上至山之半有界青轩对第二谷水飞流而下又二里间有瀑布立双练枕流二亭又登万巘亭旁有石池百余步入山门榜曰丹霞小有洞天至忘归亭亭跨清流下有水帘岩自是而入地势寛平膏腴数百亩路东南隅则碧莲池由池畔坦途径防仙亭入仙都观旧志山在县西南十里有仙羊五老万夀秦人葛仙逍遥等峰道书以为第二十八洞天又西七里有丹霞山亦曰丹霞洞道书以为第十福地其旁为出云山絶岭有虎岩】东山【在新城县东县城跨其上】东岩山【在新城县东四十里五峰聮络亦名岩岭傅权记畧山之隂崖谷深邃林莽窈窕凡十五里旧为奸恶窟穴宋绍圣五年南城尉邹天锡始开平之名曰邹公新路】旗山【在新城县东七十里飞鸢分脉髙展如旗】曰山【在新城县西隔溪百步一名天峯周六七里全山皆石形势峭拔日初出必先见故名其巅有石洞古仙坛山腰旧有井深不可测云通海眼】枫山【在新城县南里许其侧又有垕山二山之下居民繁宻称南津街垕山中阜曰仰天峰】福山【在新城县南四十里髙数千仭延袤数十里县之镇山也旧名覆船山寰宇记南城山在南城县东南一百四十里旧名覆山唐天宝六年始改名南城山省志唐懿宗赐名覆船山宋大中祥符间去字曰福山絶顶有箫曲峰与防仙云门诸峰相映】大寒山【在新城县东南四十里极髙峻绵亘十余里山顶平旷至冬则寒甚诸山】旸山【在新城县西南俯临长川相近有迷姑山隔溪横带当县之前】竹山【在新城县西南十五里突起平地二峰相连竹木丛茂俗称天马】髙台山【在新城县西南二十五里防仙之西其巅有石髙数丈寛平如台又五里有仙台山】宝山【在新城县西南五十里髙数百仭联峰叠障中有平田数千顷颇称沃壤】秀峰山【在新城县西南七十里层峦叠壁髙揷云汉为邑西南之望】仙居山【在新城县西北三里与石硖岭隔溪相对两崖雄峙盘踞中流峡水环绕洲林森鬰为县治水口下有龙湖潭】栖灵山【在新城县西北三十里峯峦耸秀中有石坛多灵迹】圣山【在新城县西北四十余里与栖灵山相接绵亘数里有水入黎水相近又有明月漈髙百余仭濶一里许旷洁无草木月出则先见故名】大龙山【在南丰县东五十里山有瑜冈烟霞洞】军山【在南丰县西寰宇记在县西北二十五里下有神祠能兴云雨嵗旱祷祈皆应地生斑竹曽肇军山庙碑军山南丰之望也其髙十九里余二百步见于百里之外旧传吴芮攻南越驻军此山其将梅鋗祭焉礼成若有士骑麾甲之状因号军山县志山在县西四十里一名南山其阳为南丰隂为宜黄有笔架头陀等四峰有山茶金沙二洞有王母野鸭二池旁有飞瀑一泻千尺其下龙潭不一岩石洞壑皆称竒胜】蕨冈山【在南丰县西四十里产蕨人多采之上有钟峯又名中华山】华盖山【在南丰县西八十里耸峙如华盖又名金盖山】南山【在南丰县南隔溪与县治对峙每重九日士民游其上亦名登髙山又南里许有南台山上有塔一名塔岭】金峰山【在南丰县南数里又名金华山】石龙山【在南丰县南九十里接广昌县界势如逰丝缭绕有芭蕉洞】云盖山【在南丰县东南七十里与闽交界峻险难登顶有泉曰灵泉】旗鼓山【在南丰县西南三十里左如展旗右如仆鼓】福善山【在南丰县西南五十里崚峥髙峻与军山并峙产茶最佳】廪山【在南丰县西南五十里上有大石如禾廪一名廪石】金嶂山【在南丰县西南一百里南去广昌四十　里跨两县界髙十余里根盘百余里】龙口山【在南丰县西北十五里下有龙潭三穴】中华山【在广昌县东二十里亭亭孤立又县东五里有东华山县南三十里有南华山县西一里有西华山县北五里有北华山】翔凤山【在广昌县南五十里九峰相联形如翔凤又大小崖山在县南挂湖山绕其下】盘峰山【在广昌县北三十里山形若盘四面皆石崖惟西南有鸟道侧足可上容万余人】天堆山【在广昌县东南二十里江中明统志宋绍兴间一夕雷雨大作闻沙砾声旦视之屹然髙丈余童谣云天雷飞石头一夜成汀州五十年内兴公侯】金华山【在广昌县西南四十里又金鸡山在县西南五十五里】望军山【在广昌县西南四十五里突兀万状以俯视南丰之军山而名上有岩洞中有石佛狮等皆天然形肖】石笋山【在泸溪县东二十里其峰最髙有巨石尖锐如笋故名】鱼山【在泸溪县西一里以形似名相近有普济山下有潭清莹如镜】莲华山【在泸溪县南十里诸峰矗峙髙下相错宛如莲花】五凤山【在泸溪县东南二十余里】云溪山【在泸溪县西南又都溪山亦绵亘数里与云溪并峙】岐山【在泸溪县西北二十里有黄雀琵琶鸾头诸峰】望州岭【在南城县二十五里由山麓而上盘曲十五里巅有巨石可登陟俯瞰郡城如在几席西南三百步有鬼岩洞横深五七里广数寻前后有石门】驼鞍岭【在南城县西十里俗名麻岭从此入麻源三谷多茂林修竹土田沃衍而层峦叠巘囘环映带称为絶胜三谷者第一为麻姑山南涧第二为北涧第三为华子冈】寒婆岭【在南城县东北四十里接金溪县界旧有寨】箬岭【在南城县西南七十里接宜黄县界】飞猿岭【在新城县东六十余里亦曰悲猿峤后又讹为飞猿岭又杉岭在县东七十里杉闗置此】四望岭【在新城县南七十里与福建泰宁县接界甚髙峻登之则四逺皆在望中故名九折水出此】东兴岭【在新城县西三十里因东兴废县而名】石硖岭【在新城县北三里】极髙岭【在新城县东南三十里路通邵武亦险峻】红水岭【在新城县东南四十里徳胜闗西黎水出此】招军岭【在新城县西南六十余里路通建宁上有昻头峰】吊钟岭【在南丰县西七十里峻如悬钟又五里有鸡源岭二岭相望上通行路】九子岭【在南丰县西八十里接宜黄县界髙二百余丈九堵相连又栋柱岭在县西北四十里亦接宜黄界】卷岭【在南丰县南八十里江西福建之界与云盖山相近其岭峻险路径萦回形与风卷练带相似故名】盘湖岭【在南丰县南八十里亦江西福建之分界一名盘湖隘有湖若盘又名大岭以路径寛广环绕故名】百丈岭【在南丰县南寰宇记在县西南八十里髙百丈与建州将乐分界旧志在县南七十里亦名百丈隘即古刋都银场旁有石牛洞在县东南六十里山髙路险外固中寛唐僖宗时朱从立知刋都镇务旗山上因名顿旗峰后遂据石牛洞为乱寻败死明时尝设巡司】仙君岭【在南丰县北门外宋曽致尧读书之地】梅岭【在南丰县寰宇记在县西南一百三十五里与防州防化县分界梅岭水出此】大罗岭【在南丰县西南一百六十里一名竹节隘相近有小罗岭亦名苦竹隘俱与广昌宁都接界】禅岭【在广昌县东七十里又车干岭在县东南去福建建宁县一百二十里旧置巡司】血木岭【在广昌县南一百二十里旴水源出此】军营岭【在广昌县北一里相传吴芮征南越时遣将梅鋗营其下前多稻田左右皆平阜唯此岭独髙】黄潭岭【在广昌县西南二十里】秀岭【在广昌县西南六十里接宁都州界俗称为秀岭】螺旋峰【在新城县东六十里地名渥口层峦叠嶂盘延耸秀】金船峰【在新城县北十五里当石硖水口】华盖峰【在新城县东南二十五里峯顶圆耸如盖】积仙峯【在新城县东南六十里一峰车起周数十里】金竹峯【在新城县东北六十里又十里曰白云峰俱髙数百仭】大鸡小鸡峯【在新城县西南七十里地名西城接南丰县界大小两峰并立状如鸡冠】羊头峰【在新城县西南八十里接建宁县界相近为乌孤峰尖耸如笔巍然出于众山之表】何竺峰【在南丰县东三十里有二峰一曰何家峰一曰竺家峰二峰相连县之水口山也又有击鼓峯亦相连并称为三峰】武陵峯【在南丰县东六十里接新城县界相近又有武石峰二峰相连彭武溪水绕其麓】连珠峰【在南丰县东六十里山脉自闽来北行而西羣峰连属取五星连珠之义为名】鼓楼峰【在泸溪县东十八里亦名鼓楼冈髙峻为金谿诸山之祖】妙髙峰【在泸溪县北三里又金鵞峰在县北八里】双螺峰【在泸溪县东北十五里两峰并峙特出云表】华子冈【在南城县西十五里世传甪里弟子华子期得仙于此】太平冈【在南丰县东数里一名太平嵊髙四五丈盘六七里平坦无石明嘉靖末建兵营于此】龙冈【在广昌县治西北山势陡起县城跨其上亦名金榜山】东山嶂【在新城县东南十五里一名鵞薮陀山势壁立顶平广可容百人】牙梳嶂【在广昌县南七十里内有三穴大风出焉当寒则暖当暑则凉】五藏岩【在南城县东五十里俗称孚子岩岩前流水萦带其东一石如围髙数百仭絶顶平坦有田数十顷极旱而常稔名曰天湖相近又有仙人岩临溪峭壁数百仭有五岩连属深广各数十丈】天堂岩【在新城县南三十里嵯峨万仭中縁一径上平广可容数百人】会仙岩【在新城县南六十里层峯矗立俨如笔架】滴水岩【在南丰县西二十里深四五尺有泉从岩巅而下寺僧以瓮承之无复汲引之劳】华阳岩【在南丰县南九十里一名著碁岩临流絶险】壶公岩【在南丰县西南九十里紫霄观后明统志有悬壶先生者不知何许人委蜕此岩岩极髙峻人迹罕至中有一榻其木如沉香又有石凾丹灶在焉】龙凤岩【在广昌县南岩外半里许小溪防崖叠峙山腰架木始通岩周数丈中有楼亭嘉木隂森东北石壁蟠】黄土岩【在广昌县东北十里径口为燕岩北五里为程公岩又东五里为寳陀岩有灵泉疫者饮之多愈又县西北七里有圣栖石乳二岩】大觉岩【在泸溪县东三十里山顶峻絶攀援而上上有石防出成岩岩如空堂宏敞可容数百人视溪发源于此】龙池洞【在南丰县南数里九剧水绕入岩壁峭立游观胜地】猪婆洞【在南丰县西南七十里四面险峻惟一径可入】梯云洞【在南丰县西南九十里有石磴百余级方至洞门】石门【在南丰县东北三十里盘回斗絶巨石为门可容百家】晒禾石【在南城县东四十里明统志每秋获乡人晒禾其上宋绍兴间雷震石裂成四大字纵横交错不可晓镂板传世有道人视之曰此介我黍稷字字众熟视之率以为然自是郡境屡丰】落峭石【在南城县寰宇记在县东南六十五里去飞猿馆一百十五里在飞猿水边巍峩嵌空数里可望谢灵运诗朝发飞猿峤暮宿落峭石即此处也旧志今讹为消石哨石】响石【在南丰县地舆纪胜在县东五十里有巨石临路髙百余仭其上平坦可容数百人往来其傍者笑语髙低应荅如响】旴江【在府城东一名建昌江源出广昌县南血木岭东北流绕广昌南丰二县南又东北过南城县东转西北入抚州界汉书地理志南城县旴水西北至南昌入湖汉寰宇记旴水在南城县东二百十步源出南当山西北沿流至临川县石门改为汝水明统志旴水源出血木岭流二十里为巴溪又十五里为小勲溪又七十里至广昌县界又三十里入南丰县境东北流至府城东南会新城县飞猿水又北流二百余里入抚州境旧志水自岭北流至崖山又四十里到白水镇又四十里到广昌县是为平西大河又百二十里至南丰县治前又东北入南城县界至东津峰渡与黎川飞猿二水合又东北流至县东北折而西入抚州界】七星涧水【在新城县南亦名赤芾涧亦名南津源出福山北流与髙台山西溪水合又径竹山入黎水又九曲水源出栖灵山南三里其流九曲入黎水】黎川水【在新城县东南一名黎滩水源出红水岭西北流经天堂岩与九折水合又西绕县城北合龙安水迳蓝田镇入南城县界至落峭石与飞猿水合回旋凡百四十里至府城东双港口入旴水县志以此为中川飞猿水为东川龙安水为西川亦谓之三川水其在府城者又谓之东江以别于旴江也】九折山水【在新城县东南源出四望岭下流入黎水】九龙潭水【在新城县东南四十里山髙百丈上有石磴壁道险絶下有九潭相近又有防源潭一名游源发源黄土岭下二水分流至县南熊村市而合乂西与极髙义阳二岭水合又西至县南与东岩水合入黎水】飞猿水【在新城县东北寰宇记飞猿水在南城县东南一百三十三里源出邵武县界飞猿岭防流入旴水县志水有三源并流下飞猿合洵溪水又径石硖至五福亦名五福港又流至南城县界合黎水洵溪水在县东流至洵口入飞猿】龙安水【在新城县西南源出会仙峰西迳龙安镇折而北入黎水又桃溪水在县西南黄家岭水瑞溪水梅溪水在县西俱入龙安水】斤竹涧水【在南丰县东五十里源出连珠峰又彭武溪水源出何家峰大乐港南塘港水乐田港水源出军山皆流入旴水】军港水【在南丰县西五里源出军山东南流入旴水又布溪水源出县西北莲花峰下有瀑布周二十余派泻下数百丈东流入军港】官濠水【在南丰县北有二源一自县北入城出闗一自县西隅二濠同流至万嵗湖入旴水又双港水梓源水在县东北俱源出梓源东流入旴水】菰河水【在南丰县西南源出县西七十里东南流至县南七十里入旴水又泉陂港水宻港水九剧水在县南了溪水百丈水在县西南大南涧水沧浪水宋家港水在县东南皆入旴水】紫溪水【在南丰县西南源出县西九十里黄家□南流六十里合瞿溪水又至县南八十里入旴水瞿溪水源出县西南百余里】长桥港水【在广昌县东有三源并流至中坊桥入旴水又南村港青铜港石壁港皆在县东头陂港石梁港文会港唐坊港在县南皆入旴水】泸溪水【在泸溪县东源出福建崇安县之五凤山黄石口其水深黒故名又北流入贵溪县界为上清溪县志水自黄石口流入径县东入双港口抵三溪折东北至县北二十里髙埠入贵溪县界三洪砦口自髙埠以上俱有石滩止通浮簰至三洪口石硖汹激自上投下极称险阻自此达富柎岭方通小舟入小岩渡乃安流矣】枧溪水【在泸溪县东十里发源大觉岩流入泸水又税溪水在县东北岩槎港在县西俱流入髙埠入泸水】三溪水【在泸溪县西亦名长古水源出福建光泽县自乌培流入径县西曰南港又北为三溪入泸水又岭村港在县西南源一出光泽县西流入黎川】龙溪水【在泸溪县西北源出县西北髙陂流径龚家滩可通小舟下入金谿县界又彭田港在县西源出双畬流合数小水入龙溪水又阳溪水在县西北亦入龙溪】磁溪【在南城县西南七十里有磁石如伏溪中溪流阨塞于岩窦间冲啮怒号袤四里注而为瀑有声如雷凡十五六里而山□水平又十里乃达于旴江又有海溪一名石头港在县东八里澳港在县东四十余里郭石溪在县北三十里岳溪在县西北三十里皆入旴江】学溪【在广昌县西南源出金嶂山流经城北分为二一经城中一经城外至县西南合流入旴水以萦绕县学而名又龙溪澳溪俱在县东北下流入旴水】湖【在南城县东五里一名蟜湖】金湖【在南城县东五藏岩下深可五六寻中有一石宛然如】蛟湖【在南城县东五十五里又东十五里有龙湖】鲤湖【在南城县南四十里其南为上湖其北为下湖故又名三湖】髙枧湖【在南城县北十五里湖面濶半里余众流所聚旧名聚水湖宋熙宁中付陂长灌溉髙枧庄官田因改今名】天井湖【有三一在南城县西南三十里髙山上水色蓝碧浅则旱溢则雨里人以是卜丰歉一在南丰县东北三十里一在广昌县西南三十里】蛤湖【在南城县西南四十里有石磜百丈飞瀑淙下入湖中多蠏蛤】万嵗湖【在南丰县东门外一里许今易名曰蔓翠城中濠水皆潴于此下入于旴】挂湖【在广昌县南七曲囘流迳崖山至白水镇入旴】尘落潭【在新城县南福山东五里潭圆而小﨑险不可下】南台潭【在南丰县南南台山下一名塔下潭水流最为险急】擂鼓潭【在南丰县南七十里两崖峭壁夹溪中有一穴深十余丈圆径数尺了溪水径此湍激声震如鼓因名】黄梅潭【在南丰县南四十里其西有京潭旴水所经也】梓潭【在南丰县西北二十五里流二十余里入军港】米洲潭【在广昌县西北七里嵗熟则洲草茂嵗歉则洲草枯】曲涧【在泸溪县西去南城县七十里明孙奎记旴东北有水两山夹辅而行名曲涧其源发自闽境无虑数百派皆自深谷中穿岩壑而流至涧以会于旴盖　环数百里水流之曲未有若是之竒絶】殷家源【在南城县西二里自西郊旋绕入城出北闗入旴水】白莲池【在广昌县西南五十里舆地纪胜唐仪凤间居民曽延种红莲数嵗变为白于花中得金观音像因舍宅为寺后又变白为碧】汤塘泉【在南城县东八十里有泉涌出如汤至冬尤热又东北八十里有灵泉亦名汤泉】神功泉【在南城县麻姑山清而甘美宜酿酒故旴江有麻姑酒】红泉【在南城县西南麻源第三谷泉自砂中流出其色红宋谢灵运山居赋讯丹砂于红泉即此】凤山泉【在南城县西北其泉甘冽用以酿酒并于神功】第一泉【在新城县西山下清澈不涸较他水特重有亭额曰黎川第一泉】温泉【在南丰县东南七十里甘露寺前有泉三支土人以石甃为三池冷池虽伏如氷热池虽腊亦沸惟温泉可濯又新城县东四十里地名周湖亦有温泉水温暖清滑带硫黄气浴之愈疥又泸溪县西北有温泉一名法水】古圳泉【在南丰县西南五十里溉田千亩】酒泉【在泸溪县东八里地名椒湖】天心塘【在新城县西八十里山顶上有塘数亩水入建宁之东溪】九龙井【在南城县南四十里井凡有九旱辄祷之】丹井【有二一在南城县南十五里乃洪崖丹井一在麻姑山仙都观世传为葛洪丹井】冷水井【在南丰县东水最甘冽又孙家井在县东六里马坪井在县东南七十里皆灌田千亩】金井【在广昌县西南九十里地极幽胜】
　　古迹南城故城【在今南城县东南汉置寰宇记汉髙帝六年将军灌英分豫章南境立南城县以在郡城之南故名淳熙郡志故县治在今县东可封鄊峭石对岸至今石山横亘绕如半城觉海寺二里间尚名故县而横江则名县前上营下营云已而迁县旴江门外塌埠街又圯于水乃迁今治】南丰故城【有二一在广昌县东吴置一在今南丰县东唐时徙置旧志三国吴始置南丰县其故址在今广昌县东十五里地名土屯圻隋唐间再经废置益徙而东开元七年抚州刺史庐元敏奏言废南丰县田地丰饶川谷重深时多剽刼乃复置县继而县令游茂洪徙县治于今县东一里嘉禾驿开成二年再徙治西理坊即今南丰县至宋绍兴八年安抚使李纲又奏分南丰县之揭坊耆天授南丰兴城三乡置县曰广昌即今广昌县也】永城废县【在新城县北三国吴析南城县置属临川郡晋宋齐以后因之隋平陈县废唐武徳五年复置属抚州七年省入南城明统志在新城县北三里地名城头】东兴废县【在新城县东北亦三国吴析南城县置属临川郡隋废唐复置属抚州寻省旧志故县在今新城县东北三十里东兴乡石门里地名城口又南丰县东门外有桂华坊旧名东兴坊或以为即古东兴县治】都军城【在南城县南六十里唐干符末危全讽筑以屯兵后为会潭镇今名都军铺又有土城在县南三十里亦全讽所筑周数里久废】都巡寨【今泸溪县治本古南城县地宋元丰四年邵武贼廖恩作乱知建昌军事郑掞请于南城东北乡市置寨设抚建都巡检使戍之绍兴三年燬于叛兵就泸溪南广仁院驻泊二十六年都巡陈通始复还旧址元至正十二年又燬明洪武三年改泸溪巡检司仍属南城县万厯六年知府王之屏始请割南城县南城蓝田二乡置县仍治广仁故址】看都银【在南丰县南七十里即百丈岭王存九域志南丰县有看都茨湖防池太平四银　按看都后讹为刋都太平即今白舍镇茨湖在今广昌县防池无考】东平社【在南城县南八十里宋绍兴中乡民吴仲与弟伦发私谷四千斛应诏建义仓于此遗址犹存朱子为之记】老彭村【在南丰县曽潭宋淳祐间有老翁彭氏年百余嵗知军事钟季玉书老彭村三字表其门随奉朝请今额字犹存】奉亲坊【在南丰县东隅前街宋曽致尧故居也以诸子宦达显杨故名又荣亲围在县东方家洲上亦致尧居也】李泰伯故里【在泸溪县西北赤境桥地名贤良里基址犹存】恒山精舍【在南城县麻姑山下明宋濓记宋尚书丞王安中阳曲人其孙秬往来旴江筑室麻姑山名其精舍曰恒山示不忘本也】勑书楼【在新城县治前宋邑宰赵观建】三清楼【在新城县东舆地纪胜何渊何潜何濵同登庆厯三年进士渊諡清节潜諡清敏濵諡清忠后人临江起三清楼以纪其盛】凤山阁【在府治东防后与凤山对因名宋知军徐琭建】崇山阁【在府治东宋建瑰壮为平逺台之亚】拥清阁【在南城县治宋建】藏书阁【在南城县麻源第三谷元程钜夫建】武夷堂【在新城县福山宋庆元二年朱子避韩侂胄游江右与门人讲学于此以崇安故居曰武夷精舍因以名堂韩元吉有记】秋雨堂【在南丰县旴江上宋太宗闻江南旱语曽致尧以内帑所藏贯朽莫校致尧曰未若江南一夜秋雨之富后人因以名堂】妙墨亭【在南城县舆地纪胜在郡防西与红屏石相封李少监佩易名为印山堂】旴江亭【在南城县城东旴水上南唐制置使陈晖建韩载撰记】清风亭【在府城南宋建眺望城外羣峰环列宛若郛郭】甘露亭【在府城内元妙观宋景祐中甘露防松上因建】识舟亭【在南城县舆地纪胜在县学之南髙岭上陈叔和建逺望江流片帆出没最为佳致】盍簪亭【在新城县治北宋邑宰赵汝崖建】照碧亭【在新城县北二里左面石硖下临深潭宋治平中杨杰题诗有山水相照碧之句因名】楼台烟雨亭【在广昌县治北宋邑宰朱汝贤建】平逺台【在府治东明统志宋郡守张允建其地势髙爽眺望江山宛若图画台之西有极目亭车院】凤翔台【在府治后宋黄曦诗春风桃李凤翔台】超遥台【在南丰县治西唐邑宰独孤巨尝月夜抱琴登临亦名琴台】平西台【在广昌县西北龙冈山顶宋县令王珪建】熙春园【在府治北宋时郡守游宴之所】七星松【在南城县麻姑山上围二三丈髙拂云汉以横列七株故名七星】
　　闗隘杉闗【在新城县东七十里杉岭上接福建光泽县界】徳胜闗【在新城县南五十里马嘴岭下地本名磡头岭隘后改置闗】伏牛市巡司【在南城县北伏牛山下临江明万厯八年移泸溪巡司于此今因之】极髙巡司【在新城县东五十里洵溪市县志旧为石陂寨在县东南极髙岭东二里为七闽盐盗所出没宋熙宁中置寨设捕盗使臣于此十年改为巡司绍兴初迁于县北七里妙智寺七年迁长义溪西九年迁溪东元至正末迁极髙岭下改名极髙巡检司明初迁水口村在县东南二十五里后又移于徳胜闗明末又迁于此仍曰极髙巡司今因之】同安巡司【在新城县西南五十五里路通福建泰宁建宁地名宏村市宋置同安寨元末改为巡司明嘉靖三十七年徙于县西六十里樟村万厯中复还宏村今因之】龙池镇巡司【在南丰县东南二十里旧置于县西南四十里黄沙源坪明嘉靖三十八年徙于县南双港口万厯中又迁刋都后又徙今所今因之】罗坊巡司【在南丰县南七十里　本朝乾隆四十六年増置】白水镇巡司【在广昌县南四十里即旧白水寨二水夹流聚若城市明设巡司今因之】秀岭镇【在广昌县西南修岭下旧名修岭镇明设巡司　本朝乾隆三十年裁】蓝田镇【在南城县东八十里与新城县接界宋置税务元改为驿明改置巡司今裁又曽潭镇在县南六十里即都军城岳口镇在县北三十里旧皆置巡司明初废】石硖镇【在新城县东四十里一名石溪镇距飞鸢杉闗三十里江闽通道溪初不能通舟明时邑人张槚凿石辟河遂与五福并为巨镇又熊村镇在县东南四十里】龙安镇【在新城县西南三十里路通南丰本名上隆镇后改今名又中溪镇一名钟田在县西北二十里】五福镇【在新城县东北二十五里有公馆地临东川上通石硖杉闗下通抚州许湾居民稠匝商贾交会为县巨镇】白舍镇【在南丰县西南六十里即宋太平银也崇宁中兼置太平巡司明洪武二十九年废】仙君镇【在南丰县北二十里仙君岭宋崇宁中置世贤巡司元至正二十年立镇于此至正十七年废】凤山寨【在南城县北凤凰山麓宋开庆元年知军事雷宜中筑堡城周三里浚濠五里并置凤山寨共为守御景定三年知军事饶应孙増修元初废】猛虎寨【在南丰县南五十里宋绍兴中自新城县迁此以制东乡之盗设巡司元初废为寨改曰猛虎翼元末燬故址尚存又镇安寨在溪南塔寺宋景定四年置设巡司元初改镇安翼寻废】龙当寨【在南丰县南七十里万峯矗立一水穿绕石壁十仭接梯而石磴盘纡数里又有兎子砦艾角磜砦割藕砦皆在县南鸡宠寨安仁寨磐石砦皆在县西南俱明末土人所筑】阳石砦【在广昌县北十余里亦名羊石上有五峰峥嵘崔嵬有石池可容数百家四面壁立下瞰深潭后有一径曰布吊闗相连有滴水寨悬崖峭壁人不得并行旁有二路曰旧闗曰岩闗险峻异常其他诸闗曰金星曰溪岭曰桥西皆鸟道崎岖一夫可守】茱萸隘【在广昌县东六十里相近有尖隘又盘湖隘在县东北八十里邱坊隘在县东南一百里接福建汀州府界又曽田隘贵阳九曲隘迁善隘俱通广东嘉应州及看牛坪丹竹楼等处】旴江驿【在南城县东南唐置旴江馆宋端平元年改为驿明洪武初兼制递运所今皆废又峭石镇在府东四十里旧有驿又游源驿在府北四十里皆宋置元废】白玕公馆【在泸溪县西八十里与南城县接界为入郡适中之地大港取径明万厯中置巡司寻废】
　　津梁太平桥【在南城县东旴江上宋建名万夀桥长百余丈元改今名　本朝康熙元年重建】迎仙桥【在南城县城外东南】通福桥【在南城县东一里东江上宋咸淳中建以路通福建为名】万年桥【在南城县东北六里明崇祯中建凡二十四垒】通济桥【在新城县西元建】杨溪桥【在新城县北五里】济川桥【在南丰县治南宋建】紫溪桥【在南丰县西南紫霄观前】银溪桥【在广昌县南白水镇北】椒涧桥【在泸溪县东五里跨椒涧】
　　堤堰陈公堤【在泸溪县东城以泸溪水为隍暴涨啮城明万厯中知县陈王庭筑堤障之长一百六十丈】平西坝【在广昌县西南二里宋县令万应徳筑明时屡经修治】
　　陵墓唐游茂洪墓【在南丰县西南四十里】宋曽致尧墓【在南丰县东南十五里子易占孙防墓皆祔焉】邓润甫墓【在新城县礼教乡】李觏墓【在南城县北凤凰山麓】曽肇墓【在南城县东北三十里】王无咎墓【在南城县礼教乡王安石墓志】何坦墓【在广昌县西南莲花峰】包恢墓【在南城县南十里洪源】元程钜夫墓【在南城县东南绕堆】明何文渊墓【在广昌县东顺化坪】何乔新墓【在广昌县东谭家园】邓棨墓【在南城县杜林乡棨死土木之难其子瑺不得父遗体以平昔所収爪髪遗稿衣冠等殓于此】罗玘墓【在南城县顼山寺左】刘大年墓【在广昌县谭山铺】
　　祠庙忠恊庙【在府治东宋建祀唐张巡】三忠祠【在南城县麻姑山明嘉靖中建祀唐顔真卿宋李纲文天祥】四贤祠【在新城县学宋建祀郡人李觏王无咎邓润甫吕南公】曽文定祠【在南丰县治西宋建】王侍宸祠【在府城内明统志侍宸名文卿尝遇异人授以道法能召风雷宋徽宗朝号为金门羽客凝宸殿侍宸赐赉一无所受时州大旱诏求雨乃仗剑噀水曰借黄河水三尺后三日扬州奏得雨水皆黄浊元时始建祠】孚佑庙【在南城县东八十里神曰三侯莫知氏名宋国子监簿吴俊记云有宼迫境怱大风雷晦明中见灵旗怒戈贼惊遁咸淳中赐额】
　　寺观景徳寺【在府治东旧名景云唐白居易作记】太平兴国寺【在南城县东二里唐建在县治南明时徙此】浄居寺【在新城县城内东山下唐建在县南二十五里宋治平初改建今所】夀昌寺【有二一在新城县东石硖镇唐建名永居院宋名夀昌院明迁于黄龙峯下赐额夀昌禅寺　本朝顺治十年重建一在南丰县城西隅旧名永安唐初建】西林寺【在南丰县北门外里许唐建牛僧孺书额】资福寺【在南丰县东门外唐建旧藏南唐赐金书法华经七巻】保福寺【在南丰县东门外南唐建】永兴寺【在广昌县治北】法水寺【在泸溪县西北旧名灵泉院唐建宋景徳中改今名】元妙观【在府城内西南旧名灵仙唐邓紫阳栖真之地宋名天庆观元改今名】石崇观【在南城县西五里唐建宋改冲虚后复今额】仙都观【在南城县麻姑山唐建即麻姑仙坛又西七里有丹霞观皆详见麻姑山下】鹤仙观【在新城县治东宋建】紫霄观【在南丰县西北九十里唐名妙仙观宋改今额】清修观【在南丰县北门外世传许吴二真君炼丹于此旧名仙君观唐名福夀宋改今名】灵都观【在南丰治东南唐建名真元宋改今名】
　　名宦唐游茂洪【崇仁人开元中南丰令恩威并行截溪水为五陂灌田四千余顷又凿石渠以灌枯田迄今民祠祀之】宋管师仁【处州龙泉人哲宗时知建昌军有善政】崔与之【广州人宁宗时知新城嵗大歉有强发民廪者执其首折手足以徇盗为止劝分有法贫富安之开禧用兵军旅所需天下骚然与之独买以系省钱吏告月解不登曰宁罢去和籴令下与之独以时价籴令民自槩】傅伯成【济源人嘉定中知建昌府蔡元定谪死道州归建阳伯成雪其寃于朝】徐鹿卿【丰城人理宗时知建昌军未上而崇教龙会两保与建黎原铁城之民修怨交兵鹿卿驰书谕之敛手聴命既至则寛赋敛禁掊克汰赃滥抑强御恤寡弱黜吏训戍兵剏百丈砦择官兵城属县治行大孚田里歌诵督府横取秋苗斛面鹿卿争之曰守可去米不可得民恐失鹿卿请输之以供命鹿卿曰民为守计则善矣守独不为民计乎卒争一免】钟季玉【饶州乐平人理宗时知建昌军会有防江西和籴属嵗旱度其经赋不能□季玉请于朝得减三之一】元胡长孺【婺州永康人元贞初教授建昌适録事缺员以长孺摄之时程文海方贵显其家树外门侵官道长孺命撤之】明冯坚【洪武年南丰典史上书言九事帝览而嘉之称其知时务达事变命擢左佥都御史】呉致文【浙江平阳人永乐中知建昌府以官田赋重奏乞折征布帛民甚便之】陈【新兴人宣徳初知建昌府时民多桀惊至治最强者十余人始知畏法荆王承奉萧韶防卫指挥文斌怙势暴横封章上闻置之法官校敛迹】衡岳【汝宁人宣徳中知南丰县清操介节以古循良为法官舎萧条种蔬自给家人晏如】陈员韬【临海人宣徳中知新城县抚循备至得士民心】谢士元【长乐人天顺人知建昌府地多窃盗为将军所庇不可诘士元得其状以他事持将军奸无所伏大新学宫立观徳亭行射礼购书万巻资学者诵习表孝子节妇闾务化民成俗府中事大小备举】曽璵【泸州人正徳间知建昌府宸濠之变璵集义师会王守仁于鄱阳合广信知府周朝佐收复南康】王祐【祁县人正徳中知广昌县闽广防寇至民尽逃散祐赴敌死之】许孚逺【徳清人万厯初知建昌府暇辄集诸生讲学引贡士邓仕锡刘元卿为友寻擢陜西提学副使】吴麟征【海盐人天启中为建昌府推官捕剧盗擒豪滑治声日闻】王域【松江人崇祯甲申由工部主事出守建昌加副使与布政司夏万亨副使王养正推官刘允浩南昌推官史夏隆奉益王起兵　大兵破建昌执域等至南昌皆不屈死　本朝乾隆四十一年赐諡烈愍】李翔【邵武人崇祯中以乡试副榜贡入国学唐王时知新城县　大兵至城破被执不屈死本朝乾隆四十一年赐諡节愍】
　　本朝狄宗哲【鹿邑人顺治中为建昌推官断狱明慎因运丁扳民作军请厘定军册以除民病勒石永存】髙首标【山西永宁人顺治中知广昌县郡初恢复属邑尚不靖首标至诣帅府自陈不假兵威可往抚单骑到县伪遂降驿前兵民相鬭镇将诬民以叛召首标具状首标曰令头可断民不可诬也宻遣人缚殴兵者诣军府帅怒遂解】髙天爵【奉天人康熙中知建昌府耿精忠叛天爵念建昌不守则南昌危因请兵自将防其西出募壮丁缮城垣躬擐甲胄与贼战于东门万年桥被执入闽不屈死　赠太仆寺卿】
　　【赐諡忠烈雍正四年加赠礼部尚书】陈贞【鄞县人安亲王恢复建昌题授广昌知县驻南丰巳而城陷不屈死赠按察司佥事】　王应魁【锦州人康熙中知南丰县时耿精忠叛所在山寇响应应魁率家人与镇兵分城而守镇将失守城陷应魁自刎　赠按察司佥事】
　　人物唐危全讽【南城人干符末多防乱全讽能保聚乡里后追封南庭王】宋曽致尧【字正臣南丰人太平兴国进士三迁著作佐郎直史馆改秘书丞真宗时厯官户部郎中好纂録有仙鳬羽翼三十巻广中台志八十巻清编前要三十巻西陲要纪十巻为臣要纪十五篇二子易从易占皆登进士第】陈彭年【字永年南城人太平兴国进士调江陵司理参军真宗即位屡上书言事召试迁秘书丞景徳初直史馆兼崇文院检讨献大寳箴预修册府元迁右正言充龙图阁待制数有建白厯諌议大夫兼秘书监同修国史国史成迁工部侍郎参知政事彭年性敏给博闻强记所得俸赐唯市书籍所着文集百巻唐纪四十巻】江白【建昌人景徳进士父禹锡有节义髙年不仕躬自教授大中祥符初献东封诗十五篇有诏嘉美赐粟帛嵗时存问及卒白自鄞尉罢还负土茔庐于墓侧藜羹芒屩昼夜号泣终制犹然事闻诏赐粟帛】瞿肃【建昌军人四世同居家百五十口长防孝弟乡人化之真宗时旌表】李觏【字泰伯南城人亲老以教授自资学者常数百人皇祐初范仲淹荐为试太学助教上明堂定制图召为说书着有周礼致太平论平土书礼论熙宁中门人邓润甫上其退居类稿官其子参鲁郊社斋郎】曽巩【字子固易占子少警敏援□成文欧阳修一见竒之登嘉祐进士厯知齐襄洪福明亳沧诸州所在多竒绩拜中书舍人卒巩性孝友父亡事继母益至抚四弟九妹于委废单弱之中宦学防嫁一出其力为文原本六经斟酌于司马迁韩愈一时作者莫能过也后追諡文定所着有续元丰类稿四十巻】曽肇【字子开巩弟举进士元祐中厯中书舍人吏部侍郎屡有谠言徽宗即位迁翰林学士崇宁初落职安置汀州卒自熙宁以来四十年大臣更用事邪正相倾轧肇身更其间数不合兄布在相位移事切告谓当引用善人以杜章惇蔡卞复起之萌布不能从卒不免肇天资仁厚而容貌端严自少力学博覧经传为文温润有法更十一州类多善政绍兴初諡文昭所着有曲阜集四十巻西掖集十二巻内则五十巻外则三十巻】曽叔卿【巩族兄家苦贫一介不取妻子困于饥寒而拊庇孤惸唯恐失其意起家进士至著作佐郎熙宁中卒】邓润甫【字温伯建昌人皇祐进士熙宁巾迁翰林学士哲宗立惟润甫在院一夕草制二十有二修神宗实録以母防去终制除礼部尚书章惇议重谪吕大防刘摰闺甫不以为然曰俟见上当力争无何暴卒諡安恵】何坦【字少平广昌人淳熙进士知将乐县擢连州所至以善治闻累迁广昌提刑亷平为岭南之卒谥文定所着西畴常见百川学海】陈宗礼【字立之南丰人淳熙进士累官参知政事以直言清节着卒赠旴江郡公谥文定】王无咎【字补之南城人嘉祐进士为天台令弃官从王安石游好书力学寒署行役不少释学者归之常数百人】吕南公【字次儒南城人熙宁中试礼闱不偶筑室灌园益著书借史笔以褒善贬恶以衮斧名所居斋元祐初曽肇疏称其读书为文不事俗学安贫守道志希古人堪师表科廷议欲命以官未及而卒遗文曰灌园先生集】朱京【字世昌南丰人父轼有徳京博学淹贯登进士甲科神宗朝擢监察御史风神峻整见者惮之目为真御史】李涓【字浩然南丰人知鄂州崇阳县靖康之难募兵六百勤王或请除之涓曰事急矣当持一信报天子为东南倡出家钱买牛酒犒军众感泣即日引而东北至蔡州大与敌遇血战死焉】曽怘【字仲常防孙补太学内舍生累官通判温州须次于越建炎初金人陷越怘被执辞气不屈金尽驱其家属四十口同日杀之越南门外肇孙悟字蒙伯宣和进士靖康间为亳州士曹金人破亳悟被执抗辞嫚骂众刄劘之妻奴同日被害】张大经【字彦文南城人绍兴进士知龙泉仪真俱有善政召拜御史言诸路荒政不实飞蝗颇多愿加惧恐申饬大臣又言民力竭而愁叹多军士贫而怨嗟众愿疏出憸腐抑絶幸门以通奉大夫致仕人方之孔戣】包恢【字宏父建昌人嘉定进士为光泽主簿平寇乱教授建宁监虎翼军募土豪讨唐石之防改沿海制置司干官嵗饥盗起金坛溧阳间恢部诸将诛夷之通判台州讨温冦景定初权礼部侍郎寻为中书舍人林希夷奏恢守法奉公□心如水后为刑部尚书佥枢宻院事封南城县侯】萧雷龙【字显辰新城人景定进士通判衢州权知府事元兵薄城下不降脱还建昌与里人黄巡检起兵为县尹刘圣仲所获死之】吴楚材【名炎以字行南城人徳祐元年建昌降楚材纠集民兵自领村率众将攻城甫至近郊之龟湖北兵三道蹴之进攻领村楚材失利且乏援众多解去走光泽为人所执及其子应登以献吴浚为江西制置招讨使斩楚材父子传首诸邑益王立赠朝奉郎即邵武境上立庙赐名忠勇】元程钜夫【名文海避武宗讳以字行其先自徽州徙居建昌世祖召见竒之屡迁集贤直学士奏陈五事又请兴建国学搜访遗逸帝嘉纳之奉诏求贤于江南荐赵孟頫等二十余人帝皆擢用僧格専政钜夫上疏极谏累官翰林学士承防致仕卒进封楚国公諡文宪　僧格旧作桑哥今改正】黄觉经【南城人五嵗因乱失母稍长誓必求母所在渡江涉淮行乞而往冲冒风雪备厯艰苦于汝州梁县得母奉以归有司请旌其闾】明魏源【字文渊南城人永乐进士官御史多建白宣徳时由浙江按察副使擢刑部右侍郎拜尚书出理宣府大同边务易将卒増亭障实军伍边备大饬称一时能臣】何文渊【字巨川广昌人永乐进士授御史厯按山东四川时乌蒙奸民什伽告其知府禄诏谋逆诏发军讨文渊檄止所调军白其诬英宗北狩起为吏部侍郎额森请迎车驾还京廷议不决文渊曰此事虽十上章不得请不已草奏诣阙力请銮舆南还进本部尚书　额森旧作也先今改正】邓棨【字孟扩南城人永乐进士授御史巡按苏松有声宣宗从父老请再巡一年以才望超擢陜西按察使召拜右副都御史正统十四年从帝北狩没于土木赠右都御史諡襄敏】谢定住【广昌人性至孝年十二母抱防子覔牛遇虎定住奋前击之虎逸去扶母行虎复追啮母颈再击之去行数武虎啮母右足定住取石乱击虎乃舍去母子三人并全成祖特召见嘉奬赐旌其门】何乔新【字廷秀广昌人景泰进士宏治中厯官刑部右侍郎刘吉等忌乔新刚正出为南京刑部尚书拜防乞归博综羣籍闻异书輙借钞积三万余帙皆手校讐著述甚富尤笃濓洛之学与人少合气节友彭韶学问友邱濬而已卒諡文肃所着有宋元史臆见周礼集注策府羣玉续编勲贤琬琰集椒邱集五世孙源嘉靖进士累官吏部侍郎涛嘉靖乡荐第一笃行博学与兄源弟沆齐名人称何氏三凤】张升【字起昭南城人成化进士及第授修撰宏治中迁庶子刘吉当国升因天变厯数其纳贿纵子等十罪厯礼部尚书遇灾异辄进直言正徳初刘瑾窃柄升谢病归卒諡文僖所着有柏崖文集十四巻诗集二十二巻和唐诗十巻】罗玘【字景明南城人成化末领京闻乡试第一举进士授编修台谏以救刘逊尽下狱玘言当优容以全国体正徳初迁南京太常刘瑾乱政李东阳依违其间玘为东阳所举士贻书责以大义且请削门生籍累擢南京吏部右侍郎遇事严谨僚属畏惮考绩赴都遂致仕宸濠慕其名遣使餽玘避之深山及叛玘巳病驰书守臣约讨贼未举而卒学者称圭峰先生所着有类説及圭峰奏议圭峰文集】黎崇【字好礼南城人居父防哀礼兼至及结庐墓侧三年不栉沭免丧犹缟衣粝食与同县潘烈新城余永夀皆以孝行重于乡国】何垕【字朝举新城人宏治进士曽祖澄仁宗时以学行推择与杨共直文渊阁垕与邓康等五六人夙夜淬厉为克已防独之学穷年不出山母卒庐墓三年宏治中歴官户部员外郎刘瑾闻垕有古琴欲得之垕曰琴非所惜毁吾行耳竟不与乃出为程畨知府境内苗獠杂居垕善抚绥所着有易经诸觧】陆良胜【字于中南城人正徳中举乡试第一成进士为考功员外郎流贼方炽条上用兵便宜及有诏南巡且疏极言祸患且至廷杖除名世宗立复官大礼议起偕数寮长力争及张璁等超擢又连章执不可为议礼者切齿谪茶陵知州寻黜为民戍辽东三万卫卒穆宗立赠太常卿】罗汝芳【字维徳南城人嘉靖进士除太湖知县召诸生论学公事多决于讲坐歴宁国知府民兄弟争产汝芳对之泣民亦泣讼乃已创开元会罪囚亦令聴讲后迁云南参政为严嵩所恶劾罢初汝芳从永新顔钧学后钧系狱汝芳供养狱中鬻产救之得减戍汝芳罢官钧亦赦归事之食饮必躬进人皆以为难】邓元锡【字汝极南城人博览经史丧父水浆不入口年十七行社仓法惠其乡人从罗汝芳游嘉靖中举于乡复从邹守益刘邦采刘阳诸宿儒论学学者称潜谷先生先后论荐不赴万歴中诏以翰林待诏徴之甫离家而卒元锡之学虽本于王守仁而不尽宗其説时心学盛行元锡力排之所着五经绎函史上下编明书并行于世】李经纶【字大经南丰人覃精经籍作诗教考礼经编王守仁湛若水两家之学盛行经纶申程朱之意作卫道録及大学稽中传】谭青【字彦白南丰人建文已邜领乡荐训导雷州三载永乐甲申下诏求贤编修朱纮以青应诏陞旌徳知县四年述职京师吏部课最书上擢工部给事命往江淮复奏称防旌徳父老望青辙不返诣阙请留诏许青旌徳以内秩往乆之无事乃退再调龙阳卒祀旌徳名宦】黄钊【字徳刚南丰人举嘉靖戊子乡试授广州通判广多盗钊虚平讯察一无枉滥有剧盗重贿营脱钊论如法东莞宼起郡邑震动指挥督兵扞捕兵保乃委罪县尉巡检钊刀争曰指挥世享国禄职主征伐遇防輙奔遁自保反委罪下吏手得不罪调判莱州未防报罢归休】周朝瑞【字思永南城人万歴中给事中泰昌初以慎初三要谏忤防降级天启初复官首疏沈防为邪党后同杨涟左光斗以忤魏珰备受惨酷毙狱崇祯初赠太仆卿谥忠毅着有两朝奏议】呉焕【南城人八世同居天启中旌表】邓思铭【字建南城诸生□李自成防京师集其侪数十人为庠兵朔望习射学技击圗报国仇及南都防益王举兵建昌诏至幕下城防死之　本朝乾隆四十一年】
　　【诏入乡贤祠】张绍登【字振夫南城人万厯丁酉举人崇祯中为应城知县贼来犯偕训导张国勋力却之贼复来攻绍登力守乞援上司副邹祖禹来救贼乗间登南城绍登还署端坐堂上贼大至被杀　本朝乾隆四十一年赐谥烈愍】萧汉【字云涛南丰人崇祯进士知钟祥县不狥请谒武备修举十五年冬入觐闻襄阳防慨然请上官罢行贼簿城汉辞家庙授帨于妾媵曰男死忠女当死节佐巡抚宋一鹤拒贼杀伤甚众元旦突围谒献陵贼骑环之汉大呼钟祥令在此若軰不得惊陵寝贼挟之去送吉祥寺令僧谨视之汉覔死且不得于僧塌得剃刀自刭诏赠大理寺丞　本朝乾隆四十一年】
　　【赐谥忠烈】刘大年【广昌人崇祯进士授兵部主事奉使南京还道厯城城破遂抗节死赠光防少卿　本朝乾隆四十一年赐谥节愍】黄端伯【字元功新城人崇祯进士福王立授仪制主事南京溃有劝入山隠空门者答曰临难毋苟免籍口释氏以偷生耶及被系狱中作明夷録临刑一卒左刃之手战栗而退又一卒右刃复然端伯曰须先刺我心头始可断从之乃絶　本朝乾隆四十一年赐谥烈愍】
　　本朝黄熈【字维缉南丰人顺治进士居父丧三年食不入内室奉母居山砦母殁忽所居延燎熙抚棺大恸愿以身同烬俄而风返人以为纯孝所感】黄汝榜【字可登南丰人顺治丙戌嵗贡生受徒十里外暮必归省母不入内辛邜教谕临川仅数月尽以所得俸金赎祭田归祠先是其祖钊尝捐俸赎田人以为祖孙继美云】梅遇【字品章南城人顺治中为奉新教谕土防攻城令皇遽失措遇代督民兵登陴固守飞礟及左右伤数人不为惧宼退城全擢知陜西郿县县经兵燹后田半荒芜遇力请上官奏减逋赋开邑古横渠四十里溉田皆成沃壤叙永同知卒】鲁瑗【字建玉新城人康熈进士授检讨典试山西称得士为国子司业时进诸生讲论娓娓不倦累陞右通政致仕主教豫章书院生平无疾言遽色人自不敢干以私学者称西封先生】梅之行【字左白南城人康煕进士歴官少詹事当闽逆搆乱躏及建郡之珩奉父母避兵穷谷预储糗脯以奉啜蕨自给通籍之后屡司文衡所得皆名士一时有知人之目】赵师璟【字介之南丰人顺治甲午贡于雍丰邑虚粮絶丁莫可究诘值里长恒破家鬻妻孥死囹圄者累累相随属璟为请命有司集绅士正直者讨其弊源创立彚户法粮始有实数可稽丁始有定名可指飞诡弊絶邑人如去汤火卒祀乡贤】赵希阶【字二徐南丰人康熈丙午举于乡授公安令守下属县索例金偕曰书生安所得剥民以媚上吾不忍为也邑滨江苦盗阶下车悉得其党羽渊薮掩捕皆服辜斗湖决户口流亡相地筑月堤亘四里捍之雨晴祈祷应如响百姓称神乌任满致政归】魏方泰【字日干广昌人康熈进士歴官礼部侍郎三嵗防母日夜号泣不止家人竒之及长常以不得奉母为恨言及輙泪下康熈五十四年以右通政督运西陲军粮进秩礼部逾年致仕归厚恤贫乏乡人徳之】汤春年【南丰县人乾隆年间以孝子　旌表】
　　流寓宋李纲【邵武人钦宗时以纲専主战义丧师费财授保静军节度副使建昌军安置】呉潜【宁国人泰定十年进士第一开庆时特进左丞相先是元兵渡江贾似道在汉阳御史饶应子请移之黄州似道以为潜欲杀已衔之令御史沈炎劾潜措置无方落职谪建昌军】陈防【咸淳间为太府寺主薄尝入对极言似道为相国政阙失后为淮东总领似道汚以贪汚安置于建昌军籍録列其家】
　　列女宋谢泌妻氏【南丰人家贫事姑孝谨盗起姑疾笃不能去号泣姑侧盗刃之仆沟中贼退渐苏后姑与夫俱亡子幼父母欲嫁之曰宁贫以养子虽饿死亦命也】乐氏二女【南丰人绍定二年盗入境逼之一赴水死一见杀】元曽闿妻李氏【南丰人夫死守节至元中峒防猝至翁遇害李奔窖中贼引之出骂贼受刃而死】曽粉娘【南丰曽塔卿女年十八值红巾贼掠之去至呉家坊桥仆地大骂曰我良家女子岂従汝耶贼怒杀之】揭贞女【广昌人早失父母同兄嫂避乱山中仓皇相失独抱兄子窜身荆棘中为逻卒所获诱之不可遂受刃死】明寗顔孙妻危氏【南城人夫亡时年二十七誓不二志翁姑老而子幼危氏勤纺绩以资养姑殁营葬尽礼守节四十四年洪武中旌表】罗防妻胡氏【南丰人防官南充陆路先行胡舟覆抱楫浮沉舟人手援輙引去遂死焉越二旬夫至溺所祭之尸出自舟旁容体不变】赵从显妻熊氏【南丰人年二十四而寡断指自誓抚周嵗孤复早卒其妻李氏年二十五与姑并居一室有虑其连孀劝之他适者李氏哭益哀遂肓所抚三嵗孤既长复先两节妇卒所聚妇苻氏复寡年二十七子方二嵗当是时一孤儿三寡妇人益危之苻氏曰苦节三世是者而不予畀乎事姑及大姑益谨隆庆初旌表】赵从傅妻李氏【南丰人年二十二夫亡长子三嵗幼甫四月有强嫁之者舆及门李氏始知时方炊即以釡中麋沃其首首烂发尽脱舆夫皆返走后愈遂秃里人无不知赵氏有光头节妇者】冯绍纲妻卢氏【南丰人年二十而寡失志守节姑嫁之卢趋夫墓所缢死】髙宏妻揭氏【广昌人宏卒于建昌丧归揭迎之朝夕哀哭屡絶而苏月余自缢事闻旌表】黄绘妻饶氏【南城人事继姑至孝年二十七夫亡遗孤半嵗亦卒有富家闻其贤欲娶之饶断发自誓守节终身】何永孚妻李氏【广昌人年十四归何越二年永孚卒柩前设木凳卧而哭凳为之刓姑病朝夕祝告请以身代既殁哀恸呕血死】张孺文妻刘氏【南城人年二十六夫亡婣戚怜其子幼家贫咸劝改适刘朝夕号泣丧明守节三十余年正统中旌表】张世昌妻刘氏【广昌人年十九适世昌生二子俱卒世昌病二年不起刘侍汤药不离左右世昌卒刘防发纳于棺中誓不改节卒践言奏闻旌表】何本容妻聂氏【广昌人年十六归何本容病聂刲股救治不效卒守节终身】刘敏妻揭氏【广昌人年十六归敏阅七月敏疾革嘱揭改适揭号泣曰脱有不幸当相从于地下但念公姑垂老妾当誓死无他敏亡孝舅姑寻舅卒夫之姊夫规鬻产之利百计图改其操揭忿詈欲自经操执益加勤励事闻旌表】谢胜华妻朱氏【南丰人年二十六夫卒子幼家贫躬织纴以养老姑歴难危不少变姑殁号泣丧明正统中旌表】邱宏妻朱氏【南丰人正徳中流防猝至宏卧疾度不能免自投于池储牵衣随夫溺死同县李乐妻曽氏为贼所执投崖死李惟广女贵姑骂贼被磔死】黄鹍妻李氏【广昌人正徳中为流宼所执欲辱之骂曰我儒家妇欲杀即杀岂从汝耶复持其子刦之李不顾贼遂刃之】胡泰妻赵氏【南丰人正徳中宼至与妯娌苻庶姑鲍同奉姑陈避难谿口坪陈老病相持不忍去遇贼驱之赵骂贼被杀苻及鲍皆投水死】魏宠妻何氏【广昌人年二十五夫亡守节正徳中宼至何擕幼子走母家遇贼掠之义不受汚贼夺子刃之何遂投水死】刘祥妻黄氏【广昌人嫁时年十八家贫纺绩供养老姑半载祥卒黄事姑益谨里豪聂姓慕其色私贿父母受聘黄度不免赴水死】李氏二女【南城人长名银瑛次名玉瑛嘉靖中宼起见他妇为贼所掠并赴水死】呉宗澄妻傅氏【南丰人嘉靖中流宼逼荷石砦将破傅拜告于夫投崖而死同时有呉氏女名友弟亦投崖死】邓氏防节妇【新城邓埙母徐氏年二十三而寡守节抚孤埙长娶王氏嘉靖中闽贼入境掠二妇至水尾洲欲杀徐以逼王二人相持痛哭骂贼而死县立防节祠以表之】胡汝防妻曽氏【南丰人事姑至孝年二十二夫亡夫兄欲夺其志赴水死】毛贞女【南城人许字何中徳未嫁而中徳死女趋赴执丧遂留事姑姑殁不食死】刘三善妻胡氏【南城人早寡守节舅姑嫁之自缢死】何贞女【南城人许字冯时行时行死何年十四毁容易服母谅其志遣归冯氏会母殁何恸曰未亡人忍死者惧伤母心耳母已死矣奚生为遂不食死】揭廷才妻傅氏【广昌传克寛女年十七归廷才夫亡哀恸欲殉姑曰吾老且肓尔死安能独生乃止姑病刺血和汤以进及姑殁遂絶粒七日而卒】徐汝寛妻唐氏【广昌人年十七归徐未几汝寛疾终执手与诀唐曰毋忧君特先数武耳殓毕自缢死】
　　夲朝饶子鼎妻李氏【广昌人年十六归饶生一女夫殁将葬嘱匠作一虚穴姑以年耄女少谕之乃不死越六年姑殁女复夭遂自刎】王梦兰妻张氏【南城张居易女未嫁而梦兰卒张赴吊遂从王氏守贞奉姑终身】盛钟妻李氏【南城人夫殁哀毁自尽顺治十二年　旌表】叶调元妻傅氏【南城人未嫁而调元客死丧归传泣拜告父母徃吊痛夫无兄弟乃留养姑守节五十年康熈六十年　旌表】汤大勲妻李氏【南丰人幼聪慧通毛诗内则年二十六夫亡居衣布茹蔬而延师课子必极丰洁康熈六十年】
　　【旌表】揭斯防妻呉氏【南丰人年二十一夫亡抚遗腹子事舅姑至孝一日归宁忽心动恐舅姑有变急归明日舅果卒里有为债家所逼鬻妻以偿者呉脱簪钏保全之守节三十载雍正四年旌表】谭易妻苻氏【南丰人易善属文屡冠童子军而不售卒时苻年始二十八长子四龄防子甫眸苻氏夜课子不为姑息每袭拾夫遗文祭则出之輙拊巻悲哀至课孙犹未已屏左道絶铅华贞静之操问于里闬雍正四年　旌表】杨大防妻邓氏【南城人举人邓炅女归杨六年夫亡遗腹一子城时舅姑俱殁东明官舍会耿精忠叛南北道梗间闗扶榇归抚幼叔同所生丙辰窜居山砦贼攻围急尽出簮珥裂尺帛里置两儿防间书其上曰取此活两儿命自懐利刃坐井栏上砦破拟自裁幸保无恙年八十余以夀终城复早卒妻凃氏事孀姑至孝遗腹生一子尚銮举于乡雍正七年并　旌表】易鸿岸妻徐氏【南城人年二十三而寡翁死闽中徐拮据归其柩丧如礼抚遗腹子守节四十四年】饶典妻梅氏【南城人年十九抚孤守志及子天犹抚两孙苦节五十二年雍正八年　旌表】冯宗岱妻胡氏【新城人年二十七守志事舅姑以孝闻兄铨知范县数以书招甥胡令勿往且贻兄书劝以洁已爱民四子俱夭抚孙成立守节五十年雍正八年　旌表】梅国栋妻邓氏【南城人幼淑慧能读曲礼女史诸书事舅姑孝谨雍正甲辰国栋赴公车客死河南邓闻讣呼抢不欲生念夫棺未归一子羸弱暂起食拮据迎夫柩营葬毕作遗嘱累千言而卒】李巽妻胡氏【南丰人年二十六夫亡家贫冬夜织絍以供姑饍姑病扶掖摩抚常逹旦苦节三十六年】李伟妻封氏【南丰人年十八归伟值防防乱避斗门砦贼师踞城肆掠逼开砦门氏惧辱与李四儿妻沈氏李士先妻包氏俱投崖死】范杨先妻王氏【南城人年十九归范未十年夫得疮疾殁即抗疏欲以身殉家人以死易立孤难止之氏遂勉强抚孤成立于乾隆年间　旌表同县余淇妻钱氏江士华妻王氏傅钧妻崔氏陶度妻髙氏髙准妻王氏梅榕妻黄氏李标妻余氏黄登选妻罗氏邱甘望妻傅氏李国鼎妻黄氏刘秉干妻徐氏周君任妻刘氏黄其芳妻李氏邵曰鹏妻龚氏胡文妻呉氏刘艮妻黄氏王圣瑞妻余氏李杜呤妻王氏刘锡佩妻陶氏梅廷任妻周氏陶应麟妻倪氏呉之璜妻万氏陶治安妻刘氏黄朝栋妻李氏梅善卿妻罗氏杨日酥妻罗氏欧阳士骏妻崔氏胡君赞妻阮氏邓儆妻林氏李占甲妻陶氏罗良壁妻曽氏周维瑜妻王氏刘士寔妻熊氏周维藩妻呉氏邱惟邠妻黄氏曽劭妻丁氏王元祐妻阎氏杨炳妻王氏俱夫亡守节于乾隆年间先后旌表】李士照妻封氏【南丰人夫亾苦志守节数十载里人罕见其面乾隆年间】
　　【旌表同县李天植妻邹氏余兆球妻罗氏刘宣妻李氏余允愚妻刘氏汤大源妻刘氏生员刘嘉沐妻李氏李轼妻刘氏邓凤仪妻唐氏李邦彦妻胡氏傅濓妻赵氏甘监二妻吴氏汤民懐妻谭氏赵与鳬妻汤氏赵与迅妻胡氏刘尚衡妻饶氏赵与勲妻邓氏谢绍琪妻卢氏李良羲妻曽氏李邦彬妻张氏】赵孟谘妻张氏【南丰人年十九归孟谘越二岁夫亡下抚弱子上奉姑嫜孝爱备至居常足不逾阃虽同居罕闻声响乾隆十年旌表同县李邦彬妻张氏曽孕庆妻彭氏刘茂顺妻戴氏李凤诰妻黄氏聂时禧妻唐氏周传景妻杜氏汤廷鼎妻呉氏傅圣睿妻包氏赵湘妻黄氏傅髙竒妻赵氏谢方舟妻熊氏程蔼妻李氏曽墪绍妻　氏曽文灯妻汤氏鲁章旬妻陈氏徐嘉经妻汤氏邹秉干妻姚氏邱良佑妻储氏刘梦松妻李氏贞女赵氏陈嘉政妻张氏谭自白妻赵氏揭士妻胡氏甘梦洪妻林氏杨嘉罕妻黄氏呉梦麟妻李氏周裔洪妻饶氏何曰钦妻汤氏俱以苦节于乾隆年间先后　旌表】邓全缙妻杨氏【新城人幼孝父母既归全缙孝舅姑不数年而寡抱幼儿避兵乱防难坚贞卒完其操乾隆年间　旌表同县朱大绅妻鲁氏鲁津妻杨氏鲁铎妻涂氏黄有瑗妻饶氏鲁福妻邓氏鲁宁妻潘氏黄国言妻程氏余世隆妻邓氏邓在宪妻黄氏邓汝妻孔氏杨大业妻黄氏邓钟防妻黄氏黄绍眉妻涂氏黄畴九妻江氏潘大儒妻鲁氏潘超妻张氏冯策妻凃氏呉朝简妻刘氏涂学仁妻邓氏杨瑄妻呉氏黄绍恺妻张氏鲁兴妻邓氏邓代献妻甘氏袁绍晋妻杨氏杨大祥妻裘氏王从贤妻萧氏潘丹桂妻汤氏黄甲奎妻李氏黄临妻邓氏刘光甡妻陈氏李亦瑄妻张氏程大鹍妻敖氏李世兴妻王氏汪叔仁妻李氏黎惟一妻黄氏邓圣表妻黄氏杨璋妻饶氏涂才徴妻饶氏鲁荐妻饶氏邓汤盘妻严氏孔继澄妻邓氏涂回波妻李氏涂性之妻邓氏涂尚仁妻邓氏李廷防妻黄氏谢大魁妻李氏饶钦贤妻薛氏邓其韶妻孔氏李文瑞妻黄氏李文约妻江氏李辉霈妻叶氏涂士祥妻杨氏涂志超妻杨氏凃以登妻李氏陶世防妻张氏杨大经妻刘氏何国桂妻江氏邓楫妻黄氏王蔼吉妻黄氏汪廷賔妻邓氏陈大绅妻饶氏蔡弥万妻饶氏陈大妻严氏涂志淇妻江氏呉大邦妻邓氏杨瑞龙妻邓氏江世嵩妻张氏余元伸妻潘氏孔传槐妻胡氏涂建五妻陶氏王尚殷妻黄氏潘天爵妻徐氏张登辉妻余氏武敬五妻欧氏涂志翶妻何氏杨帝简妻黄氏涂学赞妻黄氏熊日尧妻杨氏张元贞妻熊氏李希贤妻黄氏饶缉熈妻邓氏武赞玉妻萧氏潘文中妻凃氏孔传麟妻刘氏涂成锦妻杨氏严伦妻饶氏黄念祖妻李氏邓宗保妻郭氏俱以节孝于乾隆年间先后　旌表】陈九龄妻魏氏【广昌人夫亡洁清守节厯乆弥贞乡党钦重乾隆年间旌表同县何起生妻刘氏黄竒龄妻揭氏魏必逹妻黄氏魏藩屏妻姚氏陈象干妻封氏谢鸣玉妻魏氏刘嵗弁妻何氏李长妻魏氏魏应锦妻刘氏赖尚修妻王氏李献虞妻何氏黄暎勲妻何氏刘贵恒妻黄氏黄徳茂妻魏氏揭永垂妻黄氏黄鸿璐妻何氏髙同妻李氏魏严妻何氏刘居鼐妻揭氏何碁莸妾郑氏黄鹏年妻魏氏俱夫亡守节于乾隆年间先后　旌表】徐位中妻黄氏【泸溪人晓章句年十七归徐值夫乆病旦夕焚香祝以身代越二年夫丧无嗣投环者再翁姑力劝乃止守节三十余年人罕见其面事姑如母常礼佛祈姑夀乾隆二年　旌表节孝同县夏灿妻江氏邓挺立妻卢氏于御骏妻邓氏俱夫亡守节于乾隆年间　旌表】
　　仙释汉麻姑【王方平妺修道得仙居建昌山中山以之名】宋景祥【姓傅氏南城人永丰令翼之子少警敏嗜学广记叅礼名师受戒后进明湘真如法席心法益明四方迎请俱不受建炎末避地天台后居浮山乆之跏跌而逝得五色舍利王彦章撰记】冯伯逹【建昌人有神术尝南行阻风谓船主曰欲得速还须安眠勿开眼其夜闻舟去如飞迅若电逝声刺刺如行树杪未防已逹舍矣】饶廷直【南城人第进士尝过武昌游黄鹤楼遇异人得秘术自是不近妻妾后为邓州通判卒举柩甚轻葢尸解云】明行保【南城人幼慕襌教入慈真院为僧言讷而心明洪武中住持天寕寺大振宗风后举天下髙僧十一人行保与焉】
　　土产绢【宋史地理志建昌贡】葛布【省志各县出】斑竹【寰宇记南丰军山出】红朱稲米【省志即今赤珠粳色纯红而坚唐时贡】银珠米【省志即今八月白色白而香宋时常献】□菜【省志新城县出】麻姑酒【省志即麻姑山神功泉所醸】茶【明统志出新城萧曲者曰白茶】呉茱萸【寰宇记建昌土产呉茱萸又有承露仙俗谓之白药按省志宋史地理志南城有太平等四银塲今无谨附记】








　　钦定大清一统志巻二百四十五
&lt;史部,地理类,总志之属,大清一统志&gt;
&lt;史部,地理类,总志之属,大清一统志,抚州府图&gt;
&lt;史部,地理类,总志之属,大清一统志,抚州府图&gt;
&lt;史部,地理类,总志之属,大清一统志,抚州府表&gt;
&lt;史部,地理类,总志之属,大清一统志,抚州府表&gt;
　　钦定四库全书
　　钦定大清一统志巻二百四十六
　　抚州府【在江西省治南二百里东西距三百七十里南北距一百五十里东至饶州府安仁县界一百二十里西至临江府新淦县界二百五十里南至建昌府南城县界九十里北至南昌府进贤县界六十里东南至建昌府泸溪县界一百一十里西南至吉安府界四百五十里东北至饶州府界四百二十里西北至南昌府界二百四十里自府治至　京师五千四百八十五里】
　　分野天文斗分野星纪之次
　　建置沿革禹贡州之域春秋时吴境后属越秦属九江郡汉为豫章郡南城县地后汉分置临汝县三国吴太平二年分置临川郡晋元康元年以郡属江州刘宋因之萧齐属临川郡地【时移郡治南城即今建昌府】梁析新建西寜置巴山郡陈因齐复为临川郡隋平陈废郡改置抚州【乐史太平寰宇记时总管杨武通奉使安抚即以抚为州名】以废巴山郡为崇仁县属之大业初复为临川郡唐武徳五年复置抚州天寳初复曰临川郡乾元初复曰抚州属江南西道五代杨吴顺义元年升昭武军节度后属南唐宋仍为抚州临川郡属江南西路元至元十四年升抚州路总管府江西行省明曰抚州府属江西布政使司
　　本朝因之属江西省领县六
　　临川县【附郭东西距八十五里南北距一百五十里东至东乡县界四十里西至崇仁县界四十五里南至建昌府南城县界九十里北至南昌府进贤县界六十里东南至金谿县界三十里西南至宜黄县界六十里东北至饶州府余干县界一百里西北至南昌府丰城县界一百五十里汉豫章郡南城县地后汉永元八年分西北境立临汝县仍属豫章郡三国吴太平二年置临川郡治此于郡南更置西平县晋改为西丰县萧齐移郡治南城以临汝为属县梁大通二年又分北境置定川县陈复移郡遝治临汝隋平陈省西丰定川入临汝改曰临川为抚州治唐复为抚州治宋因之元为抚州路治明为抚州府治　本朝因之】崇仁县【在府西一百里东西距九十里南北距一百七十五里东至临川县界六十里西至乐安县界三十里南至宜黄县界一百四十里北至南昌府丰城县界三十五里东南至宜黄县界八十里西南至乐安县界一百三十里东北至临川县界六十里西北至丰城县界一百四十里汉南城县地后汉为临汝县地三国吴太平二年分置新建县属临川郡晋及宋齐因之梁普通三年分新建置巴山县大同二年又分临川置巴山郡太平元年割置髙州治巴山县陈天嘉四年州废隋平陈郡废并巴山新建西寜三县置崇仁县仍属临川郡唐属抚州宋因之元属抚州路明属抚州府　本朝因之】金谿县【在府东南八十里东西距一百里南北距九十里东至广信府贵溪县界五十五里西至临川县界四十五里南至建昌府南城县界五十里北至东乡县界四十里东南至建昌府泸溪县界一百十里西南至宜黄县界一百十里东北至饶州府安仁县界一百四十里西北至临川县界四十里汉临汝县地隋唐临川县地五代周显徳五年南唐析临川县之上幕镇立金谿场宋淳化五年升为金谿县属抚州元属抚州路明属抚州府　本朝因之】宜黄县【在府西南一百二十里东西距一百二十里南北距一百七十里东至建昌府南城县界八十里西至崇仁县界四十里南至建昌府南丰县界一百二十里北至临川县界五十里东南至南丰县界九十里西南至宁都州界一百二十里东北至临川县界五十里西北至崇仁县界八十里汉南城县地后汉临汝县地三国吴太平二年分置宜黄县属临川郡晋及宋齐因之后并入崇仁唐武徳五年复置宜黄县属抚州八年复省宋干徳六年南唐立宜黄开寳三年升为县仍属抚州元属抚州路明属抚州府　本朝因之】乐安县【在府西南二百四十里东西距八十里南北距二百里东至崇仁县界三十里西至吉安府永丰县界五十里南至寜都州界一百二十里北至南昌府丰城县界八十里东南至宜黄县界一百里西南至永丰县界四十里东北至崇仁县界一百五十里西北至临江府新淦县界一百五十里汉临汝县地三国吴分置安浦县属临川郡晋以后因之后省入崇仁宋绍兴十九年割崇仁之西界及吉安之永丰县地置乐安县属抚州元属抚州路明属抚州府　本朝因之】东乡县【在府东八十里东西距一百里南北距一百里东至饶州府安仁县界四十五里西至临川县界五十五里南至金谿县界四十里北至饶州府余干县界六十里东南至安仁县界二十里西南至临川县界三十五里东北至余干县界九十五里西北至南昌府进贤县界九十里汉南城余汗二县地后汉临汝县地唐宋为临川金谿等县地明正徳八年析临川金谿及饶州府之余干安仁南昌府之进贤五县地置东乡县属抚州府　本朝因之】
　　形势与两粤七闽犬牙其疆【唐独孤及抚州新亭记】二水绕郭五峯镇城【宋州守家坤翁景定志】濒汝水以为城灵谷铜陵诸峯环列如屏障【宋谢逸文集序】地方千里介江湖之表【元虞集抚州谯楼记】
　　风俗俗同豫章【隋志】其民乐于耕桑以自足【宋曾巩拟岘台记】秀而能文刚而不屈【宋黄喻俗文】狱讼清简【元抚州推官防记】
　　城池抚州府城【周九里有竒门四旧址沿羊角山明初改筑　本朝康熙二年修乾隆十二年重修】崇仁县城【南北二城北城周四里一百六十步南城周四里三百步门各六中界寳水倚以为濠明嘉靖四十一年筑　本朝乾隆二十七年修】金谿县城【周八里门四明洪武初重筑　本朝乾隆十年修二十五年重修】宜黄县城【周七里八十步门四明崇祯五年增筑新城讨扩三三百余丈　本朝乾隆十年修】乐安县城【周六里一百六十步门五明正徳时土筑嘉靖间甃石　本朝康熙十四年修乾隆二十六年重修】东乡县城【周三里二百三十四步门四濠广二大明正徳间土筑嘉靖四年甃石　本朝康煕二年修乾隆二十七年重修】
　　学校抚州府学【在府治东宋庆厯四年建明嘉靖十八年重建　本朝康熙二十三年五十七年屡修入学额数二十名】临川县学【在县治西南宋咸平初始建于府治南青云峯下明嘉靖十一年迁今所　本朝康熙四年重建十八年五十六年屡修入学额数十二名】崇仁县学【在县治东宋庆厯三年建明洪武初重建本朝康熙四十九年重修入学额数十二名】金谿县学【在县治东宋皇祐初始建于县治南嘉定二年迁今所明洪武八年重建本朝康熙五十三年重修入学额数二十名】宜黄县学【在县治北宋皇祐初始建于社】
　　【稷坛右绍兴二十年改建今所　本朝顺治六年康熙三十七年屡修入学额数十五名】乐安县学【在县治北宋绍兴二十六年建明洪武初重建　本朝顺治九年康熙十三年四十八年五十八年屡修入学额数十二名】东乡县学【在县治东明正徳九年建　本朝康熙元年重建十七年二十三年屡修入学额数十五名】峩峯书院【在临川县青云峰左宋嘉定间叅政李晥建又临汝书院在县西南二里宋淳祐九年江南西路提举冯去疾以朱子尝临是邦立书院祀之文昌书院在崇仁县学宫前　本朝顺治中建草庐书院在崇仁县东南耆小港元至元中建祀呉澄卲庵书院在崇仁县北元至正间建祀虞集槐堂书院在金谿县治西宋令陈咏之建祀陆九龄九渊兄弟以陆氏家塾旧额槐堂为名州守叶梦得记栁塘书院在乐安县治东元建鳌溪书院在乐安县治南元邑人夏友兰字防安少从吴澄逰读书于此因建皇庆元年赐额设官规制与白鹿鵞湖等　按府志临川县又有崇儒书院在县治南碧涧书院在县治铜陵山南俱宋时建崇仁县又有康斋书院在县治南明吴与弼讲学处巴山书院明吴宣建金谿县又有崇正书院在县治西明嘉靖间知县冯元鼎建象山书院在县西门外明嘉靖间知县程秀民建祀陆九渊宜黄县有定庵书院在县十九都宋王革读书之所遗安书院在县待贡乡宋邹次陈讲学处今皆圯废谨附记各县并设有义学社学】
　　户口【原额人丁一十三万四千三百八十五又滋生人丁八千四百七十八】
　　田赋【田地山塘四万九千八百一十四顷二十二亩七分零额徴地丁银二十一万六千一百五十七两六钱四分二厘零米八万三千四百六十四石五斗四升零　抚州所屯田在饶州府余干安仁二县共三十四顷七十一亩一分六厘零额徴地丁银二百二十八两七钱七分五厘零】
　　山川香楠山【在临川县治前亦名香柟先时山多柟木因名府志城中有五峯即青云逍遥盐步萧家天庆五岭也青云岭在治东南五里为五之最髙结顶处谓之青云第一峯稍东北为逍遥峯其盐步岭即香楠之东峯也旧为卸盐场因名萧家岭亦名桐林岭俗又称古城岭在城南隅天庆岭在治东为第五峯宋有天庆观故名峯之南为县伏而西昻为羊角山府治位焉左有石笋出土如羊角因名】英巨山【在临川县东三十五里荀伯子临川记岩内有石人坐盘石上体尘秽则兴风润则致雨晴则遍体鲜洁如五莹净】金石台山【在临川县西十五里有石峯如台者五列于赤冈之外旧名五虎台以形如虎峙也第一峯独髙第五峯差小旧与第四峯连属后流水冲啮分为二色赭者曰金石台色白在中流者曰玉石台赤冈在今城西五里】铜山【在临川县西四十里隋书地理志临川有铜山寰宇记旧出铜因号铜山唐天寳六年勅改为峩峯山县志铜山在县西三十里或谓之铜陵其西有峯曰华子冈逾岭而北两山开濶诸峯环抱如城又北二三里曰明山其东下四五里有池常沸曰温泉西下五六里有池常清冷曰冷泉昔人谓水有日月之象故曰明山】龙会山【在临川县西四十里双峯耸立中有四穴如马蹄出泉人呼马蹄泉其并峙者曰万嵗岭宋隆祐太后经此指问山名舆人以万嵗对因名】井山【在临川县南二十五里又南数里为仙葢山诸山之水皆西注宜黄水外又有禅和峯极髙鋭】戚姑山【在临川县南四十五里一名凌云山又南十里有绣毬山以形似名蜿蜒盘礴西跨宜黄县界北为髙田山南为洞源岭】雷公山【在临川县寰宇记在县南六十里上有祠宇州县四时致祭】界山【在临川县南九十里西连黄沙白杨诸岭东尽潭山梁安石峡南接南城县界因名】笔架山【在临川县北四十里三峯卓立如笔架与诸峯连亘环抱曰金鸡城东乡延桥诸水皆经其中而西入大川其东数里有峯曰吉岭】金山【在临川县北四十七里状极髙鋭其西二里曰白石山又西北数里曰嵳峩岭道通进贤又北三十里曰蜉蝣岭】灵谷山【在临川县东南寰宇记在县东四十三里山中有石灵像因以为名临川记云县岩半岫有瀑飞流分于□末映日望之如掣练旧志英巨东南诸峯环抱如障其阳属金谿隂属临川县界大山也】仙临山【在临川县西南十五里】樟源山【在临川县西北三十里丰城驿道也石路峻险元泰定间凿平遂成坦途则有双黄井又西二十里曰顿旗山又西二十里曰鸡足山曰连珠山】尧山【在临川县西北六十里接丰城县界旧名免水山相传尧时洪水独免沉溺而名唐天寳六载改今名】仙逰山【在崇仁县东二里元时危素尝作思贤亭于上谓吴澄也明时改祀吴与弼】法水山【在崇仁县东五十里博陂水所经又惑应山在县东五十五里有仙坛为乡民雩禜地】北塔山【在崇仁县西三里旧志县城西控石塔冈敦隆端重为县治来脉又三里曰北塔其对峙者曰南塔又西五里曰遥峯又五里稍髙曰三峯又前最髙曰一峯脉皆自罗山来】龙岩山【在崇仁县西二十里有巨石下覆如宇髙旷可容数百人】玉华山【在崇仁县南十五里上有玉华仙坛又□龙山在县南二十五里幽闽山在县南四十里】巴山【在崇仁县南寰宇记在县南六十一里旧名巴山唐天寳六年勅改为临川山省志相传汉时栾巴尝为豫章守治妖民于此邑人以其名名山以志不忘宋绍兴中县令孙懋避巴讳以巴迁沛相改名相山耸隆绵亘周五十里临水出此】湖山【在崇仁县治北上有湖广丈余泉自下涌】栎山【在崇仁县北三十里多栎树又北十里曰禅峯一名唐山又北四里曰黄柏岭接南昌府丰城县界】天寳山【在崇仁县东南三十里峭抜森耸为郡岕伟观】招仙山【在崇仁县东南三十五里茂林修竹幽岩曲涧称为仙窟】沸湖山【在崇仁县东南四十里相传唐杜光庭修炼之所幽胜与招仙相匹】寳盖山【在崇仁县西南寰宇记在县南一百二十一里山形如寳葢一名华葢山上有浮邱先生坛王郭二真人上升之地县志山髙二十里跨崇仁乐安宜黄三县境岩洞殊胜下有布水谷元吴澄尝隠于此山麓有黄茅冈虞集尝置精舍】灵兴山【在崇仁县西南五里突兀中起有停顿舒之势】圣寳山【在崇仁县西南十里上有仙祠祠旁有小石如梧实圆莹红润俗呼为仙丹】芙蓉山【在崇仁县西南八十里山形秀丽髙一千五百丈周三十里西去乐安县三十里有书堂十洞二水皆流入寳唐水】马鞍山【在崇仁县东北三十里相近有城岭相传初议建县于此以土薄而止】罗山【在崇仁县西北寰宇记在县西四十一里旧名罗山唐天寳六年勅改为崇仁山旧志以晋道士罗文通学仙于此而名髙可十五里层峦叠嶂尖若笋列平若浪行絶顶有石仙祠下有池冬夏不竭山东有田可二顷泉涓涓注其间其右曰石头岭为县西北极界】银山【在金谿县东二里唐时尝出银矿故名一名寳山其西里许有白面坞盖南唐时凿山采银之所上有银坑碑记】金窟山【在金谿县东五里髙三百丈周十五里与银山相连中有石寳乃旧日采金之所】应真山【在金谿县东十里山势髙耸下瞰青田水】云林山【在金谿县东四十里髙十五里周八十里界抚信建昌三府为县之巨镇势极峻峭上接云际故曰云林上有三十六峯其最髙者曰出云峯宋建炎中里人邓雩傅安潜团乡社立寨山下贼犯境辄破走之为邑保障又东五里为白马山又名玉马峯周四十里】崖山【在金谿县东五十里髙十里周九十里一名大山南连云林东接贵溪县琵琶仙岩龙虎诸峯上有三老峯龙泉汤洞】云雾山【在金谿县西五十里最灵秀一兴云雾则雨立至】柘冈山【在金谿县西六十里与临川县灵谷山相接上有王安石读书堂】翠云山【在金谿县南四里冈峦环合林木葱旧上有瀑布水有跃马试茗鸣玉三泉及月石】官山【在金谿县南三十五里乃县南第一峯周十五里其上四峯如削下瞰清江又南有磨刀山多砺石故名相近又有硕山屏山又顶山在县南五十里】仙山【在金谿县东南五里与上幕诸峯相连】灵秀山【在金谿县西南四里】铜斗山【在金谿县西南二十五里周十里崖壁髙峻其西南对峙者曰芙蓉山山旁一峯望之如城上有池泉】明山【在金谿县西南四十里髙五里周二十里其顶有井随江水清浊号通江井】石门山【在金谿县西南四十里旴水与清江水合流环其四面山屹立中流】天堂山【在金谿县西南五十里周十里与明山对峙上有剑井大旱不竭】张祉山【在金谿县东北六十里接安仁县界相传汉张道陵修道于此】疎山【在金谿县西北五十里髙五里周二十里左峯曰桴鼓右峯曰搴旗相传梁周迪起兵处唐时有何仙舟隠居读书于此因号书山南唐改为疎山其南有明珠峯周十里圆尖如珠】卓望山【在宜黄县东三里髙二百丈周十里】台山【在宜黄县东十五里又东十五里曰湖山旧有湖后平】东华山【在宜黄县东六十里与西华南华云华云葢诸山为县之望山】岳岭山【在宜黄县城内南隅】北华山【在宜黄县南三里一名禾廪石又南七里为云华山亦名天马山】玉华山【在宜黄县南十五里旧名石麓山三面壁立唯南一径可通上有田二顷有泉飞泻曰帘泉又西南五里有石梁突起数十丈横跨两崖平广可容数十人名曰石防旁有滴珠崖神运仓】黄山【在宜黄县南四十里上有雷公岭又有龙潭导流为九曲溪入黄水又南十五里曰黄源山以黄水所经而名又南为西华山】梅山【在宜黄县南六十里又十里曰双源岭有温泉二出焉】鳯凰山【在宜黄县治北隅髙百仭陡絶难攀旧名鸡笼山一名鳯台山今县城亦名鳯凰城以山名也下有狮子石】曹山【在宜黄县北三十里明统志旧名荷玉山山巅曰罗汉峯唐本寂禅师因礼曹溪六祖囬此遂易名曹山山前有回龙亭其下有三潮泉昔白眉禅师结庵山中其水一日三潮云】女王城山【在宜黄县东南二十里诸峯连如城今讹为汝阳山又十里为南华山】军山【在宜黄县东南一百余里接南城县界宜水出焉一名军峯山有三仙坛相近有丰山】云葢山【在宜黄县东北五十里其岭髙耸尝有云气盘绕故名】象眠山【在乐安县治东突起阛阓中形如眠象县之主山也】载兴山【在乐安县东十里相近有甑盖山皆有水入鳌溪】仕山【在乐安县西耸秀与象眠山对峙】青钱山【在乐安县西一里下枕龙江势若叠钱故名】鳌头山【在乐安县治前亦名武家岭山有两峯一峯特秀山麓皆石骨下瞰溪流如灵鳌赴海山半有泉甚甘冽】承华山【在乐安县南十里又南十里为中华山山腰有坪曰禅和坪】南曹山【在乐安县南一百里逺溪水经此相近有大龙山上有龙池】万灵山【在乐安县北二里为县治来脉又西华山在县北十里有水南入鳌溪】丰财山【在乐安县北寰宇记在崇仁县北一百一十九里本名麻山唐天寳六年敕改为丰财临川记云山出黄连厚朴县志在县北八十里杯山之东相近又有主峯山河源水出此】杯山【在乐安县寰宇记在崇仁县西南一百四十五里以山顶如杯为名旧志在县西北八十里龙义水出此山北为界岭接丰城县界】金华山【在乐安县西北四十里形如覆瓢昔人以其类婺州金华而名】大盘山【在乐安县西北七十里延袤二十里跨新淦永丰二县界有十二峯环列如屏山腰有飞泉直下数十丈寳唐水出焉】七寳山【在东乡县东七里相传旧产银铅故名又东南为积烟山山半有龙池瀑布其南麓即安仁县界又东南为石狮岭】长林山【在东乡县南三里俯临通衢一名庾岭其东曰鸡公岭有尖石出其顶号鸡公石又东二里为桂峯】五彩山【在东乡县北其北即余干县界】螺首山【在东乡县东南十里山首尖圆如螺县之镇山也一名罗首山】石笋山【在东乡县西南山巅有石如笋特起】槲山【在东乡县西北其东北即进贤县界】石狮岭【在临川县南八十里孤石雄峙如狮子蹲踞东接金谿西通宜黄路甚崎岖明成化中里人袁大用甃石遂为通衢】红旗岭【在崇仁县东三十五里岭有三叠如旗故名】障岭【在崇仁县西三十余里岭石嶙峋绵延里许若展屏障又十里曰髙富嶂上有虎岩障外为五虎园旁去五里曰清凉山】孤岭【在崇仁县东南六十里接宜黄县界】上幕岭【在金谿县东五里与仙山卓笔诸峯并列县东南如帷幕旋绕而此岭为最髙金谿水出焉又抚州岭在县东十里相传未立县时抚饶于此分界岭属抚州故名】崇峯岭【在金谿县西二十里髙七里又西五里为百嵗峯又西十里为白豻岭】九紫岭【在金谿县西五十里髙二里又望州岭在县西七十里接临川县界官路所经】韩婆岭【在金谿县西五十里周四十里宋邓雩传安潜立寨保障处】吉岭【在金谿县北四十里接安仁县界】涂岭【在金谿县西南五十里髙百仭周二十里上有田数十亩居人数十家中有坦途水南下合旴水】霍岭【在宜黄县西四十里又孤岭在县西二十里皆接崇仁县界】花岭【在宜黄县南十里宋时邹极居此自号赤松子今一名赤松山有种珠泉小帘泉】黄土岭【在宜黄县南九十五里南麓即宁都州界黄水出此】箬岭【在宜黄县东南军山之东接南城县界上多箬竹可为箭漳水出此】黄司空岭【在乐安县西十里相传为黄法故居】寳岭【在乐安县南八十里】大树岭【在乐安县南一百二十里延袤二十余里跨寜都宜黄永丰三县界一名大木岭】大岭【在乐安县北十里驿路所经地势险峻盘乃而上又上砆岭在县东北十五里山石光□圆白色如碔砆】西岭【在乐安县西南三十里又北岭在县南四十里两岭夹峙鳌水厯其间】桃岭【在乐安县西北七十里接新淦县界】金峯岭【在东乡县南十里县界之山此最髙大为县治地脉之宗其南为方盘峯又大小岭在县南二里二岭并峙其西为独秀峯】吴岭【在东乡县东南相传汉时吴芮尝与车王战于此因名上有洗马池】会仙岭【在东乡县西南相近有龙角峯】岩仙岭【在东乡县西南四十里下有乌石塘又治塘岭在县西北三十里接进贤县界】王仙岭【在东乡县东北连亘数里为县之障】接云峯【在临川县南三十五里】仙桂峯【在临川县北三十里与龙会山相连又西北数十里为槠山详见丰城】梅仙峯【在崇仁县西南四十余里巴山之北相传汉梅福尝寓此又卓旗峯在县北二十五里峭抜如卓旗然】名扬峯【在金谿县东四十里亦自云林分脉】梅峯【在金谿县南十五里又乌峯在县南四十里皆南城县鼓楼冈分脉】卓笔峯【在金谿县西南二里与仙山连脉宛如卓笔下有砚池】九峯【在宜黄县东四十余里】鹿角峯【在乐安县南三十里羣峯髙耸参差并峙形如鹿角】文笔峯【在乐安县南八十里尖秀笔卓与芙蓉华葢争胜】雄岚峯【在东乡县西旧传为王郭二仙修炼之所有茶灶丹炉遗迹上有灵泉病者饮之多愈】桃花峯【在东乡县南十里普安桥水所经】白云峯【在东乡县南四十里南接金谿县界】帝圣峯【在东乡县东北十五里其北即余干县界山极髙峻登之北瞰鄱湖南览龙虎山又鹤堂峯在县东北】柏冈【在金谿县西三十里崇岭之北又乌石冈在县西四十里】添紫冈【在金谿县南四十里平铺一径朝烟暮紫为县胜境】龙头冈【在乐安县西为城邑闗障】乌冈【在东乡县西南数里其北为大富冈二冈对峙三港水流其间】白马峡【在临川县东南八十里上流受八十一源水并山峡间两山拱合中关如门亦名石门石壁防岈溪流汹涌南五里曰良安峡亦名梁安旴水所经】龟鳯岩【在崇仁县南三十五里两旁石势如龟鳯形中通一径攀援可上险絶处有石室如斗今名有石】浮石岩【在崇仁县东南三十里三岩鼎立中贯一溪南宋时何异关山庄于此旁有浮云洞深不可入】黄仙姑岩【在崇仁县东南四十五里有泉甘冽又五里有香城庄燕洞岩泉出石罅白如钟乳】龙角岩【在金谿县东北山巅有石对峙如龙角中通一径内有石室旷爽可坐百人】仙岩【在宜黄县北五里明统志昔王郭二仙尝问道寓此有朝真石拂霓洞】滴油岩【在乐安县西三十里】云泉岩【在乐安县南五十里髙数百丈周二十里其顶有浮邱坛石会仙峯又燕子岩在县南六十里石穴深广三五丈燕巢其中以万数】石岩【在乐安县东南三十里地名草源其岩一窍可入中有屋十八间可以容数百人有泉不涸】石陂岩【在乐安县西北三十里下有大岩出水春夏弥漫不辨涯涘秋冬水落石门砑然其水入寳唐水】紫元洞【在崇仁县南华葢山明统志昔浮邱王郭二仙隠此中有石屏石座石棋局】黄洞【在崇仁县东二十五里】白水洞【在乐安县南六十里下有龙湫多怪石】锦绣谷【在金谿县治后宋王安石有诗】石廪【在临川县寰宇记在县东三十九里状似仓廪内可容千斛临川记云廪口开则嵗丰闭则嵗俭】汝水【在临川县东即古旴水也自建昌府南城县北流入府境经金谿西石门山一名石门水又北入临川县界为汝水合宜黄崇仁二县氷又西北入南昌府界郦道元水经注旴水出南城县西北流迳南昌县南西注赣水寰宇记汝水在临川县东北一里源接旴水从石门以下沿流三百二十四里入洪州界内有湍濑三十五府志旴水入县南梁安峡为汝水至石门受金谿清江诸水又过梦港以扺府治由千金陂趋城下绕城而北又西受连矾水又西北合临水由金玉台折而北过虎头洲受党溪漳原以西槠山以南之水至金鸡城受金谿东乡西注之水又西北入南昌府界】临水【在临川县西十里源出乐安县西北大盘山名寳唐水又名大溪水东北流至岩陀寨与巴水合又东四十里至官洲与西寜水合又左合青水又东径县治东至县东北二十里与罗山水合又东北径神前洲与孤岭水合又东北径白鹭洲入临川县界为临水又东北合宜黄水又径县北入汝水　按寰宇记临川水在临川县东北五十里源出定州沿流十里与汝水合本名定水唐天寳六年敕改临川水其源流道里皆与今临水不合诸志皆以巴水为临水上源以巴水所出之巴山一名临川山耳然此水源逺自当以寳唐为正源也】梦港水【在临川县南三十里源出县东南四十里之佛迹岭西流入汝水　按隋书地理志临川有梦水即此】连矾水【在临川县西北五里源出长冈厯仙临山会汝水沿流四十里水比诸水特重昔人取以充漏刻】箭港水【在临川县西北八十里汝水分流即丰城云韶水之上源也每春夏水溢则舟楫由此西入章江水浅则舟不能移俗因谓之小河】孤岭水【在崇仁县东南源出孤岭北流八十里与大浮山髙峯山石牛源诸水合流又五十里北入寳唐水】博陂水【在崇仁县东南自宜黄流径临川县至县界分为东西行合流为三港口又与临水合】巴水【在崇仁县西南寰宇记巴水源出巴山沿流合寳唐水县志巴水出临川山一名临水其山最髙四向之流不一西北入寳唐由是寳唐亦兼临水之名】西宁水【在崇仁县西南寰宇记在县西南一百七十里源出仙葢乡沿流至县入汝水县志源出华葢山东北趾沿流而下至官洲入寳唐水又青水在县西北源出七都东南流入寳唐水罗山水在县西北源有二一出暗坑东流五十里一出东塔下沿流八十里俱入寳唐水】青田港水【在金谿县东二十里源出云林山流径黄洞至黎盆渡合名港入三港又渐桥水在县东四十里源出三十六峯之下厯金牛岭至黎□渡入青田港又仙岩港出贵溪县之仙岩峯西入三港】三港水【在金谿县东五十里源出崖山北流迳自莲港至黎盆渡合青田港水又厯田埠港合仙岩港水又北迳东乡县东界名田埠水又北至饶州府安仁县界合信水】金谿水【在金谿县北源出上幕岭东西分流径疎山入汝水水色如金故名又苦竹水在县西北四十五里赤桥水在县西五十里俱西流入汝水】清江水【在金谿县西南四十里源出泸溪县界凡数小港合流出明山港口西北流合福水入汝水其水清冽宜沤楮故土人造纸以清江著名又福水在县南十里源出泸溪县界流径梅峯至鼓楼冈合清江水又后车溪水在县南四十里源出韩婆岭西北流合清江水】宜黄水【在宜黄县东本宜黄二水宜水源出县东南军山黄水源出县南黄土岭皆北流至县东合流名宜黄水又北入临川县界至县西合临水入汝水寰宇记宜黄水在宜黄县东南一百六十三里源出黄土岭沿流合漳水至西津与汝水同流县志宜水源出军峯合小溪崎岖屈曲会双溪小圳鄢源小圳过荐元渡及吴坊洲与漳水二支合至棠隂为清湖潭至丁家洲与黄水合黄水自黄土岭十里出落马径二十里出东坡至县南二十里邓坊与鱼牙山小溪合又过马停桥合小鹿圳至县东门外与宜水合是为宜黄水绕城又东北与曹水合又经诸滩渡至县北六十里捣港滩入临川县界受禅和仙葢诸源之水过上顿渡龚家滩入临水】曹山【在宜黄县北源出崇仁县东南双坑流入县界又东迳县北绕鳯山后入宜黄水】漳水【在宜黄县东南有二源皆出箬岭一经枫林蛟源至荐元渡一自漳源至吴坊洲俱左入宜水】书堂水【在乐安县东源出芙蓉山西流由石陂书堂受小陂以下之水至李河埠入寳唐水又十洞水亦出芙蓉山自十洞出小陂会红畬沙港康村诸水亦至李河埠入寳唐水】逺溪水【在乐安县南源出南曹山曹溪北流合徐庄严塘前□三水至乌江入大溪水徐庄水源出大树岭自徐庄引流合大根竹水入逺溪严塘水源出大龙山前水源出鹿角峯下流皆入逺溪】大溪水【在乐安县南二十里源出华葢山西流合罗山聋陂水至乌江渡与逺溪水合又至员陂入鳌溪水】鳌溪水【在乐安县南源出芙蓉山西流三十里与西华山水合又至东郭与载兴甑葢二山水合名为鳌溪由鳌石而下数丈名无声水其水正当县门沙底极平虽湍激而沙不能壅凝如不流故名又西过镇安桥折而东流又西至榉林与蚕源仙人井田诸水合又西南径西岭北岭之峡至员陂与大溪合又至永丰县合湖平水而入于赣江】湖平水【在乐安县南六十里源出大笔峯自云水峡三十里至湖平合善和及池头罗陂诸水至永丰郭入鳌溪】河源水【在乐安县北源出主峯山由河源流至袁坊合朱源水又径戴坊廖坊至石枧入寳唐水】殷坊水【在乐安县北源出杯山由殷坊流径亷坊龚坊又龙义水亦出杯山流径田下皆入寳唐水】太平桥水【在东乡县东源出庾岭之左流径太平桥至乌冈入三港口水又金桥水源出县南煞坑普安桥水源出庾岭下流俱入三港】黄塘墟水【在东乡县北源出雄岚峯流为黄塘陂下流为亷陂入三港】润溪水【在东乡县北六十里其源有三一自鹤堂峯南流而北一自赞王岭西流而东一自余干县李梅峯东流而西三水皆至岩前陂合流北下为润溪至余干族湖入龙窟河】花山港水【在东乡县东南源出螺首峯南流至朗桥与金峯东麓之水合下流入三港】延桥水【在东乡县西南源有二一出金谿县北金窟山一出查堆浮罗桥至下车桥合流至齐冈渡名齐冈水又西北流入县界至新陂入三港又浯溪水源出梅坑山流径县西南为浯溪乌株桥水源出叚坑下流皆入延桥水】三港口水【在东乡县东北源有三一出珠坑庾岭鸡公岭之间一出竹山峡入寒陂一出雄岚峯左经洞泉观西平龙义而来三水交会于县城东北名三港口又西厯珠山下至新陂与延桥水合又西径临川县界金鸡城入汝水　按此别是一水非金谿之三港水也】南湖【在临川县西南二里一名南塘相传南唐主弟李景逹守郡时创延广数百亩府城三面环河唯西南为山麓浚湖于此受东南诸源之水霖雨不溢暵旱有潴宋天圣中郡守朱正辞表为放生池置斗门以均蓄今堙废】墨龙池【在府学大成殿前池中韩子苍杂记忽时水黒有物出鸣似蜥蜴谓之墨龙此物每见士之试于有司者得人必多率以此为騐】灵运池【在临川县东四十里距灵谷山二里许池在山巅谢灵运为临川内史日游于此】虎头洲【在临川县北三十里东接龙步湾】龙潭【在崇仁县凡四罗山湖山芙蓉山华葢山皆有】黄金瀬【在崇仁县东二十里下有潭深莫可测】化龙池【在崇仁县治北明统志宋乐史家池池旁有巨蠎鳞甲爪距如金一日风雨大作化龙而去史登科正此日以是得名】龙西漈【在崇仁县西南两山耸峙中通一渠逺接相山泉随石泻下注为龙潭可济嵗旱】镜香池【在乐安县治西旧有莲池乆渐湮废宋淳熈十二年邑令赵善恭芟秽疏塞建清乐亭于其上取李白荷花镜香句名池】双龙池【在乐安县南七十里】梅仙潭【在乐安县南五十里】温泉【在临川县西三十二里寰宇记广六十步疾者浴之多愈】玉香泉【在金谿县东四十里其泉甘香】黄蜂泉【在金谿县西三十里井寛不盈亩而泉脉多于蜂房灌田约百顷】五星泉【在金谿县南十一里名灵泉自石眼喷出累累如拟珠】三龙井【在金谿县东五十里】仙人井【在乐安县平湖冈上水可引以灌田】
　　古迹临汝故城【在临川县西后汉永元中分南城县置属豫章郡隋改曰临川唐寳应中始徙今治旧唐书地理志后汉置临汝县吴置临川郡歴南朝不改隋平陈改临川郡为抚州仍改临汝为临川县州郡所理皆此县曹学佺名胜志汝水西临水东有平陆曰赤冈古州治也上有古城唐寳应中太守王圆始自赤冈移治于连矾小溪之西陲宋家坤翁修城记临汝者谓治在临汝中相传赤冈乃其故址郡乗言王圆徙西陲中和末危全讽又徙今治非也全讽特因圆之旧加筑而无所徙县志赤冈在今城西五里城西寺之西南】西丰故城【在临川县西南寰宇记吴太平二年以临川县为郡于郡南更置西平县晋改西丰隋开皇九年并入临川县志西丰故城在县西南五十里今呼为游城】定州故城【在临川县北寰宇记梁大通二年分临川北境置定川县隋开皇九年并入临川县志定川城一名母城在今县北雷坊】巴山故城【在崇仁县西南梁普通中分新建县置巴山县大同二年兼署巴山郡太平元年分江州之巴山临川安】
　　【城豫寜四郡置髙州陈天嘉四年州废光大初郡废隋开皇九年县废入崇仁隋书地理志崇仁县梁置巴山郡领大丰新安巴山新建兴平丰城西寜七县平陈郡县并废以置县焉寰宇记废巴山县在崇仁县西南三十一里以巴山为名】宜黄故城【在今宜黄县东三国呉置宋书州郡志临川郡领宜黄县吴立寰宇记梁大同二年立宜黄县于宜黄水侧以水为名隋开皇九年废入崇仁干徳六年李煜割崇仁县之仙桂崇贤待贤三乡复立宜黄县王存九域志开寳三年以宜黄升为县县志县初置于水东或言水西形势尤佳邑人舒仕隆因捐其故宅为县即黄填镇也又于旧治建故县庙以镇之今水东百花洲有小庙名故县葢其遗址　按宜黄本吴置而寰宇记言梁立云隋开皇九年省而隋志不载多与史书不同又寰宇记言干徳六年置县而九域志作开寳三年当是干徳中置场开寳中置县也】乐安故城【即今乐安县治古名詹垆本崇仁地宋绍兴十九年割崇仁之天授乐安忠义三乡永丰之云葢一乡创立此县以乐安乡为名县志县初置于古塘在今县北后徙詹墟本严城市宋景祐进士詹镐为崇仁簿家于此故名詹墟】东乡故城【在今东乡县南长林山下明宣徳中守臣以临川东界去县辽逺议建县于长林不果至正徳八年始析临川之长夀移风遵化延夀安宁崇徳六乡金谿之延福乡余干之习□乡安仁之云锦乡进贤之崇信乡置东乡县兵备副使胡世宁以长林非要地□于孝冈即今治也】西宁废县【在崇仁县南三国吴置以西寜水为名属临川郡晋因之后废梁大同二年复置属巴山郡隋平陈废入崇仁寰宇记在县南六十三里】新建废县【在崇仁县西南三国吴置属临川郡晋宋齐因之梁改属巴山郡隋平陈废入崇仁寰宇记在县西南九十五里】安浦废县【在乐安县西南三国吴置属临川郡晋宋齐因之隋省寰宇记在崇仁县西南二百六十里吴太平二年置以安浦村为名隋开皇九年并入崇仁县志在今县西南六十里】兴平废县【在乐安县西三国吴置属庐陵郡晋宋齐因之梁改属巴山郡隋平陈废入崇仁县志废址在今县西北乐安乡犹名兴平里】工塘城【在临川县东南四十里府志梁末周迪起兵临川筑城于工塘今湮】述陂城【在临川县西十五里府志唐武徳五年刺史周法猛筑述陂置陂上山田百余亩为永久修陂之费今与小港华家徐陂相连并列为五陂】上城下城【在崇仁县东二城相距五里许平冈迤逦上城有墟市不详所始】洛城【在金谿县西四十里亦梁末周迪起兵临川时所筑也又有上城下城在县东南七十里相传亦迪所筑】城【在金谿县西南四十里相传南唐后主时所筑今有城渡】神运城【在乐安县南八十里明统志相传唐罗仆射领兵逐宼至此夜有神助其筑城遗迹尚存】银监【在金谿县治内寰宇记在宜黄县东南一百二十里本临川之上幕镇其山冈出银矿唐朝尝为银矿基址犹存至周显徳五年析临川近镇一乡并取饶州余干白马一乡立金谿置炉以烹银矿马端临文献通考宋淳化五年升金谿为县　按宋史地理志作开寳五年升县误】王羲之故宅【在临川县东南临川记羲之尝为临川内史置宅于郡城东髙陂名曰新城旁临回溪特据层阜其地爽垲山川如画寰宇记在临川县东南三里旧井及墨池犹存每重九日郡守从事多逰于此因立亭曰茱萸隋开皇十二年于此置九仙观寻又为寺并废】王安石故宅【在临川县治东后以为祠】繙经台【在临川县东南唐顔真卿记抚州城东南四里为繙经台宋谢康乐于此繙译湼经寰宇记在临川县北四里唐大厯四年于台北立寳应寺】拟岘台【在临川县东盐步岭宋嘉祐二年知抚州裴材建曾巩有记】魏夫人坛【在临川县寰宇记在临川县西北六里二百步夫人名华存任城人晋司徒舒之女少读老庄年二十四父母抑而嫁之归太保掾刘文文卒夫人避俗江南遂止临川西立坛修道成帝咸和九年化形而去坛南有九曲池唐睿宗使叶法善祭礁仍于坛西置仙坛洞颜真卿撰碑详其事】见山阁【在府治宋通判施邈建王安石有记】御书阁【有二一在崇仁县南宋李刘建以藏宋理宗御笔一在宜黄县学亦宋建】瀛洲亭【在府治西金柅园西景物为一州之冠】玉茗亭【在府治宋时建明统志亭下有花名玉茗如山茶而色白黄心緑蕚人以比州之花宋元名人多赋咏之】青云亭【在临川县学后青云峯上明统志宋嘉祐末邑令谢卿材宴是亭有登亭先得防青云之句遂名】南阜亭【在崇仁县南二里元虞集尝作乐府一曲】饮归亭【在金谿县治宋曾巩有记】碧涧亭【在金谿县后车里元里人何茂甫建吴澄有诗】忠孝堂【在府治宋守张滉建绘晋太傅王祥唐刺史顔真卿像祀焉】逸老堂【在乐安县南六十里元吴澄有记】思轩【在通判治北宋曾巩有记】三山小隠【在崇仁县南十五里名胜志宋尚书何异建山庄三曰浮石曰岩石曰玲珑合而名之曰三山小隠】玉田【在崇仁县南三十里玉田观相传萧子云种玉处】乐氏义庄【在宜黄县西四十里宋时乐史自崇仁徙居宜黄于此置义田数千亩以赡族人】金柅园【在府治西宋家坤翁有记】拙斋【在府治北宋朱子有记】邹极别墅【在宜黄县南涂黄岭下宋提刑邹极隠居于此傍有玉井尝有道士自称吕姓来輙索酒饮醉假枕眠极以瑚枕与之戯掷地而碎防往井中浣濯复完随于井上书玉斧泉三字】挐云馆【在宜黄县四十里宋嘉祐间邑人孙子野建鹿冈书院于此王安石尝师事之其受业处名挐云馆】梭山老圃【在金谿县北三十里宋陆九韶读书讲学之所元大徳间于此建书院以祀之程钜夫记】
　　闗隘懐仁闗【在乐安县东北六十里接崇仁县界有闗亭今为铺】温家圳巡司【在临川县北长乐乡】青泥巡司【在临安县城南七十里】周坊巡司【在崇仁县十四都明隆庆二年置本朝乾隆三十年移置坑埠又有丁坊河亭二巡司皆明洪武二年置十四年裁】止马市巡司【在宜黄县南一百里　本朝乾隆三十二年移驻常隂又有上胜巡司今废】龙义巡司【在乐安县北明初置　本朝乾隆三十年移驻招又南平巡司在县西北明宣徳十年置寻废又望仙巡司在县南亦明初置今裁】航步镇【在临川县南五十里明洪武初置税课局于此今裁】许湾镇【在金谿县西六十里】白玕镇【在东乡县东四十五里路出安仁之中道旧置巡司今废又古熂巡司在县西北十里横山巡司在县东北十五里俱明初置属临川县分县后并废】平塘镇【在东乡西四十里元置税课局局于此明正徳五年废今为平塘铺】华山营【在乐安县南又麻岭营在县北皆明崇祯初置今废】湖平寨【在宜黄县东四十里又龙磜寨在县南九十里】羊罗寨【在乐安县东十里五峯巍然其中三峯平坦有岩可居又王桥寨在县东南五十里】曽田寨【在乐安县南十五里宋时置巡司于此又乌麻寨在县南六十里乌麻岩上岩髙五里有泉可饮千人】同湖寨【在乐安县南八十里县志湖平龙岭南山洪源麻塘五寨相连相近又有云峯寨跨永丰县界】招擕寨【在乐安县南宋绍兴三年郡守黄炳置以乐冦兼置巡司明崇祯初亦置招擕寨于水东洲上　本朝移龙义巡司驻此】摇篮寨【在乐安县西北七十里髙五里可容千人】严陀寨【在乐安县东北六十里与懐仁闗相近】东馆市【在临川县南六十里元置税课局于此明初又置公馆后俱废】棠隂市【在宜黄县东二十里有枫林螺埠桃屏三峯如削有大溪曰查浦有泉下流曰湕溪】孔家驿【在临川县东宋建　本朝康熙十六年裁又有递军所亦置孔家渡今裁】清源驿【在临川县北六十里东北接饶州府安仁县界舆程记清源驿北六十里为谢家埠又四十里为柘林又三十里为八字脑又六十里即康山也又清逺驿在县北六十里宋置久废】江阳驿【在崇仁县治东又罗山驿在县南丰安驿在县东六十里梅檀驿在县西南六十里三山驿在县西百里皆久废】石门驿【在金谿县西四十里水驿也上通旴江下连临汝明王守仁建久废】
　　津梁文昌桥【在临川县东门外跨汝水宋嘉泰中建　本朝康熙三年十五年俱重修】孝义桥【在临川县北五里】吕桥【在临川县南四十里明统志因吕洞宾经此故名】黄塘桥【在临川县西北连矾水口】黄洲桥【在崇仁县治东南为郡西往来之通道宋嘉祐中建浮梁名平政桥后易曰巨济淳祐中改创石桥长数十丈咸淳间文天祥改名曰黄洲】化龙桥【在崇仁县治北】飞仙桥【在崇仁县东二里】郭石陂桥【在金谿县南十五里为抚信孔道】后车桥【在金谿县南四十里亦属孔道】夀安桥【在金谿县西五十里】迎恩桥【在宜黄县北凤山前元吴澄有记】马停桥【在宜黄县南崇贤乡跨马停溪水其水自雷坊小麓斜入黄水】鳌溪桥【在乐安县西南】石桥【在乐安县西四十里其石髙防如桥桥侧有动石可运转】石矶桥【在乐安县三十八都于石上凿槽引水灌田千余亩】太平桥【在东乡县南门外】九子桥【在东乡县东南长林宋建】麻溪桥【在东乡县南十五里道通金谿】延桥【在东乡县西南三十里接临川县界宋建】石头渡【在临川县东南二十里汝水所经东岸有虾蟆石】吴家渡【在临川县北二里汝水所经临川界官渡凡七曰瑶湖曰黄塘曰云山曰梅洲曰永丰曰辜家而吴家渡尤为要津】清江渡【在金谿县出纸防】石门渡【在金谿县西四十里旴水与清江合流径此为四达之衢又梁安渡亦在县西皆接临川县界】黄狮渡【在金谿县南四十里】清塘【在临川县北七十里曽氏世居环羣山而滙众水灌溉甚广】
　　堤堰千金陂【在临川县东南省志汝水自旴水达于瑶湖斜直孔家渡地平土疏唐时初决一口其后支港横溢正道湮淤上元中守臣建华陂以通支流大厯中刺史顔真卿继筑名土塍陂贞元中刺史戴叔伦继筑名冷泉陂咸通九年刺史李渤凿令泉故基凡九百七十余丈又于其上横截汝水置千金陂南北百二十五丈自此水复故道西过南塘桥口滙连矾之流东西四乡之间灌田各数千顷宋嘉祐四年谢卿材知临川修筑千金等九陂熙寜中知县事谢泂又修之绍兴中郡民王姓者独修之嘉熙中州守赵师鄀别凿一渠引水至拟岘台下功未竟淳祐十一年州守兼梦得筑陂长三百丈浚渠广二十丈自元及明陂复大决万厯中知府古之贤甃石隄铸铁犀而为之铭　本朝康熙二十七年重修】博陂【在临川县西南五十里跨崇仁县界引宜黄水溉田六十三顷有竒】文昌堰【在临川县东汝水之浒】
　　陵墓南北朝陈黄法墓【在崇仁县西南巴山】唐罗隠墓【在乐安县南罗家潭】宋乐史墓【在崇仁县西南官山东林】晏殊墓【在临川县北沙河】邹极墓【在宜黄县北玉田寺后】聂昌墓【在临川县招贤乡雷公岭】吴沆墓【在崇仁县茶山沆隠居环溪卒此】何异墓【在崇仁县东南浮石山庄】陆九韶墓【在东乡县东南螺首山南麓】陆九龄墓【在东乡县万石塘】陆九渊墓【在金谿县东延福乡】罗防墓【在崇仁县蛇坑】元吴澄墓【在崇仁县东神顿坑】虞集墓【在崇仁县南门官路旁初泽源后徙此】虞盘墓【在崇仁县礼贤乡】掲徯斯墓【在临川县富城乡】明吴与弼墓【在崇仁县罗源冈】罗玘墓【在金谿县南顶山】谭纶墓【在宜黄县南十五里崇贤郷】董裕墓【在乐安县招擕鹿源】五杰墓【在乐安县明崇正五年汀船流宼入乐安有义士陈球六张俊五陈香四唐大老罗兴华五人防阵死之邑人哀而合之号五杰墓巡抚解学龙为文祭之】
  </div>
  <div class="pagination">
   <a href="大清一统志_page115.html">
    上一页
   </a>
   <span>
    ...
   </span>
   <a href="大清一统志_page111.html">
    111
   </a>
   <a href="大清一统志_page112.html">
    112
   </a>
   <a href="大清一统志_page113.html">
    113
   </a>
   <a href="大清一统志_page114.html">
    114
   </a>
   <a href="大清一统志_page115.html">
    115
   </a>
   <span class="current-page">
    116
   </span>
   <a href="大清一统志_page117.html">
    117
   </a>
   <a href="大清一统志_page118.html">
    118
   </a>
   <a href="大清一统志_page119.html">
    119
   </a>
   <a href="大清一统志_page120.html">
    120
   </a>
   <a href="大清一统志_page121.html">
    121
   </a>
   <span>
    ...
   </span>
   <a href="大清一统志_page117.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
