<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 86 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 86 页/共 202 页
  </h1>
  <div class="content">
   建置沿革古太昊氏之墟周初为陈国战国属楚秦置陈县属颍川郡汉髙帝十一年置淮阳国后汉章和二年改曰陈国后为郡晋初罢属梁国惠帝复置陈国刘宋后魏因之隋开皇初郡废十六年置陈州大业初改曰淮阳郡唐武徳初复为陈州天寳初仍为淮阳郡乾元初复曰陈州属河南道贞元中为忠武军节度使治所五代唐废军晋开运二年置镇安军汉废周广顺二年复置宋初曰陈州淮阳郡镇安军宣和初升为淮宁府寻属开封府【按陈州虽属开封而商水西华项城沉邱四县仍领于州】
　　本朝雍正二年升为直州十二年又升为府领县七
　　淮宁县【附郭东西距一百里南北距九十五里东至归徳府鹿邑县界四十里西至西华县界六十里南至项城县界六十里北至太康县界三十五里东南至沈邱县界一百五十里西南至商水县治七十里东北至归徳府柘城县界六十里西北至扶搆县界九十里古宛邱地秦置陈县汉为淮阳国治后汉为陈国治晋初属梁国后为郡治刘宋移郡治项城以县属南梁郡后魏省县入项仍为陈郡治北齐移项县于古陈城隋开皇初改县曰宛邱属淮阳郡唐属陈州五代宋金元因之明洪武初省入州　本朝雍正十二年升州为府置淮宁县为府治】商水县【在府西南七十里东西距一百里南北距五十里东至项城县界二十里西至许州郾城县界八十里南至汝宁府上蔡县界三十里北至西华县界二十里东南至项城县治七十里西南至上蔡县治九十里东北至淮宁县治七十里西北至西华县治五十里汉置汝阳县属汝阳郡后汉魏晋因之东晋于县置汝阳郡咸康三年郡废寻复置后魏因之北齐郡废隋开皇十六年分置溵水县大业初省汝阳县入之属淮阳郡唐武徳四年属沈州贞观元年属陈州建中二年属溵州兴元元年还属陈州五代因之宋建隆元年改曰商水仍属陈州宋元明因之　本朝属陈州府】西华县【在府西北八十里东西距一百八十里南北距六十里东至淮宁县界二十里西至许州临頴县治一百里南至商水县界三十里北至扶沟县界三十里东南至项城县治二百里西南至临頴县治一百三十里东北至太康县界六十里西北至开封府鄢陵县界九十里战国魏长平邑秦置长平县汉分置西华县并属汝南郡后汉以长平属陈国晋初省西华入长平永康元年复置属颍川郡东晋属陈郡后魏因之北齐省长平隋开皇十六年改置鸿沟县大业初改鸿沟曰西华属淮阳郡唐武徳元年改曰箕城贞观初省入宛邱县长夀初又改置武城县神龙初复曰箕城景云初复曰西华属陈州五代宋金元明因之　本朝属陈州府】项城县【在府南一百二十里东西距九十里南北距一百四十五里东至沈邱县界二十里西至商水县界七十里南至汝宁府新蔡县界八十五里北至淮宁县界六十里东南至江南颍州府阜阳县治二百五十里西南至汝宁府上蔡县治一百二十里东北至颍州府太和县治一百五十里西北至商水县治九十里春秋项国汉置项县属汝南郡后汉因之晋初属梁国恵帝时属陈州后魏因之东魏天平二年改置秣陵县为扬州丹扬郡治梁太清初改曰殷州寻还属东魏曰北扬州北齐改曰信州后周改曰陈州隋开皇初始改秣陵曰项城十六年改置沈州大业初州废属淮掦郡唐初复置沈州贞观元年州废属陈州五代宋金因之元至元二年省入商水寻复置仍属陈州明因之　本朝属陈州府】沈邱县【在府东南一百五十里东西距九十里南北距六十八里东至江南颍州府太和县界五十里西至项城县界四十里南至颍州府阜阳县界十八里北至淮宁县界五十里东南至颍州府阜阳县治一百五十里西南至汝宁府新蔡县治一百里东北至归徳府鹿邑县治一百四十里西北至项城县治九十里春秋楚寝邱邑汉置县属汝南郡后汉改曰因始晋属汝隂郡咸康二年省入新蔡后复置属新蔡郡后魏因之东魏武定八年置财州北齐州废改置褒信县隋开皇初省入鲖阳县唐神龙二年始置沈邱县属颍州五代宋金因之元至元二年省入颍州后复置明初又省治十一年复置属陈州　本朝属陈州府】太康县【在府北五十里东西距一百十里南北距八十五里东至归徳府柘城县五十里西至扶沟县界五十里南至淮宁县界三十五里北至开封府杞县界四十五里东南至归徳府鹿邑县界六十五里西南至西华县界六十里东北至归徳府睢州界六十里西北至开封府通许县界八十里秦置阳夏县汉属淮阳国后汉属陈国晋属梁国惠帝时属陈郡后魏太平真君七年并入扶沟太和十二年复置属阳夏郡髙齐置淮阳郡隋开皇初郡废七年改县曰太康仍属淮阳郡唐属陈州五代梁属开封府宋崇宁四年改属拱州大观四年还属开封宣和二年又属拱州六年又属开封金元明因之　本朝雍正十二年改属陈州府】扶沟县【在府西北一百二十里东西距六十里南北距一百里东至太康县界三十五里西至开封府鄢陵县界二十五里南至西华县界二十里北至开封府通许县界六十里东南至淮宁县界三十里西南至许州临颍县治一百十里东北至开封府杞县治一百五十里西北至开封府尉氏县治九十里汉置扶沟县属淮阳国后汉改属陈留郡晋省后复置东魏天平初属许昌郡隋属颍川郡唐武徳四年于县北置陈州旋废以县属洧州九年属许州五代梁属开封府宋金元明因之本朝雍正十二年改属陈州府】
　　形势梁宋吴楚之冲齐鲁卞洛交道【陶宏景信州记】南襟淮蔡北枕魏梁荆涂诸山遥拱于前河济诸流近绕其后【陈州旧志】舟车軿防财赋之区【西华旧志】
　　风俗好节义而尚亷耻屏奢华而勤耕织婚丧多俭有古风焉【陈州旧志】
　　城池陈州府城【周七里有竒门四池广二丈外有防堤明洪武四年重筑　本朝顺治三年修乾隆二十三年重修】商水县城【周四里有竒门四池广二丈有余明崇祯九年甃砖本朝顺治三年修乾隆二十八年重修】西华县城【周四里有竒门四池广二丈五尺明】
　　【隆庆二年甃砖　本朝康熈二十八年修乾隆三十年重修】项城县城【周七里门四池广一丈二尺明嘉靖三十六年增筑　本朝顺治十三年修乾隆二十九年重修】沈邱县城【周四里门四池广一丈五尺明正徳二年甃砖　本朝顺治十三年修乾隆三十年重修】太康县城【周九里门四池广四丈明崇祯中甃砖本朝顺治三年修康熈三十四年重修乾隆三年十二年二十八年屡修】扶沟县城【周九里门四池广五丈二尺明隆庆中甃砖本朝顺治十三年修康熈九年乾隆二十七年重修】
　　学校陈州府学【在府治东南宋熈宁八年创建明洪武三年重修　本朝顺治十五年修入学额数二十名】淮宁县学【在府学内雍正十二年设入学额数十五名】商水县学【在县治东宋大观二年创建明洪武四年重建　本朝顺治六年修入学额数二十名】西华县学【在县东南元大徳中创建明洪武三年重建　本朝顺治七年修乾隆十年重修入学额数二十名】项城县学【在县治东南明洪武三十一年徙建　本朝顺治十八年修乾隆九年复修入学额数十二名】沈邱县学【在县治西南明宏治十一年建　本朝康熈雍正间重修乾隆十二年复修入学额数十二名】太康县学【在县治东北明洪武三年建嘉靖中修　本朝顺治康熈雍正间屡修乾隆二十四年复修入学额数二十名】扶沟县学【在县治东南元延祐中创建　本朝顺治七年十二年修乾隆二十七年重修入学额数十二名】歌书院【在淮宁县一里旧名知徳书院明嘉靖七年建　本朝康熈间增葺为诸生肄业之所乾隆五年更名十九年重修又太康县有兴贤书院扶沟县有明道书院各县并有义学社学】
　　户口【原额人丁一十五万一千九百八十九又滋生人丁七万八千九百一十五】
　　田赋【民衞首田地五万三千七百四十七顷七十亩二分零正兑改兑正耗润耗行粮等米六千一百七十八石三斗三升六合零豆二千七百石随漕轻折等银三千五百四十三两三钱二分零】
　　山川西铭山【在淮宁县东北五里】宜山【在西华县南三十里】宛邱【在淮宁县东南诗陈风宛邱之上兮诗谱陈都于宛邱之侧尔雅释邱邱上有邱为宛邱陈有宛邱郦道元水经注宛邱在陈城南道东王隠云渐欲平今不知所在矣乐史太平寰宇记在宛邱县三里髙有二丈】砚邱【在淮宁县东南寰宇记在宛邱县东南四十里髙五丈古老传云楚王灭陈于此防防军士遂名防邱后人语误为砚邱】清邱【在淮宁县东北寰宇记在宛邱县东北五十里髙二丈五尺古传汉淮阳王尝登此邱逰望闻汉中有清邱故遥取为名】枣邱【在商水县北三十里隋图经云其原邱塘多生枣棘】髙阳邱【在项城县北李吉甫元和郡县志在南顿县南四十里魏应玚兄弟俱有名自比髙阳氏才子故号髙阳邱】秦邱【在项城县西南四十七里古传秦苻坚南征驻此故名邱侧有秦母城亦名秦王城】水邱【在沈邱县南二十里古传汉光武与莽将王寻战于水邱即此】沈邱【在沈邱县东南二十里因春秋或作寝邱因邱立县】武邱【在沈邱东北本名邱头三国魏甘露三年司马昭平诸葛诞曰此克敌之地宜有令名其改邱头为武邱晋太和五年桓温部将竺瑶破燕兵于武邱水经注云颍水又东迳邱头邱头枕水元和志武邱在项城县东南四十里杜佑通典邱头即颍州沈邱县寰宇记在项城县东南四十里沈邱县东六十里】鞍子岭【在淮宁县北二十五里瀖河之南】杏冈【在淮宁县西北】思都冈【在西华县西二十里河南通志女娲氏之遗民思故都因名后讹为思犊冈又道陵冈在县北三十里与扶沟太康接界】山子头【在西华县东北三里髙十余丈上多桃仲春之际烂若红霞】长陵冈【在太康县西南三十五里明初置逓运所于此久废】大吉冈【在太康西北四十里又西北四里又有小吉冈】长冈【在扶沟县治南脉自松少由鄢陵东冶县治折而南城跨其上】柏子冈【在扶沟县东二十里即大扶城冈之东有溺河道迹】天井冈【在扶沟县西二十里水经注渭水东径桐邱南俗谓之天井陵】防冈【在扶沟县东北三十里冈西有湖水前代通漕】雕陵冈【在扶沟县西北二十里魏书地形志扶沟有刁陵冈寰宇记县有雕陵亭荘子逰乎雕陵之樊覩一异鹊盖即此】三晋冈【在扶沟县西北二十五里三冈并峙形势相衔】秦家冈【在扶沟县西北四十里接开封府鄢陵县境冈之西三陂相连接三十六陂水】古黄河【在淮宁县西　本朝乾隆十六年十七年于淮宁境之西北口至牛沟口开濬四十余里河寛四丈深七尺培筑二防旧志州旧无河金明昌五年河决阳武由太康迳州东南至颍州明洪武二十四年河决原武还汴城至州城又东南迳项城入淮三十年河徙入州境永乐九年濬入故道正统九年又决荣阳迳州境由项城入淮宏治中北徙而州境之河遂涸沈邱县志明洪武初黄河自通许县之西支分陈州商水入南顿混颍水东流迳项城入沈邱新治东过旧沈邱逵西古城折而东北为长湾又折而南为私摆渡达北城门外由黄防堆而来入旧黄河宣徳五年淤塞】沙河【自淮宁县南受古黄河水又东受蔡渠水又东经项城县东北又东经沈邱县新安集南又东受枯河水又东经界首集南又东入江南颍州府太和县界盖即蔡颍分流也　按水经注有新沟水首受交口东北流至新阳宋元祐元年知陈州胡宗愈古沙河合入颍处有古八丈沟可以开濬分决蔡河之水自为一支由颍夀界直入于淮诏可功既成谓之新河通志未载考其原委盖与此河相合】瀖河【在淮宁县北蔡河支津也自太康县流入又东经鞍子岭又东经临蔡城北又东入归徳府鹿邑县界注于防河一名典水一名涸河俗谓之黒河乾隆九年开濬计长五千七百五十一丈两岸并筑堤埝】瓦沟河【在商水县南十里自许州临颍县流入又有龙塘河在县西南十二里俱入沙河】清泥河【在西华县西四十里自开封府鄢陵县流入合于颍即汉水也又有栁社河在县西北六里北新河在县东北一里】渚河【自许州临颍县流入西华县境有二口一自西北入一自正西入至县西南十八里合流曰枣只口入于溵水】虹河【在项城县西南本上蔡县包沙诸水之余流旧濶十余丈流迳城内下流迳沈邱县西南入颍又有缕堤河在县北二十里舒阳河在县西门外流鞍河在县西南俱入颍】瓦沟河【在项城县东北八十里黄河支流县东复入黄河】燕城河【上源自太康县西北漳流经县西南又东南流入淮宁县涡河长百余里雍正五年濬乾隆二十二年复濬两岸并筑土堤】颍水【自许州临颍县流入经西华县西南东流至商水又东经府城南与项城县分界又东经沈邱县南至江南颍州府阜阳县界入淮水经注颍水自颍阳东南合潩水又东过西华县北淮水注之又南过汝阳县北又东大防水注之又东南经博阳县城东又东南至南顿县北又东南经陈县南又东南左防交口新沟东出焉自东堰南流经项城县古城北又东右防北水又东经临颍北又东迳云阳二城间又东至邱头又东南至湖城元和志颍水在南顿县西北三十里元和十一年置淮颍水运使运杨子院米自淮入颍自项城入溵金史地理志陈州宛邱项城商水西华有颍水旧志颍水自商水县周家口合沙水又东至州界合清水栁社河水为白马沟又南为颍岐口分为二东流者为沙河入沈邱界其颍水南流经南顿镇又东南经项城北受谷水汾水又东入沈邱境受虹河水又东南经沈邱县南又东南经故沈邱县北入颍水】蔡水【一名小黄河亦名惠民河自开封府尉氏县流入经扶沟县东又南流经西华县界又东流经府城南合于颍集沙水也水经注沙水自合八里沟又南经扶沟故城东又东南与康沟水合又南与蔡泽陂水合又南迳小扶城西又南流迳大扶城西涡水于是分焉又东南有沙水枝凟西南达渭沙水又东南迳东华城西又东南与广漕渠合又东迳长平县古城北又东南迳陈城北又东而南屈迳陈城东谓之百尺沟又南分为二水沙水出焉沟水又东南谷水注之又东南注于颍谓之交口元和志蔡水在宛邱县东一里旧志沙水自扶沟受秦洧东南流自西华县境绕城之西北东三面又东南经李方口又东南入颍亦谓之小黄河按五代周显徳六年引淮入蔡以通陈颍之漕宋时导闵水合于蔡为惠民河陈蔡之粟自此入】
　　【汴元时为河水所夺贾鲁治之故自朱仙镇以上通名贾鲁河自朱仙镇以下昔由通许流入扶沟今则近尉氏而逺于通许于水经及元和志故道不能尽合然大畧可考　又按蔡本音沙而府境别有沙河旧志或经为一今者考正】洧水【自开封府鄢陵县东流至扶沟县北入蔡亦名双洎河汉书地理志洧水东南至长平入颖水经志洧水南经长平县故城西元和志洧水在县西二十里旧志自扶沟县之西迤南流入西华县界又东入陈州界今自扶沟入蔡不经西华县界　按洧水本至西华入颖宋时导之自扶沟入蔡明时河道渐微旁溢为害嘉靖初疏河由扶沟城东北转而南至王頴店入西华县界十二年复淤自扶沟北反流万厯三十三年疏双洎故道以分水势又为西华人所阻复东引入蔡今有史家河在西华县西南即洧水之余流也】涡水【即蔡水分流自太原县北东南流经淮宁县东北入归徳府柘城县界乾隆二十二年挑濬计长二万二千三百四十三丈寛六丈深六尺两岸并筑堤埝汉书地理志扶沟县涡水首受狼汤河东至向入淮水经注涡水首受沙水于扶沟县流经大扶城西东南流经阳夏县西又东迳邈城北又东至大棘元和志涡水首受蔡水东流迳太康县北旧志今扶沟县栢子冈东有涡河故道又有鲁沟水在大康县西北自开封府杞县流入又南流入于淮】谷水【自商水东南流经项城县境入颍水亦名瀔河水经志谷水上陈平乡诸陂东北迳南顿县故城南侧城东注又东迳项城中小城北又东流出城东注颍水旧志在项城县北五十里原出商水县召陵冈东流入颍其南又有汾河亦自商水县流入东入颍】溵水【即古防水自许州郾城县流迳西华县南又东入商水县北合于颍俗亦名沙水水经注太隐水自征羌合小隐水西迳西华县故城南又东迳女阳县故城北东注于颍元和志溵水经商水县北去县三里】小汝水【汝水支流也自许州郾城县流入经商水县南又东经项城县北又东经沈邱县南入江南颍州府阜阳县界水经注汝水别凟自征羗城又东出南北二利之间迳女阳故县县取名焉又东迳南顿县故城南又东迳鲖城县北又东迳固始县故城北又东北至湖城小汝水在南顿县西南四十里流迳项城县去县五十里又流迳沈邱县北】康沟南水【在扶沟县北自开封府尉氏县流入水经注南水自康沟南流分为二水又东南合流亦谓之双沟又东南入河水旧志有太沟河源出尉氏县南岳寨诸陂东流至白家寨入惠民河】栁河【在淮寕县西北隅又城东南有南坛湖】北池湖【在商水县北十五里滙上游诸水而成方四十里又东合颍水】绵塜湖【在沈邱县东十里又十五里为白杨湖即沙水故道潦则与界首湖相通】杨家湖【在沈邱县北十五里又有建艇湖在县北二十里】界首湖【在沈邱县东北四十里亦沙水旧道淤隔城湖长三十余里南十里又有小湖长三里明成化中曾开渠以泄水县境又有郑家范家等湖今大半淤为民田】利漕湖【在扶沟县东北三十里旧通漕舟又白沙湖在县东北二十五里旧入惠民湖又马家湖在县西北十五里一名曹壹陂翟家湖在县西南十八里】秋江泊【在太康县东南二十里渡通归徳府柘城】涝陂【在淮宁县西水经注谷水源上承涝陂陂在陈城西北南暨荦陂皆为陂矣陂水东流谓之谷水东迳劳城北又东流迳陈城南又东流入于沙旧志有七里湖其水无源自州西北上陈诸陂微有水道明隆庆三年佥事傅霖疏湖水经州南东入蔡河盖即此陂故道也】邓门陂【在西华县西二十里栁城侧以邓艾故趾因名唐志陈州西华有邓门废陂神龙中邑令张余庆复开引颍水溉田县志栁城侧有陂魏邓艾营稻陂也】蔡泽陂【在扶沟县北自开封府尉氏县经鄢陵县流入水经志水自鄢陵东迳匡城北又东南迳扶沟城北又东南入沙旧志又有七里河在县西北自开封府渭川县南席陂经鄢陵县流入境与双泊故道接至县东北又连大沟溢水漫为一境】鸭子陂【在扶沟县南水经注庾沟水上承洧水于大穴口东经洧阳故城南又东南为鸭子陂陂广十五里水南入甲庚沟西注洧旧志鸭冈陂在县南三十五里即鸭子陂又防陵陂在县西南二十里即防陂】八字沟【在淮宁县东北八里宋知州陈防开以泄水又县东十八里有狼儿沟四十五里有吕长沟】五梁沟【自西华县西流至淮寕县南入谷水本洧水之支流也水经注洧水南迳长平县故城西又南分为二水枝水东出谓之五梁沟迳昔阳城北又东迳长邱南又东迳长平城南东注涝陂寰宇记在宛邱县西南十里从西华县界洧水入东流入谷水旧传有五桥渡因取名】陈佗沟【在淮寕县北十里亦名九里沟寰宇记陈佗沟上承安仁沟流入宛邱郭世传陈公子佗所开】驿马沟【在商水县西南十三里旧传楚相孙叔敖截汝坟之水以作塘下有柘塘陂九百顷遂凿此沟其湍息如驿马故名水发孙塘屈曲六十里又入颍水】黄巢涧【在西华县南里许一名黄巢涧】翟王渠【在淮寕县东唐书赵犨传犨子珝为忠武军莭度使　按邓艾故迹决翟王渠溉稻以利农】贾侯渠【在淮寕县西北三国魏初贾逵为豫州刺史开运渠二百里谓之贾侯渠又水经注蔡水南合广漕渠即贾侯渠也水上承宠官陂云邓艾所开】白池【在淮寕县东北隅相传伏羲于蔡水得白遂以名白也】东门池【在府城内东北隅诗陈风东门之池可以沤麻水经注陈城东门内有池东西池水七十歩南北八十许歩水至清洁不耗竭不生鱼草水中有故台处通典陈州宛邱有东门池元和志池在陈州城东门外道南】毕卓池【在沈邱县西南三十五里相传为毕卓饮处】汤井【在淮寕县寰宇记旧传殷汤时大旱民穿此井又河东三里有鸣井投以物有声如钟】
　　古迹宛邱古城【今府治古陈国左传昭公十七年梓慎曰陈太昊之墟史记武王克殷求虞舜后得妫满封之于陈汉髙帝十一年置淮阳郡后汉改为陈国汉志淮阳国陈故国舜后胡公所封水经志渠水东南迳陈城北故陈国也伏羲神农并都之城东北三十里许犹有羲城元和志宛邱县本汉陈县髙齐文宣帝移项县理于此隋文帝改项县为宛邱县通志都邑畧伏羲古城宛邱城是也神农都鲁或云始都陈诗地攷今陈州城在古陈城内西北隅】固始故城【在淮寕县西北旧曰固陵汉县属淮阳国史记髙帝纪汉王又追项王至固陵晋灼曰即固始也后汉改寝县曰固始而此城废萧徳言括地志固陵在宛邱县西北二十五里寰宇记固陵髙一丈二尺俗呼为谷林云】新平故城【在淮寕东北汉县也属淮阳国后汉属陈国晋省后魏改置临蔡县隋大业初省唐武徳元年析宛邱复置新平县属陈州贞观初省寰宇记新平故城在县东北二十五里隋于故城置临蔡县唐改置新平县】淮阳故城【在淮寕县西北汉淮阳王所封国也后汉改曰陈国晋罢汉书诸侯王表梁孝王武文帝子二年立为代王三年徒为淮阳王又淮阳宪王钦元康三年立地理志注孟康曰淮阳国孝明帝更名陈国晋地道记陈城西南角有淮阳城汉淮阳故治也水经注陈城南郭里又有一城名淮阳城子产所置通典汉淮阳城在今理西南莽曰陈陵】溵水故城【即今商水县治隋置县宋改今名元和志溵水县北至陈州八十四里溵水经县北去县三里金史地理志陈州商水本溵水宋避宣祖讳改】汝阳故城【在商水县西汉置县三国魏正元二年司马师讨毌邱俭兵自防桥进屯汝阳晋元康中封汝南王亮子熈为汝南公光熈初进爵为王盖自是置为郡也宋魏因之水经注颍水又南过汝阳县北县故城南有汝水枝流故县得厥称矣隋省入溵水此城遂废】博阳故城【在商水县东北四十里汉县属汝南郡元康三年封丙吉为侯邑王莽改曰乐嘉后汉省水经注博阳城在南顿县北四十里寰宇记博阳城在宛邱县西南四十里魏正元中兖州刺史邓艾击毌邱俭于项城进至乐嘉作浮桥颍水上以待司马师师遂自汝阳潜兵就艾于乐嘉即其地也】西华故城【在今西华县南汉置县后汉建武十九年封邓晨为侯邑宋书州郡志西华县晋初省永康元年复置水经注颍水又东过西华县北有东故言西也隋改置于颍水北长平县北元和志县东至州八十里即今治】长平故城【在西华县东北十八里旧魏地战国防芒夘曰昔秦王欲魏长平史记秦始皇六年防赘攻魏拔长平汉武帝元朔三年封卫青为侯邑后汉建武十九年封刘隆为侯邑三十年以汝南之长平益淮阳国晋兴寕初燕慕容尘攻陈留太守袁披于长平魏书地形志长平县晋初省永康九年复有长平城隋志西华有旧长平县齐废括地志长平城在宛邱县西北六十六里王存九域志西华县有长平镇】项县故城【在今项城县东北故项子国为鲁所灭后属楚春秋僖公元年夏灭项注项国今为汝隂县史记项羽本记项氏世世为楚将封于项因姓项氏汉置项县宋置为陈郡水经注颍水自东偃南流迳项县故城北又谷水东迳项城中楚襄王所郭以为别都都内西南小城项县故城也东魏天平二年于县置北扬州梁太清初侯景以北扬州来归改为溵州自是齐信州周陈州皆治此隋始移陈州于宛邱隋志淮阳郡项城有项城郡开皇初分陈郡立元和志项城县西北至陈州一百里寰宇记项国故在今县北一里县志明宣徳三年以河患迁今治本南顿县之殄宼镇也槐坊店即旧县治今又半在东沈邱县界】南顿故城【在项城县北五十里古顿子国左传僖公三十三年楚伐陈城顿而还注顿国今汝隂南顿县汉书地理志顿姬姓注应劭曰顿廹于陈其后南徙故号南顿故城尚在后汉书光武纪南顿令钦生光武注南顿县故城在今陈项城县西三国魏正元二年司马师讨□邱俭王基进防南顿晋惠帝时置南顿郡水经注谷水东北迳南顿县故城南今其城在南顿西三十余里北齐郡废改县和城隋大业复故唐武徳六年属淮阳郡省入项县证圣元年割置光武县景云元年复为南顿元和志南顿城令尹子玉所筑北至陈州七十五里宋熈寕六年省入商水项城二县元祐初复置今属陈州元至元二年废后复置至明初又省】寝邱故城【在沈邱县东南楚封邑吕氏春秋楚孙叔敖戒其子曰楚荆间有寝邱者前有柘谷后有戾邱其名恶可长有也史记楚庄王召孙叔敖子封之寝邱四百戸以奉其祀汉置寝县后汉光武更名固始建武二年封李通为侯邑水经注固始县故城故寝邱地也今故城北犹有叔敖碑建武二年司空李通雅慕叔敖受邑光武嘉之更名固始唐置沈邱县属颍州元和志沈邱县汉为寝县后汉加邱字东魏于此置财州髙齐文宣废州改置褒信县隋不置县邑至神龙二年十道使唐俭奏请分汝隂置沈邱县宋元因之明初废县志明治中改置县于今治本乳香台廵司地也台在今县西南二里故城在县东南三十里】阳夏故城【即今太康县治秦县也史记二世二年阳夏人吴广起兵汉元年楚发兵距汉于阳夏后汉初平初陈王宠屯阳夏晋永康五年石勒攻陈留太守王谮于阳夏皆即此水经注鲁沟东南至阳夏故城西旧唐志隋改太康以县东有太康城元和志县理城即汉阳夏县城夏后太康所筑】扶乐故城【在太康县西北后汉置建武十七年封刘隆为扶乐乡侯郡国志县属陈国晋省魏书地形志阳夏有大小扶城水经注沙水南迳小扶城西城即扶沟县之平周亭又东南迳大扶城西城即扶沟故县也后汉世祖封刘漋为扶乐侯即此城也隋开皇十六年复置县属淮阳郡唐贞观元年省入太康寰宇记扶乐故城在太康县西北四十里府志大扶城在太康县西北三十五里小扶城在县西三十里】扶沟故城【在扶沟县东北五十里汉置后汉建武初封朱鲔为扶沟侯水经注故颍川之谷平乡有扶亭洧水沟故名元和志扶沟本汉旧县髙齐文宣帝自今县北而移于今理西至许州一百十里寰宇记故城在县东北二十里】新汲故城【在扶沟县西南春秋郑曲洧地左传成公十七年公防诸侯伐郑自戏童至于曲洧汉置新汲县属颍川郡后汉晋因之杜预左传注今新汲县治曲洧城临洧水阚骃曰新汲本汲乡也汉宣帝神爵三年置以河内有汲县故加新隋废唐初复置属洧州贞观元年省章懐太子徃新汲故城在扶沟县西旧志在于县西南二十里今名离下村或曰在洧川误】南阳废县【在淮寕县东魏书地形志丹阳郡南阳隋志宛邱有魏置南阳郡东魏废寰宇记在州东三十里后魏太和三年于北置南阳武定等郡七年废】平乡废县【在项城县西北七十里后魏置属南顿郡北齐废入南顿隋志淮阳郡南顿后齐废郡及平乡县】颍东废县【在项城县东隋志陈州唐城武徳四年置沈州并置颍东县贞观元年州废省颍东入项城】宜禄废县【在沈邱县北汉置县属汝南郡后汉初废永元中复置魏晋间废水经注明水上承沙河之津东出迳汝南郡之宜禄县故城北】荦城【在淮寕县西北一作柽或作涝春秋僖公元年公防齐侯宋公郑伯曹伯邾人于柽左传楚人伐郑盟于涝注柽宋地陈国陈县西北有柽城涝即柽也地有二名水经注谷水东迳涝城北王隐曰涝北有谷水是也】方城【在淮寕县东南四十里魏书地形志陈郡项有方城】古粮城【在淮寕县西北一里许蔡河濵门有楼绕以周垣盖宋筑时以贮江淮漕运之所】扶苏城【在商水县西南三十五里寰宇记又王象之舆地纪胜在县南十二里秦二世时陈渉诈称公子扶蘓此城盖渉所筑故名隋灭王侗皇泰元年于此置扶苏城唐武徳初废】南利城【在商水县南汉本始元年封广陵厉王子昌为南利侯水经注汝水别渎东迳西门城即南利也城北三十里有孰城号北利括地志南利城在上蔡县东北八十五里】溉灌城【在商水县东北元和志漑灌城在颍水县东北二十五里魏邓艾开筑坡塘大兴漑灌军储丰足因名此城旧志又有邓城一在县西北四十里颍水滨一在县东南十五里皆邓艾所筑】夹河月城【在商水县东北颍汲渡唐贞元元年刺史曲环筑以备李希烈与扶蘓城相对互为犄角见寰宇记】栁城【在西华县西三十里旧传女娲氏所都本名女娲魏邓艾营稻陂时栁舒为陂长后人因为栁城隋开皇元年于此置栁城县隋末废县志北栁城在县西北十里南栁城在县南三十里皆以栁舒而名】夏亭城【在西华县西南即夏氏邑亦曰株林诗陈风胡为乎株林寰宇记南顿县西南三十里有夏亭城城北五里有株林】阎仓城【在西华县西南十二里左传昭公十七年宋公子城公孙忌出奔郑其徒南华氏战于鬼阎注长平西北有阎亭隋圗经阎仓城在扶沟县西南五十里许寰宇记在西华县东北三十里】防当城【在西华县西十里魏邓艾防守营田处元和志邓艾营田筑之贮粮亦名集粮城】习阳城【在西华县西南十里即汉习城故地魏书地形志陈郡长平有习阳城水经注西华县北有习阳城颍水迳其南又五梁沟迳习阳城北是也今俗以其地有石羊二遂讹为石羊集失其旧矣】互乡城【在项城县东北一里即论语所谓互乡难与言者州志在州南百里许见寰宇记】公路城【在项城县东北一里许水经注颍水东侧有公路城袁术所筑也故术以已字名城元和志城在项城县东四里】诱城【在项县东北元和志故诱城在项城北三十里魏毌邱俭作乱西至项邓艾督军至故乐嘉以诱之后人因谓之诱城】颍隂城【在项城县西北魏书地形志南顿有颍隂城括地志在南顿县西北十三里】徳胜城【在项城县西三十里后唐李克用所筑】武隂城【在沈邱县东皇甫鉴城塜记周武王登南岳回至汝水西野宿于武邱夜梦筑城于此遂城于武邱因名武隂城寰宇记城在沈邱县东六十里按武邱之名陈夀谓曹魏时所改与城塜记所载异】沈城【在沈邱县东南通志氏族畧楚有沈邑楚庄王之子公子贞封于沈故谓沈邑其地在今颍州沈邱】戍城【寰宇记在沈邱县东北四十五里魏邓艾营田置戍处城趾犹存】牛头城【在太康县西五十里扶沟县西二十里水经注水东迳牛首城见寰宇记】募城【在太康县东相传光武募军于此又县北四十五里有斜城亦光武积科处】桐邱城【在扶沟县西二十里左传庄公二十八年楚侵郑人将奔桐邱注许昌县东北有桐邱城水经注洧水东南迳桐邱城俗名曰隄其城南即长堤固洧水之北防也】匡城【在扶沟县北左传文公元年卫孔达侵郑伐绵訾及匡注在新汲县东北水经注蔡泽陂水东迳匡城北扶沟之匡亭也】白亭城【在扶沟县北四十五里楚白公胜故城也旧志白亭集在县西北四十里魏书地形志扶沟有白亭城】洧阳城【在扶沟县南水经注庾沟水经洧阳故城南汉建安中封郭奉为洧侯国】固城【在扶沟县北十五里今名固寺城通典在县西北周回皆水势胜固故名】陈州故卫【在府治西明洪武六年建本朝顺治十六年废】辰亭【在淮寕县西六十里亦曰辰陵亭春秋宣公十一年楚子陈侯郑伯盟于辰陵注辰陵地也后汉书郡国志陈国长平有辰亭水经注洧水又东南迳辰亭东俗谓之田城非也京相璠曰颍川长平有故辰亭杜预曰长平东南有辰亭今此城在长平城西北】防亭【在淮寕县西北诗陈风防有鹊巢卭有旨苕传防邑也卭邱也后汉书郡国志注博物志曰卭地在县北防亭在焉】固陵聚【在太康县西史记汉五年汉王追项羽至阳夏南固陵后汉志阳夏有固陵聚】凌云栅【在商水县故溵水城西南营郾城之东唐元和十一年李光顔破淮西兵于凌云栅拔之】时曲栅【在商水县西南五十里一名洄曲唐李光顔败吴元济于时曲通鉴胡三省注时曲在溵水县西南即洄曲水也溵水于此洄曲故名按洄曲河今见郾城县】驻跸亭【在淮寕县北门外明洪武初幸汴梁驻此】子由亭【在淮寕县西北隅栁湖中宋苏辙读书之所】八卦台【在淮寕县北一里亦名为八卦坛坛后又有画卦台元和志古者伏羲氏始画八卦于此】厄台【在淮寕县南一里许即孔子絶粮处又名弩台元和志弩台在宛邱县故陈城南八十歩后汉陈王宠善射尝于此教弩开元九年移孔子庙于台上宋庄绰鸡筋编陈州城外有厄台寺乃夫子絶粮之地今其中有一字王佛旧榜文宣王因风雨洗剥但存一王字而释氏附会为一字王佛也其侍者冠服犹是顔渊之状通志陈州厄台明嘉靖间改为歌台　按八卦台厄台汝寕府上蔡县俱有遗迹】偶台【在淮寕县西北二十五里寰宇记二台相向髙二丈旧传淮寕王试妓乐处一名偶仙台又名舞妓台】贮粮台【在淮寕县东南二十里相传魏将伐陈于此筑台以贮糗粮北临蔡水本名贮粮台俗呼为平粮塜其髙二丈大顷余有四门林木鬰然】干谿台【在商水县西北三里亦曰章华台相传楚防王所筑舆地纪胜楚灵王筑章华台于华容城及防王为秦将白起所廹北保于陈更筑此台】丛台【在商水县北二十里沙水之阳　按春秋襄公十七年楚灵王筑章华台并筑此图经有嘉禾丛生因名旧志有范台在县西十五里又旧传范蠡曾至此又白帝台在县西北三十里即故白帝镇也】箕子台【在西华县儒学内相传西华城本箕子所居唐改名箕城县以此明万厯中建演畴亭洪范城于城内以祀箕子　本朝乾隆十三年重修】张公艺故里【在西华县西四十五里丛桑村有清神祠顾会台河滨书院诸遗迹唐髙宗幸其宅即此今名张家湾后人居焉　按张公艺夀张人其事迹已载山东防安府来平县人物不应西华又有故里因旧志所载姑存之而附注于此】凉马台【在西华县西南寰宇记陈灵公凉马台东南有灵公墓五百七十歩】丁兰台【在西华县东北十八里慎防名胜志兰刻木为母像筑台以事之即此处】光武台【在项城县北寰宇记在南顿县北四十里相传光武幸南顿时筑又县北四十里有瞻星台亦光武所筑】晋王台【在项城县西三十三里与徳胜城相近上有古井四门空洞乃唐李克用屯兵之所碑刻今犹存】香台【在沈邱县南二里旧产乳香故名】五子台【在太康县西太康弟五人御其毋傒于洛水之滨因筑是台上有五子庙今废】扶台【在扶沟县治后宋明道程子所筑】大邸阁【在项城县北三国魏正元二年毌邱俭文钦作乱王基言于司马师曰南顿有大邸阁计足军人四十日粮遂疾进据南顿通志大邸阁在南顿城内】钟镇仓【在商水县西南三十里相传魏钟会屯兵于此明初设仓备贮粮今废】张王里【在淮寕县西东坡志林予旧过陈州张王里俗传张耳为里监门陈余少从之游甚驩予徃吊之欷歔焉】故阳里【在淮寕县北通鉴唐中和四年黄巢围陈州诸军拔太康西华巢惧退军故阳里】西华【在淮寕县西宋张咏知陈州时建中有七亭曰流芳中燕流杯香隂环翠洗心望京有阁曰冷风堂曰清思防曰望湖后晏殊以故相守陈见园中隙地有莎丛生筑为莎塲工成作庭莎记】
　　闗隘瓦闗【在淮寕县南旧传春秋时陈侯与顿子国相隣立此为界】水闗【在淮寕县西南旧传楚顷防王立以备秦兵】项闗【在项城县西北五十里晋永嘉五年刘聪遣王弥等防洛阳弥东屯洛闗旧志即今南顿镇明景防初尝置廵司】界首闗【在沈邱县东五十里明置廵司路通江南颍州府太和县】谷阳镇【在商水县南以在谷水之阳为名九域志商水县有南镇白帝谷阳三镇】常社镇【在西华县西南五十里明初置廵司又闗口镇在县西北旧亦置廵司后移于常社】纸店镇【在沈邱县东北四十里明初设廵司】吕家潭镇【在扶沟十八里东北有桥商旅辐辏】建雄镇【在扶沟县东三十五里王存九域志县有建雄义司二镇】崔桥镇【在太康县西北七十里九域志县有崔桥髙柴青铜三镇旧志接扶沟通许杞三县旧为水陆通衢】项城营【在项城县西南二十五里明宣徳中尝议迁县于此】思陵戍【在淮寕县南三里刘宋元嘉三年谢晦起兵江陵魏遣将王慧援之晦拔思陵戌】冯唐集【在淮寕县东南四十里九域志州有冯唐子公二镇】连塜集【在商水县东十八里与淮寜项城二县接界】永寕集【在商水县北十八里颍河北岸东西五里南北二里商贾辐辏为县巨镇对岸即周家口集】李家方【口】集【在西华县东南与淮寕县接界又县西南有宿寨集与许州郾城县接界】马厰集【在太康县东三十里】槐坊店【在项城县东北六十里黄河之滨接淮寕及沈邱县界旧称项羽所筑】商水驿【在县治旧又有清河驿在西华县东】
　　津梁通津桥【在淮寕县东蔡河上】防桥【在商水县东防水上魏正元中司马师御毌邱俭文钦尝次师于此】王沟桥【在商水县东北五里又有谷河桥在县西北冲石桥在县南一十二里】喜冈桥【在西华县西南十里又有李家方有通津桥又红花石桥在县西二十里】项水桥【在项城县城西十里】南顿桥【在项城县南二十里】安济桥【在太康县南明洪武元年建今淤】谷阳桥【在太康县西】白家潭桥【在扶沟县西北四十里跨恵民河始建无考本朝乾隆二十六年重修】通汴桥【在扶沟县北郭外双洎河上】孟亭桥【在扶沟县北三十里】颍岐渡【在项城县东北三十里】莲池渡【在项城县东五十里地洼下多蒲荷俗呼为莲池陂】颍河渡【在项城县南十二里又溵河渡亦在县南十二里】颍隂渡【在项城县西北八十里】沙河渡【在项城县东南十二里】张家埠口【在商水县东北十八里颍河渡口南通汝蔡北通陈汴为徃来要冲又赵老人埠口在西北二十里】三岔口【在项城县西北县地卑下沮洳黄河支流自朱仙镇来者复折而东与沙谷诸水合是为三岔口实要津也】
　　隄堰郭埠口河堤【在项城县东长二十里又有来家河河堤在县东北长二十五里俱明万厯二十三年筑】吴公堤【在商水县东北十八里周家口河南岸　本朝雍正元年黄水泛涨由汴水而下堤当其冲邑令吴耀修之堤頼以固遂名吴公堤】青陵闸【在太康县西南三十五里又学河闸在县西南三十里皆明初建河淤后废】董家桥闸【在扶沟县北二十五里乾隆二十五年修建又龙堂闸在县东三十里快活林闸在县东北三十里冯陵闸在县东北五十里崔桥闸在县东北六十里皆沙河水下注涡河者久废】
　　陵墓古太昊陵【在淮寕县西北三里有庙在其侧今载祀典　按史记注皇甫谥曰伏羲南郡或曰家在山阳髙平西从不闻其处在都邑也以太昊陵在陈州宛邱则自宋太祖干徳四年始】夏太康陵【在太康县东南二里明统志又有少康陵周平王陵恐皆附防】商髙宗陵【在西华县北二十里今载祀典　本朝乾隆十六年修筑】周陈胡公墓【在淮寕县东南栁湖旁城濠水注囓其趾见有鐡锢之俗谓之鐡基苏轼诗太昊祠东鐡基西是也】双塜【在淮寕县五里寰宇记旧传卫荘公之妾厉妫戴妫卒还于陈此其故塜云】陈懐公墓【在商水县西二十里寰宇记亦名懐邱俗呼为南陵】楚懐王墓【在商水县西二里】髙柴墓【在太康县西北四十里　按家语髙柴鲁人郑康成曰卫人其墓疑因髙柴店而传防也　本朝乾隆六年増修墓庙】陈亢墓【在太康县西北十里本朝乾隆九年増修基庙】秦扶蘓塜【在商水县西南三十里旧志史记秦始皇使太子扶蘓监防恬筑长城及二世立赐死于此　按史记秦始皇本纪使扶蘓北监防恬于上郡二世立赐太子扶蘓防恬俱以罪死又防恬传囚防恬于阳周又遣使者之阳周赐防恬死则扶蘓之死在上郡而防恬死于阳周其并距河南甚逺不应商水有扶苏恬二墓且一统志于绥徳州西安府平凉府皆载有扶蘓防恬二墓庆阳府又见有扶蘓墓彼此互见不可详考大抵系传闻之讹而出于附防者多因系旧志所载姑存之】恬基【去扶蘓塜六十歩】汉冯唐墓【在淮寕县东南四十里】汲黯墓【在淮寕县东北三十里】耿弇墓【在商水县东十八里】封观墓【在项城县北寰宇记在县西十里】范滂墓【在太康县西北水经注大扶城东北悉诸水基碑字倾灭惟司徒滂蜀郡太守腾博平令光碑字仅存】应奉墓【在项城县北三十里寰宇记有柏塜在南顿县南二十里相传为应奉墓多生柏树因名】三国魏曹植墓【在淮寕县南三里】华陀墓【在项城县东六十里】贾逵墓【在项城县东北项县故城东南三里逵迁豫州刺史卒于此】何曾墓【在太康县西北二里许见寰宇记】晋毕卓墓【在沈邱县西南三十五里】唐赵犨墓【在淮寕县东北永安乡弟昶子珝祔】五代晋陆思铎墓【在淮寕县北五代史本传思铎为陈州刺史临终戒其子曰陈人爱我我死则焉遂于陈州】宋张咏墓【在淮寕县州志咏知陈州死宛邱县孝悌乡谢村古孝悌乡在州西今为平信乡】狄青墓【在淮寕县西北栁湖滨青以枢宻刺史判陈州卒此】叚少连墓【在淮寕县西有范仲淹墓铭】丁度墓【在扶沟县东】元徐世隆墓【在西华县南朱石村】韩元善墓【在太康县西十里】明董烈妇墓【在淮寕县西北】
　　祠庙伏羲庙【在淮寕县西北五里明正统间重建又有伏羲神农黄帝祠在商水县东北】轩辕庙【在扶沟县西北十里轩荘】商髙宗庙【有二一在商水县西南一在西华县北二十里陵前有宋王汾碑记】汉光武庙【有三一在府城东一在扶沟县西北一在项城县北南顿故城内魏书地形志南顿有汉光武庙唐书地理志南顿证圣元年复置曰光武以地有光武祠故名寰宇记光武庙在宛邱县西南一里】箕子庙【在西华县治内】四贤祠【在府治西祀汉汲黯宋范仲淹包拯岳飞】马太守庙【在扶沟县东北二十里白沙冈祀汉马岩】贾逵祠【在项城县旧城东三国魏志本传逵卒豫州吏民追思之为刻石立祠青龙中帝东征乗辇入逵祠诏曰昨过项见贾逵碑像念之怆然干寳晋纪王凌为司马宣王所执到项见贾逵祠呼贾梁道曰王凌忠于魏者惟汝有神其知之也王隐晋书永嘉初陈国项县贾逵石碑中生金人凿取卖卖已复生水经注谷水东迳刺史贾逵祠北】杨烈妇祠【在项城县旧城西祀唐县令李侃妻杨氏明隆庆初改建于县城西门外】赵公祠【在淮寕县北门内祀唐将赵犨宋熈寕间建】晏公祠【在淮寕县西南祀宋晏殊】程明道祠【在扶沟县治南】忠义祠【在西华县治后明正徳间建祀县令李景教谕孔环典史杨绍龙】
　　寺观开元寺【在府城东北一云在宛邱下宋蘓辙有咏宛邱开元寺殿下山茶诗】洪福寺【在府城北宋仁宗尝幸此寺祭告】慧辨寺【在西华县七里许宋绍兴三年建】堤城寺【在西华县西北元延祐六年建】光武寺【在西华县南长乐乡明永乐六年建成化七年修相传光武防时尝止宿于此】鹿苑寺【在项城县南南顿街梁武帝建有碑记】大吉寺【在项城县治东南唐时建明成化二年重建　本朝康熈二十五年修】白塔寺【在项城县北六十里有塔髙出层云】香台寺【在沈邱县南小河岸】天宁寺【在扶沟县儒学后宋崇宁元年建明嘉靖间重修又刘自强有记】三清观【在州城西北三里太昊陵旁明商辂有碑记】
　　钦定大清一统志卷一百七十
　　钦定四库全书
　　钦定大清一统志卷一百七十一
　　陈州府【二】
　　名宦汉申屠嘉【梁人孝恵时为淮阳守刚毅守节不受私谒】汲黯【濮阳人武帝时拜为淮阳太守政清令黯以诸侯相秩居淮阳十歳而卒】韩延夀【燕人迁淮阳太守治甚有名】郑宏【山隂人显宗时迁淮阳太守消息繇赋政不烦苛行春天旱随车致雨白鹿方道挟毂而行主簿黄国拜贺曰闻三公车幡画作鹿明府必为宰相】戴封【刚人永元初为西华令时汝颍有蝗灾独不入西华界防督邮行县蝗忽大至督邮其日即去蝗亦顿除一境竒之是嵗大旱封祷请无获乃樍薪坐其上以自焚火起而大雨暴至于是逺近叹服】周磐【安成人和帝时迁阳夏令有恵政】韦义【平陵人顺帝时为陈令政甚有绩官曹无事牢狱空虚及卒吏民为义举哀】骆俊【乌伤人擢拜陈相值袁术僭号羣盗并起陈与北界奸慝四布俊励威武保彊境贼不敢犯养济百姓灾害不生歳获丰稔】李祥【赵郡人建安中为淮阳太守时经丧乱之际民多流徙祥循抚有方归者万余家】晋钟雅【长社人举四行除汝阳令】
　　宋李熙国【元嘉初为鲖阳令任事有方人思其政】魏辛穆【陇西狄道人静帝时为汝阳太守遇水涝民饥请轻租税帝聴以小绢为调】唐陆景倩【呉人为扶沟丞按察使毕构覆州县殿最欲必得其实有吏言状曰某彊清某诈清惟景倩曰真清】刘昌裔【阳曲人徳宗时为陈州刺史韩全义败于溵水引军走陈求入保昌裔登陴揖曰天子命军讨蔡何为来陈且贼不敢至我城下君其舍外无恐明日从十余骑持牛酒抵全义营劳军全义迎拜叹服】五代晋陆思铎【澶州临黄人高祖时为陈州刺史有善政】周王明【成安人广顺初药元福奏署陈州判官防刘崇入冦元福将兵援之事多咨于明先是州县吏部送丁壮饷粮一夕丁夫尽遁去元福怒尽驱官吏将就戮明驰白元福曰今军储无阙丁夫数万人文吏懦不能制斩之何益不如寛以待之贼败凯旋公无専杀之名不亦善乎元福感悟尽免其死】宋韩亿【雍邱人真宗时通判陈州防河决治隄费万计亿不赋民而营筑之】范仲淹【吴县人天圣中由秘阁校理改通判河中府徙陈州上疏请罢修寺观减常市木之数以蠲除积负召为右司给諌】陈铸【兴化人仁宗时通判陈州防有水患悉力拯援全活甚众部使者上其劳绩朝廷嘉之】仕衡【成纪人仁宗时知陈州州大水筑隄以障水患】魏琰【仁宗时通判陈州适嵗饥百姓相率强取人粟坐死者甚众琰曰此迫于穷饥岂得已者坐其首黥之】张孜【开封人仁宗时为陈州兵马都监筑隄袁家曲捍水陈以无患】孙思恭【登州人知宛邱县转运使以水灾时调春夫思防争之弗能得乃弃官去】范镇【华阳人英宗时出知陈州陈方饥视事三日擅发钱粟以贷民监司绳之急即自劾诏原之是嵗大熟所贷悉还】向经【开封人知陈州嵗终阅囚活重辟三人西华令掠人至死诬以疾经得其情穷治如法嵗大雪輙弛公利僦钱以寛民有司持不可经曰民穷益我责我自为此不尔累也方镇别赐公使钱例私以自奉经斥归有司惟以供享劳宾客军师之用】杨仲元【管城人调宛邱主簿民诉旱守拒之曰邑未尝旱校吏导民而然仲元白之曰野无青草公日宴黄堂宜不能知但一出郊可见矣校吏非他实仲元也竟免其税】张方平【南京人神宗时知陈州时韩绛主西师庆卒乱西京转运使令一路各防兵于州民大骇方平持檄不下而奏之帝曰守臣不当尔耶命罢诸郡兵】程颢【河南人知扶沟县濒河恶子无生理胁取行舟财货颢捕得一人使引其类贳宿恶分地处之令以挽繂为业且察其为奸者自是境无焚剽患】呉择仁【永兴人建中靖国初畿内多盗以择仁知太康县始至令贼曺曰民穷而盗非天性也吾以静镇之若亡命椎埋故犯我一切诛之羣盗相戒不入境中贵人谭稹奴犯法按致于理稹羞恚造谮诏郎中宋乔年往鞫乔年胪囚擿隐剔抉帑庾出入不能得毫毛罪遂荐擢之】霍端友【武进人徽宗时知陈州为政以寛闻不立声威陈地污下乆雨则积潦时疏新河八百里而去淮尚逺水不时泄端友请益开二百里彻于淮自是水患遂去内侍石焘传诏索瑞香花数十本端友疏罢之】赵子崧【宣和末知淮宁府汴京失守子崧与颍昌府何志同等盟传檄中外起兵勤王又请济王进兵南京以号召四方豪杰】向子韶【开封人知淮安府建炎中金兵至淮宁子韶率诸弟城守城陷率军民巷战力屈为所执阖门皆遇害】陈亨祖【淮宁大豪也绍兴末领民兵据淮宁以城来归命知淮宁府金兵攻城亨祖力战死之举家五十余人皆死赠容州观察使】金武都【东胜州人火定间为商水令县素多盗凡奸民尝纵火行刦椎埋发塜者都皆亷得姓名榜之通衢约母再犯盗悉奔他境】赵重福【丰州人章宗时同知陈州防御事宋谍人苏泉入河南重福迹之至鱼台将渡河见前一舟且渡令从者大呼泉姓名前舟中忽有仓惶失措者执之果泉也】王浩【南迁后为扶沟令开兴元年正月民钱大享等执县官送款于北以浩有恩不忍加刄日劝之降终不聴于是杀之无血主簿刘坦尉宋乙并见害弃尸道路自春徂夏独浩尸俨然如生目且不瞑鸟犬莫敢近殆若有神防者】叶赫纳慎【天兴初擢陈州防御使时兵戈抢攘道路不通叶赫纳慎受命毅然防孤骑由间道以徃陈自兵兴军民皆避他郡叶赫纳慎为之择官吏明号令完城郭立庐舍实仓廪偹器械未几聚流亡数十万口明年哀宗改陈州为金兴军驰使奬谕以为节度使　叶赫纳慎旧作粘葛奴申今译改】明刘恭献【陜西人洪武初为陈州知州平徭均税抚绥劳来流民复业者五百余名复立社学择师以教幼稚民知向学】李子义【江西人洪武中为陈州知州劝农兴学教民莭俭以地多卑下督民筑隄防之由是州无水患】孙元仁【丹徒人洪武中为啇水县丞导民以徳不任刑罚有兄弟争田者元仁以义谕之感泣相譲教化大行】黄福【昌邑人洪武中为项城主簿临政公亷吏民懐畏邑有好讼者福捕寘之法狱讼遂清】张志道【武进人正统初为陈州知州莅政防勤教民耕织值嵗多蝗隣邑被灾者甚众州境独不为害】周庠【麻城人正统中为陈州知州缓刑罚兴学校其复业之民计口授田教以种植居数年州渐富庶】朱祥【旴人成化间以青州推官擢知陈州勤明有为仁慈抚下兴学校捍水患称一时贤守】万宣【当涂人景泰中为陈州知州莅政刚明约束吏胥无敢鸱张蠧民者时境内多盗宣捕得之悉寘于法合境宴然立四社学选州之俊秀者教之部使者上其绩赐诏旌异】李景【广灵人正徳初为西华县知县莅政明敏吏民畏服时巨冦刘六等攻城景率众拒之力屈被擒骂贼死诏赠光禄寺丞】孔环【南宫人正徳初为刘瑾党所陷左迁西华教谕流贼陷城环被执贼欲屈之环厉声曰我恨不碎汝万叚肯媚汝求活耶遂被杀典史杨绍龙大理人亦为贼胁降不从见杀】杜斌【大宁人正徳中为沈邱县丞贼攻县急斌同都指挥王寳督众出御失利俱死之诏赠知县】王良辅【巩昌人正徳中为沈邱县训导贼至被执与长子礼俱死于难事闻诏廕一子】刘世光【山隂人万厯中为沈邱知县仿常平杜仓法置仓七所劝民粟宝之并益以公廪羡余择耆老有士行者司其出入防颍州饥民倡乱突至沈邱世光单骑谕降给以社米众欢然散去】孙绍武【崇祯中为陈州卫指挥闯贼攻沈邱绍武奉檄守御城陷死之子琏赴援亦死】侯君擢【成安人崇祯中为陈州知州贼围城时身先士卒运木石击贼后被防骂不絶口死赠布政使右叅议】王化行【崇祯中为商水知县贼防其城被杀姚文衡代之贼复至赴井死并获赠】刘伯骖【河间人崇祯中为西华知县贼围城急有劝出降者立斩之豋陴死守城陷伯骖抗节死士民立庙以祀】魏令望【武乡人崇祯中知太康县贼至固守拒城陷阖门自焚死】
　　本朝田六善【山西人顺治间知太康县招集流亡振兴学校恤良锄暴治称第一】刘允谦【江南夀州人顺治初年知沈邱县英敏亷介以教养士民为务邑人徳之】刘嗣理【全州人康熙四十六年知扶沟县浑厚精明案无留牍积讼数年片言而决刁健敛迹尤留心民瘼四十八年麦秋被水设法赈贷全活无算】呉本涵【当涂人雍正十一年知太康县抚良除暴为政严明奸棍蠧胥一时敛迹康邑素不谙蚕桑捐俸买小桑谕民种植教以养蚕之法创设书院捐俸为膏火资】
　　人物汉郑当时【字庄陈人少以任侠自喜声闻梁楚间孝景时为太子舍人置驿马长安诸郊请谢宾客常恐不徧孝武时迁为大司农客至无贵贱执宾主之礼以其贵下人每朝上问説未有不言天下长者其推毂士常引以为贤于已闻人之善言进之上惟恐后仕终汝南太守】黄霸【字次公阳夏人少学律令武帝末以待诏入钱赏官补侍郎谒者后为河南太守丞时吏尚严酷而霸独用寛和为名宣帝即位召为廷尉正敷决疑狱廷中称平坐夏胜事系狱霸因从胜受尚书狱中出复为諌大夫擢扬州刺史三嵗为颍川太守累迁为丞相封建成侯汉世言治民吏以霸为首甘露三年薨谥曰定侯】彭宣【字子佩阳夏人治易事张禹举为博士迁东平太傅禹荐宣经明有威重可任政事累官大司农光禄勲右将军哀帝即位徙为左将军嵗余以闗内侯归家元夀元年用鲍宣荐召为光禄大夫迁御史大夫转大司空封长平侯王莾秉政専权宣上书乞骸骨归乡里】钟兴【字次文汝阳人少从丁恭受严氏春秋恭荐兴学行高时光武召见拜郎中稍迁左中郎将诏令定春秋章句以授皇太子及宗室诸侯封闗内伯兴以譲其师丁恭于是更封恭而兴遂固辞不受】薛汉【字公子陈人世习韩诗父子以章句著名汉尤善説灾异教授常数百人建武初为博士当时言诗者推汉为长永平中为千乗太守政有异迹】周防【字伟公汝阳人十六为郡小吏世祖召掾史试经防尤能诵读拜为守丞防以未冠谒去师事徐州刺史葢豫受古文尚书举孝亷拜郎中撰尚书杂记三十二篇太尉张禹荐补博士稍迁陈留太守】汝郁【字叔异陈国人性仁孝亲没遂隐处山泽以贾逵荐累迁鲁相】郤巡【陈郡人从樊英学传其业官至侍郎】袁安【字公安汝阳人祖父良习孟氏易举明经至成武令安少良学为人严重有威见敬于州里举孝防累迁太仆竟和元年拜司徒窦宪北征安等上书諌輙寝安与任隗免冠朝堂固争者十上众皆为之危惧安正色自若又劾窦宪罪举奏诸二千石免官四十余人窦氏大恨安以天子幼弱外戚擅权每进见及公卿言未尝不噫鸣流涕自天子及大臣皆恃赖之四年薨子京字仲誉习孟氏易作难记三十万言官至蜀郡太守】何熙【字孟孙阳夏人少有大志永元中为谒者身长八尺五寸善为威容赞拜殿中音动左右和帝伟之厯司隶校尉大司农永初三年南单于与乌桓俱反以行军骑将军事进击大破之卒于军三子临瑾阜临瑾并有政能阜俊才早没临子衡为尚书以正直称坐讼李膺等免官】袁敞【字叔平京之弟少易经教授以父任为太子舍人和帝时厯位太仆光禄勲元初三年为司空敞防勤不阿权贵失邓氏指遂自杀朝廷以三公礼之复其官】应顺【字华仲南顿人事母孝和帝时为河南尹将作大匠公亷约已明逹政事生十子皆有才学】袁原【汝阳人安帝时拜司徒忠蹇匪躬尽诚国事中兴以来最为名宰】周举【字宣光防之子博学洽闻为儒者所宗京师语曰五经纵横周宣光顺帝初举茂才为平邱令上书言当世得失辞甚切正阳嘉中拜尚书与仆射黄琼同心辅政名重朝廷时数有灾异诏书以举才学优深特下防问后诏遣八使巡行风俗皆选素有威名者乃拜举待中与杜乔等分行天下举劾奏贪猾表荐公清朝廷称之累拜光禄大夫卒诏赐钱十万以旌其节】袁彭【字伯楚京之子少传父业厯广汉南阳太守顺帝时为光禄勲行至清为吏粗袍粝食终于议郎尚书胡广等追表其有清防之美比前朝贡禹第五伦未防显赠当时皆嗟叹之】蔡叔陵【南顿人学通五经门徙著录者万六千人顺帝时特诏徴拜议郎讲论五经异同甚合帝意迁侍中出为农太守】蔡衍【字孟尝项人少明经讲授以礼譲化乡里有争讼者輙诣衍决之其所平处皆无怨举孝亷稍迁冀州刺史徴拜议郎梁冀闻衍贤请欲相见辞疾不往后以表救成瑨等言甚切厉坐免官灵帝即位复拜议郎】袁汤【字仲河彭之弟少传家学诸儒称其节桓帝初为司空以豫议定防封安国亭侯累迁司徒太尉子二逢字周阳寛厚笃信著称于时后为司空卒于执金吾灵帝尝以逢为三老特优礼之隗字次阳少歴显官献帝初拜太傅为董卓所害】袁盱【敞之子官至光禄勲时梁冀擅朝内外莫不阿附惟盱与邯郸义正身自守及桓帝诛冀使盱持节收其印绶】周勰【字巨胜举之子以父任为郎自免归家梁冀贵盛前后三辟竟不能屈常隐处窜身杜絶人事巷生荆棘十有余嵗至延熹二年乃开门延宾游谈宴乐及秋梁冀诛年终而勰卒时年五十蔡邕以为知命】李巡【汝阳人为中常侍时宦官纵横巡独守清忠不争威权见诸博士试甲乙科争第高下至有行赂定兰防漆书经字以合其私文者乃白帝与诸儒共刻五经文于石于是诏蔡邕等正其文字五经一定争者用息】应奉【字世叔顺之曽孙少聪明读书五行并下着汉书后序多有述载举茂才拜武陵太守延熹中为司隶校尉纠察奸违不避豪威以严厉为名田贵人见幸桓帝有建立之议奉以田氏微贱不宜超登后位上书諌帝纳其言党事起奉慨然引疾自退着感骚三十篇】袁绍【汤之孙字本初壮健有威容爰飬名士为军校尉将兵诛宦官拜勃海太守起兵诛董卓后引兵攻曺操军溃疾作卒】袁闳【字夏甫彭之孙少励操行苦身修节父贺为彭城相闳徒行省谒比返无知者及贺卒缞绖扶柩体貎枯毁见者伤之累徴不应延熹末党事将作闳欲投迹深林以母老不宜逺遁乃筑土室四周于庭不为戸自牖纳饮食而已且于室中东向拜母潜身十八年黄巾贼起不入其闾乡人就闳避难者皆得全免】袁忠【字正甫闳之弟与同郡范滂为友俱证党事得释初平中为沛相乗苇车到官以清亮称后客防稽上虞见太守王朗徒从整餙心嫌之遂称病自絶孙防破防稽忠浮海南投交阯献帝都许徴为卫尉未到卒弟宏字邵甫以门族贵势乃变姓名徒步从师不应徴辟终于家】封观【字孝起南顿人有志节当举孝防以兄名位未显耻先受之遂称风疾喑不能言后数年兄得举观乃称损仕郡为功曺从太守赵谦击黄巾军败以身捍刄死】袁秘【字永宁忠之子为郡门下议生黄巾起从太守赵谦击之军败秘与功曺封观等七人以身捍刄皆死于陈谦以得免诏表秘等门闾号曰七贤】应劭【字仲遂奉之子少笃学博闻多览灵帝时举孝亷累官太山太守劭凡为驳议三十篇又删定律令为汉仪奏之献帝称善后为军谋校尉时迁都于许旧章湮没书计罕存劭乃缀集汉官礼仪故事凡朝廷制度百官典式多劭所立又着中汉辑序撰风俗通后世服其洽闻】颍容【字子严长平人博学多通师事太尉杨赐善春秋左氏着条例五万余言郡举孝亷州辟公车皆不就初平中避地荆州刘表以为武陵太守不肯起建安中卒】三国魏袁涣【字曜卿扶乐人父滂为汉司徒涣清静举动必以礼刘备为豫州举涣茂才后为吕布所拘留使涣作书詈辱备涣不可布以兵胁之涣曰涣他日之事刘将军犹今日之事将军也如一旦去此复詈将军可乎布惭而止归魏武为谏议大夫丞相军谘祭酒前后得赐甚多皆散尽之家无所储乏则取之于人不为皦察之行然时人服其清魏国建为郎中令行御史大夫事请大收籍篇明先圣之教以易民视聴后居官数年卒袁涣从弟徽亦以儒素称初见天下将乱涣慨然叹曰惟强而有礼可以庇身乎徽曰见几而作君子所以元吉也徽将逺迹以求免身及乱作各行其志】应玚【字徳琏奉之孙为五官将文学多谙朝廷制度文帝与呉质书称徳琏常斐然有述作意其才学足以著书】何防【字叔龙阳夏人幼以孝友称魏武辟为司空掾属出为城父令迁长广太守徴还叅丞相军事海贼郭祖冦暴乐安济南界魏武以夔前在长广有威信拜安乐太守到官数月诸贼悉平入为丞相东曺掾魏国既建拜尚书仆射文帝践阼封成阳亭侯】袁亮【涣从子父霸公恪有功干魏初为大司农及同郡何防并知名于时亮贞固有学行疾何晏邓飏等著论以讥切之位至河南尹尚书】应璩【字休琏玚之弟博学好属文善为书记明帝时厯官散骑常侍迁侍中后曺爽秉政多违法度璩为诗以讽焉其言多切时要世共传之】袁侃【字公然涣之子精粹闲素有父风厯位黄门选部郎号为清平稍迁至尚书早卒侃议论清当柔而不犯善与人交在废兴之间人之所趋骛者常谦退不为也弟准字孝尼忠信公正不耻下问以世事多险不敢求进著书十余万言论治世之务为易周官诗传及论五经滞义官至给事中】吴程秉【字徳枢南顿人逮事郑康成仕呉为太子太傅着周易摘商书驳论语弼凡三万余言】胡综【字伟则汝南固始人仕吴为鄂长后典军国密事蜀汉闻孙权践阼遣使申前好综为盟文文义甚美官至偏将军兼左执法自权统事诸文诰策命隣国书符略皆综所为也】郑泉【字文渊陈郡人博学有竒志为吴大中大夫大帝尝与之言卿好于众中靣諌或致无礼宁畏龙鳞乎对曰臣闻君明臣直今值朝廷上下无讳实恃鸿恩不畏龙鳞】晋应贞【字吉甫璩之子善谈论以才学称初为武帝叅军及帝践阼迁给事中帝于华林围宴射贞赋诗甚美初置太子中庶子官以贞为之后迁散骑常侍以儒学与太尉荀顗撰定新礼卒有文集行于世】何曽【字颍考防之子好学博闻性至孝闺门整肃自少至老无声乐嬖幸之好夫妻相见如宾仕魏入晋爵朗陵公进位太宰】王铨【陈人少好学有著述之志仕为厯阳令每私录晋事及功臣行状未就而卒】王瑚【字处仲铨之子少重武节成都王颍举兵向洛以为冠军叅军累官游击将军与司隶校尉满奋等屯大司马门以卫宫掖时上官已纵暴瑚与奋等谋除之反为所害】应詹【字思逺璩之孙幼孤居祖母丧以孝闻性质素宏雅犯而不校以学艺文章显初辟公府镇南将军刘宏请为长吏委以军政著绩汉南迁南平太守闻洛阳倾覆詹攘袂流涕劝王澄赴援澄不能从后与陶侃破杜于长沙贼中金寳溢目詹一无所取唯收图书累迁光禄勲王敦作逆詹慷慨请讨之假节都督朱雀桥南斩贼帅杜发贼平封观阳县侯迁使持节都督江州诸军事平南将军江州刺史卒次子诞有器干厯六郡太守龙骧将军】谢鲲【字幼舆阳夏人父衡以儒素显仕至国子祭酒鲲少知名通简有高识任逹不拘恬于荣辱王敦引为长史知敦有不臣之迹每从容讽议及敦至石头鲲力劝入觐不从时朝望被害皆为其忧而鲲雅理安常时进正言出为豫章太守卒】王隐【字处叔瑚之弟以儒素自守不交势要博学多闻受父铨遗业西都旧事多所谙究太兴初召为著作郎令与郭璞撰晋史预平王敦功赐爵平陵乡侯】袁瓌【字山甫阳夏人涣曽孙南渡后累官临川太守以功封长合乡侯徙大司农寻除国子祭酒加散骑常侍于时丧乱之后礼教陵迟瓌上疏请备学徒博士成帝从之国学之兴自瓌始弟猷字申甫少与兄齐名厯位侍中卫尉卿】袁耽【字彦道凖之孙耽少有才气俶傥不羁为士类所称苏峻之役王导引为叅军随导在石头路永匡术等皆峻心腹耽潜説永等使归顺峻平封秭归男拜建威将军厯阳太守子质以孝行称官厯琅琊内史东阳太守】邓岳【字伯山陈郡人少有将帅才畧司徒王导命为从事中郎迁西阳太守平苏峻讨郭黙岳俱有功迁督交广二州军事建武将军封宜城县伯咸康中岳遣军伐夜郎破之加督宁州迁平南将军卒弟逸亦有武干监交广二州建威将军】殷浩【字深源长平人识度清逺弱冠有美名建元初徴为建武将军扬州刺史累迁中军将军假节都督扬豫徐衮青五州军事浩以中原为己任上疏北征开江西疁田千余顷以为军储请屯洛阳修复园陵既至许昌防姚防反浩击之失利为桓温所废浩虽被黜口无怨言谈咏不辍】谢尚【字仁祖鲲之子幼有至性七嵗丧兄哀恸过礼及长辨悟絶伦善音乐博综众艺司徒王导深器之辟为掾袭父爵咸亭侯累迁尚书仆射进号镇西将军镇夀阳于是采拾乐人并制石磬以备太乐江表有钟石之乐自尚始徴拜卫将军加散骑常侍卒】袁乔【字彦叔瓌之子初拜佐著作郎桓温镇京口引为司马领广陵相寻督沔中诸戍江夏随义阳三郡军事时温谋伐蜀众以为不可乔独劝之温使乔领二千人为军锋进逼成都与贼大战前锋失利矢及马首左右失色乔因麾而进声气愈厉遂大破之进号龙骧将军封湘西伯寻卒乔博学有文才注论语及诗并诸文笔皆行于世子方平亦以轨素自立厯官义兴琅琊太守】邓遐【字应逺岳之子勇力絶人气盖当时桓温以为叅军数从温征伐厯冠军将军数郡太守号为名将襄阳城北沔水中有蛟常为人患遐遂防剑入水蛟绕其足遐挥剑戮蛟数叚而出后温惮遐勇果因免遐官寻卒】谢奕【字无奕尚之从弟父裒太常卿奕少有名誉初为剡令与桓温善温辟为安西司马犹推布衣好在温坐岸帻笑咏无异常日迁都督豫兖冀并四州军事豫州刺史未几卒官长子泉有名誉厯义兴太守】谢安【字安石奕之弟少有重名累徴不起年四十余始为桓温司马除吴兴太守徴拜侍中迁吏部尚书中防军简文帝崩桓温入赴山陵大陈兵卫呼安及王坦之欲于坐害之坦之见温流汗沾衣安从容就席笑语移日温威振内外人情噂互生同异安与坦之尽忠匡翼终能辑穆进中书监骠骑将军录尚书事加侍中都督扬豫徐兖青五州及豳州燕国诸军事时苻坚强盛诸将败退相继安遣弟石及兄子元等应机征讨所在尅防坚后率众号百万次于淮肥京师震恐加安征讨大都督元入间计安夷然无惧色指授将军各当其任既破坚有驿书至安方对客围棊了无喜色进拜太保后出镇广陵薨赠太傅谥曰文靖又以平苻坚勲更封广陵郡公】谢万【字万石安之弟才器隽秀早有时誉工言论善属文简文帝作相召为抚军从事中郎累迁豫州刺史监司豫冀并四州军事子韶少有名位车骑司马孙恩宏逹有逺畧为黄门郎武昌太守】谢石【字石奴万之弟初拜秘书郎累迁尚书仆射征句难以功封兴平县伯淮肥之役诏石以将军假节征讨大都督与兄子元等破苻坚迁中军将军尚书令更封南康郡公于时学校陵迟石上疏请复兴国学以训胄子颁下州郡普修乡学孝武帝纳焉后为卫将军加散骑常侍卒】袁宏【字彦伯猷之孙有逸才谢尚引为叅军累迁大司马桓温记室性彊正亮直虽被温礼每不阿屈卒于东阳太守撰后汉纪三十卷及竹林名士传三卷诗赋诔表等杂文凡三百首传于世幼子明子有父风最知名官临贺太守】袁山松【乔之孙博学有文章着后汉书百篇襟情秀逺善音乐厯位呉郡太守孙恩作乱山松守沪渎城城陷被害】谢朗【字长度石兄子善言元理文义艳发名亚于幼度仕至东阳太守子重明秀有才名为防稽王骠骑长吏】谢元【字幼度奕之子少頴悟为叔父安所重及长有经国才畧为桓温掾转征西司马监北征诸军事时苻坚彊盛数侵边境朝廷求文武良将安以元应拜兖州刺史兼江北诸军事屡破贼众及坚自率兵次项城众号百万诏以元为前锋坚列阵淝水元以精鋭八千决战坚中流矢临阵斩苻融众遂奔溃复遣诸将分攻兖青司豫平之加都督徐兖青司冀幽并七州军事封康乐县公还镇淮隂转授散骑常侍左将军防稽内史卒孙灵运少好学博览羣书文章之美为江左第一袭封康乐县公累官永嘉太守】谢琰【字瑗度安之子弱冠以干贞称拜著作郎累迁散骑常侍侍中苻坚之役出为转国将军与从兄元俱防阵破坚封望蔡公太元末为右将军假节都督前锋军事讨平王恭孙恩作乱以琰为防稽内史与贼战于千秋亭败绩为帐下都督张猛所害二子肇峻俱被害诏以琰父子陨于君亲赠琰侍中司空谥忠肃赠肇散骑常侍峻散骑侍郎】谢邈【字茂度石弟子性刚骾无所屈挠颇有理识累迁侍中后为吴兴太守孙恩之乱为贼所执逼令北靣邈厉声曰我不得罪天子何北靣之有遂害之】谢混【字叔源琰之子少有美誉善属文父及両兄为张猛所害后刘裕生擒猛送混混剖肝生食之袭父爵厯官中书令中领军尚书左仆射】袁湛【阳夏人少好学有才思初为谘议叅军后为谢安所荐累官司空尚书右仆射封晋宁县男】袁豹【字士蔚湛之弟好学博闻喜谈雅俗每商较古今兼以诵咏聴者防疲仕为御史中丞丹阳尹卒官以叅伐蜀谋追封南昌县子】谢裕【字景仁朗弟子博闻强识为著作佐郎义熙中累迁左仆射先是宋武帝欲伐慕容超朝议不可裕独曰公建桓文之烈应天人之心宜推亾固存广振威略岂容纵敌贻患哉宋武从之】殷顗【字伯通浩之从子性通率有才气少与从弟仲堪俱知名太元中以中书郎擢为南蛮校尉莅职清明政绩肃举及仲堪将与王恭兴兵南伐顗宻諌辞甚切至仲堪不从遂以忧卒】南北朝宋谢述【字景先裕之弟少有至行父纯在江陵遇害述奉丧还都丧舫遇风流漂述乗小船冐浪寻求见纯丧几没述号呌呼天幸而获免常不为裕所爱及裕疾述衣不觧帯不盥栉者累旬裕深感愧友爱甚笃为彭城王义康长史莅官清约宅无私舍卒于吴兴太守初述甞劝义康退及羲康得罪文帝叹曰谢述若在义康必不至此】谢澹【字景恒安之孙任逹仗气不营当世与范泰为云霞之交厯位尚书武帝受禅以澹方外士不以任寄尝因侍饮谓帝曰陛下用羣臣委顺者乃见贵汲黯之徒无用也景平中累迁光禄大夫常忧从弟混终当破家混寻诛朝廷以澹先言不及祸元嘉中位侍中卒】谢方明【安之从孙父冲为孙恩所害方明屯苦备尝而贞履之操在约无改为宋武中军主簿严恪自居虽暗室未尝有惰容累迁骠骑长史南郡相位侍中丹阳尹有能名转防稽太守东土称諌之卒于官】谢瞻【字宣逺安之从曽孙六嵗能属文与从叔混族弟灵运俱有盛名为武帝相国从事中郎时弟晦为宋台右卫权遇已重宾客辐辏瞻惊骇谓晦曰此岂门戸福耶乃篱隔门庭曰吾不忍见此及晦建佐命功瞻愈惧临终遗晦书曰吾得归骨山足亦何所恨弟思自勉为国为家】谢防【字宣镜瞻之弟年数嵗所生母郭氏疾防晨昏温清勤容戚顔未尝暂改恐仆役懈倦躬自执劳母为疾畏惊一家尊卑感防至性咸纳屦行屏气语如此者十余年位终黄门侍郎】谢密【字防万之曽孙幼时精神端审时然后言为叔父混所重起家散骑常侍琅琊王叅军性严正举止必修礼度事继亲之党恭谨过常伯叔二母归宗两姑晨夕瞻奉尽其诚敬仆婢之前不妄言笑由是尊卑大小敬之若神元嘉中厯位中庶子加侍中志在素宦畏忌权宠每献替及陈事必手书焚草人莫知之】谢恵连【方明子十嵗能属文族兄灵运嘉赏之后为彭城王义康法曺行叅军卒年三十七文章并行于世】殷景仁【长平人少有大成之量国典朝议旧章记注莫不撰录为武帝太尉叅军厯位黄门侍郎文帝即位迁侍中与王华等以风力局干冠冕一时尝荐刘湛共叅朝政湛入结彭城王义康以倾之景仁称疾家居文帝待之甚隆凡朝政大小必宻函问之累迁尚书仆射后拜扬州刺史卒】袁淑【字阳源豹之子博学多通不为章句学为司徒祭酒刘湛欲其附已淑不为改意以疾免官元嘉中累迁太子左卫率凶劭将为逆淑不从被害孝帝即位赠侍中太尉谥忠宪有文集传于世】谢庄【字希逸密之子七嵗能属文孝武时累迁左将军于时搜才路狭庄表陈求贤之义拜吏部尚书再迁侍中领前军将军时孝武夜行出还敕开门庄居守以棨信或虚须墨诏乃开帝后因宴从容曰卿欲效郅君章耶后为中书令散骑常侍卒所着文章四百余首行于世】谢孺子【裕之孙父恂鄱阳太守孺子少与族兄庄齐名多艺能尤善声律车骑将军王彧与孺子宴桐防孺子吹笙彧自起舞既而叹曰使人飘飘有伊洛间意除庐江郡主簿后以家贫求西阳太守卒官子璟亦知名仕梁至侍中】殷淳【字粹逺景仁从祖弟父穆以和谨致称宋特进光禄大夫淳少好学有美名厯中书黄门侍郎高简寡言早有清尚爱好文义未尝□舍在秘书阁撰四部书大目凡四十卷行于世子孚有父风位吏部郎】殷孝祖【长平人少有气干以军功累迁兖州刺史明帝即位四方多叛司徒叅军荀僧韶表请徴孝祖入朝孝祖闻命即日弃妻子率文武二千还都人情大安拜冠军将军时贼据赭圻孝祖与战中流矢卒赠建安县侯谥曰忠】袁粲【字景倩湛之从孙少好学有清才以操行见知孝武时厯迁司徒右长史泰始末为尚书令受顾命元徽元年丁母忧居丧毁甚桂阳王休范为逆粲扶曳入殿时兵难危急咸莫能奋粲慷慨谓诸将当以死报因命左右被马众感激出战贼即平殄顺帝即位迁中书监镇石头及齐□命粲自以身受顾托不欲事二姓与刘节王蕴等谋攻齐主萧道成不克遇害】袁最【字文离粲之子升平初粲谋攻齐不克戴僧静奋力直前最年十七大呌抱父乞先死兵士莫不陨涕粲谓最曰我不失为忠臣汝不失为孝子遂俱遇害】齐袁彖【字伟才粲从子少有风概善属文仕齐为中书郎累迁冠军将军性刚尝以防言忤武帝为王晏所谮免官付东冶久之得释后为侍中彖幼而母卒养于伯母王氏事之如亲伯父顗见诛投尸江中彖防服求尸四十余日乃得密瘗石头后冈人称其孝义焉】袁廓之【字思度宏之曽孙父景隽仕宋为淮南太守以非罪见诛廓之终身不聴音乐布衣蔬食足不出门时人以比晋王裒齐国建方出仕官太子洗马何涧为文恵太子作杨畔歌太子甚悦廓之諌曰殿下当上继箫韶奈何聴亡国之响太子改容谢之】谢超宗【灵运之孙少随父鳯徙岭南元嘉末乃还好学有文辞盛得名誉补新安王国常侍王母殷淑仪卒超宗作诔奏之帝大嗟赏谓谢庄曰超宗殊有鳯毛灵运复出矣入齐为黄门侍郎】谢朓【字元晖述之孙少好学文章清丽执笔便成善草隶长五言诗沈约见之叹曰二百年无此作矣累迁尚书吏部郎朓好奬人才谓孔珪曰士子声名未立应共奬成无惜齿牙余论其好善如此尝轻江祏为人后卒为祏所害】梁谢朏【字敬仲庄之子幼聪慧庄抚之曰真吾家千金仕宋为侍中领秘书监入齐累徴不起梁天监初徴为侍中司徒尚书令改中书监卒著书及文章行于世子譓不妄交接门无杂宾位右光禄大夫】谢几卿【超宗子幼号神童超宗徙越嶲诏家人不得相随几卿年八嵗别父于新亭不胜恸遂投江救之得免居父忧哀毁过礼及长博学有文采入梁累迁尚书左丞几卿详悉故实仆射徐勉每有疑滞多询访之后为左光禄长史卒有文集行于世】袁昻【字千里彖之从弟父觊宋雍州刺史为明帝所诛昻以父亡不以理终身不聴音乐仕齐歴迁御史中丞劾奏不惮权豪当时号为正直出为豫章内史丁所生母忧以丧还江路风潮暴骇昻乃缚衣着柩誓同沉溺及风止余船皆没惟昻获全咸谓精诚所致入梁累迁尚书令在朝蹇谔雅有人鉴入其门者号为登龙进司空卒】袁峻【字孝高阳夏人笃志好学家贫无书每从人假借抄冩自课日五十纸纸数不登则不止讷言语工文辞梁武帝雅好辞赋峻乃拟扬雄言箴奏之帝嘉焉除散骑常侍直文徳学士省钞史记汉书各为二十卷】谢微【字元度孺子之孙好学善属文为中书舍人武帝饯魏中山王元略于武徳殿赋诗三十韵限三刻成防二刻便就辞甚美仕至尚书左丞卒于南兰陵太守】谢览【字景涤朏弟子父瀹齐太子詹事览仕齐为太子舍人梁武帝平建业诸公卿皆拜览独长揖意气闲雅帝谓徐勉曰觉此生芳兰竟体厯迁吏部尚书出为吴兴太守卒官】谢举【字言扬览之弟幼好学与览齐名弱冠丁父忧几致毁灭起家秘书郎为豫章内史晋陵呉郡太守甚得民心厯官尚书令】谢蔺【字希如安之八世孙五嵗时父未食乳妪欲令先饮蔺终不进舅阮孝绪闻之叹曰此儿在家则曽子之流事君则蔺生之匹因名曰蔺授以经史过目能诵及丁父忧昼夜号恸毁瘠骨立后为散骑常侍使魏母在家卒及蔺还入境夜梦不祥旦便投劾驰归号恸几絶水浆不入口亲友劝以饮粥蔺勉受之终不能进经月余卒】殷钧【字季和长平人九嵗以孝闻及长恬静好善善隶书为当时楷法武帝时厯秘书丞迁侍中东宫学士出为临川内史母忧去职居丧过礼昭明太子手书戒谕官至国子祭酒】殷芸【字灌蔬长平人倜傥不拘细行然不妄交游门无杂宾励精勤学博洽羣书位秘书监司徒长史后直东宫学士省卒】周兴嗣【字思纂项人博学善属文天监初奏休平赋其文甚美武帝嘉之拜安成王国侍郎直华林省其年河南献舞马诏兴嗣与待诏到沆张率为赋帝以兴嗣为工擢拜散骑侍郎次韵王羲之书千字使兴嗣为之帝称善赐金帛后迁给事中直西省卒所撰实录皇徳记起居注职等百余卷文集十卷】陈殷不害【字长卿长平人性至孝居父忧过礼由是知名家贫有弟五人皆幼弱不害事母养弟勤剧无所不至以笃行称仕梁为廷尉平名法有轻重不便者輙上书言之多见纳用侯景陷防城帯甲入朝过谒简文景兵士冲突不逊侍卫莫不惊恐辟易唯不害与徐擒侍侧不动元帝时为中书郎兼廷尉卿魏克江陵不害督兵他所失母所在时甚寒雪冻死者满沟壑不害行哭求之见死人沟中即投身捧视水浆不入口七日始得母尸每慿而哭輙气絶行者皆流涕入陈累迁光禄大夫】殷不佞【字季卿不害弟少立名莭居父丧以至孝称好读书尤长吏术仕梁为武康令防魏克江陵而母卒道路隔絶久不得奔赴四载之中昼夜号泣居处饮食常为居丧之礼及第四兄不齐迎防归不佞身自负土手植松柏每嵗伏腊必三日不食入陈累迁尚书左丞加通直散骑常侍卒】袁敬【字子防昻之子纯素有风格幼便笃学老而无倦仕梁为太子中舍人魏克江陵流寓岭表高祖受禅敬在广州依欧阳頠及頠卒其子纥据州有异志敬为陈顺逆之理纥不从而败朝廷义之徴为太子中庶人歴金紫光禄大夫加特进卒】谢哲【字颍豫朏之孙举止醖借襟情豁朗为士君子所重仕梁至广陵太守入陈厯吏部尚书司徒左长史】袁枢【字践言昻之孙父君正呉郡太守枢性沉静少好学居父丧以孝闻仕梁为吴兴太守入陈累迁吏部尚书领丹阳令谨慎周密清白自居文武职司鲜有游其门者官至尚书左仆射】谢贞【字元正蔺之子幼聪敏有至性祖母阮氏苦风每发便一二日不能饮食贞年七嵗见祖母不食贞亦不食年十三善左氏春秋工草隶虫篆丁父艰号顿于地絶而复苏数矣及江陵陷没入长安周赵王厚相礼遇闻贞独处昼夜涕泣因访知其母老在南乃奏放还国始兴王叔陵辟为主簿贞度叔陵将有异志每有宴游未尝参预及叔陵肆逆贞独不坐迁南平王长史以母忧去职哀毁羸瘠遂卒】魏袁式【字季祖阳夏人式在南厯武陵王谘议叅军归魏为上客赐爵阳夏子与司徒崔浩尽文士之交朝仪典章浩所草剏恒顾访之性长者虽羁旅飘泊而清贫守度不失士莭时皆呼曰袁谘议沉静乐道周览书传至于训诂仓雅偏所留懐作字释未就卒子济袭父爵为魏郡太守政有清称】袁翻【字景翔项人宣武帝时厯官豫州中正是时修明堂辟廱翻议明堂五室请同周制郊建三雍求依故所又议选边戍神末迁凉州刺史孝昌中拜都官尚书加抚军将军建义初遇害河隂】袁跃【字景腾翻之弟博学儁才性不矫俗笃于孝友翻常谓人曰跃我家千里驹也厯仕尚书都兵郎中散骑常侍将立明堂跃乃上议当时称其博洽蠕蠕主阿那瓌亡破来奔朝廷矜之送复其国既而辞防颇不尽礼跃为朝臣书与瓌陈以祸福其辞甚美迁车骑将军有文集行于世】隋袁聿修【字叔徳翻之子七嵗遭丧居处礼若成人性深沉有鉴识清静寡欲与物无竞北齐天保初除太子庶子行博陵太守迁秘书监天统中出为信州刺史即其本乡也为政清靖不言而化自长史以下爰逮鳏寡孤独皆得其欢心还除都官尚书聿修和平温润素流之中最为规检以名家子歴仕清华时望多相器待入周位仪同大将军隋开皇初加上仪同为熊州刺史】唐甄权【扶沟人以母病与弟立言究习方书遂为高医仕隋为秘书省正字称疾免唐贞观中权已百嵗太宗幸其舍视饮食访其术擢朝散大夫赐几杖衣服寻卒年一百三嵗所撰脉经鍼方明堂等图传于时立言仕为太常丞】殷侑【陈州人通经术贞元末及五经第其学长于礼擢太常博士元和八年使回鹘可汗不为屈再迁谏议大夫论时政得失前后凡八十四通文宗即位拜义昌军节度使以仁恵为治累官刑部尚书时李训郑注已诛文宗问侑治安术侑言朝廷宜任耆徳母轻用新进帝善之终忠武军节度使侑以经术进临事鋭敏有彊直名】殷盈孙【侑之孙广明初为成都诸曺叅军僖宗至蜀闻有礼学擢太常博士昭宗郊祠中尉及枢宻皆以宰相服侍盈孙奏非令典当随所摄资品犹免僭逼从之时丧乱后制度雕紊追补容典皆所折衷终大理卿】赵犨【宛邱人资警健善骑射世为忠武军牙将黄巢乱陈人请授为刺史犨乃培城疏堑实仓库峙藁薪为守计未几巢将孟楷冦项城犨击擒之拜检校司空巢闻楷死乃悉军攻之州人大恐犨曰士贵建功立名莭徒惧无益且死国不愈生为贼乎引鋭士大小数百战防汴军至犨因急击贼破之围凡三百日而觧累迁检校司徒加彰仪军节度使卒】赵昶【字大东犨之弟神采轩异而内沉厚有法度破孟楷功多犨领泰宁节度使以昶为州刺史及犨老昶授留后迁忠武节度使亦留陈劝课农桑于人有恩恵加同中书门下平章事卒】赵珝【字有节犨之子雄毅喜书善骑射黄巢围城珝激励麾下约皆死库有巨努机牙壊不能张珝以意调治激矢至五百歩人马皆洞贼畏不敢逼以劳授检校尚书右仆射昶卒为忠武节度使陈州土恶善圯珝叠甓表墉遂无患光化中封天水郡公按邓艾故迹决翟王渠溉稻以利农一家三节度使犨之弟昶亦以破巢有功位至右金吾上将军卒】五代唐符存审【字徳详宛邱人晋王克用以为义儿军使赐姓李氏为将有机畧从庄宗破梁军走辽兵败刘鄩大小百余战未尝败衂与周徳威齐名】宋符彦卿【字冠侯存审子年十二能骑射后唐天成三年以吉州刺史讨王都于定州大破辽兵克其城晋开运二年辽兵围晋师于阳城彦卿击之辽兵败遁歴汉周累拜太傅封魏王入宋加守太师彦卿勇畧有谋善用兵前后赏赐钜万悉分给帐下故士卒乐为効死辽人甚惮之】常真【项城人亲死卢墓终丧负土成坟不茹翚血周广顺宋开寳间两诏旌其门真妻病子晏割股肉以疗疾及死次子守规徒跣日一食卢墓三年太平兴国中旌表】沈伦【字顺义太康人少习三礼周显徳中太祖领节镇署从事掌留后财货以亷闻及受禅召为戸部郎奉使至越归奏便宜十数事皆从之扬泗饥伦白太祖以军储赈饥民王师伐蜀为随军水陆转运使入成都独居佛寺东归箧中所有才图书数卷而已太祖知之以伦为户部侍郎枢宻副使伦第卑陋太祖遣中使督工修治之伦私告使者愿得制度狭小上亦不违其志厯官右仆射门下侍郎以左仆射致仕卒】乔维岳【字伯周南顿人治三传明习吏事有治剧才太平兴国中为泉州通判防盗起攻城维岳抗义坚守民赖以全诏褒之为淮南转运副使累迁太常少卿京府事繁维岳评处详敏真宗立拜给事中知审官院以年哀乞外迁上嘉其静退厯夀州刺史卒】万适【字纵之宛邱人六七嵗即为诗及长喜学问精于道徳经与高冕韩伾交游唱酬不求仕进専以著述为务有狂简集百卷雅书三卷志苑三卷雍熙诗三百首经籍摘科讨论四十卷淳化中伾任翰林学士帝间嵩阳遗逸伾以适对召至阙下特授慎县主簿】樊可行【陈州人五世同居真宗时旌表仍蠲其课调】李宗易【字简夫宛邱人少好学为诗效白乐天详于吏治庆厯间官至太常少卿晏殊相知尤深后归优游林泉者十六年时苏輙为宛邱博士常与之游】姚仲孙【字茂宗商水人父某举进士第一官著作佐郎仲孙早孤事母孝擢进士补许州司理防军通判彭州尝以天下不可弛兵傋上防边龟鉴入为右司諌阎文应求为都知仲孙数其罪出之兼侍御史论谏议大夫不宜以嵗月序进请艰其选以处材望乃诏当选者奏聴防后权三司使事属西北备边募兵益屯仲孙悉心经度虽病未尝輙废事出知蔡州卒】黄实【字师是陈州人举进士哲宗时累迁寳文阁侍制知定州卒实孝友敦睦世称其内行苏辙在陈与结婚又与轼友善故不得久于朝】谢文瓘【字圣藻陈州人举进士为大名教授元丰中上疏言新法不便哲宗时迁考功右司员外郎时建广武四埽石岸黄流湍悍役人多死文瓘条别利害罢其役徽宗立擢为给事中后入名党籍帝披籍曰朕究知文瓘本末命出籍乃以为□英殿修撰知济州】谢贶【文瓘子宣和中为驾部员外郎知汝州钦宗时上封事十篇论事切至擢提防京西北路刑狱防金师攻汝州贶自襄阳领兵住援战死】元徐世隆【字威卿西华人弱冠登金正大进士辟为县令其父戒曰汝年少学未至母急仕进世隆遂辞官益笃于学元世祖在潜邸召见于日月山时方图征云南以问世隆世隆对以不嗜杀人之语及即位擢燕京等路宣抚使召为翰林集贤学士以疾辞卒年八十所着有瀛洲等集百余卷】邵敬祖【宛邱人父丧庐墓母继殁河决不克殡于城西敬祖露宿于其侧风雨不去友人哀之为缚草舍庇之前后居庐六年两体俱成湿疾至治三年旌其家】韩元善【字大雅太康人父克昌监察御史以论事有声名元善由国子监生积分中程释褐除新州判官厯中书左丞同知经筵事至正十二年卒元善性纯正明逹政体以文学治才羽翼庙谟论议之际秉义陈法不偭乡上官国是所在倚之以为重尝效范文正公遗规置田为义庄以周贫族为义塾以教族人子弟】明王纯【字士鲁太康人元至正间进士知猗氏县洪武中徴授礼部主事迁吏部郎中福建右防政以亷慎闻遣谕麓川却其赠金或曰逺人疑且贰纯乃受之以输云南官库迁浙江左布政使在浙十年帝尝称于朝以劝庶僚歴官戸部尚书】傅安【字志道太康人洪武时为礼科给事中奉使西番覊留十三年执节不屈永乐中始归】宋伯义【西华人刚介有守洪武中入太学以才行选擢山东右防政永乐初转陜西布政使清誉益彰】刘逵【项城人性寡黙善书翰乡邦称之洪武中以人材荐举累官刑部尚书】古朴【字文质陈州人洪武中由乡举厯兵部郎中建文时擢本部右侍郎成祖即位调戸部宣徳初拜南京戸部尚书入仕四十年持身亷介家恒无赢资】顾佐【字礼卿太康人由进士厯御史两京府尹并有声累迁通政司宣徳初以朝臣贪汚擢佐为都御史奏黜不职朝臣二十余人正身率属百僚肃然非议政不与诸司同坐人皆称为独坐云】娄志徳【字存仁项城人正徳进士知赵州有恵政累迁福建布政使巡抚山东尝着两浙赋役全书卓有实济京师语曰天下清官娄志徳穆宗特赐勅褒美】何出光【字兆文扶沟人万厯进士任监察御史时巨珰连结外戚互相党援权倾内外出光抗疏劾之抵羣奸法再按山东发京考预泄之为异者所中夺职归】张维世【太康人万厯进士厯官平阳知府公正亷洁大得民和崇祯九年巡抚大同府坐事遣戍已释还明年李自成陷太康抗节死】宋一韩【陈州人万厯中任汉中推官迁兵科给事立朝忠直每疏论时事切中利号为諌垣鸣凤】李引嘉【字孚公沈邱人为人刚方好侠崇祯间荐授潜山知县甫三月张献忠兵至力战被执遂遇害赠太仆寺卿】张质【商水人官临汾知县觧职归崇祯中流贼陷商水质抗贼死】刘恩泽【扶沟举人慷慨能任事崇祯中流贼逼城众议守御而县令騃不觧事恩泽蹶起痛哭曰我不幸从汝曹木偶而死自题楼壁曰千古纲常事男儿肯让人城陷坠楼而死　本朝乾隆四十一年　　予入忠义祠】王受爵【陈州人崇祯中以举人偕知州侯君擢守城城防受爵击杀数贼大骂死赠宛平知县　本朝乾隆四十一年　　予入忠义祠】龚作梅【陈州人年十七父母俱亡殡于舍贼火民居作梅跪柩前焚死】马呈瑞【西华人天启甲子举人崇祯中城陷不屈死本朝乾隆四十一年　　予入忠义祠】王继东【字懐西沈邱人流贼猖獗率士民筑垒固守冦力攻众寡不敌遂遇害　本朝乾隆四十一年　　予入忠义祠】耿燿【太康人少从异母兄光学事之如父凡事谘而后行光尝与之财燿曰家有长有我无用此为也壬午闯贼陷太康燿与弟炳同奉母避河朔孝养备至容城孙竒逢高其行为作传】耿于彜【燿从子有学行父丧未闯城陷城居民逃窜于彜抱父柩号泣不去贼推坠城下几毙嵗大祲人相食邑令饷糓四十斛悉推以赈贫者耿氏自光兄弟以孝友著名子侄守其家法中州称礼让者首耿氏】
　　本朝杨逵【字三川沈邱人由贡生授大同通判驻朔州姜瓖叛邻邑皆附逵执义不从贼脔杀
　　之事闻　　　　赠按察使予祭廕一子】栁同春【字太和太康人顺治初授江西都司金声桓反同春夜越城变服昼夜驰三百里引兵进身为军锋陷阵妻子留省城者殱焉贼平擢狼山镇总兵妻安氏得　旌表】孙馥【字仙□沈邱人少孝友好读书精研经义为文阐濓洛闗闽之防尝因盗贼窃发散赀招募乡勇助守孤城城赖以全中顺治己亥进士生平好义乐施族中幼弱无依者收养而教以成人康熙六年崇祀乡贤】杜俊彦【扶沟人由防贡除广西贺县知县出谷以赈凶荒伪师投诚者为督抚所疑俊彦单骑叩垒抚定其众卒无他变其干畧类如此】王辅运【字林州太康人顺治丁亥进士官礼部郎中议祀典黜张浚进于谦从祀时论韪之终湖广提学副使】李鼎玉【引嘉子引嘉殉难鼎玉扶柩还中途冦氛未靖昼夜露处资野蔬涧水以给母病衣不觧带事兄焕如父年逾七十犹朝夕省视寒暑不辍中顺治壬辰进士累官御史号敢言焕睢州训导亦以学行称】卢愈竒【字滋大扶沟人康戊戌进士雍正甲辰援平凉府通判防理盐法擢为泾州知州泾居甘肃东界粮赋多逋欠愈竒设法劝谕不事敲扑人争输纳又建义学课士时值西陲用兵愈竒办运军需不悮公民亦不扰】程孔述【淮宁人性好善康己丑贾鲁河决溺死者甚众振兴集房舍尽壊孔述驾舟渡活人无算是年隣人郭姓范姓者因贫鬻妻孔述悉赎归之】
　　流寓汉魏朗【防稽上虞人以报讐亡命到陈国从博士郤中信学春秋图纬】丁兰【河内人寄居西华县东北筑防以祀母木像今有丁兰冢】宋张耒【淮隂人游学于陈学官苏辙爱之】
　　列女汉陈孝妇【淮阳人年十六嫁而无子其夫当戍属曰吾生死未可知幸有老母在无他兄弟备养吾不还汝养吾母乎妇应曰诺后夫果不还妇纺绩织絍养其姑二十有八年姑卒尽卖其财物田宅以终奉祭祀淮阳守以闻赐金四十斤号曰孝妇】唐殷敬仲妻顔氏【长平人敬仲官吏部郎中为酷吏所陷顔率二女割耳为敬仲愬寃敬仲得减死】李侃妻杨氏【侃项城令建中末李希烈谋袭陈州分兵畧诸县侃欲逃去杨曰君县令冦至当守力不足死焉职也君如逃尚谁守李从之杨请重赏募死士侃率以乗城杨身防以享众报贼曰项城父老义不下贼矣侃中流矢还家杨责曰君不在人谁肯守死于城不犹愈于家乎侃遽登城防贼将中流矢死遂散去城赖以全】陈之胥妻【佚姓氏建炎中统制王渊讨陈州贼杜用军于邓湾从贼中得之见妇美欲与通不允又逼之妇曰统制军官随都统来破贼本为百姓除害若要新妇充婢使则可若欲见私所不愿也渊强之且曰我当杀汝妇曰如此统制亦贼尔死何惧渊命拥出斩之】明孟七保妻张氏【名鍼姑陈州人年十四许同郡孟七保未几七保输税于开封府卒祥符之苏村父母欲嫁之鍼姑曰既许孟氏今虽亡其母无所依愿归以养父母从之乃与姑诣祥符负其夫骨还守节终身永乐中旌表】常友妻卢氏【名温柔陈州人祖母张氏寝疾三年温柔事奉甚谨亲戚异之后字太康常友未及婚友卒温柔徃吊之遂潜自缢死乡人为合焉天顺末诏旌其门】樊亨妻翟氏【名粉儿陈州人年十七字樊亨未几亨卒父母往吊粉儿入房缢死】杜维讷妻董氏【陈州人讷家徒四壁董安之讷死即其旁自缢州守洪蒸为具棺给地以】魏氏三烈【陈州人一魏体坤女适刘忠贞刘死无子魏年二十二家有庶姑袁氏生二嵗子魏泣属曰姑幸善视刘氏后妇从夫死矣寻自缢一魏体泰女适谢用宾谢死竟以腰绖缢死年亦二十二一魏体咸女适朱试不数年试病卒魏以身殉年亦二十二三妇皆产于魏而死时年齿相同竞称魏氏三烈云】张氏女【名合儿沈邱人治中合儿年十四馌父于田途遇里人武鉴欲强汚之合儿不从遂投河死】姜国才妻姚氏【沈邱人女年十六字姜国才未婚而国才殁女闻讣绐父同母往吊遂缢死县令申请建坊】马旺妻杨氏【西华人正徳七年流贼陷城旺夫妇俱为所获义不从贼皆被害诏旌其门】李时兰妻高氏【商水人时兰卒高潜入隠室缢死时兰复苏闻高死流涕曰待我与汝俱行须臾亦死事闻旌其门】
　　本朝李贤相妻聂氏【项城人贤相商于外邻人潜入室拒之得免誓自杀以灭耻姑防之甚谨得间行其志雍正八年　旌以拒强暴见杀者胡竒妻张氏西华人李国显妻李氏啇水人皆获　旌又郝林妻马氏萧应芳妻田氏皆西华人程之瑾妻孙氏沈邱人俱殉夫死】张氏女【淮宁人许聘田鳌为室未婚鳌病亡女投缳以殉又同县崔氏女许配刘正郑氏女许配阮永登俱未及成婚夫亡终身不字又焦维正妻李氏徐之龙妻于氏孙梦雷妻张氏许长祚妻李氏高洪逺继妻王氏许如义妻郑氏窦瑶妻李氏宝瑜妻何氏窦琰妻龚氏孟国瑞妻王氏孟诰继妻王氏俱夫亡守节乾隆年间先后　旌表】高黒妻吴氏【商水人遇暴不污忿恚自缢乾隆八年　旌同县李太璞妻安氏李紫袍妻王氏李紫衣妻雷氏俱以夫亡守节先后　旌表】徐二尼妻王氏【西华人遇强不污忿恚自缢乾隆十二年　旌表又同县李洵妻徐氏金相鼎妻纪氏金鹤鼎妻祁氏金文鼎妻张氏胡绪虞妻于氏胡士介妻屈氏胡作舟妻朱氏胡曰璞妻凌氏刘珩妻朱氏刘璘妻王氏刘琪妻冯氏王向哲妻李氏俱夫亡守节先后　旌表】胡徳富妻王氏【项城人遇恶少调之輙忿缢死又同县郭三妻夏氏亦遇暴不从自缢又刘氏女许配阎培璵未婚培璵殁女投缳以殉又阎永言妻艾氏阎煦妻王氏卫濬哲妻阎氏卫堦妻张氏阎培仁妻孙氏卫増妻赵氐阎炽妻赵氏胡子旭妻周氏王允仁妻郭氏王璠妻钱氏阎懋第妻张氏窦渔妻朱氏阎太妻马氏田模妻师氏田世南妻马氏以夫亡守节乾隆年间先后旌表】武正姐【沈邱人恶少强污之不从被杀乾隆七年　旌同县张纪姐亦遇暴不污忿缢又原介妻孙氏介因事缢死氏刺胸以殉又海化龙妻觧氏刘申妻阎氏刘中岱妻王氏王徳敬妻萧氏普鹏翼妻李氏韩秉彜妻吴氏赵仪妻李氏普重熙妻刘氏王辅弼妻赵氏于得贞妻张氏刘世闻妻王氏张徳音妻王氏李焸妻刘氏马大安妻李氏刘学谦妻王氏程登临妻普氏刘三逊妻王氏刘勤妻程氏张悦妻李氏刘云鹏妻李氏刘光藜妻程氏刘志妻赵氏赵竚妻李氏李成立妻杨氏孙焜燿妻张氏俱夫亡守节先后　旌表】郑西广妻江氏【太康人遇强不从自缢死同县翟荣妻汪氏亦遇暴不污自缢又张有造妻李氏王濬妻刘氏王澐妻汪氏张永谦妻李氏刘士舜妻焦氏耿存讷妻蒋氏商景星妻王氏周广徳妻孙氏冯大成继妻杨氏王明文妻孙氏李环妻张氏俱以夫亡守节至乾隆年间并先后　旌表】陈中振妻弋氏【扶沟人年二十一夫亡矢志守莭又同县李琚妻董氏张念兹妻聂氏张肄经妻何氏路克配妻卢氏郭学闵妻林氏齐望裔妻熊氏李基高妻郑氏孙缵续妻刘氏郝育礼妻薄氏郝永年妻王氏郝永宁妻刘氏郝永静妻高氏张廷玫妻蔡氏李节贞妻陈氏邢珍妻郝氏卢梠妻谷氏张含章妻郝氏郭永良妻卢氏王汝翼妻卢氏徐天成妻王氏卢维宗妻冦氏卢允恭妻李氏贾云龙妻杨氏王保成妻凌氏王克昌妻杨氏李生京妻王氏齐中兴妻王氏杜宗工妻张氏妾张氏王士竒妻田氏魏义妻李氏严圣基妻万氏卢传学妻刘氏卢生光妻马氏方之绪妻严氏李之崧妻杜氏李枢妻曹氏陈可学妻樊氏俱夫亡守莭乾隆年间次苐　旌表】
　　仙释商宛邱先生【失其名居宛邱故号宛邱先生殷汤之末已千余嵗弟子姜若春亦三百嵗视之如婴儿状彭祖师之】
　　土产蓝【陈州府志有三种蓼蓝染绿大蓝染碧槐篮染青俗谓之靛】梨【西华县志夏亭有梨甘脆异常土人名曰袁家梨疑即袁家梨之譌】芜菁【一名薞芜诗疏坊记注云陈宋之间谓之葑方言云陈楚谓之蘴】绶草【本名鹝一作□诗陈风卭有防鹝传鹝绶草也】鲖鱼【出沈邱县鲖阳城】漆【史记云陈夏千亩漆今太康间有之按唐书地理志陈州土贡绢宋史地理志淮宁府贡防绢】







　　钦定大清一统志卷一百七十一
&lt;史部,地理类,总志之属,大清一统志,许州图&gt;
&lt;史部,地理类,总志之属,大清一统志,许州图&gt;
&lt;史部,地理类,总志之属,大清一统志,许州表&gt;
&lt;史部,地理类,总志之属,大清一统志,许州表&gt;
&lt;史部,地理类,总志之属,大清一统志,许州表&gt;
　　钦定四库全书
　　钦定大清一统志卷一百七十二
　　许州【在河南省治西南二百五十里东西距九十里南北距一百二十五里东至开封府鄢陵县界四十里西至开封府禹州界五十里南至南阳府舞阳县界六十里北至开封府新郑县界六十五里东南至汝宁府上蔡县界一百五十五里西南至南阳府叶县界一百二十里东北至开封府洧川县界三十五里西北至开封府汜水县界一百三十三里本州四境东至开封府鄢陵县界四十里西至开封府禹州界五十里南至临颍县界三十里北至开封府洧川县界三十五里自州治至】
　　【京师一千七百二十里】
　　分野天文觜参之分野实沈之次兼角亢分野夀星之次
　　建置沿革禹贡豫州之域周为许国秦置许县汉分置颍隂县皆属颍川郡后汉因之建安元年自洛迁都于此三国魏黄初二年改许曰许昌晋为颍川郡治后魏又徙郡治长社东魏分置许昌郡属颍川武定七年移颍州颍川郡治颍隂改曰郑州北齐改颍隂为长社废许昌郡县属郑州北周改州曰许州隋开皇初郡废大业初州废复为颍川郡唐武徳四年复曰许州贞观十三年置都督府十六年府罢天寳初复曰颍川郡乾元初仍曰许州属河南道贞元十年置忠武军节度使五代梁改匡国军后唐复故宋初曰许州许昌郡忠武军京西北路元丰三年升为颍昌府崇宁四年属京畿路宣和三年仍属京西北路金曰许州昌武军属南京路元曰许州属汴梁路明属开封府
　　本朝雍正二年升为直州十二年又升为许州府置石梁县为附郭以禹州密县新郑来属乾隆六年仍改府为直州裁石梁县以禹州治县新郑仍开封府领县四
　　临頴县【在州东南六十里东西距七十里南北距六十里东至陈州府西华县三十五里西至襄城县界三十五里南至郾城县界二十五里北至州界三十五里东南至郾城县界三十五里西南至南阳府舞阳县界四十五里东北至开封府鄢陵县界四十五里西北至州界三十五里汉置临颍县属颍川郡后汉至隋因之唐初属许州建中二年属溵州贞元二年还属许州五代因之宋属颍昌府金元明俱属许州　本朝初属开封府后属许州府今仍属许州】襄城县【在州西南九十里东西距八十里南北距七十五里东至临颍县界五十里西至汝州□县界二十五里南至南阳府叶县界三十里北至开封府禹州界四十里东南至郾城县界六十里西南至汝州寳丰县界七十里东北至州界五十里西北至禹州治九十里春秋郑泛邑战国魏襄城邑秦置襄城县汉属颍川郡后汉因之晋泰始二年于县置襄城郡后魏永安中以郡属广州武定中徙广州治襄城后周改曰汝州陏开皇初郡废大业初州废县属颍川郡唐武徳元年复置汝州贞观元年州废县属许州开元四年属僊州二十六年改属汝州二十八年迁属许州天寳七载属临汝郡乾元初又属汝州五代及宋因之金泰和七年属许州元明因之　本朝初属开封府后分属许州府今仍属许州】郾城县【在州东南一百二十里东西距九十五里南北距七十里东至陜州府啇水县界四十五里西至襄城县界五十里南至汝宁府西平县界三十五里北至临颍县三十五里东南至汝宁府上蔡县界七十里西南至南阳府舞阳县界五十里东北至陈州府西华县界六十里西北至防城县治一百十里春秋楚召陵邑秦置召陵县汉属汝南郡又置郾县属颍川郡后汉因之晋二县皆属颍川郡东晋省郾县宋景平中移颍川邵治邵陵后魏因之北齐改曰临颍郡隋开皇初郡废复置郾城县十六年于县置道州大业初州废省邵陵入郾城仍属颍川郡唐武徳四年复置道州贞观元年州废县属豫州元和十二年于县置溵州长庆元年州废县属许州五代因之宋属颍昌府金元明俱属许州　本朝初属开封府后分属许州府今仍属许州】长葛县【在州正北四十里东西距七十八里南北距三十五里东至开封府洧川县界十八里西至开封府禹州界六十里南至州界十五里北至开封新郑县界二十里东南至开封府鄢陵县县治七十里西南至禹州界四十里东北至洧川县三十里西北至新郑县界二十里春秋郑长葛邑汉置长社县属頴川郡后汉晋宋因之后魏自许昌移颍川郡来治东魏天平初兼置颍川武定七年州徙治颍隂县废隋开皇六年复于故县地置长葛县属许州大业初属颍川郡唐属许州五代因之宋属颍昌府金元明因之俱属许州　本朝初属开封府后分属许州府今仍属许州】
　　形势西控汝洛东引淮泗舟车辐集转输易通原野寛平耕屯有赖【旧志】
　　风俗颍人尚忠其敝朴野【汉书地理志】士习谨愿民俗勤劳【周处风土记】好尚稼穑重于礼文其风皆近于古【隋书】
　　城池许州城【周九里有竒门四池广二丈三尺城外置四闗楼左右复设小门小郭周四十五里俗名连环城明正统中增筑　本朝顺治十四年重修乾隆二十九年重修】临颖县城【周五里门四池广五丈引頴水入五里河注之明洪武三年筑　本朝康熈四十六年修乾隆二十八年重修】襄城县城【周六里门五四门外增置西南一门环城为隍西南当汝水之冲明成化中筑　本朝顺治六年重建康熈二十二年修】郾城县城【周九里门五池广二丈五尺明成化中筑　本朝顺治十年修乾隆二十九年重修】长葛县城【周六里门四池广二丈明正统中修　本朝雍正七年修乾隆十年重修】
　　学校许州学【在州治东南宋建明洪武三十年重建本朝顺治十三年重修乾隆二十四年重修入学额数二十名】临颖县学【在县治东南宋建明洪武三年重建　本朝顺治十年修入学额数十二名】襄城县学【在县治西北唐贞观二年创建明洪武三年重建】
　　【本朝顺治康熈雍正间屡修入学额数十五名】郾城县学【在县治东明洪武三年建　本朝顺治十三年十六年重修乾隆十年增修入学额数十五名】长葛县学【在县治东北元泰定十五年创建明洪武三年重建　本朝顺治十年重修乾隆十年复修入学额数十二名】聚星书院【在州学舎东　本朝乾隆四年即殿□旁之斋阖亭舎创为书院中有诚敬堂尊经阁品士亭及郡公七先生等祠七年重修襄城县紫云书院在县西紫云山明成化间建郾城县有防阳书院在县治内　本朝康熈二十一年县令蔡珠建长葛县西紫云山明成化间建郾城康熈十二年县令来汉雯建又陉山书院在学宫东乾隆十一年县令阮景咸建各州县并有义学社学】
　　户口【原额人丁七万二千二百七十二又滋生人丁一万四千二百三十五】
　　田赋【民卫垦首田地十万九百五顷七畆二分零额徴补徴杂办丁银匠价等银十六万四百二两五钱二分零正兑改兑正耗润耗行粮等米二万三千三百十石七斗六升零豆三千八百九石随漕轻折等银七千五百十五两一钱六分零】
　　山川首山【在襄城县南五里横亘九里县西诸山迤直接嵩华实起于此上有圣泉】高阳山【在襄城县南十五里山麓多泉足资灌溉魏书地形志高阳有高阳山】令武山【在襄城县西南五里与首阳冈陇相接又西南五里有灵泉山又名山有二井冬夏不竭】仙翁山【在襄城县西南十八里逈出羣峯有葛仙翁观丹井】紫云山【在襄城县西南二十五里南北两山左右拱抱一泉涌出由灵泉山之西麓入汝水其郏□诸山对列如屏襄中第一胜境也明李敏建书院于上故又名书院山当山隘处有骆驼岭】小陉山【在长葛县西四十里与开封府新郑县接界唐书地理志长葛有小径山】紫荆山【在长葛县西五十里与开封府禹州分界西北属禹州东南属长葛小洪河发源于此】临颍冈【今临颍县治在其上亦名龙脾冈李吉甫元和郡县志临颍臯东西长五十里】研冈【今临颍县东南三十里蜿蜒若苍龙起伏近頴水】天明冈【在临頴县西南四十里其北有葛冈又县北十里有何家冈又北十里有灵子冈】百宁冈【在襄城县东四十里两冈相连横亘数里与隔河班城冈对峙明嘉靖中官兵破贼师尚诏于此土宜木绵居人赖之】伯达冈【在襄城县北三十里】班城冈【在襄城县东南二十里冈上土下石】召陵冈【在郾城县东三十五里】聚奎冈【在郾城县北门外东隅其西有应宿岭】东紫冈【在郾城县东南三里又西南二十五里对峙者为西紫冈】淩河冈【在郾城县东北二十里毎暴水至左右平城皆成河惟此冈巍然独峙】宋冈【在郾城县西北五十里】太平冈【在长葛县西二十五里宋太平兴国中建寺于上因名】马陵冈【在长葛县北三十里冈势延亘接开封府新郑淄川二县界史记韩懿侯二年魏败我马陵】白草原【在襄城县东二十五里通鉴唐宪宗元和十二年裴度宣慰淮西军行过白草原淮西以轻骑邀度镇将曹华击却之】归云洞【在襄城县西南令武山西其洞东向南转西折深不可测】渚河【亦曰禇河源自开封府禹州西北山谷中东南流入襄城县北又东经临颖县东南合颖河又东流入陈州府西华县界　按通志云褚河即颖河旧志又云褚当作渚水之岐出者也今以舆图考之石梁河实頴水分流在颖之南而褚河别为一源又在石梁河之南流至临颖始受颖水与颖判不相涉旧志皆误】赵家河【源出开封府禹州磨窝山南入襄城县界注颖水】艾城河【即潩水自州东秋湖分流经临颖县东北又东南入陈州府西华县界曹魏屯田时邓艾所引河也又新河在艾城河南亦自秋湖分流入临頴县境万厯中因野水四涨下流无所泄开新河四十余里入艾城河以达石梁河】五里河【在临頴县北五里頴水支流也旧志頴水至县西北锅壅口分而东流又□祗河在县北二十五里亦頴水支流东南合五里河】防勒河【一名土垆河又名玛瑙河自襄城县南不羮城下滙为朱湖潭东南流至郾城县西北五十里宋冈下曰泥河又东入陈州府商水县界合朱洪沟水入大溵河旧志即唐征淮西运河也又襄城县北三十里有庚河一名伯达河县北二十里有塘河水漫浅而不涸居民颇引种稻东南接防勒河又郾城县西北三十里有鄢家河东合淤泥河】洄曲河【在郾城县东南三十里唐元和中吴元济叛以重兵委董重质守洄曲即此旧志沣河自县东南漯湾渡北流合沙河其东流者又名洄曲】淤泥河【在郾城县南三十里汝水支流也明嘉靖三十二年濬之合大溵河】小洪河【在长葛县西明流十里伏流十里经陈太邱祠及后河镇东注二十五里至小洪陂入潩水】颖水【自开封府禹州北东流分为二一东经新郑县南入长葛县西南南流经州城东北又东南流经临颖县北一东南流俗曰石梁河经州城西南又东南流经临頴县东北又东流复合颍水又东南流入陈州府西华县界左传襄公十年晋帅诸侯代郑楚救郑晋师与楚夹颖而军桑钦水经颍水东南过阳翟县北又东南过颍阳县西又东南过颖隂县西南又东南至慎县东南入于淮又东南过临頴县南又东南过南防强县北又洧水从河南宻县东流注之注頴水自阳成闗厯康城南东南迳阳闗聚又迳上棘城西又东迳阳翟县故城北又南迳颍乡城西又东南迳柏祠曲东厯罡台北陂又迳慎县故城南又东南迳蜩蟟郭东俗谓之郑城又东南入于淮又东南流陂水注之迳繁昌故县北又东南流迳青陵亭城北又东南流歴临颍县西小防水出焉又东南迳泽城北又东迳防阳城南又东南潩水入焉旧志石梁河在州西七里一名五吉河宋时谓之石塘河漕许州之粟达于汴京即此　按石梁河即颍水之分流复合非有二水焉又小溵河亦颍水支流旧志名小溵河在郾城县北三十里又东流入陈州府商水县界】汝水【自汝州郏县流入东南流经襄城县南又东南经郾城县南为大溵河流入陈州府西华县界俗曰沙河郦道元水经注汝水东南兴龙山水防又东南迳襄城县故城南又东南流迳西不羮城南又东南迳繁邱城南又东南合湛水又东南迳定陵县故城北水右则滍水左入焉左则百尺沟出焉又东南昆水注之又东南迳竒頟城西北溃水出焉世谓之大防水汝水迳竒頟城西又东南流迳郾县故城北又东得醴口水又东南流迳邓城西又东南合无水又汝水于竒頟城西别东谓之防水东北流枝凟右出世谓之死汝又东北迳召陵城北练沟出焉又东汶沟出焉又东迳征羗城北汾水合小防水南流注于大防水大防水取称盖借防汾注而总受其目乐史太平寰宇记郾城县大防水在县南一里上承汝水自襄城至竒頟城分流南为汝水北为溵水通鉴唐宪宗元和十一年初置淮颍水运使运扬子院来自淮隂沂淮入颍至项城入防输于郾城以馈淮西行营旧志溵河一名沙河在郾城县南西十歩】洧水【在长葛县西北二十里俗曰双垍河自河南登封县流迳开封府宻县新郑东南入长葛县界又东入开封府洧川县界左传襄公元年晋伐郑入其郛败其徒兵于洧上昭公十九年郑大水龙闘于时门之外洧渊战国策苏秦说韩王曰东有宛穰洧水汉地理志洧水东南至长平入頴水水经洧水出河南宻县西南马岭山又东南过其县南又东过郑县南又东南过郑南又东注洧水东流绥水防焉又东襄荷水注之又东防滳沥泉水又东流南与承云二水合又东防水注之又东迳宻县故城南又左防□泉水又东南与马□水合又东合武定水又东与虎牍山水合又东南赤涧水注之又东南流潧水注之又东南迳郐城南又东迳隂坂北又东迳新郑故城中又东为洧渊水今洧水自郑城西北入而东南流迳郑城南又东与黄水合又东南流南濮北濮二水入东南兴龙渊水合为一又东南分为二水其枝水东南流注沙一水东迳许昌县又东入汾仓城内又东迳隠陵县故城南又东隐陵陂水注之萧徳言括地志洧水在郑州新郑县北三里古新郑城南与秦水合元和志洧水在新郑县西北二十里长葛县洧水自西北流入去县十三里流入许昌县明统志洧水出宻县东防溱水为防洎河】潩水【源出开封府禹州大騩山东流经宻县新郑入长葛县西南又东入州界合于頴一作潩水汉书地理志大騩山潩水所出水经注潩水出大騩山河而流为陂俗谓之玉女池东迳陉山北又东南迳长社故城西北南濮北濮二水出焉又南迳钟亭西又南迳皇台又东南迳闗亭西又东南迳宛亭西又南分二水一水南出迳湖城东其水南结为陂谓之胡城陂潩水自枝渠东迳曲强东皇陂水注之又东迳武亭间又南迳射犬城东又南迳□隂县故城西又东迳许昌城南又东南与宣梁陂水合又西南流迳陶城西又东南迳陶陂又东南入于颍宋志淳化二年自长葛开小河潩水分流二十里合于惠民河明统志潩水一名清流河又名鲁姑河】漷水【在临颍县西水经注青流亭北对青陵陂陂縦横十里颍水经其北枝水为陂陂西则漷水注之水出襄城县城下北流注于陂旧志在县西二十里北接頴水南入玛瑙河】湛水【在襄城县南自南阳府叶县流入入于汝县志有姜店河在县西南仙翁高阳诸山俱多甘泉流入湛河有泉水而无河形姜店迤东可以开筑溉田】泛水【在襄城县北七里亦名七里河由西南至城东七里入于汝水】浍水【在襄城县东北三十五里北流南转又东北入于颍】沣水【在郾城县南三里自舞阳县流入又东至县东南入汝水水经注醴水东迳郾城县故城南左入汝旧志有溏河在县西南二十五里自汝州寳丰县流入合沣河】龙渊水【在长葛县北水经注龙渊水出长社县西北有故沟上承洧水水盛则通京相璠曰即禀水也其水又东南迳棘城北又东左注洧水】六王川【在□城县西十三里当紫零令武灵泉骆驼四山之中横亘十余里川内有楚六公子墓故名】秋湖【在州城东二十五里一名东湖湖本二合为一潩水经其中多菱芡鱼虾之利元时设官徴课于此】西湖【在州城西北七里今涸民田其中又南湖在城南五里】襄邓湖【在郾城县东三十五里襄邓山下】梦陵陂【在襄城县东三十里约及千顷又来家陂大鸿口陂在县南霍堰东北约七十余顷县志三陂为柳沟马滥二渠所经地年乆淤塞溢水为害明万厯中县令谭性教挑濬各二十余里水归于頴民更名谭公南筑谭公北渠又县南有聂家陂周家陂东北有岳家陂】浊泽【在临頴县西北亦名皇陂史记魏惠王元年韩赵合军以代魏战于浊泽注徐广曰长社有浊泽水经注皇陂水出皇台七女冈北皇陂即古长社县之浊泽也其陂水北对鸡鸣城东南流迳湖泉城北又东合狐城陂水谓之合作口而东迳曲强城北东流入潩水　按长葛志无此泽名临颖古迹载及之因改】饮马沟【在临頴县南五里俗亦名大沟頴水冲决所成也】灌沟【在临頴县西二十五里北接頴河地入玛瑙河南北有陡门二谓之陡门口曹魏屯田时引水灌田处今淤矣】沱沟【在郾城县东南五十五里汝水别流也唐书裴度筑赫连城于沱口即此沟东有粉沟南有滚水沟西有石界沟北有红沟是名五沟】黒龙潭【有三一在州南十五里即石梁河滙流处一在襄城县东五里一在郾城县东北三十里为大溵河滙流处】白家潭【在襄城县西十里长五里】蝗蚧潭【在襄城县之西北二里沟明天顺五年汝水决口东北筑隄于此】田家潭【在长葛县北十五里　周围约四五畆渊深莫测嵗旱祷雨于此亦名黑龙潭】赤涧【在防城县北二十里故大门也唐时凿冈为涧水皆赤色因名】九曲池【在州西南其水九曲环转中辟地畆余杂莳花栁邑人多游憇于此】莲花池【在临頴县有二一在东南十里一在西南二十里俗称曲尺河】僊翁池【在长葛县北三十里亦名灵池吴葛元遗迹也曹学佺名胜志亦名葛仙池池有石甃】灵井【在州城西三十里水色黑而气温潦不溢旱不涸灌田数百畆九州要记许昌灵井亦曰灵泉甃石方正水旱民必祷焉】七星井【二井在州城北二里五井在州城东北二里】
　　古迹许昌故城【在州城西南周封太岳之后于此春秋隠公十有一年公及齐侯郑伯入许成公十一年许迁于叶故地属郑汉志许故国姜姓四岳后太叔所封二十四世为楚所灭汉置县属頴川郡后汉建安元年曹操迎献帝都此三国魏志文帝黄初二年改许县为许昌县括地志许昌故城在许昌县南三十里焉端临文献通考许州许田魏许昌县后唐改为许田熈宁四年省为镇入长社】颍隂故城【今州治汉置县属颍川郡高祖六年封灌婴为侯邑后汉更始二年封宗佻为颍隂王魏文帝封陈羣为侯邑后魏并入临颍水经注颍水南迳颍郷城北頴隂县故城在东北旧许昌曲农都尉治也北魏元象二年复置武定七年移长社及颍川郡治颍隂隋志颍川郡颍川旧曰长社后济废頴隂县入旧志自唐以后许昌皆治此】頴阳故城【在州城西南秦置史记二世二年沛公南攻頴阳屠之汉属颍川郡后汉书更始元年光武狥下頴阳又建初四年封马防为侯邑晋省章懐太子曰故城在今许州冶南】临頴故城【在今临頴县西北水经注頴水东迳临頴县北城临水□南面元和志临颖县本汉旧县属頴川郡厯代因之隋大业四年自故城移于今理唐书贞元十四年淮西呉少诚叛遣兵畧临頴宋史绍兴十年岳飞曾驻军兵于临頴旧志故城在今县之北五十里　乌珠旧作兀术今改】繁昌故城【在临颍县西北本汉颍隂县地三国魏志文帝延康元年为堙于繁阳黄初元年以頴隂之繁昌亭为繁昌县属汝南郡晋属湘城郡后魏因之水经注頴水迳繁昌故城北曲蠡之繁昌亭也隋属颍川郡唐初属许昌贞观初省入临頴元和志故城在临颍县西北三十里王存九域志县有繁城镇即此】防强故城【在临颖县东汉置县属汝南郡后汉建武元年封坚镡为侯邑晋省隋开皇十六年置陶城县大业初改曰防强属颖川郡唐初属许州贞观初省入长社】襄城故城【在今襄城县西荘子黄帝将见大騩于具茨之山至于襄城之野战国时为魏邑史记魏昭王元年防拔我襄城又秦二世二年项梁使项羽别攻襄城晋为襄城郡治水经注汝水东南迳襄城县故城南王隐晋书地道记曰楚灵王筑刘向说苑曰襄城君始封之日服翠衣带玉佩徙倚于流水之上即是水也后乃县之其城南对泛水京相璠曰周襄王居之故曰襄城西魏大统十四年荆州刺史王思政引兵屯襄城唐建中四年官军讨李希烈相持于襄城旧志古城在今县西墉外遗迹连亘达于城隅其南又有一城名小古城规制甚狭而坚】郾城故县【在郾城县南汉置县属颖川郡后汉更始初封尹郑为郾王建武二年贾复击郾尊降东晋时废魏地形志曲阳县有郾城隋开皇初复置括地志故郾城在今县南五里旧唐志郾城本治溵水南开元十一年因大水移治溵水北元和十二年李光顔败淮西兵于郾城宋绍兴十年岳飞破金乌珠于郾城皆即今治通志有故城在今县西南五里俗谓之道州城】召陵故城【在郾城县东三十五里春秋僖公四年楚屈完来盟于师盟于召陵注召陵颍川县也史记秦惠王后十四年伐楚取召陵汉置县属汝南郡三国魏志黄初六年行幸召陵晋属颍川郡刘宋景平中许昌既失乃徙颍川郡治召陵隋废入郾城唐武徳四年复置贞观元年废括地志故城在县东四十五里】征羗故城【在郾城县东南后汉建武十一年封来歙为征羗侯改汝南之当乡县为征羗国司马彪郡国志属汝南郡晋省后魏复置属汝南郡元和志故城在郾城县东南七十五里】长葛故城【在今长葛县北春秋隠公五年宋人伐郑围长葛注长社县北有长葛城隋置长葛县括地志长葛故城今长葛县北二十里元和志今县旧志长箱城东魏武定五年高岳攻颍川时筑初以车箱为楼故名】长社故城【在长葛县西史记秦昭襄王三十三年客卿胡伤攻魏长社取之后置县汉初樊哙从攻长社轘辕地理志长社属颍川郡后汉建武八年以颖川盗贼初定留寇怐守长社晋末宗室司马楚之据长社降魏魏为颍川郡治东魏为颍州治武定五年侯景以州附西魏七年高澄复取頴川以城多倾防移治頴隂而此城废括地志故城在长葛县西一里元和志西魏大统十三年王思政进防頴川东魏高岳率众围颖川造高堰引洧水以灌城頴川郡防水自东北入城思政为岳飞执即此地也】鲁城【在州城东南春秋桓公元年郑伯请以璧假许田公羊传鲁朝宿之邑也系之许近许也括地志鲁城本鲁朝宿之邑在许昌县南四十里】射犬城【在州城水经注潩水又南迳射犬城东即郑公孙射犬城也寰宇记长社县大城郑公孙射犬城】洧仓城【在州城东北晋永嘉五年东海世子毗东下至洧川为石勒所据水经注洧水又东入汶仓城内俗以是水为汶水故有汶仓之名非也盖洧水之邸间耳】御龙城【在临颖县北十五里亦名豢龙城左传襄公二十四年范宣子曰昔匄之祖在夏为御龙氏昭公二十九年蔡墨曰刘累学扰龙于豢龙氏以事孔甲能饮食之夏后嘉之赐氏曰御龙以更豕韦之后寰宇记临颍县豢龙城在县西四十里即古豢龙氏之邑也】啇城【在临颍县东北三十里相传啇高宗廵狩时筑】大陵城【在临颍县北十里亦名巨陵亭左传荘公十四年郑厉公自□侵郑及大陵注大陵郑地水经注宣梁陂水东南入许昌县迳巨陵城北郑地也京相璠曰临颍县东北二十五里有故巨陵亭古大陵也寰宇记大陵城乃陈蕃为亭长所辱处】黄连城【在临颍县东南二十里有上下两城接郾城西华二县界相传曹魏筑去县二十里】泛城【在襄城县南一里春秋郑汜邑左传僖公二十四年王出适郑处于汜注南汜也在襄城县南疏南汜在襄城县南南近于郑西近于周故王处于汜及楚伐郑师于汜皆南汜其东汜在中牟县南三十年秦晋围郑秦军汜南故为东汜各随其所近而言也】西不羮城【在襄城县东南二十里左传昭公十一年楚大城陈蔡不羮汉书地理志襄城有西不羮史记注韦昭曰三国楚别都也颍川定陵有东不羮襄城有西不羮水经注汝水东南迳西不羮城南括地志故城在县东三十里旧志今呼为尧城又县东有襄亭传俊迎光武处】郑庄公城【在襄城县北四十五里相传为荘公见母处】汾邱城【在襄城县东北左传襄公十八年楚伐郑治兵于汾战国策楚北有汾陉之塞史记秦昭王四十三年攻韩汾陉拔之杜预左传注襄城东北有汾邱城水经注颍水东南厯罡邱城南故汾邱城也】论城【在襄城县东北魏武行营也中有论事台】邓城【在郾城县东南三十五里春秋桓公二年蔡侯郑伯防于邓注颍川召陵县西南有邓城水经注汝水又东南流迳邓城西蔡侯郑伯防于邓者也】道州城【在郾城县西南五里隋开皇十六年置道州筑此】青陵城【在郾城县西北五十里唐元和十二年李光顔讨呉元济度溵水围青陵以絶郾城归路即此】裴城【在郾城县西五十里旧志裴度伐蔡时所筑今为裴城镇又溵亭在县溵水南亦裴度建】东西二城【在长葛县东左传隐公十一年郑伯使许大夫百里奉许叔以居许东偏又使公孙获处许西偏寰宇记今有东西两城又县北二十里有鳯凰城汉黄霸治颍川时有异政鳯凰来集因筑此亦东西二处基址犹存】棘城【在长葛县东接新郑县境左传襄公二十四年楚子伐郑以救齐盟于东门次于棘泽水经注禀水又东南迳棘城北左传所谓楚子次于棘泽者也】许昌宫【在州城东北魏太和中建三国魏志大和六年治许昌宫水经注许昌城内有景福殿基魏明帝造凖价八百余万元和志宫殿基址今在许昌故城内西南隅玉海洛阳宫殿簿有魏太极九龙芙蓉九华承光诸殿】岸亭【在州西北二十八里一作岑门史记魏哀王五年秦伐我走西首岸门后汉书郡国志颍隂有岸亭水经注潩水又东迳武亭间两城相对疑似古之岑门史迁所谓走犀首于岑门者也括地志岑门在长社县西北十八里今名西武亭】城臯亭【在临颍县南春秋定公四年公及诸侯盟于皋鼬注繁昌县东南有城臯亭水经注颍水又东南迳泽城北即古城皋亭春秋经书公及诸侯盟于皋鼬者也臯泽字相似名与字乖耳】灌台【在州城南汉颍隂侯婴故宅】让王台【在州城东寰宇记在许昌县南三十里汉献帝禅位百官送之于此因名】永始台【在州城东北三国魏志郭皇后传黄初五年帝东征后留许昌永始台时霖两百余日城楼多有司奏请移止后曰昔楚昭曰出游贞姜留渐台江水至使者迎而无符不去卒没今吾未有是患而便移上奈何羣臣莫敢复言】尚书台【在临颍县东南十五里亦名讲武台唐书地理志临颖有讲武台本尚书台马融讲学之地显庆二年髙宗大阅于此更名寰宇记临颍尚书台即魏文帝受禅有黄鸟含丹书集于尚书室即此】繁昌台【在临頴县东南二十里繁昌城内述征记繁昌有台高七丈方五十步南有台高二丈方三十歩即魏受终坛水经注繁昌城内有三台时人谓之繁昌台坛前有二碑寰宇记二碑并钟繇书】钟繇台【在长葛县治前台址尚存】望嵩楼【在襄城县城内唐时建刘禹锡送廖彦谋诗望嵩楼上忽相见即此】长啸堂【在州城内诚斋杂记范蜀公居许下于长啸堂前荼防架每春季花放时宴客其下有花堕酒中者饮一大白徴风过则举坐无遗当时谓之飞英防】梅花堂【在州治北宋苏轼建】曲水园【在州城北园旧有大竹二十余里潩水灌其中以达西湖最为佳处宋文彦博为守时买得之贾昌朝来代一日往游题诗壁上潞公闻之即以地劵归贾文元亦不辞而受】展江亭【在州城西西湖中宋维翰建】聴水亭【在州城西西湖上宋苏轼尝卜宅其南辙有诗】高阳里【在州城内后汉书荀淑有子八人时人谓之八龙初荀氏旧里名西豪颍隂令苑康改曰高阳里注今许州城内西南有荀淑故宅相传曰即旧西豪里也寰宇记高阳里在州城西门内道南时同郡人陈宝为太邱长徃诣茍门元方为御季方从后孙子长文尚防抱之于膝荀使叔慈应门慈明行酒自余六龙侍侧孙文若犹小坐之于懐言话三日徳星为之聚因名荀里曰徳星乡今郡城西南故宅是也旧志有徳星亭在州西湖上】陈实故里【在长葛县西五十里紫荆山之南后人即其故址建徳观嵗以祠之】闗神勇故邸【在州城南旧志相传曹操拜神勇为偏将军时居此今即其地立庙】时曲栅【在郾城县西北四十里唐李光顔破淮西兵处】
　　闗隘椹涧镇【在州城西南三十里旧传汉孝子蔡顺采椹供母处金史地理志长社镇椹涧许田许田镇在府城东北五十里】石固镇【在州城西北五十里接长葛县界】繁城镇【在临颍县西北三十里金史地理志临颍镇二合流繁城】颍桥镇【在郾城县东二十里金史地理志襄城镇一颍桥】高桥镇【在郾城县东二十五里又县东四十里有归村镇】沱口镇【在郾城县东南二十里即古鲍口后魏永平初邢峦讨悬瓠叛卒兼行至鲍口唐元和十二年裴度讨淮西筑连城于沱口金史地理志郾城镇二沱口新寨】五沟镇【在郾城县东南五十里又新店镇在县西三十五里小商桥镇在县北三十五里】董村镇【在长葛县东十五里又石相镇在县东南十八里和尚桥镇在县西南十八里防河镇在县西三十里又西十里为后河镇】潘将军寨【在临颍县南十里颍水环抱独一面可入宋潘美伐南唐道经临颍屯田于此】贾店【在郾城县东南十里唐元和中李光顔等与淮西兵战于贾店即此】许州驿【在州治西南】临颍驿【在临颍县治西】襄城驿【在襄城县治北】郾城驿【在郾城县治西北】
　　津梁大石桥【在州城东南三十里跨石梁河上与临颍县接界】椹涧桥【在州城西三十里跨潩河】八龙桥【在州城北一里跨潩河上】潩水桥【在州城东北七里跨潩水通鄢陵县】小啇桥【在临颍县南二十五里隋开皇四年始建下临小溵河与郾城县接界宋杨再兴与乌珠战死于此】五吉桥【在临颍县东北跨石梁河】惠政桥【在襄城县南门外有三十六空跨汝河　本朝乾隆三年重修】颍桥【在襄城县东北四十里与州接界唐徳宗时哥舒曜及李希烈战于颍桥败之即此　本朝康熈四十年修乾隆十年重建】三里桥【在郾城县南三里跨丰河又县南三十里冇石界桥跨石界沟县北二十五里有防勒桥跨土卢河】济众桥【在长葛县西南十五里跨潩河明嘉靖四十三年建　本朝顺治十八年重修】虹梁【在襄城县东南四十里颍河渡处】高桥渡【在襄城县西二十里】溵江渡【在郾城县南一里】
　　陵墓汉愍帝陵【在州东十三里】楚六王墓【在襄城县西十三里六王州】周颍考叔墓【在襄城县东北四十里皇甫鉴城冡记颍考叔墓在许州城北二十里一在登封县未详孰是】徐君墓【在襄城县北十七里墓旁有灵树相传吴季子挂剑于此】汉鼂错墓【在州东闗外寰宇记在长社县东北三里】灌夫墓【旧志在州南颍隂故宅旧有灌台】许慎墓【在郾城县东三十五里召陵城下】陈实墓【寰宇记在长葛县西三十五里旧志长葛县西有太邱陈实冡蔡邕撰铭陈氏家传云纪谌以下十六墓三十六碑并在长葛县西陉山之阳】李膺墓【在襄城县北二十里】荀爽墓【在州城北魏书地形志颍隂有荀爽墓寰宇记在长社县东北七里地名荀村明统志有八龙墓在州北五里荀爽兄弟八人俱此】徐庶母墓【在州城东北七十五里有庙】唐房龄墓【在襄城县西北房村】白居易墓【在长葛县西南三十八里白家村一在洛阳未详孰是】宋韩亿墓【在州西三十里州志亿许其子纲综绛绎维镇纬缅皆有显名号八鳯俱塟州西三十里与亿相望名八鳯冢】范镇墓【在襄城县北四十里苏轼撰墓铭元悖都里翀范坟诗序宋开国公范镇其在襄城汝安乡推贤里　博都里翀旧作□术鲁翀今改】明黄绂墓【在长葛县北三十里马陵冈】李敏墓【在襄城县东三里】贾咏墓【在临颍县西五里】五女冢【在州东四十里州志五女者齐梁时人失其姓氏冦攻其宅五女尽自缢死】
　　祠庙唐高宗庙【有二一在临颍县东南三十里一在郾城县北四十里】颖考叔祠【在襄城县治西南】三贤祠【有二一在襄城县东北四十里祠春秋颍考叔后汉李膺宋范纯仁一在新郑县东北祀郑子产唐裴度宋王曾三贤冢相近宋韩琦有赞】子产祠【在长葛县西陉山上晋书李矩传刘聪遣从弟畅讨矩矩未暇为备令郭诵祷郑子产祠使巫扬言东里有教当相取将士皆踊跃争先魏书地形志广武郡苑陵有子产祠】蔡孝子祠【在州西南椹涧镇祀汉孝子蔡顺每嵗四月十五日祭盖取椹熟时也】陈寔祠【有二一在州治东南明宏治五年建一在葛县西四十二里明万厯七年修每嵗以五月五日祀之】张桓侯庙【在州东三十里亦称西乡侯祠旧传汉张飞曾守此】裴晋公庙【有二一在郾城县西裴城镇明成化间修有知州邵宝碑记又一在县东五里郝家潭相传裴度宣慰驻师之处】七先生祠【在州学内祀宋儒周程张朱五子及司马光邵雍元至大三年建】杨统制庙【在临頴县南小啇桥东祀宋将杨再兴】五老祠【在郾城县学内祀金麻九畴张殻张从正王予可山堂老人明成化间建】忠臣祠【在郾城县东一里祀明主事刘校】
　　寺观文明寺【在州东南二里有防十三层层高丈许明万厯中建】开元寺【在临颍县北唐开元中建】干明寺【在襄城县南三里首山之后五代唐清泰元年建　本朝顺治五年重修今为襄城胜境】西寺【在郾城县城内名胜志韩昌黎集云元和十二年愈与李正封聮句诗刻于寺壁按即今之西寺也时裴晋公伐蔡屯郾城愈为行军司马】王孟寺【在郾城县紫云冈宋太平兴国三年王孟二啇人创建故名】端壁寺【在长葛县东门外宋祥符五年建明洪武成化治正徳嘉靖万厯天啓年间相継修葺　本朝康熈二十九年重修】留村寺【在长葛县西五十里始建未详明成化间重修本朝顺治十三年康熈二十五年相継修葺】光武台【在项城县北寰宇记在南顿县北四十里相传光武幸南顿时筑又县北四十里有瞻星台亦光武所筑】













　　钦定大清一统志卷一百七十二
&lt;史部,地理类,总志之属,大清一统志&gt;
　　钦定四库全书
　　钦定大清一统志巻一百七十三
　　许州【二】
　　名宦汉衞飒【修武久建武二年除襄城令政有名迹】刘方【平原人章帝元和二年诏曰安静之吏悃愊无华日计不足月计有余如襄城令刘方吏人同声谓之不烦斯近之矣】范康【重合人桓帝时为颍隂令有能迹】三国魏满宠【昌邑人为许令曹洪有賔客在界数犯法宠收冶之洪白魏武魏武召许主者宠知将欲原乃速杀之魏武喜曰当事不当□耶故太尉杨彪收付县狱尚书令□彧少府孔融等并属宠勿加考掠宠一无所报考讯如法数日求见魏武曰杨彪考讯无他辞语此人有名海内若罪不明大失民望魏武即日赦出杨彪彧融闻彪因此得出更善宠】郑浑【开封人迁召陵令民皆剽轻不念产殖其生子无以相活率皆不举浑所在夺其渔猎之具课使耕桑又兼开稻田重去子之法民初畏罪后稍丰给无不举赡所育男女多以郑为字】晋潘京【汉夀人厯召陵令明于政术路不拾遗】曹摅【谯人惠帝时为襄城太守时襄城屡经冦难摅绥懐振理旬月克复与流人王逌战于郦县后继不至死之故吏百姓并奔丧防葬号哭即路如赴父母】南北朝魏韦崇【杜陵人髙祖时除南颍川太守不好发摘细事尝云何用小察以伤大道吏民感之郡中大治髙祖闻而嘉赏赐帛二百匹】隋栁裘【解人开皇中拜许州刺史在官清简吏民懐之】长孙平【洛阳人开皇中为许州刺史有善政】公孙景荗【阜城人开皇中为道州刺史悉以秩俸买牛犊鸡猪散惠孤弱不自存者好单骑巡人家阅视产业修理者褒扬称述如有过恶随即训导由是人行义让有无均通大村数百戸皆如一家之务】薛孺【汾隂人开皇中为襄城郡掾有惠政】刘旷【开皇中为临颍令清名善政为天下第一尚书左仆射髙颍言状帝召见劳之加以殊奬】房彦谦【东武城人开皇中为长葛令有惠化百姓号为慈父上令使者巡察长吏以彦谦为天下第一超授鄀州司马吏民号哭相谓曰房明府今去吾属何用生为其后百姓思之立碑颂徳】　敬肃【蒲坂人大业初迁川郡赞务五年朝东都帝令薛道衡为天下郡官之状称肃曰心如铁石老而弥笃时宇文述用事其邑在颍川毎有书属肃肃未尝开封輙令使者持去述賔客放縦者以法绳之无所寛贷去官之日家无余财】唐燕钦融【中宗时为许州司戸参军再上疏斥韦后擅政且逆节已萌后怒劝中宗召至庭擈杀之】王珣【祁人开元中出为许州长史嵗旱珣时□刺史事开廪赈民即自劾明皇赦之】厐坚　薛愿【坚泾阳人愿汾隂人天寳中坚厯颍川太守安禄山反南阳节度使鲁炅表坚为长史兼防御副使以愿为颍川太守共守颍川贼将阿史那承庆悉锐攻之傅城百里草木皆刋城中士单寡粮少而愿坚昼夜战诸郡兵无援者自正月尽十一月贼逾城入二人不降死之】来瑱【永夀人天寳中拜颍川太守贼攻颍川方积粟多瑱完陴自如手射贼皆应仆前后俘杀甚众贼目为来嚼铁】髙承简【幽州人元和中诏析上蔡郾城遂平西平县为溵州拜承简刺史治郾城始开屯田列防庸濒溵绵城二百里无复水败皆为腴田先是贼筑武功以夸战劳承简夷其邱庀家财以葺儒宫备爼豆嵗时行礼野有□实民得以食将吏立石颂功】宋李重贵【河阳人太祖时尝为临颍合流镇将镇有羣盗以其尚少谋夜入刼钞重贵知之即筑栅课民习射盗闻之溃去】宋涛【长安人太宗时知襄城县以政绩闻赐绯鱼】钱昆【临安人知许州为治寛简便民】崔立【鄢陵人真宗时通判许州会滑州塞决河调民出刍楗命立提举受纳立计其用有余而下戸未输者尚二百万悉奏弛之】李若谷【丰人真宗时补长社县尉州葺兵营课民输木檄尉受之而吏以不中程多退斥欲因以取赇若谷度材别其长短大小为程置庭中使民自输】石普【太原人真宗时徙知许州筑大流堰引河通漕京师】李遵朂【上党人真宗时知许州水军多不练习遵最命部校按劾防去十七八】姚仲孙【商水人补许州司理参军民妇马氏夫被杀指里胥杀之官捕繋辞服仲孙疑其枉知州王嗣宗怒曰若敢以身任之耶仲孙曰幸母遽决冀得徐辨后两月果得杀人者】刘越【大名人尝知襄城县有能名】吴育【建安人知襄城县自秦悼王葬汝后子孙从葬皆出宦官典防嵗时上冡者往来呼索扰州县育请凡官所须具成数母容使者妄索羊豖悉出大官由是民省供费殆半宧官过者衔之或中夜叩县门索牛驾车育拒不应宗子所过纵鹰犬暴民田入襄城境辄相戒约母敢从者】王举正【镇定人仁宗时知许州光化军叛卒转冦旁境而州兵有谋起为应者举正潜捕首恶者斩之】李淑【丰人仁宗时以右谏议大夫知许州嵗饥取民所食五种上之帝恻然为蠲其赋】范纯仁【吴县人仁宗时以著作佐郎知襄城县襄城民不蚕织劝民植桑有罪而情轻者视所植多寡除其罚民益赖慕后呼为著作林】梅尧臣【宣城人仁宗时知襄城县汝水暴至尧臣亲率士民救获修筑邑人赖之】王平【为许州司理参军有女骑驴单行为盗所杀驴逸入他家吏捕得驴并致其人于狱平力辨其非久之果得正贼】乐京【荆南人神宗时知长葛县助役法行京白提举常平官言不便不肯治县事自劾丐去】邹浩【晋陵人调颍昌府教授吕公着范纯仁为守皆礼遇之纯仁属撰乐语浩辞纯仁曰翰林学士亦为之浩曰翰林学士则可祭酒司业则不可纯仁敬谢】孙永【长社人知陈州徙颍昌永裕起陵许汝当运粟数十万解于陵下调民牛数万永请而免】徐处仁【应天糓熟人徽宗时以显谟阁直学士知颍昌府民有得罪宫掖者虽赦不原处仁为奏工童贯乘是挤之夺职】叶梦得【吴县人帅颍昌府发常平粟赈民常平使者刘寄恶之宧官杨戬用事寄请籴粳米输后苑以媚戬戬委其属持御笔来责以来様如苏州梦得极论颍昌地方与东南异愿随品色不报时旁郡纠民输镪就籴京师怨声载道独颍昌赖梦得得免李彦以防吏告讦籍郏城舞阳隠田数千顷民诣府诉者八百户梦得上其事捕吏按治之郡人大悦】杨再兴【绍兴中岳飞败金兵于郾郾郡人合兵逼之再兴以单骑入其军擒乌珠手杀数百人而还乌珠愤甚顿兵十二万于临颍再兴以三百骑遇敌于小商桥骤与之战杀二千余人及万戸萨巴贝勒等百人再兴战死后获其尸焚之得箭镞二升　萨巴贝勒旧作撤八孛堇今改】元刘天孚【大名人至元中知许州时检校屯田临颍邓艾口民稻田三百顷有欲害之者指为古屯中书下天孚按寳天孚为辨其非章数上乃止襄城民食沧盐叶县民食解盐刻石湛河南岸以为界枼令妄徙石于北二里诬其民食私盐系治百余家两县鬬辨叶倚挟漕势以凌襄城天孚为考其元界移石故处而叶县令被罪去嵗大旱天孚祷即雨野有蝗天孚令民出捕俄羣乌来啄蝗为尽明年麦熟时有青虫如蟊食麦人无可奈何忽生大叶虫尽嚼之许人立碑颂焉】明王通【迁安人永乐中为许州判官九载课最当迁民乞留奏秩□任】邵寳【无锡人成化末授许州知州月朔会诸生于学宫讲明义利公私之辨巫言龙骨出地中为人福寳取骨毁于庭杖巫而遣之躬劝农桑仿朱子社仓立积散法又行计口浇田法以备凶荒】郑振先【武进人万厯中为许州知州以劝农课士为首务治行与邵寳相埒】韩澹【淄川人崇祯中为许州同知署知州事李自成来攻澹竭力守御贼怒绐城上曰得署州首当解围澹仰天誓曰以我一人而得生千万人虽刀锯不悸也遂缒城而下为贼所害城破后始收殓顔色如生】欧阳植【陜西人为长葛敎谕崇祯十四年流贼陷城知县迎降植痛哭与举人孟良屏贡生黄朝聘生员张范孔等抗志杀贼巷战而死】张信【辉县人崇祯中为襄城训导十五年流贼陷襄城信将缢于文庙为贼所执至北关指贼而骂贼怒以刀断其舌犹蘸血书剪冦二字于掌中贼害之】赵凤豸【崇祯中为襄城典史贼陷襄城知县曹思正被杀凤豸拒贼死】
　　本朝李正芳【大兴人顺治二年以都司使驻镇许州当荒乱后城坦倾圮者修筑之城濠淤塞者开濬之民人流亡者招徕之捐给牛种垦荒成熟又于城厢乡镇各设义学康熙四十七年崇祀乡贤】荆其惇【丹阳人知郾城县初下车民未复业更值大兵络绎河工峻急其惇安集招徕给牛具以资开垦减运栁盐引筑龙塘堤百里民免淹没以劳瘁卒于官】徐世法【防稽人知许州葺学官设义塾疏通石梁潩水二河时蝗蝻徧地世法亲督夫捕灭禾稼不害康熙六十年入祀】沈近思【仁和人康熙四十五年授颍县令涖任八年修城筑堤建学捐谷终礼部尚书】
　　人物汉灌夫【字仲孺颍隂人父孟从征吴楚死吴军中夫不肯随丧归奋曰】
　　【愿取吴王若将军头以报父雠乃披甲持载驰入吴军至戏下杀伤数十人不得进乃还夫身被数十创适有万金良药得不死少瘳复请往吴军破夫名闻天下武帝时为淮阳太守】王霸【字元伯颍阳人少为狱吏常慷慨不学父遣西学长安光武过颍阳霸率賔客上谒以为功曹令史从渡河北从者稍稍引去而霸独留及王郎兵起光武南驰传闻郎兵在后至滹沱河吏白无船不可渡官属大惧令霸往视霸恐惊众还即诡曰氷坚可渡遂前至河河氷亦合光武谓官属曰霸櫂以济事殆天瑞也以为军正爵关内侯攻防邯郸霸追斩王郎得其玺绶従平河北光武即位以霸晓兵爱士可独任拜为偏将军封富波建武九年拜上谷太守累以功増户邑三十年定封淮陵侯】祭遵【字弟孙颍阳人少好经书家富给而防俭丧母负土起坟光武署为门下史从征河北为军市令舍中儿犯法遵格杀之进刺奸将军建武二年拜征虏将军封颍阳侯讨隗嚣卒于军遵为人亷约小心克己奉公赏赐尽予士卒家无私财身衣韦袴布被夫人裳不加縁帝以是重焉丧礼成复亲祀以太牢博士范升疏称遵力战北平渔阳西拒陇蜀先登坻上深入洛阳所在吏人不知有军为将取士皆用儒术对酒设乐必雅歌投壶又建为孔子立后奏置五经大夫可谓好礼悦乐守死善道者也諡曰成侯其后帝每叹曰安得忧国奉公之臣如祭征虏者乎其见思如此】傅俊【字子衡襄城人光武徇襄城俊以亭长迎军拜为校尉及讨河北使将颍川兵常从征伐世祖即位拜俊侍中封昆阳侯三年拜积弩将军与岑彭击破秦丰因将兵狥江东扬州悉定卒諡曰威】坚镡【字子伋襄城人光武署主簿拜偏将军从平河北与朱祐击降朱鲔别击内黄平之徇南阳诸县时董防反宛城邓奉反修野吴汉败走万修病卒镡独孤絶一年间道路隔塞粮馈不至镡食蔬菜与士卒共劳苦毎急輙先当矢石自被三创以此能全其众及帝击破防奉以镡为左曹常从征伐定封合肥侯】祭彤【字次孙遵从弟早孤以至孝称遇乱野无烟火而独在冢侧贼见其尚幼而有志节皆奇而哀之光武以遵故拜彤黄门侍郎累拜辽东太守边无冦警威声畅于北方悉罢縁边屯兵徴为太仆显宗以为可属重任十六年将万余骑出塞还坐下狱免彤性沉毅自恨无功遂呕血死时乌桓鲜卑朝贺京师常过冢拜谒仰天号泣乃去】杜安【字百异颍川人年十三入太学号曰奇童京师贵戚慕其名或□之书安不发凿壁藏之及后捕案贵戚賔客安开出书印封如故遂免祸时人贤之仕至巴郡太守】许慎【字叔仲召陵人性淳笃少博学经籍马融常推敬之时人为之语曰五经无双许叔仲仕为郡功曹举孝亷再迁除洨长卒于家初慎以五经传説臧否不同于是撰为五经异义又作説文解字十四篇皆传于世】陈翔【字子麟召陵人少知名察孝亷辟举高第拜侍御史时元旦朝贺大将军梁冀威仪不整翔奏其不敬请收案罪时人奇之迁扬州刺史补御史中丞坐党事考北寺狱以无验见原卒于家】缪彤【字豫公召陵人少孤兄弟四人皆同财产及各娶妻诸妇遂求分异彤深懐叹乃掩戸自挝弟及诸妇悉叩头谢罪遂更为敦睦之行仕县为主簿县令被章见考彤独正其事拷掠苦毒备至体生虫蛆逾四年令卒免太守梁湛召为决曹吏湛卒彤送丧还陇西防西羗叛湛妻子悉避去彤独留躬自负土造坟关西咸称传之共给车马衣资不受而归后辟公府为中牟令卒于官】荀淑【字季和颍川颍隂人少有髙行博学而不好章句当世名贤李固李膺等皆师宗之举贤良方正对防讥刺贵幸为梁冀所忌出补朗陵侯相顷之弃官归闲居养志产业每増辄以瞻宗族知友建和三年卒李膺时为尚书自表师丧有子八人并有名称人谓八龙颍隂令苑康名其里曰高阳里】陈实【字仲弓颍川许人少为县吏有志好学县令邓邵奇之聴受业太学司空黄琼辟选闻喜长再除太邱长及逮捕党人事连实余人多逃避求免实曰吾不就狱众无所恃乃请囚焉遇赦得出实在乡闾平心率物其有争讼辄求判正晓譬曲直退无怨者至乃叹曰宁为刑罚所加无为陈君所短三公每缺议者归之累征不起年八十四卒海内赴者三万余人制衰麻者以百数共刋石立碑谥为文范先生】钟皓【字季明长社人世善刑律皓少以笃行称以诗律敎授门徒千余人桓帝时前后九辟公府皆不就时皓及荀淑并为士大夫所归慕李膺尝叹曰荀君清识难尚钟君至徳可师兄子瑾好学慕古有退让风母为李膺姑与膺同年俱有令名膺祖太尉修尝言瑾似我家性复以膺妹妻之屡辟州府未尝屈志】李膺【字元礼颍州襄城人性简元无所交接惟以同郡荀淑陈实为师友举孝廉高第再迁青州刺史转乌桓校尉征拜司校尉诸黄门常侍皆鞠躬屏气休沐不敢出宫省帝问故并叩头曰畏李校尉是时纲纪頽弛膺独持风裁士有被其客接者名曰登龙门遭党事下狱免归陈蕃窦武秉政引为长乐少府陈窦之败膺复废收捕钩党诣狱考死】范滂【字孟博汝南征羗人少厉清节为州里所服举孝亷光禄四行使冀州登车揽辔慨然有澄清天下之志坐钩党下狱释归建寜二年大诛党人诏急捕滂等督邮吴遵抱诏书闭传□伏牀而泣滂闻之曰必为我也即自诣狱县令郭揖解印绶引与俱亡滂曰滂死则祸塞何敢以罪累君又令老母流离乎临诀顾谓其子曰吾欲使汝为恶则恶不可为使汝为善则我不为恶行路闻之莫不流涕】刘陶【字子奇颍隂人为人居简所与交游必也同志大将军梁冀专朝灾异数见陶时游太学上疏陈事并言朱穆李膺宜还归本朝夹辅王室不省后举孝亷除顺阳长累官谏议大夫时冦贼方炽陶忧致丧乱屡上疏切諌大较言大乱皆由宦官遂被防下狱而死天下莫不痛之】荀昱【字伯条淑兄子为沛相弟昙为广陵太守兄弟皆正身疾恶志除□宦昱后与大将军窦武谋诛中官与李膺俱死昙亦禁锢终身】荀靖【字叔慈淑之子少有俊才动止合礼弟爽亦以才显或问汝南许章曰爽与靖孰贤章曰皆玉也慈明外朗叔慈内润不仕而终号曰元行先生】荀爽【字慈明靖之弟防而好学年十二能通春秋论语躭思经书庆吊不行征命不应颍川为之语曰荀氏八龙慈明无双延熹九年举至孝拜郎中对防陈便宜奏入即弃官去后遭党锢隠于海上以著述为事献帝初征拜平原相累官司空与王允等欲共图董卓防病卒所着礼易诗传尚书正经春秋条例汉语公羊问凡百余篇】陈纪【字元方实之子以至徳称兄弟孝养闺门雍和士皆推慕其风遭党锢著书数万言号曰陈子党禁解四府并命无所屈就遭父忧每哀至辄呕血絶气服除而积毁消瘠殆将灭性豫州刺史嘉其至行表上尚书图象百城以励风俗董卓入洛阳就家拜五官中郎将不得已到京师卓欲徙都长安纪曰宜修徳政以怀不附迁移至尊计之末者累官尚书令大鸿胪弟谌字季方与纪齐徳同行父子并着高名时号三君毎宰府辟召常同时旌命羔雁或成羣当世荣之】刘翊【字子相颍隂人家世丰产常能周施而不有其惠曾行汝南界中遇陈国张季礼逺赴师丧寒氷车毁顿滞道路翊即下车与之不告姓名而去献帝迁都西京翊举上计掾时道路隔絶翊夜行昼伏乃到长安诏书嘉其忠勤特拜议郎迁陈留太守散所握珍玩唯余车马自载东归出关见士大夫病亡道次乃以马易棺脱衣殓之又逢知故困乏不忍委去因杀所驾牛以救其乏曰亲殁不救非志士也遂俱饿死】荀悦【字仲豫淑之孙年十二能説春秋所见篇牍一览多能诵记性沉静尤好著述献帝时累迁秘书监侍中时政移曹氏悦志在献替而谋无所用乃作申鉴五篇奏之帝以班固汉书文繁难省复令悦依左氏传体撰汉纪三十篇辞约事详论辨多美】荀彧【字文若淑之孙少时南阳何颙异之曰王佐才也举孝亷再迁元父令董卓之乱弃官归将宗族至冀州袁绍待以上賔之礼彧归曹操操大悦曰吾子房也以为司马建安元年文若随曹操南征操欲奉迎车驾彧劝之及操都许以彧为侍中守尚书令常居中持重操毎征伐在外军国事皆与彧筹焉彧进操计谋之士从子攸钟繇郭嘉等皆称其举説操先取吕布后图袁绍操保官渡粮尽欲还师彧曰此用奇之时不可失也遂以奇兵破绍封万嵗亭侯董昭等欲进操国公加九锡彧谓不宜操心不能平南征孙权表彧持节参丞相军事彧病留夀春操餽食发之乃空器也于是饮药而卒】三国魏荀攸【字公达彧从子献帝时拜黄门侍郎与议郎郑泰何颙等谋刺杀董卓事垂就而觉防卓死得免弃官归魏武迎天子都许征攸为汝南太守入为尚书魏武与语大悦谓荀彧钟繇曰公达非常人也吾得与之计事天下尚何忧哉以为军师冀州平魏武表称前后克敌皆攸之谋于是封陵树亭侯魏国初建为尚书令攸深密有智防自从魏武征伐常谋谟帷幄时人及子弟莫知其所言前后凡画奇策十二世不得尽闻从征孙权道卒魏武言则流涕】钟繇【字元常皓之曾孙汉末举孝亷辟三府为廷尉正黄门侍郎魏武有事山东表繇以侍中守司隷校尉持节督关中诸事委之以后事汉帝西迁洛阳繇徙闗中民又招纳亡叛以充之数年间民戸稍实魏国初建为大理迁相国文帝在东宫赐繇五熟釡作铭以羙之累封定陵侯迁太傅太和四年卒】陈羣【字长文纪之子为儿时祖父实常奇异之鲁国孔融先与纪友后与羣交更为纪拜由是显名魏武辟为司空西曹掾属羣荐广陵陈矫丹阳戴干魏武皆用之后干忠义死难矫为名臣世以羣为知人魏国既建迁御史中丞转侍中在朝无适无莫雅仗名义不以非道假人徙为尚书制九品官人之法文帝践阼累迁镇军大将军録尚书事受遗诏明帝即位进封颍隂侯为司空録尚书事卒諡曰靖羣前后密陈得失毎上封事辄削其草时人或讥羣居位拱黙正始中诏撰録名臣奏议朝士乃见羣谏事皆叹息焉】陈泰【字元伯羣之子青龙中除散骑侍郎正始中为并州刺史嘉平初代郭淮为征西将军假节都督雍凉诸军事司马昭语荀顗曰元伯沉勇能断必能辨贼后征为尚书右仆射典选举高贵乡公薨泰垂涕入昭曰卿何以处我对曰诛贾充以谢天下昭曰为更思其次泰曰泰言惟有进于此不知其次景元元年卒諡曰穆】荀粲【字奉倩彧之子诸兄并以儒术议论而粲独好言道卒年二十九粲简贵不能与常人交接所交皆一时俊杰至葬夕赴者才十余人皆同时知名士也】钟毓【字稚叔繇之子年十四为散骑侍郎机防谈笑有父风迁黄门侍郎时大兴洛阳宫室车驾幸许昌于城南以氊为殿备设鱼龙曼延民罢劳役毓谏以为水旱不时帑藏空虚凡此之类可须丰年又上宜复闗内开荒地使民肆力于农事遂施行正始中为散骑侍郎失曹爽意出为魏郡太守爽既诛入为御史中丞侍中廷尉正元中加后将军都督荆州卒弟防字士季少敏慧夙成及壮有才数技艺而博学精练名理以夜续昼由是获声誉累迁尚书中书侍郎毌邱俭作乱大将军司马景王东征防谋谟帷幄封东武亭侯后与邓艾分道伐蜀蜀平以谋逆诛】晋荀顗【字景倩彧之子性至孝博学洽闾理思周密仕魏累官侍中预讨毌邱俭有功封万嵗亭侯迁尚书代陈泰为仆射吏部综核名实风俗澄正年逾耳顺孝养蒸蒸以毌忧去职毁几灭性海内称之咸熙中改封临淮侯入晋进爵为公寻迁侍中太尉行太子太傅顗明三礼习朝廷大仪薨諡曰康】荀朂【字公曾爽之曾孙十余嵗能属文既长博学达于从政仕魏累官侍中入晋封济北郡公拜中书监进光禄大夫掌乐事修律吕初朂于路逢赵贾人牛铎识其声及掌乐音韵未调乃曰得赵之牛铎则谐矣遂下郡国悉送牛铎果得谐者又尝在帝座进饭曰此劳薪所炊帝遣问膳夫□用故车脚世服其明识领秘书监与中书令张华整理记籍又得汲郡冢中古文竹书诏朂撰次以为中经列在秘书时议省县郡县半吏朂以为省吏不如省官省官不如省事省事不如清心守尚书令薨孙绰字彦舒博学有才能撰晋后书十五篇传于世】枣据【字道彦长社人本姓棘其先避讐改焉据羙容貌善文词弱冠辟大将军府出为山阳令厯官太子中庶子据所着诗赋论四十五首子腆以文章显仕至襄城太守弟嵩才艺尤羙位散骑常侍为石勒所害】荀藩【字大坚朂之子元康中为黄门侍郎受诏成父所治钟磬以从驾讨齐王冏勲封西华县公累迁尚书令】荀组【字大章藩之弟弱冠夷雅有才识建兴初为司空尚书左仆射元帝承制以组都督司州诸军及西都不守组乃遣使移檄天下共劝进帝欲以组为司徒问太常贺循循曰组旧望清重忠勤显著迁训五品实允众望于是拜司徒累迁太尉领太子太保】荀崧【字景猷彧元孙父頵羽林右监安陵乡侯崧志操清纯雅好文学泰始中袭父爵累迁侍中王弥入洛崧与百官奔密未至而母亡贼追将及同旅散走崧守丧号泣贼至被四创气絶至夜方苏乃母于密山服阕除襄阳太守遣主簿石览将兵入洛修复山陵迁都督荆州江北诸军事封曲陵公元帝初征拜尚书仆射与刁协共定中兴礼仪从弟馗早亡二息序厥年各数嵗崧迎与共居恩同其子防临淮公荀顗国嗣废絶朝廷欲以崧子袭封崧以让序论者称马累迁右光禄大夫开府议同三司録尚书事年虽衰老而孜孜典籍世以此嘉之苏峻之难帝被逼幸石头崧侍从不离卒諡曰敬】荀邃【字道元藩之子解音乐善谈论太兴初拜侍中时刁协执权欲以邃为吏部尚书邃深拒之王敦讨协复表为廷尉以疾不拜转尚书苏峻作乱邃与王导荀崧并侍帝于石头卒諡曰靖】荀闿【字道明邃之弟少有名称京师为之语曰洛中英英荀道明齐王冏辟为掾冏败暴尸三日莫敢收葬闿与冏故吏李述等露板请葬朝议聴之论者称焉厯御史中丞侍中尚书封射阳公】周崎【召陵人为湘州从事王敦之难谯王承使崎求救于外为魏乂所获临以白刃曰汝为我语城中称大将军已破刘隗戴渊外援理絶如是者我当活汝崎伪许之既到城下大呼曰王敦军败于于湖甘安南已克武昌即日分遣大众来赴此急努力坚守贼今散矣于是为乂所害】钟雅【字彦冑长社人少孤好学有才志举四行除汝阳令避乱东渡元帝以为记室参军补宣城内史钱凤作逆周玘为凤起兵雅收合士庶讨玘斩之凤平征拜尚书左丞迁御史中丞直法防违百僚惮之苏峻之难雅与刘超并侍卫天子或劝雅退雅曰国乱不能匡君危不能济各逊遁以求免吾惧董狐执简而至矣及帝幸石头雅流涕步从为贼所害追赠光禄勲】韩伯【字康伯长社人清和有思理留心文艺颍川庾龢少所推服常称之曰思理伦和我敬韩康伯累官侍中陈郡周勰居丧废礼崇尚老庄伯领中正遂不通勰时人惮焉尝作辨谦论为世所重转丹阳尹吏部尚书领军将军卒】荀防【字令逺崧之子起家秘书郎稍迁尚书左丞防有仪操风望雅为简文帝所重时桓温平蜀朝廷欲以豫章封温防曰若温复假王威北平河洛将何以加此于是乃止后除建威将军吴国内史卒官】荀羡【字令则防之弟清和有准拜驸马都尉累迁北中郎将徐州刺史监徐兖二州诸军事时年二十八中兴方伯未有如羡之少者以羡在事有能名故居以重任寻监青州又领兖州刺史镇下邳慕容儁将王腾赵盘冦琅琊鄄城羡讨擒之慕容兰以数万众屯汴城甚为边害羡自光水引汶通渠至于东阿以征之临阵斩兰帝将封之固辞不受在镇抚纳绛附甚得众心以病解职卒】南北朝宋荀伯子【羡之孙少好学博览经传仕晋为著作佐郎与徐广同修国史入宋累迁御史中丞涖职勤恪有匪躬之节立朝正色众咸惮之卒于东阳太守文集传于世】梁钟嵘【字仲伟长社人与兄岏弟屿并好学有思理嵘仕齐为南康王国侍郎明帝躬亲细务纲目繁密嵘上书諌止梁天监初衡阳王引为宁朔记室专掌文翰迁西中郎晋安王记室卒官嵘尝品古今五言诗论其优劣名为诗评岏位建康令着良史传十卷屿永嘉郡丞】荀匠【字文师朂九世孙祖琼年十五报父仇成都市以孝闻父法超仕齐为安复令卒官匠闻号恸气絶既而奔防每宿江渚商旅不忍闻其哭声居父忧并兄服厯四年不出戸不栉沐髪皆秃落号哭无时目眦皆烂形体枮瘁虽家人不复识郡县以状言梁武帝遣中书舍人为除服擢为豫章王国左常侍竟以毁卒】陈荀朗【字深渊颍隂人少慷慨有将帅大畧侯景之乱梁简文帝授朗豫州刺史令与外藩讨景景败于巴陵朗截破其后军高祖入辅齐将萧轨等冦据石头城朗来赴因大破之永定元年赐爵兴宁县侯世祖即位令朗与侯安都等拒王琳琳平迁安北将军散骑常侍合州刺史卒子法尚少俶傥有文武干畧仕陈为都督郢州刺史入隋厯邵观绵丰四州刺史巴东炖煌二郡太守】隋庾自直【颍州人少好学沉静寡欲大业中授著作佐郎自直解属文于五言诗尤善恭慎不妄交游帝有篇章先示自直自直称善然后方出后以江都之变感激发病卒】唐张善相【襄城人大业末为里长督兵迹盗为众附赖乃据许州奉李密密败挈州以来诏即授伊州总管王世充攻之屡困贼遣使三軰请救朝廷未暇也城陷被执骂贼见杀髙祖叹曰吾负善相善相不负我乃封其子襄城郡公】王求礼【长社人武后时为左拾遗监察御史后方营明堂雕餙谲怪侈而不法求礼上书讥切久视二年三月大雨雪鳯阁侍郎苏味道等以为瑞率羣臣入贺求礼言宰相爕和隂阳而季春雪乃灾也果以为瑞则冬月雷宜为瑞雷耶后为罢朝然以刚正故官龃龉终卫王府参军】孔璋【许昌人明皇时李邕为陈州刺史会仇人告邕赃贷枉法下狱当死璋上书天子曰邕折二张之角挫韦氏之锋奸谋沮解有功于国臣愿以六尺之躯膏鈇钺以代邕死疏奏邕得减死贬遵化尉流璋岭南】王沛【许州许昌人少勇决为节度使上官涚所器署牙门将妻以女涚卒它壻田称脇涚子袭领其军谋杀监军沛知其计密告之支党悉擒徳宗嘉美即拜行军司马李光顔讨吴元济奇沛风概署行营兵马使数破贼有功时诏书趣战诸将观望不敢渡溵以壁沛引兵五千夜济合肥扼贼冲遂城以居于是诸军继渡围郾城蔡将邓怀金遂降蔡平加兼御史大夫复从光顔定淄青又救盐州败吐畨以功擢宁州刺史进拜兖海沂密节度使军政大治以检校工部尚书徙忠武卒子模从父征伐累功加检校右散骑常侍后亦至忠武节度使】王博武【许州人防昌中侍母至广州及沙涌口暴风母溺死博武自投于水节度使卢贞俾使沉罟获二尸焉乃之表其墓曰孝子墓诏为刻石】五代梁王重师【许州长社人为人沉黙多智从梁租平蔡攻兖郓为防山都指挥使苦战齐鲁间威震邻敌迁颍川刺史梁祖攻濮州已破濮人积草焚之兵不得入时重师病卧帐中诸将强之重师遽起悉取军巾氊毯沃以水防之火上率精卒以短兵哭入遂取濮州身被八九创累迁佑国军节度使甚有威惠】谢彦章【许州人事梁为骑将善将骑兵多而益办累迁匡国军节度使彦章为将好礼儒士虽居军中尝儒服或临敌御众肃然有将帅之威左右驰骤疾若风雨晋人望其行阵齐整相谓曰谢彦章必在此也其名重敌中如此】唐王建及【许州人为匡衞指挥使从战莘县故元城皆先登陷阵以功累拜辽州刺史将银枪効节军从战胡栁与梁争土山庄宗呼其军曰得山者胜建及以银枪军进遂得土山梁兵大败晋为南北城于河上梁将贺瓌攻其南城以竹笮维战舰于河晋兵不得渡南城危甚庄宗募能破梁战舰者建及重铠执稍呼曰吾今破之矣即以大瓮积薪自上流纵火焚梁战舰以二舟载甲士随之斧其竹笮晋军得渡瓌解围去后为代州刺史卒】宋焦守节【字秉直长社人父继勲仕至右金吾衞上将军守节初补左班殿直擢閤门只侯李顺余党扰四川命与上官正讨平之咸平中置江淮南荆湖路兵马都监首被选擢又讨施防州叛蛮以大义谕其酋长皆悔过内附因为之画界定约入为宫苑副使奉使至辽馆伴丁求説指逺山谓曰此黄龙府也守节应声曰燕然山距此几许求说惭服三迁东上閤门使厯知襄邓汝三州以右神武大将军致仕卒】李兑【字子西临颍人登进士第由屯田员外郎为殿中侍御史按齐州叛卒狱成有欲夜簒囚者兑以便宜斩之人服其畧张尧佐判河阳兑言尧佐素无行能不宜以戚里故用改同知諌院狄青宣抚广西内都知任守忠为副兑言以宦者观军容致主将掣肘非计仁宗为罢守忠擢天章阁待制知谏院兑在言职十年凡所论谏不自表暴出知杭越广州还知河阳徙邓州为政简严老益精明积官尚书右丞转工部尚书致仕卒谥曰庄】李先【字渊宗兑从弟起进士为处州观察推官摄吉州永新令知信州南安军抚楚州厯利梓江东淮南转运使所至治官如家积官至秘书监致仕兄兑尚无恙事之弥笃卒年八十三子廷玉年六十即弃官归养人贤其家法云】掌禹锡【字唐卿郾城人中进士第为道州司理参军试身言书判第一丁度荐为侍御史上疏请严备西羗时议举兵禹锡引周宣薄伐为得汉武逺讨为失且建画增歩卒省骑兵英宗即位以尚书工部侍郎致仕卒禹锡矜慎畏法居家勤俭尝预修皇祐方域图志地理新书王洙推其稽考有劳赐三品服及校正类篇神农本草载药石之名状为图经着郡国手鉴一卷周易集解十卷】靳裁之【许昌人少闻伊洛程氏之学胡安国入太学以裁之为师裁之与安国论经史大义安国常述其言曰士之品大概有三志于道徳者功名不足以累其心志于功名者富贵不足以累其心志于富贵而已者则亦无所不至矣朱子著论语集注尝引用之】孙永【字曼叔长社人祖冲给事中永廕将作监主簿擢进士第至太常博士韩琦引为诸王府侍读神宗为颍王出新録韩非子畀宫僚雠定永曰非险薄刻核其书背六经之防愿母留意及即位擢天章閤待制安抚陜西厯河北陜西都转运使知防和二州召还神宗问青苗助役之法于民便否对曰强民出息输钱代徭不无重敛之患议复肉刑永奏刻人肌虏深害仁政不果行出知太原且行永言兵非轻用之物愿轸不戢之祸入判将作进端明殿学士病不能朝神宗虚枢密位以待辞去益力哲宗召拜工部尚书永陈保马保甲二役三事愿一切罢去太皇太后纳之迁吏部改资政殿学士未拜而卒永外和内劲议论常持平事或悖于理虽逼以势亦不为屈与人交终身无怨讐范纯仁苏颂皆称之为国器】杜生【颍昌人不知其名县人呼为杜五郎所居去县三十里有屋两间与其子并居前空地丈余即为篱门生不出门者三十年黎阳尉孙轸往访之问所以为生曰昔时居邑之南有田五十畆与兄同耕迨兄子娶妇度所耕不足赡乃尽以与兄而擕妻子至此乡人借屋遂居之唯与人卖医药以给飦粥亦有时不继后子能耕食足念乡人贫以医术自业者多已食既足不当更求他利由是择日卖药一切不为时盛寒布袍草屩室中枵然而气韵开旷言辞精简葢有道之士也轸嗟叹流连乆之乃去】金张彀【字伯英临颍人大定末进士调宁陵主簿改同州观察判官累迁河东南路转运使权行六部尚书安抚使卒彀天性孝友任子悉先诸弟俸入所得亦委其弟掌之未尝问有无云】元谢让【字仲和颍昌人防颖悟好学及壮推择为吏调河间等路盐司经厯擢南台御史劾江浙省臣不法台纲益振累迁户部员外郎时东胜云丰等州民饥乞籴邻部宪司惧其贩鬻为利闭其籴事间于朝让设法立禁闭籴者有罪三州之民赖以全活甚众厯戸部刑部尚书仁宗即位有防六部事疑不决者须让共议而后上开帝命中书省纂集典章以让精律学使为校正官拜西台侍御史卒】丁文忠【郾城人业鼓冶母和氏疾与弟文孝竭力调侍母卒文忠庐墓侧不与妻靣者三年父贵又疾医不能疗文忠造车一辆兄弟共御之载父祷于嵩山五台防安河渎诸祠途遇异僧遗药而愈延祐七年旌之】明李敏【字公勉襄城人景防进士授御史明习法律有能名巡按畿内以蓟州饷道经海口多遭覆溺建议别开二河以避险成化中由大同巡抚入为兵部右侍郎与尚书余子俊协心共济部事称理累迁戸部尚书贵戚有请隙地及鹰房牧马埸者敏执不可事得寝极言皇庄之害请尽革庄役时不能用敏生平笃行谊所得禄赐悉以分昆弟故人家无余财卒諡恭靖】何清【许州人任环县训导奔母丧徒步二千里径诣墓所庐居三年成化中旌表】贾咏【字鸣和临颍人宏治进士改庶吉士授编修嘉靖初进尚书入内阁参预机务因事纳忠从容启沃世宗亲制诗褒谕后致仕归】刘校【字宗道郾城人性至孝正徳进士授刑部主事疏谏南巡被杖将死大呼曰吾死无恨恨不见老母耳谓子善事祖母及母毋媿尔父遂絶】辛自修【字子吉襄城人嘉靖进士以知县最擢吏科请量地剧易以除官量事繁简以注考迁掌礼科弹劾不避权贵隆庆元年论夺尚书顾可学徐可成侍郎朱隆禧郭文英赠諡以可成由黄冠进文英由工匠进可学隆禧俱以方药进也厯佥都御史巡抚保定迁南京右都御史劾御史沈汝梁贪状上嘉之召为左都御史自修紫刚介至是掌计察益持正不阿失政府意被讦引疾归卒諡肃敏】苏继欧【字抑堂许州人万厯进士累迁考功郎中以杨涟党削籍遂自经死崇祯初赠太常寺郷】邢国玺【字韫斯长葛人崇祯进士授潍县知县改石城尽心民事上官交荐入为戸部主事时议开胶莱河国玺力陈其害曰不便擢登莱兵备佥事经理河道十五年冬畿辅戒严奉诏入卫至龙冈遇　大兵鏖战堕马死　本朝乾隆四十一年】
　　【赐諡烈愍】
　　本朝贾壮【字弱侯襄城人顺治进士为懐宁知县金声桓之叛竭力守御城赖以全督饷宣大分巡榆林所至兵民称便祀乡贤】耿应张【字觐宸襄城人顺治进士授湖广荆州府推官在郡锄蠧役厘积弊一时治号肃清】李溥【字靁泽郾城人顺治进士任陜西三原知县值姜瓖之乱率众死守贼遁去又剪减流冦余孽厯官户部郎中】刘恩广【襄城人邑诸生潜心理学当流寇乱父汉臣被执思广方十嵗号呼奔救至则父已遇害矣乃哭收父尸贼怒截其耳鼻不肯去贼怜而释之卒负父尸以归兄弟同居终身无间言母亡哀毁呕血卒】郭万国【许州人由诸生随军除贵州铜仁知县厯任黔中所至有声尊迁江西饶州府耿逆攻城万国统家人守城血战力竭死之赐祭赠光寺卿】　　刘泽乆【许州人授千总屡着战功旋署郧阳守备康熙十七年霍山之战主将失利泽乆突阵救援被禽不屈死之】
　　流寓汉祢衡【般人建安初自荆州北逰许都恃才傲逸人皆憎之惟少府孔融高贵其才或问之曰当今许中谁最可者衡曰大儿孔文举小儿杨徳祖】南北朝魏王由【霸城人罢郡后寓居颍川天平初元洪威搆逆大军攻讨为乱兵所害名流悼惜之】唐陈夷行【字道周其先江左诸陈也世客颍川由进士第累迁吏部郎中为翰林学士开成二年进中书门下平章事杨嗣复李珏相次辅政夷行介特雅不与合引疾求去罢为吏部尚书武宗即位召还以足疾乞身罢为太子太保河东节度使卒】宋文彦博【介休人少与张升髙若讷从颍昌史炤学炤母异之曰贵人也待之甚厚】范镇【华阳人神宗时以户部侍郎致仕徙居许】范纯祐【吴县人从父仲淹之邓得疾昬废卧许昌富弼守淮西过省之犹能慷慨道忠义】范纯仁【与兄纯祐居许纯祐有心疾药膳居服皆躬亲调节之贾昌朝守北都请参幕府以兄辞宋庠荐试馆职谢曰辇毂之下非兄养疾地也】范正平【纯仁子蔡京当国覊管象州会赦得归颍昌唐君益为守表其所居为忠直坊】苏辙【眉山人崇宁中蔡京当国降朝请大人罢祠居许州再复大中大夫致仕筑室于许号颍滨遗老】苏过【父轼卒于常州过葬轼汝州郏城小峨眉山遂家颍昌营湖隂水竹数畆名曰小斜川自号斜川居士有斜川集廿卷】韩驹仙【井监人尝在许下从苏辙学辙评其诗似储光义】金麻九畴【易州人后居郾城徴为翰林应奉至大中弃官归与张□軰为防上之逰】元好问【秀容人常寓居郾城与麻九畴倡和】元王磐【永年人年方冠从麻九畴学于郾城客居贫甚日作糜一器□为朝暮食大肆力于经史百代】
　　列女汉隂瑜妻荀氏【名采颍川司空荀爽之女嫁为瑜妻明敏有才艺年十九瑜卒无子采时尚少同郡郭奕丧偶爽以采许之采怀刄自誓爽命夺其刃逼命登车不得已乃至郭氏多建炬灯正容竟夕奕不敢近因命左右辨浴既入室掩户以粉书扉曰尸还隂遂自缢】晋王浑妻钟氏【字琰繇之曾孙女数嵗能属文及长聪慧宏雅博览记籍美容止善啸咏礼仪法度为中表所则既适浑与浑弟湛妻郝氏雅相亲重郝不以贱下琰琰不以贵凌郝时人称钟夫人之礼郝夫人之法云】韩伯母殷氏【高明有行郢城吴之丁父忧与伯隣居母每闻之哭声辍餐投筋为之悲泣既而谓康伯曰汝若居铨衡当举如此軰人及康伯为吏部尚书之遂阶清级】荀崧小女【名灌幼有奇节崧为襄城太守为杜曾所围力弱食尽欲求救于故吏平南将军石览计无从出灌时年十三乃率勇士数十人逾城哭围夜出贼追甚急灌督厉将士且战且前得入鲁阳山获免自诣览乞师又为崧书与南中郎将周访请援访即遣兵会石览俱救崧贼闻兵至乃防走】金苏嗣之母白氏【许州人宋门下侍郎苏辙五世孙妇也年二十余即寡居服除外家迎归兄嫂窃议改醮白微闻之牵车径归曰我苏学士家妇又有子乃欲使我失身乎自是外家非有大故不往尝于宅东北为祭室畵苏轼苏辙两像图黄州龙州故事壁间香火严洁躬自洒扫天兴元年许州被兵嗣之为汴京厢官白拜辞祭室曰儿往京师老妇死不恨矣敢以告即自缢于室侧家人并其屋焚之】张凤奴【许州人天兴中北兵攻蔡州矢石之际忽见一女子呼于城下曰我倡女张凤奴也许州破被俘至此彼军不日去矣诸君努力为国坚守无为所欺也言竟投濠而死】元李顺儿【许州儒士季让之女也性聪慧颇涉经年十八未嫁至正十五年贼陷钧州密迩许昌父谓其母曰吾家以诗礼相此女必累我女闻之泣曰父母可自逃难勿以我为忧须臾于后园内自经而死】明李逢昌妻吕氏【郾城人夫早死有豪强欲强娶之遂自经死有司騐其尸忽怒风大作黄雾四塞时巳逾三日靣如生有司旌其门豪强服辜】邢国玺妻袁氏【长葛人国玺官副使殉难流贼至长葛子诸生为法为宪以捍贼死袁与子妇董氏高氏一女孙俱投渊死】王玉玑妻李氏【许州人崇祯中李自成破陷许城李为所获大骂遇害】尹元正妻萧氏妇张氏【长葛人崇祯中李自成陷长葛萧挟张逃匿枳棘猝遇贼萧被执骂贼将加刃张跃出大呼曰此吾姑也愿代死遂并遇害】侯氏一门节烈【襄城人崇祯末贼将陷城生员侯新建谓其家人曰城破必为所辱各宜自为谋子抒恮妻冯氏抒防妻王氏抒悰妻辛氏皆自经死母蔡氏年已八旬亦投缳死】
　　本朝魏震妻王氏【许州人震防贡生崇祯十四年以守城殉难遗孤才二嵗三世丧未葬王悉力搘持抚孤庀葬事雍正七年始获旌又张氏女九姐以拒暴见戕获　旌】程氏三节妇【临颍人程可则妻唐氏夫亡誓志厯六十四年孙蛟龙复娶于唐二载而蛟龙殁唐抚子国正成立又与唐为婚仅半载而寡抚遗腹子以守程氏凡四世三节悉出唐氏康熙二十二年旌】陶正心妻吕氏【临颍人正心以诸生殁子幼翁老姑两目盲内外无依吕坚苦五十余年康熙二十七年　旌】樊廷桂妻张氏【襄城人以守志为邻人王荆州王习武所杀三年不得主名荆州忽发狂自言与习武杀人状遂自缢死令捕习武论抵康熙三十五年】
　　【旌又田玉才妻戴氏亦以不受汚死获　旌】姚邰妻张氏【襄城人夫殁姑素多病左右侍汤药其子殇恐伤姑意不作悲泣容姑命取从子为嗣旋夭折家益贫二女已嫁者亦相继殁坚苦几六十年康四十三年　旌】陈国平妻袁氏【临颍人家贫僦居守志强暴欲汚之不从见害康熙六十年　旌】王甲生妻吕氏【襄城人未嫁而甲生溺死请奔丧母阻之夜自经得救苏舅闻而逆之曰吾家甚贫且汝姑殁已久往将何依女哭曰死生王妇也如舅言促妇死耳乃逆以归哀号动邻里比葬经潭水侧踊身下投复以救免取伯氏子为继守节三十余年雍正五年　旌姚慎妻王氏亦未嫁守节先一年　旌】白毓奇女【许州人许字李章未婚章殁女自缢以殉乾隆七年被　旌又韩继绍妻李氏年二十三夫殁氏奉翁姑尽礼抚孤子成立又胡珍妻黄氏周炳妻董氏杨文彩妻张氏商世彦妻王氏赵文英妻冯氏汪思舜妻汪氏孙锡域妻吴氏刘士奇妻周氏黄宗舜妻范氏尚昱妻张氏孙延修妻张氏李从道妻樊氏吴兴洛妻许氏蒋克名妻白氏许长余妻赵氏魏之珻妻申氏郭于镐妻张氏宋兰妻孙氏高师允妻刘氏张纯妻李氏王世徳妻戴氏黄钺妻赵氏何中位妻韩氏孙公礼妻李氏胡秉礼妻周氏姜义妻崔氏贺遂妻于氏张昆妻沈氏马惠继妻赵氏任见髙妻王氏郭万域妻王氏李文魁妻周氏张文学妻屈氏王璠妻李氏殷尔梅妻罗氏张彩妻贾氏郭锴妻董氏宿士方妻徐氏韩佩瓆妻汪氏袁禧妻张氏阎尽伦妻杨氏甄良臣妻尚氏高宗思妻杨氏韩廷伟妻徐氏李兆荣妻周氏任洪智妻魏氏任之玿妻徐氏王之鹏妻宋氏鲁升堂妻贾氏徐献业妻王氏沙大定妻海氏杨生育妻张氏俎玹妻张氏周文礼妻杨氏孙益敬妻任氏孙如嵩妻王氏周居敬妻孙氏韩长祥妻周氏孙掌经妻郑氏尚家骏妻刘氏吴宏玿妻尚氏俱夫亡守节先后　旌表】冦璠妻贾氏【临颍人夫亡守节与同县田雷妻张氏米汾妻周氏乾隆元年以来俱以节孝先后　旌表】李氏女【名大妮襄城人遇暴欲污之不从投井死又杨柱妻李氏盛氏女七姐俱遇强不汚忿恚自缢又某氏许配李元錂未婚元錂殁女终身不再字又崔兴祖妻李氏朱永祚妻戴氏马羣妻李氏常复辉妻杨氏傅恂悦妻侯氏聂存惠妻冯氏李长秀妻孙氏耿焋妻李氏冯原澍妻李氏王佐妻古氏聂存新妻王氏田梦月妻姚氏王文锦妻戴氏张烈妻魏氏张炎妻赵氏张廷梅妻耿氏黄甲雩妻张氏赵乾元妻耿氏刘文焕妻蔺氏张述秀妻刘氏李树烈妻贾氏万兆元妻朱氏杨遂妻张氏贺嵋登妻查氏张溥妻李氏陈炳妻张氏贾昱妻李氏孟良才妻王氏张本济妻谢氏赵俊妻贾氏李来凤妻纪氏王琳妻阊氏耿恺妻孔氏耿坪妻玶氏李俨妻张氏魏炎妻张氏姚九里妻王氏魏可化妻袁氏姚九井妻雪氏刘儒妻闗氏刘琰妻李氏刘之璠妻冦氏侯观妻刘氏侯见妻刘氏郭元澂妻王氏王仁安妻史氏丁复良妻李氏张勇妻方氏李超妻刘氏郭懐安妻张氏武缨妻陈氏杨琳妻谈氏井仲义妻卢氏兾经魁妻张氏郭元龙妻顔氏俱夫　亡守节乾隆元年以来先后　旌表】李重赏妻阎氏【郾城人年十九夫殁事舅姑甚谨守节终身又周佺妻李氏谢垣妻李氏刘介石妻陈氏赵子俭妻师氏薛锦妻李氏李文炳妻王氏尚宗尧妻刘氏尚宗禹妻孙氏陈辉妻赵氏彭君妻冦氏彭楷妻阎氏郭思徳妻李氏李文照妻王氏俱夫亡守节乾隆元年以来先后　旌表】黄廷案妻张氏【长葛人夫亡守节又李象谦妻孟氏孙应玿妻李氏桑挺妻陈氏李枚妻路氏张淑龄妻李氏杨日升妻张氏杨觐祖妻李氏乔大义妻胡氏胡济时妻刘氏乾隆元年以来俱以节孝　旌表】
　　仙释汉蓟子训【建安中诣许公卿以下侯之者坐上恒数百人皆为设酒脯终日不匮后因遁去遂不知所止】李根【许昌人有赵买者闻其父祖言已见根比买事根年已八十四而根年少自若有得根素书读之其自记云以汉元封中学道于某甲计之已七百余嵗矣】唐杜生【许州人善易占有亡奴者问所从追戒曰自此行逢使者恳丐其鞭若不可则以情告其人果值使者于道如生语使者异之曰去鞭吾无以进马可拆道旁代之乃往拆夔见亡奴伏其下获之是时又有亡奴者生戒持钱五百伺于道见进鹞使者可市其一必得奴俄而使至其人以情告使者以一与之忽飞集灌莾上往取之而得亡奴众以为神】
　　土产绢【州出唐书地理志颍川郡土贡绢】藨席【州出唐书地理志颍川郡土贡藨席】柿【州出唐书地理志颍川郡土贡柿】薏苡【许颍田野多种之土人采以为食】寒菜【许州志城东南隅者最佳】
  </div>
  <div class="pagination">
   <a href="大清一统志_page85.html">
    上一页
   </a>
   <span>
    ...
   </span>
   <a href="大清一统志_page81.html">
    81
   </a>
   <a href="大清一统志_page82.html">
    82
   </a>
   <a href="大清一统志_page83.html">
    83
   </a>
   <a href="大清一统志_page84.html">
    84
   </a>
   <a href="大清一统志_page85.html">
    85
   </a>
   <span class="current-page">
    86
   </span>
   <a href="大清一统志_page87.html">
    87
   </a>
   <a href="大清一统志_page88.html">
    88
   </a>
   <a href="大清一统志_page89.html">
    89
   </a>
   <a href="大清一统志_page90.html">
    90
   </a>
   <a href="大清一统志_page91.html">
    91
   </a>
   <span>
    ...
   </span>
   <a href="大清一统志_page87.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
